{"id": "398712", "url": "https://ta.wikipedia.org/wiki?curid=398712", "title": "அமித் பார்கவ்", "text": "அமித் பார்கவ்\n\nஅமித் பார்கவ் ஓர் இந்தியத் திரைப்பட நடிகர் மற்றும் தொலைக்காட்சி நடிகர் ஆவார். தமிழ், கன்னடம், இந்தி மொழித் திரைப்படங்களில் நடித்து வருகிறார். கன்னடத்தில் ஒளிபரப்பான \"சீதை\" தொலைக்காட்சித் தொடரில் ஏற்ற இராமர் வேடத்தின் வாயிலாக புகழ்பெற்றார். அபிசேக் வர்மன் இயக்கிய\"2 ஸ்டேட்ஸ்\" திரைப்படத்தில் சிறிய வேடத்தில் நடித்துள்ளார். \"கல்யாணம் முதல் காதல் வரை\" தொலைக்காட்சித் தொடரில் \"அர்ஜுன்\" என்ற வேடத்தில் நடித்துள்ளார். தமிழில், என்னை அறிந்தால் (2015), மிருதன் (2016) உள்ளிட்ட திரைப்படங்களில் துணை வேடங்களில் நடித்துள்ளார். இவர் தமிழ், கன்னட மொழித் திரைப்படங்களில் பின்னணிக் குரல் கொடுப்பவராகவும் பணியாற்றியுள்ளார்.\n"}
{"id": "398716", "url": "https://ta.wikipedia.org/wiki?curid=398716", "title": "நாகாலாந்து சட்டமன்றத் தேர்தல், 2018", "text": "நாகாலாந்து சட்டமன்றத் தேர்தல், 2018\n\nநாகாலாந்து சட்டமன்றத் தேர்தல், 2018 ( Nagaland Legislative Assembly election, 2018) 27 பிப்ரவரி 2018 அன்று நடைபெற்றது. இம்மாநிலச் சட்டப் பேரவையின் 60 உறுப்பினர்களுக்கான தேர்தலில், வடக்கு அங்காமி II சட்டமன்றத் தொகுதியிலிருந்து நைபியு ரியோ போட்டியின்றி தேர்ந்தெடுக்கப்பட்டதால், 59 தொகுதிகளுக்கு மட்டுமே தேர்தல் நடைபெற்றது. வாக்கு எண்ணிக்கை 3 மார்ச் 2018 அன்று நடைபெற்றது. \n\nSection::::பின்னணி.\nநாகாலாந்து சட்டமன்றத்தின் பதவிக்காலம் 13 மார்ச் 2018 அன்றுடன் முடிய உள்ளததால் இத்தேர்தல் நடைபெறுகிறது. \n22 சனவரி 2018ல் நாகாலாந்து முன்னாள் முதலமைச்சர் \"கே. எல். சிசி\" 12 முன்னாள் சட்டமன்ற உறுப்பினர்களுடன் பாரதிய ஜனதா கட்சியில் இணைந்தார்.\n\n11 அரசியல் கட்சிகள் தேர்தலை தள்ளி வைக்கக் கோரி அறிக்கை வெளியிட்டன.\n\nதேர்தலுக்கு முன்னர் பாரதிய ஜனதா கட்சியின் தலைமையிலான தேசிய முற்போக்கு கூட்டணி, நாகலாந்தை ஆளும் நாகாலாந்து மக்கள் முன்னணியுடன் தங்களது கூட்டணியை முறித்துக் கொண்டது. \nஅதற்கு பதிலாக நைபியு ரியோ தலைமையிலான தேசிய ஜனநாயக முன்னேற்றக் கட்சியுடன், பாரதிய ஜனதா கட்சி கூட்டணி வைத்துக் கொண்டது.\n\nSection::::தேர்தல் முடிவுகள்.\n3 மார்ச் 2018 அன்று வாக்குகள் எண்ணப்பட்டது. இத்தேர்தலில் எந்த கூட்டணியும் அறுதிப் பெரும்பான்மை இடங்களை பெற இயலவில்லை. தேசிய ஜனநாயக முற்போக்குக் கட்சியின் வேட்பாளர் நைபியு ரியோ வடக்கு அங்காமி II தொகுதியில் போட்டியின்றி தேர்ந்தெடுக்கப்பட்டார். \nSection::::ஆட்சி அமைத்தல்.\nபாரதிய ஜனதா கட்சியின் கூட்டணிக் கட்சியான தேசியவாத ஜனநாயக முற்போக்கு கட்சியின் தலைவர் நைபியு ரியோ தலைமையில் நாகாலாந்தில் ஆட்சி அமைக்க உரிமை கோரும் கடிதத்தையும், தங்களுக்கு ஆதரவாக உள்ள 32 சட்டமன்ற உறுப்பினர்களின் பட்டியலை ஆளுநர் பி.பி. ஆச்சார்யாவிடம் ஒப்படைத்தார். \n\n"}
{"id": "398729", "url": "https://ta.wikipedia.org/wiki?curid=398729", "title": "(2,4,6- டிரைமெத்தில்பீனைல்) தங்கம்", "text": "(2,4,6- டிரைமெத்தில்பீனைல்) தங்கம்\n\n(2,4,6- டிரைமெத்தில்பீனைல்) தங்கம் (\"(2,4,6-Trimethylphenyl)gold\") என்பது AuCH என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இரண்டு தங்கம் அணுக்களுக்கு இடையில் ஓர் அரைல் கார்பன் பாலமாகச் செயல்படும் வகை சேர்மங்களின் சிறப்புத் தொகுதியில் இச்சேர்மம் ஓர் உறுப்பினராகும். குளோரிடோ கார்பனைல் தங்கத்துடன் (Au(CO)Cl) மெசிட்டைல் கிரிக்னார்டு வினைபுரிவதால் (2,4,6- டிரைமெத்தில்பீனைல்) தங்கம் உருவாகிறது. சுழல் ஐமம் கட்டமைப்பில் இது படிகமாகிறது. \n"}
{"id": "398730", "url": "https://ta.wikipedia.org/wiki?curid=398730", "title": "புரோப்பாசெருமேனியம்", "text": "புரோப்பாசெருமேனியம்\n\nபுரோப்பாசெருமேனியம் \"(Propagermanium)\" என்பது CHOGe என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பிசு(2-கார்பாக்சியெத்தில்செருமேனியம்)செசுகியுவாக்சைடு மற்றும் 2-கார்பாக்சியெத்தில்செருமாசெசுகியுவாக்சேன் உள்ளிட்ட பல பெயர்களாலும் இச்சேர்மத்தை அழைக்கின்றனர். புரோப்பாசெருமேனியம் எனப்படுவது ஒரு வகைக்குறி அடையாளப் பெயராகும் . செருமேனியத்தின் கரிம உலோக சேர்மமான இது ஒரு மாற்று மருந்தாக விற்பனை செய்யப்படுகிறது. பலபடிச் சேர்மமாகக் கருதப்படும் இச்சேர்மத்தின் அமைப்பு வாய்ப்பாடு ((HOOCCH2CH2Ge)2O3)n என்று எழுதப்படுகிறது.\n\nமுதன்முதலில் இச்சேர்மம் சப்பானில் உள்ள ஆசை செருமேனியம் ஆராய்ச்சி நிறுவனத்தில் செயற்கையாகத் தயாரிக்கப்பட்டது. நீரில் கரையக்கூடிய கரிமசெருமேனியச் சேர்மமான இதை சுகாதார உணவுகள் தயாரிக்க உதவும் மூலப்பொருளாகப் பயன்படுத்துகிறார்கள். எலிகள் ஆராய்ச்சியில் பயன்படுத்தப்பட்டபோது இச்சேர்மம் மிகக் குறைவான நச்சுத்தன்மையையே வெளிப்படுத்தியது . \n"}
{"id": "398739", "url": "https://ta.wikipedia.org/wiki?curid=398739", "title": "பிசு(வளைய ஆக்டாடையீன்) நிக்கல்", "text": "பிசு(வளைய ஆக்டாடையீன்) நிக்கல்\n\nபிசு(வளைய ஆக்டாடையீன்) நிக்கல் (0) (Bis(cyclooctadiene)nickel(0)) என்பது Ni(CH) என்ற மூலக்கூற்று வாய்ப்பாடு கொண்ட கரிம உலோக சேர்மமாகும். காற்றினாலும் பாதிக்கப்படும் இச்சேர்மம் மஞ்சள் நிறத் திண்மமாகக் காணப்படுகிறது. வேதித் தொகுப்பு வினைகளில் பயன்படும் Ni(0) வை வழங்கக்கூடிய பொதுவான ஆதார மூலமாக பிசு(வளைய ஆக்டாடையீன்) நிக்கல் கருதப்படுகிறது. \n\nNi(cod)2, எனச் சுருக்கக் குறியீடாக குறிக்கப்படும் இச்சேர்மம் டயாகாந்த ஒருங்கிணைவு அணைவுடன் நான்முக நிக்கல்(0) வாக தோன்றுகிறது. இந்த ஒருங்கினைப்புடன் 1,5-வளைய ஆக்டாடையீன் ஈந்தணைவிகள் ஆல்க்கீன் தொகுதிகளுடன் பிணைந்துள்ளன. நிரிலி நிக்கல்(II) அசிட்டைலசிட்டோனேட்டை டையொலிபீன் முன்னிலையிலொடுக்கம் செய்து இந்த அணைவுச் சேர்மத்தை தயாரிக்கிறார்கள்.\n\nபென்சீன் மற்றும் THF இல் பிசு(வளைய ஆக்டாடையீன்) நிக்கல் (0) மிதமாகக் கரைகிறது. பிசு(வளைய ஆக்டாடையீன்) ஈந்தணைவிகள் பாசுப்பீன், பாசுபைட்டு மற்றும் ஐசோசயனைடுகளால் எளிமையாக இடப்பெயர்ச்சி செய்யப்படுகின்றன. \n"}
{"id": "398753", "url": "https://ta.wikipedia.org/wiki?curid=398753", "title": "கரிமநிக்கல் வேதியியல்", "text": "கரிமநிக்கல் வேதியியல்\n\nகரிமநிக்கல் வேதியியல் (\"Organonickel chemistry\") கரிம உலோக வேதியியலின் ஒரு பிரிவு ஆகும். நிக்கல்-கார்பன் பிணைப்புகளால் ஆக்கப்பட்டுள்ள சேர்மங்களைப் பற்றி இந்த அறிவியல் பிரிவு கூறுகிறது. வினையூக்கிகளாகவும், கட்டுறுப்புகளாகவும் கரிம வேதியியலிலும் வேதிப்போக்குவரத்து வினைகளிலும் இவை பயன்படுத்தப்படுகின்றன. கரிம வினைகளில் கரிமநிக்கல் சேர்மங்கள் குறுகிய வாழ்வுடைய இடைநிலைகளாக உள்ளன. 1890 இல் தயாரிக்கப்பட்ட நிக்கல் டெட்ராகார்பனைல் Ni(CO)4 சேர்மமே முதலாவதாகத் தயாரிக்கப்பட்ட கரிமநிக்கல் சேர்மமாகும். இது உடனடியாக நிக்கல் தூய்மையாக்கலுக்கு உதவும் மாண்டு செயல்முறையில் பயன்படுத்தப்பட்டது. கார்பனைலேற்றம், ஐதரோசயனேற்றம் மற்றும் செல் உயர் ஒலிஃபின் செயல்முறை போன்ற என்னற்ற தொழிற்சாலை செயல்முறைகளில் கரிமநிக்கல் ஒருங்கிணைவுச் சேர்மங்கள் ஆதிக்கம் செலுத்துகின்றன.\n\nSection::::மீள்பார்வை.\n0 அல்லது +2 என்ற ஆக்சிசனேற்ற நிலையை கரிமநிக்கல் சேர்மங்கள் ஏற்கின்றன. கரிமநிக்கல் மற்றும் கரிமபல்லேடியம் சேர்மங்கள் இரண்டுமே ஒடுக்கநீக்கம் மற்றும் ஆக்சிசனேற்ற கூட்டு வினைகளில் பங்குகொண்டாலும் கரிமபல்லேடியம் சேர்மங்களுடனான கரிமநிக்கல் சேர்மங்களின் ஒற்றுமை வலிமையானதாக இல்லை. \n\nSection::::நிக்கல் ஆல்க்கீன் அணைவுச்சேர்மங்கள்.\nநிக்கல் ஆல்க்கீனுடன் ஒருங்கிணைந்த பல அணைவுச் சேர்மங்கள் காணப்படுகின்றன. இவற்றில் முதலில் நிக்கல் 0 இணைதிறன் கொண்டதாக இருந்தது. தீவார்-சாட்-தன்கேன்சன் மாதிரியில் இதன் பிணைப்புகள் விவரிக்கப்பட்டன. பிசு(வளைய ஆக்டாடையீன்)நிக்கல்(0) (Ni(COD)2) என்ற சேர்மம் இதற்கான ஒரே பொதுவான பிரதிநிதியாகும். இதில் இரண்டு வளைய ஆக்டாடையீன் ஈந்தணைவிகள் உள்ளன. இதுவொரு 18 எலக்ட்ரான் விதி சேர்மமாகும். நிக்கல் 10 எலக்ட்ரான்களையும் கூடுதலான 4x2 எலக்ட்ரான்கள் இரட்டைப் பிணைப்புகளாலும் வழங்கப்படுகின்றன. இத்திண்மம் 60 பாகை செல்சியசு வெப்பநிலையில் உருகுகிறது. ஒரு வினையூக்கியாகவும் பல நிக்கல் சேர்மங்கள் தயாரிப்பதற்கான முன்னோடியாகவும் இதைப் பயன்படுத்துகிறார்கள்.\n\nSection::::நிக்கல் அல்லைல் அணைவுச்சேர்மங்கள்.\nஅல்லைல் ஆலைடுகள் Ni(CO)4 உடன் வினைபுரிந்து pi-அல்லைல் அணைவுச்சேர்மங்களாக உருவாகின்றன.(அல்லைல்l)2Ni2Cl2. இவையே அல்லைல் அணுக்கருகவரிகளுக்கு ஆதாரமூலங்களாக உள்ளன. (அல்லைல்)2Ni2Cl2 மற்றும் (அல்லைல்)Ni(C5H5),இரண்டிலும் நிக்கல் +2 ஆக்சிசனேற்ற நிலையில் முறையே 16,18 எலக்ட்ரான்களைக் கொண்டுள்ளன.\n\nSection::::நிக்கலோசீன்.\nநிக்கலோசீன் NiCp2 உடன் +2 Ni ஆக்சிசனேற்ற நிலை மற்றும் 20 இணைதிற எலக்ட்ரான்கள் கொண்டதுதான் நிக்கலின் பிரதானமான மெட்டலோசீன் ஆகும். ஒரு எலக்ட்ரானால் இதை ஆக்சிசனேற்றம் செய்யமுடியும். இதனுடன் தொடர்புடைய பல்லேடியோசீன் மற்றும் பிளாட்டினோசீன் சேர்மங்கள் அறியப்படவில்லை. \n\nSection::::நிக்கல் கார்பீன் அணைவுச்சேர்மங்கள்.\nமுறையான C=Ni இரட்டைப் பிணைப்புகளால் நிக்கலானது கார்பீன் அணைவுச் சேர்மங்களாக உருவாகிறது. \n\nSection::::நிக்கல் 12 இணைதிற எலக்ட்ரான் சேர்மங்கள்.\nNiR2 வகை நிக்கல் சேர்மங்களும் வெறும் 12 இணைதிற எலக்ட்ரான்களுடன் காணப்படுகின்றன. எனினும், கரைசலில் உள்ள கரைப்பான் மூலக்கூறுகள் உலோக அணுவுடன் இடைவினை புரிந்து எலக்ட்ரான்களின் எண்ணிக்கையை அதிகரிக்கின்றன. டை(மெசிட்டைல்)நிக்கல் ஒரு உண்மையான 12 இணைதிற எலக்ட்ரான் சேர்மமாகும். அல்லைல்)2Ni2Br2 மற்றும் தொடர்புடைய கிரிக்னார்டு வினைப்பொருள் இரண்டும் வினைபுரிந்து இச்சேர்மம் உருவாகிறது. \n\nSection::::வினைகள்.\nSection::::ஆல்க்கீன்/ஆல்க்கைன் சில்படிமமாதல்.\nஆல்க்கீன்களும் ஆல்க்கைன்களும் சில்படிமமாதலுக்கு நிக்கல் சேர்மங்கள் வினையூக்கியாகச் செயல்படுகின்றன. 1950 களில் சீக்ளர்-நட்டா வினையூக்கிகளைச் சரிபார்க்க இப்பண்பு உபயோகமானது. அழுத்த அனற்கலனிலிருந்து தோன்றும் நிக்கல் மாசுக்களால் இத்தகைய கண்டுபிடிப்புக்குக் காரணமாயின. இறுதி ஆல்க்கீனுக்குரிய இறுதி வினைக்கு ஆதரவான பரவல் வினையை (ஆஃபா) இவை தடுக்கின்றன. எத்திலீனின் பலபடியாதல் வினை திடீரென 1-பியூட்டினில் நிறுத்தப்படுகிறது. நிக்கல் விளைவு என்றழைக்கப்பட்ட இக்காரணமே, பொருத்தமான வேறு வினையூக்கிகளைத் தேடத் தூண்டியது. இதன் விளைவாக நவீன சீக்ளர்-நட்டா வினையூக்கிகள் போன்ற புதிய வினையூக்கிகள் தொழில்நுட்ப ரீதியாக உயர் மோலார் நிறை பலபடிகளை உற்பத்தி செய்தன. \nஇம்முறை ஆல்க்கைன் சில்படிமமாதலில் நடைமுறைப்படுத்தப்பட்ட செயல்முறை ரெப்பி தொகுப்புமுறையாகும். வளைய ஆக்டாடெட்ரேன் தயாரித்தல் ஒரு உதாரணமாகும். \n\nஇதுவொரு முறைசார்ந்த [2+2+2+2] வளையக்கூட்டு வினையாகும்.பியூட்டாடையீன் உடன் எத்திலீன் சேரும் சில்படிமமாதல் வினையிலிருந்து மாறுபக்க -1,4-எக்சாடையீன் தோன்றுகிறது. இது ஒரு காலத்தில் தொழிற்சாலைகளில் தொழில்முறையாக இருந்தது. \n\nஆல்க்கைன் முப்படியாதல் வினையிலும் முறைசார்ந்த [2+2+2] வளையக்கூட்டு வினை பங்கேற்கிறது. இந்நீட்டுறு முப்படியாதல் வினையில் பொதுவாக பென்சைன் சேர்த்துக் கொள்ளப்படுகிறது . ஆர்த்தோ நிலையில் பதிலீடாக உள்ள டிரைமெத்தில்சிலில் மற்றும் டிரிப்ளேட்டுடன் இணைந்துள்ள பென்சீன் சேர்மத்தால் தளத்திலேயே பென்சைன் உருவாக்கப்படுகிறது. இது 1,7 ஆக்டாடையைன் போன்ற ஒரு டை-யைன் உடன் வினைபுரிந்து (NiBr2 பிசு(டைபீனைல்பாசுபினோ) ஈத்தேன் /துத்தநாகம்) தொடர்புடைய நாப்தலீன் வழிப்பொருட்களை செயற்கையாகக் கொடுக்கிறது.\n\nஇந்த வினையூக்க சுழற்சியில் தொடக்கநிலை துத்தநாகம் நிக்கல்(II) வை நிக்கல்(0) வாக ஒடுக்கமடையச் செய்கிறது. பின்னர் இது இரண்டு ஆல்க்கைன் பிணைப்புகளுடன் ஒருங்கிணைகிறது. நிக்கல்வளையபெண்டாடையீன் இடைநிலையை ஒரு வளைய உலோகமேற்ற வினை பின்பற்றுகிறது. இந்த ஒருங்கிணைவுக்குப் பின்னர் நிக்கல்வளையயெடாடிரையீன் சேர்மத்துடன் C-H உட்செருகல் வினை நிகழ்கிறது. ஒடுக்கநீக்க வினை டெட்ரா ஐதரோஆந்தரசீன் சேர்மத்தை விடுவிக்கிறது.\nஇந்த வகையிலான வினைகளில் கரிமநிக்கல் சேர்மங்கள் உருவாக்கப்படுவது எப்போதுமே வெளிப்படையாக இருப்பதில்லை ஆனால் கவனமாக வடிவமைக்கப்பட்ட பரிசோதனையில் இரண்டு விதமான இடைநிலைகள் அளவுக்குறியாக அமைக்கப்பட்டிருக்கின்றன :\nஇதுவோர் ஆய்வில் உணரப்பட்டது . குறைந்த தலத்தேர்வு காரனாமாக இவ்வினை அசிட்டைலீனுடன் மட்டும் பொருந்துகிறது அல்லது எளிய ஆல்க்கைன்களுடன் மட்டும் பொருந்துகிறது. ஒரு விளிம்புநிலை ஆல்க்கைனிலிருந்து 7 மாற்றியன்கள் பதிலீடுகளின் இருப்பிடம் அல்லது இரட்டைப்பிணைப்புகளின் அமைவிடங்கள் போன்றவற்றில் வேறுபடுகின்றன. இப்பிரச்சினைக்கு தீர்வாக சில டையைன்கள் பயன்படுத்தப்படுகின்றன.\n\nதேர்ந்தெடுக்கப்பட்ட சில வினை நிபந்தனைகளும் உருவாகும் விலைபொருள் அளவைக் குறைக்கின்றன. போட்டியிடும் [2+2+2] வளையக்கூட்டு வினை விளைபொருள் தொடர்புடைய பதிலீடு செய்யப்பட்ட அரீனுடன் போட்டியிடுகின்றன. \n\nSection::::இணைப்பு வினைகள்.\nஅல்லைல் மற்றும் அரைல் ஆலைடுகளுக்கு இடையில் நிக்கல் சேர்மங்கள் இணைப்பு வினையை நிகழ்த்துகின்றன. வினையூக்கி அளவில் நிக்கல் பங்கேற்கும் பிற இணைப்பு வினைகள் குமாதா இணைப்புவினை மற்றும் நெகிசி இணைப்புவினை போன்றவையாகும். \n\nSection::::நிக்கல் கார்பனைலேற்றம்.\nஆல்க்கீன்கள் மற்றும் ஆல்க்கைன்களுடன் கார்பனோராக்சைடு கூடும் வினைகளை நிக்கல் வினையூக்குகிறது. தொழில்முறையில் அக்ரைலிக் அமிலம் தயாரிக்கும் இம்முறையில் அசிட்டைலீன், கார்பனோராக்சைடு மற்றும் தண்ணீர் முதலியன 40-55 வளிமண்டல அழுத்தத்தில் 160 முதல் 200 பாகை செல்சியசு வெப்பநிலையில் நிக்கல்(II) புரோமைடு மற்றும் ஒரு தாமிர ஆலைடு வினைபுரிகின்றன.\n"}
{"id": "398762", "url": "https://ta.wikipedia.org/wiki?curid=398762", "title": "ஓபன்மீடியாவால்ட்டு", "text": "ஓபன்மீடியாவால்ட்டு\n\nஓபன்மீடியாவால்ட்டு(OpenMediaVault/OMV) என்பது வலையகம் இணைந்த சேமிப்பகங்களில் ஒன்றாகும். இது கட்டற்ற மென்பொருட்களால் கட்டமைக்கப் பட்டுள்ளது. இதனை வோல்கர் தீய்லே(Volker Theile) என்பவர் 2009 ஆம் ஆண்டு கட்டமைத்தார். இதன் இயக்குதளம் டெபியன் ஆகும். இது குனூ பொதுமக்கள் உரிமத்தின் கீழ் அளிக்கப்பட்டுள்ளது.\n"}
{"id": "398765", "url": "https://ta.wikipedia.org/wiki?curid=398765", "title": "வேலையில்லா பட்டதாரி 2", "text": "வேலையில்லா பட்டதாரி 2\n\nவிஐபி 2 என அறியப்படும் வேலையில்லா பட்டதாரி 2, சௌந்தர்யா ரஜினிகாந்தால் இயக்கப்பட்ட 2017ன் இந்திய தமிழ் நகைச்சுவை நாடகத் திரைப்படம் ஆகும். தனுஷ், அமலா பால், விவேக், ரிஷிகேஷ், சரண்யா பொன்வண்ணன் மற்றும் சமுத்திரக்கனி ஆகியோருடன் இணைந்து காஜோல் இப்படத்தில் நடித்துள்ளார்.தனுஷ், நடிப்பு தவிர, இப்படத்தினை சௌந்தர்யா ரஜினிகாந்துடன் இனைந்து தயாரிக்கித்துள்ளார், படத்திற்கான கதையையும் உரையாடல்களையும் எழுதியுள்ளார். என். ராமசாமியும் இணைந்து இந்த படத்தை தயாரித்தார். பிண்ணனி இசை சீன் ரோல்டனால் இயற்றப்பட்டது. இது ஆகஸ்ட் 11, 2017 அன்று உலகளவில் வெளியிடப்பட்டது. ஆரம்பத்தில் ஜூலை 28 அன்று (தனுஷின் பிறந்த நாள்) வெளியீடு செய்ய திட்டமிட்டது .இந்த படம் முதலில் தமிழ் மற்றும் தெலுங்கில் தயாரிக்கப்பட்டது. பின்பு வேளையில்லா பட்டதாரி 2 படம் ஹிந்தி மொழியில் டப்பிங் செய்யப்பட்டது. தனுஷ், படத்தின் தமிழ் பதிப்பில் மட்டுமே தன் சொந்த குரலை வெளிப்படுத்தினார்.ஹிந்தி டப்பிங் பதிப்பில் தனுஷின் குரலுக்கு டப்பிங் கலைஞர் சங்கட் மாத்ரே டப்பிங் செய்தார்.\nSection::::கதை.\nஇந்த படத்தில் அனிதா கட்டுமான நிறுவனத்திற்கு (Anitha Constructions) பணி புரியும் ரகுவரன் (தனுஷ்) ஆண்டின் சிறந்த பொறியியலாளர் விருதை பெற்றுள்ளார். அவரது மனைவி ஷாலினி (அமலா பால்) ஆவார். ரகுவரன் தனது மனைவிக்கு வேலைக்கு செல்வது பற்றி நிராகரிக்கிறார்.தென்னிந்தியாவில் ஒரு பெரிய கட்டுமான நிறுவனத்தின் தலைவரான வசுந்தரா (காஜோல்), ரகுவரனுக்கு வேலை வாய்ப்பு அளிக்கிறார், ஆனால் அவர் மறுக்கிறார். இதனால் வசுந்தராவின் கோபத்திற்கு ரகுவரன் ஆளாகிறார். ரகுவரனின் வாழ்க்கையில் பல தடைகளை அவர் உருவாக்குகிறார். பின்பு தனுஷ் த்னியாக ஒரு புது நிறுவனத்தை உருவாக்கினார். அதற்கும் பல தடைகளை உருவாக்குகிறார் வசுந்தரா. இப்படத்தில் அம்மா பற்றிய உணர்ச்சிகரமான உரையாடல்கள்,திருக்குறளை வைத்துக் கருத்துக் கூறுவது, ஜல்லிக்கட்டு ஆர்ப்பாட்டங்கள் மற்றும் சென்னை வெள்ளம் பற்றிய காட்சிகள் உள்ளன.\n\nSection::::இசை மற்றும் பாடல்கள்.\nஅனிருத் ரவிச்சந்தரால் இசையமைக்கப்பட்ட முதல் படத்தில் இருந்து கதாபாத்திரங்கள் மற்றும் தலைப்புக்கு சிறப்பம்சமாக இருந்த சில பிண்ணனி இசைத் தக்கவைக்கப்பட்டன. 5 பாடல்கள் இடம்பெறும் பாடல் பட்டியல் ஜூன் 25 ஆம் தேதி மும்பையில் வெளியிடப்பட்டது. இப்படத்தை இசையமைத்தவர் சீன் ரோல்டன்.\n\nSection::::தயாரிப்பு.\n2014 படமான வேலையில்லா பட்டதாரிக்கு பிறகு, வேல்ராஜ் மற்றும் தனுஷ், தங்கமகன் (2015) தயாரிப்பில் வேலை செய்தனர், இது முந்தைய படத்தின் தொடர்ச்சியாக பரவலாகப் புகழ் பெற்றது.இப்படத்தின் தயாரிப்புக் கட்டங்களில், தனுஷ் தங்கமகன் ஒரு வித்தியாசமான கதை என்று உறுதிப்படுத்தினார். பின்னர் 2016 நடுப்பகுதியில், தனுஷின் அண்ணி சவுந்தர்யா ரஜினிகாந்த், தயாரிப்பாளர் என். ராமசாமி மற்றும் ஹேமா ருக்மணி ஆகியோருடன் காதல் கதை ஒன்றுக்கு ஒப்பந்தம் செய்யப்பட்டார். அப்படத்தின் தலைப்பு \"நிலவுக்கு என் மேல் என்னடி கோபம்\". இப்படத்தில் தனுஷுக்கு முக்கிய கதாப்பாத்திரம் அளிக்கப்பட்டது.\n\nசோனம் கபூர், காஜல் அகர்வால் மற்றும் மஞ்சிமா மோகன் உள்ளிட்ட நடிகைகளுடன் பேச்சுவார்த்தை நடத்திய போதிலும், இந்த திட்டம் நிறைவேறத் தவறிவிட்டது, மற்றும் திடீர் நிகழ்வுகள் காரணமாக தனுஷ் தனது முந்தைய படமான வேலையில்லா பட்டதாரியின் தொடர்ச்சியாக 2 ஆம் பாகம் தயாரிக்க சவுந்தர்யா ரஜினிகாந்துடன் ஒத்துழைக்க இருப்பதாக தெரிவித்தார்.\n\nஇந்தப் படத்தில் என். ராமசாமியுடன் இணைந்து இப்படம் தயாரிக்கப்பட இருந்தது. அதே நேரத்தில் படத்தின் ஸ்கிரிப்ட் எழுதப்பட வேண்டும். படத்தின் இசையமைப்பாளராக அனிருத்துக்கு பதிலாக சீன் ரோல்டன் ஒப்பந்தத்தில் கையெழுத்திட்டார்.ஆனால் அனிருத் இசையமைத்த முதல் பாகத்தின் தீம் இசை புதிய படத்தில் தக்கவைத்துக் கொள்ளப்பட்டது.இந்த படத்திற்கான படப்பிடிப்பு 2016 ஆம் ஆண்டின் பிற்பகுதியில் தொடங்கியது. அமலா பால், சமுத்திரகனி, விவேக், ரிஷிகேஷ் என முதல் படத்தின் பல நடிகர்கள் புதிய படத்திற்கு தக்கவைத்துக் கொள்ளப்பட்டனர்.முதல் படத்தில் இறந்த சரண்யாவும், இப்படத்தில் ஒரு பாத்திரத்தை சித்தரிக்க தேர்ந்தெடுக்கப்பட்டார். இந்தத் திரைப்படத்தில் இந்தி திரைப்பட நடிகை கஜோல், ஒரு முக்கிய பாத்திரத்தில் நடித்தார், இவர் கிட்டத்தட்ட 20 ஆண்டுகளுக்குப் பிறகு தமிழ் சினிமாவுக்கு திரும்பினார். 2017 ஏப்ரல் மாதத்தில் படப்பிடிப்பு முடிவடைந்தது.\n"}
{"id": "398766", "url": "https://ta.wikipedia.org/wiki?curid=398766", "title": "வைதேகி பரசுராமி", "text": "வைதேகி பரசுராமி\n\nவைதேகிபரசுராமி சட்டத்தில் பட்டம் பெற்ற இந்திய நடிகை ஆவார். அவர் மும்பை, மகாராஷ்டிரா, இந்தியாவில் பிப்ரவரி 1, 1992 அன்று பிறந்தார். வைதேகி பரசுராமி முக்கியமாக மராத்தி மற்றும் பாலிவுட் திரைப்படங்களில் நடித்து வருகிறார் .மராத்தி திரைப்படமான 'வேட் லாவி ஜீவா' (2010) திரைப்படத்தின் மூலம் திரை உலகிற்கு அறிமுகம் ஆனார் .\n\nSection::::பிறப்பும் ,இளமை பருவமும்.\nஅவர் மகாராஷ்ட்ரா, மும்பையில் பிறந்தார். அவரது தந்தையார் வைபவ் பரசுராமி, வழக்கறிஞர் மற்றும் தாய் சுனந்த பரசுராமி, வழக்கறிஞர் . அவருக்கு ஒரு சகோதரர், விகரன் பரசுராமி, அவரும் வழக்கறிஞர் ஆவார்.\n\nSection::::கல்வி.\nமும்பையில் உள்ள ஐ .ஈ .எஸ் .பத்மகர் தம்தரே ஆங்கில நடுத்தர முதன்மை பள்ளி யில் ஆரம்ப கல்வியையும், சுலு குருஜி ஆங்கிலம் நடுத்தர பாடசாலையில் இரண்டாம்நிலைப் பள்ளிப் படிப்பைப் படித்தார். மும்பை வர்த்தக மற்றும் பொருளாதாரம், ராம்நிராஜன் ஆனந்திலால் போடார் கல்லூரியில் இளங்கலை பட்டப்படிப்பில் பட்டம் பெற்றார். சட்டப் படிப்புகளுக்கு அவர் மும்பையில் புதிய சட்டக் கல்லூரியில் சேர்ந்து சட்ட படிப்பை முடித்தார் \n\nSection::::சினிமா வாழ்கை.\nமகேஷ் மஞ்ச்ரேக்கர் இயக்கிய கோகனஸ்தா திரைப்படத்தில் அவர் அறிமுகம் ஆனார் . பின்னர் அவர் விருந்தவன் படத்தில் நடித்தார் .வைதேகி பரசுராமி ஒரு மராத்தி நடிகை ஆவார் . அவர் ஹிந்தி படமான வஜிரில் அமிதாப் பச்சனுடன் இணைந்து பணியாற்றுகிறார்.\n\nSection::::ஆதாரங்கள்.\nhttp://www.imdb.com/name/nm7665715/\nhttp://www.biographia.co.in/vaidehi-parshurami/"}
{"id": "398779", "url": "https://ta.wikipedia.org/wiki?curid=398779", "title": "மேயாத மான்", "text": "மேயாத மான்\n\nமேயாத மான் (Meyaadha Maan) () 2017 ஆம் ஆண்டில் வெளிவந்த இந்திய தமிழ் மொழித் திரைப்படம் ஆகும். இப்படம் மெல்லிய காதலுடன் நகைச்சுவை கலந்த திரைப்டமாகும். இப்படம் ரத்ன குமார் எனும் அறிமுக இயக்குநரால் இயக்கப்பட்டுள்ளது.  இந்தப் படத்தில் வைபவ் (நடிகர்) மற்றும் பிரியா பவானி சங்கர் ஆகியோர் முன்னணி கதாபாத்திரங்களாகவும், விவேக் பிரசன்னா, இந்துஜா இரவிச்சந்திரன், அருண் பிரசாத் மற்றும் அம்ருதா ஸ்ரீநிவாசன் ஆகியோர் துணை கதாபாத்திரங்களில் நடித்துள்ளனர்.\n\nகார்த்திக் சுப்புராஜ் மற்றும் கார்த்திகேயன் சந்தானம் ஆகியோரின் படத்தயாரிப்பு நிறுவனமான ஸ்டோன் பெஞ்ச் கிரியேசன்ஸ் என்ற நிறுவனத்தால் படம் தயாரித்து வெளியிடப்பட்டுள்ளது.  இந்தத் திரைப்படத்தின் அசலான பின்னணி இசை சந்தோஷ் நாராயணன் மற்றும் பிரதீப் குமார் ஆகியோரால் இணைந்து உருவாக்கப்பட்டுள்ளது. இவர்களில் பின்னவருக்கு இது தமிழில் அறிமுகப்படமாகும்.  இத்திரைப்படம் “இதயம் முரளி“ போன்ற ஒரு மெல்லிசைப்பாடகர் ஒருவர் மதுமிதாவுடன் கொண்ட ஒருதலைக்காதலையும், அவரது தங்கை சுடர்விழி அவரது நண்பன் வினோத் ஆகியோருக்கிடையேயான நட்பு, காதல், உறவு போன்றவற்றைச் சுற்றி நகர்கிறது.\n\nஇத்திரைப்படத் தயாரிப்பானது அமைதியாக முடிக்கப்பட்ட பின்பு இதன் வெளியீடு குறித்து சூன் 2017 இல் ஊடகங்களுக்குத் தெரிவிக்கப்பட்டது. இத்திரைப்படமானது முதன்மையாக சென்னையின் இராயபுரம் பகுதியில் எடுக்கப்பட்டது. இத்திரைப்படம் 18 அக்டோபர் 2017 இல் தீபாவளிப் பண்டிகையையொட்டி திரைக்கு வந்து குறிப்பிடத்தக்க வரவேற்பையும் பெற்றது.\n\nSection::::கதை.\n1990 களில் வெளிவந்த இதயம் திரைப்படத்தின் உணர்வுபூர்வமான நாயகன் முரளியின் பெயரால் இதயம் முரளி என வினோத் (விவேக் பிரசன்னா) மற்றும் கிஷோர் (அருண் பிரகாஷ்) ஆகியோரால் அழைக்கப்படும் முரளி (வைபவ் (நடிகர்)) தனது சொல்லப்படாத காதலுக்குரிய கல்லுாரித் தோழியான மதுவின் ( பிரியா பவானி சங்கர்) கல்யாண நிச்சயதார்த்தத்தை தாங்கிக்கொள்ள முடியாமல் காணப்படுகிறான். முரளி இதன் காரணமாகத் தற்கொலை செய்து கொள்ளக்கூடும் எனக் கருதும் நண்பர்கள் அத்தற்கொலையை தடுக்கும் விதமாக மதுவிடம் முரளியை மோசமாகத் திட்டும்படி கூறுகிறார்கள். மது இதைத் தயங்கியவறே செய்து விடுகிறார். இதன் காரணமாக தான் மிகவும் மோசமாக சீற்றமடைந்து தனது தற்கொலை முயற்சியைக் கைவிடுகிறான். முரளி மதுவை மோசமான பெண் என்று முடிவு கட்டுகிறான். இருப்பினும் அவன் மதுவைப் பற்றியும் அவளைத் தான் எவ்வாறு காதலித்தேன் என்பதைப் பற்றியும் உளறும் உளறல்கள் மதுவை இலேசாகக் கரையச்செய்து விடுகிறது. ஏற்கெனவே நிச்சயிக்கப்பட்ட திருமணம் ஓராண்டு தள்ளிப்போடப்படுகிறது. \nஓராண்டு கழிந்து, வாழ்க்கை இவ்வாறாக நகர, கிஷோர் தனது திருமணத்திற்கு வினோத் மற்றும் முரளியை அழைக்கிறான். இதற்கிடையில் வினோத் ஒரு விபத்தில் காயமுற முரளி திருமணத்தில் தனது ”மேயாத மான்” இசைக்குழு வினருடன் கலந்து கொள்கிறான். முரளி மதுவைச் சந்திக்கும் ஒரு தருணத்தில் அறை ஒதுக்கீடு தொடர்பாக இருவருக்குள்ளும் ஒரு சிறு சச்சரவு ஏற்படுகிறது. இந்த நிலையில் முரளியின் தங்கை சுடர்விழி முரளியின் நண்பன் வினோத்தைக் காதலிப்பதை முரளி அறிந்து கொள்கிறான். மது ஒரு நாள் மயங்கி விழும் போது முரளியின் நண்பன் வினோத் அவளை மருத்துவமனையில் சேர்க்கிறான். மதுவைப் பற்றி தவறான கருத்து ஏற்பட்டிருந்ததால் முரளி இதை விரும்பவில்லை. சுடர்விழிக்கு வினோத் மணமகன் தேடி வரும் போது முரளி தன் தங்கை வினோத்தைக் காதலிப்பதால் தன் தங்கையை மணமுடித்துக் கொள்ள கேட்கிறான். இவர்களின் காதலுக்கிடையில் முரளிக்கு தன் நண்பர்களின் துாண்டுதலாலேயே மது தன்னை மோசமாகத் திட்டியது தெரிய வருகிறது. முரளி - மது காதல் வெற்றி பெற்றதா? வினோத் - சுடர்விழி காதல் வெற்றி பெற்றதா? ஏற்கெனவே நிச்சயித்த திருமணம் எவ்வாறு தடுக்கப்பட்டது என்பதை மீதமுள்ள திரைக்கதை சொல்கிறது.\n\n\nSection::::தயாரிப்பு.\nகார்த்திக் சுப்புராஜ் இயக்குநர் ரத்னகுமாரிடம் அவரது ”மது” குறும்படத்தினை தனது திரைப்படத்தயாரிப்பு நிறுவனமான ஸ்டோன் பெஞ்ச் கிரியேஷன்சுக்காக திரைப்படமாக மாற்றித்தரும்படிக் கேட்டார். முன்னதாக, இத்திரைப்படத் தயாரிப்பு நிறுவனத்தால் தேர்ந்தெடுக்கப்பட்ட ஆறு கதைகளில் மது (2013) குறும்படமும் ஒன்றாக இருந்தது. தொடக்கத்தில் ரத்னகுமார் மது குறும்படத்தை முழுநீளத் திரைப்படமாக மாற்றுகிற எண்ணம் கொண்டிருக்கவில்லை. மது குறும்படத்தைத் தன்னைப் பற்றிய அறிமுகத்திற்கான வாய்ப்புக் கேட்கும் கருவியாகவே வைத்திருந்தார். இருப்பினும் கார்த்திக் சுப்புராஜின் வேண்டுகோளுக்காக வட சென்னைப் பின்னணியில் இந்தக் கதையைப் படமாக்க இசைந்தார். இராயபுரம் மக்களின் படைப்பாக்கத் திறனையும், குறிப்பாக இராயபுரம் மற்றும் காசிமேடு பகுதியில் உள்ள மக்களில் பலர் நல்ல பாடகர்களாகவும் பாடலியற்றுபவர்களாகவும் இருப்பதைக் கண்டு அவர்களின் திறமையைப் பயன்படுத்திக் கொள்ள நினைத்தார்.\n"}
{"id": "398783", "url": "https://ta.wikipedia.org/wiki?curid=398783", "title": "கனிஷ்கரின் தூபி", "text": "கனிஷ்கரின் தூபி\n\nகனிஷ்கரின் தூபி (Kanishka stupa) () குசானப் பேரரசர் கனிஷ்கர் கிபி 150 - 200ல், தற்கால பாக்கிஸ்தானின் வடமேற்கு எல்லைப்புற மாகாணத்தில் உள்ள பெஷாவர் நகரத்திற்கு அருகில் உள்ள சாஜி கி தேரி எனுமிடத்தில் பௌத்த தூபியை நிறுவினார். 13 தளங்களுடன், 400 அடி உயரத்துடன் கட்டப்பட்ட இத்தூபி, தற்போது உருக்குலைந்து காணப்படுகிறது.\n\nகிபி 300ல் வெள்ளை ஹூணர்களால் இந்நகரம் முற்றுகையிடப்பட்ட போது, இடிக்கப்பட்ட இத்தூபி மீண்டும் கட்டப்பட்டது. கருங்கலில் வடித்த இத்தூபி பண்டைய பௌத்த நினைவுச் சின்னங்களில் புகழ் பெற்றதாகும். சிதைந்த இத்தூபிக்கு அருகில் அகழாய்வு செய்த போது, அழகிய செப்புப் பேழையும், அதனுள் இருந்த மூன்று உடைந்த எலும்புத் துண்டுகளையும் கண்டெடுத்தனர். அச்செப்புப் பேழைக்கு கனிஷ்கர் பேழை எனப்பெயரிடப்பட்டது. \n\nகனிஷ்கர் பேழையில் இருந்த கௌதம புத்தரின் மூன்று உடைந்த எலும்புத்துண்டுகள் , மியான்மர் நாட்டின் மண்டலை நகரத்தின் மண்டலை மலைப்பகுதியில் உள்ள ஒரு பௌத்த விகாரையில் வைக்கப்பட்டுள்ளது. \n\nSection::::இயற்கைய அழிவுகள்.\nகிபி ஆறாம் நூற்றாண்டின் சீன பௌத்த அறிஞரும், யாத்திரிகருமான யுவான் சுவாங், தமது பயணக் குறிப்பில், இத்தூபி மூன்று முறை இடி தாக்கப்பட்டு, சிதைந்து, மீண்டும் எழுப்பட்டது எனக் குறிப்பிடுகிறார். \n\nSection::::அகழாய்வு.\n1908 - 1909ல் பிரித்தானிய தொல்லியல் அறிஞர் டேவிட் பிரய்னார்டு ஸ்பூனர் என்பவர் தலைமையில் இத்தூபி அமைந்த இடத்தில் அகழாய்வு செய்த போது, கனிஷ்கர் பேழையும், அதனுள் கௌதம புத்தரின் மூன்று உடைந்த எலும்புத் துண்டுகளையும் கண்டெடுத்தார். கனிஷ்கர் பேழையிலிருந்த கௌதம புத்தரின் மூன்று எலும்புத்துண்டுகள், மண்டலை நகரத்தின் மலைப்பகுதியில் உள்ள ஒரு பௌத்த விகாரையில் வைக்கப்பட்டுள்ளது. தற்போது கனிஷ்கர் பேழை, பிரித்தானிய அருங்காட்சியகத்தில் காட்சிக்கு வைக்கப்பட்டுள்ளது. \n\nSection::::கனிஷ்கர் தூபியின் தற்போதைய நிலை.\n175 அடி உயரம் கொண்ட இத்தூபியின் உச்சியை அடைய படிக்கட்டுகளுடன் இருந்தது. தற்போது இத்தூபி முற்றிலும் சிதைந்த நிலையில் உள்ளது. இத்தொல்லியல் களம் பாதுகாக்கப்பட்ட பகுதியாக அறிவிக்கப்படவில்லை. 2011ல் தூபி இருந்த இடத்தை மீண்டும் உறுதி செய்யப்பட்டது. இத்தூபியின் எஞ்சிய பகுதிகள், பழைய பெஷாவர் நகரத்தின் அகுனாபாத்தில் உள்ளது. \n\n\n"}
{"id": "398784", "url": "https://ta.wikipedia.org/wiki?curid=398784", "title": "லஷ்மி நாராயண கலை அறிவியல் கல்லூரி, தருமபுரி", "text": "லஷ்மி நாராயண கலை அறிவியல் கல்லூரி, தருமபுரி\n\nலஷ்மி நாராயண கலை அறிவியல் கல்லூரி, தருமபுரி 2010ம் ஆண்டு தொடங்கப்பட்டது. இக்கல்லூரி தமிழ்நாட்டில் தருமபுரி மாவட்டம் சேலம் முதன்மைச்சாலையில் அமைந்துள்ளது. இக்கல்லூரி பெரியார் பல்கலைக்கழகத்தின் இணைவு பெற்ற, மகளிர் கல்லூரிகளில் ஒன்றாகும்.\n\nSection::::துறைகள்.\nஇக்கல்லூரியில் பத்து துறைகளின் கீழ் எட்டு இ்ளக்கலை பட்டபடிப்புகளும் ஐந்து முதுகலை நிலை பட்டபடிப்புகளும் உள்ளன.\nSection::::பிற கல்வி நிறுவனம்.\nலஷ்மி நாரயாண பாலிக் டெக்னிக் கல்லூரி\n\nSection::::தொடர்புக்கு.\nலஷ்மி நாரயாண கலை அறிவியல் கல்லூரி\nதருமபுரி\nதமிழ்நாடு\n636705\nபகுப்பு\nகல்லூரிகள்\n"}
{"id": "398788", "url": "https://ta.wikipedia.org/wiki?curid=398788", "title": "பாக்ராம்", "text": "பாக்ராம்\n\nபாக்ராம் (Bagram) ( \"\") ஆப்கானிஸ்தான் நாட்டின் பார்வான் மாகாணத்தில் \nஉள்ள பாக்ராம் மாவட்டத்தின் தலைமையிட நகரம் ஆகும். இந்நகரத்தில் கிரேக்கம் மற்றும் அரமேய மொழிகளில் எழுதப்பட்ட அசோகர் கல்வெட்டுக்கள் உள்ளது. \n\nஆப்கானிஸ்தான் தலைநகரான காபூல் நகரத்திலிருந்து வடக்கே 60 கிலோ மீட்டர் தொலைவில் உள்ளது. பண்டைய வரலாற்று முக்கியத்துவம் வாய்ந்த பக்ராம் நகரம் பட்டுப் பாதையில் உள்ளது. இந்நகரம் கடல் மட்டத்திலிருந்து 4,895 அடி (1,492 மீ) உயரத்தில் உள்ளது. \n\nSection::::வரலாறு.\nSection::::பண்டைய வரலாறு.\nஇதிகாசம் மற்றும் புராணங்களின் பக்ராம் பகுதியை காம்போஜர்கள் ஆண்டதாக குறிப்பிடுகிறது. சமசுகிருத மொழியில் பாக்ராம் என்பதற்கு ராமனின் தோட்டம் எனப்பொருளாகும். \n\nதியாடோச்சி ஆட்சிக் காலத்தில், கிரேக்கப் படைத்தலைவர்கள் தங்களுக்குள் போரிட்டுக் கொண்டிருந்த நேரத்தில், மௌரிய வம்சத்தை நிறுவிய சந்திரகுப்த மௌரியர், தனது ஆட்சியை பாரத நாட்டை வடக்கிலும், வட மேற்கிலும் விரிவு படுத்தினார்.\nகிபி 305ல் கிரேக்க செலூக்கியப் பேரரசர், செலூக்கஸ் நிக்காத்தர் - சந்திரகுப்த மௌரியரும் செய்து கொண்ட ஒப்பந்தப்படி, தற்கால தெற்கு ஆப்கானிஸ்தானின் அரசோசியா, காந்தாரம் மற்றும் பாக்ராம் பகுதிகள் மௌரியர்களின் கட்டுப்பாட்டில் வந்தன. 120 ஆண்டு கால மௌரிய ஆட்சியில் பாக்ராம் நகரப் பகுதிகளில் பௌத்தம் அறிமுகப்படுத்தப்பட்டது. \nகங்கைச் சமவெளி முதல் காபூல் வரை சாலை அமைக்கப்பட்டது. அசோகர் காலத்தில் இப்பகுதிகளில் வணிகம், கலை, இலக்கியம், தொழில் மற்றும் பௌத்த தூபிகள் நிறுவுதல் சொழித்தோங்கியது.\nஅசோகரது அவையில் பிராகிருதத்துடன் கிரேக்கம் மற்றும் அரமேய மொழிகளும் பயிலப்பட்டது. \n\nபாக்ராம் பகுதியில் கிரேக்கம் மற்றும் அரமேய மொழிகளில் எழுதப்பட்டிருந்த அசோகர் கல்வெட்டுக்கள் கிடைத்துள்ளது. \n\nகிபி முதல் நூற்றாண்டில் பாக்ராம் நகரம் குசானர்களின் தலைநகரமாக இருந்தது.\nபின்னர் தற்கால பாகிஸ்தானின் பெஷாவர் நகரத்தை கனிஷ்கர் கைப்பற்றினார்.\n\nஇப்பகுதிகளின் பண்டைய தொல்பொருட்கள் கிரேக்க, உரோமானிய, சீன மற்றும் இந்தியக் கலைநயத்துடன் கூடியிருந்தது.\n\nSection::::இசுலாமிய படையெடுப்புகள்.\nகிபி ஏழாம் நூற்றாண்டில் இசுலாமியர்கள் பாரசீகம் மற்றும் ஆப்கானிஸ்தானை கைப்பற்றினர். \n\nஇருப்பினும் கஜினி முகமது காலத்தில் தான் பாக்ராம் முழுமையாக இசுலாமிய மயமானது.\n\nமொகலாய மன்னர் பாபர் தான் தற்கால பாக்ராம் நிறுவியதாக கருதுகின்றனர். \n\nSection::::தற்கால வரலாறு.\nபாக்ராம் நகரம், அமெரிக்காவின் போர் விமான தளமாகப் பயன்படுகிறது. \n\nமேலும் அமெரிக்கர்கள் பாக்ராம் பகுதியில் ஒரு காவல் தடுப்பு மையத்தை பராமரித்துக் கொண்டிருந்தனர். 25 மார்ச் 2013ல் இதனை ஆப்கானிஸ்தான் அரசிடம் கொடுத்து விட்டனர். \n\nSection::::படக்காட்சிகள்.\nபாக்ராம் நகரத்தில் கிடைத்த, கிபி ஒன்றாம் நூற்றாண்டு காலத்திய கலைப் பொருட்கள்\n\n"}
{"id": "398789", "url": "https://ta.wikipedia.org/wiki?curid=398789", "title": "சோனா தொழிற்னுட்பக் கல்லூரி", "text": "சோனா தொழிற்னுட்பக் கல்லூரி\n\nசோனா தொழிற்னுட்பக் கல்லூரி (Sona College of Technology) சேலத்தில் செயல்படும் அண்ணா பல்கலைக்கழகத்தின் இணைவு பெற்றக்கல்லூரியாகும். 1997இல் தொடங்கப்பட்ட இக்கல்லூரி 2012ஆம் ஆண்டில் தன்னாட்சி நிலையைப்பெற்றது. இக்கல்லூரி அகில இந்திய தொழிற்நுட்ப கல்விமன்றத்தின் ஒப்புதலுடன் இயங்கி வருகின்றது.\n\nSection::::சேர்க்கை:.\nநிறுவனத்தின் வழிகாட்டுதல்களின்படி சோனா தொழில்நுட்பக் கல்லூரியால் அமைக்கப்பட்ட தேர்வுக் குழு இந்தத் திட்டத்தின் கீழ் வேட்பாளர்களைத் தேர்ந்தெடுக்கும். தேர்வு முற்றிலும் தற்காலிகமானது மற்றும் எப்போதும் அண்ணா பல்கலைக்கழகம் / தொழில்நுட்ப கல்வி இயக்குநரகம் (DoTE) உறுதிப்படுத்தலுக்கு உட்பட்டது. சென்னை. ME / MTECH / MBA / MCA / டிகிரி சேர்க்கைகள் அண்ணா பல்கலைக்கழகம் மற்றும் கோயம்புத்தூர் அண்ணா பல்கலைக்கழக இணைந்த கல்லூரிகளின் மேலாண்மை சங்கம் நடத்திய நுழைவு (டான்செட் / சிஇடி / கேட் / மேட்) மதிப்பெண்களை அடிப்படையாகக் கொண்டவை.\n\nSection::::துறைகள்.\nஇக்கல்லூரியில் 11 துறைகளில் படிப்புகள் வழங்கப்படுகின்றன.\n\n\n"}
{"id": "398792", "url": "https://ta.wikipedia.org/wiki?curid=398792", "title": "விவேக் பிரசன்னா", "text": "விவேக் பிரசன்னா\n\nவிவேக் பிரசன்னா (Vivek Prasanna)  ஒரு இந்திய திரைப்பட நடிகராவார். இவர் தமிழ் மொழித் திரைப்படங்களில் துணை கதாபாத்திரங்களில் நடிக்கிறார்.\n\nSection::::நடிப்புலகில் பயணம்.\nதொலைக்காட்சித் தொடர்களில் பலவற்றில் நடித்த பிறகு விஜய் சேதுபதி நடித்து அருண் குமாரின் காவல்துறைப் பின்னணிக் கதையைக் கொண்ட சேதுபதி திரைப்படத்தின் மூலம் திரையுலகில் அறிமுகமானார்.  இந்தியாகில்ட்ஸ் தனது விமர்சனத்தில் இவரை அடியாள் கதாபாத்திரத்துக்குச் சரியாகப் பொருந்தமானவர் எனக் குறிப்பிட்டிருந்தது.\n\n2017 ஆம் ஆண்டு, விவேக் பிரசன்னாவுக்கு தொடர்ச்சியாக தமிழ் திரைப்படங்களில் துணைக் கதாபாத்திரங்களில் நடிக்கும் வாய்ப்பைத் தந்து திருப்பு முனை ஆண்டாக அமைந்தது. விக்ரம் வேதாவில் போதைப்பொருள் தாதா இரவியாக, பீச்சாங்கை படத்தில் அரசியல்வாதியாக என சரியான கதாபாத்திரங்களில் தொடர்ந்து நடித்தார். மேயாத மான் திரைப்படத்தில் இரண்டாம் நிலை துணைக் கதாபாத்திரத்தில் தோன்றி வினோத் என்ற பாத்திரப்படைப்பில் சிறப்பாக நடித்தமைக்கான நல்ல விமர்சனங்களையும் பெற்றார்.\n"}
{"id": "398824", "url": "https://ta.wikipedia.org/wiki?curid=398824", "title": "சச்சின்: எ பில்லியன் ரீம்ஸ்", "text": "சச்சின்: எ பில்லியன் ரீம்ஸ்\n\nசச்சின்: ஏ பில்லியன் ட்ரிம்ஸ் (சச்சின்: நூறு கோடி கனவுகள்) திரைப்படம் ஜேம்ஸ் எர்ஸ்கின் இயக்கிய 2017 இந்திய ஆவணப்படம்-வாழ்க்கை சரித்திரப் படம் மற்றும் ரவி பக்ஷண்ட்கா மற்றும் கார்னிவல் மோஷன் பிக்சர்ஸ் ஆகியோரின் 200 நாட் ஔட் புரொடக்சனின் கீழ் தயாரிக்கப்பட்டது. இந்திய கிரிக்கெட் வீரர் சச்சின் டெண்டுல்கரின் வாழ்க்கையை அடிப்படையாகக் கொண்டது இப்படம். இந்த திரைப்படம் 26 மே 2017 இல் வெளியிடப்பட்டது. இது டெண்டுல்கரின் கிரிக்கெட்டையும் தனிப்பட்ட வாழ்க்கையையும் கணிசமாக விவரிக்கிறது, அத்துடன் அவரது வாழ்க்கையின் சில அம்சங்களை வெளிப்படையாகவும், முன்பே கேட்டிடாத மற்றும் பார்த்திராத விஷயங்களை வெளிப்படுத்தியது. இப்படத்தின் படப்பிடிப்பு இந்தி, மராத்தி மற்றும் ஆங்கிலம் ஆகிய மொழிகளில் ஒரே நேரத்தில் நடந்தது. இந்த படத்தின் டப்பிங் பதிப்புகள் தமிழ் மற்றும் தெலுங்கு மொழிகளில் வெளியிடப்பட்டன. சத்தீஸ்கர், கர்நாடகா, கேரளா, மகாராஷ்டிரா மற்றும் ஒடிசா ஆகிய மாநிலங்களில் இந்த படத்திற்கு வரி விலக்கு அறிவிக்கப்பட்டது. இப்படத்தில் சச்சின் டெண்டுல்கரே அவரது கதாபாத்திரத்தில் நடித்தது குறிப்பிடத்தக்கது.\nSection::::கதாநாயகன்.\nSection::::முக்கிய கட்டுரையைக் காண:சச்சின் டெண்டுல்கர்.\nசச்சின் ரமேஷ் டெண்டுல்கர் ஓர் முன்னாள் இந்தியத் துடுப்பாட்ட வீரர்.துடுப்பாட்ட விளையாட்டில் எல்லா காலங்களில் விளையாடிய வீரர்களில் சச்சின் சிறந்த  மற்றும் மிகவும் மதிக்கப்படும்  வீரராக பரவலாக அனைவராலும் கருதப்படுகிறார். தனது 16ஆவது வயதில் பாகிஸ்தான் அணிக்கு எதிராக 1989இல் முதன்முதலாக அனைத்துலகத் துடுப்பாட்டப் போட்டிகளில் அறிமுகமானார். தேர்வுப் போட்டிகளிலும் ஒரு நாள் அனைத்துலகப் போட்டிகளிலும் அதிக ஓட்டங்களை எடுத்த வீரர் இவரே; வரையறுக்கப்பட்ட பந்துப் பரிமாற்ற அனைத்துலகப் போட்டிகளில் (\"LOI\") முதலாவது இரட்டைச்சதம் (200* ஓட்டங்கள்) எடுத்தவர் என்ற பெருமையும் டெண்டுல்கரைச் சேரும்.\n\nஇந்தியாவின் மிக உயரிய விருதான பாரத ரத்னாவினைப் பெற்ற முதல் விளையாட்டு வீரர் சச்சின் டெண்டுல்கர் ஆவார். 1994ல் அர்ஜூனா விருது, 1997-98ல் ராஜீவ் காந்தி கேல் ரத்னா விருது, 1997 ஆண்டில் விஸ்டனின் மிகச் சிறந்த வீரர் விருது, 1999-பத்மஸ்ரீ விருது, 2008-பத்மவிபூஷன் விருது என பல விருதுகளுக்கும் சாதனைகளுக்கும் சொந்தக்காரர்.\nSection::::வெளியீட்டு.\nஇந்த படம் 26 மே 2017 இல் இந்தியாவில் வெளியானது.இந்திய விமானப் படை ஆடிட்டோரியத்தில் இந்திய ஆயுத படையில் பணியாற்றிய வீரர்களுக்கு 21 மே அன்று சச்சின் டெண்டுல்கர் ஒரு சிறப்புத் திரையிடல் நடத்தினார்.\nஇந்த திரைப்படத்தின் தயாரிப்பாளர்கள் நாடு முழுவதும் சச்சின் டெண்டுல்கரின் பல்வேறு மொழி ரசிகர்களை கவர்ந்திழுக்க விரும்பினர், என்பதால் இப்படம் ஐந்து மொழிகளில் வெளியிடப்பட்டது.அம்மொழிகள் ஆங்கிலம், ஹிந்தி, மராத்தி, தமிழ் மற்றும் தெலுங்கு ஆகும்.\nசச்சின் டெண்டுல்கர் ட்விட்டரில் அறிவித்த ஒரு போட்டியின் மூலம் இப்படத்தின் பெயர் தேர்ந்தெடுக்கப்பட்டது. 2017 ஆம் ஆண்டு மே மாதம் சச்சின் டெண்டுல்கர் லண்டனுக்கு சென்று படத்தினை விளம்பரப்படுத்தினார்.\nSection::::இசை.\nதிரைப்படத்தின் இசை ஏ.ஆர். ரஹ்மானால் இசையமைக்கப்பட்டது. இப்படத்தின் பாடல்கள்களை எழுதியது இர்ஷத் காமில். ஏப்ரல் 24, 2017 ஆம் ஆண்டுகளில் டைம்ஸ் மியூசிக் மூலம் 3 பாடல்களை கொண்ட முழு பாடல் ஒலிப்பதிவு வெளியிடப்பட்டது.தமிழ், மராத்தி, தெலுங்கு ஆகிய மொழிகளில் இப்பாடல்கள் மதன் கார்கி, சுபோத் கானோல்கார் மற்றும் வனமாலி ஆகியோரால் முறையே எழுதப்பட்டன.\nSection::::தமிழ் பாடல் பட்டியல்.\n1. இந்தியனே வா - பாடகர்கள்: கார்த்திக், ஏ. ஆர். ரகுமான் - இசை: ஏ. ஆர். ரகுமான்\n\n2. சச்சின் சச்சின் - பாடகர்கள்: சித் ஸ்ரீராம், பூர்வி கௌட்டிஷ், நிகிதா காந்தி - இசை: ஏ. ஆர். ரகுமான்\n\n3. கிரிக்கெட் காரா - பாடகர்கள்: ஏ. ஆர். அமீர், விஷ்வாபிரசாத், அஞ்சலி கைக்வாட் - இசை: ஏ. ஆர். ரகுமான்\n"}
{"id": "398844", "url": "https://ta.wikipedia.org/wiki?curid=398844", "title": "கனிஷ்கர் பேழை", "text": "கனிஷ்கர் பேழை\n\nகனிஷ்கர் பேழை (Kanishka casket) குசானப் பேரரசர் கனிஷ்கர், தற்கால பாகிஸ்தானின் கைபர் பக்துன்வா மாகாணத்தில் உள்ள பெஷாவர் நகரத்திற்கு அருகில் உள்ள சாஜி கி தேரி எனுமிடத்தில் நிறுவிய கனிஷ்கரின் தூபி இருந்த இடத்தில், \n\nSection::::வரலாறு & விளக்கம்.\n1908 - 1909ல் பிரித்தானிய தொல்லியல் அறிஞர் டேவிட் பிரய்னார்டு ஸ்பூனர் என்பவர் தலைமையில், கனிஷ்கரின் தூபி அமைந்த இடத்தில் அகழாய்வு செய்த போது, கனிஷ்கரின் செப்புப் பேழையும், அதனுள் இருந்த கௌதம புத்தரின் மூன்று உடைந்த எலும்புத் துண்டுகளையும் கண்டெடுத்தார்.\n\nகனிஷ்கரின் பேழையின் மேற்புறத்தில் இந்திரன், கௌதம புத்தர் (நடுவில்) மற்றும் பிரம்மா உருவங்களும், அடிப்புறத்தில் பாரசீக சமய சந்திரன் மற்றும் சூரிய தேவர்களுக்கு நடுவில் கனிஷ்கரின் உருவம், பறக்கும் அன்னம், போதிசத்துவர்கள் மற்றும் தேவதைகளின் உருவங்களுடன் இப்பேழை வடிவமைக்கப்பட்டுள்ளது.\n\nபேழையில் இருந்த கௌதம புத்தரின் மூன்று புனித எலும்புத் துண்டுகள் மட்டும், மியான்மர் நாட்டின், மண்டலை நகரத்தின் மலைப்பகுதியில் உள்ள ஒரு பௌத்த விகாரையில் பௌத்தர்களின் வணக்கத்திற்கு வைக்கப்பட்டுள்ளது.கனிஷ்கரின் பேழையில் காந்தாரி எழுத்தில் குறிப்புகள் உள்ளது. \n\nகனிஷ்கர் பேழை தற்போது பெசாவர் அருங்காட்சியக்தில் உள்ளது. இதன் பிரதி ஒன்று பிரித்தானிய அருங்காட்சியகத்தில் உள்ளது.\n\nபேழையின் மூடிப் பகுதியில் கௌதம புத்தரை வணங்கும் நிலையில் பிரம்மாவும், இந்திரனின் உருவங்கள் பொறிக்கப்பட்டுள்ளது. பேழையின் மூடியின் ஓரத்தில் பறக்கும் அன்னப் பறவைகளுடன் உள்ளது. மேலும் பேழையின் மறு பக்கத்தில் அமர்ந்த நிலையில் இருக்கும் புத்தருக்கு அருகில் போதிசத்துவர்கள் மற்றும் தேவதைகளின் உருவங்களும் பொறிக்கப்பட்டுள்ளது. பேழையின் தேவதைகள் மற்றும் மலர்மாலை கிரேக்க ஹெலனியக் கலை வடிவில் பொறிக்கப்பட்டுள்ளது. \n\nSection::::படக்காட்சிகள்.\nகனிஷ்கரின் பேழை தொடர்பான உலோகச் சிற்பங்கள்\n\n\n"}
{"id": "398850", "url": "https://ta.wikipedia.org/wiki?curid=398850", "title": "ரெமோ (திரைப்படம்)", "text": "ரெமோ (திரைப்படம்)\n\nரெமோ (Remo), பாக்கியராஜ் கண்ணனின் இயக்கத்தில், ஆர். டி. இராஜாவின் தயாரிப்பில் வெளியாகியுள்ள தமிழ்த்திரைப்படம் ஆகும். இத்திரைப்படத்தில் சிவகார்த்திகேயன், கீர்த்தி சுரேஷ், ஆகியோர் முதன்மைப்பாத்திரங்களில் நடித்துள்ளனர். ஆன்சன் பால், கே. எஸ். ரவிக்குமார், சரண்யா ஆகியோர் துணைப்பாத்திரங்களில் நடித்துள்ளனர். இத்திரைப்படம் பி. சி. ஸ்ரீராம் ஒளிப்பதிவிலும், அனிருத்த்தின் இசையிலும், ரூபனின் படத்தொகுப்பிலும், உருவாக்கப்பட்ட இத்திரைப்படமானது அக்டோபர் 07, 2016 அன்று வெளியானது.\n\nSection::::கதை.\nஒரு பெண்ணை இளைஞன் ஒருவன் வலிந்து பின்தொடர்ந்து காதலித்து, பின்னர் காதலிக்க வைக்கின்றான். கதைநாயகன் செயற்கையாக தனக்கு உருவாக்கிக்கொள்ளும் பெண் வேடம் அவனின் காதலுக்கு துணைசெய்கின்றது. சிவா (சிவகார்த்திகேயன்), ஒரு பெரிய நடிகர் ஆக வேண்டும என்னும் கனவுகளுடன் நாடகங்களில் நடித்து வரும் வேலையில்லா ஒருவர். இப்படத்தின் கதைநாயகி காவ்யா (கீர்த்தி சுரேஷ்) ஒரு தனியார் மருத்துவமனையில் மருத்துவராகப் பணிபுரிகின்றார். சிவாவுக்கு காவ்யாவைப் பார்த்ததும் அவர் மேல் காதல் வந்துவிடுகின்றது. ஆனால் அவருக்கு ஏற்கனவே திருமணம் நிச்சயம் ஆகிவிட்டது எனத் தெரிந்ததும் மனமுடைந்துவிடுகின்றார். நடிப்பை வெளிப்படுத்தும் தேர்வில் சிவா பெண் வேடமிடுகிறார். செவிலியராக வேடம் புனைந்திருக்கும் போது அவர் தற்செயலாகச் சந்திக்கும் காவ்யாவுடன் அவருக்கு நட்பு கிடைக்கிறது. அந்த நட்பின் ஊடாக அவர் காவ்யா மனதில் காதலை ஏற்படுத்தும் வேலைகளைச் செய்கின்றார். பெண், ஆண் என்ற மாற்றங்களில் காவ்யாயை வட்டமிடும் சிவாவின் காதல் வெற்றிபெற்றதா, சிவாவின் இரட்டை வேடம் எப்படி முடிவுக்குக் வந்தது என்பதே இப்படத்தின் கதைப்பின்னல்.\n\nSection::::படப்பணிகள்.\nஅறிமுக இயக்குநரான பாக்கியராஜ் கண்ணனின் இயக்கத்தில், ஆர். டி. இராஜாவின் தயாரிப்பில் இப்படத்தில் நடிப்பதாக 2015இல் சிவகார்த்திகேயன் அறிவித்தார்.\n\nSection::::இசை.\nஇத்திரைப்படத்திற்கு அனிருத் இசையமைத்துள்ளார். பாடல்களை பாடலாசிரியர்கள் விக்னேஷ் சிவன், விவேக், கு. கார்த்திக், இன்னோ கெங்கா ஆகியோர் எழுதியுள்ளனர்.\n\nSection::::வெளியீட்டுப்பணிகள்.\nஇப்படத்தின் தலைப்பிசை யுடியூபில் 23 சூன் 2016 இல் நேரலையாக வெளியிடப்பட்டது அதன்பிறகு சுவரொட்டி மாதிரி வெளியிடப்பட்டது. இப்படத்தின் செயற்கைக்கோள் ஒளிபரப்பு உரிமையை ஜெயா தொலைக்காட்சி பெற்றுள்ளது, தெலுங்கு, மலையாள உரிமையை ஸ்டார் மா , ஆசியாநெட் ஆகியன பெற்றுள்ளன.\n"}
{"id": "398856", "url": "https://ta.wikipedia.org/wiki?curid=398856", "title": "பதவியா குளம்", "text": "பதவியா குளம்\n\nபதவியா குளம், பதிவில் குளம், அல்லது பதவிக் குளம் இலங்கையின் வடமத்திய மாகாணத்தின் பதவியா என்னும் நகரிலுள்ள பிரசித்தி பெற்ற பழைய நீர்ப்பாசனக் குளங்களுள் ஒன்றாகும். இது தனவாபி எனவும் பதிவாபி எனவும் முன்னர் அழைக்கப்பட்டது. 10ஆம் நூற்றாண்டைச் சேர்ந்த ஒரு கல்வெட்டில் இது பன்டொன்னாறு குளம் எனவும் குறிப்பிடப்பட்டிருக்கிறது. திருக்கோணமலைக்கு வடமேற்கில் ஏறத்தாழ 70 மைல் தூரத்திலுள்ள உலர் வலய வன்னிப் பிரதேசத்தில் இக்குளம் அமைந்துள்ளது.\n\nSection::::குள அமைப்பு.\nஇலங்கையின் பண்டைய நீர்ப்பாசனத் தொழிநுட்பம், அமைப்புப் பொறியியலுக்கான மிகச் சிறந்த எடுத்துக்காட்டாக பதவியா குளம் விளங்குகிறது. இது இலங்கையின் மிகப் பெரிய பண்டைய குளங்களுள் ஒன்றாகும். நீரைத் தேக்கி வைப்பதை முக்கிய நோக்காகக் கொண்டு அதற்கேயுரித்தான தனித்தன்மையுடன் இது வடிவமைக்கப்பட்டுள்ளது.\n\nஇக்குளத்தின் கரையானது இரண்டு பகுதிகளாக பிரித்துக் கட்டப்பட்டிருக்கிறது. அப்பிரிப்பினால் உருவான மேட்டு நிலக் குன்று கடல் மட்டத்திலிருந்து 340 அடி உயரத்தில் அமைந்துள்ளது. இக்குன்று தெய்யன்னே கந்த என அழைக்கப்படுகிறது. பதவியா குளத்தின் கிழக்கு கரைப் பகுதி ஏறத்தாழ ஒரு மைல் நீளமுடையது. மேற்கு கரைப் பகுதி ஏறத்தாழ ஒன்றேகால் மைல் நீளமுடையது. ஏறத்தாழ 592,000 கியூபிக் யார்ட்ஸ் அளவான களி மண் தூர இடங்களிலிருந்து கொண்டு வரப்பட்டு இக்குளத்தின் கரை கட்டப்பட்டுள்ளது. இது ஆயிரக்கணக்கானோரின் 10-15 வருடகால தொடர்ச்சியான உழைப்பினால் உருவாக்கப்பட்டிருக்கலாம். பெரிய ஆற்றின் (மகா ஓயா) கிளை ஆறுகளான மகுனு, மோற ஆற்றுப் பள்ளத்தாக்குகளிலிருந்து வடிந்த நீரை இக்குளத்தின் இரு கரைப்பகுதிகளும், நடுவிலிருக்கும் மேட்டு நிலப்பகுதியும் தேக்கி வைத்திருக்க உதவின. \n\n6,480 ஏக்கர் மேற்பரப்பையுடைய இக்குளம் 24 அடிகள் ஆழமானது. இது ஏறத்தாழ 85,000 ஏக்கர் அளவுடைய நீர் கொள்ளளவைக் கொண்டது. இக்குளத்தின் நீர்ப்பாசனப் பரப்பு 12,500 ஆகும்.\n\nSection::::வரலாறு.\nபதவியாவின் முதன்மை மண்வகையாக சிவந்த மண்ணிற நிறமுடைய வண்டல் மண் காணப்படுகிறது. இது நெற்பயிர்ச்செய்கைக்கு உகந்த மண்ணாகையால் இப்பிரதேசத்தின் தொடக்க கால ஆற்றோர விவசாயக் குடியிருப்பு உருவாக்கங்களுக்கு இவ்வண்டல் மண் பரம்பல் காரணமாக இருந்திருக்கலாம். \n\nஇவ்வாறான விவசாயக் குடியிருப்புகள் பெருகத் தொடங்க பரந்த அளவிலான நீர்ப்பாசனத்திற்கான தேவையும் அதிகரித்திருக்கலாம். வண்ணாத்திப் பாலம் அவ்வாறு கட்டப்பட்ட ஒன்றாக இருக்கலாம்.\n\nவண்ணாத்திப் பாலமே முதலில் கட்டப்பட்டதாகவும், அதன் பின்னரே பதவியா குளம் கட்டப்பட்டிருக்கலாம் எனவும் ஆய்வாளர்கள் கருதுகின்றனர். \n\nSection::::வண்ணாத்திப் பாலம்.\nஇப்பண்டைய குள நீர்ப்பாசனத் திட்டத்தின் சிறப்பியல்பாக விளங்குவது கல்லால் அமைக்கப்பட்ட ஒரு நீர் திருப்புக் கட்டமைப்பு. வண்ணாத்திப் பாலம் என உள்ளூர் மக்களால் முன்னர் அழைக்கப்பட்ட இக்கட்டமைப்பு, அணைக்கட்டாகவும் அதேசமயம் பாலமாகவும் தொழிற்பட்டது. கியுல் ஆறும், பெரிய (மகா) ஓயாவும் (ஆறும்) சங்கமிக்கும் இடத்திலிருந்து ஏறத்தாழ ஒரு மைல் கீழே இப்பாலம் அமைந்துள்ளது. இவ்விடம் தற்போது வட மாகாணத்தையும் வடமத்திய மாகாணத்தையும் பிரிக்கும் எல்லையாக விளங்குகிறது.\n\nபெரும்போகக் காலங்களில் கியுல் ஆற்று (ஓயா) நீரானது வண்ணாத்திப் பாலக் கட்டமைப்பினூடாக திருப்பப்பட்டு பெரிய ஆற்றின் (மகா ஓயா) இடது, வலது கரைகளில் அமைந்திருக்கும் இரண்டு பாசன வாய்க்கால்களினூடாக கொக்கிளாய் களப்பு வரையான விவசாய விளை நிலங்களுக்கு நீர் வழங்கப்பட்டது. \n\nSection::::குளத்தின் தோற்றம்.\nகுளக்கட்டுமான தொழிநுட்ப அறிவு வளர்ச்சி மற்றும் மக்கள் தொகை பெருக்கம் காரணமாக பிற்பட்ட காலங்களில் ஒரு பெரும் குளத்தின் தேவை உணரப்பட்டு பதவியா குளம் கட்டப்பட்டிருக்கலாம்.\n\nஇப்பிரதேசத்தின் வருடாந்த சராசரி மழைவீச்சி 75 அங்குலத்துக்கும் குறைவானதாகும். ஆனி தொடக்கம் ஐப்பசி வரையான சிறுபோகக் காலங்களில் கியுல் ஆறு நீரின்றி முற்றாக வரண்டு போய்விடும். ஆகவே, மார்கழி தொடக்கம் சித்திரை வரையான மாதங்களில் வடகிழக்கு பருவமழையால் கிடைக்கும் மிகையான மழை நீரை தேக்கி, சேமித்து வைப்பதை பிரதான நோக்காகக் கொண்டே பதவியா குளம் அமைக்கப்பட்டிருக்கிறது. இது வரண்ட சிறுபோகக் காலங்களிலும் வருடம் முழுதும் தொடர்ச்சியான பயிர்ச்செய்கையை மேற்கொள்வதற்கான நீரை பதவியாவைச் சூழவிருந்த விவசாய விளை நிலங்களுக்கு வழங்கியது. \n\nபதவியா குளத்தின் உருவாக்கம் அப்பிரதேசத்தின் பொருளாதார அபிவிருத்தியில் நேரடியாக தாக்கம் செலுத்தியது. வருடம் முழுதுமான, தொடர்ச்சியான விவசாய நடவடிக்கைகளும் மிகை உற்பத்தியும் உள்ளூர் மற்றும் பிராந்திய வணிக முயற்சிகளுக்கு வழிகோலின. இப்பொருளாதார வளர்ச்சியும் பதவியாவின் அமைவிடமும் (இலங்கையின் வடபகுதியின் கிழக்கு-மேற்கு வணிகப் பாதையின் நடுவிலே இருந்தமை; கோகர்ணம்/ திருக்கோணமலைத் துறைமுகத்தின் அருகாமை) பதவியா நகரம் ஒரு முக்கிய வணிக மையமாக உருவாகுவதற்குக் காரணமானது. \n\nSection::::குளத்தைக் கட்டியவர்/கள்.\nபதவியா குளத்தைக் கட்டியவர்/கள் தொடர்பான எதுவித அறுதியான வரலாற்று சான்றுகளும் இல்லை. பிரித்தானிய காலனித்துவ அரசின் பொறியியலாளராக இலங்கை நீர்ப்பாசனத் திணைக்களத்தில் 1873 - 1904 காலப்பகுதியில் பணியாற்றிய ஹென்றி பார்க்கர் பதவியா குளம் ஏறத்தாழ 3ஆம் நூற்றாண்டில் கட்டப்பட்டிருக்கலாம் எனக் குறிப்பிட்டுள்ளார்.\n\nஅனுராதபுர ஆட்சியாளர்கள் இதனைக் கட்டியதற்கான ஆதாரங்கள் எதுவுமில்லாததால், இக்குளம் தென்னிந்திய, தமிழ் வணிகக் கணங்களின் உதவியுடன் உள்ளூர்த் தலைவர்களால் அமைக்கப்பட்டிருக்கலாமென சில வரலாற்றாய்வாளர்கள் கருதுகின்றனர்.\n\nஇக்குளக்கரையில் காணப்பட்ட 12ஆம் நூற்றாண்டுச் சேர்ந்த கல்வெட்டு முதலாம் பராக்கிரமபாகு மன்னன் இக்குளத்தை பெருப்பித்து புதுப்பித்தாக அறிவிக்கிறது. ஏறத்தாழ 11ஆம் நூற்றாண்டு வரை இக்குளம் சிறந்த முறையில் பயன்படுத்தப்பட்டிருக்கலாம். அதில் ஏற்பட்ட பாரிய உடைப்புகளை முதலாம் பராக்கிரமபாகு திருத்திக் கட்டியிருக்கலாம். அதன் பின்னர் 13ஆம் நூற்றாண்டின் நடுப்பகுதி வரை இக்குளம் பயனளிக்கக்கூடிய வகையில் தொழிற்பட்டிருக்கலாம். 13ஆம் நூற்றாண்டுக்குப் பின்னர் இலங்கையில் நிகழ்ந்த தெற்கை நோக்கிய ஆட்சி, தலைநகர மாற்றங்கள் காரணமாக இக்குளம் கைவிடப்பட்டிருக்கலாம். இக்காலப்பகுதியில் ஏற்பட்ட குளத்தின் உடைப்புகள் திருத்தப்படாமல், உடைப்பினூடே நீர் வெளியேறி குளத்தின் அருகிருந்த நகரமும் கைவிடப்பட்டிருக்கலாம்.\n\nSection::::தமிழ்/ தென்னிந்திய வணிகக் கணங்கள்.\nபதவியா குளத்தின் அருகில் ஒரு வணிக நகரத்தை தமிழ் வணிகக் கணங்கள் அமைத்து செயற்பட்டதற்கான பல தொல்லியல் சான்றுகள் காணக் கிடைக்கின்றன. இங்கு அகழாய்வு செய்யப்பட்ட தமிழ், சமஸ்கிருத, கிராந்த கல்வெட்டுக்களும் தொல்லியல் சான்றுகளும் இந்நகரம் தமிழ்/தென்னிந்திய வணிகர்களான நானாதேசியர், அஞ்ஞூற்றுவர், நகரத்தார், வீரக்கொடியர் தொடர்பான குறிப்புகளையும் தமிழ் வேளைக்காரப் படையினரினது இராணுவத் தளமாக இருந்ததற்கான குறிப்புகளையும் கொண்டிருக்கின்றன. இவ்வணிகக் கணங்கள் இப்பிரதேசத்திலிருந்த கோவில்களுக்கு ஆதரவு வளங்கியதையும், அக்கோவில்கள் சிறப்புடன் விளங்கியமையையும் கட்டிட அழிபாடுகள், தொல்லியல் சான்றுகளைக் கொண்டு அறிய முடிகிறது.\n\nSection::::பதவியா நகரம்.\nஇக்குளத்தருகில் அமைந்திருந்த நகரம் பதொன்னரு நகரம் என அழைக்கப்பட்டது. அஞ்ஞூற்றுவர் இதனை அய்யம்பொழில் பட்டினம் என அழைத்தனர். 12ஆம் அல்லது 13ஆம் நூற்றாண்டைச் சேர்ந்ததாகக் கருதப்படும் ஒரு சாசனத்தில் இது சிறீபதி கிராமம் என்ற இந்துப் பெயர் கொண்டும் அழைக்கப்பட்டிருக்கிறது.\n\nSection::::கட்டிட அழிபாடுகள்.\nபதவியா குளத்தருகேயுள்ள மொரகொட என்னும் இடத்தில் சிவதேவாலயங்களினதும், வேறும் பல கட்டடங்களினதும் அழிபாடுகளும், தமிழ்க் கல்வெட்டுக்களும் கண்டுபிடிக்கப்பட்டன. மோற ஓயாவுக்கும் பதவியா குளத்துக்கும் இடைப்பட்ட நிலப்பகுதியில் ஒரு மடாலயத்தின் கட்டட அழிபாடுகள் அகழாய்வு செய்யப்பட்டுள்ளன. இதற்கு அருகே 30 அடி ஆழமான, 4,5 அடி விட்டமுடைய 10 கிணறுகள் காணப்படுகின்றன. இம்மடாலயத் தொகுதியைக் கட்டுவதற்குப் பயன்படுத்தப்பட்டுள்ள கற்கள் பதவியா குள மதகின் கற்களை விடப் பழமையானதாகத் தெரிவதால் இம்மடாலயம் பதவியா குளம் அமைக்கப்பட்டதற்கு முன்னரே உருவாகிய ஒரு குடியிருப்பாக இருக்கலாம் எனக் கருதப்படுகிறது.\n\nபதவியா குளத்தருகே அமைந்திருந்த இக்குடியிருப்பு பிரமதேயம் எனப்படும் பிராமண குடியிருப்பு எனவும், இது சோழர் ஆட்சிக்காலத்துக்கு முன்னர் 6ஆம் நூற்றாண்டுக்கும் 10ஆம் நூற்றாண்டுக்கும் இடையில் தோன்றியிருக்கக்கூடும் எனவும் சில ஆய்வாளர்கள் கருதுகின்றனர்.\n\nSection::::இரவிகுலமாணிக்க ஈஸ்வரமுடையார் கோவில்.\nபதவியா குளத்துக்கு அண்மையில் பொலன்னறுவை சிவதேவலாயங்களை விடவும் மிகப் பழமையானது எனக் கருதப்படும் இரவிகுலமாணிக்க ஈஸ்வரமுடையார் என்னும் சிவதேவாலயம் அமைந்திருந்தது. இரவிகுலமாணிக்கம் என்பது முதலாம் இராஜராஜ சோழனின் விருதுகளுள் ஒன்று. ஆகவே, இது சோழராட்சிக் காலத்தின் ஆரம்பங்களில் கட்டப்பட்டிருக்கலாமெனக் கருதப்படுகிறது. இது சோழ, திராவிடக் கட்டிடப் பாணியில் அமைக்கப்பட்டுள்ளது.\n\nSection::::காலனித்துவ காலம்.\nபிரித்தானிய காலனித்துவ அரசின் ஆரம்பகால நிர்வாக அதிகாரிகள் பதவியா குளம், நீர்ப்பாசனத் தொழிநுட்பம், அதன் அருகிருந்த பண்டைய நகர அழிபாடுகள் தொடர்பான அகழாய்வுகளை மேற்கொண்டு பல்வேறு அறிக்கைகளையும் நூல்களையும் எழுதியுள்ளனர்.\n\nஏறத்தாழ 600 வருடங்களாக கவனிப்பாரற்றுக் காடுமண்டிக் கிடந்த பதவியா குளத்திற்குச் சென்று, அக்குளம் தொடர்பான தகவல்களை முதன் முதலில் எழுத்து மூலம் பதிவு செய்தவராக ஜேம்ஸ் எமர்சன் ரெனென்ற் விளங்குகிறார்.\n\nSection::::ஜேம்ஸ் எமர்சன் ரெனென்ற்.\nஜேம்ஸ் எமர்சன் ரெனென்ற் பிரித்தானிய காலனித்துவ அரசின் 5 ஆவது காலனித்துவ செயலாளராக 1846 இலிருந்து 1850 வரை பதவி வகித்தார். இலங்கையின் பண்டைய நீர்ப்பாசன முறைமைகள் தொடர்பாய் மிகுந்த ஆர்வம் கொண்டிருந்த ரெனென்ற் பதவியாவுக்கு 1848ஆம் ஆண்டு சென்றார். \n\nபதவியா குளத்தை பதிவில் குளம் எனவே தனது நூல்களிலும் அறிக்கைகளிலும் ரெனென்ற் குறிப்பிட்டுள்ளார். பதவியா குளம் இருக்கும் இடம் தொன்மையாக வன்னி என்னும் பிரதேசத்தைச் சேர்ந்தது எனவும் ஒல்லாந்தரின் ஆட்சிக்காலத்தில் இதன் தெற்கு எல்லைகளாக அரிப்போ ஆறும் களு ஆறும் இருந்தன எனவும் ரெனென்ற் விபரித்துள்ளார். இலங்கையின் வடகிழக்குக் கடற்கரைப் பகுதியிலிருந்த தமிழ்க் கிராமமான கொக்கிளாயிலிருந்து பதவியா நோக்கிய பயணத்தை ரெனென்ற் ஆரம்பித்ததாகவும் அப்போதைய பதவியா குளம் காடுமண்டி, மலேரியா நுளம்புகள் நிறைந்து காணப்பட்டமையால் குளத்திற்கு தென்மேற்கே ஏறத்தாழ 10 மைல் தொலைவில் இருந்த லிண்டே ஹிட்டே ஹமெலாவ என்னும் தமிழ் கிராமத்தில் இரவு தங்கியதாயும் ரெனென்ற் குறிப்பிட்டுள்ளார். 1848ல் பதவியா குளத்துக்கு அண்மையிலிருந்த ஒரே மக்கள் வாழ்விடமாக அத்தமிழ்க் கிராமம் இருந்திருக்கிறது. பதவியா குளத்தைச் சூழ காட்டு மிருகங்களும் பறவைகளுமே வாழ்ந்து வந்தன எனவும் சில வேடர்கள் அண்மையில் குளத்தருகே நெல் விதைத்து, அறுவடை செய்துகொண்டு போய் விட்டனர் என்று கிராம மக்கள் கூறியதாகவும் ரெனென்ற் பதிவு செய்துள்ளார்.\n\nSection::::பதவியா குளப் பயணக் குறிப்புகள்.\nபதவியா குளத்தை நோக்கிய பயணம் பற்றி  ரெனென்ற் பின்வருமாறு குறிப்பிடுகிறார்:\n\n“சூரிய உதயத்திற்கு சில மணித்தியாலங்கள் முன்னரே கைவிளக்குகளின் உதவியுடன் நாங்கள் குளத்தை நோக்கிப் புறப்பட்டோம். அப்பயணம் மிகவும் உளச்சோர்வூட்டுவதாய் இருந்தது. அடர்ந்த மரங்களுக்குக் கீழேயிருந்த பாதையை உள்ளூர் மக்கள் ஒரு நடைபாதையாகவே பயன்படுத்தி வந்தனர். மரக்கிளைகளும் கொடிகளும் முட்களும் தலைக்கு மேல் தாழ்வாய் சூழ்ந்திருந்தன. அப்பாதை குதிரைகள் செல்வதற்கு உகந்த பாதையாக இருக்கவில்லை. நாங்கள் குதிரைகளின் மேலிருந்து இறங்கி நடந்தே போகவேண்டி இருந்தது. இவ் ஒற்றையடிப் பாதை குளக்கரையோரமாகவும் பாறைகள், மேட்டு நிலங்களின் மேலாகவும் சென்றது. இப்பாறைச் சரிவுகள் குதிரைகள் பாதுகாப்பாக நடப்பதற்கு கடினமாக இருந்தன. எங்களுடன் வழிகாட்டியாக வந்த ஓதியார் எனப்பட்ட உள்ளூர் கிராமத் தலைவர் கடந்த 30 ஆண்டுகளுள் பதவியா குளத்தை பார்க்க வந்த மூன்றாவது வெள்ளையர் நான் என்று கூறினார். ஒருவாறு சூரிய உதயத்திற்கு சற்று முன்னராக நாங்கள் குளத்தின் தென்கிழக்குக் கரையை அடைந்தோம். அங்கிருந்து குளத்தின் பிரதான கரையை நோக்கிச் சென்றோம். குளப்படுகை புதை சேறாகவும் பாதுகாப்பற்றும் காணப்பட்டது ஆனால் படுகை  முழுதும் உயரமான அசையும் புற்கள் வளர்ந்திருந்தன. எத்திசை நோக்கிப் பார்த்தாலும் இப்புற்கள் நசுக்கப்பட்டு ஆழமான குழிகள் உருவாக்கப்பட்டிருந்தன. மரங்களின் நிழலில் செழிப்புடன் வளர்ந்திருந்த இப்புற்கள் பெரும் யானைக் கூட்டங்களுக்கு உணவாக இருந்திருக்கலாம். மிகுந்த வெப்பமான காலங்களில் அவை குளத்தில் இறங்கிக் குளித்துவிட்டு சேற்றில் உருண்டு புரண்டிருக்கலாம். குளத்தைச் சூழவும் யானைகளும் காட்டெருமைகளும் பன்றிகளும் மான்களும் நடமாடியதற்கான அடையாளங்கள் காணக் கிடைத்தன. குளத்தின் மதகுகளுள் ஒன்று உடைந்து போய் இருந்தது. குளம் பல இடங்களில் உடைப்பெடுத்து நீர் கரைகளைத் தாண்டி பாய்ந்து கொண்டிருந்தது.”\n\nஅடுத்த நாள் இரவு பதவியா குளத்திலிருந்து 18 மைல் தொலைவில் இருக்கும் கூழன் குளம் எனப்பட்ட இன்னொரு தமிழ்க் கிராமத்திற்கு சென்று தங்கியதாயும் அவர் குறிப்பிட்டுள்ளார்.\n\nSection::::பதவியா குள வடிவமைப்பு குறிப்புகள்.\nரெனென்ற் பதவியா குளத்தின் பிரமாண்டத்தை கருத்தில் கொண்டு இக்குளம் ஒரு ஆங்கில மாவட்டம் முழுதுக்கும் நீர் வழங்கக் கூடிய அளவு பெரியது எனக் குறிப்பிட்டுள்ளார். பிரித்தானிய காலனித்துவ அரச பொறியியலாளரின் கணிப்பின்படி 6 மைல் நீளமான கரையும் 60 அடி உயரமும் 200 அடி அகலமான அடித்தளமும் கொண்ட இக்குளம் 7,744,000 க்யூபிக் யார்டுகள் கொண்ட நீர் கொள்ளளவைக் கொண்டுள்ளதால் இக்குளக்கரையை (குளத்தின் உட்பகுதியிலுள்ள கற்களாலான கட்டமைப்பைத் தவிர்த்து) மீள்புனரமைக்க ஏறத்தாழ 870,000 ஸ்டேர்லிங் பவுண் நிதி தேவைப்படும் என மதிப்பிடப்பட்டது. இது ஒரு 120 மைல் நீளமான ஆங்கில தொடரூந்துப் பாதை அமைப்பதற்கான செலவுக்கு நிகராகும் எனவும் இதற்கு 10,000 பேரின் 5 வருடங்களுக்கு மேலான உழைப்பு தேவையாக இருக்கும் எனவும் ரெனென்ற் கணிப்பிட்டிருந்தார். பதவியா குளத்தை மீள்புனரமைப்பதற்கே இவ்வளவு உழைப்பும் நிதியும் தேவையாக இருந்தால் இக்குளத்தை கட்டுவதற்கு எத்தனை பேர் எவ்வளவு காலம் உழைத்திருக்கக் கூடும் எனவும் எவ்வளவு நிதி செலவாகியிருக்கும், அதனை யார் கட்டுவித்தார்கள், யாருக்காக அல்லது எத்தனை பேருக்கு/ கிராமங்கள், நிலங்களுக்கு நீர் வழங்குவதற்காக இப்பெருங்குளம் வடிவமைக்கப்பட்டது என ரெனென்ற் வியந்து எழுதியுள்ளார். \n\nSection::::பின்காலனித்துவ காலம்.\nஇக்குளம் இலங்கை நீர்ப்பாசனத் திணைக்களத்தினால் 1950களில் புனரமைக்கப்பட்டது. அப்போதைய நில அபிவிருத்தி அமைச்சராக இருந்த டி. பி. புலன்குலம திஸ்ஸாவ அனுசரணையுடன் நீர்ப்பாசனத் திணைக்கள அதிபராக இருந்த வி. த. ஐ. அழகரத்தினம் தலைமையில் இக்குளத்தின் புனரமைப்புப் பணிகள் மேற்கொள்ளப்பட்டன.\n"}
{"id": "398883", "url": "https://ta.wikipedia.org/wiki?curid=398883", "title": "றெக்க (திரைப்படம்)", "text": "றெக்க (திரைப்படம்)\n\nறெக்க (\"Rekka (film)\" என்பது இந்திய, தமிழ் அதிரடி ,மசாலாப்படம். இந்தத் திரைப்படத்தை எழுதி, இயக்கியவர் இரத்தின சிவா. இத் திரைப்படத்தில் விஜய் சேதுபதி, லட்சுமி மேனன் (நடிகை), சிஜா ரோஸ், சதீஸ், கே. எஸ். ரவிக்குமார், ஸ்ரீ ரஞ்சனி ஆகியோர் முக்கியக்கதாப்பாத்திரங்களில் நடித்துள்ளனர். ஆரஞ்சு மிட்டாய் படத்தை இணைந்து தாயாரித்த பி. கணேஷ் என்பவர் இப்படத்தைத் தயாரித்துள்ளார். டி. இமான் இசையமைக்க தினேஷ் கிருஷ்ணன் என்பவர் ஒளிப்பதிவு செய்துள்ளார். சனவரி 2016 ஆம் ஆண்டு தொடங்கப்பட்ட இந்தத் திரைப்படம் அக்டோபர் 7,2016 அன்று வெளியிடப்பட்டது.\n\nSection::::கதை.\nசெழியன் , டேவிட் ஆகிய இரு தலைவர்களும் ஒருவருக்கொருவர் எதிரி. செழியன் டேவிட்டுனுடைய சகோதரனை கொலை செய்து விடுகிறான். எனவே தனது தம்பியைக் கொன்றவனைப் பழிக்குப் பழி வாங்குவதென டேவிட் சபதம் எடுக்கிறான் , அதற்கான சரியான நேரத்திற்காகக் காத்திருக்கிறான். சிவா என்ற இளைஞன் (விஜய் சேதுபதி) கும்பகோணத்தில் வசித்து வருகிறான். அவன் தன்னுடைய பகுதியில் பெற்றோர்களால் எதிர்ப்புத் தெரிவிக்கப்படும் காதலர்களைத் தன்னுடைய பெற்றோர்களின் உதவியுடன் அவர்களுக்குத் திருமணம் செய்துவைப்பதை வழக்கமாகக் கொண்டிருக்கிறான். அதன் காரணமாகச் சிவாவிற்கு நிறையப் பிரச்சினைகள் வருகின்றன. டேவிட்டிற்குப் பார்த்த பெண்ணை அவளுக்கு விருப்பமானவருடன் (வேறொருவருடன்) சிவா திருமணம் செய்து வைக்கிறார்.அதனால் சிவாவிற்கும் டேவிட்டிற்கும் பிரச்சினை ஏற்படுகிறது. டேவிட் தன்னுடைய திருமணத்தை நிறுத்தியது யார் என்பதை தெரிய என்னுகிறான். சிவாதான் அந்த நபர் எனத் தெரிந்த பிறகு அவனிடம் ஒரு வார்த்தை கூடப் பேசாது செல்கிறான். இதை அறிந்து கொண்ட சிவாவின் தந்தை டேவிட்டால் தன்னுடைய பிள்ளைக்கு ஆபத்து ஏற்படுமோ என நாற்பண்புகள் அவருக்கு வருகிறது. சிவாவினுடைய சகோதரிக்குத் திருமணம் நிச்சயிக்கப்படுகிறது. இந்தத் திருமணத்தில் எந்தப் பிரச்சினையும் வரக் கூடாது என சிவா நினைக்கிறார். ஆனால் அவனுடைய நண்பர்கள் செய்த தவறின் காரணமாக டேவிட்டிடம் சிவா சிக்கிக்கொள்கிறான். தான் சொல்வதைக் கேட்கவில்லையென்றால் உனது தங்கையின் திருமணத்தை நிறுத்திவிடுவேன் என மிரட்டுகிறான். மதுரையில் உள்ள அமைச்சர் மணிவாசகத்தின் பெண்ணைக் கடத்திக் கொண்டுவரவேண்டும் என நிபந்தனை விதிக்கிறான். சிவா வேறு வழியில்லாமல் அதற்கு ஒப்புக் கொள்கிறான். எனவே தன்னுடைய சகோதரியின் திருமணத்தைப் புறக்கணித்துவிட்டு மதுரை செல்கிறான்.\n\nமதுரை சென்ற பிறகு, தான் தேடிவந்த பெண்ணைப் பார்க்கிறான். ஆனால் தான் தேடி வந்த பெண் டேவிட்டிற்கு நிச்சயம் செய்த பெண் என்பது சிவாவிற்கு தெரியாது. சிவா , பாரதியை கடத்தியதற்கு அத்தாட்சியாக அவளுடன் ஒரு தாமி எடுத்து அனுப்பச் சொல்கிறான் டேவிட். ஆனால் பாரதியோ தான் சிவாவுடன் செல்வதாக தனது வீட்டார் முதற்கொண்டு அனைவரிடமும் சொல்லிவிட்டுச் செல்கிறாள். மனிவாசகத்தினுடைய ஆட்கள் அவர்களை தடுத்துநிறுத்த முயல்கிறார்கள். ஆனால், அவர்களிடமிருந்துத் தப்பித்து செழியனிடம் செல்கின்றனர். அதே சமயம் தன்னுடைய சகோதரியின் திருமணத்தில் ஏதேனும் பிரச்சினைகள் ஏற்பட்டுள்ளனவா என்பதைத் தன்னுடைய நண்பன் கீரையின் மூலமாக அவ்வப்போது சிவா தெரிந்துகொள்கிறான். கோயமுத்தூரில் தன்னுடைய காதலை சிவாவிடம் சொல்வதற்காகப் பாரதி காத்துக் கொண்டிருக்கிறாள். ஆனால் சிவா , பாரதி எந்த எதிர்ப்பும் தெரிவிக்காமல் தன்னுடன் எவ்வாறு வருகிறாள் என்பது தெரியாமல் குழப்பமடைகிறான். அந்த சமயத்தில் சிவா தன்னுடைய இளம்பிராய காதல் பற்றி பாரதியிடம் கூறுகிறான்.டேவிட் ,செழியனை பழிவாங்குவதற்காகப் பாரதியை தன்னுடன் கூட்டிச் செல்கிறான். அதே சமயத்தில் மாலா அக்காவை சிவாஅங்கு பார்க்கிறான். மாலா அக்காவை அவனுடன் கூட்டிச் செல்கிறான். செழியன் மற்றும் டேவிட்டிடமிருந்து பாரதியை சிவா காப்பாற்றுகிறான்.\n\nஇறுதியில் பாரதியின் தந்தை ஆட்களுடன் சிவா மோதுவதாக இத்திரைப்படம் அமைந்திருக்கும்.\n\n\nSection::::ஒலிவரி.\nடி. இமான் இத் திரைப்படத்திற்கு இசையமைத்துள்ளார். பாடல் வெளியீட்டு விழாவானது செப்டம்பர் 25,2016 அன்று நடைபெற்று அனைத்துப் பாடல்களும் வெளியிடப்பட்டன. பிஹைண்ட் உட்ஸ் இதற்கு 2.5/5 வழங்கியுள்ளது.\n"}
{"id": "398885", "url": "https://ta.wikipedia.org/wiki?curid=398885", "title": "எம். அன்பழகன்", "text": "எம். அன்பழகன்\n\nஎம். அன்பழகன், திரைப்பட இயக்குரும், திரைக்கதை எழுத்தாளரும் ஆவார். சாட்டை என்னும் தமிழ்த்திரைப்படத்தின் மூலம் அறிமுகமான இவர் தமிழ் திரைப்படம் தொடர்புடையப்பணிகளை மேற்கொண்டு வருகின்றார். இவர் இயக்கிய சாட்டை படத்தில் சமுத்திரக்கனி முதன்மையானப் பாத்திரத்தில் நடித்துள்ளார்.\n"}
{"id": "398886", "url": "https://ta.wikipedia.org/wiki?curid=398886", "title": "பீமரன் தூபி", "text": "பீமரன் தூபி\n\nபீமரன் தூபி (Bimaran) ஆப்கானித்தான் நாட்டின் ஜலாலாபாத் நகரத்தின் மேற்கே 11 கிலோ மீட்டர் தொலைவில் உள்ள பௌத்த தொல்லியல் களமாகும்.\nஇத்தொல்லியல் களம் பீமரன் பௌத்தத் தூபிகளுக்கும், அதனருகே அகழாய்வில் கண்டுபிடித்த பீமரன் பேழைக்கும் பெயர் பெற்றது.\n\nSection::::பீமரன் தூபிகள்.\nபல தொகுப்புகளாக இருந்த பீம்ரன் தூபிகளில், நான்கு முக்கியமான தூபிகள் மட்டும் மிகவும் சிதைந்த நிலையில் காணப்படுகிறது. \n\n38.40 மீட்டர் சுற்றளவு கொண்ட முதல் தூபி பாழடைந்த நிலையில் உள்ளது. காந்தாரி எழுத்தில் குறிப்புகள் கொண்ட இத்தூபியின் அருகே அகழாய்வு செய்த போது தங்கத்தில் செய்யப்பட்டு, கௌதம புத்தர் உருவம் பொறிக்கப்பட்டு, அதன் மீது நவரத்தினங்களாலும் அலங்கரிப்பட்ட பீமரன் பேழை கண்டுபிடிக்கப்பட்டது. தற்போது இப்பேழை பிரித்தானிய அருங்காட்சியகத்தில் காட்சிக்கு வைக்கப்பட்டுள்ளது. \n\n43.90 மீட்டர் சுற்றளவு கொண்ட இரண்டாவது தூபி, பீமரன் கிராமத்தின் நடுவில் கண்டுபிடிக்கப்பட்டது. இத்தூபி சதுர வடிவ மேடை மீது கட்டப்பட்டுள்ளது. இத்தூபியில் அழகிய கண்னாடிக் குவளைகள், தங்க நகைகள் மற்றும் நாணயங்கள் கண்டுபிடிக்கப்பட்டுள்ளது. \n\nமூன்றாவது தூபி 33 மீட்டர் சுற்றளவு கொண்டது. இத்தூபியைச் சுற்றிலும் பல மணல் திட்டுக்களும், சிறு தூபிகளையும் கொண்டுள்ளது. இத்தூபியில் வெள்ளி மற்றும் நாணயங்கள் கொண்ட பேழை கண்டுபிடிக்கப்பட்டது. \n\nநான்காவது தூபி 43.9 மீட்டர் சுற்றளவு கொண்ட நான்காவது தூபி அருகே பெருமளவில் கட்டிட இடிபாடுகளின் குவியல்கள் உள்ளது;. \n\nஇந்நான்கு தூபிகள் அல்லாது, பீமரன் வடக்கின் மலையடிவாரத்தில் செயற்கையாக உருவாக்கிய ஆறு குகைகள் கண்டுபிடிக்கப்பட்டுள்ளது.\n\n\nSection::::மேற்கோள்கள்.\nSource: Warwick Ball, Archaeological Gazetteer of Afghanistan, 1982, n. 127 \n\n"}
{"id": "398891", "url": "https://ta.wikipedia.org/wiki?curid=398891", "title": "பிப்லப் குமார் தேவ்", "text": "பிப்லப் குமார் தேவ்\n\nபிப்லப் குமார் தேவ் (பிறப்பு 1969) திரிபுராவின் இந்திய அரசியல்வாதி ஆவார். 2018 சட்டசபை தேர்தலில் பாரதிய சனதா கட்சி சார்பில் போட்டியிட்டு வெற்றி பெற்றார்; இந்திய கம்யூனிஸ்ட் கட்சி (மார்க்சிஸ்ட்) தலைமையிலான இடது முன்னணி அரசாங்கத்தைத் தோற்கடித்தார். அவர் திரிபுராவின் புதிய முதலமைச்சராக இருக்கிறார்.\n"}
{"id": "398897", "url": "https://ta.wikipedia.org/wiki?curid=398897", "title": "ஆடிட்டர் ரமேஷ் கொலை வழக்கு", "text": "ஆடிட்டர் ரமேஷ் கொலை வழக்கு\n\nஆடிட்டர் ரமேஷ் கொலை வழக்கு என்பது பாஜக மாநில செயலாளர் ஆடிட்டர் ரமேஷ் என்பவர் சேலம் மரவனேரியில் உள்ள தனது வீட்டில், 2013 ஜூலை 19-ம் தேதி கொலை செய்யப்பட்டதை விசாரிக்கும் வழக்காகும். இக்கொலையைக் கண்டித்தும், தொடர்ச்சியாகத் தங்கள் நிர்வாகிகளின் படுகொலையைக் கண்டித்தும் 2013 ஜூலை 22ல் மாநிலம் தழுவிய கடையடைப்புப் போராட்டத்திற்கு பாஜக அழைப்புவிடுத்தது. இது தொடர்பாக மத்திய புலனாய்வுக் காவல்துறை வழக்கு பதிவு செய்து, பிலால் மாலிக், பன்னா இஸ்மாயில், பக்ரூதின் உள்ளிட்டோரை கைது செய்து, வேலூர் சிறையில் அடைத்தனர். மேலும் 100 பக்கம் கொண்ட குற்றப் பத்திரிகையையும் தாக்கல் செய்தனர்.\n"}
{"id": "398900", "url": "https://ta.wikipedia.org/wiki?curid=398900", "title": "பீமரன் பேழை", "text": "பீமரன் பேழை\n\nபீமரன் பேழை (Bimaran casket or Bimaran reliquary) தங்கத்தால் செய்யப்பட்டு, நவரத்தினங்களால் அலங்கரிப்பட்டு, கௌதம புத்தர் உருவம் பொறிக்கப்பட்ட அழகிய சிறு பேழையாகும். \n\nஇப்பேழை, ஆப்கானித்தான் நாட்டின் ஜலாலாபாத் நகரத்திற்கு 11 கிமீ தொலைவில் உள்ள பீமரன் தூபி எண் 2 அருகே, 1833 மற்றும் 1838ல் அகழ்வாய்வு செய்த போது கண்டுபிடிக்கப்பட்டது.\n\nSection::::கண்டுபிடிப்பு.\nதொல்லியல் ஆய்வாளர் சார்லஸ் மேசன் என்பவர் 1833 மற்றும் 1838ல் பீமரன் தூபி எண் 2 அருகே அகழாய்வு செய்த போது, பீமரன் தங்கப் பேழை கண்டுபிடிக்கப்பட்டது.\n\nபிரம்மா, இந்திரனுக்கு நடுவில் கௌதம புத்தர் உருவங்கள் பொறிக்கப்பட்ட இத்தங்கப் பேழையில் இந்தோ சிதியன் பேரரசு (கி மு 200 – கி பி 400) காலத்திய நாணயங்கள் இருந்தது. \n\nபீமரன் பேழையின் காலம் 0 - கிபி 15 என பியூஸ்மேனும், கிபி 50 - 60 என பிரித்தானிய அருங்காட்சியகமும் கூறுகின்றனர். \n\nதற்போது பீமரன் பேழை பிரித்தானிய அருங்காட்சியகத்தில் காட்சிக்கு வைக்கப்பட்டுள்ளது. \n\nSection::::பீமரன் பேழையின் குறிப்புகள்.\nதங்கத்தால் செய்யப்பட்ட இச்சிறு அழகிய பேழை, பாரம்பரிய தெற்காசியாவின் கலைக்கு எடுத்துக்காட்டாக விளங்குகிறது.\n\nகிரேக்கர்களின் ஹெலனியக் கால கலை மற்றும் காந்தாரக் கலை நயத்தில் பீமரன் பேழை வடிவமைக்கப்பட்டுள்ளது. \n\nகௌதம புத்தரின் இருபுறங்களில் பிரம்மா, இந்திரன் மற்றும் புத்தரின் சீடர்களான போதிசத்துவர்களின் உருவங்களுடன், ஆப்கானிய ரத்தினங்களும் பொறிக்கப்பட்டுள்ளது.\n\nSection::::பேழையில் இருந்த பொருட்கள்.\nபீமரன் பேழை வைக்கப்பட்டிருந்த கரும் படிகக்கல்லான பெரிய பேழை மீது, பீமரன் பேழையில் உள்ள வைக்கப்பட்டிருந்த நினைவுப் பொருட்கள் குறிப்புகள் கொண்டிருந்தது. \n\n19ம் நூற்றாண்டில் இப்பேழை கண்டுபிடித்து திறந்து பார்த்த போது, பேழையில் குறித்த பொருட்கள் காணப்படவில்லை எனினும், எரிந்த முத்துக்களும், விலையுயர்ந்த மற்றும் விலை குறைந்த ரத்தினங்களும், இந்தோ சிதியன் பேரரசு காலத்திய நான்கு நாணயங்களும் இருந்தது. \n\nபீம்ரன் பேழை வைத்திருந்த படிகக்கல் பேழை மீது எழுதியுள்ள குறிப்புகள்: :\n\nபீமரன் பேழையின் காலம், ஏறத்தாழ கனிஷ்கர் பேழையின் காலமான கிபி 127 உடன் ஒத்துப்போகிறது.\n\n\n\n"}
{"id": "398902", "url": "https://ta.wikipedia.org/wiki?curid=398902", "title": "உடுமலை சங்கர் கொலை வழக்கு", "text": "உடுமலை சங்கர் கொலை வழக்கு\n\nஉடுமலை சங்கர் கொலை வழக்கு என்பது உடுமலைப்பேட்டை சங்கர் என்பவர் சாதிமறுப்பு திருமணம் செய்துகொண்டதற்காகக் கொலை செய்யப்பட்டது தொடர்பான வழக்காகும்.\n\nபட்டியலின இளைஞரான சங்கரும், பழனியைச் சேர்ந்த சின்னச்சாமியின் மகளான கௌசல்யாவும் காதலித்துச் சாதிமறுப்புத் திருமணம் செய்தனர். 2016 மார்ச் 13 இல் உடுமலை பேருந்து நிலையம் அருகே மனைவி கௌசல்யாவுடன் சங்கர் சென்று கொண்டிருந்த போது அங்கு வந்த கும்பல் அரிவாளால் இருவரையும் வெட்டிவிட்டுத் தப்பியோடினர். இந்தக் காணொளிக் காட்சி வெளியாகி தமிழகம் முழுவதும் பெரும் அதிர்ச்சியை உண்டாக்கியது. இதில் சங்கர் உயிரிழந்தார், படுகாயங்களோடு கவுசல்யா உயிர் தப்பினார். மனவேதனையினால் கௌசல்யா மே 12 ஆம் நாள் தற்கொலை முயற்சி செய்து நல்வாய்ப்பாக உயிர்பிழைத்தார்.\n\nவன்கொடுமை தடுப்பு வழக்குகளுக்கான சிறப்பு நீதிமன்றத்தில் இவ்வழக்கு நடைபெற்றது. படுகொலையில் ஈடுபட்ட 11 குற்றவாளிகளில் 9 பேர் மீது குண்டர் தடுப்புச் சட்டத்தில் வழக்கு பதியப்பட்டது. இவ்வழக்கு விரைந்து விசாரிக்கப்பட்டு 2017 டிசம்பர் 13 இல் தீர்ப்பு வெளியானது. அதில் 8 பேர் குற்றவாளிகளாக அறிவிக்கப்பட்டு, சின்னசாமி, ஜெகதீஷ், மணிகண்டன், செல்வக்குமார், கலை தமிழ்வாணன், மைக்கேல் (எ) மதன் ஆகிய 6 பேருக்குத் தூக்குத் தண்டனை வழங்கப்பட்டது. கவுசல்யாவின் தாய் அன்னலட்சுமி, மாமா பாண்டித்துரை மற்றும் பிரசன்னா ஆகியோர் விடுதலை செய்யப்பட்டனர்.\n\nSection::::மறுவாழ்வு.\nகௌசல்யாவிற்கு மாதம்தோறும் 11,250 ரூபாய் ஓய்வூதியமும், சங்கரின் தந்தை வேலுச்சாமிக்குச் சத்துணவுத் துறையில் வேலையும் தமிழக அரசு வழங்கியது.\nமார்ச் 13 2018 இல் \"சங்கர் சமூக நீதி அறக்கட்டளை\" என்ற பெயரில் தனிப்பயிற்சி மையத்தை கௌசல்யா தொடங்கினார் 2018 டிசம்பர் 9 ஆம் நாள் சக்தி என்பவரைக் கௌசல்யா மறுமணம் செய்துகொண்டார்.\n"}
{"id": "398915", "url": "https://ta.wikipedia.org/wiki?curid=398915", "title": "சிறிய ஆலா", "text": "சிறிய ஆலா\n\nசிறிய ஆலா (\"Sternula albifrons\") கடற்பறவை குடும்பத்தை சார்ந்த ஒரு பறவையாகும்.\n\nSection::::தோற்றம்.\nஇனப்பெருக்கத்திற்குத் தயாரான வளர்ந்தது. வேகமாக விரைவாக இறக்கையைடித்து பறக்கும். இனப்பெருக்கத்திற்குத் தயாரான வளர்ந்த பறவைக்கு வெள்ளை முன்தலை மற்றும் கருப்பு முனையுடைய மஞ்சள் அலகு. இனப்பெருக்கத்திற்குத் தயாராக இல்லாத வளர்ந்ததிற்கு கருப்பு கலந்த அலகு கருப்பு திரை மற்றும் பிடரிப்பட்டை மற்றும் கருப்பு கலந்த அலகு கருப்பு திரை மற்றும் பிடாpப்பட்டை மற்றும் கருமை குறைந்த இறக்கைப்பட்டை காணப்படும்.\n\n"}
{"id": "398917", "url": "https://ta.wikipedia.org/wiki?curid=398917", "title": "கொடிவீரன்", "text": "கொடிவீரன்\n\nகொடிவீரன் (Kodiveeran) ஒரு இந்திய தமிழ் மொழித் திரைப்படமாகும். இத்திரைப்படம் குடும்பப் பின்னணி கொண்ட அதிரடித் திரைப்படம் ஆகும். இத்திரைப்படத்தின் இயக்குநர் எம். முத்தையா ஆவார். சசிக்குமார் (இயக்குநர்), மகிமா நம்பியார் ஆகியோர் கதையை நகர்த்திச் செல்லும் முக்கிய இணையாக நடித்துள்ளனர். குட்டிப் புலி திரைப்படத்திற்குப் பிறகு இயக்குநரும், இயக்குநர் நடிகரும் இணையும் இரண்டாவது படம் இதுவாகும். கொடி வீரன் திரைப்படமானது எம். சசிக்குமாரின் திரைப்படத் தயாரிப்பு நிறுவனத்தால் தயாரிக்கப்பட்ட படமாகும். \n\n\nSection::::தயாரிப்பு.\nகுட்டிப் புலி, கொம்பன் மற்றும் மருது ஆகிய திரைப்படங்களைத் தொடர்ந்து இயக்குநர் எம். முத்தையாவின் நான்காவது திரைப்படமாகும். இத்திரைப்படமும் வழக்கமான வெற்றிக்கு உத்தரவாதம் தரக்கூடிய அண்ணன் – தங்கைப் பாசத்தை அடிப்படையாகக் கொண்ட, கிராமியப் பின்னணி கொண்ட பொழுதுபோக்குப்படமாகவே அமைந்துள்ளது. சசிக்குமார் (இயக்குநர்) இத்திரைப்படத்தின் முன்னணி கதாபாத்திரமாகவும் இப்படத்தின் தயாரிப்பாளரும் ஆவார். பூர்ணாவும் ஒரு முக்கிய கதாபாத்திரத்தில் நடித்துள்ளார். இத்திரைப்படத்தின் வில்லன் கதாபாத்திரத்திற்கு நடிகர் அர்ஜூனை முதலில் விரும்பிய இயக்குநர் பின்னர் மதயானைக்கூட்டம் புகழ் விக்ரம் சுகுமாறனைத் தேர்வு செய்துள்ளனர். விதார்த் சசிக்குமாரின் மைத்துனர் வேடத்தில் நடித்துள்ளார். இத்திரைப்படத்தின் முதற்கட்ட படப்பிடிப்பு மார்ச் 2017 இல் மதுரையில் தொடங்கப்பட்டுள்ளது. பூர்ணா இத்திரைப்படத்திற்காக மொட்டையடித்துள்ளதாகவும், எதிர்மறையான கதாபாத்திரத்தில் நடிப்பதாகவும் தகவல்கள் வெளியாகியுள்ளன. இத்திரைப்படத்தில் எஸ். ஆர். கதிர் ஒளிப்பதிவாளராகவும், என். ஆர். ரகுநந்தன் இசையமைப்பாளராகவும் பணிபுரிந்துள்ளனர்.\n\nSection::::கதை.\nதன் தங்கை மீது உயிரையே வைத்தபடி, அநீதிக்கு எதிராக பொங்கி எழுந்து, நல்லதையே நினைத்து, நல்லதையே செய்யும் நாயகனுக்கும், அவரை மாதிரியே, தன் தங்கை மீதும் தன் தங்கை குடும்பத்தின் மீதும் உயிரையே வைத்தபடி நீதிக்கும், நேர்மைக்கும் எதிராக அநீதிக்கு ஆதரவாக செயல்படும் வில்லனுக்கும் இடையில் ஏற்படும் அதிரடி சரவெடி தான் \"கொடிவீரன்\" படத்தின் கதையும், களமும். சசிக்குமார் சிறுவயதிலேயே தன் தாயை இழக்கிறார். அன்றிலிருந்து தன் தங்கைக்காகவே வாழ்கிறார். அந்த ஊரில் பசுபதி தனது தங்கை கணவருடன் சேர்ந்து கொண்டு பல நாச வேலைகளை செய்து வருகிறார். தன்னைக் காப்பாற்றிக் கொள்ள தனது பட்டாசு ஆலைக்கே தீ வைக்கும் இந்திரகுமாரை சிறையில் தள்ள ஊரின் வருவாய் துறை அலுவலராக வரும் விதார்த் முனைப்பாக செயல்படுகிறார். தனது தங்கையின் கணவரான இந்திரகுமாரை இவ்வழக்கிலிருந்து விடுவிக்க முயல்கிறார். இந்த முயற்சியில் பசுபதி தனது தங்கையின் கணவரைக் காப்பாற்றுவதற்காக கோட்டாட்சியர் விதார்த்தைக் கொல்ல சதி செய்கிறார். சசிக்குமாரின் தங்கைக்கும் விதார்த்துக்கும் திருமணம் நடக்கிறது. பசுபதி கோட்டாட்சியர் விதார்த்துக்கு பிரச்சனைகளைக் கொடுக்க தனது தங்கை கணவரின் பிரச்சனையை தனது பிரச்சனையாக எடுத்துக் கொண்டு பசுபதிக்கு எதிராக நாயகன் சசிக்குமார் களம் இறங்குகிறார். பசுபதி தனது தங்கை மீது கொண்டுள்ள பாசம் பெரிதா? சசிக்குமார் தனது தங்கை மீது கொண்டுள்ள பாசம் பெரிதா? என்பதில் கதை நகர்கிறது. பெண்களைக் கவரும் வகையில் பல காட்சிகள் வடிவமைக்கப்பட்டுள்ளது. படத்தின் இரண்டாம் பாதியில் விதார்த்துக்கு என்ன ஆகும்? சசிக்குமார் காப்பாற்றுவாரா? என்ற பரபரப்பு தொற்றிக்கொள்கிறது.\n\nSection::::ஒலித்தொகுப்பு.\nஇத்திரைப்படத்தில் பின்வரும் 6 பாடல்கள் இடம் பெற்றுள்ளன.\n"}
{"id": "398920", "url": "https://ta.wikipedia.org/wiki?curid=398920", "title": "கே. விசயன்", "text": "கே. விசயன்\n\nகே. விசயன் அல்லது கே. விஜயன் (K. Vijayan) ஓர் இந்தியத் திரைப்பட இயக்குநர் மற்றும் திரைப்படத் தயாரிப்பாளர் ஆவார். சிவாஜி கணேசன், கமல்ஹாசன் ஆகியோருடன் இணைந்து பணியாற்றியுள்ளார். தமிழ், மலையாளம், கன்னட மொழித் திரைப்படங்களை இயக்கியுள்ளார்.\n"}
{"id": "398939", "url": "https://ta.wikipedia.org/wiki?curid=398939", "title": "பியூடைபை", "text": "பியூடைபை\n\nபெவீக்ஸ் அர்விட் உல்ஃப் கஜெல்பெர்க், (\"Felix Arvid Ulf Kjellberg\", பிறப்பு: அக்டோபர் 24, 1989) இணையத்தில் பியூடைபை (\"PewDiePie\") என அறியப்படுகிறார். இவர் சுவீடிய வலைத்தள நகைச்சுவையாளர் மற்றும் வீடியோ தயாரிப்பாளர் ஆவார். \"லெட்டஸ் ப்ளே\" வர்ணனைகள் மற்றும் வீடியோ வலைப்பதிவுகளுக்கு அவர் அறியப்பட்டவர். இவர் கூகுள் நிறுவனத்தின் பிரபல வலைதளமான யூ-டியூபிலும் தனது அதிகமான சந்தாதாரர்களுக்கு பெயர் போனவர்.\n\nSection::::பிறப்பு மற்றும் வாழ்க்கை.\nஸ்வீடனின் கோட்டன்பேர்க்கில் பிறந்தவர், சால்மேர்ஸ் பல்கலைக்கழகத்தில் தொழில்துறை பொருளியல் மற்றும் தொழில்நுட்ப மேலாண்மைகளில் பட்டம் பெற படித்து வந்தார். 2010 இல், பல்கலைக்கழக படிப்பின் போது, அவர் பியூடைபை என்ற பெயரில் ஒரு யூடியூப் கணக்கை பதிவு செய்தார். அடுத்த ஆண்டு அவரது பட்டப்படிப்பில் ஆர்வம் இல்லாமல் இருந்ததால் சால்மர்ஸ் பல்கலைக் கழகத்திலிருந்து வெளியேறி, அவரது பெற்றோருக்கு கலக்கத்தை ஏற்படுத்தி இருந்தார். ஸ்காண்டிநேவியாவில் ஒரு விளம்பர நிறுவனத்துடன் ஒரு தொழிற்பயிற்சி பெறுவதில் தோல்வியுற்ற பிறகு, அவர் தனது யூடியூப் சேனலுக்கான உள்ளடக்கத்தை உருவாக்குவதில் கவனம் செலுத்த முடிவு செய்தார். அவர் யூடியூபில் வீடியோக்களைச் செய்வதற்கு நிதி பெற, தனது போட்டோ ஷாப் கலைத் திட்டங்களை அச்சிட்டு விற்பனை செய்தும் மற்றும் ஹாட் டாக் ஸ்டாண்டில் பணிபுரிந்தும் நிதி திரட்டினார்.\n\nSection::::யூடியூபில் சாதனைகள்.\nபியூடைபையின் சேனலுக்கு ஆதரவு பெருக, விரைவாக இணைய சந்தாதாரர்கள் கூடினார்கள். ஜூலை 2012 இல், அவரது சேனல் ஒரு மில்லியன் சந்தாதாரர்களை விஞ்சியது. ஆரம்பத்தில், பல-சேனல் வலையமைப்பான மாச்சினிமாவுக்கு பியூடைபை ஒப்பந்தம் செய்தார். மச்சினிமா நெட்வொர்க்குடன் அதிருப்தி அடைந்த பிறகு, மேக்கர் ஸ்டுடியோவுடன் கையெழுத்திட்டார், மேக்கர்ஸின் சப் நெட்வொர்க்குகளான போலார்ஸ் மற்றும் அதன் பின்னர், ரெவ்மொட் ஆகியோரின் கீழ் அவரது சேனலை வைத்திருந்தார். யூடியூப் இல் தனது பதிப்புகளுக்காக, பியூடைபை பெரிதும் பாராட்டப்பட்டார். சில சந்தர்ப்பங்களில் சர்ச்சையையும் ஏற்படுத்தியது.  பியூடைபின் பல வீடியோக்களில் யூத-எதிர்ப்புவாதத்தின் மீதான குற்றச்சாட்டுகள், 2017 இன் முற்பகுதியில் சர்ச்சையை ஏற்படுத்தின. டிஸ்னி இயக்கும் மேக்கர் ஸ்டுடியோஸ் அவருடன் தங்கள் கூட்டணியை முறித்துக்கொண்டது.\n\n15 ஆகஸ்ட் 2013 இல் அதிகமான சந்தாதாரர்களைக் கொண்டவராக உருவெடுத்தார். 2013 ஆம் ஆண்டு டிசம்பர் 22 ஆம் தேதி முதல், 2018 ஜனவரி மாதம் வரை இவரது யூடியூப் கணக்கு 60 மில்லியன் சந்தாதாரர்களைக் கடந்துள்ளது. இவரது வீடியோக்களே யூடியூபில் அதிகம் பார்க்கப்பட்டவையாக திகழ்கிறது. ஜனவரி 2018 வரை இவரது சேனல் 17 பில்லியன் வீடியோ காட்சிகளைப் (views) பெற்றுள்ளது. 2016 இல், டைம் இவரை \"உலகின் 100 மிக செல்வாக்குள்ள மக்கள்\" என பெயரிட்டது.\n\nSection::::வீடியோ விளையாட்டுகளில் செல்வாக்கு.\nபியூடைபின் வர்ணனைகள் இண்டி - விளையாட்டுகள் விற்பனைக்கு மிக சாதகமான விளைவைக் கொண்டிருந்தன.  உதாரணமாக மெக் - பிக்செல் இன் உரிமையாளர்கள் கூறியதாவது, \"அந்த நேரத்தில் மெக் - பிக்செல் க்கு மிகப்பெரிய சக்தியானது 'லெட்'ஸ் ப்ளே' வீடியோக்கள், பெரும்பாலும் ஜெஸ்ஸி காக்ஸ் மற்றும் பியூடைபை உடைய வீடியோக்கள் ஆகியவையாகும். பியூடைபை ஸ்லெண்டரின் பதிப்புகளான எட்டு பக்கங்கள் மற்றும் ஆடு சிமுலேட்டர் ஆகியவையின் விற்பனையையும் உறுதிப்படுத்தினார். பியூடைபை இன் சேனலில் இடம்பெற்றுள்ள விளையாட்டுக்கள் வணிக ரீதியான வெற்றிக்கு பங்களிப்பு செய்ததாகக் கூறப்பட்டாலும், \"நான் விளையாடுவதை விரும்பவில்லை, விற்பனை செய்வதை நான் விரும்பவில்லை\" என்றார்.\n\nSection::::அறக்கட்டளைகள்.\nபியூடைபையின் புகழ் அவரை நிதி திரட்டும் இயக்கங்களுக்கான ஆதரவைத் தூண்ட அனுமதித்தது. 2012 பிப்ரவரி \"இணையதளத்தின் இராஜா\" எனும் போட்டியில் பியூடைபை பங்கேற்றார். \"இணையதளத்தின் இராஜா\" எனும் பட்டத்தை அவர் இழந்தார். எனினும் \"இணையதள விளையாட்டுகளின் இராஜா\" எனும் பட்டத்தை 1-15 பிப்ரவரியில் நடந்த வாக்கெடுப்பில் தேர்ந்தெடுக்கப்பட்டார். பியூடைபை தனக்கு வெற்றி பரிசாக கிடைத்த பணத்தை உலக வனவிலங்கு நிதியகத்திடம் நன்கொடை அளித்தார். அவர் செயின்ட் ஜூட் குழந்தைகள் ஆராய்ச்சி மருத்துவமனைக்காக பணம் திரட்டினார்.\n\nபியூடைபை \"வாட்டர் கேம்பெயின்\" (\"Water Campaign\") எனும் தொண்டு நிறுவனத்தைத் துவங்கினார். அதில் அவரது ரசிகர்கள் நன்கொடைகள் அளிக்கலாம். பியூடைபை பத்து மில்லியன் சந்தாதாரர்களை அடைந்த கொண்டாட்டத்தின் போது இந்நிறுவனத்தை துவங்கினார். பியூடைபையும் ஒவ்வொரு 500 காட்சிகளுக்கும் ஒரு டாலரை அத்தொண்டு நிறுவனத்துக்கு அளித்தார். பியூடைபை கொடையை 250,000 அமெரிக்க டாலராக உயர்த்துவதற்கான இலக்கைக் கொண்டிருந்தார். ஆனால் இந்த இயக்கத்தின் இறுதியில், மொத்தமாக எழுப்பப்பட்ட தொகை $ 446,462 ஆகும்.\n\n"}
{"id": "398944", "url": "https://ta.wikipedia.org/wiki?curid=398944", "title": "ஜாவத் அலி", "text": "ஜாவத் அலி\n\nஜாவத் அலி (Javed Ali (, , பிறப்பு: ஜூலை 5, 1982) என்பவர் இந்தியப் பின்னணிப் பாடகர் ஆவார். இவர் 2000 ஆம் ஆண்டிலிருந்து இந்திப் பாடல்களைப் பாடி வருகிறார். நகாப் எனும் திரைப்படத்தில் ஏக் தின் தெரி எனும் பாடலைப் பாடியதன் மூலம் புகழ்பெற்ற பாடகரானார். இந்தி, வங்காள மொழி, ஒடியா மொழி, கன்னடம், தமிழ், தெலுங்கு, மராத்திய மொழி, அசாமிய மொழி என இவர் பல மொழிகளில் பின்னணிப் பாடல் பாடியுள்ளார். இவர் பல தொலைக்காட்சி நிகழ்ச்சிகளுக்கு (பாடல் நிகழ்ச்சி) நடுவராக இருந்துள்ளார்., ஜீ தமிழ் தொலைக்காட்சியில் 2011 ஆம் ஆண்டு நடைபெற்ற ச ரி க ம ப மற்றும் கலர்ஸ் தொலைக்காட்சியின் இசை தொடர்பான நிகழ்ச்சிகளில் நடுவராக இருந்துள்ளார். 2012 ஆம் ஆண்டு ஜீ தமிழ் தொலைக்காட்சியில் வெளியான ச ரி க ம ப எனும் நிகழ்ச்சியை தொகுத்து வழங்கினார்.\n\nSection::::ஆரம்பகால வாழ்க்கை.\nஜாவத் அலி (இயற்பெயர் : ஜாவத் உசைன் ) உஸ்தாத் ஹமீது உசைன் என்பவருக்கு மகனாக புது தில்லியில் பிறந்தார். தனது இளம்வயது முதலே கவ்வாலி பாடல்களைப் பாடுவதில் வல்லவரான தனது தந்தையுடன் இணைந்து பாடினார். தனது தந்தை தன்னைக் கீர்த்தனைகள் பாடுமாறு கூறிதாக ஒரு பேட்டியின் போது கூறியுள்ளார். கசல் (இசை) புகழ் குலாம் அலி (பாடகர்) ஜாவத் அலியின் குரலைக் கேட்டு இவன் புகழ் பெற்ற பின்னணிப் பாடகராக வருவான் எனக் கூறியுள்ளார். பின்பு தனது கச்சேரிகளிலும் பாடுவதற்கு வாய்ப்பு கொடுத்தார். அதற்கு நன்றி தெரிவிக்கும் விதமாக ஜாவத் உசைன் என்ற தனது பெயரை ஜாவத் அலி என மாற்றிக் கொண்டார்.\n\nSection::::தமிழ் பாடல்கள்.\nSection::::2009.\nயுவன் சங்கர் ராஜா இசையில் வாமணன் திரைபடத்தில் ஏதோ செய்கிறாய் என்ற பாடல், குங்கும பூவும் கொஞ்சும் புறாவும் படத்தில் (சின்னஞ் சிறுசுக) பாடல்,யுவன் சங்கர் ராஜா இசையில் சர்வம் ( சிறகுகள்) என்ற மூன்று பாடல்களைப் பாடினார்.\n\nSection::::2010.\nநான் மகான் அல்ல (2010 திரைப்படம்) ஒரு மாலை நேரம் ,எந்திரன் (திரைப்படம்) (கிளி மாஞ்சாரோ என்ற பாடலை ஏ. ஆர். ரகுமான் இசையில் பாடினார்.\n\nSection::::2011.\nயுவன் சங்கர் ராஜா இசையில் ராஜபாட்டை( பனியே பனிப் பூவே) தமன் (இசையமைப்பாளர்) இசையில் தடையறத் தாக்க(காலங்கள்) , ஹாரிஸ் ஜயராஜ் இசையில் நண்பன் (2012 திரைப்படம்)(இருக்கானா) , டி. இமான் இசையில் மனம் கொத்திப் பறவை (திரைப்படம்) (போ போ)\n\nSection::::2012.\nஹாரிஸ் ஜயராஜ் இசையில் மாற்றான் (திரைப்படம்)(கால் முளைத்த பூவே) மற்றும் துப்பாக்கி (திரைப்படம்)(அலைக்க லைக்கா)\n\nயுவன் சங்கர் ராஜா இசையில் ஆதலால் காதல் செய்வீர் (தப்புத் தண்டா) மேலும் தேவி ஸ்ரீ பிரசாத்தின் இசையில் அலெக்ஸ் பாண்டியன் (திரைப்படம்) (ரைய்யா ரைய்யா)\n\nSection::::2013.\n2013 ஆம் ஆண்டில் மீண்டும் ஏ. ஆர். ரகுமான்அவர்களின் இசையில் மரியான்- (சோனாபரியா) மற்றும் ராஞ்சனா (ஒளியாக வந்தாய்)\n\nதேவி ஸ்ரீ பிரசாத்இசையில் சிங்கம் 2 (திரைப்படம்) (கண்ணுக்குள்ளே) யுவன் சங்கர் ராஜாஇசையில் ஆல் இன் ஆல் அழகு ராஜா (ஒரே\n\nஒரு)\n\nSection::::2014.\nஜி. வி. பிரகாஷ் குமார் இசையில் நிமிர்ந்து நில் (2014 திரைப்படம்)(காதல் நேர்கையில்) சிவமணி இசையில் அரிமா நம்பி (இதயம் என் இதயம்)\n\nSection::::2017.\nஹாரிஸ் ஜயராஜ் இசையில் சி3 (திரைப்படம்) (ஒ சோனே சோனே) கே பி என்ற அறிமுக இசையமைப்பாளர் இசையில் இந்திரசித்து (விடிகிற வானில் கொடிகளை) எனும் பாடலைப் பாடியுள்ளார்.\n\n\n\n\n\nSection::::மராத்தியப் பாடல்கள்.\n2010 - காதி காதி\n\n2011- ஜட்லே நாடே\n\n2013- மௌலா மௌலா\n\n2014- சரா சரா\n\n"}
{"id": "398967", "url": "https://ta.wikipedia.org/wiki?curid=398967", "title": "ஆப்கானிஸ்தானில் பௌத்தம்", "text": "ஆப்கானிஸ்தானில் பௌத்தம்\n\nஆப்கானித்தானில் பௌத்தம், ஆப்கானிஸ்தானில் இசுலாம் அறிமுகமாதவற்கு முன், பௌத்தம் முக்கிய சமயமாக விளங்கியது. \nஆப்கானிஸ்தானில் பௌத்த சமயம், தெற்கில் இந்து குஷ் வரை பரவியிருந்தது. இப்பகுதியை ஆண்ட கிரேக்க செலூக்கியப் பேரரசு, மௌரியப் பேரரசுடன் கொண்டிருந்த நட்புறவால், கிமு 305ல் ஆப்கானிஸ்தானில் பௌத்த சமயம் பரவியது. இதன் விளைவாக இப்பகுதியில் வாழ்ந்த கிரேக்க பாக்திரியா பேரரசு (கி மு 256 – கி மு 125) காலத்தில் கிரேக்க ஆட்சியாளர்களும், குடிமக்களும் பௌத்தத்தை பயின்றதால் கிரேக்க பௌத்தம் நன்கு வளர்ந்தது. பின்னர் ஆப்கானிஸ்தானையும், வடக்கு பாகிஸ்தானையும் கி மு 180 முதல் கி பி 10 வரை ஆண்ட இந்தோ கிரேக்கர்களும் பௌத்த சமயத்தை பேணி வளர்த்தனர். \n\nகுசான் பேரரசர் கனிஷ்கர் (கிபி 127 - 163) ஆட்சிக் காலத்தில் பௌத்த சமயம் அதன் உச்சத்தை தொட்டது. பௌத்த இலக்கியங்கள், கிரேக்க எழுத்துமுறையில் பாக்திரியா மொழியில் எழுதப்பட்டது. பௌத்தத்தை நடு ஆசியா, மேற்காசியா, திபெத் மற்றும் சீனாவில் பரப்ப பல பௌத்த அறிஞர்கள் ஆப்கானிஸ்தானிலிருந்து அனுப்பிவைக்கப்பட்டனர். (Chap. XXIX).\n\nகிரேக்கப் பேரரசர் மெனாண்டர் ஆட்சியின் போது, காபூலிருந்து சுமார் 150 கிமீ தொலைவில் உள்ள \"அலெக்சாண்டிரியா\" காக்கேசியா நகரத்திலிருந்து மகாதர்மரக்சிதர் தலைமையில் ஏறத்தாழை 30,000 பௌத்த பிக்குகள், இலங்கையின் அனுராதபுரத்தில் ருவான்வெலிசாய எனப்படும் பெரிய தூபியை நிறுவ வந்ததாக மகாவம்சம் கூறுகிறது. . \n\nகிரேக்க பாக்திரியப் பேரரசர் மிலிந்தர் எனும் மெனாண்டர்\n(கிமு 165 - 135) ஆட்சிக் காலத்தில் பௌத்த சமயத்தை பேணி வளர்த்தார் என்பதை நாகசேனர், பாலி மொழியில் எழுதிய மிலிந்த பன்ஹா எனும் பௌத்த நூல் மூலம் அறியமுடிகிறது. நடு ஆசியாவின் அமைந்த பாரசீக பௌத்த விகாரை, நடு ஆசியாவின் பௌத்த சமயத்தின் மையமாக விளங்கியது. ஆப்கானிஸ்தானில் இசுலாம் பரவும் வரை ஆப்கானிஸ்தானின் சிதியர்கள் மற்றும் பஷ்தூன் மக்கள் பௌத்த சமயத்தை பயின்றனர். \n\nவடக்கு ஆப்கானிஸ்தானின் பால்க் மாகாணத்தில் இருந்த நவ விகாரை பல நூற்றாண்டுகளாக, நடு ஆசியா பகுதிகளுக்கு, பௌத்த சாத்திரங்கள் பயிலும் மையமாக திகழ்ந்தது. \n\nSection::::ஆப்கானிஸ்தானில் பௌத்தச் சின்னங்கள்.\nதெற்கு ஆப்கானிஸ்தானின் லோகர் மாகாணத்தின் மெஸ் ஐநக் மலைப்பகுதியில் 2,120 மீட்டர் உயரத்தில் கட்டப்பட்ட தூபி பகுதியில் 42 பௌத்த தொல்லியல் நினைவுச் சின்னங்கள், ஆகஸ்டு, 2010ல் கண்டெடுக்கப்பட்டது. இவற்றில் சில கிபி இரண்டாம் நூற்றாண்டு காலத்தியவை ஆகும். தற்போது இங்குள்ள தூபியும் பௌத்த நினைவுச்சின்னங்களும் சிதைந்த நிலையில் உள்ளது.\n\nமேலும் மெஸ் ஐநாக் பகுதியில் இரண்டு பௌத்த தூபிகளும், கௌதம புத்தர் உருவச் சிலைகளும், வெள்ளி மற்றும் தங்க நாணயங்கள், நவரத்தினங்கள் மற்றும் சுதை ஓவியங்கள் கண்டெடுக்கப்பட்டது. \n\nகாசுனியில் சில பௌத்த தொல்லியல் களங்கள் கண்டுபிடிக்கப்பட்டது. \n\nஆப்கானித்தான் நாட்டின் ஜலாலாபாத் நகரத்தின் மேற்கே 11 கிலோ மீட்டர் தொலைவில் உள்ள பீமரன் தூபி சிதைந்த நிலையில் உள்ளது. இத்தொல்லியல் களம் [பீமரன் தூபி]]களுக்கும், அதனருகே அகழாய்வில் கண்டுபிடித்த தங்கத்தால் செய்த அழகிய பீமரன் பேழைக்கும் பெயர் பெற்றது.\n\nஆப்கானிஸ்தானின் பாக்ராம் பகுதியில், கிபி முதலாம் நூற்றாண்டு காலத்திய கிரேக்கம் மற்றும் அரமேயம் மொழியில் எழுதப்பட்ட அசோகர் கல்வெட்டுக்கள், யானை தந்தத்தால் ஆன அழகிய பெண்கள், குதிரை வீரன் சிற்பங்களும், மீன் வடிவில் செய்யப்பட்ட உலோக நீர் குவளையும் கண்டுபிடிக்கப்பட்டுள்ளது. \n\nSection::::பௌத்தத்தின் வீழ்ச்சி.\nகிபி 715ல் அப்பாசியக் கலீபகத்தின் ஆட்சியின் போது, ஆப்கானிஸ்தானின் பால்க் மாகாணத்தில் வாழ்ந்த பல பாரசீக பௌத்த பிக்குகள், பட்டுப் பாதை வழியாக கிழக்கு சீனத்திற்கு சென்றனர். எஞ்சியிருந்தவர்களை இசுலாமிய சமயத்திற்கு கட்டாய மத மாற்றம் செய்யப்பட்டனர். சபரித்து வம்சம், கஜானவித்துகள் மற்றும் இறுதியில் கோரி வம்ச ஆட்சியாளர்களால், ஆப்கானிஸ்தானில்\nபௌத்தம் முழுவதுமாக துடைத்தெறியப்பட்டது. \n\nSection::::பௌத்தச் சின்னங்களின் அழிவுகள்.\nஆப்கானிஸ்தானில் பௌத்த சமயத்தின் நினைவுச் சின்னங்கள் ஆயிரக்கணக்கில் இருந்தது. அவைகள் உருவ வழிபாட்டில் நம்பிக்கை இல்லாத இசுலாமிய பேரினவாதத்தினர் அழித்தனர். இறுதியாக தலிபான்கள், பாமியான் மாகாணத்தில் இருந்த பாமியன் புத்தர் சிலைகள்களை, மார்ச் 2001 இல் வெடிவைத்துத் தகர்த்தனர். \n\nஆப்கானிஸ்தானில் பாக்ராம் மற்றும் பீமரன் போன்ற பகுதிகளில் இருந்த நூற்றுக் கணக்கான தூபிகள் இடித்து சிதைக்கப்பட்டது. \n\n\n"}
{"id": "398973", "url": "https://ta.wikipedia.org/wiki?curid=398973", "title": "மகாதர்மரக்சிதர்", "text": "மகாதர்மரக்சிதர்\n\nமகாதர்மரக்சிதர் (Mahadhammarakkhita), கிமு இரண்டாம் நூற்றாண்டில் கிரேக்க பாக்திரியா பேரரசர் மெனாண்டர் ஆட்சிக் காலத்தில் வாழ்ந்த பௌத்த சமய அறிஞர் ஆவார்.\n\nஆப்கானிஸ்தானின் காபூல் நகரத்திற்கு வடக்கில் 150 கிமீ தொலைவில் உள்ள காக்கேசியாவின் அலெக்சாண்டிரியா பகுதியிலிருந்த பௌத்த அறிஞர் \"மகாதர்மரக்சிதர்\", 30,000 பிக்குகளுடன் இலங்கையின் அனுராதபுரத்தில் ருவான்வெலிசாய எனும் பெரும் தூபியின் திறப்பு விழாவிற்கு வருகை தந்தார் என்பதை பாலி மொழியில் எழுதப்பட்ட மகாவம்சம் எனும் பௌத்த வரலாற்று நூலில் குறிப்பிடப்பட்டுள்ளது. (மகாவம்சம், XXIX) இலங்கை மன்னர் துட்டகைமுனு (ஆட்சி:கிமு 161 - 137) இறந்த சில ஆண்டுகளில் ருவான்வெலிசாய மகாதூபி கட்டி முடிக்கப்பட்டது.\n\n\n\n"}
{"id": "398976", "url": "https://ta.wikipedia.org/wiki?curid=398976", "title": "ஜூஸ் ஜாக்கிங்", "text": "ஜூஸ் ஜாக்கிங்\n\nஜூஸ் ஜாக்கிங் (\"Juice jacking\") என்பது கைபேசி, கைக் கணினி அல்லது கணினிக் கருவிகளை மின்னேற்றும் போது தீப்பொருளைப் பரப்பி சைபர் தாக்குதலை உண்டாக்குதலாகும்.\n\nSection::::தாக்குதல்முறை.\nபொதுவாக விமான நிலையம், இரயில் நிலையம், வணிக வளாகம், விடுதி போன்ற மக்கள் கூடும் பொது இடங்களில், தங்கள் மின்சாதனப் பொருட்களை மின்னேற்றிக் கொள்ள ஏதுவாக, யூ.எஸ்.பி மின்னேற்றிகள் இருக்கும். கொந்தர்கள் இதனைப் பயன்படுத்தி, இதில் இணைக்கப்படும் கருவிகளின் தரவுகளை உரிமையாளருக்கே தெரியாமல் திருடுகிறார்கள். \n\nSection::::வரலாறு.\nபிரைன் கிரப்ஸ் என்பவரே முதன்முதலாக ஜூஸ் ஜாக்கிங் என்ற வகை தாக்குதலுக்குப் பெயரிட்டார். 2011 ஆகத்து மாதத்தில் இதுதொடர்பான ஆய்வு அறிக்கையை வெளியிட்டார்.\n\nSection::::தடுப்புமுறைகள்.\nமின் சாதன நிறுவனங்களே பல்வேறு பாதுகாப்பு அம்சங்களைச் செயல்படுத்தினாலும் பொதுவிடங்களில் உள்ள யூ.ஏஸ்.பி.யைப் பயன்படுத்தும் முன் பயனர்கள் எச்சரிக்கையாக இருக்க வேண்டும். நேரடியாகக் கருவிகளை இதில் இணைக்காமல் பவர்பேங்க் எனப்படும் சக்தி வங்கியினை இணைத்து மின்னேற்றிவிட்டு, பின்னர் அதைக் கருவியுடன் இணைத்து மின்னேற்றிக் கொள்ளலாம்.\n"}
{"id": "398981", "url": "https://ta.wikipedia.org/wiki?curid=398981", "title": "வடக்கு தெற்கு சிறப்பு சரக்கு பாதை (இந்திய இரயில்வே)", "text": "வடக்கு தெற்கு சிறப்பு சரக்கு பாதை (இந்திய இரயில்வே)\n\nவடக்கு தெற்கு சிறப்பு சரக்கு பாதை யானது  டெல்லி மற்றும் சென்னையை இணைக்கும் வகையில் முன்மொழியப்பட்டது. இது தோராயமான நீளமாக  2343 கிலோமீட்டர் மற்றும் 43 நிலையங்களுடன் முன்மொழியப்பட்டது.  ரயில்வே அமைச்சகமானது நான்கு சிறப்பு சரக்கு பாதைகளிலும்  பூர்வாங்க பொறியியல் மற்றும் போக்குவரத்து ஆய்வினை மேற்கொள்ள DFCCIL-யை நியமித்துள்ளது:\n\nஇது 2016-17 இரயில்வே நிதிஅறிக்கை சமர்பிக்கப்படும்பொழுது இரயில்வே நிதி அமைச்சர் திரு.சுரேசுபிரபுவினால் அறிவிக்கப்பட்டது. இந்த திட்டத்திற்காக எதிர்பார்க்கப்படும் தோராயமான தொகை 13பில்லியன் அமெரிக்க டாலர் ஆகும். இந்த திட்டம் அன்னிய நேரடி முதலீட்டு திட்டத்தின் கீழ் செயற்படுத்தப்படும் என்று இந்திய அரசு அறிவித்துள்ளது. இந்த திட்டம் PPP (Public Private Partnerships) அடிப்படையில் செயற்படுத்தப்படும். .\n"}
{"id": "398994", "url": "https://ta.wikipedia.org/wiki?curid=398994", "title": "மிஸ்டர் பீன்", "text": "மிஸ்டர் பீன்\n\nமிஸ்டர் பீன் (\"Mr. Bean\"), ரோவன் அட்கின்சன் மற்றும் ரிச்சர்ட் கர்டிஸ் ஆகியோரால் உருவாக்கப்பட்ட ஒரு பிரிட்டிஷ் நகைச்சுவைத் தொலைக்காட்சித் தொடர் ஆகும். இது டைகர் ஆஸ்பெக்ட் புரொடக்சன்சால் தயாரிக்கப்பட்டதாகும். இதில் அட்கின்சன் தலைமைப் பாத்திரமான மிஸ்டர் பீன் என்ற பாத்திரத்தை ஏற்று நடித்தார். இத்தொடர் கர்டிஸ் மற்றும் ராபின் டிரிஸ்கால் உடன் இணைந்து, எழுதிய 15 அத்தியாயங்களைக் கொண்டிருந்தது. இதன் முதல் அத்தியாயம் மட்டும் பென் எல்டன் என்பவர் ரோவன் அட்கின்சனுடம் சேர்ந்து எழுதினார். 15 பகுதிகளில் 14 பகுதிகள், ஐடிவி தொலைக்காட்சியில் ஒளிபரப்பப்பட்டது. 1 சனவரி 1990 அன்று முதல் 1995 திசம்பர் 15 வரை ஒளிபரப்பப்பட்டது. \"ஒரு வயதுவந்த மனிதனுக்கு உள்ளேயுள்ள ஒரு குழந்தை\" என்று மிஸ்டர் பீன் பாத்திரம் குறித்து அட்கின்சன் விவரித்தார். அன்றாட பணிகளில் ஏற்படும் பல்வேறு பிரச்சினைகளைத் தீர்க்க மிஸ்டர் பீன் எடுக்கும் முயற்சிக்கு இடையூறு விளைவிக்கும் வகையில் ஏற்படும் சம்பவங்களாக இந்த தொடர் நாயகனின் கதை தொடர்கிறது.\n\nமிஸ்டர் பீன் கதாபாத்திரம் அரிதாகவே பேசுகிறது. மேலும் தொடரின் பெரும்பகுதி நகைச்சுவையானது, அவருக்கு ஏற்படும் சிக்கல்களுக்கு மற்றவர்களை போன்றல்லாமல் வழக்கத்திற்கு மாறாக அவர் அசாதாரணமாக தீர்வுகளைப் பெறுகிறார். ஜாக்குவெஸ் டாட்டி மற்றும் ஊமைத் திரைப்படங்களில் நடித்த பல காமிக் நடிகர்கள் போன்ற கலைஞர்களால் இந்தத் தொடர் பெரிதும் புகழப்பட்டது. அதன் ஐந்து வருட ஓட்டத்தில், 1992 ஆம் ஆண்டின் \"தி ட்ரபிள் வித் மிஸ்டர் பீன்\" (மிஸ்டர் பினின் தொல்லை) என்ற அத்தியாயமானது 18.74 மில்லியன் நேயர்களால் பார்க்கப்பட்டது. இந்த தொடர், ரோஸ் டி'ஆர் உள்ளிட்ட பல சர்வதேச விருதுகளை பெற்றுள்ளது. இந்த நிகழ்ச்சி 245 பிராந்தியங்களில் உலகம் முழுவதும் விற்பனை செய்யப்பட்டுள்ளது. ரோவன் அட்கின்சன் லண்டன் 2012 கோடைக்கால ஒலிம்பிக் தொடக்க விழாவிலும், ஸ்னிக்கர்ஸ் சாக்கலேட்டின் விளம்பரத்திற்கும் மிஸ்டர் பீன் வேடத்தில் நடித்துள்ளார்.\n\nSection::::விருதுகள்.\nமிஸ்டர் பீனின் முதல் அத்தியாயம் கோல்டன் ரோஸ் உள்பட மூன்று விருதுகளை 1991 மான்ட்ரக்ஸில் ரோஸ் டி ஓர் லைட் எண்டர்டெயின்மெண்ட் திருவிழாவில் பெற்றது. இங்கிலாந்தில் \"தி கர்ஸ் ஆஃப் மிஸ்டர் பீன்\"(மிஸ்டர் பீனின் சாபம்) எபிசோட் பல BAFTA விருதுகளுக்கு பரிந்துரைக்கப்பட்டது. 1991 மற்றும் 1994 ஆம் ஆண்டுகளில் \"சிறந்த லைட் எண்டர்டெயின்மெண்ட் பெர்ஃபார்மென்ஸ்\" விருதுக்காக அட்கின்சன் மூன்று முறை பரிந்துரைக்கப்பட்டார். 1991 இல் \"சிறந்த பொழுதுபோக்கு நிகழ்ச்சி\", \"சிறந்த நகைச்சுவை\" (திட்டம் அல்லது தொடர்) ஆகிய விருதுகளையும் மிஸ்டர் பீன் தொடர் பெற்றது.\n\nSection::::கதாபாத்திரங்கள்.\nSection::::மிஸ்டர் பீன்.\nரோவன் அட்கின்சன் நடித்த முக்கிய கதாபாத்திரம், குழந்தைத்தனமான விதூஷகன், அன்றாட பணிகளுக்கு பல்வேறு அசாதாரணமான திட்டங்களைக் கொண்டுவருகிறார். பிளாட் 2, 12 ஆர்பர் சாலை, ஹைபரி என்ற முகவரியில் தனியாக வாழ்கிறார். அவர் வழக்கமாக ஒரு டிஜிட்டல் கடிகாரத்தை அணிந்துள்ளார்.மிஸ்டர் பீன் கதாபாத்திரம் அரிதாகவே பேசுகிறது. மேலும் இத்தொடரின் பெரும்பகுதி நகைச்சுவையானது.\n\nSection::::இர்மா கோப்.\nமிஸ்டர் பீனின் காதலி, இர்மா கோப், மூன்று அத்தியாயங்களில் தோன்றுகிறார். \"தி கர்ஸ் ஆஃப் மிஸ்டர் பீன்\" (மிஸ்டர் பீனின் சாபம்) மற்றும் \"மிஸ்டர் பீன் கோஸ் டூ டவுன்\" (மிஸ்டர் பீன் நகரத்திற்கு செல்கிறார்) ஆகியவற்றில், இந்த பாத்திரம் \"காதலி\" என்று பெயரிடப்பட்டுள்ளது.\n\nSection::::டெடி.\nடெடி என்பது, மிஸ்டர் பீனின் கரடி பொம்மை. அது மிஸ்டர் பீனின் சிறந்த நண்பர். டெடி உயிரற்ற பொம்மேயாக இருந்தாலும், மிஸ்டர் பீன் அதை ஒரு உயிருள்ள நன்பனாக பாசாங்கு செய்கிறார்.. கரடி பொம்மையானது உயிருள்ளது போலவே மிஸ்டர் பீன் நடந்துகொள்கிறார். அவர் அப்பொம்மைக்கும் ஒரு கிறிஸ்துமஸ் பரிசு வாங்குகிறார். காலை நேரத்தில் அதை எழுப்ப முயற்சிக்கத்தயங்குவார்.\n"}
{"id": "398999", "url": "https://ta.wikipedia.org/wiki?curid=398999", "title": "மெஸ் ஐநாக்", "text": "மெஸ் ஐநாக்\n\nமெஸ் ஐநாக் (Mes Aynak), ஆப்கானித்தான் நாட்டின் தலைநகர் காபூல் நகரத்தின் தென்கிழக்கில் 40 கிமீ தொலைவில் மலைப் பள்ளத்தாக்கில் உள்ளது. இப்பகுதி லோகார் மாகாணத்தின் முகமது ஆகா மாவட்ட மலைப்பகுதியில் 2120 மீட்டர் உயரத்தில் உள்ளது. \n\nஇப்பகுதியில் பெருமளவில் செப்பு கனிம வளம் நிறைந்துள்ளது. மேலும் பட்டுப் பாதையில் அமைந்த மெஸ் ஐநாக், குசான் பேரரசு (கிபி 30 – 375) காலத்தில், பௌத்தம் இப்பகுதியில் நன்கு பரவியிருந்தது. மெஸ் ஐநாக் மலைப்பகுதியில் 400க்கும் மேற்பட்ட பௌத்த தொல்பொருட்களும், கௌதம புத்தர் சிலையும், தூபிகளும், 100 ஏக்கர் பரப்பளவில் பௌத்த விகாரை வளாகம் ஒன்றைச் சிதைந்த நிலையில் அகழாய்வில் கண்டுபிடிக்கப்பட்டுள்ளது. \n\nகிபி 5 - 7ம் நூற்றாண்டு வரை செழிப்பின் உச்சத்தில் இருந்த மெஸ் ஐநாக் பகுதி, சிறிது சிறிதாகச் செழிப்பு குன்றியது. எட்டாம் நூற்றாண்டின் முற்பகுதியில் மெஸ் ஐநாக் பகுதியில் பௌத்தம் அழிக்கப்பட்டு, இசுலாம் வளர்க்கப்பட்டது. \n\nSection::::செப்புச் சுரங்கங்கள்.\nநவம்பர், 2007ல் இப்பகுதியின் செப்புச் சுரங்கங்களை, சீனா நாட்டிற்கு 30 ஆண்டு குத்தகைக்கு விட்டதில், 3 பில்லியன் அமெரிக்க டாலர்களை ஆப்கானிய அரசு ஈட்டியது. \n\nSection::::பௌத்த தொல்லியல் களங்கள்.\n \n\nபட்டுப் பாதையில் அமைந்த மெஸ் ஐநாக் பகுதி, பண்டைய பௌத்த சமயத்தின் முக்கியத்துவம் வாய்ந்த பாரம்பரிய தொல்லியல் களம் என தொல்லியல் ஆய்வாளர் பிலிப்ஸ் மார்க்கியுஸ் கருதுகிறார். \n\nமெஸ் ஐநாக் பள்ளத்தாக்கில் உள்ள 19 தொல்லியல் களங்களை அகழாய்வு செய்த போது இரண்டு சிறிய கோட்டைகளும், ஒரு அரண்மனையும், நான்கு விகாரைகளும், பல தூபிகளும் மற்றும் ஒரு சொராட்டிரிய தீக்கோயிலும், செப்பு உலோகத்தில் செய்த கலைப்பொருட்கள், செப்பு நாணயங்கள், செப்புப் பட்டறைகள் மற்றும் செப்புச் சுரங்கத் தொழிலாளர்களின் குடியிருப்புகள் கண்டுபிடிக்கப்பட்டது. \n\nSection::::தொல்பொருட்கள் மீட்பு.\n2010 மற்றும் 2011 ஆண்டுகளில் மெஸ் ஐநாக் பகுதியில் பரப்பளவில் அகழாய்வு செய்த போது கிடைத்த 400க்கும் மேற்பட்ட பௌத்த தொல்பொருட்களில் பல ஆப்கானிஸ்தான் தேசிய அருங்காட்சியகத்தில் காட்சிக்கு வைக்கப்பட்டுள்ளது. மெஸ் ஐநாக் பகுதியில் பௌத்தம் இரண்டாயிரம் ஆண்டுகளுக்கு முன்னர் பரவியிருந்தமைக்கு, அப்பகுதியில் கிடைத்த செப்புப் பொருட்கள் சான்று பகர்கிறது. 2010ல் இப்பகுதியில் 2010ல் கௌதம புத்தர் கருங்கல் சிலை கண்டுபிடிக்கப்பட்டது. \n\nஇப்பகுதியில் செப்பு சுரங்கத் தொழிலை மேம்படுத்தவும், தாலிபான் தீவிரவாதிகளிடமிருந்து தொல்லியலாளர்களை காக்கவும், மெஸ் ஐநாக் பௌத்த தொல்லியல் களத்தை, சனவரி 2013ல் மூட ஆப்கானிய அரசு திட்டமிட்டது.\n\nSection::::அன்மைய வளர்ச்சிகள்.\nகடும் போராட்டங்களுக்கிடையே சூன், 2014 வரை மெஸ் ஐநாக் பௌத்த தொல்லியல் களத்தை பாதுகாக்க ஆப்கானிய அரசு நடவடிக்கைகள் எடுத்தது. \n\nதற்போது இத்தொல்லியல் களத்தில் பத்து பன்னாட்டு தொல்லியலாளர்களும், ஏழு பேர் கொண்ட தாஜிக்கிஸ்தான் தொல்லியல் ஆய்வுக் குழுவினரும் மற்றும் இருபது ஆப்கானிய தொல்லியலாளர்கள் மட்டும் கள ஆய்வுப் பணி மேற்கொண்டு வருகின்றனர்.\nSection::::ஆவணப் படம்.\nஇத்தொல்லியல் களத்தின் முக்கியத்துவத்தை கருதி, பெரண்ட் இ. ஹப்மேன் எனும் இயக்குநர், (Brent E. Huffman) மெஸ் ஐநாக்கை பாதுகாப்போம் எனும் தலைப்பில் ஒரு ஆவணப் படம் வெளியிடப்பட்டுள்ளது. .\n\n\n\nSection::::வெளி இணைப்புகள்.\n \n"}
{"id": "399004", "url": "https://ta.wikipedia.org/wiki?curid=399004", "title": "மெக்னசைட்டு", "text": "மெக்னசைட்டு\n\nமெக்னசைட்டு (\"magnesite\") என்பது இயற்கையில் கிடைக்கும் ஒரு கனிமம் ஆகும் அதன் வேதியியல் வாய்பாடு MgCO (மக்னீசியம் கார்பனேட்டு) ஆகும். இரும்பு(II) கார்பனேட்டு மற்றும் மெக்னசைட்டு கலந்த படிகங்கள் ஒரு அடுக்கு அமைப்பு கொண்டவை: மெக்னீசியம் மோனோலேயர்கள் மற்றும் இரும்பு (II) கார்பனேட்டு ஒற்றை அடுக்குகள் மாற்றியமைக்கப்படும் கார்பனேட்டு குழுக்களின் ஒற்றைஅடுக்குகள். மாங்கனீசு, கோபால்ட்டு மற்றும் நிக்கல் போன்றவையும் சிறிய அளவுகளில் இருக்கலாம்.\nSection::::தோற்றம்.\nமெக்னசைட்டு அல்ட்ரா மெஃபிக், செர்பென்டைன் மற்றும் வேறுபல மெக்னீசியம் அதிகம் உள்ள பாறை வகைகளில் ஏற்படும் மாற்றத்தினால் பாறை இடுக்குகளில் உருவாகின்றது. இதில் மெக்னசைட்டு பெரும்பாலும் கிரிப்டோ கிறிஸ்டலைன் மற்றும் ஓப்பல் அல்லது சேர்ட் வடிவில் சிலிக்காவாகக் காணப்படுகிறது.\n\nSection::::உருவாக்கம்.\nபெரிடோடைடடு மற்றும் தூள் கார்போனேட்டு பாறையிகளின் சுய வேதி மாறுபாடு காரணமாக மெக்னசைட்டு கனிமம் உருவாக்கப்படுகிறது. உயர்ந்த வெப்பநிலையிலும் மற்றும் அழுத்தத்தில் அழிவினின் கார்பனேற்றம் மூலம் மெக்னசைட்டு உருவாகின்றது. இது உயர் அழுத்த பச்சை பாறை வகைகளை சேர்ந்ததது. \nமெக்னசைட் மெக்னீசியம் செம்பெண்டின் கார்பனேற்றம் (லிசார்டைட்) மூலமாக பின்வரும் எதிர்வினையால் உருவாக்கப்படும்:\n\nSection::::பயன்கள்.\nமெக்னசைட்டு தரை ஒட்ட ஒரு சேர்ப்பான் பயன்படுத்தப்படுகிறது. இது உலைகள் மற்றும் சிமெண்ட் உலைகளில் ஒரு புறணியாக பயன்படுத்தப்படுகிறது. இது ஒரு சிறந்த எறிசெங்கல் செய்ய பயன்படுகிறது. மிகுதியான மிகப்பெரிய மெக்னீசியத்தை நெருப்பிலிட்டுச் சாம்பலாக்கி உரங்கள் மற்றும் நெகிழி, வண்ணப்பூச்சுகள் மற்றும் காகிதத்தில் கலப்படங்கள், ஒரு உணவு நிரப்பாகவும் பயன்படுத்தப்படுகிறது. இது செயற்கை ரப்பர் உற்பத்தியில் ஒரு நிரப்பு மற்றும் ஊக்கியாகவும் பயன்படுத்தப்படுகிறது.\n\n\n"}
{"id": "399005", "url": "https://ta.wikipedia.org/wiki?curid=399005", "title": "பார்ட்டி (திரைப்படம்)", "text": "பார்ட்டி (திரைப்படம்)\n\nபார்ட்டி (Party), வெங்கட் பிரபுவின் இயக்கத்தில், டி. சிவாவின் தயாரிப்பில் வெளியாகவுள்ள தமிழ்த்திரைப்படம்.. இத்திரைப்படத்தில் ஜெய், சாம்,சிவா, சந்திரன், சத்யராஜ் ஆகியோர் முதன்மைப்பாத்திரங்களில் நடித்து வருகின்றனர். இத்திரைப்படம் ராஜேஷ் யாதவின் ஒளிப்பதிவிலும், பிரேம்ஜி அமரனின் இசையிலும், பிரவீன் கே. எல் படத்தொகுப்பிலும், ஏப்பிரல் 2018இல் வெளியாகவுள்ளது.\n\n\nSection::::படப்பணிகள்.\nபல்வேறு நடிக, நடிகையர்கள் நடிக்கும் இப்படத்தின் முழுப்படப்பிடிப்பும் பிஜித்தீவில் நடந்துள்ளது. பொதுவாக வெங்கட் பிரபு இயக்கும் படங்களுக்கு யுவன் சங்கர் ராஜா இசையமைப்பார். ஒரு மாறுதலுக்காக இப்படத்திற்கு பிரேம்ஜி அமரன் இசையமைக்க வேண்டும் என திரைப்பட இயக்குநர் முடிவுசெய்துள்ளார். இப்படத்திற்கு ராஜேஷ் யாதவ் ஒளிப்பதிவாளராகவும் பிரவீன் கே. எல் படத்தொகுப்பாளராகவும் பணிபுரிந்து வருகின்றனர். இப்படத்தின் சண்டைக்காட்சிகளை ஸ்டண்ட் சிவா அமைத்து வருகின்றார். இத்திரைப்படத்தின் திரைத்துளி 13, திசம்பர் 2017இல் வெளியானது.\n\nSection::::இசை.\nஇத்திரைப்படத்திற்கு பிரேம்ஜி அமரன் இசையமைத்து வருகின்றார்.\n"}
{"id": "399027", "url": "https://ta.wikipedia.org/wiki?curid=399027", "title": "கடலூர் மத்திய சிறைச்சாலை", "text": "கடலூர் மத்திய சிறைச்சாலை\n\nகடலூர் மத்திய சிறைச்சாலை (Cuddalore Central Prison) ஆனது இந்தியாவில், தமிழ்நாட்டில், கடலூர் மாவட்டத்தில் இருக்கும் ஒரு மத்திய சிறைச்சாலையாகும். இந்த சிறைச்சாலையானது ஆங்கிலேயரால் கட்டப்பட்ட மிகவும் பழமையான சிறைச்சாலை ஆகும். இந்த சிறைச்சாலை 1865 ஆம் ஆண்டில் கட்டப்பட்டது, ஆரம்பத்தில் மனநலம் பாதிக்கப்பட்ட மக்களுக்கு காப்பகமாகப் பயன்படுத்தப்பட்டது. பின்பு 1986 ஆம் ஆண்டு குற்றவாளிகளின் சிறையாக மாற்றப்பட்டது. செப்டம்பர் 1918 முதல் 14 திசம்பர் 1918 வரை விடுதலைப் போராட்டத்தின் போது கவிஞரான சுப்பிரமணிய பாரதி இந்தச் சிறையில் அடைக்கப்பட்டிருந்தார். இந்த சிறைச்சாலையில் தண்டனைப் பெற்ற குற்றவாளிகள் மற்றும் விசாரணைக் கைதிகள் என மொத்தம் 723 கைதிகள் இடமளிக்க அனுமதிக்கப்படுகிறது. இங்கு பெண்களுக்கென்றே தனிச் சிறைசாலையும் உள்ளது.\n\nSection::::அமைவிடம்.\nஇந்த சிறைச்சாலையானது கடலூர் மாவட்டத்தில் உள்ளது. கடலூரிலிருந்து வெள்ளக்கரை செல்லும் வழியில் கேப்பர் மலை என்னும் ஊரில் உள்ளது. கடலூர் நகரில் இருந்து, இந்த சிறைச்சாலை சுமார் 5 கி. மீ தொலைவில் உள்ளது.\n\nSection::::பார்வையாளர்கள் நேரம்.\nSection::::விசாரணைக் கைதிகளை பார்வையிடுவதற்கான நேரம்.\nஇங்குள்ள விசாரணைக் கைதிகளை பார்வையிடுவதற்கு வாரத்தில் மூன்று நாட்கள் அனுமதிக்கப்படுகிறது.\nஆகிய மூன்று நாட்கள் அனுமதிக்கப்படுகின்றனர். அதேபோல் இந்த நாட்களில் அரசு விடுமுறை என்றால், அன்று பார்வையாளர்கள் அனுமதிக்கப்படமாட்டார்.\n\nSection::::தண்டனைக் கைதிகளை பார்வையிடுவதற்கான நேரம்.\nஇங்குள்ள தண்டனைப் பெற்ற கைதிகளை பார்வையிடுவதற்கு வாரத்தில் இரண்டு நாட்கள் அனுமதிக்கப்படுகிறது.\nஆகிய இரண்டு நாட்கள் பார்வையிட அனுமதிக்கப்படுகின்றனர். அதேபோல் இந்த நாட்களில் அரசு விடுமுறை என்றால், அன்று பார்வையாளர்கள் அனுமதிக்கப்படமாட்டார்கள்.\n\nSection::::சிறப்பு பார்வை நேரம்.\nஇதைத் தவிர மாதத்தின் முதல் ஞாயிற்றுக்கிழமை மட்டும் குழந்தைகளுக்காக சிறையில் உள்ள கைதிகளைப் பார்வையிடுவதற்காக அனுமதிக்கப்படுகின்றனர்.\n\nSection::::விதிமுறைகள்.\nஇங்குள்ள சிறைவாசிகளைக் பார்க்கச் செல்வோர், அவசியமாக தங்களின் அடையாளச் சான்றுகளான ஆதார் அட்டை, வாக்காளர் அடையாள அட்டை, ஓட்டுனர் உரிமம் போன்றவற்றில் ஏதேனும் ஒன்றை அவசியமாக எடுத்துச் செல்ல வேண்டும், மற்றும் சிறைவாசி ஒருவரைக் காண அதிகமாக மூன்று நபர்கள் மட்டுமே அனுமதிக்கப்படுகின்றனர். சிறைவாசிகளுக்கு பழம், பிஸ்கெட், பிரெட், காரவகைகள் ஆகியவை கொடுக்க அனுமதிக்கப்படுகிறது. \n\nSection::::சிறைச்சாலையின் அமைப்பு.\nதமிழகத்திலுள்ள பெரிய சிறைச்சாலைகளில் ஒன்றாக விளங்குகிறது. சிறை வளாகத்தைச் சுற்றிலும் உயர்ந்த கோட்டை மதில்களும், அதன் மேல் இரும்புக்கம்பி வளையங்களும், 24 மணி நேர கண்காணிப்புக் கோபுரங்களும் உள்ளன.\n\n"}
{"id": "399046", "url": "https://ta.wikipedia.org/wiki?curid=399046", "title": "நடிகையர் திலகம் (திரைப்படம்)", "text": "நடிகையர் திலகம் (திரைப்படம்)\n\nநடிகையர் திலகம் (Nadigaiyar Thilagam), என்பது 2018 ஆண்டைய இந்தியத் திரைப்படமாகும். இப்படம் நாக் அஸ்வினின் இயக்கத்தில் தமிழ், தெலுங்கு, மலையாளம், இந்தி ஆகிய நான்கு மொழிகளில், வைஜெயந்தி மூவிசின் தயாரிப்பில் வெளியான சாவித்திரியின் வாழ்க்கை வரலாற்றுத் திரைப்படம். துல்கர் சல்மான், கீர்த்தி சுரேஷ், சமந்தா, விஜய் தேவரகொண்டா, பிரகாஷ் ராஜ் ஆகியோர் முதன்மைப் பாத்திரங்களில் நடித்துள்ளனர். இப்படம் மிக்கி ஜெ. மேயரின் இசையில், டேனி சான்செஸ் லோப்சின் ஒளிப்பதிவில், படமாக்கப்பட்டுள்ளது. இத்திரைப்படத்தின் படப்பிடிப்பு 31, மார்ச்சு 2017இல் தொடங்கியது. இப்படம் 9 மே 2018 அன்று தெலுங்கில் \"மகாநடி\" என்ற பெயரிலும், 11 மே 2018 அன்று தமிழிலும் வெளியானது.\n\n\nSection::::படப்பணிகள்.\nமறைந்த நடிகை சாவித்திரியின் வாழ்க்கை வரலாற்றுப்படமே நடிகையர் திலகம் இப்படம் தெலுங்கில் மகாநதி’ என்ற பெயரிடப்பட்டுள்ளது.\n"}
{"id": "399048", "url": "https://ta.wikipedia.org/wiki?curid=399048", "title": "அலெனுழ்சு தேரியான்", "text": "அலெனுழ்சு தேரியான்\n\nஅலெனுழ்சு தேரியான் \"(Ālenush Teriān)\" (; ; நவம்பர் 9, 1920 – மார்ச்சு 4, 2011), ஓர் ஈரானிய அமெரிக்க வானியலாளரும் இயற்பியலாளரும் ஆவார். இவர் ஈரானிய வானியலின் தாயாகப் போற்றப்படுகிறார்.\n\nSection::::இளமை.\nஇவர் ஈரானில் இருந்த ஈரானிய ஆர்மேனியக் குடும்பத்தில் தெகுரானில் பிறந்தார். இவரது தந்தையார் ஆர்த்தோ ஒரு நாடக மேடை இயக்குநரும் கவிஞரும் மொழிபெயர்ப்பாளரும் ஆவார். இவரது புனைபெயர் ஆரியருக்குப் பிறந்த எனப் பொருள்படும் ஆரிசாத் ( \"Arizad\") என்பதாகும். இவர் சானாமெகுவை பாரசீக மொழியில் இருந்து ஆர்மேனிய மொழிக்கு பெயர்த்தார். and her, \"Vartu\", mother and stage actress and director.\n\nSection::::கல்வி.\nஇவர் தெகுரான் பல்கலைக்கழக அறிவியல் துறையில் 1947 இல் இளவல் பட்டம் பெற்றார். இவர் தன் பணியை அப்பல்கலைக்கழக இயற்பியல் ஆய்வகத்தில் தொடங்கினார். அந்த ஆண்டிறுதிக்குள்ளாக ஆய்வகச் செயல்பாடுகளின் தலைவர் ஆனார்.\n\nஇவர் பிரான்சு நாட்டு ஆய்வுநல்கைக்காக்க் கையெழுத்திட்டார். ஆனால், மகம்மது கெசாபி இதை ஏற்கவில்லை. பெண்கள் இந்த அளவுக்குப் படைத்த்தே போதுமென கருதியுள்ளார்.\n\nகடைசியாக இவர் பிரான்சு செல்ல, தன் தந்தையின் நிதி உதவியுடன் ஈரானில் இருந்து புலம்பெயர்ந்தார். அங்கு இவர் 1956 இல் தன் முனைவர் பட்டத்தை சோர்பான் பல்கலைக்கழகத்தில் வளிமண்டல இயற்பியலில் பெற்றார். பிறகு இவர் ஈரானுக்குத் திரும்பி, தெகுரான் பல்கலைக்கழகத்தில் வெப்ப இயங்கியல் துறையின் உதவிப் பேராசிரியர் ஆனார். பின்னர், நான்கு மாதங்களுக்கு மேற்கு செருமனியில் சூரிய இயற்பியல் துறையில் செருமனி அரசு தெகுரான் பல்கலைக்கழகத்துக்கு வழங்கிய ஆய்வுநல்கையுடன் பணிபுரிந்தார். இவர் 1964 இல் ஈரானில் முதல் பெண் இயற்பியல் பேராசிரியர் ஆனார்.\n\nபேராசிரியர் தேரியான் 1966 இல் தெகுரான் பல்கலைக்கழகத்தின் புவியியற்பியல் குழுவின் உறுப்பினர் ஆனார். இவர் 1969 இல் இப்பல்கலைக்கழகச் சூரிய இயற்பியல் ஆய்வின் தலைமைக்குத் தேர்வு செய்யப்பட்டார். பிறகு சூரிய வான்காணகத்தில் பணிபுரியலானார். மேலும் இவர் இந்த வான்காணக நிறுவனர்களிலும் ஒருவராவார். இவர் 1979 இல் பணியில் இருந்து ஓய்வு பெற்றார். இவர் தெகுரானில் இறந்தார்.\n\nபேராசிரியர் தேரியான் 90 ஆம் பிறந்தநாள் விழாவில் ஈரானிய நாடாளுமன்ற உறுப்பினரும் நூற்றுக்கும் மேற்பட்ட ஈரானிய ஆர்மேனியர்களும் கலந்துகொண்டனர்.\n\nதேரியான் 2011 மார்ச்சு 4 இல் இறந்தார்.\n\n"}
{"id": "399056", "url": "https://ta.wikipedia.org/wiki?curid=399056", "title": "தூம் 2", "text": "தூம் 2\n\nதூம் 2 (\"Dhoom 2\") ( English:Blast 2, D:2, D2, Dhoom 2: Back In Action) என்பது 2006 ஆம் ஆண்டில் வெளிவந்த இந்தியத் திரைப்படம் ஆகும். சஞ்சய் காத்வி என்பவர் இப்படத்தை இயக்கியுள்ளர். ஆதித்யா சோப்ரா மற்றும் யாஷ் சோப்ரா ஆகியோர் இணைந்து இப்படத்தைத் தயாரித்துள்ளனர். இந்தப்படத்தை சுமார் 350 மில்லியன் டாலர் மதிப்பில் யாஷ் ராஜ் ஃபிலிம்ஸ் தயாரித்துள்ளது.\"\n\nஇது தூம் படத்தின் தொடர்ச்சியாகும். அபிசேக் பச்சன் மற்றும் உதய் சோப்ரா ஆகிய இருவரும் காவல்துறை உயர் அதிகாரிகளாக நடித்துள்ளனர். இவர்கள் இணைந்து திரு. எக்ஸ் ( Mr.X) எனும் ஒரு தொழில்முறை திருடனைப் பிடிப்பதற்கான பொறுப்பைப் பெறுகின்றனர். இவன் உலகில் அரியதாக, விலை மதிப்புமிக்க பொருட்களை நவீன தொழில்நுட்பங்களைப் பயன்படுத்தித் திருடுகிறான். இதில் பிபாசா பாசு, மற்றும் ஐஸ்வர்யா ராய் (நடிகை) ஆகியோர் முக்கிய பெண் காதாப்பாத்திரங்களில் நடித்துள்ளனர். தூம் 2 படத்தின் பெரும்பகுதி இந்தியாவில் தான் நடைபெற்றது. மேலும் சில காட்சிகள் டர்பன், இரியோ டி செனீரோ , பிரேசில் போன்ற இடங்களில் நடைபெற்றது. பிரேசிலில் படப்பிடிப்பு நடத்திய முதல் பாலிவுட் திரைப்படம் இதுவாகும், பெப் ஜீன்ஸ் மற்றும் கொக்கக் கோலா நிறுவனங்களுடன் இணைந்து இந்தப் படத்திற்கான விளம்பரத்தை மேற்கொண்டனர். நவம்பர் 24, 2006 ஆம் ஆண்டில் இது வெளியிடப்பட்டது. இந்தியா முழுவதும் சுமார் 1800 அச்சுப்பிரதிகள் எடுக்கப்பட்டன.\n\nஇந்தத் திரைப்படம் இந்தியில் வெளியான அதே சமயத்தில் தமிழ் மற்றும் தெலுங்கு மொழிகளிலும் மொழிமாற்றம் செய்யப்பட்டு வெளியானது, தமிழ் மொழியில் பாடகர் விஜய் பிரகாஷ் ஏ சி பி ஜெய் தீக்சித்திற்கு பின்னணிக் குரல் கொடுத்திருந்தார்.\n\nதூம் 2 திரைப்படம் விமர்சகர்கள் மற்றும் பார்வையாளர்கள் ஆகிய இரு தரப்பிடமும் நேர்மறையான விமர்சனங்களையே பெற்றது. மேலும் குழந்தைகள் மற்றும் இளைஞர்களிடத்திலும் நல்ல வரவேற்பைப் பெற்றது. 2006 ஆம் ஆண்டில் வெளிவந்த பாலிவுட் திரைப்படங்களிலேயே அதிக வசூலைப் பெற்றது. மேலும் அதுவரை வெளிவந்த பாலிவுட் படங்களில் அதிக வசூலைப் பெற்றது இந்தத் திரைப்படம் தான். தற்போது வரை வெளிவந்த பாலிவுட் படங்களில் அதிக வசூலைப் பெற்ற படங்களின் வரிசையில் ஏழாவது இடத்தைப் பிடித்தது. மொத்தம் சுமார் .5 பில்லியன் அளவிற்கு வசூலானது.\n\nSection::::தயாரிப்பு.\nதூம் திரைப்படத் தொடரின்  இரண்டாம் பாகமானது 2004 ஆம் ஆண்டில் அதன் முதல் பாகத்தின் போதே முடிவு செய்யப்பட்டது. முதல் பாகத்திற்கு நல்ல வரவேற்பு கிடைத்தது. ரசிகர்களிடம் கிடைத்த வரவேற்பைப் போன்று விமர்சகர்களிடம் கிடைக்கவில்லை. எனவே அடுத்த பாகத்தை எடுக்க இயக்குனர் திட்டமிட்டு அதற்கு தூம் 2 மறுபடியும் அதிரடியில் எனப் பெயர் வைத்தார் (\"Dhoom 2: Back in Action)\".  இந்த பாகத்தில் ஜான் ஆபிரகாமை மாற்றினார். முதல் பாகத்தில் இருந்து சற்று மாற்றம் வேண்டும் என நினைத்தார். மேலும் இந்த பாகத்தில் கிருத்திக் ரோஷன் மற்றும் ஐஸ்வர்யா ராய் (நடிகை) போன்றவர்களை முக்கிய எதிராளியாக நடிக்க வைத்தார் .ஐஸ்வர்யா ராயின் கதாப்பாத்திரமானது கேட்வுமன் கதாப்பாத்திரத்தைப் போன்று இயக்குனர் வடிவமைத்திருந்தார். மேலும் பிரைட் அண்டு பிரீஜுடைஸ் எனும் படத்திற்காக அதிகரித்திருந்த எடையை குறைக்க வேண்டுமென்று கேட்டுக்கொண்டதால் அவர் தன்னுடைய எடையைக் குறைத்தார். அதுபோலவே தயாரிப்பாளர் கேட்டுக் கொண்டதன்பேரில் கிருத்திக் ரோசனும் தனது எடையை 12 பவுண்டு அளவிற்குக் குறைத்தார்.\n\nSection::::விருதுகள்.\nபிலிம்பேர் விருதுகளில் 5 பிரிவுகளில் இந்தத் திரைப்படம் பரிந்துரைக்கப்பட்டது. ஆனால் சிறந்த ஆண் நடிகர் விருது மட்டும் ஹிர்திக் ரோசனுக்கு வழங்கப்பட்டது.\n\n2007 ஆம் ஆண்டு நடந்த எம் தொலைக்காட்சி நடத்திய சிறந்த பாங்கு (ஸ்டைலிஷ்) விருதுகளில் பெரும்பான்மையான விருதுகளை தூம் 2 திரைப்படம் பெற்றது.\n\nசிறந்த பாங்கு திரைப்படம்: தூம் 2\n\nசிறந்த பாங்கு (நடிகர்) : கிருத்திக் ரோஷன்\n\nசிறந்த பாங்கு (புதிய தோற்றம்) : கிருத்திக் ரோஷன்\n\nசிறந்த பாங்கு (உடல் வாகு) : கிருத்திக் ரோஷன்\n\nசிறந்த பாங்கு (ஜோடி) : கிருத்திக் ரோஷன், ஐஸ்வர்யா ராய் (நடிகை)\n\nசிறந்த பாங்கு பாலிவுட் ஆடை வடிவமைப்பாளர் : அனைதா ஷ்ராஃப்\n"}
{"id": "399066", "url": "https://ta.wikipedia.org/wiki?curid=399066", "title": "ஹட்டா", "text": "ஹட்டா\n\nஹட்டா (Haḍḍa) () ஆப்கானித்தான் நாட்டின் கிழக்குப் பகுதியில் உள்ள நங்கர்கர் மாகாணத்தின் காந்தரப் பிரதேசத்தின் ஜலாலாபாத் நகரத்திற்கு தெற்கே, பத்து கிலோ மீட்டர் தொலைவில் அமைந்த கிரேக்க - பௌத்தத் தொல்லியல் களமாகும். \n\nSection::::பின்னணி.\nஹட்டா பகுதியில் 1930 மற்றும் 1970களில் அகழ்வாராய்ச்சி செய்கையில், கிபி 1 - 5ம் நூற்றாண்டு காலத்திய, களிமண் மற்றும் சுண்ணாம்புச் சாந்தில், இந்தோ - கிரேக்க கலைநயத்தில் , வடிக்கப்பட்ட 23,000 சிற்பங்கள் கண்டெடுக்கப்பட்டது. இத்தொல்பொருட்களில் கௌதம புத்தர் மற்றும் போதிசத்துவர்களான வச்ரபானி போன்றோர்களின் சிற்பங்களும் அடக்கம். \n\nஇத்தொல்பொருட்களில் பல கிரேக்க ஹெலெனிய - பௌத்த நாகரீகக் கலைநயத்துடன் கூடியது. \nஹட்டா தொல்லியல் களத்தில் கிடைத்த அரிய கிரேக்க - பௌத்த சிற்பங்கள் பிரான்சு நாட்டின் தலைநகரமான பாரிசு நகரத்தின் குய்மெட் அருங்காட்சியகத்தில் காட்சிக்கு வைக்கப்பட்டுள்ளது.\nசமசுகிருதம் மொழியில் ஹட்டா என்பதற்கு எலும்பு அல்லது எலும்புகள் குவித்த இடம் எனப் பொருளாகும். \n\nSection::::பௌத்தக் குறிப்பேடுகள்.\nகிபி முதல் நூற்றாண்டுக் காலத்திய, காந்தாரி எழுத்துமுறையில் மட்பாண்டங்களில் எழுதப்பட்ட சர்வாஸ்திவாத பௌத்த சமயச் சாத்திரங்களின் குறிப்பேடுகள் கண்டெடுக்கப்பட்டுள்ளது. இக்கையெழுத்துப் பிரதிகள் பிரித்தானிய அருங்காட்சியகத்தில் காட்சிக்கு வைக்கப்பட்டுள்ளது. \n\nSection::::அழிவு.\nஆப்கானித்தான் உள்நாடுப் போரின் போது, ஹட்டா தொல்லியல் களம் தாலிபான்களால் அழிக்கப்பட்டது. \n\n\n"}
{"id": "399069", "url": "https://ta.wikipedia.org/wiki?curid=399069", "title": "மேகத்பூர்", "text": "மேகத்பூர்\n\nமேகத்பூர் (\"Mehatpur\") பஞ்சாப் மாநிலத்தில் ஜலந்தர் மாவட்டத்தில் உள்ள நகரம் ஆகும். இந்நகரம் நாகோதரிலிருந்து தேசிய நெடுஞ்சாலை 71 (NH-71) இல் இருந்து 8 கிமீ தொலைவில் உள்ளது.\n\nSection::::நிலவியல்.\nமேகத்பூர் நகரம் குளிர்காலம் மற்றும் சூடான கோடைகாலங்களுடன் ஈரப்பதமான மிதவெப்ப மண்டல சூழலை கொண்டுள்ளது. கோடைகாலம் ஏப்ரல் முதல் ஜூன் வரையிலும் மற்றும் நவம்பர் முதல் பிப்ரவரி வரையிலும் குளிர்காலமாகும். கோடை காலத்தில் வெப்பநிலை 45 டிகிரி செல்சியஸ் வரை உயரும் . இந்நகரில் சராசரியாக வெப்பநிலை 30 டிகிரி செல்சியஸ் ஆகும். குளிர்கால வெப்பநிலை 19 ° C முதல் 2 ° C வரை குறையலாம். சராசரியான ஆண்டு மழை 60 செ.மீ ஆக உள்ளது.\n\nSection::::பொருளாதாரம்.\nமேகத்பூரில் பல மருத்துவமனைகளும் ஆரம்ப சுகாதார நிலையங்களும் உள்ளன. சிவில் மருத்துவமனை, சண்டி மருத்துவமனை, சேமா மருத்துவமனை, தியாபா மருத்துவமனை, கால்நடை மருத்துவமனை ஆகியவைகள் குறிபிடத்தக்கவை. மேலும் அரிசி ஆலைகள், காகிதம், மின் ஆலை, மெஹபூர் ஆகியவை சர்க்கரை ஆலை என பல தொழில் செய்யும் நிறுவனங்களும் உள்ளன.\n\nSection::::கல்வியறிவு.\nஇந்த நகரம் பன்னிரெண்டு ஆங்கில மற்றும் பஞ்சாபி பள்ளிகளை (சிபிஎஸ்இ மற்றும் பிஎஸ்ஈபி இணைக்கப்பட்டுள்ளது) கொண்டிருக்கிறது. மேலும், அருகிலுள்ள கிராமங்களுக்கான மாணவர்களுக்கு பள்ளிப் பேருந்துகளும் இயக்கபடுகின்றன.\n\nSection::::மொழி.\nபெரும்பாலான மக்கள் பேசும் மொழி பஞ்சாபி ஆகும். மேகத்பூரின் அதிகாரப்பூர்வ மொழி பஞ்சாபியாக உள்ளது. இந்தி மற்றும் ஆங்கிலம் போன்ற புதிய மொழிகளோடு பல்வேறு கலாச்சாரங்களை சேர்ந்தவர்கள் இங்கு வாழ்ந்து நகரத்தைச் செழிப்பாக்குகிறார்கள். பெரும்பாலான மக்கள் சீக்கிய சமயத்தைச் சேர்ந்தவர்கள் ஆவர்.\n\nSection::::வரலாற்று மற்றும் சமயத் தலங்கள்.\nபாபா ராம் மாலொ ஜி, சாந்த்-சதர், குருத்வாரா - சிங் சபா, ஹால்டி சாஹிப், பெர் சாஹிப், ராம்கிரிய மந்திர், குருடாவாரா சம்ரா பட்டி, ஷிவ் மந்திர், தியானா மந்திர், டேரா கரிப் டாசி தம், பாபா ஜஹர் பிர் அருகில் துங்கர பட்டி, குருத்வாரா ஸ்ரீ குரு ரவிதாஸ் ஜி தங்காண பட்டி ஆகியவை குறிப்பிடத்தக்க வழிபாட்டுத் தலங்கள் ஆகும். ஒவ்வொரு ஆண்டும் மேகத்பூரில் நடைபெறும் சின்ஜ் என்ற மல்யுத்த போட்டி, தசரா பண்டிகை (இந்து மதத்தின் ஒரு பெரிய திருவிழா), இந்தியா முழுவதும் பிரபலமாக உள்ளது.\n\nSection::::அருகிலுள்ள கிராமங்கள்.\nஷாஹ்பூர், குர்ராம்பூர், அடர்மன், அக்பர்பூர் கலன், பாலோக்கி, புலாண்டா, டானுவல், ஹரிபூர், பர்ஜியன் கலன், சங்கோவ்ல், சிங்க்பூர், தண்டுரா, உடுவோல், உமாவால் பில்லா, கக்கர்ஹால் இஸ்மாயில்புர் மற்றும் கைரா ஃபுஜா சிங்.\n"}
{"id": "399073", "url": "https://ta.wikipedia.org/wiki?curid=399073", "title": "எகிப்தின் காலநிலை", "text": "எகிப்தின் காலநிலை\n\nஎகிப்தின் காலநிலை (\"climate of Egypt\") சூடான பாலைவன சூழலைக் கொண்டுள்ளது (கோப்பென் காலநிலை வகைப்பாடு \"BWh\"). குளிர்காலத்தில் மழைப்பொழிவைப் பெறும் வடக்கு நடுநிலக் கடலோரப் பகுதியை தவிர, பொதுவாக நாட்டின் அநேகப் பகுதிகள் மிகவும் வறண்டு காணப்படுகின்றது. பகல்நேர வெப்பநிலை வடக்கு கரையோரத்தில் மிகவும் மிதமானதாக இருப்பினும் கோடை மாதங்களில் தீவிர வெப்பமே எகிப்தின் பொதுவான காலநிலை அம்சமாகும்.\n\nSection::::காற்று திசை.\nமத்தியதரைக் கடலில் இருந்து வடமேற்கு வளிமண்டலக் காற்றானது, எகிப்தின் வடக்கு கரையோரப் பகுதிகளில் மலைத் தொடரின் குறுக்கீடின்றி வீசுகிறது. இதனால் அப்பகுதியில் ஆண்டு முழுவதும் வெப்பநிலை மிதமாக இருக்கும். இதன் விளைவாக, சராசரி குறைந்த வெப்பநிலையானது குளிர்காலத்தில் இலிருந்து கோடையில் வரையும், சராசரி உயர் வெப்பநிலையானது குளிர்காலத்தில் முதல் கோடையில் வரை மாறுபடும். கடலோரப் பகுதிகளில் வெப்பநிலை மிதமானதாக இருந்தாலும், வடதிசை காற்றுகளிலிருந்து தொலைவில் உள்ள உள்நாட்டுப் பகுதிகளின் வெப்பநிலை அதிகமாக இருக்கும். மத்திய மற்றும் தெற்குப் பகுதிகளில், பகல்நேர வெப்பநிலை அதிகமாக இருக்கும். எகிப்தின் பாலைவன பகுதிகளில் அமைந்துள்ள அசுவான், அல்-உக்சுர், அசியுட் அல்லது சோகாக் ஆகிய இடங்களின் வெப்பநிலை போன்று, கோடைகாலங்களில் சராசரியாக உயர் வெப்பநிலையானது என்ற அளவில் இருக்கும்.\n\nSection::::மணல் புயல்கள்.\nஒவ்வொரு ஆண்டும், மார்ச் முதல் மே வரை, தெற்கில் அல்லது தென்மேற்கில் இருந்து மிகவும் சூடான, உலர் மற்றும் தூசி காற்று வீசும். இந்த காற்று கமசின் என்று அழைக்கப்படுகிறது. வறண்ட காற்று ஓட்டம் தொடர்ந்து பரந்து பாலைவன பகுதிகளில் மீது வீசும் போது, அதனுடன் மணல் மற்றும் தூசி துகள்கள் சேர்ந்து, இறுதியாக மணற்புயலாக உருமாறுகின்றது. எகிப்தின் மீது இந்த காற்று வீசும்போது, வெப்பநிலை அதிகபட்சமாக 45 ° C (113 ° F) க்கு உயர்ந்து, குறைந்த ஈரப்பதம் 5% க்கும் குறைகிறது. கமசின் காற்றினால் திடீரென ஆரம்ப வெப்ப அலைகளும் மிக உயர்ந்த வெப்பநிலை பதிவுகளும் எகிப்தில் ஏற்படுகிறது.\n\nSection::::மழைப் பொழிவு.\nஎகிப்தின் வடக்குக் கரையோரப் பகுதி சராசரியாக 20மி.மீ (0.79 அங்குலம்) - 200 மீமீ (7.87 அங்குலம்) மழைப்பொழிவைப் பெறுகிறது. எனினும் கெய்ரோவுக்கு தெற்கே, மத்திய மற்றும் தென்பகுதிகளின் சராசரி மழைப்பொழிவு ஆகக் குறைகிறது. அலெக்ஸாண்டிரியா, ரபா மற்றும் அவற்றைச் சுற்றியுள்ள பகுதிகளே எகிப்தின் மழைமிகு பகுதிகளாகும். எகிப்தின் சூரியஒளி நேரம் மிகவும் அதிகமானதாக உள்ளது. அலெக்ஸாண்டிரியா போன்ற வடக்குப் பகுதிகளில் 3300 மணியளவிலிருந்தும் தெற்கே உள்நாட்டுப் பகுதிகளில் 4000 மணியளவு வரையானதாகவும் உள்ளது.\n\nSection::::மலைப்பாங்கான பகுதிகள்.\nSome mountainous locations in Sinai, such as Saint Catherine, have cooler night temperatures, due to their high elevations. It usually snows on the Sinai mountains, but it almost never snows in the cities of Giza, Cairo, and Alexandria. For example, in December 2013, Cairo received a single overnight snowfall for the first time since 1901.\n\nரஃபா மற்றும் அலெக்ஸாண்டிரியா ஆகியவை மிகவும் வெப்பமான இடங்களாகும். அசிட் வறண்ட நகரமாகும். அஸ்வான் மற்றும் லக்சர் ஆகியவை வெப்பமான கோடை நாட்கள் கொண்ட நகரங்களாகும்.\n\n\n\n\n\n\n"}
{"id": "399091", "url": "https://ta.wikipedia.org/wiki?curid=399091", "title": "ஊலைட்ஸ்", "text": "ஊலைட்ஸ்\n\nகோளச் சுண்ணாம்புக்கல் அல்லது ஊலைட்ஸ் (\"Ooid\") என்பது கோளகத்திலிருந்து துணை கோளகம் வரை மற்றும் மணலின் அளவுள்ள படிவுப் பாறை துகள்கள் ஆகும். இவை பொதுவாக கால்சியம் கார்பனேட்டு CaCo ஆல் உருவாக்கப்படுகிறது, இருந்த போதும் சில நேரங்களில் இரும்பு அல்லது பாஸ்பேட் சார்ந்த தாதுக்களால் உருவாக்கப்படுகிறது. ஒரே மையமுள்ள CaCo வளையங்கள் மற்றொரு துகள்களின் கரு மீது சுற்றி வீழ்ப்படிவதினால் உருவாக்கப்படுகிறது. கரு, கார்போனேட் துகளாகவும் இருக்கலாம் அல்லது மணல் துகளாகவும் இருக்களாம். கோளச் சுண்ணாம்புக்கல் பொதுவாக கடல் தரையில் அமைந்திருக்கின்றன. பொதுவாக ஆழம் குறைந்த வெப்பமண்டல கடல்களில் உருவாக்கப்படுகிறது (பஹாமாவை சுற்றி, அல்லது பாரசீக வளைகுடாவில்). இந்த வகையான சுண்ணாம்புக்கல்கள் உருவாகிய பிறகு, பாறை உருப்பெறல் நடைபெற்றதன் பிறகு பாறையாக மாறுகின்றது. அதிகப்படியான கோள சுண்ணாம்புக்கல் 0.2மி.மீ.யில் இருந்து 0.5மி.மீ. வரை விட்டம் கொண்டதாக இருக்கும்.\n\nSection::::மேற்கோள்கள்.\nFlügel, Erik (2010), \"Microfacies of Carbonate Rocks: Analysis, Interpretation and Application\", 2nd ed., Springer, pp. 242–244. . Accessed 2014-06-23.\n\n"}
{"id": "399130", "url": "https://ta.wikipedia.org/wiki?curid=399130", "title": "ராகி கர்கி", "text": "ராகி கர்கி\n\nராக்கிகடி அல்லது ராக்கி கர்கி (Rakhigarhi, or Rakhi Garhi) (\"Rakhi Shahpur\" + \"Rakhi Khas\"), இந்தியாவின் அரியானா மாநிலத்தின் ஹிசார் மாவட்டத்தின் மேற்கில் காக்கர் ஆற்றின் சமவெளியில் அமைந்த பண்டைய தொல்லியல் நகரம் ஆகும். சிந்துவெளி நாகரீகத்திற்கு முந்தைய காலத்தின் எச்சங்களைக் கொண்ட இத்தொல்லியல் களம், தில்லியிலிருந்து வடமேற்கே 150 கிமீ தொலைவில் உள்ளது. 80 - 105 ஹெக்டேர் பரப்பளவு கொண்ட ராக்கிகடி தொல்லியல் களம், அரப்பா மற்றும் மொகஞ்சதாரோ தொல்லியல் களங்களை விடப் பெரியதாகும். \n\nசிந்துவெளி நாகரீகத்திற்கு முந்தைய ராக்கிகடி தொல்லியல் களம் கிமு 6420 - 6230 மற்றும் கிமு 4470 - 4280 ஆண்டுகளுக்கு இடைப்பட்டதாகும். பின்னர் இப்பகுதியானது, கிமு 2600 - 1900களில் உச்சத்திலிருந்த சிந்துவெளி நாகரீகத்தின் ஒரு பகுதியாக எடுத்துக் கொள்ளப்பட்டுள்ளது. இத்தொல்லியல் களம் காகர் ஆற்றிலிருந்து 28 கிமீ தொலைவில் உள்ளது. \n\nராக்கிகடி தொல்லியல் களம் 105 ஹெக்டேர் நிலப்பரப்பில் உள்ள ஏழு மலைக் குன்றுகளைக் கொண்டுள்ளது. \n\nராக்கிகடி தொல்லியல் களத்தை 2011 முதல் டெக்கான் முதுநிலை கல்லூரி மற்றும் ஆய்வு நிறுவனம் மற்றும் அரியானா மாநில தொல்லியல் துறையும் இணைந்து தொடர்ந்து அகழ்வாராய்ச்சி மேற்கொண்டு வருகிறது. இத்தொல்லியல் கண்டெடுத்த தொல்பொருட்கள் குறித்த விவரங்கள் அப்போது அரசால் வெளியிடப்படுகிறது. \n\nமே, 2012ல் ராகி கர்கி தொல்லியல் களத்தை, அழிவின் விளிம்பு நிலையில் உள்ள, ஆசியாவின் பத்து தொல்லியல் களங்களில் ஒன்றாக உலகாளவிய பாரம்பரிய நிதியம் அறிவித்துள்ளது. \n\nராகி கர்கி தொல்லியல் களத்தைச் சுற்றி தனி நபர்கள் ஆக்கிரமித்து வீடுகள் கட்டியுள்ளனர். \n\nஇத்தொல்லியல் களத்திற்கு அருகே காளிபங்கான் குணால், பாலு மற்றும் பிரானா போன்ற சிந்துவெளி நாகரீகத்திற்கு முந்தைய தொல்லியல் களங்கள் உள்ளது.\n\nதொல்லியல் அறிஞர் ஜான் மெக்லிண்டோசு கருத்துப்படி, இத்தொல்லியல் களம், வேதங்களில் கூறியுள்ள, சிவாலிக் மலைத்தொடரில் உற்பத்தியாகும் திரிஷ்டாவதி ஆற்றுச் சமவெளிகளில் ராக்கிகடி தொல்லியல் களம் உள்ளது.\n\nSection::::அகழ்வாராய்ச்சிகள்.\nமுதலில் இந்தியத் தொல்லியல் ஆய்வகம் 1963, 1997–2000களில் ராக்ககடி தொல்லியல் களத்தை அகழ்வாய்வு செய்தது. பின்னர் 2011 முதல் டெக்கான் முதுகலை கல்லூரி மற்றும் ஆய்வு நிறுவனம் மற்றும் அரியானா அரசின் தொல்லியல் துறையும் இணைந்து இத்தொல்லியல் களத்தை அகழ்வாய்வு செய்து வருகிறது. அகழாய்வில் 11 மனித எலும்புக் கூடுகள் மற்றும் தொல் பொருட்கள் கண்டெக்கப்பட்டது. கண்டெத்த மனித எலும்புக் கூடுகளை மரபணு சோதனை செய்தவற்கு உதவியாக, தென் கொரியா நாட்டின் சியோல் தேசிய தேசிய மருத்துவப் பல்கலைகழகத்தை அகழாய்வுப் பணியில் இணைத்துக் கொள்ளப்பட்டது. \n\nSection::::கால நிர்ணயம்.\nராக்கி கடி தொல்லியல் களத்தில் கிடைத்த ஆறு தொல்பொருட்களை, 2014ல் கதிரியக்கக்கரிமக் காலக்கணிப்பு பரிசோதனை செய்ததன் மூலம், இத்தொல்லியல் களம் கிமு 6420 - 6230 மற்றும் கிமு 4470 - 4280 ஆகிய இரண்டு காலங்களுக்கு இடைப்பட்ட காலத்தியது என அறியப்பட்டுள்ளது. formula_1 and formula_2 years before present, converted to formula_3 B.C.E. and formula_4 B.C.E.\n\nSection::::தொல்லியல் கண்டுபிடிப்புகள்.\nராக்கிகடி தொல்லியல் களத்தை அகழாய்வு செய்கையில் 1.92 மீட்டர் அகலம் கொண்ட வீதிகளுடன் கூடிய நகர அமைப்பு கண்டுபிடிக்கப்பட்டது. காளிபங்கானில் கிடைத்த மட்பாண்டங்கள் போன்றவைகளே இங்கும் கிடைத்துள்ளது. \n\nகுழிகளைச் சுற்றியுள்ள சுவர் அமைப்புகள் ஈமச் சடங்குகளுக்கானது என அறியப்படுகிறது.\nசுட்ட செங்கற்களால் கட்டப்பட்ட வடிகால்களும், சுடுமட்சிலைகளும், எடைக்கற்களும், வெண்கலப் பொருட்களும், சீப்பு, செப்பு உலோக மீன் தூண்டில்கள், இரும்பு ஊசிகள் மற்றும் சுடுமண் முத்திரைகளும் கிடைத்துள்ளது. மேலும் தங்கம் மற்றும் வெள்ளி முலாம் பூசப்பட்ட வெண்கலப் பாத்திரங்கள் கிடைத்துள்ளது. ஒரு தங்கப்பட்டறையில் துருத்தியும், பட்டைத் தீட்டப்படாத 3,000 நவரத்தினக் கற்கள் கிடைத்துள்ளது. ஒரு புதைகுழியில் மண்டையோட்டுடன் கூடிய 11 எலும்புக் கூடுகளும், ஈமப் பாத்திரங்களும் கண்டெடுக்கப்பட்டுள்ளது. \n\nஅவைகளில் மூன்று பெண்களின் எலும்புக் கூடுகளின் மணிக்கட்டில் சங்கு வளையல்கள் இருந்தன. \n\nஏப்ரல், 2015ல் எலும்புக்கூடுகளை கதிரியக்க கரிமப் பரிசோதனை முடிவில், அவைகள் 4,500 ஆண்டுகளுக்கு முந்தையது என அறியப்பட்டுள்ளது. மேலும் அக்கினி குண்ட அமைப்புகள் ராகி கர்கியில் கண்டெடுக்கப்பட்டுள்ளது.\n\nSection::::தானியக் களஞ்சியம்.\nமுதிர் அரப்பா (கிமு 2600 - 2000 ) காலத்திய தானியக் களஞ்சியம் ராக்கிகாடி தொல்லியல் களத்தில் கண்டெடுக்கப்பட்டுள்ளது.\n7 செவ்வக மற்றும் சதுர அறைகளுடன் கூடிய களிமண் - செங்கற்களால் ஆன இத்தானியக் களஞ்சியம் தரையில் பொதித்து நிறுவப்பட்டுள்ளது. புழு, பூச்சிகள் அரிக்காதவாறும், ஈரப்பதம் புகாதவாறு தானியக் களஞ்சியத்தின் அடிப்பரப்பில், சுண்ணாம்புடன் கூடிய உலர் புற்கள் பரப்பி வைத்துள்ளனர். \n\nSection::::கல்லறை.\nராக்கிகடி தொல்லியல் களத்தில் முதிர் அரப்பா காலத்திய 8 கல்லறைகள் கண்டெடுக்கப்பட்டுள்ளது. பெரும்பாலும் செங்கற்களால் மூடப்பட்ட கல்லறைகளுக்கு நடுவில் ஒரு கல்லறையில் ஒரு மரச் சவப்பெட்டி வைக்கப்பட்டிருந்தது.\nபுதைக்கப்பட்டிருந்த மனித எலும்புக் கூட்டின் வயிற்றுப் பகுதியில் ஒட்டுண்ணிகளின் முட்டைகள் காணப்பட்டது. இவ்விடத்திய மனிதத் தோற்றத்தை அறிய எலும்புகளையும், ஒட்டுண்ணிகளின் முட்டைகளை மரபணு சோதனைக்கு உட்படுத்தப்பட்டுள்ளது. \nSection::::மரபணு சோதனை முடிவுகள்.\nஇத்தொல்லியல் களத்தில் கண்டெடுக்கப்பட்ட மனித எலும்புக் கூடுகளில் இரண்டை மரபணு சோதனை செய்ததில், அம்மரபணுகள், தமிழ்நாடு மற்றும் கேரளா மலைக்காடுகளில் வாழும் இருளர் பழங்குடி மக்களின் மரபணுவை மிகவும் ஒத்துள்ளது என தொல்லியல் ஆய்வாளர்கள் கூறுகின்றனர்.மேலும் இம்மரபணுக்கள் ஆரியர்களின் மரபணுவுடன் சிறிதும் ஒத்துப்போகவில்லை என ஆய்வில் தெரியவருகிறது.\n\nSection::::அருங்காட்சியகம்.\nசிந்துவெளி நாகரீகத்தின் ஒரு தொல்லியல் களமான ராக்கிகடியில், அரியானா மாநில அரசு ஒரு தொல்லியல் அருங்காட்சியகத்தை நிறுவியுள்ளது. அதில் ராக்கிகடி தொல்லியல் களத்தில் கிடைத்த தொல்பொருட்கள் காட்சிக்கு வைக்கப்பட்டுள்ளது. \n\n\n"}
{"id": "399132", "url": "https://ta.wikipedia.org/wiki?curid=399132", "title": "சித்ரன்குடி பறவைகள் சரணாலயம்", "text": "சித்ரன்குடி பறவைகள் சரணாலயம்\n\nஆள்கூற்று: 9°19′22″N 78°29′12″E﻿ / ﻿9.32278°N 78.48667°E﻿ / 9.32278; 78.48667\nசித்ரன்குடி பறவை சரணாலயம் என்பது  \"சித்ரன்குடி கண்மாயி\" எனவும் அறியப்படுகிறது, இது ஒரு பரப்பளவு கொண்ட பாதுகாக்கப்பட்ட பகுதியாக 1989ல் அறிவிக்கப்பட்டது. இது இந்தியாவின் தமிழ்நாடு மாநிலத்தில், ராமநாதபுரம் மாவட்டத்திலுள்ள முதுகுளத்தூர் தாலுகாவின் சித்ரன்குடி கிராமத்திலுள்ளது. இதனருகில் கஞ்சிரான் குளம் பறவைகள் சரணாலயம்உள்ளது. இதன் குறிப்பிடத்தக்க  அம்சம்  பல நாடுகளிலிருந்து இடம்பெயர்ந்து வரும் நாரை இனங்கள், இங்குள்ள  கருவேலமரங்களில் தங்கி இருக்கும். சர்வதேச பெயர்: சித்ரகுடிமற்றும் கஞ்சிரான்குளம் பறவை சரணாலயம், IBA குறியீடு: IN261, அடிப்படை: A1, A4i.\n\nSection::::தாவரங்கள்.\nஇங்குள்ள தாவரங்கள் பெரும்பாலும் வெப்பமண்டல உலர் இலையுதிர் காடுகளைச் சார்ந்தது. அதில் பெரும்பாலும் கருவேலம்  மேலும்  \"சீமைக் கருவேலம்\" மற்றும் பெர்முடா புல் வளருகிறது. வனவியல் தோட்ட விவசாய பிரிவு மூலமாக 1979ல் ஒரே ஒரு கருவேலம் மரம்  நடப்பட்டது. இன்று அது சரணாலயத்தின் பெரும்பாலான  பகுதியை ஆக்கிரமித்துள்ளது. \n\nஇந்த சரணாலயத்திலுள்ள குளத்தின் வெளிப்பகுதியில் புளி மரங்கள், அத்தி மரங்கள், வேப்ப மரங்கள், பூவரசு மரங்கள் பட்டு மரங்கள் (\"Albizzia அமரா\"), முருங்கை மரங்கள் மற்றும் ஆசியப் பனை  ஆகியன உள்ளன. மருத்துவ தாவரங்களான \"துளசி\" மற்றும் \"காந்தள்\" ஆகியனவும் வளருகின்றன.\n\nSection::::விலங்குகள்.\nஅக்டோபர் மற்றும் பிப்ரவரி  மாதங்களில்  இடம்பெயரும் நீர்ப்பறவைகள்  வருகை தருகிறது அவற்றுள் பின்வருவன அடங்கும்: கூழைக்கடா, நத்தை குத்தி நாரை, சாம்பல் நாரை, ஊதா ஹெரான், குளத்து நாரை, சின்னக் கொக்கு மற்றும்  பெரிய கொக்கு.\n\nSection::::பார்வையாளர்களுக்கான தகவல்கள்.\nஇந்த சரணாலயம்  ஆண்டு  முழுவதும்  திறந்து இருக்கும். சாலை வழிப் பயணமாக முதுகுளத்தூரிலிருந்து 4 கி. மீ.,   சாயல்குடியிலிருந்து 12 கி. மீ., ராமநாதபுரத்திலிருந்து 45 கி. மீ., மற்றும் மதுரையிலிருந்து 120 கி. மீ தொலைவிலுள்ளது. இதன் அருகில் உள்ள ரயில் நிலையம் பரமக்குடி இரயில் நிலையம் மற்றும் அருகில் உள்ள விமான நிலையம் மதுரை பன்னாட்டு வானூர்தி நிலையம் ஆகும்.\n\nபார்வையாளர்கள் தங்க முதுகுளத்தூரிலுள்ள பொதுப்பணித்துறை ஓய்வு விடுதி,  தொலைவிலும், மேலும் சாயல்குடி மற்றும் பரமக்குடியில் வன ஓய்வு விடுதி உள்ளன.\n"}
{"id": "399138", "url": "https://ta.wikipedia.org/wiki?curid=399138", "title": "கதிரியக்க இடப்பெயர்ச்சி விதி", "text": "கதிரியக்க இடப்பெயர்ச்சி விதி\n\nகதிரியக்க இடப்பெயர்ச்சி விதி \"(Law of radioactive displacements)\" ஃபெசான்சு மற்றும் சாடி விதி என்ற பெயராலும் அழைக்கப்படுகிறது. கதிரியக்க வேதியியல் மற்றும் அணுக்கரு இயற்பியல் துறைகளில் கதிரியக்கச் சிதைவின் போது தனிமங்கள் மாற்றமடைவதை விளக்கும் விதி கதிரியக்க இடப்பெயர்ச்சி விதி எனப்படுகிறது. இவ்விதி 1913 ஆம் ஆண்டு பிரடெரிக் சாடி மற்றும் காசிமியர்சு ஃபெசான்சு ஆகியோர் கண்டறிந்தனர். இதனால் இவ்விதி ஃபெசான்சு மற்றும் சாடி விதி எனப் பெயரிடப்பட்டது. ஒரே நேரத்தில் இருவரும் தனித்தனியாக இவ்விதியைக் கண்டறிந்தனர் என்பது குறிப்பிடத்தக்கது ஆகும் .\nகதிரியக்கச் சிதைவின் தன்மைக்கேற்ப எந்த தனிமமும் ஐசோடோப்பும் உருவாகின்றன என்பதை இவ்விதி விவரிக்கிறது.\n\nஉதாரணம்:\n\nஉதாரணம்:\n\nஉதாரணம் :\n"}
{"id": "399143", "url": "https://ta.wikipedia.org/wiki?curid=399143", "title": "தமிழ் படம் 2 (திரைப்படம்)", "text": "தமிழ் படம் 2 (திரைப்படம்)\n\nதமிழ் படம் 2.0 (Thamizh Padam 2.0 ), சி. எஸ். அமுதனின் இயக்கத்தில், எஸ். சசிகாந்த்தின் தயாரிப்பில் வெளியாகவுள்ள தமிழ்த்திரைப்படம். இத்திரைப்படம் 2010ல் வெளியான தமிழ் படம் (திரைப்படம்)ன் தொடாராகும், இத்திரைப்படத்தில் சிவா, திசா பாண்டே, ஐஸ்வர்யா மேனன் ஆகியோர் முதன்மைப்பாத்திரங்களில் நடித்து வருகின்றனர். இத்திரைப்படம் கோபி அமர்நாத்தின் ஒளிப்பதிவிலும், கண்ணனின் இசையிலும், டி. எஸ். சுரேசின் படத்தொகுப்பிலும், ஜுலை 2018இல் வெளியாகியது. இத்திரைப்படத்தின் டீசர் ஜுன் 1ம் திகதியன்று வெளியாகி அதிக வரவேற்பை பெற்றது.\n\nஇத்திரைப்படம், இதுவரை அண்மையில் வெளியான படங்களை அல்லது நடைபெற்ற முக்கிய சம்பவங்களை கலாய்க்கும் படியான கதைக் கட்டமைப்பை கொண்டுள்ளது. \n\nSection::::படப்பணிகள்.\nதமிழ் படத்தினைத் தொடர்ந்து, தமிழ் படம் 2.0 என்று அதன் தொடர்ச்சியை இயக்கி வருகின்றார் சி. எஸ். அமுதன். இப்படத்தில் சிவா , ஒய் நாட் ஸ்டூடியோசைச் சார்ந்த இப்படத்தின் தயாரிப்பாளர் எஸ். சசிகாந்த் ஆகியோர் முன்னணிப் பாத்திரங்களில் நடித்து வருகின்றனர். திசம்பர் 8, 2017இல் இப்படத்தின் தொடக்கவிழா சென்னையில் நடந்ததது, அதன்பின்னர் படப்பிடிப்பு தொடங்கியது.\n\nSection::::இசை.\nஇத்திரைப்படத்திற்கு கண்ணன் இசையமைத்து உள்ளார்.\n"}
{"id": "399158", "url": "https://ta.wikipedia.org/wiki?curid=399158", "title": "நிக்கல் டெட்ராகார்பனைல்", "text": "நிக்கல் டெட்ராகார்பனைல்\n\nநிக்கல் கார்பனைல் \"(Nickel carbonyl)\" என்பது Ni(CO) என்ற மூலக்கூற்று வாய்ப்பாடு கொண்ட ஒரு கரிமநிக்கல் சேர்மமாகும். ஐயுபிஏசி முறையில் இச்சேர்மத்தை டெட்ராகார்பனைல்நிக்கல் என்ற பெயரால் அழைக்கிறார்கள். நிக்கல்டெட்ராகார்பனைல் என்ற பெயராலும் இதை அழைக்கலாம். வெளிர் மஞ்சள் நிறத்தில் நீர்மமாகக் காணப்படும் இச்சேர்மம், நிக்கலின் இன்றியமையாத சேர்மங்களில் ஒன்றாகக் கருதப்படுகிறது. நிக்கலைத் தூய்மைப்படுத்தும் மோண்டு செயல்முறையில் ஓர் இடைநிலை விளைபொருளாக இது உருவாகிறது. கரிம உலோகவேதியியலில் ஒரு வினைப்பொருளாக இதைப் பயன்படுத்துகிறார்கள். கொடிய நச்சுத்தன்மை கொண்ட சேர்மமாக நிக்கல் கார்பனைல் கருதப்படுகிறது.\n\nSection::::கட்டமைப்பும் பிணைப்பும்.\nநிக்கல் டெட்ராகார்பனைலில் நிக்கலின் ஆக்சிசனேற்ற நிலை பூச்சியமாகும். நிக்கல் டெட்ராகார்பனைலின் வாய்ப்பாடு 18-எலக்ட்ரான் விதியை நிறைவு செய்து உறுதிப்படுகிறது. நிக்கல் அணுவுடன் நான்கு நான்கு கார்பனைல் ஈந்தனைவிகள் பிணைந்து நான்முகி வடிவத்தை இச்சேர்மம் வெளிப்படுத்துகிறது. கார்பனைல் ஈந்தனைவிகளில் கார்பன் மற்றும் ஆக்சிசன் அணுக்கள் முப்பிணைப்பால் கார்பன் முனைகள் வழியாக நிகலுடன் இணைந்துள்ளன. எலக்ட்ரான் விளிம்பு விளைவு ஆய்வுகளின் படி Ni–C பிணைப்பின் இடைவெளி 1.838(2) ஆங்சிட்ராம்கள் எனவும் C–O பிணைப்பின் இடைவெளி 1.141(2) ஆங்சிட்ராம்கள் எனவும் அறியப்படுகிறது .\n\nSection::::தயாரிப்பு.\nNi(CO)4 முதன்முதலில் 1890 ஆம் ஆண்டில் லுட்விக் மோண்டு என்பவரால் தொகுப்பு முறையில் தயாரிக்கப்பட்டது. நிக்கல் உலோகத்தின் மீது கார்பன் மோனாக்சைடு வயுவை நேரடியாகச் செலுத்தி வினைபுரியச் செய்து இவர் நிக்கல் டெட்ராகார்பனைல் சேர்மத்தைத் தயாரித்தார். இந்த முன்னோடித் தயாரிப்பு முறை V, Cr, Mn, Fe, மற்றும் Co. போன்ற தனிமங்களின் உலோகக் கார்பனைல் சேர்மங்கள் இருப்பதை முன்னிலைப்படுத்தியது. இம்முறை 19 ஆம் நூற்றாண்டின் இறுதியில் நிக்கல் சுத்திகரிப்புக்கு தொழில் ரீதியாக பயன்படுத்தப்பட்டது .\n323 கெல்வின் வெப்பநிலையில் கார்பன் மோனாக்சைடு வாயுவானது மாசுள்ள நிக்கல் மீது செலுத்தப்படுகிறது. 130 செல்சியசு வெப்பநிலை உகந்த வெப்பநிலையாகக் கருதப்படுகிறது . \n\nNi + 4CO --> Ni(CO)\n\nநிக்கல் சல்பைடுடன் கார்பன் மோனாக்சைடைச் செலுத்தியும் இதைத் தயாரிக்கிறார்கள்.\n\nNiS+4CO --> Ni(CO) + S\n\nவர்த்தகரீதியாக நிக்கல் டெட்ராகார்பனைல் கிடைப்பதில்லை. வர்த்தகரீதியாகக் கிடைக்கும் பிசு(வளைய ஆக்டாடையீன்)நிக்கல்(0) சேர்மத்தை கார்பனைலேற்றம் செய்து ஆய்வகத்தில் தயாரித்துக் கொள்கிறார்கள் .\n\nSection::::வேதி வினைகள்.\nSection::::வெப்பத்தின் விளைவு.\nநிக்கல் டெட்ராகார்பனைலை மிதமான வெப்பநிலைக்கு சூடுபடுத்தும்போது அது நிக்கல் மற்றும் கார்பன் மோனாக்சைடாகச் சிதைவடைகிறது. நிக்கலைத் தூய்மைக்கும் மோண்டு செயல்முறைக்கு இவ்வினையே அடிப்படையாக அமைகிறது. 180 பாகை செல்சியசு வெப்பநிலைக்கு அருகில் இது வெப்பச் சிதைவு அடைகிறது. வெப்பநிலையின் உயர்வுக்கு ஏற்ப சிதைவு வேகமும் அதிகரிக்கிறது.\n\nNi (CO)4  Ni + 4CO \n\nSection::::அணுக்கரு கவரிகள் மற்றும் ஒடுக்கும் முகவர்களுடன் வினை.\nமற்ற குறைந்த இணைதிறன் உலோகக் கார்பனைல்கள் போலவே நிக்கல் டெட்ராகார்பனைலும் அணுக்கரு கவரிகளால் தாக்கப்பட்டு பாதிக்கப்படுகிறது. நிக்கல் மையங்களில் அல்லது CO மையங்களில் இத்தாக்குதல் நிகழ்ந்து கார்பனைல் ஈந்தணைவிகள் இடப்பெயர்ச்சி செய்யப்படுகின்றன. இவ்வகையில் டிரைபீனைல்பாசுப்பீன் போன்ற வழங்கி ஈந்தணைவிகள் வினைபுரிந்து Ni(CO)3(PPh3) மற்றும் Ni(CO)2(PPh3)2 போன்ற சேர்மங்களைக் கொடுக்கின்றது. பைபிரிடின் மற்றும் தொடர்புடைய பிற ஈந்தனைவிகளும் இவ்வாறே செயலாற்றுகின்றன . ஓர் ஈந்தணைவியின் எலக்ட்ரான் கொடையளிக்கும் திறன் அல்லது எலக்ட்ரான் எடுக்கும் திறனை அளவிடும் டோல்மேன் மின்னணு அளவுறுவை உறுதி செய்ய மற்ற ஈந்தணைவிகளுடன் சேர்த்து நிக்கல் டெட்ராகார்பனைல் பயன்படுத்தப்படுகிறது.\n\nநிக்கல் கார்பனைலுடன் ஐதராக்சைடுகளைச் சேர்த்து சூடுபடுத்தினால் [Ni5(CO)12]2− மற்றும் [Ni6(CO)12]2− கொத்துகள் உருவாகின்றன. இவற்றை நிக்கல் கார்பனைலை ஒடுக்க வினைக்கு உட்படுத்தினாலும் பெற இயலும். இவ்வாறே நிக்கல் கார்பனைலை கார்பன் அணுக்கரு கவரிகளுடன் சேர்த்து வினைப்படுத்தினால் [Ni(CO)3C(O)Nu)]−. போன்ற அசைல் பெறுதிகள் உருவாகின்றன. \n\nSection::::எலக்ட்ரான் கவரிகள் மற்றும் ஆக்சிசனேற்ற முகவர்களுடன் வினை.\nநிக்கல் கார்பனைலை ஆக்சிசனேற்றம் செய்யமுடியும். குளோரின் இதை ஆக்சிசனேற்றம் செய்து நிக்கல்(II) குளோரைடைக் கொடுக்கிறது. கார்பனோராக்சைடு வாயு வெளியேறுகிறது. மற்ற அலசன்களும் இதே முறையில் ஆக்சிசனேற்றம் செய்கின்றன.\n\nNi(CO)4 + Cl2 --> NiCl2 + CO\n\nNi(CO)4 + Br2 --> NiBr2 + CO\n\nகொடிய நச்சான நிக்கல் டெட்ராகார்பனைலின் தேவையற்ற பகுதிகளை நீக்குதலுக்கு இம்முறை ஒரு பொருத்தமான முறையாகக் கருதப்படுகிறது. \n\nNi(CO)4 ஆல்க்கைல் மற்றும் அரைல் ஆலைடுகளுடன் வினைபுரிந்து கார்பனைலேற்ற கரிமப் பொருட்கள் உருவாகின்றன. PhCH=CHBr போன்ற வினைல் ஆலைடுகள் Ni(CO)4 சேர்மத்தையும் தொடர்ந்து சோடியம் மெத்தாக்சைடு சேர்த்து சூடுபடுத்தினால் நிறைவுறாத எசுத்தர்களாக மாற்றப்படுகின்றன. இது போன்ற வினைகள் ஆக்சிசனேற்ற கூட்டு வினை வழியாகவும் நிகழ்கின்றன. அல்லைலிக் ஆலைடுகள் (அல்லைல்)2Ni2Cl2 போன்ற π-அல்லைல்நிக்கல் சேர்மங்களைக் கொடுக்கின்றன :\n\n\"'2 Ni(CO) + 2 ClCHCH=CH → Ni(\"μ\"-Cl)(\"η\"-CH) + 8 CO.\n\nSection::::ஆபத்தும் பாதுகாப்பும்.\nNi(CO)4 சேர்மத்தின் ஆபத்துகள் அதன் உள்ளடக்கப் பொருளான CO வாயு ஆபத்துகளை விட அதிகமாகும். நிக்கல் உடலுக்குள் வெளிப்பட்டால் ஏற்படும் விளைவுகளை இது பிரதிபலிக்கிறது. நிக்கல் கார்பனைல் அதிக அளவில் ஆவியாவதால் தோல் அல்லது உறிஞ்சுதல் மூலம் உள்ளிழுக்கப்பட்டு கடுமையான பாதிப்புகளை உண்டாக்குகிறது. உயிர்கொல்லும் செறிவு LC50 அளவுடன் 30 நிமிடங்கள் வெளிப்பட்டால் இதன் பாதிப்பி மில்லியனுக்கு 3 பகுதிகள் என மதிப்பிடப்பட்டுள்ளது. இதே அடர்த்தியுல் இச்சேர்மம் மனித உடலுக்குள் வெளிப்பட்டால் அதன் பாதிப்பு அளவு மில்லியனுக்கு 30 பகுதிகளாகும். மில்லியனுக்கு 5 பகுதிகள் வரை சில உயிரினங்கள் ஊசிய நெடியால் மூச்சு அல்லது அடர்புகை உள்ளிழுக்கப்பட்டு பாதிக்கப்படுகின்றன. \nநிக்கல் கார்பனைலின் ஆவி தானாக தீப்பற்றி எரியும் தன்மை கொண்டதாகும். காற்ரில் இது வேகமாகச் சிதைவடைகிறது. இதன் அரை வாழுவுக்காலம் 40 வினாடிகள் ஆகும். \nநிக்கல் கார்பனைல் நச்சு பாதிக்கப்பட்டால் இரண்டு நிலைகளில் நோய் பாதிப்பு ஏற்படுகிறது. முதலாவதாக தலைவலியும் நெஞ்சு வலியும் சில மணி நேரங்களுக்கு நீடிக்கும். பின்னர் குறுகிய நேரத்திற்கு குணமடைந்தது போலத் தோன்றும். 16 மணி நேரத்திற்குப் பின்னர் இரண்டாம் நிலையில் வேதியியல் சார்பு நுரையீரல் அழற்சி இருமல் மற்றும் சுவாசக் கோளாறு போன்ற அடையாளங்களுடன் கடுமையான பாதிப்புகள் தோன்றும். நான்கு நாட்கள் இதேநிலையில் தொடர்ந்து சிறுநீரக செயலிழப்பு அல்லது இதயப்பாதிப்பு போன்றவை ஏற்பட்டு உயிரிழப்பு வரை ஏற்படுத்தும். \n\nஅமெரிக்காவில் இச்சேர்மத்தை ஒரு கடுமையான வேதிப்பொருளாக கருதுமளவிற்கு சட்டம் இயற்றப்பட்டுள்ளது . \n"}
{"id": "399176", "url": "https://ta.wikipedia.org/wiki?curid=399176", "title": "பிணை ஆற்றல்", "text": "பிணை ஆற்றல்\n\nபிணை ஆற்றல் \"(Binding energy)\" என்பது ஓர் அணுக்கருவைச் சிதைத்து அதில் இயைந்துள்ள புரோட்டான்களையும் நியூட்ரான்களையும் வெளிக் கொண்டுவருவதற்குத் தேவைப்படும் குறைந்தபட்ச ஆற்றலை பிணை ஆற்றல் என்கிறோம்.\n\nபகுதிப்பொருட்களின் நிலை ஆற்றல்களின் கூடுதலைவிட கட்டமைந்த பொருளின் நிலை ஆற்றல் குறைவாக இருக்கும். இதனாலேயே இவ்வமைப்பு ஒன்றாக இணைந்து காணப்படுகிறது. எனவே ஒரு குறிப்பிட்ட எண்ணிக்கையில் புரோட்டான்களும் நியூட்ரான்களும் சேர்ந்து ஓர் அணுக்கருவை உருவாக்கும் போது வெளிப்படும் ஆற்றலையும் அணுக்கரு பிணை ஆற்றல் என்கிறோம். அணுக்கரு உருவாகும் போது இழக்கப்பட்ட பொருண்மையிலிருந்து இந்த ஆற்றல் பெறப்படுகிறது. இந்த வரையறை நேர்மறை பிணைப்பு ஆற்றலைக் குறிக்கிறது.\n\nஒருவேளை வழங்கப்படும் ஆற்றல் பிணைப்பு ஆற்றலை விட அதிகமாக இருந்தால் பிரிக்கப்பட்ட பகுதிப் பொருள்கள் பூச்சியமற்ற இயக்க ஆற்றலைக் கொண்டவை எனலாம்.\n\nSection::::பொதுச் சிந்தனை.\nபொதுவாக நோக்குகையில் பிணை ஆற்றல் என்பது ஒரு பொருளை பிணைத்து வைத்திருக்கும் சக்திகளுக்கு எதிராக செய்யப்பட வேண்டிய இயந்திர வேலையை பிரதிநிதித்துவப்படுத்துகிறது, அப்பொருளை பகுதிப்பொருள்களை பிரித்தெடுத்து போதுமான இடைவெளியில் வைக்க உதவும் வேலையைக் குறிக்கிறது பிரிக்கப்பட்ட பகுதிகளை மேலும் பிரித்தெடுக்க கூடுதலான வேலை தேவைப்படுகிறது.\n\nகட்டமைந்த முறைகளில் பிணைப்பு ஆற்றல் ஒருவேளை நீக்கப்பட்டால் பிணைக்கப்படாத நிலையின் நிறையை அதிலிருந்து கண்டிப்பாகக் கழிக்க வேண்டும். இதனால் பிணைந்திருக்கும்போது அவ்வமைப்பிலிருந்து வெளியேற்றப்படும் ஆற்றல் அல்லது உமிழப்படும் ஆற்றலானது அவ்வமைப்பின் ஆற்றல் நிறையிலும் இழப்பை உண்டாக்குகிறது. கட்டமைப்பின் நிறை இச்செயல்முறையில் பாதுகாக்கப்படுவதில்லை.\n\nபிணை ஆற்றலில் பல வகைகள் உள்ளன, ஒவ்வொன்றும் வெவ்வேறு தூரம் மற்றும் ஆற்றல் அளவில் இயங்குகின்றன. அணுநிறை அதிகரிப்பதைப் பொறுத்து பிணை ஆற்றல்களும் அதிகரிக்கின்றன. மிகக் குறைந்த நிறை எண் கொண்ட அணுக்கருக்கள் மிக அதிகமான பிணை ஆற்றலைக் கொண்டுள்ளன.\n\n"}
{"id": "399185", "url": "https://ta.wikipedia.org/wiki?curid=399185", "title": "மேரி கோம் (திரைப்படம்)", "text": "மேரி கோம் (திரைப்படம்)\n\nமேரி கோம் (Mary Kom) என்பது 2014 ஆண்டைய இந்தி திரைப்படம் ஆகும். இதனை ஓமங்குமார் என்பவர் இயக்கியுள்ளார். வியாகம் 18 மோசன நிறுவனத்துடன் இணைந்து சஞ்சய் லீலா பன்சாலி இதனை தயாரித்துள்ளார். பிரியங்கா சோப்ரா இதில் மேரி கோமாக நடித்துள்ளார். தர்ஷன் குமார் மற்றும் சுனில் தபா ஆகியோர் முறையே கணவர், பயிற்சியாளராக துணைக் கதாப்பாத்திரங்களில் நடித்துள்ளனர். இந்தத் திரைப்படமானது மேரி கோம் எவ்வாறு குத்துச்சண்டை வீரரானார் என்பது தொடங்கி நிங்போவில் நடைபெற்ற 2008 ஆம் ஆண்டின் உலகக் குத்துச் சண்டை போட்டியில் எவ்வாறு தங்கப் பதக்கம் பெற்றார் என்பது வரை இந்தத் திரைப்படத்தில் விவரிக்கப்பட்டுள்ளது. இந்தத் திரைப்படத்தில் சோப்ரா முதன் முறையாக சாரோ என்ற பாடல் ஒன்றைப் ( தாலாட்டுப் பாடலைப் ) பாடியுள்ளார்.\n\nசாய்ன் குவாட்ராசு எனும் எழுத்தாளர் இந்த மொழிபுவை உருவாக்கி இயக்குநர் குமாரிடம் கூறினார். இந்தக் கதையானது மேரிகோம் அதிகம் அறியப்படாத காலத்திலேயே எழுதப்பட்டது. இந்தக் கதையை படமாக எடுப்பதற்கு மேரி கோமினுடைய அனுமதியைப் பெற அவரிடம் கேட்டார். இந்தச் சந்திப்பானது 2012 கோடைக்கால ஒலிம்பிக் விளையாட்டுப் போட்டிகளில் அவர் வெண்கலம் வாங்குவதற்கு முன்பாகவே நடந்தது. சோப்ரா , கோமினுடைய உடல்வாகு போன்று அமைவதற்காக மூன்று மாதம் கடுமையான உடற் பயிற்சிகள் மேற்கொண்டார். மேலும் கோமினுடைய தனித்துவமான குத்துச்சண்டை முறைகளையும் கற்றார். 2013 ஆம் ஆண்டு ஃபிலிம்ஸ்டன் படமனையில் படப்பிடிப்புத் துவங்கியது. அங்கே குத்துச் சண்டை தொடர்பான காட்சிகள் படமாக்கப்பட்டன. பின்பு கோமினுடைய சொந்த ஊரான மணிப்பூரில் படமாக்கத் திட்டமிட்டனர். ஆனால் பாதுகாப்புக் காரணங்களுக்காக அது கைவிடப்பட்டது. மேரி கோம் திரைப்படத்தின் பெரும்பான்மையான காட்சிகள் தரம்சாலா மற்றும் மணிலாவில் படமாக்கப்பட்டன.\n\nSection::::கதைச் சுருக்கம்.\nமங்தே சுங்ஜிஜாங் கோம் ( பிரியங்கா சோப்ரா) தனது கணவர் அன்லர் கோமுடன் (தர்ஷன் குமார்) மருத்துவமனைக்கு செல்வதில் இருந்து இந்தத் திரைப்படம் துவங்குகிறது. அந்தச் சமயம் அந்த ஊரில்ஊரடங்கு உத்தரவு பிறப்பிக்கப்பட்டிருந்தது. அந்தக் காரணத்தினால் வண்டி கிடைப்பதில் சிக்கல் இருந்தது. வண்டி தேடி அலைந்த சமயத்தில் கிளர்ச்சிக்காரர் ஒருவரால் இவர் தாக்கப்படுகிறார். பின் நினைவு மீட்பிற்குக் காட்சி செல்கிறது. கோம் 1991 இல் ஒரு விமான விபத்து நடந்த இடத்தில் ஒரு குத்துச்சண்டை கையுறையை கண்டெடுக்கிறார். அவர் குத்துச்சண்டை பயிலவேண்டும் என நினைக்கிறார். ஆனால் அவருடைய தந்தைக்கு அதில் விருப்பமில்லை. ஒரு நாள் சிறு பிரச்சினையின் காரணமாக ஒரு பையனை விரட்டிக்கொண்டு ஓடுகிறார். இறுதியில் அவர் உடற்பயிற்சி மையத்தை அடைகிறார். அங்கு நர்ஜித் சிங் (சுனில் தபா) ஆசிய வாகையாளரான டிங்கோசிங்கிற்கு பயிற்சியளித்துக் கொண்டிருக்கிறார்.அதைப் பார்த்த கோம் தனக்கும் குத்துச்சண்டை பயிற்றுவிக்குமாறு நர்ஜித் சிங்கிடம் கேட்கிறார். ஆனால் அவரோ முப்பது தினங்கள் தொடர்ந்து உடற்பயிற்சி நிலையத்திற்கு வந்தால், தான் கற்றுத் தருவதாகக் கூறுகிறார். பின் தனது தந்தைக்குத் தெரியாமல் முப்பது தினங்களும் அவர் செல்கிறார். இவரது மன உறுதியைப் பார்த்த நர்ஜித் சிங் குத்துச் சண்டை பயிற்றுவிக்க சம்மதம் தெரிவிக்கிறார்.\n\nகோம், உள்ளூர் குத்துச் சண்டை வீரரைப் பணத்திற்காகப் போட்டிக்கு அழைக்கிறார். 2002 ஆம் ஆண்டு நடைபெற்ற உலக பெண்கள் குத்துச்சண்டைப் போட்டியை கோமின் தந்தை தொலைக்காட்சியில் பார்க்கிறார். தனது மகளின் திறமையைப் பார்த்து தனது தவறை உணர்ந்து மகளிடம் மன்னிப்பு கேட்கிறார். அதே சமயத்தில் அன்லர் கோம் , மேரி கோமிடம் அவருடைய திருமண விருப்பத்தைக் கூறுகிறார். 2006 இல் உலக குத்துச் சண்டைப் போட்டியில் வெற்றிபெற்ற பிறகு மேரி கோம் அன்லரைத் திருமணம் செய்ய சம்மதிக்கிறார். இதில் அவருடைய பயிற்சியாளருக்கு விருப்பமில்லை.\n\nகோமிற்கு இரட்டைக் குழந்தைகள் பிறக்கிறது. மறுபடியும் தான் குத்துச் சண்டையில் ஈடுபட வேண்டும் என்ற தனது ஆசையை கணவரிடம் தெரிவிக்க, அவரும் சம்மதம் சொல்கிறார். மீண்டும் பயிற்சி எடுத்து தேசிய அளவிலான போட்டிகளில் சிறப்பாகச் செயல்படுகிறார். ஆனால் நடுவர்களின் ஒரு சார்பு தீர்ப்பினால் தோல்வியடைகிறார். எனவே அவர்களின் மீது நாற்காலிகளை வீசுகிறார். இதனால் அவருக்கு விளையாடுவதில் இருந்து தடை கிடைக்கிறது. பின் மன்னிப்புக் கடிதம் எழுதிக் கொடுக்கிறார். பிறகு அவரை அவமானப்படுத்தி பின் விளையாட அனுமத்திக்கிறார்கள்.\n\nபின் தனது பயிற்சியாளரை சமாதானம் செய்து பயிற்சியை மேற்கொள்கிறார். 2008 இல் ஏ ஐ பி ஏ பெண்கள் உலக குத்துச் சண்டைப் போட்டியில் இறுதிப் போட்டிக்குத் தகுதி பெறுகிறார். மூத்த மகனுக்கு இருதயப் பிரச்சினை ஏற்பட்டுள்ளதாக அன்லர் கோம் கூறுகிறார். இந்த இக்கட்டான சூழ்நிலையில் இருந்து எவ்வாறு அவர் இறுதிப்போட்டியில் வெற்றி பெற்றார் எனபதை இறுதிக் காட்சியில் கூறியுள்ளார்கள். பிண்ணனியில் நாட்டுப்பண் ஒலிப்பதோடு திரைப்படம் நிறைவு பெறுகிறது.\n\nSection::::கதை மாந்தர்கள் தேர்வு.\nகுமார் மற்றும் பன்சாலி ஆகிய இருவரும் பிரியங்கா சோப்ராவே மேரி கோமாக நடிக்க வேண்டும் என எண்ணினர். 2012 ஆம் ஆண்டுத் துவக்கத்திலேயே ஊடகங்கள் சோப்ரா தான் இந்தப் படத்தின் நாயகி என கூறின .ஆனால் தொடக்கத்தில் இதனை சோப்ரா மறுத்து வந்தார். அதற்கு அடுத்த மாதம் சோப்ரா நடிப்பது உறுதி என அதிகாரப்பூர்வமாக தகவல் வந்தது. சோப்ராவிற்கு ஆரம்பத்தில் இந்தக் கதாப்பத்திரத்தை ஏற்பதில் ஐயம் இருந்தது. ஏனெனில் அந்தக் கதாப்பாத்திரத்தின் உடலமைப்பு, அதற்கான பயிற்சி மற்றும் குத்துச்சண்டை கற்பது போன்றவைகளால் அவருக்கு ஐயம் இருந்தது. ஆனால் இயக்குனர் குமாரின் நம்பிக்கையால் இந்தத் திரைப்படத்திற்கு அவர் ஒப்புக்கொண்டார். சோப்ராவின் தேர்வு மிகச் சரியானது என மேரி கோம் நினைத்தார். தினச் செய்தி மற்றும் ஆய்வு (டெய்லி நியூஸ் அண்ட் அனலிசஸ்) எனும் இதழ் ஒன்றுக்கு அளித்த பேட்டியில் சோப்ரா தான் இந்தத் திரைப்படத்தில் நடிக்கப் பொருத்தமானவர் என்றும் அவரது உடலமைப்பு ஒரு உண்மையான குத்துச் சண்டை வீரரைப் போலே உள்ளது எனவும் கூறியுள்ளார்.\n\nகதாப்பாத்திரத் தேர்வு இயக்குனர்களான சுருதி மகாஜன் மற்றும் பரக் மேத்தா ஆகியோர் துணை நடிகர்களை சில மாத கலைக்காணலுக்குப் பிறகே தேர்ந்தெடுத்தனர். 2013 ஆம் ஆண்டு பெரும்பாலான ஊடகங்கள் டேனி டென்சோங்பா தான் மேரி கோமின் பயிற்சியாளர் , நர்ஜித் சிங்காக நடிக்க இருக்கிறார் எனக் கூறின. ஆனால் சுனில் தபா, கோமின் பயிற்சியாளர் கதாப்பாத்திரத்திற்குத் தேர்வானார்.\n\nதர்சன் குமார் கோமினுடைய கணவராக நடிக்க இறுதிசெய்யப்பட்டார். தேசிய நாடக பள்ளியின் பேராசிரியரான ராபின் தாஸ், கோமினுடைய தந்தையாக நடித்தார்.\n\n"}
{"id": "399189", "url": "https://ta.wikipedia.org/wiki?curid=399189", "title": "கில்லியன் மேர்பி", "text": "கில்லியன் மேர்பி\n\nகில்லியன் மர்பி (\"Cillian Murphy\", பிறப்பு: 25 மே 1976) அயர்லாந்தைச் சேர்ந்த திரைப்பட நடிகராவார். இவர் ஒரு ராக் பாடகராகத் தனது தொழில் வாழ்க்கையை ஆரம்பித்தார். 1990களின் பிற்பகுதியில் சிறு படங்களில் நடித்து நடிகராக அறிமுகமானார். கிறிஸ்டோபர் நோலனின் பேட்மேன் பிகின்ஸ், டன்கிர்க் மற்றும் இன்செப்சன் போன்ற பிரபல திரைப்படங்களில் நடித்துள்ளார்.\n\n'28 டேய்ஸ் லேற்றர்' (2002), 'கோல்ட் மௌண்டன்' (2003), 'இன்ரெர்மிசன்' (2003), 'ரெட் ஐ' (2005) போன்ற திரைப்படங்களில் நடித்த பின்னரே மேர்பி புகழடைந்தார். 2005 இல் நடித்த 'பிறேக்பாஸ்ற் ஒன் புளூட்டோ\" திரைப்படத்திற்காக, இசை அல்லது நகைச்சுவை திரைப்படங்களின் சிறந்த நடிகர் பிரிவில் கோல்டன் குளோப் விருதுக்குப் பரிந்துரைக்கப்பட்டார்.\n\nSection::::பிறப்பு மற்றும் இளமைக் காலம்.\nகிளியன் மர்பி 25 மே, 1976 இல் அயர்லாந்தில் உள்ள டக்லஸ் என்னும் ஊரில் பிறந்தார். இவரின் தந்தை அயர்லாந்து கல்வித்துறையில் பணியாற்றியவர், தாய் பிரெஞ்சு மொழி ஆசிரியர். இவருக்கு ஒரு இளைய சகோதரர், மற்றும் இரண்டு இளைய சகோதரிகள் உள்ளனர். மர்பி தனது பத்தாவது வயதில் இசையமைக்கவும், பாடல்கள் எழுதவும் ஆரம்பித்தார். மர்பியின் குடும்பம் ரோமன் கத்தோலிக்கக் கிறுத்துவ மதப்பிரிவைச் சார்ந்தவர்கள். தனது இருபதாவது வயதில் சகோதரருடன் சேர்ந்து பல இசைக் குழுக்களில் பாடல்கள் பாடிக் கொண்டும், இசையமைத்துக் கொண்டும் தனது கலைப் பயணத்தைத் தொடர்ந்தார். கல்லூரியில் இருந்த நாடகக் குழுவில் தன்னை இணைத்துக் கொண்டு நாடகங்களில் நடித்துக் கொண்டிருந்தார். பிறகு படிப்பின் மீது ஆர்வமின்மையால் கல்லூரிப்படிப்பை பாதியிலேயே கைவிட்டார்.\n\nSection::::நடிப்பு வாழ்க்கைப் பணி.\nSection::::1996-2001.\nமர்பி 1996 ஆம் ஆண்டு அயர்லாந்து இயக்குநர் என்ட வால்ஸின் திரைப்படமான \"டிஸ்கோ பிக்ஸ்\" இல் நடிகராக அறிமுகமானார். முதல் திரைப்படத்திற்குப் பிறகு இசையை கைவிட்டுவிட்டு நடிப்புத் துறையில் கவனம் செலுத்தத் தொடங்கினார். சேக்ஸ்பியரின் \"மச் அடு அபொட் நத்திங்\" (1998), \"தி கன்ட்ரி பாய்\" (1999) மற்றும் \"ஜூனோ அன்ட் தி பேகாக்\" (1999) ஆகிய திரைப்படங்களில் நடித்தார். இந்தத் திரைப்படங்களின் மூலம் நடிப்புத் திறமையை மர்பி வளர்த்துக் கொண்டார்.\n\nபிறகு மர்பி சுதந்திரத் தயாரிப்பு நிறுவனங்கள் உருவாக்கும் முழுநீளத் திரைப்படங்களான \"தி மாஸ்க்\" (1999) \"ஆன் தி எட்ஜ்\" (2001) போன்றவற்றில் நடித்தார். குறும்படங்கள், பிபிசியின் \"தி வே வி லிவ் நவ்' ஆகிய குறுந் தொடர்களிலும் நடித்தார்.\n\nஇந்தக் காலகட்டத்தில் மர்பி அயர்லாந்தின் கார்க் நகரத்திலிருந்து டப்ளினிற்கு குடிப்பெயர்ந்தார், பின்பு 2001 இல் லண்டன் சென்றார்.\n\nSection::::2002 - 2004.\n2002 ஆம் ஆண்டு மர்பி\"தி சேப் ஆப் திங்ஸ் \" எனும் திரைப்படத்தில் ஆதாம் எனும் கதாபாத்திரத்தில் நடித்தார். மர்பிக்கு உலகம் முழுவதுமிருந்து வெற்றித் தேடித் தந்த திரைப்படம் டேனி போய்லேஸின் திகில் திரைப்படமான \"28 டேஸ் லேட்டர்\" ஆகும். வட அமெரிக்காவில் இத்திரைப்படம் மிகப் பெரிய வெற்றியை ஈட்டியது. இத் திரைப்படத்திற்காக மர்பி சோனி எரிக்சனின் 8 ஆவது பேரரசு விருது மற்றும் 2004 ஆம் ஆண்டு6 எம் டிவியின் சிறந்த ஆண் நடிகருக்கான திரைப்பட விருதையும் வாங்கினார்.\n2003 இல் \"தி சீகுல்\" எனும் படத்தில் நடித்தார், அதன் பின் அதே ஆண்டு \"இன்டர்மிசன்\" எனும் திரைப்படத்தில் நடித்தார். இது அயர்லாந்தில் அதிகப்படியான வசூலை வாரிய திரைப்படம் என்ற புதிய வரலாற்று சாதனையைப் படைத்தது(இச்சாதனை 2006 ஆம் ஆண்டு முறியடிக்கப்பட்டது).\n\nஇந்தக் காலகட்டத்தில் மர்பி அயர்லாந்து திரைப்பட நடிகராக இருந்து ஆங்கிலத் திரைப்பட நடிகரானார்.\n\nSection::::2005 - 2006.\nமர்பி, டாக்டர் ஜோனாத்தன் கிரேன் எனும் கதாபாத்திரத்தில் உலகப் புகழ்பெற்ற இயக்குநரான கிரிஸ்டோபர் நோலனின் \"பேட்மேன் பிகின்ஸ்\" (2005) படத்தில் நடித்தார். மர்பி முதலில் \"பேட்மேன் பிகின்ஸ்\" திரைப்படத்தின் வௌவால் மனிதன்(Batman) கதாப்பாத்திரத்திற்கான நடிகர் தேர்வுக்குச் சென்றிருந்தார். நோலன் வௌவால் மனிதன் கதாப்பாத்திரத்திற்கு வேறு ஒருவரைத் தேர்வு செய்திருந்தாலும் மர்பியைப் பிடித்திருந்ததால் துணைக் கதாபாத்திரத்திற்குத் தேர்வு செய்தார்.2006 ஆம் ஆண்டு எம் டிவியின் சிறந்த ஆண் வில்லனுக்கான திரைப்பட விருதை இப்படத்திற்காக மர்பி வாங்கினார். 2005 இல் மேலும் ஒரு வெற்றித் திரைப்படமான \"ரெட் ஐ\" இல் நடித்தார். இத்திரைப்படம் 100 மில்லியன் அமெரிக்க டாலர்களை வசூல் செய்தது.\n"}
{"id": "399192", "url": "https://ta.wikipedia.org/wiki?curid=399192", "title": "2018 இல் இலங்கை", "text": "2018 இல் இலங்கை\n\n2018 இல் இலங்கை நிகழ்வுகள்:\n\n\n\n\n\n\n\n\n\n\n\n\n\n\n\n\n\n\n\n"}
{"id": "399198", "url": "https://ta.wikipedia.org/wiki?curid=399198", "title": "துருவ நட்சத்திரம் (2018 திரைப்படம்)", "text": "துருவ நட்சத்திரம் (2018 திரைப்படம்)\n\nதுருவ நட்சத்திரம் (Dhruva Natchathiram), கௌதம் மேனனின் இயக்கத்தில், கௌதம் மேனன், வெங்கட் சோமசுந்தரம், ரேஷ்மா கட்டாலா, செந்தில் வீராசாமி, பி. மதன் ஆகியோரின் தயாரிப்பில் வெளியாகவுள்ள தமிழ்த்திரைப்படம்.. இத்திரைப்படத்தில் விக்ரம், ஐஸ்வர்யா ராஜேஷ், ரித்து வர்மா ஆகியோர் முதன்மைப்பாத்திரங்களில் நடித்து வருகின்றனர். இத்திரைப்படம் மனோஜ் பரமஹம்சாவின், ஜோமன் டி. ஜான், சந்தான கிருட்டிணன், இரவிச்சந்திரன் ஆகியோரின் ஒளிப்பதிவிலும், ஹாரிஸ் ஜயராஜின் இசையிலும், பிரவீண் ஆண்டனியின் படத்தொகுப்பிலும், 18, மே 2018இல் வெளியாகவுள்ள தமிழ்த்திரைப்படம். இப்படத்தின் படப்பிடிப்பு சனவரி 2017 இல் தொடங்கப்பட்டது. இப்படம் ஏழு நாடுகளில் படமாக்கப்பட்டுள்ளது.\n\nSection::::படப்பணிகள்.\nஇப்படத்தின் திரைத்துளிக்கான காட்சிகளை நியூயார்க் நகரத்தில் படமாக்கப்பட்ட பிறகு 2017 சனவரியல் முதற்கட்டப்படப்பிடிப்பை முடிக்க படக்குழுவினர் குன்னூருக்குச்சென்றனர். குன்னூர் நகரத்தில் சிறிய அளவில் படப்பிடப்பை நடத்திய பிறகு படக்குழுவினர் எஞ்சியுள்ள படப்பிடிப்பிற்காக சென்னைக்குச்சென்றனர். துருக்கியின் எல்லைப்பகுதியில் 24 மணிநேரமாக ஆவணங்களில் ஏற்பட்ட சிக்கலால் சிக்கிய துருவ நட்சத்திரம் படக்குழுவினரின் சிக்கலை இயக்குநர் எளிதாக தீர்த்தார்.\nSection::::இசை.\nஇத்திரைப்படத்திற்கு ஹாரிஸ் ஜயராஜ் இசையமைத்து வருகின்றார்.\n"}
{"id": "399211", "url": "https://ta.wikipedia.org/wiki?curid=399211", "title": "இலங்கை சாதியமைப்பு", "text": "இலங்கை சாதியமைப்பு\n\nஇலங்கையில் சாதி அடிப்படையிலான சமூக நிலைமாற்ற அமைப்பு அதன் மூன்று முக்கிய இனக்குழுக்களில் இலங்கைத் தமிழர், சிங்களவர் மற்றும் மலையகத் தமிழர் காணப்படுகிறது. சாதி அமைப்பு இலங்கையின் பண்டைய வரலாற்றிலிருந்து காலனித்துவ சகாப்தத்திற்கு விரிவானது. இலங்கையின் சாதி அமைப்பு தென்னிந்திய சாதி அமைப்புக்கு ஒத்திருக்கிறது.\n\nSection::::இலங்கைத் தமிழ் சாதிகள்.\nயாழ்ப்பாண வைபவமாலை, மட்டக்களப்பு மான்மியம் மற்றும் காலனித்துவ பதிவுகளை போன்ற பல பதிவுகள், சாதிகள் மற்றும் அவற்றின் முக்கியத்துவத்தை குறிப்பிடுகின்றன. சாதி அமைப்பில், வடக்கு மற்றும் கிழக்கு சமூகங்களுக்கும், விவசாய மற்றும் கடலோர சமூகங்களுக்கும் இடையில் வேறுபாடுகள் உள்ளன. சங்க இலக்கியத்தில் ஐந்து திணைகள் தொடர்புடைய ஐந்து பழங்குடிகள் குறிப்பிடுகிறது. காலனித்துவமும் சாதி முறையை பாதித்தது.\nவடக்கு வேளாண்மை சமுதாயம் முக்கியமாக வெள்ளாளர்களுக்கு ஆதிக்கம் செலுத்துகிறது, பாரம்பரியமாக இவர்கள் நில உரிமையாளர்கள் மற்றும் விவசாயிகள் ஆவார். அவர்கள் மிகவும் ஏராளமான சாதி, தமிழ் மக்கள் தொகையில் பாதிக்கும் மேற்பட்டவர்கள் இவர்கள். வடக்கு மற்றும் மேற்கு கரையோர சமுதாயம் முக்கியமாக கரையார்களுக்கு ஆதிக்கம் செலுத்துகிறது, பாரம்பரியமாக இவர்கள் கடற்படைகளாக மற்றும் துறைமுகத் தலைவர்களாக இருந்தவர்கள்.முக்குவர்கள், இலங்கையின் கிழக்கு கடலோரப் பகுதியும் பெரும்பான்மையான பகுதிகளை ஆதிக்கம் செலுத்துகிறது, அவர்கள் பாரம்பரியமாக முத்து வர்த்தகத்தில் ஆக்கிரமிக்கப்பட்டுள்ளனர்.\n\n\"பஞ்சமர்,\" \"கம்மாளர்\" என்று குறிப்பிடப்பட்டவர்கள் மற்றும் வேறு சில சாதிகள் ஆதிக்க சாதியினருக்கு \"குடிமக்கள்\" எனப் பணியாற்றினார். அவர்கள் தொழிலில் முக்கிய காரணிகளாக இருந்தனர், மற்றும் திருமண மற்றும் இறுதி சடங்கு களத்தில் சிறப்பாக முக்கியத்துவம் பெற்றனர்.\n\nசீர்பாத குல சமுகத்தினர் கிழக்கில் குறிப்பிடத்தக்க அளவில் வாழ்கின்றனர்.குறிப்பாக துறைநீலாவணை,வீரமுனை,குருமண்வெளி,சேனைக்குடியிருப்பு,நாவிதன்வெளி,மண்டூர்,கல்லோயா குடியேற்ற கிராமங்கள்(கொளனி),கஞ்சிகுடிச்சாறு,வாகரை போன்ற கிராமங்களில் பெருமளவில் காணப்படுகின்றனர்.மேலும் இலங்கை உள்நாட்டு யுத்தம் மற்றும் இனக்கலவரங்களால் பாதிக்கப்பட்டு திருக்கோவில் உள்ளிட்ட பல பகுதிகளில் இடம்பெயர்ந்து வாழ்கின்றனர்.\n\nSection::::சிங்கள சாதிகள்.\nஇலங்கை சமூகங்களின் தோற்றம் தெளிவாக இல்லை என்றாலும், சிங்களவர்களின் மீதான மரபணு ஆய்வுகள், திராவிடர் மற்றும் வங்காளிகளுக்கு மற்றும் குஜராத்திகளுக்கு மரபணு ரீதியாக சிங்கள சமூகம் தொடர்புடையதாக காட்டுகின்றன. \"புஜவலிய்யா\", \"சதர்ரரட்ணவலிய\", \"யோகாரத்னகாரியா\" போன்ற பழங்கால இலங்கை நூல்கள் மற்றும் கல்வெட்டுகள் சிங்கள மக்களை \"ராஜா\", \"பாமுனு\", \"வேலாந்தா\" மற்றும் \"கொவி\" என்ற நான்கு மடங்கு சாதி வகைகளாக பிரிகிறது. 18 ஆம் நூற்றாண்டில் ஆங்கிலேயர்-கண்டி கண்ட காலத்தில் இந்த வரிசைமுறையின் சான்றுகள் காணப்படலாம், இது இலங்கை முடியாட்சிக்குப் பின்னரும் அதன் தொடர்ச்சியைக் குறிக்கின்றது.\n"}
{"id": "399214", "url": "https://ta.wikipedia.org/wiki?curid=399214", "title": "222", "text": "222\n\nஆண்டு 222 (CCXXII) யூலியன் நாட்காட்டியில் செவ்வாய்க்கிழமையில் துவங்கிய ஒரு சாதாரண ஆண்டு ஆகும். அக்காலத்தில் இவ்வாண்டு \"அந்தோனினசு மற்றும் செவெரசு தூதர்களின் ஆட்சி ஆண்டு\" (\"Year of the Consulship of Antoninus and Severus\") எனவும், \"ஆண்டு 975\" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 222 என அழைக்கும் முறை நடைமுறைக்கு வந்தது.\n\nSection::::நிகழ்வுகள்.\n<onlyinclude>\n</onlyinclude>\n\n\n"}
{"id": "399228", "url": "https://ta.wikipedia.org/wiki?curid=399228", "title": "ஆக்சுபோர்டு மின்மணி", "text": "ஆக்சுபோர்டு மின்மணி\n\nஆக்சுபோர்டு மின்மணி (Oxford Electric Bell) என்பது 1840 ல் உருவாக்கப்பட்டு இன்று வரை செயல்பட்டுக் கொண்டிருக்கும் ஒரு ஆய்வுக்கூட மின்சார மணி ஆகும். திருச்சபைச் சமயகுருவும் இயற்பியலாளரும் ஆன ராபர்ட் வாக்கர் (Robert Walker) முதன்முதலில் வாங்கிய உபகரணம் ஆகும். இங்கிலாந்து நாட்டில் ஆக்சுபோர்டு பல்கலைக்கழகத்தில் உள்ள கிளாரென்டன் ஆய்வகத்தில் இன்றும் கூட ஒலித்துக் கொண்டிருக்கிறது. \n\nSection::::வடிவமைப்பு.\nஇந்தக் கருவி இரு பித்தளை மணிகளால் ஆனது, ஒவ்வொன்றும் ஒரு வோல்ட்டா அடுக்குக்குக் கீழே வெக்கப்பட்டுள்ளது (இது ஒரு வகை மின்கலம் ஆகும்). இரண்டு அடுக்குகளும் தொடரிணைப்பில் இணைக்கப்பட்டிருக்கும். 4 மிமீ விட்ட அளவுள்ள ஒரு உலோகக் கோளமே மணியின் நா (clapper), இரு இரு அடுக்குகளுக்குமிடையே இணைக்கப்பட்டுள்ளது. இது நிலைமின்னியல் விசை மூலம் மணியை ஒலிக்கச் செய்கிறது. மணியின் நா, ஒரு மணியை தொடும் போது நிலைமின்னாற்றலால் அதே மின்னூட்டம் பெறுகிறது. அதனால் அருகிலுள்ள மற்றொரு மணியால் கவரப்பட்டு ஒலியை எழுப்புகிறது. இந்த செயல்பாடு தொடர்ந்து நடைபெறுகிறது. இந்த இயக்கத்தை உருவாக்க அதிக மின்னழுத்தம் கொண்ட மின்கலங்கள் பயன்படுத்தப்படுகிறது. அதன்பின் குறைந்த மின்னழுத்தத்திலேயே, மணிகள் மின்னூட்டம் பெறுகிறது. இந்த காரணத்தால் அவைத் தொடர்ந்து செயல்படுகிறது. இவை 2 ஏர்ட்சு அதிர்வெண் கொண்ட அலைவுகளை உருவாக்குகிறது.\n\nஇதில் பயன்படுத்தப்படும் உலர் மின் அடுக்குகள், எதனால் ஆனவை என்பது தொியவில்லை. ஆனால் அதன் மீது மின்காப்பானாக கந்தகம் பூசப்பட்டுள்ளது.\nமின்வேதியியல் மற்றும் நிலைமின்னியல் தத்துவத்தில் செயல்படுகிறது.\nஆக்சுபோர்டு மின்மணி இடையறா இயக்கத்தை விளக்கப் பயன்படுத்துவதில்லை. உலா் அடுக்குகள் மின்னூட்டத்தை இழந்தவுடனே, மணி ஒலி எழுப்புவதை நிறுத்திவிடுகிறது. \n\n1840 ல் தொடங்கி இன்று வரை 10 பில்லியன் ஒலிகளை எழுப்பியுள்ளதாக கின்னஸ் உலக சாதனைகள் புத்தகத்தில் இடம் பெற்றுள்ளது.\n\nSection::::இயங்கும் விதம்.\n1840 முதல் அதிக ஈரப்பதம் உள்ள போது சிறுசிறு தடைகள் ஏற்படுவதைத் தவிர, மற்றபடி மணி ஒலித்துக் கொண்டேயிருக்கிறது. The bell may have been constructed in 1825.\n\n"}
{"id": "399242", "url": "https://ta.wikipedia.org/wiki?curid=399242", "title": "பிராங்கிளின் மணிகள்", "text": "பிராங்கிளின் மணிகள்\n\nபிராங்கிளின் மணிகள் (Franklin bells) (கார்டன் மணி (Gordon’s Bells) மற்றும் மின்னல் மணி எனவும் அழைக்கப்படுகிறது.) ஆரம்ப காலங்களில் மின்னூட்டத்தை செயல் விளக்கம் செய்துகாட்ட லேய்டின் கொள்கலனுடன் இணைத்து பயன்படுத்தப்பட்டது. \nபிராங்ளின் மணிகள் மின்னூட்டத்தை செயல் விளக்கம் செய்துகாட்டவே பயன்பட்டதேயன்றி, எந்தவித ஆராய்ச்சிக்கும் உதவவில்லை. இக் கருவி மின்னாற்றலை தொடர்ந்து இயக்க ஆற்றலாக மாற்ற உதவியது. இரண்டு எதிரெதிர் மின்னூட்டம் பெற்ற மணிகளுக்கிடையே மணியின் நா (clapper) ஒன்று முன்னும் பின்னும் அசைந்து ஒலி எழுப்புகிறது. \nSection::::வரலாறு.\nமின்னியல் தொடர்பான தனது ஆராய்ச்சிகளுக்கு பெஞ்சமின் பிராங்கிளின் இக் கருவியைப் முதலில் பயன்படுத்தியதால், பின்னர் அவர் பெயரால் கருவியும் அழைக்கப்பட்டது. செர்மனி நாட்டைச் சேர்ந்த ஆண்ரூ கார்டன் (Andrew Gordon) என்ற தத்துவவியல் பேராசிரியர் இக் கருவியை உருவாக்கியதாகக் கூறப்படுகிறது. 1742 ல் இவர் மின்மணிகளை உருவாக்கியதைப் பற்றி மின்னியல் தொடர்பான பாடப் புத்தகங்களில் விரிவாகக் கூறப்பட்டுள்ளது. கார்டனின் வடிவமைப்பைத் தனது இடிதாங்கியுடன் பிராங்கிளின் இணைத்தார். இது பற்றி ஒரு ஆராய்ச்சி கட்டுரையில் பின்வருமாறு குறிப்பிடுகிறார். \n\nIn September 1752, I erected an Iron Rod to draw the Lightning down into my House, in order to make some Experiments on it, with two Bells to give Notice when the Rod should be electrified.\n\nSection::::வடிவமைப்பு மற்றும் இயங்கும் விதம்.\nஒரு உலோகத் தாங்கியின் குறுக்குச்சட்டத்தில், மூன்று மணிகள் இணைக்கப்பட்டுள்ளது. மின்கடத்தும் சங்கிலியுடன் முதல் மற்றும் மூன்றாம் மணிகள் இணைக்கப்பட்டுள்ளன. மின்காப்புப் பொருளின் உதவியுடன் நடுவிலுள்ள மணி தொங்கவிடப்பட்டுள்ளது. இந்த மணிகளுக்கு இடையே இரண்டு மணி நாக்கள் தொங்கவிடப்பட்டுள்ளது. இவை ஊசல் போல் மின்காப்புப் பொருளினால் கட்டித் தொங்கவிடப்பட்டிருக்கும். நடுவிலுள்ள மணியின் முனையில் ஒரு சிறிய சங்கிலி இணைக்கப்பட்டுள்ளது.\n\nலேய்டின் கொள்கலனின் உட்பரப்புடன் நடுவிலுள்ள மணியின் சங்கிலி இணைக்கப்பட்டுள்ளது. அதன் வெளிப்பரப்பு உலோகத் தாங்கியுடன் இணைக்கப்பட்டுள்ளது. உட்பரப்பில் உருவாகும் மின்னூட்டங்கள், நடுவிலுள்ள மணிக்கும், வெளிப்பரப்பில் உருவாகும் மின்னூட்டங்கள், மற்ற இரு மணிக்களுக்கும் பாய்கின்றன. ஒரு மணியால் ஈர்க்கப்படும் மணியின் நா, அதன் மின்னூட்டத்தைப் பெற்று விலகலடைகிறது. அலைவினால் அடுத்த மணியை அடைகிறது. பின்னர் அதே செயல் தொடருகிறது. இச் செயல், லேய்டின் கொள்கலனிலுள்ள மின்னூட்டங்கள் மின்னிறக்கம் அடையும் வரை நடைபெறுகிறது. பின்னர் மணி ஒலிப்பது நின்று விடுகிறது.\n\n\n\n"}
{"id": "399246", "url": "https://ta.wikipedia.org/wiki?curid=399246", "title": "பரினீதி சோப்ரா", "text": "பரினீதி சோப்ரா\n\nபரினீதி சோப்ரா (Parineeti Chopra) என்பவர் இந்தி நடிகர் மற்றும் பாடகி ஆவார். இவர் அக்டோபர் 22, 1988 ஆம் ஆண்டு பிறந்தார். சோப்ரா துவக்கத்தில் முதலீட்டு வங்கியியல் வேலை பார்க்க விரும்பினார். ஆனால் மான்செஸ்டர் வணிக பள்ளியில் நிதியியல்,வணிகம் மற்றும் பொருளாதாரம் ஆகிய பிரிவில் பட்டம் பெற்ற பிறகு 2009 ஆம் ஆண்டில் இந்தியா திரும்பினார். அந்த நேரம் இந்தியாவில் பெரும் பொருளியல் நிலைத் தேக்கம் இருந்தது, எனவே அவர் யாஷ் ராஜ் ஃபிலிம்ஸ் எனும் நிறுவனத்தில் பொதுத் தொடர்புகள் ஆலோசகராக சேர்ந்தார். பின் அந்த நிறுவனத்தின் நாயகியாக நடிக்க ஒப்பந்தம் ஆனார்.\n\nசோப்ரா தன்னுடைய முதல் திரைப்படமாக 2011 ஆம் ஆண்டில் வெளியான பெண்கள் எதிர் ரிக்கிபாய் திரைப்படத்தில் நடித்தார். இந்தத் திரைப்படத்திற்காக சிறந்த அறிமுக நடிகைக்கான பிலிம்பேர் விருதுகள் பெற்றார். மேலும் அந்தத் திரைப்படத்திற்காக சிறந்த பெண் துணைக் கதாப்பாந்திரத் தேர்விற்காக பரிந்துரை செய்யப்பட்டார். இஷக்ஸாதே (2012), ஷுட் டேசி ரொமான்ஸ் (2013) மற்றும் ஹேசே தோ பசே (2014) போன்ற வெற்றிப் படங்களில் நடித்தார். இஸக்‌ஷாதே திரைப்படத்திற்காக தேசிய திரைப்பட விருதுகள்,(சிறப்பு விருது) பெற்றார். மேலும் மற்ற இரண்டு படங்களுக்கும் சிறந்த பெண் நடிகைக்காக ஃபிலிம்பேர் விருதுகளுக்குப் பரிந்துரை செய்யப்பட்டார். பின்பு மூன்று ஆண்டுகால இடைவெளிக்குப் பிறகு கோல்மால் மறுபடியும் (கோல்மால் அகெய்ன்) என்ற மாபெரும் வெற்றிப்படத்தில் 2017 ஆம் ஆண்டு நடித்தார்.\n\nசோப்ரா தேசிய திரைப்பட விருதுகள், இந்தியா, பிலிம்பேர் விருதுகள் போன்றவை உட்பட பல விருதுகளைப் பெற்றுள்ளார். நடிகையாக மட்டுமன்றி அடையாளச் சின்னம், மற்றும் தயாரிப்புகளுக்கான புகழ்பெற்ற மேற்குறிப்பாளராகவும் இருந்துவருகிறார். தன்னுடைய திறமைகளால் இந்தியாவில் முன்னணி நடிகையாக இருந்துவருகிறார்.\n\nSection::::ஆரம்பகால வாழ்க்கை மற்றும் வேலை.\nபரினீதி சோப்ரா அக்டோபர் 22, 1988 ஆம் ஆண்டு அம்பாலா, அரியானா மாநிலத்தில் ஒரு பஞ்சாபியக் குடும்பத்தில் பிறந்தார்.. இவருடைய தந்தை பவன் சோப்ரா ஒரு வணிகர், தாய் ரீனா சோப்ரா ஆவார். இவருக்கு சிவாங் மற்றும் சஹாஜ் என இரு சகோதரர்கள் உள்ளனர். நடிகைகள் பிரியங்கா சோப்ரா, மன்னரா சோப்ரா மற்றும் மீரா சோப்ரா ஆகியோர் இவரது உறவினர்னர்கள் ஆவர்.. சோப்ரா அம்பாலாவில் உள்ள ஏசு மற்றும் மேரி கன்னிமாடத்தில் பயின்றார்..தி இந்து எனும் இதழுக்கு அளித்த நேர்காணலில் தான் ஒரு சிறந்த மாணவியாக இருந்ததாகவும் முதலீட்டு வங்கியியல் அலுவலராக பணிபுரிய விருப்பப்பட்டதாகவும் கூறியுள்ளார்.\n\nசோப்ராவிற்குப் 17 வயதாக இருக்கும் போது அவர் இலண்டன் சென்றார். அவர் இங்கிலாந்திலுள்ள மான்செஸ்டர் வணிக பள்ளியில் வணிகம், நிதி மற்றும் பொருளாதார பிரிவுகளில் பட்டம் பெற்றார்.. படித்துக்கொண்டிருக்கும் போதே மான்செஸ்டர் யுனைடெட் கால்பந்துக் கழகத்திற்கான உணவுத்துறையின் தலைவராக பகுதிநேரமாக வேலை பார்த்துவந்தார். சோப்ரா இந்துஸ்தானி இசையில் பட்டம் பெற்றவர் ஆவார். தனது குழந்தைப் பருவத்தில் தனது உறவினர் பிரியங்கா சோப்ரா மற்றும் தனது தந்தையுடன் இணைந்து மேடைகளில் பாடியுள்ளார்.\n\n2009 ஆம் ஆண்டின் பொருளாதார மந்தநிலையின் போது அவர் இந்தியா வந்தார். தன்னுடைய உறவினர் பிரியங்கா சோப்ராவுடன் மும்பையில் தங்கினார். யாஷ் சோப்ரா படமனைக்குச் சென்றபோது பரனீதியை பொதுத் தொடர்புகள் மேலாளரை பிரியங்கா சோப்ரா சந்திக்கச் செய்தார். சோப்ரா சந்தையிடுதலில் பொதுத் தொடர்புகள் ஆலோசகராக உள்ளகப் பயிற்சியாளராகச் சேர்ந்தார்.\n\n"}
{"id": "399256", "url": "https://ta.wikipedia.org/wiki?curid=399256", "title": "காமதேனு (வார இதழ்)", "text": "காமதேனு (வார இதழ்)\n\nகாமதேனு () என்பது தமிழ் நாட்டில் இருந்து வெளிவரும் வார இதழாகும். தி இந்து குழுமத்தால் 2018 இல் தொடங்கப்பட்டுள்ளது. வாரந்தோறும் திங்கள் கிழமையன்று வெளியாகிறது. இதன் முதல் இதழானது 2018 மார்ச்சு 05 அன்று வெளியானது.\n\nSection::::வரலாறு.\nதி இந்து குழுமம் 2013 ஆவது ஆண்டில் தி இந்து தமிழ் நாளிதழைத் தொடங்கியது. 2018 இல் காமதேனு என்னும் இந்நாளிதழைத் தொடங்கியுள்ளது.\n"}
{"id": "399263", "url": "https://ta.wikipedia.org/wiki?curid=399263", "title": "பௌத்த தொல்லியற்களங்கள்", "text": "பௌத்த தொல்லியற்களங்கள்\n\nபௌத்த தொல்லியற்களங்கள் (Buddisht Archaeological Sites) இந்தியா, நேபாளம், இலங்கை, இந்தோனேசியா, பாகிஸ்தான் மற்றும் ஆப்கானிஸ்தான் நாடுகளில் உள்ளது. அவைகள்:\n\n\n\n\n\n\n\n\n\n\n\n\n\n\n\n\n\n\n\n"}
{"id": "399264", "url": "https://ta.wikipedia.org/wiki?curid=399264", "title": "சண்டக்கோழி 2", "text": "சண்டக்கோழி 2\n\nசண்டக்கோழி 2 (Sandakozhi 2), லிங்குசாமியின் இயக்கத்தில், விஷால், ஜெயந்திலால் கடா ஆகியோரின் தயாரிப்பில் வெளியான ஓர் தமிழ்த்திரைப்படம் ஆகும். இத்திரைப்படத்தில் விஷால், கீர்த்தி சுரேஷ், வரலட்சுமி சரத்குமார், ராஜ்கிரண், சூரி ஆகியோர் முதன்மைப் பாத்திரங்களில் நடித்துள்ளனர். இத்திரைப்படம் சக்தியின் ஒளிப்பதிவிலும், ஹாரிஸ் ஜயராஜின் இசையிலும், பிரவீன் கே. எல்லின் படத்தொகுப்பிலும், 18 அக்டோபர், 2018 அன்று வெளியானது. இப்படத்தின் படப்பிடிப்பு செப்டம்பர் 2017இல் தொடங்கப்பட்டது.\n\nSection::::தயாரிப்பு.\nஆகத்து, 2014 ஆம் ஆண்டில் அஞ்சான் திரைப்படம் வெளியான பிறகு இயக்குநர் லிங்குசாமி இரண்டு கதைகளைத் தயார் செய்து வைத்திருந்தார்.அதில் ஒன்று எண்னி ஏழு நாள், இந்தத் திரைப்படத்தில் நடிகர் கார்த்திக்கை வைத்து இயக்குவதாக இருந்தார். மற்றொன்று 2005 ஆம் ஆண்டில் வெளிவந்து வியாபார மற்றும் விமர்சன ரீதியில் வெற்றி பெற்ற சண்டக்கோழி படத்தின் தொடர்ச்சி கதையாகும். இந்தத் திரைப்படத்தில் முந்தைய படத்தின் நாயகனான விஷாலையே நடிக்க வைக்க பேச்சு வார்த்தை நடந்தது. பின் டிசம்பர் 2014 இல் இந்தத் திரைப்படத்தை விஷாலின், விஷால் பிலிம் பேக்டரி மற்றும் லிங்குசாமியின் திருப்பதி பிரதர்ஸ் நிறுவனமும் இணைந்து தயாரிப்பதாகவும் 2015 ஆம் ஆண்டின் துவக்கத்தில் படம் துவங்கப்பட இருப்பதாகவும் அதிகாரப்பூர்வமாகத் தெரிவித்தனர். ஆனால் அதன் பின் திருப்பதி பிரதர்ஸ் நிறுவனத்தின் சில திரைப்படங்கள் தோல்வியைத் தழுவியதால் பணநெருக்கடி காரணமாக இந்தத் திரைப்படத்தின் தயாரிப்புப் பணிகளில் இருந்து அந்த நிறுவனம் வெளியேறியது. 2015 ஆம் ஆண்டின் மத்தியில் படத்தின் நடிகர்கள் தேர்வு துவங்கியது. ராஜ்கிரனை மீண்டும் முக்கியக் கதாப்பாத்திரத்தில் தேர்வுச் செய்தனர். இசையமைப்பாளராக டி. இமானையும், நகைச்சுவைக் கதாப்பாத்திரத்தில் சூரியையும் ஒப்பந்தம் செய்தனர். 2005 ஆம் ஆண்டில் கதாநாயகியாக நடித்த மீரா ஜாஸ்மின் இந்தத் திரைப்படத்தில் சிறப்புத் தோற்றத்தில் நடிக்க இருபதாகவும் முக்கிய பெண் கதாப்பத்திரத்திற்கு கீர்த்தி சுரேசை ஒப்பந்தம் செய்தனர்.. இதற்கு முன்னதாக ஷாமிலி மற்றும் அக்சரா ஹாசன் ஆகியோரிடம் நடிக்க கேட்கப்பட்டது. முக்கிய எதிராளிக் கதாப்பத்திரத்தில் நடிக்க சத்யராஜிடம் கேட்கப்பட்டது. முதலில் 2015 ஆம் ஆண்டு ஆகத்து மாதத்தில் படவேலைகள் துவங்க இருப்பதாக தகவல்கள் வெளியாகின. ஆனால் விஷால் தி இந்துவிற்கு அளித்த நேர்காணலில் பாத்தின் திரைக்கதை முதல் பாகத்தைவிட சிறப்பாக இருந்தால் மட்டுமே படப்பிடிப்பு துவங்கும் எனக் கூறினார்.\n\nசனவரி 2016 இல் விஷால் இந்தத் திரைப்படம் பெப்ரவரி மாதத்தில் துவங்க இருப்பதாகவும் இது மதுரை மற்றும் அதன் புறநகர்ப் பகுதிகளைச் சுற்றி நடக்கும் கதையாகும் எனக் கூறினார். பின் பெப்ரவரி மாதத்தில் லிங்குசாமி இந்தத் திரைப்படத்தில் போதிய கவனம் செலுத்த மறுப்பதால் நிறுத்த முடிவு செய்துள்ளதாக விஷால் கூறினார்.. பின் அல்லு அர்ஜுனை வைத்து இரண்டு மொழிகளில் லிங்குசாமி இயக்கும் திரைப்படத்தை ஸ்டுடியோ கிரீன் நிறுவனம் தயாரித்தது. இந்தப் படத்தின் வேலைகள் முடிந்தவுடன் \"சண்டக்கோழி 2\" படத்தின் வேலைகளைத் துவங்க உள்ளதாக தகவல்கள் வந்தன. சூன், 2016 இல் இந்தத் திரைப்படம் மறுபடியும் துவங்க இருப்பதாகவும், ஒளிப்பதிவாளராக மதியும், இசையமைப்பாளராக இமானுக்குப் பதிலாக முதல் பாகத்தில் இசையமைத்த யுவன் சங்கர் ராஜா ஒப்பந்தம் செய்யப்பட்டுள்ளதாகவும் விஷால் கூறினார். பின் முக்கியப் பெண் கதாப்பத்திரத்தில் நடிக்க மஞ்சிமா மோகனிடம் கேட்கப்பட்டது. ஆனால் டிசம்பர் 2016 இல் கீர்த்தி சுரேஷ் ஒப்பந்தம் செய்யப்பட்டார். சனவரி, 2017 இல் படப்பிடிப்பு துவங்க இருந்தது. ஆனால் விஷால் மிஷ்கின் இயக்கத்தில் துப்பறிவாளன் திரைப்படத்தில் நடிக்க முன்னுரிமை அளித்ததால் படப்பிடிப்பு தள்ளிப்போனது.. ஹரீஷ் பேரடி மற்றும் வரலட்சுமி சரத்குமார் ஆகியோர் முக்கிய எதிராளிக் கதாப்பத்திரத்தில் நடிக்க ஒப்பந்தம் செய்யப்பட்டனர்.\n\nSection::::இசை.\nஇத்திரைப்படத்திற்கு யுவன் சங்கர் ராஜா இசையமைத்துள்ளார்.\n"}
{"id": "399266", "url": "https://ta.wikipedia.org/wiki?curid=399266", "title": "தி யூசுவல் சஸ்பெக்ட்ஸ் (திரைப்படம்)", "text": "தி யூசுவல் சஸ்பெக்ட்ஸ் (திரைப்படம்)\n\nதி யூசுவல் சஸ்பெக்ட்ஸ்(தமிழ்: வழக்கமான சந்தேக நபர்கள்) 1995 ஆம் ஆண்டு வெளியான அமெரிக்கத் திரைப்படம் ஆகும். இத்திரைப்படம் \"குற்றம் மற்றும் மர்மம்\" வகையைச் சேர்ந்ததாகும். இதன் இயக்குநர் \"பிரையன் சிங்கர்\". இந்தப் படத்தின் பெயர் காசாபிளாங்கா என்ற பிரபல திரைப்படத்தின் வசனத்திலிருந்து பெறப்பட்டது. இயக்குநர் சிங்கர் இத்தலைப்பு மிகவும் சரியாக இருக்கும் என்று முடிவு செய்தார்.\n\nSection::::கதைக்களம்.\nஇதன் கதைக்களமானது \"ரோஜர் 'வெர்பல்' கிண்ட்\" என்ற சிறு குற்றவாளியின் காவல்துறை விசாரணையைச் சார்ந்து இருக்கும். வெர்பல் லாஸ் ஏஞ்சல்ஸ் துறைமுகத்தில் நிகழ்ந்த தீ விபத்து மற்றும் படுகொலைகளில் இருந்து உயிர் பிழைத்தவர். அவர் விசாரணை அதிகாரியிடம் பல நிகழ்வுகளின் காரணமாக தான் மற்றும் தனது கூட்டாளிகள் துறைமுகத்தில் உள்ள படகை அடைந்ததாக ஒரு குழப்பமான கதையைக் கூறுவார். மேலும் அவர்களுக்கு ஆணைகள் வழங்கிய \"கைசர் சோசே\" என்ற மர்மத் தலைவன் பற்றியும் கூறுவார்.\n\nSection::::கதைச் சுருக்கம்.\nநியூயார்க்கில் வாகனக் கடத்தலில் ஈடுபட்டதாகக் கருதி வழக்கமான குற்றவாளிகளான வெர்பல் கிண்ட் மற்றும் நான்கு பேர்களை காவல்துறை கைது செய்கிறது. ஆனால் அவர்கள் நிரபராதிகள் ஆவர். விடுதலைக்குப் பிறகு காவல்துறையைப் பழிவாங்கும் காரணத்திற்காக இவர்கள் ஐந்து பேரும் ஒரு கொள்ளைச் சம்பவத்தை செய்து முடித்து லாஸ் ஏஜென்ஸ் நகரில் தலைமறைவாவார்கள். அவர்களை ஒரு வழக்கறிஞர் சந்தித்து மேலும் ஒரு குற்றச் சம்பவத்தை செய்யக் கோருகிறார். இவர்கள் நடக்க இருக்கும் பயங்கரத்தை அறியாமல் அதை செய்ய முடிவு செய்கின்றனர். மிகவும் பயங்கர சர்வதேச குற்றவாளியான கைசர் சோசேவால் இயக்கப்படுவதை அவர்கள் அறிந்திருக்கவில்லை. துறைமுகத்தில் நடந்த அந்த குற்ற சம்பவத்தின் பொழுது 27 நபர்கள் கொல்லப்படுகின்றனர். மேலும் படகு வெடித்து தீ விபத்து ஏற்படுகிறது. விசாரணையில் இக்குற்றம் நடந்ததற்கு காரணமாக பல நிகழ்வுகளை கூறுகிறார். இறுதியில் நிரபராதியாக கருதி அவர் விடுவிக்கப்படுகிறார். மேலும் ஒரு மர்மக் திருப்பத்துடன் திரைப்படம் நிறைவு பெறுகிறது.\n\nSection::::தயாரிப்பு மற்றும் வெளியீடு.\nஇத்திரைப்படம் 5.5 மில்லியன் டாலர் செலவில் லாஸ் ஏஞ்சல்ஸ் சான் பெட்ரோ மற்றும் நியூயார்க் நகரங்களில் 35 நாட்களில் படமாக்கப்பட்டது. வெளியிடுவதற்கு முன்பு பொதுமக்களிடம் விளம்பரத்திற்காக பேருந்து மற்றும் விளம்பர பலகைகளில் \"யார் இந்த கைசர் சோசே?' என்று குறிப்பிட்டது படக்குழு.\nஇந்த திரைப்படம் 1995 கேன்ஸ் திரைப்பட விழாவில் திரையிடப்பட்டது. பின் குறைவான திரையரங்குகளில் மட்டும் வெளியிடப்பட்டது. சாதகமான வரவேற்பை பெற்றதால் பிறகு பரவலாக வெளியிடப்பட்டது. வட அமெரிக்காவில் மட்டும் 23 மில்லியன் டாலருக்கும் மேல் வசூலைப் பெற்றது.\n\nSection::::பாராட்டுகள்.\nஇந்த படத்திற்காக எழுத்தாளர் மெக்குயரி மற்றும் கெவின் ஸ்பேசி என்ற நடிகரும் உயரிய ஆஸ்கர் விருதினை வென்றவர்கள். அமெரிக்க எழுத்தாளர்கள் குழு இப்படத்தின் திரைக்கதையை அனைத்து கால திரைப்படங்களையும் கணக்கில் கொண்டு 35வது சிறந்த திரைக்கதையாக வரிசைப்படுத்தியது. ஜூன் 17 2008 இல் அமெரிக்க திரைப்பட நிறுவனம் பல வகைகளிலான சிறந்த 10 படங்களை அறிவித்தது. அப்பட்டியலில் இத்திரைப்படம் பத்தாவது சிறந்த மர்ம திரைப்படமாக இடம்பெற்றது. மேலும் வெர்பல் கிண்ட் என்ற கதாபாத்திரம் நாற்பத்தி எட்டாவது சிறந்த வில்லனாக அறிவிக்கப்பட்டது.\nஇந்தியாவில் இந்தி மொழியில் 2005ல் வெளியான சாக்லேட் என்ற திரைப்படம் இப்படத்தை தழுவி எடுக்கப்பட்டதாகும். இந்தத் திரைப்படம் 1996 ஆங்கிலேய திரைப்பட விருது விழாவில் சிறந்த படத்திற்காக பரிந்துரை செய்யப்பட்டது. அந்த விருது விழாவில் அசல் திரைக்கதை பிரிவிலும் படத்தொகுப்பு பிரிவிலும் இத்திரைப்படத்திற்கு விருது கிடைத்தது. இயக்குனர் சிங்கர் சிறந்த அறிமுக இயக்குனருக்கான எம்பயர் விருதினை வென்றார். தி இன்டிபென்டன்ட் என்ற ஆங்கிலேய பத்திரிக்கை இத்திரைப்படத்தின் முடிவு மிகவும் நேர்த்தியாகவும் எதிர்பார்ப்பை கடந்து இருப்பதாகவும் தெரிவித்தது. படம் பார்த்த பிறகு ரசிகர்களால் மனதில் தெளிவான (திரையில் கண்டதற்கு மாறுபட்ட) கதையை அறிய முடிவதாக தெரிவித்தது.\n"}
{"id": "399284", "url": "https://ta.wikipedia.org/wiki?curid=399284", "title": "கொடி (திரைப்படம்)", "text": "கொடி (திரைப்படம்)\n\nகொடி (Kodi film) என்பது தமிழ் அரசியல் அதிரடித்திரைப்படம ஆகும். இந்தத் திரைப்படத்தை வெற்றிமாறனின் கிராஸ் ரூட் ஃபிலிம்ஸ் நிறுவனத்தின் தயாரிப்பில் , துரை செந்தில் குமார் இயக்கியுள்ளார். தனுஷ்,திரிசா , எஸ்,ஏ .சந்திரசேகர், சரண்யா பொன்வண்ணன, காளி வெங்கட் ஆகியோர் முக்கியக் கதாப் பாத்திரங்களில் நடித்துள்ளனர். துரை செந்தில்குமாரின் முந்தைய இரு படங்களான எதிர்நீச்சல் (2013 திரைப்படம்) , காக்கி சட்டை (2015 திரைப்படம்) ஆகிய இரு படங்களைத் தயாரித்த தனுஷ் இவரின் இயக்கத்தில் இந்தப்படத்தில் இரு வேடமேற்று நடித்திருக்கிறார். எஸ். வெங்கடேஷ் ஒளிப்பதிவு செய்துள்ளார். தர்மயோகி எனும் பெயரில் தெலுங்கில் மொழிமாற்றம் செய்யப்பட்டு தமிழில் வெளியான அடுத்த நாள் வெளியிடப்பட்டது. இந்தப்படம் வெளியிடப்பட்டு ரசிகர்கள் மற்றும் விமர்சகர்கள் மத்தியில் தனுஷ் ,திரிசாவின் நடிப்பிற்கு நல்ல வரவேற்புக் கிடைத்தது. பின்னர் போக்கிரி நாயகன் 2(ரௌடி ஹீரோ 2) என்ற பெயரில் டெலிஃபிலிம்ஸ் நிறுவனம் 2017 ஆம் ஆண்டு இந்தியில் வெளியிட்டது. பின் கன்னட மொழியில் துவாஜா (2018) என்ற பெயரில் வெளியானது.\n\nSection::::கதைச் சுருக்கம்.\nகதையின் நாயகன் கொடி (தனுஷ்) பிறந்ததிலிருந்தே அரசியலை தன் வாழ்க்கையின் ஒரு பகுதியாகவே நினைத்து வாழ்ந்து வருபவர். அவனுடைய தந்தை முருகனும் (கருணாஸ்) தன்னுடைய மகன் அரசியல்வாதி ஆகவேண்டுமென்று நினைக்கிறார். மக்கள் வசிக்கும் பகுதியில் பாதரச கழிவுகளைக் கொட்டுவதை எதிர்த்து போராடிய போது முருகன் தீக்குளித்து இறந்து விடுகிறார். கொடியின் ஒத்த இரட்டையரான அன்பு (தனுஷ்) கொடிக்கு எதிரான மனோபாவங்களைக் கொண்டவன். கொடி சற்று கரடு முரடான குணங்களைக் கொண்டவன் ஆனால் அன்பு அமைதியை விரும்புபவர். ஒரு கல்லூரியில் பேராசிரியராக வேலை பார்த்துவருகிறார்.\n\nகொடியின் பெண்தோழி ருத்ராவும் (திரிஷா) கொடியினைப் போன்றே சிறுவயது முதலே அரசியலில் இருந்து வருகிறார். தற்போது அவர் இருக்கும் கட்சிதான் ஆளுங்கட்சியாக இருக்கிறது. முட்டை விற்கும் பெண்மனியாக மாலதி (அனுபமா பரமேசுவரன) இருக்கிறார். ஒரு நாள் அவரின் முட்டைகளை கொடி உடைத்து விடுகிறார். அவரை துரத்தி செல்கையில் அன்புவை ,கொடி என நினைத்து அடித்து விடுகிறார். அன்புவிற்கு மாலதியின் மீது காதல் வருகிறது. மாலதி தன்னுடைய கிராமத்தில் பாதரசக் கழிவுகளால் ஏற்படும் பாதிப்பை அன்புவிடம் கூறுகிறார். அதனை அவர் தனது சகோதரர் கொடியிடம் கூறுகிறார்.\n\nகொடி அதற்கான ஆவணங்களை எடுத்துக் கொண்டு தனது கட்சித் தலைவரை (எஸ்.ஏ.சந்திரசேகர்) சந்திக்கிறார். பிறகு தான் தனது கட்சி உறுப்பினரான மாரிமுத்துவும் அவனது கூட்டாளிகளும் தான் இதற்கு காரணம் எனத் தெரிய வருகிறது. இதனை ருத்ராவிடம் தெரிவிக்க, அவரோ ஒரு பொது மேடைக் கூட்டத்தில் இதனை மக்களிடம் தெரிவிக்கிறார். அதனால் கொடியின் கட்சிக்கு அவப்பெயர் ஏற்படுகிறது. அந்த சமயத்தில் முன்னாள் சட்ட மன்ற உறுப்பினர் அன்பழகன் (நமோ நாராயனா) தன்னுடைய ஆட்களை அனுப்பி கொடி ,ருத்ராவை சந்திக்கும் இடத்தில் (காட்டுப் பகுதில்) வைத்து கொலை செய்யத் திட்டம் தீட்டுகிறார். இறுதியில் ருத்ராவே கொடியைக் குத்திக் கொலை செய்கிறார்.\n\nகொற்றை வேல் (ராஜ சிம்மன்) கொடியை கொலை செய்ததற்கான நிகழ்படத்தை வைத்து ருத்ராவை மிரட்டுகிறார். ஆனால் கொற்றை வேலுவை காவல் அதிகாரியை வைத்து கொலை செய்துவிட்டு இறுதியில் காவல் அதிகாரியையும் ருத்ரா கொலை செய்கிறார். பின்னர் அன்பு தன்னை கண்டுபிடித்துவிடுவான் என நினைத்து பகத்சிங்கையும் (காளி வெங்கட்) அன்புவின் தாயையும் (சரண்யா பொன்வண்ணன்) ஆட்கடத்தல் செய்கிறார். பின்பு நான் தான் கொடியை கொலைசெய்தேன் என ருத்ராவே ஒப்புக்கொள்கிறார். பகத்சிங் தனது நண்பனுக்காக ருத்ராவை பழிதீர்க்கிறார்.\n"}
{"id": "399297", "url": "https://ta.wikipedia.org/wiki?curid=399297", "title": "உன்னி முகுந்தன்", "text": "உன்னி முகுந்தன்\n\nஉன்னி முகுந்தன் அல்லது உன்னி முகுந்தன் நாயர் (Malayalam: ഉണ്ണി മുകുന്ദൻ, English:Unnikrishnan Mukundan Nair) ஒரு தென்னிந்திய திரைப்பட நடிகராவார்.தமிழ்த் திரைப்படம் சீடன் மூலம் இவர் நடிகராக அறிமுகமானார். தமிழ், மலையாளம், தெலுங்கு ஆகிய மூன்று மொழிகளில் இருபத்தியைந்துக்கும் மேற்பட்ட திரைப்படங்களில் நடித்துள்ளார்.\n\nSection::::பிறப்பு.\nஉன்னி முகுந்தன் செப்டம்பர் 22, 1987 இல் குஜராத்தின் மாநிலம் அகமதாபாத்தில் மலையாளிக் குடும்பத்தில் பிறந்தார். இவரின் தந்தை முகுந்தன் நாயர், தாயார் ரோஜி முகுந்தன். இவருக்கு ஒரு அக்கா உள்ளார். இவர் அகமதாபாத்திலேயே பிறந்து வளர்ந்தார். ஆங்கிலத்தில் இளங்கலை படித்தவர். நடிப்பைத் தவிர்த்து சிறுகதைகள் எழுதுவது, ஆங்கிலத்தில் பாடல்கள் எழுதுவது, உடற்பயிற்சி ஆகியவற்றில் உன்னி முகுந்தன் கவனம் செலுத்தியுள்ளார்.\n\nSection::::நடிப்புத்துறை.\n2002 இல் மலயாளத்தில் பிரிதிவிராஜின் நடிப்பில் வெளியான நந்தனம் திரைப்படத்தின் தமிழ் பதிப்பான சீடன் திரைப்படமே உன்னி முகுந்தனின் முதல் திரைப்படம். அதன் பிறகு பல சிறு சிறு வேடங்களில் நடித்தார். உன்னி முகுந்தனிற்கு மிகப் பெரிய வெற்றியை தந்தது இயக்குநர் வைசாக்கின் மலையாளத் திரைப்படமான \"மல்லு சிங்\"(2012). முதலில் இத்திரைப்படத்தில் நடிக்க \nபிருதிவிராஜ் ஒப்பந்தமானர். பிறகு அவரால் நடிக்க முடியாத காரணத்தினால் சிறு வேடத்தில் நடிக்க ஒப்பந்தமான உன்னி முதன்மை கதாபாத்திரத்தில் நடித்தார். இத்திரைப்படம் மிகப் பெரிய வெற்றியை ஈட்டியதால் முதன்மை கதாப்பாத்திரங்களில் நடிக்கும் வாய்ப்புகள் உன்னிக்கு கிடைக்கத் தொடங்கின. \"ஐ லவ் மீ\" (2012), \"இது பாத்திரமானால்\" (2013),\" விக்ரமாதித்யன்\" (2014), \" கேஎல் 10 பத்து\" (2015), \"ஸ்டைல்\" (2016), \"காட்டும் மழையும்\" (2016), \"ஒரு முறை வந்து பார்த்தாயா\" (2016), \"அச்சையன்ஸ்\" (2017), \"கிளையன்ட்\" (2017), and \"மாஸ்டர் பீஸ்\" (2017) ஆகியவை உன்னி முகுந்தன் பெரிய கதாப்பாத்திரங்கள் ஏற்று நடித்த படங்களாகும். உன்னி முகுந்தன் தெலுங்கில் அறிமுகமானது 2016 ஆம் ஆண்டு ஜூனியர் என்.டி.ஆர் நடிப்பில் வெளியான \"ஜனதா கேரேஜ்\" திரைப்படம் ஆகும். இவர் மலையாளத்தில் மம்முட்டியின் நடிப்பில் வெளியான \"பாம்பே மார்ச் 12\" மூலம் அறிமுகமானார். டி.கே.ராஜ்குமாரின் \"தல்சமயம் ஒரு பெண்குட்டி\" எனும் திரைப்படத்தில் துணைக் கதாபாத்திரம் ஏற்று நடித்தார்.\nSection::::2011 - 2015.\n2011 ஆம் வருடம் தமிழ் மற்றும், மலையாளம் மொழியில் உன்னி முகுந்தன் நடிகராக அறிமுகமானார். \"சீடன்\", \"பாம்பே மார்ச்\", \"பேங்க்காக் சம்மர்\" ஆகிய மூன்றும் 2011 ஆம் ஆண்டு உன்னியின் நடிப்பில் வெளிவந்த திரைப்படங்களாகும். 2012 ஆம் ஆண்டில் இவரின் 6 திரைப்படன்கள் வெளியாகின. \"மல்லு சிங்\" மிகப் பெரிய வெற்றி பெற்றதுடன், 100 நாட்கள் திரையிடப்பட்டது. துல்கர் சல்மானின் \"தீர்வம்\" திரைப்படத்திலும் சிறு வேடத்தில் நடித்தார். \"ஏழம் சூரியன்\" திரைப்படத்தில் முதன்மைக் கதா பாத்திரத்தில் நடித்தார். 2013, 2014 ஆகிய இரண்டு வருடங்களும் தலா மூன்று மூன்று படங்களில் நடித்தார். அவற்றில் \"விக்ரமாதித்யன்\" மற்றும் \"ராஜாதி ராஜா\" ஆகியவை வெற்றி பெற்றதுடன், \"விக்ரமாதித்யன்\" நூறு நாட்கள் திரையிடப்பட்டது. 2015 இல் நான்கு திரைப்படங்களில் நடித்தார்.\n\nSection::::2016 - 2018.\n2016 ஆம் ஆண்டு \"ஜனதா கேரேஜ்\" எனும் திரைப்படம் மூலம் தெலுங்கில் அறிமுகமானார் உன்னி முகுந்தன். இத்திரைப்படம் மிகப்பெரிய வெற்றியை ஈட்டியதுடன் எட்டு நாட்களில் நூறு கோடி வசூலைத் தாண்டியது. 2017 இல் வெளிவந்த \"அச்சன்ஸ்\" திரைப்படம் மூலம் பின்னனிப் பாடகராகவும் அறிமுகமானார்.\n"}
{"id": "399307", "url": "https://ta.wikipedia.org/wiki?curid=399307", "title": "டோரா (2017 திரைப்படம்)", "text": "டோரா (2017 திரைப்படம்)\n\nடோரா Dora () என்பது தமிழ் திகில் திரைப்படம் ஆகும். ஏ. சற்குணம் தயாரித்த இந்தத் திரைப்படத்தை தாஸ் ராமசாமி என்பவர் இயக்கியுள்ளார். நயன்தாரா முதன்மைக் கதாப்பாத்திரத்தில் நடித்துள்ள இதில் தம்பிராமையா , ஹரிஷ் உத்தமன், சுல்லி குமார் ஆகியோர் துணைக் கதாப்பாத்திரங்களில் நடித்துள்ளனர். படத்தயாரிப்பு வேலைகள் மார்ச் 2016 ஆம் ஆண்டிலும் படப்பிடிப்பு ஜூன் 2016 இல் படப்பிடிப்புத் துவங்கியது. தினேஷ் குமார் ஒளிப்பதிவாளராக பணிபுரிந்துள்ளார். இந்தத் திரைப்படம் மார்ச் 31, 2017 இல் வெளியானது. இது காஞ்சனா: அற்புத தானுந்து என்ற பெயரில் இந்தியில் மொழிமாற்றம் செய்யப்பட்டது.\n\nSection::::கதைச் சுருக்கம்.\nபவளக்கொடி (நயன்தாரா) மற்றும் தனது தந்தை வைரக்கன்னு (தம்பி ராமையா) ஆகிய இருவரும் ஒரு சிறிய வீட்டில் வசித்து வருகின்றனர். அவர்களது வாழ்க்கை மிகவும் மகிழ்ச்சிகரமாக சென்றுகொண்டிருக்கும் போது அவர்களது வீட்டின் அருகே இருக்கும் ஒரு அடுக்கு மாடிக் குடியிருப்பில் மூன்று திருடர்கள் வீட்டில் உள்ள பெண்ணைக் கொன்று அவரது நகைகளைத் திருடிச் சென்று விடுகின்றனர். அதனை விசாரிக்கும் காவல் அதிகாரிக்கு (ஹரிஷ் உத்தமன்) அந்தக் கொலையாளிகள் பற்றிய ஆதாரம் கிடைக்காமல் குழப்பமடைகிறார். ஆனால் அந்த வீட்டில் ஒரு இராசத்தானியக் கம்பளம் இருப்பது பற்றி அந்த வீட்டின் உரிமையாளர் மற்றும் வேலையாட்களிடம் விசாரிக்கிறார். ஆனால் அவர்களுக்கும் அந்தக் கம்பளம் குறித்துத் தெரியவில்லை.\n\nவைரக்கன்னு தனது குலதெய்வம் கோவிலுக்குச் செல்ல பவளக் கொடியின் அத்தையிடம் தானுந்து கேட்கச் செல்கின்றனர். ஆனால் அவர்கள் அதனைத் தர மறுத்துவிடுகின்றனர். அவர்கள் வைரக்கன்னுவை தாக்க முற்படுகின்றனர். எனவே தாங்களும் வாடகைத் தானுந்து நிறுவனம் தொடங்குவோம் என பவளக்கொடி அவர்களிடம் கூறுகிறார். அவர்கள் சேர்த்து வைத்திருந்த மொத்தப் பணத்தையும் வைத்து ஒரு இரண்டாம் தர தானுந்து வாங்கச் செல்கின்றனர். அங்கே மிகப் பழமையான ஒரு தானுந்தை வாங்குகின்றனர். அதைத் தொடர்ந்து சில அமானுஷ்ய நிகழ்வுகள் நடக்கின்றன.\n\nஅவர்களின் வாடகைச் சீருந்திற்கு முதல் வாடிக்கையாளர் திருப்பதிக்கு 20 நாட்கள் செல்ல வேண்டும் எனக் கூறுகிறார்கள். ஆனால் அந்தத் தானுந்தில் சில மீயியற்கை திறன்கள் இருப்பதை அந்த ஓட்டுநர் அறிந்து அவர் பவளக்கொடியைத் தொடர்புகொள்கிறார். அந்த மீயியற்கைத் திறன்களின் மூலம் வட மாநிலத்தவர் ஒருவனை அந்தத் தானுந்து கொலை செய்கிறது. ஒருநாள் அந்தத் தானுந்தின் உரிமையாளர் வீட்டிற்கு பவளக்கொடி சென்ற போது அந்த வட மாநிலத்தவர்கள் அந்தத் தானுந்தில் இருந்த சிறுமியை பாலியல் தொந்தரவு செய்து கொலை செய்ததையும் அவளது நாய் (டோரா) பற்றியும் கூறுகிறார். அந்தச் சிறுமியின் கொலைக்கு எவ்வாறு பவளக்கொடியும் , டோராவும் பழிதீர்த்தார்கள் என்பதைமீதமுள்ள திரைக்கதை தெரிவிக்கிறது.\n\n\nSection::::தயாரிப்பு.\nடிசம்பர் 2015 இல் சற்குணம் , நயன்தாரா முதன்மைக் கதாப்பாத்திரத்தில் நடிக்கும் ஒரு திகில் படத்தைத் தான் தயாரிக்க இருப்பதாகவும் அதனை தனது உதவி இயக்குனரான தாஸ் ராமசாமி இயக்க இருப்பதாகவும் தெரிவித்தார். மார்ச் 2016 இல் தொடங்கப்பட்ட இந்தத் திரைப்படத்தின் நயன்தாரா மற்றும் ஹரிஷ் உத்தமன் நடிக்கும் பெரும்பாலான காட்சிகள் சென்னையில் படமாக்கப்பட்டன. பின்பு நயன்தாராவின் தந்தைக் கதாப்பாத்திரத்தில் நடிக்க தம்பி ராமையா ஒப்பந்தம் செய்யப்பட்டார்.\n\nதுவக்கத்தில் டிக் டிக் டிக் எனப் பெயரிடப்பட்டு (அதிகாரப்பூர்வமற்ற) துவங்கப்பட்ட இந்தத் திரைப்படம் சூலை 2016 இல் டோரா எனப் பெயரிடப்பட்டது.இந்தியத் திரைப்படத் தணிக்கை குழுவானது இந்தத் திரைப்படத்தின் திகில் காரணமாக ஏ சான்றிதழ் கொடுத்தது. படத்தை உருவாக்கியவர்கள் சில மாற்றங்களைச் செய்து படத்தை மறு தணிக்கைக்கு அனுப்பினர் .ஆனால் தனிக்கை வாரியம் தனது முடிவை மாற்றிக் கொள்ளவில்லை.\n"}
{"id": "399309", "url": "https://ta.wikipedia.org/wiki?curid=399309", "title": "சியோ ஜியோம் ஜூ", "text": "சியோ ஜியோம் ஜூ\n\nசியோ ஜியோங் ஜூ ( Seo Jeong-ju மே 18, 1915–24 திசம்பர் 2000) என்பவர் கொரிய மொழிக் கவிஞர் ஆவார். மிடங் என்ற புனை பெயரில் ஏராளமான கவிதைகளைப் படைத்துள்ளார்.\n15 தொகுப்புகளில் இவருடைய கவிதைகள் வெளி வந்துள்ளன. ஆங்கிலம், பிரெஞ்சு, செருமனி, எசுப்பானியம் போன்ற பல மொழிகளில் இவருடைய கவிதைகள் மொழிப் பெயர்க்கப்பட்டன.\n\nஇவரின் பாட்டி இவருக்குச் சொன்ன கதைகளும் புத்த மத ஆர்வமும் இவருடைய கவிதை ஆக்கங்களுக்கு அடிப்படையாக இருந்தன.\nகோசுன் பல்கலைக்கழகத்தில் கொரிய இலக்கியம் பயிற்றுவிக்கும் ஆசிரியராகவும் இருந்தார். இலக்கியத்துக்கான நோபல் பரிசுக்கு இவரது பெயர் 5 முறை பரிந்துரைக்கப் பட்டது.\n"}
{"id": "399312", "url": "https://ta.wikipedia.org/wiki?curid=399312", "title": "மனித குரங்குகளின் புரட்சி", "text": "மனித குரங்குகளின் புரட்சி\n\nமனித குரங்குகளின் புரட்சி (\"Rise of the Planet of the Apes)\" \"என்பது 2011 ஆம் ஆண்டில் அமெரிக்க அறிவியல் புனைவு திரைப்படம் ஆகும். இந்தத் திரைப்படத்தை ரூபர்ட் வைட்என்பவர் இயக்கியுள்ளார்.\"\n\nஜேம்ஸ் ஃபிரான்கோ, ஃப்ரெய்டா பிந்தோ, ஜான் லித்கோ, பிரையன் காஸ், டாம் ஃபெல்டன், டேவிட் ஓயலோவ் மற்றும் ஆண்டி செர்கிசு ஆகியோர் முக்கியக் கதாப்பாத்திரங்களில் நடித்துள்ளனர். ரிக் ஜஃபா மற்றும் அம்ந்தா சில்வர் ஆகியோர் எழுதிய இதனை 20ஆம் சென்சுரி ஃபாக்ஸ் நிறுவனம் தயாரித்துள்ளது. 1972 அம் ஆண்டு வெளிவந்த பிளானட் ஆஃப் தெ ஏப்ஸ் திரைப்படத்தைத் தழுவி இது எடுக்கப்பட்டது.\n\nஇந்தத் திரைப்படமானது ஆகஸ்டு 5, 2011 ஆம் ஆண்டில் வெளியானது. ரசிகர்கள் மற்றும் விமர்சக ரீதியில் நல்ல வரவேற்பைப் பெற்றது. இது சிறந்த காட்சியமைப்பிற்காக அகாதமி விருதுக்கு பரிந்துரைக்கப்பட்டது. சிறந்த இயக்குனர், சிறந்த எழுத்தாளார் ஜஃபா மற்றும் சில்வர் ஆகிய விருதுகள் உட்பட 5 பிரிவுகளில் சனி விருதுக்கு (சடர்ன் விருது) பரிந்துரைக்கப்பட்டது. சிறந்த அறிவியல் புனைவு திரைப்படம், சிறந்த துணைக்கதாப்பாத்திரம் - செர்கிசு மற்றும் சிறந்த காட்சியமைப்புக்கான விருதுகளை வென்றது. இந்தப் படத்தின் தொடர்ச்சியாக மனிதக் குரங்குகளின் எழுச்சி சூலை 11, 2014 ஆம் ஆண்டிலும் அடுத்த பாகமான மனிதக் குரங்குகளின் போர் சூலை 14, 2017 ஆம் ஆண்டிலும் வெளியானது.\n\nSection::::கதைச் சுருக்கம்.\nவில் ராட்மேன் ஒரு அறிவியலாளர். அவர் சான்பிரான்சிஸ்கோ உயிரித் தொழில்நுட்ப ஆய்வுக் கூடமான ஜெனிசிஸ் எனும் நிறுவனத்தில் வேலை செய்து வருகிறார். அந்த ஆய்வகத்தில் ஆல்சைமர் நோயினைக் குணப்படுத்தும் ஏ எல் இசட் -112 எனும் மருந்தைக் கண்டுபிடித்து சிம்பன்சிகளில் சோதனை செய்து பார்க்கின்றனர். அதனை வெளிச்சமான கண்கள் (பிரைட் ஐஸ்) எனும் பெயரைக்கொண்ட சிம்பன்சியில் பயன்படுத்துகின்றனர். அதன் அறிவானது சில நாட்களிலேயே மிக வேகமாக அதிகரிக்கிறது. ஆனால் அது வில்லினுடைய காட்சியளிப்பின்போது அங்கிருந்தவர்களைத் தாக்க முற்படும் போது அது சுட்டு வீழ்த்ப்படுகிறது. வில்லினுடைய முதலாளி ஸ்டீவன் ஜேகப்ஸ் உடனே இந்தத் திட்டத்தைக் கைவிடவேண்டும் எனவும் அனைத்துச் சிம்பன்சிகளையும் கொலை செய்யவும் ஆணையிடுகிறார். ஆனால் வில்லினுடைய உதவியாளர் ராபர்ட் ஃபிராங்க்ளின் அந்த சிம்ப்ன்சி தன்னுடைய குட்டியைக் காக்கவே அவர்களைத் தாக்க முற்பட்டதாக அதன் காரணத்தைக் கூறுகிறார். பிறகு வில் தனக்கு விருப்பமில்லாமல் புதிதாகப் பிறந்த சிம்பன்சியை தன்னுடன் வீட்டிற்கு எடுத்துச் செல்கிறார். அதற்கு சீஸர் எனப் பெயரிடுகிறார். அதன் தாயிடமிருந்த அதிகமான அறிவு மரபு ரீதியாக அதற்கும் வருகிறது அதன் மூலம் பலவற்றை மிக எளிதாகக் கற்கிறது. மூன்று ஆண்டுகள் கழித்து சீஸரை ஊசியிலை மரங்கள் உள்ள காடுகளுக்கு அழைத்துச் செல்கிறான், அதே வேலையில் தன்னுடைய தந்தையின் மறதிநோயைக்குணப்படுத்த ஒரு மருந்தைத் தயாரிக்கிறான். அதனை சீஸரின் மீது பரிசோதனை செய்து பார்க்கிறான். அந்த மருந்து வேலை செய்யத் தொடங்குகிறது.\n\nஐந்து வருடங்கள் கழித்து சீஸர் தான் யார் என்றும் எங்கிருந்து வந்தேன் என்பன பற்றி வில்லிடம் கேட்கிறது. ஒருநாள் வில்லினுடைய தந்தை மறதியாக வேறொருவரின் தானுந்தை இயக்க முற்படுகிறார். அதில் அண்டைவீட்டார் அவரைத் தாக்கமுற்படவே சீஸர் அவரைத் தாக்குகிறது. எனவே அது குரங்குகளுக்கான சிறையில் அடைக்கப்படுகிறது. அதன் பாதுகாப்பாளர் டாட்ஜ் லேண்டன் அந்தக் குரங்குகளிடம் மிகக் கடுமையாக நடந்துகொள்கிறார்.அதே சமயத்தில் தான் கண்டுபிடித்த மருந்து பற்றி தனது முதலாளியிடம் எடுத்துக் கூறி மீண்டும் அது பற்றி பரிசோதனை செய்ய அனுமதி கேட்கிறான். அவரும் அனுமதி தருகிறார் . கோபா எனும் சிம்பன்சிக்கு ஏ எல் இசட்-113 எனும் மருந்தை செலுத்துகின்றனர்.\n\nஒருநாள் சீசரை மீண்டும் கூண்டிற்குள் போக வேண்டுமென்று அதன் பாதுகாப்பளரான டாட்ஜ் லேண்டன் கட்டளையிடுகிறார். முதல்முறையாக சீஸர் முடியாது என கூச்சலிடுகிறது. பின் இருவருக்குமிடையே சண்டைநடக்கிறது அதில் சீஸர் வெற்றி பெற்று அங்கிருந்த மற்ற சிம்பன்சிகளையும் காப்பாற்றுகிறது. மேலும் ஜெனிசிஸ் சென்று அங்கு ஆய்விற்காக வைத்துள்ள சிம்பன்சிகளையும் காப்பாற்றுகிறது. பின் ஊசியிலை மரங்கள் உள்ள காட்டிற்குச் செல்கின்றன. வில் அங்குசென்று தன்னுடன் வருமாறு சீஸரிடம் கேட்கிறான் ஆனால் சீஸரோ இது தான் தனது வீடு என மனிதர்கள் போல் பேசுகிறது. இதனைப் புரிந்துகொண்ட வில் அங்கிருந்து செல்கிறான்.\n\nSection::::இசை.\nஇந்தத் திரைப்படத்தின் பின்னணி இசையானது பட்ரிக் டோயிலால் உருவாக்கப்பட்டு ஜேம்ஸ்ஷியர்மனால் ஹாலிவுட் படமனை சிம்பொனியில் நடத்தப்பட்டது.\n\n"}
{"id": "399314", "url": "https://ta.wikipedia.org/wiki?curid=399314", "title": "அலீசியா எம். சோடர்பர்கு", "text": "அலீசியா எம். சோடர்பர்கு\n\nஅலீசியா மார்கரிதா சோடர்பர்கு \"(Alicia Margarita Soderberg)\" (பிறப்பு: 1977) ஓர் அமெரிக்க வானியற்பியலாளர் ஆவார். இவர் ஆர்வார்டு பல்கலைக்கழகத்தில் வானியல் உதவிப் பேராசிரியராகவும் ஆர்வார்டு சுமித்சோனிய வானியற்பியல் மையத்தில் முதுமுனைவர் ஆய்வாளராகவும் உள்ளார். இவரது ஆய்வு விண்மீன் பெருவெடிப்புகளில் அமைந்துள்ளது.\n\nஇவர் போசுடனில் பிறந்தார். கேப் கோடில் அமைந்த மசாசூசட் பால்மவுத்தில் வளர்ந்தார். இங்கு இவர் மச்சாசூசட் பால்மவுத் உயர்நிலைப் பள்ளியில் படித்தார். இவர் கோடை மாதங்களில் அருகில் அமைந்த வுட்சுகோல் கடலியல் நிறுவனத்தில் கடற்கரை குளங்களில் நீர்மாசு விளைவைப் பற்றி ஆய்வு செய்துள்ளார். \nஇவர் பேட்சு கல்லூரியில் சேர்ந்து 2000 இல் கணிதவியலிலும் இயற்பியலிலும் இளம் அறிவியல் பட்டம் பெற்றார். இவர் வானியற்பியலுக்கான ஆர்வாடு-சுமித்சோனிய மையம், அரிசோனா கிட் பீக் தேசிய வான்காணகம், சிலியில் உள்ள செரோ தொலோலோ அமெரிக்க நாட்டிடை வாண்காணகம், பியூயெர்ட்டோ இரீகோவில் உள்ள அரெசிபோ வான்காணகம், நியூமெக்சிகோவில் உள்ள இலாசு அலமாசுதேசிய ஆய்வகம் ஆகிய இடங்களில் கோடை நிகழ்ச்சித் திட்டங்களில் கலந்துகொண்டுள்ளார். இவர் பயன்முறை கணிதவியலில் கேம்பிரிட்ஜ் பலகலைக்கழகத்தில் மூதறிவியல் பட்ட்த்தைப் பெற்றார். இவருக்கு வானியற்பியல் முனைவர் பட்ட்த்தை கலிபோர்னியா தொழில்நுட்பக் கழகம் வழங்கியது. இவரது ஆய்வு வழிகாட்டி சிறீனிவாசு குல்கர்ணி ஆவார். இவரது முனைவர் பட்ட ஆய்வுரை பலோமார் வான்காணகத்திலும் மீப்பெரிய குறுக்கீட்டளவி அணியிலும் திரட்டிய நோக்கீடுகளைக் கொண்டு காம்மக் கதிர் வெடிப்புகளையும் வகை Ib, Ic விண்மீன் பெருவெடிப்புகளை நன்கு ப்ரிதலுக்கானதாக அமைந்தது. இந்த விண்மீன் பெருவெடிப்புகள் புறப்பகுதி அல்லது புறணியிழந்த அகடுகுலையும் விண்மீன் விண்மீன் பெருவெடிப்புகளின் வகைகள் ஆகும்.\n\nஏரிசு விண்மீன் குழுவில் 440 மில்லியன் ஒளியாண்டுகளுக்கு அப்பால் (135 மெகா பார்செக்குகளுக்கு அப்பால்) அமைந்த GRB 060218 எனும் காம்மாக்கதிர் வெடிப்பை 2006 பிப்ரவரி 18 இல் கண்டுபிடித்த ஆய்வாளர் குழுவில் சோடர்பர்கு ஓர் உறுப்பினராவார். பிறகு இதோடு தொடர்புடைய SN2006aj எனும் விண்மீன் பெருவெடிப்பும் கண்டுபிடிக்கப்பட்டது. இந்தக் கண்டுபிடிப்பு காம்மாக்கதிர் வெடிப்புகளை விண்மீன் பெருவெடிப்புகளின் காலத்தோடு இணைப்பதற்கு நல்ல சான்றாக விளங்கியது.\n\nசோடர்பர்கும் அவரது குழுவினரும் 2008 ஜனவரி 9 இல் நாசாவின் விரைவுக் காம்மாக்கதிர் வெடிப்புத் திட்டத்தின் எக்சு கதிர் விண்வெளித் தொலைநோக்கியின் தரவுகளைப் பயன்படுத்தி SN 2008D எனும் விண்மீன் பெருவெடிப்பை அது நிகழும்போதே கண்டுபிடித்தனர். இது 88 மில்லியன் ஒளியாண்டுகளூக்கு (27 மெகா பார்செக்குகளுக்கு) அப்பால் உள்ள NGC 2770 எனும் சுருள்பால்வெளியில் அமைந்த ஒரு முன்னோடி விண்மீனை வைத்து கண்டறியப்பட்டது. மேலும், இவர்கள் புவித்தரையிலுள்ள வான்காணகங்களையும் விண்வெளியில் சுற்றிவரும் வான்காணகங்களையும் இந்நிகழ்ச்சியைப் பதியுமாறு எச்சரித்தனர். இவர்கள் ஏற்கெனவே SN 2007uy எனும் விண்மீன் பெருவெடிப்பை நோக்க, NGC 2770 விண்மீன் பெருவெடிப்பின் நோக்கிடுகளில் ஈடுபட்டிருந்ததால், இக்குழு இந்த புது விண்மீன் பெருவெடிப்பை அது நிகழும்போதே கண்டறிய முடிந்தது.\n"}
{"id": "399317", "url": "https://ta.wikipedia.org/wiki?curid=399317", "title": "அமி மைஞ்சர்", "text": "அமி மைஞ்சர்\n\nஅமி மைஞ்சர் \"(Amy Mainzer)\" (பிறப்பு: ஜனவரி 2, 1974) ஓர் அமெரிக்க வானியலாளர் ஆவார். இவர் வானியற்பியல் கருவிகளிலும் அகச்சிவப்புக் கதிர் வானியலிலும் சிறப்பு புலமை பெற்றவர்.இவர் அகல்புல அகச்சிவப்புக் கதிர் அளக்கை தேட்டக்கலத் திட்ட்த்தின் இணை திட்ட அறிவியலாளரும் சிறுகோள்கள் ஆய்வுக்கான நியோவைசு (NEOWISE) திட்ட முதன்மை ஆய்வாளரும் ஆவார். இவர் மேலும் இப்போது முன்மொழியப்பட்டுள்ள புவியண்மை வான்பொருள் படப்பிடிப்பு விண்வெளித் தொலைநோகித் திட்ட முதன்மை ஆய்வாளராகவும் உள்ளார்.\n\nSection::::வாழ்க்கை.\nஇவர் 1996 இல் இயற்பியலில் இளம் அறிவியல் பட்டத்தைசுட்டான்போர்டு பல்கலைக்கழகத்தில் உயர்தகவுடன் பெற்றார்; இவர் 2000 இல் வானியலில் மூதறிவியல் பட்டத்தை கலிபோர்னியா தொழில்நுட்ப நிறுவனத்திலும் வானியல் முனைவர் பட்டத்தை 2003 இல் இலாசு ஏஞ்சலீசில் அமைந்த கலிபோர்னியா பல்கலைக்கழகத்திலும் பெற்றார்.\n\nஇவர் சிறுகோள்களையும் பழுப்புக் குறுமீன்களையும் கோள் வளிமண்டலங்களயும் சிதில வட்டுகளையும் விண்மீன் உருவாக்கத்தையும் தரை, வெண்வெளி சார்ந்த புதிய வானியல் கருவிகளையும் பற்றிய ஆய்வுகளை மேற்கொள்கிறார்.\n\nசிறுகோள் 234750 அமிமைஞ்சர் இவரது நினைவாகப் பெயரிடப்பட்டுள்ளது.\n\nஇவர் வரலாறு சார்ந்த தொலைக்காட்சித் தொடர்களிலும் புடவி தொலைக்காட்சித் தொடர்களிலும் பலவற்றில் கலந்துகொள்கிறார். 2010 மார்ச்சில் வெளியிடப்பட்ட வீட்டுக் காணொளிக் காட்சி தொடராகிய \"விண்மீன் பயணத் தலைமுறைகள்\" கீழ் அமைந்த \"உடுக்கண வான்படவியல்: புவி மீது\" தொடரில் அடிக்கடி கலந்துகொள்கிறார். இவர் இலியோனார்டு நிமோய் வாழ்க்கைத் தொடர் ஆவண நிகழ்ச்சியிலும் மக்கள் பண்பாட்டில் சுபோக்கின் தாக்கம் பற்றிய சுபோக் பாலான அன்பு எனும் ஆவணத் தொடரிலும் கலந்துகொள்கிறார். இவை இலியோனார்டு நிமோயின் மகனாகிய ஆதாம் நிமோயால் 2016 இல் உருவாக்கப்பட்டன. இவர் 2016 மாரிக் காலத்தில் இருந்து அறிவியல் அறிவுரைஞராகவும் \"தாரையுந்து ஆயத்தம் போவோமே\" எனும் பிபியெசு குழந்தைகள் தொடரில் விருந்தினராகவும் தொண்டாற்றி வருகிறார்.\n\n\n"}
{"id": "399320", "url": "https://ta.wikipedia.org/wiki?curid=399320", "title": "அன்னா வின்லாக்", "text": "அன்னா வின்லாக்\n\nஅன்னா வின்லாக் \"(Anna Winlock)\" (பிறப்பு: செப்டம்பர் 15, 1857, கேம்பிரிட்ஜ், மசாசூசட்; இறப்பு: ஜனவரி 4, 1904) ஓர் அமெரிக்க வானியலாளர் ஆவார். இவர் வானியலாளர் ஜோசப் வின்லாக், இசபெல்லா இலேன் ஆகியோரின் மகளாவார். இவர் தன் தந்தையாரைப் போலவே மாந்தக் கணிப்பாளராகவும் வானியலாளராகவும் விளங்கினார். இவர் தான் ஆர்வார்டு கணிப்பாளர்களிலேயே முதல் பெண் கணிப்பாளரும் ஆவார். இவர் தன் காலத்து வடக்கு, தெற்கு முனையருகில் உள்ள அனைத்து விண்மீன்களையும் முழுமையாக அஅவணைப் படுத்தியதால், பெயர்பெற்ற பெண் மாந்தக் கணிப்பாளருமாகக் கருதப்படுகிறார். இவர் சிறுகோள்களின் கணக்கீடுகளுக்காகவும் ஆய்வுக்காகவும் நினைவுகூரப்படுகிறார். குறிப்பாக இவர் 433 ஈராசு, 475 ஒசில்லோ ஆகிய சிறுகோள்களின் கணக்கீடுகளைச் செய்தார்.\n\nSection::::இளமை.\nஇவர் கேம்பிரிட்ஜ் பள்ளிகளில் படித்தார். இளமையிலேயே கணித்த்திலும் கிரேக்க மொழியிலும் ஆர்வங் கொண்டிருந்தார். பள்ளிப் படிப்பு முடிந்த்தும் பள்லியின் முதல்வரிடம் இருந்து இவரது கிரேக்க மொழி ஆர்வத்தையும் நட்த்தையையும் பாராட்டிக் கடிதம் பெற்றுள்ளார். இவரது வானியல் ஆர்வம் இவரது தந்தையார் தந்த ஊக்கத்தால் பெற்றதாகும்மிவர் தனது 12 ஆம் அகவைய்ல் தன் தந்தையார் ஜோசப் வின்லாக்குடன் சொந்த மாநிலமாகிய கெந்துகி சூரிய ஒளிமறைப்புத் தேட்டத்துக்குச் சென்றுள்ளர். அன்னா தொடக்கநிலைப் பள்லிப் படிப்பு முடித்த சிறிது காலத்துக்குள்ளேயே இவரது தந்தையார் 1875 ஜூனில் இறந்துள்ளார். இவர் உடனே தன் தந்தையாரின் வழியைப் பின்பற்றிச் சம்பளத்துடன் முதல் பெண்மணியாக ஆர்வார்டு வான்காணகத்தில் பணியாளராகச் சேர்ந்தார்.\n\nSection::::ஆர்வார்டு கல்லூரி வான்காணகம்.\nஜோசப் வின்லாக் இறந்ததும், மூத்த மகளாகிய அன்னா வின்லாக்குட்பட ஐந்து குழந்தைகளும் அவர்களது விதவைத் தாயாரும் தனியாயினர். எனவே அன்னா த்ன் குடும்பத்துக்கு நிதியாதரவு தரவேண்டி நேர்ந்தது. உடனே இவர் ஆர்வார்டு கல்லூரி வான்ௐஆணகத்துக்குச் சென்று கணக்கீட்டுப் பணியில் சேர விண்ணப்பம் தந்துள்ளார். சிறப்பாக,கைவர் ஏராளமான நோக்கிடுகளுக்கான கணக்கீடுகளைச் சுருக்கிக் கணக்கிடும் வல்லமையைப் பெற்றிருந்தார். பத்தாண்டுகளாக தன் தந்தையார் பயனற்ற நிலையில் முடிக்காமல் விட்டுச் சென்றவற்றை முடித்து தந்துள்ளார். வான்காணக இடைநிலை இயக்குநர் இத்தரவுகளைக் கணக்கிட உதவியாளரை அமர்த்தமுடியாமல் நிதி நெருக்கடி இருந்தமையால் முடிக்கப்படாமல் உள்லதென தாக்கீது தந்துள்ளார். இந்தநிலையில் தான் அன்னா வான்கணகத்தை அணுகி நோக்கீடுகளுக்கான கணக்கீட்டுப் பணியைச் செவ்வனே முடித்த நேர்மாகும். ஏற்கெனவே இவர் தன் தந்தையாரால் கணித வானியலில் அளித்திருந்த பயிற்சி வான்காணகத்தின் இப்பணிக்கு உதவியுள்ளது. இவருக்கு அப்போதைய உண்மைச் சம்பளத்தில் அரைமடங்கே தரப்பட்டுள்ளது. ஆர்வார்டு நிறுவ்னத்தால் கணக்கீடுகளுக்காக இவருக்கு 25 சென்டுகள் மட்டுமே தரமுடிந்துள்ளது.ளான்ன இந்நிலையை ஏற்று பதவியில் அமர்ந்தார்.\n\nஇவர் சேர்ந்த ஓராண்டுக்குள் மூன்று பெண்கள் கனக்கீட்டுப் பணியில் மாந்தக் கணிப்பாளராகச் சேர்ந்துள்ளனர். இப்பெண்கள் அல்லது மாந்தக் கணிப்பாளர்கள் பிக்கரிங்கின் குழாம் என வழங்கப்பட்டுள்ளனர். குறைந்த சம்பளத்தில் தரமான வேளையை ஆற்றியதால் இவர்கள் பெயர்பெற்றனர் . அன்னா இப்பணியை மகளிர் வானியலில் ஆற்றமுடிந்த அரிய பணியாக எண்ணினார். இவர் வான்காணக விண்மீன் திட்டங்களில் படிப்படியாக வளர்ந்து அறிவியலாளராகி உயர்ந்தமையும் இவரது விண்மீன் திட்டப் பங்களிப்புகளும் இதுவரை வானியலில் பயன்படுத்தப்படாத மகளிர் வல்லமையைத் திறம்பட எடுத்துக் காட்டியது.\n\nSection::::முதன்மைப் பங்களிப்புகள்.\nஇவர் ஆர்வார்டு கல்லூரி வான்காணகத்தில் முப்பது ஆண்டுகள் பணிபுரிந்தபோது அந்த வான்காணகம் சந்தித்த அனைத்துத் திட்டங்களிலும் பங்களிப்புகள் செய்துள்ளார். இவரது கணிசமான பணி தொடர்ந்து கடினமாக உழைத்து வான்பெருவட்ட நோக்கீடுகளைச் சுருக்கிக் கணித்த பெரும்பணியே ஆகும். இந்த வான்காணகம் ஐந்தாண்டுகளுக்கு முன்பு ஜான் வின்லாக்கின் வழிகாட்டுதலில் பல அயல்நாட்டு வான்காணகங்களோடு இணைந்து எளிய அனைத்தும் அடங்கிய விண்மீன் அட்டவணையை உருவாக்க செயல்பட்டது. இத்திட்டம் வட்டாரங்களாக வான்கோள நடுவரைக்கு இணையாக அமைந்த வட்டங்களை வைத்துப் பிரித்தது. அன்னா தன்பணியை, \"கேம்பிரிட்ஜ் வாட்டாரம் எனும் வட்டாரத்தில், தான் பணியில் அமர்ந்த சில நாட்களுக்குள்ளேயே தொடங்கினார். இத்திட்டத்தில் இருபது ஆண்டுகள் பணிபுரிந்து, இவரும் இவரது குழாமும் கேம்பிரிட்ஜ் வாட்டரப் பணியைச் செவ்வனே நிறவேற்றி Astronomische Gesellschaft Katalog எனும் வான்கோள அட்டவணைக்குப் பெரும் பங்களிப்புகள் செய்துள்ளனர். இந்த அட்டவணையின் பணிகள் அனைத்தும் சேர்ந்து ஓரிலக்கம் விண்மீன்களுக்கான தகவல்களைத் திரட்டியது. இவை இப்போது உலகமுழுதும் உள்ள வானியலாளர்களால் தம் ஆய்வுகளில் பயன்படுத்தப்படுகின்றன.\n\nகேம்பிரிட்ஜ் வட்டாரப் பணியைத் தவிர, பல தனித்த திட்டங்களிலும் இவர் தன் பங்களிப்புகளைச் செலுத்தியுள்ளார். மேலும், இவர் வான்காணகப் விண்மீன் பட்டியல்களின் தொகுப்பை ( இவை பால்வெளிக் கொத்துகளில் உள்ள விண்மீன்களின் இருப்புகளைச் சுட்டும் பட்டியல்களின் திரட்டாகும்) 38 தொகுதிகளாக பதிப்பித்துள்ளார்.\n\nSection::::இறப்பு.\nஇறப்பை நோக்கிப் பயணித்த இவரது நாட்கள் எந்தவிதச் சிறப்புமின்றிக் கழிந்தன. இவர் தன் இறப்பின் கடைசி ஆண்டில் அன்றாடம் நாள்முழுதுமே தடுமனால் தொல்லையுற்றார். இவர் கடைசியாக 1904 திசம்பர் 17 இல் ஆர்வாடு கல்லூரி வான்காணகத்துக்குச் சென்றுவந்துள்ளார். வருகைக் குறிப்பேட்டில் கடைசி கையெழுத்து 1904 புத்தாண்டன்று இடப்பட்டுள்ளது. மூன்று நாட்கள் கழித்து இவர் தன் 47 ஆம் அகவையில் மசாசூசட் போசுட்டனில் இறந்துள்ளார். கடைசிக் கருமம் கேம்பிரிட்ஜ் புனித ஜான் ஆலயத்தில் நடந்தது.\n"}
{"id": "399322", "url": "https://ta.wikipedia.org/wiki?curid=399322", "title": "ராஜா ராணி (தொலைக்காட்சித் தொடர்)", "text": "ராஜா ராணி (தொலைக்காட்சித் தொடர்)\n\nராஜா ராணி 2017 இல் வெளியிடப்பட்ட இந்திய தமிழ்மொழியிலான தொலைக்காட்சித் தொடர் ஆகும். இதில் சஞ்சீவ் மற்றும் அல்யா மானசா ஆகியோர் முதன்மைப் பாத்திரம் ஈற்று நடித்துள்ளனர்.. இந்த தொடர் வங்காளி மொழி தொடரான \"கீ அபோன் கீ போர்\" எனும் தொடரின் தமிழ் பாதிப்பாகும். இது விஜய் தொலைக்காட்சியில் மே 29 2017 முதல் திங்கள் முதல் வெள்ளி வரை 7 (இந்திய சீர் நேரம்) மணிக்கு ஒளிபரப்பாகி 13 ஜூலை 2019ஆம் ஆண்டு அன்று 683 அத்தியாங்களுடன் நிறைவு பெற்றது.\n\nஒளிபரப்பப்படுகின்றது.\n\nSection::::கதைத் தளம்.\nகதைத் தளம் இராஜசேகர் குடும்பத்து வேலைக்காரியான செம்பா(அலியா மனோசா)வை மையமாகக் கொண்டது. இராஜசேகரும் அவரது மனைவி லக்‌ஷ்மியும் செம்பாவை தமது மகளாக பாவனை செய்கின்ற அதே வேளை அவர்களது மருமக்களாகிய அர்ச்சனாவும் வடிவும் அப்படி கொள்ளாமல் அவளை ஒதுக்குகின்றார்கள். இராஜசேகரின்கா இளைய மகன் கார்த்திக் (சஞ்சீவ்) நீண்ட காலம் சிங்கப்பூரில் இருந்து விட்டு சென்னை திரும்புகிறான். செம்பா படும் சிரமங்களுக்கு எதிராக கார்த்திக் ஒரு நிலைப்பாட்டை எடுக்கின்றான். சூழ்நிலை கார்த்திக்கை செம்பாவைத் திருமணம் செய்ய வைக்கின்றது. செம்பா கார்த்திக்குக்கு உரிய குடும்ப பெண்ணாக தன்னை நிரூபிப்பாரா? என்பதுதான் கதை.\n\nகதை செல்லும் போக்கில் இராஜசேகரின் மூத்த மருமக்கள் இருவரும் மற்றும் அவரது மூத்த மகளும் வேலைக் காரியான செம்பாவுக்கு இளைய மகன் கார்த்திக்கும் எதிராகவே உள்ளனர். அவர்களைப் பொறுத்தவரை கார்த்திக் அவர்களுக்கு வந்து சேர வேண்டிய குடும்ப சொத்தில் பங்கு பெற்று தமது பங்கு குறைவதற்கு காரணமாக உள்ள ஒருவன்.\n\nஒரு நாள் கார்த்திக் பூசை ஒன்றில் இருக்கும்போது இளைய மருமகளான வடிவின் தம்பி சஞ்சை செம்பாவுடன் தவறாக நடக்க மூற்படுகின்றான். இதனை கார்த்திக் வெளிப்படுத்துகின்றான். இதன் பின் கார்த்திக் சம்பாவின் திருமணத்துக்கு ஆலோசனை வழங்குகின்றான் செம்பாவின் விபரத்தை திருமண சேவையில் பதிவு செய்கின்றான். ஆயினும் வரும் மாப்பிள்ளைகளெல்லாம் எல்லாம் சஞ்சை கூறும் செம்பாவைப் பற்றிய அவதூறுகளால் திரும்பிவிடுகின்றார்கள். இதில் அர்ச்சனாவும் இணைந்து வடிவு மற்றும் சஞ்சையுடன் செயற்படுகின்றாள்.\n\nஅர்ச்சனா தனது தூரத்து உறவு முறையான ஒருவரை மாப்பிள்ளையாக கொண்டுவவ்து தனது சூழ்ச்சியை ஆரம்பிக்கின்றார். ஆரம்பத்தில் கார்த்திக் இதில் சந்தேகப்பட்டாலும் பின் தன தீர்மானத்தை மாற்றிக் கொள்கிறார். மாப்பிள்ளையின் குடும்பம் இரண்டு நாட்களில் திருமணத்தை முன்மொழிய அதை இராஜசேகர் ஏற்றுக் கொள்கிறார். அனைவரும் மகிழ்ச்சி அடைகின்றனர். ஆனால் திருமணத்தின் போது அவர் ஏற்கனவே திருமணமானவர் என்பதும் மனைவியைக் கைவிட்டு செம்பாவுடம் திருமணத்திற்கு உடன்பட்டிருப்பதும் தெரியவருகின்றது.\n\nஇறுதியாக திருமணம் நிறுத்தப்படுகின்றது. செம்பாவின் இந்த நிலைமைக்காக இராஜசேகரனை அனைவரும் குற்றஞ்சாட்டுகின்றனர், அடுத்து இராஜசேகர் செம்பாவை கார்த்திக்கு திருமணம் முடிக்க தீர்மானிக்கின்றார்.கார்த்திக் தான் திவ்யாவைக் காதலிப்பதை தனது குடும்பத்திற்கு தெரிவிக்கின்றான்.கார்த்திக்கின் விருப்பத்திற்கு வீட்டில் அனைவரும் சம்மதிக்கின்றனர். செம்பாவுக்கு திருமணம் நடக்கவிருந்த அதே நாளில் திவ்வியா கார்த்திக் நிட்சயதார்த்தத்தையும் நடாத்த தீர்மானிக்கப்படுகின்றது. திவ்யா சிங்கப்பூரில் இருந்து வரும் தம் பெற்றோர்களை அழைத்துவர திவ்வியா விமான நிலையம் செல்கிறாள். இதனிடையில் இராஜசேகர் கார்த்திக்கை செம்பாவைத் திருமணம் செய்ய உடன்படவைக்கின்றார். இறுதியாக செம்பாவை கார்த்திக் திருமணம் செய்கிறான். கடைசி நேரத்தில் திவ்வியா வந்தடைகின்றாள். திவ்வியா பெரும் அதிச்சிக்குள்ளாகின்றாள்.\n\n\n\nSection::::விருதுகள்.\nஇந்த தொடர் 4வது விஜய் தொலைக்காட்சி விருதுகள் மற்றும் கலாட்டா நட்சத்திரா விருதுகளில் சிறந்த தொடர், சிறந்த நாயகன் மற்றும் நாயகி, சிறந்தவில்லி, சிறந்த தாய், சிறந்த ஜோடி போன்ற 19 க்கும் மேலுள்ள பிரிவுகளின் கீழ் பரிந்துரைக்கப்பட்டு 5 விருதுகளை வென்றுள்ளது என்பது குறிப்பிடத்தக்கது.\n\nSection::::வேறு மொழிகளில் மறுதயாரிப்பு.\nஇது ஒரு வங்காளி மொழி தொடரின் தமிழ் மறுதயாரிப்பு எனினும் இவ் தொடர் தமிழிருந்து கன்னடம் மற்றும் தெலுங்கு மொழிக்கு மொழிமாற்றம் செய்யப்பட்டுள்ளது. அதே தருணம் இந்த தொடரின் பல காட்சிகள் தமிழ் நேயர்களுக்கேட்ப மாற்றப்பட்டுள்ளது என்பது குறிப்பிடத்தக்கது.\n\n"}
{"id": "399330", "url": "https://ta.wikipedia.org/wiki?curid=399330", "title": "சீமராஜா (2018 திரைப்படம்)", "text": "சீமராஜா (2018 திரைப்படம்)\n\nசீமராஜா (Seema Raja), பொன்ராமின் இயக்கத்தில், ஆர். டி. இராஜா தயாரிப்பில் 2018 ஆண்டு வெளியான தமிழ்த்திரைப்படம். இத்திரைப்படத்தில் சிவகார்த்திகேயன், சமந்தா ஆகியோர் முதன்மைப் பாத்திரங்களில் நடித்துள்ளனர். இத்திரைப்படம் பாலசுப்ரமணியத்தின் ஒளிப்பதிவிலும், டி. இமானின் இசையிலும், விவேக் அர்சனின் படத்தொகுப்பிலும், 13 செப்டம்பர் 2018இல் வெளியானது.\n\nSection::::படப்பணிகள்.\nவருத்தப்படாத வாலிபர் சங்கம், ரஜினி முருகன் ஆகிய திரைப்படங்களின் வெற்றிக்குப்பிறகு, இப்படத்தினை பொன்ராம் இயக்கவுள்ளதாவும், சிவகார்த்திகேயன் கதாநாயகனாக நடிக்க உள்ளதாகவும், ஆகத்து 2016இல் இப்படத்தின் தயாரிப்பாளர் ஆர். டி. இராஜா அறிவித்தார். இப்படம் 2017ஆம் ஆண்டின் தொடக்கத்தில் படப்பிடிப்பு தொடங்கும் என்றும், 2017ஆம் ஆண்டின் தீபாவளிக்கு முன்னர் இப்படம் வெளியிடப்படும் என்றும் ஆர். டி. இராஜா தெரிவித்தார். முந்தையப் படங்களைப்போலவே இப்படத்திற்கும் பாலசுப்ரமணியத்தின் ஒளிப்பதிவிலும், டி. இமானின் இசையிலும், விவேக் அர்சனின் படத்தொகுப்பிலும் இப்படம் படமாக்கப்பட்டது. இப்படத்திற்காக சமந்தா சிலம்பம் கற்றார். சிவகார்த்திகேயனின் மற்ற இரு திரைப்படங்களை விரைந்து முடிப்பதற்காக இப்படத்தின் படப்பிடிப்பு தள்ளிவைக்கப்பட்டது. இப்படத்தின் தொடக்க விழா 16 சூன் 2017 இல் சிம்ரன், நெப்போலியன் , லால் ஆகியோருடன் தொடங்கியது.\n\nSection::::இசை.\nஇத்திரைப்படத்திற்கு டி. இமான் இசையமைத்துள்ளார்.\n"}
{"id": "399334", "url": "https://ta.wikipedia.org/wiki?curid=399334", "title": "மேகம் கறுத்திருக்கு", "text": "மேகம் கறுத்திருக்கு\n\nமேகம் கறுத்திருக்கு என்பது 1987 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். இராம நாராயணன் இயக்கிய இத்திரைப்படத்தில் பிரபு, ரகுவரன் ஆகியோர் முக்கிய கதாபாத்திரங்களில் நடித்திருந்தனர். இத்திரைப்படத்திற்கு மனோஜ் கியான் இசையமைத்திருந்தார்.\n\n"}
{"id": "399346", "url": "https://ta.wikipedia.org/wiki?curid=399346", "title": "பூர்ணா ஜெகன்நாதன்", "text": "பூர்ணா ஜெகன்நாதன்\n\nபூர்ணா ஜெகன்நாதன் (Poorna Jagannathan) என்பவர் அமெரிக்க நடிகை மற்றும் தயாரிப்பாளர் ஆவார். டெல்லி பெல்லி எனும் இந்தித் திரைப்படத்தில் முக்கியக் கதாப்பாத்திரத்தில் நடித்துள்ளார். மேலும் நிர்பயா எனும் நாடகத்தைத் தயாரித்தார். அதனை எழுதி இயக்கியவர் ஈல் ஃபேர்பர் . இதன் மையக் கருவானது பாலியல் வன்முறைகளுக்கு எதிரான மௌனத்தை களைவது ஆகும். இவரின் நாடகமானது 2013 ஆம் ஆண்டின் பன்னாட்டு மன்னிப்பு அவை விருதினைப் பெற்றது. இதனை டெலிகிராப் பத்திரிகையானது நீங்கள் திரையரங்கில் இதுவரை பார்த்ததிலேயே சிறப்பானதொரு அனுபவத்தைப் பார்க்க இருக்கிறீகள் எனக் கூறியது. ஃபெமினா இதழ் 2012 ஆம் ஆண்டில் இந்தியாவின் அழகிய 50 பெண்களின் பட்டியலில் இவருக்கு 10 ஆவது இடம் கிடைத்தது. 2014 ஆம் ஆண்டில் சக்திவாய்ந்த 50 பெண்களின் பட்டியலில் இவருக்கும் இடம் கிடைத்தது. மேலும் இவர் நாடோடி (ஜிப்சி), நெற்ஃபிளிக்சு , எச்பிஓ குழுமத்தின் அறை 104 போன்றவற்றில் நடித்துவருகிறார்.\nSection::::ஆரம்பகால வாழ்க்கை.\nபூர்ணா ஜெகன்நாதனின் பெற்றொர் இந்திய தூதரகத்தில் பணிபுரிந்தனர். இவர் தூனிஸ், தூனிசியாவில் பிறந்தார்.பாக்கித்தான், அயர்லாந்து, பிரேசில், இந்தியா, மற்றும் அர்கெந்தீனா போன்ற நாடுகளிலும் வாழ்ந்துள்ளார். இவர் ஆங்கிலம், எசுப்பானியம், போர்த்துக்கேய மொழி, இந்தி, தமிழ் ஆகிய மொழிகள் தெரிந்தவர். தன்னுடைய கல்லூரிப் படிப்பை பிரேசிலில் உள்ள பிரேசிலியா எனும் பல்கலைக்கழகத்தில் துவங்கினார். ஆனால் மேரிலன்ட் பல்கலைக்கழகத்தில் ஊடகவியலில் பட்டம் பெற்றார். தன்னுடைய மேற்படிப்பை நடிகர்களின் படமனை (தெ ஆக்டர்ஸ் ஸ்டூடியோ) எனும் உலகப் புகழ் பெற்ற நாடகப் பள்ளியில் பயின்றார். ஆனால் முதல் வருடத்துடன் படிப்பை நிறுத்திக் கொண்டார்.\n\nSection::::தொழில்.\nபூர்ணா ஜெகன்நாதன் சில தொலைக்காட்சி நிகழ்ச்சிகளில் குறிப்பாக அட்டை வீடு (ஹவுஸ் ஆஃப் கார்ட்ஸ்), சட்டம் ,ஒழுங்கு: பாதிக்கப்பட்டவர்களின் தொகுப்பு (லா அண்ட் ஆர்டர்: ஸ்பெசல் விக்டிம்ஸ் யூனிட்) போன்றவற்றில் நடித்துள்ளார். மேலும் தலைப்பற்ற பிப்பா வெள்ளைத் திட்டம் எனும் திரைப்படத்தில் முக்கியக் கதாப்பாத்திரத்தில் நடிக்க உள்ளார். இந்தத் திரைப்படத்தை எ24 பிலிம்ஸ் நிறுவனம் தயாரிக்கிறது.\n\nசெப்டம்பர் 2016 இல் ஜெகன்நாதன் நாடோடி எனும் தொடரில் நடிக்க இருப்பதாக அதிகாரப்பூர்வமான அறிவிப்பு வெளிவந்தது. நயோமி வாட்ஸ் இயக்கிய இந்தத் தொடரை நெற்ஃபிளிக்சு தயாரித்து சூன் 30, 2017 இல் வெளியிட்டது.\n\nSection::::அங்கீகாரங்கள்.\nடெல்லி பெல்லி திரைப்படத்தில் நடித்தற்காக சிறந்த பெண் துணை நடிகைக்கான ஸ்டார்டஸ்ட் விருதைப் பெற்றார். 2014 ஆம் ஆண்டில் வெர்வெ எனும் இதழ் வெளியிட்ட இந்தியாவின் 50 சக்திவாய்ந்த பெண்களின் பட்டியலில் இவருடைய பெயரும் இடம் பெற்றது. ஃபெமினா இதழின் இந்தியாவின் 50 அழகிகள் பட்டியலில் இவருக்கு 10 ஆவது இடம் கிடைத்தது. வோக் வெளியிட்ட சிறந்த பாங்கு பெண்களின் பட்டியலில் 2012,2014, 2015 ஆம் ஆண்டுகளில் இவருடைய பெயர் இடம் பெற்றிருந்தது. 2014 ஆம் ஆண்டுகளில் கிரேசியா விருதுகளில் சிறந்த ஆடை அணிபவருக்கான விருது கிடைத்தது. டேசி கிளப் 2011, 2013 ஆம் ஆண்டுகளில் உலக அளவில் நடத்திய வாக்கெடுப்பில் அமைதியான (கூலஸ்ட்) 50 இந்திய பெண்களில் இவருக்கும் இடம் கிடைத்தது. விலங்குகளை நன்முறையில் நடத்த விழைகின்ற மக்கள் (பீட்டா) என்பதில் தூதராகவும் உள்ளார்.\n\nSection::::திரைப்படங்கள் மற்றும் தொடர்கள்.\nSection::::2004.\nசட்டம் மற்றும் ஒழுங்கு, அவள் என்னை வெறுக்கிறாள்,\n\nSection::::2005.\nசட்டம் மற்றும் ஒழுங்கு, ஜானி பூஜ்ஜியம், டீல் பிரேக்கர், காலநிலை மனிதன்(தெ வெதர்மேன்) நவீன யுகத்தில் நிச்சயிக்கப்பட்ட திருமணம்\n\nSection::::2006.\nலவ் மங்கி (அன்பான குரங்கு), என்னைக் காப்பாற்று, சட்டம் மற்றும் ஒழுங்கு.\n\nSection::::2016.\nதெ நைட் ஆஃப், கேரி பில்பி\n\nSection::::2017.\nநடோடி, வட்டம், சட்டம் மற்றும் ஒழுங்கு: பாதிக்கப்பட்டவர்களின் தொகுதி\n\n"}
{"id": "399354", "url": "https://ta.wikipedia.org/wiki?curid=399354", "title": "யூக்கோ காக்காழு", "text": "யூக்கோ காக்காழு\n\nயூக்கோ காக்காழு \"(Yūko Kakazu)\"(嘉数悠子 \"காக்காழு யூக்கோ\") ஒரு யப்பானிய வானியலாளர் ஆவார். இவர் பால்வெளி உருவாக்கத்திலும் படிமலர்ச்சியிலும் சிறப்பு தகைமை வாய்ந்தவர். இவர் NAOJ அவாய் வான்காணகச் சுபாரு தொலைநோக்கிக்கான மக்கள் பரப்புரை வல்லுனர் ஆவார்.\n\nSection::::இளமையும் கல்வியும்.\nஇவர் யப்பான், ஒகினாவாவில் பிறந்து வளர்ந்தார். நாசா நல்கையில் இவர் பங்குபெற்ற விண்வெளி முகாம் விண்வெளி அறிவியலில் பணியாற்ற வழிவகுத்துள்ளது. ஒகினாவா சோகாக்கு உயர்நிலைப்பள்ளியில் தன் கல்வியை முடித்ததும், இவர் தோகோக்கு பல்கலைக்கழகத்தின் அறிவியல் புலத்தில் அறிவியற் பட்டப் பள்ளியில் படித்தார். அங்கு முதலில் இவர் வேதியியல் துறையில் சேர்ந்தாலும் பின்னர் இயற்பியல் துறைக்கு மாறியுள்ளார். அப்பல்கலைக்கழகத்தில் இளவல் பட்டம் பெற்றதும், இவர் மனோவாவில் உள்ள அவாய் பல்கலைக்கழகத்தில் முதுவர் பட்டமும் வானியலில் முனைவர் பட்டமும் பெற்றார்.\n\nSection::::வாழ்வும் ஆய்வும்.\nஇவர் 2008 முதல் பாரீசு வானியற்பியல் நிறுவனத்தில் பல ஆய்வுநிலைகளில் பணிபுரிந்துள்ளார். பின்னர் கலிபோர்னியா தொழில்நுட்ப நிறுவனத்தில் ஆய்வாளராக 2010 முதல் பணிபுரியலானார். பிறகு, சிகாகோ பல்கலைக்கழகத்தில் 2011 முதல் ஆய்வாளரானார். இவர் இப்போது ட்வத்யேசிய வானியல் அமைப்பின் வான்கானகத்திலும் சுபாரு தொலைநோக்கியிலும் 2013 முதல் ஆய்வாளராக பணிபுரிகிறார்.\nஇவரது ஆய்வுப் புலம், புடவியின் உறுப்புகளாக அமையும் பால்வெளிகளின் தோற்றமும் படிமலர்ச்சியும் ஆகும்.\n\n"}
{"id": "399367", "url": "https://ta.wikipedia.org/wiki?curid=399367", "title": "திருக்கழுக்குன்றம் புண்ணிய தீர்த்தங்கள்.", "text": "திருக்கழுக்குன்றம் புண்ணிய தீர்த்தங்கள்.\n\nபுகழ்பெற்ற திருக்கழுக்குன்றத்தில் மொத்தம் 16 புண்ணிய தீர்த்தங்கள் இருந்திருக்கின்றது. அவைகள் எங்கு எங்கு எந்த நிலையில் உள்ளது என பார்க்கலாம்.\n\n1.சங்கு தீர்த்தம்.உலகப்புகழ் பெற்ற சங்குதீர்த்த குளம் சுமார் 13 ஏக்கர் பரப்பளவு கொண்டது. வழக்கமாக கடல்  நீரில் பிறப்பதாக சொல்லப்படும் சங்கு இங்கு நன்னீரில் பிறப்பது சிறப்பு. 12 ஆண்டுகளுக்கு ஒரு முறை இங் கு சங்கு பிறக்கும். அதனாலேயே இதனை சங்கு தீர்த்தம் என அழைக்கின்றனர்.கடந்த 01.09.2011  அன்று இத்திருக்குளத்தில் சங்கு பிறந்தது.ஒரு மண்டலம் -48 நாட்கள் குளித்து மலைவலம் வந்தால் சித்தபிரமை தீரும் என்பது உண்மை.நோய் தீர்க்கும் தீர்த்தம் என்பது சிறப்பாகும். கங்கா நதி.காவிரி நதி.சரஸ்வதி நதி.வைதாளி நதி.கோமகி நதி.பொன்முகி நதி.தெனகுமரி நதி.தேவிகை நதி.கம்பை நதி போன்ற அனைத்து நதிகளிடமும் சிவபெருமான கூறியதாவது:-\n\n\"காணினும் கைதொடினும் அள்ளித்தெளிப்பினும் உட்கொளினும்;-கணப்பொழுது முழ்கினும்-கால் வழுக்கி வீழினும் பாணிவிரி திரையின் ஒரு பனித்திவலை படினும் படரும் காற்றனுகினும் மெய்ப்பாதகம் குடிபோம் சேலைகு தொழுமிந்த தடந்தோறும் நீர் முகந்து செலும் அடியோர் அயமேகத்திற நகராம. விரதம் பூனுமவர் படிந்தியற்றில் அனந்தமெனப்பலிக்கும் புராரி என்றும் தீர்த்தம் என்றும் இரண்டில்லை இப்புரிக்கே\" என கூறியுள்ளார்.\n\nகுரு பகவான் கன்னிராசிக்கு பிரவேசிக்கும் காலம் புஷ்கர மேளா நடைபெறும். அதுசமயம் இந்த குளத்தில்  நீராடுதல் சிறப்பாகும். அன்று மாலை நடைபெறும் லட்ச தீப பெருவிழா காண கண்கோடி வேண்டும். சமீபத்தில் 02.08.2016 அன்று இவ்விழா நடைபெற்றது.\n\n2. ருத்ர தீர்த்தம்:-\n\nஇங்கு சங்கு தீர்த்த குளத்திற்கு தெற்கு பகுதியில் ருத்ராங்கோயில் அருகில் அமைந்துள்ளது. இங்குள்ள சிவனை தேவகணங்கள்.முனிவர்கள்.வழிபட்ட திருக்கோயில் இது.ஏழு மங்கையரும்.முருகக்கடவுளும்.வசிஷ்டர் விசுவாமித்திரர் அகத்தியர் ஜனக முனிவர் அகலிகை முதலியோர் தவம் செய்து அவரவர் வேண்டுதல் நிறைவேற்றியதாக ஐதிகம். ருத்ரர்கள் இறைவனை வேண்டி இத்தலத்திற்கு ருத்ர தீர்த்தம் எனவும்.இத்தலம் ருத்ராங்கோயில் எனவும். இங்குள்ள சிவன் ருத்ர கோடீஸ்வரர் எனவும் வழங்க வேண்டி அதன்படியே இத்தலம் வழங்கப்படுகின்றது.\n\n3.வசிஷ்ட தீர்த்தம்:-இது ருத்திரான்கோயிலில் உள்ள  ஓசூரம்மன் கோயிலுக்கு பின்புறம் அமைந்துள்ளது. இங்கு வசிஷ்டர் பல வேள்விகள் செய்து சிவனருள் பெற்றதால் இதற்கு வசிஷ்ட தீர்த்தம் என பெயர் உண்டாயிற்று. இங்குள்ள அம்மனை வெள்ளிக்கிழமம் விரதம் இருந்து வழிபட்டால் வேண்டுதல் நிறைவேறும். இக்குளத்தில் மூழ்கி சிவனை வசிஷ்டர் வேண்டியதாக வரலாறு உண்டு. அம்மன் அருளாளல் குழந்தை பாக்கியம் இல்லாவர்களுக்கு குழந்தை பெற்றதாக சொல்வதுண்டு.\n\n4. அகத்திய தீர்த்தம்:-இந்த குளம் கருங்குழி போகும் வழியில் வெள்ளாழ தெரு முனையில் அமைந்துள்ளது.இங்கு அகத்தியர் தவம் செய்ததால் இது அகஸ்தியர் தீர்த்தம் என்று அழைக்கப்படுகின்றது.சுந்தர மூர்த்தி நாயனார் கழுக்குன்ற ஈசனை பூஜிக்க வந்தபோது இக்குளத்தில நீராடி எழுந்த போது சிவ காட்சி பெற்று பொன்பெற்றார் அத்தகைய சிறப்பு வாய்ந்தது இந்த தீர்த்தம்.அதன் காரணமாக இன்றும் சித்திரை திருவிழா நடைபெறும் நான்காம் நாள் திருவிழா உற்சவத்தில் இறைவன் தெற்கு வாசல் வழியாக வந்து தீர்த்தத்தின் அருகில் மண்டபத்தில் வைத்து சுந்தரருக்கு பொற்றாளம் அளிக்கும் போது அன்புடன் இறைவன் இடம் உபதேசம் பெறுகிறார்.\n\n5. மார்க்கண்டேய தீர்த்தம்:-அகத்திய தீர்த்தத்திற்கு வடக்கு. தாழக்கோயிலுக்கு தென்மேற்கிலும் வயல்வெளிக்கு நடுவில் அமைந்துள்ளது. அருகிலேயே ஆலமரமும் அம்மன்கோயிலும் உள்ளது. மார்க்கண்டேய முனிவர் இறைவனை வணங்கி அருள்பெற்ற இடம் .எனவே இது மார்க்கண்டேய தீர்த்தம் என அழைக்கப்படுகின்றது.\n\n6.ஞான தீர்த்தம்:-இந்த தீர்த்தம் மார்க்கண்டேய தீர்த்தத்திற்கு வடக்கு புறத்தில் அமைந்துள்ளது. ஆனால் அங்கு சென்று பார்த்தால் குளத்தினை காணவில்லை..குளத்தின் அருகே மண்டபமும் வினாயகர் கோயிலும்.ஆலமரமும் உள்ளதாக சொன்னார்கள். தேடிக்கொண்டிருக்கின்றோம்.\n\n7.கௌசிக தீர்த்தம்:-இது மலைக்கு வட மேற்கில் அமைந்துள்ளது.கொளசிக முனிவர் இதில நீராடி சிவனை வழிபட்டதால் இவர் பெயரே இக்குளத்திற்கு அமைந்துள்ளது. பேச்சு வழக்கில் ஆண்டரசன் குளம் -ஆண்டர்சன்குளம் என்றும் அழைக்கப்படுகின்றது. இது வன்னிய தெரு முடிவில் உள்ளது.\n\n8.அகலிகை தீர்த்தம்:-அகலிகை வேதமலை ஈசனை வணங்கிடவும் அவள் பாவ விமோசனம் பெற்று நலம் அடைந்திடவும் தேவர்களும் முனிவர்களும் தொழுதிடும் கழுக்குன்ற ஈசனிடம் வந்தபோது இந்த குளத்தில் நீராடி சிவனை வழிபட்டதால் இது அகலிகை தீர்த்தம் என்று அழைக்கப்படுகின்றது. தற்காலத்தில இது வெள்ளை குளம் என்று அழைக்கப்படுகின்றது.\n\n9.வருண தீர்த்தம்:-மலை வலம் வரும் சமயம் நவகிரக கோயிலுக்கு பின்புறம் இந்த தீர்த்தம் உள்ளது. வருண பகவான் இக்குளத்தில் நீராடி பின்னர் இறைவனை வழிபட்டதால் வருண தீர்த்தம் என்று அழைக்கப்படுகின்றது. இதன் அருகிலேயே கோடி வினாயர் ஆலயம் உள்ளதால் கோடிவினாயர் தீர்த்தம் என்றும் அழைக்கப்படுகின்றது.\n\n10. சுந்தர  தீர்ததம்:-நால்வர்கோயில் பேட்டை -தேவஸ்தானத்திற்கு சொந்தமான பயணிகள் விடுதி அருகில் உள்ளது. சுந்தரர்  இங்குள்ள குளத்தில் நீராடி இறைவனை வேண்டியதால் இது சுந்தர தீர்த்தம்  என்று அழைக்கப்படுகின்றது.\n\n11.இந்திர தீர்ததம்:-இது நால்வர் கோயில் பேட்டையில் நால்வர் கோயில அருகில் உள்ளது. அப்பர் சுவாமிகள் இக்குளத்தில் நீராடி இறைவனை வழிபட்டதாக பதிகம் உள்ளது. இறைவனடிகளார்கள் இறைவனை வழிபட இக்குளத்தில் ;தினம் நீராடி இறைவனடி சேர்ந்ததால் இது இந்திர தீர்த்தம் என அழைக்கப்படுகின்றது.\n\n12. சம்பு தீர்த்தம்:-இந்த தீரத்தம் மாமல்லபுரம் சாலையில் கொத்திமங்கலத்தில் அமைந்துள்ளது. இதன் கரையில ஆலமரமும்.முனிஸ்வரர் ஆலயம் உள்ளது. சம்பாதி மற்றும் சடாயு போன்ற பல முனிவர்கள் இக்குளத்தில் மூழ்கி சிவனை வழிபட்டு முக்தி அடைந்தார்கள். அதனாலேயே இது சம்பு தீர்த்தம் என்று அழைக்கப்படுகின்றது.\n\n13. லட்சுமி தீர்த்தம்:-ஒரு முறை சிவனை காண திருமால் கயிலாயம் சென்றபோது வேதமலை(திருக்கழுக்குன்றம்) வந்து என் திருக்காட்சியை காண்பாயாக என அழைத்தார் அதன்படியே திருமால் இங்கு வந்து லட்சுமி சமேதராக இக்குளத்தில நீராடி இறைவனை வழிபட்டார்.அப்போது திருமாலிடம் லட்சுமி தேவி இக்குளத்திற்கு என்ன பெயர் என வினவினார். சகல சம்பத்துக்களும் தரும் நீயே இங்கு நீராடியதால் இது லட்சுமி தீர்த்தம் என வழக்கட்டும் என்றும் இக்குளத்தில் நீராடி இறைவனை வழிபடுபவர்கள் வாழ்வில லட்சுமி கடாச்சம் கிட்டும் என வரம் வழங்கினார். அதன்படியே இக்குளம் லட்சுமி தீர்த்தம் என்று அழைக்கப்படுகின்றது.\n\n14.நந்தி தீர்த்தம்:-இறைவனை நந்தி இந்த குளத்தில் நீராடி வழிபட்டு இறையடி சேர்ந்ததால் இது நந்தி தீர்த்தம் என்று அழைக்கப்படுகின்றது. இது தாழகோயில் உள்புறம்அமைந்துள்ளது. \n\n15.பட்சி தீர்த்தம்:-வேதமலை மீது பட்சி உணவருந்தும் பாறைக்கு அருகில் இந்த தீர்த்தம் உள்ளது. இரண்டு பாறைகளுக்கு இடையே இந்த தீர்த்தம் உள்ளது. கடுமையான  வறட்சியிலும் இக்குளத்தில் உள்ள நீர்வற்றியது இல்லை. கடும் பிணிஉள்ள நாய் குளத்தில் விழுந்து பிணி நீங்கி சென்றதாக வரலாறு உண்டு. பட்சிகள் நீராடுவதால் இது பட்சி தீர்த்தம் என அழைக்கப்படுகின்றது.\n\nதிருக்கழுக்குன்றத்தில் மொத்தம் 16 தீர்த்தங்கள் உள்ளதாக சொல்கின்றார்கள். மதுளம் குப்பத்தில் ஒரு குளம் உள்ளதாக சொல்கின்றார்கள். அதுபற்றிய விவரம்தெரியவில்லை. அதுபோல மலை மேலே நரிக்குளம் உள்ளது. அது தீர்த்தங்கள் வரிசையில் வருமா என தெரியவில்லை..காணமல் சென்ற குளங்களை தேடிக்கொண்டிருக்கின்றோம்...\n\nநமது ஊர்..நமது குளம்...நமது பெருமை..அதனை காப்பது நமது கடமை...\n\nவாழ்க வளமுடன்\n\nவேலன்."}
{"id": "399368", "url": "https://ta.wikipedia.org/wiki?curid=399368", "title": "சித்ரா விஸ்வேஸ்வரன்", "text": "சித்ரா விஸ்வேஸ்வரன்\n\nசித்ரா விஸ்வேஸ்வரன் என்பவர் இந்திய பரதநாட்டியக் கலைஞர் ஆவார். சிதம்பரம் நிகழ்கலை மன்றம் என்ற பெயரில் நாட்டியப் பள்ளி ஒன்றை சென்னையில் நடத்தி வருகிறார். 1992 ஆம் ஆண்டில் இந்திய அரசின் உயரிய விருதான பத்மசிறீ விருதினைப் பெற்றார்.\n\nSection::::ஆரம்பகால வாழ்க்கை, பயிற்சிகள்.\nசித்ரா விஸ்வேஸ்வரன் தன்னுடைய மூன்றாம் வயதில் இருந்தே தன்னுடைய தாய் ருக்மனி பத்மனாபனுடன் இணைந்து பரதநாட்டியம் ஆடத் தொடங்கினார். இவருடைய தந்தை இந்திய இரயில்வேயில் பனிபுரிபவர். அவருக்கு இலண்டனில் வேலை கிடைத்ததும் குடும்பத்துடன் அங்கு சென்றுவிட்டார். அங்கு பழமையான பேலட் நடனத்தைக் கற்றார். பின்பு கொல்கத்தாவில் கதக் மற்றும் மணிப்புரி போன்ற நடனங்களைக் கற்றார். இவருக்குப் பத்து அகவை இருக்கும் போது திருவிடைமருதூர் (பிறப்பிடம்) டி. ஏ. ராஜலட்சுமி என்பவரிடம் நடனம் பயில சேர்ந்தார். ராஜலட்சுமி என்பவர் ஒரு சிறந்த தேவதாசி ஆவார். அவர் கொல்கத்தாவில் தங்கியிருந்தார். அவரிடம் சேர்ந்த 10 மாதங்களிலேயே சித்ரா விஸ்வேஸ்வரனுடைய அரங்கேற்றம் நடைபெற்றது. சுமார் பத்து வருடங்களாக ராஜலட்சுமியிடம் பயிற்சி பெற்றார்.\n\nபதின்மூன்றாம் வயதில் தியாகராஜர் வாழ்க்கையை வர்ணம் முறையில் நடன அசைவுகளை அமைத்திருந்தார். தன்னுடைய பள்ளிப் படிப்பை முடித்தவுடன் சென்னை சென்று நடனத்தில் ஈடுபட வேண்டும் என நினைத்தார் ஆனால் இவருடைய பெற்றோர் கல்லூரிப் படிப்பை முடிக்க வேண்டும் என வலியுறுத்தினர். எனவே கொல்கத்தா பல்கலைக்கழகத்தில் ஆங்கிலம் இளங்கலை பயின்றார். அதே சமயத்தில் கிடைக்கும் நேரங்களில் நடனம் பயின்றார்.\n\n1970 ஆம் ஆண்டில் மனிதவள மேம்பாட்டு அமைச்சகத்தின் மேம்பட்ட பரதநாட்டியக் கலைகள் கற்றுக் கொள்வதற்கான உதவித்தொகையைப் பெற்றுக் கொண்டார். அந்த சமயத்தில் ஒரு ஆண்டில் தேசிய அளவில் இரண்டு உதவித் தொகை மட்டுமே வழங்கப்பட்டது, தற்போது இது 25 ஆக உள்ளது. பின் சென்னையில் வழுவூர் ராமைய்யா பிள்ளையிடம் நான்கு வருடம் பயின்றார். மூன்றே மாதங்களில் இவர் நடன அசைவு அமைத்த நடன நாடகத்தில் ஆடுவதற்கான நடிகராக இவரைத் தேர்வு செய்தார்.பேராசிரியர் பி.சம்பமூர்த்தி, கலை வரலாற்று ஆசிரியரான கபிலா வாட்சியன் மற்றும் நடன விமர்சகர் சுனில் கோத்தாரி ஆகியோர் இவரது நடனத்தைப் பற்றிக் குறிப்பிட்டுள்ளனர்.\n\nSection::::நடன ஆசிரியராக.\nசித்ரா விஸ்வேஸ்வரன் , பதினாறு வயது இருக்கும் போதே கொல்கத்தாவில் நடனம் கற்றுத்தர ஆரம்பித்தார். 1975 ஆம் ஆண்டில் சென்னையில் சிதம்பரம் நிகழ்கலை மன்றம் ஒன்றைத் தொடங்கினார். தற்போது இந்தப்பள்ளி உலகத்தின் பல்வேறு பகுதிகளில் நடைபெறுகிறது. அதனை இந்த மன்றத்தின் முன்னாள் மாணவர்கள் நடத்துகின்றனர். இதில் குறிப்பிட்ட சில மாணவர்களை மட்டுமே நடனம் பயில மாணவர்களாக சேர்க்கப்படுகின்றனர். இங்கு மாணவர்களாக சேர்க்கப்படுபவர்கள் தேசிய மற்றும் பன்னாட்டு உதவித் தொகைகள் மற்றும் ஆய்வு உதவித் தொகைகள் போன்றவற்றைப் பெறுகின்றனர்.\n\nSection::::நடனம்.\nவிஸ்வேஸ்வரன் இந்தியாவின் பல முக்கியத் திருவிழாக்கள் மற்றும் பல வெளிநாடுகளிலும் நடனமாடியுள்ளார். குறிப்பாக ஆத்திரேலியா, ஆஸ்திரியா, பகுரைன், பெல்ஜியம், பல்காரியா, கனடா, பிஜி, பிரான்சு, ஜெர்மனி, இத்தாலி, குவைத், லக்சம்பர்க், மலேசியா, நெதர்லாந்து, ஓமான், போர்த்துகல், கத்தார், சிங்கப்பூர், இலங்கை, சுவீடன், சுவிட்சர்லாந்து, ஐக்கிய அரபு அமீரகம், இலண்டன், அமெரிக்க ஐக்கிய நாடு போன்ற பல நாடுகளில் ஆடியுள்ளார்\n\nதூர்தர்ஷன் மற்றும் பல இந்தியத் தொலைக்காட்சிகளில் இவர் நிகழ்ச்சிகள் செய்துள்ளார். மேலும் இவருடைய நடன நிகழ்ச்சிகள் பிபிசி உள்ளிட்ட பல தொலைக்காட்சிகளிலும் பிரான்சு, மலேசியா, போர்ச்சுகல், சுவிட்சர்லாந்து போன்ற பல நாடுகளில் ஒளிபரப்பானது. இந்தியாவின் 50 ஆவது சுதந்திர தினத்தின் போது பிபிசி நிறுவனம் இவரை சிம்பனி அறையில் நடனமாட அழைத்தது. மேலும் அதனை ஆகஸ்டு 15 , 1997 ஆம் ஆண்டில் உலகம் முழுவதும் ஒளிபரப்பு செய்தது.\n"}
{"id": "399373", "url": "https://ta.wikipedia.org/wiki?curid=399373", "title": "2018 இந்தியன் பிரீமியர் லீக்", "text": "2018 இந்தியன் பிரீமியர் லீக்\n\n2018 இந்தியன் பிரீமியர் லீக் என்பது (indian premier league) ஐ பி எல் 11 எனவும் அழைக்கப்படுகிறது. இது இந்தியத் துடுப்பாட்டக் கட்டுப்பாடு வாரியத்தால் நடத்தப்படும் தொழில்முறை துடுப்பாட்டத்தின் 11 ஆவது பருவம் ஆகும். இது ஏப்ரல் 7 ஆம் திகதி முதல் மே 27 வரை நடைபெற உள்ளன. இரண்டாண்டு தடைகளுக்குப் பிறகு சென்னை சூப்பர் கிங்ஸ் மற்றும் ராஜஸ்தான் ராயல்ஸ் அணிகள் விளையாட இருக்கின்றன. நடுவர் முடிவு மீளாய்வு முறைமை பயன்படுத்தவிருக்கும் முதல் பருவம் இதுவாகும்.\n\n"}
{"id": "399374", "url": "https://ta.wikipedia.org/wiki?curid=399374", "title": "இங்வர் காம்பரத்", "text": "இங்வர் காம்பரத்\n\nஇங்வர் காம்பரத் ( Feodor Ingvar Kamprad 30 மார்ச்சு 1926–27 சனவரி 2018) என்பவர் சுவீடிய தொழில் அதிபர் ஆவார். ஐக்கியா என்ற பன்னாட்டு சில்லறை வணிக நிறுவனத்தைத் தொடங்கினார். இவர் 1976 முதல் 2014 வரை சுவிட்சர்லாந்தில் வாழ்ந்து வந்தார்.\n\nSection::::இளமைக் காலம்.\nதெற்கு சுவீடனி;ல் சுமலந்தியா என்ற பகுதியில் சுவீடிய தாய்க்கும் செருமனி தந்தைக்கும் இங்வர் காம்பரத் பிறந்தார். இவருடைய பாட்டி குடும்பத் தொழிலை இவருக்குக் கற்றுக் கொடுத்தார். வணிகத்திலும் தொழிலிலும் ஏற்படும் இன்னல்களையும் இடர்பாடுகளையும் எடுத்துக் காட்டி வழிமுறைகளைச் சொல்லிக் கொடுத்தார். இவர் பள்ளிப் படிப்பைத் தொடராமல் வணிகத்தில் ஆர்வம் கொண்டார்.\n"}
{"id": "399382", "url": "https://ta.wikipedia.org/wiki?curid=399382", "title": "இந்திராணி ரகுமான்", "text": "இந்திராணி ரகுமான்\n\nஇந்திராணி ரகுமான் (Indrani Rahman) (19 செப்டம்பர் 1930, சென்னை – 5 பெப்ரவரி 1999, நியூயார்க்) ஒரு இந்திய செவ்வியல் நடனப் பெண்மனி ஆவார். இவர் பரதநாட்டியம், குச்சிப்புடி, கதகளி மற்றும் ஒடிசி ஆகிய நடன வகைகளை மேற்கத்திய நாடுகளில் பிரபலமடையச் செய்தார். இந்நோக்கத்திற்காக மேலை நாடுகளுக்குச் சென்ற இவர் பின்பு 1976 ஆம் ஆண்டில் நியூயார்க்கில் நிரந்தரமாகக் குடியேறினார்.\n\n1952 ஆம் ஆண்டில், அவர் இந்திய அழகி அணிவகுப்பில் வென்றார். பின்பு, அவர் அன்னை இராகினி தேவியின் நிறுவனத்தில் இணைந்தார். இந்திய செவ்வியல் அல்லது மரபுவழி நடன வகைகளில் ஒன்றான ஒடிசியை தனது சர்வதேசப் பயணங்களின் போது பிரபலமடையச் செய்தார். 1969 ஆம் ஆண்டில் இந்திராணி பத்மசிறீ விருதினையும், 1969 ஆம் ஆண்டில் நிகழ்த்து கலைகளில் சங்கீத நாடக அகாதமி விருதினையும் மற்றும் தாரக்நாத் தாசு விருதினையும் வென்றார்.\n\nSection::::குடும்பமும் பின்னணியும்.\nஇந்திராணி ரகுமான் சென்னையில் (அந்நாளைய மதராசு) பிறந்தார். இவர் இந்தோ-அமெரிக்கச் சபைக்கு சிறிது காலம் தலைவராக இருந்த பல்ராம் பாஜ்பாய் (1880–1962), மற்றும் இராகினி தேவி ஆகியோருக்கு மகளாகப் பிறந்தார். இவரது தந்தை இராம்லால் பாஜ்பாய் வட இந்தியப் பின்னணி கொண்ட ஒரு வேதியியலாளர் ஆவார். இவர் தனது உயர் கல்விக்காக ஐக்கிய அமெரிக்க நாட்டிற்குச் சென்றார். அங்கு அவர் 1893 ஆம் ஆண்டு பெடோஸ்கெய், மிச்சிகனில் பிறந்த லுயெல்லா செர்மான் என்ற அமெரிக்கரை மணந்தார்.  (இறப்பு 1982), எசுத்தர் அவரது திருமணத்திற்குப் பிறகு இந்து மதத்தைத் தழுவினார். இதன் காரணமாக அவர் இராகிணி தேவி என்ற பெயரைச் சூட்டிக்கொண்டார். இத்தம்பதியினர் 1920 ஆம் ஆண்டில் இந்தியாவிற்குத் திரும்பினர். ராமலால் லாலா லஜபதி ராயால் தொடங்கப்பட்ட யங் இந்தியா பத்திரிக்கையில் உதவி ஆசிரியராகப் பணியில் சேர்ந்தார். இந்திய விடுதலைக்குப் பிறகு நியூயார்க்கில் இந்தியாவின் கவுன்சிலர் ஜெனரலாகவும் மற்றும் இந்தோ அமெரிக்க சபையின் தலைவராகவும் ஆனார். இதற்கிடையில், இராகினி இந்திய மரபு வழி நடனத்திற்கு மிகுந்த ஆர்வமிக்க ஆதரவாளராக மாறினார். அவரது வாழ்வை இந்திய மரபு வழி நடனக்கலைக்கு புத்துயிர் அளிக்கவும் போற்றிப் பாதுகாக்கவும் அர்ப்பணித்தார். இத்தகைய மாற்றமானது இராகினி, மைசூர் அரசாட்சியின் அரசவம்ச பெருமை மிக்க அரசவைக் கலைஞர் ஜெட்டி தாயம்மாவிடமிருந்து பரத நாட்டியத்தைக் கற்கத் தொடங்கியதிலிருந்து நிகழ ஆரம்பித்தது. பிறகு, அவர், தனது நாட்டியத் திறன்களை சென்னையின் அரசவை மங்கை கௌரி அம்மாவின் பொறுப்பில் இருந்த காலத்தில் கூர்தீட்டிக் கொண்டார். இந்திராணி இந்த கலவையான நிறப்பிரிவுகளைச் சார்ந்த தம்பதியினருக்கு மகளாக சென்னையில் பிறந்தார். தனது அமெரிக்கப் பூர்வீக அன்னையின் வளர்ப்பில் சுதந்திரமான முறையில் வளர்க்கப்பட்டார். அலங்கார அழகியரின் அணிவகுப்புகளில் கலந்து கொள்வதற்கு ஊக்கப்படுத்தப்பட்டார். நாடு முழுவதுமிருந்து அழகியர் அணிவகுப்பில் கலந்து கொள்வதை ஏற்றுள்ள வெகு சில பங்கேற்பாளர்களில் ஒருவராகக் கலந்து கொண்ட இந்திராணி 1952 ஆம் ஆண்டில் இந்தியாவின் நங்கையாகத் தேர்ந்தெடுக்கப்பட்டார். தனது 15 ஆம் வயதில், பள்ளிப்பருவத்தில், இந்தியச் சட்டத்தின்படி திருமணத்திற்குத் தகுதியற்ற வயதில் இவர், தன் வயதைப் போல் இருமடங்கு வயதை உடைய, உலகப்புகழ் பெற்ற கட்டிடடக்கலை வல்லுநர் அபீப் ரகுமானுடன் காதலின் காரணமாக சேர்ந்து வாழ்வதற்காக வீட்டை விட்டுச் சென்றார்.\n"}
{"id": "399388", "url": "https://ta.wikipedia.org/wiki?curid=399388", "title": "புழுங்கல் அரிசி", "text": "புழுங்கல் அரிசி\n\nபுழுங்கல் அரிசி (என்று அழைக்கப்படும் வேகவைக்கப்பட்ட அரிசி) என்பது ஓரளவு வேகவைத்த  நெல்லிடமிருந்து  உமியானது தனியாகப் பிரிக்கப்பட்டு தயாரிக்கப்படும் அரிசி ஆகும்.  நெல் அவித்தலில் மூன்று அடிப்படை படிகள் உள்ளன, அவை ஊறவைத்தல், வேகவைத்தல் மற்றும் உலர்த்துதல் ஆகும். இந்த வழிமுறைகள் மூலம்  அரிசியை கைகளினால் எளிதாக குத்திப் பிரிக்கமுடியும் ஆனால் எந்திரங்களால் எளிதாக பிரிக்க இயலாது. உலகில் உற்பத்தியாகும் சுமார் 50% நெல்  வேகவைக்கப்படுகிறது.  இந்த செயல்முறை உலகம் முழுவதும் பல நாடுகளில் நடைமுறையில் உள்ளன,  அவை இந்தியா, பங்களாதேஷ், பாகிஸ்தான், மியான்மர், மலேசியா, நேபாளம், இலங்கை, தாய்லாந்து, தென் ஆப்ரிக்கா, இத்தாலி, ஸ்பெயின், நைஜீரியா, தாய்லாந்து, சுவிட்சர்லாந்து, அமெரிக்கா மற்றும் பிரான்ஸ்.\n"}
{"id": "399400", "url": "https://ta.wikipedia.org/wiki?curid=399400", "title": "நெஞ்சில் துணிவிருந்தால் (2017 திரைப்படம்)", "text": "நெஞ்சில் துணிவிருந்தால் (2017 திரைப்படம்)\n\nநெஞ்சில் துணிவிருந்தால் (Nenjil Thunivirundhal), சுசீந்தனின்இயக்கத்தில், தமிழில் ஆண்டனியின் ,சக்ரி தெலுங்கில் சிக்ருபட்டி ஆகியோரின் தயாரிப்பில் வெளியாகியுள்ள தமிழ், தெலுங்கு திரைப்படம். இத்திரைப்படத்தில் சந்தீப் கிசன், மெக்ரீன் பிர்சடா ஆகியோர் முதன்மைப் பாத்திரங்களிலும் சூரி, ஹரிஷ் உத்தமன்ஆகியோர் துணைப்பாத்திரங்களிலும் நடித்துள்ளனர். இத்திரைப்படம் இலக்சுமன் குமார் ஒளிப்பதிவிலும், டி. இமானின் இசையிலும், காசி விசுவநாதனினின் படத்தொகுப்பிலும் உருவானது. இப்படத்தின் படப்பிடிப்பு திசம்பர் 2016இல் தொடங்கப்பட்டு 10நவம்பர் 2017இல் படம் வெளியானது. \n\nSection::::படப்பணிகள்.\nஇப்படத்தின் படப்பிடிப்பு திசம்பர் 2016இல் தொடங்கப்பட்டு ஜூன் 2017 இல் முடிந்தது. இப்படம்10நவம்பர் 2017இல் படம் திரையரங்குகளில் வெளியானது. \nSection::::கதை.\nமகேசு, குமார் ஆகிய இரண்டுபேரும் நெருக்கமான நண்பர்கள். குமார் தங்கை சாதிகாவிற்கும் மகேசுக்கும் காதல். ஒரு சதியின் பொருட்டு மகேசை கொன்றிட துரைப்பாண்டியாக குழுவினர் திட்டமிடுகின்றனர் ஆள்மாறாட்டம் ஏற்பட்டதால், அவருக்கு பதில் அவரின் நண்பன் குமாருக்கு வலை விரிக்கின்றனர். குறி வைக்கப்பட்டதில் இருந்து தப்பிய குமார். இந்த நிகழ்வு குறித்து காவல்துறையின் உதவியுடன் துப்பு துலக்குகின்றார். துரைப்பாண்டியின் இலக்கு தனது தங்கை எனவும் தனது நண்ப இல்லை எனவும் அறிகின்றார். தன் நண்பனையும், தங்கையையும் அவர் காத்தாரா? துரைப்பாண்டியின் கொடுஞ் செயல்களுக்கு முடிவு காணப்பட்டதா என்பதே கதை.\nSection::::இசை.\nஇத்திரைப்படத்திற்கு டி. இமான் இசையமைத்து வருகின்றார். இப்படத்திற்கு வைரமுத்து, யுகபாரதி, மதன் கார்க்கி ஆகியோர் பாடல்களை எழுதியுள்ளனர்.\n"}
{"id": "399401", "url": "https://ta.wikipedia.org/wiki?curid=399401", "title": "ஆயிரத்தில் இருவர்", "text": "ஆயிரத்தில் இருவர்\n\nஆயிரத்தில் இருவர் என்பது 2017 ஆவது ஆண்டில் வெளியான ஓர் இந்தியத் தமிழ்த் திரைப்படமாகும். சரண் இயக்கிய இத்திரைப்படத்தில் வினய் கதாநாயகனாக நடித்திருந்தார். அவருடன் சாக்சி சௌத்ரி, சுரபி சந்தோஷ், கேசா கம்பாதி ஆகியோர் முக்கிய கதாபாத்திரங்களில் அறிமுகம் ஆயினர். 2012 இல் படப்பிடிப்பு தொடங்கப்பட்ட இத்திரைப்படம் மிகவும் தாமதமாக 2017 செப்டம்பர் 22 அன்று வெளியானது. ஆயினும் வணிக ரீதியாக வெற்றியைப் பெறவில்லை.\n"}
{"id": "399409", "url": "https://ta.wikipedia.org/wiki?curid=399409", "title": "சிகாகோ வான் போக்குவரத்து கட்டுப்பாட்டகம்", "text": "சிகாகோ வான் போக்குவரத்து கட்டுப்பாட்டகம்\n\nசிகாகோ வான் போக்குவரத்து கட்டுப்பாட்டகம் (ஃஜஅஉ) (வானொலி தகவல்தொடர்பு: \"சிகாகோ மையம்\") என்பது அமெரிக்கக் கூட்டாட்சி விமானப்போகுவரத்து வாரியத்தால் தொடர்தாபிக்கப்பட்ட 22 தேசிய வான் போக்குவரத்து கட்டுப்பாட்டு மையங்களில் (வா. போ. க. மை.) ஒன்றாகும் இலினொய் மாநிலத்தைச் சேர்ந்த அரோரா ஊரில், 619 மேற்கு நியூ இந்தியன் ட்ரெயில் ரோட்டில் அமைகின்றது.\n\nசிகாகோ மையத்தின் முதன்மைப் பொறுப்பு, பாதுகாப்பான, ஒழுங்கான, மற்றும் துரிதமான விமானப்போக்கை நிலைநாட்டுவதற்காக, பன்னாட்டு விமானப்போக்கு, வருகைகள், மற்றும் புறப்பாடுகளை வரிசைப்படுத்தி கட்டுப்படுத்துவதே ஆகும்.\n\nசிகாகோ மையம், மத்தியக்கிழக்கு அமெரிக்காவின் இலினொய், இந்தியானா, மிச்சிகன், விஸ்கொன்சின், மற்றும் அயோவா மாநிலங்களை உட்பட்ட சுமார் 91,000 சதுர மைல் நிலப்பரப்பு கொண்டுள்ளது.\n\nசிகாகோ மையம், மினியாப்பொலிஸ் வான் போக்குவரத்து கட்டுப்பாட்டகம், கேன்சஸ் நகரம் வான் போக்குவரத்து கட்டுப்பாட்டகம், இண்டியானாபொலிஸ் வான் போக்குவரத்து கட்டுப்பாட்டகம், மற்றும் கிளீவ்லாந்து வான் போக்குவரத்து கட்டுப்பாட்டகம், என்பவற்றின் அருகிலுள்ளது. ஃஜஅஉ, சிகாகோ, மில்வாக்கி, மேடிசன், சீடர் ராபிட்ஸ், டி மொயின், குவாட் நகரங்கள், பியோரியா, இசுப்பிரிங்ஃபீல்ட், இண்டியானாபொலிஸ், மற்றும் கிராண்ட் ராபிட்ஸ் அணுகுமுறைகளை உட்பட்ட பல அணுகுமுறை கட்டுப்பாட்டகங்களுடன் ஒட்டியுள்ளது. \n\nசிகாகோ மையம், அமெரிக்காவில் ஐந்தாவது மிக திறளான வான் போக்குவரத்து கட்டுப்பாட்டு மையமாகிறது. ஜனவரி 1, 2012 முதல், டிசம்பர் 31, 2012 வரை, சிகாகோ மையம் 2,343,281 விமான இயக்கங்களை செயல்முறைக்குள்ளாக்கியது.\n\nSection::::2014 தீவிபத்து.\nசெப்டம்பர் 26, 2014 அன்று, சிகாகோ மையத்தில் (ஃஜஅஉ) ஒரு எரியாட்டலின் காரணமாக, சிகாகோவின் ஓஹேர் மற்றும் மிட்வே பன்னாட்டு விமானநிலையங்களை சேர்ந்த ஃஜஅஉ மேற்பார்வையிடும் வான்வெளியில் அனைத்து விமான இயக்கங்களை நிறுத்தத் தேவைப்பட்டு, பல விமானப்பயணங்கள் இரத்தாகியுள்ளன. மையத்தின் ஒரு ஊழியர் புகையை மூச்சிழுத்ததால் மருத்துவ சிகிச்சை மேற்கொண்டார், மற்றும் மற்ற ஊழியர்கள் அவசரமாக வெளியேற்றினார்கள். \n\nஇந்நிகழ்வின் பிறகு, ஹாரிஸ் நிறுவனத்தைச் சேர்ந்து, அமெரிக்கக் கூட்டாட்சி விமானப்போக்குவரத்து வாரியத்திற்கு பணியாற்றிய ப்ரையன் ஹௌவர்ட் என்பவர், \"வானூர்தி அல்லது வானூர்தியை சம்பந்தப்பட்ட கட்டிடங்களை வேண்டுமென்று அழிப்பது\" என்ற ஓர் பிரிவின் கீழான குற்றத்தை சுமத்தினார் .\n\n"}
{"id": "399430", "url": "https://ta.wikipedia.org/wiki?curid=399430", "title": "மஞ்சள் வாய் கடல் விரியன்", "text": "மஞ்சள் வாய் கடல் விரியன்\n\nமஞ்சள் வாய் கடல் விரியன் (\"Laticauda colubrina\"), அல்லது வரிகொண்ட கடல் விரியன் என அழைக்கப்படுவது கடல்வாழ் பாம்பினத்தை சேர்ந்த வெப்பவலயத்துக்குரிய இந்திய பசிபிக் கடல் பிராந்தியத்தில் காணப்படும் ஒரு நச்சுப் பாம்பினமாகும். இப்பாப்பு தனித்துவமான கறுப்புக் கோடுகளையும் மஞ்சள் நிற வாயையும் நீந்துவதற்கு உரிய துடுப்புப் போன்ற வாலையும் கொண்டது. இது அதன் அதிகமான நேரத்தை வேட்டையாடுவதற்காக நீருக்கு அடியில் கழிப்பதுடன் சமிபாடு, ஒய்வு, இனப்பெருக்கம் ஆகியவற்றுக்கு தரைக்குத் திரும்பும்.\nநரம்புத்தொகுதியைத் தாக்கவல்ல இதனது வீரியமான நஞ்சு, கடல் விலாங்கு மற்றும் சிறிய மீன்களைப் பிடிக்க உதவும். தரைக்கு வரும்போது இவை மனிதரையும் தாக்குகின்றது. இது தற்காப்புக்காகவே மனிதரைத் தாக்குகின்றது.\n\nSection::::விபரிப்பு.\nமஞ்சள் வாய் கடல் விரியனின் தலைப்பகுதி கருமை நிறமுடையது. மூக்கு நீண்டதாகவும் பிரிபடாத வளைந்த செதில்களையும் கொண்டது. மேல் உதடு மற்றும் வாய்ப்பகுதியில் உள்ள மஞ்சள் நிறம் தலையை நோக்கி கண் வரை பரந்திருக்கும்.\n\nஉடல் தட்டையான உருளை வடிவத்தைக் கொண்டது, அகலத்தை விட உயரமானது. இதன் மேற்பகுதி தனித்துவமான நீலங்கலந்த நரைநிற மறை கொண்டதாக காணப்படும். வயிறு மஞ்சள் கலந்த கீழ்ப்பற செதில்களைக் கொண்டதாக மூன்றில் ஒன்று முதல் அரைப் பங்கு வரைக் காணப்படும். பாம்பின் முழு நீளத்திற்கும் சீரான இடைவெளியில் அமைந்த கறுப்பு வளையங்கள் காணப்படும். ஆனால் வயிற்றுப் பகுதியில் இவ்வளையங்கள் குறுகியதாக அல்லது தடைப்பட்டு காணப்படும். நடு உடலில் 21 முதல் 25 வரையான நீள வரிசைகள் மேற்படிந்த செதில்கள் காணப்படும். பாம்பின் வால் நீந்துவதற்குரியதாக துடுப்புப் போன்று காணப்படும்.\n\nசராசரியாக ஆண் பாம்பின் மொத்த நீளம் உடையதாகவும், வால் நீளமாகவும் இருக்கும். பெண் பாம்பு குறிப்பிடத்தக்களவு பெரிதாக சராசரி நீளம் மற்றும் வால் கொண்டிருக்கும்.\n\nSection::::பரம்பலும் வாழிடமும்.\nமஞ்சள் வாய் கடல் விரியன் கிழக்கு இந்தியப் பெருங்கடல் மற்றும் மேற்குப் பசிபிக் பெருங்கடல் வரைப் பரந்து காணப்படுகின்றது. இது இந்தியாவின் கிழக்குக் கரை, வங்காளதேசத்தின் வங்காள விரிகுடாக் கடல் ஓரம், மியன்மார், தெற்காசியாவின் மற்றைய பகுதிகளில் இருந்து மலாய் தீவுக்கூட்டம் மற்றும் சீனா, தாய்வான் ஆகியவற்றின் சில பகுதிகள்,யப்பானின் ரிக்யூ தீவுகள்ஆகியவற்றில் காணப்படுகின்றது. இவ்வினம் பிஜி ஏனைய பசிபிக் தீவுகளில் பொதுவாகக் காணப்படும். அவுத்திரெலியா, நியூ கலிடோணியா, நியூ சீலாந்து ஆகியவற்றில் இவை உள்ளதாக நாடோடிகளின் பதிவுகள் காட்டுகின்றன. \n\nSection::::நடத்தைகள்.\nமஞ்சள் வாய்க் கடல் விரியன் பகுதி நீர் வாழ்க்கைக்குரிய விலங்கு ஆகும். இளமைப் பருவத்தை நீரிலும் கரையோர தரையிலும் கழிக்கும். முதிர்ந்த விலங்குகள் தரையில் மேலும் ஊடுருவி அதன் பாதியளவு காலத்தைக் கழிக்கும். ஆண்கள் தமது புணர்ச்சிக் காலத்தில் தரையில் செயலூக்கம் கூடியவையாகவும் ஆழம் குறைந்த நீரில் வேட்டையாடுவதாகவும், பெண் புணர்ச்சிக்காலத்தில் தரையில் செயலூக்கம் குறைந்ததாகவும் ஆழமான நீரில் வேட்டையாடுவதாவும் காணப்படும். ஏனெனில் ஆண்கள் நீளம் குறைந்தவை என்பதால் வேகமாக ஊர்வதும் நீந்துவதும் அவற்றால் முடியும்.\n"}
{"id": "399439", "url": "https://ta.wikipedia.org/wiki?curid=399439", "title": "கருப்பன்", "text": "கருப்பன்\n\nகருப்பன் என்பது 2017 ல் திரையிடப்பட்ட அதிரடி மற்றும் நகைச்சுவை நிறைந்த திரைப்படம். இத்திரைப்படம் ரா . பன்னீர்செல்வத்தால் எழுதப்பட்டது மற்றும் இயக்கப்பட்டது. திரைப்படத்தின் முக்கிய கதாபாத்திரங்களில் விஜய் சேதுபதி, பாபி சிம்ஹா மற்றும் டான்யா ரவிச்சந்திரன் ஆகியோர் நடித்துள்ளனர். இப்படத்தின் தயாரிப்பு ஜனவரி 2017 ல் தொடங்கியது. செப்டம்பர் 29, 2017அன்று வெளியிடப்பட்டது. வெளியீட்டில், அந்த திரைப்படம் நேர்மறையான விமர்சனங்களைப் பெற்றது. வெளியீட்டின் போது , இந்த திரைப்படம் நேர்மறையான விமர்சனங்களைப் பெற்றது. மேலும் கருப்பன், திரைப்பட நுழைவு சீீட்டு விற்பனையில் வெற்றிகரமான படமாக உருவெடுத்தது.\n\n"}
{"id": "399440", "url": "https://ta.wikipedia.org/wiki?curid=399440", "title": "அமெரிக்க - வங்காளம் எயர்லைன்சு விமானம் 211", "text": "அமெரிக்க - வங்காளம் எயர்லைன்சு விமானம் 211\n\nஅமெரிக்க - வங்காளம் எயர்லைன்சு விமானம் 211 (\"US-Bangla Airlines Flight 211 (BS211/UBG211\"); இது அமெரிக்க - வங்காளம் எயர்லைன்சு (\"US-Bangla Airlines\") விமான நிறுவனம் மூலம் வங்கதேசத் தலைநகர் டாக்கா சாஜலால் சர்வதேச வானூர்தி நிலையத்திலிருந்து (\"Shahjalal International Airport\"), நேபாளத் தலைநகர் காட்மாண்டு, திரிபுவன் பன்னாட்டு வானூர்தி நிலையதிற்கு இயக்கிய திட்டமிடப்பட்ட ஒரு சர்வதேச பயணிகள் விமானமாகும். 2018, மார்ச்சு 12 நேபாளத்தின் உள்ளூர் நேரப்படி 14:18 க்கு (\"08:30 UTC\"), விமானத்தின் சேவை அட்டவணை, 76-சீட்டர் பாம்பார்டியர் டாஷ் 8 கியூ400 ன்படி (\"Bombardier Dash 8 Q400\"), இறங்கும் தருணத்தில் எதிர்பாராத விதமாக தரையில் மோதி வெடித்து தீப்பிடித்து விபத்துக்குள்ளானதாக அறியப்பட்டது.\n"}
{"id": "399441", "url": "https://ta.wikipedia.org/wiki?curid=399441", "title": "பத்மினி சேத்தூர்", "text": "பத்மினி சேத்தூர்\n\nபத்மினி சேத்தூர் (\"Padmini Chettur\" பி.1970) இந்தியாவைச் சேர்ந்த இக்காலகட்டத்தைச் சேர்ந்த நாட்டியக்கலைஞர். புகழ்பெற்ற பாரம்பரிய நாட்டியக்கலைஞரான சந்திரலேகாவிடம் பயிற்சி பெற்றவர். சென்னையில் பத்மினி சேத்தூர் நாட்டிய நிறுவனம் (Padmini Chettur Dance Company)என்ற அமைப்பினை வைத்து நடத்தி வருகிறார்.\n\nSection::::ஆரம்ப கால வாழ்க்கையும், கல்வியும்.\n1970இல் பிறந்த இவர், குழந்தையாக இருக்கும்போதே பரத நாட்டியம் கற்றுக்கொண்டார். 1991இல் பிலானியில் உள்ள பிர்லா தொழில்நுட்ப மற்றும் அறிவியல் நிறுவனத்தில் பட்டம் பெற்றார்.\n\nSection::::வாழ்க்கை.\nஅவர் தன்னுடைய தற்கால சோதனை முயற்சியை 1989இல் அரங்கேற்றினார்.\n\nஅறிவியல் கற்கச் சென்றாலும்கூட சந்திரலேகாவைச் சந்தித்தபின்னர் அவருடைய ஆர்வம் நடனத்தை நோக்கித் திரும்பியது. அப்போது ஆரம்பித்த அவருடைய பயணமானது, அவரை நடனத்தில் அறிவியல் உத்திகளைக் கொணர உதவியது. சந்திரலேகாவால் நடத்தப்பட்ட நாட்டிய நிறுவனத்தில் 1991இல் சேர்ந்த இவர், 2001 வரை அவருடன் இணைந்து ‘லீலாவதி,’ ‘ப்ராணா,’ ‘அங்கீகா,’ ‘ஸ்ரீ,’ ‘பின்ன பிரவாஹா,’ ‘யந்த்ரா,’ ‘மகாஹால்’ மற்றும் ‘சரீரா’ போன்றவற்றில் செயலாற்றினார். அதே காலகட்டத்தில் தனித்த நிலையில் \"விங்ஸ் அன்ட் மாஸ்க்ஸ்\"(1999) நிகழ்ச்சியை நடத்தினார். அடுத்து \"பிரவுன்\", \"அன்சங்க்\", \"ஃப்ராகிலிடி\" (2001) – குழுவின் படைப்பு, மற்றும் \"சோலோ\" (2003) மூன்று பிரிவுகள் போன்றவற்றை நடத்தினார். அடுத்து குழுவாகத் தயாரித்தது \"பேப்பர்டால்\". அவருடைய தயாரிப்பான \"புஷ்ட்\", 2006இல் நடைபெற்ற சியோல் நிகழ்த்துக்கலை விழாவில் திரையிடப்பட்டது அவர் புருசேல்ஸ், ஹாலந்து, சால்ஸ்பர்க், பாரிஸ் மற்றும் லிஸ்பன் போன்ற இடங்களுக்குப் பயணித்துள்ளார். \"பியூட்டிஃபுல் திங் 1\" மற்றும் \"பியூட்டிஃபுல் திங் 2\" ஆகியவை முறையே குழு, தனி என்ற இரு நிலையில் வடிவமைக்கப்பட்டதாகும். இதில் உடல் மற்றும் வெளியில் அழகு பற்றிய உணர்வுகளைக் காணமுடிந்தது. இவை இந்தியாவிலும், வெளி நாடுகளிலும் பல இடங்களில் அரங்கேறின. அவருடைய அடுத்த முயற்சி \"வால் டான்சிங்\" என்பதாகும். குழுவாக மேற்கொள்ளப்பட்ட இந்த முயற்சி சற்றே வித்தியாசமானதாகும். உடல் சார்ந்த நிலை என்பதை மற்றவற்றோடு தொடர்புபடுத்தும் நிலையிலும், வெளியோடு தொடர்புபடுத்தும் நிலையிலும் அமைந்தது. நாடக முகப்பு இன்றி மேற்கொள்ளப்பட்ட அவருடைய முதல் முயற்சியாகும். இந்தியாவிலும், வியன்னா மற்றும் சிங்கப்பூர் போன்ற இடங்களிலும் இது அரங்கேற்றப்பட்டது. \"வால் டான்சிங்\" தயாரிப்பில் அவர் ஈடுபட்டபோது, பிரெஞ்சு பயிற்சியாளருடன் இணைந்து, அவருடைய திட்டத்தின் ஒரு பகுதியாக \"கோலம்\" நடன நிகழ்ச்சியைப் படைத்தார். இந்த நடன வடிவில் ஒரு பெரிய கம்பள விரிப்பில் கோலம் போடப்பட்டிருக்கும். குழுவாக இணைந்து தொலைவு என்பதான பொருண்மையில் உள்ள நடன வகையில் தம்மை ஈடுபடுத்திக்கொண்டுள்ளார். தற்காலிக நடைமுறைக்கேற்றவாறும் தற்போதைய சமூக பண்பாட்டு நிலைக்கேற்றவாறு அமையும் வகையிலும் அதனை உருவாக்கி வருகிறார்.\n\nஇங்கிலாந்து, நெதர்லாந்து, ஜெர்மனி மற்றும் சில நாடுகளில் வசிக்கும் கலைஞர் என்ற நிலையில் இருந்து வருகிறார். ப்ரீத்தி ஆத்ரேயா மற்றும் நடிகர் பிரவிண் கண்ணனூர் ஆகியோருடன் இணைந்து, சென்னையைத் தலைமையகமாகக் கொண்டு, பேஸ்மெண்ட் 21 என்ற அமைப்பினை உருவாக்கியுள்ளார்.\n\nவர்ணம் நிகழ்வில் தனித்த ஒரு வெளிப்பாட்டு முறையை அவர் வெளிப்படுத்தியுள்ளார். வர்ணத்தில், சாஹித்யம் பகுதியில் புகழ்பெற்ற ஒரு பாடலைப் பயன்படுத்தியுள்ளார். நிகழ்வின்போது அதன் ஒரு பகுதியை மொழிபெயர்த்து இணைத்துள்ளார்.\n\n"}
{"id": "399444", "url": "https://ta.wikipedia.org/wiki?curid=399444", "title": "குண்டுபள்ளி பௌத்த நினைவுச் சின்னங்கள்", "text": "குண்டுபள்ளி பௌத்த நினைவுச் சின்னங்கள்\n\nகுண்டுபள்ளி பௌத்த நினைவுச் சின்னங்கள் (Guntupalli Group of Buddhist Monuments), இந்தியாவின் ஆந்திரப் பிரதேசத மாநிலத்தின், மேற்கு கோதாவரி மாவட்டத்தில் உள்ள குண்டுபள்ளி கிராமத்தில் உள்லது.\n\nமேற்கு கோதாவரி மாவட்டத் தலைமையிடமான ஏலூரு நகரத்திலிருந்து 40 கிமீ தொலைவில் உள்ளது. \n\nஇப்பௌத்த தொல்லியல் களம் இரண்டு பௌத்தக் குடைவரைகளும், ஒரு சைத்தியம் மற்றும் இரண்டு பெரிய தூபிகளும் கொண்டது. \n\nஇப்பௌத்த தொல்லியல் களம் கிமு 200 - 0 ஆண்டுகளுக்கு முந்தியதாகும். பிற்காலத்தில் இத்தொல்லியல் களத்தில் சிற்பங்கள் செதுக்கப்பட்டுள்ளது. \n\nஇத்தொல்லியல் களத்தை அகழ்வராய்ச்சி செய்த போது மூன்று பௌத்த நினைவுச் சின்னஙகள் கொண்ட பேழை கண்டெடுக்கப்பட்டது. இப்பேழைகளில் தங்கம், வெள்ளி, நவரத்தினங்கள் இருந்தது. ஒரு பேழையில் அவலோகிதரின் \nவெண்கலச் சிலை இருந்தது. \nபேழையின் மீது தேவநாகரி எழுத்தில் குறிப்புகள் கொண்டிருந்தது. இவைகள் கிபி 9 - 10ம் நூற்றாண்டுக் காலத்தவை என குறிப்புகள் மூலம் அறியப்படுகிறது. \n\n"}
{"id": "399450", "url": "https://ta.wikipedia.org/wiki?curid=399450", "title": "ஜுனாகத் குடைவரைகள்", "text": "ஜுனாகத் குடைவரைகள்\n\nஜுனாகத் குகைகள் (Junagadh Buddhist Cave Groups), இந்திய மாநிலமான குஜராத்தின் ஜுனாகத் மாவட்டத்தில் உள்ளது. \n\nஇந்த மூன்று குகைகளின் தொகுப்பு, உண்மையில் மலையை குடைந்து அமைக்கப்பட்டதல்ல. இம்மூன்று தனித்தனியான குடைவரைகள், பௌத்த பிக்குகள் தங்குவதற்காக மணற்கல்லில் செதுக்கி அமைக்கப்பட்டதாகும். இக்குடைவரைகள், மௌரியப் பேரரசர் அசோகர் காலத்தில் கிமு 3 முதல் கிமு 4ம் நூற்றாண்டு முடிய அமைக்கப்பட்டதாகும்.\n\nSection::::கப்ரா கொடியா குடைவரைகள்.\nகப்ரா கொடியா குடைவரைகளின் குறிப்புகளின் படி, இக்குடைவரைகள் கிமு 3 -4ம் நூற்றாண்டில் மௌரியப் பேரரசர் அசோகர் காலத்தில் அமைக்கப்பட்டதாக கருதப்படுகிறது. கப்ரா கொடியா குடைவரைகள், அனைத்து பௌத்த குடைவரைகளை விட மிகவும் சிறப்புற்றதாகும். \n\nSection::::பவ பியாரா குடைவரைகள்.\n \n\nஇக்குடைவரைகள் சாதவாகனர் ஆட்சிக் காலத்தில் கிபி 1 முதல் 2ம் நூற்றாண்டில் நிறுவப்பட்டது. இதன் வடக்கில் நான்கு குடைவரைகளும், தென்கிழக்கில் சைத்தியம் மற்றும் பரந்த தாழ்வாரம் கொண்டுள்ளது. பவா பியாரே பௌத்த நினைவுச் சின்னஙகள் 150 அடி நீளம் கொண்ட மூன்று தளங்களில் அமைந்த 13 குடைவரைகளின் தொகுப்பாகும். பவா பியாரே குடைவரைகள் பௌத்தம் மற்றும் சமண சமயங்களின் கலை வேலைப்பாடுகளுடன் உள்ளது.\n\nSection::::உபர்கோட் குடைவரைகள்.\nஉபர்கோட் குடைவரைகள் கிபி 2 - 3ம் நூற்றாண்டுகளில் நிறுவப்பட்டதாகும். இவைகள் சாதவாகனர்களின் ஆட்சிக் காலத்தில் கிரேக்க - சிதிய கட்டிடக் கலவையுடன் கட்டப்பட்டதாகும். மூன்று தளங்களுடன் கூடியது. \nஇக்குடைவரைகள் அழகிய தூண்கள் கொண்டது. மேலும் சன்னல்களுடன் கூடிய விகாரையும், பிக்குகள் தங்கித் தியானம் செய்வதற்கான சிறு சிறு அறைகளுடன் கூடியது. \n\n"}
{"id": "399451", "url": "https://ta.wikipedia.org/wiki?curid=399451", "title": "விண்டோசு செல்லிடத் தொலைபேசி", "text": "விண்டோசு செல்லிடத் தொலைபேசி\n\nவிண்டோசு செல்லிடத் தொலைபேசி என்பது இடைநிறுத்தம் செய்யப்பட்ட ஒரு நகர்பேசி இயங்குதளம் ஆகும். இதனை மைக்ரோசாப்ட் நிறுவனம் திறன்பேசி, பைக் கணினிகளுக்காக தயாரித்தது. 2000 ஆம் ஆண்டில் பைக்கணினியாகத் தொடங்கப்பட்ட இது 2003 ஆம் ஆண்டில் விண்டோசு செல்லிடத்தொலைபேசி என பெயர்மாற்றம் பெற்றது. இதன் பல்வேறு பதிப்புகள் வெளிவந்துள்ளன. இது தொழில் மற்றும் வணிகத்தின் வாடிக்கையாளர்களை நோக்காகக் கொண்டு வெளியிடப்பட்டது. 2007 ஆம் ஆண்டில் அமெரிக்க ஐக்கிய நாடுகளில் மிகவும் பிரபலமான செல்லிடத் தொலைபேசியாக இது இருந்தது. ஆனால் 2010 இல் ஐஓஎஸ், ஆண்ட்ராய்டு இயங்குதளம் போன்றவைகளின் வருகையால் இதன் வளர்ச்சியானது குறையத் தொடங்கியது. இந்த இயங்குதளங்களுக்குப் போட்டியாக விண்டோசு செல்லிடத் தொலைபேசிகளை மைக்ரோசாப்ட் நிறுவனம் அறிவித்தது.ஆனால் அது தோல்வியில் முடிந்தது. விண்டோசு செல்லிடத் தொலைபேசியானது அதன் செல்லிடத் தொலைபேசி சாதனங்களிலும் மென்பொருள்களிலும் பொருந்துவதில் சிக்கல்கள் இருந்தன. .\n\nSection::::வசதிகள்.\nSection::::இயல்புநிலை வசதிகள்.\nபெரும்பாலான விண்டோசு செல்லிடத் தொலைபேசிகள் பல சிறப்பம்சங்களைக் கொண்டிருந்தன. குறிப்பாக பல்பணியாக்கம் போன்றவை. இதில் இயல்புநிலை இணைய உலாவியாக செல்லிடத் தொலைபேசிகளுக்கான இன்டெர்நெட் எக்சுபுளோரர் இருந்தது. இயல்புநிலை ஊடக இயக்கியாக விண்டோசு மீடியா பிளேயர் இருந்தது. இயல்புநிலையாக செல்லிடத் தொலைபேசி பதிப்பான மைக்ரோசாப்ட் ஆபிஸ் உள்ளது. \n\nSection::::இணைய இணைப்புப் பகிர்தல்.\nவிண்டோசு செல்லிடத் தொலைபேசிகளில் உள்ள இணைய வசதியை கணிப்பொறி உள்ளிட்ட சாதனங்களுக்கு அகிலத் தொடர் பாட்டை மூலம் அனுப்பும் வசதியைக் கொண்டிருந்தது. \n\nSection::::முகப்புத் திரை.\nபதிப்புகளுக்குத் தகுந்தாற்போல பயனர் இடைமுகத்தில் மாற்றங்கள் இருந்தன. இன்றைய திரை பின்பு முகப்புத் திரை என பெயர் மாற்றம் பெற்றது. இந்த முகப்புத் திரையில் தற்போதைய நேரம், உரிமையாளர் பற்றிய தகவல்கள், வரவிருக்கும் நிகழ்ச்சிகள், மின்னஞ்சல் போன்றவற்றைக் காண்பிக்கின்றது. மேலும் பணிப்பட்டை மூலமாக தற்போதைய நேரம், ஒலி அளவு, குறிப்பலை வலிமை போன்றவற்றைத் தெரிந்துகொள்ளலாம்.\n\nSection::::வரலாறு.\nவிண்டோசு செல்லிடத் தொலைபேசியானது மைக்ரோசாப்ட் விண்டோசு சி இ வரைபட பயனர் வடிவமைப்பினை அடிப்படையாகக் கொண்டது. இது முதன் முதலில் பைக்கணினி 2000 என்ற பெயரில் வெளியானது. இதன் அடிப்படை செயலிகளானது செயலி நிரலாக்க இடைமுகத்தின் மூலம் மேம்படுத்தப்பட்டது. இதன் வடிவமைப்பு மற்றும் வசதிகள் ஆகியவை மேசைக் கணினி போன்றே வடிவமைக்கப்பட்டது. \n\nதுவக்கத்தில் வெளிவந்த விண்டோசு செல்லிடத் தொலைபேசிகள் எழுத்தாணியுடன் வந்தது. தேவையான கட்டளைகளை எழுத்தாணி கொண்டு திரையினைத் தட்டுவதன் மூலம் பயன்படுத்தலாம்.\n\nSection::::விண்டோசு செல்லிடத் தொலைபேசி- 2003.\nவிண்டோசு செல்லிடத் தொலைபேசி- 2003 இன் குறிப்பெயர் ஓசோன். இது சூன் 23, 2003 ஆம் ஆண்டில் வெளிவந்தது. இது விண்டோசு உட்பொறி அமைப்பு 4 ஐ அடிப்படையாகக் கொண்டது. இது நான்கு பதிப்புகளில் வந்தது\n\nவிண்டோசு செல்லிடத் தொலைபேசி 2003 - பைக் கணிப்பொறி முனைமப் பதிப்பு, விண்டோசு செல்லிடத் தொலைபேசி 2003 - பைக் கணிப்பொறி தொழில் முறை பதிப்பு, விண்டோசு செல்லிடத் தொலைபேசி 2003 - திறன்பேசிகளுக்கானது. மற்றும் விண்டோசு செல்லிடத் தொலைபேசி 2003 - பைக் கணிப்பொறி செல்லிடத் தொலைபேசி பதிப்பு. \n\nSection::::விண்டோசு 5.\nவிண்டோசு செல்லிடத் தொலைபேசி 5.0 வின் குறிப்பெயரானது மகினற்றோ (மேக்னட்டோ) ஆகும்.இது 2000 ஆம் ஆண்டில் வெளியானது. இது விண்டோசு உட்பொறி அமைப்பு 5 ஐ அடிப்படையாகக் கொண்டது. \n\nவிண்டோசு செல்லிடத் தொலைபேசி 5 ஆனது மைக்ரோசாப்ட் ஆபிஸ் நகர்பேசி பதிப்புடன் வந்தது. இதில் உள்ள எக்செல் நகர்பேசி பதிப்பில் வரைபடம் வரையக்கூடிய வசதிகளைக் கொண்டிருந்தது. மேலும் மைக்ரோசாப்ட் வேர்டு நகர்பேசி பதிப்பானது வரிசைப் பட்டியல் உள்ளீடு செய்யும் வசதிகளைக் கொண்டிருந்தது. மேலும் விண்டோசு மீடியா பிளேயர், மேம்படுத்தப்பட்ட புளூடூத், குவர்ட்டி விசைப்பலகை ஆகியவற்றைக் கொண்டிருந்தது. \n"}
{"id": "399464", "url": "https://ta.wikipedia.org/wiki?curid=399464", "title": "பிரிகித்தா சிபோசுழ்", "text": "பிரிகித்தா சிபோசுழ்\n\nபிரிகித்தா சிபோசு \"(Brigitta Sipőcz)\" ஓர் அங்கேரிய வானியலாளரும் சிறுகோள்கள் கண்டுபிடிப்பாளரும் ஆவார்.\n\nஇவர் பெரும்பிரித்தானியாவில் உள்ள எர்ட்போர்டுசயர் பல்கலைக்கழகத்தில் ஆய்வாளராகப் பணிபுரிகிறார். இவர் இப்போது M குறுளைக் கோள்களின் கடப்பை ஆய்கிறார்.\n\nசிறுகோள் மையம் இவர் 35 சிறுகோள்களைக் கண்டுபிடித்ததாகக் கூறுகிறது. இவை அனைத்துமே 2003 இல் கிற்சுத்தியான்சார்னேசுழ்கியுடன் இணைந்து கண்டுபிடித்தனவாகும்.\n"}
{"id": "399466", "url": "https://ta.wikipedia.org/wiki?curid=399466", "title": "தென்காசி சந்திப்பு தொடருந்து நிலையம்", "text": "தென்காசி சந்திப்பு தொடருந்து நிலையம்\n\nதென்காசி சந்திப்பு தொடருந்து நிலையம் இந்தியாவின் தமிழ்நாடு மாநிலத்தில் தென்காசி நகராட்சி நகரில் உள்ள ஒரு சந்திப்பு ரயில் நிலையம் ஆகும். இது தெற்கு ரயில்வே மண்டலத்தின் ஒரு பகுதியான மதுரை ரயில் பிரிவு நிர்வாகத்தின் கிழ் வருகிறது.\n\nSection::::இடம் மற்றும் அமைப்பு.\nஇந்த ரயில் நிலையம் தென்காசி நகரில் ரயில்வே நிலையச் சாலையின் மீது அமைந்துள்ளது. இதன் அருகில் தென்காசி நகரின் பேருந்து நிலையம் உள்ளது. இதனருகில் தொலைவில் திருவனந்தபுரம் விமான நிலையம் அமைந்துள்ளது.\n\nSection::::இணைப்பு.\nஇந்த நிலையம் ஒரு மைய புள்ளியாக சென்னை, மதுரை சந்திப்பு, திருநெல்வேலி சந்திப்பு தொடருந்து நிலையம், கோயம்புத்தூர் சந்தி, ராமேஸ்வரம் போன்றவற்றினை இணைக்கிறது. \n\n"}
{"id": "399472", "url": "https://ta.wikipedia.org/wiki?curid=399472", "title": "பியேத்ரிசு தின்சுலே", "text": "பியேத்ரிசு தின்சுலே\n\nபியேத்ரிசு முறியல் கில் தின்சுலே \"(Beatrice Muriel Hill Tinsley)\" (27 ஜனவரி 1941 – 23 மார்ச்சு 1981) ஒரு பிரித்தானியாவில் பிறந்த நியூசிலாந்து வானியலாளரும் அண்டவியலாளரும் ஆவார். இவரது ஆய்வு பால்வெளியின் தோற்றம், படிமலர்ச்சி, இறப்பு குறித்த வானியல் புரிதலுக்கு அடிப்படை பங்களிப்புகளைச் செய்தது.\n\n\n\nSection::::வெளி இணைப்புகள்.\nபிற வாழ்க்கை வரலாறுகள்:\nOther material:\n"}
{"id": "399478", "url": "https://ta.wikipedia.org/wiki?curid=399478", "title": "முதலாம் பௌத்த சங்கம்", "text": "முதலாம் பௌத்த சங்கம்\n\nமுதலாம் பௌத்த சங்கம், கௌதம புத்தர் கிமு 483ல் பரிநிர்வாணம் அடைந்த பிறகு, புத்தரின் தலைமைச் சீடர்களாக ஆனந்தர் மற்றும் மகாகாசியபர் தலைமையில் கிமு 543ல் மகதப் பேரரசர் அஜாதசத்ருவின் ஆதரவில், இந்தியாவின் பிகார் மாநிலத்தில் உள்ள ராஜகிரகத்தில் நடைபெற்றது. \n\nமுதல் பௌத்த சங்கக் கூட்டத்தில், புத்தரின் முதன்மைச் சீடர்கள் உட்பட ஏறத்தாழ 500 அருகதர்கள் கலந்து கொண்டனர்.\nமுதல் பௌத்த சங்கக் கூட்டத்தில் கௌதம புத்தரின் பல்வேறுபட்ட போதனைகளை சுத்தபிடகம் , அபிதம்மபிடகம், மற்றும் விநயபிடகம் என மூன்று தலைப்புகளில் புத்தரின் முதன்மைச் சீடர்களான ஆனந்தர், மகாகாசியபர் மற்று உபாலி ஆகியோர் தொகுத்தனர். இம்மூன்று தொகுப்புகளைச் சேர்த்து திரிபிடகம் என்று அழைப்பர். இதுவே பௌத்தர்களின் மூலமான புனித நூல் ஆகும் . \n\nமேலும் பௌத்த விகாரையில் வசிக்கும் பிக்குகள் மற்றும் பிக்குணிகளின் நடத்தைகளை நெறிப்படுத்துவதற்கும் மற்றும் பௌத்த உபாசகர்கள் இல்லற வாழ்வில் கடைபிடிக்க வேண்டிய அறங்களையும் நெறிப்படுத்துவதற்குமான விதிகளை வகுப்பதே இதன் முக்கிய நோக்கமாக இருந்தது. \n\n\n \n"}
{"id": "399490", "url": "https://ta.wikipedia.org/wiki?curid=399490", "title": "கிடாரி (2016 திரைப்படம்)", "text": "கிடாரி (2016 திரைப்படம்)\n\nகிடாரி (Kidaari), பிரசாத் முருகேசன் இயக்கத்தில், சசிகுமாரின் தயாரிப்பில் வெளியாகியுள்ள தமிழ் திரைப்படம். இத்திரைப்படத்தில் சசிகுமார், நிகிதா விமல் ஆகியோர் முதன்மைப் பாத்திரங்களிலும் நெப்போலியன், சுஜா வருணி ஆகியோர் துணைப்பாத்திரங்களிலும் நடித்துள்ளனர். இத்திரைப்படம் எஸ். ஆர். கதிரின் ஒளிப்பதிவிலும், தர்புகா சிவாவின் இசையிலும், பிரவின் ஆண்டனியின் படத்தொகுப்பிலும் உருவாகியுள்ளது. இப்படம் 02 செப்தம்பர் 2016இல் வெளியானது.\n\n\nSection::::கதை.\nஊரில் பெரிய தலக்கட்டைச்சார்ந்தவர், உள்ளூர் கொம்பையா பாண்டியன் (வேல இராமமூர்த்தி) கொம்பையா பாண்டியனின் அடியாள் கிடாரி (சசிகுமார்). கொம்பையா பாண்டியன் கழுத்தில் ஒருநாள் குத்துப்பட்டுக் கிடக்கிறார். உயிருக்குப் போராடும் அவரைக் குத்தியது யார்? என்னும் திருப்பத்தோடு கதை தொடங்குகிறது. ஒவ்வொரு கதைப்பாத்திரத்தின் மேலும் ஐயம் எழுகின்றது. கொம்பையா பாண்டியன் குத்தியவனை கிடாரி கண்டுபிடித்தாரா? இல்லையா என்பதே படத்தின் கதை.\n\nSection::::படப்பணிகள்.\nபிரசாத் முருகேசன் இயக்கும் இப்படத்தின் படப்பணிகளை சசிக்குமார் மார்ச்சு 2016 இல் சென்னையில் தொடங்கினார். இப்படத்தின் தலைப்பினை இயக்குநர் சமுத்திர்கனியிடம் இருந்து சசிகுமார் பெற்றார். இப்படத்தின் படப்பிடிப்பு மே 2016இல் 62 நாட்கள் படப்பிடிப்புடன் நிறைவடைந்ததாகவும், படம் இறுதிக்கட்டத்திற்கு சென்றுள்ளதாகவும் இப்படத்தின் தயாரிப்பாளர் அறிவித்தார்\nSection::::இசை.\nஇத்திரைப்படத்திற்கு தர்புகா சிவா இசையமைத்துள்ளார்.\n"}
{"id": "399491", "url": "https://ta.wikipedia.org/wiki?curid=399491", "title": "இரண்டாம் பௌத்த சங்கம்", "text": "இரண்டாம் பௌத்த சங்கம்\n\nஇரண்டாம் பௌத்த சங்கம் (Second Buddhist council) கௌதம புத்தர் பரிநிர்வாணம் அடைந்த பின்னர் கிமு 334ல், இந்தியாவின் பிகார் மாநிலத்தின், பண்டைய வைசாலி நகரத்தில் நடைபெற்றது. \n\nமுதிய மற்றும் இளைய பிக்குகளிடையே ஏற்பட்ட கருத்துப் பிணக்குகளை தீர்த்து வைக்க இரண்டாம் பௌத்த சங்கம், கிமு 334ல் கூட்டப்பட்டது. \n\nஇரண்டாம் பௌத்த சங்கக் கூட்டத்தில், திரிபிடகத்தின் ஒன்றான வினயபிடகத்தில் காலத்திற்கு ஏற்ப மாற்றம் செய்ய, சீர்திருத்த கருத்துக்கள் கொண்டிருந்த முதியவர்களான ஸ்தவவீரா நிக்காய பௌத்த சங்க பிக்குகள் வலியுறுத்தினர். ஆனால் சமய அடிப்படைவாதக் கருத்துக் கொண்ட பெரும்பான்மையான இளையவர்களான மகாசங்கிகா குழுவினர் இதனை ஏற்கவில்லை. எனவே முதிய ஸ்தவவீரா நிக்காய பௌத்த சங்கத்தினர் தனியாக பிரிந்து சென்றனர். \n\nSection::::தேரவாத பௌத்தர்களின் கணிப்பு.\nதேரவாத பௌத்தர்களின் கூற்றுப்படி, இரண்டாம் பௌத்த சங்கத்தில், பின்வரும் 10 கருத்துகளில் பிணக்குகள் தோன்றியதாக கூறுகிறது. அவைகள்\n\n\nஇந்த பத்து விதிகளில், பிக்குகள், மக்களிடமிருந்து தங்கம் மற்றும் வெள்ளி நாணயங்களை யாசகம் (பிட்சை) பெறுவது குறித்து அதிக கருத்து வேறுபாடுகள் தோன்றியது. \n\nஇரண்டாம் பௌத்த சங்கத்தின் ஒருமித்த கருத்துக்களின் அடிப்படையில், பிக்குகளின் நடத்தைகள் குறித்தான விநயபிடக விதிமுறைகளில் எவ்வித மாற்றங்களும் செய்யவில்லை. மேலும் பத்துக் கட்டளை மீறும் பிக்குகளுக்கு எதிராக நடவடிக்கைகள் எடுக்கப்பட்டது. \n\n\n\n"}
{"id": "399505", "url": "https://ta.wikipedia.org/wiki?curid=399505", "title": "அம்மா (திரைப்படம், 2017)", "text": "அம்மா (திரைப்படம், 2017)\n\nஅம்மா (\"Mom\"); இது 2017 ஆம் ஆண்டில் வெளிவந்த, அறிமுக இயக்குனரான இரவி உத்யவார் இயக்கிய, இந்திய குற்றவியல் சார்ந்த திகில் திரைப்படமாகும். போனி கபூர், சுனில் மன்சந்தா, முகேஷ் தல்ரேஜா, நரேஷ் அகர்வால், மற்றும் கௌதம் ஜெயின் தயாரித்த இத்திரைப்படத்தில், பட நாயகியாக ஸ்ரீதேவியும், விழிப்புடன் பழிவாங்கும் முதலாந்தார மகளாக, பாகிஸ்தானிய நடிகை சாஜல் அலியும் நடித்துள்ளார்கள். அக்ஷய் கன்னா மற்றும் நவாசுதீன் சித்திக் ஆகியோர் துணை நடிகர்களாக நடித்துள்ள இந்த படத்தில், ஏ. ஆர். ரகுமான் இசையமைத்து தயாரித்துள்ளார். மேலும் இத்திரைப்படத்தின் நாயகியான ஸ்ரீதேவியின் 300 ஆவது திரைப்படமாகவும், மற்றும் அவரது கடைசி திரைப்படமாகவும் இந்த அம்மா (\"Mom\") திரைப்படம் அமைந்துள்ளது குறிப்பிடத்தக்கது. (\"அதாவது பிப்ரவரி 24, 2018 ஸ்ரீதேவியின் இறப்பிற்கு முன் நடித்து வெளியான கடைசி திரைப்படம்\")\n\n2017 ஆம் ஆண்டு, சூலை 7 இல் நான்கு மொழிகளில் வெளியிடப்பட்ட இந்த திரைப்படம், திரைப்பட விமர்சகர்களிடமிருந்து நேர்மறையான விமர்சனங்களைப் பெற்றது. மேலும் இது, வணிக ரீதியாக வெற்றிகரமாக உலகளாவிய அளவில் 56 கோடி ரூபாய் வசூலித்தது. இந்தியாவின் ஒரு மிகப் பிரபலமான ஆங்கில மொழியின் அகன்ற தாள்களைக் கொண்ட நாளிதழான தி டைம்ஸ் ஆஃப் இந்தியா, இந்த திரைப்படத்தின் நாயகியாக நடித்த ஸ்ரீதேவியை, “இந்திய திரைப்படத்துறையின் உயர்ந்த பெண் பாதிரி என புகழாரம் சூட்டி பாராட்டியது. மேலும் ஆங்கிலத்தில் 63 ஆவது பிலிம்பேர் விருதுகள் நிகழ்வில், ஸ்ரீதேவிக்கு சிறந்த நடிகை மற்றும் சிறந்த நடிகைக்கான விமர்சகர் போன்ற விருதும், மேலும் சிறந்த துணை நடிகருக்கான பிலிம்பேர் விருது, சித்திக் உள்ளிட்டோர் என, இந்த திரைப்படத்திற்கு, மொத்தம் 6 பிலிம்பேர் விருதுகள் பரிந்துரைக்கப்பட்டது.\n\nSection::::கதை.\nஉயிரியல் ஆசிரியரான தேவ்கி (ஸ்ரீதேவி) தனது மாணவர்களிடையே மிகவும் உற்சாகமானவர். தேவ்கி, பத்து வயது பெண் குழந்தைக்கு தாய் என்றாலும் தன் மூத்தாரின்(\"கணவனுடைய தமையன்\") வயதுக்கு வந்த இளம் பெண்ணையும் தன் மூத்தக்குழந்தையாகவே பாவித்து வளர்க்கிறார். கூடவே அவர் படிக்கும் பள்ளியில் அவர் வகுப்பு ஆசிரியையாகவும் இருக்கும் தேவகி, அந்த வகுப்பில் தன் மகளிடம் அநாகரீகமாக நடந்து கொண்ட ஒரு மாணவனை கண்டிப்பதுடன் அவனது அலைபேசியையும் பிடுங்கி உடைத்தெறிகிறார். இதில் அவமானமாகும் அந்த மாணவன் தன் மூத்த சகாக்கள் மற்றும் சகோதரனுடன் இணைந்து தன் தோழிகளுடன் காதலர் தின இரவு நேர விருந்திற்கு வரும் தேவகியின் மூத்த மகளைக் காரில் கடத்தி குழு பாலியல் வல்லுறவு செய்து கொலை முயற்சியும் செய்து காரில் இருந்து தூக்கி எறிந்து விட்டு., சட்டத்தின் பிடியில் இருந்தும் தப்பிக்கின்றனர் . அவர்களுக்கு தேவகி, புகட்டும் பழிக்கு பழியும், பாடமும், அதன் மூலம் மகளுக்கு தன் தாய்மையை புரியவைக்கும் விதமுமே. \"மாம்\" \nஎனும் அம்மா திரைபடத்தின் கதையாகும்.\n\nSection::::கதைக்கரு.\nதனது கணவனுடைய தமையனின் மகளை பாலியல் பலாத்கரம் செய்த கும்பலை பழி வாங்கும் தாய் தான் \" மாம் \" திரைபடத்தின் கருவாகும்.\n\nSection::::காட்சிப்படுத்தல்.\nஜீ ஸ்டுடியோ மற்றும் போனி கபூர் வழங்கிய இப்படம், ஏ மேட் பிலிம்சு மற்றும் நரேஷ் அகர்வால் பிலிம் புரொடக்ஷன்சு தயாரிப்பில் உருவாக்கப்பட்டதாகும். மோனிஷா ஆர். பால்டாவா படத்தொகுப்பில், அனய்கோஸ்வாமி, ஒளிப்பதிவு செய்த மாம் எனும் இந்த திரைப்படத்தில், ஏ. ஆர். ரகுமான் இசையமைத்து, இரவி உதய்வார் இயக்கியுள்ளார். கதையின் நாயகியான நடிகை ஸ்ரீதேவி கபூருடன் அக்ஷய் கண்ணா, சாஜல் அலி, அத்னன் சித்திக், அபிமன்யூ சிங், நவ்சுதின் சித்திக் உள்ளிட்ட இந்தித் திரையுலகில் உள்ள நட்சத்திரப்பட்டாளங்கள் நடிக்க, இந்தி , தமிழ், தெலுங்கு உள்ளிட்ட நான்கு இந்திய மொழிகளில் வெளியிடப்பட்ட இந்த திரைப்படத்தில், மூத்தாரின் மகளுக்கு அவரது அப்பாவின் இரண்டாம் தாரத்தை தனது அன்னையின் இடத்தில் வைத்து பார்க்க ஆரம்பத்தில் ஏற்றுக்கொள்ள மறுக்கும் அவளின் மனதை, அழகாக காட்சிப்படுத்தியிருக்கும் விதமும், டெல்லி சாலைகளில் நடு இரவில் காரில் இளம் பெண்ணை ஒரு கும்பல் கடத்தி, கூட்டு பலாத்காரம் செய்யும் காட்சி, விரசம் இல்லாமல் அதே நேரம் காண்போர் மனம் \"பக்,, பக்,,\"என அடித்துக் கொள்ளும் விதத்தில் காட்சிப்படுத்தப்பட்டிருக்கும் விதமும், ஸ்ரீதேவியின் அழகிய குடும்பமும், குலுமணாலி சுற்றுலா தளங்களை காட்சிப்படுத்தப்பட்டிருக்கும் விதமும் படத்திற்கு பலம் சேர்த்திருக்கிறது.\n\n"}
{"id": "399511", "url": "https://ta.wikipedia.org/wiki?curid=399511", "title": "அம்மா மக்கள் முன்னேற்றக் கழகம்", "text": "அம்மா மக்கள் முன்னேற்றக் கழகம்\n\nஅம்மா மக்கள் முன்னேற்றக் கழகம் டி. டி. வி. தினகரனால் 2018 ஆம் ஆண்டு தொடங்கப்பட்ட ஒரு அரசியல் அமைப்பாகும். நவம்பர் 23, 2017 ஆம் ஆண்டு ஆா். கே. நகா் சட்டமன்ற உறுப்பினா் தினகரனிடம் இருந்து அதிமுக கட்சி மற்றும் இரட்டை இலைச் சின்னத்தை இந்திய தேர்தல் ஆணையம் பறித்துக்கொண்டது. இதனால் கட்சி மற்றும் சின்னம் இல்லாமல் ஆர்.கே. நகர் தொகுதி இடைத்தேர்தலில் சுயேட்சையாக \"குக்கர்\" சின்னத்தில் போட்டியிட்டார்.\n\nSection::::அமைப்பின் பெயர்.\nமதுரை, மேலூரில் நடைபெற்றப் பொதுக் கூட்டத்தில் தனது புதிய அமைப்பின் பெயா் மற்றும் அமைப்பின் கொடியை மார்ச்சு 15, 2018 அன்று அறிவித்தார். அந்தக் கூட்டத்தில் தன் அமைப்பின் பெயர் \"அம்மா மக்கள் முன்னேற்றக் கழகம்\" என்று அறிவித்தார்.\n\nSection::::கொடி.\nகறுப்பு, வெள்ளை, சிவப்பு நிற கொடியில் ஜெயலலிதாவின் படம் இடம் பெற்றுள்ளது. இரட்டை இலையையும், அதிமுகவையும் மீட்கும் வரை இந்த பெயரில் செயல்படுவோம் என்று தினகரன் தெரிவித்தார்.\n\nSection::::2019 பாராளுமன்றத் தேர்தல்.\n2019 பாராளுமன்றத் தேர்தல் மற்றும் 22 சட்டமன்றத் தொகுதிகளுக்கான இடைத்தேர்தலின் போது உச்சநீதிமன்ற வழிகாட்டுதலின்படி, தேர்தல் ஆணையம் அம்மா மக்கள் முன்னேற்றக் கழகத்திற்கு பரிசுப்பெட்டி சின்னத்தைப் பொதுச்சின்னமாக வழங்கியது. இந்தக் கட்சியானது தேர்தல் ஆணையத்தில் பதிவு செய்யப்படாததால் இந்த அணிக்குப் பொதுவான சின்னம் வழங்கியபோதும், அவர்கள் சுயேச்சைகளாகவே கருதப்படுவர் எனவும் உச்சநீதிமன்றம் அறிவித்தது.\n"}
{"id": "399518", "url": "https://ta.wikipedia.org/wiki?curid=399518", "title": "காவேரி மருத்துவமனை", "text": "காவேரி மருத்துவமனை\n\nகாவேரி மருத்துவமனை என்பது தமிழ்நாட்டின் திருச்சியைத் தலைமையிடமாகக் கொண்டு செயல்படும் ஒரு பல்நோக்கு மருத்துவமனை ஆகும். \nஇந்நிறுவனத்தின் கிளைகள் சென்னை, சேலம், காரைக்குடி, ஒசூர் ஆகிய ஊர்களில் அமைந்துள்ளன. சென்னையில் ஆழ்வார்பேட்டை மற்றும் அண்ணாநகர் ஆகிய இரண்டு இடங்களில் கிளைகள் உள்ளன.  \n\nSection::::விரிவான தகவல்.\nகாவேரி மருத்துவமனை ஸ்ரீ காவேரி மெடிக்கல் கேர் என்ற பெயரில் 1997 ஆம் ஆண்டு மருத்துவர் எஸ். சந்திரகுமார் மற்றும் மருத்துவர் எஸ். மணிவண்ணன் ஆகியவர்களால் துவங்கப்பட்டது. இந்த மருத்துவமனை சென்னையில் ஆழ்வார்பேட்டை மற்றும் அண்ணா நகர் ஆகிய இடங்களில் செயல்படுகிறது. \n\n\nSection::::சிறப்பு மருத்தவங்கள்.\nஇதயவியல், சிறுநீரகவியல், குழந்தைகள் மருத்துவம், இரையகக் குடலியவியல், நரம்பியல், முதுகெலும்பு அறுவை சிகிச்சை, மருந்தியல், எலும்பு நோயியல், வாஸ்குலர் அறுவை சிகிச்சை, மயக்க மருந்து, உட்சுரப்பியல், இண்டர்வென்ஷனல் ரேடியாலஜி, குழந்தை இருதயவியல், ஊடுகதிரியல், சிக்கலான கவனிப்பு, காது மூக்கு தொண்டை, தலை மற்றும் கழுத்து அறுவை சிகிச்சை, ஒட்டுறுப்பு அறுவை மருத்துவம், வாதவியல், மகப்பேறியல் மற்றும் பெண்ணோயியல், பல் & மாக்ஸில்லோஃபேஷியல், சைக்காலஜி,\nதோல் மருத்துவம், எலும்பியல் மற்றும் புல்மோனாலஜி கோன்ற சிறப்பு மருத்தவங்கள் இங்கு உள்ளன.\n"}
{"id": "399526", "url": "https://ta.wikipedia.org/wiki?curid=399526", "title": "சார்லி அண்ட் த சாக்லேட் பேக்டரி (திரைப்படம்)", "text": "சார்லி அண்ட் த சாக்லேட் பேக்டரி (திரைப்படம்)\n\nசார்லி அண்ட் த சாக்லேட் பேக்டரி 2005 ஆம் ஆண்டு வெளிவந்த ஆங்கிலத் திரைப்படமாகும். இது இசை மற்றும் [[நகைச்சுவைத் திரைப்படம் வகையைச் சார்ந்தத் திரைப்படம். இத்திரைப்படத்தின் இயக்குநர் டிம் பர்டன், எழுத்தாளர் ஜான் ஆகஸ்ட். இத்திரைப்படம் [[ரூவால் டால்]] எழுதி 1964 ஆம் ஆண்டு வெளியான \"சார்லி அண்ட் த சாக்லேட் பேக்டரி\" எனும் பிரித்தானிய நூலிலிருந்து எடுக்கப்பட்டத் திரைப்படமாகும். [[ஜானி டெப்]] \"வில்லி வான்கா\" என்னும் கதாபாத்திரத்தில் நடித்தார். ஃப்ரெட்டி ஹைமோர் \"சார்லி பக்கெட்\" என்னும் கதாபாத்திரத்தில் நடித்தார். வில்லி வான்காவின் ஐந்து தங்க கடவுச்சீட்டுகளை வெல்லும் ஐந்து குழந்தைகள் உலகின் மிக பிரம்மாண்டமான ஆச்சரியமூட்டும் வில்லி வான்காவின் சாக்லேட் தொழிற்சாலையை சுற்றி பார்ப்பதே இத்திரைப்படத்தின் கதை.\n\nரூவால் டாலின் கதையை மய்யமாக வைத்து 1971 இல் வெளியான \"வில்லி வான்கா அண்ட் த சாக்லேட் பேக்டரி\" எனும் திரைப்படத்தின் மறுபதிப்பே இத்திரைப்படம் ஆகும். மறு உருவாக்கம் பற்றிய விவாதங்கள் 1991 இல் தொடங்கப்பட்டு [[வார்னர் புரோஸ்.]] நிறுவனம் படத்திற்கு தேவையான இடத்தினையும் கலை அமைப்பினையும் செய்து தர முன்வந்தது. இயக்குநர் டிம் பர்டனுக்கு முன் [[மார்ட்டின் ஸ்கோர்செசி]] போன்ற பல இயக்குநர்களுடன் விவாதிக்கப்பட்டது. அதேபோல வில்லி வான்கா கதாபாத்திரத்திற்கும் [[நிக்கோலஸ் கேஜ்]], [[ஜிம் கேரி]], [[பிராட் பிட்]], [[வில் சிமித்]], [[ஆடம் சேண்ட்லர்]] ஆகியோருடன் விவாதிக்கப்பட்டது. பின்னர் டிம் பர்டன் ஜானி டெபையும், டானி என்ஃமேனையும் முடிவு செய்தார். இத்திரைபடத்திற்கு நல்ல விமர்சனங்கள் கிடைத்ததுடன் மிகப் பெரிய வசூலையும் ஈட்டியது. உலகம் முழுவது மொத்தம் நாநூற்று எழுபத்தியைந்து அமெரிக்க டாலர்களை வசூல் செய்தது.\n\nSection::::கதை.\nசார்லி பக்கெட் மிகவும் ஏழ்மையான நிலையில் இருந்த நல்ல சிறுவன். அவனது தாய் தந்தையருடனும் நான்கு வயதான அவனின் தாத்தா பாட்டியினுடனும் வசித்து வந்தான். அவன் தந்தை ஒரு பற்பசை உற்பத்தி செய்யும் தொழிற்சாலையில் வேலைப் பார்த்தார். அவரின் வருமானத்தை வைத்து குடும்பம் நடத்திக் கொண்டிருந்த வேளையில், தொழில்நுட்ப வளர்ச்சியால் அவர் வேலை இழந்தார். சார்லியின் தாத்தா ஜோ வில்லி வான்காவின் தொழிற்சாலையில் வேலை செய்து வந்தார். ஒரு நாள் வில்லி வான்கா அனைத்து தொழிளாலர்களையும் வேலையை விட்டு நீக்கினார். தொழிற்சாலையின் கதவுகள் வில்லி வான்காவைத் தவிர அனைவருக்கும் பூட்டப்பட்டது. ஆனல் சாக்லேட் உற்பத்தி மட்டும் வழக்கம் போல் நடைபெற்று வந்தது. வெளி உலகத்தினர் அனைவரும் மனிதர்கள் இல்லாமல் எவ்வாறு இவ்வளவு சாக்லேட்டுகள் தயாரிக்கப்படுகின்றன எனும் சந்தேகம் தொற்றிக் கொண்டது. இந்த சமயத்தில் வில்லி வான்கா அவரின் ஐந்து சாக்லேட் கட்டிகளில் தங்க கடவுச்சீட்டுகளை வைத்து விநியோகம் செய்கிறார். ஐந்து கடவுச்சீட்டுகளை பெறுவோருக்கும் வான்காவின் தொழிற்சாலையை பார்வையிட வாய்ப்பும், ஆயுட்காலம் முழுவதும் இலவச சாக்லேட் தரப்படும் எனவும் போட்டியை அறிவிக்கிறார். சார்லியுடன் சேர்த்து ஐவருக்கு தங்க கடவுச்சீட்டுகள் கிடைக்கின்றன. ஐவருடனும் குடும்ப உறுப்பினர் ஒருவர் வரலாம் என்பதால் சார்லியுடன் தாத்தா ஜோவும் தொழிற்சாலைக்கு வருகிறார். மிகப் பிரமாண்டமான சாக்லேட் தொழிற்சாலையில் \"ஒம்பா லொம்பா\" எனப்படும் குள்ள மனிதர்கள் வேலை செய்தனர். அதிகமான சாக்லேடை பார்த்து ஒவ்வொரு குழந்தைகளாக தன்னிலை மறந்து தொழிற்சாலையிலிருந்து தவறு செய்து வெளியேறுகின்றனர். இறுதி வரை இருக்கும் சார்லியை தனக்கு பிறகு தொழிற்சாலையை பார்த்துக் கொள்ளுமாறும், அதற்காக குடும்பத்தை விட்டு தன்னுடன் தங்கிக் கொள் என்றும் வில்லி வான்கா அழைப்பு விடுக்கிறார். குடும்பத்தை விட்டு வர முடியாது என மறுக்கும் சார்லியைப் பார்த்து குடும்ப உறவின் அருமையை வான்கா உணர்கிறார். பின் சார்லி குடும்பத்தில் ஒருவராகவே வில்லி வான்கா தன் வாழ்நாளை கடக்கின்றார்.\n\n\nSection::::வெளியீடு மற்றும் வசூல்.\nஇத்திரைப்படத்தின் வெள்ளோட்டமானது ஜூலை 10, 2005 அன்று சீனாவில் திரையிடப்பட்டது. இந்த நிகழ்வின் மொத்த வசூல் தொகையும் மேக் அ விஷ் எனும் அறக்கட்டளைக்கு அளிக்கப்பட்டது. அமெரிக்க நாட்டில் இத்திரைப்படம் ஜூலை 15, 2005 அன்று 3,770 திரையரங்குகளில் திரையிடப்பட்டது. . இத்திரைப்படம் 56,178,450 அமெரிக்க டாலர்களை முதல் வாரம் வசூல் செய்தது. இது 2005 ஆம் ஆண்டு வெளியான திரைப்படங்களில் முதல் வாரத்தின் வசூல் அடிப்படையில் ஐந்தாவது அதிகப்படியான வசூலாகும். தொடர்ந்து இரு வாரங்கள் இத்திரைப்படம் வசூலில் முதலிடத்திலேயே இருந்தது. அமெரிக்காவில் மட்டும் 206,459,076 அமெரிக்க டாலர்களும், வெளிநாடுகளில் 268,509,687 அமெரிக்க டாலர்களும் வசூல் செய்தது. மொத்தமாக உலகம் முழுவதுமிருந்து 474,968,763 அமெரிக்க டாலர்களை இத்திரைப்படம் வசூல் செய்தது.\n\nSection::::மேற்கோள்கள்.\n[[பகுப்பு:ஆங்கிலத் திரைப்படங்கள்]]"}
{"id": "399565", "url": "https://ta.wikipedia.org/wiki?curid=399565", "title": "துயிலியா தெ மெல்லோ", "text": "துயிலியா தெ மெல்லோ\n\nதுயிலியா தெ மெல்லோ \"(Duília de Mello)\" (பிறப்பு: 27 நவம்பர் 1963ரொரு பிரேசில் வானியலாளர் ஆவார். ரிவர் அமெரிக்க்க் கத்தோலிக்கப் பல்கலைக்கழகத்தில் பேராசிரியராக உள்ளார்ரிவர் நாசாவின் கோடார்டு விண்வெளி பறப்பு மையத்தில் ஆராய்ச்சி உதவியாளராகவும் உள்ளார். இவர் முதன்மையாக பால்வெளிகளைப் பற்றி ஆய்வு மேற்கொள்கிறார்.\n\n"}
{"id": "399566", "url": "https://ta.wikipedia.org/wiki?curid=399566", "title": "தெனிசு சுட்டீபன்சு", "text": "தெனிசு சுட்டீபன்சு\n\nதெனிசு சி. நட்டால் சுட்டீபன்சு \"(Denise C. Nuttall Stephens)\" பிரிகாம் யங் பல்கலைக்கழக இயற்பியல், வானியல் துறையின் இயற்பியல், வானியல் கல்லூரியில் வானியல் இணைப்பேராசிரியர் ஆவார்.\n\nSection::::கல்வியும் ஆய்வும்.\nஇவர் 1996 இல் பிரிகாம் யங் பல்கலைக்கழகத்தில் இயற்பியலில் இளவல் பட்டம் பெற்றார். இவர் தன் முதுவர், முனைவர் பட்டங்களை வானியலில் நியூமெக்சிகோ அரசு பல்கலைக்கழகத்தில் பெற்றார். இவர் தன் முதுமுனைவர் பட்டத்தை விண்வெளித் தொலைநோக்கி அறிவியல் நிறுவனத்திலும் ஜான் ஆப்கிப்ன்சு பல்கலைக்கழகத்திலும் முடித்துள்ளார். இவர் 2007 இல் பிரிகாம் யங் பல்கலைக்கழகத்தில் புல உறுப்பினராகச் சேர்ந்தார். இவர் பழுப்புக் குறுமீன்களின் வளிமண்டலங்களை ஆய்வு செய்கிறார். இரும விண்மீன்களைத் தேடி வகைபடுத்துகிறார். மேலும் நெப்டியூன் கடப்பு வான்பொருள்களையும் தரை, விண்வெளித் தொலைநோக்கிகளைப் பயன்படுத்தி அகச்சிவப்புக் கதிர்த் தரவுகளையும் பதிவு செய்கிறார். இவரும் இளவல் பட்ட மாணவர் குழுவும் இணைந்து 2017 இல் கெல்ட்16b எனும் புதிய கோளைக் கண்டுபிடித்தனர். இது கில்லோபாகை மீச் சிறு தொலைநோக்கித் திட்ட்த்தின் வழியக்க் கண்டுபிடிக்கப்பட்டது.\n\nSection::::சமூக ஈடுபாடு.\nஇவர் பிரிகாம் யங் பல்கலைக்கழக வானியல் கழகத்தை ஒருங்கிணைக்கிறார். இவர் ஒவ்வோராண்டும் பொதுமக்களுக்கான வானியல் விழாவை நட்த்தி அதில் வானியலையும் இயற்பியலையும் சிறுவருக்கு விளையாட்டாக விளக்குகிறார். இவர் பிரிகாம் யங் பல்கலைக்கழக வளாகப் புல உறுப்பினர் கொடிக்கால்பந்து மகளிர் விளையாட்டுக் குழு தலைவர் ஆவார்.\n\nSection::::சொந்த வாழ்க்கை.\nஇவர் திருமணம் ஆனவர். இவருக்கு ஏழு குழந்தைகள் உண்டு..\n"}
{"id": "399567", "url": "https://ta.wikipedia.org/wiki?curid=399567", "title": "கானோ வரைபடம்", "text": "கானோ வரைபடம்\n\nகானோ வரைபடம் (\"Karnaugh map\") அல்லது கே-வரைபடம் (\"K-map\") என்பது பூலிய இயற்கணிதக் கோவைகளைச் சுருக்குவதற்கான ஒரு வழிமுறை ஆகும். மொறிசு கானோ (Maurice Karnaugh) என்பவர் எடுவேடு வெயிட்சால் (Edward Veitch) 1952 இல் அறிமுகப்படுத்தப்பட்ட வெயிட்சு அட்டவணையை (Veitch chart) மெருகேற்றி, 1953 இல் கானோ வரைபடத்தை அறிமுகப்படுத்தினார்.\n\nSection::::எடுத்துக்காட்டு.\nகானோ வரைபடங்கள், பூலிய இயற்கணிதச் சார்புகளைச் சுருக்குவதற்குப் பயன்படுத்தப்படுகின்றன. எடுத்துக்காட்டாக, பின்வரும் உண்மை அட்டவணையால் குறிக்கப்படும் பூலியச் சார்பைக் கருத்திற்கொள்க.\n"}
{"id": "399573", "url": "https://ta.wikipedia.org/wiki?curid=399573", "title": "பொன்ராம்", "text": "பொன்ராம்\n\nபொன்ராம் (பொன்ராம் பெருமாள்) தமிழ்த்திரைப்பட இயக்குநராகவும், திரைக்கதை எழுத்தாளராகவும் செயல்பட்டு வருகின்றார். இவர் வருத்தப்படாத வாலிபர் சங்கம் (2013), ரஜினி முருகன் (2016) ஆகி ய திரைப்படங்களை இயக்கியுள்ளார். தற்போது சீமராஜா என்னும் படத்தினை இயக்கி வருகின்றார்.\nSection::::திரைப்படப்பணிகள்.\nSection::::2001இல்.\nபொன்ராம் இயக்குநர் எஸ். ஏ. சந்திரசேகரிடம் உதவி இயக்குநராகப் பணியாற்றியுள்ளார். இவர் உதவி இயக்குநராகப் பணிபுரிந்து வெளியான முதல் படம் தோஸ்த் (2001).\nSection::::2002இல்.\nஇவர் இயக்குநர் மஜித் இயக்கிய தமிழன் (2002) திரைப்படத்தில் உதவி இயக்குநராகப் பணியாற்றியுள்ளார். இத்திரைப்படம் இவருக்கு திருப்புமுனையாக அமைந்தது. பிறகு இவர் எஸ். ஏ. சந்திரசேகரிடம் இயக்கிய முத்தம் (2002) திரைப்படத்தில் உதவி இயக்குநராகப் பணிபுரிந்துள்ளார்.\nSection::::2009.\nமு. இராசேசு இயக்கிய சிவா மனசுல சக்தி (2009) என்னும் திரைப்படத்தில் இவர் இணை இயக்குநராகப் பணியாற்றியுள்ளார்.\nSection::::2010.\nமு. இராசேசு இயக்கிய பாஸ் என்கிற பாஸ்கரன் (2010) என்னும் திரைப்படத்தில் இணை இயக்குநராகப் பணிபுரிந்துள்ளார்.\nSection::::2012.\nமு. இராசேசு இயக்கிய ஒரு கல் ஒரு கண்ணாடி (2012) என்னும் திரைப்படத்தில் இணை இயக்குநராகப் பணிபுரிந்துள்ளார்.\nSection::::2013.\n2013இல் இவர் சிவகார்த்திகேயன் கதைநாயகனாக வருத்தப்படாத வாலிபர் சங்கம் என்னும் படத்தினை இயக்கியுள்ளார். இவர் திரைத்துறைக்கு வந்ததில் இருந்து இயக்குநராக 12 ஆண்டுகள் ஆனது.\nSection::::2016.\nஇவர் 2016இல் இவர் சிவகார்த்திகேயன் கதைநாயனாக நடித்த ரஜினி முருகன் என்னும் திரைப்படத்தினை இயக்கியுள்ளார்.\nSection::::2017-தற்போது வரை.\nபொன்ராம், 2017இல் சிவகார்த்திகேயன் கதைநாயனாக நடிக்கும் சீமராஜா)என்னும் திரைப்படத்தினை இயக்கி வருகின்றார்.\n"}
{"id": "399574", "url": "https://ta.wikipedia.org/wiki?curid=399574", "title": "மூன்றாம் பௌத்த சங்கம்", "text": "மூன்றாம் பௌத்த சங்கம்\n\nமூன்றாம் பௌத்த சங்கம் (Third Buddhist council) கிமு 247ல் பாடலிபுத்திரம் அருகில், மௌரியப் பேரரசர் அசோகரின் ஆதரவில் கூட்டப்பட்டதாக அறியப்படுகிறது. ஆனால் அசோகர் கல்வெட்டுக்கள் எதிலும் மூன்றாம் பௌத்த சங்கம் கூட்டப்பட்டதற்கான குறிப்புகள் இல்லை. \n\nஇந்தியாவின் மைசூர், சௌராட்டிரம், மகாராட்டிரா, காஷ்மீரம் பகுதிகளிலிருந்தும் மற்றும் சிந்து, காந்தாரம், பாக்திரியா, சுவத், இமயமலை, இலங்கை, சீனா, மியான்மர், தாய்லாந்து, கிரேக்கம் போன்ற ஒன்பதிற்கும் மேற்பட்ட நாடுகளிலிருந்து பிக்குகள் மூன்றாம் பௌத்த சங்கத்தில் கலந்து கொண்டனர். மூன்றாம் பௌத்த சஙகத்தில் தேரவாத பௌத்த பிக்குகள் அதிகம் கலந்துகொண்டதாக அறியப்படுகிறது. மூன்றாம் பௌத்த சங்கத்தில் சர்வாஸ்திவாத பௌத்தர்கள் கலந்து கொண்டதாக குறிப்புகள் இல்லை. \n\nஇரண்டாம் பௌத்த சங்கத்திற்குப் பின்னரும் பௌத்தச் சமயச் சடங்குகளில் கருத்து வேற்றுமை காரணமாக, குறிப்பாக அமாவாசை மற்றும் பௌர்ணமி அன்று பிக்குகள் நடத்தும் உபசோதா எனும் தியானச்சடங்கு குறித்து, பிக்குகளிடையே பல்வேறு குழப்பங்கள் நிலவியதால், பௌத்த குருமார்களிடையே பல தத்துவப்பள்ளிகள் (கருத்தியல் பிரிவுகள்) தோன்றியது. இந்த \"உபசோதா\" சடங்கில் சில மாற்றங்கள் கொண்டுவருதற்கு பல பௌத்த அறிஞர்களின் ஒப்புதல் பெறுவது கடினமான இருந்தது. பிக்குகளிடையே நிலவும் இது போன்ற குழப்பங்களை தீர்த்து வைப்பதற்காக மூன்றாம் பௌத்த சங்கம் கூட்டப்பட காரணமாயிற்று. தாங்கள் பௌத்தப் பகுப்பாய்வு கோட்பாட்டினை பின்பற்றுபவர்கள் என்று அறிவிக்க தவறியவர்களான தேரவாத பௌத்த பிக்குகள் மூன்றாம் சங்கக் கூட்டத்திற்கு வெளியே இருந்தனர்.\n\nஅபிதம்மபிடகத்தின் ஐந்தாவது புத்தகத்தில் குறிப்பிட்ட சில விளக்கங்கள், மூன்றாம் பௌத்த சங்கத்தில் பரிசோதனை செய்யப்பட்டு, சில கருத்துகள் மறுக்கப்பட்டது. \n\nSection::::மூன்றாம் பௌத்த சங்கத்தின் காலம் குறித்த கருத்துகள்.\nசில குறிப்புகளில் மூன்றாம் பௌத்த சங்கம், புகழ்பெற்ற பௌத்த அறிஞர் வசுமித்திரர் தலைமையில், கிபி 100ல், கனிஷ்கரின் ஆட்சியின் போது காஷ்மீர் அல்லது ஜலந்தரில் நடைபெற்றதாக உறுதியற்ற தகவல்கள் கூறுகிறது. இம்மாநாட்டில் வசுமித்திரரின் வழிகாட்டுதலின் கீழ், ஓலைச்சுவடிகளில் பௌத்த சாத்திரங்களுக்கு விளக்க உரை எழுதப்பட்டது. மேலும் பௌத்த சாத்திரங்களின் முதன்மையான கருத்துக்கள் உபாசகர்கள் அறியும் பொருட்டு பௌத்தத் தூபிகளிலும், விகாரைகளிலும், நினவுச் சின்னங்களிலும் பொறிக்கப்பட்டது. \n\n"}
{"id": "399582", "url": "https://ta.wikipedia.org/wiki?curid=399582", "title": "நினைவு மண்டப நூலகம்", "text": "நினைவு மண்டப நூலகம்\n\nநினைவுமண்டப நூலகம் என்பது ஆண்டோவர், மாசச்சூசெட்ஸின் பொதுநூலகம் ஆகும். இக்கட்டிடம், இத்தாலியனேட் கட்டிட முறைகளைக் கொண்டு, 1873 ல் ஜே. எஃப். ஈட்டனின் வடிவமைப்பின்படி கட்டப்பட்டது. நூலகத்தை அமைக்க, பிரபல உள்ளூர் வர்த்தகர்கள் நிதிதிரட்டினர், மற்றும் ஆபட் அன்ட் ஜெங்கின்ஸ் எனப்படும் நிறுவனத்தினர் அதை கட்டியுள்ளனர். இன்று வரை ஊரின் நூலகமாகவும் செயல்பட்டுக் கொண்டிருக்கின்ற இக்கட்டிடம், ஊரின் உள்நாட்டுப்போர் வீரர்களுக்கும் நினைவுச்சின்னமாகவும் உள்ளது. 1920களில், ஷெப்லி, புல்ஃபின்ச், ரிச்சர்ட்ஸன், மற்றும் ஆபட் என்பவர்களால் இந்நூலகம் புதுப்பிக்கப்பட்டிருந்த போது, அதனது காலனித்துவ அம்சங்களை முதல்முறையாக ஏற்றுக்கொண்டது.\n\n1982 ல், இக்கட்டிடம், தேசிய பழமையான இடங்கள் பட்டியலில் சேர்க்கப்பட்டது.\n\n"}
{"id": "399589", "url": "https://ta.wikipedia.org/wiki?curid=399589", "title": "துப்பரவாக்கும் ஒன்றியவாழி", "text": "துப்பரவாக்கும் ஒன்றியவாழி\n\nதுப்பரவாக்கும் ஒன்றியவாழி என்பது இரண்டு வெவ்வேறு இன விலங்குகள் ஒன்றுடன் ஒன்று பகர்வு கொண்டு வாழும் கட்டமைப்பில் ஒரு விலங்கு துப்பரவாக்கியாக மற்றைய விலங்கின் உடலில் காணப்படும் ஒட்டுண்ணிகள் முதலானவற்றை அகற்றி அதை தமது உணவாகக் கொள்ளுவதாகும்.\n\nதுப்பரவாக்கும் இயல்வு பற்றி முதன்முதலில் கிரேக்க வரலாற்றாசிரியரான எரோடோட்டசு கி.மு 420 இல் பறவைகள் முதலையின் வாயை சுத்தப்படுத்தும் எடுத்துக் காட்டின் மூலம் விளக்கினார்.\n\nதுப்பரவாக்கும் ஒன்றியவாழியின் அவசியம் பற்றி உயிரியலாளர்கள் கடந்த முப்பது ஆண்டுகளுக்கு மேலாக வாதித்து வந்துள்ளனர். தூய்மைப்படுத்தல் தனியே ஒரு தன்னலமற்ற செயற்பாடாக தூய ஒன்றுக்கொன்று துணையாகும் தன்மையாக காணப்படுவதாக சிலர் கருதுவர். ஆயினும் ரொபேர்ட் ரைவேர்ஸ் முதலானோர் ஒன்றுக்கொன்று தங்களுக்கிடையே இருசாரரும் நன்மை பெறும் நடவடிக்கை தான் எனக் கருதுவர். இதே வேளை மற்றொரு சாரார் இதனை ஒரு வழியான ஒட்டுண்ணி உறவாகக் கருதுவர்.\n\nSection::::வரலாறு.\nபண்டைய கிரேக்க வரலாற்றாசிரியரான எரோடோட்டசு அவரது \"வரலாறுகள்\" நூல் 2 இல் பின்வருமாறு எழுதுகிறார்:\n\nஎரோடோட்டசு இதிலிருந்து (கி.மு 440 அளவில்)நைல் முதலைகள் இசைக்கும் பறவைகளுடன் குறிப்பாக உள்ளான் பறவை இத்தகையதொரு துப்பரவாக்கும் ஒன்றியவாழித் தொடர்பைக் கொண்டிருந்ததாக அது பற்றி அதிகம் அறியாதிருந்த காலத்திலேயே அவர் முன்வைக்கின்றார். அவர் இவ்வாறு கூறிய போதிலும் இத்தொடர்பு முதலைகளுடன் இருந்தமைக்கு மிக குறைந்த ஆதாரங்களே இருந்தன.\n\nSection::::முரண்பட்ட இடைத்தொடர்பு.\nதுப்பரவாக்கும் ஒன்றியவாழித் தொடர்பு என்பது இரண்டு வெவ்வேறு இனத்தைச் சேர்ந்த அங்கிகளுக்கிடையே ஒன்று துப்பரவுப் பணியை மேற்கொள்ள மற்றையது அதற்கு உணவாகும் புறவொட்டுண்ணி, பாதிக்கப்பட்ட மற்றும் நோய்ப்பட்ட கலங்கள் மற்றும் உணவுக்க கழிவுகளை கொண்ட விருந்து வழங்கியாக இருக்கும். உயிரியலாளர்களால் இந்த இடைத்தொடர்பு தூய ஒன்றுக்கொன்று துணையாகும் தன்மை முதல் சுரண்டல் செய்யும் ஒட்டுண்ணித் தொடர்பு வரை வேறு பட்டிருப்பதாக விவாதிக்கப்படுகின்றது.\n\nகடல்சார் உயிரியலாளர் அலெக்ஸ்சாண்டர் குறுட்டர் விபரிக்கையில்: \nSection::::தன்னலமற்ற கூட்டுறவு.\nகுறுட்டர் மற்றும் அவரது சகவாளரான ரொபேர்ட் பவுலின் துப்பரவாக்கும் ஒன்றியவாழி குறித்து உயிரியலாளர்களின் முப்பது வருடகால விவாதங்களை அடிப்படையாகக் கொண்டு இத்தொடர்பு ஒரு ஒன்றுக்கொன்று துணையாகும் தொடர்பு இல்லை எனவும் அது ஒரு பக்கமான சுரண்டல் எனவும் விபரிப்பர். அவர்கள் சி. லிம்பாவ் 1961 இல் கூறிய மேற்கோள் ஒன்றை ஆரம்ப நிலையிலான உதாரணமாகக் காட்டுவர்: \"உயிரியல் மெய்யியலாளரின் நிலைப்பாட்டில் சமுத்திரத்திலுள்ள துப்பரவாக்கும் இயல்பு என்பது பற்களுக்கும் உகிர்களுக்கும் முரணான கூட்டுறவின் முக்கியத்துவத்தை வலியுறுத்துகின்றது.\n\nSection::::உயிரியல் வீச்சு.\nதுப்பரவாக்கும் ஒன்றியவாழி கடல் மற்றும் தரை வாழ் பலவேறு விலங்குக் குழுக்களில் அவதானிக்கப்பட்டுள்ளது.(அட்டவணையைப் பார்க்க). துப்பரவாக்கும் விலங்குகள் மீன், இறால், பறவைகள்; பயனாளி விலங்கு பல்வேறு மீன் வகைகள், ஆமை, இக்குவானா உள்ளிட்ட உவர்நீருக்குரிய ஊர்வன, ஒக்டோபசு, சுறா, மற்றும் தரை வாழ முலையூட்டிகள். ஊர்வனவற்றைப் பயனாளியாகக் கொண்ட துப்பரவாக்கும் ஒன்றியவாழிகள் மீன்கள் பற்களைத் துப்பரவு செய்யும் அமெரிக்க முதலைகள் (\"Crocodylus acutus\"), அல்டாப்பரா இராட்சத ஆமை(\"Geochelone gigantea\")களில் வாழும் ஜெக்கொசு உண்ணும் நுளம்புகள் மற்றும் உவர் நீர் இக்குவானாக்களில் (\"Amblyrhynchus cristatus\") உண்ணிகளை அகற்றும் கலாப்ப்பகூஸ் பின்ஸ் என்பவை இதிலடங்கும் .\n"}
{"id": "399592", "url": "https://ta.wikipedia.org/wiki?curid=399592", "title": "மெர்சல் (பாடல்கள்)", "text": "மெர்சல் (பாடல்கள்)\n\nமெர்சல்(English: Zapped) 2017 ஆம் ஆண்டில் இந்தியாவில் வெளியான திரைப்பாடல்களில் முதலிடம் பிடித்த திரைப்பாடல்கள் ஆகும். இத்திரைப்படத்தின் பாடல்கள் அனைத்தையும் இசையமைத்தவர் ஏ.ஆர்.ரகுமான். இத்திரைப் பாடல்கள் அனைத்தும் விமர்சகர்களிடமிருந்து நேர்மறையான விமர்சனங்களைப் பெற்றுள்ளது. இத்திரையிசைப்பாடல்கள் வெளியான முதல் பத்து நாட்களுக்குள் நூறு மில்லியன் முறை இசைக்கப்பட்டுள்ளது. இதனால் முதல் முறை அதிகப்படியாக நூறு மில்லியன் முறை இசைக்கப்பட்ட தமிழ்ப்பாடல்கள் என்னும் புதிய சாதனையை மெர்சல் திரைப்படத்தின் பாடல்கள் தொட்டது.\n\nSection::::பிண்ணனி.\nமெர்சல் திரைப்படம் இசையமைப்பாளர் ஏ.ஆர்.ரகுமானும் இயக்குநர் அட்லியும் இணைந்த முதல் திரைப்படமாகும். இது நடிகர் விஜயும் இசையமைப்பாளர் ஏ.ஆர்.ரகுமானும் இணையும் மூன்றாவது திரைப்படம்மாகும். இதற்கு முன் \"உதயா\" மற்றும் \"அழகிய தமிழ் மகன்\" ஆகிய இரு திரைப்படங்களில் இவர்கள் இருவரும் இணைந்து பணியாற்றியுள்ளனர். இவை மட்டுமல்லாது இருவருக்கும் 2007 ஆம் வருடம் திரைத்துறையில் இருபத்தியைந்தாவது வருடமாகும். மெர்சல் திரைப்படத்தில் மொத்தம் நான்கு பாடல்கள் உள்ளன. அனைத்துப்படல்களையும் இசையமைத்தது ஏ.ஆர்.ரகுமான் ஆவார். அனைத்து தமிழ் பாடல்களுக்கும் பாடல் எழுதியவர் பாடலாசிரியர் விவேக். ஏ.ஆர்.ரகுமானும், விவேகும் இணைந்து பணியாற்றுவது இதுவே முதல் முறையாகும். இப்பாடல்களின் உரிமையை சோனி, இந்தியா நிறுவனம் வாங்கியுள்ளது.\nSection::::பாடல்கள் வெளியீடு.\nமெர்சல் திரைப்படத்தின் பாடல்கள் ஆகத்து 20, 2017 அன்று வெளியிடப்பட்டது. பாடல் வெளியீட்டு நிகழ்வில் படத்தில் பங்காற்றிய பல நடிகர்களும், சிறப்பு விருந்தினாராக நடிகர் தனுசும் பங்கேற்றனர். ஏ.ஆர்.ரகுமானும் அவரது குழுவும் திரைப்படத்தின் பாடல்களை ஒவ்வொன்றாக மேடையில் இசைத்து பாடினார்கள். இந்நிகழ்ச்சி சன்டிவி, முகநூல், கீச்சு மற்றும் யூடியூப் ஆகியவற்றில் ஒளிபரப்பப்பட்டது. மெர்சல் இசை வெளியீட்டு விழாவிற்கு முன்னரே ஒவ்வொரு பாடல்களாக இரண்டு பாடல்கள் வெளியிடப்பட்டன. முதல் முதலாக \"ஆளப்போறான் தமிழன்\" பாடல் ஆகத்து 10, 2017 அன்று வெளியிடப்பட்டது. அதன் பின்னர் \"நீதானே, நீதானே\" என்னும் பாடல் ஆகத்து 17, 2017 அன்று வெளியிடப்பட்டது.\n\nSection::::பாடல்கள்.\nSection::::மாச்சோ.\nமாச்சோ பாடலை எழுதியவர் கவிஞர் விவேக், பாடியவர்கள் சித் ஸ்ரீராம், சுவேதா மோகன். இப்பாடலின் நீளம் 4:35 நிமிடங்களாகும். இப்பாடலின் தெலுங்கு வடிவம் \"மாயோ\", எழுதியவர் அனந்த் ஸ்ரீராம், பாடியவர்கள் சித் ஸ்ரீராம், சுவேதா மோகன். இப்பாடலின் நீளம் 4:39 நிமிடங்களாகும்.\nSection::::மெர்சல் அரசன்.\nமெர்சல் அரசன் பாடலை எழுதியவர் கவிஞர் விவேக், பாடியவர்கள் ஜி. வி. பிரகாஷ் குமார், நரேஷ் ஐயர், சரண்யா ஸ்ரீனிவாஸ், விஷ்வபிரசாத். இப்பாடலின் நீளம் 4:16 நிமிடங்களாகும். இப்பாடலின் தெலுங்கு வடிவம் \"வில்லு வில்லு\", எழுதியவர் ஸ்ரீ மணி, பாடியவர்கள் ஜி. வி. பிரகாஷ் குமார், நரேஷ் ஐயர், சரண்யா ஸ்ரீனிவாஸ், விஷ்வபிரசாத். இப்பாடலின் நீளம் 4:16 நிமிடங்களாகும்.\n\nSection::::நீதானே நீதானே.\nநீதானே நீதானே பாடலை எழுதியவர் கவிஞர் விவேக், பாடியவர்கள் ஏ.ஆர்.ரகுமான், ஸ்ரேயா கோசல். இப்பாடலின் நீளம் 4:29 நிமிடங்களாகும். இப்பாடலின் தெலுங்கு வடிவம் \"நீவேலே நீவேலே\", எழுதியவர் அனந்த் ஸ்ரீராம், பாடியவர்கள் ஏ.ஆர்.ரகுமான், ஸ்ரேயா கோசல். இப்பாடலின் நீளம் 4:28 நிமிடங்களாகும்.\n\nSection::::ஆளப்போறான் தமிழன்.\nஇப்பாடல் மெர்சல் திரைப்படத்தில் முதன் முதலில் வெளியிடப்பட்ட பாடல் ஆகும், அத்துடன் இப்பாடல் மிகப் பெரிய வெற்றியை ஈட்டிது. ஆளப்போறான் தமிழன் பாடலை எழுதியவர் கவிஞர் விவேக், பாடியவர்கள் கைலாஷ் கெர், சத்ய பிரகாஷ், தீபக், பூஜா வைதியநாத் ஆவர். இப்பாடலின் நீளம் 5:48 நிமிடங்களாகும். இப்பாடலின் தெலுங்கு வடிவம் \"பலிஞ்சரா பில்லோடா\", எழுதியவர் சந்திர போஸ், பாடியவர்கள் கைலாஷ் கெர், சத்ய பிரகாஷ், தீபக், பூஜா வைதியநாத் ஆவர். இப்பாடலின் நீளம் 5:47 நிமிடங்களாகும்.\n\n"}
{"id": "399598", "url": "https://ta.wikipedia.org/wiki?curid=399598", "title": "வாங் ழேன்யி", "text": "வாங் ழேன்யி\n\nவாங் ழேன்யி \"(Wang Zhenyi)\" (; 1768–1797) ஒரு குவிங் பேரரசு கால அறிவியலாளர் ஆவார். இவர் வானியல், கணிதவியல், புவிப்பரப்பியல், மருத்துவம் ஆகிய துறைகளில் தன் கடிய உழைப்பால் புலமை பெற்று, பெண்ணுரிமைக்கு முட்டுகட்டையிட்ட தனது கால நிலவுடைமைப் பழக்க வழக்கங்களை உடைத்தெறிந்தார். இவர் வானியலுக்கும் கணிதவியலுக்கும் கவிதை இலக்கியத்துக்கும் பெரும்பங்கு பற்ரிய வலிய அறிதிறன் வாய்ந்த பெண்ணாகத் திகழ்ந்தார். இவர் 18 ஆம் நூற்றாண்டுச் சீனாவின் அரும்பெரும் பெண் அறிஞராவார்.\n\nSection::::வாழ்க்கை.\nSection::::இளமையும் குடும்பமும்.\nவாங்கின் மூதாதையர் வீடு ஆங்குயி மாகாணத்தில் இருந்தது. ஆனால், இவரது தாத்தா இன்றைய நாஞ்சிங் மாகாணமாகிய யியாங்நிங்குக்கு இடம்பெயர்ந்தது. இவர் இளமை முதலே படிப்பதில் ஆர்வம் காட்டியுள்ளார். சிறந்த அறிவாளியாகத் திகழ்ந்துள்ளார்.\nஇவருடைய தாத்தா வாங் ஜெஃபு பெஸ்சன் மாகாணத்திற்கும் சுவான் ஹவா மாவட்டங்களுக்கு ஆளுநராக இருந்தவா், வாசிப்பதில் மிகுந்த ஆா்வம் கொண்டவராக இருந்தாா். அறிவாற்றல் மிக்க இவா் 75 அலமாாிகள் நிறைந்த புத்தகங்களை வைத்திருந்தாா். இவருடைய தந்தை வாங் சிசென் கல்லூாி நுழைவுத் தோ்வில் தோ்ச்சி அடையவில்லை என்றாலும் மருத்துவ கல்வியைக் கற்று தமது கருத்துக்களை நான்கு புத்தகத்தொகுதிகளாக பதிவு செய்துள்ளாா். வாங் பாட்டனாாிடம் வானிலையியலையும், பாட்டியாாிடம் கவி இயற்றுதலையும், தந்தையிடமிருந்து மருத்துவம், புவிபரப்பியலையும் மற்றும் கணிதவியலையும் கற்றுக் கொண்டாா்.\n\nஇவா் பாட்டனாா் வாஸ் ஜெஃபு 1782-ல் இறந்த பிறகு இவா் குடும்பம் சீனப்பெருஞ் சுவா் அருகில் உள்ள ஜிலிங் என்னும் இடத்திற்கு இறுதிச் சடங்கிற்காக சென்றது. அங்கு ஐந்து வருடங்கள் தங்கி இருந்த வாங் இவருடைய பாட்டியாா் சேகாித்து வைத்திருந்த புத்தகங்களை படித்தப் பின் குதிரைச் சவாாி, தற்காப்புக்கலை போன்றவற்றை மங்கோலியத் தளபதியின் துணைவியாாிடமிருந்து கற்றுக் கொண்டாா்.\n16 வயதை அடைந்த வாங், சீனத் தலைநகருக்குச் செல்வதற்கு முன் யாஸ்ட்சி ஆற்றின் தெற்குப் பகுதிக்குப் பயணம் செய்தாா். அப்போது சானக்சி, குயுபி, குவாங்டான்ங் போன்ற பகுதிகளுக்குப் பயணம் செய்து தமது அறிவை விாிவாக்கிக் கொண்டாா். தாம் 18 ஆவது வயதையடைந்த போது ஜியாங்னிங்கில் பல பெண் அறிஞா்களிடம் தொடா்பு வைத்துக் கொண்டு தமது கவித் திறனையும், தமது சுய கற்றலின் மூலம் வானியல் அறிவையும் கணித அறிவையும் வளா்த்துக் கொண்டாா். 25ஆவது அகவையில் ஜான் மெய் என்பவரைத் திருமணம் செய்து கொண்டாா். திருமணத்திற்குப் பின் தனது கவிதைகளாலும் கணிதம் மற்றும் வானியலை மற்றவா்களுக்குக் கற்றுக் கொடுப்பதன் மூலமும் பிரபலமானாா். வாங் 29ஆவது அகவையில் காலமானாா். இவருக்கு குழந்தைகள் ஏதுமில்லை.\n\nSection::::கல்விச் சாதனைகள்.\n29 வயதே வாழ்ந்த வாங் ஜெயினி கல்வியில் பல சாதனைகளை எய்தினாா். வானியலிலும் கணிதத்திலும் இவா் சேவை அளப்பறியது. உத்திராயணம் குறித்த தமது கருத்துக்களை வெளியிட்டது இவரது முக்கியமான சேவையாகும். தீா்க்க ரேகை மற்றும் கிரகணம் குறித்த இவரது கட்டுரைகள் மிகவும் பிரபலமாகும். நட்சத்திரங்களின் எண்ணிக்கை, சூாியனைச் சுற்றிவரும் திசை, சந்திரன், வீனஸ், ஜுபிடா், செவ்வாய், மொ்குாி போன்ற கோளங்களைப் பற்றியும் எழுதினாா். மற்ற வானியலாளா்களின் கட்டுரையைப் படித்ததோடல்லாமல், தமது சொந்த ஆராய்ச்சிக் கட்டுரைகளையும் வெளியிட்டுள்ளாா்.\n\nஇவா் கிரகணத்தை மற்றவர்களுக்குப் புரிய வைக்க, விளக்கு, மற்றும் கோளவடிவமான பொருட்களை வைத்து சோதனை செய்து காண்பித்தாா். இதன் மூலம் வானியல் கொள்கைகளை சுலபமாக அனைவருக்கும் புாியும்படி செய்தாா். சூாிய கிரகணத்தைப் பற்றி அவா் எழுதிய கட்டுரை மிகவும் துல்லியமான கருத்துக்களைக் கொண்டிருந்தது.\nகணிதத்தில் கோணவியலையும் பித்தாகோரஸ் தத்துவத்தையும் நன்கு அறிந்திருந்தாா்.\n\nமேய்வென்டிஸ் (1633-1721 AD) என்னும் கணிதவியலாளரைக் கண்டு வியந்த வாங், பெருக்கல் மற்றும் வகுத்தல் முறைகளை எளிமையாக்கி கணிதம் கற்கும் முறையை மேம்படுத்தினாா். கணிதத்தில் தீராத ஆா்வம் கொண்ட வாங், தமது 24 வது வயதில் 'கணக்கிடுதலின் எளிய கோட்பாடுகள்' (The simple principles of calculation) என்னும் புத்தகத்தை எழுதினாா். படிப்பு கடினமாக இருந்தததைப் பற்றி குறிப்பிட்ட இவா் ஒருமுறை “பேனாவைக் கீழே போட்டுவிட்டு பெருமூச்சு விட வேண்டி வந்தாலும் பாடத்தின் மேல் உள்ள விருப்பத்தினால் படிப்பதை எப்பொழுதும் விடப் போவதுமில்லை\" என்றாா்.\n\nSection::::கவிதை.\nஇவருடைய பிரயாண அனுபவங்களும், கல்வி ஆராய்ச்சிகளும் கவிதை எழுதுவதற்கு ஏராளமான கருத்துக்களைக் கொடுத்தன. இவருடைய கவிதைகளால் ஆழமான தாக்கத்தை விட்டுச் சென்றாா். உரைநடை, முன்னுரை, பின்குறிப்பு என ஏராளமான இலக்கியங்களை 13 தொகுதிகளாக விட்டுச் சென்றுள்ளாா். கிஸ் வம்சத்தினாின் பிரபலமான யுவான் மெய் என்னும் அறிஞா் இவரை மிகச் சிறந்த எழுத்தாளா் எனப் போற்றியுள்ளாா்.\n\nஇவரது எழுத்தின் சில எடுத்துகாட்டுகளாவன:\n\n\"பெயரும் தோங் கணவாய்\"\n\n\"முதன்மையானதே கதவு வழி,\"\n\"மலைத்தொண்டையில் வாழ்தல்\"\n\"விண்ணில் இருந்து கீழே நோக்கல்,\"\n\"மஞ்சளாற்றின் பாய்வைக் கதிரவன் காண்கிறான்\"\n\n\"தாய் மலை ஏறுகிறேன்\"\n\n\"மலைகளில் முகில்களின் நிழல்கள்,\"\n\"கதிரவன் கடலில் குளிக்கிறான்.\"\n\nஇவர் உழைக்கும் எளிய மக்களின் வாழ்வைத் தன் கவிதையில் படம்பிடித்துள்ளார். குறிப்பாக, \"பட்டுப்புழு வளர்க்கும் பெண்\" , \"உடை வெளுத்தல்\" ஆகியவற்றில் உழைக்கும் பெண்களை விவரித்துள்ளார். மேலும் இவர் கையூட்டயும் செல்வர், ஏழைமக்களின் முரண்பட்ட வாழ்க்கையையும் படம்பிடித்துக் காட்டியுள்ளார். இவரது \"எட்டுவரிக் கவிதை\" இதற்குச் சிறந்த எடுத்துகாட்டாகும். இதில் கூறுகிறார்:\n\n\"ஊரிலோ அடுப்பெரியும் புகையையே காணோம்,\"\n\"செல்வர் உறைகளில் தேக்கிய கூலங்கள் அழுகுகின்றன;\"\n\"விறகுகள் பசித்த உடல்களை உறிஞ்சுகின்றன,\"\n\"பேராசைபிடித்த அலுவலர்கள் பண்ணை வரியைச் சுமத்திக்கொண்டே உள்ளனர்.\"\n\nஇவர் தன் மணவாழ்வை மகிழ்ச்சியோடு கழித்தார். நிலவுடைமைப் பழக்க வழக்கங்கள் நிகழ்கால வாழ்வுக்குப் பொருந்தாதவை என நம்பினார். அவர் கூறினார், \"கல்வியையும் அறிவியலையும் கருதும்போது, மக்கள் எந்த பெண்னையுமே கருதுவதில்லை. பெண்கள் சமையலுக்கும் தையலுக்குமே ஏற்றவர்கள்; பெண்கள் எழுதி வெளியிட்டுவதைப் பற்றிக் கவலைபடவே கூடாது; அவர்கள் வரலாறு படிப்பதோ கவிதை எழுதுவதோ எழுத்தினைப் பயில்வதோ வீண் எனக் கருதுகின்றனர் ஆண்களும் பெண்களும் சமநிலை வாய்ந்த மக்களே. இருபாலாரும் ஒரே தன்மையில் சிந்திக்கவும் கற்கவும் வல்லவர் ஆவர்.\"\n\nSection::::தகைமை.\nஇவர் ஆடவர்க்கும் மகளிருக்கும் சம உரிமையும் வாய்ப்பும் நல்கப்படவேண்டும் என நம்பினார். இவர் தன் கவிதைகளில் இவ்வாறு எழுதுகிறார்:\n\n\"நாம் நம்ப வைக்கவேண்டும்,\"\n\"மகளிர் ஆடவர் ஒத்தவரே;\"\n\"உங்களால் ஏற்க முடியவில்லையா,\"\n\"பெண்மக்களும் மறத்திகளே?\"\n\nSection::::இறப்பு.\nஇவர் தன் 29 ஆம் அகவையில் இறந்தார். தான் இறக்குந் தறுவாயில் இவர் தன் நெருங்கிய தோழராகிய மாதாம் குவையிடம் (கி.பி. 1763–1827) தன் எழுத்துகளின் கையெழுத்துப் படிகளை (கி.பி. 1763–1827) ஒப்படைத்தார். மாதாம் குவை அவற்றை, அக்காலத்து பெயர்பெற்ற அறிஞரான, இவரது ஒன்றுவிட்ட உடன்பிறப்பாகிய குவியான் யியி (கி.பி. 1783–1850) கையில் கைம்மாற்றினார். பின்னவர் இவரது எழுத்துகளை \"Shusuan jiancun\" என அல்லது கனக்கிடுதலின் எளிய நெறிமுறைகள் என்ற தலைப்பில் தொகுத்தார். மேலும் அவர், இவரை \"பான் ழாவோவுக்குப் பிறகான சிறந்த பெண் அறிஞராகக் குறிப்பிட்டார்.\"\n\n"}
{"id": "399602", "url": "https://ta.wikipedia.org/wiki?curid=399602", "title": "சித்தார்த் ராய் கபூர்", "text": "சித்தார்த் ராய் கபூர்\n\nசித்தார்த் ராய் கபூர் இந்தியத் திரைப்படங்கள் தயாரிப்பாளார் மற்றும் \"ராஜ் கபூர் பிலிம்ஸ்\" நிறுவனத்தினை நிறுவியவராவார். மேலும் \"வால்ட் டிஸ்னி\", இந்தியாவின் நிர்வாக இயக்குநர் ஆவார். இவர் ஆகத்து 2, 1974 இல் மும்பையில் பிறந்தவர்.\n\nSection::::பிறப்பு மற்றும் வள்ர்ப்பு.\nசித்தார்த் ராய் கபூர் மும்பையில் ஆகத்து மாதம் 2, 1974 அன்று பிறந்தார். பள்ளிக்கல்வியை இவர் ஜி. டி. சோமனி நினைவுப் பள்ளியில் முடித்தார். சித்தென்கம் கல்லூரியில் பொருளாதாரம் படித்தார். கல்லூரியில் படிக்கும் போது கல்லூரியின் வருட இதழின் தொகுப்பாளராக சித்தார்த் ராய் கபூர் இருந்துள்ளார். இவரின் தாய் சலோம் ராய் கபூர். இவர் நடன இயக்குநராக பணியாற்றியுள்ளார் மேலும் இவர் முன்னால் இந்திய அழகி ஆவார். சித்தார்த்தின் சகோதரர்கள் ஆதித்யா ராய் கபூர் மற்றும் குனல் ராய் கபூர். சித்தார்த் ராய் கபூர் 2012 ஆம் ஆண்டு நடிகை வித்யா பாலனை மணந்தார்.\n\nSection::::தொழில்.\nசித்தார்த் ராய் கபூர் தனது தொழிலை பிரொக்டர் அன்ட் கேம்பிள் நிறுவனத்திலிருந்து ஆரம்பித்தார். பிரொக்டர் அன்ட் கேம்பிள் நிறுவனத்திலிருந்து விஜய் குழுமத்திற்கு மாறினார். விஜய் குழுமத்தில் \"கோன் பனேகா க்ரோர் பதி\" நிகழ்ச்சியை சந்தைப்படுத்தும் வேலைகளைச் செய்தார். இந்நிகழ்ச்சியின் வெற்றியைத் தொடர்ந்து விஜய் குழும தொலைக்காட்சி நிகழ்ச்சிகளுடைய சந்தைப்படுத்துதலின் மேலாளராக துபாயிலும், அதிலிருந்து பதவி உயர்வு அடைந்து சந்தைப்படுத்துதலின் இயக்குனராக ஆங்காங்கிளும் வேலைப்பார்த்தார்.\n\nSection::::திரைப்படங்கள்.\nSection::::தயாரிப்பாளராக பணிபுரிந்த திரைப்படங்கள்.\n\"ஜக்கா ஜசூஸ்\" (2017)<br>\n\"தங்கல்\" (2016) - தமிழ், தெலுங்கு, இந்தி ஆகிய மூன்று மொழிகளிலும் உருவான திரைப்படம்<br>\n\"மொகெஞ்ச தாரோ\" (2016)<br>\n\"ஃபிட்டூர்\" (2016)<br>\n\"புறம்போக்கு என்கிற பொதுவுடைமை\"- தமிழ்த் திரைப்படம்(2015)<br>\n\"கட்டி பட்டி\" (2015)<br>\n\"யட்சன்\" - தமிழ்த் திரைப்படம்(2015)<br>\n\"ஃபன்டோம்\" (2015)<br>\n\"ஏபிசிடி 2\" (2015)<br>\n\"ஃபிலிம்ஸ்டன்\" (2014)<br>\n\"பிட்ஜா\" (2014)<br>\n\"ராஜா நட்வர்லால்\" (2014)<br>\n\"குப்சூரட்\" (2014)<br>\n\"ஹைடர்\" (2014)<br>\n\"இவன் வேறமாதிரி\" - தமிழ்த் திரைப்படம்(2013)<br>\n\"ஷாகித்\" (2011)<br>\n\"சிகரம் தொடு\" - தமிழ்த் திரைப்படம்(2013)<br>\n\"சத்யாகிரஹா\" (2013)<br>\n\"சென்னை எக்ஸ்பிரஸ்\" (2013)<br>\n\"கேங்சக்கர்\" (2013)<br>\n\"தீயா வேல செய்யனும் குமாரு\" - தமிழ்த் திரைப்படம் (2013)<br>\n\"சேட்டை\" - தமிழ்த் திரைப்படம் (2013)\n\"கை போ சே\" - தமிழ்த் திரைப்படம் (2013)\n\"ஏபிசிடி\" (2013)\n\"லவ் ஷுவ் டே சிக்கன் குரானா\" (2012)\n\"தாண்டவம்\" - தமிழ்த் திரைப்படம் (2012)\n\"ஹிரோயின்\" (2012)\n\"ஹஸ்பண்ட்ஸ் இன் கோவா\" - மலையாளத் திரைப்படம் (2012)\n\"பர்ஃபி\" (2012)<br>\n\"முகமூடி\" - தமிழ்த் திரைப்படம் (2012)<br>\n\"அர்ஜூன் - த வாரியர் பிரின்ஸ்\" (2012)<br>\n\"கலகலப்பு\" - தமிழ்த் திரைப்படம் (2012)<br>\n\"கிராண்ட் மாஸ்டர்\" - மலையாளத் திரைப்படம் (2012)<br>\n\"வேட்டை\" - தமிழ்த் திரைப்படம் (2012)<br>\nSection::::இணை தயாரிப்பாளராக பணிபுரிந்த திரைப்படங்கள்.\n\"ஜோதா அக்பர்\" (2009)<br>\n\"ஃபேசன்\" (2008)<br>\n\"ஆமிர்\" (2008)<br>\n\"எ வெனஸ்டே\" (2008)<br>\n\"டெவ் டி\" (2009)<br>\n\"காமினி\" (2009)<br>\n\"ராஜ் நீதி\" (2010)<br>\n\"உதான்\" (2010)<br>\n\"பீப்லி\" (2010)<br>\n\"நோ ஒன் கில்டு ஜெஸ்ஸிகா\" (2011)<br>\n\"டெல்லி பெல்லி\" (2011)<br>\n\"சில்லர் பார்ட்டி\" (2011)<br>\n\"பான் சிங் டோமர்\" (2012)<br>\n\"ரெளடி ரதோர்\" (2012)<br>\n\"தி லன்ச் பாக்ஸ்\" (2013)<br>\nSection::::விருதுகள்.\n2009 – ஃபிலிம் ஃபேர் விருதுவழங்கும் நிகழ்வில் சிறந்த திரைப்பட விருது ஜோதா அக்பர் திரைப்படத்திற்காக வாங்கினார்.<br>\n2012 – சிறந்த குழந்தைகள் திரைப்படமாக சில்லர் பார்ட்டி திரைப்படம் அங்கிகரிகக்கப்பட்டதற்கு தேசிய விருது <br>\n2013 – பான் சிங் டோமர் சிறந்த திரைப்படமாக அங்கிகரிக்கப்பட்டதற்கு தேசிய விருது<br>\n2013 – சிறந்த திரைப்படமாக ஃபர்ஃபி தேர்வு செய்யப்பட்டதற்கு ஜி சினிமா விருது, ஃபிலிம் ஃபேர் விருது, ஐ.ஐ.எஃப்.ஏ விருது ஆகியவற்றை வாங்கினார்.<br>\n2013 – பான் சிங் டோமர் சிறந்த திரைப்படமாக அங்கிகரிக்கப்பட்டதற்கு திரைப்பட விருது<br>\n2013 – தொழில் முனைவோர் பிரிவில் 2013 ஆம் ஆண்டுக்கான சிறந்த இளம் சாதனையாளர் விருது. <br>\n2017 – ஃபிலிம் ஃபேர் விருதுவழங்கும் நிகழ்வில் சிறந்த திரைப்பட விருது தங்கல் திரைப்படத்திற்காக வாங்கினார்.\n"}
{"id": "399603", "url": "https://ta.wikipedia.org/wiki?curid=399603", "title": "விக்டோரியா சுசான்னி மீதோவ்சு", "text": "விக்டோரியா சுசான்னி மீதோவ்சு\n\nவிக்டோரியா சுசான்னி மீதோவ்சு \"(Victoria Suzanne Meadows)\" வாழ்சிங்டன் பல்கலைக்கழக வானியல் பேராசிரியரும் வானுயிரியல் திட்ட இயக்குநரும் ஆவார். இவர் நாசாவின் வானுயிரியல் நிறுவனத்தின் மெய்நிகர் கோள் ஆய்வகத்தின் முதன்மை ஆய்வாளரும் ஆவார். இவர் வாழ்தகவும் வானுயிர் அடையாளங்கள் சார்ந்த நாசாவின் வானுயிரியல் நிறுவனk (NAI) குழுவின் வழிநடத்தும் அமைப்பின் தலைவராகவும் உள்ளார். இக்குழுவின் ஆய்வுநெறியும் நோக்கமும் புறவெளிக் கோள்கள் பற்றிய கணினிப் படிமங்களை உருவாக்குவதாகும். இவை புறவெளிக் கோள்களின் உருவாக்கம், நிலைப்பு, வட்டனை படிமலர்ச்சி, அவற்றின் சுற்றுச்சூழலையும் கதிர்நிரல்களையும் ஒப்புருவாக்கம் செய்து அவற்றின் வாழ்தகவைக் கண்டறிதலே ஆகும்.\n\nஇவர் நியூ சவுத் வேல்சு பல்கலைக்கழகத்தில் இயற்பியலில் இளமறிவியல் பட்டம் பெற்றார். சிட்னி பல்கலைக்கழகத்தின் வானியற்பியல் துறையில் இயற்பியல் முனைவர் பட்டம் பெற்றுள்ளார்.\n\nScientific American இதழ், கெப்ளர் விண்கலம் தொலைவில் அமைந்த விண்மீன்களைச் சுற்றிவரும் பல புறவெளிக் கோள்களைக் கண்டுபிடித்தபோது இதுபற்றிய இவரது கருத்தைக் கூறுமாறு வேண்டியுள்ளது.\n\nஇவரது ஆய்வின் முதன்மையான கவனம் ஒரு சூரியவெளிக்கு அப்பாலைய கோள் உயிர்தரிக்க ஏற்பு உடையதா என்பதை அறியவல்ல அக்கோளின் நிகழ்வுகளைக் கண்டறிதலே ஆகும். இவர் மெய்நிகர் கோள் ஆய்வகத்தைப் பயன்படுத்தி, புறக்கோள்கள் சார்ந்த கணினிப் படிமங்களை உருவாக்குகிறார். இவை கோள் உருவாக்கம், அதன் நிலைப்பு, வட்டணைப் படிமலர்ச்சி ஆகிய நிகழ்வுகளை ஒப்புருவாக்கம் செய்கின்றன. மேலும் இவை உயிர் வாழ்தகவு உள்ள கோளை இனங்காணவும் அதற்கான திட்டங்களை வகுக்கவும் உதவும்.\n\n2016 நவம்பரின்படி, கூகுள் அறிஞர் இவரது வெளியீடுகள் மொத்தம் 4059 மேற்கோள்களில் சுட்டப்பட்ட்தாகவும் இவரது உயர்சுட்டெண் மதிப்பு 33 ஆக உள்ளது எனவும் கூறுகிறார்.\n\n"}
{"id": "399607", "url": "https://ta.wikipedia.org/wiki?curid=399607", "title": "சுசான்னி மாதென்", "text": "சுசான்னி மாதென்\n\nசுசான்னி மாதென் \"(Suzanne Madden)\" ஓர் அமெரிக்க வானியலாளர் ஆவார். இவர் பிரான்சு, பாரீசில் உள்ள சாக்கிளே அணுக்கரு ஆய்வு மையத்தில் ஆய்வாலராகப் பணிபுரிகிறார். இவருக்கு 1995 இல் அமெரிக்க வானியல் கழகத்தால் ஆன்னி ஜம்ப் கெனான் வானியல் விருது வழங்கப்பட்டுள்ளது.\n\nமாதென் குறும்பால்வெளிகளையும் பிற பால்வெளிகளில் உள்ள உடுக்கணத்திடைப் பொருள்களையும் ஆய்வு செய்துள்ளார். இவருக்கு எர்ழ்செல் விண்வெளி வான்காணகத்தில் உத்தரவாதமான நேரம் ஒதுக்கப்பட்டுள்ளது.\n\nஇவர் பால்வெளிகள், புடவி சார்ந்த எட்டாம் பிரிவிலும் (2012 வரையில்) பால்வெளிகளுக்கான ஆணையம் 28 இலும் (2015 வரையில்) முன்பு இணைந்து பன்னாட்டு வானியல் ஒன்றியத்தில் முனைவாகச் செயல்பட்டுள்ளார். அண்மையில் இவர் உடுக்கணப்பொருள், களப்புடவி சார்ந்த எச் பிரிவிலும் அண்டவியல், பால்வெளிகள் சார்ந்த ஜே பிரிவிலும் இணைந்து செயல்பட்டு வருகிறார்.\n"}
{"id": "399612", "url": "https://ta.wikipedia.org/wiki?curid=399612", "title": "நான்காம் பௌத்த சங்கம்", "text": "நான்காம் பௌத்த சங்கம்\n\nநான்காம் பௌத்த சங்கம் (Fourth Buddhist Council), கிபி முதல் நூற்றாண்டில், இலங்கையில் தேரவாத பௌத்தர்கள் கூட்டிய சங்கத்தினையும் மற்றும் சர்வாஸ்திவாத பௌத்தர்கள் காஷ்மீரத்தில் கூட்டிய பௌத்த சங்கத்தினையும் குறிக்கும். \n\nஇலங்கையில் முதன்முறையாக நடைபெற்ற நான்காம் பௌத்த சங்கத்தின் முடிவிகளின் படி, பௌத்த இலக்கியங்களை பனை ஓலைகளில் எழுதி ஆவணப்படுத்தப்பட்டது. \n\nSection::::நான்காம் பௌத்த சங்கம், இலங்கை.\nபன்னாட்டு தேரவாத பௌத்தர்களின் மாநாடு, கிபி 27ம் ஆண்டில் அனுராதபுர நாட்டு மன்னர் வட்டகாமினி அபயன் ஆதரவில் அபயகிரி விகாரையில் நடைபெற்றது. \nஇலங்கையின் மகாவம்சம் எனும் பௌத்த இலக்கியம், நான்காம் பௌத்தச் சங்கத்தின் போது, அனைத்து பௌத்த இலக்கியங்களுக்கு பாலி மொழியில் விளக்கங்கள், விரிவுரைகள் எழுதப்பட்டது. \n\nநான்காம் பௌத்த சங்கம் முடிவுற்ற போது, பனை ஓலைகளில் எழுதப்பட்ட பௌத்த இலக்கியங்களின் பிரதிகள் பர்மா, தாய்லாந்து, கம்போடியா மற்றும் லாவோஸ் நாடுகளின் பௌத்த விகாரைகளுக்கு எடுத்துச் செல்லப்பட்டது.\n\nSection::::நான்காம் பௌத்த சங்கம், காஷ்மீரம்.\nகுசானப் பேரரசின் காலத்தில் கிபி 100ல் 500 பிக்குகள் கலந்து கொண்ட, சர்வாஸ்திவாத பௌத்தர்களின் மாநாடு, ஜலந்தர் அல்லது காஷ்மீரத்தில், பௌத்த அறிஞர் வசுமித்திரர் தலைமையில் நடைபெற்றதாக அறியப்படுகிறது. இப்பௌத்த மாநாட்டில் திரிபிடகத்தின் ஒன்றான அபிதம்மத்திற்கு விளக்க உரைகள் ஓலைகளில் எழுதப்பட்டது. மேலும் முந்தைய பௌத்தப் பிரிவுகளின் தத்துவக் கோட்பாடுகளின் நூல்கள் எழுதப்பட்டது. மேலும் சிலர் இப்பௌத்த மாநாடு கனிஷ்கர் ஆட்சிக் காலத்தில் நடைபெற்றதாக கூறுகின்றனர். \n\nசர்வாஸ்திவாத பௌத்த சங்கத்தால் இயற்றப்பட்ட பௌத்த இலக்கியங்கள், மகாயான மரபில் இருந்ததாக அறியப்படுகிறது.\n\n\n"}
{"id": "399613", "url": "https://ta.wikipedia.org/wiki?curid=399613", "title": "சுசான் கெய்சர்", "text": "சுசான் கெய்சர்\n\nசுசான் கெய்சர் \"(Susan Kayser)\"ஓர் அமெரிக்க வானியலாளர் ஆவார். இவர் தான் கலிபோர்னியா தொழில்நுட்ப நிறுவனத்தில் இருந்து வானியற்பியலில் முதன்முதலில் முனைவர் பட்டம் பெற்றவர் ஆவார். இது அப்போது ஊடகங்களில் ஆர்வத்தோடு கவனப்படுத்தப்பட்டு பதிவாகியுள்ளது. இவரது ஆய்வுரைதான் NGC 6822 எனும் ஒழுங்கற்ற பால்வெளியை 2002 வரையில் மிக ஆழமாக ஆய்வு செய்த ஒன்றாக விளங்கியது. இவர் நாசாவின் ஈலியோசு விண்கலத்திலும் ISEE-3 எனும் பன்னாட்டு வால்வெள்ளி தேட்டக்கல (இது பின்னர் International Sun-Earth Explorer-3 எனப்பட்டது) கதிர் வானியல் செய்முறைகளிலும் தேசிய அறிவியல் அறக்கட்டளைக்காக ஜெமினி வான்காணகத்திலும் பணிபுரிந்துள்ளார்.\n"}
{"id": "399620", "url": "https://ta.wikipedia.org/wiki?curid=399620", "title": "ஆறாம் பௌத்த சங்கம்", "text": "ஆறாம் பௌத்த சங்கம்\n\nஆறாம் பௌத்த சங்கம் (Sixth buddhist council), கௌத புத்தரின் 2500 நினைவு நாளை கொண்டாடுவதற்காக, மியான்மர் நாட்டின் ரங்கூன் நகரத்தில் மே, 1954 முதல் மே 1956 முடிய நடைபெற்றது. \n\nபர்மா நாட்டின் பிரதமர் யு நூவின் ஆதரவில் நடைபெற்ற ஆறாம் பௌத்த சங்கத்திற்கு எட்டு நாடுகளிலிருந்து 500 பௌத்த அறிஞர்களும், பிக்குகளும் கலந்து கொண்டனர். \n\nஆறாம் பௌத்தச் சங்கத்தில் மியான்மர், இலங்கை, இந்தியா, நேபாளம், திபெத், கம்போடியா, தாய்லாந்து, லாவோஸ் என எட்டு நாடுகளின் பௌத்த அறிஞர்கள் கலந்து கொண்டனர். \nஆறாம் பௌத்த சங்கத்தில் பௌத்த தருமம், விநயபிடகம் குறித்த நெறிமுறைகள் தொகுக்கப்பட்டது. மேலும் பாலி மொழியில் அமைந்த அனைத்து பௌத்த சாத்திரங்கள் மறுபரிசீலனைச் செய்யப்பட்டு ஓதப்பட்டது. \n\n\n"}
{"id": "399625", "url": "https://ta.wikipedia.org/wiki?curid=399625", "title": "யு நூ", "text": "யு நூ\n\nயு நூ ( Nu) (; ; 25 மே 1907 – 14 பிப்ரவரி 1995), 20ம் நூற்றாண்டில் அனைவராலும் அறியப்பட்ட பர்மிய விடுதலைப் போராட்ட வீரரும், இராஜதந்திரியும், அரசியல்வாதியும், தேசியவாதியும் ஆவார். விடுதலைப் பெற்ற பர்மா நாட்டின் முதல் பிரதம அமைச்சர் ஆவார்.\n\nஇவர் முதன் முறையாக 4 சனவரி 1948 முதல் 12 சூன் 1956 முடியவும், இரண்டாம் முறையாக, 28 பிப்ரவரி 1957 முதல் 28 அக்டோபர் 1958 முடியவும், மூன்றாம் முறையும், இறுதியாகவும் 4 ஏப்ரல் 1960 முதல் 2 மார்ச் 1962 முடிய என மூன்று முறை பர்மா நாட்டின் பிரதம அமைச்சராக இருந்தவர்.\n\n"}
{"id": "399626", "url": "https://ta.wikipedia.org/wiki?curid=399626", "title": "இரெய்கி குழ்சிடா", "text": "இரெய்கி குழ்சிடா\n\nஇவர் 4875 இங்கால்சு எனும் முதன்மைப்பட்டைச் சிறுகோளின் இணைகண்டுபிடிப்பாளராகிய யோழ்சியோ குழ்சிடாவை மணந்தார். பின்னவர் பல சிறுகோள்களையும் வால்வெள்ளிகளையும் கண்டுபிடித்துள்ளார். சுநேய் இழுமிகாகா கண்டுபிடித்த 5239 இரெய்கி எனும் சிறுகோள் 1993 பிப்ரவரி 6 இல் இவரது நினைவாகப் பெயரிடப்பட்டுள்ளது ().\n\n"}
{"id": "399630", "url": "https://ta.wikipedia.org/wiki?curid=399630", "title": "விரெக்சி இலியொனார்டு", "text": "விரெக்சி இலியொனார்டு\n\nவிரெக்சி இலியொனார்டு \"(Wrexie Leonard)\" (செப்டம்பர் 15, 1867 - நவம்பர் 9, 1937) அல்லது உலூயிசு இலியொனார்டு எனப்படும் அமெரிக்க வானியலாளர் ஆவார். இவர் பெர்சிவால் உலோவலின் கீழ் உதவியாளராகப் பணிபுரிந்துள்ளார். மேலும் செவ்வாய் பற்றிய தனது நோக்கீடுகளை வெளியிட்டுள்ளார். வெள்ளியின் குழிப்பள்ளம் ஒன்று இவரது நினைவாகப் பெயரிடப்பட்டுள்ளது.\n\nSection::::வாழ்க்கை.\nவிரெக்சி உலூயிசு இலியோனார்டு பெனிசில்வேனியாவில் உள்ள திராயில் வளர்ந்தார். பின்னர் போசுடானுக்கு இடம்பெயர்ந்தார். இவர் பெசிவால் உலோவல் எனும் வானியலாளருக்கு 1883 இல் இருந்து இருபது ஆண்டுகளாக அவர் இறக்கும்வரை தனிச் செயலராகவும் உதவியாளராகவும் இருந்துள்ளார். இவர் 1895 இல் உலோவலுடன் ஒரு புதிய வான்காணகத்துக்கு இடம் தேர்வு செய்ய ஆப்பிரிக்கா சென்றுள்ளார். ஆனால் அது பிறகு அரிசோனாவில் உள்ள பிளாகுசுட்டாபில் நிறுவப்பட்டது.\n\nஇவர் உலோவலின் கடிதத் தொடர்பைக் கவனித்துகொண்டார்; கட்டுரைகளையும் உரைகளையும் பதிப்பித்தார்; அவருடன் பல இடங்களுக்குச் சென்றுவந்துள்ளார். உலோவல் இல்லாதபோது இவர் உலோவல் வான்காணகத்துக்குப் பொறுப்பு வகித்துள்ளார். அரிசோனா வான்காணகம் 1894 இல் நிறுவப்பட்ட பிறகு அங்கு வானியல் நோக்கீடுகளை மேற்கொண்டார். அறிவன் (புதன்), வெள்ளி, வியாழன் ஆகிய கோள்களின் ஆய்வை மேற்கொண்டார். வான்காணகப் பதிவேடுகளில் தொடக்க ஆண்டுகளில் அடிக்கடி நோக்கீடுகளில் ஈடுபட்டதையும் இவர் வரைந்த செவ்வாய், வெள்ளியின் உருவரை களையும் காணமுடிகிறது. மற்ற மகளிர் இயல்பாக பயன்படுத்த தொடங்குவதற்கு அரைநூற்றாண்டுக்கு முன்பே இவர் முதலில் பெரிய தொலைநோக்கியைப் பயன்படுத்தியமை புலனாகிறது.\n\nஇவர் மெக்சிகோ நகருக்கு புறத்தே உள்ள தாக்குபாயாவுக்கு உலோவலுடன் 1896 இல் கப்பல்வழி பெரிய கிளார்க் ஒளிவிலகல்வகை தொலைநோக்கி அனுப்ப்ப் பட்டபோது சென்றார். இது பின்னர் இவர் நோக்கீடு செய்த செவ்வாய் எதிர்வுகளின் பதிவுகளில் பலவற்றில் ஓரிடம் ஆகும். இவர் மக்கள் வானியல் இதழில்1907 இல் செவ்வாய் வரைபடங்களைக் குறிப்புகளுடன் செவ்வாய் எதிர்வுகள் அமைந்த சில ஆண்டுகளில் (1901, 1903, 1905) அதன் பனிக்கவிப்புகள், உலோவல் கால்வாய்கள் பற்றி எழுதி வெளியிட்டார்.\n\nஇவர் 1904 இல் பிரெஞ்சு வானியல் கழகத்தில் தேர்வு செய்யப்பட்டார். இது அப்போது இவருக்கு வழங்கியமை இவருக்கு அளிக்கப்பட்ட சிறந்த மதிப்பாகும். She was also an honorary member of the Sociedad Astronomico de Mexico.\n\nஇவர் 1916 இல் உலோவல் இறந்ததும், மீண்டும் கிழக்காக இடம் மாறினார். ஐந்தாண்டுகளுக்குப் பிறகு உலோவலின் நினைவுகளை, \"பெர்சிவல் உலோவல்: பின்னும் ஒளிவீசும் புகழ்\" என்ற நூலாக வெளியிட்டார். இதில் பல ஆண்டுகளாக இவருக்கும் உலோவலுக்கும் நடந்த கடித்த் தொடர்புகளின் சுருக்க்க் குறிப்புகளும் அடங்கியுள்ளன. இவர் 1929 பொருளியல் சரிவின்போது பங்குச் சந்தையில் தன் பணத்தையெல்லம் இழந்த பிறகு, மசாசூசட் இராக்சுபரியில் இருந்த முதியோர் இல்லம் ஒன்றில் சேர்ந்து வாழலானர்.\n\nSection::::தகைமை.\n31.7 கிமீ அகல வெள்ளிக் கோளின் இலியொனார்டு குழிப்பள்ளம் (அகலாங்கு −73.8, நெட்டாங்கு 185.2) இவரது நினைவாகப் பெயரிடப்பட்டுள்ளது.\n\nயான் மில்சப்சுவின் 2014 ஆம் ஆண்டு புதினமாகிய செவ்வாயில் வெள்ளி பாத்திரங்களில் ஒன்றாகிய உலூலு இவரது இயல்பை வைத்து புனையப்பட்டுள்ளது.\n"}
{"id": "399632", "url": "https://ta.wikipedia.org/wiki?curid=399632", "title": "யூலியா எம். இரிலே", "text": "யூலியா எம். இரிலே\n\nயூலியா எம். இரிலே \"(Julia M. Riley)\" (கில் எனப்படுபவர்) ஒரு பிரித்தானிய வானியற்பியலாளர் ஆவார்\n\nSection::::குடும்பம், தொழில் பின்னணி.\nஇவர் கேம்பிரிட்ஜ் பல்கலைக்கழகத்தின் கேவண்டிழ்சு வானியற்பியல் குழு சார்ந்த கிர்ட்டன் கல்லூரியில் ஆராய்ச்சியாளர் ஆவார். இவர் ஆய்வுப்புலம் கதிர்வானியல் ஆகும். இவர் கேம்பிரிட்ஜ் பல்கலைக்கழகத்தில் இயற்கை அறிவியல் முப்பாடத் திட்டத்தின்கீழ் இயற்பியலில் விரிவுரையாற்றுகிறார். இயற்பியல் ஆய்வகப் பயிற்றுநராகவும் விளங்குகிறார். இவர் பிரித்தானிய கடல்சார் புவியியற்பியலாளராகிய மவுரிசு கில்லின் மகளும் நோபல் பரிசு வென்ற உடலியலாளராகிய ஆர்ச்பால்டு விவியான் கில்லின் பேத்தியும் ஆவார்.\n\nSection::::பார்னராப் இரிலே (FR) வகைமை I, II.\nஇவர் 1974 இல் பெர்னி பர்னராப்புடன் இணைந்து கதிர்ப்பால்வெளிகளின் வகைப்பாடு குறித்த சிறந்த ஆய்வுரையை எழுதியுள்ளார். அதில் கதிர்ப்பால்வெளிகளை அவற்றின் வடிவத்தைப் பொறுத்து இரண்டாகப் பிரித்தார். இவ்வகைபாடு கதிர்ப்பால்வெளிகளின் பார்னராப்-இரிலே வகைபாடு வகைமை I, II என அழைக்கப்படுகிறது. அதாவதுFRI, FRII என அழைக்கப்படுகிறது. FRI பால்வெளிகளில் பெரும்பகுதி கதிர் உமிழ்வு அவற்றின் மையத்தில் இருந்து வருகிறது. ஆனால், FRII பால்வெளிகளில் பெரும்பகுதி கதிர் உமிழ்வு மையத்தில் இருந்து விலகி அமையும் வெம்புள்ளிகளில் இருந்து வருகிறது.\n\n"}
{"id": "399638", "url": "https://ta.wikipedia.org/wiki?curid=399638", "title": "மியா காலிஃபா", "text": "மியா காலிஃபா\n\nமியா காலிஃபா (Mia Khalifa) (பிறப்பு: பிப்ரவரி 10, 1993) என்பவர் வயது வந்தோருக்கான ஆபாசக் காணொளிகளில் தோன்றும் பாலியல் நடிகை ஆவார். பிறப்பால் லெபானைச் சார்ந்த இவர் பின்னர் அமெரிக்காவில் குடியேறியவர்.\n\nSection::::இளமைக்காலம்.\nஇவர் லெபனான் நாட்டின் \"பெய்ருட்\" நகரில் பிறந்தவர். 2000 ஆம் ஆண்டில் அமெரிக்காவிற்கு இவரது குடும்பம் குடிபெயர்ந்தது. இவர் கத்தோலிக்க மதத்தினரக இருந்தாலும் அதைப் பின்பற்றாதவராக வாழ்ந்தார். டெக்சாசு பல்கலைக்கழகத்தில் (University of Texas) வரலாற்றில் இளநிலைப் பட்டம் பெற்றார். தனது 18 வது வயதில் 2011 பிப்ரவரி மாதம் அமெரிக்கர் ஒருவரை மணந்து கொண்டார்.\n\nSection::::தொழில்முறை ஆபாசப்பாலியல் வாழ்க்கை.\n2014, அக்டோபர் மாதம் முதல் தொழில்முறை ஆபாசப்பாலியல் காணொளிகளில் தோன்றத் தொடங்கினார். அவரது 22 வது வயதுவாக்கில் அவரது காணொளிகள் 15 இலட்சம் பார்வையாளர்களால் பார்க்கப்படது. பாலியல் ஆபாசக் காணொளி இணையத்தளங்களில் மிக அதிக அளாவில் தேடப்பட்ட நபராக இவர் விளங்கினார். இவரைப் பற்றிய மொத்தத் தேடல்களில் நான்கில் ஒரு பங்கு லெபனானைச் சார்ந்ததாகும். இத்தகவலை டிசம்பர் 28, 2014 அன்று அவ்விணையதளம் இத்தகவலினை உறுதி செய்தது. மேலும் இவர் முதல்தர வரிசையாளராக அறிவிக்கப்பட்டர். இதன் காரணமாக இவருக்கு இஸ்லாம் பெயரை எனும் தீவிரவாத அமைப்பு கொலை மிரட்டல் விடுத்தது. மேலும் ஆபாசப் பாலியல் காணொளிகளில் இவர் தலையில் ஹிஜாப் அணிந்து தோன்றியது மத்திய கிழக்கு நாடுகளில் சர்ச்சையினை உருவாக்கியது.\n\nSection::::வாழ்க்கை.\nபுளோரிடா மாநிலத்தின் மியாமி பகுதியில் வசித்த மியா காலிஃபா, தொழில்முறை ஆபாசப்பாலியல் வாழ்க்கைக்குப் பின்னர் டெக்சாஸ் மாகாணத்தில் குடியேறினார். தொழில்முறை ஆபாசப்பாலியல் வாழ்க்கைக்குப் பின்னர் அவரது டிவிட்டர் கணக்கினை 10 இலட்சம் மக்கள் பின் தொடர்கின்றனர், மேலும் \"இன்ஸ்டாகிராம்\" பக்கத்தினை மூன்று இலட்சம் மக்கள் பின் தொடருகின்றனர். அவரது உடலில் லெபனானிய தேசிய கீதத்தின் முதல் வரியைப் பச்சையாக் குத்தியுள்ளார். தொழில்முறை ஆபாசப்பாலியல் வாழ்க்கையைத் தேர்ந்தெடுத்ததால் அவரது பெற்றோர் அவருடன் பேசுவதில்லை என நேர்காணலில் கூறியிருந்தார். தொழில்முறை ஆபாசப்பாலியல் வாழ்க்கையினை இவர் தேர்ந்தெடுக்கக் காரணம் இவர் வளார்ந்த நாட்டின் கலாச்சாரம் எனத் தெரிவித்தனர். மேலும் இவர் அத்துறையினைவிட்டு விலகிவிட வேண்டும் எனவும் அதனால் எந்தவித குடும்பத்திற்கோ, நாட்டிற்கோ கெளரவமும் கிட்டப்போவதில்லை எனவும் அவரது பெற்றோர் தெரிவித்ததாகவும் கூறினார். 2016 ஆம் ஆண்டில் \"நியூயார்க் போஸ்ட்\" பத்திரிகைக்கு அளித்த பேட்டியில் ஆபாசப்பாலியல் தொழிலில் மூன்று மாதங்கள் மட்டுமே இருந்ததாகவும், பின்னர் அதிலிருந்து விலகிவிட்டதாகவும் தெரிவித்தார். மற்றொரு ஆபாசப் பாலியல் காணொளி இணையத்தளம் 2016 ஆம் ஆண்டில் அவர்களது இணையத்தளத்தினில் அதிகளவு தேடப்பட்ட நபராக மியா கலிஃபாவினை அறிவித்தது.\n\nSection::::சமூக வலைத்தளப் பங்களிப்பு.\nமியா காலிஃபாவும் கில்பட் ஆர்னஸும் இணைந்து \"காம்ப்ளக்ஸ் நியூஸ்\" (Complex News’s) எனும் யூடியூப் பக்கத்தில் விளையாட்டு நிகழ்ச்சியை தினமும் வழங்கினர்.\n\nSection::::பொது வாழ்க்கை.\n2016 ஆண்டு, மியா காலிஃபாவை சவுதி அரேபியாவிற்கான அமெரிக்கத் தூதராக நியமிக்கும்படி அமெரிக்க அதிபர் டொனால்ட் ட்ரம்பிடம் இணையத்தள கோரிக்கை மூலம் கோரப்பட்டது. 2015 ஜனவரி மாதம் \"டைம்ஃபிளைஸ்\" எனும் இசைக்குழு \"மியா காலிஃபா\" எனும் பெயரில் இசைத்தொகுப்பு ஒன்றினை வெளியிட்டது.\n"}
{"id": "399641", "url": "https://ta.wikipedia.org/wiki?curid=399641", "title": "ஐந்தாம் பௌத்த சங்கம்", "text": "ஐந்தாம் பௌத்த சங்கம்\n\nஐந்தாம் பௌத்த சங்கம் (Fifth Buddhist council) () மியான்மார் நாட்டின் மண்டலை நகரத்தில் 1871ல் நடைபெற்றது. 2400 பர்மிய நாட்டுப் பிக்குகள் கலந்து கொண்ட ஐந்தாம் பௌத்த சங்கத்திற்கு, முதிய பிக்குகளான மகாதேரர் ஜெகராபிவம்சர், நரேந்தபித்தஜா மற்றும் மகாதேரர் சுமங்கலர் ஆகியோர் தலைமை வகித்தனர். இம்மாநாடு ஐந்து மாதங்கள் தொடர்ந்து நடைபெற்றது.\n\nபர்மிய அரசரின் ஆதரவில் நடைபெற்ற இம்மாநாட்டில், பர்மிய பௌத்த அறிஞர்கள் மற்றும் பிக்குகள் மட்டுமே கலந்து கொண்டதால், பர்மாவிற்கு வெளியே உள்ள தேரவாத பௌத்தர்கள், இப்பௌத்த மாநாட்டை ஏற்றுக்கொள்வதில்லை. \n\nSection::::நோக்கம்.\nபாலி மொழியில் எழுதப்பட்ட பழையான, பௌத்த சமயத் தொகுப்பான, கௌதம புத்தரின் உபதேசங்கள் அடங்கிய திரிபிடகத்தை ஓதி, பரிசீலனை செய்து, அதில் தேவையற்ற சிறு வேறுபாடுகளை திருத்தவும், நீக்கவும் முடிவு செய்யப்பட்டது. \n\nமேலும் திரிபிடகத்தை 729 பளிங்குக்கல் பலகைகளில்]], பர்மிய மொழியில் செதுக்கி மக்களின் பார்வைக்கு வைத்தனர். \n\n\n"}
{"id": "399642", "url": "https://ta.wikipedia.org/wiki?curid=399642", "title": "ஆலியா", "text": "ஆலியா\n\nஆலியா தானா ஒட்டன் (Aaliyah Dana Haughton) ஒரு அமெரிக்கப் பாடகரும், நடிகையும், மாடலும் ஆவார். நியூயார்க்கில் உள்ள புரூக்லினில் பிறந்த இவர், மிச்சிக்கனில் உள்ள டெட்ரோயிட்டில் வளர்ந்தார். தனது பத்தாவது வயதில் \"இசுட்டார் சேர்ச்\" (Star Search) என்னும் தொலைக்காட்சி நிகழ்ச்சியில் \"கிளாடீசு நைட்\" என்பவருடன் கலந்துகொண்டார். பன்னிரண்டாவது வயதில் ஆலியா \"சிவ் ரெக்கார்ட்சு\", அலியாவின் உறவினரான பாரி அங்கர்சனின் \"பாக்கிரவுன்ட் ரெக்கார்ட்சு\" ஆகிய இசைத்தட்டு நிறுவனங்களுடன் ஒப்பந்தம் செய்துகொண்டார். அங்கர்சன், ஆலியாவுக்கு ஆர். கெலி என்பவரை அறிமுகம் செய்து வைத்தார். கெலி பின்னர் ஆலியாவுக்கு வழிகாட்டியாக இருந்ததுடன், ஆலியாவின் இசைத்தொகுப்புக்களுக்கான பாடலாசிரியராகவும், அவரின் முதல் இசைத்தொகுப்பான \"வயது ஒரு எண்ணன்றி வேறெதுவும் அல்ல\" (Age Ain't Nothing but a Number) என்பதன் தயாரிப்பாளராகவும் இருந்தார். இந்த இசைத்தொகுப்பு ஐக்கிய அமெரிக்காவில் மூன்று மில்லியன் பிரதிகள் விற்பனையானதுடன், அமெரிக்க இசைத்தட்டுத் தொழிற் கழகத்தின் இரண்டு பிளாட்டினம் சான்றுப் பத்திரத்தையும் பெற்றது. கெலியுடன் சட்டமுறையற்ற மண வாழ்க்கையில் ஈடுபட்டுள்ளார் என்ற குற்றச்சாட்டு எழுந்ததை அடுத்து ஆலியா \"சிவ்\" உடனான ஒப்பந்தத்தை முறித்துக்கொண்டு \"அத்லாந்திக் ரெக்கார்ட்சு\" என்னும் நிறுவனத்துடன் ஒப்பந்தம் செய்துகொண்டார்.\n\nஆலியா \"டிம்பலான்ட்\", \"மிசி எலியட்\" ஆகிய இசைத்தட்டுத் தயாரிப்பாளர்களுடன் இணைந்து \"மில்லியனில் ஒன்று\" (One in a Million) என்னும் தனது இரண்டாவது இசைத்தொகுப்பை வெளியிட்டார். இதுவும் ஐக்கிய அமெரிக்காவில் மூன்று மில்லியன் பிரதிகளும், உலகம் முழுவதிலும் எட்டு மில்லியன் பிரதிகளும் விற்பனையாகின. 2000 ஆவது ஆண்டில் ஆலியா தனது முதல் படமான \"ரோமியோ இறக்க வேண்டும்\" (Romeo Must Die) என்பதில் நடித்தார். இப்படத்தில் ஆலியா பாடிய \"மீண்டும் முயற்சி செய்\" (Try Again) என்னும் பாடல் பெரும் புகழ் பெற்றது. இவரது \"ஆலியா\" என்னும் பெயரிலான மூன்றாவதும் கடைசியுமான இசைத்தொகுப்பு யூலை 2001 ஆம் ஆண்டில் வெளியானது. \n\n2001 ஆம் ஆண்டு ஆகத்து 25 ஆம் தேதி ஆலியாவும் வேறு எண்மரும், இசை நிகழ்படம் ஒன்றின் படப்பிடிப்புக்குப் பின்னர் பகமாசில் ஏற்பட்ட விமான விபத்து ஒன்றில் இறந்தனர். விமானத்தை ஓட்டியவர் விமானம் ஓட்டுவதற்கான அனுமதிப் பத்திரம் பெறாதவர் என்பதுடன், பரிசோதனைகளின் போது விமானியின் உடலில் \"கொக்கேயின்\", \"ஆல்ககோல்\" ஆகியவற்றின் தடயங்கள் காணப்பட்டன. ஆலியாவின் குடும்பம் விமான நிறுவனத்தின் மீது வழக்குத் தாக்கல் செய்தது. இது பின்னர் நீதிமன்றத்துக்கு வெளியில் தீர்த்துவைக்கப்பட்டது. ஆலியாவின் இறப்புக்குப் பின்னரும் அவருடைய பல இசைத்தொகுப்புக்கள் வெளியாகி வணிக அடிப்படையில் வெற்றி பெற்றன. 24 தொடக்கம் 32 மில்லியன் வரையிலான இவரது இசைத்தொகுப்புப் பிரதிகள் உலகம் முழுவதிலும் விற்பனையாகியுள்ளதாக மதிப்பிடப்படுகின்றது. \"பில்போர்ட்\" சஞ்சிகை இவரை கடந்த 25 ஆண்டு காலத்தில் 10 ஆவது வெற்றிகரமான R&B பெண் கலைஞராகவும், வரலாற்றில் 27 ஆவது வெற்றிகரமான R&B கலைஞர் எனவும் பட்டியலிட்டுள்ளது. \n\nSection::::தொடக்க காலம்.\nஆலியா தானா ஒட்டன், 1979 ஆம் ஆண்டு சனவரி 19 ஆம் தேதி நியூயார்க்கில் உள்ள புரூக்லினில் பிறந்தார். டயானா, மைக்கேல் ஆகியோருக்குப் பிறந்த இரண்டு பிள்ளைகளில் ஆலியா இளையவர். ஆலியா ஒரு ஆப்பிரிக்க அமெரிக்கர். அத்துடன் ஒரு பாட்டி வழியாக தாயக அமெரிக்க மரபும் இவருக்கு உண்டு. ஈப்ரு மொழி மூலம் கொண்ட இவருடைய பெயர், \"மிக உயர்ந்த, உச்சமான, மிகச் சிறந்த\" எனப் பொருள்படும். ஆலியா தனது பெயர் குறித்து மிகவும் பெருமை அடைவதாகவும், தனது வாழ்க்கை முழுவதும் பெயருக்கு ஏற்ப வாழ முயல்வதாகவும் குறிப்பிட்டுள்ளார். மிக இளம் வயதிலேயே இவரது தாயார் இவரைக் குரல் பயிற்சி வகுப்புக்கு அனுப்பினார். ஆலியா, திருமணம், தேவாலய நிகழ்வுகள், சமூக சேவை நிகழ்வுகள் ஆகியவற்றில் பாடத் தொடங்கினார். இவருக்கு ஐந்து வயதாக இருந்தபோது, ஆலியாவின் குடும்பத்தினர் மிச்சிகனில் உள்ள டெட்ரோயிட்டுக்கு இடம்பெயர்ந்தனர். இங்கே ஆலியா அவரது அண்ணனான ரசாத்துடன் வளர்ந்தார். இவர் கத்தோலிக்கத் தொடக்கப் பள்ளியில் முதல் வகுப்பில் படித்துக்கொண்டு இருந்தபோது \"அன்னி\" என்னும் மேடை நாடகத்தில் நடித்தார். அன்றிலிருந்து தான் ஒரு பொழுதுபோக்குக் கலைஞராக வேண்டும் என்ற ஆசை ஆலியாவுக்கு ஏற்பட்டது. ஆலியாவின் தந்தை அவரது மச்சான்களில் ஒருவரான பாரி அங்கர்சன் என்பவரின் களஞ்சிய வணிகத்தில் வேலை செய்தார். தாய் வீட்டில் இருந்து பிள்ளைகளைப் பார்த்துக்கொண்டார்.\n\n"}
{"id": "399645", "url": "https://ta.wikipedia.org/wiki?curid=399645", "title": "ஜோகேஸ்வரி குகைகள்", "text": "ஜோகேஸ்வரி குகைகள்\n\nஜோகேஸ்வரி குகைகள் (Jogeshwari Caves) இந்தியாவின் மகாராட்டிரா மாநிலத்தின், மும்பை புறநகரத்தின் கிழக்கில் ஜோகேஸ்வரி எனுமிடத்தில் அமைந்த பௌத்தக் குடைவரைகள் ஆகும். இக்குடைவரை மூன்று நுழைவு வாயில் கொண்டது கிபி 520 - 550 ஆண்டுகளில் வடிக்கப்பட்ட மகாயான பௌத்தப் பிரிவைச் சார்ந்த இக்குடைவரைகளில் தற்போது இந்து சமயக் கடவுள்களின் இருப்பிடமாக திகழ்கிறது. இக்குகையின் உட்புறத்தில் ஜோகேஸ்வரி மாதாவின் சிற்பம் செதுக்கப்பட்டுள்ளது. \n\nமேலும் இக்குகைகளைச் சுற்றிலும் தற்போது மக்கள்தொகை பெருகிவிட்டதால், இக்குகைகளை கழிவிடங்களாகவும், சமூகவிரோத செயல்களுக்கும் பயன்படுத்துகின்றனர். \n\n\n"}
{"id": "399651", "url": "https://ta.wikipedia.org/wiki?curid=399651", "title": "முப்பெரும் தேவியர்", "text": "முப்பெரும் தேவியர்\n\nமுப்பெரும் தேவியர் என்பது 1987 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். கே. சங்கர் இயக்கிய இத்திரைப்படத்தை எம். சரோஜினி தேவி தயாரித்திருந்தார். கே. ஆர். விஜயா, சுஜாதா, இலட்சுமி ஆகியோர் முக்கிய கதாபாத்திரங்களில் நடித்த இத்திரைப்படத்திற்கு ம. சு. விசுவநாதன் இசையமைத்திருந்தார்.\n\nSection::::பாடல்கள்.\nஇத்திரைப்படத்திற்கு ம. சு. விசுவநாதன் இசையமைத்திருந்தார்.\n\n"}
{"id": "399654", "url": "https://ta.wikipedia.org/wiki?curid=399654", "title": "சோனாக்சி சின்கா", "text": "சோனாக்சி சின்கா\n\nசோனாக்சி சின்கா (Sonakshi Sinha) (பிறப்பு: 2 ஜூன் 1987) ஓர் இந்திய திரைப்பட நடிகையாவார். இவர் சத்ருகன் சின்கா மற்றும் பூனம் சின்கா ஆகியோரின் மகளாவார். முதலில் ஆடை வடிவமைப்பாளராக இருந்த இவர் பின்னர் \"தபாங்\" எனும் திரைப்படத்தில் 2010 ஆம் ஆண்டில் நடித்தார். இத்திரைப்படத்தில் சிறப்பாக நடித்ததால் அவருக்கு \"ப்லிம் ஃபேர்\" விருது உள்ளிட்ட சில விருதுகள் வழங்கப்பட்டன.\n\nSection::::இளமைப் பருவம்.\nஉத்திரப் பிரதேசம் மாநிலத்தின் பாட்னா நகரில் \"பீகாரி சத்ரிய\" குடும்பத்தில் இவர் பிறந்தார். இவரது பெற்றோர்களும் திரைப்படத் துறையினைச் சார்ந்தவர்கள் ஆவார். பெற்றோரின் மூன்று குழந்தைகளில் இவர் கடைசிக் குழைந்தையாவார். இவரது தந்தையார் பாரதிய ஜனதா கட்சியினைச் சார்ந்தவர் ஆவார். \"ஆர்யா வித்யா மந்திர்\" பள்ளியில் தனது தொடக்கக் கல்வியையும் பின்னர் ஆடை வடிவமைப்பாளர் கல்வியை \"ப்ரேம்லீலா விதல்தாஸ்\" (Premlila Vithaldas Polytechnic) பட்டயக் கல்லூரியிலும் முடித்தார்.\n\nSection::::திரைப்படத்துறை.\n2005 ஆம் ஆண்டில் \"மேரா தில் லேகே தேக்கோ\" (Mera Dil Leke Dekho) திரைப்படத்தில் ஆடை வடிவமைப்பாளராக பணியாற்றினார். பின்னர் 2010 ஆம் ஆண்டில் \"தபாங்\" திரைப்படத்தில் கிராமத்துப் பெண்ணாக நடிப்பதற்காக தனது எடையில் 30 கிலோகிராம்களை இழந்தார். அத்திரைப்படத்தில் நடித்ததன் மூலம் விருதினையும், பரவலாக கவனத்தினை அடைந்தார். 2011 ஆம் ஆண்டில் எந்தவித திரைபப்டத்திலும் நடிக்கவில்லை. பின்னர் 2012 ஆம் ஆண்டில் பிரபுதேவாவின் இயக்கத்தில் \"ரவுடி ரத்தோர்\" திரைப்படம் உள்ளிட்ட நான்கு திரைப்படங்களில் நடித்தார். \"ரவுடி ரத்தோர்\" திரைப்படம் வெளியான அன்றே 15 கோடி வசூலாகியது. இவர் நடித்த மூன்றாவது திரைப்படமான \"சன் ஆஃப் சர்தார்\" (Son of Sardar) \"அஸ்வினி திர்\" தயாரிப்பில் உருவானது. இதில் அஜய் தேவ்கானுடன் இணைந்து நடித்திருந்தார். இத்திரைப்படம் வெற்றிபெறாவிட்டாலும் விமர்சகர்களின் கவனத்தினை ஈர்ந்தது. மேலும் வணிகரீதியிலான வெற்றியையும் அடைந்தது. மேலும் \"ரைஸ் ஆஃப் த கார்டியன்ஸ்\" (Rise of the Guardians) திரைப்படத்தின் மொழிமாற்றுப் பணியில் இவர் குரல் கொடுத்திருந்தார். மேலும் இவர் \"மிலன் லூத்ரியா\" (Milan Luthria) இயக்கத்தில் \"அக்ஸய் குமாருடன்\" இணைந்து நடித்த \"ஒன்ஸ் அப்பான் அ டைம் இன் மும்பை தோபாரா!\" (Once Upon a Time in Mumbai Dobaara!) திரைப்படம் வணிக ரீதியில் தோல்வியடைந்தது. மற்றுமொரு திரைப்படமான \"புல்லட் ராஜா\" (Bullett Raja) திரைப்படமும் வணிக ரீதியில் தோல்வியடைந்தது. இத்திரைப்படத்தில் \"சைஃப் அலி கானுடன்\" இணைந்து நடித்திருந்தார். பின்னர் \"சாகித் கபூருடன்\" இணைந்து நடித்த பிரபுதேவா இயக்கிய \"ஆர்...ராஜ்குமார்\" (R... Rajkumar) திரைப்படம் ஓரளவிற்கு வணிரீதியிலான வெற்றியை ஈட்டியது.\n2014 ஆம் ஆண்டில் இந்தி மொழியில் மொழிமாற்றம் செய்யப்பட்ட ஆங்கிலத் திரைப்படமான \"ரியோ 2\" திரைப்படத்திற்கு குரல் ஒத்துழைப்பு வழங்கியிருந்தார். மேலும் தமிழ்த் திரைப்பட இயக்குனர் \"ஏ. ஆர். முருகதாஸ்\" இயக்கிய \"ஹாலிடே: எ சோல்ஜர் இஸ் நெவர் ஆஃப் டியூட்டி\" (Holiday: A Soldier Is Never Off Duty) எனும் திரைப்படத்தில் அக்‌ஷய் குமாருடன் நடித்திருந்தார்.\n\nSection::::தமிழ் மொழியில்.\nஇந்தி மொழித் திரைப்படங்களில் நடிகையான போதும் தமிழ்த் திரைப்படத்திலும் இவர் நடித்தார். 2014 ஆம் ஆண்டும் ரஜினிகாந்த் நடித்த லிங்கா திரைப்படத்தில் இவர் நடித்தார். இது இவரது முதல் தமிழ் திரைப்படம் ஆகும்.\n\nSection::::விலங்குகள் நல ஆர்வலர்.\nசோனாக்சி சின்கா விலங்குகள் நல ஆர்வல அமைப்பான பீட்டாவுடன் இணைந்து செயல்படுபவர் ஆவார். \"பீட்டா\" அமைப்பு தயாரித்த நாய்களையும் பூனைகளையும் தத்தெடுக்க வேண்டும் என்ற பிரச்சாரத்தில் தோன்றினார்.\n\nSection::::தொலைக்காட்சி நடிகை.\nஇவர் பங்களித்த தொலைக்காட்சி நிகழ்ச்சிகள்:\n\n"}
{"id": "399657", "url": "https://ta.wikipedia.org/wiki?curid=399657", "title": "கே. சி. எஸ். பணிக்கர்", "text": "கே. சி. எஸ். பணிக்கர்\n\nகே. சி. எஸ். பணிக்கர் (K. C. S. Paniker) (1911–1977) ஒரு இந்திய நுண்புல மற்றும் பண்பியல் ஓவியக்கலைஞர் ஆவார். 1960 களில் இந்திய ஓவியக் கலையானது, மேற்கத்திய ஓவியர்களின் ஆதிக்கத்தின் கீழ் இருந்த காலத்தில், இவர் இந்தியாவின் பழமை வாய்ந்த நுண்புல மற்றும் ஆன்மீக அறிவுசார் தன்மையை தனது ஓவியத்தின் மூலமாக வெளிப்படுத்தினார். \"அந்தக் காலகட்டத்தில் சில இந்திய ஓவியர்கள் இந்திய ஓவியக்கலையில் மேற்கத்திய ஆதிக்கத்தை முறியடிப்தற்கும், இந்திய ஓவியத்தின் தனித்தன்மை மற்றும் சிறப்பை நிலைநாட்டவும் முயன்றனர்” என்று பணிக்கர் கூறினார்.\n\n1976 ஆம் ஆண்டில், அவருக்கு இந்தியாவின் தேசிய கலை அகாதமியால் வழங்கப்படும் மிக உயர்ந்த விருதான லலித் கலா அகாதமி விருது அவரது வாழ்நாள் பங்களிப்புகளுக்காக வழங்கப்பட்டது.\n\nSection::::தொடக்க கால வாழ்க்கை மற்றும் கல்வி.\nஇவர் 1911 ஆம் ஆண்டு மே 31 ஆம் நாள் கோயம்புத்துாரில் பிறந்தார். பணிக்கர் தனது கல்வியை முதலில் தற்போதைய கேரளாவிலும் பின்னர் தமிழ்நாட்டிலும் பெற்றார். பணிக்கர் வாழ்ந்த கிராமத்தின் வளமையான புற்களின் பச்சை நிறம் அவரது தொடக்க கால, இயற்கைக் காட்சி ஓவியங்களில் ஆதிக்கம் செலுத்தியது எனலாம். பிற்காலத்தில் தனது ஓவிய பாணியயை இயற்கைக் காட்சி ஓவியங்களிலிருந்து மற்ற பொருள் குறித்த ஓவியங்களுக்கு மாறிய போதும் கூட பிரகாசமான வண்ணங்கள் அவரது ஓவியங்களின் அடையாளமாயின.\n\nஇளவயது மேதையான பணிக்கர் தனது பன்னிரெண்டாம் வயதிலேயே இயற்கைக் காட்சி ஓவியங்களைத் தொடங்கினார். தனது பதினேழாம் வயதில், தனது ஓவியங்களை சென்னை நுண்கலைக் கழகம் நடத்திய ஆண்டுக் கண்காட்சிகளில் காட்சிப்படுத்தினார். 1918 ஆம் ஆண்டில் தந்தையின் இறப்பினைத் தொடர்ந்து தனது குடும்பத்தை நிர்வகிக்க வேண்டிய பொறுப்பின் காரணமாக, தனது கல்லுாரிப் படிப்பை இடையிலேயே விட்டுவிட்டு, இந்திய தந்தி மற்றும் தொலைத்தொடர்புத் துறையில் பணியில் சேர்ந்தார்.\n\nதனது 25 ஆம் வயதில் சென்னை, அரசு கலை மற்றும் கைவினைக் கல்லுாரியில் (தற்போதைய சென்னைக் கலைக் கல்லுாரி)சேரந்தார்.(1936–40).\n\nSection::::தொழில் முறை வாழ்க்கை.\n1941 ஆம் ஆண்டிலிருந்து பணிக்கர் சென்னை மற்றும் புதுதில்லியில் தனி மனிதராக பல காட்சிகளை நிகழ்த்தினார். அவர் முற்போக்கு ஓவியர்கள் சங்கம் (Progressive Painters’ Association) (P.P.A) ஒன்றை 1944 ஆம் ஆண்டில் சென்னையில் நிறுவினார். 1954ஆம் ஆண்டில் தனது முதல் சர்வதேச அளவிலான வெளிப்பாட்டினை இலண்டன் மற்றும் பாரீசு நகர்களில் நடந்த கண்காட்சிகள் மூலமாக பெற்றார். அவர் சென்னை, 1957 ஆம் ஆண்டில் அரசு கலை மற்றும் கைவினைக் கல்லுாரியின் முதல்வரானார். 1966 ஆம் ஆண்டில் சென்னையிலிருந்து 9 கி.மீ தொலைவில் அமைந்துள்ள ஒரு இடத்தில் தனது மாணவர்கள் மற்றும் சகக் கலைஞர்களுடன் இணைந்து சோழமண்டல கலைஞர்கள் கிராமம் என்ற அமைப்பை உருவாக்கினார். \n\nவெளிநாடுகளில் நடந்த கண்காட்சிகளில் கலந்து கொண்டதன் மூலமாக சால்வதோர் தாலீ போன்ற பண்பியல் கலைஞர்களின் வெளிப்பாடு அவரது கலை மீது பெரும் தாக்கத்தை ஏற்படுத்தியது. \"அவர்கள் வருங்காலத்தைப் பற்றி முன்கூட்டியே கணிப்பவர்களிடம் முனுமுனுக்கிறார்கள். ஆனால், உணர்வுபூர்வமாக பழங்கால இந்திய ஓவியங்கள் மற்றும் சிற்பங்களின் உருவக மிகைப்படுத்தல்களை உயர்த்திக்கூறுகிறார்கள்\" என்று பணிக்கர் கூறுகிறார்.\n\nகே. சி. எஸ். பணிக்கர் 1977 ஆம் ஆண்டு சனவரி 16 ஆம் நாள், சென்னையில், தனது 66 ஆம் வயதில் காலமானார்.\n\nSection::::பெருமைகள்.\nகே. சி. எஸ். பணிக்கர் மெட்ராஸ் கலை இயக்கத்தில் முன்னணி நபராகத் திகழ்கிறார். இவர் சோழமண்டலம் கலைஞர்கள் கிராமத்தின் நிறுவனர் என்ற பெருமைக்கும் சொந்தக்காரராவார்.\n"}
{"id": "399659", "url": "https://ta.wikipedia.org/wiki?curid=399659", "title": "ஐ (ஒலி வரி)", "text": "ஐ (ஒலி வரி)\n\nஐ ஒலிவரி (\"I\" soundtrack album) என்பது 2015 ஆம் ஆண்டில் வெளிவந்த இந்திய திகில் திரைப்படத்தின் ஒலி வரி ஆகும். இதனை எழுதி இயக்கியவர் ஷங்கர் (திரைப்பட இயக்குநர்). ஏ. ஆர். ரகுமான் இத்திரைப்படத்தின் பாடலுக்கான இசைகளையும், பிண்ணனி இசைப் பணிகளையும் மேற்கொண்டார். இசைக்கலப்பு உட்பட இதில் ஏழு ஒலிவரிகள் உள்ளன .\n\n2012 இல் தொடங்கப்பட்ட பாடல் ஒலிப்பதிவானது 2014 இல் முடிவடைந்தது. பாங்கரா (இசை), கூடலக இசை போன்ற பல இசை வகைகளில் இத்திரைப்படத்தின் ஒலிவரி வெளிவந்தது. ஒலிவரியானது செப்டம்பர் 9, 2014 இல் வெளியானது.\n\nஒலிவரி வெளியீட்டின் போது ஆர்னோல்டு சுவார்செனேகர் சிறப்பு விருந்தினராக கலந்துகொண்டார். இதன்இந்தி பதிப்பானது மும்பை பி வி ஆர் திரையரங்கில் டிசம்பர் 29, 2014 இல் நடைபெற்றது. இதற்கு அடுத்த நாள் தெலுங்குப் பதிப்பு வெளியானது.\n\nஇந்தத் திரைப்பட ஒலித்தட்டிற்கு நேர்மையான விமர்சனங்களே கிடைத்தன. 2014 ஆம் ஆண்டில் அதிகம் விற்பனையான ஒலித்தட்டுகளில் முதல் இருபது இடங்களுக்குள் வந்ததாக ஐரூன்சு கடைதெரிவித்துள்ளது. 2016 ஆம் ஆண்டின் பிலிம்பேர் விருதுகளில் ஏ. ஆர். ரகுமானும் சிறந்த இசையமைப்பாளருக்கான பிலிம்பேர் விருது - தமிழ் பூக்களே சற்று ஓய்வெடுங்கள் எனும் பாடலிற்காக மதன் கார்க்கி சிறந்த பாடலாசிரியருக்கான பிலிம்பேர் விருது – தமிழ் பெற்றனர். சிறந்த பின்னணிப் பாடகிக்கான பிலிம்பேர் விருதுக்கு சிரேயா கோசல் பெயர் அதே பாடலுக்காகப் பரிந்துரை செய்யப்பட்டது. கபிலன் என்னோடு நீ இருந்தால் எனும் பாடலுக்காக சிறந்த கவிஞருக்காக பரிந்துரை செய்யப்பட்டது. சித் ஸ்ரீராம் சிறந்த பின்னணிப் பாடகருக்கான பிலிம்பேர் விருது – தமிழ் பெற்றார்.\n\nSection::::வளராக்கம்.\nஇந்தத் திரைப்படத்தின் இசையமைப்பாளராக ஏ. ஆர் .ரஹ்மான் ஒப்பந்தம் ஆனார். 2012, சூலை ஆரம்பத்தில் விஜய் பிரகாஷ் பரேஷனய்யா எனும் பாடலைப் பாடினார்.இது தமிழில் வந்த மெர்சலாயிட்டேன் எனும் பாடலின் தெலுங்குப் பதிப்பு ஆகும். சனவரி 2013 இல் ஐலா, ஐலா எனும் பாடல் பதிவு செய்யப்பட்டது. தான் இதுவரை வேலை செய்ததிலேயே இந்தப் பாடல் தான் தனக்கு மிகவும் சவாலாக இருந்ததாக மதன் கார்க்கி கூறியுள்ளார். இந்தப்பாடலில் படத்தின் கருவான விளம்பரங்களை (சுமார் 6-7) இடம்பெறச்செய்திருப்பர். இந்தப் பாடலைப் பற்றி மதன்கார்க்கி கூறுகையில் இந்தப்பாடல் எழுதுவது மிகவும் கடினமாக இருந்தது . காரணம், இந்தப் பாடலின் ஒவ்வொரு வரிகளுமே இரு பொருள் படக் கூடிய வகையில் அமைந்திருக்கும் அதாவது நீங்கள் கேட்கும் போது ஒரு பொருளிலும் திரையில் பார்க்கையில் மற்றொரு பொருளிலும் வரும் எனக் கூறினார். 5.30நிமிடங்கள் ஓடக்கூடிய இந்தப்பாடலில் பாங்கரா, ஆப்பரா, பரப்பிசை போன்ற பல இசை வடிவங்கள் இடம்பெற்றிருக்கும். சங்கர் தி இந்துவுக்கு அளித்த பேட்டியில் என்னோடு நீ இருந்தால் நீ பாடலானது பெப்ரவரி 14, 2013 இல் சுனிதா சாரதியை வைத்து மட்டுமே ஒலிப்பதிவு செயதனர். பின் சித் ஸ்ரீராமை அதே பாடலுக்குப் பாடச் செய்தார். ஏனெனில் கடல் திரைப்படத்தில் இவர் பாடிய அடியே பாடல் அவருக்கான அங்கீகாரத்தை தரவில்லை என ரஹ்மான் கருதி அவருக்கு இரண்டாம் வாய்ப்பாக இதனை சித் ஸ்ரீராமுக்கு வழங்கினார். மெர்சலாயிட்டேன் பாடலை அனிருத் ரவிச்சந்திரன், நீத்தி மோகன் ஆகியோர் பாடினர். சூலை4, 2014 இல் தமிழ் மற்றும் தெலுங்கு பதிப்பிற்கான பாடல் பதிவுகள் முடிந்தன. மதன் கார்க்கி தன்னுடைய பாடலில் உபயோகப்படுத்திய லேடியோ என்ற வார்த்தக்கான பொருளை தன்னுடைய டுவிட்டர் பக்கத்தில் விளக்கினார்.\n"}
{"id": "399660", "url": "https://ta.wikipedia.org/wiki?curid=399660", "title": "காத்தரினா சுகார்பெல்லினி", "text": "காத்தரினா சுகார்பெல்லினி\n\nகாதரினா சுகார்பெல்லினி \"(Caterina Scarpellini)\" (29 அக்தோபர் 1808 – 28 நவம்பர் 1873) ஓர் இத்தாலிய வானியலாளரும் வானிலையியலாளரும் ஆவார்.\n\nSection::::வாழ்க்கை.\nஇவர் போலிகுனோவில் 1808 அக்தோபர் 29 இல் பிறந்தார். இவர் தன் 18 ஆம் அகவையில் உரோம் நகருக்கு இடம்பெயர்ந்தார். இவர் உரோமக் காம்பிடோகுலியோ வான்காணகத்தில் இயக்குநராக இருந்த தன் மாமாவிடம் உதவியாளராகப் பணிபுரிந்தார். இவர் புளோரன்சில் உள்ள கியோர்கோபில்லி கல்விக்கழகத்தில் செயலாண்மை உறுப்பினராக இருந்தார்.\n\nஇவர் 1854 ஏப்பிரல் 1 இல் ஒரு வால்வெள்ளியைக் கண்டுபிடித்தார். இவர்1856 இல் உரோம் நகரில் வானிலையியல் நிலையம் ஒன்றை நிறுவினார். இவர் 1872 இல் தன் பணிகளுக்காக இத்தாலிய அரசால் பாராட்டப்பட்டார்; இவர் 1873 நவம்பர் 28 இல் இறந்தார்.\n\nவெள்லியில் உள்ள குழிப்பள்ளம் ஒன்று இவரது நினைவாகப் பெயர் இடப்பட்டுள்லது.\n"}
{"id": "399675", "url": "https://ta.wikipedia.org/wiki?curid=399675", "title": "யுக்தா முகி", "text": "யுக்தா முகி\n\nயுக்தா முகி (Yukta Mookhey) (பிறப்பு அக்டோபர் 7, 1979 பெங்களூரூ, இந்தியா) ஒரு இந்திய நடிகையும், விளம்பரத் தாரகையும் ஆவார். 1999 ஆம் ஆண்டில் நடைபெற்ற உலக அழகிப்போட்டியில் வெற்றியாளரும் ஆவார். முன்னதாக 1999 ஆம் ஆண்டில் அவர் பெமினா இந்திய அழகியாகவும் முடிசூட்டப்பட்டுள்ளார்.\n\nமுகி இந்தியாவில் சிந்து இன குடும்பத்தில் பெங்களுருவில் பிறந்தார்.  முகி தனக்கு ஏழு வயது வரும் வரை துபாயில் வளர்ந்தார். முகியின் குடும்பம் 1986 ஆம் ஆண்டு மும்பைக்குத் திரும்பினர். முகியின் தாயார் அரூணா, மும்பை, சாந்தா குரூசில் ஒரு அழகு நிலையம் நடத்தினார். முகியின் தந்தை ஒரு துணி நிறுவனத்தில் நிர்வாக இயக்குநராகப் பணிபுரிந்தார்.\n\nபள்ளிப்படிப்பிற்குப் பிறகு, யுக்தாமுகி வி. ஜி. வாசே கலை, அறிவியல் மற்றும் வணிகவியல் கல்லூரியில் விலங்கியல் படித்தார். மேலும், கணினி அறிவியலில் ஒரு பட்டயப்படிப்பையும் முடித்தார். இவற்றோடு கூட இந்துஸ்தானி இசையையும் மூன்றாண்டுகள் பயின்றார்.\n\nSection::::உலக அழகி.\n1999 ஆம் ஆண்டு, திசம்பர் 4 ஆம் நாள் இலண்டன் ஒலிம்பியாவில் நடைபெற்ற 49 ஆவது உலக அலகி அணிவகுப்பில் மற்ற நாடுகளிலிருந்து பங்குபெற்ற 93 போட்டியளர்களை தோற்கடித்து யுக்தாமுகி உலக அழகி 1999யாக முடிசூட்டப்பட்டார். அவர் 1966 ஆம் ஆண்டில் இரெய்டா ஃபாரியா, 1994 ஆம் ஆண்டில் ஐஸ்வர்யா ராய் மற்றும் 1997 இல் டயானா ஹெய்டன் ஆகியோரின் வரிசையில் உலக அழகியாகத் தேர்வு செய்யப்பட்ட நான்காவது இந்தியப் பெண்மணி ஆவார்.\n\nSection::::தொழில் வாழ்க்கை.\nமுகி திரைத்துறையில் 2001 ஆம் ஆண்டு இயக்குநர் எழில் இயக்கத்தில் அஜீத் குமார், ஜோதிகா முக்கியக் கதாபாத்திரங்களில் நடித்த பூவெல்லாம் உன் வாசம் படத்தில் ஒரு பாடலுக்கு மட்டும் வரும் பாத்திரமாக அறிமுகமானார். பாலிவுட் என அழைக்கப்படும் இந்தி திரையுலகில் தனது அறிமுகப்படமான பியாசா மூலம் 2002 ஆம் ஆண்டில் அறிமுகமானார். இத்திரைப்படம் வசூல்ரீதியாக வெற்றியடையவில்லை. 2005 ஆம் ஆண்டில், இவர் \"மேம்சாப்\" மற்றும் \"லவ் இன் ஜப்பான்\" ஆகிய இந்தி திரைப்படங்களிலும் 2006 ஆம் ஆண்டில், \"கத்புடலி\" எனும் இசைக் காணொலியிலும் நடித்துள்ளார்.\nSection::::தனிப்பட்ட வாழ்க்கை.\n2008 ஆம் ஆண்டு, செப்டம்பர் 7 அன்று மும்பையில், கிராண்ட் மராத்தாவில் நடைபெற்ற பெரிய நிகழ்வில் 2008, முகி பிரின்ஸ் டுளி என்பவருடன் மணம் முடிக்க நிச்சயிக்கப்பட்டார். மணமகன் நியூயார்க்கில் வசிக்கின்ற நிதி ஆலோசகரும் வணிகரும் ஆவார். 2008 ஆம் ஆண்டு நவம்பர் 2 ஆம் நாளன்று நாக்பூர் குருத்வாராவில் நடைபெற்ற சீக்கிய முறைப்படி நடைபெற்றது. இதைத் தொடர்ந்து வரவேற்பு நிகழ்வும் நடந்தது. இத்தம்பதியினருக்கு ஒரு ஆண் குழந்தை பிறந்தது.\n\n2013 ஆம் ஆண்டு ஜூலையில் தனது கணவருக்கு எதிராக முகி குடும்ப வன்முறை புகார் ஒன்றை இந்திய தண்டனைச் சட்டம் பிரிவு 498A (கொடுமை மற்றும் துன்புறுத்தல்) மற்றும் பிரிவு 377 (இயல்புக்கெதிரான பாலுறவு) ஆகியவற்றின் கீழ் முதல் தகவல் அறிக்கையைப் பதிவு செய்தார். ஜுன் 2014 இல் தம்பதியினர் ஒத்திணக்கமான மணவிலக்கு கிடைக்கப்பெற்றனர்.\n\nSection::::அறப்பணிகள்.\nயுக்தா முகி சமூக மற்றும் அறம் சார்ந்த நோக்கங்களுடன் ஏழை மக்கள் மற்றும் வாய்ப்பு மறுக்கப்பட்ட மக்களுக்கான பணிகளில் தன்னை ஈடுபடுத்திக் கொண்டார். 2010 ஆம் ஆண்டில் இவர் கண்தானம் செய்வதற்கு உறுதி அளித்துள்ளார். யுக்தா முகி மற்றும் ஐஸ்வர்யா ராய் ஆகியோர் கண்தானம் வழங்க முன்வந்துள்ள சில பாலிவுட் பிரபலங்களில் உள்ளடங்குவர்.\nSection::::அரசியல்.\n2004 ஆம் ஆண்டில், முகி பாரதிய ஜனதா கட்சியின் உறுப்பினரானார்.\n"}
{"id": "399678", "url": "https://ta.wikipedia.org/wiki?curid=399678", "title": "இந்தியத் துடுப்பாட்ட அணியின் இங்கிலாந்துச் சுற்றுப் பயணம், 2018", "text": "இந்தியத் துடுப்பாட்ட அணியின் இங்கிலாந்துச் சுற்றுப் பயணம், 2018\n\nஇந்தியத் துடுப்பாட்ட அணி சூலை மற்றும் செப்டம்பர் மாதங்களில் இங்கிலாந்துக்குச் சுற்றுப்பயணம் மேற்கொண்டு ஐந்து தேர்வுத் துடுப்பாட்டங்கள் மூன்று ஒருநாள் பன்னாட்டுத் துடுப்பாட்டம், மூன்று பன்னாட்டு இருபது20 போட்டிகளில் விளையாடத் திட்டமிடப்பட்டுள்ளது.\n\nஇந்தியா இ20ப தொடரை 2–1 என்ற கணக்கில் வென்றது. இங்கிலாந்து ஒருநாள் தொடரை 2–1 என்ற கணக்கில் வென்றது. தேர்வுத் துடுப்பாட்டத் தொடரை 4-1 என்ற கணக்கில் இங்கிலாந்து அணிவென்றது.\n\nSection::::அணிகள்.\nஅம்பாதி ராயுடு உடற்தகுதியில் தேர்வு பெறாததால் அவருக்குப் பதிலாக சுரேஷ் ரைனா தேர்வானார்.\n\nSection::::வெளியிணைப்புகள்.\nஈ எஸ் பி என் கிரிக்கெட்\n"}
{"id": "399687", "url": "https://ta.wikipedia.org/wiki?curid=399687", "title": "வாட்பேட்", "text": "வாட்பேட்\n\nவாட்பேட் (Wattpad) என்பது ஒரு கதை சார்ந்த செயலி அல்லது தளம் ஆகும். \n\nகதை எழுதவும் அதைத் தங்கள் பெயரில் வெளியிடவும் இந்த தளம் அனுமதிக்கிறது. இது ஒரு தனியார் நிறுவனத்தால் நடத்தப்பட்டு வந்தாலும், இலவசமாகவே உள்ளது.\n\nஉலகில் உள்ள கதை விரும்பிகளை ஒன்று சேர்க்க முயலுவதே இத்தளத்தின் குறிக்கோள் என பரப்பப் படுகிறது.\n\nவரலாறு, இரத்தக் காட்டேரி, மனித ஓநாய், பயம், திகில், மர்மம், காதல், அறிவியல், கற்பனை, நகைச்சுவை, சாகசம், பதின்மம், பொது, கவிதை, சிறுகதை, அதிரடி, பழம்பெரும் என பல பிரிவுகளில் கதை எழுத இத்தளம் அனுமதிக்கிறது.\n\n130 (௧௩௦) வேலையாட்களை தன்னகத்தே கொண்டு உலகம் முழுவதையும் இணையம் வழியே இத்தளம் இணைக்கிறது. \n\nதமிழ் உட்பட 56 (௫௬) மொழிக் கதைகள் இத்தளத்தில் இடம் பெற்றுள்ளன. தமிழ், இந்தி, மராட்டி, குஜராத்தி, ஒடிசி, மலையாளம் என ஆறு இந்திய மொழிகளில் இத்தளத்தில் கதை எழுத முடியும். \n\nமுன்னதாக இவ்வரிசையில் இருந்த கன்னடம், எழுத்தாளர்கள் இன்றி இத்தளத்தில் வழக்கொழிந்தது. சீனா, மலேசியா, இலங்கை, மாலத்தீவைச் சேர்ந்த தமிழர்களே வாட்பேட் அதிகம் பயன் படுத்துகின்றனர். \n\nதமிழகத்தில் இன்னும் இந்த தளத்தின் பால் விழிப்புணர்வு இல்லை. வாட்பேட் நிறுவனத்தின் தலைமைச் செயலகம் கனடா நாட்டின் டாரன்டோவில் உள்ளது. \n\nஇத்தளத்தில் கதை எழுதுபவர்களுக்கு காப்புரிமையும் வழங்கப் படுகிறது. அதாவது, இந்த தளத்தில் எழுதப்பட்ட கதை ஏனும் திருடப்பட்டால் வாட்பேட் ஒரு சாட்சியாக ஏற்றுக் கொள்ளப்படும்.\n\nஅதே சமயத்தில், பிறர் எழுதிய கதை களை அவர்களின் அனுமதி இன்றி, வாட்பேடில் எழுதுவதும் குற்றமே. வாட்பேடில் எழுதப்பட்ட பல கதைகள் ஆங்கில திரையுலகில் வலம் வந்துள்ளன. \n\nவாட்பேட் அமெரிக்காவில் வாழும் எழுத்தாளர்களுக்கு போட்டிகள் நடத்தி பரிசுகளும் கொடுக்கிறது. கூகுள் ப்ளே செயலியின் மூலம் மட்டும் பத்து கோடிக்கும் அதிகமானவர்கள் இச்செயலியை தரவிறக்கம் செய்து உள்ளனர்.\n\n2018 (௨௦௧௮) இன் தகவல் படி நாற்பது கோடிக்கும் அதிகமான நூல்கள் இத்தளத்தில் உள்ளன. ஆறு கோடிக்கும் மேற்பட்ட வாடிக்கையாளர்கள் இத்தளத்திற்கு உண்டு. \n\nஇத்தனை நூல்கள் கொண்டு இருந்தாலும் புதிய எழுத்தாளர்களின் நூல்கள் படிக்கப்படும் வகையில் தனி அமைப்புகளையும் கொண்டு உள்ளது."}
{"id": "399689", "url": "https://ta.wikipedia.org/wiki?curid=399689", "title": "பாகுபலி (ஒலி வரி)", "text": "பாகுபலி (ஒலி வரி)\n\nபாகுபலி என்பது 2015 ஆம் ஆண்டு தமிழ் மற்றும் தெலுங்கு மொழியில் ஒரே சமயத்தில் வெளியான திரைப்படத்தின் ஒலிவரி ஆகும்.\n\nSection::::தயாரிப்பு.\nஇந்தத் திரைப்படத்தின் இயக்குநர் இராஜமௌலியின் உறவினரும் , ஆஸ்தான இசையமைப்பாளருமான கீரவாணி (இசையமைப்பாளர்) இந்தத் திரைப்படத்திற்கு இசையமைத்தார். படத்திற்குத் தேவையான போர்க்காட்சிகளைப் படமாக்கிய பின் மார்ச் 5, 2015 இல் கீரவாணியின் இசையில் இரு பாடல்களைப் பதிவு செய்யப்பட்டுள்ளதாக படக்குழுவிடமிருந்து அதிகாரப் பூர்வமான அறிவிப்பு வந்தது. தமிழ்ப் பதிப்பிற்கான பாடலாசிரியராக மதன் கார்க்கி ஒப்பந்தம் செய்யப்பட்டார். சூலை 2, 2014 இல் திரைப்படத்தின் அதிகாரப்பூர்வ வலைதளத்தில் , ஐதராபாத்தில் உள்ள பிரசாத் படமனையில் கீரவாணி இசையில் தீபு அவர்கள் பாடிய பாடல் வெளியானது. அக்டோபர் 28, 2014 இல் தி டெக்கன் குரோனிக்களுக்கு கீரவாணி அளித்துள்ள நேர்காணலில் படத்தின் பாடலாசிரியர்கள் பாடலை உருவாக்குவதில் தீவிரமாக ஈடுபட்டு வருவதாகத் தெரிவித்தார். பல்காரியாவில் படப்பிடிப்பு நடந்துகொண்டிருக்கும் போது படத்தின் ஒலிவரியானது பெப்ரவரி 2015 இல் வெளியாகும் எனக் கருதப்பட்டது. லஹாரி இசை நிறுவனம் இந்த ஒலிவரிக்கான இசை வெளியீட்டு உரிமையை சுமார் 30 மில்லியன் மதிப்பில் பெற்றது. இதனை யூடியூப் தளத்திலிருந்தும் அனுகவும் வகை செய்யப்பட்டிருந்தது. படக்குழுவின் அதிகாரப்பூர்வ டுவிட்டர் பக்கத்தில் பாடல் வெளியீட்டானது திருப்பதியில் உள்ள ஸ்ரீவெங்கடேஷ்வரா பல்கலைக்கழகத்தின் மைதானத்தில் வைத்து நடைபெறும் என சூன் 13 இல் அறிவித்தது. மேலும் இந்தத் திரைப்படத்தின் ஒலிவரியானது இந்தி, மலையாளம் மொழிகளிலும் வெளியானது.\n\nஇந்தத் திரைப்படம் எட்டு பாடல்களைக் கொண்டது. எட்டு பாடல்கள் மற்றும் பிண்ணனி இசை அமைத்தவர் இசையமைப்பாளர் கீரவாணி ஆவார். பாடல்கள் சூன் 13,2015 அன்று வெளியான்து. இந்தப்படத்தின் பாடல்களை இகந்தி சுந்தர், அனந்த ஸ்ரீராம், ராம யோகய்யா சாஸ்திரி ,கே. சிவ சக்தி தத்தா , சைதன்யா பிரசாத் ஆகியோரும் ஆதித்யா மற்றும் நீல் சான் ஆகியோரும் பாடல்கள் எழுதியுள்ளனர். தமிழ், தெலுங்கு, மலையாளம் ஆகிய மொழிகளுக்கான இசை வெளியீட்டு உரிமையை டி சீரிஸ் இசை நிறுவனமும் இந்தி இசை வெளியீட்டு உரிமையை ஜீ இசை நிறுவனம் பெற்றது.\n\nSection::::விமர்சனம்.\n123தெலுங்கு.காம் இந்தத் திரைப்படத்தின் பாடல்களுக்கு நேர்மறையான விமர்சனத்தையே வழங்கியது. மேலும் அதில் இந்தத் திரைப்படத்தின் பாடல்கள் அனைத்தும் படத்தின் சூழ்நிலைக்குப் பொருந்தும் வகையில் அமைந்துள்ளது. ராஜமௌலியின் பாடல் காட்சியமைப்புடன் பார்த்தால் நல்ல அனுபவம் கிடைக்கும் எனவும் கூறியது. இந்தியாகிளிட்ஸ் 5 க்கு 3.25 புள்ளிகள் அளித்தது. இதில் பல்வேறு விதமான இசை வடிவங்கள் இடம்பெற்றுள்ளன. பாகுபலி படத்தின் பாடல்களுக்கு ஃபில்மீஈவென்ட்ஸ்.காம் எனும் தளத்தில் பார்வையாளர்கள் 5 க்கு 4 தரப்புள்ளிகள் அளித்தனர். தி டைம்ஸ் ஆஃப் இந்தியா 5 க்கு 4 தரப்புள்ளிகள் வழங்கியது.\n\nSection::::தமிழ்.\nஅனைத்துப் பாடல்களையும் மதன் கார்க்கி எழுதியுள்ளார். பச்சைத் தீ எனும் பாடலை கார்த்திக், தாமினி ஆகியோர் பாடியுள்ளனர். இந்தப் பாடலின் நீளம் 4.33 மணித்துளி ஆகும். ஜீவ நதி எனும் பாடலை கீதா மாதுரி பாடியுள்ளார். இதன் நீளம் 1.55 மணித்துளி ஆகும். தீரனே எனும் பாடலை ரம்யா பெகரா, தீபு ஆகியோர் பாடியுள்ளனர். இதன் நீளம்5.43 மணித்துளி. இருள் கொண்ட வானில் எனும் பாடலை தீபிகா பாடியுள்ளார். இதன் நீளம்4.04 மணித்துளியாகும்.\n\nமூச்சிலே தீயுமாய் எனும் பாடலை கைலாஷ் கெர் பாடியுள்ளார்.மனோகரி எனும் பாடலை மோகன போகராஜு, ஹரிசரன் ஆகியோர் பாடியுள்ளனர். சிவ சிவாய போறியே எனும் பாடலை இசையமைப்பாளர் கீரவாணியும், வைக்கம் விஜயலட்சுமி அகியோர் பாடியுள்ளனர். வீரனே எனும் ஆங்கிலப் பாடலை ரம்யா பெஹாரா மற்றும் ஆதித்யா ஆகியோர் பாடியுள்ளனர்.\n"}
{"id": "399698", "url": "https://ta.wikipedia.org/wiki?curid=399698", "title": "இரும்பு(III) குளோரைடு", "text": "இரும்பு(III) குளோரைடு\n\nஇரும்பு(III) குளோரைடு \"(Iron(III) chloride)\" என்பது FeCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பெரிக் குளோரைடு என்ற பெயராலும் இச்சேர்மத்தை அழைக்கிறார்கள். இரும்பு +3 என்ற ஆக்சிசனேற்ற நிலையில் காணப்படும் இச்சேர்மம் தொழில்துறை அளவில் பயன்பாடு கொண்ட ஒரு பயன்படு பொருளாக விளங்குகிறது. இரும்பு(III) குளோரைடு படிகங்களின் நிறம் பார்வைக் கோணத்தைப் பொறுத்து மாறுபடுகிறது. எதிரொளிக்கப்பட்ட ஒளியில் இப்படிகங்கள் அடர் பச்சை நிறத்திலும், ஊடுறுவி வெளியேறும் ஒளியில் இப்படிகங்கள் செவ்வூதா நிறத்திலும் காட்சியளிக்கின்றன. இரும்பு(III) குளோரைடின் நீரிலி வடிவம் நீருறிஞ்சியாகவும் ஈரக்காற்றில் நீரேற்ற ஐதரன் குளோரைடு மூடுபனியாகவும் உருவாகிறது. மாலிசைட்டு என்ற கனிமமாக இச்சேர்மம், அரிதாக அதன் இயற்கைத் தோற்றத்தில் காணப்படுகிறது. குறிப்பாக சில கிரக மேலோடுகளின் ஆவித்துளைகளிலிருந்து கிடைப்பதாக அறியப்படுகிறது.\nஇரும்பு(III) குளோரைடு நீரில் கரையும்போது நீராற்பகுப்பு அடைந்து வெப்ப உமிழ் வினையாக வெப்பத்தை வெளிவிடுகிறது. இதன் விளைவாக எஞ்சும் பழுப்புநிற அமிலத்தன்மையும் அரிக்கும் பண்பும் கொண்ட கரைசல் கழிவுநீர் சுத்திகரிப்பு மற்றும் குடிநீர் உற்பத்தியில் ஒரு துகள் திரளாக்கியாகப் பயன்படுத்தப்படுகிறது. மேலும், அச்சிடப்பட்ட தாமிரத்தள சுற்றுப் பலகைகளில் நிறமூன்றும் வேதிப்பொருளாகப் பயன்படுகிறது. நீரிலி இரும்பு(III) குளோரைடு மிகவும் வமிமையான ஒரு இலூயிசு அமிலமாகும், கரிமத் தொகுப்பு வினைகளில் வினையூக்கியாக இதைப் பயன்படுத்துகிறார்கள்.\n\nSection::::பெயரிடல்.\nஇரும்பு(III) குளோரைடின் இரண்டு பொதுவான வடிவங்களை வேறுபடுத்த நீரிலி மற்றும் நீரேற்று என்ற சொற்கள் சேர்மத்துடன் சேர்த்து பயன்படுத்தப்படுகின்றன. அறுநீரேற்று அல்லது எக்சாநீரேற்று என்ற நீரேறிய வடிவத்தைக் குறிக்க வழக்கமாக எளிய FeCl3⋅6H2O என்ற வேதிவாய்ப்பாடு பயன்படுத்தப்படுகிறது. மாறுபக்க-[Fe(H2O)4Cl2]Cl⋅2H2O என்ற வாய்ப்பாடும் எக்சாநீரேற்று என்ற நீரேறிய வடிவத்தைக் குறிக்கப் பயன்படுத்துவதுண்டு. டெட்ரா அக்குவா டைகுளோரோ இரும்பு(III) குளோரைடு இருநீரேற்று என்ற திட்டப்பெயரில் அமைந்த பெயர் இச்சேர்மத்தின் கட்டமைப்பை தெளிவாக விளக்குகிறது.\n\nSection::::கட்டமைப்பும் பண்புகளும்.\nநீரிலி இரும்பு(III) குளோரைடு சேர்மமானது பிசுமத்(III) குளோரைடு சேர்மத்தின் கட்டமைப்பை ஏற்றுள்ளது. இக்கட்டமைப்பில் எண்முக இரும்பு(III) மையங்கள் இரண்டு ஒருங்கிணைந்த குளோரைடு ஈந்தணைவிகளால் ஒன்றுடன் ஒன்று பிணைந்துள்ளன. இரும்பு(III) குளோ எக்சாநீரேற்றில் மாறுபக்க-[Fe(H2O)4Cl2]+ நேர்மின்னயனி அணைவுகளும் குளோரைடு எதிர்மின் அயனிகளும் காணப்படுகின்றன. எஞ்சியுள்ள இரண்டு நீர் மூலக்கூறுகளும் ஒற்றை சரிவு மூலக்கூறு கட்டமைப்பில் பதியப்பட்டுள்ளன.\n\nஇரும்பு(III) குளோரைடின் உருகுநிலை மிகவும் குறைவாகும். மேலும் இது 315 ° செல்சியசு வெப்ப நிலையில் கொதிக்கிறது. இதனுடைய ஆவியில் Fe2Cl6 இன் இருபடிகள் காணப்படுகின்றன. உயர் வெப்பநிலைகளில் இது இரும்பு(II) குளோரைடு மற்றும் குளோரின் வாயுவாக மீளக்கூடிய சிதைவடைதல் வினைக்கு எதிராகப் போட்டியிட்டு D3h இடக்குழு மூலக்கூற்று சீர்மை கொண்ட ஒற்றைப் படியாக பிரிகை அடைகிறது.\n\nSection::::தயாரிப்பு.\nஇரும்பு மற்றும் குளோரின் தனிமங்களைச் சேர்ப்பதன் மூலம் இரும்பு(III) குளோரைடு நீரிலியைத் தயாரிக்க முடியும்:\n\nஇரும்பு(III) குளோரைடின் கரைசல் தொழிற்சாலைகளில் இரும்பு மற்றும் அதன் தாதுவில் இருந்து தொழில் முறையில் தயாரிக்கப்படுகிறது. மூடிய சுற்றுச் செயல்முறையில்,\n\n\nஇரும்பை ஐதரோ குளோரிக் அமிலத்துடன் வினைபுரியச் செய்து பின்னர் அதனுடன் ஐதரசன் பெரக்சைடைச் சேர்த்து சிறிய அளவுகளில் இரும்பு(III) குளோரைடு தயாரித்துக் கொள்ளப்படுகிறது. பெரசு குளோரைடை பெரிக் குளோரைடாக மாற்றுவதில் ஆக்சிசனேற்றியாக ஐதரசன் பெராக்சைடு செயல்படுகிறது.\n\nமற்ற பல நீரேற்று உலோகக் குளோரைடுகள் போல இரும்பு(III) குளோரைடையும் தயோனைல் குளோரைடுடன் சேர்த்து சூடுபடுத்தி நீரிலி உப்பாக மாற்ற முடியும். இரும்பு(III) குளோரைடையும் தயோனைல் குளோரைடுடன் சேர்த்து சூடுபடுத்தாவிட்டால் இரும்பும் இரும்பு ஆக்சிகுளோரைடும் உருவாகின்றன.\n\nஇதைப்போலவே டிரைமெத்தில்சிலில் குளோரைடைப் ப்யன்படுத்தி நீரிறக்க வினையையும் நிகழ்த்த இயலும்:\n\nSection::::வினைகள்.\nஇரும்பு(III) குளோரைடு நீராற்பகுப்பு அடைந்து ஓர் அமிலக் கரைசலைக் கொடுக்கிறது. இரும்பு(III) ஆக்சைடுடன் சேர்த்து 350 பாகை செல்சியசு வெப்பநிலைக்குச் சூடுபடுத்தினால் அடுக்குக் கட்டமைப்பிலுள்ள திண்மமான இரும்பு ஆக்சிகுளோரைடு உருவாகிறது \n\nவலிமையான இலூயிசு அமிலமான இது டிரைபீனைல் பாசுபீன் ஆக்சைடு போன்ற இலூயிசு காரங்களுடன் சேர்ந்து, FeCl3(OPPh3)2 போன்ற கூட்டு விளைபொருள்களை உண்டாக்குகிறது. இவ்வாய்ப்பாட்டிலுள்ள Ph என்பது பீனைலைக் குறிக்கிறது. மேலும் இது மற்ற குளோரைடு உப்புகளுடன் சேர்ந்து [FeCl4]− அயனியின் மஞ்சள் நிற நான்முகி வடிவ [FeCl4]−\nஅயனி உப்புகளைக் கொடுக்கிறது.\n\nஐதரோகுளோரிக் அமிலத்திலிருக்கும் இரும்பு(III) குளோரைடிலிருந்து டை எத்தில் ஈதரை பிரித்தெடுக்க இயலும். \nகார உலோக ஆல்காக்சைடுகள் இதனுடன் வினைபுரிந்து பல்வேறு வகையான சிக்கல் அணைவுகளாலான உலோக ஆல்காக்சைடு அணைவுச் சேர்மங்களைக் கொடுக்கின்றன . இவை இருபடி அல்லது முப்படிச் சேர்மங்களாக இருக்கலாம் . மற்றும்\nதிண்ம நிலையில் FeCl3 மற்றும் சோடியம் ஈத்தாக்சைடு இடையிலான பெயரளவு விகிதவியல் வினையில் பல்கரு அணைவுச் சேர்மங்கள் பல விவரிக்கப்படுகின்றன :\n\nஆக்சலேட்டுகள் நீரிய இரும்பு(III) குளோரைடுடன் விரைந்து வினைபுரிந்து [Fe(C2O4)3]3− அயனியைக் கொடுக்கின்றன. பிற கார்பாக்சிலேட்டு உப்புகள் சிட்ரேட்டு மற்றும் டார்ட்டரேட்டு அணைவுச் சேர்மங்களாக உருவாகின்றன.\n\nSection::::ஆக்சிசனேற்றம்.\nஇரும்பு(III) குளோரைடு ஒரு மென்மையான ஆக்சிசனேற்ற முகவராகும். தாமிர(I) குளோரைடை தாமிர(II) குளோரைடாக மாற்றும் ஆக்சிசனேற்ற வினையை இதற்கு உதாரணமாகக் கூறலாம்.\n\nமேலும் இது இரும்புடன் வினைபுரிந்து இரும்பு(II) குளோரைடாகவும் மாறுகிறது.\n\nஐதரசீன் போன்ற ஒடுக்கும் முகவர்கள் இரும்பு(III) குளோரைடை இரும்பு(II) அணைவுச் சேர்மங்களாக மாற்றுகின்றன.\n\nSection::::பயன்கள்.\nSection::::தொழிற்துறை பயன்கள்.\nகழிவு நீர் சுத்திகரிப்பு மற்றும் குடிநீர் உற்பத்தியில் இரும்பு(III) குளோரைடு பயன்படுத்தப்படுகிறது. இப்பயன்பாட்டில் இரும்பு(III) குளோரைடு ஓர் இலேசான காரமாக ஐதராக்சைடு அயனியுடன் வினைபுரிந்து இரும்பு(III) தூள்மத் திரளாக அல்லது முறையாக வரையறுக்கப்பட்ட FeO(OH)− அயனியாக உருவாகிறது.\n\nகுளோரைடு நீர்ப்பகுப்பு உலோகவியலில் வெளுக்கும் முகவராக இரும்பு(III) குளோரைடு பயன்படுத்தப்படுகிறது .\n\nஉதாரணமாக சில்கிரெய்ன் செயல்முறையில் FeSi சேர்மத்திலிருந்து சிலிக்கானைப் பிரித்தெடுப்பதை இதற்கு உதாரணமாகக் கூறலாம் .\n\nதாமிரத்தை தாமிரம்(I) குளோரைடாகவும் தாமிரம்(II) குளோரைடாகவும் அரித்து அச்சு சுற்று பலகைகள் தயாரிப்பில் இரும்பு(III) குளோரைடு பயன்படுத்தப்படுவதை மற்றொரு முக்கியமான தொழிற்துறை பயனாகக் கருதலாம் \n\nஎத்திலீன் டைகுளோரைடு அல்லது 1,2-டைகுளோரோயீத்தேன் தயாரிப்பில் எத்திலீனும் குளோரினும் வினைபுரிவதற்கு உதவும் வினையூக்கியாக இரும்பு(III) குளோரைடு பயன்படுகிறது. பாலிவினைல் குளோரைடு தயாரிக்க உதவும் ஒருமமான வினைல் குளோரைடைத் தயாரிக்க எத்திலீன் டைகுளோரைடு ஒரு முக்கியமான வேதிப்பொருளாகப் பயன்படுகிறது.\n\nSection::::ஆய்வகப் பயன்கள்.\nஓர் இலூயிசு அமிலமாக இரும்பு(III) குளோரைடு சில கரிம வினைகளில் பயன்படுத்தப்படுகிறது. அலுமினியம் குளோரைடை விட வலிமை குறைந்த வேதிப்பொருளாக இது கருதப்படுகிறது. சில வினைகளில் இவ்வலிமைக்குறைவு அதிகமான விளைபொருளை கொடுப்பதாக உள்ளது. உதாரணமாக பென்சீனை ஆல்க்கைலேற்றும் வினையைக் குறிப்பிடலாம்.\n\nபெரிக் குளோரைடு சோதனை என்பது பீனால்களைக் கண்டறிய உதவும் ஒரு பாரம்பரியமான வெப்ப அளவு சோதனையாகும். இச்சோதனையில் 1% இரும்பு(III) குளோரைடு கரைசல் FeO(OH) உருவாகும் வரையில் சோடியம் ஐதராக்சைடு கரைசலைச் சேர்த்து நடுநிலையாக்கப்படுகிறது . பயன்படுத்துவதற்கு முன்பு கிடைக்கும் கரைசலை வடிகட்டிக் கொள்ள வேண்டும். பின்னர் இதில் கண்டறியப்பட வேண்டிய கரிமச் சேர்மத்தை நீர், மெத்தனால் அல்லது எத்தனாலில் கரைத்துக் கொள்ள வேண்டும். இதில் நடுநிலையாக்கப்பட்ட இரும்பு(III) குளோரைடு கரைசலைச் சேர்க்க வேண்டும். கண்டறியப்பட வேண்டிய வேதிப்பொருளில் தற்காலிகமான அல்லது நிரந்தரமான நிறமாற்றம் (வழக்கமாக ஊதா, பச்சை அல்லது நீலம்) நிகழ்ந்தால் அப்பொருளில் பீனால் அல்லது ஈனால் இருக்கிறது என்று அறியப்படுகிறது.\n\nஇவ்வினை திரிண்டர் உடனடி சோதனையிலும் பயன்படுத்தப்படுகிறது. இச்சோதனையில் சாலிசிலேட்டுகளின் இருப்பை குறிப்பாக பீனாலிக் OH தொகுதியைப் பெற்றுள்ள சாலிசிலிக் அமிலத்தின் இருப்பை உறுதி செய்கிறார்கள். மேலும், செம்பழுப்பு நிறமாக மாற்றுவதன் மூலம் காமா-ஐதராக்சிபியூட்டைரிக் அமிலத்தின் இருப்பையும், காமா-பியூட்டைரோலாக்டோனின் இருப்பைக் கண்டறியவும் கூட இச்சேர்மத்தைப் பயன்படுத்துகிறார்கள் .\n\n\nSection::::பாதுகாப்பு.\nஇரும்பு(III) குளோரைடு தீங்கு விளைவிக்கும் ஒரு கனிமச் சேர்மமாகும். மிகவும் அரிக்கும் தன்மையும் அமிலத்தன்மையும் கொண்ட ஒரு வேதிப்ப் பொருளாகும். நீரிலியான இச்சேர்மம் ஒரு சக்தி வாய்ந்த நீர் நீக்கும் முகவராகும். \nமனிதர்களில் நச்சுண்டாக்குதல் பற்றிய தகவல்கள் அரிதானவை என்றாலும், பெரிக் குளோரைடை உட்கொள்ள நேரிடின் தீவிர நோய் மற்றும் இறப்பு ஏற்படலாம். தற்செயலாக விழுங்குதல் அல்லது தவறாக வழிநடத்துதல் போன்ற பொருத்தமற்ற அடையாளங்களால் விழுங்க நேரிடலாம். இத்தகைய நிகழ்வுகளில் ஆரம்ப நோயறிதல் குறிப்பாக தீவிரமான நச்சு நோயாளிகளுக்கு. இது முக்கியமானதாகும்.\n\n\n"}
{"id": "399709", "url": "https://ta.wikipedia.org/wiki?curid=399709", "title": "கிருஷ்ணகுமார் குன்னத்", "text": "கிருஷ்ணகுமார் குன்னத்\n\nகிருஷ்ணகுமார் குன்னத் (Krishnakumar Kunnath) (பிறப்பு: 23, ஆகத்து 1970) என அறியப்படும் இவர் பொதுவாக \"கேகே\" என்றும் அறியப்படுகிறார். இந்தியாவைச் சேர்ந்த பாடகரான இவர் இந்தி, தெலுகு, தமிழ், கன்னடம் மற்றும் மலையாளம் மொழிப் பாடல்களைப் பாடியுள்ளார். இவர் பின்னணி இசைப் பாடகராகவும், \"பாப்\" மற்றும் \"ராக்\" இசைப் பாடகராகவும் அறியப்படுகிறார்.\n\nSection::::இளமையும் கல்வியும்.\nஇந்து மலையாளக் குடும்பத்தில் தில்லியில் பிறந்தவர் இவர். பெற்றோர் சி. எஸ். நாயர் மற்றும் குன்னத் கனகவல்லி ஆவார். இந்தித் திரைப்படங்களில் பாடுவதற்கு முன்னர் 3500 சிற்றிசைகளில் (jingles) பாடியுள்ளார். இவரது பள்ளிப் படிப்பை ‘’மவுண்ட் செயிண்ட் மேரிஸ் பள்ளி’’யிலும் ( Mount St Mary's School), பட்டப்படிப்பினை தில்லி பல்கலைக்கழகதிலும் படித்தார். 1999 உலகக்கோப்பைப் போட்டிக்காக இந்திய அணிக்காக ‘’ஜோஸ் ஆஃப் இஃதியா’’ எனும் உற்சாகமூட்டும் பாடலைப் பாடினார்.\n\nSection::::குடும்ப வாழ்க்கை.\nஇவர் இவரது குழந்தைக்காலத் தோழியான ‘’ஜோதி’’யை 1991 ஆம் ஆண்டில் திருமணம் செய்துகொண்டார். இவர்களுக்கு ‘’நகுல் கிருஷ்ணா குன்னத்’’ (Nakul Krishna Kunnath) எனும் மகனும் ‘’தாமரா குன்னத்’’ (Tamara Kunnath) எனும் மகளும் உள்ளனர். மகன் பாடகராகவும் மகள் பியானோ இசைக் கலைஞராகவும் அறியப்படுகின்றனர்.\n\nSection::::திரையிசைப் பாடகர்.\nகல்லூரிப் படிப்பு முடிந்ததும் சில மாதங்கள் \"விடுதி நிர்வாகியாகவும்\"(Hotel Management) இருந்தார். கேகே தனது பாடும் முறைகளில் பாடகர் ‘’கிஷோர்குமார்’’ மற்றும் இசையமைப்பாளர் ஆர். டி. பர்மன், ‘’மைக்கேல் ஜாக்சன், பில்லி ஜோயல், ப்ரையன் ஆடம்ஸ்’’ ஆகியோரின் சாயலைக் கொண்டுள்ளார். மேலும் இவர் எவரிடமும் இசையைக் கற்றுக் கொள்ளவில்லை.\n\nSection::::இசைத் தொகுப்புகள்.\n1999 ஆம் ஆண்டின் புதியப் பாடகராக \"சோனி நிறுவனம்\"  இவரைத் தேர்வு செய்தது.  இவரது இசைத் தொகுப்பான \"பால்\"(\"Pal\" ) தேர்வு செய்யப்பட்டது. இதன் இசைச் சேர்க்கையை \"லீஸ் லூயிஸ்\" அமைந்திருந்தார். பாடல் வரிகளை \"மெகபூப்\" எழுதியிருந்தார். சிறந்த பாடகருக்கான விருது இந்த இசைத் தொகுப்பின் மூலம் இவருக்குக் கிடைத்தது. \"ஹூம்சபஃர்\" எனும் இரண்டாவது இசைத் தொகுப்பினை எட்டு ஆண்டுகளுக்குப் பின்னர் 22 ஜனவரி 2008 ஆம் ஆண்டில் வெளியிட்டார்.\"ஜஸ்ட் மொகப்பத்\", \"சகாலகா பூம்பூம்\", \"குச் ஜுகி சி பால்கிய்ன்\", \"ஹிப் ஹிப் ஹுர்ரே\", \"காவ்யாஞ்சலி\", \"ஜஸ்ட் டேன்ஸ்\" போன்ற தொலைக்காட்சித் தொடர்களுக்காகவும் பாடல்கள் பாடியுள்ளார். 2010 ஆம் ஆண்டின் \"ஸ்டார் பரிவார் விருது\"கள் நிகழ்ச்சிக்காக \"ஸ்ரேயா கோஷலுடன்\" பாடல்கள் பாடியுள்ளார். 29 ஆகத்து 2015 அன்று இளம் பாடகர்களின் திறமையினை ஊக்குவிக்கும் தொலைக்காட்சி நிகழ்ச்சி ஒன்றில் வளரும் பாடகர்களை ஊக்குவிப்பதற்காக பாடினார். பத்து வருடங்களுக்குப் பின்னர் மீண்டும் அவர் தொலைக்காட்சி நிகழ்ச்சியின் நடுவராக இருந்தார். மேலும் பாகிஸ்தானிய தொலைக்காட்சி நிகழ்ச்சிக்காக \"தன்கா சாலா\" எனத் தொடங்கும் பாடலை \"ஃபரூக் அபித்\" இசையமைப்பில் பாடினார். 2013 ஆம் ஆண்டில் \"ரைஸ் அப் - கலர்ஸ் ஆப் பீஸ்\" (\"Rise Up – Colors of Peace\") எனும் சர்வதேச இசைத்தொகுப்பு ஒன்றில் பாடல்களைப் பாடினார். இந்த இசைத்தொகுப்பினில் 12 நாடுகளைச் சேர்ந்த கலைஞர்கள் பங்கு பெற்றிருந்தனர்.  இதன் பாடல்களை துருக்கி நாட்டு பாடலாசிரியர் \"பெட்டுலா குலன்\" (Fetullah Gulen) எழுதியிருந்தார்.\n"}
{"id": "399712", "url": "https://ta.wikipedia.org/wiki?curid=399712", "title": "கொலம்பியா ஆறு", "text": "கொலம்பியா ஆறு\n\nகொலம்பியா ஆறு (\"Columbia River\"); இது வட அமெரிக்காவின் வடமேற்கு பசிபிக் பகுதியில் ஓடக்கூடிய மிகப்பெரிய ஆறாகும். இந்த ஆறு வட அமெரிக்க கண்டத்தில் உள்ள உலகின் இரண்டாவது பெரிய நாடான கனடாவின் பிரிட்டிசு கொலம்பியாவிலுள்ள ராக்கி மலைத்தொடரில் உதயமாகிறது. வடமேற்காக பாயும் இது, பின்னர் தெற்கே திரும்பி அமெரிக்க மாநிலமான வாஷிங்டனுக்குள் சென்று, பின்னர் மேற்கில் பசிபிக் பெருங்கடலுக்குள் நுழைவதற்கு முன்பு வாஷிங்டனுக்கும், ஓரிகன் மாநிலத்திற்கும் இடையேயான எல்லையை மிக அதிகமாக்குகிறது. 1,243 மைல் (2,000 கிமீ) நீளமுடையதாக உள்ள இந்த ஆற்றின் மிகப்பெரிய துணை ஆறு, பாம்பு ஆறாகும் (\"Snak River\"). தோராயமாக பிரான்சு அளவில் உள்ள இவ்வாற்றின் வடிநிலம், அமெரிக்காவின் ஏழு மாநிலங்களில் நீண்டு, கனடாவின் மாகாணம் வரை உள்ளது. அமெரிக்காவின் நான்காவது மிகப்பெரிய ஆற்றுத் தொகுப்பாக விளங்கும் கொலம்பியா ஆறு, வடஅமெரிக்காவின் பசுபிக்கில் பாயும் மிகப்பெரிய நீரோட்டமாக உள்ளது.\n\nகொலம்பியா ஆறும் மற்றும் அதன் கிளைகளும், அப்பிராந்தியத்தின் கலாச்சாரத்தையும், மற்றும் பொருளாதாரத்தையும் ஆயிரக்கணக்கான ஆண்டுகளாக மையமாக இருந்துள்ளன. பண்டைய காலங்களிலிருந்து போக்குவரத்துக்கு பயன்படுத்தப்பட்டு வந்துள்ளது, மேலும் இப்பகுதியில் பல கலாச்சார குழுக்களை இணைத்திருக்கின்றது. கடலிலிருந்து நன்னீருக்கு வலசை மேற்கொள்ளும் இந்த ஆற்றின் அமைப்பில் பல வகை மீன் வகைகளும் உள்ளன, அவைகள் நன்னீர் வாழிடங்கள் மற்றும் பசிபிக் பெருங்கடலின் உப்பு நீர் ஆகியவற்றிற்கு இடையில் இடம்பெயருவதாக உள்ள இந்த மீன்களில், குறிப்பாக சால்மன் இனங்களாகும் அவை, அப்பகுதி மக்களுக்கு முக்கிய வாழ்வாதாரத்தை அளித்தன.\n\n18 ஆம் நூற்றாண்டின் பிற்பகுதியில், பூர்வீகர்களல்லாத ஒரு தனியார் அமெரிக்க கப்பல் ஆற்றில் முதல் முறையாக நுழைந்தது; அதைத் தொடர்ந்து ஒரு பிரிட்டிஷ் ஆராய்ச்சியாளர், ஓரிகோன் கடற்கரைப் பகுதியை கடந்து வில்மேட்டி பள்ளத்தாக்கிற்கு சென்றார். அடுத்த பத்தாண்டுகளில், வர்த்தக நிறுவனங்கள் கொலம்பியாவை ஒரு முக்கிய போக்குவரத்து வழியாக பயன்படுத்தின. பின்னர் நிலம்தாண்டிய கண்டுபிடிப்பாளர்கள் கண்ணுக்கினிய ஆனால் நம்பத்தகாத ஜார்ஜ் கொலம்பியா ஆறு மூலம் வில்மேட்டி பள்ளத்தாக்கில் நுழைந்தது, மேலும் பயனாளிகள் அதிக எண்ணிக்கையில் பள்ளத்தாக்கில் குடியேற ஆரம்பித்தனர். ஆற்றின் இணைந்த சமூகங்கள் மற்றும் எளிதில் வர்த்தகம் செய்யப்படும் நீராவி கப்பல்கள்; 19 ஆம் நூற்றாண்டின் பிற்பகுதியில் ரயில்பாதைகளின் வருகையால், பல ஆறுகள் ஓடி, இந்த இணைப்புகளை வழங்கியது.\n\n19 ஆம் நூற்றாண்டின் பிற்பகுதி முதல், பொது மற்றும் தனியார் துறைகள் இந்த ஆற்றை பெரிதும் மேம்படுத்தி உருவாக்கியுள்ளன. மேலும் கப்பல் மற்றும் பெருஞ் சரக்குப்படகுகள் வழிநடத்துதலுக்கு உதவும் வகையில், தாழ்வான கொலம்பியா ஆற்றுப் பகுதியையும், மற்றும் அதன் துணை ஆறுகளையும் மடை அமைக்கப்பட்டும், ஆழப்படுத்தப்பட்டும், மற்றும் விரிவுப்படுத்தி கப்பல் வாணிபக் கப்பல் தடமாக பயன்படுத்துவதோடு, முறையான நீர்ப்பாசனமாகவும் பராமரிக்கப்பட்டு வருகிற்து. 20 ஆம் நூற்றாண்டின் முற்பகுதியில், மின்னுற்பத்தி, நீர்ப்பாசனம், கப்பற்பயணம், மற்றும் வெள்ள கட்டுப்பாடு ஆகியவற்றிற்காக இந்த ஆற்றின் குறுக்கே அணை கட்டப்பட்டுள்ளது. நீர் மின் ஆற்றல் உற்பத்திக்காக கொலம்பியாவின் பிரதான தண்டுகளில் அமைத்துள்ள 14 நீர்த்தேக்கக் கட்டுப்பாட்டு அணைகளும் அதன் துணை ஆறுகளும், மொத்த அமெரிக்க நீர்மின் உற்பத்தியில் 44 விழுக்காட்டிற்கும் அதிகமாக உற்பத்தி செய்யப்படுகின்றன. மேலும் அணுக்கரு ஆற்றல் உற்பத்திக்காக இந்த ஆற்றின் இரண்டு இடங்களில் இடம்பெற்றுள்ளது. அணுவாயுதங்களுக்கு புளூடானியம் ஆன்போர்ட் தளத்தில் பல தசாப்தங்களாக தயாரிக்கப்பட்டது, அது இப்பொழுது அமெரிக்காவின் மிக துாய்மை கேடான அணுக்கரு ஆற்றல் நிலையமாக உள்ளது. இந்த அபிவிருத்திகள் பெருமளவில் நீர்த்தேக்கத்திலுள்ள ஆற்று சூழல்களை மாற்றியமைக்கின்றன, முக்கியமாக தொழில்துறை மாசுபாடு மற்றும் மீன் இடம்பெயர்வுக்கு பெருந்தடைகளை ஏற்படுத்துகின்றன.\n"}
{"id": "399719", "url": "https://ta.wikipedia.org/wiki?curid=399719", "title": "சேதுபதி (2016 திரைப்படம்)", "text": "சேதுபதி (2016 திரைப்படம்)\n\nசேதுபதி(Sethupathi) 2016 ஆண்டில் வெளிவந்த இந்திய தமிழ் மொழி பரபரப்பூட்டும் அதிரடித் திரைப்படம் ஆகும். இத்திரைப்படம் எஸ். உ. அருண் குமாரால் எழுதி இயக்கப்பட்டுள்ளது. இத்திரைப்படமானது, வாசன் மூவீஸ் நிறுவனத்திற்காக, சான் சுதர்சன் என்பவரால் தயாரிக்கப்பட்டுள்ளது. இத்திரைப்படத்தில் நாயகனாக விஜய் சேதுபதி மற்றும் நாயகியாக [ரம்யா நம்பீசன்]] ஆகியோர் நடித்துள்ளனர். இத்திரைப்படம் உலகளவில் 2016 ஆம் ஆண்டு பிப்ரவரி 19 ஆம் நாள் வெளியிடப்பட்டது. இத்திரைப்படம் நேர்மறையான விமர்சனங்களைப் பெற்று வணிகரீதியான வெற்றியையும் பெற்றுள்ளது. இத்திரைப்படம் தெலுங்கில் புதுமுகம் காந்த ரவி நடிக்க ஜெயதேவ் என்பரால் மறுஆக்கம் செய்யப்பட்டுள்ளது. \n\nSection::::கதைக்களம்.\nமதுரையிலிருந்து வரும் சேதுபதி (விஜய் சேதுபதி) ஒரு நேர்மையான காவல் ஆய்வாளர். இவர் தனது பணியில் காவல் உதவி ஆணையர் பதவி உயர்வுக்காக காத்திருக்கிறார். இந்நிலையில் காவல் உதவி ஆய்வாளர் சுப்புராஜ் கொலை தொடர்பான வழக்கை கையிலெடுக்கிறார். சுப்புராஜ் பணியிலிருக்கும் போது சில குண்டர்களால் வெட்டப்பட்டுள்ளார். ஆனால், கொலையாளிகளின் இலக்கு சுப்புராஜ் அல்ல. உண்மையில், சேதுபதி காவல் ஆய்வாளராகப் பணிபுரியும் காவல் நிலைய காவல் உதவி ஆய்வாளர் கனகவேல் தான் கொலையாளிகள் தேடி வந்த நபர் ஆவார். கனகவேல் கொலை நடந்த நாளன்று பணிக்கு வராததால், வேறொரு காவல் நிலையத்திலிருந்து பணிக்கு வந்திருந்த சுப்புராஜ் மாற்றுப்பணிக்காக வரவழைக்கப்பட்டுள்ளார். சேதுபதி கொலைக்குக் காரணமான நபராக அந்த ஊரில் ஆதிக்கம் செலுத்தி வரும் தாதா மற்றும் வாத்தியார் என்றழைக்கப்படும் அரசியல்வாதி (வேல ராமமூர்த்தி)இருப்பதைக் கண்டறிகிறார். கனகவேல் வாத்தியாரின் மகளைத் திருமணம் செய்துள்ளார். ஆனால், இந்தத் திருமண வாழ்வு வாத்தியாரின் மகளுக்கு விருப்பமான வாழ்வாக இல்லை. ஒரு நிலையில் வாத்தியார் கனகவேலைக் கொலை செய்ய முயல்கிறார். சேதுபதி வாத்தியாரை ஒரு கோயில் திருவிழாவின் போது கைது செய்து சென்னைக்குப் பயணம் செய்ய வைக்கிறார். அவர் தனது பிணைக்காக காத்திருக்கச் செய்து அவரது பகைமையைச் சம்பாதிக்கிறார்.\n\nபிறகு, சேதுபதி இரண்டு பள்ளி வயது குமரப்பருவ மாணவர்களை ஒரு சங்கிலி பறிப்பு வழக்குக்காக விசாரணை செய்கிறார். அவர்கள் பேச மறுக்கும் போது சேதுபதி ஐந்து எண்ணிக்கைக்குள் அவரைச் சுட்டு விடுவதாக மிரட்டுகிறார். ஐந்து எண்ணி முடிக்கும் போது, அவர் ஒரு பையனைச் சுட்டு விடுகிறார். அவன் ஆபத்தான நிலையில் மருத்துவமனையில் சேர்க்கப்படுகிறான். சேதுபதி கொலை முயற்சி குற்றம் சாட்டப்பட்டு பணியிடை நீக்கம் செய்யப்படுகிறார். இருப்பினும், சேதுபதி இரண்டு மாணவர்களில் யாரையும் கொலை செய்யும் எண்ணம் கொண்டிருக்காத நிலையில், மூடிய நிலையில் இருப்பதாகத் தான் கருதிக்கொண்டு கையில் வைத்திருந்த தனது துப்பாக்கியை யாரோ திறந்து வைத்திருப்பதாக உணர்கிறார். விரைவில் கனகவேல் அந்தத் துப்பாக்கியைத் திறந்து வைத்திருப்பதைக் கண்டறிகிறார். கனகவேல் அந்தத் துப்பாக்கியை மாற்றி வைத்துள்ளார். வாத்தியாரை நிரந்தரமாக சிறையில் வைத்து விட்டால் தான் தனது மனைவியுடன் இணக்கமாக வாழ முடியும் என்ற எண்ணத்தில் கனகவேல் இவ்வாறு செய்கிறார். சேதுபதியும் அவரது உயர் அதிகாரியும் இணைந்து விசாரணையில் சேதுபதி மீது தவறில்லை என்பதை நிரூபிக்க முயற்சிக்கின்றனர். விசாரணைக்குழுவில் உள்ள ஒருவர் வாத்தியாரின் அணியில் இருந்து கொண்டு சேதுபதியைக் குற்றவாளியாக முயல்கிறார். இருப்பினும், வாத்தியாரின் இரட்டை நிலை புரிய வைக்கப்பட்டு சேதுபதி குற்றமற்றவராக விடுவிக்கப்படுகிறார். சேதுபதிக்கான இடைஞ்சல்கள் இத்துடன் முடியவில்லை. வாத்தியார் கனகவேலை உயிருடன் எரித்து விட்டு சேதுபதியையும் அவரு குடும்பத்தையும் குறி வைக்கிறார். வாத்தியார் மற்றும் அவரது அடியாட்களால் நிகழ்த்தப்படும் அனைத்துத் தடைகளையும் வென்று விடுகிறார். சேதுபதியின் குடும்பத்தை அழிப்பதே சேதுபதியைப் பழிவாங்க சரியான வழி என்று கருதும் வாத்தியார் அதற்காகத் தனது அடியாட்களை அனுப்பி வைக்கிறார். சேதுபதியின் மகன் தனது தந்தை சொல்லிக் கொடுத்தவாறு துப்பாக்கியைக் கையாளத் தெரிந்திருந்ததால், அடியாட்களைத் துரத்தி விடுகிறான். இந்தத் தோல்வியால் மனமொடிந்த வாத்தியார் ஆபத்தான நிலையில் மருத்துவமனையில் இருக்கும் பையனைக் கொன்று பழியை சேதுபதி மீது சுமத்தத் முயற்சிக்கிறார். இருப்பினும், சேதுபதி, வாத்தியாரின் திட்டமறிந்து, மருத்துவமனையில் வாத்தியாரின் அடியாட்களிடமிருந்து பள்ளி மாணவனைக் காப்பாற்றுகிறார்.\n\nசேதுபதி மீண்டும் பணிக்கு வரும் போது வாத்தியாரின் அடியாட்கள் தங்களது தோல்வியை ஒப்புக்கொள்கிறன்றனர். வாத்தியாரை மதுரையை விட்டு ஓடிவிட அறிவுறுத்துகிறார்கள். ஆனால், வாத்தியார் அதைக் கருத்திற்கொள்ளவில்லை. சேதுபதி வாத்தியாரின் வீட்டிற்குத் தீ வைத்து அவரைக் கொல்வதாகப் படம் முடிகிறது.\n"}
{"id": "399723", "url": "https://ta.wikipedia.org/wiki?curid=399723", "title": "இசுப்பைனோசோரசு", "text": "இசுப்பைனோசோரசு\n\nஇசுப்பைனோசோரசு (Spinosaurus) என்பது, தெரோபாட் டைனோசோரின் ஒரு பேரினம் ஆகும். இது, ஏறத்தாழ 112 முதல் 93.5 மில்லியன் ஆண்டுகளுக்கு முன், கிரேத்தாசியசுக் காலத்தின், மேல் அல்பிய நிலைக்கும் துரோனிய நிலைக்கும் இடையில், இன்று வட ஆப்பிரிக்கா இருக்கும் இடத்தில் வாழ்ந்தது. 1912 ஆம் ஆண்டில் கண்டுபிடிக்கப்பட்டு, 1915 இல் செருமானியத் தொல்பழங்காலவியலாளரான ஏர்ணெஸ்ட் இசுட்ரோமர் என்பவரால் விளக்கம் கொடுக்கப்பட்ட எகிப்திய எச்சங்கள் மூலமாகவே இப்பேரினம் முதன் முதல் அறியப்பட்டது. முதல் கண்டுபிடிக்கப்பட்ட எச்சங்கள் இரண்டாம் உலகப் போர்க் காலத்தில் அழிந்து போனாலும், இப்பேரினத்தின் புதிய எச்சங்கள் அண்மைக் காலத்தில் கண்டுபிடிக்கப்பட்டுள்ளன. ஆனாலும், அறிவியல் எழுத்துக்களில் வெளிவந்துள்ள புதைபடிவங்கள் ஒரு இனத்தையா அல்லது இரண்டு இனங்களைச் சேர்ந்தவையா என்பது தெளிவில்லை. எகிப்தில் கிடைத்த, பெரிதும் அறியப்பட்ட இனம் \"இசு. எஜிப்ரியாக்கசு\" \"(S. aegyptiacus)\" எனப்படுகிறது. ஆனால், மொரொக்கோவில் கண்டுபிடிக்கப்பட்ட எச்சம், \"இசு. மரோக்கனசு\" \"(S. maroccanus)\" எனப்படும் இரண்டாவது இனத்துக்கு உரியதாக இருக்க வாய்ப்புள்ளது.\n\nஇசுப்பைனோசோரசு அறியப்பட்ட எல்லாத் ஊனுண்ணி டைனோசோர்களுள் மிகப் பெரியனவற்றுள் அடங்குகின்றது. இது, \"டைரனோசோரசு\", \"ஜைகனோட்டோசோரசு\", கார்கரோடொன்டோசோரசு போன்றவற்றுக்கு ஏறத்தாழச் சமமான அல்லது அவற்றை விடப் பெரிய அளவு கொண்டவையாக இருக்கக்கூடும். 2005, 2007, 2008 ஆகிய ஆண்டுகளின் மதிப்பீடுகளின்படி இசுப்பைனோசோரசு, 12.6-18 மீட்டர் (41-59 அடிகள்) நீளமும், 7 தொடக்கம் 18 தொன்கள் எடையும் கொண்டவையாக இருந்திருக்கக்கூடும் என அறிய முடிகின்றது. கூடுதலாக முழுமை பெற்ற மாதிரியொன்றின் அடிப்படையில், 2014 இல் வெளியான புதிய மதிப்பீடு ஒன்றின்படி, இசுப்பைனோசோரசு 15 மீட்டர்களுக்கும் (49 அடிகள்) கூடுதலான நீளத்தைக் கொண்டவையாக இருந்திருக்கக்கூடும். இசுப்பைனோசோரசின் மண்டையோடு, தற்கால முதலை இனத்தின் மண்டையோட்டைப் போல் நீளமும், ஒடுக்கமுமானது. இசுப்பைனோசோரசு மீன்களை உணவாகக் கொண்டதாகத் தெரிகிறது. இது நீர்வாழ் விலங்குகளையும், நிலத்தில் வாழும் விலங்குகளையும் உண்டிருக்கக்கூடும் எனப் பல அறிவியலாளர்கள் நம்புகின்றனர். தற்கால முதலை இனங்களைப்போல் இசுப்பைனோசோரசு நீரிலும் நிலத்திலும் வாழ்ந்ததற்குச் சான்றுகள் உள்ளன. இசுப்பைனோசோரசின் முள்ளந்தண்டு தனித்துவமானது. இது குறைந்தது 1.65 மீட்டர் (5.4 அடி) நீளம் உள்ள பல வளர்ச்சிகளோடு கூடிய முதுகெலும்புகளைக் கொண்டது. இவை ஒன்றுடன் ஒன்று தோலால் இணைக்கப்பட்டுப் படகுகளின் பாய்போல் தோற்றம் அளித்திருக்கலாம் எனக் கருதப்படுகிறது. ஐல ஆய்வாளர்கள் இவை கொழுப்பால் சூழப்பட்டு திமில் போல் இருந்திருக்கலாம் எனக் கருதுகின்றனர். இதன் பயன்பாடு குறித்துப் பல்வேறு வகையான கருத்துக்கள் முன்வைக்கப்பட்டுள்ளன.\n\nSection::::விபரங்கள்.\nஇது கண்டுபிடிக்கப்பட்ட காலத்தில் இருந்தே, இதுவே மிகவும் நீளமானதும் பெரியதும் ஆன தெரோபாட் டைனோசோர் ஆக இருக்கலாம் என்ற கருத்து இருந்து வருகிறது. தாம் ஆய்வு செய்த தெரோபாடுகளுள் மிகப் பெரியவற்றுள் இதுவும் அடங்குவதாக 1928 இல் பிரீட்ரிக் வொன் உவேனும், 1982 இல் டொனால்டு எஃப். கிளட் என்பவரும் பட்டியல் இட்டுள்ளனர். மேற்படி பட்டியல்களின்படி இசுப்பைனோசோரசு 15 மீட்டர் நீளமும் 6 தொன்கள் எடையும் கொண்டது. 1988 இல் கிரெகரி பால் என்பவரும் இதன் நீளம் 15 மீட்டர் ஆகவும், எடை 4 தொன்களாகவும் கொண்டு இதை மிக நீளமான தெரோபாடு ஆகப் பட்டியல் இட்டுள்ளதுடன், 4 தொன் என்னும் குறைவான உடல் எடை மதிப்பீட்டையும் கொடுத்துள்ளார்.\n\n2005 இல் தால் சாசோவும் மற்றவர்களும், \"இசுப்பைனோசோரசு\"ம், \"சுச்சோமினசு\"ம் அவற்றின் மண்டையோட்டின் நீளத்துக்குச் சார்பாக ஒரே உடல் அளவு விகிதத்தைக் கொண்டவை என்ற அடிப்படையில் \"இசுப்பைனோசோரசு\"வின் நீளத்தையும் எடையையும் கணித்தனர். இதன்படி, நீளம் 16 தொடக்கம் 18 மீட்டர்கள் வரையும், எடை 7 தொடக்கம் 9 தொன்கள் வரையும் இருக்கக்கூடும் என்றனர். எனினும் இந்த மதிப்பீடு விமர்சனங்களுக்கும் உள்ளானது. 2007 ஆம் ஆண்டில் பிரான்கோயிசு தெரீன், டொனால்ட் என்டர்சன் ஆகியோர், தமது ஆய்வுக் கட்டுரை ஒன்றில், மண்டையோட்டு நீளத்தை அடிப்படையாகக் கொண்ட மதிப்பீட்டின்படி முன்னைய மதிப்பீடுகள் உடல் நீளத்தை மிகவும் கூடுதலாகவும், எடையை மிகக் குறைத்தும் காட்டுவதாகக் குறிப்பிட்டனர். 1.5 - 1.75 மீட்டர்கள் மண்டையோட்டு நீளத்தை அடிப்படையாகக் கொண்டு, உடல் நீளம் 12.6 - 14.3 மீட்டர்கள் ஆகவும், உடல் எடை 12.0 - 20.6 தொன்கள் ஆகவும் இருக்கும் என அவர்கள் மதிப்பிட்டனர்.\n\n\"இசுப்பைனோசோரசு\"வின் நீளம், எடை ஆகியவற்றைச் சரியாக மதிப்பிடுவதற்குக் கூடுதல் முழுமையான எச்சங்களைக் கண்டுபிடிக்கவேண்டும். குறிப்பாக இதுவரை கண்டுபிடிக்கப்படாத கால் எலும்புகளைக் கண்டுபிடிப்பது முக்கியமானது.\n"}
{"id": "399726", "url": "https://ta.wikipedia.org/wiki?curid=399726", "title": "ராமதீர்த்தம்", "text": "ராமதீர்த்தம்\n\nராமதீர்த்தம் (Ramateertham), இந்தியாவின் ஆந்திரப் பிரதேசம் மாநிலத்தின் விஜயநகரம் மாவட்டத்தின் தலைமையிட நகரமான விஜயநகரத்திலிருந்து 12 கிமீ தொலைவில் உள்ளது. இக்கிராமத்தின் அருகே உள்ள கிழக்கு தொடர்ச்சி மலைத்தொடரில் உள்ள \"போதிகொண்டா\" மற்றும் \"பக்தலுகொண்டா\" மலைகளில், கிமு மூன்றாம் நூற்றாண்டின் பழைமையான பௌத்தம் மற்றும் சமணத் தொல்லியல் களங்கள் உள்ளது.\n\nஇங்குள்ள அஞ்சலகத்தின் அஞ்சல் சுட்டு எண் 535 218 ஆகும். \n\nSection::::தொல்லியல் களம்.\nஇராமதீர்த்தம் மலையடிவாரத்தில் கிமு மூன்றாம் நூற்றாண்டு காலத்தியிய சிதிலமடைந்த சமணம் மற்றும் பௌத்தப் பிக்குகள் தங்குவதற்கான விகாரைகளும் உள்ளது. மேலும் இங்கு ஒரு இராமர் கோயிலும் உள்ளது. \nSection::::பௌத்தம் மற்றும் சமணம்.\nராமதீர்த்தம் மலையில் உள்ள செங்கற்களால் ஆன பௌத்த நினைவுச் சின்னங்கள் சிதிலமடைந்துள்ளது. \n\nகிமு மூன்றாம் நூற்றாண்டின் சிதிலமைடந்த பௌத்த விகாரையும், சமண சமய குடைவரைகளின் சுவர்களில் தீர்த்தங்கரர்களின் உருவங்கள் பொறிக்கப்பட்டுள்ளது. துவக்கத்தில் பௌத்தர்களால் நிறைந்த இவ்விடம், பின்னர் சமணர்களால் ஆக்கிரமிக்கப்பட்டுள்ளது.\n\n\n\n"}
{"id": "399742", "url": "https://ta.wikipedia.org/wiki?curid=399742", "title": "துப்பறியும் சாம்பு", "text": "துப்பறியும் சாம்பு\n\nதுப்பறியும் சாம்பு என்பது தமிழின் துப்பறியும் சிறுகதை ஆகும். 20-ஆம் நூற்றாண்டுத் துவக்கத்தில் வெளிவந்த இதனை ஆர். மகாதேவன் என்பவர் எழுதினார். இந்தக் கதையின் முதன்மை மாந்தரின் கதாப்பாத்திரத்தின் பெயர் தான் சாம்பு. இவர் வங்கியில் அலுவலராகப் பணி புரிந்து வருகிற ஒரு நடுத்தர வயதானவர். கடினமான சில புதிர்களை எளிதில் விளக்கத்துடன் தீர்த்து வைக்கிறார். இவருடைய கதாப்பாத்திரம் வரைகதைக் கதாப்பாத்திரமான செர்லாக் ஹோம்சைப் போல வடிவமைக்கபட்டிருக்கும். \n\nஇந்தக் கதைகள் அனைத்தும் சமகாலச் சமுதாயத்தில் நடைபெறும் நிகழ்வுகளை நகச்சுவையுணர்வுடன் வெளிப்படுத்தியதால் இது பிரபலமானது. மேலும் 1920, 1930,1940 போன்ற ஆண்டுகளில் இருந்த சென்னையின் நவீன நகரத்தினை இவரின் சொல்திறமிக்க எழுத்துக்களால் சித்தரிக்கிறார். சில பகுதிகளில் இரண்டாம் உலகப்போர் பற்றிய சில நுட்பமான குறிப்புகள் உள்ளன.\n\nSection::::சொற்பிறப்பியல்.\nஇந்தத் தலைப்பின் முதல் பகுதியான துப்பறியும் என்பது தமிழின் துப்பு என்ற வார்த்தையில் இருந்து வந்தது. துப்பு என்றால் தடயம் என்று பொருள். அறி என்றால் தெரிந்து கொள்ளல் என்று பொருளாகும். \n\nSection::::சாம்பு , மற்ற கதாப்பாத்திரங்கள்.\nஆர் மகாதேவன் சாம்பு கதாப்பாத்திரத்தின் தோற்றத்தை வழுக்கைத் தலை மற்றும் பெரிய மூக்கு கொண்டவராய் ,மெலிந்த முகவாய் கொண்டவராய் அந்தக் கதாப்பாத்திரத்தை வடிவமைத்திருப்பார். அவரைப் பார்ப்பவர்கள் அசடு போன்று இருப்பதாக மற்றவர்கள் கருதக்கூடிய வகையில் இவரின் உடலமைப்பு இருக்கும். இவ்வாறு இருபதாலேயே இவரின் எதிரிகள் இவரை குறைத்து மதிப்பிடுவர். அதனை சாதகமாகப் பயன்படுத்தி சாம்பு அவர்களை வெற்றிகொள்வார். இந்தக் கதையானது சாம்புவின் தோற்றத்தைப் பார்த்து முதலில் அவரை ஏளனம் செய்வார்கள் பின் தன்னை ஏளனம் செய்பவர்களை வெற்றிகொள்ளும் வகையில் கதைக்களம் அமைந்திருக்கும். சாம்புவிற்குத் தெரியாமலேயே அந்தக் குற்றத்தினை அவர் கண்டுபிடித்திருப்பார். இறுதில் தான் குற்றத்தைக் கண்டுபிடித்துவிட்டேன் என்பது அவருக்கே தெரியும்.\n\nசம்புவின் பற்றுறுதியதாளராக கோபாலன் என்ற காவல் அதிகாரி இருப்பார். இவர்தான் நடக்ககூடிய குற்றங்களை சாம்புவின் கவனத்திற்கு எடுத்துக் கொண்டு செல்பவர். சாம்பு மற்றும் கோபாலன் ஆகிய இருவரும் ஒருவரையொருவர் இக்கட்டான நேரங்களில் காப்பாற்றிக்கொள்வர். சில சமயம் சாம்புவின் தோற்றத்தைப் பார்த்து அவரை கோபாலன் எள்ளி நகையாடுவார். வேம்பு என்பவரை சாம்பு திருமணம் செய்துகொள்வார். வேம்பு மிகவும் அழகான , புத்திசாலியான பெண். தன்னுடைய கணவனின் வெறுமையான வாழ்க்கையை ஒருபோதும் விமர்சனம் செய்யாது வாழ்ந்து வருபவர். இவர்களுக்கு சுந்து என்ற ஒரு மகன் உள்ளான். அவனும் சில சமயங்களில் குற்றங்களைக் கண்டுபிடிக்க உதவி செய்கிறான். \n\nசாம்புவை வங்கி இயக்குனர் , பணமோசடி செய்த வங்கியின் மேலாளரை தப்பிக்கச் செய்ததற்காக சாம்புவை வேலையிலிருந்து நீக்கினார். அப்போதிலிருந்து தான் சாம்புவின் துப்பறியும் வேலையானது துவங்குகிறது. அவரை வேலையிலிருந்து நீக்கிய வங்கி இயக்குநரின் தொலைந்துபோன பவள அட்டிகையைக் கன்டுபிடித்துத் தருமாறு சாம்புவிடம் முறையிடுகிறார். அப்போது ஒரு இனிய தண்டனையை சாம்பு வங்கியின் மேலாளருக்கு வழங்குகிறார். இந்த வழக்கு தொடர்பாக அவர் வங்கிக்கு செல்லும் போது தன்னுடன் பணிபுரிந்தவர்களை அலட்சியமாக கடந்து சென்றதை தன் வாழ்வின் சிறந்த தருணமாகக் கருதுகிறார். \n\nSection::::தழுவல்கள்.\n1980 ஆம் ஆண்டு இறுதியில் துப்பறியும் சாம்பு என்ற பிரபாலமான தொடராக தொலைக்காட்சியில் வந்தது. இதில் காத்தாடி ராமமூர்த்தி சாம்புவாகவும், டெல்லி கணேஷ் காவல் அதிகாரி கோபாலனாகவும் நடித்தனர். இதன் இறுதி பாகமாக சாம்பு இலண்டன் செல்கிறார். அங்கு இசுக்கொட்லாந்துகாவல் அதிகாரிகளைச் சந்தித்து அவர்களால் தீர்க்கமுடியாத சில வழக்குகளையும் சாம்பு தீர்த்துவைக்கிறார். இவர்களுக்கு மகள் பிறக்கிறது. \n\nபின் 1990 ஆம் ஆண்டின் துவக்கத்தில் ஒய். ஜி. மகேந்திரன் சாம்புவாகவும், ஏ. ஆர். எஸ். அவர்கள் கோபாலனாகவும் நடித்திருந்தனர். \n\nஇந்தக் கதையைத் தழுவி கோபுலு என்பவர் வரைகதைக் கதையாக உருவாக்கினார். அதனை ஆனந்த விகடனில் தொடராக பிரசுரம் செய்தனர்.\n\nSection::::வெளியிணைப்புகள்.\nThrilling Detective page\n\nA description of the characters in the novel\n\n15 episodes of Teleseries Thupparium Sambu only in Indian Imprints\n"}
{"id": "399743", "url": "https://ta.wikipedia.org/wiki?curid=399743", "title": "டானியல் அன்ரனி", "text": "டானியல் அன்ரனி\n\nடானியல் அன்ரனி (13 சூலை 1947 - மார்ச் 17, 1993) ஈழத்து சிறுகதை எழுத்தாளர் ஆவார்.\n\nயாழ்ப்பாணம் நாவாந்துறையில் சாதாரண உழைப்பாளர் குடும்பம் ஒன்றில் பிறந்தவர் டானியல் அன்ரனி. யாழ்ப்பாணம் மத்திய கல்லூரியில் கல்வி பயின்றவர். ஆரம்பத்தில் ராதா, சிந்தாமணி, சுந்தரி போன்ற இதழ்களில் சிறுகதைகளை எழுதி வந்தார். பின்னர் முற்போக்கான கதைகளை, தான் வாழ்ந்த கடல்-சார் மக்களின் வாழ்வியலை மையமாகக் கொண்டு எழுதலானார். மல்லிகை, வீரகேசரி, சிரித்திரன், கணையாழி போன்ற இதழ்களில் இவரது கதைகள் வெளிவந்தன. வேறு சில இலக்கிய நண்பர்களுடன் இணைந்து 1970களில் \"செம்மலர்\" என்ற பெயரில் இலக்கிய வட்டம் ஒன்றை ஆரம்பித்து அதன் தலைவராகவும் இருந்து செயற்படலானார். இவ்வட்டத்துடன் விரைவில் வ. ஐ. ச. ஜெயபாலன், நந்தினி சேவியர், உ. சேரன், போன்றோர் இணைந்தனர். வட்டம் சார்பில் \"அணு\" என்ற இலக்கிய இதழை வெளியிட்டனர். இது மூன்று இதழ்களுடன் நின்று போனது.\n\nபின்னர் \"சமர்\" என்ற இலக்கிய இதழைத் தொடங்கினார். இவ்விதழில் க. கைலாசபதி, சாந்தன், முருகையன், கே. எஸ். சிவகுமாரன் போன்ற பிரபலமான எழுத்தாளர்கள் எழுதினர். தொடர்ந்து எட்டு இதழ்கள் வெளிவந்து நின்று விட்டது.\n\n\nSection::::மறைவு.\nடானியல் அன்ரனி தனது 47வது அகவையில் 1993 மார்ச் 17 இல் காலமானார்.\n"}
{"id": "399744", "url": "https://ta.wikipedia.org/wiki?curid=399744", "title": "எலிஸபெத் போவ்ஸ் லயோன்", "text": "எலிஸபெத் போவ்ஸ் லயோன்\n\nஎலிஸபெத் ஏஞ்ஜெலா மார்க்ரெட் போவ்ஸ் லயோன் (Elizabeth Angela Marguerite Bowes-Lyon) (4 ஆகத்து 1900 – 30 மார்ச்சு 2002) ஆறாம் ஜார்ஜ் மன்னரின் மனைவியாவார். மேலும் எலிஸபெத் அரசி மற்றும் இளவரசி மார்க்ரெட் ஆகியோரின் தாயும் ஆவார். இவர் ஐக்கிய ராச்சியத்தின் இராணியும் ஆவார். 1923 ஆம் ஆண்டில் ஜியார்ஜ் IV அரசர் மேரி இராணியின் மகனை மணந்தார். 1936 ஆம் ஆண்டில் இவரது கணவரின் சகோதரர் எட்வர்ட்VIII அமெரிக்கவின் வாலிஸ் எட்வர்டை திருமணம் செய்ததால் இவரது கணவர் அரசரானார். எனவே இவர் ஐக்கிய ராச்சியத்தின் இராணியாக முடிசூட்டப்பட்டார்.\n\nSection::::இளமைக்காலம்.\nஎலிஸபெத் ஏஞ்ஜெலா மார்க்ரெட் போவ்ஸ் லயோன் அவரது பெற்றோருக்குப் பிறந்த பத்துக் குழந்தைகளில் ஒன்பதாவது குழந்தை ஆவார். இவரது பெற்றோர் \"க்ளாட் போவ்ஸ் - லயோன், லார்டு க்ளாமிஸ்\" மற்றும் \"சிசிலியா கேவண்டிஷ் - பெண்டின்ங்\" ஆவர்.  இவர் பிறந்த இடம் பற்றிய தகவல் இதுவரை சரியாகத் தெரியவில்லை, இருந்தாலும் இவர் \"வெஸ்ட்மினிஸ்டர்ஸ்\" எனும் இடத்தில் அல்லது மருத்துவமனைக்கு அவரசர ஊர்தியில் செல்லும்போது  அல்லது இலண்டனின் \"போர்ப்ஸ் ஹவுஸ்\" அல்லது \"லூஸியா ஸ்காட்டில்\" பிறந்திருக்கலாம் எனக் கருதுகின்றனர். \"கிட்சின் ஹெர்ட்போர்ஷ்யரி\"ல் இவரது பிறப்பு பதிவு செய்யப்பட்டுள்ளது. 1900 செப்டம்பர் 30 அன்று உள்ளூர் தேவாலயத்தில் ஞானஸ்தானம் செய்யப்பட்டது. இவரது 14 வது பிறந்தநாளில் இங்கிலாந்து ஜெர்மனியின் மீதான போரை அறிவித்தது. இவரது நான்கு சகோதரர்களும் போரில் பங்குபெற்றனர்.\n\nSection::::கல்வி.\nதன் இளவயது வாழ்க்கையில் பெரும்பகுதியை செயிண்ட் பால் வால்டன் எனும் கிராமத்தில் கழித்தார். அவரது எட்டாவது வயதுவரை வீட்டிலிருந்தே கல்வி கற்றார். பின்னர் இலண்டன் சென்று கல்வி பயின்றார். இவர் இலக்கியத்தினையும் விவிலியத்தையும் ஆர்வமுடன் கற்றார்.\n\nSection::::திருமணம்.\nஜார்ஜ் V அரசரின் இரண்டாம் மகனான இளவரசர் ஆல்பட் இவரைத் திருமணம் செய்து கொள்ள வேண்டும் என்ற விருப்பத்தினைத் தெரிவித்த போது இவர் ஏற்க மறுத்துவிட்டார். 1922 பெப்ருவரி மாதம் நடந்த இளவரசர் ஆல்பட்டின் சகோதரியின் திருமணத்தின் போதும் இளவரசர் ஆல்பட் இவரிடம் தன் திருமண வேட்கையை வெளிப்படுத்தினார். பின்னர் இளவரசர் ஆல்பட் வேறு யாரையும் மணப்பதில்லை என அறிவித்ததும் அவரது தாயார் இராணி மேரி இவரைக் கண்டு பேசி திருமணத்திற்குச் சம்மதிக்க வைத்தார். அதன் பின்னர் 26 ஏப்ரல் 1923 ஆம் ஆண்டு இவர்களது திருமணம் நடந்தது. திருமணத்தின் பின்னான விருந்தை புகழ்பெற்ற சமையல் நிபுணர் \"கேப்ரியல் ட்சுமி\" (Gabriel Tschumi) தயாரித்திருந்தார். 1984 ஆம் ஆண்டில் இவருக்கு மார்பகப் புற்றுநோய் இருப்பது கண்டுபிடிக்கப்பட்டது.\n\nSection::::மரணம்.\n30 மார்ச்சு 2002 ஆம் ஆண்டு மதியம் 3:15 மணியளவில் இவர் ராயல் லாட்ஜ், விண்ட்ஸார் பார்க்கில் மரணமடைந்தார். இறப்பதற்கு நான்கு மாதங்களுக்கு முன்பிருந்தே காய்சலால் பாதிக்கப்பட்டார். ஐக்கிய ராச்சியத்தில் மிக அதிக நாட்கள் உயிர் வாழ்ந்த இராணி இவராவார். 101 ஆண்டுகள் 238 நாட்கள் உயிர் வாழ்ந்தார். தூக்கத்திலேயே இவரது உயிர் பிரிந்தது. பத்து இலட்சத்திற்கும் அதிகமான ஐக்கிய ராச்சியத்து மக்கள் இவரது இறுதி ஊர்வலத்தில் கலந்து கொண்டனர். இவரது உடல் எடுத்துச் செல்லப்பட்ட தொலைவான 37 கிலோமீட்டர்கள் சாலை ஓரங்களிலும் மக்கள் கூட்டம் நிறைந்து காணப்பட்டது.\n"}
{"id": "399754", "url": "https://ta.wikipedia.org/wiki?curid=399754", "title": "சங்கிலி முருகன்", "text": "சங்கிலி முருகன்\n\nசங்கிலி முருகன் ஓர் இந்தியத் திரைப்பட நடிகர் மற்றும் திரைப்படத் தயாரிப்பாளர் ஆவார் தமிழ் மொழித் திரைப்படங்களில் துணை வேடங்களில் நடித்து வருகிறார். இவரது முழுப் பெயர் \"முத்துவேல் முருகன்\" என்பதாகும்.\n\nSection::::வாழ்க்கைக் குறிப்பு.\nஇவர் நடித்த முதல் திரைப்படமான ஒரு கை ஓசை திரைப்படத்தில் இவர் ஏற்ற \"சங்கிலி\" கதாபாத்திரத்தின் பெயருடன் சேர்த்து\"சங்கிலி முருகன்\" என்று அறியப்படுகிறார். முருகன் சினி ஆர்ட்சு என்னும் திரைப்படத் தயாரிப்பு நிறுவனத்தின் மூலமாக தமிழ்த் திரைப்படங்களைத் தயாரித்தும் வருகிறார். இதுவரை ஒன்பதற்கும் மேற்பட்ட திரைப்படங்களைத் தயாரித்துள்ளார்.\n"}
{"id": "399756", "url": "https://ta.wikipedia.org/wiki?curid=399756", "title": "தமிழ்நாடு அரசு மருத்துவ கல்லூரி பட்டியல்", "text": "தமிழ்நாடு அரசு மருத்துவ கல்லூரி பட்டியல்\n\nஇந்த பட்டியலில் உள்ள மருத்துவ கல்லூரிகள் தமிழ்நாடு மாநில அரசினால் கட்டுப்படுத்தப்படுகின்றன. கீழே பட்டியலிடப்பட்ட அனைத்து மருத்துவக் கல்லூரிகளும் தமிழ்நாடு டாக்டர் எம். ஜி. ஆர். மருத்துவ பல்கலைக்கழகத்துடன் இணைக்கப்பட்டுள்ளன.\n\nமுதல்வராக மருத்துவர் விஜயகுமார் அவர்களும் துணை முதல்வராக மருத்துவர் ராஜாராம் அவர்களும் உள்ளனர் \n\nமாணவர் செயலராக அமல் ராஜ் உள்ளார்.\n"}
{"id": "399767", "url": "https://ta.wikipedia.org/wiki?curid=399767", "title": "மீசைய முறுக்கு (2017 திரைப்படம்)", "text": "மீசைய முறுக்கு (2017 திரைப்படம்)\n\nமீசைய முறுக்கு(Meesaya Murukku)ஒரு இந்திய தமிழ் மொழித் திரைப்படம் ஆகும். இத்திரைப்படம் 2017 ஆம் ஆண்டில் வெளிவந்த இசைப்பின்னணி கொண்ட காதல் திரைப்படம் ஆகும். இப்படத்தை கிப்கொப் தமிழா   ஆதி இயக்கியுள்ளார். இயக்குநராக இவருக்கு இது முதல் திரைப்படமாகும். மேலும் இவர் ஆத்மிகாவுக்கு இணையாக முன்னணி கதாபாத்திரமாக நடிக்கவும் செய்துள்ளார். இத்திரைப்படத்தில் விவேக் மற்றும் விஜயலெட்சுமி துணை கதாபாத்திரங்களாக நடித்துள்ளனர். இத்திரைப்படம் ஆதியின் சொந்தக் கதையைப் பின்னணியாகக் கொண்டு எடுக்கப்பட்டதாகத் தெரிவிக்கப்படுகிறது. இத்திரைப்படம் 21 சூலை 2017 இல் திரைக்கு வந்து நேர்மறையான விமர்சனங்களைப் பெற்று வசூல்ரீதியாக நல்ல வெற்றியைப் பெற்றுள்ளது. \n\nSection::::கதைக்களம்.\nகோயம்புத்தூரைச் சார்ந்த ஆதி மற்றும் ஜீவா ஆகியோர் குழந்தைப் பருவத்திலிருந்து நெருங்கிய நண்பர்கள். ஆதியின் தந்தை இராமச்சந்திரன் ஆதியின் இசையார்வத்திற்கு ஆதரவளிப்பவராக உள்ளார். ஆதி பொறியியல் கல்லூரியில் சேர்ந்து பயிலும் போது அவரது கல்லூரித் தோழி நிலாவைக் (பள்ளியிலிருந்தே குழந்தைப் பருவ நட்பிலிருந்தவர்) காதலிக்கிறார். நிலா செல்வச்செழிப்பான குடும்பத்தில் பிறந்து வளர்ந்தவர். அவரது பெற்றோர் காதலுக்கு எதிரான மனப்பான்மை கொண்டோராவர். ஆதியின் பெற்றோரிடம் சென்று தம் மகளுடன் ஆதி பழகுவதை எதிர்த்து மிரட்டிவிட்டு வருகின்றனர். கல்லூரிப் படிப்பை முடித்த பிறகு நிலாவின் பெற்றோர்கள் அவளை ஆதியைச் சந்திப்பதைத் தவிர்ப்பதற்காக அறையில் வைத்து பூட்டி வீட்டுக் காவலில் வைக்கின்றனர்.\n\nஆதி தனது தமிழ் ராப் இசைப் பாடல்களுக்காக கல்லூரியில் மிகவும் பிரபலமாகிறார். அவர் யூடியூபில் கிப்கொப் தமிழா என்ற பெயரில் ஒரு பக்கத்தை சொந்தமாகத் தொடங்குகிறார். பட்டப்படிப்பு முடிந்த பிறகு, சென்னைக்குச் சென்று தனித்த இசையமைப்பாளராக வரவேண்டும் என்ற தனது ஆசையைத் தனது தந்தையிடம் தெரிவிக்கிறார். ஆதியின் தந்தை இதற்கு எதிர்ப்பு தெரிவிக்க, தனக்கு ஓராண்டு காலம் அவகாசம் அளிக்குமாறும் அவ்வாறு தன்னால் வெற்றி பெற இயலாவிட்டால் தான் திரும்பி வந்து விடுவதாகவும் தெரிவித்து தந்தையை சமாதானம் செய்கிறார். ஆதி சென்னையை அடைந்து வாய்ப்புகளுக்காக கடினமாக முயற்சி செய்கிறார். ஆனால், எல்லாம் வீணாகிறது. ஓராண்டு முடிந்த பிறகு கோவை திரும்ப முயற்சிக்கும் போது, கடைசி நாளில், ஆதி வானொலி தொகுப்பாளர்  மா கா பா ஆனந்தைச் சந்திக்கிறார். பண்பலை வானொலி நிலையமான ரேடியோ மிர்ச்சி அவருக்கு ”கிளப்புல மப்புல” என்ற பாடலைப் பாடுவதற்கான வாய்ப்பை வழங்குகிறது. இதைத் தொடர்ந்து ஆதி கோவை திரும்புகிறார்.\n\nஆதியின் தந்தையின் விருப்பத்தின் பேரில் ஆதி முதுகலை வணிக மேலாண்மை படிப்பிற்கு சென்னையில் விண்ணப்பிக்கிறார். திடீரென, ஆதி  \"கிளப்புல மப்புல\" பாடல் சமூக வலைத்தளங்களில் வேகமாகப் பரவுவதை அறிகிறார். ஆதியின் நம்பிக்கை புத்துயிர் பெறுகிறது. ஆதி இசைத்துறையில் தனது வாய்ப்பைத் தேடும் முயற்சியைத் தொடரப் போவதாகவும், அதே நேரத்தில் தனது முதுகலைப் பட்டத்தை முடித்து விடுவதாகவும் உறுதியளித்து சென்னை கிளம்புகிறார்.\n\nநிலாவின் பெற்றோர் நிலாவின் திருமணத்தை உறுதி செய்ததை அறிந்து ஆதி அதிர்ச்சி அடைகிறார். ஆதி நிலாவைச்  சந்தித்து இன்னும் ஓராண்டு மட்டும் தனக்காகக் காத்திருக்கும்படி வேண்டுகிறார். இதற்கு நிலா ஏற்கெனவே தான் ஓராண்டு காலம் காத்திருந்து விட்டதாகவம், இனியும், தன்னால் காத்திருக்க இயலாதென்றும் தெரிவிக்கிறார். ஆதி மனமொடிந்து சென்னையை விட்டுத் திரும்புகிறார். நிலா தனது பெற்றோரின் விருப்பப்படி மணம் முடிக்கிறார். அதே நேரத்தில், ஆதி கிப்கொப் இசையில் புகழ்பெற்ற ஆளுமையாகிறார்.\n\nSection::::தயாரிப்பு.\nSection::::வளர்ச்சி.\nஆகத்து 2013 இல் ஆதி கிப்கோப் தமிழா ஒரு முழுநீளத் திரைப்படம் தயாரிப்பதற்கு தனது கதையை ஒரு ஆரம்பப்புள்ளியாக பயன்படுத்திக் கொள்ள ஒப்பந்தம் ஒன்றில் கையொப்பமிட்டார். இதனடிப்படையில் உருவாக உள்ள திரைப்படம் 2014 ஆம் ஆண்டின் மத்தியில் வெளியாகலாம் என எதிர்பார்க்கப்பட்டது. இதுவரை வேண்டப்படாத திரைக்கதையை இயக்குவதற்கு தகுந்ததொரு இயக்குநரையும் தேடியதாகக் கூறியுள்ளார். ஒரு சுருக்கமான எந்தவித முன்னேற்றமும் இல்லாத நிலைக்குப் பிறகு, அக்டோபர் 2016 இல், 90–வினாடி விளம்பரப்படம் ஒன்று கிப்கொப் தமிழாவின் யூடியூப் அலைவரிசையில் வெளியிடப்பட்டது இத்திரைப்படமானது \"\"மீசைய முறுக்கு\"\" என்று பெயரிடப்பட்டுள்ளதாகவும், என். ராமசாமி மற்றும் ஹேமா ருக்மணி ஆகியோரால் தேனாண்டாள் ஸ்டுடியோ நிறுவனத்தால் தயாரிக்கப்படுவதாக செய்தி வெளியானது. ஜல்லிக்கட்டு குறித்த ஆதியின் டக்கரு டக்கரு பாடலால் ஈர்க்கப்பட்ட தேனாண்டாள் நிறுவனத்தார் ஆதி கதையை விவரித்த விதத்தைப் பார்த்து அவரையே கதாநாயகனாக நடிக்கக் கேட்டுக் கொண்டு ஐந்து நிமிட நேரத்தில் ஆதியின் கனவு நனவாக பச்சைக்கொடி காட்டினர். படம் முழுக்க வருகின்ற கதையின் முன்னணி கதாபாத்திரமாக நடிப்பதையும் தவிர்த்து, ஆதி இத்திரைப்படத்தின் எழுத்தையும், இயக்கத்தையும் கவனித்துக் கொண்டார். மேலும், அவர் இத்திரைப்படத்திற்கு இசை மற்றும் பாடல் வரிகள் எழுதுவது போன்ற பணிகளிலும் ஈடுபட்டார். செய்தியாளர் சந்திப்பில் சுந்தர் சி இத்திரைப்படத்தின் வெளியீட்டிற்கு முன் இத்திரைப்படம் ஆதியின் வாழ்க்கையின் ஒரு பகுதியைக் கூறும் படம் என்பதையும் உறுதிப்படுத்தினார். இத்திரைப்படத்தின் தலைப்பானது ஆதியின் தந்தை ஆதியிடம் அடிக்கடி பேசக்கூடிய \"\"தோற்றாலும், ஜெயித்தாலும், மீசைய முறுக்கு\"\" என்ற வசனத்தில் இருந்து வருவிக்கப்பட்டது.\n"}
{"id": "399768", "url": "https://ta.wikipedia.org/wiki?curid=399768", "title": "எவலின் இலேலாந்து", "text": "எவலின் இலேலாந்து\n\nஎவலின் இலேலாந்து \"(Evelyn Leland)\" (அண். 1870 - அண். 1930) ஓர் அமெரிக்க வானியலாளரும் ஆர்வார்டு கணிப்பாளரும் ஆவார். இவர் ஆர்வார்டு கல்லூரி வான்காணகத்தில் எட்வார்டு பிக்கரிங்கோடு பணிசெய்த பெண்களில் ஒருவர். இவர் அங்கு 1889 முதல்1925 வரை பணியாற்றினார். இவர் உடுக்கண கதிர்நிரல்கள் குறித்து விரிவாக ஆய்வு செய்துள்ளார். இவர் மாறும் விண்மீன்களைக் கண்டுபிடித்துள்ளார். வான்காணகத்தினருடன் இணைந்து பல ஆய்வுக் கட்டுரைகளையும் வெளியிட்டுள்ளார்.\n"}
{"id": "399771", "url": "https://ta.wikipedia.org/wiki?curid=399771", "title": "கிரிதி கர்பந்தா", "text": "கிரிதி கர்பந்தா\n\nகிரிதி கர்பந்தா (Kriti Kharbanda ) என்பவர் இந்திய நடிகை ஆவார். இவர் அக்டோபர் 29, 1990 இல் பிறந்தார். பெரும்பான்மையான படங்களைக் கன்னடத்தில் நடித்துள்ளார். அதே சமயம் இந்தி, தெலுங்கு, தமிழ் போன்ற மொழித் திரைப்படங்களிலும் நடித்து வருகிறார். விளம்பரத் தோற்றமாக (மாடல்) ஆரம்பித்த இவரின் வாழ்க்கை போனி என்ற தெலுங்குப் படத்தின் மூலம் நடிகையாக அறிமுகம் ஆனார். இந்தத் திரைப்படம் 2009 ஆம் ஆண்டில் வெளியானது. இவர் தற்போது தமிழகத் திரைப்படத்துறை மற்றும் ஆந்திரத் திரைப்படத்துறைகளில் தலா ஒரு படங்களில் நடித்திருக்கிறார்.\n\n2015 ஆம் ஆண்டில்பெங்களூர் தி டைம்ஸ் ஆஃப் இந்தியா நடத்திய ஓட்டெடுப்பில் மிகவும் விரும்பத்தகுந்த பெண்களின் பட்டியலில் இவர் இடம்பிடித்திருக்கிறார்.\n\nSection::::ஆரம்பகால வாழ்க்கை.\nகிரிதி கர்பாந்தா புது தில்லியில் அஷ்வானி கர்பாந்தா மற்றும் ரசினி கர்பாந்தா தம்பதிக்கு மகளாக அக்டோபர் 29, 1990 இல் பிறந்தார். இவருக்கு இசிதா கர்பாந்தா எனும் இளைய சகோதரியும் ஜைவர்தன் கர்பாந்தா எனும் இளைய சகோதரனும் உள்ளனர். இவருடைய சகோதரர் பெங்களூருவில் பேப்பர் பிளேன் புரொடக்சன்ஸ் எனும் படமனை நிறுவனத்தை நடத்தி வருகிறார். இவர் பிறந்தபோதே இவருடைய குடும்பம் பெங்களூருவிற்கு குடியேறியது. பேல்ட்வின் பெண்கள் உயர்நிலைப்பள்ளியில் பள்ளிப்படிப்பை நிறைவு செய்தார். பின் ஸ்ரீ பகவான் மகாவீரர் ஜெயின் கல்லூரியில் பட்டம் பெற்றார். நகை வடிவமைப்பதில் பட்டயம் பெற்றுள்ளார்.\n\nகிரிதியின் கூற்றுப்படி தான் பள்ளிக்கூடம் மற்றும் கல்லூரிக் கலைநிகழ்ச்சிகளில் கலந்துகொண்டதாகத் தெரிவித்துள்ளார். குழந்தைப்பருவத்திலேயே விளம்பரத் தோற்றமாக நடித்ததாகவும் பள்ளி மற்றும் கல்லூரி நாட்களிலும் அதனைத் தொடர்ந்ததாகவும் கூறியுள்ளார். அவ்வாறு தொலைக்காட்சியில் விளம்பரத்தோற்றமாக நடிப்பது தனக்கு மிகவும் பிடித்தமான ஒன்று எனக் குறிப்பிட்டுள்ளார். தன்னுடைய கல்லூரிக் காலத்திலேயே பீமா நகைக் கடை, ஃபேர் அண்ட் லவ்லி போன்ற விளம்பரங்களில் அதிகமாக நடித்திருக்கிறார். இவர் ஸ்பேர் நிறுவனத்தின் விளம்பரத் தோற்றமாக இருந்த புகைப்படத்தைப் பார்த்துவிட்டு ராஜ் பிப்பாலா எனும் இயக்குனர் தன்னுடைய திரைப்படத்திற்கு இவரை ஒப்பந்தம் செய்தார். தமக்கு நடிகையாக வருவது பற்றி எந்த விதமான கனவுகளும் இருந்ததில்லை எனவும் தனது தாயாரின் ஊக்கத்தில் தான் நடிகை ஆனேன் எனக் கூறியுள்ளார்.\n\nSection::::திரைப்பட வாழ்க்கை.\nSection::::முதல் திரைப்படம் (2019- 2012).\nஸ்பேர் எனும் நிறுவனத்தின் விளம்பரத்தோற்றத்தின் ஒளிப்படத்தைப் பார்த்த பின்பு போனி எனும் தெலுங்குப் படத்தில் சுமந்துடன் நடிக்கும் வாய்ப்பினைப் பெற்றார். போனி திரைப்படத்திற்கு நல்ல வரவேற்பு கிடைக்காத போதிலும் கிரிதியின் நடிப்பிற்கு நல்ல வரவேற்புக் கிடைத்தது. இவரின் முதல் படம் போன்று அல்லாது சிறப்பான நடிப்பை வழங்கியிருக்கிறார் என சிஃபி வலைத்தளம் எழுதியது. ரெடிஃப் வலைத்தளம் கிரிதி கர்பாந்தா அழகாக பிரகதி எனும் கதாப்பாத்திரத்தில் சிறப்பாக நடித்துள்ளார் எனக் குறிப்பிட்டுள்ளது. இந்தப் படம் பாக்ஸ் ஆபிசிலும் தோல்வி பெற்றது. இவருடைய அடுத்தபடம் பவன் கல்யாணின் தீன் மார் .\n\nசிரு எனும் தனது முதல் கன்னடத்திரைப்படத்தில் நடித்தார். இது அனைத்து தரப்பிடமும் நல்ல வரவேற்பைப்பெற்றது. தி டைம்ஸ் ஆஃப் இந்தியா இவரது நடிப்புத் திறன் நன்றாக உள்ளது எனக் கூறியது. இந்தியா கிளிட்ஸ் \"இவர் பார்ப்பதற்கு அழகாக உள்ளார். இவரின் உணர்ச்சிகளை வெளிப்படுத்தும் திறனும் படத்திற்குப் பொருத்தமாக உள்ளது எனக் கூறியுள்ளது. சிறப்பாக நடனமாடுவதாக இயன்ஸ் கூறியது. 2010 இல் பாக்ஸ் ஆபிசில் நல்ல வசூலையும் பெற்றது. இதன் மூலம் அவருக்கு கன்னட திரையுலகில் புதிய திரைப்பட வாய்ப்புகள் அதிகமாக வந்தன. ஆனால்தனது இரன்டாவது திரைப்படத்தை ஒப்பந்தம் செய்வதற்கு அதிக நேரம் எடுத்து கொண்டார். அக்டோபர் 2011 இல் ஒரே மாதத்தில் நான்கு படங்களில் நடிக்க ஒப்புக்கொண்டுள்ளார்.\n"}
{"id": "399783", "url": "https://ta.wikipedia.org/wiki?curid=399783", "title": "கெம்மா இலாவெண்டெர்", "text": "கெம்மா இலாவெண்டெர்\n\nகெம்மா இலாவெண்டெர் \"(Gemma Lavender)\" (பிறப்பு: 13 செப்டம்பர் 1986) ஒரு பிரித்தானிய வானியலாளரும் எழுத்தாளரும் இதழியலாளரும் ஆவார். இவர் இப்போது \"All About Space\" இதழின் பதிப்பாசிரியராக உள்ளார். இது பெரும்பிரித்தானியா, பவுர்னேமவுத் பிரித்தானிய வெளியீட்டாளர் வெளியிடும் அறிவியல் மாத இதழாகும்.\n\nSection::::சொந்த வாழ்க்கை.\nஇலாவெண்டெர் கெண்டில் உள்ள சாத்தமில் பிறந்தார். பிறகு வேல்சு பெம்புரோக்சயருக்கு இளம் அகவையிலேயே இடம் மாறினார். அங்கு வைட்லாந்தில் உள்ள இசுகோல் திப்ரின் தாப் பள்ளியில் படித்தார். பின்னர் கார்திப் பல்கலைக்கழகத்தில் வானியற்பியலில் மூதியற்பியல் பட்டம் பெற்றார். இவர் இயற்பியல் நிறுவனத்தின் வானியல் இன்று இதழோடு தொடர்பில் உள்ளார். நாசாவிலும் எழுத்தாளராக பணிபுரிகிறார். இவர் 2011 இல் அரசு வானியல் கழகத்தில் ஆய்வுறுப்பினராகத் தேர்வு செய்யப்பட்டுள்ளார்.\n"}
{"id": "399785", "url": "https://ta.wikipedia.org/wiki?curid=399785", "title": "எலன் இலைன்சு", "text": "எலன் இலைன்சு\n\nஎலன் இலைன்சு \"(Helen Lines)\" (இறப்பு: 2001) ஓர் அமெரிக்கப் பயில்நிலை வானியலாளர் ஆவார். தொடக்கத்தில் இவர் வான் ஒளிப்படவியலாளராகவும் ஆழ்விண்வெளி நோக்கீட்டாளராகவும் இருந்தார். இவர் பீனிக்சு வானியல் கழகத்தின் தொடக்கநிலை உறுப்பினர்களில் ஒருவராவார். இவர் அமெரிக்க மாறு விண்மீன் நோக்கீட்டாளர் கழகத்தின் உறுப்பினரும் ஆவார். இவரும் இவரது கணவராகிய இரிச்சர்டு டி. இலைன்சும் அரிசோனாவில் அமைந்த மேயரில் ஒரு சிறிய வான்காணகத்தை நிறுவினர். இவர் 1992 இல் மாறும் விண்மீன்களின் ஒளியளவியல் பணிக்காகப் பசிபிக் வானியல் கழகத்தின் பயில்நிலை வானியலாளர் சாதனை விருதை பெற்றார்.\n\n"}
{"id": "399788", "url": "https://ta.wikipedia.org/wiki?curid=399788", "title": "மார்கரித்தா கிர்ச்", "text": "மார்கரித்தா கிர்ச்\n\nமார்கரித்தா கிர்ச் \"(Margaretha Kirch)\" (பிறப்பு: 1703, இறப்பு: 1744 க்குப் பின்) ஒரு செருமானிய வானியலாலர் ஆவார்.\n\nஇவர் கோட்பிரீடு கிர்ச், மரியா மார்கரித்தா கிர்ச் ஆகியோரின் மகளும் கிறிசுட்டிபிரீடு கிர்ச்சின் உடன்பிறப்பும் ஆவார். இவரும் கிறிசுட்டிபிர்ரீடு கிர்ச்சும் பத்து அகவை முதலே வானியலைக் கற்றனர். இருவருமே தம் அண்ணனாகிய கிர்ச்சுக்கு உதவியாளராகப் பணியாற்றினர். இவர் கணக்கீடுகளைச் செய்த்தோடு கிறிசுட்டிபிரீடு கிர்ச்சுக்கு நோக்கீடுகளிலும் உதவிபுரிந்தார்.\n\n"}
{"id": "399796", "url": "https://ta.wikipedia.org/wiki?curid=399796", "title": "கூட்டுப் புழுக்கள் (திரைப்படம்)", "text": "கூட்டுப் புழுக்கள் (திரைப்படம்)\n\nகூட்டுப் புழுக்கள் என்பது 1987 ஆவது ஆண்டில் ஆர். சி. சக்தி இயக்கத்தில் வெளியான ஒரு இந்தியத் தமிழ்த் திரைப்படமாகும்.\nஎம். சுந்தர்ராஜன், ஜி. எம். ரங்க ராசு இணைந்து தயாரித்த இத்திரைப்படத்தில் ரகுவரன், அமலா, சந்திரசேகர் ஆகியோர் முக்கிய வேடங்களில் நடித்திருந்தனர். இது நேர்மையான ஒருவரின் காதல் கதையைப் பற்றிய திரைப்படமாகும்.\n\n"}
{"id": "399805", "url": "https://ta.wikipedia.org/wiki?curid=399805", "title": "விழித்திரு (திரைப்படம்)", "text": "விழித்திரு (திரைப்படம்)\n\nவிழித்திரு என்பது 2017 ஆவது ஆண்டில் வெளியான ஒரு திகில் கலந்த தமிழ்த் திரைப்படமாகும். இத்திரைப்படததை, \"அவள் பெயர் தமிழரசி\" திரைப்படத்தின் மூலமாக இயக்குநராக அறிமுகமான மீரா கதிரவன் இயக்கியிருந்தார். 2012 ஆவது ஆண்டில் படப்பிடிப்பு தொடங்கப்பட்ட இத்திரைப்படம் சில ஆண்டுகள் தாமதத்திற்குப் பிறகு 2017 ஆவது ஆண்டில் வெளியானது.\n\n\nSection::::பாடல்கள்.\nதொடக்கத்தில் யுவன் சங்கர் ராஜா இசையமைப்பதாக அறிவிக்கப்பட்டது, எனினும், பின்னர் சத்தியன் மகாலிங்கம் இசையமைப்பாளராக அறிவிக்கப்பட்டார்.\n"}
{"id": "399807", "url": "https://ta.wikipedia.org/wiki?curid=399807", "title": "நாடு அதை நாடு", "text": "நாடு அதை நாடு\n\nநாடு அதை நாடு என்பது 1991 ஆவது ஆண்டில் இராமதிலக இராசன் இயக்கத்தில் வெளியான ஒரு இந்தியத் தமிழ்த் திரைப்படமாகும். எம். விசாலாட்சி, எசு. விசாலாட்சி இணைந்து தயாரித்த இத்திரைப்படத்தில் ராமராஜன், ஐசுவர்யா, சந்திரசேகர், சுலோச்சனா, கவுண்டமணி, செந்தில் ஆகியோர் முக்கிய வேடங்களில் நடித்திருந்தனர். தேவா இத்திரைப்படத்திற்கு இசையமைத்திருந்தார்.\n"}
{"id": "399808", "url": "https://ta.wikipedia.org/wiki?curid=399808", "title": "இனிய உறவு பூத்தது", "text": "இனிய உறவு பூத்தது\n\nஇனிய உறவு பூத்தது என்பது 1987 ஆவது ஆண்டில் வெளியான ஒரு இந்தியத் தமிழ்த் திரைப்படமாகும். சி. வி. சிறீதர் இயக்கிய இத்திரைப்படத்தில் சுரேஷ், நதியா ஆகியோர் முக்கிய வேடங்களில் நடித்திருந்தனர்.\n\n\nSection::::பாடல்கள்.\nஇத்திரைப்படத்திற்கு இளையராஜா இசையமைத்திருந்தார். இத்திரைப்படத்தில் இடம்பெற்ற பாடல்களை கவிஞர் வாலி எழுதியிருந்தார்.\n"}
{"id": "399810", "url": "https://ta.wikipedia.org/wiki?curid=399810", "title": "சத்தியன் மகாலிங்கம்", "text": "சத்தியன் மகாலிங்கம்\n\nசத்யன் என்றறியப்படும் சத்தியன் மகாலிங்கம் ஓர் இந்தியத் திரைப்படப் பின்னணிப் பாடகர் மற்றும் இசையமைப்பாளர் ஆவார். வசூல்ராஜா எம்.பி.பி.எஸ் திரைப்படத்தில் இடம்பெற்ற \"கலக்கப்போவது யாரு\" பாடல், \"அறிந்தும் அறியாமலும்\" திரைப்படத்தில் இடம்பெற்ற \"சில் சில்\" என்ற பாடல், \"பாஸ் என்கிற பாஸ்கரன்\" திரைப்படத்தில் இடம்பெற்ற தலைப்புப் பாடல் போன்ற வெற்றிப் பாடல்களைப் பாடியதன் மூலமாக புகழ்பெற்றார்.\n\nSection::::திரைப்பட விபரம்.\nSection::::பாடிய பாடல்கள்.\nகீழ்க்காண்பவை, சத்தியன் பாடிய வெற்றிப் பாடல்களின் பட்டியலாகும். இது முழுமையான பட்டியல் அல்ல.\n"}
{"id": "399814", "url": "https://ta.wikipedia.org/wiki?curid=399814", "title": "எடித் கெல்மன்", "text": "எடித் கெல்மன்\n\nஎடித் கெல்மன் \"(Edith Kellman)\" (ஏப்பிரல் 4, 1911, வால்வர்த், விசுகான்சின் – மே 11, 2007, வால்வர்த், விசுகான்சின்) ஓர் அமெரிக்க வானியலாளர் ஆவார். இவர் யெர்க்கேசு உடுக்கண வகைபாட்டு முறைக்காகப் பெயர்பெற்றவர். இது MKK அமைப்பு எனவும் வழங்கப்படுகிறது.\n\nSection::::இளமையும் கல்வியும்.\nஇவர் 1911 ஏப்பிரல் 4 இல் விசுகான்சினில் உள்ள வால்வர்த்தில் பிறந்தார். இவரது தந்தையார் உலூத்விக் ஆவார். இவரது தாயார் எலன் இலாவெண்டெர் கெல்மன் ஆவார். இவர் இல்லினாயிசில் உள்ள வீட்டன் கல்லூரியில் படித்தார்.\n\nSection::::வாழ்க்கைப்பணி.\nஇவர் யெர்க்கேசு வான்காணகத்தில் ஒளிப்பட உதவியாளராகப் பணிபுரிந்தார்.இங்கு இவர் வில்லியம் மார்கனுடனும் பிலிப் கெனானுடனும் இணைந்து யெர்க்கேசு விண்மீன் வகைபாட்டு முறையை உருவாக்கினார். அந்த வான்காணகத்தை விட்டு சென்றதும், வில்லியம் பே உயர்நிலைப் பள்ளியில் கணிதவியல் கற்பித்தார். MKK வகைபாட்டு முறை 1943 இல் அறிமுகப்படுத்தப்பட்டது. இம்முறையை மார்கனும் கெனானும் கெல்மனும் பயன்படுத்தி, ஓ, பீ வின்மீன்களைக் கொண்டு நம் பால்வெளியாகிய பால்வழியின் சுருள் கட்டமைப்பைப் படம் வரைந்தனர். இதன் திருத்திய வடிவம் இன்றும் விண்மீன்களின் வகைபாட்டில் பயன்படுகிறது.\n"}
{"id": "399815", "url": "https://ta.wikipedia.org/wiki?curid=399815", "title": "கே. எஸ். பகவான்", "text": "கே. எஸ். பகவான்\n\nகே.எஸ். பகவான் என்பவர் இந்தியப் பகுத்தறிவாளர், கன்னட எழுத்தாளர், மொழிபெயர்ப்பாளர் மற்றும் ஒய்வு பெற்ற பேராசிரியர் ஆவார். இந்துமத புராணங்கள் பற்றியும் இந்திய நாகரீகம் பண்பாடு பற்றியும் நூல்கள் எழுதியுள்ளார். ஆங்கில நாடக மேதை வில்லியம் சேக்சுபியரின் படைப்புகளான ஜூலியஸ் ஸீஸர் ஹாம்லெட் ஆகியவற்றை மொழிபெயர்த்துள்ளார். இவர் பல விருதுகளைப் பெற்றுள்ளார்.\n\nSection::::படிப்பும் பணிகளும்.\nமைசூர் பல்கலைக் கழகத்தில் ஆங்கில மொழியில் முதுகலைப் பட்டம் பெற்ற கே எஸ் பகவான் மைசூரில் உள்ள மகாராஜா கல்லூரியில் ஆங்கில ஆசிரியராகப் பணி புரிந்தார். அக்காலத்தில் எழுத்தாளராகவும் மொழிபெயர்பாளராகவும் ஆனார். 8 ஆம் நூற்றாண் டில் வாழ்ந்த ஆதி சங்கராச்சாரியாரின் பிற்போக்குத் தத்துவம் என்ற பெயரில் நூல் ஒன்றை எழுதினார். சாதிய அமைப்பு, பெண்களுக்குக் கல்வி மறுப்பு, ஒடுக்கப்பட்டோர் தாழ்த்தப்பட்டோர் ஆகியவற்றின் மீது சங்கராச்சாரியார் கொண்டிருந்த நிலைப்பாடு மற்றும் இந்துக்கள் புத்தர் விகார்களை இடித்த வரலாறு போன்றவற்றை அந்த நூலில் பகவான் எழுதினார். இதன் காரணமாக இந்து மத ஆதரவாளர்கள் இவரைக் கண்டித்தனர். இவருடைய உயிருக்கும் அச்சுறுத்தல் ஏற்பட்டது. மேலும் பல நூல்களை கன்னடத்தில் படைத்தார். வில்லியம் சேக்சுபியரின் ஆங்கில நாடகங்களான மெர்ச்சண்ட் ஆப் வெனிஸ் ஜூலியஸ் ஸீஸர் ஹாம்லெட் ஒதெல்லோ போன்றவற்றைக் கன்னடத்தில் மொழி ஆக்கம் செய்தார்.\n2013 ஆம் ஆண்டுக்குரிய கருநாடக சாகித்திய அகாதமி வாணாள் சாதனை விருதுக்கு இவர் தேர்ந்தெடுக்கப்பட்டார்.\n"}
{"id": "399816", "url": "https://ta.wikipedia.org/wiki?curid=399816", "title": "கிளேர் எல்லன் மேக்சு", "text": "கிளேர் எல்லன் மேக்சு\n\nகிளேர் எல்லன் மேக்சு \"(Claire Ellen Max)\" (பிறப்பு: செப்டம்பர் 29, 1946) சாந்தா குர்ரூசில் உள்ள கலிபோர்னியா பல்கலைக்கழகத்தில் வானியல், வானியற்பியல் பேராசிரியராக உள்ளார். இவர் இலிக் வான்காணகத்தோடும் இணைந்துள்ளார். இவர் அப்பல்கலைக்கழகத்தின் தகவமைப்பு ஒளியியல் மையத்தின் இயக்குநரும் ஆவார் . இவர் 1968 இல் வானியலில் கலையிளவல் பட்டத்தை ஆர்வார்டு பல்கலைக்கழகத்தில் இருந்து பெற்றார். இவர் 1972 இல் பிரின்சுடன் பல்கலைக்கழகத்தில் வானியற்பியலில் முனைவர் பட்டமும் பெற்றார்.\n"}
{"id": "399821", "url": "https://ta.wikipedia.org/wiki?curid=399821", "title": "இந்தியக் குடியுரிமை", "text": "இந்தியக் குடியுரிமை\n\nஇந்திய அரசியலமைப்புச் சட்டத்தில் குடியுரிமை குறித்து அரசியல் சட்ட பிரிவுகள் 5 முதல் 11 வரை விளக்குகின்றன ( Citizenship under Constitution of India ) \n\nSection::::முன்னுரை.\nஇந்திய அரசியலமைப்புச் சட்டத்தில் குடியுரிமை என்பது வரையறுக்கப்படவில்லை. குடிமகனுக்குக் கிடைக்கும் உரிமை குடியுரிமையாகும். குடிமகன் என்பவன் அரசாங்கத்தின் சட்ட திட்டங்களுக்குக் கட்டுப்பட்டு நடக்க வேண்டும். இதற்காக அவனுக்கு சில உரிமைகளும் வழங்கப்பட்டுள்ளன. குடிமக்களுக்கு வழங்கப்படும் அனைத்து அரசியல் உரிமைகளும் குடிமக்கள் அல்லாதவருக்கு வழங்கப்படமாட்டாது.\n\nகுடிமகன் மட்டுமே வாக்காளராக இருக்க முடியும். நாட்டில் உயர்ந்த பதவிகளான குடியரசுத் தலைவர், குடியரசுத் துணைத்தலைவர் போன்ற பதவிகளுக்கு குடிமக்கள் மட்டும் தான் வரமுடியும். இந்திய அரசியலமைப்புச் சட்டத்தின் பிரிவுகள் 5 முதல் 11 வரை குடிமக்களைப் பற்றிக் கூறுகிறது.\n\nSection::::இந்திய குடியுரிமை சட்டம் 1955 (The Indian Citizenship Act 1955).\nஇந்திய அரசியலமைப்புச் சட்டம் பிரிவு 11 குடியுரிமை குறித்த சட்டம் இயற்றுவதற்கு வகை செய்கிறது. இதனடிப்படையில் பாராளுமன்றம் இந்தியக் குடியுரிமை சட்டம் 1955 (Indian Citizenship Act) ஐ இயற்றியது . இந்திய அரசியலமைப்புச் சட்டம் இயற்றப்பட்ட காலத்திற்கு முன்பு இந்தியாவில் குடியிருந்தவர்களுக்கு குடியுரிமை வழங்குவதற்கு இந்திய அரசியல் அமைப்பு சட்டம் வகை செய்கின்றது. அரசியல் சட்டம் இயற்றப்பட்ட பின் குடியுரிமை வழங்குவது குறித்து இந்தியக் குடியுரிமை சட்டம் 1955 வகை செய்கின்றது.\n\nSection::::அரசியலமைப்புச் சட்டம் இயற்றிய தேதியில் குடியுரிமை வழங்குவது.\nஅரசியலமைப்புச்சட்டம் 1950 ஆம் ஆண்டு சனவரி மாதம் 26 ஆம் தேதி அமலுக்கு வந்தது. அன்றைய தேதியில் குடியுரிமை வழங்குவதற்கான விதிகள் பின் வருமாறு.\n\n\n\nSection::::வெளிநாட்டினர் குடியுரிமை கோரிப் பெறுதல்.\nஇந்தியக் குடியுரிமைச் சட்டம் முதலாம் அட்டவணையில் குறிப்பிடப்படாத நாட்டைச் சேர்ந்தவர், தேவையான தகுதிகள் பெற்றிருந்தால் அரசிற்கு மனுசெய்து குடியுரிமை கோரலாம்.\n\nSection::::இந்திய நாட்டின் எல்லையை விரிவாக்குவதினால் குடியுரிமை.\nஇந்திய நாட்டின் எல்லை விரிவாக்கத்தினால் அப்பகுதியில் வாழும் மக்கள் குடியுரிமைக்கு தகுதியானவர்கள் ஆகின்றனர். இந்திய அரசு இது குறித்த அறிக்கையை அரசிதழிலில் வெளியிட வேண்டும். இந்தியக்குடியுரிமை சட்டத்தின் 7 வது பிரிவு இதற்கு வகை செய்கிறது.\n"}
{"id": "399822", "url": "https://ta.wikipedia.org/wiki?curid=399822", "title": "குடிபதி வெங்கடாசலம்", "text": "குடிபதி வெங்கடாசலம்\n\nகுடிபதி வெங்கடாசலம் (Gudipati Venkata Chalam) (1894-1979) என்பவர் தெலுங்கு எழுத்தாளர் மற்றும் தத்துவ அறிஞர் ஆவார். தெலுங்கு எழுத்துலகில் குறிப்பிடத்தகுந்த ஆளுமைகளில் ஒருவராகக் கருதப்படுகிறார்.\n\nஇவருடைய பெரும்பான்மையான படைப்புகள் பெண்ணியம் பற்றியதாகும். குறிப்பாக பெண்கள் தங்கள் குடும்பம் மற்றும் அவர்களது நெருங்கியவர்கள் போன்றவர்களிடம் இருந்து உடல்ரீதியாகவும்,உளவியல் ரீதியாகவும் எவ்வாறு இடர்பாடுகளைச் சந்திக்கிறார்கள் என்பதைப் பற்றி இவரின் படைப்புகள் தெளிவாக விளக்குகிறது. மேலும் அவர் பெண்கள் எவ்வாறு இந்தப் பிரச்சினைகள் அனைத்தையும் நிச்சயம் எதிர்கொள்வார்கள் என்ற தனது நம்பிக்கையையும் விளக்குகிறார். இவரின் தத்துவார்த்த விளக்கங்களை தனக்கே உரித்தான பாணியில் எழுதியுள்ளார்.\n\nSection::::வாழ்க்கை.\n1972 ஆம் ஆண்டில் வெளிவந்த அவருடைய சலம் எனும் சுயசரிதை நூலிலிருந்துதான் அவரைப் பற்றி அறிய முடிகிறது. அதில் அவரது தந்தை எவ்வாறு துன்புறுத்தினார் என்பதனையும், திருமணத்திற்குப் பின்னும் தனது தாய் அவருடைய தாயின் வீட்டில் வைத்து தனது கணவனுடன் குடும்பத்தை தொடங்கியது பற்றியும் அதற்காக அவர் பட்ட துன்பங்களையும் , அவமானங்களையும் அதில் குறிப்பிட்டுள்ளார். அவர் ஏன் சுயசரிதை எழுதினார் என்பதற்கான விளக்கத்தையும் அவரே குறிப்பிட்டுள்ளார்.\n\nசுயசரிதைகள் எழுதுவதை நான் வெறுக்கிறேன். சுயசரிதை எழுதுவதன் மூலமாக நானும் ஒரு முக்கியமான நபர் என்பதனை மறைமுகமாக அனைவருக்கும் தெரிவிப்பது நானே சுய விளம்பரம் செய்வது போல் ஆகி விடும் எனக் கூறுகிறார். மேலும் நான் இந்த சமுதாயத்திற்கு பல நல்ல செயல்களை செய்துள்ளதாகவும், நான் இதை அவர்களிடம் தெரிவிக்கவில்லை எனில் என்னைப் பற்றி சமுதாயத்திற்கு தெரியாமல் போகும் சூழ்நிலை ஏற்படும்.இதனால் சமுதாயத்திற்கு ஏதேனும் இழப்புகள் ஏற்படவா போகிறது?.நான் ஏன் பிறந்தேன்? சரி நான் பிறந்துவிட்டேன் நான் ஏன் சுற்றுச் சூழலை மாசுபடுத்தாமல் உடனே இறக்கவில்லை? வெட்கமில்லாமல் நான் எனது கதையை எழுதுகிறேன். இது சகித்துக் கொள்ளமுடியாத செயலாகும் எனக் குறிப்பிட்டுள்ளார்.\n\nSection::::பிறப்பு , குழந்தைப் பருவம்.\nகுடிபதி வெங்கடாசலம் மே 18, 1894 ஆம் ஆண்டு சென்னையில், இந்தியா பிறந்தார். இவரது தந்தை கொம்முரி சம்பசிவராவ், தாய் வெங்கட சுப்பம்மா. இவரின் குழந்தைப்பருவத்தில் இவரின் தாய் வழித் தாத்தா இவரை வளர்த்து வந்தார். இவருடைய மரபுப் பெயர் கொம்முரியிலிருந்து குடிபதி என ஆனது. இவர் இந்து மதத்தை முறையாகப் பின்பற்றி வந்தார். இவரின் தந்தை தனது தாயை துன்புறித்தியது இவர் மனதில் நிலையாகப் பதிந்தது. மேலும் தனது தாயின் இளைய சகோதரியின் விருப்பத்திற்கு எதிராக கட்டாயத் திருமணம் செய்தது போன்ற நிகழ்வுகள் பெண்கள் இந்த சமூகத்தில் எவ்வாறு துன்புறுத்தப்படுகிறார்கள் என்பதனைப் பற்றி சிந்திக்க வைத்தது.\n\nSection::::கல்வி, திருமணம்.\nசலம் 1911 இல் பித்தபுரம் மகாராஜ கல்லூரியில் சேர்ந்தார். அந்த சமயத்தில் ரகுபதி வேங்கட ரத்னம் நாயுடுவின் போதனைகளினால் ஈர்க்கப்பட்டார். இவர் ஆந்திராவில் பிரம்ம சமாஜத்தைத் தோற்றுவித்தவரும் சமூக செயற்பாட்டாளரும் ஆவார். பின் கலைப்பிரிவில் இளங்கலை பயில சென்னை சென்றார். கல்லூரியில் சேர்வதற்கு முன்னரே சிட்டி ரங்கனாயகம்மா என்பவரைத் திருமணம் செய்தார். இவரின் கல்லூரிப் படிப்பின் போதே தனது மனைவியின் பள்ளிப்படிப்பிற்காக கன்னிமாடத்தில் சேர்த்திருந்தார். தான் கல்லூரிக்குப் போகும் போது தன்னுடைய மிதிவண்டியில் தனது மனைவியை அழைத்துச் செல்வார். இதனை மற்றவர்கள் சற்று வேடிக்கையாகப் பார்த்தனர். ஊனுண்ணி உண்ண ஆரம்பித்த பிறகு முப்புரி நூல் அணிவதை நிறுத்திக்கொண்டார். அனைத்து சாதியினத்தவரிடமும் சமமாகப் பழகினார். அதனால் இவரை அவருடைய உறவினர்கள் தங்களுடைய வீட்டிற்குள் நுழைய அனுமதிக்கவில்லை. இவருடைய மாமியார் இறந்த போதிலும் கூட இவர்களை அனுமதிக்கவில்லை. வெளியே வைத்து தான் இவர்களுக்கு உணவு பரிமாறப்பட்டது.\n\n"}
{"id": "399836", "url": "https://ta.wikipedia.org/wiki?curid=399836", "title": "அரேபியக் குதிரை", "text": "அரேபியக் குதிரை\n\nஅரேபியக் குதிரை என்பது, அரேபியத் தீபகற்பத்தில் தோன்றிய ஒரு குதிரை இனம் ஆகும். தனித்துவமான தலை வடிவத்தையும், உயர் வால் அமைவையும் கொண்ட அரேபியக் குதிரைகள், உலகின் மிக இலகுவாக இனங்காணத்தக்க குதிரை இனங்களுள் ஒன்று. இற்றைக்கு 4500 ஆண்டுகளுக்கு முன்பே தற்கால அரேபியக் குதிரைகளை ஒத்த குதிரைகள் இருந்ததற்கான தொல்லியல் சான்றுகள் மத்திய கிழக்கில் கிடைத்துள்ளதால் இது மிகப் பழைய குதிரை இனங்களுள் ஒன்றும் ஆகும். வரலாற்றுக் காலம் முழுவதிலும், போர், வணிகம் ஆகியவற்றினூடாக உலகம் முழுதும் பரவிய அரேபியக் குதிரைகள், பிற இனங்களின் வேகம், தாங்கும் ஆற்றல், மெருகு, எலும்பு வலிமை ஆகியவற்றை மேம்படுத்துவதற்காகப் பயன்பட்டுள்ளது. இன்று, சவாரிக்காகப் பயன்படும் குதிரை இனங்கள் ஏறத்தாழ அனைத்திலும், அரேபியக் குதிரை இனத்தின் குருதிவழி உள்ளது. \n\nஅரேபியக் குதிரை இனம் பாலைவனக் காலநிலைப் பகுதியில் உருவாகியது. நாடோடிகளான பெதூன் மக்கள் இவற்றுக்குப் பெரு மதிப்புக் கொடுத்ததுடன், கள்வரிடம் இருந்து பாதுகாத்துக் கொள்வதற்காக அவர்களது குடும்பக் கூடாரத்துக்கு உள்ளேயே அவற்றுக்கு இடம் வழங்குவதும் உண்டு. மனிதருடன் ஒத்துழைக்கத்தக்க இயல்புகளை உருவாக்குவதற்கான தெரிவு இனப்பெருக்கத்தினூடாக நல்ல பழக்க வழக்கம், விரைவாகக் கற்றுக்கொள்ளும் திறன், மகிழ்ச்சிப்படுத்துவதற்கான விருப்பு ஆகிய இயல்புகளைக் கொண்ட ஒரு இனம் உருவாகியது. சவாரி, போர் ஆகியவற்றுக்குத் தேவையான உயர்ந்த ஊக்கம், விழிப்புநிலை ஆகிய இயல்புகளும் அரேபியக் குதிரைகளுக்கு உள்ளன. \n\nஅரேபியக் குதிரை பல்திறன்களைக் கொண்ட ஒரு இனம். பந்தயச் சவாரித் துறையில் இவ்வினம் முன்னணியில் உள்ளதுடன், தற்காலத்தில் குதிரைச் சவாரி சார்ந்த பல்வேறு விளையாட்டுத் துறைகளிலும் போட்டியிடுகின்றது. உலகின் மிகவும் விரும்பப்படும் 10 குதிரை இனங்களுள் இதுவும் ஒன்று. இவ்வினம் தற்போது, ஐக்கிய அமெரிக்கா, கனடா, ஐக்கிய இராச்சியம், ஆசுத்திரேலியா, கண்ட ஐரோப்பா, தென்னமெரிக்கா, அவற்றின் தாயகமான மத்திய கிழக்கு உள்ளிட்ட உலகின் எல்லாப் பகுதிகளிலும் காணப்படுகின்றது.\n\nSection::::இன இயல்புகள்.\nஅரேபியக் குதிரைகள், மெருகேறிய ஆப்புவடிவத் தலைகளையும், அகன்ற நெற்றியையும், பெரிய கண்களையும், பெரிய மூக்குத் துளைகளையும், சிறிய முகவாய்ப் பகுதியையும் கொண்டவை. பெரும்பாலானவை குழிந்த வடிவம் கொண்டவை. பல அரேபியக் குதிரைகளுக்கு அவற்றின் கண்களுக்கு இடையே நெற்றி சிறிது புடைத்துக் காணப்படும். பெதூன்களால் \"ஜிப்பா\" என அழைக்கப்படும் இது நெற்றிக் காற்றறையின் கொள்ளளவைக் கூட்டுவதால், பாலைவனக் காலநிலையைத் தாக்குப் பிடிப்பதற்கு இவ்வினத்துக்கு உதவுவதாகக் கருதப்படுகிறது. சுத்தமான தொண்டைக் குழியில் அமைந்த மூச்சுக் குழலுடன் கூடிய வளைந்த கழுத்து இந்த இனத்துக்குரிய இன்னொரு இயல்பு. \n\nSection::::தோற்றம்.\nஅரேபியக் குதிரை உலகில் மனிதனால் உருவாக்கப்பட்ட மிகப் பழைய குதிரை இனங்களுள் ஒன்று. மூதாதை இனமாகிய கீழைத்தேச துணைவகை அல்லது \"முந்து அரேபியன்\", நவீன அரேபியக் குதிரை இனத்தை ஒத்த கீழைத்தேச இயல்புகளோடு கூடிய குதிரை என நம்பப்படுகிறது. இவ்வாறான இயல்புகளைக்கொண்ட குதிரைகள் அரேபியத் தீபகற்பத்தில் 3500 ஆண்டுகளுக்கு முன்பே பாறை ஓவியங்களிலும், கல்வெட்டுக்களிலும் இடம்பெற்றுள்ளன. தொல்பழங்கால வரலாற்றில், பண்டைய அண்மைக் கிழக்கு முழுவதும் மெருகேறிய தலைகளுடனும், உயரமான வால் அமைவுடனும் கூடிய குதிரைகள் கலை ஆக்கங்களில், குறிப்பாக கிமு 16 ஆம் நூற்றாண்டுப் பண்டைய எகிப்தின் ஆக்கங்களில் காணப்படுகின்றன. \n\nஅரேபியக் குதிரைகள் தொடர்பான சில அறிஞர்கள் அரேபியக் குதிரை இனம், \"ஈக்குவசு கபலசு பும்பெல்லி\" (equus caballus pumpelli) என்னும் தனியான துணை இனம் ஒன்றிலிருந்து உருவானதாக முன்னர் நம்பினர். கிளடீசு பிறவுன் எட்வார்ட்சு (Gladys Brown Edwards) என்னும் அரேபியக் குதிரை ஆய்வாளர் உள்ளிட்ட பிற அறிஞர்கள், \"ஈக்குவசு ஃபெரசு கபல்லசு\" (Equus ferus caballus) என்னும் பாலைவனக் கீழைத்தேசக் குதிரைகளில் இருந்தே தற்கால அரேபியக் குதிரைகள் தோன்றின என்கின்றனர். ஏறத்தாழ அரேபியக் குதிரைகள் போன்ற ஆனால் முற்றும் ஒத்ததாக இல்லாத தோற்றத்தைக் கொண்ட குதிரை இனங்களுள், இந்தியாவின் மார்வாரிக் குதிரை, வட ஆப்பிரிக்காவின் \"பார்ப்\", மேற்காசியாவின் \"அக்கல் தேக்கே\", இன்று அழிந்துபோன \"துர்க்கோமான் குதிரை\" என்பன அடங்குகின்றன.\n"}
{"id": "399842", "url": "https://ta.wikipedia.org/wiki?curid=399842", "title": "டிராஃபிக் ராமசாமி (திரைப்படம்)", "text": "டிராஃபிக் ராமசாமி (திரைப்படம்)\n\nடிராஃபிக் ராமசாமி (Traffic Ramasamy) என்பது 2018 ஆம் ஆண்டில் வெளிவந்த ஓர் இந்தியத் தமிழ்த் திரைப்படம் ஆகும்.\n\n\n"}
{"id": "399857", "url": "https://ta.wikipedia.org/wiki?curid=399857", "title": "ஏ. ஜி. நூரனி", "text": "ஏ. ஜி. நூரனி\n\nஏ.ஜி நூரனி ( Abdul Gafoor Abdul Majeed Noorani 16 செப்டம்பர் 1930) என்பவர் இந்திய வழக்கறிஞர், வரலாற்றாளர், மற்றும் நூலாசிரியர் ஆவார். இந்திய உச்ச நீதி மன்றத்திலும் மும்பை உயர் நீதி மன்றத்திலும் வழக்குரைஞராக வழக்காடியவர். இந்திய அரசியல் சட்டத்தில் பரந்து பட்ட அறிவு கொண்டவர் என மதிக்கப்படுபவர்.\n\nSection::::எழுத்தாளர் மற்றும் நூலாசிரியர்.\nமும்பையில் பிறந்த இவர் அரசுப் பள்ளியில் பயின்று பின்னர் மும்பை அரசு சட்டக் கல்லூரியில் சட்டக் கல்வியில் தேர்ந்தார்.\nஇந்துஸ்தான் டைம்ஸ், தி இந்து, டாண், தி ஸ்டேட்ஸ்மன், பிரண்ட்லைன், எக்கனாமிக் அண்ட் பொலிட்டிகல் வீக்கிலி போன்ற நாளிதழ்களிலும் வார, மாத இதழ்களிலும் எழுதி வருபவர். அரசியல், சமூகம் மற்றும் சட்டச் சிக்கல்கள் தொடர்பான கட்டுரைகளை இவற்றில் எழுதுகிறார்.\nகாசுமீர சிக்கல், ஜனாதிபதி ஆட்சி முறை, பகத்சிங் விசாரணை, இராட்டிரிய சுயம் சேவக் சங்கம் , பாரதிய சனதா கட்சி ஆசியப் பாதுகாப்புக்கு பிரஸ்னவ் திட்டம், பத்ருதீன் தியாப்ஜி, சாகிர் உசேன் ஆகியோரின் வரலாறுகள், இந்திய விடுதலைப் போராட்டத்தில் ஜின்னாவும் திலகரும் போன்ற நூல்களை எழுதி வெளியிட்டார்.\n\n"}
{"id": "399861", "url": "https://ta.wikipedia.org/wiki?curid=399861", "title": "புத்தம், இந்தியா", "text": "புத்தம், இந்தியா\n\nபுத்தம் (Buddam or Buddham), இந்தியாவின் ஆந்திரப் பிரதேச மாநிலத்தில், குண்டூர் மாவட்டத்தில் உள்ள பௌத்தத் தொல்லியல் கிராமம் ஆகும்.\n\nஇக்கிராமத்தில் இந்தியத் தொல்லியல் ஆய்வகம் அகழாய்வு செய்த போது கண்டெடுக்கப்பட்ட பல பௌத்த நினைவுச் சின்னங்கள் அமராவதி மற்றும் ஐதராபாத் தொல்லியல் அருங்காட்சியகங்களில் காட்சிக்கு வைக்கப்பட்டுள்ளது. \n19ம் நூற்றாண்டில் இக்கிராமத்தை அகழாய்வு செய்த போது, கிபி எட்டாம் நூற்றாண்டு காலத்திய கௌதம புத்தரின் சிலை கண்டெடுக்கப்பட்டது. இந்த சிலை தற்போது பிரித்தானிய அருங்காட்சியகத்தில் காட்சிக்கு வைக்கப்பட்டுள்ளது..\n\n\nSection::::வெளி இணைப்புகள்.\n \n"}
{"id": "399862", "url": "https://ta.wikipedia.org/wiki?curid=399862", "title": "டிரம்ப் கோபுரம்", "text": "டிரம்ப் கோபுரம்\n\nடிரம்ப் கோபுரம் (Trump Tower) என்பது, 58 தளங்களைக் கொண்டதும், 664 அடிகள் உயரமானதுமான ஒரு கலப்புப் பயன்பாட்டு வானளாவி ஆகும். இது, நியூயார்க் நகரத்தின் மிட்டவுன் மான்ஹட்டனில், 721-725 ஐந்தாம் அவெனியூவில், 56 ஆம் 57 ஆம் வீதிகளுக்கு இடையே அமைந்துள்ளது. டிரம்ப் கோபுரம், \"தி டிரம்ப் ஆர்கனைசேசன்\" என்னும் நிறுவனத்தின் தலைமையிடமாகச் செயற்படுகிறது. அத்துடன், இக்கோபுரம் உருவாக்கப்பட்டபோது, அதன் உடமையாளரும், வணிகரும், நிலஞ்சார் சொத்து மேம்பாட்டாளருமான, ஐக்கிய அமெரிக்க சனாதிபதி டொனால்ட் டிரம்பின் கூட்டுரிமைக் கட்டிட உச்சி வீடும் இக்கட்டிடத்தில் உள்ளது. டிரம்ப் குடும்பத்தைச் சேர்ந்த பலர் இக்கட்டிடத்தில் வசிக்கின்றனர் அல்லது முன்னர் வசித்துள்ளனர். \"பொன்விட் டெல்லர்\" என்னும் பல்பொருள் அங்காடி நிறுவனத்தின் சிறப்பு அங்காடி ஒன்று முன்னர் இருந்த நிலத்திலேயே இக்கோபுரம் அமைக்கப்பட்டது. \n\nபூர், சுவாங்கே, ஹேடன் அன்ட் கோனெல் நிறுவனத்தைச் சேர்ந்த டேர் இசுக்கட் (Der Scutt) என்பவர் இதை வடிவமைத்தார். டிரம்பும், \"ஈகுயிட்டபிள் இன்சூரன்சு கம்பனி\"யும் இக்கட்டிடத்தைக் கட்டுவித்தனர். இக்கட்டிடம் மிட்டவுன் மான்ஹட்டனின் சிறப்பு வலயப் பகுதியில் அமைந்திருந்தபோதும், ஒரு கலப்புப் பயன்பாட்டு வளர்ச்சி என்ற வகையிலேயே இக்கட்டிடத்துக்கு அநுமதி கிடைத்தது. இக்கட்டிடம் கட்டப்பட்டுக்கொண்டு இருந்தபோது பல சர்ச்சைகள் ஏற்பட்டன. பொன்விட் டெல்லர் அங்காடியில் இருந்த வரலாற்று முக்கியத்துவம் கொண்ட சிலைகள் அழிக்கப்பட்டமை, டிரம்ப் கட்டுமான ஒப்பந்தகாரருக்குக் குறைவாகப் பணம் கொடுத்தார் என்ற குற்றச்சாட்டு, கட்டிடத்துக்கு வரிவிலக்கு அளிக்கப்படாததால் டிரம்ப் வழக்கு வைத்தமை என்பன இவற்றுள் அடங்கும். \n\nஇக்கட்டிடத்தின் கட்டுமானம் 1979 ஆம் ஆண்டு தொடங்கியது. கீழ்த்தளம், குடியிருப்புப் பகுதி, அலுவலகப் பகுதி, அங்காடிகள் என்பன, 1983 பெப்ரவரிக்கும் நவம்பருக்கும் இடைப்பட்ட காலப்பகுதியில் வெவ்வேறு நாட்களில் திரந்துவைக்கப்பட்டன. தொடக்கத்தில், வணிக, சில்லறை வணிகப் பகுதிகளைக் குறைவானோரே வாடகைக்கு எடுத்திருந்தன. குடியேற்ற அலகுகள், கட்டிடம் திறக்கப்பட்ட சில மாதங்களுக்குள்ளாகவே விற்றுத் தீர்ந்துவிட்டன. டிரம்பின் 2016 ஆம் ஆண்டு சனாதிபதித் தேர்தல் பிரசாரத் தலைமை அலுவலகம் இக்கட்டிடத்திலேயே அமைந்ததால், 2016க்குப் பின்னர் இக்கட்டிடத்துக்கு மக்கள் வருகை பெருமளவு அதிகரித்தது. டிரம்பின் 2020 ஆம் ஆண்டுத் தேர்தல் பிரசாரத் தலைமையகமும் இங்கேயே அமைந்துள்ளது.\n\nSection::::உருவாக்கம்.\nநியூயார்க் நகரத்தின் முன்னணி நிலஞ்சார் சொத்து மேம்பாட்டாளரான டொனால்ட் டிரம்ப், சிறு வயதிலிருந்தே 56 ஆம் தெரு, ஐந்தாம் அவெனியூவில் உயர்ந்த கட்டிடம் ஒன்றைக் கட்டவேண்டும் என்ற எண்ணம் கொண்டிருந்தார். ஆனால், 1970களின் நடுப்பகுதியில் அவரது வயதின் முப்பதுகளில் இருந்தபோது இதற்கான திட்டத்தை உருவாக்கத் தொடங்கினார். அக்காலத்தில் அந்த இடத்தில் 1929 இல் கட்டப்பட்டுக் கட்டிடக்கலை அடிப்படையில், பெயர் பெற்றிருந்த \"பொன்விட் டெல்லர் அங்காடி\" அமைந்திருந்தது. இவ்விடமே நகரின் மிகச் சிறந்த அமைவிடம் என டிரம்ப் கருதியிருந்தார். ஏறத்தாழ ஒவ்வோராண்டும் இரண்டு தடவைகள் \"பொன்விட் டெல்லர்\" அங்காடியின் தாய் நிறுவனமான \"ஜெனெஸ்கோ\"வைத் தொடர்புகொண்டு குறித்த அங்காடியை விற்க விருப்பமா எனக் கேட்டுக்கொண்டு இருந்தார். முதல் தடவை தொடர்பு கொண்டபோது அவர்கள் சிரித்ததாக டிரம்ப் கூறினார். \"ஜெனெஸ்கோ\" டிரம்பின் கோரிக்கைக்குத் தொடர்ந்து மறுப்புத் தெரிவித்து வந்தனர். அவர்கள் டிரம்ப் விளையாடுவதாக எண்ணினர். \n\n1977 இல் யோன் அனிகன் கெனெஸ்கோவின் புதிய தலைவர் ஆனார். அவர் கடன்களைத் தீர்ப்பதற்காகச் சில சொத்துக்களை விற்க எண்ணினார். டிரம்ப் ஐந்தாம் அவெனியூ அங்காடியை வாங்குவதற்கு விருப்பம் தெரிவித்தார். 1979 இல் டிரம்ப் நிறுவனம் அந்த அங்காடியை வாங்கியது. அப்போது அந்த நிலம் \"இகுயிடபிள் லைப் அசூரன்ஸ் சொசைட்டி ஆஃப் யுனைட்டட் ஸ்டேட்ஸ்\" என்னும் காப்புறுதி நிறுவனத்துக்குச் சொந்தமாக இருந்தது. ஜெனெஸ்கோ அந்த இடத்தை நீண்டகாலக் குத்தகைக்கு எடுத்திருந்தது. அக்குத்தகையில் 29 ஆண்டுகளே எஞ்சி இருந்தது. அந்த இடத்தில் கட்டிடம் கட்டினால் 2008 ஆம் ஆண்டு அது மீண்டும் காப்புறுதி நிறுவனத்தின் கைக்குப் போய்விடும். நிலத்தை விற்பதற்கு மறுத்த காப்புறுதி நிறுவனம், கட்டுமானத்தில் 50% உரிமையைப் பெற்றுக்கொண்டு நிலத்தை அத்திட்டத்துக்கு வழங்கியது.\n"}
{"id": "399865", "url": "https://ta.wikipedia.org/wiki?curid=399865", "title": "சாலிகுண்டம்", "text": "சாலிகுண்டம்\n\nசாலிகுண்டம் (Salihundam,) வரலாற்று முக்கியத்துவம் வாய்ந்ததும், பௌத்த நினைவுச் சின்னங்கள் கொண்டதுமான பண்டைய கிராமம் ஆகும். மலையில் உள்ள இக்கிராமம், வம்சதாரா ஆற்றின் தென் கரையில் உள்ளது. சிறீகாகுளம் நகரத்திலிருந்து 14 மைல் தொலைவில் உள்ளது. \n\n1919ல் சாலிகுண்டம் கிராமத்தை அகழாய்வு செய்த போது, நான்கு பௌத்த தூபிகளும், விகாரைகளும், பௌத்த நினைவுப் பொருட்கள் கொண்ட பேழைகளும், பௌத்த சமய தேவதைகளான தாரா உள்ளிட்ட சிலைகளும் கண்டெடுக்கப்பட்டது. இவிடத்தில் கண்டெடுக்கப்பட்ட மகாயானம், தேரவாதம் மற்றும் வஜ்ஜிராயனப் பௌத்தப் பிரிவுகளைச் சேர்ந்த நினைவுச் சின்னங்கள், கிபி 2ஆம் நூற்றாண்டு முதல் கிபி 12ஆம் நூற்றாண்டு வரையிலான காலத்தவைகள் ஆகும்.\n\n\n"}
{"id": "399870", "url": "https://ta.wikipedia.org/wiki?curid=399870", "title": "தமிழ்நாடு குடிசை மாற்று வாரியம்", "text": "தமிழ்நாடு குடிசை மாற்று வாரியம்\n\nதமிழ்நாடு குடிசை மாற்று வாரியம் (\"Tamil Nadu Slum Clearance Board (TNSCB\"); இது தமிழ்நாடு அரசு மூலமாக நிர்வகிக்கப்படுகின்ற பொதுத் துறை நிறுவனமாகும். அது தமிழ்நாடு குடிசை பகுதிகள் (மேம்படுத்தல் மற்றும் இசைவு) சட்டத்தின் 1971 (\"Act 1971\") மூலம் உருவாக்கப்பட்டது. மேலும் தமிழ்நாட்டில் சேரிகளை அகற்றி, சுகாதார வசதிகளை வழங்குவதே இந்த குழுவின் முக்கிய செயல்பாடு ஆகும்.\n\nSection::::தோற்றம்.\n\"ஏழையின் சிரிப்பில் இறைவனைக் காணலாம்\" என்ற பொன்மொழியை குறிக்கோலாகக் கொண்ட தமிழ்நாடு குடிசை மாற்று வாரியம், 1970 இல் நிறுவப்பட்டது. இதன் நடவடிக்கைகள் துவக்கத்தில் சென்னை மாநகரத்தில் செயல்படுட்டப்பட்டு, பின்னர் 1984 ஆம் ஆண்டில் இருந்து \nபல்வேறு கட்டங்களாக அனைத்து மாநகரங்கள், நகரங்கள் மற்றும் பேரூராட்சிகள் என நீட்டிக்கப்பட்டது. மேலும் இந்நிறுவனத்தின் இலக்கு என்பது, 2022 ஆம் ஆண்டில் சேரி அல்லாத தமிழ்நாட்டை உருவாக்க உறுதிபூண்டுள்ளது.\nSection::::பின்னணி.\nதற்போது பன்வாரிலால் புரோகித் மாநில அரசியலமைப்புச் சட்டத்தின் தலைவராக உள்ள தமிழ்நாட்டில், எடப்பாடி க. பழனிசாமி தேர்ந்தெடுக்கப்பட்ட அரசாங்கத்தின் முதலமைச்சராகவும், அமைச்சர்களின் தலைவராகவும், சென்னை உயர் நீதிமன்ற தலைமை நீதிபதியாக சஞ்சய் கிஷன் கவுல் என்பவரும் இருக்கிறார்கள். 2011 ஆம் ஆண்டின் மக்கள் தொகை கணக்கெடுப்பின்படி 7,21,47,030 ஆக உள்ள தமிழ்நாடு மாநிலத்தின் பரப்பளவு 1,30,058 கிலோமீட்டர்கள் உள்ளடக்கியதாகும்.\n\nSection::::சமூக மேம்பாட்டு பிரிவு.\nதமிழ்நாடு குடிசை மாற்று வாரியம் ஆரம்பத்தில் அடிப்படை வசதிகளுடன் கூடிய குடியிருப்புகள் கட்டப்பட்டு வீடுகள் வழங்கியது, பின்னர் குடிசைவாசிகள் வாழ்வாதாரத்தை மாற்றம் கொண்டுவரும் நோக்கத்துடன் நகர்த்தப்பட்டது. அபிவிருத்திக்கு சமூக அடிப்படையான மனிதாபிமான அணுகுமுறையில் கட்டப்படும் வீடுகள், திட்டங்கள் வாயிலாக, வீடுகள் மற்றும் புனர்வாழ்வு மரபுவழி அணுகுமுறையை நோக்கமுள்ளவையாக கருதப்படுகிறது. மேலும் சமூகத் தொழிலாளர்கள் மற்றும் சமூகவியலாளர்கள் உள்ளடக்கிய சமூக அபிவிருத்தி, விழிப்புணர்வு பொறியியல், போன்ற திட்டமிடல் மற்றும் வருவாய் அம்சங்களுடன் ஒருங்கிணைக்கப்பட்டுள்ளது, ஆகவே இந்த வாரியம் பயனாளிகள் தொடர்பாக இது ஒரு முக்கிய பங்கை வகிக்கிறது. வாரியத்தால் முறைப்படுத்தப்படும் கொள்கைகள், மற்றும் திட்டங்கள் சேரி வாசிகள் உண்மையில் கொண்டுசேர்க்கிறது. இது உலக வங்கியால் நிதியளிக்கப்பட்ட குடிசை மேம்பாட்டு திட்டத்தில் சமூக பங்கேற்பை உறுதிப்படுத்திய பிறகு, 1978 ஆம் ஆண்டு அது சென்னைப் பெருநகர் வளர்ச்சிக் குழும ஆணையத்தின் முன்முயற்சியில் செயல்படுகிறது.\n\nSection::::உத்திகள்.\nசேரி குடும்பங்கள் தீ, வெள்ளம், போன்ற பேரிடர் தீங்குகளிலிருந்து பாதுகாக்கப்படுகின்றன. கட்டப்படும் ஒவ்வொரு குடியிருப்பும் ஒரு பல்நோக்கு அறைகளாக, படுக்கையறை, சமையலறை, சுதந்திரமான கழிப்பறை, நீர் வழங்கல் மற்றும் கழிவுநீர் வெளியேற ஏற்பாடுகள் ஆகியவற்றையும், மேலும் நடைபாதை அணுக்கம், தெரு விளக்கு, மேற்பரப்பு வடிகால் வழங்கப்படுகின்றன. \n\n20 ஆண்டுகளுக்கு ஒரு மாதத்திற்கு மாதத்திற்கு ரூபாய் 250 / - என்ற விகிதத்தில் அதிகமான நல்கைத் தொகை வாடகைக் கொள்முதல் முறைமையில் குடிசைக் குடும்பங்களுக்கு இந்த குடியிருப்புக்கள் ஒதுக்கப்பட்டிருக்கின்றன. ஒடுக்கப்பட்ட பகுதிகளில் அமைந்துள்ள குடிசைகளில், அனைத்திற்கும் சமமான இட ஒதுக்கீடு சாத்தியமற்றதல்ல, எனவே அவைகள் நீக்கப்படுகின்றன.\n\nSection::::அனைவருக்கும் வீடு.\n\"தொலைநோக்குத் திட்டம் 2023\" இது, விரைவான பொருளாதார வளர்ச்சிக்கு தமிழ்நாட்டில் முதல் முறையாக உயர் உள்கட்டமைப்பு வளர்ச்சிக்கு ஒரு மூலோபாய நீண்ட கால திட்டமாகும். இது தமிழ்நாட்டில் உள்ள அனைத்து நகர்ப்புற குடிமக்களுக்கு வீடுகளை வழங்குவதற்கும், 2023 க்கு முன்னர் மாநகரங்கள் மற்றும் நகரங்களை சேர்ப்பதற்கும் உதவுகிறது. இந்த திட்டத்தின் கீழ் அனைத்து நகர்ப்புற மக்களுக்கும் அடிபடைவசதியுடன் கூடிய வீடு வழங்கப்படும். இந்த வீட்டுவசதிகள் “அனைவக்கும் வீடு” திட்டத்தின் கீழ் நிதியுதவியுடன் இந்த திட்டத்தை செயல்படுத்த திட்டமிடப்பட்டுள்ளது. 2022 ஆம் ஆண்டிற்கு முன்னர் அனைத்து தகுதிவாய்ந்த குடும்பங்களுக்கும் வீடுகளை வழங்குவதற்காக மாநிலங்கள் மூலம் செயல்படுத்துவதற்கு மத்திய அரசு உதவி வழங்கும் வகையில் நகர்ப்புற பகுதிகளில் \"அனைத்து மக்களுக்கான வீட்டுவசதி\" திட்டத்தை இந்திய அரசு அறிவித்துள்ளது. 2015 ஆம் ஆண்டு சூன் மாதம் இந்திய பிரதம மந்திரியால் துவக்கப்படும் இந்த குறிப்பணிகள், 30 சதுர மீட்டர் வரை வீடுகளின் கட்டுமானத்தை ஆதரிக்கிறது. மத்திய அரசின் மானியம் பெறும் மற்றும் மத்திய துறை திட்டங்கள் உதவியுடன் அடிப்படை குடிமை உள்கட்டமைப்புடன் இத்திட்டம் உருவாக்கபட்டது.\n\n"}
{"id": "399892", "url": "https://ta.wikipedia.org/wiki?curid=399892", "title": "சாகசம் (திரைப்படம்)", "text": "சாகசம் (திரைப்படம்)\n\nசாகசம் (\"Saahasam\") என்பது பெப்ரவரி 5, 2016 ஆம் ஆண்டில் வெளிவந்த தமிழ் திரைப்படம் ஆகும். இதில் பிரசாந்த், அமந்தா ஆகியோர் முதன்மைக் கதாப்பாத்திரங்களில் நடித்துள்ளனர். நாசர் (நடிகர்), தம்பி ராமையா ஆகியோர் துணைக் கதாப்பாத்திரங்களில் நடித்துள்ளனர். இந்தத் திரைப்படத்தை பிரசாந்தின் தந்தையான தியாகராஜன் தயாரித்துள்ளார். இதற்கு இந்தியத் திரைப்படத் தணிக்கை குழு யு சான்றிதழ் வழங்கியது.\n\nஇந்த திரைப்படம் 2012 ஆம் ஆண்டில் வெளிவந்த தெலுங்கு திரைப்படத்தின் மறு உருவாக்கம் ஆகும். இத்திரைப்படம் விமர்சகர்களிடமிருந்தும் பார்வையாளர்களிடமிருந்தும் எதிர்மறையான விமர்சனங்களைப் பெற்றது. படம் வசூலில் தோல்வியுற்றது.\n\nSection::::கதைச்சுருக்கம்.\nரவி (பிரசாந்த்) கவலையற்ற இளைஞன். அவர் தனது தந்தையிடம் (நாசர்) இரண்டு மணி நேரத்தில் பத்தாயிரத்தை ஒரு லட்சமாக மாற்ற முடியும் என்று சவால் விடுகிறார். ரவி அனைத்து பணத்தையும் கிரிக்கெட் பந்தயத்தில் முதலீடு செய்ய கிளப்புக்குச் செல்லும் வழியில் மோசமான குற்றவாளியான பிட்டுவை (சோனு சூத்) சந்திக்கிறார். சூதாட்டத்தில் பணத்தை இழக்கும் ரவி காவல் துறையிடம் சிக்குகிறார். அதே காவல் துறையினரின் உதவியுடன் 1500 கோடி பணத்தை வங்கியில் இருந்து கொள்ளையடிக்கும் பிட்டுவின் கும்பலை தன் உயிரை பணயம் வைத்து மீட்டெடுத்து உரியவரிடம் ஒப்படைப்பதே படத்தின் கதை\n\nSection::::நடிகர்கள்.\nரவி நாராயணன் - பிரசாந்த்\n\nமது - அமண்டா ரொசாரியோ\n\nரவியின் தந்தை நாராயண மூர்த்தி - நாசர்\n\nஏ.சி.பி சீதாராமன் - தம்பி ராமையா\n\nபிட்டு - சோனு சூத்\n\nசீதாராமனின் மகள் கவிதா - அபீதா\n\nகோத்தண்டபாணி - அபி சரவணன்\n\nசதானந்தம் - எம்.எஸ்.பாஸ்கர்\n\nவரதராஜன் - கோட்டா சீனிவாச ராவ்\n\nகமிஷனர் ராஜமணிக்கம் - ராவ் ரமேஷ்\n\n'டிராவல்' மூர்த்தி - பிரம்மஜி\n\nமதுவின் தந்தை - மதன் பாப்\n\n'செயின்' ஜெய்பால் - ஜான் விஜய்\n\nபார் உரிமையாளர் - ரியாஸ் கான்\n\nரவியின் தாய் காமேஸ்வரி - துளசி\n\nலலிதா - தேவதர்ஷினி\n\nSection::::தயாரிப்பு.\nபிரசாந்த் மற்றும் அவரது தந்தை தியாகராஜன் ஆகியோர் படப்பிடிப்பை நடத்துவதற்கான இடங்களை குவைத், ஆத்திரேலியா ஆகிய இடங்களை வணிக பயணங்களின் போது பார்வையிட்டனர். படத்தின் தலைப்பு இறுதி செய்யப்படுவதற்கு படக்குழு முகநூலில் ரசிகர்களிடம் அஸ்திரம், மோதி பார் உள்ளிட்ட தலைப்புகளுடன் கருத்துக் கணிப்பு நடத்தி ரசிகர்களை பெயரிடுமாறு கேட்டுக்கொண்டது. 2014 ஆம் ஆண்டில் பெப்ரவரியில் இயக்குனராக அருண் ராஜ் வர்மாவும், ஒளிப்பதிவாளராகவும்,  இசை அமைப்பாளராகவும் முறையே சக்தி சரவணன் மற்றும் தேவி ஶ்ரீ பிரசாத் என்போர் பணியாற்றுவதாக அறிவிக்கப்பட்டது. பின்னர் தேவி ஶ்ரீ பிரசாத்திற்கு பதிலாக தமன் இசையமைப்பாளராக பணியாற்றுவார் என்று தெரிவிக்கப்பட்டது.\n\n2014 ஆம் ஆண்டில் பிற்பகுதியில் ஒரு இடைவெளிக்குப் பிறகு படக்குழு மீண்டும் பணியைத் தொடங்கியது. நர்கிஸ் பக்ரி பாடலில் தோன்றுவதற்கு கையெழுத்திட்டதாக அறிவிக்கப்பட்டது. தமனில் இசையமைப்பில் மதன் கார்க்கி எழுதிய இந்தப் பாடல் 2014 ஆம் ஆண்டு சூலையின் பிற்பகுதியில் சென்னையின் பின்னி மில்ஸில் படமாக்கப்பட்டது. படப்பிடிப்பின் ஒரு பகுதியாக நர்கிஸ் பக்ரி ஹங்கேரியிலிருந்து வந்தார். ராஜூ சுந்தரம் இந்தப் பாடலின் நடன அமைப்பாளராக பணியாற்றினார். படத்தின் கதாநாயகியாக தமன்னா முதலில் தெரிவு செய்யப்பட்டார். பின்னர் ஆத்திரேலிய வடிவழகியான அமந்தா ரொசாரியோ படத்தின் தமன்னாவிற்கு பதிலாக முன்னணி நடிகையாக தேர்வு செய்யப்பட்டார். இந்த திரைப்படம் 2014 ஆம் ஆண்டின் பிற்பகுதியிலும், 2015 ஆம் ஆண்டின் முற்பகுதியிலும் கோயம்புத்தூர், சென்னை, மலேசியா மற்றும் ஜப்பான் உள்ளிட்ட இடங்களில் படமாக்கப்பட்டது. 2016 ஆம் ஆண்டு பெப்ரவரியில் படம் வெளிவருவதற்கு ஒரு வாரத்திற்கு முன்னர், வரி சலுகைகளை திரும்பப் பெறுவதற்காக திரைப்படத்தின் தலைப்பு சாகசம் என்ற வீரச்சாயல் என்று மறு பெயரிடப்பட்டது.\n\nSection::::ஒலி வரி.\nஇந்தத் திரைப்படத்தின் பிண்ணனி இசை மற்றும் பாடல்களுக்கான இசை அமைத்தது தமன்\n"}
{"id": "399896", "url": "https://ta.wikipedia.org/wiki?curid=399896", "title": "தி மம்மி (திரைப்படம்)", "text": "தி மம்மி (திரைப்படம்)\n\nதி மம்மி என்பது 1999 ஆம் ஆண்டு வெளியிடப்பட்ட அமெரிக்க அதிரடித் திரைப்படம் ஆகும். இத்திரைப்படத்தை ஸ்டீபன் சோமர்ஸ் இயக்கியுள்ளார். ரேச்சல் வய்ஸ், பிரேன்டன் ஃபிரேசர், ஜான் ஹன்னா, அர்னால்டு வஸ்லோ ஆகியோர் நடித்துள்ளனர். இத்திரைப்படம் 1932 ஆம் ஆண்டு வெளிவந்த \"தி மம்மி\" திரைப்படத்தின் மறுபதிப்பு ஆகும்.\n\nSection::::கதை.\nஎகிப்து நாட்டின் தீபை பகுதியில் கிமு 1290 காலகட்டங்களில் வாழ்ந்த மிகப்பெரிய தலைமை மந்திரவாதியான இம்ஹோடெபும் முதலாம் பாரோ செடி மன்னனின் மனைவியான ஆங் சூ நமுனும் காதலித்து வந்துள்ளனர். பாரோ மன்னருக்கு இது பற்றி தெரிய வருகையில் இம்ஹோடெபும், ஆங் சூ நமுனும் சேர்ந்து மன்னரை கொலை செய்கிறார்கள். மன்னரை கொலை செய்துவிட்டு ஆங் சூ நமுன் தற்கொலை செய்து கொள்கிறார். தற்கொலை செய்தவரின் உடலை ஹன்னபுத்ராவிற்கு எடுத்துச் சென்ற இம்ஹோடெப், உடலிற்கு உரிரூட்டும் சடங்குகளை செய்யத் தொடங்குகிறார். அதற்குள் மன்னரை கொலை செய்த காரணத்திற்காக பாரோ மன்னரின் மெய்காவலர்களான மெஜாய் வீரர்கள் இம்ஹோடெப்பின் இருப்பிடத்திற்கு வந்து உரிரூட்டும் சடங்குகளை தடைபடுத்தி இம்ஹோடெப்பின் சீடர்கள் அனைவரையும் கொலைசெய்து உடலை மம்மியாக மாற்றுகின்றனர். இம்ஹோடெப்பிற்கு மட்டும் மிகவும் கடுமையான தண்டைனையான ஹோம் தாய் தண்டனை தருகின்றனர். ஹோம் தாய் தண்டனையின்படி உயிருடன் இம்ஹோடெப்பை சவப்பெட்டிக்குள் போட்டு, மனித மாமிசம் உண்ணும் வண்டுகளையும் போட்டு மூடிய சவப்பெட்டியை அனுகிஸ் தெய்வத்தின் காலடியில் புதைக்கிறார்கள். மேலும் உயிருடன் புதைக்கப்பட்டவன் மீண்டு வரமால் இருக்க மெஜாய் வீரர்கள் பாதுகாக்கும் பணியில் ஈடுபடுகிறார்கள். அதன்பின் வழிவழியாக மெஜாய்களின் வம்சாவளியினரும் இப்பணியில் ஈடுபடுகின்றனர்.\n\nஅதன் பின் கிட்டத்தட்ட 3000 ஆண்டுகள் கழித்து 1926 ஆம் ஆண்டு கைரோவில் நூலகராக பணிபுரியும் ஈவியும், அவளின் அண்ணன் ஜோனாத்தனும் அமெரிக்கரான ரிக்குடன் சேர்ந்து ஹம்னபுத்ராவிற்குச் செல்ல திட்டமிடுகிறார்கள். ஹம்னபுத்ராவிற்குச் செல்லும் வழியின் ரிக்கின் பழைய நண்பனான பெனி கூட்டிவரும் புதையல் வேட்டை குழுவுடன் இணைந்து கொள்கின்றனர். ஹம்னபுத்ராவிற்குச் சென்றவுடன் அகழ்வாராய்ச்சிகளில் ஈடுபடும் அவர்களை மெஜாய் வீரர்கள் தடுக்க முற்படுகின்றனர், அதை பொருட்படுத்தாமல் இக்குழு அடுத்த நாளும் அகழ்வாராய்ச்சியைத் தொடர்கின்றனர். அப்போது மரணப்புத்தகம் மற்றும் ஆங் சூ நமுனின் உடல் பாகங்கள் வைக்கப்பட்ட புனித ஜாடிகளை பெனியின் குழுவும், இம்ஹோடெப்பின் பதப்படுத்தப்பட்ட உடலை ரிக்கின் குழுவும் கண்டுபிடிக்கின்றனர். தவறுதலாக மரணப்புத்தகத்தை ஈவி படித்தவுடன் இம்ஹோடெப் உயிர்த்தெழுகிறான். உயிர்த்தெழுந்தவன் பெனியின் உதவியுடன் புனித ஜாடிகள் வைத்திருக்கும் நபர்களை ஒவ்வொருவராகக் கொன்று மனித உருவம் பெறுகிறான். ஆங் சூ நமுனை உயிர்த்தெழச் செய்ய ஈவியையும் கடத்திச் செல்கிறான். அமுன்றா எனும் தங்கப்புத்தகம் உயிர்த்தெழுந்த இம்ஹொடெப்பை மீண்டும் பாதாள உலகத்திற்கு அனுப்பும் எனும் செய்தியை அறிந்த ஈவி, ரிக்கின் உதவியுடன் புத்தகத்தைக் கண்டுபிடித்து அதைப் படிக்கிறாள். இம்ஹொடெப்பின் உயிர் பிரிந்து பாதாள உலகம் செல்லும் போது ரிக் இம்ஹோடெப்பின் உடலை மரண நதியில் தள்ளிவிடுகிறான். பெனியும் தெரியாமல் பொக்கிஷ அறையில் மாட்டிக்கொள்ள கிடைத்தப் பொக்கிஷங்களுடன் ரிக், ஈவி, ஜோனாத்தன் மூவரும் எகிப்தை விட்டு செல்கின்றனர்.\n\nSection::::கதாபாத்திரங்கள்.\nபிரேன்டன் ஃபிரேசர் \"ரிச்சர்ட் ஓகானல்\" அல்லது \"ரிக்\" எனும் கதாபாத்திரத்தில் நடித்துள்ளார். \nரேச்சல் வய்ஸ் \"ஈவ்லின்\" அல்லது ஈவி எனும் கதாபாத்திரத்தில் நடித்துள்ளார். <br>\nஅர்னால்டு வஸ்லோ \"இம்ஹோடெப்\" மற்றும் மம்மி கதாபாத்திரத்தில் நடித்துள்ளார்.\nஇக்கதாபாத்திரம் 1290 காலகட்டங்களில் வாழ்ந்த மிகப்பெரிய தலைமை மந்திரவாதி, உயிருடன் புதைக்கப்பட்டு திரும்பி வராமல் இருக்க மெஜாய் வீரர்களால் பதுகாக்கப்பட்டவன், 3000 ஆண்டுகள் கழித்து மம்மியாக உயிர்பெற்ரு வருகிறான்.<br>\nஜான் ஹன்னா \"ஜோனாத்தன்\" எனும் கதாப்பாத்திரத்தில் நடித்துள்ளார்.\nஇக்கதாபாத்திரம் ஈவியின் அண்ணன். பாரோவின் சொத்துக்களை திருடுவதற்காக ஹன்னபுத்ராவிற்கு செல்லுபவன்.<br>\nஆடெட் பெர் \"ஆர்டெத் பே\" எனும் கதாபாத்திரத்தில் நடித்துள்ளார். \nஇக்கதாபாத்திரம் ஒரு மெஜாய் வீரன் மேலும் ஹன்னபுத்ரா நகரின் பாதுகாவலன்.\n\nSection::::வெளியீடு மற்றும் வசூல்.\n\"தி மம்மி\" திரைப்படம் மே 7, 1999 அன்று அமெரிக்காவில் 3210 திரையரங்குகளில் திரையிடப்பட்டது. திரையிடப்பட்ட முதல் வாரமே இத்திரைப்படம் நாற்பத்தி மூன்று மில்லியன் அமெரிக்க டாலர்களை வசூலித்தது. இத்திரப்படம் மொத்தமாக அமெரிக்காவில் 155 மில்லியன் அமெரிக்க டாலர்களையும் வெளிநாடுகளில் 260 மில்லியன் அமெரிக்க டாலர்களையும் வசூல் செய்தது. மொத்தம் இத்திரைப்படம் உலகம் முழுவதுமிருந்து நானூற்று பதினைந்து மில்லியன் அமெரிக்க டாலர்களை வசூலித்தது.\n\nSection::::விருதுகள்.\nஜெர்ரி கோல்ட்ஸ்மித் இத்திரைப்படத்தின் சிறந்த இசைக்காக பி.எம்.ஐ திரைப்பட விருதை வாங்கினார்.<br>\nநிக் டட்மென் மற்றும் ஐலின் செடன் ஆகிய இருவரும் இத்திரைப்படத்தின் ஒப்பனைக்காக சாட்டர்ன் விருதை வாங்கியுள்ளனர்.\n"}
{"id": "399897", "url": "https://ta.wikipedia.org/wiki?curid=399897", "title": "அருந்ததி (2009 திரைப்படம்)", "text": "அருந்ததி (2009 திரைப்படம்)\n\nஅருந்ததி(Telugu: అరుంధతి) 2009 ஆம் ஆண்டு வெளிவந்த திரைப்படம். இப்படம் தமிழ், தெலுங்கு ஆகிய இரு மொழிகளிலும் வெளியிடப்பட்டது. இத்திரைப்படத்தை கொடி இராமக்கிருஷ்ணா இயக்கியுள்ளார். அனுசுக்கா செட்டி, சோனு சூத், சாயாஜி சிண்டே ஆகியோர் நடித்துள்ளனர். இத்திரைப்படம் ஜனவரி 16, 2009 அன்று வெளியிடப்பட்டு நல்ல விமர்சனங்களைப் பெற்றதுடன், அதிக வசூலையும் பெற்றது. அதிக வசூல் செய்த இரண்டாவது தெலுங்குத் திரைப்படம் என்னும் சாதனையையும் இத்திரைப்படம் உருவாக்கியது. தெலுங்கில் பெற்ற வெற்றியைத் தொடர்ந்து தமிழ் மற்றும் மலையாளத்தில் இதே பெயரில் மொழிபெயர்ப்பு செய்யப்பட்டது. மந்ரசக்தி என்று ஒரிய மொழியிலும், சுமித் ஆர்ட்ஸ் நிறுவனத்தால்\"அருந்ததி-ஏக் அனோகி கஹாணி\" என்ற பெயரில் இந்தி மொழியிலும் மொழிபெயர்ப்பு செய்யப்பட்டது. வங்காள மொழியில் இத்திரைப்படம் இதே பெயரில் மறு உருவாக்கம் செய்யப்பட்டது. அதில் கோயல் மாலிக் நடித்தார்.\nSection::::கதைச்சுருக்கம்.\nமகா சமஸ்தானமான கட்வால் சமஸ்தான அரசரின் எள்ளுப்பேத்தி அருந்ததி ஆவார். அருந்ததிக்கு திருமண ஏற்பாடுகள் நடந்து வந்தன. இவள் அவளின் கொள்ளுப்பாட்டிக்கு பிறகு அக்குடும்பத்தில் பிறந்த முதல் பெண் ஆவார். கட்வாலில் தங்கியிருக்கும் தனது தாத்தாவை பார்க்க அருந்ததி அங்கு செல்கிறார். தாத்தா குடும்பத்தின் தலைவராக இருந்தபோதும், அருந்ததியை மிகவும் மரியாதையுடன் நடத்தினார். அருந்ததி அவரைவிட வயதில் பெரியவரைப் போல நடத்தினார். அப்பொழுது அருந்ததி திருமணம் செய்து கொள்ளப் போகும் மணமகனான ராகுலின் குரலில் தவறான ஒரு தொலைபேசிஅழைப்பு வருகிறது. அக்குரல் அருந்ததியினை கட்வால் கோட்டைக்கு வரச்சொல்லி அழைக்கிறது. அங்கு அவர் ஒரு வித்யாசமான சூழ்நிலையை எதிர்கொள்கிறார். பின்னர் அங்கிருக்கும் வயதான வேலை ஆளான சந்திரம்மாவிடம் தனது கொள்ளுப்பாட்டியான அருந்ததி பற்றி தெரிந்து கொள்கிறார். சந்திரம்மா இவர் கொள்ளுப் பாட்டியான ராணி அருந்ததி/ ஜெக்கம்மா போலவே இருப்பதாகவும் கூறுகிறார்.ராணி அருந்ததி ஓவியக்கலை, நடனம், தற்காப்புக் கலைகள் ஆகிய அனைத்திலும் சிறந்தவளாக விளங்கியதாகவும் சந்திரம்மா கூறினார். தன் சொந்த அக்காவின் கணவனான பசுபதி\nபெண் பித்தனாக இருந்ததற்காகவும், அருந்ததியின் நடன ஆசிரியரை அவன் கற்பழித்து கொண்டதற்காகவும் அருந்ததி பசுபதியை தண்டித்து, மக்களின் மத்தியில் விடுகிறார். மக்களும் அவன் செய்த அநீதிகளுக்காக அவனை அடிக்கின்றனர். குற்றுயிரும் குலையுயிருமாக இருந்த பசுபதி அகோரிகளிடம் சென்று உயிர் பிழைத்து யாராலும் தண்டிக்க முடியாத அசுரனாக மாறி கட்வால் சமஸ்தானத்து மக்களை தண்டிக்கிறான். பின்னர் அருந்ததியும் பசுபதியும் சண்டையிட்டுக் கொள்கின்றனர். அந்த சண்டையில் பசுபதியை கொன்று அருந்ததியும் இறக்கிறார். பசுபதியின் ஆத்மா கோட்டைக்குள் புகுந்து கொள்கிறது. அதுவே இந்த அருந்ததியை ராகுலின் குரலில் தொலைபேசியில் அழைத்து கொலை செய்யத் துடிக்கிறது. கதையை கேட்ட அருந்ததி தனது கொள்ளுப்பாட்டி அருந்ததி எவ்வாறு பசுபதியைப் கொள்ளவேண்டும் என்று எழுதியிருந்த குறிப்பைப் பார்த்து பசுபதியின் ஆத்மாவை கொள்கிறார்.\n\nSection::::நடிகர்கள்.\nஅனுஷ்கா செட்டி அருந்ததி கதாப்பாத்திரத்தில் நடித்துள்ளார். <br>\nசோனு சூட் பசுபதி எனும் கதாபாத்திரத்தில் நடித்தார்.<br>\nஅரிஜன் பஜ்வா ராகுல் எனும் கதாபாத்திரத்தில் நடித்தார்.<br>\nசயாஜி ஷிண்டே அன்வர் கதாபாத்திரத்தில் நடித்தார்.<br>\nமனோரம்மா சந்திராம்மா என்னும் கதாபாத்திரத்தில் நடித்தார்.<br>\nகைகலா சத்யநாராயணா பூபதி ராஜா எனும் கதாபாத்திரத்தில் நடித்தார்.<br>\nசுபாஷினி பசுபதியின் அம்மா கதாப்பாத்திரத்தில் நடித்தார்.<br>\nபானுச்சந்தர் அருந்ததியின் அப்பா கதாப்பாத்திரத்தில் நடித்தார்.<br>\nஅனிதா ராய்சுர்கர் <br>\nஅகுதி பிரசாத்<br>\nசலப்பதி ராவ் <br>\nசிவ பார்வதி <br>\nதிவ்யா நாகேஷ் இளம் வயது அருந்ததியாக நடித்துள்ளார். <br>\nலீனா சித்து நடன ஆசிரியர் கதாப்பாத்திரத்தில் நடித்துள்ளார்<br> மீனா குமாரி\n\nSection::::விருதுகள்.\nSection::::நந்தி விருதுகள்.\nசிறந்த வில்லன்- சோனு சூட் <br>\nசிறந்த குழந்தை நடிகை - திவ்யா நாகேஷ்<br>\nசிறந்த தொகுப்பாளர் - மார்த்தான்ட் கே வெங்கடேஷ் <br>\nசிறந்த கலை இயக்குநர் - அசோக் <br>\nசிறந்த இசைக்கலவை – ராதா கிருஷ்ணா மற்றும் மது சூதணன் ரெட்டி<br>\nசிறந்த ஆடை வடிவமைப்பாளர் தீபா சந்தர்<br>\nசிறந்த ஒப்பனை கலைஞர் - ரமேஷ் மகந்தி<br>\nசிறந்த பின்னணி குரல்- ஆண்- பி.ரவிசங்கர்<br>\nசிறப்பு நுட்ப தோற்ற வடிப்புக்கான நந்தி விருது - ராகுல் நம்பியார்<br>\nநடுவர்களின் சிறப்பு விருது - அனுஷ்கா ஷெட்டி<br>\nSection::::தென்னிந்திய பிலிம்பேர் விருதுகள்.\nசிறந்த நடிகை விருது - அனுஷ்கா ஷெட்டி<br>\nசிறந்த துணை நடிகர் விருது - சோனு சூத்<br>\nSection::::சந்தோசம் திரைப்பட விருதுகள்.\nசிறந்த இயக்குனர் - கொடி ராமகிருஷ்ணா<br>\nசிறந்த தயாரிப்பாளர் - சியாம் பிரசாத் ரெட்டி<br>\nசிறந்த நடிகை - அனுஷ்கா ஷெட்டி<br>\nசிறந்த வில்லன் - சோனு சூத்<br>\nசிறந்த பின்னணி குரல் - ஆண் - பி.ரவிசங்கர்<br>\nசிறந்த புகைப்படவியலாளர் - கே கே செந்தில் குமார்\n"}
{"id": "399901", "url": "https://ta.wikipedia.org/wiki?curid=399901", "title": "நிர்மலா (புதினம்)", "text": "நிர்மலா (புதினம்)\n\nநிர்மலா Nirmala ( (தூய்மை) அல்லது இரண்டாவது மனைவி ) என்பது இந்தி புனைவுப் புதினம் (இலக்கியம்) ஆகும். இதனை இந்தி மற்றும் உருது மொழி எழுத்தாளரான பிரேம் சந்த் எழுதியுள்ளார். இந்த மிகை உணர்ச்சி புதினம் நிர்மலா எனும் கதாப்பாத்திரத்தை மையமாகக் கொண்டது. நிர்மலா எனும் இளம் பெண் தனது விருப்பத்திற்கு எதிராக தனது தந்தை வயதுடையவர்க்கு திருமணம் செய்துவைக்கப்படுகிறார். \n\nஇந்தப் புதினம் 1927 ஆம் ஆண்டில் வெளியானது. இந்தக் கதையானது வரதட்சணை மற்றும் பொருந்தாத் திருமணம் (வயது வித்தியாசம்) போன்ற பிரச்சினைகள் பற்றி விவரிக்கிறது. 1920 களில் சமூக சீர்திருத்தம் தேவைப்பட்ட நாட்களில் அதற்கான முயற்சியாக இந்தப் புதினம் அமைந்தது. பல அறிஞர்களால் இந்தப் புதினம் மொழிபெயர்க்கப்பட்டுள்ளது. 1988 இல் இரண்டாவது மனைவி எனும் பெயரில் டேவிட் ரூபின் முதன் முதலில் மொழிபெயர்த்தார். பின் 1999 இல் நிர்மலா எனும் பெயரிலேயே அலோக் ராய் என்பவர் மொழி பெயர்த்தார். இவர் பிரேம் சந்த் அவர்களின் பேரன் ஆவார்.\n\nSection::::கதைச் சுருக்கம்.\nஉதயபானு லால் என்பவர் ஒரு வழக்கறிஞர். அவர் தன்னுடைய பதினைந்து வயது மகள் நிர்மலாவை பாலச்சந்திர சின்ஹாவின் மகனான புவன்மோகன் சின்ஹாவிற்குத் திருமணம் செய்து வைக்க நினைக்கிறார். அந்த நேரத்தில் இவரால் சிறை சென்ற இவரின் எதிரியான மதாயி என்பவரால் கொலை செய்யப்படுகிறார். அவர் இறந்ததால், வரதட்சணை கிடைக்காது என்பதனால் பாலச்சந்திர சின்ஹா இந்தத் திருமணம் நடைபெறாது எனக்கூறுகிறார். வறுமையின் காரணமாக நிர்மலாவின் தாய் கல்யாணி, நிர்மலாவை தோதாராம் என்பவருக்கு திருமணம் செய்யது வைக்கிறார். தோதாராம், நிர்மலாவை விட இருபது வயது மூத்தவர். இவர் தனது மனைவிக்கு உடல், உள ரீதியான மகிழ்வைத் தர முற்படுகிறார். ஆனால் இயலவில்லை. நிர்மலாவிற்கும் இவரின் மேல் மதிப்பு மட்டுமே உண்டாகிறது.\n\nதோதாராமின் முதல் திருமணத்தால் அவருக்கு மூன்று ஆண் குழந்தைகள் உள்ளன. இவரின் மூத்தமகனான மன்சராம் என்பவருக்கு , நிர்மலாவை விட ஒரு வயது தான் அதிகம். எனவே தனது மூத்த மகன் மற்றும் நிர்மலாவிற்கும் இடையிலான உறவைப் பற்றி தவறாக சந்தேகிக்கிறார். இதனால் தனது மூத்த மகனை விடுதிக்கு அனுப்பி படிக்க வைக்கிறார். விடுதிச் சூழலின் காரணமாக அவருக்கு உடல்நலமின்மை ஏற்படுகிறது.\n\nமருத்துவமனையில் புவன்மோகன், மன்சராமைக் கவனித்துக்கொள்கிறார். காசநோயின் காரணமாக மன்சராம் இறந்துவிடுகிறார். தனது மகனுடைய இறப்பிற்குத் தாம் தான் காரணம் என நினைத்து வேதனைப்படுகிறார் தோதாராம். அவருடைய இரண்டாவது மகன் ஜியராம் , நிர்மலாவின் நகைகளை எடுத்துக்கொண்டு தலைமறைவாகிறார். பின் ஒருநாள் அவர் தற்கொலை செய்துகொள்கிறார். தோதாராமின் மூன்றாவது மகன் சியாராம் துறவியாகச் செல்வதாக பொய் கூறி வீட்டை விட்டுச் செல்கிறார். பிறகு தோதாராம் தனது மூன்றாவது மகனைத் தேடிச் செல்கிறார்.  \n\nஅதேசமயத்தில் புவன்மோகன் , நிர்மலாவின் வாழ்க்கையில் மீண்டும் நுழைந்து அவரை தீ நெறிப்படுத்த நினைக்கிறார். புவனின் மனைவிக்குத் தெரிந்து அவரை கடுமையாகத் திட்டுகிறார். இதனால் மனமுடைந்த புவன்மோகன் சின்ஹா தற்கொலை செய்துகொள்கிறார். தொடர்ச்சியாக நடந்த நிகழ்வுகளாலும், மோசமான உடல்நிலைகளாலும் பாதிக்கப்பட்ட நிர்மலா தனது மகள் ஆஷாவை தோதாராமின் விதவை சகோதரி ருக்குமனியிடம் கொடுத்துவிட்டு இறந்துவிடுகிறார்.\n\n"}
{"id": "399921", "url": "https://ta.wikipedia.org/wiki?curid=399921", "title": "ஒரு கைப்பிடித் தூசி", "text": "ஒரு கைப்பிடித் தூசி\n\nஒரு கைப்பிடித் தூசி (\"A Handful of Dust\") என்ற ஆங்கிலப் புதினம் பிரித்தானிய எழுத்தாளர் ஏவலின் வாக் (Evelyn Waugh) என்பவரால் எழுதப்பட்டது. இதன் முதல் பதிப்பு 1936 ஆம் ஆண்டு வெளிவந்தது. இந்தப் புதின ஆசிரியரின் ஆரம்பகாலப் புதினங்களில், நையாண்டி அதாவது நகைச்சுவை உணர்வுகள் மிகுந்த ஒன்றாக இப்புதினம் பார்க்கப்படுகிறது. ஏனெனில் இந்தப் புதினங்கள் இரண்டாம் உலகப் போருக்கு முந்தைய காலங்களில் மிகப் பிரபலமாக இருந்தது. இருப்பினும் இந்தப் புதினத்தில் மறைந்திருந்த தீவிரமான கருத்துக்களால் பல விமர்சகர்கள் ஈர்க்கப்பட்டனர். மேலும் இது கத்தோலிக்கப் போருக்குப் பிந்தைய கால கட்டத்தில் வாக்கின் கற்பனை கலந்து உருவான கதை என்றும் கூறப்படுகிறது.\n\nஆரம்பத்தில் இப்புதினம், விமர்சகரிடத்தில் எளிமையான வரவேற்பை மட்டும் பெற்றது. ஆனால் பொது மக்களிடத்தில் பிரபலமடைந்திருந்து. அதனால் எப்போதும் புத்தகம் பதிப்பில் இருந்துகொண்டிருந்தது. அடுத்து வந்த ஆண்டுகளில் வாசகர்மட்டத்தில் மிகப் பெரும் வளர்ச்சி பெற்றிருந்தது. இது வாக்கின் மிகச்சிறந்த படைப்புகளுள் ஒன்றாகப் பார்க்கப்படுகிறது. மேலும் 20 ஆம் நூற்றாண்டிற்கான அதிகாரபூர்வமற்ற பட்டியலில் சிறந்த புத்தகங்களில் ஒன்றாக பட்டியலிடப்பட்டுள்ளது.\n\nSection::::கதைக் களம்.\nடோனி லாஸ்ட் ஒரு கிராமத்து மனிதர். அவர் திருமணமானவர். அவரின் மனைவி பிராண்டா மற்றும் எட்டு வயது மகன் ஜான் ஆண்ட்ரூ ஆகியோருடன் தனது மூதாதையர் வாழ்ந்து மறைந்த ஹெட்டன் அபே என்ற பெயர் கொண்ட வீட்டில் வசித்து வந்தார். ஆனால் இந்த வீட்டில் வாழ்வதை பிராண்டா விரும்பவில்லை. மேலும் அந்த பழைய வீட்டை அசிங்கம் என்றழைத்தார். ஆனால் டோனிக்கோ இங்கு வசிப்பது பெருமையாகவும் மகிழ்ச்சி நிறைந்ததாகவும் இருந்தது.\n\nடோனி கிராமத்து வாழ்க்கையில் ஒன்றிப்போயிருந்தார். அதனால் நாட்கள் நகர நகர அவரது மனைவி பிராண்டா மற்றும் மகனிற்கு அந்த கிராமத்து வாழ்க்கையின் மீது ஒரு சகிப்பின்மையும் வெறுப்பும் அதிகரித்திருப்பது அறியாமல் இருந்தார். அப்போது பிராண்டா, ஜான் பீவர் என்பவரை சந்திக்கிறார். அவர் மந்தமாகவும் அந்தளவுக்கு சிறப்பானவராகவும் இருப்பதாக தெரியவில்லை ஆனாலும் பிராண்டா பீவரிடம் ஒரு மறைமுகத் தொடர்பை உருவாக்கிக் கொண்டார். ஒரு கட்டத்தில் டோனியுடனான கிராம வாழ்க்கை மீதான் வெறுப்பின் தீவிரம் அதிகமானபோது பிராண்டா, பீவருடன் லண்டன் நகரத்தில் ஒரு வாடகை வீட்டில் வசிக்கத் தொடங்கினார். மேலும் லண்டன் வீட்டிற்கான வாடகையை டோனியை ஏற்றுக்கொள்ளச் செய்தார். ஒன்றுமறியா டோனி தனது மனைவியின் விருப்பத்தின் படி அந்த வீட்டிற்கு வாடகை கொடுக்க ஒப்புகொண்டார். அந்த வாடகை வீடு பீவரின் தாயாருடையது. பீவரின் தாய் நேர்மையற்ற முறையில் தொழில் புரிபவராக இருந்தார். ஆனால் லண்டனில் இருந்தவர்களுக்கு பிராண்டா மற்றும் பீவர் தொடர்பை அறிந்திருந்தார்கள். பிராண்டா, டோனியை விவாகரத்து செய்ய எவ்வளவோ முயன்றும் வெற்றி பெறவில்லை.\n\nஜான் ஆண்ட்ரு ஒரு விபத்தில் இறந்தபோது பிராண்டா இலண்டனில் தான் இருந்தார். ஜான் இறந்த செய்தி கேட்ட உடன் முதலில் பீவர் இறந்து விட்டதாக பிராண்டா நினைத்தார் ஆனால் இறந்தது தனது மகன் ஜான் என்பதை அறிந்த பின் தனது உண்மையான உணர்ச்சிகளை வெளிபடுத்தாமல் மனதிற்குள் \"மிக்க நன்றி கடவுளே\" என்று பிராத்தித்துக் கொண்டார். இறுதிச் சடங்கிற்குப் பிறகு பிராண்டா, டோனியிடம் தனக்கு விவகாரத்து வேண்டும் என்று கேட்டுக் கொண்டார். அப்பாவியான டோனி, பிராண்டாவின் சூழ்ச்சிகளை அறிந்து அதிர்ச்சிக்குள்ளானார். பின்னர் விவாகரத்து செய்யவும் மற்றும் ஆண்டிற்கு £500 வழங்கவும் ஒப்புக்கொண்டார். மேலும் விவாகரத்து செய்ய சாட்சியாக டோனி, பிரைடானில் ஒரு விளைமாதரிடம் ஒரு வார காலத்திற்கு தங்கினார். பின் டோனி, பிராண்டாவின் சகோதரர் மூலம் பிராண்டா, பீவரின் உந்துதளின் பேரில் ஆண்டிற்கு £2,000 வேண்டும் என்று கேட்பதாக அறிந்து கொண்டார். இதற்காக டோனி ஹெட்டனை விற்க வேண்டி வந்தது. மேலும் டோனியின் கனவுகள் சுக்குநூறானது. எனினும், விளைமாதர் தனது குழந்தையை அழைத்துக் கொண்டு வந்து தன்னிடம் டோனி எந்த வித உறவிலும் ஈடுபடவில்லை என்று சாட்சியம் சொன்னார். இதனையடுத்து டோனி, விவாகரத்துப் பேச்சுவார்த்தைகளில் இருந்து விலகி, ஆறு மாதங்களுக்கு பயணிக்க விரும்புவதாக அறிவித்தார். அவர் திரும்பியவுடன், பிரெண்டா தனது விவாகரத்துப் பெறாலம் என்றார், ஆனால் எந்தவொரு நிதியும் தரப்போவதில்லை என்றும் அவர் கூறுனார். \n\nடோனியிடமிருந்து எதிர்பார்த்த பணம் வராததால், பீவர், பிராண்டா மீதிருந்த ஆர்வத்தை விட்டுவிட்டார். ஏனெனில் அவர் வறுமையில் தள்ளப்பட்டு தவித்துக்கொண்டிருந்தார். இதற்கிடையில், டோனி ஒரு ஆராய்ச்சியாளரான டாக்டர் மெசிங்கர்ரை சந்தித்தார். அமேசான் மழைக்காடுகளில் தொலைந்து போன நகரத்தை தேடுவதற்கான அவரது பயணத்தில் டோனியும் இணைந்தார். டோனி, தனது கப்பல் பயணத்தின் போது தெரசா டி விட்ரே என்பவரை சந்தித்து காதல் வயப்படுகிறார். அந்தப் பெண் ரோமன் கத்தோலிக்கர் என்று தெரிந்த பின் தான் ஒருவரை திருமணம் செய்தது மற்றும் தற்போது விவகாரத்து பெற காத்திருப்பதை கூறி அவரிடமிருந்து விலகினார். பிரேசிலில், மெசிங்கர் திறமையற்ற அமைப்பாளர் என்பதை நிரூபிக்கிறார்; இதனால் அவரது சொந்த வழிகாட்டிகளை கட்டுப்படுத்த இயலாமல் போனது, வழிகாட்டிகள், அவரையும் மற்றும் டோனியையும் காட்டில் ஆழத்தில் கைவிட்டுவிடுகின்றனர். டோனி நோய்வாய்படுகிறார். மெசிங்கர், தன்னிடமிருந்து ஒரு படகில் உதவி கேட்பதற்காக போகிறார். அப்படி போகையில் வழிதவறி நீர்வீழ்ச்சி இருக்கும் பகுதிக்குள் இழுத்துச் செல்லப்பட்டு இறந்து போகிறார். \n\nடோனி பிரம்மை பிடித்தவராய் காட்டில் அலைந்து கொண்டிருந்தார். அப்போது டோடு என்பவர் டோனியை காப்பாற்றுகிறார். மெதுவாக டோனி, தனது ஆராக்கியத்தை பெறுகிறார். இந்த டோடு, காட்டில் இருக்கும் ஒரு பழங்குடி இன மக்களை ஆட்சி செய்கிறார். டோடு படிப்பறிவு இல்லாதிருந்தாலும் சார்லஸ் டிக்கின்சின் புத்தகங்களை வைத்திருந்தார். அந்த புத்தகங்களை தனக்கு வாசித்து பொருள் விளக்கம் தருமாறு டோனியிடம் கட்டளையிடுகிறார். இந்த வாசிப்பு தொடர்ந்து கொண்டிருந்தது. ஒரு கட்டத்தில் டோனி, தனது விருப்பத்திற்கு மாறாக தான் இந்தக் காட்டில் இருப்பதாக உணர்ந்தார். டோனியை காப்பாற்றுவதற்காக ஒரு குழு அங்கு வருகிறது. இதனை அறிந்த டோடு, டோனியை போதை மருந்து கொடுத்து மயக்கி, மறைத்து வைக்கிறார். டோனியை தேடி வரும் குழுவிடம், டோனியின் கை கடிகாரத்தை கொடுத்து, டோனி இறந்து விட்டதாக சொல்கிறார். டோனி தான் காப்பாற்ற படுவதற்கான நம்பிக்கையை இழக்கிறார். இதன் மூலம், டோனி இனி எப்போதும் சார்லஸ் டிக்கின்ஸ் புத்தகங்களை டோடுக்காக வாசிப்பது நிரந்தரமாகிறது. இலண்டனில் டோனியின் மரணச் செய்தி ஏற்றுக்கொள்ளப்படுகிறது. ஹெட்டன் அவரது உறவினர்களின் வசம் செல்கிறது, டோனியின் நினைவாக, ஒரு நினைவுச்சின்னத்தை ஹெட்டனில் நிறுவுகின்றனர், அதே நேரத்தில் பிரண்டா, டோனி நண்பன் ஜாக் கிரான்ட்-மென்ஸிஸை மணக்கிறார். \n\nSection::::பின்புலம்.\n1903 ஆம் ஆண்டு ஆர்தர் வாக்கின் இளைய மகனாக ஏவலின் வாக் பிறந்தார். அவரின் தந்தை லண்டனில் உள்ள சாப்மேன் & ஹால் என்ற புத்தகப் பதிப்பகத்தின் நிர்வாக இயக்குனராக இருந்தார். ஆக்ஸ்போர்டில் உள்ள லேன்சிங் கல்லூரி மற்றும் ஹெர்ட்ஃபோர்ட் கல்லூரியில் படிப்பை முடித்த பின் எழுத்தாளர் ஆவதற்கு முன் வாக் மூன்றாண்டுகள் தனியார் ஆயத்த பள்ளிகளில் கற்பிக்கும் ஆசிரியர் பணியில் இருந்தார். அதன் பின் 1926 ஆம் ஆண்டில் வாக்கின் சிறுகதையான சமநிலை (The Balance), முதன்முதலாக வணிக ரீதியில் சாப்மேன் & ஹால் பதிப்பகத்தால் அச்சிடப்பட்டு வெளியிடப்பட்ட அவரது முதல் படைப்பாகும். இதன் பின் சிறிது காலம் டெய்லி எக்ஸ்பிரஸ் (Daily Express) நாளிதழில் செய்தியாளராகப் பணிபுரிந்தார். \n"}
{"id": "399923", "url": "https://ta.wikipedia.org/wiki?curid=399923", "title": "எலிசபெத் இலாதா", "text": "எலிசபெத் இலாதா\n\nஎலிசபெத் இலாதா \"(Elizabeth Lada)\" ஓர் அமெரிக்க வானியலாளர் ஆவார். இவர்தன் ஆய்வில் \"வளிம மூலக்கூற்று ஒண்முகில்களில் பொதிந்த முகிழ்நிலை பால்வெளிக் கொத்துகளின் தோற்றம், இயல்புகள், படிமலர்ச்சியில்\" ஆர்வம் கொண்டுள்ளார்.\nஇவருக்கு 1992 இல் வானியலுக்கான ஆன்னி ஜம்ப் கெனான் விருது வழங்கப்பட்டது. இவர் தனது மேரிலாந்து பல்கலைக்கழகப் பணிகளுக்காக அபுள் ஆய்வுநல்கையும் வென்றுள்ளார். இவருக்கு 1999 இல் தேசிய அறிவியல் அறக்கட்டளையின் வாழ்க்கைப்பணி விருதும் வழங்கப்பட்டது. இவர் 1998 இல் குடியரசுத் தலைவரின் அறிவியலாளர், பொறியியலாளர்களுக்கான தொடக்க வாழ்க்கைப்பணி விருதும் பெற்றுள்ளார்.\nSection::::வாழ்க்கை.\nஇவர் 1983 இல் யேல் பல்கலைக்கழகத்தில் இருந்து இயற்பியலில் இளமறிவியல் பட்டம் பெற்றார். இவர் 1990 இல் டெக்சாசு பல்கலைக்கழகத்தில் வானியலில் முனைவர் பட்டம் பெற்றார். Lada is currently Professor of Astronomy at the University of Florida.\n"}
{"id": "399924", "url": "https://ta.wikipedia.org/wiki?curid=399924", "title": "பிரான்செசு உலோவாட்டர்", "text": "பிரான்செசு உலோவாட்டர்\n\nபிரான்செசு உலோவாட்டர் \"(Frances Lowater)\" (1871? - 1956) ஒரு பிரித்தானிய அமெரிக்க இயற்பியலாளரும் வானியலாளரும் ஆவார். இவர் இங்கிலாந்தில் நாட்டிங்காமில் உள்ள பல்கலைக்கழகக் கல்லூரியிலும் கேம்பிரிட்ஜில் உள்ள நியூன்காம் கல்லூரியலும் படித்து தன் இளவல் பட்டத்தைப் பெற்றார். இவர் பின்னர் அமெரிக்காவுக்கு இடம்பெயர்ந்து பிரின் மாவர் கல்லூரியில் தன் முனைவர் பட்டத்தை 1906 இல் பெற்றார். இவர் த்ன் முனைவர் பட்ட ஆய்வின்போது இயற்பியல் ஆய்வக விளக்குநராகச் சேர்ந்து 1910 வரை தொடர்ந்து அப்பதவியில் இருந்தார். இவர் ஓராண்டு இல்லினாயிசில் அமைந்த வெசுட்டுபீல்டு கல்லூரியில் பணிபுரிந்தார். இவர் நான்காண்டுகளிராக்போர்டு கல்லூரியில் பணிபுரிந்தார். பிறகு வெல்லெசுலி கல்லூரிக்குச் சென்று தன் வாழ்க்கைப்பணி முழுவதும் அங்கேயே கழித்தார். இடையில்1910 முதல் 1911 வரை ஒராண்டுக்கு வெசுட்டர்ன் மகளிர் கல்லூரியல் கல்வி பயிற்றுவித்துள்ளார்.\n\nஇவரது கதிர்நிரல் வரைவு ஆராய்ச்சி மீரா, ஆர் இலியோனிசு, ஆர் செர்பெண்டிசு, டீ செபீ ஆகிய விண்மீன்களில் நடத்தப்பட்டது. இவர் கந்தக ஈராக்சைடு உட்கவர் கதிர்நிரல்களை ஆய்வு செய்தார். இவர் தன் ஆய்வை யெர்க்கேசு வான்காணகத்தில் மேற்கொண்டார். இவர் அரசு வானியல் கழகத்திலும் இலண்டன் இயற்பியல் கழகத்திலும் ஆய்வுறுப்பினர் ஆவார். இவர் இலண்டன் இயற்பியல் கழகத்தின் \"இயற்பியல் முன்னேற்ற அறிக்கை\" மூன்றாம் தொகுதியை வில்பிரீடு பாசில்மன் உடன் இணைந்து வெளியிட உதவினார்; இவர் அரசு நிறுவனத்துக்கும் உறுப்பினராகத் தேர்வு செய்யப்பட்டார். இவர்1956 இல் இறந்தார்.\n"}
{"id": "399926", "url": "https://ta.wikipedia.org/wiki?curid=399926", "title": "புளோரன்சு பார்த்தீனியா இலெவிசு", "text": "புளோரன்சு பார்த்தீனியா இலெவிசு\n\nபுளோரன்சு பார்த்தீனியா இலெவிசு \"(Florence Parthenia Lewis)\" (செப்டம்பர் 24, 1877 – கிடைக்கவில்லை) ஓர் அமெரிக்க கணிதவியலாளரும் வானியலாளரும் ஆவார்.\n\nSection::::இளமையும் கல்வியும்.\nஇவர் கான்சாசைச் சேர்ந்த இசுகாட்டில் பிறந்தார். இவர் ஆசுட்டீனில் உள்ள டெக்சாசு பல்கலைக்கழகத்தில் சேர்ந்து 1897 இல் தன் இளவை பட்டத்தைப் பெற்றார். இராடுகிளிப் கல்லூரியில் த முதுவர் பட்டத்தை 1906 இல் பெற்றார். இவர் தன் முனைவர் பட்டத்தை வானியலிலும் கணிதவியலிலும் ஜான் ஆப்கின்சு பல்கலைக்கழகத்தில் பெற்றார்.\n\nSection::::வாழ்க்கையும் ஆராய்ச்சியும்.\nஇவர் தன் வாழ்க்கைப்பணி முழுவதும் தான் 1908 இல் பயிற்றுநராகச் சேர்ந்து பேராசிரியராகி கவுச்சர் கல்லூரியிலேயே 1938 இல் தகைமைப் பெராசிரியருமாகிப் பணிபுரிந்தார். இவர் இயற்கணித மாறிலிகளின் வடிவியல் விளக்கத்துக்காகப் பெயர்பெற்றவர் ஆவார்.\n\nSection::::தகைமைகளும் விருதுகளும்.\nஇவர் அமெரிக்கக் கணிதவியல் கழகத்தில் நீண்ட காலம் உறுப்பினராக இருந்துள்ளார். இவர் 1919 முதல் 1922 வரை நகரமன்ற உறுப்பினராகவும் இருந்துள்ளார். இவர் அமெரிக்க வானியல் கழகத்திலும் பசிபிக் வானியல் கழகத்திலும் உறுப்பினராக இருந்துள்ளார்.\n"}
{"id": "399930", "url": "https://ta.wikipedia.org/wiki?curid=399930", "title": "இந்தியாவிற்கு ஒரு பாதை (திரைப்படம்)", "text": "இந்தியாவிற்கு ஒரு பாதை (திரைப்படம்)\n\nஇந்தியாவிற்கு ஒரு பாதை (A Passage to India) என்பது 1984 ஆம் ஆண்டின் பிரித்தானிய காலத்தில் நடந்த நிகழ்வுகளை அடிப்படையாக கொண்டு டேவிட் லீன் என்பவரால் எடுக்கப்பட்ட ஒரு ஆங்கிலத் திரைப்படம். இதன் திரைக்கதை சாந்தா ராம ராவ் என்பவரின் நாடகத்தை ஒத்தும் மற்றும் இதே தலைப்பில் இ.எம். பிராஸ்டர் என்பவரால் எழுதப்பட்ட நாவலை ஒத்தும் உருவாக்கப்பட்டது.\n\nஇந்தப் படம் லீனின் திரைப்பட வாழ்க்கையில் அவர் எடுத்த கடைசிப் படம் மற்றும் 1970 ஆம் ஆண்டு வெளிவந்த ரியான்னின் மகள் என்ற படத்திற்குப் பின் பதினான்கு ஆண்டுகள் இடைவெளிக்குப் பிறகு லீன் இயக்கிய படமும் ஆகும். லாரன்ஸ் ஆஃப் அரேபியாவிற்குப் பிறகு உலக அளவில் சிறந்த படம் என்று விமர்சகர்களால் பாராட்டப்பட்டத் திரைப்படமாக அமைந்தது. இந்தத் திரைப்படம் 11 அகாதமி விருதுகளுக்குப் பரிந்துரைக்கப்பட்டது. அதில் சிறந்த படம், லீனுக்குச் சிறந்த இயக்குனர் மற்றும் ஜூடி டேவிஸ்க்கு அவரின் கதாப்பாத்திரமான அடிலியா குவஸ்டர்ட்டுக்காகச் சிறந்த நடிகை கிடைத்தது. பெர்கி அஷ்கிர்ப்ட் சிறந்த துணை நடிகைக்கான அகாடமி விருதை மிசஸ் மூர் (Mrs Moore) என்ற பாத்திரத்தில் நடித்தமைக்காகப் பெற்றார், இந்த விருதை அவர் தனது 77 வது வயதில், சிறந்த துணை நடிகை விருதை வென்றார். மேலும் சிறந்த அசல் பின்னணி இசை கோர்வைக்காக மாரிஸ் ஜாரே தனது மூன்றாவது அகாடமி விருது வென்றார்.\n\nSection::::கதைக் களம்.\nஅடிலியா குவஸ்டர்ட் இங்கிலாந்திலிருந்து இந்தியாவிற்கு கடல் பயணமாக திருமதி மூர் (Mrs Moore) உடன் பயணித்தார். மூர் என்பவர் அடிலியாவின் எதிர்கால மாமியார் அதாவது கணவராக வரப்போகும் ரோனி ஹீசிலாப் என்பவரின் தாயார். ரோனி, மூர்ரின் முதல் கணவர் மூலம் பிறந்த மகனாவார். தற்போது ரோனி இந்தியாவில் இருக்கும் சந்தப்பூர் என்னும் ஊரில் மாவட்ட ஆட்சியராக (கலெக்டர்) பணிபுரிகிறார். அடிலியாவிற்கு அவரைச் சந்திக்கும் நோக்கத்தில் தான் இந்த இந்தியப் பயணம் இருந்தது.\n\n1920 களில் இந்தியாவில் சுதந்திர போராட்டம் அதிகரித்திருந்த காலம் அது. மேலும் பிரித்தானிய சமுதாய மக்கள் இந்திய சமுதாய மக்களிடமிருந்து தனித்து இருந்தனர். அதனால் இரண்டு சமுதாய மக்களிடையே ஒரு பெரும் இடைவெளி உருவாகி இருந்த சமயம். அதனால் இந்தப் பயணத்தில் இவர்கள் இருவருக்கும் ஒருவித வெறுப்புணர்வு ஏற்பட்டிருந்தது. அப்போது இவர்களுக்கு ஊக்கம் அளிக்கும் விதத்தில் உள்ளூர் பள்ளிக் கண்காணிப்பாளரான ரிச்சர்ட் ஃபீல்டிங் (ஜேம்ஸ் ஃபாக்ஸ்), அவர்களை ஒரு விசித்திரமான, வயதான இந்தியப் பிராமண அறிஞர் பேராசிரியர் நாராயண் கோட்போலே (அலெக் கின்னஸ்) என்பவரை அறிமுகம் செய்து வைக்கிறார். மேலும் ஒரு சந்தர்ப்பத்தில் திருமதி. மூர் ஒரு இந்திய மருத்தவரான அசிஸ் அஹமத் என்பவரைச் சந்திக்கிறார். அவர் மூர்ரை அங்கிருக்கும் மராபார் குகைக்கு அழைத்துச் செல்ல ஒப்புக்கொள்கிறார்.\n\nஅடிலியா, திருமதி. மூர் மற்றும் அசிஸ் ஆகிய மூவரும் அந்தக் குகைக்குச் செல்கிறார்கள். குறைவான நபர்களே குகைக்குள் இருந்தாலும், திருமதி. மூர் குகை சுவர்களில் இருந்து வெளிப்படும் அதிகமான எதிரொலி சத்தத்தால் பாதிப்புக்குள்ளாகிறார். அந்தக் குகையில் ஒரு சிறு ஒலி கூட குகைகளின் சுவர்களில் பட்டு பன்மடங்கு ஒலி அலைகளாக பெருகி எதிரொலிக்கிறது. ஆனாலும் திருமதி மூர், அடிலியா மற்றும் அசிஸ் இருவரையும் ஒரே வழிகாட்டியின் உதவியுடன் குகையைப் பார்க்க மேலும் போகுமாறு ஊக்கப்படுத்துகிறார்.\n\nகுழுவிலிருந்து சிறு தூரத்திலுள்ள குகையின் உயரமான பகுதியை அவர்கள் இருவரும் வந்தடைகிறார்கள். அந்தப் பகுதிக்குள் நுழைவதற்கு முன்பு, அசிஸ் புகைப்பதற்காகத் தனியாகச் செல்கிறார். சிறிது நேரம் கழித்து, அவர் திரும்பி வந்த பின் அடிலியா அங்கிருந்து மர்மமான முறையில் காணாமல் போனதை உணர்ந்தார். அப்போது அடிலியா மலைக்கு கீழே ஓடுவதைப் பார்த்தவுடன் அவர் அதிர்ச்சியடைந்தார். மேலும் மருத்துவரின் மனைவியான திருமதி. காலண்டர் (ஆன் பிர்பாங்க்) அடிலியாவை அவருடைய இல்லத்திற்கு அழைத்துக் கொண்டு போகிறார். பின் அவர் அடிலியாவின் இரத்த காயங்களுக்கு மருத்துவம் செய்து அடிலியாவைக் காப்பாற்றி விடுகிறார்.\n\nஅசிஸ் இல்லத்திற்கு திரும்பிய பிறகு, அவர் மேல் அடிலியாவைக் குகைக்குள் வைத்து பலாத்காரம் செய்ய முயன்றதாக வழக்கு பதிவு செய்யப்பட்டு சிறையில் அடைக்கப்படுகிறார். திருமதி. மூர் குடும்பம், அசிஸ் எந்த தவறும் செய்ய வாய்ப்பில்லை என்று அவர் மீது முழு நம்பிக்கை கொண்டிருந்தது. மேலும் மூர் இந்தியாவிலிருந்து இங்கிலாந்திற்குப் புறப்படுகிறார். கடல் பயணத்தில் திருமதி. மூர் விரைவாக நோய் வாய்ப்படுகிறார். பின் சில நாட்களில் இறந்தும் விடுகிறார்.\n\nநீதிமன்றத்தில் அடிலியாவிடம் குறுக்கு விசாரனை நடத்தப்பட்டது அதில் அவர் அசிஸ் தன்னை பலாத்காரம் செய்ய முயற்சிக்கவில்லை அதனால் தனது புகாரை திரும்பப் பெற்றுக் கொள்வதாகவும் கூறினார். இதனால் அசிஸ் நிரபராதி என்று உறுதிபடுத்தப்படுகிறது. அவர் விடுவிக்கப் படுகிறார். ஆனால் அடிலியா பொய்ப் புகார் கொடுத்ததால் பிரித்தானிய சமுதாயம் தங்களின் ஆதரவை நிறுத்திக் கொள்கின்றனர். ஆனால் அடிலியாவிற்கு கல்லூரி செல்ல ரிச்சர்ட் ஃபீல்டிங் மட்டும் உதவிகிறார். அவள் விரைவில் இங்கிலாந்திற்குத் திரும்புகிறார். அசிஸ் தனது மேற்குக் கூட்டாளிகளின் உதவியுடன் விரைவில் ஒரு புதிய வேலையை தொடங்குகிறார் . அவர் காஸ்மீரில், சிரிநகரின் ஏரி அருகே ஒரு மருத்துவமனை ஆரம்பிக்கிறார்.\n\nஇதற்கிடையில் அடிலியாவின் உதவியுடன் ஃபீல்டிங், திருமதி. மூர்ரின் மகளான ஸ்டெல்லா மூர்ரை திருமணம் முடிக்கிறார். ஸ்டெல்லா அவளது தாயாரின் இரண்டாவது திருமணம் மூலம் பிறந்தவர். அசிஸ் மீண்டும் ஃபீல்டிங்கிடம் தொடர்புகொள்கிறார். தன்னை விடுவிக்க உதவிய அவர்மேல் கொடுத்த புகாரை திரும்பப் பெற்ற அடிலியாவின் தைரியத்தை பாராட்ட தான் நீண்ட நெடிய நாட்கள் எடுத்துக் கொண்டதற்கு அடிலியாவிடம் தான் மன்னிப்புக் கேட்பதாகவும் கூறினார்.\n\nஅந்த குகைக்குள் அடிலியாவிற்கு எப்படி யாரால் காயங்கள் உண்டாகியது, அங்கு நடந்த மர்மச் சம்பவங்கள் என்ன என்ற அந்த மர்ம முடிச்சு அவிழ்க்கப்படாமலேயே லீன் படத்தின் கதையை முடித்திருப்பார்.\n\nSection::::பின்புலம்.\nஇ.எம். பிராஸ்டர் இந்தியாவிற்கு ஒரு பாதை என்ற இந்தப் புதினத்தை அவர் இந்தியாவில் 1912 மற்றும் 1913 ஆண்டுகளின் இடைப்பட்ட காலத்தில் தங்கி இருந்தபோது எழுத ஆரம்பித்தார் (அப்போது அவர் ஒரு இந்திய இளைஞர் சையத் ரோஸ் மசூத் என்பவருக்கு லத்தின் மொழி கற்றுக் கொடுக்கும் போது அந்த இளைஞரால் ஈர்க்கப்பட்டார்) பின் புதினத்தை அவர் 1921 ஆம் ஆண்டு இந்திய மஹாராஜா ஒருவரின் செயலாளராக பணிபுரிந்த போது முடித்தார். இந்தப் புதினத்தின் முதல் பதிப்பு 6 சூன் 1924 ஆண்டு வெளிவந்தது. இந்த நாவல் பிராஸ்டரின் மற்ற நாவல்களை விட வேறுபட்டிருந்தது ஏனெனில் இதில் அரசியல் தாக்கம் மிக குறைவாக இருந்தது.\n\nஇப்புதினத்தில் அவர் பிரித்தானியா மற்றும் இந்தியா இடையே உள்ள உறவைப் பற்றிய ஒரு சமநிலைப் பார்வை இருந்தது. மேலும் புதினத்தின் முடிவில் அந்த குகைகுள் என்ன நடந்தது என்பதைப் பற்றிக் கூறாமல் அதைப் புதினத்தைப் படிப்பவரின் எண்ணத்திற்கு விட்டுவிட்டார். அதனால் இந்தப் புதினம் இலக்கிய வட்டத்தில் மிகச் சிறந்த விமர்ச்சனத்திற்குள்ளானது. அது தவிர ஆங்கில இலக்கியத்தின் மிகச் சிறந்த படைப்பு என்ற பெயரும் பெற்றது.\n"}
{"id": "399943", "url": "https://ta.wikipedia.org/wiki?curid=399943", "title": "மத்திசன்–பப்பாபெத்ரு–டிக்சன் சமன்பாடுகள்", "text": "மத்திசன்–பப்பாபெத்ரு–டிக்சன் சமன்பாடுகள்\n\nஇயற்பியலில், குறிப்பாக பொதுச் சார்புக் கோட்பாடில், மத்திசன்–பப்பாபெத்ரு–டிக்சன் சமன்பாடுகள் (\"Mathisson–Papapetrou–Dixon equations\") ஈர்ப்புப் புலம் ஒன்றில் செல்லும் தன்னைத்தானே சுழலும் விண்பொருளின் இயக்கத்தை விவரிக்கின்றன.\n\nஇச்சமன்பாடுகளை மைரன் மெத்திசன், டபிள்யூ. டி. டிக்சன், அகிலெசு பப்பாபெத்ரு எனும் இயற்பியலாளர்கள் தனித்தனியாக வெவ்வேறு காலகட்டங்களில் கோட்பாட்டளவில் கண்டறிந்தனர். ஆகையால், அவர்களின் பெயராலேயே இச்சமன்பாடு அழைக்கப்பெறுகிறது.\n\nformula_1 நிறையுள்ள ஒரு விண்பொருளொன்றின் இயக்கத்தை, கீழ்க்காணும் பண்புரு சமன்பாடுகளின் மூலம் காணலாம்.\n\nformula_2\n\nஇங்கு,\n\nSection::::மத்திசன்-பப்பாபெத்ரு சமன்பாடுகள்.\n\"m\" திணிவுள்ள துணிக்கை ஒன்றின் மத்திசன்-பப்பாபெத்ரு சமன்பாடுகள் பின்வருமாறு:\n"}
