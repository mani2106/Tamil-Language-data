{"id": "421521", "url": "https://ta.wikipedia.org/wiki?curid=421521", "title": "நங்கர்கார் மாகாணம்", "text": "நங்கர்கார் மாகாணம்\n\nநங்கர்கார் (\"Nangarhār\" (; ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. இந்த மாகாணமானது, இருபத்து இரண்டு மாவட்டங்களாக பிரிக்கப்பட்டுள்ளது. மாகாணத்தின் மக்கள் தொகை 1,436,000. ஆகும். நங்கர்கார் மாகாணத்தின் தலைநகராக ஜலாலாபாத் நகரம் உள்ளது.\n\nSection::::வரலாறு.\nநங்கர்கார் மாகாணமானது முதலில் அகாமனிசியப் பேரரசுக்கு உட்பட்ட, காந்தாரதேச மாகாணத்தின் ஒரு பகுதியாக இருந்தது. நங்கர்கார் மாகாணப் பகுதியைம், கிழக்கு ஈரானிய பகுதியும் சந்திரகுப்த மவுரியின் தலைமையிலான மௌரிய பேரரசால் கைப்பற்றப்பட்டது. மௌரியர்களால் இப்பிரதேசத்தில் இந்து, பௌத்த சமயங்கள் அறிமுகப்படுத்தப்பட்டன. மேலும் மௌரியர்கள் மத்திய ஆசியாவில் இன்னும் பல பிரதேசங்களை உள்ளூர் பாக்டிரியன் படைகளிடம் இருந்து கைப்பற்றும் நோக்கத்துடன் திட்டமிட்டு இருந்தனர் இதனால் செலியூஷியா சந்திரகுப்த மௌரியருடன் சமாதான ஒப்பந்தம் செய்து கொண்டு, இந்துகுஷ் மலைகளுக்கு தெற்குப் பிரதேசத்தை மௌரியர்கள் கட்டுப்பாட்டில் விடுத்து, 500 யானைகளை பரிசாக அளித்தான்.\n\nவடமேற்கில் தங்களை வலுப்படுத்திக் கொண்ட, சந்திரகுப்தர் நந்த பேரரசை கிழக்கு நோக்கி நகர்த்தினார். ஆப்கானிஸ்தான் நாட்டில் குறிப்பிடத்தக்க அளவில் பண்டைய புத்த மத பாரம்பரிய மற்றும் கலை மிச்சங்கள் பரந்த அளவிலான தொல்லியல் கண்டுபிடிப்புகள் மூலம் கண்டறியப்பட்டு பதிவு செய்யப்பட்டுள்ளன. வரலாற்றில் கௌதம புத்தர் (கி.மு 563 முதல் 483) தன் வாழ்நாளில் பால்க் பகுதிக்கு வரவில்லை என, தன் பதிவுகளில் கூறுகிறார் சுவான்சாங்.\n\nகி.பி. 520இல் நங்கர்கார் பகுதிக்கு வந்த சாங் யூன் என்ற ஒரு சீன துறவி இந்தப் பகுதி மக்கள் பெளத்தர்கள் என்று குறிப்பிட்டுள்ளார். மேலும் சாங் யூன் புத்தரின் புனித தோள்பட்டை எலும்பு கொண்ட ஒரு விகாரையானது நங்கர்கார் (நா-ல்கா-லோ-ஹு) பகுதியில் இருந்த‍தையும், க‍க்லாம் (லக்மான் மாகாணத்தில் உள்ள மிக்டார்லம்) என்ற இடத்தில் புத்தரின் 18 அடி உடைய மேலாடையின் 13 துண்டுகள் பாதுகாக்கப்படுவதையும், நாக்கி நகரில், புத்தர் ஒரு பல் மற்றும் முடி பாதுகாக்கப்பட்டுவருவதையும் குறிப்பிட்டுள்ளார்.\n\n10 ஆம் நூற்றாண்டின் பிற்பகுதியில் ஜெயபாலன் தோற்கடிக்கப்பட்ட பின்னர் இந்த பிரதேசம் கஜினி பேரரசின் வசமானது. பின்னர் இப்பகுதியை கில்ஜி வம்சம், லௌதி வம்சம், முகலாயப் பேரரசு போன்றவை ஆண்டன. இதன்பிறகு 1747 இல் துராணிப் பேரரசின், அகமது ஷா துரானியால் கைப்பற்றப்பட்டது.\n\nமுதல் ஆங்கிலோ-ஆப்கானிய போரின் போது, பிரித்தானியர் தலைமையிலான இந்தியப் படைகள் 1842 இல் ராவல்பிண்டிக்கு செல்லும் வழியில் தோற்கடிக்கப்பட்டன. பிரித்தானியர் தலைமையிலான இந்தியப் படைகள் 1878 ஆம் ஆண்டில் மீண்டும் வந்தன, ஆனால் சில ஆண்டுகளுக்கு பின்னர் அவை பின்வாங்கின. 1919 ஆம் ஆண்டு மூன்றாம் ஆங்கிலோ-ஆப்கானியப் போரின்போது அரசர் அமனுல்லாகான் தலைமையிலான ஆப்கான் படைகளுக்கும், பிரித்தானிய இந்தியப் படைகளுக்கும் இடையில் துராந்து எல்லைப் பகுதியில் சில சண்டைகள் நடந்தன.\n\n1980 களில் ஆப்கான் சோவியத் போர் வரை இந்த மாகாணம் ஒப்பீட்டளவில் அமைதியாக இருந்தது. இப்போர் நடந்த காலத்தில் சோவியத் ஆதவு பெற்ற, ஆப்கானிஸ்தான் ஜனநாயக குடியரசுக்கு எதிராக பாக்கித்தான் ஆதரவு முஜாகிதின்கள் (கிளர்ச்சிப் படைகள்) நங்கர்கார் பகுதியைப் பயன்படுத்திக் கொண்டன. பாக்கித்தானில் பயிற்சி பெற்ற முஜாகிதீன்களுக்கு அமெரிக்கா மற்றும் சவுதி அரேபியாவிலிருந்து நிதியுதவி கிடைத்த‍து. அரேபு நாடுகளில் இருந்து வந்த பல அரபு போராளிகள் முகமது நஜிபுல்லாவின் அரசு படைகளுக்கு எதிராக போராடினர், இறுதியாக முஜாகிதீன்கள் ஜலாலாபாத்திற்கு அருகே அவர்களை தோற்கடித்தனர். 1992 ஏப்ரலில், சனாதிபதி நஜிபுல்லா பதவி விலகினார். இதன்பிறகு பல்வேறு முஜாஹிதீன் குழுக்கள் நாட்டை தங்கள் கட்டுப்பாட்டில் கொண்டுவந்தன. 1992 இல் பெஷாவர் உடன்படிக்கை தோல்வியடைந்த பிறகு, முஜாகிதீன்கள் தங்களுக்குள் துப்பாக்கிகளை ஏந்தினர். இதனால் நாடு முழுவதும் உள்நாட்டுப் போர் துவங்கியது. இப்பகுதியை 1996 இல் தலிபான்கள் கைப்பற்றினர். அதன்பிறகு நங்கர்கார் மாகாணத்தில் அல் கொய்தா பயிற்சி முகாம்கள் நிறுவப்பட்டன.\n\nSection::::அண்மைய வரலாறு.\n1990களின் பிற்பகுதியில் நங்கர்காரில் ஒசாமா பின் லேடன் வலுவாக இருந்தார். 2001 டோரா போரா போர்த் தொடரில் அமெரிக்க தலைமையிலான படைகளுக்கு எதிராக இவர் போரை நடத்தினார். இறுதியில் இவர் பாக்கித்தானின் அபோதாபாத்துக்கு, தப்பிச் சென்றார், அங்கு அவர் 2011இல் ஒரு இரவுத் தாக்குதலில், சீல் குழுவைச் சேர்ந்த ஆறு வீர‍ர்களால் கொல்லப்பட்டார்.\n\n2001 ஆம் ஆண்டின் பிற்பகுதியில் தலிபான்கள் அகற்றப்பட்டு, கர்சாய் தலைமையிலான நிர்வாகம் உருவான பின்னர், அமெரிக்காவின் தலைமையிலான சர்வதேச பாதுகாப்பு உதவிப் படை (ISAF) மற்றும் ஆப்கானிய தேசிய பாதுகாப்பு படைகள் (ANSF) படிப்படியாக இப்பகுதியின் பாதுகாப்பை தங்கள் வசம் எடுத்துக்கொண்டன. இருந்த போதிலும், தலிபான் கிளர்ச்சியாளர்கள் ஆப்கானிய அரசாங்கப் படைகளுக்கு எதிரான தாக்குதலை தொடர்கின்றனர். ஹக்கானி வலைப்பின்னல் மற்றும் ஈராக் இஸ்லாமிய அரசு மற்றும் லெவந்த்-கொராசான் மாகாண போராளிகள் (ISIL-KP) போன்ற தீவிரவாதிகள் போன்றோர் இந்த தாக்குதல்களுக்கு காரணம் என்று குற்றம் சாட்டுகின்றனர், சில சமயங்களில் பெரும் தற்கொலை குண்டு வெடிப்புகளும் நிகழ்த்தப்படுகின்றன. துராந்து எல்லைப் பகுதியை ஒட்டிய மாவட்டங்களில் பாகிஸ்தானிய இராணுவப் படைகளால் பல அத்துமீறல்கள் நடத்தப்படுவதாக குற்றச்சாட்டப்படுகிறது. மோதல் மையமாக காபுல் மற்றும் குனார் ஆற்றுப் பகுதிகள் உள்ளன, இந்த ஆறுகள் நங்கர்காரின் வழியாக பாய்கின்றன.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் ஹயத்துல்லா ஹயாத் ஆவார். அவருக்கு முன்பிருந்த சாலிம் கான் குன்டுசி, 2016 அக்டோபர் 22 அன்று பதவி விலகினார். குல் அகா ஷெர்சே 2004 முதல் ஆளுநராகப் பணியாற்றினார், ஆனால் 2014 ஆப்கானிய ஜனாதிபதித் தேர்தலில் போட்டியிடுவதற்காக விலகினார். மாகாணத்தின் தலைநகராக ஜலாலாபாத் நகரம் மாநிலத்தின் தலைநகரமாக விளங்குகிறது.\n\nமாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறையும் (ஏஎன்பி) ஆப்கான் உள்ளூர் காவல் துறையும் இணைந்து கையாள்கின்றன. அண்டை நாடான பாக்கிஸ்தானுடனான எல்லைப் பகுதிகளை ஆப்கான் எல்லைக் காவல் துறையால் (ஏபிபீ) கண்காணிக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nநங்கர்காரி மாகாணத்தின் எல்லைகளானது பாக்கித்தானின் நடுவண் நிர்வாகத்தில் பழங்குடிப் பகுதிகள் மற்றும் கைபர் மாகாண எல்லைகளை ஒட்டி உள்ளது. இந்த மூன்று பகுதிகளும் மிக நெருக்கமாக உறவு கொண்டுள்ளன, குறிப்பிடத்தக்க அளவு பயணமும் வர்த்தகமும் இரு திசைகளிலும் நடக்கின்றன.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 43% என்ற விகிதத்தில் இருந்தது, இது 2011 ஆண்டு 8% என குறைந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 22 % என்ற எண்ணிக்கையில் இருந்து 2011 ஆண்டு 60 % என உயர்ந்தது.\n\nSection::::கல்வி.\nநங்கர்காரி பல்கலைக்கழகமானது மாகாண தலைநகரான ஜலாலாபாத்தில் அமைந்துள்ளது. அரசு நிதியுதவியுடன் நடத்தப்படும் இப் பல்கைலக் கழகத்தில் இப்பகுதியில் இருந்து கிட்டத்தட்ட 6,000 மாணவர்கள் உயர் கல்வி பெறுகின்றனர்.\n\nமாகாணத்தில் பல பள்ளிகள் இயங்குகின்றன, இவை மாணவ மாணவிகளுக்கு அடிப்படைக் கல்வியை அளித்து வருகின்றன. மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 29% என்று இருந்தது. 2011 இல் இது 31% என உயர்ந்துள்ளது. \n\nSection::::மக்கள் வகைப்பாடு.\n2013 ஆம் ஆண்டு காலகட்டத்தில், மாகாணத்தின் மொத்த மக்கள் தொகை 1,436,000 ஆகும். தி இன்ஸ்ட்டிட்யூட் ஆஃப் தி ஸ்டடி ஆஃப் வார் நிறுவனத்தின் ஆய்வின்படி, \"மக்கள் தொகையில் மிகுதியானவர்கள் Pashtun; பத்து விழுக்காடுக்கும் குறைவான எண்ணிக்கையில் பசாய், தாஜிக், அரபு அல்லது பிற சிறுபான்மையினர் உள்ளனர்.\" கடற்படை முதுநிலை பட்டப்படிப்பின்படி, மாகாணத்தின் இன குழுக்கள் பின்வருமாறு: 91.1% பஷ்டூன்; 3.6% பசாய்; 2.6% அரபு; 1.6% தாஜிக்; 2.1% பிறர் ஆவர். \n\n"}
{"id": "421522", "url": "https://ta.wikipedia.org/wiki?curid=421522", "title": "வசந்தி சத்துராணி", "text": "வசந்தி சத்துராணி\n\nவசந்தி சத்துராணி (\"Vasanthi Chathurani\", ) பல விருதுகளை பெற்ற சிறந்த இலங்கை திரைப்பட மற்றும் தொலைக்காட்சி நடிகை ஆவார். 1978 ஆம் ஆண்டு வெளிவந்த பெண் கலைஞரான சுமத்ராவின் எகுனு லாமாய் என்ற படத்தில் தன் சிறு வயதிலேயே சிறப்பாக நடித்தார். பிரபலமான எல்லோராலும் பாராட்டப்பெற்ற நிர்மலா கதாபாத்திரம் கங்கா அட்டாரா படத்தில் இறந்த முன்னாள் நடிகர் மற்றும் அரசியல்வாதி விஜய குமாரணதுங்கவுடன் 1980 ஆண்டு இணைந்து நடித்தார். 1980 ஆம் ஆண்டு சரசுவய்யா சிறந்த நடிகைக்கான விருதை சிங்கள சினிமா துறையினால் வழங்கப்பட்டது.\n\nசத்துராணி தனது திறமையை தொலைக்காட்சி நாடக நிகழ்ச்சிகளிளும் நிலைநாட்டினார். இதில் குறிப்பாக இதி பஹான், கிராயா, காடுல்லா, கஜாமன் பவதா முதலிய தொலைக்காட்சி நாடகங்கள் ஆகும். இவர் சுமதி சிறந்த பிரபல நடிகை விருதை 1997 ஆம் ஆண்டு பெற்றார். மேலும் சுமதி சிறந்த தொலைக்காட்சி நாடக நடிகை விருதை 1998,2002,2009 ஆம் ஆண்டுகளில் பெற்றார்.\n\nSection::::ஆரம்ப வாழ்க்கை.\nவசந்தா டோரின் பிட்டர்சன் அக்டோபர் திங்கள் 18 ஆம் நாள் 1962 ஆம் ஆண்டு இலங்கையில் பிறந்தார். இவர் தன் ஆரம்ப பள்ளி படிப்பை புனித சிலுவை பள்ளி,கம்பகாவில் படித்தார்.\n\nSection::::தொழில்.\nவசந்தி சத்துராணி தன் பள்ளி பருவத்திலேயே 1978 ஆம் ஆண்டு பெண் இயக்குனர் சுமித்ராவின் எகுனு லாமாய் என்ற படத்தில் ஒரு முதன்மை கதாபாத்திரத்தில் நடிக்க வைக்கப்பட்டார். இதுவே இவரின் நடிப்பு திறமையை வெளிப்படுத்திய முதல் படமாக அமைந்தது. கங்கா அட்டாரா முதலிய விருது பெற்றுத்தரும் படங்களில் நடிக்கலானார். கங்கா அட்டாராலில் மனநிலை பாதித்த பெண்ணாக நடித்து அனைவரின் கவனத்தையும் ஈர்த்தார். 1979 ஆம் ஆண்டு இவருக்கு திருமணம் நடைபெற்றது. இதனால் சிறிது காலம் இவரின் கலைப்பயணத்தில் இடைவெளி ஏற்பட்டது. அடாரா ஹாசுனா திரைப்படம் மூலம் மறுபடியும் தன் ரசிகர்களால் வயவேற்கப்பட்டார். 2003 ஆம் ஆண்டு லெஸ்டர் ஜேம்ஸ் பீரிஸ் படமான வெஹென்டே வாலுவா படத்தில் மாலினி பொன்சேகா, சனத் குணதிலக்க, ரவீந்திர ரந்தெனியா உடன் இணைந்து நடித்துள்ளார்.\n\nசத்துராணி தற்பொழுது பல தொலைக்காட்சி நாடக தொடர்களில் நடித்துவருகிறார். இதில் குறிப்பாக அக பிபி மால், செடோனா மற்றும் ரங்கா சோபா ஆகிய மூன்று நாடகங்களை பிரேமகுமாரா ஜெயவர்த்தனா இயக்கினார். இக் கதைகளை சுமித்ரா ரகுபதி எழுதினார். மனோ மந்திரா, காடுல்லா, துர்கந்தயா, கிரியா, அக பிபி மால், இதிபஹான், கஜமான் நோநா போன்ற பல வகையிலான தொலைக்காட்சி தொடர்களை வசந்தி சாதுராணி நடித்துள்ளார்.\n\nSection::::பெற்ற விருதுகள்.\n1980 ஆம் ஆண்டு - சரசுவய்யா சிறந்த நடிகைக்கான விருது கங்கா அட்டாராவுக்காக<br>\n1997 ஆம் ஆண்டு - சுமதி சிறந்த பிரபல நடிகைக்கான விருது <br>\n1998 ஆம் ஆண்டு - சுமதி சிறந்த தொலைக்காட்சி நாடக நடிகைக்கான விருது துர்கந்தையாவுக்காக. <br>\n2002 ஆம் ஆண்டு - சுமதி சிறந்த தொலைக்காட்சி நாடக நடிகைக்கான விருது குலவம்யாவுக்காக.<br>\n2005 ஆம் ஆண்டு - ராய்கபம் சிறந்த தொலைக்காட்சி நாடக நடிகைக்கான விருது செடோனாவுக்காக.<br>\n2006 ஆம் ஆண்டு - சுமதி சிறந்த தொலைக்காட்சி நாடக நடிகைக்கான விருது அக பிபி மால்க்காக.<br>\n2006 ஆம் ஆண்டு - ராய்கபம் சிறந்த தொலைக்காட்சி நாடக நடிகைக்கான விருது அக பிபி மால்க்காக.\n\n"}
{"id": "421523", "url": "https://ta.wikipedia.org/wiki?curid=421523", "title": "எகிப்தின் துவக்க கால அரச மரபுகள்", "text": "எகிப்தின் துவக்க கால அரச மரபுகள்\n\nஎகிப்தின் துவக்க கால அரச மரபுகள் (Early Dynastic Period) மேல் எகிப்து மற்றும் கீழ் எகிப்தை ஒருங்கிணைந்த பின்னர் கிமு 3150 முதல் கிமு 2690 முடிய 460 ஆண்டுகள் எகிப்தை ஆண்ட முதல் வம்சம் மற்றும் இரண்டாம் வம்ச ஆட்சிக் காலத்தை எகிப்தின் துவக்க அரசமரபுகள் ஆகும். எகிப்தின் முதல் அரச வம்சத்தினர் எகிப்தை கிமு 3150 முதல் கிமு 2890 வரையும்; இரண்டாம் அரச வம்சத்தினர் கிமு 2890 முதல் 2686 முடியவும் ஆண்டனர். துவக்க கால எகிப்திய அரசை நிறுவியர் மன்னர் நார்மெர் ஆவார்.\n\nபொதுவாக எகிப்தின் துவக்க கால அரச மரபுகளை, எகிப்தின் முதலாம் அரச மரபுகள் என்றும் இரண்டாம் அரச மரபுகள் எனப்பிரிப்பர். கிமு 2686ல் பழைய எகிப்து இராச்சியம் தோன்றிய பின் இத்துவக்க கால எகிப்திய அரச மரபுகள் முற்றிலும் மறைந்து போனது. \n\nஒருங்கிணைந்த எகிப்தின் முதல் அரச மரபின் ஆட்சிக் காலத்தில் தலைநகரம் தீனிஸ் நகரத்திலிருந்து மெம்பிசுக்கு மாற்றப்பட்டது.\n\nஎகிப்தின் துவக்க கால அரச மரபுகளின் ஆட்சியின் போது, எகிப்திய நாகரீகம், பண்பாடு, சமயம், கட்டிடக் கலைகள் வளர்ச்சியுற்றது.\n\nபண்டைய எகிப்திய துவக்க கால அரச மரபு மன்னர்கள் மைய அரசமைப்பை நிறுவி, மாகாணங்களில் அரச குடும்பத்தினரை ஆளுநர்களாக நியமித்தனர்.\n\nஎகிப்தின் மைய அரசின் கட்டிடங்கள் மரத்தால் அல்லது மணற்கற்களால் ஆன திறந்தவெளி கோயில்களாகக் கட்டினர். இவ்வரச மரபுகளுக்கு முன்னிருந்த பட எழுத்துகள் மூலம், அம்மக்களின் பேச்சு மொழி ஒரளவே தெரிய வருகிறது.\n\nSection::::பண்பாட்டுத் தோற்றம்.\nகிமு 3600-க்கு முன்னர் கற்காலத்தில், எகிப்திய சமூகங்கள் நைல் ஆற்றின் இரு கரைகளிலே குடியிருப்புகள் அமைத்து, வீட்டு விலங்குகள் வளர்த்தும் வேளாண்மை செய்தும் வாழ்ந்தனர். \n\nகிமு 3600-க்கு பின்னர் அனைத்து துறைகளிலும் வளர்ச்சியடைந்த எகிப்திய சமூகம் பண்படைந்த நாகரீகத்தை நோக்கி வேகமாக முன்னேறியது. \n\nபண்டைய அண்மை கிழக்கின் தெற்கு லெவண்ட் பகுதிகளில் புழங்கிய கலைநயமிக்க அழகிய மட்பாண்டங்கள் போன்று எகிப்திலும் தயாரிக்கப்பட்டது.\nஇக்காலத்தில் செப்புப் பாத்திரங்களின் பயன்பாடு மக்களிடையே பரவலாக இருந்தது. \n\nதுவக்க கால எகிப்திய அரச மரபுகளின் ஆட்சிக் காலத்தில் மெசொப்பொத்தேமியாவில் கையாண்ட கட்டிடக்கலை முறைகளை எகிப்தில் புகுத்தினர்.\n\nதனித்தனியாக செயல்பட்டுக் கொண்டிருந்த நைல் அற்றின் வடிநிலப் பகுதியான கீழ் எகிப்தியர்களும், நைல் ஆறு தோன்றும் மேல் எகிப்திய மக்களிடையே அடிக்கடி மோதல்கள் ஏற்பட்டது. மேல் எகிப்தின் மனன்ர் நார்மேர், நைல் ஆற்றின் வடிநிலப் பகுதியான கீழ் எகிப்தியர்களை வென்று இரண்டு பகுதிகளை ஒருங்கிணைத்தார்.\nஎகிப்திய இராச்சியத்தில், கடவுளின் நேரடி பிரதிநிதியான, தெய்வத்தன்மை பொருந்திய மன்னர்களே கடவுளின் தலைமைப் பூசாரியாக அடுத்த மூவாயிரம் ஆண்டுகளுக்கு தொடந்தனர். \n\nமறைந்த அரச குடும்பத்தினர்களின் உடலை அடக்கம் செய்து அதன் மீது எழுப்பும் பிரமிடுகளுக்கு முன்னோடியாக, துவக்க கால எகிப்திய அரச மரபுகளின் ஆட்சியில், இறந்த அரச குடும்பத்தினரின் உடல்களை, மஸ்தபா (mastaba) எனும் நித்திய வீட்டை எழுப்பி, அதில் புதைக்கும் வழக்கம் கொண்டிருந்தனர். இவர்களது ஆட்சிக் காலத்தில் எகிப்தில் எழுத்துக் கலை மேலும் வளர்ந்தது.\n\nSection::::முதல் பார்வோன்.\nமேல் எகிப்தையும், கீழ் எகிப்தையும் ஒருங்கிணைத்த, எகிப்தின் முதல் வம்சத்தின் முதல் மன்னரான மேனஸ் எனும் நார்மர் ஆவார். நெக்ரபோலிசில் கிடைத்த முத்திரைகளில் முதலாம் வம்சத்தின் முதல் மன்னர் பாரோ டென்வின் கல்லறை கண்டெடுக்கப்பட்டுள்ளது. \n\n\n\n"}
{"id": "421525", "url": "https://ta.wikipedia.org/wiki?curid=421525", "title": "குச்ரான்வாலா இரயில் நிலையம்", "text": "குச்ரான்வாலா இரயில் நிலையம்\n\nகுச்ரான்வாலா இரயில் நிலையம் \"(Gujranwala railway station)\" (உருது மற்றும் பஞ்சாபி: گوجرانوالہ ریلوے اسٹیشن) பாக்கித்தான் நாட்டில் உள்ள பஞ்சாப் மாகாணத்தில் இடம்பெற்றுள்ள குச்ரான்வாலா மாவட்டத்தில் அமைந்துள்ளது. பாக்கித்தானின் ஐந்தாவது பெரிய நகரம் என்று குச்ரான்வாலா கருதப்படுகிறது. இந்நகரத்தின் பிரதான இரயில் நிலையத்தில் நான்கு நடைமேடைகள் உள்ளன. கராச்சியிலிருந்து பெசாவர் செல்லும் பிரதானமான இருப்புப் பாதையுடன் குச்ரான்வாலா இரயில் நிலையம் இணைக்கப்பட்டுள்ளது என்பது ஒரு முக்கியமான அம்சமாகும். பாக்கித்தான் இரயில்வே துறையின் அமைச்சர் இந்த இரயில் நிலையத்தை மேம்படுத்த முயற்சிகள் மேற்கொண்டு பணிபுரிந்து வருகிறார். இம்மேம்பாட்டுத்திட்டம் 2018 ஆம் ஆண்டில் முடிவடையுமென எதிர்பார்க்கப்படுகிறது. குச்ரான்வாலா இரயில் நிலையம், குச்ரான்வாலா நகர இரயில் நிலையம், குச்ரான்வாலா கண்டோன்மெண்ட் இரயில் நிலையம் என மூன்று இரயில் நிலையங்கள் குச்ரான்வாலா நகரில் இருக்கின்றன. \n\n"}
{"id": "421535", "url": "https://ta.wikipedia.org/wiki?curid=421535", "title": "அல்லி ராணி", "text": "அல்லி ராணி\n\nஅல்லி ராணி (\"Queen Alli\") என்ற அரசி தமிழ் சங்க காலத்தை சேர்ந்த ஒரு வலிமை மிக்க ராணி ஆவார். இவர் இலங்கையின் மேற்கு மற்றும் வடக்கு கடற்கரை பகுதி முழுவதும் தன் தலைநகரான, குதிரைமலையில் இருந்து ஆட்சி செய்து வந்தார். ஆயினும் மரபாராய்ச்சியாளர்கள், அல்லி ராணியின் அரிப்புக் கோட்டை மன்னார்ல் உள்ளது என கூறுகின்றனர். அல்லி ராணி கண்ணகி மற்றும் மீனாட்சி அம்மன் அவதாரமாக கருதப்படுகிறார். அல்லி ராணி அமெசான்கள் போல பெண் போர் வீரர்கள் கொண்ட படையை வைத்திருந்தார். ஆண்கள் உதவியாளர்களாகவும், வேலையாட்களாகவும் இருந்தனர். அல்லி ராணி பல புத்தகங்களில் மேற்கோளிடப்படுகிறார். அவைகளில் சில அல்லி கதை, அல்லி அரசாணி மாலை, பவளக்கொடி மாலை, புலவேந்திரன் கலவா மாலை முதலியனவாகும். அல்லி ராணி பற்றி தமிழ் மொழியில் அல்லி அரசாணி நாடகம் என்ற தலைப்பில் நடத்தப்படும் நாடகம் மிக பிரபலம் ஆகும். சங்க காலத்தில் வாழ்ந்த அரசிகளில் அல்லி ராணி மிகவும் வலிமைவாய்ந்தவராகவும் இலங்கையை ஆண்ட தமிழ் மரபு உடைய அரச குடும்பத்தை சேர்ந்தவராகவும் இருந்தார்.\n\nSection::::புராணக்கதை.\nஅல்லி ராணி பாண்டிய மன்னரின் ஒரே மகள் ஆவார். பிள்ளை பாக்கியம் வேண்டி மன்னர் புத்திர காமேஸ்டி யாகம் செய்ததால் மாசற்ற மகளாய் பிறந்த குழந்தை அல்லி மலர்களை போல் அழகாய் இருத்ததால், அல்லி என இப் பெயர் பெற்றாள். தன் சிறுவயதிலேயே குருகுல கல்விக்கு சென்று அங்கே அவர் அனைத்து ஆயக்கலைகளையும் முறையாக கற்றுத்தேர்ந்தார். அல்லி ராணி அழகான அரசியாகவும், தைரியமான அரசியாகவும், விழிப்புணர்வு உள்ள அரசியாகவும் அறியப்படுகிறார். மதுரையை ஆண்ட நீல நிற முகம் கொண்ட நீன்முகன் என்ற பாண்டிய மன்னனை போரில் கொன்று அல்லி ராணி வென்றார். இதனால் மதுரையில் ஆட்சியை கைப்பற்றி முடிசூடினார். அல்லி ராணி மகாபாரத நாயகனான அருச்சுனன் உடன் திருமணம் செய்து கொண்டதாக பல தொன்மங்கள், கற்பனை கதைகள் கூறுகின்றன. அருச்சுனன் அல்லி ராணி அரண்மனைக்குள் ஊடுருவி ஒரு பழைய சந்நியாசியின் உருவத்தை எடுத்துக் கொண்டார். அவர் ராணியின் அன்பைப் பற்றித் தெரிந்தது கொள்ள அவரைக் கொல்ல தன்மீது விச பாம்புகள் மற்றும் யானைகளை அனுப்பிவைத்தார். அருச்சுனன் பின்னர் தூங்கிக்கொண்டிருந்தபோது பாம்புகளை ராணி கொன்றார். அதன் பிறகு அருச்சுனன் ராணியைத் தழுவிக்கொண்டார். இந்த புராணத்தின் பிற பதிப்புகளின் படி அருச்சுனனுடன், அல்லி ராணி தாலி கட்டிவைக்கும் ஒரு திருமணமும் நடைபெற்றுள்ளது.\n\nSection::::ஆட்சி.\nஅல்லி ராணி இலங்கையின் மேற்கு மற்றும் வடக்கு கடற்கரை பகுதிகள் முழுவம் ஆட்சி செய்து வந்தார். மேலும் அங்கு முத்துக் குளித்தல் தொழிலை தன் வசம் வைத்திருந்தார். வடக்கு புற கடலாக இருப்பதால் உள்நாட்டு மரபுவழி தொடர்பு மூலம் சிலாபம் கால்வாய் மூலமாக அரசாடை வளைகுடாவை இணைத்து தலைநகர் குதிரைமலை (இலங்கை) முதல் அக்கரைப்பற்று வரை தரைமார்க்கமாக முன்னேறினார். ஒரு பேர் ஊழிவெள்ளம் ஏற்பட்டு அரசாடை பகுதியின் ஒரு சிறிய பிளவை தவிர பெரும் நிலப்பரப்பு கடலில் மூழ்கி மறைந்தது. தற்போது இது புத்தளம் கடல் நீரேரி என அழைக்கப்படுகிறது. அரிப்புக் கோட்டையின் பல பகுதி அழிந்துபோயிற்று.\n"}
{"id": "421543", "url": "https://ta.wikipedia.org/wiki?curid=421543", "title": "அலிப்பூர் சேட்டா இரயில் நிலையம்", "text": "அலிப்பூர் சேட்டா இரயில் நிலையம்\n\nஅலிப்பூர் சேட்டா இரயில் நிலையம் \"(Alipur Chatta railway station)\" பாக்கித்தான் நாட்டிலுள்ள பஞ்சாப் மாகாணம் குச்ரன்வாலா மாவட்டத்தின் அலிப்பூர் சேத்தா நகரில் அமைந்துள்ள ஓர் இரயில் நிலையமாகும். \n"}
{"id": "421551", "url": "https://ta.wikipedia.org/wiki?curid=421551", "title": "நிம்ரூஸ் மாகாணம்", "text": "நிம்ரூஸ் மாகாணம்\n\nநிம்ரூஸ் (\"Nimruz\" (பலூச்சி/; ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் தென்மேற்குப் பகுதியில் அமைந்துள்ளது. இது ஈரானின் சீசுத்தானும் பலுச்சிசுத்தானும் மாகாணத்தின் கிழக்கிலும், பாக்கித்தானின் பலூசிஸ்தான் மாகாணத்தின் வடக்கிலும் அமைந்துள்ளது. இந்த மாகாணமானது, ஐந்து மாவட்டங்களாக பிரிக்கப்பட்டுள்ளது. மாகாணத்தில் 649 கிராமங்களை உள்ளன. மாகாணத்தின் மக்கள் தொகை சுமார் 156,600 ஆகும். ஜரான்ஜ் நகரம் மாகாணத் தலைநகரமாக செயல்படுகிறது. இந்த நகரத்தில் ஜரான்ஜ் வானூர்தி நிலையத்தில் உள்நாட்டு வானூர்தி சேவைகள் செயல்படுகின்றன.\n\n\"நிம்ரூஸ்\" என்ற சொல்லானது பாரசீக மற்றும் பலோச்சி மொழிகளில் \"நண்பகல்\" அல்லது \"அரை நாள்\" என்று பொருள்படும். நிம்ருஸ் மாகாணமானது 41,000 கிமீ² பரப்பளவு கொண்டுள்ளது. இது நாட்டின் பரப்பளவிலும், மக்கள் தொகை மிகுந்த மாகாணமாகும். மாகாணத்தின் கணிசமான பகுதியானது தசிட் மார்கோ பாலைவனப் பகுதி ஆகும்.\n\nSection::::வரலாறு.\nதற்போது ஆப்கானிஸ்தானின் நிம்ரூஸ் மாகாணமாக உள்ள பகுதியானது ஒரு காலத்தில் சிஸ்டானின் வரலாற்றுக் காலப் பகுதியாக இருந்தது. பல நூற்றாண்டுகள் அகாமனிசியப் பேரரசால் ஆளப்பட்ட இப்பகுதி பின்னர் அலெச்சாந்தரால் கைபற்றப்பட்டது. ஏழாம் நூற்றாண்டில் அரேபு முஸ்லீம்களால் கைப்பற்றப்பட்டு இஸ்லாத்துக்கு மாற்றப்பட்டது. கி.பி. 860 ஆம் ஆண்டில் இப்பகுதியானது சபாரித்து வம்சத்தின் ஒரு பகுதியாக விளங்கியது. இதன் தலைநகரான ஜான்ஜ்ஜ் இருந்த‍து. இது இஸ்லாமிய சகாப்தத்தின் முதல் உள்ளூர் வம்சங்களில் ஒன்றாகும். இதன் நிறுவனரான யாகுப் சாஃபரி இந்த பிராந்தியத்தில் பிறந்து வளர்ந்தவர். பின்னர் இப்பகுதியானது கஸ்நாவிட்ஸ் பகுதியாக இருந்து அதைத் தொடர்ந்து குர்திஸ், தைமூரியர், சபாவித்து ஆகியோரால் ஆளப்பட்டது.\n\n18 ஆம் நூற்றாண்டின் முற்பகுதியில், ஆப்கானிய ஹாட்டக்கி வம்சத்திடம் இந்த பகுதி வீழ்ந்த‍து. இவர்கள் 1738 ஆம் ஆண்டில் நாதிர் ஷாவால் பதவியில் இருந்து அகற்றப்பட்டனர். 1747 வாக்கில், அகமது ஷா துரானியால் இப்பகுதி ஆப்கானிஸ்தானின் ஒரு பகுதியாக ஆக்கப்பட்டது. இவர் வடகிழக்கு ஈரானிலிருந்து இந்தியாவின் தில்லிவரை வெற்றி கொண்டார். நவீன ஆப்கானித்தான் அரசின் கீழ், இந்த மாகாணமானது 1927 வரை சக்கன்சூர் மாகாணம் என்ற பெயரில் அறியப்பட்டது, இது பின்னர் நிம்ரூஸ் மற்றும் பாரா மாகாணங்களாக பிரிக்கப்பட்டது. அந்த நேரத்தில் சிராஜ் நகரம் நிம்ரூஸ் மாகாணத்தின் தலைநகரமாக ஆனது. சோவியத்-ஆப்கானிய போரின்போது, ஆப்கானிஸ்தான் மற்றும் அதன் அண்டை நாடுகளுக்கு இடையே முஜாஹிதீன்கள் சென்றுவர நிம்ருஸ் மாகாணம் பயன்படுத்தப்பட்டது. மேலும் இது ஆப்கானிய அகதிகள் போரில் இருந்து தப்பிச்செல்லவும் பயன்படுத்தப்பட்டது. \n\nSection::::நேட்டோ மற்றும் கர்சாய் நிர்வாகம்.\n2001 அக்டோபரில் அமெரிக்கத் தலைமையிலான நேட்டோவின் படையெடுப்பைத் தொடர்ந்து, தலிபான்கள் மாகாணத்தில் தங்கள் கட்டுப்பாட்டை இழந்தனர். இதையடுத்து புதிய ஆப்கானானது ஜனாதிபதி ஹமித் கர்சாய் தலைமையிலான அரசாங்கத்தின் கட்டுப்பாட்டுக்குள் வந்த‍து. ஆப்கானிஸ்தான், ஈரான், பாக்கிஸ்தான் ஆகிய நாடுகளுக்கு இடையில் போதைப்பொருட்கள், ஆயுதங்கள் போன்றவற்றை கடத்துவதற்கு இந்தப் பகுதி பரவலாக அறியப்படுகிறது. பல வெளிநாட்டு போராளிகள் இந்த மாகாணத்தை மூன்று நாடுகளுக்கு இடையில் சென்றுவர பயன்படுத்துகின்றனர். 2009 ஆம் ஆண்டில் இந்திய அரசாங்கமானது டெலரம்-ஜரான் நெடுஞ்சாலையை அமைத்த‍து. இது நாட்டின் பிரதான வர்த்தக வழித்தடங்களில் ஒன்றாகும். இது மாகாணத்தின் சமூக பொருளாதார வளர்ச்சியை அதிகரிக்கும் என எதிர்பார்க்கப்படுகிறது.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் மொஹம்மத் சாமில்லாஹ் ஆவார். அவரருக்கு முன்னர் அமீர் முகமது அக்துசதா ஆளுநராக இருந்தார். மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கின்றன. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 38% என்ற விகிதத்தில் இருந்தது, இது 2011 ஆண்டு 24% என குறைந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 7 % என்ற எண்ணிக்கையில் இருந்து 2011 ஆண்டு 28 % என உயர்ந்தது.\n\nSection::::கல்வி.\nமொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 22% என்று இருந்தது. 2011 இல் இது 23% என உயர்ந்துள்ளது. \n\nSection::::போக்குவரத்து மற்றும் பொருளாதாரம்.\n2014 ஜூன் முதல் ஜராஞ் நகரத்திற்கு அருகே உள்ள சாஞ்ச் விமான நிலையத்தில் இருந்து ஹெரட்டுக்கு தொடர்ந்து வானூர்தி சேவை வழங்க திட்டமிடப்பட்டது.\n\nஇந்திய அரசாங்கமானது டெலரம்-ஜரான் நெடுஞ்சாலையை அமைத்த‍து. இதனால் மாகாணத்தின் சமூக பொருளாதார வளர்ச்சி அதிகரிக்கும் என எதிர்பார்க்கப்படுகிறது.\n\nமாகாணத்தின் வருமாணத்தில் பெரும்பகுதிக்கு முக்கிய ஆதாரமாக வர்த்தகமும் விவசாயமும் உள்ளது. இப்பகுதி விவசாயத்தில் கால்நடை வளர்ப்பும் அடங்கியதாக உள்ளது. கால்நடையாக செம்மறியாடு, வெள்ளாடு, மாடு, கோழி ஆகியவை வளர்க்கப்படுகின்றன. மாகாணத்தில் கோதுமை, சோளம், முலாம்பழம் போன்றவை பயிரிடப்படுகின்றன.\n\nSection::::மக்கள்வகைப்பாடு.\nநிம்ரூஸ் மாகாணத்தின் மக்கள் தொகை சுமார் 156,600 ஆகும். ஆண்டின் சில மாதங்கள் மாகாணத்துக்கு வந்து வசிக்கும் பல குச்சி நாடோடி மக்களும் உள்ளனர். மாகாணத்தில் பாலோச் இன குழுவினர் பெரும்பான்மையானராகவும், அவர்களையடுத்து பஷ்டூன், பிராஹூய், தாஜிக், உஸ்பெக், கசாரா மக்களும் உள்ளனர். கசார மக்களைத் தவிர கிட்டத்தட்ட அனைத்து மக்களும் சுன்னி இஸ்லாத்தை பின்பற்றுகின்றனர். மாகாணத்தில் பேசப்படும் மொழியாக பலூச்சி மொழி உள்ளது. இதனுடன், தாரி, பஷ்தூ மொழிகளும் தாய்மொழியாக பேசப்படுகின்றன.\n"}
{"id": "421559", "url": "https://ta.wikipedia.org/wiki?curid=421559", "title": "பில்லா பாண்டி (திரைப்படம்)", "text": "பில்லா பாண்டி (திரைப்படம்)\n\nபில்லா பாண்டி (\"Billa Pandi\") என்பது 2018 ஆம் ஆண்டு வெளியான ஓர் இந்தியத் தமிழ்த் திரைப்படம் ஆகும். இத்திரைப்படத்தை ராஜ் சேதுபதி இயக்கி, எம். எம். எஸ். மூர்த்தி எழுதி கே. சி. பிரபாத் தயாரித்துள்ளார். இளையவன் இசையமைப்பு மற்றும் ஜீவன் ஒளிப்பதிவு ஆகியவற்றை உள்ளடக்கி, இத்திரைப்படம் தீபாவளி நாளான நவம்பர் 06, 2018 அன்று வெளியானது.\n\n\n"}
{"id": "421579", "url": "https://ta.wikipedia.org/wiki?curid=421579", "title": "அகத்தீச்சுரம் அகத்தீசுவரர் கோயில்", "text": "அகத்தீச்சுரம் அகத்தீசுவரர் கோயில்\n\nஅகத்தீச்சுரம் அகத்தீசுவரர் கோயில் கன்னியாகுமரி மாவட்டம் கன்னியாகுமரியிலிருந்து 5 கிமீ தொலைவிலும், நாகர்கோயிலிருந்து 15 கிமீ தொலைவிலும் இக்கோயில் தேவார வைப்புத்தலமாகும். அப்பர் பாடிய பெருமையுடையது. \n\nSection::::அமைவிடம்.\nநாகர்கோயில் கன்னியாகுமரி சாலையில் உள்ள கொட்டாரம் என்னுமிடத்திலிருந்து 1 கிமீ தொலைவில் அமைந்துள்ள வடுகன்பற்று என்னுமிடத்திற்கு அருகில் உள்ளது. \n\nSection::::இறைவன்,இறைவி.\nகருவறையில் உள்ள மூலவர் அகத்தீசுவரர் ஆவார். இறைவி அறம் வளர்த்த நாயகி, அமுதவல்லி ஆவார். இத்தலம் அகத்தியர், தன்னுடைய மனைவி லோபா முத்திரையுடன் வழிபட்ட சிறப்பினையுடையது. \n\nSection::::குடமுழுக்கு.\n21 மார்ச் 1996இல் குடமுழுக்கு நடைபெற்றுள்ளது. \n\nSection::::மற்றொரு தலம்.\nஇதே பெயரில் மற்றொரு கோயில் திண்டிவனம் பாண்டிச்சேரி சாலையில் உள்ள கிளியனூரில் அகத்தீசுவரம் என்ற பெயரில் உள்ளது. \n"}
{"id": "421588", "url": "https://ta.wikipedia.org/wiki?curid=421588", "title": "மகேந்திரவர்மன் (சென்லா)", "text": "மகேந்திரவர்மன் (சென்லா)\n\nமஹேந்திரவர்மன் (, vraḥ kamrateṅ añ Śrī Mahendravarmma in Pre-Angkorian ; also titled \"Citrasena\" ) சென்லா இராச்சியத்தின் ஒரு மன்னர் ஆவார்.\nதற்போதய கம்போடியா தேசத்தை 6 ஆம் நூற்றாண்டுகளில் ஆட்சி செய்தவர்.சென்லா இராச்சியம் கெமர் பேரரசின் நேரடி முன்னோடியாக இருந்தது. சித்திரசேனன் பீமவர்மனின் நெருங்கிய உறவினர் ஆவார். அவர் புன்னன் பேரரசை தன் இராச்சியத்துடன் இணைத்து மஹேந்திரவர்மன் என்ற பெயரை பெற்றார். பீமவர்மன் இறப்புக்கு பின் தன் தலைநகரான சம்பார் பெரி கூகிலிருந்து ஆட்சி செய்து வந்தார். அதே காலகட்டத்தில் கம்போடியாவின் மற்ற பகுதியை இராண்யவர்மன் ஆட்சி செய்த வந்தார். மஹேந்திரவர்மன் தன் இராச்சியத்தின் அருகில் உள்ள சம்பா இராச்சியத்திற்கு இரு நாடின் நட்பை வலுப்படுத்த தூதுவனை அனுப்பிவைத்தார். மஹேந்திரவர்மன் இறப்புக்கு பின் அவர் மகன் ஈசானவர்மன் பல ஆண்டுகள் இராச்சியத்தை 628 வரை ஆட்சி செய்து வந்தார். சென்லா இராச்சியம் தற்போதய கம்போடியா, லாவோஸ், தென் தாய்லாந்து வரை பரவியிருந்தது. சென்லா இராச்சியத்நின் தலைநகரமாக இந்திரபுரி விழங்கியது. சென்லா இராச்சியம் இடைகாலத்தில் கடலரசு நிலஅரசு என இரண்டாக பிரிந்ததாக சீன வரலாற்று குறிப்புகள் முலம் தெரிகின்றது\n\nSection::::வரலாறு.\nசென்லா இராச்சியம் என்பது கம்போசம் என்ற கம்போடிய நாட்டில் தமிழர்கள் வழி வந்தவர்களால் நிருவப்பட்ட இராச்சியம் ஆகும். சென்லா இராச்சியம் புன்னன் இராச்சியத்தை வீழ்த்தி வந்ததாகும். இந்த இராச்சியம் கிபி 525 முதல் கிபி 802 வரை இருந்தது. சென்லா அரசு கம்போசத்தின் கடைசி புன்னன் அரசர் செயவர்மனின் மருமகனான ருத்திரவர்மனால் நிறுவப்பட்டது. ருத்திரவர்மனே தலைநகராக இந்திரபுரியை உருவாக்கினார்.இவர் தனது தம்பி குணவர்மனை அதிகார போட்டி காரணமாக கொன்றார். ருத்திரவர்மனின் மகன்கள் சாம்ப நாட்டுக்கு எதிரான போரில் இறந்தனர் இதனால் ருத்திரவர்மன் பல்லவ நாட்டில் இருந்து வந்த தன் மருமகனான பீமவர்மனை அடுத்த அரசனாக்கினார். இந்த பீமவர்மன் பாவவர்மன் என்றும் அறியப்பட்டார். பீமவர்மன் குணவர்மனின் பேரனும் வீரவர்மனின் மகனுமான சித்திரசேனன் உதவி கொண்டு சாம்ப அரசை வீழ்த்தினர்.சாம்ப அரசு வியட்நாமின் அனாம்(மத்திய வியட்நாம்) மற்றும் கோகொச்சின்(தென் வியட்நாம்) பகுதியில் அரசாண்ட தமிழர் வழி வந்த அரச வம்சம் ஆகும். முதலில் நட்பாக இருந்த சித்திரசேனன் பின் நாளில் தனது அரசு உரிமையை வாள் கொண்டு பீமவர்மன் இடம் இருந்து பெற்றான். சித்திரசேனனுக்கு பாதி நாடே வளங்கப்பட்டது. சித்திரசேனன் மகேந்திரவர்மன் என்ற பெயர் கொண்டு அரசேறினான். இதன் பின் சென்லா அரசு கடலரசு நில அரசு என இரண்டானது. பீமவர்மன் வழி வந்தவர்கள் நில அரசையும் மகேந்திரவர்மன் வழி வந்தவர்கள் கடலரசையும் ஆண்டனர் என சீன வரலாற்று புத்தகங்கள் தெரியப்படுத்துகின்றன.\n\nSection::::அரசர்கள்.\nருத்திரவர்மன் (கிபி 525-575) \n\nSection::::சென்லா இராச்சியத்தின் வீழ்ச்சி.\nகடவேச அரிவர்மனின் மகன்கள் சிறீவிஜயம் அரசு உடணான போரில் இறக்க கடலரசு அரசர் சந்திரவர்னின் மகன் முதலாம் செயவர்மன் நாட்டை ஒன்றாக இணைத்து ஆண்டார். சிறீவிஜயம் என்பது சுமாத்திரா தீவை மையமாகக் கொண்ட பழைய மலாயப் பேரரசாகும். தென்கிழக்காசியாவின் பெரும்பான்மையான பகுதிகளில் இது பரவியிருந்தது. முதலாம் செயவர்மனின் மருமகன் பரமேசுவர்மனே இரண்டாம் செயவர்மன் என்ற பெயர் கொண்டு கெமர் அரசை நிறுவி சென்லா அரசை வீழ்த்தினர்.\n\n\n"}
{"id": "421600", "url": "https://ta.wikipedia.org/wiki?curid=421600", "title": "அவல் பூந்துறை புஷ்பவனேசுவரர் கோயில்", "text": "அவல் பூந்துறை புஷ்பவனேசுவரர் கோயில்\n\nஅவல் பூந்துறை புஷ்பவனேசுவரர் கோயில் ஈரோடு மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nஈரோட்டிலிருந்து அறச்சலூர் வழியாகச் செல்கின்ற தாராபுரம் சாலையில் பூந்துறை என்னுமிடத்தில் உள்ளது. அவல் பூந்துறை, பூந்துறை எனப்படுகின்ற இரு பெயர்களும் ஒன்றேயாகும்.\n\nSection::::இறைவன்,இறைவி.\nகருவறையில் உள்ள மூலவர் புஷ்பவனேசுவரர் ஆவார். இறைவி பாகம் பிரியாள் ஆவார்.இறைவி சன்னதி முன் மண்டபத்துடன் தனிக் கோயிலாக அமைந்துள்ளது. \n\nSection::::திருச்சுற்று.\nதிருச்சுற்றில் நவக்கிரகங்கள், சனி, பைரவர், தான்தோன்றீஸ்வர லிங்கத்திருமேனி, தர்மசம்வர்த்தனி, சூரியன் ஆகியோருக்கான சன்னதிகள் உள்ளன. வன்னி மரத்தடியில் விநாயகர் உள்ளார். கோஷ்டத்தில் தட்சிணாமூர்த்தி, லிங்கோத்பவர், பிரம்மா உள்ளனர். \n"}
{"id": "421604", "url": "https://ta.wikipedia.org/wiki?curid=421604", "title": "ஆடகேச்சுரம் நாகபிலம் கோயில்", "text": "ஆடகேச்சுரம் நாகபிலம் கோயில்\n\nஆடகேச்சுரம் நாகபிலம் கோயில் திருவாரூர் மாவட்டத்தில் திருவாரூர் தியாகராஜர் கோயிலில் உள்ள தேவார வைப்புத்தலமாகும். \n\nSection::::அமைவிடம்.\nதிருவாரூர் தியாகராஜர் கோயிலுக்குள் தனி கோயிலாக இக்கோயில் அமைந்துள்ளது. \n\nSection::::இறைவன்.\nதெற்கு திருச்சுற்றில் நாகபிலம் என வழங்கும் கோயில் ஆடகேச்சுரம் எனப்படுகிறது. இறைவனை ஆடகேச்வரர் என்றழைக்கின்றனர். இங்கு இறைவி இல்லை. \n\nSection::::பஞ்சாட்சர வடிவம்.\nஇறைவன் பஞ்சாட்சர வடிவில் அருவமாக உள்ளார். \n"}
{"id": "421608", "url": "https://ta.wikipedia.org/wiki?curid=421608", "title": "ஒரூஸ்கான் மாகாணம்", "text": "ஒரூஸ்கான் மாகாணம்\n\nஒரூஸ்கான் (\"Urōzgān\" (; ), also spelled as Uruzgan, Oruzgan or Orozgan) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் மையப் பகுதியில் அமைந்துள்ளது. இருப்பினும் இந்த பகுதியானது கலாச்சார ரீதியாக, தெற்கின் காந்தகார் மாகாணத்துடன் இணைந்துள்ளது. மாகாணத்தின் மக்கள் தொகை சுமார் 333,500 ஆகும். மேலும் மாகாண மக்களில் பெரும்பாலானவர்கள் பழங்குடி மக்களாவர். தரின்கோட் நகரமானது மாகாணத் தலைநகரமாக செயல்படுகிறது..\n\n2004 ஆம் ஆண்டு இந்த மாகாணத்தின் வடபகுதியை பிரித்து, புதிய மாகாணமாக தேக்கண்டி மாகாணமானம் உருவாக்கப்பட்டது. 2006 ஆம் ஆண்டில், கிசாப் மாவட்டமானது தேகண்டி மாகாணத்தில் இருந்து மீண்டும் ஒரூஸ்கான் மாகாணத்திடன் இணைக்கப்பட்டு, மாகாணத்தின் ஆறாவது மாவட்டமாக மாறியது.\n\nSection::::நிலவியல்.\nஒரூஸ்கான் மாகாணமானது ஆப்கானித்தானின் தெற்கு மாகாணங்களின் எல்லையை ஒட்டி அமைந்துள்ளது. இந்தமாகாணத்தின் தெற்கில் சாபுல் மாகாணம்,  கந்தகார் மாகாணம் மாகாணங்களும், தென்மேற்கில் ஹெல்மண்டு மாகாணம், வடக்கில் தேக்கண்டி மாகாணம், கிழக்கில்  கஜினி மாகாணம் போன்றவை எல்லைகளாக அமைந்துள்ளன. இந்த மாகாணமானது 12,640 கிமீ² (1,264,000 ஹெக்டேர்) பரப்பளவு கொண்டுள்ளது. மாகாணத்தில் பெரும்பகுதி மலைப்பகுதி அல்லது அரை மலைப்பாங்கான நிலப்பகுதி ஆகும், மீதமுள்ள பகுதி சமவெளியாகும்.\n\nSection::::வரலாறு.\nஇப்பகுதி பண்டைய ஆர்க்கோசியாவின் ஒரு பகுதியாக இருந்தது. மீடியாப் பேரரசால் ஆளப்பட்ட இப்பகுதி பின்னர், அகாமனிசியப் பேரரசிடம் வீழ்ந்தது. கி.மு 330இல் அலெச்சாந்தரால் கைபற்றப்பட்டு, அவருக்குப் பின் அவரது தளபதியால் நிறுவப்பட்ட, செலூக்கியப் பேரரசால் ஆளப்பட்டது. இது பின்னர் அசோகரின் தலைமையிலான மௌரியப் பேரரசால் ஆளப்பட்டது. ஏழாம் நூற்றாண்டில், அரேபியர்கள் முதலில் படையெடுத்து வந்தபோது, இப்பகுதியானது சுன்பிள்கலாள் ஆளப்பட்டு வந்தது. இது ஒன்பதாம் நூற்றாண்டில் இசுலாமிய சபாரித்து வம்சத்தால் வெற்றி கொள்ளப்பட்டது. இவர்களிடம் இருந்து கஜினிகளாலும், அவர்களுக்குப் பிறகு குராத்களாளும் வெற்றி கொள்ளப்பட்டது. 13 ஆம் நூற்றாண்டில் மங்கோலியர்களால் இப்பகுதி வெற்றி கொள்ளப்பட்டது. பின்னர் இப்பகுதியை இக்கனாட் மரபின், அர்குன் கானாலும், பின்னர் தைமூரிய வம்சம், முகலாயப் பேரரசு, சபாவித்து வம்சம் ஆகியவற்றால் ஆளப்பட்டது.\n\n1709 ஆம் ஆண்டில், சபாவித்துகளை தோற்கடித்து காந்தகாரில் ஹொடாக் வம்சம் அதிகாரத்தைக் கைப்பற்றியது. பின்னர், தெற்கு ஆப்கானித்தான் முழுவதையும் தன் கட்டுப்பாட்டுக்குள் கொண்டுவந்த‍து. அக்காலகட்டத்தில் துரானி பஷ்டூன்கள் பெருமளவில் ஹெரட் பகுதியில் குடியேறினர். 1747 ஆம் ஆண்டில், நாதிர் ஷாவின் தளபதியான அகமது ஷா துரானி, ஆப்கானியர்களின் மன்னராக உயர்ந்தார். அதன் பிறகு  ஒரூஸ்கான் பிராந்தியம் அவருடைய புதிய துர்ரானி பேரரசின் ஒரு பகுதியாக மாறி, இன்றைய ஆப்கானிஸ்தானின்  மாநிலமாக மாறியது.\n\n1980 களில் ஆப்கானிஸ்தானஎ சோவியத் போர் நடந்தபோது, சோவியத் சார்பு படைகளுக்கும் முஜாஹிதீன்களுக்கு இடையிலும் ஒரூஸ்கானில் போர்கள் நடந்தன. முஜாகிதீன் தலைவர்களில் மிக முக்கியமான உள்ளூர் தலைவர்  ஜான் முகமது கான் ஆவார்.  1994 ஆம் ஆண்டின் பிற்பகுதியில், ஒரூஸ்கான் பகுதி தாலிபான்களால் கைப்பற்றப்பட்டது. 2001 ஆம் ஆண்டின் பிற்பகுதியில் அமெரிக்க தலைமையிலான படைகளால் தாலிபான்கள் கவிழ்க்கப்பட்டனர். இதையடுத்து ஜனாதிபதி ஹமித் கர்சாயின் ஆதரவாளர்கள் ஒரூஸ்கானுக்கு வந்த 2001 அக்டோபரில் இருந்து நவம்பருக்கு இடைநில் ஒரூஸ்கான் மாகாணத்தை தங்கள் கட்டுப்பாட்டுக்குள் கொண்டு வந்த‍னர்.\n\nSection::::அரசியல் மற்றும் நிர்வாகம்.\nமாகாணத்தின் தற்போதைய ஆளுநர் முகமது நசீர் கரோடி ஆவார்.    தரின்கோட்  நகரமானது மாகாணத்தின் தலைநகரமாக உள்ளது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. மாகாண காவல்துறைத் தலைவர் வழிநடத்துகிறார் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nSection::::போக்குவரத்து.\n2014  மே மாதம் முதல், தரின்கோட் விமானநிலையத்தில் இருந்து கபூலுக்கு நேரடியாக பயணிகள் சேவை வழங்க திட்டமிட்டப்பட்டது.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 8% என்ற விகிதத்தில் இருந்தது, இது 2011 ஆண்டு 27% என உயர்ந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 6 % என்ற எண்ணிக்கையில் இருந்து 2011 ஆண்டு 14 % என உயர்ந்தது.\n\nSection::::கல்வி.\nமாகாணத்தின் மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 5% என்று இருந்தது. 2011 இல் இது 17% என உயர்ந்துள்ளது.\n\nSection::::மக்கள்வகைப்பாடு.\nஒரூஸ்கான் மாகாணத்தின் மக்கள் தொகை சுமார் 333,500 ஆகும். மாகாணத்தில் சுமார் 45,000 குடும்பங்கள் உள்ளன, ஒவ்வொன்றும் சராசரியாக ஆறு உறுப்பினர்களைக் கொண்டுள்ளது. ஒரூஸ்கானின் மக்கள்தொகையில் பெரும்பகுதியானவர்கள் பாப்புல்சாய், அச்சாக்ஸாய், நர்சாய், பாரக்க்சாய், அலிகோசை. மற்றும் துர்ராணி துணை இனத்தவர்  போன்ற பஷ்டூன் பழங்குடி இனத்தவராவர். உள்ளனர். இரண்டாவது பெரிய இன குழு கசாரா மக்களாவர், இவர்கள் பிரதானமாக தரின்கோட்டில் காணப்படுகிறனர். மேலும் இங்கு குச்சீஸ் (நாடோடிகள்) மக்கள் உள்ளனர். இவர்கள் நாடோடி மக்களாக இருப்பதால் இவர்களின் எண்ணிக்கை நிலையானதல்ல .\n\nகிராமப்புற புனர்வாழ்வு மற்றும் மேம்பாட்டு அமைச்சகம், மத்திய புள்ளியியல் அலுவலகம்,  தொடர்பு அலுவலகம் 2009 ஆகியவற்றில் மக்கள் தொகை புள்ளிவிவரங்கள் உள்ளன.\n"}
{"id": "421615", "url": "https://ta.wikipedia.org/wiki?curid=421615", "title": "வி. அப்பாபிள்ளை", "text": "வி. அப்பாபிள்ளை\n\nவேலுப்பிள்ளை அப்பாபிள்ளை (13 நவம்பர் 1913 – 4 சூலை 2001) ஒரு இலங்கையைச் சேர்ந்த இயற்பியலாலர் மற்றும் கல்வியாளர் ஆவார். இவர் பேராதனையில் உள்ள இலங்கைப் பல்கலைக்கழக அறிவியல் துறையின் கல்வி தலைவர் ஆவார்.\n\nSection::::ஆரம்ப வாழ்க்கை.\nவேலுப்பிள்ளை அப்பாபிள்ளை 13 ஆம் நாள் நவம்பர் திங்கள் 1913 ஆண்டு மட்டக்களப்பு என்ற கிழக்கு இலங்கை கடற்கரை பகுதியில் பிறந்தார். \nஇவர் யாழ்ப்பாணம் மத்திய கல்லூரியில் 1931 ஆம் ஆண்டு கல்வி கற்றார். பள்ளி படிப்பை முடித்து கொழும்பில் உள்ள இலங்கை பல்கலைக்கழகத்தில் இயற்பியலில் இளங்கலை பட்டம் பெற்றார்.\n\nSection::::பணிகள்.\nஅப்பாபிள்ளை 1936 ஆம் ஆண்டு இயற்பியல் துறையில் பரிசோதனை மூலம் பாடம் கற்றுத் தருபவராக இலங்கை பல்கலைக்கழகத்தில் பணியாற்றினார். பின்னர் 1938 ஆம் ஆண்டில் இயற்பியல் துறையில் விரிவுரையாளராக பணி உயர்த்தப்பட்டார். கொழும்புவில் அவர் தனது முனைவர் ஆராய்ச்சியை இயற்பியலில் மேற்கொண்டார். இங்கிலாந்தின் மான்செஸ்டர் நகரில் உள்ள மான்செஸ்டர் பல்கலைக்கழகத்தில் 1946 ஆம் ஆண்டு பணியில் சேர்ந்தார். அங்கு லாங்வர்தி பேராசிரியர் திரு பி. எம். எஸ். பிளாகிடுவின் கீழ் பணியாற்றி வந்தார். கொழும்பில் கடல் மட்டத்தில் உள்ள காஸ்மிக் கதிர்கள் உருவாக்கம் மற்றும் தோற்றம் குறித்த அப்பாபிள்ளைவயின் பணிகள் அவருக்கு முணைவர் படத்தை இலண்டன் பல்கலைக்கழகம் பெற்றுத் தந்தது.\nSection::::இலங்கை வருகை.\nஅப்பாபிள்ளை இலங்கை திரும்பியதும் அ. வி. மயில்வாகனம், அர்னால்டு வால்பின்டலே மற்றும் பி. எம். எஸ். பிளாகிடு உடன் இணைந்து இணை ஊடுருவல் துகள்கள் அளவீட்டு எல்லைக்குள் இல்லை என்று நிறுவினார். 1963 ஆம் ஆண்டு பேராதனை பல்கலைக்கழகத்தில் இலங்கைப் பல்கலைக்கழகத்தின் புதிய திணைக்களத்தை ஒழுங்கமைத்து அபிவிருத்தி செய்யுமாறு அவர் கேட்டுக் கொண்டார். அவர் ஓய்வு பெறும் வரையில் 1970 ஆம் ஆண்டு முதல் 1979 ஆம் ஆண்டு வரையில் இலங்கைப் பல்கலைக்கழக அறிவியல் துறையின் கல்வி தலைவராக பணியாற்றி வந்தார்.\nSection::::செயல்பாடு.\nவேலுப்பிள்ளை அப்பாபிள்ளை இலங்கை விஞ்ஞான முன்னேற்ற சங்கம், அகில இந்திய பெருங்கடல் அறிவியல் சங்கம், ஐக்கிய நாடுகள் கல்வி, அறிவியல், பண்பாட்டு நிறுவனம் அமைத்த இலங்கை தேசிய குழு, இலங்கை தரநிர்ணய ஆலோசனை கவுன்சில் மற்றும் இலங்கை நியதிகளுக்கான தேசிய விஞ்ஞான கவுன்சில் ஆகியவற்றில் உருப்பினராக பணியாற்றி வந்தார். தெற்கு ஆஸ்திரேலியாவில் நடைபெற்ற \nஐக்கிய இராச்சியத்தின் மாரலிங்கா அணுகுண்டு சோதனையில் அப்பாபிள்ளை கண்கானிப்பாளராக நியமிக்கப்பட்டார்.\n\nSection::::முதுமை காலப் பணிகள்.\nஅப்பாபிள்ளை 1979 ஆம் ஆண்டில் பேராதனை பல்கலைக்கழகம் பணி ஓய்வுக்கு பின் ஒரு கவுரவ பேராசிரியராக நியமித்தது. 1984 ஆம் ஆண்டு பேராதனை பல்கலைக்கழகம் அவருக்கு மதிப்புறு முனைவர் பட்டம் வழங்கி கவுரவித்தது. 1999 ஆம் ஆண்டு யாழ்ப்பாணப் பல்கலைக்கழகம் அவருக்கு மதிப்புறு முனைவர் பட்டம் வழங்கி கவுரவித்தது. இவரை இலங்கை பல்கலைக்கழக மானியங்கள் ஆணைக்குழு அமைத்த குழுவின் தலைவராக நியமிக்கப்பட்டு மட்டக்களப்பு பல்கலைகழக விரிவாக பணியை மேற்கொண்டது. பேராதனை பல்கலைக்கழகம் இவர் பெயரான அப்பாபிள்ளை பெயரிலேயே ஆண்டு தோரும் ஊக்க தொகையும் பரிசுகளும் வழங்கி வருகிறது.\n\nSection::::இறப்பு.\nவேலுப்பிள்ளை அப்பாபிள்ளை தன் மகளுடன் அமெரிக்க ஐக்கிய நாடுக்கு தான் உயிருள்ளபோதே கொண்டு வரப்பட்டார். வேலுப்பிள்ளை அப்பாபிள்ளை அவர்கள் 4 ஆம் நாள் சூலை திங்கள் 2001 ஆம் ஆண்டு அமெரிக்க ஐக்கிய நாட்டின் மாநிலமான கனெடிகட்டில் லமானார்.\n"}
{"id": "421635", "url": "https://ta.wikipedia.org/wiki?curid=421635", "title": "மாரலிங்கா", "text": "மாரலிங்கா\n\nமாரலிங்கா தெற்கு ஆஸ்திரேலியாவின் தொலைதூர மேற்குப் பகுதி ஆகும். இது 1950 ஆம் ஆண்டு ஐக்கிய இராச்சியத்தின் அணு குண்டு வெடிப்பு சோதனை நிகழ்த்தப்பட்ட இடம் ஆகும். இந்த தளம் சுமார் 3,300 கிமீ² பரப்பளவில் உள்ளது.\n\n\n\n\n"}
{"id": "421637", "url": "https://ta.wikipedia.org/wiki?curid=421637", "title": "முசாஃபராபாத் மாவட்டம்", "text": "முசாஃபராபாத் மாவட்டம்\n\nமுசாஃபராபாத் மாவட்டம் \"(Muzaffarabad district)\" என்பது பாக்கித்தான் நாட்டின் ஆசாத் காசுமீர் மாகாணத்தில் உள்ள ஒரு மாவட்டம் ஆகும். சீலம் ஆறு மற்றும் நீலம் ஆறு ஆகிய ஆறுகளின் கரையில் இம்மாவட்டம் அமைந்துள்ளது. மேலும் இம்மாவட்டம் ஒரு மலைப்பாங்கான மாவட்டமாகும். மேற்கில் பஞ்சாபும், காசுமீரின் மாவட்டங்களான குப்வாரா மற்றும் பாரேமுல்லா மாவட்டங்கள் கிழக்கிலும், நீலம் மாவட்டம் வடக்கிலும், பாக் மாவட்டம் தெற்கிலும் சூழ்ந்து முசாஃபராபாத் மாவட்டத்திற்கு எல்லைகளாக அமைகின்றன. மாவட்டத்தின் மொத்த பரப்பளவு 1,642 சதுர கிலோமீட்டர்கள் ஆகும். முசாஃபராபாத் நகரம் ஆசாத் காசுமீரு மாகாணத்திற்கு ஒரு தலைநகரமாக விளங்குகிறது.\nமுசாஃபராபாத் கோட்டத்தின் ஒரு பகுதி முசாஃபராபாத் மாவட்டமாகும். \nSection::::மொழியும் மக்கள் தொகையும்.\nஇம்மாவட்டத்தில் 6,50,370 பேர் வாழ்வதாக 2017 ஆம் ஆண்டு மேற்கொள்ளப்பட்ட மக்கள் தொகைக் கணக்கெடுப்பு தெரிவிக்கிறது . \nபொதுவாக மாவட்டத்தின் முக்கியமான மொழியாக பல்வேறு வகைகளில் பகாரி மொழி கருதப்படுகிறது. இருப்பினும் சில நேரங்களில் இலக்கியத்தில் சிபலி அல்லது பூஞ்சி மொழி என்று குறிக்கப்படுகிறது. உள்ளூர் முசாஃபராபாத்தில் இம்மொழி இந்துகோ என அறியப்படுகிறது இங்கு இந்துகோ மொழி பேசுபவர்களை மேற்கில் இந்துகோ மொழி பேசுபவர்களிடமிருந்து எளிமையாக அடையாளம் காணலாம், எனினும் அவர்களது பேச்சு பாக் மாவட்டப் பாகங்களில் பேசப்படும் பல்வேறு வகையான மொழியிலிருந்தும், மேலும் முர்ரிக்கு தெற்கே மைய மாவட்டத்தில் பகாரி மொழி பேசப்படும் பகுதியின் மொழியிலிருந்தும் சற்று வித்தியாசப்பட்டும் இருக்கிறது. \n\nமத்திய குழுவினரின் பகாரி மொழியில் பயன்படுத்தப்படும் சொல்லகராதியில் உள்ள சொற்கள் உள்ளூர் பேச்சு மொழியில் அதிக அளவில் (83-88%) கலந்துள்ளன. அருகிலுள்ள மேன்செகரா மற்றும் அப்போட்டாபாத் பகுதிகளில் பேசப்படும் இந்துகோ மொழிச் சொற்களின் கலப்பை விட (73–79%) இது அதிகமாகும். \nமாவட்டத்தில் பேசப்படும் மற்றொரு மொழி குயாரி மொழியாகும். உள்ளூரில் பேசப்படும் குயாரி மொழி அசாராவில் பேசப்படும் குயாரி மொழி வகைகளுடன் ஒப்பிடுகையில் அடிப்படை சொற்களில் 83-88% ஒற்றுமை காணப்படுகிறது. மற்றும் ஆசாத் காசுமீர் குயாரி மொழியில் 79-86% ஒற்றுமையும் காணப்படுகிறது . முசாபராபாத் நகரில் காசுமீரி மொழி பேசப்படுகிறது. வடக்கே நீலாம் பள்ளத்தாக்கின் பேசப்படும் காசுமீரி மொழியைக் காட்டிலும் மேலும் தெளிவாக இருந்தாலும்கூட, இது வேறுபட்டதாகக் கருதப்படுகிறது . \nSection::::நிர்வாகக் கோட்டங்கள்.\nமுசாஃபராபாத் மாவட்டம் நிர்வாகத்திற்காக மூன்று தாலுக்காக்களாக பிரிக்கப்பட்டுள்ளது. இவை மேலும் 51 ஒன்றிய கவுன்சில்களாகப் பிரிக்கப்பட்டுள்ளன . \n\n\nSection::::கல்வி.\nபாக்கித்தானின் மாவட்ட கல்வி தரவரிசைப்படி 2017 ஆம் ஆண்டில், அலிஃப் அய்லான் வெளியிட்ட ஒரு அறிக்கையில் முசாபராபாத் தேசிய கல்வித் தரத்தில் 73.85 புள்ளிகள் பெற்று 6 வது இடத்தைப் பெற்றுள்ளது எனத் தெரிவிக்கப்பட்டுள்ளது.\n\nஇருப்பினும் உள்கட்டமைப்பை நோக்கினால் பள்ளிகளின் உள்கட்டமைப்பு தரத்தில் 34.29 புள்ளிகள் பெற்று முசாஃபராபாத் 105 வது இடத்திலேயே உள்ளது, மின்சாரம், குடிநீர் மற்றும் எல்லை சுவர் இல்லாதது. போன்ற உள்கட்டமைப்புகளில் முறையே 11.7, 27.93, 40.09 புள்ளிகளை இம்மாவட்டம் பெற்றுள்ளது. ஒரு பள்ளியில் இருக்க வேண்டிய அடிப்படை வசதிகள் இல்லாததால் மாவட்டத்தில் உள்ள பள்ளிகள் பொதுவாகப் படிப்பதற்காக உகந்ததாக இல்லை என்ற கருத்து நிலவுகிறது.\n\nபள்ளிகளில் 72% பள்ளிகள் தொடக்கப்பள்ளிகளாகும். 28% பள்ளிகளே தொடக்கப்பள்ளிக்கு மேல் உயர்த்தப்பட்ட பள்ளிகளாகும். ஆகையால் ஆரம்பப்பள்ளிகளிலிருந்து படிப்பை முடித்து வெளியேறும் மாணவர்கள் தங்கள் கல்வியைத் தொடர்ந்து படிப்பதற்கு போதுமான பிந்தைய ஆரம்ப பள்ளிகள் இங்கு இல்லை. இதனால் படிப்படியாக மாணவர்கள் பள்ளிக்கு வருவது குறிப்பாக பெண்கள் பள்ளிக்கு வருவது நிரந்தரமாக குறைந்து வருகிறது. கல்வித்தரத்திற்காக தொடங்கப்பட்ட தலீம் டூ செயலியில் நடைமுறையிலுள்ள பிரச்சினைகள் முக்கியமாக உட்கட்டமைப்பு மற்றும் திருப்திகரமான கட்டிடம் இல்லை போன்ற சில புகார்கள் தொடர்ந்து அளிக்கப்பட்டு வருகின்றன.\n\n\n"}
{"id": "421689", "url": "https://ta.wikipedia.org/wiki?curid=421689", "title": "முதலாம் ஆங்கிலேய-ஆப்கானியப் போர்", "text": "முதலாம் ஆங்கிலேய-ஆப்கானியப் போர்\n\nமுதலாம் ஆங்கிலேய-ஆப்கானியப் போர் (First Anglo-Afghan War) (இப்போரை ஆப்கானித்தானின் பெருந்துயரம் எனக் கூறுவதுமுண்டு) (Disaster in Afghanistan) பெரும் விளையாட்டின் ஒரு பகுதியான இப்போர், பிரித்தானிய கிழக்கிந்தியக் கம்பெனிப் படைகளுக்கும், ஆப்கானித்தான் அமீரகத்தின் பழங்குடி இனப் படைகளுக்கும் 1839 முதல் 1842 முடிய நடைபெற்றது. \n\nஇப்போரில் 4,500 பிரித்தானிய மற்றும் இந்திய வீரர்களும், 12,000 போர் துணையாட்களும், ஆப்கானியப் பழங்குடி வீரர்களால் கொல்லப்பட்டனர்.\n\nஆப்கானித்தான் அமீரகத்தின் வாரிசுரிமைப் போட்டியில் மோதிக் கொண்ட அமீர் தோஸ்து முகமது அலி கானுக்கும், முன்னாள் அமீர் ஷா சூஜா துராணிக்கும் இடையே தலையிட்ட பிரித்தானிய கிழக்கிந்தியக் கம்பெனிப் படைகள் ஆகஸ்டு, 1839ல் காபூலைக் கைப்பற்றினார். இருப்பினும் 1842-ஆம் ஆண்டின் கடுமையான குளிர்காலத்தில், ஆப்கானியப் பழங்குடிப் படைகளால், பிரித்தானியப் படைகள் ஆப்கான் மண்ணிலிருந்து அடித்து விரட்டப்பட்டனர். 19-ஆம் நூற்றாண்டில் நடு ஆசியாவின் பகுதிகளுக்காக, பிரித்தானியாவிற்கும் - ருசியாவிற்கும் நடைபெற்றுக் கொண்டிருந்த பெரும் விளையாட்டின் தாக்கமாக முதலாம் ஆங்கிலேய-ஆப்கானியப் போர் அமைந்தது.\n\nSection::::போர்க் காரணங்கள்.\n19-ஆம் நூற்றாண்டில் நடு ஆசியாவின் பகுதிகள் குறித்து, பிரித்தானியப் பேரரசுக்கும், உருசியப் பேரரசுக்கும் இடையே நடைபெற்ற இராஜதந்திரப் போட்டியின் விளைவால் நடந்த பெரும் விளையாட்டின் தாக்கமே, முதலாம் ஆங்கிலேய ஆப்கானியப் போருக்கு அடிப்படைக் காரணம் ஆகும். \n\nஉருசியச் சக்கரவர்த்தி முதலாம் பவுல், 1800ல் பிரித்தானிய இந்தியா மீது போர் தொடுக்க ஆணையிட்டார். 1801ல் உருசியப் பேரரசர் பவுல் கொல்லப்படவே, இந்தியா மீதான போரை உருசியா கைவிட்டது.\n\nஆனால் 19ம் நூற்றாண்டில் உருசியர்கள், பிரித்தானிய இந்திய அரசை கடும் எதிரியாகப் பார்த்தனர். மேலும் உருசியர்கள் நடு ஆசியாவின் பகுதிகளை கைப்பற்றத் துவங்கியதால், இந்தியா மீதும் ருசியா படையெடுக்கும் என பிரித்தானியப் பேரரசு,சந்தேகப்பட்டது. \n\n1837ல் ஆப்கானித்தான் அமீர் பதவிக்கு ஏற்பட்ட வாரிசுரிமைப் போட்டியால், ஆப்கானின் அரசியலில் நிலையற்ற தன்மை ஏற்பட்டது. மேலும் சிந்து, பஞ்சாப் மற்றும் வடமேற்கு எல்லைப்புற மாகாணங்கள் சீக்கியப் பேரரசின் கீழ் இருந்ததாலும், உருசியப் படைகள் ஆப்கானித்தான் வழியாக பிரித்தானிய இந்தியாவைத் தாக்கும் எனக் கணித்தனர். \n\nஆனால் உருசியப் பேரரசின் படைகள் மெதுவாக நடு ஆசியாவின் பகுதிகளில் தங்களது ஆதிக்கத்தை நிலைநாட்டினர். உருசியாவின் இச்செயல், பிரித்தானிய இந்தியாவை பாதிக்கும் என பிரித்தானிய அரசியல் இராஜதந்திர வல்லுனர்கள் கணித்தனர். \n\nஎனவே பிரித்தானியக் கிழக்கிந்தியக் கம்பெனியினர், ஆப்கானித்தான் அமீர் தோஸ்து முகமது கானுடன், உருசியாவிற்கு எதிராக கூட்டணி அமைக்க, ஒரு தூதுக்குழுவை காபூலுக்கு அனுப்பினர். \n\nசீக்கியப் பேரரசிடம் தாம் இழந்த பெஷாவர் நகரத்தை மீட்டுத் தருமாறு, ஆப்கான் அமீர் பிரித்தானியக் கிழக்கிந்தியக் நிறுவனத்தின் தூதுக்குழுவினரிடம் கோரினார். இக்கோரிக்கையை கம்பெனி தூதுக்குழுவினர் ஏற்க மறுத்தனர்.\n\nஇந்நிலையில் ருசிய நாட்டின் தூதுவர், ஆப்கானிய அமீர் தோஸ்து முகமது கானை காபூலில் சந்தித்து தங்கள் நாட்டின் ஆதரவை தோஸ்து முகமது கானுக்கு தெரிவித்தார். உடனே பிரித்தானிய இந்திய ஆளுநர், ஆப்கானியர்களிடம் உறவு மேம்படுத்திற்கு கொள்வதற்கு, சீக்கியப் பேரரசர் ரஞ்சித் சிங்கிடம், ஆப்கானித்தானிடமிருந்து கைப்பற்றிய பெஷாவரை நகரத்தை திரும்ப அவர்களிடமே வழங்கக் கூறினார். இக்கோரிக்கையை ராஜா ரஞ்சித் சிங் ஏற்க மறுத்துவிட்டார். இந்நிலையில் 1838ல் ருசியா - ஆப்கான் பேச்சு வார்த்தை தோல்வியடைந்தது.\n\nஏற்கனவே தோஸ்து முகமது கான் என்பவர், ஆப்கான் அமீர் சூஜா ஷாவை அமீர் பதவியிலிருந்து நீக்கி தன்னை அமீராக அறிவித்துக் கொண்டார். 1838ல் இந்தியாவில் அடைக்கலமாக தங்கியிருந்த அமீர் சூஜா ஷா, ஆப்கானை படையெடுத்துத் தாக்கி தன்னை ஆப்கான் அமீர் பதவியில் நியமிக்க பிரித்தானிய இந்திய அரசை வலியுறுத்தினார்.\n\nSection::::ஆப்கான் போர்.\nஆகஸ்டு 1839ல் சூஜா ஷா மீண்டும் ஆப்கானிய அமீராக நியமிக்கப்பட்டார். 1 அக்டோபர் 1838ல் இந்தியத் தலைமை ஆளுநர், ஆப்கான் அமீரகத்தின் மீது தாக்குதல் தொடுத்து, சூஜா ஷாவை ஆப்கான் அமீராக நியமிக்க பிரித்தானியக் கிழக்கிந்தியக் கம்பெனிப் படைத்தலைவருக்கு ஆணையிட்டார். \n\nபிரித்தானியக் கிழக்கிந்தியக் கம்பெனிப் படைகள் 22 சூலை 1839ல் ஆப்கானித்தானின் காசுனி நகரக் கோட்டையைக் கைப்பற்றினர். 25 நவம்பர் 1838ல் இராஜாரஞ்சித் சிங்கின் சீக்கியப் படைகள் துணையுடன், பிரித்தானியக் கிழக்கிந்தியக் கம்பெனிப் படைகள் கைபர் கணவாயைக் கடந்து ஆப்கானின் காபூல் நகரத்தைக் கைப்பற்றினர். ஆகஸ்டு 1839ல் சூஜா ஷா மீண்டும் ஆப்கானிய அமீராக நியமிக்கப்பட்டார்.\n\nSection::::கொரில்லாப் போர்.\nஆப்கான் அமீர் பதவியிலிருந்து நீக்கப்பட்ட தோஸ்து முகமது கான் தனது ஆப்கானியப் பழங்குடிப் படைகளைக் கொண்டு, பிரித்தானியக் கிழக்கிந்தியக் கம்பெனியின் படைகள் மீது கொரில்லா தாக்குதல்கள் தொடர்ந்தார்.பிரித்தானியப் படைகளின் கடுமையான தாக்குதலைக் எதிர்கொள்ள இயலாத தோஸ்த் முகமது கான் உஸ்பெகிஸ்தான் நாட்டின் புகாரா நகரத்தில் அடைக்கலம் அடைந்தார்.\n\nSection::::ஆப்கானியர்களின் எழுச்சி.\n8,000 பிரித்தானியப் படைகளின் துணையுடன் அமீர் சூஜார் ஷா ஆப்கானை ஆண்டார். மீதமிருந்த படைகள் இந்தியாவிற்குத் திரும்பியது. ஆப்கானியப் பழங்குடி இனப் படைகள் ஷா சூஜா மற்றும் பிரித்தானியப் படைகளின் மீது கொரில்லாத் தாக்குதல்கள் நடத்தினர்.\n\n1840ல் தோஸ்து முகமது கான் பிடிபட்டு இந்தியாவிற்கு நாடு கடத்தப்பட்டார். ஏப்ரல் - அக்டோபர் 1841-ல் ஆப்கான் பழங்குடி தலைவர்களின் படைகள் தோஸ்து முகமது கானின் மகன் வசீர் அக்பர் கானுக்கு ஆதரவாக, பிரித்தானியப் படைகளை கொரில்லாப் போரில் தாக்கினர். முடிவில் அக்டோபர் 1842-இல் பிரித்தானியர்கள் போரில் தோல்வியுற்று, ஆப்கானிலிருந்து வெளியேறினர். ஷா சூஜா துராணி ஆப்கானியப் கொரில்லாப்படைகளால் கொல்லப்பட்டு. தோஸ்து முகமது அலி கானை மீண்டும் ஆப்கானித்தான் அமீராக முடிசூட்டப்பட்டார். \n\n\n\n"}
{"id": "421691", "url": "https://ta.wikipedia.org/wiki?curid=421691", "title": "அக்கராயன்", "text": "அக்கராயன்\n\nஅக்கராயன் என்பவர் இலங்கையின் யாழ்ப்பாண அரசின் தெற்கு பகுதியாக விளங்கிய வன்னி நாட்டை ஆண்ட ஆட்சியாளர் ஆவார். இவர் 13 ஆம் நூற்றாண்டை சேர்ந்தவர் ஆவார். இங்குள்ள அக்கராயன் குளம் இவரால் உருவாக்கப்பட்டது ஆகும். 2018 ஆம் ஆண்டு கிளிநொச்சியில் அக்கராயன் சிலை நிறுவப்பட்டது. அக்கராயன் ஆறு இவர் பெயரிலேயே வழங்கப்படுகிறது இவ்வாறு முல்லைத்தீவு மாவட்டத்தில் உருவாகி கிளிநொச்சி மாவட்டம் வழியாக யாழ்ப்பாணம் மாவட்ட கடல்நீரேரியில் கலக்கிறது.\n\nSection::::இலங்கையில் ஆட்சி பகுதி.\nவன்னி நாடுக்கு வடக்கே யாழ்ப்பாண அரசும், தெற்கே கண்டி இராச்சியமும் கோட்டை அரசும், மேற்கு மற்றும் கிழக்கே இந்திய பெருங்கடலால் சூழப்பட்டது.\nநாட்டுக்கு தென்கிழக்கே திரிகோண மலை அமைந்துள்ளது. இலங்கையின் தற்போதைய மன்னார், வவுனியா, கிளிநொச்சி, முல்லைத்தீவு ஆகிய மாவாட்ட பகுதிகளை உள்ளடக்கிய பெருநிலப் பரப்பே வன்னி நாடாக இருந்தது. இது மேலும் புத்தளம், திருகோணமலை,\nஅனுராதபுரம் மாவட்டங்களில் சில பகுதியையும் உள்ளடக்கியதாகும். இதன் தெற்கே உள்ள கண்டி இராச்சியமும் (தென்கிழக்கு), கோட்டை அரசும் \"(தென்மேற்கு) இப்பகுதிகளையும் மற்றும் தெற்கு இலங்கை பகுதிகளையும் உள்ளடக்கிய மற்ற இரு இராச்சியங்கள் ஆகும்.\n\nSection::::வன்னியர்.\nஇலங்கையின் இடைக்கால பகுதியில் வாழ்ந்த ஆட்சியாளர்கள் ஆவர்.1990 ஆம் ஆண்டுகளில் தற்போதய வட மாகாணம், இலங்கையில் வாழ்ந்த இலங்கைத் தமிழரின் ஒரு சாதி பிரிவினர் வன்னியர் என வழங்கப்படுகிறனர்.\n\nSection::::தோற்ற கோட்பாடுகள்.\nவன்னியர் தோற்ற கோட்பாடுகளைப்பற்றி பல கருத்துக்கள் நிலவி வருகிறது. அதில் ஒன்று தற்போதய இந்தியாவின் தமிழ்நாட்டில் உள்ள ஒரு தமிழ் இனக்குழு வன்னியர் குலத்தை குறிக்கிறது. இவர்கள் பாண்டிய மற்றும் சோழ மன்னர்களின் போர் தலபதிகளாக இருந்தது வந்துள்ளனர் இதன் கவுரவ பட்டமாக வன்னியர் என வழங்கப்பட்டனர் என ஒரு கருத்து நிலவுகிறது. இவர்கள் பல குல மற்றும் இனக்குழுக்களின் வழிவந்தவவர்கள் ஆவர்.ஒரு சில இலங்கை வரலாறு ஆய்வாளர்கள் வனம் என்ற காடு பொருள் படுமாறு காட்டுப்பகுதியில் ஆட்சி செய்பவர்கள் என்பதால் அவர்கள் வன்னியர் என வழங்கப்பட்டனர் என கூறுகின்றனர்.\n\n12 ஆம் நூற்றாண்டில் இடைக்காலச் சோழர்கள் எழுச்சி மற்றும் இராசரட்டை அரசு வீழ்ச்சினாலும் வடக்கே யாழ்ப்பாண அரசும் தெற்கே கண்டி அரசும், கோட்டை அரசும் உருவாகியது.பல அரசர்கள் மற்றும் ஆட்சியாளர்கள் வன்னியர் என்ற பட்ட பெயர்களைக் கொண்டு வன்னி நாட்டை யாழ்ப்பாண அரசு காலகட்டத்தில் ஆட்சி செய்து வந்தனர். இவர்கள் அணைவரும் யாழ்ப்பாண அரசுக்கு கட்டுப்பட்டவர்களாகவும் உள்நாட்டு மக்களின் தேவையறிந்து சுயமாக ஆட்சி செய்து வந்தவர்கள் ஆவர்.\nவன்னி நாடு யாழ்ப்பாண அரசுக்கு வரிகளாக பணம், தேன், தந்தங்கள், யானைகள் முதலியனவற்றை ஆண்டு தோறும் வழங்கி வந்தது. இந்த வரிசையில் அக்கராயன் என்ற வன்னிய குல ஆட்சியாளர் வன்னி நாட்டை ஆண்டு வந்தார்.\nSection::::வன்னியர்களின் வீழ்ச்சி.\n1621 ஆம் ஆண்டு போர்த்துக்கல் யாழ்ப்பாண அரசை வென்றது. இதன் பின் வன்னி நாடு போர்த்துக்கேய இலங்கைக்கு உட்பட்ட பகுதியாக மாறியது. போர்த்துக்கேய இலங்கை பகுதி டச்சுக்காரர்கள் மற்றும் ஆங்கிலேயர்கள் கட்டுப்பாட்டுக்கு வந்தது. இவர்களது ஆட்சிக்கு எதிராக வன்னி நாடு கடைசி மன்னர்\nபண்டார வன்னியன் கண்டி இராச்சியத்துடன் இணைந்து பலமாக எதிர்தார். டச்சுக் கிழக்கிந்தியக் கம்பனியின் இராணுவ தலைமை அதிகாரி வான் டெரிபெர்கு பண்டார வன்னியரை தோற்கடித்து கொன்று வன்னி நாட்டை ஆங்கிலேயரிடம் ஒப்படைத்தார். தற்போது இது வட மாகாணம், இலங்கை என வழங்கப்படுகிறது.\n"}
{"id": "421695", "url": "https://ta.wikipedia.org/wiki?curid=421695", "title": "பாக்டியா மாகாணம்", "text": "பாக்டியா மாகாணம்\n\nபாக்டியா (\"Paktia\" ( – \"Paktyā\") என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. பாக்டியா மாகாணமானது பதிமூன்று மாவட்டங்களாக பிரிக்கப்பட்டுள்ளது. இந்த மாகாணம் கிட்டத்தட்ட 525,000 மக்கட்தொகையைக் கொண்டதாக உள்ளது. இது பெரும்பாலும் கிராமப்புற, பழங்குடி மக்களை பெரும்பான்மையாக கொண்ட மாகாணமாகும். மாகாணத்தில் பஷ்தூன் மக்கள் பெரும்பான்மையானவர்களாக உள்ளனர், மேலும் சிறிய எண்ணிக்கையில் தாஜிக் மக்களும் காணப்படுகின்றனர். கார்டெஸ் நகரானது மாகாணத் தலைநகராக உள்ளது. மாகாணத்தின் அதிக மக்கள் தொகை கொண்ட நகரமும் மாவட்டமும் சூர்மாத் ஆகும்.\n\nSection::::வரலாறு.\nஒரு காலத்தில் பாக்டியா மாகாணத்துக்கு உட்பட்ட பகுதிகளாக பாஸ்தியா மாகாணம் கோஸ்ட் மாகாணம் ஆகியவை இருந்தன. இந்த மூன்று மாகாணங்கள் சேர்ந்த நிலப்பகுதியானது தற்காலத்தில் \"லியோ பாக்டியா\" என அழைக்கப்படுகின்றது. இதன் பொருள் \"பெரிய பாக்டியா\" என்பதாகும்.\nஆப்கானிஸ்தானின் தலைவர்கள் தோன்றிய பகுதியாக பாக்டியா மாகாணம் இருந்ததால் இந்த மாகாணம் 1980களில் முக்கியத்துவம் பெற்றதாக இருந்தது. இங்கிருந்து வந்த குறிப்பிடத்தக்க தலைவர்கள் சிலர்: ஆப்கானிஸ்தானின் முன்னாள் ஜனாதிபதி முகமது நஜிபுல்லா, முகம்மது அஸ்லம் வத்தன்ஜர், ஷாநவாஸ் தனாய், சயீத் முகமது குலாப்ஸியோ ஆகியோர் ஆவர்.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் மேஜர் ஜெனரல் சல்மெயே வீசா ஆவார். இவருக்கு முன்பு நஸ்ரதுல்லா அர்சலா. கர்தெஸ் ஆளுநராக இருந்தார். கார்டெஸ் நகரம் மாகாணத்தின் தலைநகராக உள்ளது. \n\nமாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி), ஆப்கானிய உள்நாட்டு காவல்துறை (ஏஎல்பி) ஆகியவற்றால் கையாளப்படுகிறது. ஆப்கானிஸ்தானின் பாக்டியா மாகாணத்தை ஒட்டியுள்ள பாக்கித்தானின் எல்லையைப் பகுதியை ஆப்கானிய தேசிய காவல்துறையின் (ஏஎன்பி) ஒரு பகுதியான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது. \n\nபாக்டியா மாகாணத்தில்தான் முதன்முதலில் அமெரிக்கவினால் அமைக்கப்பட்ட மாகாண மறுசீரமைப்பு குழு அமைக்கப்பட்டது. இந்தக் குழுவானது மாகாணத்தின் அடிப்படை பாதுகாப்பு மற்றும் மறுசீரமைப்பு பணிகளை மேற்கொள்வதற்காக அமைக்கப்பட்டு, வெற்றிகரமாக பல திட்டங்களுக்கு நிதியளித்தது.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 30% என்ற விகிதத்தில் இருந்தது, இது 2011 ஆண்டு 36% என உயர்ந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 9 % என்ற எண்ணிக்கையில் இருந்து 2011 ஆண்டு 3 % என குறைந்தது.\n\nSection::::கல்வி.\nமொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 35% என்று இருந்தது. 2011 இல் இது 27% என குறைந்துள்ளது.\n\nSection::::நிலவியல்.\nபாக்டியா மாகாணத்தின் எல்லையாக வடகிழக்கில் பாக்கித்தானின் ஆட்சிக்கு உட்பட்ட பழங்குடி பகுதியான குராம் ஏஜென்சி உள்ளது. ஆப்கானிஸ்தானுக்குள், இதன் எல்லைப் பகுதி மாகாணங்களாக லோகர் மாகாணம், கஜினி மாகாணம், பாக்டிகா மாகாணம் மற்றும் கோஸ்ட் மாகாணம் போன்றவற்றைக் கொண்டுள்ளது.\n\nபாக்டியாவானது ஒரு மலைப்பாங்கான மாகாணமாகும். மாகாணத்தின் பெரும்பான்மையான மக்கள் இதன் மத்திய பள்ளத்தாக்கில் வசிக்கின்றனர். \n\nஜஜி (ஜாசி) மற்றும் ஜானி கெல் மாவட்டங்கள் பெரும்பாலும் மலைப்பகுதிகளைக் கொண்டதாகவும், சிறிய பள்ளத்தாக்குப் பகுதிகளில் குறைந்த அளவு மக்கள் வாழும் பகுதியாகவும் உள்ளன.\n\n2005ஆம் ஆண்டு வரை, அஸ்ரா மாவட்டம் பாக்டியாவின் ஒரு பகுதியாக இருக்கவில்லை. இது வடக்கில் லோகர் மாகாணத்தை ஒட்டி உள்ளது. இது மிகுதியான சாலை வசதியால் மக்களை இணைக்கும் விதத்தில் உள்ளது.\n\nSection::::மக்கள்வகைப்பாடு.\n2013ஆண்டின் படி, மாகாணத்தின் மொத்த மக்கள் தொகை 525,000 ஆகும். இவர்களில் பெரும்பாலானவர்கள் பழங்குடி மக்களாவர். இன்ஸ்டிடியூட் ஃபார் தி ஸ்டடி ஆஃப் வாரின், கணக்கெடுப்பின்படி \"இந்த மாகாணத்தில் பஷ்டூன் மக்கள் பெரும்பான்மையினராகவும், சிறுபான்மையானராக தாஜிக் மக்களைக் கொண்டுள்ளது. கடற்படை முதுநிலை பட்டப்படிப்பு பள்ளியின் கூற்றின்படி, மாகாணத்தின் இன குழுக்கள் பின்வருமாறு: 91% பஷ்டூன் மற்றும் 9% தாஜிக் ஆவர்.\n\n\n"}
{"id": "421698", "url": "https://ta.wikipedia.org/wiki?curid=421698", "title": "வன்னி நாடு", "text": "வன்னி நாடு\n\nவன்னி நாடு என்பது வன்னியர்கள் என்ற இனத்தை சேர்ந்த ஆட்சியாளர்களால் இலங்கையின் யாழ்ப்பாண அரசின் தெற்கு பகுதியை 12 ஆம் நூற்றாண்டு முதல் 17ஆம் நூற்றாண்டு வரை ஆட்சி செய்யப்பட்டது. இராசரட்டை அரசு சிதைவுற்றபின் மத்திய தமிழ் இராச்சிய பொற்கால பகுதியில் வன்னி அரசு எழுச்சி பெற்றது. இப்பகுதியை ஆண்ட வன்னிர்களால் உருவாக்கப்பட்டு குடியமர்த்தப்பட்டனர். இப்பகுதி யாழ்ப்பாண அரசின் தெற்கு விரிவாகவே இருந்தது. வன்னி நாட்டின் ஆட்சியாளர்கள், யாழ்ப்பாண அரசுக்குக்கட்டுப்பட்டே இருந்தனர். 1621 ஆம் ஆண்டு போர்த்துக்கல் யாழ்ப்பாண அரசை வென்றது. இதன் பின் வன்னி நாடு போர்த்துக்கேய இலங்கைக்கு உட்பட்ட பகுதியாக மாறியது. போர்த்துக்கேய இலங்கை பகுதி டச்சுக்காரர்கள் மற்றும் ஆங்கிலேயர்கள் கட்டுப்பாட்டுக்கு வந்தது. இவர்களது ஆட்சிக்கு எதிராக வன்னி நாடு கடைசி மன்னர் பண்டார வன்னியன், கண்டி இராச்சியத்துடன் இணைந்து பலமாக எதிர்த்தார். டச்சுக் கிழக்கிந்தியக் கம்பனியின் இராணுவ தலைமை அதிகாரி வான் டெரிபெர்கு பண்டார வன்னியரை தோற்கடித்து கொன்று வன்னி நாட்டை ஆங்கிலேயரிடம் ஒப்படைத்தார்.. தற்போது இது வட மாகாணம், இலங்கை என வழங்கப்படுகிறது.\n\nSection::::பரவல்.\nவன்னி நாடுக்கு வடக்கே யாழ்ப்பாண அரசும், தெற்கே கண்டி இராச்சியமும் கோட்டை அரசும், மேற்கு மற்றும் கிழக்கே இந்திய பெருங்கடலால் சூழப்பட்டது. நாட்டுக்கு தென்கிழக்கே திரிகோண மலை அமைந்துள்ளது. இலங்கையின் தற்போதைய மன்னார், வவுனியா, கிளிநொச்சி, முல்லைத்தீவு ஆகிய மாவட்ட பகுதிகளை உள்ளடக்கிய பெருநிலப் பரப்பே வன்னி நாடாக இருந்தது. இது மேலும் புத்தளம், திருகோணமலை, அனுராதபுரம் மாவட்டங்களில் சில பகுதியையும் உள்ளடக்கியதாகும். இதன் தெற்கே உள்ள கண்டி இராச்சியமும் (தென்கிழக்கு), கோட்டை அரசும் \"(தென்மேற்கு) இப்பகுதிகளையும் மற்றும் தெற்கு இலங்கை பகுதிகளையும் உள்ளடக்கிய மற்ற இரு இராச்சியங்கள் ஆகும்.\n\nSection::::வன்னியர்.\nஇலங்கையின் இடைக்கால பகுதியில் வாழ்ந்த ஆட்சியாளர்கள் ஆவர். 1990 ஆம் ஆண்டுகளில் தற்போதய வட மாகாணம், இலங்கையில் வாழ்ந்த இலங்கைத் தமிழரின் ஒரு சாதி பிரிவினர் வன்னியர் என அழைக்கப்பட்டனர்.\n\nSection::::தோற்ற கோட்பாடுகள்.\nவன்னியர் தோற்ற கோட்பாடுகளைப்பற்றி பல கருத்துக்கள் நிலவி வருகிறது. அதில் ஒன்று தற்போதைய இந்தியாவின், தமிழ்நாட்டில் உள்ள ஒரு தமிழ் இனக்குழு வன்னியர் குலத்தை குறிக்கிறது. இவர்கள் பாண்டிய மற்றும் சோழ மன்னர்களின் போர் தளபதிகளாக இருந்து வந்துள்ளனர். இதன் கவுரவ பட்டமாக வன்னியர் என வழங்கப்பட்டனர் என ஒரு கருத்து நிலவுகிறது. இவர்கள் பல குல மற்றும் இனக்குழுக்களின் வழிவந்தவர்கள் ஆவர். ஒரு சில இலங்கை வரலாறு ஆய்வாளர்கள் வனம் என்ற காடு பொருள்படுமாறு, காட்டுப்பகுதியில் ஆட்சி செய்பவர்கள் என்பதால் அவர்கள் வன்னியர் என வழங்கப்பட்டனர் என கூறுகின்றனர்.\n\n12 ஆம் நூற்றாண்டில் இடைக்காலச் சோழர்கள் எழுச்சி மற்றும் இராசரட்டை அரசு வீழ்ச்சினாலும் வடக்கே யாழ்ப்பாண அரசும் தெற்கே கண்டி அரசும், கோட்டை அரசும் உருவாகியது. பல அரசர்கள் மற்றும் ஆட்சியாளர்கள் வன்னியர் என்ற பட்ட பெயர்களைக் கொண்டு வன்னி நாட்டை யாழ்ப்பாண அரசு காலகட்டத்தில் ஆட்சி செய்து வந்தனர். இவர்கள் அனைவரும் யாழ்ப்பாண அரசுக்கு கட்டுப்பட்டவர்களாகவும், உள்நாட்டு மக்களின் தேவையறிந்து சுயமாக ஆட்சி செய்து வந்தவர்கள் ஆவர். வன்னி நாடு யாழ்ப்பாண அரசுக்கு வரிகளாக பணம், தேன், தந்தங்கள், யானைகள் முதலியனவற்றை ஆண்டு தோறும் வழங்கி வந்தது.\n"}
{"id": "421704", "url": "https://ta.wikipedia.org/wiki?curid=421704", "title": "ஹலாப் பண்பாடு", "text": "ஹலாப் பண்பாடு\n\nஹலாப் பண்பாடு (Halaf culture) (கிமு 6,100 — 5,100) தொல்பழங்காலத்தில் பண்டைய அண்மை கிழக்கின் வடக்கு மெசொப்பொத்தேமியா பகுதிகளான தற்கால தென்கிழக்கு துருக்கி, சிரியா மற்றும் வடக்கு ஈராக் பகுதிகளில் கிமு 6100 - கிமு 5100-க்கும் இடைப்பட்ட காலத்தில் விளங்கிய பண்பாடாகும். \n\nவடக்கு சிரியாவில் உள்ள ஹலாப் தொல்லியல் மேட்டின் பெயரால் இப்பண்பாட்டை ஹலாப் பண்பாடு எனப்பெயரிடப்பட்டது.\n\nடெல் ஹலாப் தொல்லியல் களத்தை 1977 மற்றும் 1927களில் முதலில் அகழ்வாய்வு செய்தவர் மேக்ஸ் வான் ஓப்பன்யும் ஆவார்.\n\n1908ல் ஹலாப் பண்பாட்டின் தொல்பொருட்களை தென்கிழக்கு துருக்கியில் முதலில் கண்டறிந்தவர் ஜான் கார்ஸ்டாங் ஆவார். ஹலாப் பண்பாட்டின் முக்கியத் தொல்பொருட்கள், தற்கால வடக்கு ஈராக் நாட்டின் மோசுல் நகரத்திற்கு அருகே உள்ள டெல் அர்பச்சியா தொல்லியல் களத்தில் கிடைத்துள்ளது.\n\nபிந்தைய ஹலாப் பண்பாட்டின் இறுதிக் காலத்தில், ஹலாப் - உபைதுகளின் 400 ஆண்டு இடைநிலைக் காலம் (கிமு 5400 - 5000) தோன்றியது.\n\nSection::::தோற்றம்.\nதென்கிழக்கு அனதோலியாவின் மலைகளில் ஆடு, மாடுகளை மேய்த்துக் கொண்டிருந்த நாடோடி கூட்டத்தின் வழித்தோன்றல்களே ஹலாப் மக்கள் என்றும், வேறு சிலர் வடக்கு ஈராக்கின் மலைப் பகுதிகளில் வாழ்ந்த மலைப் பழங்குடியின மக்கள் என்றும் கருதுகின்றனர்.\n\nஇருப்பினும் மேற்படி கருதுகோள்கள், அண்மையில் 1986ல் நடைபெற்ற தொல்லியல் அகழ்வாய்வுகளில் ஹலாப் மக்களின் தோற்றம் மற்றும் பண்பாடு குறித்து புதிய உண்மைகள் வெளிவரத் துவங்கியது. \n\nதற்போது டெல் சபி அபைது (Tell Sabi Abyad) தொல்லியல் களத்தின் 11 அடுக்குகளை அகழ்வாய்வு செய்கையில் 7 முதல் 11 அடுக்களில் கண்டெடுத்த தொல்பொருட்கள் முந்தைய ஹலாப் பண்பாடு காலத்தவைகள் என்றும், 4 முதல் 6 அடுக்குகளில் இருந்த தொல்பொருட்கள் மூலம் ஹலாப் - உபைதுகளில் இடைநிலைக் காலத்தைவைகள் என்றும்; 1 முதல் 3 வரையிலான அடுக்குகள் துவக்க கால ஹலாப் பண்பாட்டுக் காலத்தியது எனத் தொல்லியள் ஆய்வாளரக்ள் கணித்துள்னர்.\n\nபுதிய தொல்பொருளியல் ஆய்வாளர்கள் ஹலாப் பண்பாடு தீடீரென்றோ அல்லது வெளிநாட்டு மக்களின் தாக்கத்தால் தோன்றவில்லை என உறுதிசெய்யப்பட்டு, மாறாக வடக்கு சிரியாவின் உள்நாட்டு பழங்குடி மக்களிடையே ஏற்பட்ட மாற்றங்களில் ஒரு தொடர்ச்சியான செயல்முறைகளின் விளைவாகவே ஹலாப் பண்பாடு தோன்றியது. that spread to the other regions.\n\nSection::::பண்பாடு.\nSection::::கட்டிடக்கலை.\nஹலாப் பண்பாட்டின் தொல்லியல் களங்களில் சில தொன்மையான கட்டிடங்கள் அகழ்வாய்வில் கண்டெடுக்கப்பட்டது.\n\nதற்கால சிரியா நாட்டின் அலெப்போ அருகில் உள்ள டெல் அர்பாச்சியா தொல்லியல் களத்தில் தேன் கூடு போன்று வட்ட வடிவத்தில் அமைந்த கல்லறைக் கட்டிடம் இக்கட்டிடங்கள் கருங்கல் அஸ்திவாரத்தின் மீது களிமண் செங்கற்களால் கட்டப்பட்டுள்ளது. இக்கட்டிடங்கள் சமயச் சடங்களுக்காகவும், மக்கள் வாழிடங்களாகவும் பயன்படுத்தப்பட்டுள்ளது.\n\nSection::::ஹலாப் மட்பாண்டக் கலை.\nமட்பாண்டக் கலைஞர்களால் உருவாக்கபப்ட்ட ஹலாப் மக்களின் மட்பாண்டங்கள் இரண்டு நிறங்களில் விலங்குகளின் உருவங்களால் ஓவியம் தீட்டப்பட்டுள்ளது. இது போன்ற மட்பாண்டங்கள் வடக்கு மெசொப்பொத்தேமியாவின் \nநினிவே, சகர் பசார், அனதோலியா பகுதிகளின் தொல்லியல் களங்களில் கிடைக்கப் பெற்றுள்ளது. பல மட்பாண்டங்கள் சமையல் பணிக்காக படைத்துள்ளனர். ஹலாப் மக்கள் களிமண் மற்றும் கற்களாலான முத்திரைகள் பயன்படுத்தினர். ஹலாப் மக்கள் செப்பின் பயன்பாட்டை அறிந்திருந்தாலும், களிமண் மற்றும் கற்களாலான கருவிகள் பயன்படுத்தினர்.\n\nSection::::பொருளாதாரம்.\nஹலாப் மக்கள் மழை நீரை நம்பி தரிசு நில வேளாண்மையை மேற்கொண்டனர். கோதுமை, பார்லி, ஆளிச் செடிகளை பயிரிட்டனர். மேலும் இறைச்சி, கம்பளி உடை மற்றும் பால் பொருட்களுக்காக செம்மறி ஆடுகள் மற்று வெள்ளாடுகளை மேய்த்து வளர்த்தனர்.\n\nSection::::ஹலாப் பண்பாட்டின் முடிவு (வடக்கின் உபைதுகள்).\nஹலாப்-உபைதுகளின் கலப்பின மக்களின் நுழைவால், கிமு 5,000 ஆண்டுகளில் ஹலாப் பண்பாடு முடிவிற்கு வந்து, ஹலாப்-உபைதுகளின் பண்பாட்டின் இடைகாலம் துவங்கியது. பல ஹலாபிய பண்பாட்டுக் குடியிருப்புகள் அழிந்தது. எஞ்சியவைகள் உபைதுகளின் பண்பாட்டுக் களங்களாக மாற்றம் பெற்றது. \n\nஹலாப் பண்பாட்டு காலத்திற்கு பிந்தி வந்த வடக்கு மெசொப்பொத்தேமியா உபைதுகளை, தெற்கு மெசொப்பொத்தேமியாவின் உபைதுகளை வேறுபடுத்திக் காட்டியது.உபைது மக்கள் ஹலாப் பண்பாட்டை பின்பற்றினர்.\n\n\n\n"}
{"id": "421719", "url": "https://ta.wikipedia.org/wiki?curid=421719", "title": "சிரியாவில் பெண்கள்", "text": "சிரியாவில் பெண்கள்\n\nசிரியாவில் பெண்கள் (Women in Syria) மொத்த மக்கள் தொகையில் 49.4% உள்ளனர். அன்றாட வாழ்க்கையில் மட்டுமல்லாது அவர்கள் சமூக-அரசியல்களிலும் ஈடுபடுகின்றனர். சிரிய உள்நாட்டுப் போருக்குப் பிறகு பெண்கள் பலவிதமான வன்முறைகளுக்கு ஆளாக்கப்பட்டனர்.\n\nSection::::வரலாறு.\n20-ஆம் நூற்றாண்டில் பெண்களின் உரிமைகள் தொடர்பான செயல்பாடுகளினால் சிரியாவில் உள்ள பெண்களின் கல்வியில் முன்னேற்றம் ஏற்பட்டது. 1919 ஆம் ஆண்டில் நசிக் அல் அபீது என்பவர் நூர் அல் ஃபயா எனும் பெண்களுக்கான கல்வி நிறுவனம் ஒன்றையும் அதே பெயரில் பதிப்பகம் ஒன்றையும் நிறுவினார்.மசலூன் போரில் பங்கெடுத்ததற்காக இவருக்கு சிரிய இராணுவத்தின் கௌரவ தளபதி பதவி கொடுக்கப்பட்டது.1922 ஆம் ஆண்டில் சிரியன் ரெட் கிரெசன்ட் எனும் அமைப்பை நிறுவினார். 1928 இல் லெபனான்-சிரிய பெண்ணியவாதி ,நஸ்ரியா சின் அல் தின் அவர்கள் திருக்குர்ஆனை பெண்ணியவாதிகளின் கண்ணோட்டத்தில் மீள் பொருள்விளக்கம் செய்தார். அதில் ஆண்களைப் போலவே பெண்களையும் சமமாக நடத்தப்பட வேண்டும் எனக் கூறினார்.\n\n1963 ஆம் ஆண்டில் பாத் எனும் அரசியல் கட்சி சிரியாவில் ஆட்சியைக் கைப்பற்றியது. அந்த கட்சியானது சிரியாவில் ஆண்களும் பெண்களும் சமமாக நடத்தப்படுவர் எனவும் வேலைகளிலும் ஆண்களைப் போல பெண்களுக்கும் உரிமைகள் வழங்கப்படும் எனவும் உறுதி அளித்தது.\n\n1967 ஆம் ஆண்டில் சிரியாவில் உள்ள பெண்கள், சிரிய பெண்கள் நலச் சங்க எனும் நீதிமுறைச் சார்புடைய அரசு அமைப்பை உருவாக்கினர். இந்த அமைப்பானது பெண்கள் நலச் சமூகம், கல்வி சங்கங்கள் மற்றும் தன்னார்வத் தொண்டு அமைப்புகள் ஆகியவற்றின் கலவை ஆகும். இந்த அமைப்பின் நோக்கம் சிரியாவில் உள்ள பெண்களுக்கு சமவாய்ப்பு வழங்கப்படுவதை நோக்காகக் கொண்டு செயல்படுவது ஆகும். 2011 ஆம் ஆண்டின் துவக்கத்தில் சிரிய நாடு முழுவதும் மோதல் ஏற்பட்டது. இதில் அப்பாவிப் பொதுமக்கள் பலர் பாதிக்கப்பட்டனர். இந்த மோதலில் மருத்துவமனை, பள்ளிக்கூடங்கள் மற்றும் நாட்டின் பொதுச் சொத்துக்கள் போன்றவை சேதமானது. இந்த மோதலில் பெண்களே அதிகமாக இலக்காக வைத்து தாக்கப்பட்டனர். ஆண்களை விட பெண்கள் உடல் வலிமை குறைவாகக் கொண்டிருந்ததினால் அவர்கள் இலக்காக வைக்கப்பட்டனர்.\n\nSection::::உரிமைகள்.\nபெண்கள் அன்றாட வாழ்க்கை நிகழ்வுகளில் ஈடுபடுவதற்கு சிரியா சட்டம் வழிவகை செய்கிறது. சட்டப்படி திருமணவயது பெண்களுக்கு பதினேழாகவும் ஆண்களுக்கு பதினெட்டாகவும் உள்ளது. ஆனால் பெண்களுக்கு பதின்மூன்று வயதாக இருக்கும் போதும் அவர்களின் திருமணங்களை நீதிமன்றங்கள் அனுமதிக்கின்றன. திருமண முறிவு சிரியாவில் தனித்தன்மையான சட்டங்களைக் கொண்டுள்ளது. பெண்கள் திருமண முறிவு பெறுவதற்கு அவர்களின் கணவருடைய சம்மதம் தேவைப்படுகிறது. ஆனால் சில சமயங்களில் பெண்கள் நேரடியாக நீதிமன்ற நடவடிக்கைகளின் மூலமாகவே திருமணமுறிவிற்காக விண்ணப்பிக்க இயலும். இவ்வாறான சூழ்நிலைகளில் அந்தப் பெண்களின் கணவன்கள் தவறுதலாக நடத்தல் அல்லது கனவருக்குரிய கடமைகளில் இருந்து விலகுதல் போன்ற செயல்களில் ஈடுபட்டிருத்தல் வேண்டும். ஆனால் ஒரு ஆண் திருமணமுறிவு பெற வேண்டும் எனில் நேரடியாக நீதிமன்றம் சென்று வாய்மொழியாக மூன்று முறை தலாக் கூறி விவாகரத்து கேட்க இயலும் பின் நீதிமன்றம் அவருக்கு திருமண முறிவு வழங்கும்.\n\nSection::::கல்வி.\nசிரிய நாட்டில் 6 வயதில் பள்ளிக்கல்வி துவங்கி பதின்மூன்று வயதில்முடிவடைகிறது. சிரிய பல்கலைக்கழங்களில் ஆண்களும், பெண்களும் ஒரே வகுப்பறையில் கல்வி கற்கின்றனர்.1970 ஆம் ஆண்டுமுதல் 1990 வரை பள்ளிக்கூடங்களில் பெண்களின் எண்ணிக்கை அதிகரித்தது. 100 ஆண்களுக்கு 95 பெண்கள் உள்ளனர். பெரும்பாலான பெண்கள் பள்ளிக்குச் சென்ற போதிலும் இடைநிற்றலில் ஆண்களை விட பெண்களே அதிகம் உள்ளனர்.\n"}
{"id": "421754", "url": "https://ta.wikipedia.org/wiki?curid=421754", "title": "பாக்டிகா மாகாணம்", "text": "பாக்டிகா மாகாணம்\n\nபாக்டிகா (\"Paktika\" () என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் கிழக்குப் பகுதியில் அமைந்துள்ளது. இந்த மாகாணமானது முன்பு லியோ பாக்டியா என அழைக்கப்படும் பகுதியைச் சேர்ந்த‍தாக இருந்த‍து. இந்த மாகாணம் கிட்டத்தட்ட 413,800 மக்கட்தொகையைக் கொண்டதாக உள்ளது.  மாகாணத்தில் பெரும்பான்மை இனத்தவர் பஷ்தூன் மக்கள் ஆவர். ஷாரானா நகரம் மாகாண தலைநகரமாக உள்ளது. அதே சமயம் மிகுதியான மக்கள்தொகை உள்ள நகரமாக உர்கன் நகரம் உள்ளது.\n\nSection::::நிலவியல்.\nபாக்டிகா மாகாணமானது பாகிஸ்தான் மற்றும் ஆப்கானிஸ்தானின் எல்லைப் பகுதியான துராந்து எல்லைப் பகுதியை ஒட்டி அமைந்துள்ளது. இதன் வடக்கில்  கோஸ்ட் மாகாணம் மற்றும் பக்டியா மாகாணங்களும், மேற்கில் கஜினி மாகாணம் மற்றும் சாபுள் மாகாணங்களும், கிழக்கில் பாக்கித்தானின் தெற்கு வசீரிஸ்தான் மற்றும் வடக்கு வசீரிஸ்தான் பகுதிகளும், பலூச்சிஸ்தான் மாகாணத்தின் சாப் மாவட்டமானது தென்கிழக்கிலும் எல்லைகளாக அமைந்துள்ளன.\n\nஆப்கானிஸ்தானின் பல பகுதிகளைப் போலவே, பாக்டிகா மாகாணத்தில் கடுமையாக காடழிப்பு நடந்து  வருகிறது. அண்மைய ஆண்டுகளில் பேரழிவு தந்த வெள்ளப் பெருக்குக்கான காரணம் இதுதான். இந்த மாகாணமானது முதன்மையாக மலைப்பகுதிகளோடு,  பருவகால ஆற்றுப் பள்ளத்தாக்குகளைக் கொண்டதாக உள்ளது. மாகாணத்தின் வடக்குப் பிராந்தியத்தில் உள்ள நிலப்பரப்பானது உயர்ந்தும், மிகக் கரடுமுரடானதாகவும் உள்ளது. மேற்கில், உள்ள ஓம்னா மாவட்டத்தின் மலைப்பகுதியில் ரவுட்-இ லுரா ஆறு உருவாகி, கஜினி மாகாணத்திற்கு தெற்கே பாய்ந்து, ஜர்குன் ஷார், ஜானி கெல், டிலா மாவட்டங்களில் நிலப்பகுதியில் பாய்ந்து ஆழமற்ற ஆற்றுப் பள்ளத்தாக்கை உருவாக்குகிறது. பாக்கிஸ்தானுக்கு அருகில் ஓம்னா பகுதியில் உள்ள நிலப்பரப்பு மிக அதிகமான மலைப்பகுதியாகும்.\n\nபருவகாலத்தைப் பொறுத்து மாறுபட்டு ஓடக்கூடியதான கோமல் ஆறானது, சாரா ஹாஸா மாவட்டத்தின் மலைகளில்  தோன்றி தெற்கு நோக்கி பாய்கிறது. இது தென்கிழக்கு பாகிஸ்தான் எல்லையை நோக்கி செல்லும் முன், கோமால் மாவட்டத்தின் நிலப்பகுதியை வளமாக்கி செல்கிறது. பாக்கிஸ்தானில் கிழக்கு நோக்கி ஓடிச்செல்லும் இந்த ஆறு இறுதியில் சிந்து நதியில் கலக்கிறது. \n\nSection::::வரலாறு.\nபாக்டிகாவின் நிலப்பகுதியின் வரலாற்றுகால பகுதியானது பெரிய பாக்டியா  (Pashto: لویه پکتیا, லியோ பாக்டியா) என அழக்கப்பட்டது. இந்த பெரிய பாக்டியாவுக்கு உட்பட்டதாக பாஸ்தியா மாகாணம், கோஸ்ட் மாகாணம் மற்றும் கஜினி மாகாணம் , லோகர் மாகாணங்களின் ஒரு பகுதியைக் கொண்டதாக இருந்தன. கிரேக்க வரலாற்று ஆசிரியரான எரோடோட்டசு இந்த பகுதியில் குடியேறிய பழங்குடியினரைப் பற்றி குறிப்பிட்டுள்ளார், கி.மு. முதல் நூற்றாண்டுக்கு முந்தைய காலத்தவரான இவர் இந்தப் பழங்குடிகளை  \"பாக்டீன்கள்\" என அழைத்துள்ளார்.\n\n1970களில், பாக்டிகாவின் தலைநகராக போதுமான அளவு  வளர்ச்சியடையாத தொலைதூரத்தில் இருந்த‍த நகரான உர்கன் இருந்த‍து. இதனால் மாகாணத்தின் தலைநகரை   காபூல், கஜினி, காந்தாரம் போன்ற பெரிய நகரங்களும் வணிக மையங்களுமான நகரங்களுடன் சாலை மார்கமாக இணைக்கும் முக்கிய நெடுஞ்சாலைக்கு அருகாமையில் இருந்தத  ஷாரானா நகரம் தலை நகராக ஆக்கப்பட்டது. \n\nபாக்டிக்கா மாகாணமானது சோவியத்தின் ஆக்கிரமிப்பின் போது பல போர்களைக் கண்ட இடமாக இருந்த‍து.\n\n1983 க்கும் 1984 க்கும் இடைப்பட்ட காலத்தில் உர்கன் முற்றுகை நடைபெற்றது.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் அமினுல்லா சாரிக் ஆவார். ஷாரானா நகரம் மாகாண தலைநகரமாக செயல்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. பாக்டிகா மாகாணத்தை ஒட்டியுள்ள பாக்கித்தானின்,   நடுவண் நிர்வாகத்தில் பழங்குடிப் பகுதிகள்  எல்லையைப் பகுதியில் ஆப்கானிய தேசிய காவல்துறையின் (ஏஎன்பி) ஒரு பகுதியான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. பாகிஸ்தானிலிருந்து வரும் தலிபான் கிளர்ச்சியாளர்களால் இந்த மாகாணத்தில் எல்லைப் பகுதி பயன்படுத்தப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nசுலைமான்கால்  பழங்குடியினர் சமூக கவுன்சிலானது ஆப்கானிஸ்தானின் காபூலில் அரசிடம் பதிவுசெய்யப்பட்டுள்ளது. இந்த   சுலைமான்கால் பழங்குடிப் பேரவையானது ஆப்கானிஸ்தான் முழுவதும் பல மாகாண அலுவலகங்களைக் கொண்டுள்ளது. ஆப்கானிஸ்தானின் சுலைமான்கல் பழங்குடிப் பேரமைப்பின் தலைவராக அய்யூப் கல்கிகார் சுலைமான்கல் உள்ளார். \n\nஹக்கானி நெட்வொர்க்கின் மூத்த தலைவரான சங்கேன் சத்ரன் பாக்டீடா மாகாணத்தின் தலிபானின் நிழல் ஆளுநர் ஆவார். 2013 செப்டம்பர் 5 அன்று அவர் அமெரிக்க ஆளில்லா வானூர்தி தாக்குதலில் கொல்லப்பட்டார். இதன் பிறகு இப்பதவிக்கு அவரது சகோதரர் பிலால் சத்ரன் நியமிக்கப்பட்டார்.\n\nSection::::போக்குவரத்து.\n2014 ஆம் ஆண்டு மே முதல், பாக்டிகா மாகாணத்தில் ஷாரானா வானூர்தி நிலையத்தில் இருந்து காபூலுக்கு பயணிகள் விமானம் இயக்க திட்டமிடப்பட்டது. இந்த மாகாணமானது வளர்ச்சியில் நாட்டின் ஏனைய பகுதிகளுடன் ஒப்பிடுகையில் \"பின்தங்கியது\" எனக் கருதப்படுகிறது. கடந்த சில ஆண்டுகளாக மாகாணத்தில் 157 கி.மீ சாலைகள் அமைக்கப்பட்ட நிலையில், 2013 ஆண்டில் மட்டும் 70 கி.மீ.  சாலைகள் அமைக்கப்பட்டது என்று மாகாண பொது வேலைத் துறைத் தலைவரான பொலிஸ் பொறியியலாளரான ஹபிசுல்லா தெரிவித்தார்..\n\nSection::::மக்கள்வகைப்பாடு.\nபாக்டிகா மாகாணத்தின் மக்கள் தொகை 413,800 ஆகும்.  இது பல இன பழங்குடி மக்களைக் கொண்டது. கடற்படை முதுநிலை பட்டப்படிப்பு பள்ளியின் கூற்றின்படி, மாகாணத்தில் வாழும் இனக்குழுக்கள் பின்வருமாறு: பஷ்டூன், தாஜிக், அரபு, பபாய் மற்றும் பல சிறுபான்மை குழுக்கள் வாழ்கின்றனர். மற்ற தரவுகளின்படி மாகாணத்தின் மக்கள் தொகையில் பஷ்டூன் மக்கள் 96%  உள்ளனர். சுமார் 15,000 மக்கள் (1.8%) உஸ்பேக்கியர், சுமார் 5,000 பேர் வேறு சில மொழிகளை பேசுகிறார்கள். அனேகமாக கசாரா மக்கள் அல்லது பலூச் மக்கள் சிறுபான்மையாக இந்த மாகாணத்தில் வாழ்கின்றனர்.\nபாக்டிக்கா மக்கள்தொகையில் பெரும்பான்மையானோர் (சுமார் 99%) கிராமப்புற மாவட்டங்களில் வாழ்கின்றனர். தலைநகரான ஷாரானாவில் 54,400 பேர் வசிக்கின்றனர். பாக்டிக்காவின் பெரும்பாலான மாவட்டங்களில் 25,000 முதல் 55,000 வரையிலான மக்கள் வாழ்கின்றனர். நிகா மற்றும் டூரூ ஆகிய இரண்டு மாவட்டங்களில் 20,000 க்கும் குறைவாகவும் 15,000 க்கும் அதிகமான மக்களைக் கொண்டதாக உள்ளது.\n\nபெரும்பாலான அனாப் பள்ளியைச் சேர்ந்த மக்கள் சுன்னி முஸ்லீம் மக்களாவர்.\n\n\n"}
{"id": "421757", "url": "https://ta.wikipedia.org/wiki?curid=421757", "title": "அடேலி நிலம்", "text": "அடேலி நிலம்\n\nஅடேலி நிலம் (\"French: Terre Adélie\") என்பது அண்டார்ட்டிகாக் கண்டத்தில் பிரஞ்சு ஆளுகையின் கீழ் உள்ள உரிமை கோரப்பட்ட ஒரு பிரதேசமாகும். இது கடலோரப்பகுதிவரை நீண்டு தெற்குப் பெருங்கடலின் கடற்கரையுடன் இணைந்து தென் துருவம் செல்லும் அனைத்து உள்நாட்டு வழிகளையும் கொண்டது. ஆஸ்திரேலிய அண்டார்க்டிக் மண்டலத்தின் மேற்கு மற்றும் கிழக்குப் பகுதிகளைப் பிரிப்பது அடேலி நிலமாகும் இந்தப் பிரதேசத்தை பிரெஞ்சு தெற்கு அண்டார்டிக் பகுதியில் ஐந்து மாவட்டங்களில் ஒன்றாக பிரான்சு உரிமை கோரினாலும் பெரும்பாலான நாடுகள் இதனை ஏற்கவில்லை. \nSection::::புவியியல்.\nஅடேலி நிலம் 136 ஆவது கிழக்குத் தீர்க்கக்கோட்டுக்கும் 142 ஆவது கிழக்குத் தீர்க்கக்கோட்டுக்கும் இடையே 350 கி. மீ. வரை பரவியுள்ளது. இதன் கடற்கரைப் பகுதியின் நீளம் 350 கி. மீ. இதன் உள்நாட்டுப்பகுதி ஒரு வட்டத்தின் பகுதிபோல 2.600 கி. மீ வரை தென் துருவத்தை நோக்கி விரிவடைகிறது. அடேலி நிலம் தனது எல்லைகளை ஆஸ்திரேலிய அண்டார்டிகா பிரதேசத்தின் கிழக்கு மற்றும் மேற்கு பகுதியிலும் முறையே மேற்கில் கிளாரி நிலத்துடனும் (வில்லெஸ் நிலத்தின் ஒரு பகுதி) கிழக்கில் ஜியார்ஜ் வி நிலத்துடனும் பகிர்ந்துகொள்கிறது. இப்பகுதியின் முழுப்பரப்பும் 432,000 ச. கி. மீட்டருக்குப் பனிப்பாறைகள் கொண்டதாகும்.\n\nSection::::வரலாறு.\nஅடேலி நிலத்தின் கடற்கரை 1840 ஆம் ஆண்டு பிரான்சுநாட்டைச் சேர்ந்த நாடுகாண் ஆய்வாளர் ஜூல்ஸ் டுமாண் டி உர்வில்லே கண்டறிந்தார். தனது மனைவி அடெலெ நினைவாக இதற்கு அப்பெயரைச் சூட்டினார். \nஇதுவே பிரான்சு அண்டார்டிகா பகுதியில் இந்நிலத்தின் உரிமை கோர அடிப்படைக் காரணமாகும்.\nSection::::ஆய்வு நிலையங்கள்.\nSection::::டுமாண்ட் டி ஊர்வில்லே ஆய்வுத்தளம்.\nகி.பி. 1956, ஜனவரி 12-லிருந்து இத்தளத்தில் சுமார் 140 பேர் வரை பிரான்சு நாட்டு ஆய்வாளர்கள் தங்கி ஆய்வு செய்கின்றனர். குளிர் காலத்தில் சுமார் 33 பேரும் ஆண்டார்ட்டிகாவின் கோடைக்காலத்தில் சுமார் 78 பேரும் இங்கு ஆய்வுகளை மேற்கொள்கின்றனர்.\n\nSection::::போர்ட் மார்ட்டின்.\nபோர்ட் மார்ட்டின் என்ற முதல் பிரான்சின் ஆய்வுத்தளம் 1950, ஏப்ரல் 9ஆம் நாள் கட்டப்பட்டது. , ஆனால் 1952,ஜனவரி 22-23 ஆம் நாள் இரவு ஏற்பட்ட ஒரு தீ விபத்தின் காரணமாக அழிந்துவிட்டது. இந்த ஆய்வுத்தளத்தில் 1950-51 ஆம் ஆண்டு குளிர் காலத்தில் 11 பேரும், 1951-52 ஆம் ஆண்டில் 17 பேரும் தங்கி ஆய்வுகளை மேற்கொண்டுள்ளனர். \nSection::::சார்காட் தளம்.\nசார்காட் ஆய்வுதளம் () அண்டார்டிகா பனி ஏடுகளில் 320 கி. மீ களில் அமைந்துள்ள, உள்நாட்டு அடிப்படையிலான பிரான்சின் ஓர் ஆய்வுத்தளமாகும். இது கடல்பகுதி மற்றும் டுமாண்ட் டி ஊர்வில்லே ஆய்வுநிலையக் கடற்கரையிலிருந்து 2400 மீட்டர் வரி பரவியுள்ளது. from the coast and from Dumont d'Urville Station, at an elevation of about . இந்த ஆய்வு நிலையம் ழான் பாப்திஸ்தே சார்காட் என்பவருக்கு மரியாதை செலுத்தும் விதமாக பன்னாட்டுப் புவி இயற்பியல் ஆண்டான 1957-58 ஆம் ஆண்டில் கட்டப்பட்டது. 1957 இல் செயல்படுத்தப்பட்ட இந்நிலையத்தில் 1957 முதல் 1960 ஆம் ஆண்டு வரை மூன்று நபர்கள் மட்டுமே தனியாகத் தங்கி ஆய்வுகளை நடத்தினர். The station, built for the International Geophysical Year of \n\nஇந்நிலையத்தின் அடித்தளமானது 24 சதுர மீட்டரில் முழுவதும் அரை உருளை வடிவ உலோகத் தகடுகளால் அமைக்கப்பட்ட பகுதிகளை உள்ளடக்கிய பாறைவடிவத்தில் அமைக்கப்பட்டது. இந்த அமைப்பானது கடும் பனி காரணமாக ஏற்படும் அழுத்தத்தைத் தாக்குப்பிடிக்கும்படி அமைந்தது. கிடைமட்ட வடிவில் அமைக்கப்பட்ட சாளர அமைப்பு, அறிவியல் அளவீட்டுக் கருவிகள் வைத்திருக்கும் அறையுடன் தொடர்புடையதாக அமைக்கப்பட்டது. செங்குத்தாகக் காற்று வீசும்போது இந்த அமைப்பானது சில மீட்டருக்கு மேலே திறந்து பனியை அகற்றி காற்று நுழைய உதவுமாறு அமைக்கப்பட்டிருந்தது.\n\nSection::::கேப் புருட் ஹோம் கேம்ப்.\nகேப் புருட் ஹோம் கேம்ப் என்பது இத்தாலிய- பிரஞ்சு ஆய்வுக்கூடமாகும். இது 1994 இல் திறக்கப்பட்டது. அண்டார்டிகா பணி ஏடுகளில் பெட்ரேல் தீவிலிருந்து 5 கி. மீ. இல், டுமாண்ட் டி ஊர்வில்லே ஆய்வுத்தளம் அமைந்துள்ள அடேலி நிலத்தில் இக்கூடம் உள்ளது. இங்கு அப்படியே விட்டுச்செல்லப்பட்ட, ஓட்டுநருடன் 9 நபர்களும், 150 டன் அணுகுண்டு எடையையும் தாங்கிச்செல்லக்கூடிய ஏழு டிராக்டர்கள், உள்ளிட்ட போக்குவரத்துச் சாதனங்கள் மற்றும் தளவாடங்கள் ஆகியன இங்கிருந்து இத்தாலிய பிரெஞ்சுக் கூட்டாக அமைந்த கான்கார்டியா நிலையத்திற்கு அப்படியே எடுத்துச் செல்லப்பட்டது.\nSection::::புகழ்.\nடுமாண்ட் டி ஊர்வில்லே ஆய்வு நிலையம் குறித்து “ மார்ச் ஆஃப் பெங்குவின்” என்ற ஆவணப்படம் 2005 இல் தயாரிக்கப்பட்டுள்ளது. .\n"}
{"id": "421777", "url": "https://ta.wikipedia.org/wiki?curid=421777", "title": "மார்த்தாண்டம் தேனீ வளர்ப்போர் கூட்டுறவுச் சங்கம்", "text": "மார்த்தாண்டம் தேனீ வளர்ப்போர் கூட்டுறவுச் சங்கம்\n\nமார்த்தாண்டம் தேனீ வளர்ப்போர் கூட்டுறவுச் சங்கம் என்பது தமிழ்நாட்டின், கன்னியாகுமரி மாவட்டம், மார்த்தாண்டத்தில் இயக்கும் தேன் வளர்போருக்கான ஒரு கூட்டுறவு சங்கம் ஆகும். இந்தியாவின் பழமையான கூட்டுறவுச் சங்கங்களில் ஒன்றாகவும், இந்தியாவின் மிகப் பெரிய தேனீ வளர்ப்போர் சங்கங்களில் ஒன்றாகவும் இது உள்ளது. இச்சங்கம் தமிழ்நாடு கதர் கிராமத் தொழில் வாரியத்தின்கீழ் இயங்குகிறது.\nSection::::வரலாறு.\nமார்த்தாண்டம் பகுதியில் தேன் வளர்ப்பில் உற்பத்தி சிறப்பாக இருந்து வந்த‍து. ஆனால் அதைச் சந்தைப்படுத்துவது சிக்கலானமாக இருந்தது. மேலும் இதில் விற்பனைத் தரகர்களின் ஆதிக்கமே மிகுந்து இருந்தது. இதை முறைப்படுத்தும் நோக்கில், ஸ்பென்ஸர் ஹட்ஸ் என்ற ஐரோப்பியரால் இச்சங்கமானது, திருவிதாங்கூர் கூட்டுறவுச் சங்கச் சட்டத்தின்படி 1937 மார்ச் 19இல் தோற்றுவிக்கப்பட்டது. அக்காலத்தில் மார்த்தாண்டம் பகுதியானது திருவிதாங்கூர் அரசின் ஒரு பகுதியாக இருந்தது என்பது குறிப்பிடத்தக்கது. தொடக்கத்தில் இந்தச் சங்கமானது 25 உறுப்பினர்களைக் கொண்டதாக இருந்தது. 2018 ஆண்டுவாக்கில் இதில் ஆயிரத்துக்கும் மேற்பட்டோர் உறுப்பினர்களாக இருக்கிறார்கள்.\n"}
{"id": "421780", "url": "https://ta.wikipedia.org/wiki?curid=421780", "title": "மார்க் அந்தோனி பிரேசுகர்டில்", "text": "மார்க் அந்தோனி பிரேசுகர்டில்\n\nமார்க் அந்தோனி லைச்டர் பிரேசுகர்டில் (\"Mark Anthony Lyster Bracegirdle\", 10 செப்டம்பர் 1912 – 22 சூன் 1999) ஒரு ஆங்கிலோ-ஆஸ்திரேலிய மார்க்சியம் சார்ந்த புரட்சியாளர் ஆவார். இவர் இலங்கையில் வாழ்ந்தபோது இலங்கை விடுதலைப் போராட்டத்தில் ஈடுபட்ட ஐரோப்பிய இனக்குழுவினரில் ஒருவர் ஆவார்.\n\nSection::::ஆரம்ப வாழ்க்கை.\nமார்க் பிரேசுகர்டில் இலண்டனில் 1912 ஆம் ஆண்டு செப்டம்பர் 10 ஆம் நாள் ஈனா மார்ஜரி லைசுடர், ஜேம்ஸ் சீமோர் பிரேசுகர்டில் ஆகியோருக்குப் பிறந்தார். தெற்கு இலண்டனில் உள்ள கெனிங்டனில் பள்ளிப் படிப்பை தொடர்ந்தார். அவரின் தாய் பிரித்தானியத் தொழிற் கட்சியில் பெண்கள் வாக்குரிமை மூலம் இணைந்து 1925 இல் ஒல்போர்ன் பெருநகரத்திற்கு வேட்பாளராக தேர்ந்தெடுக்கப்பட்டார். மார்க் தனது தாயுடன் ஆத்திரேலியாவில் குடியேறினார். சிட்னி கலைப் பள்ளியில் பயின்ற மார்க் தொலைதூர வரண்ட நிலப்பகுதி வேளாண்மையாளராகப் பயிற்சி பெற்றார். 1935 இல் அந்நாட்டின் இளம் கம்யூனிஸ்ட் லீக் இயக்கத்தில் தன்னை இணைத்துக்கொண்டார்.\n\nSection::::இலங்கை வருகை.\n1936 மார்ச் மாதத்தில் மார்க் வெளியுலக வாழ்வைத் தேடி ஆத்திரேலியாவை விட்டுப் புறப்படத் தீர்மானித்தார். இலங்கையில் மலையகத்தில் மாத்தளை அருகேயுள்ள மடுல்கெல்ல, ரெலுகாஸ் தோட்டத்தில் பணிப்பாளராக இருந்த தோமசு என்பவருடன் ஏற்பட்ட தொடர்பில், தேயிலை பயிரிடலில் ஆர்வம் கொண்டு \"பென்டிகோ\" கப்பலில் இலங்கை சென்றார். இங்கு தேயிலைத் தோட்டக் கூலியாட்களாக பணிபுரிந்த மலையகத் தமிழர்களிடையே பணியாற்றினார். அங்கே இம்மக்கள் அத்தியாவசிய அடிப்படை சுகாதாரம், கல்வி இன்றி சிறு வரிசை வீடுகளில் வசித்து வந்தனர். இது இங்கிலாந்தில் கால்நடைகளை வளர்க்கும் இடத்தை விட மோசமாக இருந்தது. இவர்கள் மனிதத் தன்மையற்ற முறையில் நடத்தப்பட்டனர் இதனால் இந்தத் தொழிலாளர்கள் மத்தியில் போராட்டம் பெருகியது. மார்க் தொழிலாளர்களுடன் கூட்டுறவு கொள்வதற்காகவும், தொழிலாளர்கள் போராட்டத்தை ஆதரிக்கும் செயலில் ஈடுபட்டதற்காகவும் நீக்கப்பட்டார். பின்னர் லங்கா சமசமாஜக் கட்சியில் இணைந்தார்.\n\nSection::::கட்சிப் பணிகள்.\n1936 நவம்பர் 28 இல் கொழும்பில் நடைபெற்ற லங்கா சமசமாஜக் கட்சியின் பொதுக்கூட்டத்தில் கலந்துகொண்டார். அக்கட்சியின் தலைவர் கொல்வின் ஆர். டி. சில்வா மார்க்கை \"ஒரு வெள்ளைத் தோழர் ஒரு தெரு முனையில் நடைபெற்ற கட்சி கூட்டம் ஒன்றில் கலந்துகொள்வது இதுவே முதல் தடவையாகும்\", எனக் கூறி அறிமுகப்படுத்தினார். மார்க் இலங்கையில் தனது முதலாவது பொது உரையை தொடங்கினார். ஆங்கிலேய முதலாளிகள் இலங்கைத் தொழிலாளர்களை பிளவுபடுத்துவதற்கும், ஒருவர் மற்றொருவருக்கு எதிராகவும் செயல்பட குழிபறிக்க முயற்சிப்பதாக எச்சரித்தார்.\n\n1937 சனவரி 10 ஆம் நாள் ஆங்கிலேய காவல் ஆணையர் சர் எர்பர்ட் டவுபிகின் என்பவர் இலங்கைத் தீவை விட்டுப் புறப்படும் நிகழ்வில் கொழும்பு காலிமுகத் திடலில் எதிர்ப்புக் கூட்டமொன்றை கட்சி ஏற்பாடு செய்ததில் அவர் ஆர்வத்துடன் பங்கெடுத்துக் கொண்டார். 1915 ஆம் ஆண்டு நடைபெற்ற ஆங்கிலேயர் கலகம் முதல் ஆங்கிலேய காவல் ஆணையர் சர் டவுபிகினின் அட்டூழியங்களுக்கு எதிராக லங்கா சமசமாஜக் கட்சியின் சார்பில் ஆர்ப்பாட்டம் செய்யப்பட்டது.\n\n1924 முதல் அட்டன் தொகுதியின் இலங்கை அரசாங்க சபையில் உறுப்பினராக இருந்த கோ. நடேசய்யர் இவரை நாவலப்பிட்டியின் தொழிலாளர்கள் இயக்கத்தின் மூலம் தேயிலை தோட்ட தொழிலாளர்கள் நலன் மற்றும் இயக்க செயலாளர்களின் எதிர்காலப் பணியை ஆராய்வதற்காக பணியிலமர்த்தினார்.\n\nSection::::பிரேசுகர்டில் நிகழ்வு.\n1937 ஏப்ரல் 3 அன்று நாவலப்பிட்டியில் இடம்பெற்ற ஒரு பொதுக் கூட்டத்தில் இரண்டாயிரத்திற்கும் அதிகமான தொழிலாளர்கள் திரண்டிருந்தனர். இக்கூட்டத்தில் இந்தியாவில் இருந்து காங்கிரசு சோசலிசக் கட்சியைச் சேர்ந்த கமலாதேவி சட்டோபாத்யாய் கலந்துகொண்டு உரையாற்றினார். இக்கூட்டத்தில் என். எம். பெரேரா பிரேசுகர்டிலை, \"தோட்டத் தொழிலாளர்களுக்காகக் கண்ணீர் விட்ட வெள்ளைத் தோழர்\" என அறிமுகப்படுத்தினார். பிரேசுகர்டில் உரையாற்ற எழுந்த போது தொழிலாளர்கள் அனைவரும் \"சாமி, சாமி\" என வாழ்த்தி வரவேற்றனர். \"வெள்ளைகள் உங்கள் இரத்தத்தை உறிஞ்சி, சுகபோகத்தில் வாழ்கிறார்கள்\" என அவர் உரையாற்றினார். 1937 ஏப்ரல் 16 இல் பிரேசுகர்டிலை நாடு கடத்தும் ஆணையில் ஆளுநர் சேர் எட்வர்ட் ஸ்டப்சு கையெழுத்திட்டார். ஏப்ரல் 25 இற்கு முன்னர் தீவை விட்டு வெளியேற வேண்டும் என உத்தரவிடப்பட்டது. இந்த வெளியேற்ற உத்தரவு நாட்டில் பெரும் பதற்றத்தை ஏற்படுத்தியது. மார்க்கைக் கைது செய்ய உத்தரவிடப்பட்டதை அடுத்து அவர் தலைமறைவானார். \"ஆளுநர் தனது அதிகாரங்களை துஷ்பிரயோகம் செய்வதாக\" இலங்கை அரசாங்க சபை ஏப்ரல் 26 ஆம் நாள் 34-7 என்ற வாக்குகளின் அடிப்படையில் தீர்மானம் ஒன்றை நிறைவேற்றியது.\n\n1937 மே 5 இல் கொழும்பு, காலிமுகத் திடலில் பெரும் ஆர்ப்பாட்டம் ஒன்றை சமசமாசக் கட்சியினர் ஒழுங்கு செய்தனர். இக்கூட்டத்தில் என். எம். பெரேரா, பிலிப் குணவர்தனா, லெசுலி குணவர்தனா, டி. எம். ராசபக்ச, ஹண்டி பேரின்பநாயகம், எஸ். டபிள்யூ. ஆர். டி. பண்டாரநாயக்கா போன்ற தலைவர்கள் உரையாற்றிய பின்னர், திடீரென மார்க் பிரேசுகர்டில் தோன்றி உரையாற்றி விட்டு மறைந்தார். 1937 மே 7 இல் கொழும்பு புதுக்கடையில் வேர்ணன் குணசேகரா என்பவரின் வீட்டில் வைத்து மார்க்கை புலனாய்வுத் துறையினர் கைது செய்தனர். இக்கைதுக்கு எதிராக நீதிமன்றத்தில் வழக்குத் தொடுக்கப்பட்டது. மே 10 அன்று அவரை நீதிமன்றத்தில் நிறுத்தும்படி ஆட்கொணர்வு மனு மூலம் காவல்துறையினருக்கு ஆணையிடப்பட்டது. பிரதம நீதியரசர் சேர் சிட்னி ஆபிரகாம்சு, நீதிபதிகள் எச். வி. பெரேரா, ஆகியோர் தலைமையில் கூடிய உச்ச நீதிமன்றம் மே 18 அன்று பிரேசுகர்டிலை சுதந்திரமான பேச்சுரிமைக்கான உரிமையைப் பயன்படுத்தியதற்காக அவரை நாடு கடத்த முடியாதெனக் கூறி அவரை விடுதலை செய்ய உத்தரவிட்டது.\n\nஇவ்வழக்கில் ஏற்பட்ட பின்naடைவை அடுத்து, பிரித்தானிய அரசின் ஆணையின் படி, ஆளுநர் ஸ்டப்சு 1937 சூன் 30 இல் தனது பதவியில் இருந்து \"இளைப்பாறி\" இங்கிலாந்து திரும்பினார்.\n"}
{"id": "421785", "url": "https://ta.wikipedia.org/wiki?curid=421785", "title": "சியாஃபிக் யூசுப்", "text": "சியாஃபிக் யூசுப்\n\nமுகமது சியாஃபிக் பின் முகமது யூசுப் (Mohd Syafiq bin Mohd Yusof) பிறப்பு:டிசம்பர் 7, 1992) இவரின் மேடைப் பெயரான சியாஃபிக் யூசுப் எனும் பெயராலேயே அறியப்படும் இவர் மலேசிய நடிகர், இயக்குநர் (திரைப்படம்), திரைக்கதை எழுத்தாளர் மற்றும் தயாரிப்பாளர் (திரைப்படம்) ஆவார். இவரின் சகோதரர் சியாம்சல் யூசுப் பல விருதுகளைப் பெற்றுள்ளார். இவரின் தந்தை யூசுப் அஸ்லாமும் நடிகர் ஆவார். துவக்கத்தில் குறும்படங்களை இயக்கிய இவர் 2012 ஆம் ஆண்டில் சாம் \"சயா அமத் மென்சின்தைமு\" எனும் திரைப்படத்தை இயக்கினார். தற்போது வரை இவர் ஆறு திரைப்படங்களை இயக்கியுள்ளார். அவை அனைத்தும் வணிக ரீதியாக வெற்றி பெற்றுள்ளது.\n\nSection::::ஆரம்பகால வாழ்க்கை.\nசியாஃபிக் யூசுப் டிசம்பர் 7, 1992 இல் கோலாலம்பூரில் பிறந்தார். இவர் திரைப் பிரபலங்களின் குடும்பத்தைச் சேர்ந்தவர் ஆவார். இவரின் சகோதரர் சியாம்சல் யூசுப் நடிகரும், இயக்குநரும் ஆவார். இவர் பல விருதுகளைப் பெற்றுள்ளார். இவருடைய உறவினர் ரைசல் அஸ்ரஃப் ,சபரினா அலி, அலிஃப் அலி மற்றும் மில்லர் கான் ஆகியோரும் நடிகர்கள் ஆவர். இவருடைய தந்தை யூசுப் அஸ்லாமும் பலதிறன் கொண்ட நடிகர் மற்றும் தயாரிப்பாளர் ஆவார்.\n\nSection::::தொழில் வாழ்க்கை.\nசியாஃபிக் துவக்கத்தில் குறும்படங்களை இயக்கினார். 2012 ஆம் ஆண்டில் சாம் \"சயா அமத் மென்சின்தைமு\" எனும் திரைப்படத்தை இயக்கினார். இதில் \"சகாகெய்சி சாம் மற்றும் லிசா சுரிஹானி\" ஆகியோர் முக்கியக் கதாப்பாத்திரத்தில் நடித்திருந்தனர். இந்தத் திரைப்படம் ஆகஸ்டு 19, 2012 இல் வெளியானது. அதே ஆண்டில் இவரும் இவருடைய உறவினர் ரைசல் அஸ்ரஃப் இணைந்து ஒரு நாடகத் தொடரை இயக்கினார்.\n\nசனவரி 1, 2013 ஆம் ஆண்டில் சியாஃபிக் மற்றும் தனது தொழில் நண்பர்கள் இருவருடன் இணைந்து \"வைபர் ஸ்டுடியோஸ்\" எனும் நிறுவனம் ஒன்றைத் துவங்கினர். அதன்மூலம் திரைப்படங்களைத் தயாரிப்பது, அசைவூட்ட வேலைகள், பின்- தயாரிப்பு வேலைகள் போன்ற பணிகளில் ஈடுபட்டு வந்தனர். இந்த நிறுவனத்தின் தலைமை அதிகாரியாகப் பணிபுரிந்து வந்தார்.\n\nபின் ஓர் ஆண்டுகளுக்குப்பிறகு அபாங் லாங் ஃபதில் எனும் திரைப்படத்தை இயக்கினார். பின் 2014 ஆம் ஆண்டில் சிசன் ரசாக்கை முதன்மைக் கதாப்பாத்திரமாகக் கொண்டு கேஎல் கேங்ஸ்டர் திரைப்படத்தை இயக்கினார். அது பெரிய வெற்றிப்படமாக அமைந்தது.இவரின் மூன்றாவது திரைப்படம் \"வில்லா நபில்லா\" எனும் திகில்திரைப்படம் ஆகும். இது சனவரி , 2015 இல் வெளியானது. \"பெகின் இப்ராகிம் மற்று திஷா ஷாம்சிர்\" ஆகியோர் முக்கியக் கதாப்பாத்திரத்தில் நடித்திருந்தனர். இந்தத் திரைப்படத்தின் மையக் கருவானது நவமப்ர் 2013 இல் \"வில்லா நபில்லா\" வளமனையில் நடைபெற்ற நிகழ்வினை அடிப்படையாகக் கொண்டு எடுக்கப்பட்டது.\n\nதனது ஐந்தாவது திரைப்படத்திற்கான படப்பிடிப்பு நவமப்ர் 13, 2014 இல் கோலாலம்பூர் மற்றும் புத்ராஜாயாவில் துவங்கினார்.தனது சகோதரர் சியாம்சல்லை வைத்து தேசோலசி எனும் புதிர் திரைப்படத்தினை இயக்கினார். இத் திரைப்படம் டிசம்பர் 8, 2016 இல் வெளியானது. இந்தத் திரைப்படத்திர்கான சிறப்பு விளைவுக் காட்சிப் பணிகள் கோலாலம்பூரில் செய்யப்பட்டது. இதில் \"ஜலாலுதீன் அசன்,பெகின் இப்ராகிம் மற்றும் பெல்லா\" \"தல்லி\" ஆகியோர் முக்கியக் கதாப்பாத்திரத்தில் நடித்துள்ளனர்.\n"}
{"id": "421799", "url": "https://ta.wikipedia.org/wiki?curid=421799", "title": "பர்வான் மாகாணம்", "text": "பர்வான் மாகாணம்\n\nபர்வான் (\"Parwān\" (பாரசீகம்/பஷ்தூ: پروان), also spelled Parvān) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இதன் மக்கள் தொகை 631,600 ஆகும். இது பல இன பழங்குடி மக்களைக் கொண்ட. கிராமப்புற சமூகமாக உள்ளது. இந்த மாகாணமானது பத்து மாவட்டங்களாக பிரிக்கப்பட்டுள்ளது. மாகாணத்தின் தலைநகராக சாரிகார் நகரம் உள்ளது.\n\nஇந்த மாகாணமானது கபுல் மாகாணத்தின் வடக்கிலும், பாக்லான் மாகாணத்தின் தெற்கிலும் அமைந்திருக்கும் இது, இந்து குஷ் மலைகளில் இருந்த ஒரு பழமையான நகரத்தின் பெயரில் அமைந்துள்ளது.\n\nபர்வான் மாகாணமானது ஆப்கானிஸ்தானில் பாதுகாகப்பான மாகாணங்களில் ஒன்றாகும். எனினும், எப்போதாவது போராளிகளின் தாக்குதல்கள் குறித்து பதியப்படுகின்றன, ஆனால் அவை வழக்கமாக சிறியதாக உள்ளன. ஆப்கானிஸ்தானில் உள்ள மிகப் பெரிய அமெரிக்க-இராணுவ தளங்களில் ஒன்றான பாக்ராம் விமான தளமானது, பர்வனில் அமைந்துள்ளது.\n\nSection::::வரலாறு.\nபர்வானில் கி.மு. 329 ஆம் ஆண்டில், அலெக்சாந்தரால் காகசஸ் அலெக்ஸாண்ட்ரியா என்ற குடியேற்றம் நிறுவப்பட்டது. கி.பி. 792 ஆம் ஆண்டில் அரேபிய முஸ்லீம்கள் அதைக் கைப்பற்றினர். ஜவால் அட்-டின் மிங்ன்பர்னு தலைமையிலான குவாரெஸ்மியன் பேரரசின் ஆட்சியில் இருந்த இந்த மாகாணம், 1221இல் செங்கிஸ்கானின் தலைமையிலான மங்கோலியர்களின் படையெடுப்பில் அவர்களிடம் வீழ்ந்தது. \nபுகழ்பெற்ற மொராக்கோ பயணியும் அறிஞருமான இபின் பதூதா, 1333இல் இந்த பகுதிக்கு வருகை தந்தார்.\n\n1747 ஆம் ஆண்டில் அகமது ஷா துரானியின் துரானி பேரரசுடன் இணைக்கப்படும் வரை இந்தப் பகுதி தைமூர்களாலும், முகலாயர்களால் ஆளப்பட்டது. 1840 ஆம் ஆண்டில், நடந்தமுதலாம் ஆங்கிலேய-ஆப்கானியப் போரின் பெரும்பகுதி பர்வான் மாகாணப் பகுதியில் நடந்தது. இப்போரில் பிரித்தானியர்கள் தோற்கடிக்கப்பட்டனர். பர்வானின் நவீன வரலாறானது 1937இல் ஜபல் சரோஜ் நகரில் ஒரு நவீன ஆடை தயாரிப்பு ஆலை கட்டப்பட்டதில் இருந்து தொடங்குகிறது. சோவியத்-ஆப்கானியப் போரின்போது பர்வானின் சில பகுதிகளில் கடுமையான சண்டைகள் நடந்தன. 1990களில் தாலிபனுக்கு எதிராக கடுமையான எதிர்ப்பு தளமாக இப்பகுதி இருந்தது.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் முகம்மது ஆசிம் அசீம் ஆவார். மாகாணத்தின் தலைநகராக Charikar நகரம் செயல்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. ஆப்கானிய தேசிய பொலிசை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 32% என்ற விகிதத்தில் இருந்தது, இது 2011 ஆண்டு 11% என குறைந்துள்ளது. திறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 4 % என்ற எண்ணிக்கையில் இருந்து 2011 ஆண்டு 7 % என உயர்ந்தது.\n\nSection::::கல்வி.\nமாகாணத்தின் மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 37% என்று இருந்தது. 2011 இல் இது 28% என குறைந்துள்ளது.\n\nSection::::மக்கள் வகைப்பாடு.\nஇந்த மாகாணத்தின் மக்கள் தொகை சுமார் 631,600 ஆகும். இவர்கள் பல இனமக்களாகவும் பெரும்பாலும் கிராமப்புற மக்களகவும் உள்ளனர். கடற்படை முதுநிலை பட்டப்படிப்பு பள்ளியின் கூற்றின்படி, மாகாணத்தில் வாழும் இனக்குழுக்களானது பஷ்டூன், தாஜிக், உஸ்பெக், கிசில் பஷ், குச்சி, கசாரா மற்றும் பிற சிறுபான்மை குழுக்களாகும்.\n\n"}
{"id": "421822", "url": "https://ta.wikipedia.org/wiki?curid=421822", "title": "கங்காரு தீவு", "text": "கங்காரு தீவு\n\nகங்காரு தீவு ஆத்திரேலியாவில் உள்ள பெரிய தீவுகளில் ஒன்று. இது தாசுமேனியா தீவு, மெல்வில் தீவுக்கு அடுத்தப்படியாக மூன்றாவது பெரிய தீவு ஆகும். இது தெற்கு ஆஸ்திரேலியா பகுதியின் கீழ் வருகிறது. அடிலெயிட்டில் இருந்து 112 கிலோமீட்டர் வரை தென் மேற்காக பரவி இருக்கிறது. ஆத்திரேலியாவின் புளுரியா தீபகற்பத்திற்கும் தீவுக்கும் இடையேயான தூரம் 13 கிலோமீட்டர் தூரம் ஆகும்.\n"}
{"id": "421833", "url": "https://ta.wikipedia.org/wiki?curid=421833", "title": "இரோஷி அபய்சிங்கே", "text": "இரோஷி அபய்சிங்கே\n\nஅமதகோதகே டான் இரோஷி அபய்சிங்கே (Amathagodage Don Hiroshi Abeysinghe) (பிறப்பு:நவம்பர் 2, 1978) முன்னாள் இலங்கைத் துடுப்பாட்டக்காரர் மற்றும் சர்வதேச பயுற்சியாளரும் ஆவார்.\n\nSection::::சர்வதேச போட்டிகள்.\nஇரோஷி 1999 ஆம் ஆண்டு முதல் 2006 ஆம் ஆண்டு வரை சர்வதேச போட்டிகளில் இலங்கைத் துடுப்பாட்ட அணிக்காக விளையாடினார். இவர் துடுப்பாட்டத்த்தில் சகலத் துறையறாக விளையாடினார்.வலதுகை மட்டையாளர் மற்றும் வலதுகை புறத் திருப்பப் பந்துவீச்சாளரும் ஆவார். 1999 ஆம் ஆண்டில் பாக்கித்தான் பெண்கள் துடுப்பாட்ட அணிக்கு எதிராகவும், இந்தியப் பெண்கள் துடுப்பாட்ட அனிக்கு எதிரான தொடரிலும் இலங்கை அணிக்காக விளையாடினார்.\n\n2000 ஆம் ஆண்டில் நியூசிலாந்தில் நடைபெற்ற பெண்கள் உலகத் துடுப்பாட்டக் கிண்னத்தில் இவர் சர்வதேச போட்டிகளில் அறிமுகமானார். அந்தத் தொடரில் ஏழு போட்டிகளில் 186 ஓட்டங்கள் எடுத்து அந்தத் தொடரில் இலங்கை அணியில் அதிக ஓட்டங்கள் எடுத்தவர்கள் வரிசையில் முதலிடம் பிடித்தார். அந்தத் தொடரில் இங்கிலாந்து பெண்கள் துடுப்பாட்ட அணிக்கு எதிரான போட்டியில் 116 பந்துகளில் 57 ஓட்டங்கள் எடுத்தார். மேலும் அயர்லாந்து பென்கள் துடுப்பாட்ட அணிக்கு எதிரான போட்டியில் 112 பந்துகளில் 52 ஓட்டங்கள் எடுத்தார்.\n\nபெண்கள் துடுப்பாட்ட உலகக்கிண்னத்திற்குப் பிறகு சனவரி 2002 ஆம் ஆண்டில் பாக்கித்தான் பெண்கள் துடுப்பாட்ட அணிக்கு எதிரான போட்டியில் விளையாடும் வாய்ப்பினைப் பெற்றார். இந்தத் தொடரின் முதல் போட்டியில் 65 பந்துகளில் 57 ஓட்டங்களும் நான்காவது போட்டியில் 103 பந்துகளில் இறுதிவரை ஆட்டமிழக்காமல் 71 ஓட்டங்களும் எடுத்தார். 2002 ஆம் ஆண்டில் இலங்கைத் துடுப்பாட்ட அணி நியூசிலாந்தில் சுற்றுப் பயணம் செய்து விளையாடியது.\n\n2003 ஆம் ஆண்டில் மேற்கிந்திய பெண்கள் துடுப்பாட்ட அணிக்கு எதிராக விளையாடும் அணியில் இடம்பெற்றார்.\n\n2005 ஆம் ஆண்டில் இங்கிலாந்து பென்கள் துடுப்பாட்ட அணி இலங்கையில் சுற்றுப் பயணம் செய்து விளையாடியது. அந்தத் தொடரில் இலங்கை அணியின் துணை தலைவராக விளையாடினார்.2005 ஆம் ஆண்டில் ஆசியக் கிண்னத் தொடரில் விளையாடும் வாய்ப்பினைப் பெற்றார்.\n\n2006 ஆம் ஆண்டில் நடைபெற்ற ஆசியக் கிண்னத் துடுப்பாட்டத் தொடரில் இறுதியாக விளையாடினார். அப்போது அவர் 3 ஒருநாள் துடுப்பாட்டப் போட்டிகளில் விளையாடினார்.\n\nSection::::பயிற்சியாளராக.\nசர்வதேச துடுப்பாட்டப் போட்டிகளில் இருந்து ஓய்வுபெற்ற பிறகு பயிற்சியாளராகத் தகுதி பெற்றார்.\n\n2008 ஆம் ஆண்டில் இலங்கை பெண்கள் துடுப்பாட்ட அணிக்கு உதவி பயிற்சியாளராக பணியாற்றினார்.2012ஆம் ஆண்டு முதல் 2015 வரை இலங்கையில் சுற்றுப் பயணம் செய்த பாக்கித்தான், தென் ஆப்பிரிக்கா, மேற்கிந்தியத் தீவுகள் மற்றும் இங்கிலாந்து பெண்கள் துடுப்பாட்ட அணிகளுக்கு தொடர்பு அலுவலராக பணியாற்றியுள்ளார்.செப்டம்பர், 2016 ஆம் ஆண்டில் இலங்கையில்சுற்றுப்பயணம் செய்து விளையாடிய ஆத்திரேலியப் பெண்கள் துடுப்பாட்ட அணி மற்றும் நவம்பர் 2016 இல் இங்கிலாந்துத் துடுப்பாட்ட அணிக்கு எதிரான போட்டியிலும் மேலாளராகப் பணியாற்றினார். இவரின் தலைமையின் கீழ் விளையாடிய உள்ளூர்ப் போட்டிகளில் இலங்கைத் துடுப்பாட்ட அணி 5 முறை பெண்கள் உலகக் கிண்ணத்தை வென்றது. 2017 ஆம் ஆண்டில் அபுதாபி பெண்கள் துடுப்பாட்ட அணியின் பயிற்சியாளராக பணியாற்றினார்.\n\n"}
{"id": "421842", "url": "https://ta.wikipedia.org/wiki?curid=421842", "title": "அந்தநல்லூர் வட தீர்த்தேசுவரர் கோயில்", "text": "அந்தநல்லூர் வட தீர்த்தேசுவரர் கோயில்\n\nஅந்தநல்லூர் வட தீர்த்தேசுவரர் கோயில் திருச்சி மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருச்சி கரூர் சாலையில் ஜீயபுரத்தை அடுத்து திருச்செந்துறை உள்ளது. அதனை அடுத்து 1 கிமீ தொலைவில் உள்ள அந்தநல்லூரில் இக்கோயில் உள்ளது. \n\nSection::::இறைவன்,இறைவி.\nஇறைவன் வட தீர்த்தேசுவரர் என்றும் ஆலந்துறை மகாதேவர் என்றும் அழைக்கப்படுகிறார். இறைவி பாலசுந்தரி என்றும் பால சௌந்தர நாயகி என்றும் அழைக்கப்படுகிறார். \n\nSection::::திருச்சுற்று.\nபராந்தக சோழன் காலத்திய கற்றளியாக இக்கோயிலின் திருச்சுற்றில் விநாயகர், சுப்பிரமணியர், கஜலட்சுமி, நவக்கிரகம், பைரவர், சூரியன், சந்திரன் சன்னதிகள் உள்ளன. \n"}
{"id": "421853", "url": "https://ta.wikipedia.org/wiki?curid=421853", "title": "திலிசான் தேசியப் பூங்கா", "text": "திலிசான் தேசியப் பூங்கா\n\nதிலிசான் தேசியப் பூங்கா (Dilijan National Park) என்பது ஆர்மீனியாவில் உள்ள நான்கு தேசியப் பூங்காக்களுள் ஒன்றாகும்.  இந்தப் பூங்காவானது, ஆர்மீனியாவின் வடகிழக்குப் பகுதியில் உள்ள தவுசு மாகாணத்தில் அமைந்துள்ளது. இந்தப் பூங்காவின் பரப்பானது 240 சதுர கிலோமீட்டர் ஆகும். இந்தப் பூங்காவானது, இயற்கைக் காட்சி அமைப்பிற்கு வசதியான நிலவடுக்கு முறைக்கும், விரிந்த உயிரிய பல்வகைத் தன்மைக்கும், மருத்துவக் குணமுள்ள நீரூற்றுகள், இயற்கை மற்றும் கலாச்சார நினைவகங்கள், மற்றும் நீளமான நடைபாதைகளின் வலைப்பின்னலுக்காகவும் புகழ் பெற்றதாகும்.\n\nSection::::வரலாறு.\nதிலிசான் தேசியப் பூங்கா மாநில இயற்கைப் பாதுகாப்பு அமைப்பால் 2002 ஆம் ஆண்டு ஏற்படுத்தப்பட்டதாகும். இந்த மாநில இயற்கைப் பாதுகாப்பு அமைப்பானது, 1958 ஆம் ஆண்டில் உருவாக்கப்பட்ட திலிசான் மற்றும் குய்பிசேவ் வனக்காப்பகங்களின் அடிப்படையில் உருவாக்கப்பட்டதாகும். புதிதாக உருவாக்கப்பட்ட இந்த தேசிய பூங்காவின் நில எல்லைகளானவை மாற்றம் செய்யப்படாமல் தக்கவைக்கப்பட்டன.\n\nதிலிசான் மாநில காப்பகமானது தேசிய காப்பகம் அல்லது பூங்காவாக மாற்றம் அடைவதற்கு புறத்தே தெரிகின்ற காரணங்களாவன, அந்தப் பகுதியில் நடைெபறும் தவிர்க்க இயலாத வணிக நடவடிக்கைகள், திலிசான் நகரின் கனிம நீர் வளம் கொண்ட தங்குமிடங்கள் குறித்தான உடன்படிக்கை, இந்த நிலப்பகுதி முழுவதும் கடந்து செல்கின்ற ஏரேவான்-இஜிவான் இருப்புப்பாதை தடங்கள் தொடர்பான உடன்படிக்கை போன்றவைகளாகும். தற்பொழுது, இந்த தேசியப் பூங்காவின் பொதுத்திட்டமானது வளர்ச்சிக்கான திட்டத்துடன் இணைக்கப்பட்டுள்ளது. இந்த வளர்ச்சித் திட்டத்தின்படி, இந்த பூங்காவின் எல்லைகள் மறு வரையறை செய்தல், பொருளாதார, பொழுதுபோக்கு மற்றும் பாதுகாப்பு வளையங்களின் புற எல்லைகள் வரைபடத்தின் மூலம் மறுசீரமைப்பு செய்பப்படுதல் ஆகியவை நிலுவையில் உள்ளன.\n\n2017 மற்றும் 2018 ஆகிய ஆண்டுகளுக்கிடையில், இந்தப் பூங்காவில் சுற்றுலாப் பயணிகளை ஈர்க்கும் விதமாக, சுற்றுச்சூழல் பாதுகாப்பு சுற்றுலாவிற்காக அமைக்கப்பட்டுள்ள நடைபாதையை சீரமைப்பு செய்வது போன்ற குறிப்பிடத்தக்க மறுசீரமைப்புப் பணிகள் மேற்கொள்ளப்பட்டுள்ளன.  \n\nSection::::நிலவியல்.\nஇந்த தேசியப் பூங்காவானது, பாம்பாக், ஏரிகனி, மியாபார், ஐஜீவன் மற்றும் கடல் மட்டத்திலிருந்து 1070–2300 மீ உயரத்திலுள்ள அலாப் மலைத்தொடர்கள் ஆகியவற்றின் சரிவுகளில் அமைந்துள்ளது. இந்த உயரத்திற்கு அதிகமான உயரத்திலுள்ள மலைத்தொடரில் காணப்படும் புல்வெளிகள் இந்த தேசியப் பூங்காவிற்கு உட்பட்டதல்ல. ஆக்ஸ்டேவ் ஆறு மற்றும் அதன் துணையாறுகளான ஓவாஜூர், ஸ்டோகானாஜூர், பிடான், அகார்ட்சின் மற்றும் கெடிக் ஆகியவைகள் இந்த தேசிய பூங்காவினூடாக பாய்கின்றன. பார்ச் ஏரி, கோசி ஏரி, மற்றும் இட்ச்ர்காலிச் ஏரி மற்றும் இன்னும் சில சிறிய ஏரிகள் இந்தப் பூங்காவினுள் அமைந்துள்ளன.\n\nSection::::காணப்படும் தாவர வகைகள்.\nஇந்த தேசியப் பூங்காவில் 902 வகையான கலன்றாவர வகைத் தாவரங்கள் காணப்படுகின்றன. அவற்றுள் லைகோபோடியம் (1), குதிரை வால் வகைத் தாவரம் (1), பன்னம் வகைத் தாவரங்கள் (12), வித்துமூடியிலி வகைத் தாவரங்கள்(7), பூக்கும் தாவரங்கள் (881) ஆகியவை அடங்கும். இவற்றில் 40 க்கும் மேற்பட்டவை, இந்தப் பகுதியில் மட்டுமே காணப்படும் 40 அரிய வகைத் தாவரங்கள் ஆகும். மேலும், ஆர்மீனியாவின் அழிந்து வரும் தாவர இனங்களின் செம்பட்டியலில் காணப்படும் 20 அரிய வகைத் தாவரங்களும், சோவியத் ஒன்றியத்தின் செம்பட்டியலில் காணப்படும் 4 அரிய வகைத் தாவரங்களும் இவற்றுள் உள்ளடக்கமாகும்.\n\nஇந்தப் பூங்காவில் காணப்படும் தாவரங்களானவை மித வெப்ப மண்டலத்தில் வாழக்கூடிய காக்கேசியன் வகையைச் சார்ந்தவையாகும். இலையுதிர் வகை மரங்களான கருவாலி மரம், பீச் மரம், ஆர்ன்பீம் மரம் போன்றவை காணப்படுகின்றன.\n"}
{"id": "421855", "url": "https://ta.wikipedia.org/wiki?curid=421855", "title": "பிலிஸ்தியர்கள்", "text": "பிலிஸ்தியர்கள்\n\nபிலிஸ்தியர்கள் அல்லது பெலஸ்தியர்கள் (Philistine) தற்கால கிரேக்கத்திற்கும் – துருக்கி இடையே உள்ள ஏஜியன் கடலில் உள்ள கிரீட் மற்றும் சைப்பிரசு தீவுகளிலிருந்து, கிமு 12-ஆம் நூற்றாண்டில் இசுரவேலர்களின் நாட்டின் தெற்குப் பகுதியில், மத்தியதரைக் கடல் ஒட்டிய காசா, அஸ்தோது, \"எக்ரோன்\" , \"காத்\" கானான் மற்றும் \"அஸ்கெலோன்\" போன்ற பிரதேசங்களில் குடியேறிய இன மக்கள் ஆவார். இம்மக்கள் பெலிஸ்த்திய மொழியைப் பேசினர். பிலிஸ்தியர்கள் ஆண்ட நாட்டை போனீசியா என்பர்.\n\nவரலாற்று ஆவணங்களில் அல்லது தொல்லியல் ஆவணங்களில் பிலிஸ்திய மக்களைக் குறித்தான குறிப்புகள் கிடைக்கப் பெறவில்லை எனிலும், யூதர்களின் பழைய ஏற்பாடு நூலில் பிலிஸ்திய மக்களைக் குறித்த குறிப்புகள் பரவலாக உள்ளது.\n\nயூதர்களின் பழைய ஏற்பாடு நூலின் இணைச் சட்டம் (நூல்): 2:23 மற்றும் எரேமியா (நூல்): 47:4-இன் படி, பிலிஸ்திய மக்கள் கிரிட் தீவிலிருந்து இஸ்ரேலின் தென் பகுதியில் குடியேறிய மக்கள் எனக்கூறுகிறது.\n\nபுது எகிப்திய பேரரசரும், எகிப்தின் இருபதாம் வம்சத்தின் இரண்டாம் பார்வோன் மூன்றாம் ராமேசசின் கல்லறைக் கட்டிடத்தில் (கிமு 1186 – 1155), பிலிஸ்திய மக்கள் குறித்த கல்வெட்டுக் குறிப்புகள் உள்ளது. அக்கல்வெட்டில் பிலிஸ்திய மக்களை பிர்ஸ்ட்கள் என்றும் கடலோடிகள் என்றும், பிலிஸ்தியர்கள் கிமு 1190-இல் அனதோலியா, சைப்பிரசு மற்றும் சிரியாவின் பகுதிகளை தாக்கி, இறுதியில் எகிப்தை தாக்கியதாகவும், போரில் தோற்ற பிலிஸ்தியர்கள் எகிப்தியர்களின் அனுமதியுடன் பாலஸ்தீனத்தின் கடற்கரைப் பகுதிகளில் குடியேறியதாக குறிப்புகள் உள்ளது. பிலிஸ்திய மக்கள் வாழ்ந்த பகுதியை பின்னர் உரோமானியர்கள் பாலஸ்தீனம் எனப்பெயரிட்டனர்.\n\nபோர்க் குணம் கொண்ட பிலிஸ்திய மக்கள் பயங்கரமான போர் ஆயுதங்களைக் கொண்டு இசுரவேல் மக்களுடன் அவ்வப்போது போரிட்டனர் என்றும், இறுதியில் இஸ்ரவேலர்களின் மன்னர் தாவீது, பிலிஸ்தியத் தலைவனை வென்றதாக யூதர்களின் பழைய ஏற்பாடு நூலின் தொடக்க நூல் 10:14 மற்றும் விடுதலைப் பயணம் 13:17 ஆகியவைகளில் பேசப்படுகிறது.\n\nபிலிஸ்தியர்களில் உடல் வலிமைப் படைத்த போர் வீரனான கோலியாத்தை, இஸ்ரவேலச் சிறுவன் தாவீது கவண் கல் கொண்டு தாக்கி அழித்தார் என விவிலியத்தின் சாமுவேல் நூல் கூறுகிறது.\n\n\n"}
{"id": "421857", "url": "https://ta.wikipedia.org/wiki?curid=421857", "title": "கோலியாத்", "text": "கோலியாத்\n\nகோலியாத் (Goliath யூதர்களின் விவிலியத்தில் \"சாமுவேல் நூல்\" குறிப்பிடும் பிலிஸ்தினிய உடல் வலிமை மிக்க பெரும் போர் வீரன் ஆவார். ஒரு முறை பிலிஸ்தியர்களுடன் நடைபெற்ற போரில் இஸ்ரவேலர்களின் அரசன் சவுலுடன் அவரது மகன்களும் கொல்லப்பட்டனர்.\nமற்றொரு முறை கோலியாத் தன் படைகளுடன் இஸ்ரவேலர்கள் மீது போரை தொடுக்க வருகையில், சிறுவனாக இருந்த தாவீது கவட்டைக் கல் கொண்டு, கோலியாத்தின் நெற்றி மீது அடித்துக் கொன்றான் என யூத வேத நூலான விவிலியத்தின் சாமுவேல் நூல் குறிப்பிடுகிறது. எனவே பெரும் வலிமைப் படைத்த பிலிஸ்திய வீரனைக் கொன்ற தாவீதை, இஸ்ரவேலர்களின் அரசனாக தேர்ந்தெடுக்கப்பட்டார் என யூத வேத நூலான விவிலியத்தின் சாமுவேல் நூல் குறிப்பிடுகிறது.\n\n"}
{"id": "421880", "url": "https://ta.wikipedia.org/wiki?curid=421880", "title": "க. குமாரசுவாமி முதலியார்", "text": "க. குமாரசுவாமி முதலியார்\n\nக. குமாரசாமி முதலியார் (ஆகத்து 11, 1791 – டிசம்பர் 30, 1874) ஈழத்துப் புலவர் ஆவார். இவர் பல தனிப் பாடல்களையும், நூல்களையும் எழுதியவர். யாழ்ப்பாணத்தில் பிரபலமான வழக்கறிஞரும், தமிழறிஞருமான உவைமன் கதிரவேற்பிள்ளையின் தந்தை ஆவார்.\n\nSection::::வாழ்க்கைக் குறிப்பு.\nகுமாரசாமி முதலியார் 1791 ஆவணி 11 இல் வடமராட்சிப் பகுதியிலுள்ள உடுப்பிட்டியில் வல்லிப்பட்டி (வல்வெட்டி) என்னும் சிற்றூரில், கதிர்காமபூப முதலியார், வள்ளியம்மை ஆகியோருக்குப் பிறந்தார். தாயார் வள்ளியம்மையின் தந்தை சந்திரசேகர முதலியார் ‘நொண்டிப் பாடல்’ என்னும் நூலை இயற்றியவர். இவர், ஒல்லாந்தர் அரசாட்சியின் கீழ் பணி புரிந்து 96-ஆம் அகவையில் இறந்தவர். இவரது வாழ்க்கைச் சரிதத்தை இந்தியப் புலவர் ஒருவர் ஒரு குறவஞ்சி பாடினார். வள்ளியம்மையின் இரு சகோதரர்களுள் ஒருவர் \"பரந்தர நாடகம்\" எனும் நூலை எழுதிய குமாரசாமிப் புலவர் ஆவார். மற்றவர் முத்துக்குமாரு முதலியார். இவரும் சிறு பாக்களை இயற்றியவர்.\n\nகுமாரசாமி முதலியார் சிறு வயதிலேயே தமது மாமனார் முத்துக்குமாரு முதலியாரிடம் இசை மற்றும் இலக்கண இலக்கியம் பயின்று, செய்யுள்கள் இயற்றும் ஆற்றல் பெற்றார். கம்பராமாயணத்திற்கு உரை கூறுவதில் வல்லவர் என்று பலராலும் மதிக்கப்பெற்றார். வித்தியா தர்ப்பணம் எனும் பத்திரிகையிலே கல்வி குறித்துச் செய்யுள் நடையில் ஆக்கங்களை எழுதினார். தமது சொந்தச் செலவில் கலாசாலை ஒன்றையும் நிறுவினார். தமது ஊரான வல்லிபட்டியில் \"ஊரிக்காடு\" என்னும் நிலத்தை அமெரிக்க மிசனுக்கு நன்கொடையாக வழங்கினார்.\n\nகுமாரசுவாமி முதலியாரின் செய்யுள்கள் \"குமாரசுவாமி முதலியார் கவித்திரட்டு\" என்னும் பெயரில் உடுப்பிட்டியைச் சேர்ந்த சி. ஆறுமுகம்பிள்ளை என்பவரால் 1887-இல் வெளியிடப்பட்டது. இவரது தனிப் பாடல்கள் பல உதயதாரகை பத்திரிகையில் வெளிவந்துள்ளன. அமெரிக்க மிசன் மருத்துவர் சாமுவேல் பிஸ்க் கிறீனைப் புகழந்தும், கொள்ளை நோயால் இறந்தவர்களைப் பரிந்தும் பாடல்கள் எழுதினார். தனிப்பாடல்கள் மட்டுமன்றி \"நோய்க் கிரங்கல்\" முதலிய சில நூல்களும் எழுதியுள்ளார்.\n\nSection::::சிற்றிலக்கியங்கள்.\nதீருவிற் சுப்பிரமணியர் பதிகம், மூளாய் சித்திவிநாயகர் பேரில் ஊஞ்சல், மங்களம், சட்டியம், பராக்கு, கும்மி முதலியவைகளும் கோப்பாய் ஊஞ்சல், பெரியம்மன் பதிகமும் ஊஞ்சலும், பன்னிருமாதப் பெயரையும் முதல் நான்கு செய்யுள் முதலடிகளாக அமைத்து எட்டு நல்லைக் கலித்துறைகளும், கந்தவன நாதர் ஊஞ்சலும், கிறித்தவ கீர்த்தனங்களும் பாடியுள்ளார்.\n\nSection::::குடும்பம்.\nகுமாரசுவாமி முதலியார் வல்வெட்டித்துறை “அடப்பனார்” வேலாயுதம் என்பவரின் மகனான புண்ணியமூர்த்தி என்பவரின் மகள் சிவகாமிப்பிள்ளையை மணந்தார். இவர்களுக்கு இரு ஆண் மக்கள். ஒருவர் சபாபதி முதலியார், யாழ்ப்பாணம் நிதிசார் அலுவலர் சபாபதி முதலியார் (இறப்பு: 1884) ஆவார். மற்றவர் வழக்கறிஞரும், நூலாசிரியரும், தமிழ்ச் சொல்லகராதி தொகுத்தவருமான உவைமன் கதிரவேற்பிள்ளை ஆவார். குமாரசுவாமி முதலியார் 1874 மார்கழி 30-ஆம் நாள் தமது 83-ஆம் அகவையில் காலமானார். இவர் மனைவி சிவகாமிப்பிள்ளை தமது கணவன் இறந்த காலம் தொடங்கி 27 ஆண்டுகள் மகன் கதிரவேற்பிள்ளையுடன் வசித்து வந்தார்.\n\n"}
{"id": "421883", "url": "https://ta.wikipedia.org/wiki?curid=421883", "title": "மே 2015 நேபாள நிலநடுக்கம்", "text": "மே 2015 நேபாள நிலநடுக்கம்\n\nநேபாளத்தில் 2015 மே 12 அன்று நேபாள நேரம் பிற்பகல்  12:50(07:05 உலக நேரக் குறியீடு) 7.3 உந்தத்திறன் ஒப்பளவு மதிப்பிலான நிலநடுக்கம் கோடாரியின் தென்கிழக்கில் 18 கிலோமீட்டர் (11 மைல்கள்) தொலைவில் ஏற்பட்டது. தோல்கா மாவட்டம் மற்றும் சிந்துபால்சோக் மாவட்டம் ஆகியவற்றின் எல்லைப்புறத்தில் இந்த நிலநடுக்கத்தின் நிலநடுக்க மையம் அமைந்திருந்தது.  இந்த நிலநடுக்கம் இதே ஆண்டு 25 ஏப்ரல் எற்பட்ட 7.8 உந்தத்திறன் ஒப்பளவு மதிப்பிற்கு அடுத்தபடியான அளவிலானதாகவும் முந்தைய நிலநடுக்க மையத்திற்கு இன்னும் கிழக்குத்திசையிலும் இருந்தது. உண்மையில் இது ஏப்ரல் 25 இல் ஏற்பட்ட நிலநடுக்கத்தின் பின்னதிர்வாகவே கருதப்பட்டது.  இந்த நடுக்கமானது 18.5 கிலோமீட்டர் (11.5 மைல்கள்) ஆழத்தில் உணரப்பட்டதாகும். இந்த நிலநடுக்கத்தின் காரணமாக இந்தியாவின் பீகார், உத்தரப்பிரதேசம், மேற்கு வங்காளம் உள்ளிட்ட வடபகுதிகளில் அதிர்வுகள் உணரப்பட்டன. நிலநடுக்க மையத்திலிருந்து சற்றேழத்தாழ 2.400 கிலோமீட்டர் தொலைவிலுள்ள சென்னை வரையிலும் மிக இலேசான அதிர்வுகள் உணரப்பட்டன.\n\nசில நிமிடங்களுக்குப் பிறகு நேபாளில் மற்றொரு 6.3 அளவு நிலநடுக்கம் ஏற்பட்டது. காத்மாண்டுக்கு கிழக்கே உள்ள ராமேச்சாப் எனுமிடத்தில் இந்த நிலநடுக்கத்தின் மையம் அமைந்திருந்தது. இந்த நிலநடுக்கமானது வங்காளதேசம், சீனா மற்றும் இந்தியாவின் பல மாநிலங்களிலும் உணரப்பட்டது. இந்த நில அதிர்வுகளின் தாக்கம் 1000 கிலோமீட்டர் தொலைவில் உள்ள இந்தியாவின் தலைநகரான புதுதில்லியில் கூட உணரப்பட்டது. அங்குள்ள கட்டிடங்கள் உலுக்கப்பட்டு, அலுவலக ஊழியர்கள் வெளியேற்றப்படும் அளவிற்கு இதன் தாக்கம் இருந்தது.\n\nSection::::சேதங்கள் மற்றும் உயிரிழப்புகள்.\n25 ஏப்ரலில் நிலநடுக்கம் ஏற்பட்ட பின்னர், பொதுமக்களில் பலர் திறந்த வெளிகளில் வாழ்ந்து கொண்டிருந்ததால், இன்னும் பெரும் பீதி ஏற்பட்டது. நிலநடுக்கத்தின் போது கண்ணால் பார்த்த சாட்சி ஒருவர் பின்வருமாறு சொல்கிறார். \"முதல் ஐந்து நொடிகளில் அங்கு முழுமையான அமைதி நிலவியது. ஆறாவது நொடியிலிருந்து ஒவ்வொருவரும் அலறத் தொடங்கினர்\" \"அது உண்மையிலேயே மிகவும் தீவிரமானதாக இருந்தது. நடுக்கங்கள் நின்ற பின்னரும் கூட மக்கள் அலறிக்கொண்டேயிருந்தனர்\". இந்த முறை நடுக்கமானது, புதிய நிலச்சரிவுகளை ஏற்படுத்தியதோடு, முதல் நிலநடுக்கத்தில் தப்பிப்பிழைத்திருந்த கட்டிடங்களை இடிபாடடையவும் செய்தது. நேபாளத்தில், முக்கியமாக, வடகிழக்கு மலைப்பகுதிகளில், குறைந்தபட்சம் 153 பேர் நிலநடுக்கத்தால் கொல்லப்பட்டனர் மற்றும் 3,200 பேர் காயமடைந்தனர். மே 15 அன்றைய நிலையில், 1,700 பேர் காயங்களுக்கு சிகிச்சை பெற்று வந்தனர். நாட்டின் 75 மாவட்டங்களில் 32 மாவட்டங்கள் நிலநடுக்கத்தின் பாதிப்புக்குள்ளாயிருந்தன. காத்மாண்டுவில், மக்கள் கட்டிடங்களில் இருந்து தப்பி ஓடி தெருக்களில் விரைவாக நிரம்பினார்கள். நிலநடுக்கம் தொடங்கிய ஒரு மணிநேரத்திற்குள், நகரின் திறந்த பகுதிகளை கூடாரங்கள் நிரப்பத் தொடங்கின. மக்கள் தங்கள் வீடுகளுக்குள் திரும்பச் செல்ல அஞ்சினர். 2015 ஏப்ரல் நிலநடுக்கத்தினால் அதிகம் பாதிக்கப்பட்ட சிந்துபால்செளக் மாவட்டமானது மிகவும் பாதிக்கப்பட்ட பகுதியாக இருந்தது. இந்த இரண்டு நிலநடுக்கங்களாலும், 95% வீடுகள் அழிக்கப்பட்டன. எவரெஸ்ட் சிகரத்தைச் சுற்றிய பகுதிகளிலும் கூட புதிய பாதிப்புகள் ஏற்பட்டன. இந்தியாவில் மக்கள் தங்கள் வீடுகளுக்கும் பணியிடங்களுக்கும் இடையே விரைந்து இயங்க முயற்சித்த காரணத்தால் புது தில்லி மெட்ரோ இரயில் சேவை மிகப்பெரும் இடர்ப்பாடுகளை எதிர்கொள்ள நேர்ந்தது. இந்தியாவில் இந்த நிலநடுக்கத்தின் காரணமாக குறைந்தபட்சம் 17 உயிரிழப்புகள் ஏற்பட்டிருக்கலாம். இவற்றில் பீகார் மாநிலத்தில் 16 இறப்புகளும், உத்தரப் பிரதேசத்தில் 1 இறப்பும் நேரிட்டது. சீனாவின் திபெத் பகுதியில் மகிழ்வுந்தின் மீது உருண்டு வந்த பாறை தாக்கியதன் காரணமாக ஒரு பெண் இறந்தார். பேரிடர் மீட்பு நடவடிக்கைக்காக வந்திருந்த அமெரிக்க இராணுவ உலங்கூர்தி (யுஎச்-1 ஹுவே) ஆறு அமெரிக்க கடற்படை வீரர்கள் மற்றும் இரண்டு நேபாள இராணுவ வீரர்கள் ஆகியோரோடு மத்திய நேபாளத்தில் நடந்த ஒரு மீட்பு நடவடிக்கையின் போது காணாமல் போனது.\n"}
{"id": "421888", "url": "https://ta.wikipedia.org/wiki?curid=421888", "title": "கஜா புயல்", "text": "கஜா புயல்\n\nகஜா புயல் (Severe cyclonic storm GAJA) என்பது வங்கக் கடலில் உருவாகிய புயல் ஆகும். இது 2018 வடகிழக்குப் பருவமழைக் காலத்தில் ஏற்பட்ட முதலாவது புயலாகும். தமிழகக் கடற்கரையை கடக்கும்போது கடும் புயலாக இருந்ததால் அதிக வேகத்துடன் காற்று வீசியதோடு, கன மழையும் பெய்தது. இதன் காரணமாக ஏற்பட்ட விபத்துகளில் சிக்கி 63 பேர் உயிரிழந்தனர். இயற்கை வளங்கள், தோப்பு மரங்கள், விவசாயப் பயிர்கள், மக்களின் உடைமைகள் ஆகியனவற்றிற்கு பெருத்த சேதம் ஏற்பட்டது. \n\nஇலங்கையால் ஏற்கனவே பரிந்துரைக்கப்பட்டிருந்த \"கஜா\" என்ற பெயர் இந்தப் புயலுக்கு சூட்டப்பட்டது.\n\nSection::::புயல் உருவானதற்கு முந்தைய நிலை.\nவங்கக்கடலின் அந்தமான் கடல் பகுதியில் முதலில் குறைந்த காற்றழுத்த தாழ்வுப் பகுதி நிலவியது. பின்னர் அது வலுவடைந்து, காற்றழுத்தத் தாழ்வு மண்டலமாக தென்கிழக்கு வங்கக்கடல் மற்றும் அதனை ஒட்டியுள்ள வடக்கு அந்தமான் கடல் பகுதியில் நிலைகொண்டிருந்தது.\n\nSection::::புயல் கரையைக் கடந்த விதம்.\nகரையைக் கடந்துகொண்டிருந்தபோது பதிவான அதிகபட்ச காற்றின் வேகம்:\n\nSection::::கரையைக் கடந்ததற்குப் பிறகான நிலைகள்.\nகேரளத்தைத் தாண்டி அரபிக் கடலுக்குள் நுழைந்த பின்னர் ஆழ்ந்த காற்றழுத்தத் தாழ்வு மண்டலமாக மாறியது. மீண்டும் புயலாக மாறும் என எதிர்பார்க்கப்பட்டது.\n\nSection::::புயல் ஏற்படுத்திய பாதிப்புகள்.\nSection::::மனித உயிரிழப்புகள்.\n63 பேர் உயிரிழந்தனர். \n\nSection::::இயற்கை வளங்களுக்கு ஏற்பட்ட பாதிப்புகள்.\nபுயல் வீசிய மாவட்டங்களில் மொத்தமாக 1,70,474 மரங்கள் வீழ்ந்தன.\n\n\n\n\n\n\n\n\n\n"}
{"id": "421903", "url": "https://ta.wikipedia.org/wiki?curid=421903", "title": "கதிரவ மறைப்பு, சனவரி 15, 2010", "text": "கதிரவ மறைப்பு, சனவரி 15, 2010\n\nஜனவரி 15, 2010 அன்று சாரோசு சுழற்சி 141 -ன் இருபத்திமூன்றாவது \"கதிரவ\" \"மறைப்பு\" ஏற்படுகிறது; இது பொங்கல் கிரகணம் எனப்படுகிறது. இது ஒரு \"வலய மறைப்பு\" என்பதே இதன் சிறப்பு. இக்கிரகணம் ஆப்பிரிக்கா, கிழக்கு ஐரோப்பா, மேற்கு ஆசியா, நடு ஆசியா, தென் ஆசியா, சீனா, தென்கிழக்கு ஆசியா ஆகிய பகுதிகளில் தென்படுகின்றது. இதன் வலய கட்டம் (annular phase) மத்திய ஆப்பிரிக்கா, தென்னிந்தியா, மாலத்தீவுகள், இலங்கை, மியன்மார், கிழக்கு சீனாவில் சில இடங்கள் ஆகிய பகுதிகளில் தென்படுகின்றது.\n\nSection::::வலய மறைப்பு ஏன் ஏற்படுகிறது?\n2010-ஆம் ஆண்டு சனவரி 03ஆம் தேதியன்று பூமி ஞாயிற்றண்மை நிலையை (\"perihelion\")வந்தடையும். (அதாவது, சூரியனுக்கும் பூமிக்கும் இடையேயான தொலைவு சிறுமமாக இருக்கும்: 147மில்லியன் கிலோ மீட்டர்) அதன் காரணமாக, மறைப்பிற்கு 12 நாட்கள் முன்னதாகவே (சனவரி 3 அன்று), சூரியனின் வட்ட உருவம் வழக்கத்தைவிட பெரிய அளவில் தென்படும். அதேபோல், சனவரி 17ஆம் தேதியன்று (01:41 UTC) நிலவு புவிச்சேய்மை நிலையை (\"apogeee\")வந்தடையும். (நிலவு பூமியிலிருந்து பெரும தொலைவில் இருக்கும்: 406,433கி.மீ.) எனவே, கிரகணத்திற்கு இரண்டு தினங்களுக்கு முன்பாகவே சந்திரனின் வட்ட உருவம் வழமையை விட சிறிய அளவில் இருக்கும்.\n\nஇவ்விரண்டு நிகழ்வுகளும் (புவியின் ஞாயிற்றண்மை நிலை, நிலவின் புவிச்சேய்மை நிலை) ஒன்றுபடுவதால், சனவரி 15-ஆம் தேதி நிகழும் கங்கண மறைப்பு வழக்கத்தை விட அகலமாகத் தோன்றும்.\n\nSection::::மேற்கொள்ளப்படும் ஆராய்ச்சிகள்.\nசனவரி 15 - அன்று தெரியவிருக்கும் வலய மறைப்பின் போது பலவிதமான அயனிமண்டல ஆய்வுகளை மேற்கொள்ளவிருக்கிறது விக்ரம் சாராபாய் விண்வெளி மையம். இதன் பொருட்டு நான்கு ஆராய்ச்சி எறிகணைகளை (sounding rockets) சனவரி 14 -அன்றும் மேலும் ஐந்து ஆராய்ச்சி எறிகணைகளை சனவரி 15 - அன்றும் செலுத்தி ஆய்வுகள் செய்யத் திட்டமிடப்பட்டுள்ளது.\n\n\nSection::::தமிழ்நாட்டில் கங்கணகிரகணம் தோன்றுவது இதுதான் முதல் முறையா?\nசனவரி 15, 2010 அன்று தோன்றும் வலய மறைப்பிற்கு முன்னர் தமிழ்நாட்டிலும் இலங்கையிலும் 1901 -ஆம் ஆண்டு நவம்பர் 11 -அன்று ஒரு வலய மறைப்பு ஏற்பட்டது! இதுவும் \"சாரோசு சுழற்சி 141\" -இன் ஒரு அங்கமே.\n\nபொங்கல் கிரகணத்திற்குப் பின் 2019 -ஆம் ஆண்டு டிசம்பர் 26 -அன்று மீண்டும் ஒரு கங்கணகிரகணம் தோன்றும்.\n\n\nSection::::கிரகணங்கள் பற்றிய மூடநம்பிக்கைகள்.\nகிரகணங்கள் பற்றிய மூடநம்பிக்கைகள் சிலவற்றைப் பற்றி பொங்கல்.காம் என்ற இணையதளத்தில் குறிப்பிடப்பட்டுள்ள உண்மைகள்:\n\n\n\n\nSection::::கங்கண கிரகணத்தை (அல்லது எந்த ஒரு சூரிய மறைப்பையும்) வெற்றுக்கண்ணால் பார்க்கலாமா?\nகூடவே கூடாது. அனலியை (சூரியனை) வெற்றுக்கண்ணாலோ இருகண் நோக்கி அல்லது தொலைநோக்கி வழியாகவோ பார்க்கவே கூடாது. இதுவே சூரிய கிரகணத்தைக் காண விரும்புவோர் தெரிந்து கொள்ள வேண்டிய மிகமிக முக்கியமான அறிவுரை. எனவே, இந்த வானியல் அதிசயத்தைக் காண விரும்புவோர், போதிய பாதுகாப்பு முறைகளை அவசியம் கடைப்பிடிக்க வேண்டும்.\n\n\n\n"}
{"id": "421910", "url": "https://ta.wikipedia.org/wiki?curid=421910", "title": "சமங்கன் மாகாணம்", "text": "சமங்கன் மாகாணம்\n\nசமங்கன் (\"Samangan\" () என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் நடுப்பகுதியில், இந்து குஷ் மலைகளின் வடக்கில்  அமைந்துள்ளது. இந்த மாகாணமானது  பரப்பளவு கொண்டதாக உள்ளது. இதன் மேற்கில் சர-போல் பொன் மாகாணமும், வடக்கில் பால்க் மாகாணமும், கிழக்கில் பாக்லான் மாகாணமும், தெற்கில் பாமியான் மாகாணமும் எல்லைகளாக உள்ளன.   இங்கு பெரும்பான்மையான மக்களாக தாஜிக்குகள் உள்ளனர். என்றாலும் மாகாணத்தில் பாஷ்டோ மற்றும் பாரசீக மொழி பேசுபவர்கள் குறிப்பிடத்தக்க எண்ணிக்கையில் உள்ளனர். \n\nசமங்கன் மாகாணமானது ஏழு மாவட்டங்களாக பிரிக்கப்பட்டுள்ளது. இதில் 674 கிராமங்கள் உள்ளன. மாகாணத்தின் மக்கள் தொகை 368,800 ஆகும். மாகாணமானது பல இனத்தவர் வாழுவதாகவும், பெரும்பாலும் கிராமப்புற சமூகமாக உள்ளது. மாகாணத்தின் தலைநகராக சமங்கன் நகரம் உள்ளது.\n\nSection::::வரலாறு.\nவரலாற்று முக்கியத்துவம் வாய்ந்த சமங்கன் நகரமானது நன்கு மற்றும் ஐந்தாம் நூற்றாண்டுகளில்  குஷான பேர‍ரசின் காலத்தில் புகழ்பெற்ற  பௌத்த மையமாக விளங்கியது. இந்தக் காலகட்டத்தின் சாட்சியாக டக்ட்-இ-ரோஸ்டம் எனும் இடத்தில் ஒரு இடிபாடு இப்போது காணப்படுகிறது. இது நகரத்தில் இருந்து மூன்று கிலோமீட்டர் தொலைவில் உள்ள மலை உச்சியில் உள்ளது. இது பௌத்த சமய மையமாக  பிரபலமாக இருந்த முற்காலத்தில் இங்கு அரேபியர்கள் மற்றும் மங்கோலியர்கள்  வந்துள்ளனர்.  இடைக்காலகட்டத்தில் இங்கு வந்து வணிகர்கள் தங்கியதால் இந்த இடம் ஐபக் என்ற பெயரை அப்போது பெற்றது.\n\nஆப்கானிஸ்தான் பல்வேறு தொல்லியல் தளங்களாக பௌத்தர்கள் வாழ்ந்த குகைகளும், பாறைகளும் உள்ளன.  இந்து குஷ்சின் வடக்கின் சமாங்கன் (ஹேபக்) அருகிலுள்ள தக் ஈ ரஸ்தம் என்பது மிக அற்புதமான தளங்களில் ஒன்றாகும். இது பாறைகளில் வெட்டி உருவாக்கப்பட்ட மடாலயத்துடன் கூடிய ஸ்தூபி வளாகமாகும்.  மேலும் பிற பௌத்த குகைகளானது ஜலாலாபாத் மற்றும் கஜினியின் தென்மேற்கில் உள்ள ஹமுய் குலா என்ற இடத்தில் காணப்படுகின்றன.\n\nமேலே குறிப்பிட்ட தக் ஈ ரஸ்தம் என அழைக்கப்படும் பௌத்த தளமானது  ஒரு மலை உச்சியில் அமைந்துள்ளது. இது ஆப்கானிஸ்தான பௌத்த கட்டிடக்கலையின் பரிணாம வளர்ச்சியின் துவக்க‍க்கால கண்ணியாக உள்ளது.\n\nஇப்பகுதி ஹெப்தலைட்டுகளால் கைப்பற்றப்பட்டது, அதன்பின் சபாரித்துகளால் கைப்பற்றப்பட்டது இவர்கள் இஸ்லாத்தைக் கொண்டு வந்தனர். அதன்பிறகு சாமனித்துகளால் ஆளப்பட்ட இபபகுதியானது, 10 ஆம் நூற்றாண்டில் கஜினியர்களால் கைப்பற்றப்பட்டது.  இவர்கள் கோரிட்களால் வெல்லப்பட்டனர். மங்கோலிய படையெடுப்புக்குப் பின்னர் இப்பகுதியை திமுறித்துகள் கைப்பற்றினார்.\n\n16ஆம் நூற்றாண்டின் தொடக்கத்திலிருந்து 18ஆம் நூற்றாண்டுக்கு இடைப்பட்ட காலத்தில் இந்த மாகாணத்தை புகாரின் கான்னேட்டுகள் ஆண்டனர். 1750ஆம் ஆண்டில் ஒரு நட்பு உடன்படிக்கை ஏற்பட்டு அதனால் இப்பகுதியானது புகாரின் முராத் பெக் என்பவரால் அகமது ஷா துரானிக்கு வழங்கப்பட்டது. அதன்பிறகு இப்பகுதி துராணியப் பேர‍ரிசின் ஒரு பகுதியாக ஆனது. துராணியர்களைத் தொடர்ந்து இப்பகுதியானது பராக்ச்சாய் வம்சத்தால் ஆளப்பட்டது.   19  மற்றும் 20ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது இப்பகுதி பிரித்தானியரால் தாக்கப்படவில்லை. 1980களில் நடந்த சோவியத்-ஆப்கானியப் போர் வரை சுமார் நூறு ஆண்டுகளுக்கு இப்பகுதி அமைதியாக இருந்தது. \n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் கௌருல்லா அனூஷ் ஆவார். இவருக்கு முன் பதவியில் இருந்த அமாயத்துல்லா என்னட்டுக்குப் பிறகு பதவிக்கு வந்தார். மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. மாகாண காவல்துறைத் தலைவர்  காபூல் உள்துறை அமைச்சகத்தின் பிரதிநிதியாக உள்ளார். \n\nஆப்கானிய பொருளாதார அமைச்சகத்தின் உத்தரவின் பேரில் 2006 சனவரியில் மாகாண மேம்பாட்டுக் குழுவானது மாகாணத்தில் உருவாக்கப்பட்டது. இக்குழுவானது அரசு துறைகள் வழியாக, மாகாண அபிவிருத்தித் திட்டத்தை அமுல்படுத்துவதற்கான பொறுப்பைக் கொண்டுள்ளது. \n\nஅமெரிக்க ஆதரவு பெற்ற ஜனாதிபதியான அசரஃப் கனி அகமத்சய் மாகாண ஆளுநரான அப்துல் கரிக் காத்மத்தை 2018இல் பதவியில் இருந்து அகற்ற முயன்றார், ஆனால் அவர் பதவி விலக மறுத்துவிட்டார். இதன் அண்மை பால்க் மாகாண ஆளுநரான அத்தா முகம்மது நூரும் இவருடன் இணைந்து, அஷ்ரப் கானியின் விருப்பத்தை பகிரங்கமாக மறுத்துள்ளார்.\n\nSection::::மக்கள்வகைப்பாடு.\nசமங்கன் மாகாணத்தின் மக்கள் தொகை 468,800 ஆகும்.  இவர்களில் பெரும்பான்மையோர் கிராம்ப்புறங்களில் வாழ்பவர்களாவர். மாகாண மக்களில் 7% மட்டுமே நகரங்களில் வாழ்கின்றனர்.   ஆப்கானித்தானின் பெரும்பகுதியைப் போன்றே சமாங்கன் மாகாணத்தில் தாஜிக், உஸ்பெக்ஸ், பஷ்டூன், கசாரா, துருக்கியர் போன்ற இன்னக்குழுவினர் வாழ்கின்றனர. இவர்களுடன் சிறுபான்மையினராக அரேபியர்களும் மாகாணத்தில் வாழ்ந்து வருகின்றனர். மாகாணத்தில் சுமார் 72.5% பேர் பாரசீக மொழி பேசுகின்றனர். மாகாண மக்கள்தொகையில் 70%  தாஜிக் மக்களாவர். மற்றும் 22.1% மக்கள் உஸ்பெகியை தாய்மொழியாக கொண்டுள்ளனர் பேசுகின்றனர். பாஷ்டுன்கள் தங்கள் தாய் மொழியாக பஷ்டூன் மொழியைக் கொண்டுள்ளனர். அனைத்து மக்களும் இஸ்லாமை பின்பற்றுகின்றனர், பெரும்பான்மையினர் சுன்னி இசுலாமியர்களும், சிறுபான்மையினராக ஷியாக்களும் உள்ளனர்.\n\nSection::::கல்வி.\nமாகாணத்தின் மொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 19% என்று இருந்தது. 2011 இல் இது 27% என குறைந்துள்ளது..\n"}
{"id": "421922", "url": "https://ta.wikipedia.org/wiki?curid=421922", "title": "நாடார் இந்து உயர்நிலைப் பள்ளி", "text": "நாடார் இந்து உயர்நிலைப் பள்ளி\n\nநாடார் இந்து உயர்நிலைப் பள்ளி என்பது தமிழ்நாட்டில் தென்காசி மாவட்டத்தின் கீழப்பாவூரில் செயல்படும் ஒரு அரசு உதவிபெறும் உயர்நிலைப் பள்ளியாகும். இங்கு 10ஆம் வகுப்புவரை கற்பிக்கப்படுகிறது.\n\nSection::::வரலாறு.\nஇப்பள்ளியானது கீழப்பாவூரைச் சேர்ந்த விடுதலைப் போராட்ட தியாகியான ப. ஆறுமுகநயினாரால் 1939இல் துவக்கப்பள்ளியாக தோற்றுவிக்கப்பட்டது. 1950ஆம் ஆண்டு இந்தப் பள்ளி நடுநிலைப் பள்ளியாகத் தரம் உயர்ந்தது. பின்னர் இந்தப் பள்ளி 1990-91 கல்வியாண்டில் உயர்நிலைப் பள்ளியாகத் தரம் உயர்ந்தது. விளையாட்டு மைதானம் உட்பட ஒன்றே முக்கால் ஏக்கர் பரப்பளவில் விரிந்துள்ள இப்பள்ளியில், 2018 ஆண்டின்படி கீழப்பாவூரைச் சேர்ந்த மற்றும் சுற்றியுள்ள கிராமங்களைச் சேர்ந்த சுமார் 850 மாணவ, மாணவிகள் படிக்கின்றனர். இங்கு ஆசிரியர்கள், சத்துணவுப் பணியாளர்கள் உட்பட 33 பேர் பணியாற்றுகின்றனர். \n"}
{"id": "421926", "url": "https://ta.wikipedia.org/wiki?curid=421926", "title": "தசரதன்", "text": "தசரதன்\n\nதசரதன், கோசல நாட்டு மன்னர். முதலில் தசரதன் - கோசலை தம்பதியருக்கு சாந்தா எனும் மகள் பிறந்தார். சாந்தாவை அங்க நாட்டு மன்னருக்கு தத்து கொடுத்தார் தசரதன். பின்னர் சாந்தாவின் கணவரும், முனிவருமான ரிஷ்யசிருங்கர் நடத்திய புத்திர வேள்வியின் மூலம் தசரதனுக்கு - கோசலை, சுமித்திரை மற்றும் கைகேயி எனும் மூன்று மனைவியருக்கு, முறையே இராமர், பரதன், இலக்குவன் மற்றும் சத்துருக்கனன் எனும் நான்கு குழந்தைகள் பிறந்தனர். கைகேயி தசரதனிடம் பெற்ற வரத்தால், 14 ஆண்டுகள் காட்டில் தவவாழ்வை மேற்கொள்வதை காணச்சகியாத தசரதன் புத்திர சோகத்தால் உயிர்நீத்தான்.\n\n"}
{"id": "421940", "url": "https://ta.wikipedia.org/wiki?curid=421940", "title": "சர்-இ போல் மாகாணம்", "text": "சர்-இ போல் மாகாணம்\n\nசர்-இ போல்  (Sar-e Pol, also spelled Sari Pul (; ), என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இந்த மாகாணமானது நாட்டின் வடபகுதியில் உள்ளது. இதன் எல்லைகளாக மேறிகிலும் வடக்கிலும் ஜௌஸ்ஜான் மாகாணம் மற்றும் பால்க் மாகாணம் உள்ளன. தெற்கில் கோர் மாகாணம் உள்ளது. கிழக்கில் சமங்கன் மாகாணம் உள்ளது. மாகாணமானது ஏழு மாவட்டங்களாக பிரிக்கப்பட்டுள்ளது. மாகாணத்தில் 896 கிராமங்கள் உள்ளன. இதன் மக்கள் தொகையானது 532,000 ஆகும். இது பல இன பழங்குடி மக்களைக் கொண்ட. கிராமப்புற சமூகமாக உள்ளது. இந்த மாகாணமானது வட ஆப்கானித்தானின் அரசியல்வாதியான சயீத் நாசிம் மிஹன்பரஸ்ட் ஆதரவுடன் 1988 இல் உருவாக்கப்பட்டது. மாகாணத்தின் தலைநகராக சர்-இ போல் நகரம் உள்ளது.\n\nSection::::வரலாறு.\n16ஆம் நூற்றாண்டின் துவக்கத்திலிருந்து 18ஆம்  நூற்றாண்டின் இடைக் காலம்வரை, இந்த மாகாணத்தை புகாரின் கான்னேட்டுகள் ஆண்டனர். 1750ஆம் ஆண்டில் ஒரு நட்பு உடன்படிக்கை ஏற்பட்டு அதனால் இப்பகுதியானது புகாராவின் முராத் பெக் என்பவரால் அகமது ஷா துரானிக்கு வழங்கப்பட்டது. அதன்பிறகு இப்பகுதி துராணியப் பேர‍ரிசின் ஒரு பகுதியாக ஆனது.  துராணியர்களைத் தொடர்ந்து இப்பகுதியானது பராக்ச்சாய் வம்சத்தால் ஆளப்பட்டது. 19 மற்றும் 20ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது இப்பகுதி பிரித்தானியரால் தாக்கப்படவில்லை. 1980களில் நடந்த ஆப்கான் சோவியத் போர் வரை சுமார் நூறு ஆண்டுகளுக்கு இப்பகுதி அமைதியாக இருந்தது.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் மொஹமட் சஹிர் வஹாத் ஆவார். மாகாணத்தின் தலைநகராக  சர்-இ போல் நகரம் உள்ளது.  மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கிறது. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார்.  ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nசையட் அன்வார் ரஹ்மத்தி, அஜிஸா ஜலிஸ், சயீத் அன்வர் சதாத், முகமது ஹொசைன் ஃபாஹிமி, சையெத் முகம்மது ஹொசைன் ஷெரிஃபி பால்காபி, ஹாஜி கைர் முகமது இமாக் ஆகியோர் சர்-இ போல் மாகாணத்தில் இருந்து தேர்ந்தெடுக்கப்பட்டு தற்போதுள்ள ஆப்கானித்தான் மக்களவை (வொலேஸி ஜிர்கா) உறுப்பினர்களாவர்.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 8% என்ற விகிதத்தில் இருந்தது, இது 2011 ஆண்டு 15% என உயர்ந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 0 % என்ற எண்ணிக்கையில் இருந்து 2011 ஆண்டு 20 % என உயர்ந்தது.\n\nSection::::கல்வி.\nமொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 12% என்று இருந்தது. 2011 இல் இது 23% என உயர்ந்துள்ளது..\n\nSection::::நிலவியல்.\nசர்-இ போல் மாகாணமானது குறிப்பாக இதன் தெற்குப் பகுதியானது ஒரு மலைப்பாங்கான மாகாணமாகும். இந்த மாகாணத்தின் பரப்பளவு 16,360 கிமீ. ஆகும். மாகாணத்தின் நான்கில் மூன்று பங்கு பகுதியானது (75%) மலைப்பாங்கான அல்லது அரை மலைப்பாங்கான நிலப்பகுதியாகும், மேலும் ஏழில் ஒரு பங்கு (75%) நிலப்பகுதியானது சமவெளிப் பகுதியாகும். மாகாணமானது ஏழு மாவட்டங்களாக பிரிக்கப்பட்டுள்ளது. இதில் 896 கிராமங்கள் உள்ளன.\n\nSection::::மக்கள்வகைப்பாடு.\nமாகாணத்தின் மொத்த மக்கள் தொகை 532,000 ஆகும்.\n"}
{"id": "421943", "url": "https://ta.wikipedia.org/wiki?curid=421943", "title": "நிலவின் கலை", "text": "நிலவின் கலை\n\nநிலவின் கலை என்பது புவியில் இருந்து காணக்கூடிய நிலவின் முற்பக்கத்தில் கதிரவ ஒளி பதியும் போது ஏற்படும் வடிவம் ஆகும். ஒவ்வொரு நிலவு மாதத்திற்கு (சுமார் 29.53 நாட்கள்) ஒரு முறை நிலவின் கலைகள் மாறுகின்றன.\n\nநிலவின் சுழற்சியானது புவியின் ஈர்ப்புவிசையால் பூட்டப்பட்டுள்ளது. இதனால் நிலவின் முற்பக்கம் மட்டுமே எப்போதும் புவியை நோக்கி இருக்கின்றது. இப்பக்கத்தின் மீது விழும் கதிரவ ஒளியின் அளவைப் பொறுத்து வானில் வெவ்வேறு வடிவங்களில் நிலவு காட்சியளிக்கும்.\n\nSection::::நிலவின் கலைகள்.\nநிலவின் கலைகள் அனைத்தையும் மறைமதி, வளர்மதி, முழுமதி மற்றும் தேய்மதி என்று நான்கு வகைகளாகப் பிரிக்கலாம். பிறைமதி, அரைமதி மற்றும் குமிழ்மதி ஆகிய சொற்கள் நிலவின் வடிவங்களைக் குறிக்கப் பயன்படுகின்றன.\n\nSection::::வளர்தலும் தேய்தலும்.\nநிலவும் கதிரவனும் புவியின் ஒரே பக்கத்தில் இணைந்திருக்கும் போது புவியை நோக்கி இருக்கும் நிலவின் பிற்பக்கம் கதிரவ ஒளியின்றி இருளாக இருக்கும். இதுவே மறைமதி என்று அழைக்கப்படுகிறது. பிறகு அந்த ஒளி மெல்ல மெல்ல அதிகரிப்பதால் நிலவு வளர்வது போல் தோன்றும். இதுவே வளர்மதி என்று அழைக்கப்படுகிறது. பிறகு அந்த ஒளி முழுமையாக பதியும் போது நிலவு வட்ட வடிவாகத் தெரியும். இதுவே முழுமதி என்று அழைக்கப்படுகிறது. பிறகு அந்த ஒளி மெல்ல மெல்ல குறைவதால் நிலவு தேய்வது போல் தோன்றும். இதுவே தேய்மதி என்று அழைக்கப்படுகிறது. பிறகு ஒளி முற்றிலும் குறைந்து மீண்டும் புதுநிலவு வரும்.\n"}
{"id": "421971", "url": "https://ta.wikipedia.org/wiki?curid=421971", "title": "இந்தோசீனைட்டு", "text": "இந்தோசீனைட்டு\n\nஇந்தோசீனைட்டு \"(Indochinite)\" என்பது இயற்கையாகத் தோன்றிய ஒரு வகையான தெளிவற்ற கண்ணாடி போன்ற பாறை வகையாகும். பூமியின் மேல் வளிமண்டலத்தில் ஏற்பட்ட விண்கற்களின் தாக்கத்தால் டெக்டைட்டுகள் எனப்படும் இக்கண்ணாடி போன்ற பாறைகள் வெளியேற்றப்பட்டு பின்னர் குளிர்ந்து தனித்த கண்ணாடிப் பாறையாக உருவாகியிருக்கும் எனக் கருதப்படுகிறது. ஐரோப்பாவிலுள்ள மோல்டாவைட்டு கண்ணாடிப் பாறைகளின் பச்சை நிறத்திலிருந்து மாறுபட்டு இந்தோசீனைட்டு வகைக் கண்ணாடிப் பாறைகள் அடர் கருப்பு நிறத்தில் காணப்படுகின்றன. மாக்மா நெருப்புக் குழம்பு திண்மமாக இறுகி 7,00,000 ஆண்டுகள் ஆகியிருக்கலாம் என இப்பாறையின் வயது கணக்கிடப்பட்டுள்ளது. . ஆத்திரேலியா, மைக்குரோனீசியாவின் பசிபிக் பெருங்கடல் பகுதியில் இடம்பெற்றுள்ள நூற்றுக்கும் மேற்பட்ட சிறு தீவுகளுக்கு தெற்கிலும் வடக்கிலுமிருந்து நகர்ந்துவந்து இந்தோசீன தீபகற்பப் பகுதியில் காணப்பட்டதால் இப்பாறை வகைக்கு இந்தோசீனைட்டு என்ற பெயர் வைக்கப்பட்டுள்ளது. முவோங்கு-நோங்கு வகை கண்னாடிப்பாறையே மிகப்பெரிய இண்டோசீனைட்டு பாறையாகும். அடுக்கடுக்காக காணப்படும் இப்பாறை 29.0 கிலோகிராம் நிறையைக் கொண்டதாக உள்ளது. \n\n"}
{"id": "421975", "url": "https://ta.wikipedia.org/wiki?curid=421975", "title": "ஏஞ்சலா நிலமுனை", "text": "ஏஞ்சலா நிலமுனை\n\nஏஞ்சலா நிலமுனை (; ) என்பது ஆப்பிரிக்கா கண்டத்தின் தூனிசியா நாட்டின் வடமுனையின் கடற்கரை நிலமுனை ஆகும். இது நடுநிலக் கடலின் தெற்கு கடற்பகுதியில் அமைந்துள்ளது.\n"}
{"id": "421982", "url": "https://ta.wikipedia.org/wiki?curid=421982", "title": "ரஸ் பென் சக்கா", "text": "ரஸ் பென் சக்கா\n\nரஸ் பென் சக்கா என்பது ஆப்பிரிக்கா கண்டத்தின் வட கோடி முனை ஆகும். தூனிசியா நாட்டின் ஏஞ்சலா நிலமுனையின் கடற்கரை நிலமுனை ஆகும். இது நடுநிலக் கடலின் தெற்கு கடற்பகுதியில் அமைந்துள்ளது. \n"}
{"id": "421984", "url": "https://ta.wikipedia.org/wiki?curid=421984", "title": "ஆசியாவில் மதம்", "text": "ஆசியாவில் மதம்\n\nபரப்பளவில் பெரியதும் அதிக மக்கட்தொகையைக் கொண்டதுமான ஆசியக்கண்டத்தில் பல்வேறு மதங்கள் பின்பற்றப்பட்டு வருகிறது. இந்து மதம், பௌத்தம், சமணம், சீக்கிய மதம், இசுலாம், கிறித்தவம், சிந்த்தோயிசம், தாவோயிசம் முதலான பல மதங்கள் ஆசியாவில் தான் தோன்றி வளர்ந்தன.\n\nSection::::தர்ம மதங்கள்.\nSection::::இந்து மதம்.\nஇந்து மதம் ஆசியக் கண்டத்தின் இரண்டாவது பெரிய மதமும் பழமையானதும் ஆகும். 100 கோடிக்கும் மேற்பட்டோர் இம்மதத்தினைப் பின்பற்றுகின்றனர். மக்கட்தொகை அடிப்படையில் இந்தியா, நேபாளம், பாலித் தீவு ஆகியவற்றில் இதுவே பெரிய மதம். பூட்டான், இந்தோனேசியா, மலேசியா, சிங்கப்பூர், இலங்கை முதலிய நாடுகளில் குறிப்பிடத்தக்க எண்ணிக்கையில் இந்துக்கள் வாழ்கின்றனர்.\n\nSection::::பௌத்தம்.\nபௌத்தம் உலகின் நான்காவது பெரிய மதமும் ஆசியாவின் மூன்றாவது பெரிய மதமும் ஆகும். சித்தார்த்த கௌதமரால் தொடங்கப்பட்ட மதம். ஆசிய மக்களில் 12% பேர் இதனைப் பின்பற்றுகின்றனர். பூட்டான், பர்மா, கம்போடியா, தாய்லாந்து, இலங்கை, திபெத், மங்கோலியா ஆகிய பகுதிகளில் இதுவே பெரும்பான்மையான மதம். சீனா, தைவான், வட கொரியா, தென் கொரியா, சிங்கப்பூர், வியட்நாம் முதலிய நாடுகளில் குறிப்பிடத்தக்க எண்ணிக்கையில் புத்த மதத்தினர் வாழ்கின்றனர்.\n\nSection::::ஆபிரகாமிய மதங்கள்.\nSection::::இசுலாம்.\nஆசியாவின் மிகப்பெரிய சமயம் இதுவே. ஏறத்தாழ 1.1 பில்லியன் மக்கள் இதனைப் பின்பற்றுகின்றனர். பங்களாதேசம், இந்தோனேசியா, மலேசியா, பாக்கித்தான், ஆப்கானித்தான், ஈரான், ஈராக் முதலிய 23 ஆசிய நாடுகளில் இசுலாம் பெரும்பான்மை மதமாக இருக்கிறது.\n"}
{"id": "421986", "url": "https://ta.wikipedia.org/wiki?curid=421986", "title": "தகார் மாகாணம்", "text": "தகார் மாகாணம்\n\n\"தகார் (\"Takhar\" ; ) என்பது ஆப்கானிஸ்தானின் முப்பத்தி நான்கு மாகாணங்களில் ஒன்றாகும். இது நாட்டின் வடகிழக்குப் பகுதியில் தாஜிகிஸ்தானையடுத்து அமைந்துள்ளது. இந்த மாகாணத்தின் எல்லைகளாக கிழக்கில் படாக்சான் மாகாணம் , தெற்கில் பாஞ்ச்சிர் மாகாணம் , மேற்கில் பக்லான் மாகாணம், குந்தூஸ் மாகாணம் போன்றவை உள்ளன. மாகாணத்தின் தலைநகராக தலோகுவான் நகரம் உள்ளது.\n\nஇந்த மாகாணமானது பதிமூன்று மாவட்டங்களாக பிரிக்கப்பட்டுள்ளது. இது 1,000 கிராமங்களைக் கொண்டது. மாகாணம் கிட்டத்தட்ட 933,700 மக்கட்தொகையைக் கொண்டதாக உள்ளது. இது பெரும்பாலும் கிராமப்புற, பல இன பழங்குடி மக்களை கொண்ட மாகாணமாகும்.\n\nSection::::வரலாறு.\n16ஆம் நூற்றாண்டின் துவக்கத்திலிருந்து 18ஆம் நூற்றாண்டின் இடைக் காலம்வரை, இந்த மாகாணத்தை புகாரின் கான்னேட்டுகள் ஆண்டனர். \n\n1750ஆம் ஆண்டில் ஒரு நட்பு உடன்படிக்கை ஏற்பட்டு அதனால் இப்பகுதியானது புகாராவின் முராத் பெக் என்பவரால் அகமது ஷா துரானிக்கு வழங்கப்பட்டது. அதன்பிறகு இப்பகுதி துராணியப் பேர‍ரிசின் ஒரு பகுதியாக ஆனது. துராணியர்களைத் தொடர்ந்து இப்பகுதியானது பராக்ச்சாய் வம்சத்தால் ஆளப்பட்டது. 19 மற்றும் 20ஆம் நூற்றாண்டுகளில் நடந்த மூன்று ஆங்கிலோ-ஆப்கானிய போர்களின்போது இப்பகுதி பிரித்தானியரால் தாக்கப்படவில்லை. \n\n1964 ஆம் ஆண்டில் அப்போதைய குவாட்டகன் மாகாணமானது தகார், பக்லான், குண்டூஸ் என மூன்று மாகாணங்களாக பிரிக்கப்பட்டபோது, இந்த மாகாணம் உருவானது. 1980 களில் ஆப்கான் சோவியத் போர் நடந்தபோது, இந்த பகுதியானது புர்கானுத்தீன் ரப்பானி மற்றும் அஹமத் ஷா மசூத் ஆகியவற்றின் செல்வாக்கின் கீழ் வந்தது. இது 1990களில் வடக்குக் கூட்டணியின் கட்டுப்பட்டுக்கு கொண்டுவரப்பட்டது. பின்னர் இப்பகுதியானது வடக்கு கூட்டணி மற்றும் தலிபான் படைகள் இடையேயான சில சண்டைகளைப் பார்த்தது. 2001 செப்டம்பர் 9 அன்று முஜாஹிதீன் தளபதி அஹமது ஷா மசூத்தை அல் காயிதா முகவர்கள் என சந்தேகப்படுபவர்களால் படுகொலை செய்யப்பட்ட இடமாக தகார் புகழ் பெற்றுள்ளது.\n\nSection::::2015 நிலநடுக்கம்.\n2015 அக்டோபர் 26 அன்று இந்து குஷ் பகுதியான வடக்கு ஆப்கானித்தானில் 7.5 எம்டபிள்யூ அளவுகோலில் கடுமையான நில நடுக்கம் ஏற்பட்டது. இந்த நிலநடுக்கத்தால் சுமார் 30,000 வீடுகளை இடிந்து, நூற்றுக்கணக்கானவர்கள் இறந்தனர், 1,700க்கும் மேற்பட்டவர்கள் காயமுற்றனர்.\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் அப்துல் ஜபார் தக்வா ஆவார். ஆப்கானிய எல்லைக் காவல்படையானது (ஏபிபீ) அண்டை நாடான தஜிகிஸ்தான் எல்லைப் பகுதியைக் கண்காணிக்கிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) கையாள்கின்றது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nSection::::மக்கள்வகைப்பாடு.\nமாகாணத்தின் மக்கள் தொகை சுமார் 933,700 ஆகும். இது பெரும்பாலும் பழங்குடி மற்றும் கிராமப்புற மக்களைக் கொண்ட மாகாணமாகும். தகார் மாகாணத்தின் பெரும்பான்மையான மக்களாக தாஜிக்ஸ் மக்கள் 60% உள்ளனர். மற்றும் உஸ்பெக்ஸ் 35% உள்ளனர். மீதமுள்ளவர்கள் பஷ்தூன் மக்கள், கசாரா மக்கள், பாபாய் மக்கள், கோ மக்கள், துர்க்மேன் மக்கள் ஆகிய இனத்தவராவர்.\n"}
{"id": "421988", "url": "https://ta.wikipedia.org/wiki?curid=421988", "title": "கரிரி மொழி", "text": "கரிரி மொழி\n\nகரிரி மொழி (Kariri Language) என்பது பொதுவாக ஒரு பேச்சு மொழி எனக் கருதப்படுகின்றது. இம்மொழி முன்னர் பிரேசிலின் கரிரி மக்கள் பேசிய, அழிந்துபோன மொழிகளில் ஒன்றாகும்.\n\nஇது 20 ஆம் நூற்றாண்டின் மத்தியில் வரை பேசப்பட்டது. 4,000 கரிரி இன மக்கள் இப்போது போர்த்துகீசியம் மொழியை பேச்சு மொழியாக கொண்டுள்ளனர். ஒரு சில பொதுவான சொற்றொடர்களை மற்றும் மருத்துவ தாவரங்களின் பெயர்களை பயன்படுத்துகின்றனர்.\n"}
{"id": "421993", "url": "https://ta.wikipedia.org/wiki?curid=421993", "title": "பெனி சமவெளி", "text": "பெனி சமவெளி\n\nபெனி புல்தரை சமவெளி அல்லது மாக்ஸோஸ் சமவெளி வடக்கு பொலிவியாவின் வெப்பமண்டல சவன்னா சுற்றுச்சூழல் ஆகும்.\nபெனி புல்தரை சமவெளி வட பொலிவியாவின் தாழ்நிலங்களில் 126,100 சதுர கிலோமீட்டர் (48,700 சதுர மைல்) பரப்பளவை உள்ளடக்கியது. மேலும் அண்டை நாடுகளான பிரேசில் மற்றும் பெருவில் சிறிய பகுதிகளை உள்ளடக்கியது.\n"}
{"id": "421999", "url": "https://ta.wikipedia.org/wiki?curid=421999", "title": "தெற்கு கூம்பு", "text": "தெற்கு கூம்பு\n\nதெற்கு கூம்பு என்பது தென் அமெரிக்கா கண்டத்தின் தெற்கு பகுதி ஆகும். இது மகர ரேகை பகுதியை சுற்றிய தென் அமெரிக்கா நாடுகளை உள்ளடக்கியது.\n\nபாரம்பரியமாக இப் பகுதி அர்ஜென்டீனா, சிலி மற்றும் உருகுவே ஆகிய தென் அமெரிக்க நாடுகளை உள்ளடக்கியது. மேற்கே பசிபிக் பெருங்கடலாலும், கிழக்கே அட்லாண்டிக் கடலாலும் சூழப்பட்டு உள்ளது. தெற்கில் பசிபிக் மற்றும் அட்லாண்டிக் கடல்களுக்கு இடையே உள்ள சந்திப்பில் அமைந்த இது அண்டார்க்டிக்காவிற்கு மிக அருகில் உள்ள கண்டப்பகுதி பகுதி ஆகும். சமூக, பொருளாதார மற்றும் அரசியல் புவியியல் அடிப்படையில், தெற்கு கூம்பு அர்ஜென்டீனா, சிலி, உருகுவே மற்றும் சில நேரங்களில் தெற்கு மற்றும் தென்கிழக்கு (சாவ் பாலோ) பிரேசில் பகுதியையும் உள்ளடக்கியது. அதன் பரந்த வரையறையில் தெற்கு கூம்பு தெற்கு பொலிவியா மற்றும் தெற்கு பராகுவே பகுதிகளையும் உள்ளடக்கியது(பொதுவான வரலாறு மற்றும் புவியியல் ஆகியவற்றின் காரணமாக).\n"}
{"id": "422007", "url": "https://ta.wikipedia.org/wiki?curid=422007", "title": "ஜிலோலோ", "text": "ஜிலோலோ\n\nஹல்மஹிரா என்றழைக்கப்படும் ஜிலோலோ திவு வட மலுக்கு தீவுகளில் பெரிய தீவு ஆகும். வட மலுக்கு மாகாணத்தின் தலைநகரமான சோபிபி இத் தீவின் மேற்கு கடற்கரை பகுதியில் அமைந்துள்ளது.\n"}
{"id": "422008", "url": "https://ta.wikipedia.org/wiki?curid=422008", "title": "ஹல்மஹிரா கடல்", "text": "ஹல்மஹிரா கடல்\n\nஹல்மஹிரா கடல் ஆஸ்திரேலிய நடு நிலக்கடல் பகுதியில் கிழக்கே அமைந்த ஒரு சிறு கடல் பகுதியாகும். இது இந்தோனேசியாவில் அமைந்த பல கடற்பகுதியில் ஒன்று ஆகும்.\n"}
{"id": "422013", "url": "https://ta.wikipedia.org/wiki?curid=422013", "title": "போர்நிறுத்த நினைவுநாள்", "text": "போர்நிறுத்த நினைவுநாள்\n\nபோர்நிறுத்த நினைவுநாள் என்பது முதலாம் உலகப்போரில், செருமனிக்கும், அதற்கு எதிரான கூட்டுப் படைகளுக்குமிடையில் () போர்நிறுத்தத்தை ஏற்படுத்துவதற்காகக் கைச்சாத்திடப்பட்ட நிகழ்வை நினைவுகூரும் ஒரு நாளாகும். இந்தப் போர் நிறுத்த ஒப்பந்தம் 1918 ஆம் ஆண்டு, நவம்பர் மாதம் 11 ஆம் நாள் காலை 5:45 மணிக்கு, பிரான்சில் வைத்துக் கைச்சாத்திடப்பட்டு, அன்று பகல் 11:00 மணிக்கு செயற்பாட்டுக்கு வந்தது. அதனால் இதனை 11.11.11 என்ற குறியீட்டால் அழைப்பர். \nஇந்த நாளின் நூறாண்டு நிறைவுற்றதை முன்னிட்டு, நூற்றாண்டு நினைவுநாள் 11 நவம்பர் 2018 இல் உலகம் முழுவதும் கொண்டாடப்பட்டது.\n\nSection::::பொருள்.\nArmistice என்று ஆங்கிலத்தில் அழைக்கப்படுகின்ற போர் நிறுத்த ஒப்பந்த நிகழ்வினை \"Eleventh hour of the eleventh day of the eleventh month\" என்றும், 11.11.11 என்றும் குறிப்பிடுவர். Armistice என்ற சொல்லுக்கு \"தற்போதைய போர் நிறுத்தம், போர் ஓய்வு, போர் நிறுத்த நாள், 1918 முதல் ஆண்டுதோறும் முதலாவது உலகப்போர் நிறுத்தம் கொண்டாடப்பட்டு வரும் நாள் (நவம்பர் 11)\" என்று அகராதி கூறுகிறது. .\n\nSection::::பெயர் சூட்டல்.\nமுதல் உலகப்போர் நிறைவுற்றபோது இங்கிலாந்து மற்றும் வேல்சில் 1,634 குழந்தைகளுக்கு போர் தொடர்பான, போர் நடைபெற்ற இடங்கள் தொடர்பான பெயர்கள் சூட்டப்பட்டன. அவை வெர்டன் (Verdun, பிரான்சில் உள்ள ஒரு இடம்), கிட்சனர் (Kitchener மற்றும் ஹைக் Haig, ஐக்கிய இராஜ்ஜியத்தில் அமைக்கப்பட்ட பிரிட்டிஷ் படையின் பெயர் கிட்சனர் படை), வெற்றி (Victory), அமைதி (Peace), 11 நவம்பர் 1918 அன்றோ, அந்நாளிலிருந்து ஒரு வாரத்திற்குள்ளோ பிறந்த குழந்தைகளுக்கு ஆர்மிஸ்டைஸ் (Armistice), பச்சென்டாலே (Passchendaele, பெல்ஜியத்தில் உள்ள இடம்), சோமே (Somme, பிரான்சில் உள்ள சோமே ஆறு அருகில்), ஒய்பிரஸ் (Ypres, பெல்ஜியத்தில் ஒரு இடம் ஒய்பிரஸ்), ஏமியன்ஸ் (Amiens, பிரான்ஸில் உள்ள ஏமியன்ஸ்) என்றவாறு அமையும்.\n\nSection::::இந்தியாவின் பங்களிப்பு.\nபோரில் கலந்துகொண்ட பெரும்பாலும் கல்வியறிவற்ற, வட இந்தியாவைச் சேர்ந்த 1.5 மில்லியனுக்கு மேற்பட்ட இந்திய வீரர்களின் பங்களிப்பு என்பதானது முதல் உலகப்போரின் மறக்கப்பட்ட குரலாகவே தெரிகிறது. 1914 முதல் 1918 வரை நடைபெற்ற இப்போரில் பிரிட்டிஷாருடன் இணைந்து அதிக எண்ணிக்கையிலான இந்தியர்கள் போரிட்டனர். ஆஸ்திரேலியா, நியூசிலாந்து, கனடா, தென் ஆப்பிரிக்கப் படைகளின் கூட்டு எண்ணிக்கையை விட அவர்களின் எண்ணிக்கை அதிகமாக இருந்தது. ஐரோப்பா, ஆப்பிரிக்கா மற்றும் மத்தியக் கிழக்கு நாடுகளில் 34,000க்கும் மேற்பட்ட இந்திய வீரர்கள் தம் இன்னுயிரை ஈந்தனர். ஆனால் அவர்களின் பங்களிப்பு வரலாற்றிலிருந்து மறைக்கப்பட்டுள்ளது. போரின்போது பிரிட்டிஷாரின் பதுங்குகுழிகளை மீட்கும் முயற்சியில் ஈடுபட்டு போரிட்டு காயமடைந்த டர்வான் சிங் நேகி என்ற இந்திய வீரர் விக்டோரியா கிராஸ் விருதை முதன்முதலில் பெற்ற பெருமையுடையவர். அவரைப் போன்ற வீரர்களின் பங்களிப்பு இல்லாமல் இருந்திருந்தால் போரில் தோற்றிருக்க வாய்ப்புண்டு. போரில் பங்குபெற்ற இந்திய வீரர்களில் 74,000க்கும் மேற்பட்டோர் போர்க்களத்திலிருந்து திரும்பவேயில்லை. இந்திய வீரர்களின் தியாகத்தினை நினைவுகூறும் வகையில் அவர்களுடைய வீரச் செயல்களுக்காக 12 மிக உயர்ந்த விருதுகள் உள்பட 13,000 பதக்கங்கள் இந்திய வீரர்களுக்கு வழங்கப்பட்டுள்ளன. \n\n\n\n"}
{"id": "422015", "url": "https://ta.wikipedia.org/wiki?curid=422015", "title": "வோல்ப் மக்கள்", "text": "வோல்ப் மக்கள்\n\nவோல்ப் மக்கள் வடமேற்கு செனகல், காம்பியா மற்றும் தென்மேற்கு மூரித்தானியா ஆகிய ஆப்பிரிக்க நாடுகளில் அதிகமாக வாழும் மேற்கு ஆப்பிரிக்க இன மக்கள் ஆவர். இதில் செனகல் நாட்டில் பெரும்பான்மையினராகவும் மற்ற நாடுகளில் சிறுபான்மையினராகவும் வாழுகின்றனர்.\n"}
{"id": "422029", "url": "https://ta.wikipedia.org/wiki?curid=422029", "title": "வர்தகு மாகாணம்", "text": "வர்தகு மாகாணம்\n\nவர்தகு மாகாணம் (\"Wardag Province\" (, ), also called Wardag or simply Wardak Province) என்பது ஆப்கானிஸ்தானில் உள்ள முப்பத்து நான்கு மாகாணங்களில் ஒன்று. இந்த மாகாணமானது நாட்டின் மையப்பகுதியில் உள்ளது. இது எட்டு மாவட்டங்களாக பிரிக்கப்பட்டுள்ளது. மாகாணத்தின் மொத்த மக்கள் தொகையானது 567,600 ஆகும். மாகாணத்தின் தலைநகரம் மைதான் ஷார் ஆகும், மாகாணத்தில் அதிக மக்கள் தொகை கொண்ட மாவட்டம் சயாபாத் மாவட்டம். மாகாணத்தின் பெயர் ஆப்கான் அரசியலமைப்பிலும் ஐடிஎல்ஜி ஒப்புதல் பெற்ற ஆவணங்களின்படியும் வாடக் என்று மட்டுமே உள்ளது.\n\nSection::::வரலாறு.\nபொதுவுடமைக் காலத்தில், வர்தகு மக்கள் பொதுவுடமை அரசாங்கத்திற்கு கணிசமான ஆதரவை வழங்கவில்லை. ஆப்கானிஸ்தானின் உள்நாட்டுப் போரின்போது வடக் மாகாணம் குறிப்பிடத்தக்கதாக இருந்தது, இது காபூலுடனும் அதன் விவசாய நிலங்களுக்கும் அருகாமையில் இருந்தது. உள்நாட்டுப் போர் காலத்தில் 1995ஆம் ஆண்டு குளிர்காலத்தில் மாகாணத்தின் பெரும்பகுதிதலிபானால் கைப்பற்றப்பட்டது.\n\n2008 மற்றும் 2009 ஆம் ஆண்டுகளில் மைதான் வாடக் பகுதியின் பாதுகாப்பு நிலைமை சீர்குலைந்தது. முகமது ஓஸ்மான் தாரிக் எலியாஸ் எழுதிய ஒரு செய்தியின்படி, 2008ஆம் ஆண்டின் இறுதியில் லோகர் மற்றும் வாடக் ஆகிய இரண்டு பகுதிகளும் தலிபான் கட்டுப்பாட்டின் கீழ் இருந்தன. ஆப்கானித்தான் உள்துறை அமைச்சகமானது 2009 ஏப்ரலில், முழு மாகாணத்தையும் \"இடர் மிகு\" பகுதியாக பட்டியலிட்டது.\n\nSection::::நிலவியல்.\nவாடக் மாகாணமானது ஆப்கானிஸ்தானின் நடு மற்றும் கிழக்குப் பகுதியில் அமைந்துள்ளது. இதன் வடகிழக்குப் பகுதியில் பர்வனா மாகணமும், கிழக்கே காபுல் மாகாணம் லோகார் மாகாணம், தெற்கே கஜினி மாகாணம், மேற்கில் பாமியான் மாகாணம் போன்றவை உள்ளன. வாடக் மாகாணத்தின் தலைநகரமான மைதான் ஷார் நகரானது காபூலில் இருந்து சுமார் 35 கிமீ தொலைவில் உள்ளது. வாடக் மாகாணத்தின் பரப்பளவு 9,934 கிமீ ஆகும். பெரும்பாலான மக்கள் கிராமப்புற பகுதிகளில் வாழ்கின்றனர். காபூல்-காந்தார நெடுஞ்சாலையில் மிகவும் அதிக மக்கள் வசிக்கும் பகுதிகள் உள்ளன. மாகாணத்தின் மீதமுள்ள பகுதிகளானது மக்களடர்த்தி குறைந்த பகுதியாகும். மாகாணத்தில் புகழ்பெற்ற கணவாய்களாக யுனை கணவாய், ஹஜிகாக் கணவாய் போன்றவை உள்ளன.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் முகம்மது ஹலிம் ஃபிடாய் ஆவார். இவருக்கு முன்னதாக அப்துல்ஜப்பார் நயீமி என்பவர் இருந்தார். மாகாணத்தின் தலைநகரமாக மைதான் ஷார் நகரம் செயல்படுகிறது. மாகாணத்தின் அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) உடன் ஆப்கானிய தேசிய காவல்துறை (ஏஎன்பி) ஆகிய கையாள்கின்றன. மாகாண காவல்துறைத் தலைவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nSection::::கல்வி.\nவாடக் மாகாணத்தில் ஒட்டுமொத்த எழுத்தறிவு விகிதம் 25% ஆகும். மாகாணத்தில் சுமார் 251 துவக்க மற்றும் மேல்நிலை பள்ளிகள் உள்ளன. இப்பளிகளில் 105,358 மாணவர்கள் பயில்கின்றனர். இப்பள்ளிகளில் 2909 ஆசிரியர்கள் கற்பிக்கும் பணியில் ஈடுபட்டு வருகின்றனர்.\n\nSection::::மக்கள்வைப்பாடு.\n2013 ஆண்டின்படி மாகாணத்தின் மக்கள் தொகை சுமார் 567,600 ஆகும். இது பெரும்பாலும் பழங்குடி மற்றும் கிராமப்புற மக்களைக் கொண்ட மாகாணமாகும். இன்ஸ்டிடியூட் ஃபார் தி ஸ்டடி ஆஃப் வார் நிறுவனத்தின் ஆய்வின்படி மொத்த மக்கள் தொகையில் 70 சதவிகிதம் பஷ்தூன் மக்கள், கசாரா மக்கள், தாஜிக் இன மக்கள் உள்ளனர். மாகாணத்தின் வட மாவட்டங்களில் தாஜிக் மக்கள் முதன்மையாக வாழ்கின்றனர், அதே சமயம் கசாரா மக்கள் மாகாணத்தின் மேற்குப் பகுதியில் வசிக்கின்றனர். மேதியன் வார்டுக் என்னும் சியா இஸ்லாம்களைப் பின்பற்றும் பழங்குடியின மக்கள் சிறிய எண்ணிக்கையில் குய்ஸில்பாஷ் பகுதியில் வாழ்கின்றனர். பஷ்டூன் பழங்குடியினரில் குல்சாய் (ஹொடாக் மற்றும் கரோடி வம்சங்கள்) மற்றும் வார்டுக் ஆகிய மக்கள் வாழ்கின்றனர்.\n\n"}
{"id": "422032", "url": "https://ta.wikipedia.org/wiki?curid=422032", "title": "எருக்கலம்பிட்டி", "text": "எருக்கலம்பிட்டி\n\nஎருக்கலம்பிட்டி (\"Erukkalampiddy\") என்பது இலங்கையின் வட மாகாணத்தில் மன்னார் மாவட்டத்தில் அமைந்துள்ள சிறிய கரையோர நகரமாகும். மன்னார் தீவில் அமைந்துள்ள இந்த ஊரில் ஒரு தபால் கந்தோரும் மீன் சந்தையும் அமைந்துள்ளது. மன்னாரில் இலிருந்து வடமேற்கே ஏ14 பாதை எருக்கலம்பிட்டி ஊடாக செல்கிறது.\n\nகிட்டத்தட்ட 10,000 மக்கள் வசிக்கும் இப்பிரதேசம் 5 கிராம சேவகர் பிரிவுகளைக் கொண்டுள்ளதுடன், 100% முஸ்லிம்கள் வசிக்கின்றனர். தமிழ் இவர்களது முக்கிய மொழியாகும். இங்கு மிகப் பழைமையான காட்டு பாவா ஜும்மா மஸ்ஜித் அமைந்துள்ளது. ஆரம்பகாலத்தில் அரேபியர்கள் மற்றும் தென்னிந்திய முசுலிம்களின் தொடர்பு இக்கிராமத்திற்கு இருந்துள்ளதால் அவர்களின் வழித்தோன்றல்கள் எருக்கலம்பிட்டியானது அன்று தொடக்கம் இலங்கையின் அறியப்பட்ட ஒரு பிரதேசமாக இருந்து வந்திருக்கின்றது. அத்துடன் அக்காலத்தில் மார்க்க அறிஞர்களும், இறை நேசர்களும் இந்த ஊரிற்கு வந்து சென்றதுடன், கிராமத்தில் அவர்களது ஸியாரங்கள் (தர்காக்கள்) பல காணப்படுகின்றன.\n\nபல வளங்கள் கொண்ட எருக்கலம்பிட்டியில் வேளாண்மை, முத்துக் குளித்தல், சங்கு குளித்தல் உள்ளிட்ட பல தொழில்களை மக்கள் செய்து வருகின்றனர்.\n\n"}
{"id": "422034", "url": "https://ta.wikipedia.org/wiki?curid=422034", "title": "மெஹதி ஹசன்", "text": "மெஹதி ஹசன்\n\nமெஹதி ஹசன் மிராஸ் (Mehedy Hasan Miraz (பிறப்பு:25 அக்டோபர்,1997) வங்காளதேசத் துடுப்பாட்ட அணியின் துடுப்பாட்டக்காரர் ஆவார். இவர் வங்காளதேச அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் விளையாடியுள்ளார். இவர் ஒரு சகலத் துறையர் ஆவார்.வ்லது கை மட்டையாளரான இவர் வலது கை புறத்திருப்பப் பந்து வீச்சாளரும் ஆவார்.\n\nSection::::ஆரம்பகால வாழ்க்கை.\nமிராஸ் பரிசல் எனும் இடத்தில் பிறந்தார். தனது இளம்வயதிலேயே தனது குடும்பத்தினருடன் குல்னாவிற்கு இடம்பெயர்ந்தார். குல்னா நகரில் உள்ள கலிஸ்பூர் இடத்தில் வளர்ந்து வந்தார். எட்டாவது வயது முதல் துடுப்பாட்டம் விளையாடி வருகிறார். கசிப்பூர் துடுப்பாட்ட அகாதமியில் இவர் பயிற்சி பெற்றார். பதினான்கு வயதிற்கு உட்பட்டோருக்கான தேசிய அணியில் இவருக்கு இடம் கிடைத்தது.\n\nSection::::2016 ,19 வயதிற்குகு உட்பட்டோருக்கான உலகக் கிண்னம்.\nடிசம்பர் , 2015 ஆம் ஆண்டில் , 2016 ஆம் ஆண்டில் நடைபெற இருந்த 19 வயதிற்குகு உட்பட்டோருக்கான உலகக் கிண்னத் தொடரில் தலைவராகத் தேர்வு செய்யப்பட்டார். அந்தத் தொடரில் அரையிறுதி வரை சென்றனர். ஆனால் மேற்கிந்தியத்தீவுகள் துடுப்பாட்ட அணியிடம் தோல்வியடைந்தனர். 3 ஆவது இடத்திற்காக நடைபெற்ற போட்டியில் இலங்கை அணியினை 3 இலக்குகளால் வெற்றி பெற்றது. இந்தத் தொடரில் சிறப்பாக விளையாடி தொடர் நாயகன் விருது பெற்றார். விளையாடிய ஆறு போட்டிகளில் 242 ஓட்டங்கள் எடுத்து 12 இலக்குகளையும் வீழ்த்தினார்.\n\nSection::::சர்வதேச போட்டிகள்.\nSection::::தேர்வுத் துடுப்பாட்டம்.\n19 வயதிற்குகு உட்பட்டோருக்கான உலகக் கிண்னத் தொடரில் சிறப்பாக விளையாடியதன் மூலம் தேர்வுத் தொடரில் தேர்வு செய்யப்பட்டார். அக்டோபர் 20, 2016 இல் இங்கிலாந்துத் துடுப்பாட்ட அணிக்கு எதிரான போட்டியில் இவர் அறிமுகமனார். வலதுகை புறத் திருப்ப பந்துவீச்சாளராக இருந்தபோதிலும் இவர் துவக்க வீரராக பந்துவீசினார். இங்கிலாந்து அணியின் அரிமுக வீரராக களம் இறங்கிய பென் டக்கட்டின் இலக்கினை இவர் வீழ்த்தினார். இவரின் அறிமுகப்போட்டியில் 5 இலக்கினை வீழ்த்தினார். இதன்மூலம் மிக இளம்வயதில் இந்தச் சாதனையைப் புரிந்த வங்காளதேச வீரர் மற்றும் சர்வதேச அளவில் ஏழாவது வீரர் எனும் சாதனையைப் படைத்தார். இரணடாவது போட்டியில் 5 இலக்கினை வீழ்த்தியதன் மூலம் முதல் இரு போட்டிகளில் மூன்று முறை ஐந்து இலக்குகளைக் கைப்பற்றினார். இந்தத் தொடரில் 19 இலக்குகளைக் கைப்பற்றி தொடர்நாயகன் விருதினைப் பெற்றார். இதன்மூலம் அறிமுகப்போட்டியில் தொடர் நாயகன் விருதினைப் பெறும் முதல் வங்காளதேச வீரர் மற்றும் சர்வதேச அளவில் ஒன்பதாவது வீரர் எனும் சாதனை படைத்தார்.\n\nSection::::ஒருநாள் போட்டி.\nதிசெம்பர், 2016 இல் நியூசிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத் தொடருக்கான வங்காளதேசத் துடுப்பாட்ட அணியில் இவருக்கு இடம் கிடைத்தது. ஆனால் விளையாடும் அணியில் வாய்ப்பு கிடைக்கவில்லை. மார்ச், 2017 இல் இலங்கைத் துடுப்பாட்ட அணிக்கு எதிரான தொடரில் இடம் பெற்றார். மார்ச் 25, 2017 இல் ரன்கிரி தம்புலா அரங்கத்தில் நடைபெற்ற போட்டியில் அறிமுகமானார். குசல் மெண்டிசு இலக்கினை வீழ்த்தினார். இந்தப் போட்டியில் 10 ஒவர்கள் வீசி 43 இலக்குகளை விட்டுக்கொடுத்து 2 இலக்குகளை வீழ்த்தினார்.\n\nSection::::பன்னாட்டு இருபது20.\nஏப்ரல், 2017 இல் இலங்கைத் துடுப்பாட்ட அணிக்கு எதிரான பன்னாட்டு இருபது20 தொடரில் விளையாடும் வாய்ப்பினைப் பெற்றார். ஏப்ரல் 6, 2017 இல் தனது முதல் போட்டியில் விளையாடினார்.\n\n"}
{"id": "422035", "url": "https://ta.wikipedia.org/wiki?curid=422035", "title": "கெயூடா", "text": "கெயூடா\n\nகெயூடா \"(Geuda)\" என்பது குருந்தம் அல்லது நீலக்கல் போன்ற கனிமத்தின் ஒரு வடிவமாகும் கே-யூ-டா என இதை உச்சரிக்கிறார்கள். இலங்கையில் இக்கனிமம் பிரதானமாகக் கிடைக்கிறது. இலங்கையில் கிடைக்கும் இரத்தினக் கற்களில் சுமார் 70% -80% கற்கள் கெயூடா வகை கற்களாகும். ஒளிவீசும் உரூத்தைல் கனிமம் இடம்பெற்றுள்ள காரணத்தால் இக்கனிமம் பகுதியாக ஒளிபுகும் தன்மையையும் பால்போன்ற நிறத்தோற்றத்தையும் பெற்று பிற இரத்தினக் கற்களைப்போல இயற்கையாகவே சற்று மதிப்பு கூடுதலான கனிமமாகக் கருதப்படுகிறது.\n1970 ஆம் ஆண்டுகளில் கண்டுபிடிப்பிற்கு முன்னதாக கெயூடா கனிமம் பெரிய உருளைக் கலன்களில் சேமித்து வைக்கப்பட்டது அல்லது வீட்டு தோட்டங்களில் சரளைக்கற்களாகப் பயன்படுத்தப்பட்டது. சூரியவெப்பத்தால் கற்களின் நிறம் கடுமையான மாற்றங்களுக்கு உள்ளானது . \nகெயூடா வகைகளில் சில வெப்பத்தால் பாதிக்கப்பட்டு நீல நிறமாக மாறுகின்றன. சில வகை கற்கள் ஆக்சிசனேற்றம் அடைந்து சிவப்பு நிறத்திற்கு மாறுகின்றன. கோவாங்கு புட்பராகம் ஆக்சிசனேற்றத்திற்குப் பின்னர் மஞ்சள் நீலக்கல்லாக நிறம் திரும்புகிறது. தோராயமாக 1800 பாகை செல்சியசு வெப்பநிலைக்கு கெயூடாவைச் சூடுபடுத்தும்போது இக்கல்லில் அலுமினியம் ஆக்சைடு அணிக்கோவை அமைப்பு மாறுதலுக்கு உள்ளாகிறது. இதைக் குளிர்விக்கும்போது மிக அதிக அளவில் நிறத்திலும் தெளிவிலும் மாற்றம் உண்டாகிறது. \n"}
{"id": "422044", "url": "https://ta.wikipedia.org/wiki?curid=422044", "title": "மடு", "text": "மடு\n\nமடு (\"Madhu\") இலங்கையின் வட மாகாணம் மன்னார் மாவட்டத்தில் உள்ள ஒரு சிறிய நகரம் ஆகும். மடு மரியாள் ஆலயம் என்பது ஒரு ரோமன் கத்தோலிக்க புனித யாத்திரையின் பிரதான இடம் இந்த நகரத்தில் அமைந்துள்ளது.\n"}
{"id": "422046", "url": "https://ta.wikipedia.org/wiki?curid=422046", "title": "அடம்பன்", "text": "அடம்பன்\n\nஅடம்பன் இலங்கையின் வட மாகாணம் மன்னார் மாவட்டத்தில் உள்ள ஒரு சிறிய நகரம் ஆகும்.\n"}
{"id": "422049", "url": "https://ta.wikipedia.org/wiki?curid=422049", "title": "நானட்டன்", "text": "நானட்டன்\n\nநானட்டன் இலங்கையின் வட மாகாணம் மன்னார் மாவட்டத்தில் உள்ள ஒரு சிறிய நகரம் ஆகும்.\n"}
{"id": "422050", "url": "https://ta.wikipedia.org/wiki?curid=422050", "title": "சிலாவத்துறை", "text": "சிலாவத்துறை\n\nசிலாவத்துறை இலங்கையின் வட மாகாணம் மன்னார் மாவட்டத்தில் உள்ள ஒரு சிறிய நகரம் ஆகும். மன்னார் மாவட்டம் தமிழீழ பகுதில் அமைந்ததாகும்.\n"}
{"id": "422086", "url": "https://ta.wikipedia.org/wiki?curid=422086", "title": "மோமினல் ஹாக்", "text": "மோமினல் ஹாக்\n\nமோமினல் ஹாக் (Mominul Haque (பிறப்பு: செப்டம்பர் 29, 1991) என்பவர் வங்காளதேசத் துடுப்பாட்ட அணியின் துடுப்பாட்டக்காரர் ஆவார்.இவர் தாக்கா மாகாணத்திற்காக விளையாடி வருகிறார். தேர்வுத் துடுப்பாட்டங்களில் வங்காளதேச துடுப்பாட்டக்காரர்களில் அதிக மட்டையாளர் சரசரியைக் கொண்டுள்ளார். தேர்வுத் துடுப்பாட்டப் போட்டிகளில் ஒரு ஆட்டத்தின் இரண்டு ஆட்டப் பகுதிகளிலும் நூறு (துடுப்பாட்டம்) ஓட்டங்கள் அடித்த முதல் வங்காளதேச வீரர் மற்றும் பதினொரு தேவுத் துடுப்பாட்டப் போட்டிகளில் தொடர்ச்சியாக 50 ஓட்டங்கள் எடுத்த வங்காளதேச வீரர் எனு சாதனை படைத்துள்ளார்.\n\nSection::::உள்ளூர்ப் போட்டிகள்.\nஇவர் செல்ஹெட் ராயல்ஸ் அணிக்காக வங்காளதேச பிரீமியர் லீக் தொடர்களில் விளையாடி வருகிறார். 2008 -2009 ஆம்ம் ஆண்டுகளில் சிட்டகொங் மாகாண அளவில் நடைபெற்ற முதல் தரத் துடுப்பாட்டப் போட்டிகளில் அறிமுகமானார். இதன் முதல் ஆட்டப்பகுதியில் 22 ஓட்டங்களும் இரண்டாவது ஆட்டப் பகுதியில் ஆட்டமிழக்காமல் இரண்டு ஓட்டங்களும் எடுத்தார். மேலும் நான்கு ஓவர்கள் வீசினார். இந்தப் போட்டி சமனில் முடிந்தது.\n\n2012 ஆம் ஆண்டில் நடைபெற்ற வங்காளதேச பிரீமியர் லீக் தொடரில் குல்னா ராயல் பெங்கால்ஸ் அணிக்கு எதிரான போட்டியில் 28 பந்துகளில் இறுதிவரை ஆட்டமிழக்காமல் 53* ஓட்டங்கள் எடுத்து அணியினை 4 இலக்குகளால் வெற்றி பெறச் செய்தார். அந்தப் போட்டியில் ஆட்டநாயகன் விருதினைப் பெற்றார்.\n\n2013 -2014 ஆம் ஆண்டுகளில் நடைபெற்ற பட்டியல் அ துடுப்பாட்டப் போட்டியில் ரோசன் சில்வாவுடன் இணைந்து நான்காவது இணைக்கு 276 ஓட்டங்கள் எடுத்தார்.\n\nசெப்டம்பர், 2015 ஆம் ஆண்டில் வங்காளதேச அணி இந்தியாவில் சுற்றுப் பயணம் செய்து விளையாடியது. அந்தத் தொடரில் வங்காளதேச அ அணியின் தலைவராக இவர் நியமனம் செய்யப்பட்டார்.\n\n2018-2019 ஆம் ஆண்டுகளில் நடைபெற உள்ள வங்காளதேச பிரீமியர் லீக் தொடரில் ராஜாசி கிங்ஸ் அணியின் சார்பாக விளையாட உள்ளார்.\n\nSection::::சர்வதேச போட்டிகள்.\nமார்ச் 8, 2013 இல் காலி பன்னாட்டு அரங்கத்தில் நடைபெற்ற இலங்கைத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். அறிமுகப் போட்டியில் அரைசதம் அடித்தார். இதன் மூன்று ஆட்டப் பகுதிகளில் 156 ஓட்டங்கள் எடுத்தார். இவரின் சராசரி 52.00 ஆக இருந்தது. அதே ஆண்டில் சிட்டகொங்கில் நடைபெற்ற நியூசிலாந்து துடுப்பாட்ட அணிக்கு எதிரான் தேர்வுத் துடுப்பாட்டப் போட்டியில் 100 பந்துகளில் தனது முதல் நூறு ஓட்டங்களைப் பதிவு செய்தார். இரண்டாவது போட்டியிலும் இறுதிவரை ஆட்டமிழக்காமல் நூறு ஓட்டங்களை அடித்தார். இதன்மூலம் தமீம் இக்பாலுக்கு அடுத்தபடியாக் தொடர்ச்சியாக இரு நூறுகளை அடித்த இரண்டாவது வீரர் எனும் சாதனை படைத்தார்.\n\nவங்காளதேசத்தில் நடைபெற்ற போட்டியில் இலங்கைத் துடுப்பாட்ட அணிக்கு எதிரான மிகப்பெரிய தோல்விக்குப் பிறகு இரண்டாவது போட்டியில் மோமினல் நூறு அடித்து அணிக்கு உதவினார்.இலங்கை அணி குமார் சங்கக்காராவின் மூன்று நூறுகளால் 587 ஓட்டங்கள் எடுத்தது. வங்காளதேச அணி 271 ஓட்டங்கள் எடுத்தது. இதிலும் மோமினல் நூறு ஓட்டங்கள் அடித்தார்.சாக் அரங்கத்தில் இவர் அடிக்கும் இரன்டாவது நூறு ஓட்டங்கள் இதுவாகும். இந்தப் போட்டி சமனில் முடிந்தது.\n\nஏப்ரல், 2018 இல் வங்காளதேசத் துடுப்பாட்ட வாரியம் 10 துடுப்பாட்ட வீரர்களுக்கு சிறந்த வீரர்களுக்கான விருதினை வழங்கியது. மோமினலும் அதில் ஒருவர் ஆவார்.\n"}
{"id": "422092", "url": "https://ta.wikipedia.org/wiki?curid=422092", "title": "ஷபிபுல் இஸ்லாம்", "text": "ஷபிபுல் இஸ்லாம்\n\nஷபிபுலிஸ்லாம் (Shafiul Islam (, பிறப்பு அக்டோபர் 6, 1989) வங்காளதேசத் துடுப்பாட்ட அணியின் துடுப்பாட்டக்காரர் ஆவார். வலதுகை வேகப் பந்துவீச்சாளரான இவர் ராஜாஹி மாகாண அணிக்காக 2006 ஆம் அண்டு முதல் விளையாடி வருகிறார்.\n\nSection::::உள்ளூர்ப்போட்டிகள்.\nவங்காளதேச துடுப்பாட்ட வாரியம் 2011 ஆம் ஆண்டு பெப்ரவரி மாதம் ஆறு அணிகள் கொண்ட வங்காளதேச பிரீமியர் லீக் தொடரினை நடத்தத் திட்டமிட்டது. அதற்கான வீரர்களை ஏலம் எடுக்கும் நிகழ்வு நடைபெற்றது. ஷபிபுல் குல்னா அணிக்காக 65,000 அமெரிக்க டாலர் மதிப்பில் ஒப்பந்தன் ஆனார்.அந்தத் தொடரில் ஏழு போட்டிகளில் 5 இலக்குகளை வீழ்த்தி அதிக இலக்குகளை வீழ்த்தியவர்கள் வரிசையில் நான்காவது இடம் பிடித்தார். அதே ஆண்டு ஏப்ரல் மாதம் இவர் இ தரத்தில் இருந்து ஆ தரத்திற்கு முன்னேறினார்.\n\n2017 -2018 ஆம் ஆண்டுகளில் நடைபெற்ற தாக்கா பிரீமியர் லீக் தொடரில் அக்ரனி வங்கி துடுப்பாட்ட சங்கம் சார்பாக விளையாடினார். அந்தத் தொடரில் 13 போட்டிகளில் 24 இலக்குகளை வீழ்த்தினார். இதன் மூலம் அந்தத் தொடரில் அதிக இலக்குகளை வீழ்த்தியவர்கள் பட்டியலில் முதலிடம் பிடித்தார்.\n\nSection::::சர்வதேச போட்டிகள்.\nசனவரி, 2010 இல் இந்தியா, இலங்கை மற்றும் வங்காளதேச அணிகளுக்கு இடையே நடந்த முத்தரப்பொ ஒருநாள் துடுப்பாட்டத் தொடரில் இவருக்கு விளையாட வாய்ப்பு கிடைத்தது. அந்தத் தொடரில் இதற்கு முன்பாக சர்வதேச போட்டிகளில் விளையாடாது தேர்வான ஒரே வங்காளதேச வீரர் எனும் பெருமை பெற்றார். ஆனால் உள்ளூர்ப் போட்டிகளில் சிறப்பான ஆட்டத் திறனை வெளிப்படுத்தியதற்காக இவருக்கு வாய்ப்பு கிடைத்தது.\n\nசனவரி 4, 2010 இல் இலங்கைத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். ரூபெல் ஒசைனுடன் இணைந்து துவக்க ஓவர்களை வீசினார். 5 ஓவர்களை வீசி 39 ஓட்டஙளை விட்டுக் கொடுத்தார். குமார் சங்கக்காராவின் இலக்கினை வீழ்த்தினார். முதலிரண்டு ஒருநாள் போட்டிகளில் இலக்கினை வீழ்த்தியத்ன் மூலம் அதற்கு அடுத்த மாதம் இந்தியத் துடுப்பாட்ட அணிக்கு எதிரான தேர்வுத் துடுப்பாட்டத் தொடருக்கான 14 பேர் கொண்ட வங்காளதேச அணியில் இவருக்கு இடம் கிடைத்தது. சனவரி 17 இல் முதல் தேர்வுத் துடுப்பாட்டப் போட்டியில் அறிமுகமானார். அந்தப் போட்டியில் சஹாதத் உசைனுடன் இணைந்து துவக்க ஓவர்களை வீசினார். இந்தப் போட்டியில் கவுதம் கம்பீரின் இலக்கினை வீழ்த்தினார். இந்தப் போட்டியில் 113 ஓட்டங்களில் இந்திய அணி வெற்றி பெற்றது.\n\nசூன் 2010 இல் பாக்கித்தான் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் 90 ஓட்டங்களும் இங்கிலாந்துத் துடுப்பாட்ட அணிக்கு எதிரான போட்டியிலும் 90 ஓட்டங்களும் எடுத்தார். ஒருநாள் போட்டிகளில் அதிக ஓட்டங்களை விட்டுக் கொடுத்த வங்காளதேச பந்துவீச்சாளர்கள் வரிசையில் முதல் இரண்டு இடங்களில் இவர் உள்ளார்.\n\n2011 துடுப்பாட்ட உலகக்கோப்பையினை இந்தியா மற்றும் இலங்கையுடன் இணைந்து வங்காளதேச அணி நடத்தியது.ஷபிபுல் 15 பேர்கொண்ட உத்தேச அணியில் இடம் பிடித்தார். மார்ச், 11 இல் இங்கிலாந்து துடுப்பாட்ட அணிக்கு எதிரான போட்டியில் 9 ஆவது இணைக்கு 58 ஓட்டங்கள் எடுத்து அணியின் வெற்றிக்கு உதவினார். இந்தப் போட்டியின் முடிவில் ரசிகர்கள் ஷபிபுல் வங்காள தேசத்தின் நாயகன் எனப் புகழ்ந்தனர். இந்தப் போட்டின் முடிவில் இம்ருல் கயஸ் ஆட்டநாயகனாகத் தேர்வானார். ஆனால் இந்த விருதிற்கு ஷபிபுல்லே தகுதியானவர் எனத் தெரிவித்தார். நெதர்லாந்திர்கு எதிரான போட்டியில் இவரின் பந்துவீச்சு மற்றும் மட்டையாட்டம் சிறப்பாக இருந்ததாக சகீப் அல் அசன் தெரிவித்தார். காலில் ஏற்பட்ட காய காரணமாக மேர்கிந்தியத் தீவுகளுக்கு எதிரான் ஒருநாள் மற்றும் தேர்வுத் துடுப்பாட்டத் தொடரில் இருந்து இவர் விலகினார்.\n"}
{"id": "422099", "url": "https://ta.wikipedia.org/wiki?curid=422099", "title": "விக்டர் ஞானப்பிரகாசம்", "text": "விக்டர் ஞானப்பிரகாசம்\n\nதந்தை விக்டர் ஞானப்பிரகாசம் (பிறப்பு 21-11-1940), பாக்கித்தானில் உள்ள பலுச்சிசுத்தானத்தின் குவெட்டாவின் ரோமன் கத்தோலிக்க திருச்சபை அதிகாரத்துவத்தின் முதலாவது பிரதிநிதி ஆவார்.\nSection::::ஆரம்ப வாழ்க்கை மற்றும் கல்வி.\nஇலங்கைத் தமிழர் குடும்பத்தில் யாழ்ப்பாணத்தில் பிறந்தார். அவர் களுதரவில் மேரி இம்மாகுலேட் என்ற மிஷனரி ஆப்லேட்ஸுடன் அவர் தனது சமயத் துறை வகையில் புதுப் பயிற்சியாளர் காலத்தை 1959 ஆண்டு நிறைவு செய்தார். பின்னர் கண்டியில் இலங்கை எமது லேடி தேவாலய பாடசாலையில் தத்துவம் மற்றும் இறையியல் படிப்புகளை பயின்றார் (1960-1966).\nSection::::மதகுரு.\n1966 ஆம் ஆண்டு திசம்பர் திங்கள் 21 ஆம் நாள் ஞானப்பிரகாசம் அவர்கள் தமது மதகுருமாருக்கான உருதிமொழியை ஏற்றுக்கொண்டார். அவர் 1973 ஆம் ஆண்டில் இருந்து பாக்கித்தானில் உள்ள பலுச்சிசுத்தானத்தின் குவெட்டாவின் ரோமன் கத்தோலிக்க திருச்சபையின் மதகுருவாகவும், உரிப்பினராகவும் இருந்துவந்தார்.\n"}
{"id": "422100", "url": "https://ta.wikipedia.org/wiki?curid=422100", "title": "சாபுல் மாகாணம்", "text": "சாபுல் மாகாணம்\n\nசாபுல் (\"Zabul\" (பாரசீகம் மற்றும் ) என்பது ஆப்கானிஸ்தானில் உள்ள முப்பத்து நான்கு மாகாணங்களில் ஒன்று. இந்த மாகாணமானது நாட்டின் தெற்கில் உள்ளது. பெரும்பாலும் கிராமப்புறங்களைக் கொண்ட இந்த மாகாணத்தின் மொத்த மக்கள் தொகையானது 289,300 ஆகும். சாபுல்  மாகாணமானது 1963ஆம் ஆண்டு அண்டை மாகாணமான காந்தகார மாவட்டத்தில் இருந்து பிரிந்து தனி மாகாணமாக உருவானது. வரலாற்று ரீதியாக, இது ஜாபலிஸ்தான் வட்டாரத்தின் ஒரு பகுதியாக இருந்தது. மாகாணத்தின் தலைநகராக கலாட் நகரம் உள்ளது.\n\nSection::::நிலவியல்.\nசாபுல் மாகாணத்தின் எல்லைகளாக வடக்கில் ஒரூஸ்கான் மாகாணம் , மேற்கில் கந்தகார் மாகாணம் ,தெற்கில் கஜினி மாகாணம் , கிழக்கில் பாக்டிகா மாகாணம் மற்றும் சர்வதேச எல்லையான  பாக்கித்தான் நாட்டின் பலூசிஸ்தானின் சோவ் மாவட்டம் உள்ளது.  சில நேரங்களில் பாக்கித்தான் எல்லைக்குள் உள்ள பலுச்சிசுத்தானமானது சாபுல் மாகாணத்துக்கு உட்பட்ட பகுதியாக கருதப்படுகிறது. \n\nமாகாணமானது 17293 சதுர கிலோமீட்டர் பரப்பளவைக் கொண்டுள்ளது. இந்த மாகாணமானது ஐந்தில் இரண்டு பங்கு மலைப்பகுதி அல்லது அரை மலைப்பகுதி (41%) ஆகும். கால்பங்கு நிலத்துக்கு சற்று மிகுதியான பரப்பு (28%) சமவெளியாகும்.\n\nஇந்த மாகாணத்தை சூழ்ந்ததாக நடு ஆப்கான் மலை வறண்ட மரக்காடுகள் உள்ளன. இந்த உலர் புதர் காடுகளில் பசுங்கொட்டை உள்ளிட்டவை விளைகின்றன. மாகாணத்தின் வடக்குப் பகுதியில் உயர்ந்த மலைப்பகுதியின் கோர்-ஹஜராஜத் அல்பைன் புல்வெளி மண்டலம் உள்ளது.\n\nSection::::அரசியலும், நிர்வாகமும்.\nமாகாணத்தின் தற்போதைய ஆளுநர் பிஸ்மில்லாஹ் ஆப்கானல் ஆவார்.  மாகாணத்தின் தலைநகரமாக  கலாட் நகரம் உள்ளது. மாகாணம் முழுவதுமான அனைத்து சட்ட அமலாக்க நடவடிக்கைகளும் ஆப்கானிய தேசிய காவல்துறை (ஏஎன்பி) மூலம் கையாளப்படுகிறது. சாபுல் மாகாணத்தை ஒட்டியுள்ள பாக்கித்தானின் பாலுச்சிஸ்தான் மாகாண எல்லைப் பகுதியை ஆப்கானிய தேசிய காவல்துறையின் (ஏஎன்பி) ஒரு பிரிவான ஆப்கானிய எல்லை பொலிசால் (ஏபிபீ) கண்காணிக்கப்பட்டு பாதுகாக்கப்படுகிறது. ஆப்கானிய எல்லை பொலிசு மற்றும் ஆப்கானிய தேசிய பொலிசு போன்றவற்றை மாகாண காவல்துறைத் தலைவர் வழிநடத்துகிறார். இவர் காபூல் உள்துறை அமைச்சகத்தின் பிரதிநிதியாக உள்ளார். ஏஎன்பி உட்பட, மற்ற ஆப்கான் தேசிய பாதுகாப்பு படை (ஏஎன்எஸ்எப்) போன்றவற்றிற்கு நேட்டோ தலைமையிலான படைகளின் ஆதரவு உள்ளது.\n\nமாகாணமானது தலிபான்களின் தாக்குதல்கள் மற்றும் அச்சுறுத்தல்கள்களுக்கு இடையில். குறிப்பாக என்.ஜி.ஓ.க்களின் ஆசிரியர்களைத் தக்க வைத்துக் கொண்டது. \n\nSection::::போக்குவரத்து.\n2006 ஆம் ஆண்டு, மாகாணத்தில் முதல் தற்காலிக  வானூர்தி இறங்குதளமானது கலாட்க்கு அருகே திறந்து வைக்கப்பட்டது. இது ஆப்கானிய தேசிய இராணுவத்தால் இயக்கப்படுகிறது. ஆனால் இதை வர்த்தக விமானங்கள் பயன்படுத்தவும் அனுமதிக்கப்படுகிறது. கலாட் மற்றும் காபூலுக்கு இடையே பிஆர்டி ஏர் விமானங்களை வாரம் இருமுறை இயக்க திட்டமிடப்பட்டது. \n\nகாபூல் மற்றும் காந்தாரம் ஆகியவற்றை இணைக்கும் 1 என்ற எண்கொண்ட  நெடுஞ்சாலையானது மாகாணத்தைக்  கடந்து செல்கின்றது.\n\n2016 செப்டம்பர் 4 அன்று நடந்த ஒரு சாலை விபத்தில் குறைந்தது 38 பேர் இறந்தனர் மற்றும் 28 பேர் காயமடைந்தனர்.\n\nSection::::நலவாழ்வு பராமரிப்பு.\nஇந்த மாகாணத்தில் தூய்மையான குடிநீர் கிடைக்கக்கூடிய மக்களின் எண்ணிக்கை 2005 ஆம் ஆண்டு 0% என்ற விகிதத்தில் இருந்தது, இது 2011 ஆண்டு 23% என உயர்ந்துள்ளது.\nதிறமையான பிரசவ உதவியாளர் மூலமாக பிரசவம் பார்க்கும் மக்களின் விழுக்காடு 2005 ஆண்டில் 1 % என்ற எண்ணிக்கையில் இருந்து 2011 ஆண்டு 5 % என உயர்ந்தது.\n\nSection::::கல்வி.\nமொத்த கல்வியறிவு விகிதம் (6+ வயதுக்கு மேற்பட்டவர்களில்) 2005 ஆண்டு 1% என்று இருந்தது. 2011 இல் இது 19% என உயர்ந்துள்ளது.\n\nSection::::மக்கள்வகைப்பாடு.\nமாகாணத்தின் மக்கள் தொகை சுமார் 289,300 என மதிப்பிடப்பட்டுள்ளது. இது பல இன மக்களைக் கொண்டதாகவும், பெரும்பாலும் கிராமப்புறமாகவும் உள்ளது. கடற்படை முதுநிலை பட்டப்படிப்பு பள்ளியின் ஆய்வின்படி, மாகாணமக்களில் பிரதானமாக பஷ்தூன் மக்கள் உள்ளனர். இவர்கள் சுமார் 2,500 தொலைதூர கிராமங்கள் முழுவதும் பரவி வாழ்கின்றனர். \n\nபஷ்தூ மொழி  இப்பகுதியில் ஆதிக்கம் செய்யும்  மொழியாக உள்ளது. சாபுல் மாகாண மக்களில் மிகப்பெருமளவில் சுன்னி முஸ்லீம்கள் உள்ளனர். இந்த மாகாண  மக்களின் முதன்மைப் பணியாக வேளாண்மை விவசாயம் மற்றும் கால்நடை வளர்ப்பு ஆகும்.\n\n"}
{"id": "422104", "url": "https://ta.wikipedia.org/wiki?curid=422104", "title": "இம்மானுவேல் நிக்கோலஸ்", "text": "இம்மானுவேல் நிக்கோலஸ்\n\nஇம்மானுவேல் நிக்கோலஸ் இலங்கையில் பிறந்த ஒரு இலங்கைத் தமிழர் ஆவார். இவர் 1939 ஆம் ஆண்டு ஜனவரி மாதம் 2 ஆம் நாள் பிறந்தார்.\n\nSection::::பாக்கித்தானில்.\nநிக்கோலஸ் அவர்கள் பாக்கித்தானின்\nபஞ்சாப் மாகாண முல்தான் பகுதியில் உள்ள கிருத்துவ மத போதனை பள்ளிக்கு தனது 27 ஆம் வயதில் இலங்கையில் இருந்து வந்தார். இது ஒரு கிருத்துவ மத போதக ஆங்கில மொழி வழி தனியார் பள்ளி ஆகும். இங்கு அவர் கணிதவியல் மற்றும் அறிவியல் பாடங்களை நடத்தி வந்தார். இவர் இங்கு 1968 ஆம் ஆண்டு வரை பனியாற்றிவந்தார். இவரின் மாணவர்களில் ஒருவரான யூசஃப் ரசா கிலானி பின்னாலில் பாக்கித்தானின் பிரதமராக மார்ச் மாதம் 2008 ஆம் ஆண்டு பனியாற்றிவந்தார்.\n"}
{"id": "422111", "url": "https://ta.wikipedia.org/wiki?curid=422111", "title": "துளசி தர்மலிங்கம்", "text": "துளசி தர்மலிங்கம்\n\nதுளசி தர்மலிங்கம் 1992 ஆம் ஆண்டு அக்டோபர் மாதம் 24 ஆம் நாள் பிறந்தார். இவர் கத்தார் நாட்டை சேர்ந்த இலங்கைத் தமிழர் ஆவார். துளசி தர்மலிங்கம் ஒரு குத்துச்சண்டை வீரர், இவர் 2016 கோடைக்கால ஒலிம்பிக் விளையாட்டுப் போட்டிகளில் கலந்துகொண்டார்.\n"}
{"id": "422113", "url": "https://ta.wikipedia.org/wiki?curid=422113", "title": "மனோஜ் டேவிட்", "text": "மனோஜ் டேவிட்\n\nமனோஜ் டேவிட் கனடா நாட்டைச் சேர்ந்த ஒரு இலங்கைத் தமிழர் ஆவார். துடுப்பாட்ட வீரரான இவர் கனடா துடுப்பாட்ட அணியில் இணைந்து மூன்று ஒருநாள் பன்னாட்டுத் துடுப்பாட்டம் மற்றும் நான்கு பன்னாட்டு இருபது20 ஆட்டங்களை ஆடியுள்ளார்.\n"}
{"id": "422121", "url": "https://ta.wikipedia.org/wiki?curid=422121", "title": "இராப்பட்டீச்சரம் சேசபுரீசுவரர் கோயில்", "text": "இராப்பட்டீச்சரம் சேசபுரீசுவரர் கோயில்\n\nஇராப்பட்டீச்சரம் சேசபுரீசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம் திருவாரூர் பேருந்துச் சாலையில் மணக்காலுக்கு அருகில் உள்ளது. \n\nSection::::இறைவன்,இறைவி.\nஇங்குள்ள இறைவன் சேசபுரீசுவரர் ஆவார். இறைவி அந்தப்புர நாயகி ஆவார். \n\nSection::::சிறப்பு.\nமூலவர் திருமேனியில் பாம்பு வடிவம் உள்ளது. பைரவர் இங்கு சிறப்பாக வழிபடப்படுகிறார். கோஷ்டத்தில் இருக்கவேண்டிய தட்சிணாமூர்த்தி மண்டபத்தில் காணப்படுகிறார். \n"}
{"id": "422123", "url": "https://ta.wikipedia.org/wiki?curid=422123", "title": "இரும்புதலை திரிலோகநாதர் கோயில்", "text": "இரும்புதலை திரிலோகநாதர் கோயில்\n\nஇரும்புதலை திரிலோகநாதர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம்-பாபநாசம்-திருக்கருகாவூர்-சாலியமங்கலம் சாலையில் திருக்கருக்காவூரை அடுத்து 5 கிமீ தொலைவில் உள்ளது. இவ்வூர் இரும்புத்தலை என்றும் வழங்கப்படுகிறது.\n\nSection::::இறைவன்,இறைவி.\nஇங்குள்ள இறைவன் திரிலோகநாதர் ஆவார். இறைவி திரிலோகநாயகி ஆவார். \n\nSection::::பிற சன்னதிகள்.\nவலப்புறம் இறைவி சன்னதி உள்ளது. வராகி, சனி, சம்பந்தர், அப்பர், பைரவர், ஆரியன் ஆகியோர் உள்ளனர். கோஷ்டத்தில் தட்சிணாமூர்த்தி, விஷ்ணு, துர்க்கை ஆகியோர் உள்ளனர். \n"}
{"id": "422125", "url": "https://ta.wikipedia.org/wiki?curid=422125", "title": "இரவாஞ்சேரி விசுவநாதர் கோயில்", "text": "இரவாஞ்சேரி விசுவநாதர் கோயில்\n\nஇரவாஞ்சேரி விசுவநாதர் கோயில் நாகப்பட்டினம் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவாரூர்-கீழ் வேளூர் சாலையில் இடையில் 10 கிமீ தொலைவில் உள்ள நீலப்பாடியை அடுத்து 3 கிமீ தொலைவில் உள்ளது. \n\nSection::::இறைவன்,இறைவி.\nஇங்குள்ள இறைவன் விசுவநாதர் ஆவார். இறைவி விசாலாட்சி ஆவார். \n\nSection::::கருவறை.\nகருவறை மட்டுமே உள்ளது. சிறிய லிங்கத் திருமேனி காணப்படுகிறது. திருப்பணி செய்யப்படவேண்டிய நிலையில் கோயில் உள்ளது. \n"}
{"id": "422128", "url": "https://ta.wikipedia.org/wiki?curid=422128", "title": "சஞ்சயன் துரைசிங்கம்", "text": "சஞ்சயன் துரைசிங்கம்\n\nசஞ்சயன் துரைசிங்கம் கனடா நாட்டைச் சேர்ந்த ஒரு இலங்கைத் தமிழர் ஆவார். துடுப்பாட்ட வீரரான இவர் கனடா துடுப்பாட்ட அணியில் இணைந்து பல ஆட்டங்களை ஆடியுள்ளார். இவர் 1969 ஆம் ஆண்டு செப்டம்பர் மாதம் 11 ஆம் நாள் இலங்கையில் உள்ள கொழும்புவில் பிறந்தார்.\n"}
{"id": "422130", "url": "https://ta.wikipedia.org/wiki?curid=422130", "title": "கொரநாட்டுக் கருப்பூர் அகத்தீசுவரர் கோயில்", "text": "கொரநாட்டுக் கருப்பூர் அகத்தீசுவரர் கோயில்\n\nகொரநாட்டுக் கருப்பூர் அகத்தீசுவரர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம்-சென்னை பேருந்துச் சாலையில் கருப்பூர் உள்ளது. அவ்வூர் கொரநாட்டுக் கருப்பூர் என்றும் வழங்கப்படுகிறது. கருப்பூரை அடுத்து 2 கிமீ தொலைவில் நத்தம் என்னுமிடத்தில் இக்கோயில் உள்ளது.\n\nSection::::இறைவன்,இறைவி.\nஇங்குள்ள இறைவன் அகத்தீசுவரர் ஆவார். இறைவி அகிலாண்டேசுவரி ஆவார். \n\nSection::::அமைப்பு.\nஇக்கோயிலில் மூலவர் அகஸ்தீஸ்வரர் உள்ளார். அவருடைய சன்னதிக்கு முன்பாக நந்தியும் பலிபீடமும் உள்ளன. மூலவர் சன்னதிக்கு வலது புறத்தில் இறைவி சன்னதி உள்ளது. இறைவி சன்னதியின் முன்பாக நந்தியும் பலிபீடமும் உள்ளன. மூலவர் கோஷ்டத்தில் தட்சிணாமூர்த்தி, அடிமுடி காணா அண்ணல், பிரம்மா, துர்க்கை ஆகியோர் உள்ளனர். திருச்சுற்றில் தனியாக விஷ்ணு நின்ற நிலையில் உள்ளார். பைரவர் சிற்பம் உள்ளது. பிறடப்வலஉதிறந்த நிலையில் கோயில் உள்ளது. லிங்கத்திருமேனி மட்டுமே இக்கோயிலில் உள்ளது.\n\nSection::::மற்றொரு கோயில்.\nஇவ்வூரில் சுந்தரேசுவரர் கோயில் என்ற மற்றொரு சிவன் கோயில் உள்ளது.\n"}
{"id": "422149", "url": "https://ta.wikipedia.org/wiki?curid=422149", "title": "தற்பொழுது ஒளிபரப்பாகும் தமிழ் தொலைக்காட்சி தொடர்களின் பட்டியல்", "text": "தற்பொழுது ஒளிபரப்பாகும் தமிழ் தொலைக்காட்சி தொடர்களின் பட்டியல்\n\nஇது தமிழ் தொலைக்காட்சிகளான சன் தொலைக்காட்சி, சீ தமிழ், விஜய் தொலைக்காட்சி, கலர்ஸ் தமிழ் தொலைக்காட்சி, ஜெயா தொலைக்காட்சி, கலைஞர் தொலைக்காட்சி, ராஜ் தொலைக்காட்சி, வசந்தம் தொலைக்காட்சி, சக்தி தொலைக்காட்சி, வசந்தம் தொலைக்காட்சி, வெற்றி தொலைக்காட்சி, நேத்ரா, ஐ.பி.சி தமிழ், பொதிகை தொலைக்காட்சி, பொலிமர் தொலைக்காட்சி போன்ற தொலைக்காட்சியில் ஒளிபரப்பாகும் தொடர்களின் பட்டியல்.\n\n\n\n\n\n\n\n"}
{"id": "422164", "url": "https://ta.wikipedia.org/wiki?curid=422164", "title": "முதல் பாபிலோனியப் பேரரசு", "text": "முதல் பாபிலோனியப் பேரரசு\n\nமுதல் பாபிலோனியாப் பேரரசு (First Babylonian Empire) அல்லது பாபிலோனியாவை ஆண்ட முதல் வம்ச மன்னர்கள் என்றும் அழைப்பர்.பழைய பாபிலோனியப் பேரரசு, பண்டைய அண்மை கிழக்கின் மெசொப்பொத்தேமியாவின் தெற்குப் பகுதிகளை, பாபிலோன் நகரத்தைத் தலைமையிடமாகக் கொண்டு அமோரிட்டு மன்னர்கள் கிமு 2000 முதல் கிமு 1600 முடிய 400 ஆண்டுகள் ஆண்டனர். அமோரிட்டு மன்னர்களில் புகழ்பெற்றவரான மன்னர் அம்முராபி (கிமு 1792 – 1750) ஆட்சிக்காலத்தில், மெசொப்பொத்தேமியாவின் பிற இராச்சியங்களை வென்று பழைய பாபிலோனியப் பேரரசை விரிவாக்கினார். பேரரசர் அம்முராபியின் மறைவிற்குப் பின் 150 ஆண்டுகளில் பழைய பாபிலோனியப் பேரரசு மெல்ல மெல்ல வீழ்ச்சியடைத்துவங்கியது. கிமு 1595ல் இட்டைட்டுகளின் மன்னர் முர்சிலி என்பவர் பழைய பாபிலோனியப் பேரரசை கைப்பற்றினார்.\n\nSection::::பாபிலோனின் முதல் வம்சத்தின் தோற்றம்.\nபாபிலோன் தொல்லியல் களங்கள் யூப்பிரடீஸ் அறு மற்றும் டைகிரிசு ஆறுகளின் வடிநிலப்பரப்பில் அமைந்திருந்ததால், அதன் தொல்லியல் களங்களில் முதல் பாபிலோனியப் பேரரசின் முதல் வம்ச மன்னர்களைப் பற்றிய செய்திகள் முழுவதும் கிடைக்கப்பெறவில்லை. இருப்பினும் பண்டைய அண்மை கிழக்கின் மெசொப்பொத்தேமியாவில் கிடைத்த தொல்லியல் பொருட்கள் மூலமும், யூதர்களின் பழைய ஏற்பாடு நூல்களிலிருந்தும் ஓரளவு முதல் பாபிலோனிய வம்ச மன்னர்களைக் குறித்த தகவல்கள் பெற முடிகிறது.\n\nSection::::முதல் பாபிலோனிய வம்ச மன்னர்கள்.\nஅமோரிட்டுகளின் தலைவர் அம்முராபி பாபிலோனியாவைக் கைப்பற்றி முதல் பாபிலோனிய வம்சத்தின் ஆட்சியை விரிவாக்கினார்.\n\nஇருப்பினும் பாபிலோனை அசிரியப் பேரரசர் முதலாம் சாம்சி-அதாத் மற்றும் லார்சா நாட்டின் முதலாம் ரிம் சின் போன்றவர்கள் ஆண்டனர்.\nஇவ்வம்சத்தின் முதல் மன்னர் சுமு-அபூம், தில்பத் மற்றும் கிஷ் போன்ற நகரங்களைக் கைப்பற்றி பாபிலோனியாவை விரிவாக்கினர்.இவரது வழித்தோன்றல் சுமு-லா-எல், பாபிலோன் நகரைச் சுற்றிலும் கோட்டைச் சுவர் கட்டத்துவங்கினார். இப்பணியை மன்னர் சுமுவாலிஅலும் ஆட்சியில் முடிக்கப்பட்டது.\n\nமுதல் பாபிலோனிய வம்ச மன்னர் சுமுவாலிஅலும், கிஷ் நகர புரட்சியாளர்களை வென்று, கசல்லு நகரத்தை அழித்து, நிப்பூர் நகர இராச்சியப் பகுதிகளைக் கைப்பற்றினார். \n\nSection::::மன்னர் அம்முராபி.\nயூதர்களின் பழைய ஏற்பாடு நூல்களில் அமோரிட்டு மக்களின் மன்னரான அம்முராபி குறித்த செய்திகள் உள்ளது. அமோரிட்டு மக்களால் அம்முராபி திபிலிரபி (\"Dipilirabi\") என அழைக்கப்பட்டார்.\n\nபண்டைய அண்மைக் கிழக்கின் நூல்களில் அம்முராபி சட்டத் தொகுப்புகள் உள்ளது. இச்சட்ட நூல்கள் ஆப்பெழுத்தில் ஏழு அடி உயர சுட்ட களிமண் பலகைகயில் எழுதப்பட்டுள்ளது.\n\nஅம்முராபியின் சட்டத் தொகுப்பில் அம்முராபி எவ்வாறு பாபிலோனியாவின் மன்னரானார் என்பதையும், தன் ஆட்சியில் நீதியை நிலைநாட்ட கடவுள் அருளால் எவ்வாறு சட்டத்தை வடித்தார் என்பதையும் விளக்குகிறது.கிமு 1792 முதல் கிமு 1750 வரை ஆண்ட அம்முராபியின் எழுதப்பட்ட சட்டத் தொகுப்பே வரலாற்றில் மிகவும் பழையானது என்பர்.\nஅம்முராபி ஆட்சிக்கு வருகையில் பாபிலோனிய இராச்சியத்தில் தில்பத், சிப்பர், கிஷ் மற்றும் போர்சிப்பா நகரங்களே இருந்தன. கிமு 1761ல் அம்முராபி இசுன்னா நகரத்தைக் கைப்பற்றினார். கிமு 1760ல் மூன்றாவது ஊர் வம்சத்தினர் ஆண்ட மாரி நகரத்தைக் கைப்பற்றினார்.\nஅம்முராபி ஆட்சியின் 13வது ஆண்டில் தெற்கு மெசொப்பொத்தேமியாவில் உள்ள லார்சா, நிப்பூர், ஊர், உரூக், இசின் நகரங்களைக் கைப்பற்றி, பாபிலோன் நகரத்தைத் தலைநகராகக் கொண்ட முதல் பாபிலோனிய வம்சத்தின் புகழ் பெற்ற மன்னராக விளங்கினார். மெசொப்பொத்தேமியாவில் பாபிலோன் நகரம் ஆயிரம் ஆண்டுகளுக்கு மேலாக ஆதிக்கம் செலுத்தியது.\n\nஜிம்ரி-லிம் தொல்லியல் களத்தில் கிடைத்த தொல்பொருட்கள் வாயிலாக அம்முராபியின் வரலாறு, இராஜதந்திர உறவுகள் அறிய முடிறது. யூப்பிரடீஸ் ஆற்றின் கரையில் பாபிலோன் நகரம் அமைந்திருந்தது. ஆற்று வெள்ளத்தாலும், மண் அரிப்பாலும் பண்டைய பாபிலோன் நகரம் தாக்கப்பட்டதால், அதன் தொல்லியல் களங்களில் தொல்பொருட்கள் கண்டறிய இயலவில்லை. \n\nஎப்லா இராச்சியத்தின் தலைநகரான மாரி தொல்லியல் களத்தில் கண்டெடுத்த அரண்மனையில் இருந்த சுடுமண் பலகைக் குறிப்புகள் மூலம், பாபிலோனிய மன்னர் அம்முராபி, மாரி, எப்லா போன்ற இராச்சியத்தினருடன் கொண்டிருந்த இராஜதந்திர உறவுகள் புலப்படுத்துகிறது. \n\nஅனதோலியாவின் சிரியாவில் இருந்த இராச்சியங்களுக்கும், மெசொப்பொத்தேமியாவில் இருந்த இராச்சியங்களுக்கும் அடிக்கடி போர்கள் நடைபெற்றதால், போர்கள் தொடர்பான களிமண் பலகைகளில் எழுதப்பட்ட ஆவணங்கள் தொல்லியல் அகழ்வாய்வில் கண்டறியப்பட்டது.\n\nஇந்த ஆவணங்களில் இராச்சியங்களிடையே இருந்த பிணக்குகள் விவாதிக்கப்பட்டதையும், தெய்வீக உறுதிமொழிகளும், இராச்சியங்களுக்கிடையே செய்து கொள்ளப்பட்ட ஒப்பந்தங்களும்; உடன்படிக்கைகளும் அறிந்து கொள்ள முடிகிறது. \n\nஅம்முராபி ஆட்சிக் காலத்தில் சுமேரியம் மற்றும் அக்காதிய மொழிகளின் ஆப்பெழுத்துகளில் சமயம், கவிதை, அறிவியல் குறிப்புகள் தொகுக்கப்பட்டது. மேலும் யூப்பிரடீஸ் மற்று டைகிரிஸ் ஆறுகளிலிருந்து கால்வாய்கள் வெட்டி வேளாண்மைக்கு நீர் ஆதாரங்களை பெருக்கினார். பாபிலோனில் பெரிய அரண்மனைகளை கட்டி, இரட்டை அடுக்குச் சுவர்களால் பாபிலோன் நகரத்தைச் சுற்றிலும் மதில் சுவர்களை எழுப்பினார்.\n\nSection::::அம்முராபிக்கு முன்னர்.\nஅம்முராபியின் ஆட்சிக்கு முன்னர், மூன்றாவது ஊர் வம்ச பேரரசர் சர்கோன் மிகவும் செல்வாக்குடன் விளங்கினார்.\n\nSection::::பாபிலோனில் சூரிய வழிபாடு.\nபழைய பாபிலோன் நகர அரச சக்தியாக சூரியக் கடவுள் கருதப்பட்டது. பாபிலோனிய மக்களின் சூரியக் கடவுளான சமஸ், நீதிக்கான கடவுள் என்பதையும், அவரே வானத்திற்கும், பூமிக்கும், அனைத்து உயிரினங்களின் கடவுள் எனப்தை அம்முராபியின் சட்டத் தொகுப்பில் குறிக்கப்பட்டுள்ளது. \n\nபாபிலோனினின் அழிவு குறித்த குறிப்புகள், இட்டைட்டுப் பேரரசர் முதலாம் முர்சில்லிஸ் ஆட்சிக் காலத்தில் கிடைத்துள்ளது. அக்குறிப்பின் படி, பாபிலோனியப் பேரரசில் சிம்மு (சிவன்) மாதத்தில் தோன்றிய இரண்டு சூரிய, சந்திர கிரகணங்களே பாபிலோனிய நகரத்தின் அழிவிற்கு காரணம் எனக்கூறுகிறது. கிமு 9 பிப்ரவரி 1659 அன்று நிகழ்ந்த சந்திர கிரகணம், 4:43 முதல் 6:47 வரை நீடித்தது. அதே மாதத்தில், கிமு 23 பிப்ரவரி 1659ல் நிகழ்ந்த சூரிய கிரகணம் காலை 10:26 முதல் 11.45 மணி வரை நீடித்தது.\n\n"}
{"id": "422178", "url": "https://ta.wikipedia.org/wiki?curid=422178", "title": "கோவிலடி திவ்யஞானேசுவரர் கோயில்", "text": "கோவிலடி திவ்யஞானேசுவரர் கோயில்\n\nகோவிலடி திவ்யஞானேசுவரர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவையாறு வட்டத்தில் பூண்டி அருகில் உள்ள கோவிலடி என்னுமிடத்தில் உள்ளது. இவ்வூர் முன்னர் திருப்பேர் நகர் என்றழைக்கப்பட்டது.\n\nSection::::இறைவன்,இறைவி.\nஇங்குள்ள இறைவன் திவ்யஞானேசுவர் ஆவார். இறைவி அகிலாண்டேசுவரி ஆவார். \n\nSection::::பிற சன்னதிகள்.\nமுகப்பு வாயிலைக் கடந்ததும் மூலவரை தரிசிக்கலாம். வலப்புறம் இறைவி சன்னதி உள்ளது. திருச்சுற்றில் விநாயகர், பாலமுருகன் சன்னதிகள் உள்ளன. \n"}
{"id": "422198", "url": "https://ta.wikipedia.org/wiki?curid=422198", "title": "சபிர் ரகுமான்", "text": "சபிர் ரகுமான்\n\nசபிர் ரகுமான் (Sabbir Rahman (பிறப்பு:நவம்பர் 22, 1991) வங்காளதேசத் துடுப்பாட்ட அணியின் வீரர் ஆவார், இவர் ராஜ்ஷாசி மாகாணம் சார்பாக விளையாடி வருகிறார்.சகலத் துறையரான இவர் வலது கை மட்டையாளர் மற்றும் இடது கை கழல் திருப்பப் பந்துவீச்சாளர் ஆவார். இவர் 19 வயதிற்கு உட்பட்ட வங்காளதேச அணியின் தலைவராக இருந்துள்ளார்.\n\nSection::::ஆரமபகால வாழ்க்கை.\nஇவர் வங்காளதேசத்தில் உள்ள சர்வதேச அமெரிக்கப் பல்கலைக் கழகத்தில் பயின்றார்.\n\nSection::::துடுப்பாட்ட வாழ்க்கை.\nநவம்பர் 21, 2014 இல் சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் வங்காளதேச அணி சார்பாக அறிமுகமானார். 2016 ஆம் ஆண்டு நடைபெற்ற ஆசியக் கோப்பை போட்டியில் அதிக ஓட்டங்கள் சேர்த்த வங்காளதேச வீரர்கள் பட்டியலில் முதலிடம் பிடித்தார். இந்தத் தொடரில் வங்காளதேச அணி, ஐக்கிய அரபு அமீரகத் துடுப்பாட்ட அணி, இலங்கைத் துடுப்பாட்ட அணி மற்றும் பாக்கித்தான் துடுப்பாட்ட அணி ஆகிய அணிகளை வீழ்த்தி இறுதிப் போட்டிக்குச் சென்றது. இறுதிப் போட்டியில் இந்தியத் துடுப்பாட்ட அணியிடம் தோல்வியடைந்தது. இந்தத் தொடரில் மொத்தம் 174 ஓட்டங்களை 44.00 எனும் சராசரியோடு எடுத்தார். அவரின் \"ஸ்டிரைக் ரேட்\" 123.94 ஆகும். மேலும் தொடர்நாயகன் விருதினையும் வென்றார். இலங்கைத் துடுப்பாட்ட அணிக்கு எதிரான போட்டியில் 50 ஓட்டங்கள் அடித்து அணியின் வெற்றிக்கு உதவினார். இதன்மூலம் பன்னாட்டு இருபது20 போட்டியில் இலங்கை அணியினை முதல் முறையாக வங்காளதேச அணி வென்று சாதனை படைத்தது.\n\nஅக்டோபர் 20, 2016 இல் இங்கிலாந்துத் துடுப்பாட்ட அணிக்கு எதிரான் தேர்வுத் துடுப்பாட்டப் போட்டியில் இவர் அறிமுகமானார்.\n\nவங்காளதேச பிரீமியர் லீக் தொடரில் இவர் 122 ஓட்டங்கள் அடித்தார். இதுவே ஒரு தனிப்பட்ட வீரர் எடுத்த அதிக பட்ச ஓட்டம் ஆகும். இந்தச் சாதனையை கிறிஸ் கெயில் 2017 ஆம் ஆண்டில் முறியடித்தார்.\n\n2018-2019 ஆம் ஆண்டிற்கான வங்காளதேச பிரீமியர் லீக் தொடரில் இவர் செல்ஹெட் சிக்சர்ஸ் அணிக்காக விளையாட உள்ளார்.\n\nSection::::சர்ச்சைகள்.\nசபிர் ரகுமான் பல ஒழுங்கீன பிரச்சினைகளில் சிக்கியுள்ளார். வங்காளதேச பிரீமியர் லீக் தொடர்களில் ஒழுங்கீனமற்ற செயல்களில் ஈடுபட்டதற்காக ரகுமான் மற்றும் அல் அமீன் உசைன் ஆகியோருக்கு போட்டிக் கட்டணத்தில் 30 மற்றும் 50 விழுக்காடு தண்டனத் தொகையாக நிர்ணயம் செய்யப்பட்டது. மேலும் 20 இலட்சம் அபராதமாக விதிக்கப்படட்து. மாகாண துடுப்பாட்ட போட்டியில் தாகா மெட்ரோபொலிஸ் அணிக்கு எதிரான முதல் தரத் துடுப்பாட்டப் போட்டியில் விளையாடிக் கொண்டிருந்த போது இவருக்கு உள்ளூர்ப் போட்டிகளில் விளையாட வங்காளதேச துடுப்பாட்ட வாரியம் 6 மாதங்கள் தடை விதித்தது. இந்தப் போட்டியின் இரண்டாம் நாள் ஆட்டத்தின் போது ரசிகர் ஒருவர் கூச்சலிட்டதனால் அவரை சபிர் தாக்கினார். இது குறித்து மூன்றாம் நாள் ஆட்டத்தின்போது நடுவர் சபிர் உடல்ரீதியாக முறையற்று நடந்ததாகத் தெரிவித்தார்.\n\nமேற்கிந்தியத் தீவுகள் அணிக்கு எதிரான போட்டியில் வங்காளதேச அணி தோற்றது. இதனால் ஏற்பட்ட வாக்குவாதத்தில் இரண்டு ரசிகர்களுக்கு முகநூலில் சபிர் பிரச்சினை செய்ததற்காக வங்காளதேசத் துடுப்பாட்ட வாரியம் சூலை 28 இல் விசாரணை அமைத்தது.\n"}
{"id": "422199", "url": "https://ta.wikipedia.org/wiki?curid=422199", "title": "மாளிகைத்திடல் சுந்தரேசுவரர் கோயில்", "text": "மாளிகைத்திடல் சுந்தரேசுவரர் கோயில்\n\nமாளிகைத்திடல் சுந்தரேசுவரர் கோயில் தஞ்சாவூர் மாவட்டத்தில் உள்ள சிவன் கோயிலாகும். \n\nSection::::அமைவிடம்.\nஇக்கோயில் கும்பகோணம் அருகில் உள்ள பாபநாசம்-திருக்கருக்காவூர் சாலையில் 8 கிமீ தொலைவில் வெண்ணாற்றின் வட கரையின் இடது புறத்தில் உள்ள மாளிகைத்திடல் என்னுமிடத்தில் அமைந்துள்ளது. \n\nSection::::இறைவன், இறைவி.\nஇங்குள்ள இறைவன் சுந்தரேசுவரர் ஆவார். இறைவி சௌந்தர்யநாயகி ஆவார். \n\nSection::::சப்தஸ்தானம்.\nதிருநல்லூர் சப்தஸ்தானத்தில் இடம் பெறும் ஏழுர்த்தலங்கள் திருநல்லூர், கோவிந்தக்குடி, ஆவூர், மாளிகைத்திடல், மட்டியான்திடல், பாபநாசம், திருப்பாலைத்துறை ஆகிய தலங்களாகும்.\n\nSection::::தற்போதைய நிலை.\n300 ஆண்டுகளுக்கு முன்பு மராட்டியர் காலத்தில் கட்டப்பட்ட இக்கோயில் பராமரிப்பின்றி உள்ளது. \n"}
{"id": "422200", "url": "https://ta.wikipedia.org/wiki?curid=422200", "title": "மட்டியான்திடல் கைலாசநாதர் கோயில்", "text": "மட்டியான்திடல் கைலாசநாதர் கோயில்\n\nமட்டியான்திடல் கைலாசநாதர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம்-பாபநாசம்-திருக்கருகாவூர் சாலையில் பாபநாசத்திலிருந்து 3 கிமீ தொலைவில் மட்டியான்திடல் உள்ளது. இவ்வூரை மட்டையான்திடல் என்னும் அழைக்கின்றனர். அவ்வூரில் இக்கோயில் உள்ளது.\n\nSection::::இறைவன்,இறைவி.\nஇங்குள்ள இறைவன் கைலாசநாதர் ஆவார். இறைவி நித்யகல்யாணி ஆவார். \n\nSection::::சப்தஸ்தானம்.\nதிருநல்லூர் சப்தஸ்தானத்தில் இடம் பெறும் ஏழுர்த்தலங்கள் திருநல்லூர், கோவிந்தக்குடி, ஆவூர், மாளிகைத்திடல், மட்டியான்திடல், பாபநாசம், திருப்பாலைத்துறை ஆகிய தலங்களாகும்.\n\nSection::::பிற சன்னதிகள்.\nஇக்கோயிலின் திருச்சுற்றில் சுந்தரராஜப்பெருமாள், நவக்கிரகங்கள், பைரவர் சன்னதிகள் உள்ளன. உள் திருச்சுற்றில் நால்வர், சோமாஸ்கந்தர், சித்தி விநாயகர், உற்சவமூர்த்திகள், சுப்பிரமணியர், கஜலட்சுமி ஆகியோர் உள்ளனர். அருகில் நடராஜ சபை உள்ளது. \n"}
{"id": "422202", "url": "https://ta.wikipedia.org/wiki?curid=422202", "title": "மொசதக் உசைன் சைகத்", "text": "மொசதக் உசைன் சைகத்\n\nமொசதக் உசைன் சைகத் (Mosaddek Hossain Saikat (பிறப்பு: டிசம்பர் 10, 1995) வங்காளதேசத் துடுப்பட்ட வீரர் ஆவார். இவர் வங்காளதேச அணிக்காக முதல் தரத் துடுப்பாட்டம் மற்றும் பட்டியல் அ துடுப்பாட்டப் போட்டிகளில் 2013 ஆம் ஆண்டு முதல் விளையாடி வருகிறார்.2014-2015 ஆம் ஆண்டுகளில் நடைபெற்ற முதல் தரத் துடுப்பாட்டப் போட்டியில் 250 அற்றும் 282 ஓட்டங்களை தொடர்ச்சியான் போட்டிகளில் எடுத்தார்.தனது முதல் 10 போட்டிகளில் 1,000 ஓட்டங்களை எடுத்தார். அக்டோபர் , 2015 இல் தனது 13 ஆவது போட்டியில் மூன்று நூறுகள் அடித்தார். இதன்மூலம் முதல் தரத் துடுப்பாட்டப் போட்டிகளில் மூன்று நூறுகள் அடித்த முதல் வங்காளதேச வீரர் எனும் சாதனை படைத்தார். மார்ச் 2017 ஆம் ஆண்டில் தேர்வுத் துடுப்பாட்டப் போட்டியில் அறிமுகமானார்.\n\nSection::::19 வயதிற்குட்பட்டோருக்கான துடுப்பாட்டம்.\nவலதுகை மட்டையாளரும் வலது கை புறத் திருப்பப் பந்துவீச்சாளருமான இவர் இரண்டு முறை 19 வயதிற்கு உட்பட்டோருக்கான உலகக் கிண்ணத் துடுப்பாட்டத்தில் விளையாடியுள்ளார். 2012 மற்றும் 2013 ஆம் ஆண்டுகளில் ஆத்திரேலியா மற்றும் அபு தாபியில் நடைபெற்ற போட்டியில் இவர் விளையாடியுள்ளார். ஏப்ரல் 2013 இல் 19 வயதிற்கு உட்பட்டோருக்கான இலங்கைத் துடுப்பாட்ட அணிக்கு எதிரான இரண்டு போட்டிகள் கொண்ட தொடரில் தலைவராக நியமிக்கப்பட்டார். இதில் முதல் போட்டியில் 107 ஓட்டங்களும் இரண்டாவது போட்டியில் 74 ஓட்டங்களும் எடுத்தார். பின் ஐந்து போட்டிகள் கொண்ட போட்டித் தொடருக்கும் இவர் தலைவராக நியமிக்கப்பட்டார். அந்தப் போட்டித் தொடரில் 200 ஓட்டங்களுக்கும் அதிகமாக எடுத்தார். அதில் மூன்றாவது போட்டியில் 98 ஓட்டங்கள் எடுத்து அணியினை வெற்றி பெற உதவினார். பின் இங்கிலாந்துத் துடுப்பாட்ட அணிக்கு எதிரான போட்டியில் 113 பந்துகளில் 110 ஓட்டங்கள் மற்றும் 10 ஓவர்கள் வீசி 38 ஓட்டங்களை விட்டுக்கொடுத்து 3 இலக்குகளைக் கைப்பற்றி அணியின் வெற்றிக்கு உதவினார்.\n\nதனது 17 ஆவது வயதில் முதல் தரத் துடுப்பாட்டப் போட்டியில் நூறு ஓட்டங்கள் அடித்தார். 2013 ஆம் ஆண்டில் நடைபெற்ற முதல் தரத் துடுப்பாட்டப் போட்டியில் அபஹானி அணிக்காக விளையாடினார். இதில் தொலேஷ்வர் விளையாட்டு சங்கத்திற்கு எதிரான போட்டியில் 100 ஓட்டங்கள் அடித்தார்.\n\nSection::::சர்வதேச போட்டிகள்.\nசெப்டம்பர் 28, 2016 இல் ஆப்கானித்தான் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்ட போட்டியில் அறிமுகமானார். இந்தப் போட்டியில் இவர் வீசிய முதல் பந்திலேயே இலக்கினைக் கைப்பற்றினார். இதன் மூலம் முதல் பந்தில் இலக்கினைக் கைப்பற்றிய முதல் வங்காளதேச வீரர் எனும் சாதனை படைத்தார். பின் ஏழாவது வீரராகக் களம் இறங்கி இறுதிவரை ஆட்டமிழக்காமல் 45 ஓட்டங்கள் எடுத்தார். 10 ஓவர்கள் வீசி 31 ஓட்டங்களை விட்டுக் கொடுத்து 2 இலக்குகளைக் கைப்பற்றினார். ஆனால் இந்தப் போட்டியில் இரண்டு இலக்குகளால் வங்காளதேச அணி தோல்வியடைந்தது.\n\nபெப்ரவரி 2017 இல் இந்தியத் துடுப்பாட்ட அணிக்கு எதிரான போட்டியில் இம்ருல் கயஸ் காயம் காரணமாக விலகினார். இதனால் இவருக்கு வாய்ப்பு வழங்கப்பட்டது. மார்ச் 15, 20117 இல் இலங்கைத் துடுப்பாட்ட அணிக்கு எதிராக இவர் தேர்வுத் துடுப்பாட்டப் போட்டியில் அறிமுகமானார். இது வங்காளதேச அணியின் 100 ஆவது போட்டியாகும். இதன் முதல் ஆட்டப் பகுதியில் எட்டாவது வீரராக களம் இறங்கி 75 ஓட்டங்கள் எடுத்தார்.\n"}
{"id": "422203", "url": "https://ta.wikipedia.org/wiki?curid=422203", "title": "கோயில் தேவராயன்பேட்டை மச்சபுரீசுவரர் கோயில்", "text": "கோயில் தேவராயன்பேட்டை மச்சபுரீசுவரர் கோயில்\n\nகோயில் தேவராயன்பேட்டை மச்சபுரீசுவரர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nபாபநாசம்-தஞ்சாவூர் சாலையில் பாபநாசத்திலிருந்து 3 கிமீ தொலைவில் பண்டாரவாடையை அடுத்து கோயில் தேவராயன்பேட்டை உள்ளது. திருச்சேலூர் கோயில் தேவராயன்பேட்டை என்றழைக்கப்படுகின்ற இவ்வூரிலுள்ள இக்கோயில் முதலாம் ஆதித்த சோழன் கட்டியதாகும். \n\nSection::::இறைவன்,இறைவி.\nஇங்குள்ள இறைவன் மச்சபுரீசுவரர் ஆவார். இறைவி சுகந்த குந்தளாம்பிகை ஆவார். \n\nSection::::பிற சன்னதிகள்.\nகோயிலின் வெளியே வலப்புறத்தில் இறைவி சன்னதி உள்ளது. முன் மண்டபத்தில் இடது புறத்தில் தர்ம விநாயகர், நவக்கிரகம், சனீசுவரர் சன்னதிகள் உள்ளன. \n"}
{"id": "422204", "url": "https://ta.wikipedia.org/wiki?curid=422204", "title": "ஆல்க்கைன் முப்படியாக்கல்", "text": "ஆல்க்கைன் முப்படியாக்கல்\n\nஆல்க்கைன் முப்படியாக்கல் \"(Alkyne trimerisation)\" வினை என்பது 2+2+2 வளையமாக்கல் வினையைக் குறிக்கிறது. இவ்வினையில் மூன்று ஆல்க்கைன் மூலக்கூறுகள் உலோக வினையூக்கியின் முன்னிலையில் வினைபுரிந்து ஓர் அரீனாக மாறுகின்றன. வரலாற்று முக்கியத்துவம் வாய்ந்த இவ்வினை கரிமத்தொகுப்பு வினைகளில் பயன்படுத்த உகந்ததாக உள்ளது . ஆல்க்கைன்கள் மற்றும் ஆல்க்கீன்களின் கலவைகள், ஆல்க்கைன்கள் மற்றும் நைட்ரைல்கள் வளையமாக்கல் உள்ளிட்ட பல்வேறு மாறுபட்ட வினைகள் உருவாக்கப்பட்டுள்ளன. \n\nSection::::வரலாறு.\nஅசிட்டைலீன்களிலிருந்து பதிலீடு செய்யப்பட்ட பென்சீன்களை உருவாக்கத்திற்கு நிக்கல் சேர்மங்கள் வினையூக்கம் செய்கின்றன என்பதை1948 ஆம் ஆண்டு வால்ட்டர் ரெப்பி கண்டறிந்தார்: \n\n1,3,5- மற்றும் 1,2,4-C6R3H3 iமாற்றியன்கள் இரண்டும் அறியப்பட்டன. \n\nரெப்பியின் கண்டுபிடிப்புக்குப் பின்னர் பல வளையமாக்கல் வினைகள் கண்டறியப்பட்டன.\n\nSection::::வினை வழிமுறையும் முப்பரிமாண வேதியியலும்.\nஉலோக வினையூக்கியின் பங்கேற்பு இல்லாவிட்டால் இவ்வினை நிகழாது. உலோக-ஆல்க்கைன் அணைவு உருவாக்கத்துடன் வினை தொடங்குகிறது. ஒருங்கிணைப்பு கோளத்திற்குள் இரண்டு ஆல்க்கைன்களின் இணைப்பு ஓர் உலோகவளையமிலாபென்டாடையீன் இடைநிலையைக் கொடுக்கிறது. இந்த உலோகவளையமிலாபென்டாடையீனிலிருந்து பொதுவாக இரண்டு வினைப்பாதைகள் விவாதிக்கப்படுகின்றன. \n\nசமச்சீரற்ற பதிலீட்டு அசிட்டைலீன்களின் வளையமுப்படியாக்கல் வினைகளில் உருவாகும் அரீனில் இடம்பெறும் பதிலீடுகள் இரண்டு படிநிலைகளில் தீர்மானிக்கப்படுகின்றன. உலோகவளையபென்டாடையீன் உருவாக்கம் மற்றும் மூன்றாவது ஆல்க்கைன் சமநிலை உள்ளிணைப்பு என்பன இவ்விரண்டு படிநிலைகளாகும். \n\nஇருப்பினும் நேருக்கு நேரான இரண்டு உலோகவளையபென்டாடையீன்கள் 1 தெரிவுசெய்யப்பட்ட அசிட்டைல் அடிமூலக்கூறுகள் 2 தலமாற்றியன்களாக உருவாக வழிவகுக்கின்றன. ஆல்க்கைன் பிணைப்பு சேர்மங்களும் வினையூக்கிகளும் கொள்ளிட மிகையால் தலத்தெரிவை கட்டுபடுத்தும் தனிமங்களாக செயல்பட வைக்கப்படுகின்றன.\n\nஅரைன்களுடன் இணைந்து சமதிருப்பமில்லாத பிரிதகு சுழல்மாற்றிய விளைபொருள்களை உருவாக்க கைபடியா வினையூக்கிகள் பயன்படுத்தப்படுகின்றன \n\nSection::::வினையின் போக்குகளும் எல்லைகளும்.\nநைட்ரைல்கள் ஆல்க்கைன்களுடன் வினைபுரிந்து பிரிடின்கள் உருவாகின்றன . \n\nமேலும், வினையூக்கிகளைச் செயலிழக்கச் செய்து நிலையான 18 எலக்ட்ரான் η4- அணைவுகளை உருவாக்குவதன் மூலம் சில வினைகள் கட்டுப்படுத்தப்படுகின்றன . வளையபியூட்டாடையீன், வளையயெக்சாடையீன் மற்றும் அரீன் அணைவுச் சேர்மங்கள் அனைத்தும் வினையூக்கி செயலிழக்க சுழற்சி அல்லாத அணைவுச் சேர்ம வடிவங்களாக அறியப்படுகின்றன. மேலும், தாழ்ந்த தெரிவுநிலை மற்றும் வேதித்தெரிவு நிலையில் தோன்றும் உயர்நிலை பலபடிகள், இருபடிகள், முப்படிகள் போன்றவற்றுடன் ஆல்க்கைனின் வழிப்பெறுதிகளாகப் பெறப்படும் ஈனைன் பக்க விளைபொருட்களும் அறியப்படுகின்றன. \nஈனைன் உருவாக்கத்தில் ரோடியம் வினையூக்கிகள் ஏற்கப்படுவதை கீழே காணும் வினை விளக்குகிறது . வளைய ஆக்டா டெட்ராயீன் போன்ற பெரிய வளையங்களை உருவாக்குவதில் நிக்கல் வினையூக்கிகள் பிரச்சினையாக உள்ளன \n\nSection::::செயற்கைப் பயன்பாடுகள்.\nஒரு தனி ஆல்க்கைனுடன் டையைன்கள் ஈடுபடும் வளையமாக்கல் வினையால் அதிக அணு அணுசக்தி கொண்ட இணைப்பு வளைய அமைப்புகள் உருவாக முடியும். எசுட்ரோன் தொகுப்பு வினை இதற்கு குறிப்பிடத்தகுந்த ஓர் உதாரணமாகும்.\nகீழே காட்டப்பட்டுள்ள டையைன் வினைபடுபொருள் டை(டிரைமெத்தில்சிலில்)அசிட்டைலீனுடன் இணைபுரிந்து பென்சோசைக்ளோபியூட்டீன் சேர்மத்தை உற்பத்தி செய்கிறது. இவ்வினைபடுபொருள்களை சூடுபடுத்தும்போது வளையத்திறப்பு வினையினால் அடுத்து நிகழக்கூடிய மூலக்கூற்றிடை டையீல்சு-ஆல்டர் வினையில் பங்கேற்கக் கூடிய குயினோன் மெத்தைடை உருவாக்குகிறது. \n\nமூன்றாவது ஆல்க்கைன் அலகு ஒருவேளையாக முதலிரண்டு ஆல்க்கைன் அலகுகளுடன் இணைக்கப்படுமேயானால் ஒற்றைப் படிநிலையிலேயே மூன்று வளையங்களும் ஒரே நேரத்தில் உருவாக்ககப்படுகின்றன. கீழே கட்டப்பட்டுள்ள கலோமெலானோலசிட்டோன் தொகுப்பு வினையில் விக்கின்சன் வினையூக்கி பயன்படுத்தப்படுகிறது. காட்டப்பட்டுள்ள டிரையைன் சேர்மம் மூலக்கூறிடை இணைமுப்படியாக்கல் அடைய இவ்வினையூக்கி உதவுகிறது \n\nடிரையைன்கள் குழு வளையமாக உருவாகும்போது அவை திருகுசுருள் சமச்சீரின்மையை வெளிப்படுத்துகின்றன. கீழே காட்டப்பட்டுள்ள டிரையைன் சேர்மம் வளையபென்டாடையீனைல்கோபால்ட் டைகார்பனைலுடன் சேர்க்கப்பட்டு சூடுபடுத்தப்பட்டால் மூன்று புதிய அரோமாட்டிக் வளையங்கள் ஒரே படிநிலையில் உருவாகின்றன \n\nSection::::பிற வழிமுறைகளுடன் ஒப்பீடு.\nமின்னனுகவர் அல்லது உட்கருகவர் பதிலீட்டு வினையின் வழியாக முன்னதாக உருவாகிய அரோமாட்டிக் சேர்மங்களின் செயல்பாட்டுக்கு வளையமுப்படியாக்கல் வினை ஒரு மாற்று முறையை முன்வைக்கிறது. இவற்றினுடைய இடத்தெரிவை சிலசமயங்களில் கட்டுப்படுத்தப்படுவது கடினமாகிறது. \nடோட்சு வினை, ஈனைனை ஆல்க்கைனுடன் சேர்த்து பென்சீன் வளையமாக்கும் பலேடியம் வினையூக்க (4+2) வினை , ஈனைனை ஆல்க்கைனுடன் சேர்த்து வளையமாக்கும் இலூயிசு-அமில-ஊடக [4+2] வளையக்கூட்டு வினை போன்ற முறைகள் பதிலீடுகள், நிறைவுறா முன்னோடிச் சேர்மங்களிலிருந்து நேரடியாக அரோமாட்டிக் வளையங்களை உருவாக்கும் பிற வழி முறைகளாகும். ஆல்க்கைன்களுடன் நிலையற்ற பென்சீன் இனங்கள் சேரும் வளையமாக்கல் வினைகளில் பலேடியம் வினையூக்கியாகச் செயல்படுகிறது. பதிலீடு செய்யப்பட்ட அரோமாட்டிக் சேர்மங்களும் உருவாகின்றன \n"}
{"id": "422213", "url": "https://ta.wikipedia.org/wiki?curid=422213", "title": "தண்டாங்கோரை கைலாசநாதர் கோயில்", "text": "தண்டாங்கோரை கைலாசநாதர் கோயில்\n\nதண்டாங்கோரை கைலாசநாதர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதஞ்சாவூர்-கும்பகோணம் சாலையில் மானாங்கோரைக்கு அடுத்து தண்டாங்கோரை உள்ளது. இவ்வூர் முன்னர் தண்டங்குறை என்றழைக்கப்பட்டது.\n\nSection::::இறைவன்,இறைவி.\nஇங்குள்ள இறைவன் கைலாசநாதர் ஆவார். இறைவி சர்வலோக நாயகி ஆவார். \n\nSection::::பிற சன்னதிகள்.\nமுகப்பு வாயிலைக் கடந்து உள்ளே செல்லும்போது திருச்சுற்றில் சித்தி விநாயகர், சுப்பிரமணியர், நவக்கிரக சன்னதிகள் உள்ளன. \n"}
{"id": "422214", "url": "https://ta.wikipedia.org/wiki?curid=422214", "title": "தைஜுல் இஸ்லாம்", "text": "தைஜுல் இஸ்லாம்\n\nதைஜுல் இஸ்லாம் (Taijul Islam (பிறப்பு:பெப்ரவரி 7, 1992) வங்காளதேசத் துடுப்பாட்ட வீரர் ஆவார். இவர் வங்காளதேச அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். இடதுகை கழல் திருப்பப் பந்துவீச்சாளரான இவர் 2013 ஆம் ஆண்டில் வங்காளதேச அ அணிக்குத் தேர்வானார். 2014 ஆம் ஆண்டு வங்காளதேச அணி மேற்கிந்தியத் தீவுகளில் சுற்றுப் பயணம் மேற்கொண்டு விளையாடியது. அந்தத் தொடரில் 5 இலக்குகளைக் கைப்பற்றினார். பின் அடுத்த ஆண்டில் சிம்பாப்வே அணி வங்காளதேசத்தில் சுற்றுப்பயணம் செய்து விளையாடியது. அந்தத் தொடரில் 39 ஓட்டங்களை விட்டுக்கொடுத்து 8 இலக்குகளைக் கைப்பற்றினார். பின் 2016 ஆம் ஆண்டில் ஒருநாள் பன்னாட்டுத் துடுப்பாட்டப் போட்டியில் அறிமுகமானார். அந்தப் போட்டியில் ஹேட்ரிக் இலக்கினை வீழ்த்தினார். இதன்மூலம் அறிமுகப் போட்டியில் ஹேட்ரிக் இலக்கினை வீழ்த்திய முதல் வங்காளதேச வீரர் எனும் சாதனை படைத்தார்.\n\nSection::::உள்ளூர்ப் போட்டிகள்.\nதைஜுல் , ராஜ்ஹாசி மற்றும் வடக்கு மாகாண அணி சார்பாக உள்ளூர்ப் போட்டிகளில் விளையாடி வருகிறார். மேலும் தூரந்தோ ராஜ்ஹாசி அணிக்காக வங்காளதேச பிரீமியர் லீக் தொடரில் விளையாடி வருகிறார். மேலும் தாகா பிரீமியர் லீக்கிக்ல் பிரைம் தோலேஷ்வர் அணிக்காக விளையாடி வருகிறார். 2010-2011 ஆம் ஆண்டுகளில் ராஜ்ஹாசி அணிக்காக முதல் தரத் துடுப்பாட்டப் போட்டியில் அறிமுகமானார். இந்தத் தொடரில் 14 இலக்குகளைக் கைப்பற்றினார்.\n\nராஜ்ஹாசி மாகாண அணிக்காக விளையாடுவதற்கு முன்பாக தனது சொந்த ஊரான நதூர் அணி சார்பாக விளையாடினார். 2009 ஆம் ஆண்டில்19 வயதிற்கு உட்பட்டோருக்கான வங்காளதேச அணி இலங்கையில் சுற்றுப் பயணம் மேற்கொண்டு விளையாடியது. அதில் மூன்று ஒருநாள் போட்டிகள் மற்றும் ஒரு தேர்வுத் துடுப்பாட்ட்ப் போட்டிகளில் இவர் விளையாடினார்.\n\nSection::::சர்வதேச போட்டிகள்.\n2014 ஆம் ஆண்டில் வங்காளதேச அணி மேற்கிந்தியத் தீவுகளில் சுற்றுப் பயணம் செய்து விளையாடியது. 2013-14 ஆம் ஆண்டுகளில் உள்லூர்ப் போட்டிகளில் சிறப்பாக விளையாடியதால் இவருக்கு 15 பேர் கொண்ட அணியில் இடம் கிடைத்தது. பின் தேர்வுத் துடுப்பாட்டத் தொடரில் இடம் பெற்றிருந்த அப்துர் ரசாக் காயம் காரணமாக விலகியதால் இவருக்கு வாய்ப்பு வழங்கப்பட்டது. கிங்ஸ்டவுனில் நடந்த முதல் தேர்வுத் துடுப்பாட்டப் போட்டியில் 135 ஓட்டங்களை விட்டுக் கொடுத்து 5 இலக்குகளைக் கைப்பற்றினார். இதன்மூலம் அறிமுகப் போட்டியில் 5 இலக்குகளைக் கைப்பற்றிய ஆறாவது வங்காளதேச வீரர் எனும் சாதனை படைத்தார்.\n\nஅக்டோபர் 2014 இல் சிம்பாப்வே துடுப்பாட்ட அணி வங்காளதேசத்தில் சுற்றுப்பயணம் செய்து விளையாடியது. மூன்று தேர்வுப் போட்டிகள் கொண்ட தொடரின் முதல் போட்டியில் 16.5 ஓவர்கள் வீசி 39 ஓட்டங்களை விட்டுகொடுத்து 8 இலக்குகளைக் கைப்பற்றினார். இதன்மூலம் 8 இலக்குகள் வீழ்த்திய முதல் வங்காளதேச பந்துவீச்சாளர் எனும் சாதனை படைத்தார். இதர்கு முன்பாக சகீப் அல் அசன் 2008 ஆம் ஆண்டில் நியூசிலாந்து துடுப்பாட்ட அணிக்கு எதிராக 36 ஓட்டங்களை விட்டுக் கொடுத்து 7 இலக்குகளைக் கைப்பற்றியதே சாதனையாக இருந்தது. மேலும் இலங்கையைச் சேர்ந்த ரங்கனா ஹெராத் மற்றும் இங்கிலாந்தைச் சேர்ந்த ஜானி பிரிக்ச் ஆகிய இரு இடதுகை பந்துவீச்சாளர்கள் மட்டுமே இதற்கு முன்பாக 8 இலக்குகளை எடுத்திருந்தனர். இந்தப்போட்டியின் ஆட்டநாயகன் விருதினை வென்றார்.\n"}
{"id": "422217", "url": "https://ta.wikipedia.org/wiki?curid=422217", "title": "அம்பர் அறை", "text": "அம்பர் அறை\n\nஅம்பர் அறை ( Amber Room (, , ) என்பது உருசியாவின் செயிண்ட் பீட்டர்ஸ்பர்க் அருகே உள்ள கேதரின் அரண்மனைக் குழுவைச் சேர்ந்த \"செர்ஸ்காய் சோலோ அரண்மனை\"யில் மீளுருவாக்கம் செய்யப்பட்ட  ஒரு அறையாகும். இந்த அறையில் அம்பர் பலகைகளில் தங்க இலைகள்,  கண்ணாடிகள் போன்றவற்றால் அலங்கரிக்கபட்ட  ஒரு அறை.  18ஆம் நூற்றாண்டில் பிரஸ்சியாவில்  அசல் அம்பர் அறை கட்டப்பட்டது. அது அங்கிருந்து உருசியாவிக்கு கொண்டுவரப்பட்டு பின்னர் இரண்டாம் உலகப்போரின் போது அங்கிருந்து அகற்றப்பட்டு இறுதியில் காணாமல் போனது. அது காணாமல் போனதற்கு முன்னர், இது \"உலகின் எட்டாவது அதிசயம்\" என்று கருதப்பட்டது.  1979 ஆண்டுக்கும் 2003 ஆண்டுக்கும் இடைப்பட்ட காலத்தில் கேத்தரின் அரண்மனையில் செய்யப்பட்ட புனரமைப்பினால் இது மீண்டும் நிறுவப்பட்டது.\n\nஅம்பர் அறையானது கி.பி.1701இல்  பிரஷ்ய நாட்டின் பெர்லினில் உள்ள சார்லோட்டன்பெர்க் அரண்மனையில் நிறுவ திட்டமிடப்பட்டது. ஆனால் இறுதியில் பெர்லின் நகர அரண்மனையில் நிறுவப்பட்டது. இது ஜெர்மானிய சிற்பி அண்ட்ரீஸ் ஸ்கல்டர், டென்மார்க்கைச் சேர்ந்த அம்பர் சிற்பி காட்ஃப்ரைட் உல்ஃப்ரம் ஆகியோர் கூட்டணியில் உருவாக்கப்பட்டது.  ஸ்லூட்டர் மற்றும் வொல்ஃப்ராம் ஆகியோர் இந்த அறை வடிவமைப்பு பணியை 1707 வரை மேற்கொண்டனர். 1716இல் உருசியாவின் முதலாம் பேதுரு, பிரஷ்யாவுக்கு வந்தபோது அம்பர் அறையின் பேரழகைக் கண்டு வியந்துபோனார்.  அப்போது பிரஷ்யாவின் அரசராக இருந்த பிரடெரிக் வில்லியம் உருசிய அரசர் பீட்டருக்கு அம்பர் அறையைப் பரிசாகக் கொடுத்தார். அதனால் அம்பர் அறையின் சிற்பங்களும் பாகங்களும் கழற்றப்பட்டு, உருசியாவுக்கு எடுத்துச் செல்லப்பட்டன. பின்னர் உருசியாவில் அரசக் குடும்பத்தின் கோடைகால வசிப்பிடமான கேத்தரின் அரண்மனையில் அம்பர் அறை மறுபடியும் கட்டப்பட்டது. சில ஆண்டுகளில் உருசிய மற்றும் ஜெர்மானிய சிற்பிகள் இணைந்து அம்பர் அறையை  55 சதுர மீட்டர் (590 சதுர அடி) க்கும் மேலானதாக,  6 டன் (13,000 பவுண்டு) அம்பர் கொண்டு விரிவுபடுத்தினர்.\n\nஇரண்டாம் உலகப்போரின் போது, இட்லரின் நாசி ஜெர்மனியப் படைகள் சோவியத் ஒன்றியத்துக்குள் புகுந்தன. அப்போது நாசிப்படைகள் அம்பர் அறையிலுள்ள பொக்கிஷங்களைக்  கழற்றி எடுத்து, ஜெர்மனிக்கு அனுப்பி வைத்தன. அங்கு  கோனிக்ஸ்பெர்க் கோட்டையில் கொஞ்ச காலத்துக்கு அந்த அம்பர் பொக்கிஷங்கள் கண்காட்சியாக வைக்கப்பட்டிருந்தன. இரண்டாம் உலகப் போருக்குப் பிறகு அவை எங்கு உள்ளன என்பது மர்மமாக உள்ளது. 1979இல் சோவியத் அரசு, அம்பர் அறையை செர்ஸ்காய் சோலோவில் மீண்டும் உருவாக்குவதற்கான வேலைகளை ஆரம்பித்தது. நாற்பது பேர் அடங்கிய உருசிய, ஜெர்மானிய சிற்பக் கலைஞர்கள் இந்த வேலையில் சுமார் 24 ஆண்டுகள் ஈடுபட்டனர். பின்னர்  2003ஆம் ஆண்டில் கேதரின் அரண்மனையில் அம்பர் அறை திறக்கப்பட்டது.\n\nSection::::வரலாறு.\nSection::::உருவாக்கம்.\nகி.பி.1701இல்  பிரஷ்யாவின் பேரரசர் முதலாம் பிரடெரிக்கால்.  அவரது இரண்டாவது மனைவியான அரசி சோபி சார்லோட் ஆசைப்பட்டபடி,  சார்லோட்டன்பெர்க் அரண்மனையில் அழகு மிகுந்த அம்பர் அறை ஒன்று உருவாக்கப் பட்டது. கலைநயம் மிகுந்த சிற்பங்களும் அலங்காரங்களும் வடிவங்களும் அறை முழுக்கச் சுவர்களில் பொருத்தப்படும் விதமாக அம்பர் பிசினில் செதுக்கப்பட்டன. ஜெர்மானிய சிற்பி அண்ட்ரீஸ் ஸ்கல்டர் மற்றும் டென்மார்க்கைச் சேர்ந்த அம்பர் சிற்பி காட்ஃப்ரைட் உல்ஃப்ரம் ஆகியோர் கூட்டணியில் இவை உருவாக்கப்பட்டன.\n\nஇந்த அம்பர் அறைப் பொருட்களானது  சார்லோட்டன்பெர்க் அரண்மனையை அலங்கரிக்க முதலில் உருவாக்கப்பட்டது என்றாலும்  அதற்குப் பதிலாக, பெர்லின் நகர அரண்மனையில் பொருத்தப்பட்டன. ஆம்பர் அறையானது பெர்லின் நகர அரண்மனையில் நீண்ட காலம் நீடிக்கவில்லை. 1716இல் உருசிப் பேரரிசின் மன்னர்  உருசியாவின் முதலாம் பேதுரு, பிரஷ்யாவுக்கு வந்தார். அங்கு இருந்த அம்பர் அறையின் பேரழகில் அசந்து அதைப் பாராட்டினார். அப்போது பிரஷ்யாவின் அரசராக இருந்தவர் பிரடெரிக் வில்லியம். சுவீடன் நாட்டுக்கு எதிராக உருசியாவும் பிரஷ்யாவும் கைகோத்திருந்தன. அந்த இணைப்பின் அடையாளமாக பிரடெரிக் வில்லியம், பீட்டருக்கு அம்பர் அறையைப் பரிசாகக் கொடுத்தார்.\n\nஇதையடுத்து அம்பர் அறையின் சிற்பங்களும் பாகங்களும் கழற்றப்பட்டு, உருசியாவுக்கு எடுத்துச் செல்லப்பட்டு.  அங்கே பெர்லினில் இருந்தவாறு மீண்டும் மறு உருவாக்கம் மேற்கொள்ளப்பட்டன. இந்த அம்பர் அறையை அரசர் பீட்டரின் மகள் பேரரசி எலிசவேத்தா பெட்ரோவ்னா அரசக் குடும்பத்தின் கோடைகால வசிப்பிடமான கேத்தரின் அரண்மனையில் நிறுவ முடிவெடுத்தார்.  18ஆம் நூற்றாண்டில் உருசிய மற்றும் ஜெர்மானிய சிற்பிகள் இணைந்து அம்பர் அறையை  55 சதுர மீட்டர் (590 சதுர அடி) க்கும் மேலானதாக, 6 டன் (13,000 பவுண்டு) அம்பர் கொண்டு விரிவுபடுத்தினர்.   இந்த பணியானது பத்து ஆண்டுகளுக்கும் மேல் நடைபெற்றது.\n\nSection::::இரண்டாம் உலகப் போரின் போது கொண்டு செல்லப்படல்.\nஇரண்டாம் உலகப்போரின்போது  நாசி ஜெர்மனி படைகள் சோவியத் உருசியா மீது  படையெடுத்து  முன்னேறி வந்தன. இதனால் அப்போது சென் பீட்டர்ஸ்பேர்க்கில் இருந்த அம்பர் அறையிலுள்ள பொக்கிஷங்களை படையெடுப்பாளர்களிடம் இருந்து பாதுகாக்க, அம்பர் வேலைப்பாடுகளைப் பத்திரமாகக் கழற்றி எடுக்க அதன் பொறுப்பாளர்கள் முயன்றனர். ஆனால், அதற்கான அவகாசம் இருக்கவில்லை. அம்பர் சிற்பங்கள் அதிகம் காய்ந்து போயிருந்ததால் அவசரமாக அகற்றும்போது உடைந்து போகும் நிலையில் இருந்தன. எனவே, பொறுப்பாளர்கள் மிகப் பெரிய வண்ணக் காகிதங்களை ஒட்டி, அம்பர் அறையை வேறொரு அறையாக மாற்றிக் காட்ட நினைத்தனர். ஆனால்  நாஜிப்படையினர் எளிதில் அம்பர் அறையை அடையாளம் கண்டுகொண்டனர்.\n\nஇதையடுத்து அம்பர் சிற்பங்கள், அலங்காரங்கள் அனைத்தும்  இரண்டு வள்ளுநர்களின் மேற்பார்வையில்  36 மணி நேரத்தில் ஜெர்மன் வீரர்களால் கவனமாக அகற்றப்பட்டன. இதன்பிறகு 1941 அக்டோபர் 14, இல் ஜெர்மனியின் கோனிக்ஸ்பெர்க் கோட்டையில் இந்த அம்பர் பொக்கிசங்கள் கண்காட்சியாக வைக்கப்பட்டன. 1941 நவம்பர் 13 அன்று கோனிக்ஸ்பெர்க் செய்தித்தாள் கோனிக்ஸ்பெர்க் கோட்டையில் அம்பர் அறை  கண்காட்சி குறித்து அறிவிப்பு வெளியானது.\n\nSection::::கோனிக்ஸ்பெர்க்கில் கடைசி நாட்கள்.\n1945 சனவரி 21 மற்றும் 24 ஆகிய காலகட்டத்தில் அம்பர் அறை பொக்கிசங்கள் எல்லாம் இட்லரின் கட்டளைப்படி வேறொரு ரகசிய இடத்துக்குக் கொண்டு செல்லப்பட்டுவிட்டன. \n\n1944 ஆகத்தில் கோனிக்ஸ்பெர்க் கோட்டை மீது ராயல் ஏர் ஃபோர்சால் வான்வழித் தாக்குதல் நடத்தப்பட்டது.   1945 ஏப்ரலில் நடந்த இறுதிப் போருக்கு  முன்னர், செஞ்சேனையின்  பீரங்கிகளால் இது மிகுதியான சேதத்துக்கு ஆளானது.\n\nSection::::புனரமைப்பு.\n1979இல் சோவியத் அரசு, அம்பர் அறையை புஸ்கின் கோட்டையில் மீண்டும் உருவாக்குவதற்கான வேலைகளை ஆரம்பித்தது. நாற்பது பேர் அடங்கிய உருசிய, ஜெர்மானிய சிற்பக் கலைஞர்கள் இந்த வேலையில் சுமார் 24 ஆண்டுகள் ஈடுபட்டனர். இதை உருவாக்க பழைய ஓவியங்கள் மற்றும் பழைய கருப்பு வெள்ளை ஒளிபப்படங்கள் போன்றவற்றை பயன்படுத்தி அசல் அம்பர் அறையைக் கண்முன் கொண்டுவர முயற்சி மேற்கொள்ளப்பட்டது. இதில் பொருத்தப்பட்ட அசல் அம்பர் பலகைகள் மற்றும் அலங்காரப் பொருட்களில் 350 நிறங்கள் கொண்ட அம்பர்கள் கொண்டுள்ளன.  திறமையான தொழிலாளர்கள் இல்லாத‍து ஒரு சிக்கலாக இதை உருவாக்குவதில் இருந்த‍து. இதனால் புதிய அம்பர் அறையில் மிக நுட்பமான வேலைப்பாடுகளில் சிறு குறைகள் உண்டு.\n\nஇந்த அறை புனரமைப்பு திட்டமானது தொடக்கத்தில் இருந்தே நிதி நெருக்கடியால் பாதிக்கப்பட்டு வந்த‍து. ஜேர்மன் நிறுவனமான ஈ.ஆன் இடமிருந்து $ 3.5 மில்லியன் நன்கொடை வழங்கப்பட்டது.   2003 ஆம் ஆண்டளவில், உருசிய கைவினைஞர்களால் இதன் பெரும்பாலான வேரை முடிக்கப்பட்டது. இந்த புதிய அம்பர் அறையானது உருசியன் ஜனாதிபதி விளாதிமிர் பூட்டின் மற்றும் செருமனியின் சான்சுலர்  கெர்ஃகாத் சுரோடர் ஆகியோரால் செயிண்ட் பீட்டர்ஸ்பர்க் நகரின் 300 வது ஆண்டு நிறைவையொட்டி திறக்கப்பட்டது. அர்ப்பணிக்கப்பட்டது.\n\nபெர்லினுக்கு அருகில் கிளீன்மச்சோவில் அசல் அம்பர் அறையின் ஒரு சிற்றுருவிலான ஒரு அம்பர் அறை உள்ளது. இது பெர்லின் சிற்றுரு சேகரிப்பாளரான உல்லா கிளிங்க்பில்  அசல் கிழக்கு பாரசீக அம்பரால் செய்யப்பட்ட இந்த  சிற்றுரு நகலைக் கொண்டிருந்தார்.\n"}
{"id": "422237", "url": "https://ta.wikipedia.org/wiki?curid=422237", "title": "ஐதராபாத் பொதுப் பள்ளி", "text": "ஐதராபாத் பொதுப் பள்ளி\n\nஐதராபாத் பப்ளிக் ஸ்கூல் (\"The Hyderabad Public School, Begumpet\" (HPS, Begumpet) என்பது இந்தியாவின் தெலங்கானாவின் ஐதராபாத்தில் உள்ள ஒரு தனியார் பள்ளி ஆகும். இந்தப்பள்ளியானது 1923 ஆம் ஆண்டு  ஐதராபாத்தின் ஏழாவது நிசாமான, உஸ்மான் அலி கானால் \"ஜாகிர்தார் கல்லூரி\" என்ற பெயரில் நிறுவப்பட்டது.  இந்தக் கல்விக்கூடத்தின் நோக்கம், நவாப், சாகிர்தார் போன்ற பிற உயர்குடி மக்களின் குழந்தைகளுக்கு உலகத் தரம் வாய்ந்த கல்வியை வழங்குவது ஆகும். இந்தப் பள்ளியை வடிவமைத்தவர் தலைமைக் கட்டிட வடிவமைப்பாளரான நவாப் கான் பகதூர் மிஸ்ரா பெய்க் என்பவராவார். 1950இல் ஜமீன்தாரி முறை ஒழிந்ததை அடுத்து 1951இல் இந்தப் பள்ளியின் பெயர் ஐதராபாத் பப்ளிக் ஸ்கூல் என்றானது. இந்தப் பள்ளி வளாகமானது 152 ஏக்கர் பரப்பளவில் அமைந்துள்ளது.\n\nஇங்கு முன் துவக்கப்பள்ளியில் இருந்து 12 ஆம் வகுப்பு (வயது 3 முதல் 17 வயது வரை) வரை குழந்தைகளுக்கு கற்பிக்கப்படுகிறது. இந்தப் பள்ளி இந்திய பள்ளி சான்றிதழ் தேர்வுகள் சபை  அமைப்பின் அங்கீகாரம் பெற்றது. இப்பள்ளியை ஐதராபாத் பொது பள்ளி சங்கம் மற்றும் ஆளுநர் வாரியத்தால் நிர்வகிக்கப்படுகிறது.\n\nSection::::அங்கீகாரம்.\nகல்வி உலகம்: 2018-19 ஆண்டுக்கான பள்ளிகளின் தரவரிசைப் பட்டியலில் தெலுங்கானா மாநிலம் மற்றும் ஐதராபாத் நாகர அளவில் முதலிடத்திலும் தேசிய அளவில் மூன்றாம் இடத்திலும் உள்ளது.\n\n\n"}
{"id": "422239", "url": "https://ta.wikipedia.org/wiki?curid=422239", "title": "சௌமியா சர்கார்", "text": "சௌமியா சர்கார்\n\nசௌமியா சர்கார் (Soumya Sarkar (வங்காளம்: সৌম্য সরকার) (பிறப்பு:பெப்ரவரி 25, 1993) வங்காளாதேச துடுப்பாட்ட அணியின் துடுப்பாட்டக்காரர் ஆவார். இடது கை மட்டையாளரான இவர் வலது கை வேகப் பந்துவீச்சாளரும் ஆவார்.\n\nSection::::துடுப்பாட்ட வாழ்க்கை.\nசர்கார் பெப்ரவரி 25, 1993 இல் சட்கிராவில் பிறந்தார். துவக்கவீரராக இவர் களம் இறங்குகிறார். 2010 மற்றும் 2012 ஆம் ஆண்டுகளில் நடைபெற்ற 19 வயதிற்கு உட்பட்டோருக்கான உலகக் கிண்னத் துடுப்பாட்டப் போட்டியில் இவர் விளையாடியுள்ளார். 2010-11 ஆம் ஆண்டுகளில் குல்னா மாகாணம் சார்பாக முதல் தரத் துடுப்பாட்டப் போட்டிகளில் இவர் அறிமுகமனார். நவமபர், 2013 இல் நியூசிலாந்துத் துடுப்பாட்ட அணிக்கு எதிரான பன்னாட்டு இருபது20 போட்டித் தொடரில் இவருக்கு இடம் கிடைத்தது. ஆனால் விளையாடும் அணியில் இடம் கிடைக்கவில்லை. 2014 ஆம் ஆண்டில் சிம்பாப்வே துடுப்பாட்ட அணி வங்காளதேசத்தில் சுற்றுப் பயணம் செய்து விளையாடியது. அந்தத் தொடரில் இறுதி ஒருநாள் பன்னாட்டுத் துடுப்பாட்டப் போட்டியில் இவருக்கு வாய்ப்பு வழங்கப்பட்டது.\n\n2015 ஆம் ஆண்டு ஆத்திரேலியா மற்றும் நியூசிலாந்தில் நடைபெற்ற 2015 துடுப்பாட்ட உலகக்கிண்ணத்தில் விளையாடும் வாய்ப்பினைப் பெற்றார். வங்காளதேச பிரீமியர் லீக் தொடரில் ராங்பூர் ரைடர்ஸ் அணிக்காகவும், நேஷனல் கிரிக்கெட் லீக்கில் குல்னா மாகாணம் சார்பாகவும் தாக்கா பிரீமியர் லீக் தொடரில் பிரைம் பேங்க் கிளப் சார்பாகவும் உள்ளூர்ப் போட்டிகளில் விளையாடி வருகிறார். டிசம்பர்1, 2014 இல் சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். சேர்-இ-பங்களா துடுப்பாட்ட அரங்கத்தில் பாக்கித்தான் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் தனது முதல் நூறு ஓட்டங்களைப் பதிவு செய்தார். 2015 ஆம் ஆண்டில் நடைபெற்ற உலகக் கிண்னத் துடுப்பாட்டப் போட்டியில் வங்காளதேச அணியின் சார்பாக விளையாடினார். உலகக் கிண்ணத் தொடரில் அதிக கேட்ச்சுகள் பிடித்த வீரர் எனும் சாதனையைப் படைத்தார். இதர்கு முன்னதாக முகமது கைஃப் மற்றும் உமர் அக்மல் ஆகியோர் இந்தச் சாதனையைப் படைத்துள்ளனர். ஏப்ரல் ,2015 இல் பாக்கித்தான் துடுப்பாட்ட அணிக்கு எதிரான பன்னாட்டு இருபது20 போட்டியில் அறிமுகமானார். ஏப்ரல் 25, 2015 இல் பாக்கித்தான் துடுப்பாட்ட அணிக்கு எதிரான போட்டியில் 145 ஓட்டங்கள் எடுத்தார் இதே அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார்.\n\nசௌமியா சர்கார் , இலங்கைத் துடுப்பாட்ட அணிக்கு எதிரான வங்காளதேசத் துடுப்பாட்ட அணியின் 100 ஆவது தேர்வுத் துடுப்பாட்டத்தில் விளையாடினார். இந்தப் போட்டியின் முதல் ஆட்டப் பகுதியில் 61 ஓட்டங்களும் 5 கேட்சுகளையும் பிடித்தார். இதன் மூலம் ஒரு தேர்வுத் துடுப்பாட்டப் போட்டியில் அதிக கேட்சுகள் பிடித்த வங்காளதேச வீரர் எனும் சாதனை படைத்தார். மேலும் ஒரு ஆட்டப் பகுதியில் நான்கு கேட்சுகள் பிடித்து அதிக கேட்சுகள் பிடித்த வங்காளதேச வீரர் எனும் சாதனை படைத்தார். 2018-2019 ஆண்டுகளில் நடைபெற உள்ள வங்காளதேச பிரீமியர் லீக் தொடரில் ராஜ்ஹாசி கிங்ஸ் அணி சார்பாக விளையாட உள்ளார்.\n\n"}
{"id": "422243", "url": "https://ta.wikipedia.org/wiki?curid=422243", "title": "தண்டந்தோட்டம் நடனபுரீசுவரர் கோயில்", "text": "தண்டந்தோட்டம் நடனபுரீசுவரர் கோயில்\n\nதண்டந்தோட்டம் நடனபுரீசுவரர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம் வட்டம் கும்பகோணம்-காரைக்கால் சாலையில் திருநாகேஸ்வரம் அருகே 4 கிமீ தொலைவில் தண்டந்தோட்டம் உள்ளது. \n\nSection::::இறைவன்,இறைவி.\nஇங்குள்ள இறைவன் நடனபுரீசுவரர் ஆவார். இறைவி சிவகாமசுந்தரி ஆவார். \n\nSection::::பிற சன்னதிகள்.\nமுன் மண்டபத்தில் நேரில் இறைவி சன்னதி உள்ளது. திருச்சுற்றில் சித்தி விநாயகர், சுப்பிரமணியர், நவக்கிரக சன்னதிகள் உள்ளன. \n"}
{"id": "422244", "url": "https://ta.wikipedia.org/wiki?curid=422244", "title": "கோயிற்குளம் எழுமேசுவரமுடையார் கோயில்", "text": "கோயிற்குளம் எழுமேசுவரமுடையார் கோயில்\n\nகோயிற்குளம் எழுமேசுவரமுடையார் கோயில் தமிழ்நாட்டில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nவேதாரண்யம் வட்டம் திருத்துறைப்பூண்டி வேதாரண்யம் சாலையில் ஆயக்காரன்புலத்தை அடுத்து பஞ்சநதிக்குளம் 4ஆவது சேத்தி என விசாரித்து கோயிலை அடையலாம். \n\nSection::::இறைவன்,இறைவி.\nஇங்குள்ள இறைவன் எழுமேசுவரமுடையார் ஆவார். இறைவி பாலினும் நன்மொழியாள் ஆவார். \n\nSection::::பிற சன்னதிகள்.\nதிருச்சுற்றில் ஆதி விநாயகர், சுப்பிரமணியர், பைரவர், சூரியன், சனீஸ்வரர் சன்னதிகள் உள்ளன. \n"}
{"id": "422245", "url": "https://ta.wikipedia.org/wiki?curid=422245", "title": "நசீர் உசைன்", "text": "நசீர் உசைன்\n\nநசீர் உசைன் (Nasir Hossain (பிறப்பு: நவமபர் 30, 1991) வங்காளதேசத் துடுப்பாட்ட அணியின் வீரர் ஆவார். இவர் வங்காளதேச அணி சார்பாக தேர்வுத் துடுப்பாட்டம், ஒருநாள் பன்னட்டுத் துடுப்பாட்டம் ஆகிய போட்டிகளில் விளையாடி வருகிறார். இவர் 2011 ஆம் ஆண்டில் சிம்பாப்வே துடுப்பாட்ட அணிக்கு எதிராக ஒருநாள் பன்னாட்டுத் துடுப்பாட்டப் போட்டில் அறிமுகமானார். செப்டமபர், 2011 இல் மேற்கிந்தியத் தீவுகள் துடுப்பாட்ட அணிக்கு எதிராக தேர்வுத் துடுப்பாட்டப் போட்டிகளில் அறிமுகமானார். பரிஷால் மாகாணத் துடுப்பாட்ட அனி, சிட்டகொங் மாகாணத் துடுப்பாட்ட அணி, ராஜ்ஹாசி மாகாண அணி, மற்றும் ராங்பூர் மாகாணத் துடுப்பாட்ட அணி ஆகிய அணிகள் சார்பாக உள்ளூர்ப் போட்டிகளில் விளையாடி வருகிறார். இவர் வங்காளதேசத்தில் உள்ள போக்ராவில் வளர்ந்தார்.\n\nSection::::ஆசியப் போட்டிகள்.\nநவம்பர், 2010 ஆம் ஆண்டில் நடைபெற்ற ஆசிய போட்டிகள் தொடரில் 13 பேர் கொண்ட வங்காளதேச அணியில் இடம்பிடித்தார். ஆப்கானித்தானில் நடைபெற்ற இறுதிப் போட்டியில் ஐந்து இலக்குகளால் வெற்றி பெற்று தங்கப் பதக்கம் பெற்றது.\n\nSection::::உள்ளூர்ப் போட்டிகள்.\n2012 ஆம் ஆண்டில் வங்காளதேசத் துடுப்பாட்ட வாரியம் ஆறு அணிகள் கொண்ட வங்காளதேச பிரீமியர் லீக் இருபது20 தொடரை நடத்தத் திட்டமிட்டது. அதற்காக நடந்த வீரர்கள் ஏலத்தில் குல்னா ராயல் பெங்கால் அணி இவரை 200,000 அமெரிக்க டாலர் மதிப்பில் ஏலத்தில் எடுத்தது.\n\nSection::::சர்வதேச போட்டிகள்.\nஆகஸ்டு 14, 2011 இல் சிம்பாப்வே துடுப்பாட்ட அனிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் வங்காளதேச அணி 58 ஓட்டங்களில் 6 இலக்குகளை இழந்தது. அந்த நிலையில் 19 வயதான நசீர் உசைன் 92 பந்துகளில் 62 ஓட்டங்களை எடுத்து அனியின் மொத்த ஓட்டங்களை 188 ஆக உயரச் செய்தார். ஆனால் சிம்பாப்வே துடுப்பாட்ட அணி ஏழு இலக்குகள் வித்தியாசத்தில் வெற்றி பெற்றது. இந்தத் தொடரின் இறுதி ஆட்டத்தில் இவர் வீசிய பந்தில் கீகன் மேத் காயமானார்.\n\nசிம்பாப்வே துடுப்பாட்ட அணிக்கு எதிரான தொடரினை 3-2 என இழந்தது. பின் அக்டோபர் மாதம் மேற்கிந்தியத் தீவுகள் அணி வங்காளதேசத்தில் சுற்றுப் பயணம் செய்து ஒரு பன்னாட்டு இருபது20 , மூன்று ஒருநாள் பன்னாட்டுத் துடுப்பாட்டம் மற்றும் இரண்டு தேர்வுத் துடுப்பாட்டப் போட்டியில் விளையாடியது.இரண்டாவது ஒருநாள் பன்னாட்டுத் துடுப்பாட்டப் போட்டியில் இவர் 54 பந்துகளில் 50 ஓட்டங்கள் எடுத்தார். கீரன் பவல் இலக்கினை தனது முதல் இலக்காக வீழ்த்தினார். இந்தப் போட்டியில் 3 ஓட்டங்களை மட்டுமே விட்டுக் கொடுத்து 2 இலக்குகளை வீழ்த்தி மேற்கிந்தியத் தீவுகளை 61 ஓட்டங்களில் ஆட்டமிழக்கச் செய்ய உதவினார். இந்தத் தொடரினையும் 2-1 என வங்காளதேச அணி இழந்தது.\n\nநவம்பர் மாதத்தில் பாக்கித்தான் துடுப்பாட்ட அணி வங்காளதேசத்தில் சுற்றுப் பயணம் செய்து மூன்று ஒருநாள் பன்னாட்டுத் துடுப்பாட்டப் போட்டியில் விளையாடியது. அதன் இரண்டாவது போட்டியில் தனது முதல் நூறு ஓட்டங்களைப் பதிவு செய்தார். அந்தப் போட்டியில் 134 பந்துகளில் 100 ஓட்டங்கள் எடுத்தார். மேலும் ஆட்டநாயகன் விருதினையும் பெற்றார். இருந்தபோதிலும் அந்தப் போட்டியில் வங்காளதேச அணி தோல்வி அடைந்தது. மார்ச் 11, 2013 இல் இலங்கைத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் தனது முதல் நூறு ஓட்டங்களைப் பதிவு செய்தார்.அந்தப் போட்டியில் 151 பந்துகளில் 100 ஓட்டங்களை எடுத்தார். அதில் 9 நான்குகளும் அடங்கும். பின் அதே அணிக்கு எதிரான முதல் ஒருநாள் துடுப்பாட்டப் போட்டியில் 59 பந்துகளில் இறுதிவரை ஆட்டமிழக்காமல் 73 ஓட்டங்களை எடுத்தார். மூன்றாவது போட்டியில் 27 பந்துகளில் 33 ஓட்டங்கள் எடுத்தார்.\n"}
{"id": "422246", "url": "https://ta.wikipedia.org/wiki?curid=422246", "title": "தஞ்சைத் தளிக்குளம் தளிக்குளநாதர் கோயில்", "text": "தஞ்சைத் தளிக்குளம் தளிக்குளநாதர் கோயில்\n\nதஞ்சைத் தளிக்குளம் தளிக்குளநாதர் கோயில் தஞ்சாவூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதஞ்சாவூர் நகரில் சிவகங்கைப் பூங்காவின் உள்ள குளத்தின் நடுவில் இக்கோயில் உள்ளது.\n\nSection::::தளிக்குளம்.\nபு.மா.ஜெயசெந்தில்நாதன் தன் நூலில் \"தஞ்சையில் உள்ளதாலும், கோயிலையுடைய குளம் ஆதலாலும் இது தஞ்சைத் தளிக்குளம் எனப்படுகிறது. இது ஒரு வைப்புத்தலமாகச் சொல்லப்படுகிறது\" என்று குறிப்பிட்டுள்ளார். குடவாயில் பாலசுப்ரமணியன் தன் நூலில் \"சிவகங்கைக்குளம்தான் தளிக்குளம் எனக் கூறுவதற்குப் போதுமான தெளிவான சான்றுகள் இல்லை. இது எப்போது தோண்டப்பெற்ற குளம் என்பதற்கு எந்தச் சான்றும் கிடையாது. நாயக்கர் மற்றும் மராட்டியர் கால ஆவணங்களில் இக்குளம் பற்றிப் பேசப்படுகிறதேயன்றி, அதற்கு முந்தைய காலத்தியக் குறிப்புகள் கிடைக்கவில்லை. குளத்தின் நடுமேடையில் உள்ள சிவலிங்கம் பின்னாளில் வைக்கப்பெற்றதாகும். அத்திருமேனியைத் தளிக்குளத்து மகாதேவர் என்று கூறுவது ஏற்புடையாகாது\" என்று குறிப்பிட்டுள்ளார்.\n\nSection::::சிறப்பு.\nகுளக்கரையிலிருந்து லிங்கத்திருமேனியைப் பார்க்கலாம். லிங்கத் திருமேனிக்கு எதிரில் நந்தி, பலி பீடம் ஆகியவை உள்ளன. படகுத்துறையிலிருந்து இழுவை ரயிலில் சென்றால் குளத்தின் நடுவில் உள்ள கோயிலை அடையலாம். \n\nSection::::குடமுழுக்கு.\nசிவகங்கை பூங்கா குளத்தின் நடுவில் உள்ள சிவலிங்கசுவாமி கோயிலில் 10 நவம்பர் 2019 அன்று குடமுழுக்கு நடைபெற்றது. \n"}
{"id": "422250", "url": "https://ta.wikipedia.org/wiki?curid=422250", "title": "மூன் அங்காடி", "text": "மூன் அங்காடி\n\nமூன் அங்காடி \"(Moon Market)\" என்பது பாக்கித்தானிலுள்ள ஒரு பெரிய பிரபலமான அங்காடியாகும். இவ்வங்காடி லாகூரின் துணை நகரமான அல்லாமா இக்பால் நகரத்தில் அமைந்துள்ளது. இவ்வங்காடியில் நூற்றுக்கும் மேற்பட்ட கடைகள், உணவு அங்காடிகள் , தங்கும் விடுதிகள், பொழுது போக்கு இடங்கள் மற்றும் கடைகள், மளிகை கடைகள் முதலியவை அமைந்துள்ளன. \nஇவங்காடியில் ஏற்கனவே கட்டப்பட்ட 67 கடைகளை, 2016 ஆம் ஆண்டு மார்ச் மாதம் லாகூர் வளர்ச்சி அமைப்பு ஏலம் விட முடிவு செய்தது. லாகூர் நகரத்தின் வர்த்தகம் மற்றும் வியாபாரத்தை ஊக்குவிக்கும் விதமாக அதிக தொகை செலுத்தி ஏலம் எடுப்பவருக்கு அக்கடைகளை வழங்கவும் முடிவு செய்தது. இங்கு வரும் வாடிக்கையாளர்களின் வாகனங்களை பாதுகாப்புடன் நிறுத்துவதற்கு வசதியாக இந்த பத்து அடுக்கு மாடியில் இரண்டு மாடிகள் ஒதுக்கப்பட்டன. இவ்வாகனம் நிறுத்தும் இடத்தில் 400 வாகனங்களும், 500 இரு சக்கர வாகனங்களும் ஒரே நேரத்தில் நிறுத்த இயலும், எதிர்காலத்தில் அங்காடியின் மேற்கூரையில் ஒரு கூரை உணவு விடுதி அமைக்கவும் திட்டமிடப்பட்டுள்ளது. இங்கிருந்து அங்காடியைச் பறவைப் பார்வையுடன் சுற்றிப்பார்த்து இரசிக்க இயலும். \n"}
{"id": "422253", "url": "https://ta.wikipedia.org/wiki?curid=422253", "title": "குவாஜர் வம்சம்", "text": "குவாஜர் வம்சம்\n\nகுவாஜர் வம்சம் (Qajar dynasty) (; \"\"; ) கிபி 1794 முதல் 1925 முடிய ஈரானை ஆண்ட சியா இசுலாமிய அரச மரபாகும். \n\nதுருக்கிய வழித்தோன்றல்களான பழங்குடி இன குவாஜர் வம்சத்தினர் ஆண்ட நிலப்பரப்புகளை பாரசீகத்தின் பரந்த பேரரசு என்பர் ( \"\"). \n\nஈரானை ஆண்ட சண்டு வம்சத்தின் இறுதி மன்னரான லோட்டப் அலி கானை பதவி நீக்கிய குவாஜர் வம்சத்தினர், 1794ல் ஈரானை தங்களது முழுக்கட்டுப்பாட்டில் கொண்டு வந்தனர். 1796-இல் குவாஜர் வம்சத்தின் முதல் மன்னர் முகமது கான் குவாஜர், வடகிழக்கு ஈரானின் மஷாத் நகரைக் கைப்பற்றி,\n\nகுவாஜர் வம்சத்தினர் உருசியாவுடன் நடத்தியப் போரில் காக்கேசியா பகுதிகளான ஜார்ஜியா, அசர்பைஜான் மற்றும் ஆர்மீனியா உள்ளிட்ட பல பகுதிகளை உருசியப் பேரரசிடம் இழந்தது. \n\nSection::::காக்கேசியப் பகுதிகளை மீண்டும் கைப்பற்றுதல்.\nஉருசியப் பேரரசின் இராணுவப் பாதுகாப்பு பெற்ற ஜார்ஜியா போன்ற காக்கேசியா பகுதிகளை குவாஜர் வம்சத்தினர் மீண்டும் கைப்பற்றினார்.\n\nSection::::உருசியாவுடனான போரில் இழந்த பகுதிகள்.\n12 செப்டம்பர் 1801ல் குவாஜர் வம்ச மன்னர் ஆகா முகமது கான் குவாஜர் இறந்த நான்கு ஆண்டுகள் கழித்து, உருசியப் பேரரசு, கிழக்கு ஜார்ஜியப் பகுதிகளை தன்னில் இணைத்துக் கொண்டது. 1804ல் நடைபெற்ற கஞ்சாப் போரில் ருசியாப் பேரரசு பாரசீகத்தின் கஞ்சா நகரத்தை, உருசியர்கள் முற்றிலும் அழித்தனர். இதனால் 1804 – 1813-களில் உருசியப் - பாரசீகப் போர் நடைபெற்றது.\nபதே அலி ஷா தலைமையில் (ஆட்சிக் காலம்|r]. 1797-1834) குவாஜர்கள், பாரசீகத்தின் வடக்குப் பகுதிகளைக் கைப்பற்றியிருந்த உருசியப் பேரரசின் மீது போர் தொடுத்தனர். \n\nஇப்போர்க் காலமானது பாரசீகத்தின் பொருளாதாரம் மற்றும் இராணுவ உத்திகள் மீது உருசியப் பேரரசின் ஆதிக்கம் வெளிப்படுத்தியது. இப்போரில் குவாஜர் இராணுவம் பெரும் தோல்வியை சந்தித்தது. 1813ல் உருசியாவுடன் செய்து கொண்ட குலிஸ்தான் போர் நிறுத்த உடன்படிக்கையின் படி, பாரசீகம் காக்கேசியாவின் தற்கால ஜார்ஜியா, அசர்பைஜான் மற்றும் ஆர்மீனியா போன்ற பல பகுதிகளை உருசியாவிற்கு விட்டுக்கொடுக்க வேண்டியதாயிற்று.\n\nபத்தாண்டுகள் கழித்து குலிஸ்தான் உடன்படிக்கையை மீறி உருசியப் படைகள் ஈரானின் எரிவான் ஆளுநரகத்தை கைப்பற்றினர். இதனால் 1826 - 1828ல் மீண்டும் பாரசீக - உருசியப் போர் மூண்டது. இப்போர் பாரசீக குவாஜர்களுக்கு பெரும் பின்னடைவாக இருந்தது. 1828ல் உருசியா - ஈரான் செய்து கொண்ட துருக்மென்சாய் உடன்படிக்கையின் படி, தெற்கு காக்கேசியாவின் தற்கால ஆர்மீனியா, அசர்பைஜான் போன்ற பகுதிகள் முழுவதும், உருசியாவிற்கே உரியது என பாரசீகத்தின் குவாஜர்கள் ஏற்றுக்கொண்டனர். ஒப்பந்தப்படி உருசியாவிற்கும் -பாரசீகத்திற்கு இடையே புது எல்லையாக, ஆரஸ் ஆறு அமைந்தது. இந்த இரண்டு ஒப்பந்தங்களால் ஈரான் தனது காக்கேசியா நிலப்பரப்புகளை உருசியாவிடம் இழந்தது. \n\nSection::::காக்கேசிய முஸ்லீம்கள் புலம்பெயர்தல்.\nஇரு உருசிய-பாரசீக ஒப்பந்தங்களின் படி, உருசியாவிடம் இழந்த தெற்கு காக்கேசியப் பகுதிகளில் வாழ்ந்த முஸ்லீம் பாரசீக இனக் குழுக்கள், பாரசீகத்தின் மையப் பகுதிகளில் புலம்பெயர்ந்ந்தனர். \n\nSection::::குவாஜர்களின் வளர்ச்சி மற்றும் வீழ்ச்சி.\nபாரசீக குவாஜர் அரச மரபின் மன்னர் நசீர் அல்-தீன் ஷா ஆட்சிக் காலத்தில் மேற்கத்திய அறிவியல், தொழில்நுட்பம், கல்வி முறைகளை ஈரானில் அறிமுகப்படுத்தினார். 1856ல் நடைபெற்ற ஆங்கிலேய-பாரசீகப் போரில், ஆங்கிலேயர்கள் பாரசீகத்தின் ஹெராத் நகரத்தைக் கைப்பற்றி ஆப்கானித்தானுடன் இணைத்தனர். மேலும் பாரசீக வளைகுடாவின் பல பகுதிகளை ஆங்கிலேயர்கள் கைப்பற்றினர். குவாஜர் வம்ச மன்னர்கள் ஆங்கிலேயர்களுக்கு பல வணிக நடவடிக்கைகளுக்கு ஆதரவு அளித்தனர். \n\nகுவாஜர் வம்ச மன்னர் அமீர் கபீர், 1851ல் தாரூல் பனூன் எனும் மிகப்பெரிய பல்கலைக்கழகத்தை நிறுவினார். இப்பல்கலைக் கழகம் மேற்கத்திய முறையில் கல்வி பயிற்றுவிக்கப்பட்டது. \n\nமன்னர் அமீர் கபீர் உருசியா உள்ளிட்ட மேற்கத்திய நாடுகளின் கல்வி அறிஞர்களைக் கொண்டு, ஈரானில் பன்னாட்டு மொழிகள், நவீன மருத்துவம், சட்டம், புவியியல், வரலாறு, பொருளாதாரம் மற்றும் பொறியல் போன்ற படிப்புகளை ஈரானிய மாணவர்களுக்கு கற்றுக் கொடுக்க ஆதரவு அளித்தார். \n\nSection::::அரசமைப்புச் சட்ட புரட்சி.\nசனவரி 1906ல் ஈரானில் அரசமைப்புச் சட்டத்தை இயற்றக் கோரி மக்கள் போராட்டங்களில் ஈடுபட்டனர். அக்டோபர் 1906ல் நாடாளுமன்றப் பிரதிநிதிகள் தேர்ந்தெடுக்கப்பட்டு, அரசமைப்பு சட்டம் இயற்றப்பட்டது. 30 டிசம்பர் 1906ல் மன்னரால் கையொப்பமிடப்பட்ட அரசமைப்புச் சட்டத்தில் மன்னரின் வரம்பற்ற அதிகாரம் குறைக்கபப்ட்டது. \n\nமன்னர் முகமது அலி ஷா (ஆட்சிக் காலம் 1907–1909), உருசியாவின் உதவியுடன் அரசமைப்பு சட்டத்தை முடக்கியும், நாடாளுமன்றத்தை கலைத்தும் ஆனையிட்டார். சூலை 1909ல் முகமது வலி கான் தலைமையிலான அரசமைப்புப் புரட்சிப் படைகள், தெகுரானை நோக்கிச் சென்று, மன்னர் முகமது அலி ஷாவை உருசியாவிற்கு நாடு கடத்தி, அரசமைப்புச் சட்டத்தையும், நாடாளுமன்றத்தையும் மீண்டும் நிலைநாட்டினார்கள். 16 சூலை 1909ல் ஈரானிய நாடாளுமன்றம் முகமது அலி ஷாவின் 11 வயது மகன் அகமது ஷா குவாஜரை ஈரானிய மன்னராக அறிவித்தது. சூலை 1907ல் ஈரானின் வடக்கு பகுதியில் உருசியர்களும், கிழக்கு மற்றும் தெற்குப் பகுதிகளில் ஆங்கிலேயர்களும் ஆதிக்கம் செலுத்தினர். ஈரானின் நடுப்பகுதி மற்றும் மேற்கு பகுதியை நடுநிலைப் பகுதியாக விட்டு வைத்தனர்.\n\nSection::::முதல் உலகப் போரும், அதன் தொடர்பான நிகழ்வுகளும்.\nமுதல் உலகப் போரில் ஈரான் நடுநிலை வகித்தது. இருப்பினும் உதுமானியப் பேரரசு, ஈரானை முற்றுகையிட்டது. \n\nSection::::குவாஜர் வம்சத்தின் வீழ்ச்சி.\nபிப்ரவரி 1921ல் ஈரானியப் படைத்தலைவரான ரேசா ஷா, இராணுவப் புரட்சி மூலம் ஈரானிய மன்னராக முடிசூட்டிக் கொண்டார். குவாஜர் வம்சத்தின் இறுதி மன்னரான அகமது ஷாவை நாடு கடத்தியதன் மூலம், ஈரானில் குவாஜர் வம்சத்தின் ஆட்சி முடிவிற்கு வந்தது. ரேசா கான் தன்னை பகலவை வம்சத்தின் முதல் ஈரானிய மன்னராக அறிவித்துக் கொண்டார். பகலவி வம்ச மன்னர்கள், ஈரானை 1925 முதல் 1941 முடிய ஆட்சி செய்தனர்.\n\n\n\n"}
{"id": "422262", "url": "https://ta.wikipedia.org/wiki?curid=422262", "title": "அப்சரித்து வம்சம்", "text": "அப்சரித்து வம்சம்\n\nஅப்சரித்து வம்சம் (Afsharid dynasty () இவ்வம்சத்தினர் பாரசீகத்தின் வடகிழக்கில் வாழ்ந்த துருக்கிய பழங்குடி அப்சரித்து இன மக்கள் ஆவார். இராணுவ வலிமை படைத்த அப்சரித்து வம்சத்தினர் பாரசீகத்தில், பதினெட்டாம் நூற்றாண்டின் நடுப்பகுதியில், கிபி 1736ல் நாதிர் ஷா என்ற படைத்தலைவர் தலைமையில், சபாவித்து வம்சத்தின் இறுதி மன்னரை வென்று, நாதிர் ஷா தன்னை ஈரானின் மன்னராக அறிவித்துக் கொண்டார். அப்சரித்து வம்சத்தினர் ஈரானை கிபி 1736 முதல் 1796 முடிய அறுபது ஆண்டுகள் ஆட்சி செய்தனர். அப்சரித்து வம்சத்தினருக்குப் பின் குவாஜர் வம்சத்தினர் ஈரானை ஆண்டனர்.\n\nபாரசீக அப்சரித்து வம்சத்தின் மன்னர் நாதிர் ஷாவின் ஆட்சிப் பரப்பில் தற்கால ஈரான் உள்ளிட்ட ஆர்மீனியா, ஜார்ஜியா, அசர்பைஜான், உஸ்பெகிஸ்தான், துருக்மெனிஸ்தான் வடக்கு காக்கேசியாப் பகுதிகள், பகுரைன், ஓமன், ஈராக்கின் பகுதிகள், ஆப்கானித்தான் மற்றும் பாகிஸ்தான் நாடுகள் இருந்தது. \n\nஅப்சரித்து வம்சத்தின் நாதிர் ஷாவின் மறைவிற்குப் பின்னர் அவரது பேரரசு சந்த் இராச்சியம், துராணி இராச்சியம், கர்டிலி-காகேத்தி எனும் ஜார்ஜியா மற்றும் காக்கேசியா கானகங்கள் எனப் பலவாகச் சிதறுண்டது. அதனால் அப்சரித்து வம்சத்தினர் தங்கள் இறுதிக் காலத்தில் பாரசீகத்தின் வடகிழக்கில் அமைந்த குராசான் என்று குறுகிய பகுதியை மட்டும் ஆட்சி செய்தனர். \n\nஇறுதியாக குவாஜர் வம்சத்தின் முகமது கான் குவாஜர் என்பவர் 1796ல் அப்சரித்து வம்சத்தின் ஆட்சியை முற்றிலுமாக ஈரானிலிருந்து அகற்றி பாரசீகப் பேரரசை நிறுவினார். \n\nSection::::அப்சரித்து வம்சத்தின் தோற்றம்.\nஅப்சரித்து வம்சத்தின் நிறுவனரான நாதிர் ஷா தற்கால ஈரானின் வடகிழக்கில் உள்ள குராசான் பகுதியில் துருக்கிய அப்சரித்து நாடோடிப் பழங்குடி இனத்தில் பிறந்தவர். நாதிர் ஷா அப்பகுதியில் பழங்குடியினத் தலைவராக உயர்ந்தார்.\n\nநாதிர் ஷா சபாவித்து பேரரசின் பாரசீகப் படையில் சேர்ந்து, 1729ல் பாரசீகத் தலைநகரைக் கைப்பற்ற வந்த ஆப்கானியப் படைகளின் தலைவர் அஷ்ரப் கானை விரட்டியடித்தார். \n\nஉதுமானியப் பேரரசு மற்றும் உருசியப் பேரரசுகளிடம் இழந்த பாரசீகத்தின் நடு ஆசியாவின் பகுதிகளை நாதிர் ஷா மீட்டெடுத்தார்.\n\nSection::::உதுமானியப் பேரரசுடன் போர் மற்றும் காக்கேசியப் பகுதிகளை மீண்டும் வெல்லுதல்.\n1735ல் நாதிர் ஷா உதுமானியப் பேரரசின் பகுதிகளான தற்கால ஆர்மீனியா மற்றும் ஜார்ஜியாவை வென்றார். உருசியப் பேரரசிடம் இருந்த ஈரானியப் பகுதிகளான தெற்கு காக்கேசியப் பகுதிகளை மீண்டும் பாரசீகப் பேரரசில் இணைத்தார். \n\nSection::::நாதிர் ஷா மன்னராதல்.\n8 மார்ச் 1736ல் பாரசீகத்தின் மன்னராக 8 மார்ச் 1736ல் உதுமானியப் பேரரசு|உதுமானியப் பேரரசின்]] தூதுவர் முன்னிலையில் நாதிர் ஷாவிற்கு முடிசூட்டப்பட்டது.\n\nSection::::மொகலாயப் பேரரசின் மீது படையெடுத்தல்.\n \n\nவடக்கு பாரசீகத்தின் துருக்கிய அஃப்ஷர் வம்சத்தின் நாதிர் ஷா1738 ஆம் ஆண்டு கந்தகாரை கைப்பற்றி, கஜினி, காபூல், பெசாவர், சிந்து மற்றும் லாகூர் பகுதிகளைக் கைப்பற்றி, பின்னர் சிந்து ஆற்றை கடந்து, முகலாயப் பேரரசின் பகுதியில் புகுந்தார். அப்போது தில்லி முகலாய மன்னர் முகம்மது ஷாவின் படைகளுக்கும், நாதிர் ஷாவின் படைகளுக்கும், 1739 ல் அரியானாவின் கர்ணல் பகுதியில் போர் நடைபெற்றது. இப்போரில் 30 ஆயிரத்திற்கும் மேற்பட்ட மொகலாய வீரர்களை, நாதிர் ஷாவின் படைகள் கொன்று குவித்தது. தோல்வியடைந்த முகமது ஷா, நாதிர் ஷாவுடன் செய்து கொண்ட உடன்படிக்கையின் விளைவாக கோஹினூர் வைரமும், விலை மதிப்பு மிக்க மயிலாசனமும், கோடிக்கணக்கான ரூபாய் மதிப்புள்ள தங்க நகைகளும் நாதிர் ஷாவுக்கு கொடுக்கப்பட்டன. முகமது ஷாவின் மகளை, நாதிர் ஷா தன் மகனுக்கு திருமணம் செய்வித்தார்.\n\nSection::::நடு ஆசியா பகுதிகளை கைப்பற்றல்.\nஇந்தியப் படையெடுப்பிற்குபின் நாதிர் ஷா தன் மகன் ரேசா குவாலி மிர்சாவை பெரும் படைகளுடன் அனுப்பி நடு ஆசியாவின் திரான்சாக்சியானா பகுதிகளை கைப்பற்றினார். \n\nSection::::அப்சரித்து வம்சத்தின் வீழ்ச்சி.\n1747ல் நாதிர் ஷா இறப்பிற்கு பின் அவரது அண்ணன் மகன் அடில் ஷா, தன்னை பாரசீகப் பேரரசின் மன்னராக அறிவித்துக் கொண்டார். அதே நேரத்தில், முன்னாள் கருவூலத்துறை அமைச்சராக இருந்த அகமது ஷா துரானி தன்னை துராணிப் பேரரசராக அறிவித்துக் கொண்டார். பாரசீகத்தின் கிழக்கு பகுதிகள் மற்றும் ஆப்கானித்தான் ஆகியவை துராணிப் பேரரசின் பகுதிகளானது. பாரசீகத்தின் நடு ஆசியாப் பகுதியின் கர்டிலி-காக்கேத்தி இராச்சியம் ஜார்ஜியர்களின் ஆட்சியின் கீழ் சென்றது. \n\nநடு ஆசியாவின் அசர்பைஜான், ஆர்மீனியா போன்ற பகுதிகள் தன்னாட்சி நாடுகளாக அறிவித்துக் கொண்டது. அப்சரித்து வம்சத்தின் இறுதி காலத்தின் அதன் ஆட்சிப் பரப்பு, கிழக்கு பாரசீகத்தின் கொரசான் மாகாணம் அளவில் சுருங்கியது\n\n1796ல் குவாஜர் வம்சத்தின் முகமது கான் குவாஜர், கிழக்கு பாரசீகத்தின் மசுகது நகரத்தைக் கைப்பற்றி, அப்சரித்து வம்சத்தை முடிவுக்கு கொண்டு வந்தார்.\n\n\n\n"}
{"id": "422278", "url": "https://ta.wikipedia.org/wiki?curid=422278", "title": "1,1,3,3- டெட்ராமெத்தாக்சிபுரோப்பேன்", "text": "1,1,3,3- டெட்ராமெத்தாக்சிபுரோப்பேன்\n\n1,1,3,3- டெட்ராமெத்தாக்சிபுரோப்பேன் (\"1,1,3,3-Tetramethoxypropane\") என்பது CH2(CH(OCH3)2)2. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற நீர்மமாகக் காணப்படும் இச்சேர்மம் மேலோன்டையால்டிகைடின் பாதுகாக்கப்பட்ட வடிவமாகக் கருதப்படுகிறது. பயனுள்ள வினைத்திறன் மிக்க இவ்வினையாக்கியை சேமித்து வைப்பது மிகவும் கடினமாகும்.\n"}
{"id": "422284", "url": "https://ta.wikipedia.org/wiki?curid=422284", "title": "லூமியேர்-பார்பியர் முறை", "text": "லூமியேர்-பார்பியர் முறை\n\nலூமியேர்-பார்பியர் முறை \"(Lumière–Barbier method)\" என்பது நீரிய கரைசல்களில் அரோமாட்டிக் அமீன்களை அசிட்டைலேற்றம் செய்யக்கூடிய ஒரு வினையாகும். அனிலினின் அசிட்டைலேற்ற வினையை இதற்கு உதாரணமாகக் கூறலாம் . \nஒரு சமான ஐதரோகுளோரிக் அமிலம் கலந்த நீரைப் பயன்படுத்தி அனிலின் முதலில் கரைத்துக் கொள்ளப்படுகிறது.\n\nபின்னர் 1.2 சமான அளவு அசிட்டிக் நீரிலி இக்கரைசலுடன் சேர்க்கப்படுகிறது. தொடர்ந்து கரைசலுடன் அதே 1.2 சமான அளவு சோடியம் அசிட்டேட்டு கரைசலும் சேர்க்கப்படுகிறது. அனிலின் அசிட்டிக் நீரிலையைத் தாக்குகிறது. அமோனியம் அயனி புரோட்டான் நீக்கம் அடைகிறது. \n\nபின்னர் அசிட்டேட்டு ஓர் விடுபடும் குழுவாகச் செயல்படுகிறது.\n\nஅசிட்டனிலைடு விளைபொருள் நீரில் கரையாது. எனவே இதை வடிகட்டி படிகங்களாகப் பெறலாம்.\n"}
{"id": "422286", "url": "https://ta.wikipedia.org/wiki?curid=422286", "title": "மகரிசி வித்யா மந்திர் மேல்நிலைப் பள்ளி", "text": "மகரிசி வித்யா மந்திர் மேல்நிலைப் பள்ளி\n\nமகரிசி வித்யா மந்திர் மேல்நிலைப்பள்ளி என்பது தமிழ்நாட்டின், கிருட்டிணகிரி மாவட்டம் ஒசூரில் உள்ள ஒரு தனியார் பள்ளியாகும். இப்பள்ளி ஒசூரில் சிப்காட் தொழிற் பேட்டையில் அமைந்துள்ளது. 1983ஆம் ஆண்டு 85 மாணவர்களுடன் துவக்கப்பட்ட இப்பள்ளியானது, நடுவண் பாடத்திட்டத்தில் செயல்படுகிறது. 2018 ஆண்டு வாங்கில் இங்கு 6000க்கும் மேற்பட்ட மாணவர்கள் பயில்கின்றனர், மேலும் 250க்கும் மேற்பட்ட ஆசிரியர்கள் பணிபுரிகின்றனர். இப்பள்ளி ஐஎஸ்ஓ தரச்சான்றை பெற்றுள்ளது. இந்தப்பள்ளியில் மாணவர்களின் திறனை வளர்க்கும் விதமாக சாரணர் இயக்கம், இளம் செஞ்சிலுவைச் சங்கம் போன்றவை செயல்பட்டு வருகின்றன.\nSection::::வெளி இணைப்புகள்.\n[பள்ளியின் இணையதளம் http://www.maharishividyamandirch.com/]\n"}
{"id": "422289", "url": "https://ta.wikipedia.org/wiki?curid=422289", "title": "விவேகம் மெட்ரிக் மேல்நிலைப் பள்ளி", "text": "விவேகம் மெட்ரிக் மேல்நிலைப் பள்ளி\n\nவிவேகம் மெட்ரிக் மேல்நிலைப் பள்ளி (Vivegam matric higher secondary school) என்பது தமிழ்நாட்டின் கோயம்புத்தூர், வீரபாண்டியில் செயற்பட்டுவரும் மெட்ரிக் மேல்நிலைப்பள்ளி ஆகும். இங்கு 12 ஆம் வகுப்புவரை வகுப்புகள் உள்ளன. 2000ஆம் ஆண்டில் 131 மாணவர்களுடன் தொடங்கப்பட்ட இந்த பள்ளியில், 2018 ஆண்டுவாக்கில் 2056க்கும் அதிகமான மாணவர்கள் பயிலுகின்றனர். இந்தப்பள்ளியில் மாணவர்களின் திறனை வளர்க்கும் விதமாக நாட்டு நலப்பணித் திட்டம், சாரணர் இயக்கம் போன்றவை செயல்பட்டு வருகின்றன.\n"}
{"id": "422309", "url": "https://ta.wikipedia.org/wiki?curid=422309", "title": "ஆங்காங் திரைப்படம்", "text": "ஆங்காங் திரைப்படம்\n\nஆங்காங் திரைப்படம் \"(cinema of Hong Kong)\" () என்பது சீனமொழித் திரைப்பட முதன்மை வரலாற்றிழைகளில் மூன்றனுள் ஒன்றாகும். மற்றவை தைவானியத் திரைப்படம், சீனத் திரைப்படம் என்பனவாகும். ஆங்காங் முந்தைய பிரித்தானியக் குடியேற்ற நாடாக விளங்கியமையால், ஆங்காங் திரைப்படம் சினப்படங்களையும் தைவானியத் திரைப்படங்களைவிட, தனி அரசியல், பொருளியலான விடுதலையைப் பெற்றிருந்தது. இது உலகளாவிய சீன மக்களின் திரைப்பட மையமாக வளர்ந்தது.\n\nபல பத்தாண்டுகளாக, இந்தியாவுக்கும் அமெரிக்காவுக்கும் அடுத்தபடி மூன்றாம் மிகப்பெரிய இயங்குபடத் தொழில்துறையாகவும் ஏற்றுமதியில் இரண்டாவதாகவும் விளங்குகிறது.ஆங்காங் திரைப்படத் தொழில் 1990 களுக்கு இடையில் நெருக்கடிக்கு ஆட்பட்டது. 1997 ஜூலையில் ஆங்காங் சீன இறையாண்மையில் இணைந்தது. இருந்தாலும் ஆங்காங் திரைப்படம் தனது தனி அடையாளத்தையோ உலக அளவிலான முதன்மைப் பங்களிப்பையோ இழக்காமல் காத்துவருகிறது. மேற்குலகில் ஆங்காங்கின் சீரிய பாப் திரைப்பட வகைமை (ஆங்காங்கின் வீரப்புனைவு) வலிவான தாக்கத்தைச் செலுத்திவருகிறது. இது இப்போது உலக முதன்மைப்போக்கு வகைமையில் தொடர்ந்து அமைதலோடு பிறநாட்டுத் திரைப்படங்களில் மீளாக்கப்படும் வாய்ப்பையும் பெற்றுள்ளது.\n\nபொருளியலாக, பண்பாட்டு, ஆக்கநிலை மதிப்பு கூட்டிய திரைப்படத் தொழிலின் பங்களிப்பு ஆங்காங்கின் பொருளியலில் 5% ஆக அமைகிறது.\n\nSection::::ஆங்காங் திரைப்படத் தொழில்.\nஉலகத் திரைப்பட்த் தொழில்கள் பலவற்றுக்குக் கிடைக்கும் அரசின் உதவி ஆங்காங் திரைப்பட்த் தொழிலுக்கு கிடைப்பதில்லை. இது முழுக்க முழுக்க வணிகவியலாகவே இயங்குகிறது. அரசின் சலுகைகளோ இறக்குமதி ஒதுக்கீடுகளோ இதற்குக் கிடைப்பதில்லை. இது குழுமப் பொருளியல் நடைமுறையைப் பின்பற்றித் தன் வெற்ரிக்கு நகைச்சுவை, வீரப்புனைவு. காதல் சார்ந்த வாய்பாடுகளையும் காட்சித் தொடர்களையும் சிலவற்ரின் மீளாக்க்கங்களையும் பயன்படுத்துகிறது.\n\nஆங்காங் திரைப்படம் ஆலிவுட்டின் பல கூறுபாடுகளைப் பின்பற்ருகிறது. எடுத்துகாட்டாக, அச்சுறுத்தும் பாணி, விரைவான படமாக்கப்பாணி போன்றவற்றை பயன்கொள்கிறது. அனைத்து கடன்பெறலும் சீன சீன இசைநாடக்க் கூறுகளைக் கொண்டும் சீனக் கலைவடிவங்களைக் கொண்டும் நிரப்பி மேளைய நடப்பியலைத் தவிர்த்து மரபுப்பாணியாக்கத்தில் கவன்ஞ் செலுத்துகிறது. மேலும் நெகிழ்வும் விரைவும் மிக்க படமாக்க முறையோடு, வீரப்ப்புனைவையும் மீநடப்பியலையும் கலந்து மேற்கத்திய மக்களின் நயப்பை எளிதாக ஈட்டிவிடுகிறது.\n\nஆங்காங் திரைப்படத்துறை 2010 இல் 1.339 பில்லியன் ஆங்காங் டாலர்களையும் 2011 இல் 1.379 பில்லியன் டாலர்களையும் ஈட்டியது. ஆங்காங்கில் மட்டும் 2011 இல் 56 ஆங்காங் திரைப்படங்களும் 220 அயல்நாட்டுப் படங்களும் வெளியிடப்பட்டன.\n\nஆங்காங் திரைப்படம் 2017 இல் 1.85 பில்லியன் ஆங்காங் டாலர்களை ஈட்டியது. ஆனால், இது 2016 இல் ஈட்டிய 1.95 பில்லியன் ஆங்காங் டாலர்களை விடக் குறைவானதாகும். 2017 இல் 331 திரைப்படங்கள் வெளியிடப்பட்டன. ஆனால் இது முந்தைய ஆண்டின் வெளியீடான 348 திரைப்படங்களின் எண்ணிக்க்கையில் குறைந்ததே ஆகும்.\n\nSection::::பாதீடுகள்.\nஅமெரிக்காவை ஒப்பிடும்போது ஆங்காங் திரைப்படங்கள் மிகத் தழ்வான பாட்டீட்டுச் செலவிலேயே எடுக்கப்படௌகின்றன. பெரிய நடிகரைக் கொண்டு நல்ல புடழடைய எடுக்கப்படும் திரைப்பட ஆக்கச் செலவு ஏறதாழ, 5 மில்லியன் அமெரிக்க டாலராக அமைகிறது (யாங்கும் மற்ரும் பிறர்., 1997). ஒரு திரைப்பட்த்தின் தாழ்ந்த ஆக்கச் செலவாக இமில்லியன் அமெரிக்க டாலரினும் குறைந்த்தாக அமைகிறது. அவ்வப்போது, உலகப் பார்வையாளருக்காக ஜாக்கிசான் அல்லது சுட்டீவன் சோ போன்ற மிகப் பெரிய நடிகரை வைத்து உயர்கேளிக்கைத் திரைப்படங்களின் ஆக்கச் செலவு 20 மில்லியன் அமெரிக்க டாலரை விட மிஞ்சுவதுண்டு. ஆனால், இத்தகைய படங்கள் விதிவிலக்கானவையே. னஆங்காங்கின் டாலரின் தழ்ந்த மதிப்பையும் தரப்படும் கூளியையும் ஒப்பிடும்போது மேற்கூறிய திரைப்பட ஆக்கச் செலவு ஆடம்பரமானதும் கண்ணைப் பறிக்கக் கூடியதாகவும் உள்ளது.\n\n\n\n\n\n\n\n\n\n\n"}
{"id": "422310", "url": "https://ta.wikipedia.org/wiki?curid=422310", "title": "அருதபீல் மாகாணம்", "text": "அருதபீல் மாகாணம்\n\nஅர்தாபில் மாகாணம் (\"Ardabil Province\" (; ) என்பது ஈரானில் உள்ள முப்பத்தோறு மாகாணங்களில் ஒன்றாகும். இந்த மாகாணமானது நாட்டின் வடமேற்கில் உள்ளது. இந்த மாகாணத்தை ஒட்டி கிழக்கு அசர்பைஜான், சஞ்சன் மாகாணம், கிலானி மாகாணம் ஆகிய மூன்று மாகாணங்களான உள்ளன. மாகாணத்தின் தலைநகராக அர்தாபில் நகரம் உள்ளது. இந்த மாகாணமானது 1993ஆம் ஆண்டு கிழக்கு அசர்பைஜானுக்கு கிழக்கே உருவாக்கப்பட்டது.\n\nSection::::காலநிலையும், நிலவியலும்.\nவெப்பம் மிகுந்த கோடைக்கால மாதங்களில் பல சுற்றுலாப் பயணிகள் இப்பகுதியில் நிலவும் குளிர்ச்சியான (அதிகபட்சம் 35 ° C) வெப்ப நிலைக்காக வருகின்றனர். குளிர்காலத்தில் கடுங் குளிரான வெப்பநிலையானது ( −25 °C ) நிலவும்.\n\nஇதன் புகழ்வாய்ந்த இயற்கைப் பகுதியானது சபாலன் மலைகள் ஆகும். ஈரானின் மாகாணங்களில் இந்த மாகாணமானது மிகவும் குளிரான மாகாணமாகக் கருதப்படுகிறது. இந்த மாகாணத்தின் பெரும் பகுதியானது பசுமையான, காடுகள் கொண்டதாக உள்ளது.\n\nஅலி டேய் மற்றும் ஹொசைன் ரஸாதேட் போன்ற விளையாட்டு வீரர்கள் அர்தாபிலில் இருந்து வந்தவர்கள்.\n\nஅர்தாபில்லின் தலைநகரானது காசுப்பியன் கடலில் இருந்து 70 கி.மீ தொலைவில் 18011 கிமீ² பரப்பளவோடு உள்ளது. இந்த நகரானது காசுபியன் கடலுக்கும் அசர்பைசான் குடியரசுக்கும் இடையில், அரசியல் மற்றும் பொருளாதார முக்கியத்துவம் வாய்ந்த இடத்தில் உள்ளது.\n\nSection::::வரலாறு.\nஅர்தாபில் மாகாணத்தின் இயற்கை அம்சங்கள் அவெத்தாவில் குறிப்பிடப்பட்டுள்ளன. அதன்படி சரத்துஸ்தர் ஆராஸ் ஆற்றுப் பகுதியில் பிறந்தார் என்றும், மேலும் அவர் சபாலன் மலைகளில் அவரது புத்தகத்தை எழுதினார் என்றும் அறியப்படுகிறது. ஈரானை இஸ்லாமியர் வெற்றி கொண்ட காலகட்டத்தில் அசர்பைசன் பகுதியில் மிகப்பெரிய நகரமாக அர்தாபில் இருந்தது. மங்கோலிய படையெடுப்பு காலம் வரை இந்த நிலை இருந்தது.\n\nஷா முதலாம் இஸ்மாயில் ஈரான் தேசியத்தை ஒன்றிணைக்க தன் போர்த் தொடர்களைத் துவக்கினார். அதன் விளைவாக தப்ரீசை தனது தலைநகரமாக கி.பி 1500 இல் அறிவித்தார். இருப்பினும், அர்தாபில் ஒரு முக்கிய நகரமாகவும் அரசியல் ரீதியாகவும் பொருளாதார ரீதியிலும் நவீன காலம்வரை இருந்து வருகிறது.\n\nSection::::நிர்வாகப் பிரிவுகள்.\nஇந்த மாகாணமானது அர்டபில், பிலாசவரர், ஜெர்மி, கல்கல், கொசார், மேஷ்கிஷர், நமீம், சரேயின், நர், பார்சபாத்என 10 மாவட்டங்களாகப் பிரிக்கப்பட்டுள்ளது. 2010ஆம் ஆண்டு அராஸ்பரன் மாவட்டமானது கிழக்கு அசர்பைஜானில் இருந்து அர்தாபில் மாகாணத்துடன் இணைக்கப்பட்டது. மிக அண்மைக் காலங்களில் ஈரானிய அரசு உறுப்புக்களால் தயாரிக்கப்படுத் அர்தாபில் மாகாணத்தின் வரைபடங்களில் அராஸ்பரன் மாவட்டம் இணைத்து காணப்படுகிறது.\n\nSection::::பண்பாடு.\nஅர்தாபில்லில் சாபவித்து வம்ச ஷா சஃபி அட் டின் என்வரின் அடக்கத்தலம் உள்ளது. சுற்றுலாப் பயணிகளை ஈர்க்கும் பல வெண்ணீர் ஊறுகள் மற்றும் இயற்கைக்காட்சிகள் இங்கு உள்ளன. இங்கு உள்ள பல நீரூற்றுகள் அவற்றின் மருத்துவ குணங்களுக்காக ஈரான் முழுவதும் அறியப்பட்டதாக உள்ளன. மேலும் இந்த மாகாணம் ஏராளமான ஏரிகளைக் கொண்டிருக்கிறது: அவற்றில் மிகப் பெரியது நீரோ, ஷூராபில், ஷூர்ஜல், நவாஷார், அலோசே ஆகியவை ஆகும். இவை சில இவை சில பறவை இனங்களின் வசிப்பிடங்களாக உள்ளன.\n\nஅர்தாபில்லில் இருந்து 48 கி.மீ தொலைவில் \"நீ ஓர்\" ஏரி உள்ளது. இது 2.1 கிமீ² பரப்பளவு கொண்டதாகவும், சராசரியாக மூன்று மீட்டர் ஆழமுடையதாகவும் உள்ளது. இது ஏரி படுக்கையில் உள்ள நீரூற்றுகளால் உருவானது. சூரபில் ஏரியானது அர்தாபில் நகரின் தெற்கே உள்ள ஒரு மலைப்பகுதியில் அமைந்துள்ளது. இது 640,000 மீ² பரப்பளவில் பரந்துள்ளது. ஏரிகளின் மேற்பரப்பானது தாதுப்பொருட்களின் ஒரு மெல்லிய வெள்ளை அடுக்கால் மூடப்பட்டிருக்கிறது, இது தோல் நோய்கள் மற்றும் வாத நோய் ஆகியவற்றைக் குணப்படுத்த உதவுவதாக கருதப்படுகிறது. அர்தாபில் நகரானது தொன்மைவாய்ந்த ஒரு நகரமாகும். இதன் தோற்ற காலகட்டமானது 4000 முதல் 6000 ஆண்டுகள் பழமை வரை செல்கிறது (இந்த நகரத்தில் நடந்த வரலாற்று ஆய்வுகளின் படி). இந்த நகரம் வெவ்வேறு நேரங்களில் அஜர்பைஜான் மாகாணத்தின் தலைநகரமாக இருந்தது, ஆனால் இதன் பொற்காலமானது சாபவித்து காலமாகும்.\n\nஈரான் மிக பழமையான நகரங்களில் மெஷ்கின் ஷாகர் ஒன்றாகும். இது தெஹ்ரானில் இருந்து 839 கிலோமீட்டர் தொலைவில் ஈரானின் வடமேற்கில் அசர்பைசானில் அமைந்துள்ளது. இது சபாலன் மலைகளை ஒட்டி உள்ள நகரம் ஆகும். கடந்த காலத்தில் இது \"கியாவ்\", \"ஓராமி\" மற்றும் \"வராவி\" என்று அழைக்கப்பட்டது.\n\n\nSection::::மொழி.\nஅர்தாபில் மாகாணத்தின் முதன்மை மொழியானது அசர்பைஜான் மொழி, துருக்கிய மொழியின் ஒரு கிளை. தடி மற்றும் தாலீசில் ஆகியவை அர்தாபில் மாகாணத்தில் உள்ள பிற மொழிகள் ஆகும்.\n\n"}
{"id": "422315", "url": "https://ta.wikipedia.org/wiki?curid=422315", "title": "சுடோர்க்கு ஈனமீன் ஆல்க்கைலேற்றம்", "text": "சுடோர்க்கு ஈனமீன் ஆல்க்கைலேற்றம்\n\nசுடோர்க்கு ஈனமீன் ஆல்க்கைலேற்றம் (\"Stork enamine alkylation\") என்பது மைக்கேல் வினையை ஒத்த ஒரு வினையில் ஓர் ஆல்பா, பீட்டா-நிறைவுறா கார்பனைல் ஏற்பியுடன் ஈனமீனை சேர்க்கின்ற ஒரு வினையைக் குறிக்கும். உருவாகும் வினைவிளை பொருள் பின்னர் ஒரு நீரிய அமிலத்தால் நீராற்பகுக்கப்பட்டு 1,5-டைகார்பனைல் சேர்மத்தை உருவாக்குகிறது.\n\nஇச்செயல்முறையில்,\n\nஅசைல் ஆலைடு ஒரு மின்னனுகவரியாக இருப்பின் ஒரு 1,3-டைகீட்டோன் உருவாகிறது. இவ்வினையை சுடோர்க்கு அசைலேற்றம் என்பர் . கில்பர்ட்டு சுடோர்க் கண்டறிந்த காரணத்தால் இவ்வினைக்கு சுடோர்க்கு வினை என்று பெயரிடப்பட்டது.\n\nSection::::மாறுபாடுகள்.\nகீட்டோன் அல்லது ஆல்டிகைடை குறைந்த வினைத்திற மின்னணுகவரிகளாக ஆல்கைல் ஆலைடுகளுடன் சேர்த்து ஆல்க்கைலேற்றம் செய்வது இவ்வினையின் சிறப்பின வினை வகையாக கருதப்படுகிறது : .\nஇவ்வினை வகையில் ஒரு கார்பனைல் சேர்மம் முதல்நிலை அமீனுடன் ஆல்க்கைலிமினோ-டி-ஆக்சோ-இரட்டைப்பதிலீட்டு வினையால் ஓர் இமீனாக மாற்றப்படுகிறது.பின்னர் இந்த இமீன் ஒரு கிரிக்கனார்டு வினைப்பொருளுடன் வினைபுரிந்து தொடர்புடைய மக்னீசியம் உப்பாக மாறி பின்னர் ஆலைடை இடப்பெயர்ச்சி செய்யக்கூடிய ஓர் இடைநிலையைக் கொடுக்கிறது. நீராற்பகுத்தல் வினை மீண்டும் ஆல்க்கைலேற்ற கீட்டோனைக் கொடுக்கிறது.\n"}
{"id": "422316", "url": "https://ta.wikipedia.org/wiki?curid=422316", "title": "இசுலாமிய அரசுப் படைகளின் பண்பாட்டுச் சின்னங்கள் மீதான அழித்தொழிப்புகள்", "text": "இசுலாமிய அரசுப் படைகளின் பண்பாட்டுச் சின்னங்கள் மீதான அழித்தொழிப்புகள்\n\nஇசுலாமிய அரசுப் படைகளின் பண்பாட்டுச் சின்னங்கள் மீதான அழித்தொழிப்புகள் (Destruction of cultural heritage by ISIL), சிரியா மற்றும் ஈராக்கில் இசுலாமிய அரசை நிறுவுவதற்கு போரில் ஈடுபட்ட அபூ பக்கர் அல்-பக்தாதி தலைமையிலான இசுலாமிய அரசுப் படைகள் 2014 முதல் சிரியா மற்றும் ஈராக்கில் 5,000 ஆண்டுகள் பழைமை வாய்ந்த பண்பாட்டுச் சின்னங்களை அழித்தனர்.\n\nஈராக்கின் மோசுல் நகரத்தை இசுலாமிய அரசுப் படைகளிடமிருந்து மீட்பதற்கு முன்னர், சூன் 2014 முதல் பிப்ரவரி 2015 முடிய உள்ள காலத்தில், இசுலாமிய அரசுப் படைகள் 28 வரலாற்று சிறப்பு மிக்க தொன்மையான அரண்மனைக் கட்டிடங்கள் வெடிகுண்டுகள் வைத்து இடித்துத் தள்ளினர். மேலும் தொல்லியல் அருங்காட்சியகத்தில் இருந்த பண்டைய வரலாற்று சிறப்பு வாய்ந்த தொல்பொருட்களை கொள்ளையடித்து கடத்தி விற்று இசுலாமிய அரசுப் படைக்கு நிதி சேகரித்தனர்.\n\nதொல்லியல் கட்டிடங்களை தகர்த்து அழித்து, அதில் உள்ள கடத்தி விற்பதற்காகவே இசுலாமிய அரசுப் படையினர் தனிப் பிரிவை (\"Kata'ib Taswiyya\") (settlement battalions) வைத்திருந்தனர். இசுலாமிய அரசுப் படைகளின் இச்செயலை பண்பாட்டு அழித்தொழிப்பு என யுனெஸ்கோவின் தலைமை இயக்குநர் கண்டித்தார்.\n\nSection::::நோக்கம்.\nஇசுலாமின் ஏக இறைவனை வழிபட வலியுறுத்தும் சலாபிசம் கொள்கைகளை கடைப்பிடிக்கும் இசுலாமிய அரசுப் படைகள், பல்வேறு உருவங்கள் கொண்ட பண்டைய பண்பாட்டு நினைவுச் சின்னங்களை அழிப்பதில் தவறில்லை என கருதினர்.\n\nSection::::அழிக்கப்பட்ட பண்பாட்டுக் களங்கள்.\nSection::::மசூதிகள் மற்றும் வழிபாட்டுத் தலங்கள்.\n2014ல் ஊடகங்களில் வெளியான செய்திகளின் படி, இசுலாமிய அரசுப் படைகள், வடக்கு ஈராக்கில் குறிப்பாக மோசுல் நகரத்தில் இருந்த சியா இசுலாமிய பிரிவு மக்களின் தொழுகைக்கான தொன்மை மிக்க மசூதிகள் மற்றும் தர்காக்களை முற்றிலும் அழித்தனர். அவைகளில் குறிப்பிடத்தக்கன: மோசுல் நகரத்தின் அல்-குப்பா உசைனியா மசூதி, ஜாவேத் உசைனியா மசூதி மற்றும் சாத் பின் அக்கீல் உசைனியா வழிபாட்டுத் தலம், Tomb of the Girl (Qabr al-Bint) in Mosul. மற்றும் மத்திய காலத்தைச் சேர்ந்த ஒரு பெண்ணின் நினைவு மண்டபத்தையும் அழித்தனர். \n\nசூன் 2014ல் இசுலாமிய அரசுப் படையினர், பாத்தி அல்- கயின் எனும் வழிபாட்டுத் தலத்தை புல்டோசர் கொண்டு அழித்தனர்.\n\n24 செப்டம்பர் 2014ல், கலிபா உமர் (ரலி) காலத்தில் நாற்பது மினார்களுடன் கூடிய திக்ரித் நகரத்தின் அல்-அராபீன் மசூதியை குண்டு வைத்து தகர்த்தனர். 26 பிப்ரவரி 2015ல், நடு மொசூல் நகரத்தில் இருந்த 12-ஆம் நூற்றாண்டின் குதூர் மசூதியை வெடி வைத்து தகர்த்தனர்.\n\nசூலை 2014ல் இசுலாமிய அரசுப் படைகள் டேனியலின் கோபுரத்தை வெடி வைத்து தகர்த்தனர். \n\n24 சூலை 2014ல் யூனுஸ் கோபுரத்தையும், மசூதியையும் வெடி குண்டுகளைக் கொண்டு அழித்தனர். 27 சூலை 2014 அன்று \"தீர்க்கதரிசி ஜிர்ஜிஸ்\" நினவிடத்தை அழித்தனர்.\n\n24 சூலை 2014ல், மோசுல் நகரத்தின் 13-ஆம் நூற்றாண்டின் இமாம் அல்-தீன் மசூதியை இசுலாமிய அரசுப் படைகள் அழித்தனர். \n\nமார்ச் 2015ல் மொசூல் நகரத்தின், கிபி 1880ல் கட்டப்பட்ட ஹமாவு அல் குவாது மசூதியை இடித்துத் தள்ளினர். அதே ஆண்டில் மொசூல் நகரத்தின் பிற மசூதிகளை அலங்கரித்த அலங்கார வேலைப்பாடுகளையும், அழகிய குரான் வரிகளையும் நீக்கினர். \n\nமார்சு 2015ல், இசுலாமியப் படைகள் லிபியா நாட்டின் தலைநகர் திரிப்பொலி நகரத்தின் சூபியிசம் வழிப்பாட்டுத் தலங்களை இடித்துத் தள்ளினர்.\n\nசூன் 2015ல் சிரியாவின் பல்மைரா நகரத்தில் முகமது இப்னு அலி மற்றும் நிசார் அபு பகாயித்தீன் ஆகியோர்கள் நிறுவிய பண்டைய நினைவு மண்டபங்களை இடித்துத் தள்ளினர்.\n\n2016ல் அப்பாசித் கலிபா ஆட்சிக் காலத்தில், அல்-அன்பர் மாகாணத்தில் நிறுவப்பட்ட அல்-அனா மினார்களை அழித்தனர்.\n\n2017ல் இசுலாமிய அரசுப் படைகள் அல்-நூரி பெரிய மசூதியையும், அதன் மினார்களையும் அழித்தனர். மூன்றாண்டுகளுக்கு முன்னர், இசுலாமிய அரசுப் படைகளின் தலைவர் அபு பக்கர் அல்-பக்காதி, இதே மசூதியில் இசுலாமிய அரசை நிறுவினார் என்பது குறிப்பிடத்தக்கது. \n\nSection::::அழிக்கப்பட்ட கிறித்தவ தேவாலயங்கள் மற்றும் பௌத்த விகாரைகள்.\nஇசுலாமிய அரசுப் படைகள், சூன் 2014ல் மோசுல் நகரத்தில் இருந்த அனைத்து கிறித்தவ தேவாலயங்கள் மற்றும் பௌத்த விகாரைகள் இருந்த இடம் தெரியாத அளவிற்கு அழித்துச் சிதைத்தனர். \nசிதைக்கப்பட்ட தேவாலயங்கள் மற்றும் பௌத்த விகாரைகளில் புகழ் பெற்றது கன்னி மேரி தேவாலயம் , டயர மர் எலியா பௌத்த விகாரை, \nமொசூல் நகரத்தில் பத்தாம் நூற்றாண்டில் சால்டிய கத்தோலிக்கர்களின் புனித மர்கௌர்கஸ் தேவாலயத்தை இடித்துத்தள்ளப்பட்டது.,\n\n1872ல் கட்டப்பட்ட சா காதிமா இலத்தீன் தேவாலயத்தை ஏப்ரல் 2016ல் வெடிவைத்து தகர்க்கப்பட்டது. \n\nஉதுமானியப் பேரரசு ஆட்சிக் காலத்தில் ஆர்மீனிய இன அழித்தொழிப்பு நடவடிக்கையின் நினைவாக சிரியாவில் கட்டப்பட்ட நினைவு ஆர்மீனியா தேவாலயத்தை, 21 செப்டம்பர் 2014 அன்று இசுலாமிய அரசுப் படைகளால் வெடித்து தகர்க்கப்பட்டது.\n\n24 செப்டம்பர் 2014ல், ஈராக் நாட்டின் திக்ரித் நகரத்தில், ஏழாம் நூற்றாண்டில் நிறுவப்பட்ட அசிரியர்களின் புனித தேவாலயத்தை இசுலாமிய அரசுப்படைகள் இடித்துத் தள்ளினர். \n\n21 ஆகஸ்டு 2015ல் ஈராக்கின், ஹோம்ஸ் ஆளுநனரகததில் உள்ள வரலாற்றுச் சிறப்பு மிக்க புனித எலியன் தேவாலயம் அழிக்கப்பட்டது.\n\nSection::::பண்டைய மற்றும் மத்தியக் கால தொல்லியற்களங்கள்.\nமே 2014ல், புது அசிரியப் பேரரசு காலத்திய அஜாஜா தொல்லியல் களத்தில் இருந்த சிலையை இசுலாமிய அரசுப் படைகள் தகர்த்து எறிந்தனர்.அஜாஜா தொல்லியல் களத்தில் இருந்த 40% மேலான தொல்பொருட்கள் இசுலாமிய அரசுப்படைகளால் கொள்ளையடிக்கப்பட்டது.\n\nமேலும் தல் அபர் அரண்மனையை டிசம்பர் 2014 வெடி வைத்து தகர்த்தனர்.\n\nசனவரி 2015ல் மோசுல் நகரத்திற்கு அருகே இருந்த பண்டைய நினிவே நகரத்தின் கோட்டைச் சுவர்களையும், அதாத் அரண்மனை நுழைவாயில்களையும் உருத்தெரியாமல் அழித்தனர். \n\nமேலும் சிரியா நாட்டின் அல்-றக்கா நகரத்தின் கிமு எட்டாம் நூற்றாண்டின் பண்டைய அசிரியர்களின் சிங்கச் சிற்பங்களையும், தொல்லியல் களத்தையும், இசுலாமிய அரசுப் படைகள் முற்றிலும் அழித்தனர். \n\n26 பிப்ரவரி 2015 அன்று, இசுலாமிய அரசுப் படைகள் மோசுல் தொல்லியல் அருங்காட்சியகத்தில் இருந்த பண்டைய அசிரியா காலத்து ஹாத்திரா நகரத்தின் தொல்பொருட்களை அழிக்கும் காணோலியை இணையதளங்களில் வெளியிட்டனர். \n\nஅவைகளில் குறிப்பிடத் தக்ககது கருங்கல்லினால் செதுக்கப்பட்ட லம்மசு சிலையாகும்.\n\nசிரியாவின் பண்டைய அசிரியர்களின் கிமு 13-ஆம் நூற்றாண்டின் நிம்ருத் நகரத்தை 5 மார்ச் 2015ல் இசுலாமிய அரசுப் படைகளால் அழிக்கப்பட்டது.\n\nமேலும் அசிரியப் பேரரசர் இரண்டாம் அசூர்னசிர்பால் கட்டிய அரண்மனைக் கட்டிடங்களையும் தகர்த்தனர்.\n\nகுர்து மக்கள் வெளியிட்ட குறிப்புகளின் படி, 7 மார்ச் 2015ல் பண்டைய ஹத்ரா நகரத்தை இசுலாமியப் படைகள் இடிக்கத் துவங்கினர். \n\nபண்டைய நினிவே நகரத்தின் இறகுகளுடன் கூடிய காளைச் சிற்பத்தின் முகத்தை இசுலாமியப் படைகள் சிதைத்தனர்.\n\nSection::::பல்மைரா.\n27 சூன் 2015ல் சிரியாவின் பல்மைரா நகரத்தை கைப்பற்றிய இசுலாமிய அரசுப் படைகள், அலாத்தின் சிங்கச் சிற்பங்களை அழித்தனர். மேலும் பல சிற்பங்களை கடத்திய சிலை கடத்தல்காரர்களிடமிருந்து பிடுங்கி அழித்தனர். \n\n23 ஆகஸ்டு 2015ல் கிபி முதல் நூற்றாண்டின் பால்சமின் கோயிலை வெடி வைத்து தகர்த்தனர். ஆகஸ்டு 2015ல் இசுலாமிய அரசுப்படைகளால் அழிக்கப்பட்ட பல்மைரா நகரத்தின் பெல் கோயிலை வெடி வைத்து தகர்த்தனர்.\n\nசிரியா நாட்டின் தொல்லியல் துறையின் அறிக்கைப்படி, பல்மைரா நகரத்தின் இரண்டு தொல்லியல் களங்களில் இருந்த ஏழு பண்டைய கோபுரங்கள், இசுலாமிய அரசுப் படைகளால் அழிக்கப்பட்டுள்ளது. \n\nமேலும் கிழக்கு சிரியாவில் இருந்த பார்த்தியப் பேரரசு மற்றும் உரோமானியப் பேரரசு காலத்திய நகரமான தூரா-ரோபோஸ் நகரை கொள்ளையடித்தனர். \n\nSection::::ஹத்ரா.\nமோசுலுக்கு தென்மேற்கே 68 கிமீ தொலைவில் உள்ள நினிவே ஆளுநரகத்தைச் சேரந்த பண்டைய ஹத்ரா எனும் கோட்டை நகரத்தை 7 மார்ச் 2015 அன்று இசுலாமியப் படைகள் வெடிகுண்டுகள் வைத்து இடித்துத் தள்ளினர். ஹத்ரா தொல்லியல் களத்தை இடித்து தள்ளிய காட்சிகளை இசுலாமியப்படைகளை காணொளியாக வெளியிட்டனர். \n\nSection::::நூலகங்கள்.\nஈராக்கின் மோசுல் மத்திய நூலகத்தையும், மோசுல் பல்கலைக் கழக நூலகத்தையும் மற்றும் பல்வேறு நூலகங்களை தீயிட்டும், வெடிவைத்தும் இசுலாமிய அரசுப் படைகள் தகர்த்தனர்.\n\nமேலும் கிமு 5,000 ஆண்டுகளுக்கு முற்பட்ட தொல்பொருட்கள், உதுமானியப் பேரரசு காலத்திய வரைபடங்கள் மற்றும் நூல்கள் தீயிட்டு கொளுத்தினர். \n\n\n"}
{"id": "422317", "url": "https://ta.wikipedia.org/wiki?curid=422317", "title": "பெண்கள் ஆசியக் கிண்ணம், 2004", "text": "பெண்கள் ஆசியக் கிண்ணம், 2004\n\nபெண்கள் ஆசியக் கிண்ணம் 2004 என்பது ஆசியத் துடுப்பாட்ட அவை பெண்கள் துடுப்பாட்ட அணிக்காக முதல் முறையாக நடத்திய ஒருநாள் பன்னாட்டுத் துடுப்பாட்டத் தொடர் ஆகும். இந்தத் தொடரில் இந்தியப் பெண்கள் துடுப்பாட்ட அணி மற்றும் இலங்கைப் பெண்கள் துடுப்பாட்ட அணி ஆகிய இரு அணிகள் இந்தத் தொடரில் விளையாடியது. இந்தத் தொடரானது ஏப்ரல் 17 முதல் ஏபரல் 29 வரை , 2014 ஆம் ஆண்டில் இலங்கையில் நடைபெற்றது. அனைத்துப் போட்டிகளும் சிங்கள துடுப்பாட்ட மைதானம் மற்றும் கண்டி துடுப்பாட்ட சங்க அரங்கம் ஆகிய மைதானங்களில் நடைபெற்றது. இந்தத் தொடரை இந்தியப் பென்கள் துடுப்பாட்ட அணி 5-0 என கைப்பற்றியது.\n"}
{"id": "422319", "url": "https://ta.wikipedia.org/wiki?curid=422319", "title": "சமாரி அத்தப்பத்து", "text": "சமாரி அத்தப்பத்து\n\nஅதப்பட்டு முதியன்செலகே சமாரி ஜெயங்கனி (Atapattu Mudiyanselage Chamari Jayangani (பிறப்பு: 9 பெப்ரவரி, 1990) எனபவர் இலங்கைப் பெண்கள் துடுப்பாட்ட அணியின் வீரர் ஆவார்.இவர் தற்போதைய இலங்கைப் பெண்கள் அணியின் தலைவி ஆவார். இலங்கை அணியின் பத்தாவது தலைவியாக இவர் பொறுப்பேற்றுக் கொண்டார். இவரின் தலைமையில் இலங்கை அனி ஒரு ஒருநாள் பன்னாட்டுத் துடுப்பாட்டப் போட்டியில் வெற்றியும் 13 போட்டிகளில் தோல்வியும் பெற்றது. நவமபர், 2017 ஆம் ஆண்டில் நடைபெற்ற இலங்கைத் துடுப்பாட்ட அவையின் விருது வழங்கும் நிகழ்வில் இவர் 2017 ஆம் ஆண்டிற்கான சிறந்த பெண் துடுப்பாட்ட வீராங்கனையாக அறிவிக்கப்பபட்டார்.\n\nSection::::சர்வதேச போட்டிகள்.\nதுவக்க வீராங்கனையாக விளையாடும் இவர் அதிரடியாக ஓட்டங்களை எடுப்பவராக கருதப்படுகிறார். 2013 ஆம் ஆண்டில் நடைபெற்ற பெண்கள் உலகக் கிண்னத் துடுப்பாட்டத்தில் இங்கிலாந்துப் பெண்கள் துடுப்பாட்ட அணிக்கு எதிரான போட்டியில் இவர் குறைந்த பந்துகளில் ஐம்மது ஓட்டங்களை அடித்து அணியின் வெற்றிக்கு உதவினார். மேலும் இவரின் தலைமையின் கீழ் பாக்கித்தான் துடுப்பாட்ட அணிக்கு எதிரான பன்னாட்டு இருபது20 போட்டியில் வெற்றி பெற்றது.\n\nஒருநாள் பன்னாட்டுத் துடுப்பாட்டப் போட்டிகளில் நான்கு முறை நூறு ஓட்டங்களைப் பதிவு செய்துள்ளார். இதன் மூலம் அதிகமுறை நூறு ஓட்டங்கள் அடித்த இலங்கைத் துடுப்பாட்ட வீராங்கனை எனும் சாதனை படைத்துள்ளார். இலங்கைப் பெண்கள் துடுப்பாட்ட வரலாற்றில் அதிக முறை நூறுகள் மற்றும் ஐம்பது ஓட்டங்கள் அடித்தவர் எனும் சாதனை படைத்துள்ளார்.. மேலும் ஒருநாள் பன்னாட்டுத் துடுப்பாட்டப் போட்டியில் இறுதிவரை ஆட்டமிழக்காமல் 178* ஓட்டங்கள் அடித்துள்ளார். இதன்மூலம் அதிக ஓட்டங்கள் அடித்த துடுப்பாட்ட வீராங்கனை எனும் சாதனை படைத்துள்ளார்.மேலும் அதிக மட்டையாட்ட சராசரியைக் கொண்ட இலங்கை வீராங்கனை எனும் சாதனையையும் படைத்துள்ளார். ஒரு ஒருநாள் பன்னாட்டுத் துடுப்பாட்டப் போட்டியில் 100 க்கும் அதிகமான \"ஸ்டிரைக் ரேட்\" கொண்டு நூறு ஓட்டங்கள் அடித்த முதல் இலங்கை வீராங்கனை எனும் சாதனை படைத்தார்.99 ஓட்டங்களில் ஆட்டமிழந்த மூன்றாவது சர்வதேச வீராங்கனை ஆவார்.\n\nமூன்றாவது வீராங்கனையாக இறங்கி இறுதிவரை ஆட்டமிழக்கமல் 178* ஓட்டங்களை எடுத்தார். மேலும் பெண்கள் துடுப்பாட்ட உலகக் கிண்னத் துடுப்பாட்டப் போட்டியில் நூறுகள் அடித்த முதல் இலங்கை வீராங்கனை எனும் சாதனை படைத்தார் பன்னாட்டு இருபது20 போட்டிகளில் 1,000 ஓட்டங்களைக் கடந்த முதல் இலங்கை பெண் துடுப்பாட்டக்காரர் எனும் சாதனை படைத்தார். மேலும் ஒருநாள் பன்னட்டுத் துடுப்பாட்டப் போட்டிகள் மற்றும் பன்னாட்டு இருபது20 போட்டிகள் ஆகிய இரு வடிவங்களிலும் அதிக ஓட்டங்கள் எடுத்த இலங்கை வீராங்கனை இவர் ஆவார். 2017 ஆம் ஆண்டில் நடைபெற்ற பெண்கள் உலகக் கிண்னத் துடுப்பாட்டப் போட்டியில் ஆத்திரேலியப் பெண்கள் துடுப்பாட்ட அணிக்கு எதிரான போட்டியில் இறுதிவரை ஆட்டமிழக்காமல் 178* ஓட்டங்களை எடுத்தார். இதன்மூலம் பெண்கள் துடுப்பாட்டப் போட்டியில் மூன்றாவது அதிகபட்ச ஓட்டங்கள் எடுத்தவர் எனும் சாதனை மற்றும் உலகக் கிண்னப் போட்டியில் இரன்டாவது அதிகபட்ச ஓட்டங்கள் எடுத்தவர் எனும் சாதனை படைத்தார். அதிக பவுண்டரிகள் மூலம் 124 ஓட்டங்களை எடுத்தார்.\n"}
{"id": "422336", "url": "https://ta.wikipedia.org/wiki?curid=422336", "title": "ஐதரோவினைலேற்றம்", "text": "ஐதரோவினைலேற்றம்\n\nஐதரோவினைலேற்றம் (\"Hydrovinylation\") என்பது எத்திலீனின் C-H பிணைப்பில் ஓர் ஆல்க்கீனை முறையாக உட்புகுத்த மேற்கொள்ளப்படும் ஒரு வேதி வினையாகும். ஐதரோ ஆல்க்கீனைலேற்றம் என்பது எந்தவொரு விளிம்புநிலை ஆல்க்கீனின் C-H பிணைப்புடன் ஓர் ஆல்க்கீனை முறையாக உட்புகுத்த மேற்கொள்ளப்படும் வேதி வினை என்று மிகப்பொதுவாகக் கூறலாம். அணைவுச் சேர்மங்கள் இவ்வினையில் வினையூக்கிகளாகச் செயல்படுகின்றன. இசுடைரீன் மற்றும் எத்திலீன் சேர்மங்களை 3-பீனைல்பியூட்டீனாக மாற்றும் வேதிவினை ஐதரோவினைலேற்ற வினைக்கு ஓர் எடுத்துக்காட்டாகும் : \n\nSection::::எத்திலீன் இருபடியாக்கம்.\nடைமெர்சால் மற்றும் ஆல்பாபியூட்டால் செயல்முறையில் எத்திலீனை இருபடியாக்க வினைக்கு உட்படுத்தி 1- பியூட்டீன் தயாரிக்கும் முறையும் ஐதரோவினைலேற்ற வினைக்கு மற்றொரு உதாரணமாகும். கல்லெண்ணெய் மற்றும் 1-பியூட்டீன் போன்ற இணையொருபடிகளை உற்பத்தி செய்யவே ஆல்க்கீன்கள் இருபடியாக்கம் செய்யப்படுகின்றன. 2006 ஆம் ஆண்டு அறிக்கையின்படி உலகெங்கிலும் பல்வேறு சுத்திகரிப்பு நிலையங்களில் ஆண்டுக்கு 40,000 டன்கள் 1-பியூட்டீன் இச்செயல்முறையில் உற்பத்தி செய்யப்படுவதாக அறியப்படுகிறது . 2-பியூட்டீனாக மாற்றியமாக்க 1-பியூட்டீன் உகந்ததாகும். ஒலிபீன் மாற்றுத் தொழில்நுட்ப முறையில் புரோப்பைலீன் தயாரிக்க 2-பியூட்டீன் பயன்படுகிறது. \n\nSection::::ஐதரோ அரைலேற்றம்.\nஐதரோ அரைலேற்ற வினையும் ஐதரோவினைலேற்ற வினைக்குரிய சிறப்பு உதாரணமாகும். ஆல்க்கைன் மற்றும் ஆல்க்கீன் அடிமூலக்கூறுகளுக்காக ஐதரோ அரைலேற்ற வினை நிருபிக்கப்படுகிறது. இதற்கு முராய் வினை தொடக்க கால உதாரணமாகும். இவ்வினையில் அசிட்டோபீனோனின் C-H பிணைப்பில் ஆல்க்கீன்கள் உட்புகுத்தப்படுகின்றன. ஓர் அரைல் இடைநிலையை நிலைப்படுத்தும் இடத்தெரிவை கீட்டோ குழு இயக்குகிறது \nபலேடியம் கார்பாக்சிலேட்டுகள் வினையூக்கியாகச் செயல்படும்போது மின்னணுகவர் அரோமாட்டிக் பதிலீட்டு வினையின் மூலம் Pd(II) அரைல் இடைநிலையைப் பெறுவது ஒரு முக்கியமான படிநிலையாகும் .\n"}
{"id": "422357", "url": "https://ta.wikipedia.org/wiki?curid=422357", "title": "திசூரி வன்னியாராச்சி", "text": "திசூரி வன்னியாராச்சி\n\nதிசூரி வன்னியராச்சி (Thisuri Wanniarachchi ) என்பவர் இலங்கை எழுத்தாளர் ஆவார். கொழும்பு தெருக்கள் எனும் நூலின் மூலம் பரவலாக அறியப்படுகிறார். தனது பதினான்காம் வயது முதல் இவர் எழுதி வருகிறார். 2009 ஆம் ஆண்டில் மாநில அரசின் இலக்கிய விருதினைப் பெற்றார். கொழும்பு , இலங்கையில் உள்ள புனித \"பிரிட்ஜெட்ஸ்\" மாடப் பள்ளியில் துவக்க மற்றும் இடைநிலைக் கல்வியினைப் பயின்றார். பின் இவர் கொழும்புவில் உள்ள பிரிட்டிசுப் பள்ளியில் பயின்றார். இவர் பொருளாதாரா அரசியல் பிரிவில் இளங்கலைப் பட்டத்தினை \"பென்னிங்டன்\" கல்லூரியில் பயின்றார். தற்போது இவர் கொழும்புப் பல்கலைக்கழகத்தில் பொதுப் பொருளாதாரப் பிரிவில் பி எச். டி பயின்று வருகிறார். இவர் தற்போது இலங்கையின் பிரதமராக உள்ள மைத்திரிபால சிறிசேன அமைச்சகத்தில் குன்றா வளர்ச்சிப் பிரிவில் உதவி இயக்குநராகப் பணியாற்றி வருகிறார்.\n\nSection::::குழந்தைப்பருவம்.\nவன்னியராச்சி செப்டம்பர் 25, 1993 இல் இலங்கையில் பிறந்தார். இவரின் தாய் மல்ராஜி வன்னியராச்சி  ஒரு சமூக செயற்பாட்டாளர் மற்றும் எழுத்தாளர் ஆவார். இவரின் தந்தை இலங்கை இராணுவ மேஜர். ஜெனரல் சுனில் வன்னியராச்சி ஆவார். ஈழப் போர் நடந்து கொண்டிருந்த சமயத்தில் இவர் இலங்கையில் படித்துக் கொண்டிருந்தார். கொழும்பு , இலங்கையில் உள்ள புனித \"பிரிட்ஜெட்ஸ்\" மாடப் பள்ளியில் துவக்க மற்றும் இடைநிலைக் கல்வியினைப் பயின்றார். பின் அவர் கொழும்புவில் உள்ள பிரிட்டிசுப் பள்ளியில் முழு உதவித் தொகையுடன் பயின்றார்.\n\nSection::::நூல்கள்.\nவன்னியராச்சி இரு நூல்களை எழுதியிள்ளார். கொழும்பு தெருக்கள் மற்றும் தீவிரவாதியின் மகள் ஆகியன ஆகும். இவருக்கு பதினான்காவது வயதாக இருக்கும் போது கொழும்பு தெருக்கள் எனும் நூலினை எழுதினார். இலங்கையில் உள் நாட்டுப்போர் நடந்து கொண்டிருந்த வேளையில் பல்வேறு வகையான பொருளாதாரப் பிண்ணனி கொண்ட பெண் குழந்தைகள் சந்தித்தவைகள் பற்றி இந்த நூலில் எழுதினார். இந்த நூல் இலங்கையில் அதிகம் விற்பனையாகியது. மேலும்  இலங்கை அரசின் இலக்கிய விருதினையும் பெற்றுத் தந்தது.\n\nதீவிரவாதியின் குழந்தை எனும் நூலினை பென்னிங்டன் கல்லூரியில் முதலாம் ஆண்டு படித்துக் கொண்டிருக்கும் போது எழுதினார். இந்த நூலினை 2014 ஆம் ஆண்டில் ஆகஸ்டு மாதத்தில் வெளியிட்டார்.  தீவிரவாதியின் மகள் எனும் இந்த நூலானாது காதல் புதினம் ஆகும். இந்த நூலில் இலங்கையில் நடந்த உள்நாட்டுப் போருக்குப் பிறகான அரசியல் சூழ்நிலைகளைப் பற்றி விவாதித்திருக்கும்.\n\nSection::::அரசியல்.\nவன்னியராச்சி இலங்கையின் அரசியல் மற்றும் கல்வி மறுமலர்ச்சிக்காகப் போராடுபவர் ஆவார். இவை பற்றிய விவாதங்களில் கலந்துகொண்டு உரையாடியுள்ளார். 2015 ஆம் ஆண்டில் கொழும்புவில் நடைபெற்ற  தாவோஸ் உலகப்பொருளாதர மன்றம் இணைந்து நடத்திய நிகழ்வில் இலங்கையின் கல்வியில் ஏற்படுத்த வேண்டிய மாற்றங்கள் குறித்து இவர் உரையாடினார்.\n\n2014 ஆம் ஆண்டில் இலங்கையின் உயர்நிலைக் கல்வி அமைச்சகத்தின் முதிர்மாணவ மருத்துவராகவும் 2015 ஆம் ஆண்டில் இலங்கைப் பிரதமர் மைத்திரிபால சிறிசேனவின் பிரதம செயலகத்தில் முதிர்மாணவ மருத்துவராகவும் பணியாற்றினார்.\n\nஇலங்கையின் முண்னனி ஆட்சி இயல் அறிஞரான \"தயன் எயதிலேகா\" தீவிரவாதியின் மகள் எனும் நூலினைப் பற்றிக் கூறும்போது ஈழப் போருக்குப் பிறகான அரசியல் சூழ்நிலையைப்பற்றிய முக்கிய இலக்கியம் என்றும் நல்லிணக்கத்திற்கான பாதை எனவும் இலங்கையின் அரசியல் பற்றிய கொள்கை அறிவிப்பாகவும் உள்ளது எனக் கூறினார். 2015 ஆம் ஆண்டிற்கான மாநில அரசின் இலக்கிய விருதிற்கு இந்த நூல் பரிந்துரை செய்யப்பட்டது.\n\n2014 ஆம் ஆண்டில் \"செரில் சாண்ட்பர்க்\" எழுதிய லீன் இன் எனும் நூலில் வன்னியராச்சியின் கதையும் இடம்பெற்றுள்ளது.\n\nஆங்கில பரப்பிசைக் கலைஞரான சாம் சிமித் இவரின் வார்த்தைகளை சமூக ஊடக கணக்குகளில் மேற்கோளாக காட்டியுள்ளார்.\n"}
{"id": "422358", "url": "https://ta.wikipedia.org/wiki?curid=422358", "title": "கிழக்கு அசர்பைசான் மாகாணம்", "text": "கிழக்கு அசர்பைசான் மாகாணம்\n\nகிழக்கு அசர்பைசான் (\"East Azerbaijan Province\" ( \"Āzarbāijān-e Sharqi\"; (அசர்பைஜானிشرقی آذربایجان اوستانی) என்பது ஈரானில் உள்ள முப்பத்தோறு மாகாணங்களில் ஒன்றாகும். இந்த மாகாணமானது ஈரானிய அசர்பைசனில் உள்ளது. இதன் எல்லைகளாக ஆர்மீனியா, அசர்பைஜான், அர்தாபில் மாகாணம், மேற்கு அசர்பைசன் மாகாணம், சஞ்சன் மாகாணம் போன்றவை உள்ளன. கிழக்கு அசர்பைசானின் தலைநகராக தப்ரீசு நகரம் உள்ளது. இந்த மாகாணமானது ஈரானின் மூன்றாவது வட்டாரத்தில் உள்ளது இதன் தலைமைச் செயலகமானது தலைநகரான தப்ரீசில் உள்ளது.\n\nSection::::நிலவியல்.\nஇந்த மாகாணமானது சுமார் 47,830 கிமீ² பரப்பளவில், ஏறக்குறைய நான்கு மில்லியன் மக்கள் தொகையோடு உள்ளது. மாகாணத்தின் வடபகுதி எல்லையாக அசர்பைசன் குடியரசு, ஆர்மீனியா, அசர்பைஜானின் தன்னாட்சி நாக்ஷிவன் குடியரசு போன்றவையும், மேற்கில் மேற்கு அஜர்பைஜான், தெற்கில் ஜான்ஜான், கிழக்கில் அர்தாபி ஆகியவை உள்ளன. கிழக்கு அசர்பைசானானதுஈரானின் பிற பகுதிகளுடனும், அண்டை நாடுகளுடனும் சாலைகள் மற்றும் தொடர்வண்டிப் பாதை வலையமைப்பில் நன்கு இணைக்கப்பட்டுள்ளது.\n\nகிழக்கு அசர்பைசானின் மிக உயர்ந்த நிலப்பகுதியானது தப்ரிசின் தெற்கே உள்ள சஹான்ட் மலையின் எரிமலை உச்சியாகும். இது 3,707 மீட்டர் (12,162 அடி) உயரமாகும். அதேசமயம் தாழ்நிலப் பகுதிகளானது கர்மாடுஸ் (அஹார்) அருகே உள்ளன. மாகாணத்தின் மலைக் குன்றுகளும் மலைத் தொடர்களும் மூன்று பிரிவுகளாக பிரிக்கப்பட்டுள்ளன அவை: காரா டாக் மலைகள், சஹான்ட் மற்றும் போசாகோஷ் மலைகள், மற்றும் குஃப்லான் கொஹோ மலைகள் என்பனவாகும்.\n\nகிழக்கு அசர்பைசானின் காலநிலை மத்திய தரைக்கடல் பெருநிலப்பகுதி கால நிலையால் பாதிக்கப்பட்டு குளிர் அரை வறண்ட காலநிலை நிலவுகிறது. காசுப்பியன் கடலில் இருந்து வரும் மென்மையான காற்றானது கடல் மட்டத்துக்கு அருகில் உள்ள தாழ் நிலப் பகுதிகளில் காலநிலையில் செல்வாக்கு செலுத்துகின்றது. தப்ரிசின் வெப்பநிலையானது 8.9 °C வரையும், மராக்கில் 20 °C வரையும் நிலவுகிறது. குளிர்காலத்தில் வெப்ப நிலையானது −10–−15 °C வரை குறைகிறது. வசந்த காலம் மற்றும் கோடை மாதங்கள் இந்த மாகாணத்தை பார்வையிட ஏற்ற பருவங்களாக உள்ளன.\n\nSection::::வரலாறு.\nகிழக்கு அசர்பைசான் ஈரானின் மிகப் பழமையான பிராந்தியங்களில் ஒன்றாகும். ஈரானில் அலெக்சாந்ரின் ஆட்சியின் போது (பொ.ச.மு. 331), அட்டோபபட் என அறியப்படும் ஒரு போர்வீரரின் தலைமையில் இப்பகுதியில் ஒரு கிளர்ச்சி நடந்தது தலைமை ஈடுபட்டார், அதன் பிறகு மீடியா நிலப்பகுதியானது, \"அட்டோபட்கன்\" என அழைக்கப்பட்டது. அப்போதிருந்து இந்தப் பகுதி ஆசாரபேதகன், ஆசார்பாகன், ஆஜர்பாயன் என அறியப்பட்டது.\n\nதீர்க்கதரிசியான ஜொரோஸ்டரின் பிறப்பானது, கொன்சாக் நகரத்தின் அருகே உள்ள ஓரிமேயின் ஏரி (\"சிச்செஷ்ட்\"), அருகே நடந்தது என்று இஸ்லாமிய ஆய்வாளர்கள் பிரகடனம் செய்கின்றனர். இந்த மாகாணமானது பல்வேறான அரசியல் மற்றும் பொருளாதார உயர்வுக்கு உள்ளானதால், பல வெளிநாட்டினரை ஈர்த்துள்ளது. குறிப்பாக உருசியர்கள் கடந்த 300 ஆண்டுகள் நெடுக்க இந்த பிராந்தியத்தில் தங்கள் செல்வாக்கை செலுத்த முயற்சித்திருக்கிறார்கள். பல சந்தர்ப்பங்களில் இப்பகுதியை ஆக்கிரமித்துள்ளனர். 19ஆம் நூற்றாண்டின் பிற்பகுதியில் ஈரானின் அரசியலமைப்பு ஆதரவு இயக்கம் இங்கு தொடங்கியது.\n\nதற்போதய கிழக்கு அசர்பைசனில் 1945 ஆம் ஆண்டில் பனிப்போர் காலத்தில் சோவியத் ஒன்றியம் அசர்பைசன் மக்கள் அரசாங்கத்தை அமைக்க உதவியது.\n\nSection::::நிர்வாகப் பிரிவுகள்.\n1986 மக்கள் தொகை கணக்கெடுப்பின்போது கிழக்கு அஜர்பைஜான் மாகாணத்தில் பன்னிரண்டு மாவட்டங்கள் இருந்தன. 1996ஆம் ஆண்டு மக்கள்தொகை கணக்கெடுப்பு காலத்தில் இரண்டு கூடுதல் மாவட்டங்களாக மராண்டின் பகுதியிலிருந்து ஜோல்பா, மற்றும் பொனப் பகுதியில் இருந்து மாலக்கன் ஆகியவை உருவாக்கப்பட்டன. 1996 மற்றும் 2002க்கு இடையில், ஐந்து புதிய மாவட்டங்களாக அஜப்சிர், அசராஷார்ர், சரோவீக், ஓஸ்கு, வர்சான் ஆகியவை உருவாக்கப்பட்டன. 2010 ஆம் ஆண்டில் கலிபாரின் வட பகுதியானது கோடா அபரின் என்றும், தென் பகுதி கலிபார் என்ற பெயரோடு பிரிக்கப்பட்டது.\n\nSection::::இன்றைய கிழக்கு அசர்பைசான்.\nகிழக்கு அசர்பைசான் மாகாணமானது ஈரானின் தொழில் மையமாக உள்ளது. கிழக்கு அஜர்பைஜான் மாகாணத்தில் 5000 உற்பத்தி அலகுகள் (தேசிய அளவில் 6% சதவீதம்) உள்ளன. 1997இல் இந்த அலகுகளின் உற்பத்தி மதிப்பு அமெரிக்க $ 374 மில்லியனாக இருந்தது. மொத்த முதலீடானது 1997 ஆம் ஆண்டில் 2.7 பில்லியன் அமெரிக்க டாலர் மதிப்புடையது.\n\nகிழக்கு அசர்பைசான் மாகாணத்தில் உள்ள சில முக்கிய தொழிற்சாலைகள் கண்ணாடி தொழில்கள், காகித உற்பத்தி, எஃகு, தாமிரம் மற்றும் நெய்ப்ஃபைன் சைனேட், எண்ணெய் சுத்திகரிப்பு, பெட்ரோகெமிக்கல் பதப்படுத்துதல், ரசாயன பொருட்கள், மருந்தியல் பதப்படுத்துதல், ஃபவுண்டரிஸ், வாகனம் மற்றும் வாகனப் பகுதிகள் தொழில்கள், தொழில்துறை இயந்திரங்கள், விவசாய இயந்திரம், உணவுத் தொழில்கள், தோல் மற்றும் காலணி தொழில்கள் போன்றவை ஆகும்.\n\nகிழக்கு அசர்பைசானில் யுனெசுகோவானது இரு பல்லுயிர் பாதுகாப்பகங்கள அறிவித்துள்ளது. ஒன்று உர்மியா ஏரி மற்றொன்றும அர்சர்பாரன் ஆகும்.\n\n"}
{"id": "422387", "url": "https://ta.wikipedia.org/wiki?curid=422387", "title": "சீன எழுத்தாளர் லூ சுன் சிறுகதைகள்", "text": "சீன எழுத்தாளர் லூ சுன் சிறுகதைகள்\n\nசீன எழுத்தாளர் லூ சுன் சிறுகதைகள் என்பது நவீன சீன இலக்கியத்தின் பிதா என்று போற்றப்படும் லூ சுன் 1924 முதல் 1926 வரை எழுதிய சிறுகதைகளின் தொகுப்பு ஆகும். இத்தொகுப்பை இலங்கை எழுத்தாளர் கே. கணேஷ் தமிழாக்கம் செய்துள்ளார்.\n\nSection::::உள்ளடக்கம்.\nஇந்த நூல் லூ சுன் பிப்ரவரி 1924 ஆம் ஆண்டு முதல் அக்டோபர் 1926 ஆம் ஆண்டு வரை உள்ள காலகட்டங்களில் எழுதிய ஒன்பது வெவ்வேறு சிறுகதைகளின் தொகுப்பு ஆகும். சீன மொழியில் எழுதப்பட்ட இப்படைப்புகளை மூலக்கதையின் உணர்வுகள் அப்படியே வாசிப்பவர்களை சென்றடையும் வண்ணம் இலங்கையின் சிறந்த தமிழ்க் கவிஞரும் இலக்கிய ஆசிரியருமான கே. கணேஷ் அவர்கள் தமிழாக்கம் செய்துள்ளார்.\n\n[லூ சுன்] சிறுகதைகள் முழுவதும் சீன மக்களின் வாழ்வியலும், நம்பிக்கைகளும், அவர்களின் கொண்டாட்டங்களும், சொல்ல இயலா துயரங்களும், பெண்களின் நிலை, சமகால மற்றும் கடந்த கால சமூக சீர்திருத்த சிந்தனைகள் நிறைந்து கிடக்கின்றன. அத்துடன் சீனத்து மக்களின் பலத்தையும் பலவீனங்களையும் தனக்கே உரிய கலை நயத்துடன் இக்கதைகளில் சொல்லி இருக்கிறார் லூ சுன். சிறுகதைகள் முழுவதும் அம்மண்ணில் நிலவும் சமூகச் சூழல், மக்கள் வாழ்க்கை அவர்களின் எண்ண ஓட்டங்களையும் மிக நுட்பமாக விளக்கிச் செல்கிறார். மேல் தட்டு மக்களின் வாழ்க்கையையும் மட்டுமின்றி கீழ்த்தட்டு மக்களின் வாழ்வையும் அவற்றில் நிறைந்துள்ள வலிகளையும் சந்தோசங்களையும் பதிவு செய்கிறார். மக்களின் வாழ்வையும் தாண்டி அங்கு நிலம் பருவ நிலை, வாழும் மற்ற உயிரினங்கள், இயற்கை என அத்தனையும் தனது எழுத்தில் கண் முன்னே கொண்டு வந்து நிறுத்துகிறார். ஒவ்வொரு கதையிலும் தனது கருத்துகளை மட்டும் பதிந்து விட்டு செல்லாமல் வாசிப்பவர்களுக்கும் சிந்திக்கும் வாய்ப்பளித்தபடியே அத்தனை கதைகளையும் துவங்குகிறார், முடிக்கவும் செய்கிறார்.\n\nSection::::பொருளடக்கம்.\nஇத்தொகுப்பில் பின்வரும் ஒன்பது சிறுகதைகளும் தொகுக்கப்பட்டுள்ளன:\n\n\n"}
{"id": "422393", "url": "https://ta.wikipedia.org/wiki?curid=422393", "title": "மேற்கு அசர்பைசான் மாகாணம்", "text": "மேற்கு அசர்பைசான் மாகாணம்\n\nமேற்கு அசர்பைசான் மாகாணம் (\"West Azerbaijan Province\" ) என்பது ஈரானின் உள்ள முப்பத்தோறு மாகாணங்களில் ஒன்றாகும். இந்த மாகாணமானது நாட்டின் வட மேற்கில் உள்ளது. இதன் எல்லைகளாக துருக்கி, ஈராக்கு , அசர்பைசானின் தன்னாட்சி நாக்ஷிவன் குடியரசு, ஆகிய அண்டை நாடுகளுடன் எல்லையைக் கொண்டுள்ளது. மேலும் ஈரானுக்குள் கிழக்கு அஜர்பைசான், ஜான்ஜான், குர்திஸ்தான் மாகாணங்களை எல்லையாக கொண்டுள்ளது. இந்த மாகாணமானது ஈரானின் மூன்றாவது வட்டாரத்தில் உள்ளது. இதை ஆர்மீனியாவிலிருந்து அசர்பைசான் குடியரசுவும் துருக்கியின் குறுகிய பகுதியாலும் பிரிக்கப்பட்டிருக்கிறது.\nமேற்கு அசர்பைசான் மாகாணமானது 39,487 கிமீ², அல்லது உர்மியா ஏரியையும் சேர்த்து 43,660 கிமீ² பரப்பளவு கொண்டுள்ளது. 2012இல் மாகாணத்தின் மக்கள் தொகை சுமார் 3 மில்லியன் (கணிப்பு) என இருந்தது. மாகாணத்தின் தலைநகரம் மற்றும் பெரிய நகரம் ஊர்மியா ஆகும்.\n\nSection::::தொல்பொருளியல்.\nஇப்பகுதியியில் உள்ள தெபீ ஹசனுல் போன்ற தளங்களில் நடந்த அகழ்வாய்வுகள் வாயிலாக இங்கு நிரந்தர குடியேற்றங்களானது கி.மு 6 ஆயிரத்துக்கு முன்பே ஏற்பட்டது தெரியவருகிறது. 1958 ஆம் ஆண்டு ஹஸன்லுவில் பிரபலமான தங்க சாடி கண்டுபிடிக்கப்பட்டது. உலகளாவில் ஒயின் தயாரிப்பு குறித்த மிகப் பழமையான சான்றுகள் கிடைத்த முதன்மையான பகுதியான டெப்சா ஹஜ்ஜி ஃபிரூஸ் இந்த மாகாணத்துக்கு உட்பட்ட பகுதியாகும். \"கோயி தெப்பே\" மற்றொரு குறிப்பிடத்தக்க தளமாக உள்ளது, அங்கு கி.மு. 800ஐச் சேர்ந்த ஒரு உலோகத் தகடு கண்டுபிடிக்கப்பட்டது, அதில் கில்கமெஷ் காப்பியத்திலிருந்து ஒரு காட்சி சித்தரிக்கப்பட்டுள்ளது.\n\nஇந்த மாகாணமானது, பல வரலாற்றுச் சிறப்புமிக்க தளங்களைக் கொண்டுள்ளது. இங்குள்ள 169 தளங்கள் ஈரானின் கலாசார மரபுரிமை நிறுவனத்தால் பதிவு செய்யப்பட்டுள்ளன.\n\nSection::::நிலவியலும், கால நிலையும்.\nமேற்கு அசர்பைசான் மாகாணமானது உர்மியா ஏரி உட்பட 43,660 சதுர கிலோமீட்டர் பரப்பளவில் ஈரானின் வடமேற்கே அமைந்துள்ளது.\n\nஅட்லாண்டிக் பெருங்கடல் மற்றும் மத்தியதரைக் கடல் பகுதியில் வீசும் பருவக் காற்றுகள் பெரும்பாலும் இந்த மாகாணத்தின் காலநிலையை பெரிதும் பாதிக்கின்றன. குளிர் காலத்தில் வடக்கில் இருந்து வீசும் குளிர் காற்றானது மாகாணத்தை பாதித்து, கடுமையான பனிக்கு காரணமாகின்றது.\n\nவானிலையியல் தரவுகளின் படி, மாகாணத்துக்குள் உள்ளூர் வெப்பநிலையானது மாறுபடுகிறது. சராசரி வெப்பநிலையானது 9.4 °C என்பதில் இருந்து, மேகுவில் 11.6 °C என்றும், டெகப்பில் 9.8 °C என்றும், ஊர்மியாவில் 10.8 °C என்றும், கோயாவில் 9.4 °C மாகுவில் 11.6 °C என்றும் மாறுபடுகிறது. இதே தரவுப்படி, மாகாணத்தில் அதிகபட்ச வெப்பநிலை சூலை மாதம் 34 ° C ஆகக் காணப்படுகிறது, அதேசமயம் குறைந்தபட்ச வெப்ப நிலையானது சனவரி மாதத்தில் -16 ° C ஆகும். வெப்பநிலை மாறுபாடானது அதிகப்பட்சமாக கோடையில் 4 ° C ஆகவும், குளிர்காலத்தில் 15 ° C ஆகவும் இருக்கும். ஆண்டு சராசரி வாழ்படிவானது வடக்கின் மாகுவில் சுமார் 300 மில்லிமீட்டர் (12 அங்குலம்) என்றும் தெற்குப் பகுதிகளில் 870 மில்லி மீட்டர் (34 அங்குலம்) என்றும் உள்ளது. இதில் கணிசமான அளவு பனி இருக்கும்.\n\nSection::::நிர்வாக பிரிவுகள்.\nமேற்கு அசர்பைசான் மாகாணமானது ஏழு மாவட்டங்களாக பிரிக்கப்பட்டுள்ளது.\n\nSection::::மக்கள்.\nஈரானில் இன ரீதியிலான உத்தியோகபூர்வ புள்ளிவிவரங்கள் அல்லது கணக்கெடுப்பு விவரங்கள் எதுவும் இல்லை. மேற்கு அசர்பைசான் மாகாணத்தின் பெரும்பான்மை மக்கள் அசர்பெய்சியர்கள் மற்றும் குர்துகள் ஆவர். மேலும் மாகாணத்தில் அரேபியர்கள், அசீரியர்கள், யூதர்கள் ஆகிய மூன்று சிறுபான்மை இன மற்றும் மதக் குழுவினர் உள்ளனர். \n\nமேற்கு அசர்பைசான் மாகாணத்தின் மக்கள் தொகையில் பெரும்பான்மை மக்கள் அசர்பைசான்கள் 76.2 சதவிகிதம் . மற்றும் குர்துகள் 21.7 சதவிகிதம் சதவிகிதம் அசர்பைசான்கள் பெரும்பாலும் சால்டோரன், மகு, கோயோ, சால்மாஸ், உர்மியா, நாகதேஷ், மைந்தோவாப், ஷாஹிந்தேஜ், தாகப் போன்ற மாவட்டங்களில் வாழ்கின்றனர், மேலும் குர்துகள் பெரும்பாலும் ஓஷ்வானியே, சர்தாஷ்ட், மஹாபாத், பிர்ஷானர், புக்கன் ஆகிய மாவட்டங்களில் வாழ்கின்றனர்.\n\nSection::::பண்பாடு.\nமேற்கு அசர்பைசான் அசாரி மற்றும் குர்திஷ் மரபுகளிலிருந்து பரவலாக வளமான கலாச்சாரத்தை கொண்டுள்ளது. இசை, நடனம் போன்ற பல உள்ளூர் மரபுகள் மாகாண மக்களின் மத்தியில் தொடர்ந்து வாழ்கின்றன. பாரசீகத்தின் நீண்டகால மாகாணமாக உள்ள, மேற்கு அர்பைசான் குறித்து பாரசீக இலக்கியத்தில் பல சந்தர்ப்பங்களில் ஈரானின் தலை சிறந்த எழுத்தாளர்கள் மற்றும் கவிஞர்களால் பெருமையாக குறிப்பிட்டுள்ளனர். \n\nSection::::கல்லூரிகள் மற்றும் பல்கலைக்கழகங்கள்.\nஊர்மியா பல்கலைக்கழகமானது 1878 ஆம் ஆண்டு அமெரிக்கன் பிரஸ்பைடிரியன் மிஷனரினால் கட்டப்பட்டது. ஜோசப் கோக்ரான் தலைமையிலான அமெரிக்க மருத்துவ கூட்டாளிகளின் குழுவினால் ஒரு மருத்துவக் கல்லூரி நிறுவப்பட்டது. ஊர்மியாவின் அருகே ஒரு பழைய கல்லறையில் கொக்ரான் மற்றும் அவருடைய சக ஊழியர்கள் அடக்கம் செய்யப்பட்டனர்.\n\n"}
{"id": "422403", "url": "https://ta.wikipedia.org/wiki?curid=422403", "title": "சைப்ரசின் புவியியல்", "text": "சைப்ரசின் புவியியல்\n\nசைப்பிரசு மத்தியத் தரைக்கடலின் கிழக்குப் பகுதியில் அமைந்துள்ள ஒரு தீவாகும். இத்தாலியின் சிசிலி மற்றும் சார்தீனியாத் தீவுகளை அடுத்து மத்தியத் தரைக்கடல் பகுதியின் மூன்றாவது மிகப்பெரிய தீவாகும். நிலப்பரப்பின் அடிப்படையில் உலகின் 80 ஆவது பெரிய தீவாகும். ஆசியா அல்லது யுரேசிய முக்கிய நிலப்பகுதியில் பகுதியான ஆனடோலிய தீபகற்பத்தின் தெற்கு ஆசியா மைனர் பகுதியில் துருக்கியின் ஒரு பகுதியாக அமைந்துள்ளது. எனவே மேற்காசியாவும் அல்லது மத்தியக் கிழக்காசியாவும் உள்ளடங்கியிருக்கலாம். சைப்ரசு தெற்கு ஐரோப்பாவின் மிக அண்மையிலும்,வடக்கு ஆப்பிரிக்காவிலும் அமைந்துள்ளது. கிரேக்கம் மற்றும் அனட்டோலியர்களிடம் நீண்டகாலம் மாற்றி மாற்றி கையகப்பட்டிருந்தது. மேலும் லெவாந்தையர்கள், பைசாந்தியர்கள், துருக்கி, மேற்கு ஐரோப்பா ஆகியவற்றினாலும் செல்வாக்கு செலுத்தப்பட்டிருந்தது. \n\nசைப்பிரசு தீவின் பெரும்பாலான அதன் பரப்பில் திரூடாஸ் மலைகளும் கைரெனிய மலைகளுமே ஆதிக்கம் செலுத்துகின்றன. இவ்விரண்டு மலைத்தொடர்களுக்கிடையில் மத்தியச் சமவெளியும் மிசோரியாவும் உள்ளன, திரூடாஸ் மலையானது சைப்பிரசு தீவின் தெற்கு மற்றும் மேற்குப்பகுதி முழுமையும் பரவியுள்ளது. அதாவது தீவின் பாதிப்பகுதியை இம்மலையே ஆக்கிரமித்துள்ளது. குறுகலான கைரெனிய மலையானது வடக்கு கடற்கரைவரை பரவியுள்ளது. கைனெரீய மலையானது திரூடாஸ் மலையைப் போல உயரமானதில்லை. மேலும் இம்மலை குறைந்த பரப்பினையே கொண்டது. இவ்விரு மலைகளும் தாரசு மலைகளுக்கு இணையாக துருக்கிய மையநிலப்பகுதி வரை பரவியுள்ளது, மேலும் வடக்கு சைப்பிரசுவிலிருந்து பார்த்தால் தெரியும்படி அமைந்துள்ளன.கடற்கரை தாழ்நிலங்கள் தீவைச் சுற்றிலும் மாறுபட்ட அகலங்களில் பரவியுள்ளன. \n\nபுவியியல் அடிப்படையில் சைப்பிரசு தீவானது நான்காகப் பிரிக்கப்பட்டுள்ளது. தீவின் 60 விழுக்காடு நிலப்பரப்பைக் கொண்டுள்ள சைப்பிரசு குடியரசு மட்டுமே தேசிய அளவில் அங்கீகரிப்பட்டுள்ள அரசாங்கமாக விளங்குகிறது. இது 2004 மே முதல் ஐரோப்பிய ஒன்றியத்தின் உறுப்பினராக உள்ளது. வடக்கு சைப்பிரசின் துருக்கியக் குடியரசு அரசாங்க ரீதியாக துருக்கியால் மட்டுமே அங்கீகரிக்கப்பட்ட பகுதியாகும். இது நிலப்பரப்பில் 36 விழுக்காடு பரவியுள்ளது அதாவது தீவின் மூன்றிலொரு நிலப்பகுதியாகும். ஐக்கிய நாடுகள் சபை இரண்டு பகுதிகளுக்கிடையே நிலப்பரப்பான பசுமைக்கோட்டினை தனது கட்டுப்பாட்டுக்குள் வைத்திருக்கிறது. இது தீவின் 4 விழுக்காடு பகுதியாகும். அடுத்ததாக அக்ரோத்திரி, டெகேலியா ஆகிய இரண்டு பகுதிகளும் சைப்ரஸ் தீவில் அமைந்துள்ள ஐக்கிய இராச்சியத்தின் ஆளுகைக்குற்பட்ட இரணுவத்தளப் பகுதிகளாகும்(Sovereign Base Areas). சைப்ரசுக்கு ஐக்கிய இராச்சியம் பொதுநலவாய குடியரசாக விடுதலை கொடுத்த பொழுது, இவ்விரண்டு தளங்களையும் மத்தியதரைக் கடலில் கேந்திர முக்கியத்துவம் வாய்ந்த அமைவிடம் காரணமாக தன்னகத்தே இருத்திக்கொண்டது. இவை தீவில் தெற்கு கடற்கரைப்பகுதியை ஒட்டி 254 கி. மீ -இல் அமைந்துள்ளன. இவை தீவின் 2.8 விழுக்காடு பரப்பளவானதாகும். \n"}
{"id": "422413", "url": "https://ta.wikipedia.org/wiki?curid=422413", "title": "அண்டோசோனைட்டு", "text": "அண்டோசோனைட்டு\n\nஅண்டோசோனைட்டு (\"Antozonite\") என்பது ஒரு கதிரியக்க புளோரைட்டு வகை கனிமமாகும். வரலாற்றில் இக்கனிமம் இசிடிங்சிபேட்டு, இசிடிங்பிளசு, இசிடிங்சிடெய்ன், இசிடிங்சுபார், பெடிட்டு புளோரைட்டு) என்ற பெயர்களால் அறியப்படுகிறது. 1841 ஆம் ஆண்டு செருமனி நாட்டிலுள்ள பவேரியாவின் வோல்செண்டார்பில் முதன் முதலில் இக்கனிமம் கண்டறியப்பட்டு. பின்னர் 1862 ஆம் ஆண்டு பெயரிடப்பட்டது. \n\nதனிமநிலை புளோரின் பல்வேறு உட்சேர்க்கைப் பொருள்களுடன் சேர்ந்துள்ள ஒரு படிகமாக இக்கனிமம் விவரிக்கப்படுகிறது. இப்படிகங்கள் நொறுக்கப்படும்போது அல்லது உடைக்கப்படும்போது தனிமநிலை புளோரின் விடுபடுகிறது. யுரேனிய உட்சேர்க்கைகளின் பீட்டா கதிரியக்க வெளியீட்டால் கால்சியம் புளோரைடு தொடர்ச்சியாக கால்சியம் மற்றும் புளோரின் அணுக்களாக உடைகிறது. புளோரின் அணுக்கள் இணைந்து டைபுளோரைடு எதிர்மின் அயனிகளாகவும் தொடர்ந்து மிகை எலக்ட்ரான்களை படிகக் குறையிலிருந்து இழந்து புளோரின் உருவாகிறது. அடுத்ததாக புளோரின் வளிமண்டல ஆக்சிசன் மற்றும் நீராவியுடன் வினைபுரிந்து ஓசோனையும் ஐதரசன் புளோரைடையும் கொடுக்கிறது. ஓசோனை அடையாளப்படுத்தும் மணம் தவறுதலாக அண்டோசோன் என்ற கருத்தியல் சேர்மமாக கருதப்பட்டதால் இக்கனிமம் அண்டோசோனைட்டு என்ற பெயரைப் பெற்றது. \n"}
{"id": "422418", "url": "https://ta.wikipedia.org/wiki?curid=422418", "title": "அன்னையும் பிதாவும் முன்னறி தெய்வம்", "text": "அன்னையும் பிதாவும் முன்னறி தெய்வம்\n\nஅன்னையும் பிதாவும் முன்னறி தெய்வம் 1959 ஆம் ஆண்டு வெளியான ஒரு இந்திய, மொழிமாற்றுத் தமிழ்த் திரைப்படமாகும். என்ற தெலுங்குப் படத்தின் மொழிமாற்றான இத்திரைப்படத்தில் என். டி. ராமராவ், அஞ்சலிதேவி, வி. நாகையா ஆகியோர் முக்கிய கதாபாத்திரங்களில் நடித்திருந்தனர். டி. வி. ராஜு இசையமைத்திருந்தார்.\n"}
{"id": "422423", "url": "https://ta.wikipedia.org/wiki?curid=422423", "title": "நயீம் இஸ்லாம்", "text": "நயீம் இஸ்லாம்\n\nமுகமது நயீம் இஸ்லாம் (Mohammad Naeem Islam) வங்காளதேசத் துடுப்பாட்ட அணியின் வீரர் ஆவார். இவர் வங்காளதேச அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம்,பன்னாட்டு இருபது20 போட்டிகளில் விளையாடி வருகிறார்.வலதுகை மட்டையாளரான இவர் வலது கை புறத்திருப்பப் பந்து வீச்சாளர் ஆவார். இவர் டிசம்பர் 31, 1986 இல் கைபந்தாவில் பிறந்தார். மேலும் இவர் வங்காளதேச அ அணி, 19 வயதிற்கு உட்பட்ட வங்காளதேச அணி, சிட்டகொங் கிங்ஸ், வங்காளதேச கிழக்கு மாகாண அணி ராஜ்ஷாசி மாகாண அணி மற்றும் ராங்பூர் மாகாண அணிகளுக்காக உள்ளூர்ப் போட்டிகளில் விளையாடி வருகிறார்.\n\nSection::::உள்ளூர்ப் போட்டிகள்.\nபெப்ரவரி 12, 2005 இல் ராஜ்ஷாசி அணிக்காக பட்டியல் அ துடுப்பாட்டப் போட்டிகளில் அறிமுகமானார். சிட்டகொங் மாகாண அணிக்கு எதிரான துடுப்பாட்டப் போட்டியில் 8 பந்துகளில் 4 ஓட்டங்கள் எடுத்து ஆட்டமிழந்தார். அக்டோபர் 9, 2008 இல் நியூசிலாந்துத் துடுப்பாட்ட அணிக்கு எதிரான சர்வதேச போட்டியில் அறிமுகமானார். முதல் தரத் துடுப்பாட்டப் போட்டிகளில் டிசம்பர் 2011 வரை இவர் ஏழு நூறுகள் மற்றும் 17 ஐம்பது ஓட்டங்களை அடித்துள்ளார். பரிசல் மாகாணத் துடுப்பாட்ட அணிக்கு எதிரான போட்டியில் 136 ஓட்டங்கள் எடுத்ததே இவரின் அதிகபட்ச ஓட்டம் ஆகும்.\n\n2017-18 ஆம் ஆண்டுகளில் நடைபெற்ற தாக்க பிரீமியர் கிரிக்கெட் லீக் தொடரில் \"லெஜண்ட்ஸ் ஆஃப் ருக்பான்ஜி\" அணிக்காக விளையாடினார். அந்தத் தொடரில் 16 போட்டிகளில் விளையாடி 720 ஓட்டங்கள் எடுத்து அதிக ஓட்டங்கள் எடுத்த ருக்பான்ஜி வீரர்கள் வரிசையில் முதலிடம் பிடித்தார். மேலும் 2018-19 ஆம் ஆண்டுகளில் நடைபெற்ற தேசிய துடுப்பாட்ட லீக்கில் ராங்பூர் மாகாண அணிக்காக ஆறு போட்டிகளில் விளையாடி 444 ஓட்டங்கள் எடுத்தார். இதன் மூலம் அதிக ஓட்டங்கள் எடுத்த ராங்பூர் அணி வீரர்கள் வரிசையில் முதலிடம் பிடித்தார்.\n\nSection::::சர்வதேச போட்டிகள்.\nஅறிவிக்கப்பட்டாத இந்தியன் கிரிக்கெட் லீக்கில் வங்காளதேச அணி வீரர்கள் பதினான்கு பேர் கலந்து கொண்டதால் அவர்களை நீக்க வங்காளதேச துடுப்பாட்ட வாரியம் முடிவு செய்து புதிய வீரர்களை அனுமதிக்க தீர்மானித்தது. அக்டோபர் ,2008 இல் நியூசிலாந்துத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத் தொடரில் அனுபவமில்லாத மூன்று வீரர்களை அணியில் சேர்ததது. அதில் நயீம் இஸ்லாமும் ஒருவர் ஆவார். வங்காளதேசத் தேர்வுக்குழுத் தலைவர் ரஃபுகுல் இஸ்லாம் , நயீம் சிறந்த திறமையான வீரர் எனத் தெரிவித்தார். இவர் மூன்று போட்டிகளிலும் கலந்து கொண்டார். அதில் இரன்டாவது போட்டியில் பந்துகளை சந்திக்காமல் \"ரன் அவுட்\" ஆனார். சிட்டகொங்கில் நடைபெற்ற மூன்றாவது மற்றும் கடைசிப் போட்டியில் இறுதிவரை ஆட்டமிழக்காமல் 46 ஓட்டங்கள் எடுத்தார். இருந்தபோதிலும் வங்காளதேச அணி 79 ஓட்டங்களில் தோல்வி அடைந்தது.\n\nஇந்தத் தொடரில் சிறப்பாக விளையாடியதால் நியூசிலாந்துத் துடுப்பாட்ட அனிக்கு எதிரான தேர்வுத் துடுப்பாட்டத் தொடரில் இவருக்கு இடம் கிடைத்தது. முதல் ஆட்டப் பகுதியில் 14 ஓட்டங்களும் இரன்டாவது ஆட்டப் பகுதியில் 19 ஓட்டங்களும் எடுத்தார். பின் பந்துவீச்சில் டேனியல் ஃபிலின் இலக்கினை முதல் இலக்காகக் கைப்பற்றினார்.\n\nSection::::வெளியிணைப்புகள்.\nகிரிக் இன்ஃபோ\n"}
{"id": "422425", "url": "https://ta.wikipedia.org/wiki?curid=422425", "title": "நஸ்முல் இஸ்லாம்", "text": "நஸ்முல் இஸ்லாம்\n\nமுகமது நஸ்முல் இஸ்லாம் (Mohammad Nazmul Islam) வங்காளதேசத் துடுப்பாட்ட அணியின் வீரர் ஆவார். பொதுவாக நஸ்முல் இஸ்லாம் என அறியப்படும் இவர் வங்காளதேச அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டம்,பன்னாட்டு இருபது20 போட்டிகளில் விளையாடி வருகிறார்.இடதுகை மட்டையாளரான இவர் இடது கை புறத்திருப்பப் பந்து வீச்சாளர் ஆவார். இவர் மார்ச் 21, 1991 இல் தாக்காவில் பிறந்தார். மேலும் இவர் வங்காளதேச அ அணி, 21 வயதிற்கு உட்பட்ட வங்காளதேச அணி,23 வயதிற்கு உட்பட்ட வங்காளதேச அணி பரிசல் பர்னர்ஸ், சிட்டகொங் மாகாண அணி, தாக்கா மாகாண அணி மற்றும் கலாபகன் துடுப்பாட்ட அகாதமி ஆகிய அணிகளுக்காக உள்ளூர்ப் போட்டிகளில் விளையாடி வருகிறார்.\n\nSection::::உள்ளூர்ப் போட்டிகள்.\nதேசியத் துடுப்பாட்ட லீக்கில் இவர் தாக்கா மாகாண அணிக்காக விளையாடினார். வங்காளதேச அ அணி, 21 வயதிற்கு உட்பட்ட வங்காளதேச அணி,23 வயதிற்கு உட்பட்ட வங்காளதேச அணிகளில் இவர் விளையாடியுள்ளார். வங்காளதேச கிரிக்கெட் லீக்கில் இவர் கிழக்கு மற்றும் மேற்கு தொகுதிகளுக்காக விளையாடியுள்ளார்.\n\n2018-19 ஆம் ஆண்டுகளில் நடைபெற உள்ள வங்காளதேச பிரீமியர் லீக் தொடரில் இவர் ராங்பூர் ரைடர்ஸ் அணிக்காக விளையாட உள்ளார்.\n\nSection::::சர்வதேச போட்டிகள்.\nபெப்ரவரி 2018 ஆம் ஆண்டில் இலங்கைத் துடுப்பாட்ட அணிக்கு எதிரான பன்னாட்டு இருபது20 போட்டித் தொடரில் விளையாடுவதற்கான அணியில் இவருக்கு வாய்ப்பு கிடைத்தது. பெப்ரவரி 15, 2018 இல் நடைபெற்ற போட்டியில் இவர் அறிமுகமானார்.\n\nஆகஸ்டு மாதம் 2018 ஆம் ஆண்டில் நடைபெற்ற ஆசியக் கிண்ணம் 2018 போட்டித் தொடருக்கான 31 பேர் கொண்ட உத்தேச வங்காளதேச அணி வீரர்களின் பட்டியலில் இடம்பெற்றார். பின் அதற்கு அடுத்த மாதத்தில் 15 பேர் கொண்ட அணியில் இடம் பிடித்தார். செப்டம்பர் 23, 2018 இல் நடைபெற்ற ஆப்கானித்தான் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். அபுதாபியில் நடைபெற்ற இந்த சூப்பர் நான்கு போட்டியில் எட்டு ஓவர்கள் வீசி 29 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை.இந்தப் போட்டியில் வங்காளதேச அணி 3 ஓட்டங்களால் வெற்றி பெற்றது. அக்டோபர் ,2018 இல் சிம்பாப்வே துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் விளையாடும் வாய்ப்பினைப் பெற்றார். நவமப்ர் 3,2018 இல் தனது முதல் போட்டியில் விளையாடினார்.\n\nSection::::தேர்வுத் துடுப்பாட்டம்.\n2018 ஆம் ஆண்டில் சிம்பாப்வே துடுப்பாட்ட அணி வங்காளதேசத்தில் சுற்றுப்பயணம் செய்து விளையாடியது. நவம்பர் 3 இல் சில்ஹெட்டில் நடைபெற்ற போட்டியில் இவர் அறிமுகமானார். இதன் முதல் ஆட்டப் பகுதியில் 23 ஓவர்கள் வீசி 49 ஓட்டங்களை விட்டுக் கொடுத்து 2 இலக்குகளைக் கைப்பற்றினார்.இதில் 6 ஓவர்களை மெய்டனாக வீசினார். பின் இரண்டாவது ஆட்டப்பகுதியில் 6 ஓவர்கள் வீசி 27 ஓட்டங்களை விட்டுக்கொடுத்து 2 இலக்குகளைக் கைப்பற்றினார். இதில் 1 ஓவரை மெய்டனாக வீசினார். பின் மட்டையாட்டத்தில் முதல் ஆட்டப் பகுதியில் 15 பந்துகளில் 4 ஓட்டங்கள் எடுத்து சிக்கந்தர் இராசா பந்துவீச்சில் ஆட்டமிழந்தார். பின் இரண்டாவது ஆட்டப்பகுதியில் முதல் பந்திலேயே எல்.பி.டபிள்யூ முறையில் ஆட்டமிழந்தார். இந்தப் போட்டியில் சிம்பாப்வே அணி 151 ஓட்டங்களில் வெற்றி பெற்றது.\n"}
{"id": "422431", "url": "https://ta.wikipedia.org/wiki?curid=422431", "title": "மின்-தூண்டிலிடல்", "text": "மின்-தூண்டிலிடல்\n\nஃபிஷிங் (அ) மின்-தூண்டிலிடல் என்பது பயனர் பெயர்கள், கடவுச்சொற்கள் மற்றும் கடன் அட்டை விவரங்கள் போன்ற முக்கியத் தகவல்களை ஒரு நம்பகமான நிறுவனத்தின் மின்னணு தகவல் தொடர்பு போலச்செய்து தந்திரமாகப் பெற மேற்கொள்ளும் மின் மோசடி முயற்சி ஆகும். பொதுவாக போலி மின்னஞ்சல் அல்லது உடனடி செய்தி, முதலியவற்றின் மூலம் நிகழ்த்தப்படும் இம்மோசடி பெரும்பாலும் பயனர்கள் தங்கள் தனிப்பட்ட தகவல்களை தோற்றம் மற்றும் உணர்வில் முறையான தளம் போலத் தோன்றும் ஒரு போலி இணையதளத்தில் பதிக்கப் பணிப்பதாக அமையும்.\n\nSection::::உத்திகள்.\nSection::::தூண்டில் வகைகள்.\nSection::::ஈட்டி தூண்டில் (அ) ஸ்பியர் ஃபிஷிங்.\nதனி நபரையோ குழுமத்தையோ குறிவைத்துத் தாக்கும் தூண்டில் முயற்சியே ஈட்டி தூண்டில்எனப்படும். ஈட்டி தூண்டில் தாக்குதலில் இலக்கின் தனிப்பட்டத் தகவல்கள் குறிவைத்துப் பறிக்கப்படுவதால் பொதுத் தூண்டிலைக் காட்டிலும் பெரும்பாலும் இதனால் பெறப்படும் தகவலின் துள்ளியமும் பயனும் அதிகம்.\n\nSection::::நகலி தூண்டில் (அ) குலோன் ஃபிஷிங்.\nமுன்னரே இணைப்புகளோடு பெறப்பட்ட முறையான மின்னஞ்சலின் பொருளையும் பெறுநரின் முகவரியையும் உரித்தெடுத்து, ஏறத்தாழ அதனைப்போலவே ஒரு மின்னஞ்சலை உருவாக்கி, அதன் இணைப்புகளைத் தீநிரல்களைக் குறிக்கச் செய்யும் முறை நகலி தூண்டில் எனப்படும்.\n\nSection::::திமிங்கல வேட்டை (அ) வேலிங்.\nதிமிங்கல வேட்டை என்பது பெரும்புள்ளிகளைக் குறிவைத்து நிகழ்த்தப்படும் ஈட்டித் தாக்குதலே ஆகும். இதில் நிறுவனம் (அ) குழுமத்தின் மேல்தர முகவர்களையும், அவர்களது பணி முக்கியத்துவத்தை முன்னிட்டுமே தாக்குதல் நிகழ்த்தப்படும். திமிங்கல வேட்டையில் கையாளப்படும் பொருள் மேலதிகார விவகாரங்களாக உருமாற்றப்பட்டுப் பயன்படுத்தப்படும்.\n\nSection::::வடிகட்டி ஏய்த்தல்.\nதூண்டில்களைத் தவிர்க்கும் வடிகட்டிகள் தூண்டில் அஞ்சலிகளில் அடிக்கடி பயன்படுத்தப்படும் சொற்களையும் உரைகளையும் கண்டுகொள்ளுமாறு வடிவமைக்கப்பட்டிருக்கும், ஆகையால் அவற்றை ஏய்க்க சிலபோது உரைகளுக்கு மாறாக படங்கள் பயன்படுத்தப்படும். விளைவாக, படமாக வரையப்பட்ட எழுத்துக்களை ஒளி எழுத்துணரி உதவிகொண்டு அடையாளம் காணும் அதிநவீன வடிகட்டிகள் உருவாக்கப்பட்டுள்ளன.\n\nSection::::இணையதள மோசடி.\nசில தூண்டில் மோசடிகள் யாவாகிறிட்டு கட்டளைகள் உதவிகொண்டு பயனர் காணவிரும்பும் இணையதள முகவரியை மாற்றுவதன்மூலம் நிறைவேற்றப் படுகின்றன. மெய்யான URLஇன் படத்தை முகவு பட்டையின் மீது போர்த்தியும், தூண்டில் முகவரிக்குச் சென்றபின் உண்மை தளத்தின் முகவரியைக் கொண்டு மற்றுமொரு பக்கத்தைத் திறப்பதுமாக அமையும்.\n\nSection::::மறைமுக வழிமாற்றம்.\nதூண்டிலிடும் தளத்தின் இணைப்பை முறையான தளத்தின் இணைப்பு போலத் தோன்றச்செய்து பயனரை ஏமாற்றும் நுட்பமான தாக்குதல் முறை. இத்தீவினை பொதுவாக புகுபதிகை பாப்-அப்பின் பின்னால் ஒளித்து வைக்கப்பட்டிருக்கும். தீங்கான உலவி நீட்சிகள் மூலம் மறைமுகமாக தூண்டில் தளங்களுக்கு வழி மாற்றுவது மற்றொரு முறை.\n\nSection::::சமூகப் பொறியாக்கம்.\nபயனர்கள் எதிர்பாரா பொருட்களைப் பலதரப்பட்ட தொழிநுட்ப, சமூக காரணங்களுக்காக சொடுக்கத் தூண்டப்படலாம். கூகில் ஆவணமாகத் தோற்றமளிக்கும் தீங்கு விளைவிக்கக்கூடிய இணைப்பு இதற்கு ஓர் சான்று.\n\nமாறாக, பயனர்கள் ஒரு போலி செய்திக் கதை மூலம் சீண்டப்பட்டு, தீங்கு தொற்றும் இணைப்பைச் சொடுக்கத் தூண்டப்படுவர்.\n\nSection::::குரல் (அ) பேச்சுத் தூண்டில்.\nமின்-தூண்டில் அனைத்தும் இணையம் வழியாக மட்டும் நிகழ்த்தப்படுவதில்லை. பயனரின் வங்கி கணக்கில் ஏதோ சிக்கலிருப்பதாகவும், அதனைத் திருத்த தொலைபேசி எண்ணிற்கு அழைக்குமாறு பயனர் பணிக்கப்படுவார். வழங்கப்பட்ட எண்ணிற்கு (தூண்டிலிடுவோர் கைவசமுள்ள இணையவழி ஒலி பரிமாற்ற சேவை எண்) அழைத்ததும் வங்கி கணக்கு விவரங்களும் PIN-உம் வழங்க பயனர் பணிக்கப்படுவர். சிலபோது நம்பகமான நிறுவனத்தின் எண் போல போலி அடையாளம் கொண்டும் இதுபோன்ற மோசடிகள் நிறைவேற்றப்படுகின்றன.\n\nSection::::குறுந்தகவல் தூண்டில்.\nகைபேசி குறுந்தகவல்களைத் தூண்டிலெனக் கொண்டு பயனரின் தனிப்பட்டத் தகவல்களைக் கறக்க முயல்வது இவ்வகை.\n\nSection::::தூண்டில் எதிர்த்தல் (அ) தவிர்த்தல்.\nஇணையத்தில் அண்மைக்காலங்களில் வலம்வரும் தூண்டில் தகவல்களைப் பற்றி பதிப்பிட்டு விழிப்புணர்வு ஏற்படுத்த ஃப்ராட்வாட்ச் இன்டெர்நேசனல் (FraudWatch International) மற்றும் மில்லர்ஸ்மைல்ஸ் (Millersmiles) போன்ற தூண்டில் எதிர்ப்பு இணையதளங்கள் உள்ளன.\n\nSection::::பயனர் பயிற்சி.\nமக்களைப் பயில்விப்பதன் மூலம் தூண்டில் முயற்சிகளை அடையாளம் காணவும், அவற்றை பல்வேறு அணுகுமுறைகள் கொண்டு சமாளிக்கவும் ஆயுத்தப்படுத்தலாம். இது போன்ற கல்வி பயனுள்ளதாக இருக்க முடியும், குறிப்பாக கருத்தியல் அறிவை வலியுறுத்தி, நேரடி கருத்துத்திருத்தங்கள் வழங்கும் பயிற்சிகள் பெரும் உதவியாய் அவைவன மற்றும் வழங்குகிறது நேரடி கருத்து.\n\nபல நிறுவனங்கள் தங்கள் ஊழியர்களைக் குறிவைத்து உருவகப்படுத்தப்பட்ட ஃபிஷிங்கை தொடர்ந்து நடத்தித் தங்கள் பயிற்சியின் செயல்திறனை அளவிட முனைகின்றன.\n\nஃபிஷிங் எதிர்ப்புப் பணி குழு தூண்டிலிடும் போக்குகள் குறித்த அறிக்கைகளை அன்றாடம் வழங்கிவருகிறது.\n\nSection::::தொழிநுட்ப உத்திகள்.\nதூண்டில் முயற்சியிலிருந்து பயனர்களைக் காக்கவும் முக்கியத் தகவல்களை இழக்காமல் காக்கவும் பலதரப்பட்ட தொழிநுட்ப உத்திகள் உள்ளன. அவற்றில் சில பின்வருமாறு\n\nSection::::மோசடி தளங்களைப் பயனருக்கு உணர்த்தும் உலவிகள்.\nபரவலாக அறியப்படும் மற்றொரு தூண்டில் தவிர்க்கும் அணுகுமுறை யாதெனில் தூண்டில் தளங்களைப் பட்டியலிட்டு உலவும் தளங்களை அந்த பட்டியலோடு ஒப்பிட்டுத் தெளிவதாகும். கூகிளின் காக்கப்பட்ட உலவல் சேவை இவ்வகைச் சார்ந்தது. கூகிள் குரோம், இன்டெர்நெட் எக்சுபுளோரெர் 7+, ஃபயர்ஃபாக்ஸ் 2.0+, சஃபாரி 3.2, ஆப்பெரா போன்ற உலவிகள் இதுபோன்ற தூண்டில்-எதிர்ப்பு அம்சங்களைக் கொண்டவை. ஃபயர்ஃபாக்ஸ் 2 கூகிளின் தூண்டில்-எதிர்ப்பு மென்பொருளைப் பயன்படுத்துகிறது. ஆப்பெரா 9.1 ஃபிஷ்டேங்க் (Phishtank), சிஸ்கான் (cyscon), ஜியோடிரஸ்ட் (GeoTrust) போன்ற சேவைகள் வழங்கும் நேரல சந்தேகப்பட்டியல்களையும், ஜியோடிரஸ்ட் வழங்கும் நேரல நம்பிக்கை பட்டியல்களையும் பயன்படுத்துகிறது.\n\n2006-இல் அறிமுகப்படுத்தப்பட்ட அணுகுமுறை ஒன்றின்படி பரவலாக அறியப்படும் தூண்டில் களங்களை தவிர்க்கும் களப் பெயர் முறைமை சேவைக்கு மாறுவது பயனளிப்பதாக அமைவது; அனைத்து உலவியிலும் கைகொடுக்கும் இது, இணைய விளம்பரங்களைத் தவிர்க்க உறைவுக் கோப்புகளைப் பயன்படுத்துவதைப் போன்றது.\n\nSection::::கடவுச்சொல் புகுபதிகைகளை விரிவாக்குதல்.\nபேங்க் ஆஃப் அமெரிக்க போன்ற இணையதளங்கள் பயனரின் தனிப்பட்டப் படம் ஒன்றைத் தேர்வு செய்யச் சொல்லும். தளத்திறவுகோள் (SiteKey) என்றழைக்கப்படும் இவை, கடவுச்சொல்லிட வேண்டிய படிவங்களில் பயன்படுத்தப்படும். பயனர் தான் தேர்வு செய்த படம் தெரிந்தால் மட்டுமே கடவுச்சொல்லை வழங்க வேண்டும் என்று அறியுறுத்தப்படுவர். எனினும் வெகு சிலரே படத்தின் முறைமை பொருத்து கடவுச்சொல்லை வழங்குவதாக ஆய்வுகள் கூறுகின்றன.\n\nSection::::தூண்டில் அஞ்சல்களை வடிகட்டுதல்.\nஎரித வடிகட்டிகளுள் சிறப்புவாய்ந்த சிலவற்றால் அஞ்சல் பெட்டியை வந்தடையும் தூண்டில் அஞ்சல்களின் எண்ணிக்கையைக் குறைக்கமுடியும் அல்லது வந்தபின் அவற்றை ஆய்ந்து ஈட்டி தூண்டில்களைக் களைய உதவி செய்யும். இவ்வணுகுமுறைகள் தூண்டில் அஞ்சல்களைக் களைய இயந்திரக் கற்றலையும் மற்றும் இயற்கை மொழி முறையாக்கத்தையும் சார்ந்துள்ளன. மின்னஞ்சல் முகவரி சான்றளித்தல் மற்றொரு புது அணுகுமுறை.\n\nSection::::கண்காணித்துக் களைதல்.\nவங்கிகள் போல தூண்டில் மோசடிகளுக்கு ஆளாகக்கூடிய நிறுவனங்களுக்கு தூண்டில் அச்சுறுத்தல்களைக் கண்கானித்து ஆய்ந்து தூண்டில் தளங்களை இழுத்துமூடும் சேவையை முப்போதும் வழங்க பல நிறுவனங்கள் முன்வருகின்றன. தனிநபர்களும் தூண்டில் தாக்குதல் குறித்து தன்னார்வ மற்றும் தொழில் நிறுவனங்களுக்குத் தெரிவித்துப் பங்காற்றலாம். இணையக் குற்றப் புகார் மைய அறிவிப்புப்பலகை (Internet Crime Complaint Center noticeboard) தூண்டில் மற்றும் பணயத் தீநிரல் குறித்த எச்சரிக்கைகளை வழங்கிக்கொண்டிருக்கின்றன.\n\nSection::::பரிமாற்றம் சரிபார்த்தல் மற்றும் ஒப்பமிடல்.\nவங்கி பரிவர்த்தனைகளை அங்கீகரிக்கவும், சரிபார்க்கும் இரண்டாம் வழியெனப் பயன்படுமாறு கைபேசி(திறன்பேசி)களைப் பயன்படுத்தும் தீர்வுகளும் தோன்றியுள்ளன.\n\n"}
{"id": "422437", "url": "https://ta.wikipedia.org/wiki?curid=422437", "title": "இசுக்காட்டன்-பாவுமான் வினை", "text": "இசுக்காட்டன்-பாவுமான் வினை\n\nஇசுக்காட்டன்-பாவுமான் வினை (\"Schotten–Baumann reaction\") என்பது அமீன்கள் மற்றும் அமிலக் குளோரைடுகளிலிருந்து அமைடுகளைத் தயாரிக்கின்ற ஒரு தயாரிப்பு முறையாகும். \n\nசில சமயங்களில் ஓர் அமிலக் குளோரைடும் ஓர் ஆல்ககாலும் வினைபுரிந்து ஓர் எசுத்தர் உருவாகக் கூடிய வினையையும் இவ்வினையின் பெயரால் அழைக்கிறார்கள். 1883 ஆம் ஆண்டு செருமனியைச் சேர்ந்த காரல் இசுக்காட்டன் மற்றும் இயுகென் பாவ்மான் ஆகியோர் முதன் முதலில் இவ்வினையைக் குறித்து விவரித்தனர்.\n\nSection::::வினையின் வினைவழிமுறை.\nமுதல் படிநிலையில் அசைல் குளோரைடு அமீனுடன் வினைபுரிந்து ஓர் அமைடு புரோட்டான் மற்றும் குளோரைடு அயனியுடன் உருவாகிறது. இந்த அமில புரோட்டனை ஈர்க்க ஒரு காரத்தைச் சேர்க்க வேண்டியது அவசியமாகும். இல்லையெனில் வினை தொடர்ந்து நிகழாது. பெரும்பாலும் நீரிய காரக்கரைசல் வினைக்கலவையுடன் மெல்ல மெல்ல சேர்க்கப்படுகிறது.\n\nஇசுக்காட்டன்-பாவுமான் வினை நிபந்தனைகள் என்ற பெயர் பெரும்பாலும் இரண்டு கட்ட கரைப்பான்கள் பயன்படுத்துவதைக் குறிக்கின்றன. தண்ணீரும் ஒரு கரிமக் கரைப்பானும் இங்கு கரைப்பான்களாகப் பயன்படுத்தப்படுகின்றன. தண்ணீர் கரைப்பான் பயன்படுத்தப்படும் கட்டத்தில் உள்ள காரம் வினையில் உருவாகும் அமிலத்தை நடு நிலையாக்குகிறது, அதேவேளையில் தொடக்க வினைபொருட்களும் விளைபொருளும் பெரும்பாலும் டைகுளோரோயீத்தேன் அல்லது டை எத்தில் ஈதர் கரிமக் கரைப்பான் கட்டத்திலேயே நிலைத்திருக்கின்றன. காரத்தின் இருப்பு வினைபடு பொருளான அமீனை புரோட்டானேற்றம் அடையாமல் தடுக்கிறது, இதனால் அமீனால் உட்கருகவரியாகச் செயல்பட இயலுவதில்லை.\n\nSection::::பயன்பாடுகள்.\nஇசுக்காட்டன்-பாவுமான் வினை அல்லது இசுக்காட்டன்-பாவுமான் வினை நிபந்தனைகள் கரிம வேதியியலில் இன்று பரவலாகப் பயன்படுத்தப்படுகின்றன.\nசெயற்கை கேப்சாய்சின் எனப்படும் என்-வேனிலைல் நோனானமைடு தயாரித்தல், \nபென்சாயில் குளோரைடு மற்றும் பீனெத்திலமீன் ஆகியவற்றிலிருந்து பென்சமைடு தயாரித்தல்,\nஅசிட்டைல் குளோரைடுடன் (அசிட்டிக் நீரிலி இதற்கு மாற்றாகும்) சேர்க்கப்பட்ட பென்சைலமீனை அசைலேற்றம் செய்தல், முதலியன இதற்கு எடுத்துக்காட்டுகளாகும். \n1903 ஆம் ஆண்டில் கண்டுபிடிக்கப்பட்ட எமில் பிசர் பெப்டைடு தயாரிப்பு முறையில் ஓர் ஆல்பா குளோரோ அமிலம் ஓர் அமினோ அமிலத்தின் எசுத்தருடன் சேர்த்து சுருக்க வினைக்கு உட்படுத்தப்படுகிறது. பின்னர் எசுத்தர் நீராற்பகுக்கப்பட்டு அமிலக் குளோரைடாக மாற்றப்படுகிறது. இதனால் பெப்டைடு சங்கிலி மற்றொரு அலகால் நீட்டிக்கப்படுகிறது. \nஇறுதிப் படிநிலையில் குளோரைடு அணு அமினோகுழுவால் இடப்பெயர்ச்சி செய்யப்பட்டு பெப்டைடு தயாரித்தல் சுழற்சியை நிறைவு செய்கிறது.\n"}
{"id": "422443", "url": "https://ta.wikipedia.org/wiki?curid=422443", "title": "சன்குரோ கூவைனான் சூரியப் பண்ணை", "text": "சன்குரோ கூவைனான் சூரியப் பண்ணை\n\nஉலகின் மிகப் பெரிய சூரிய சக்தியிலிருந்து மின்சாரம் உற்பத்தி செய்யும் பண்ணை ஒன்றை (Sungrow Huainan Solar Farm) சீனாவின் அன்ஹுயி மாகாணத்தில் கூவைனான் நகரத்தில் உருவாக்கி உள்ளது. 40 மெகா வாட் உற்பத்தி திறன் கொண்ட அந்நிலையம் சுமார் 15,000 வீடுகளுக்கு தேவையான மின்சாரத் தேவையை பூர்த்தி செய்யக்கூடியது. உலகில் முதன் முதலில் செயல்பாட்டிற்கு வந்த மிகப்பெரிய மிதக்கும் சூரிய சக்தியிலிருந்து மின்சாரம் உற்பத்தி செய்யும் பண்ணை இதுவே ஆகும்.\n\nSection::::அமைந்துள்ள இடம்.\nகூவைனான் நகரம், அன்ஹுயி மாகாணம், சீனா\n\nஅன்ஹுயி மாகாணம் சீனாவின் கிழக்கு பகுதியில் அமைந்துள்ள ஒரு மாகாணமாகும். இம்மாகாணம் ஹுவாங்ஷான் மலைகளை தன்னகத்தே கொண்டது. மேலும் அம்மாகாணத்தில் கிடைக்கும் தனித்துவமான கிரானைட் பாறைகளுக்குப் பெயர் போனது. ஆகையால் இப்பகுதியில் சுரங்கத் தொழில் மிகச் சிறப்பு மிக்கதாக திகழ்கிறது.\n\nSection::::மிதக்கும் சூரிய மின் உறபத்திப் பண்ணைகள்.\nமனிதனால் சுரங்கத் தொழில் / கிராணைட் தொழில் மூலமாக உருவான மிகப்பெரிய பள்ளங்களில் நீர் நிறைந்ததால் உருவான அதாவது மனிதனால் உருவாக்கப்பட்ட இந்த மிகப்பெரிய ஏரிகளில் தான் இந்த மிதக்கும் சூரிய மின் உற்பத்திப் பண்ணைகள் கட்டமைக்கப்பட்டுள்ளன எனபது இதன் தனிச் சிறப்பு.\n\nSection::::உற்பத்தி திறன்.\n2017ல் 40 மெகா வாட் உற்பத்தி திறனுடன் செயல்படத்துவங்கிய [ஹீனன்]] நகரத்தில் அமைக்கப்பட்ட இந்த மிதக்கும் சூரிய சக்தியிலிருந்து மின்சாரம் உற்பத்தி செய்யும் பண்ணை உலகின் மிகப்பெரிய மிதக்கும் சூரியப்பண்ணையாக அறிவிக்கப்பட்டது.\n\nமுதல் கட்டமாக 40 மெகா வாட் எனத் துவங்கப்பட்ட இந்த நீரில் மிதக்கும் மிகப் பிரமாண்ட, உலகின் மிகப் பெரிய சூரிய சக்தியிலிருந்து மின்சாரம் தயாரிக்கும் திறன் கொண்ட சாதனையை அதே நிறுவனம் அடுத்தடுத்த மிகப்பிரமாண்ட மிதக்கும் சூரிய மின் உற்பத்தி மையங்களை உருவாக்கி முறியடித்துக் கொண்டே இருக்கிறது.\n\nபின்வரும் அட்டவணை அப்பகுதியில் விரிவாக்கப்பட்டுவரும் மிதக்கமும் சூரிய சக்தியிலிருந்து மின்சாரம் உற்பத்தி செய்யும் பண்ணைகளையும் அவற்றின் உற்பத்தி திறன் பற்றிய தகவல்களையும் அளிக்கும்.\n\nSection::::கட்டியமைத்த நிறுவனம்.\nசீனாவைத் தலைமையிடமாகக் கொண்ட சன்குரோவ் பவர் சப்ளை கோ லிட்.,\n\n"}
{"id": "422448", "url": "https://ta.wikipedia.org/wiki?curid=422448", "title": "நைமூர் ரகுமான்", "text": "நைமூர் ரகுமான்\n\nநைமூர் ரகுமான் துர்ஜாய் (Naimur Rahman Durjoy) வங்காளதேசத் துடுப்பாட்ட அணியின் முன்னாள் வீரர் மற்றும் அரசியல்வாதி ஆவார்.இவர் வங்காளதேச அணிக்காக தேர்வுத் துடுப்பாட்டம், ஒருநாள் பன்னாட்டுத் துடுப்பாட்டப் போட்டிகளில் விளையாடியுள்ளார்.வலதுகை மட்டையாளரான இவர் வலதுகை புறத்திருப்பப் பந்து வீச்சாளர் ஆவார். இவர் செப்டமபர் 19, 1974 இல் மணிக்கஞ் மாவட்டத்தில் பிறந்தார். இவர் தாக்கா மாகாண அணி மற்றும் தாக்கா மெட்ரோபொலிஸ் அணிகளுக்காக உள்ளூர்ப் போட்டிகளில் விளையாடினார். துடுப்பாட்டத்தில் சகலத் துறையராக விளங்கினார்.\n\nSection::::அரசியல் வாழ்க்கை.\n2014 ஆம் ஆண்டில் இவர் மணிகஞ்ச் தொகுதியில் இருந்து நாடாளுமன்ற உறுப்பினராகத் தேர்வானார்.\n\nSection::::சர்வதேச போட்டிகள்.\nSection::::தேர்வுத் துடுப்பாட்டம்.\nவலதுகை புறத் திருப்பப் பந்துவீச்சாளரான இவர் 1977 ஆம் ஆண்டில் நடைபெற்ற ஐ சிசி வாகையாளர் கோப்பையில் வெற்றி பெற்ற வங்காளதேச அணியில் விளையாடினார்.2000ஆம் ஆண்டில் இந்தியத் துடுப்பாட்ட அணி வங்காளதேசத்தில் சுற்றுப்பயணம் செய்து விளையாடியது. நவம்பர் 10 இல் டாக்காவில் நடைபெற்ற போட்டியில் இவர் அறிமுகமானார். இதன் முதல் ஆட்டப் பகுதியில் 44 ஓவர்கள் வீசி 136 ஓட்டங்களை விட்டுக் கொடுத்து 6 இலக்குகளைக் கைப்பற்றினார் இதில் சச்சின் டெண்டுல்கர் மற்றும் சௌரவ் கங்குலி ஆகியோரின் இலக்கினையும் கைப்பற்றினார்..இதில் 9 ஓவர்களை மெய்டனாக வீசினார். பின் இரண்டாவது ஆட்டப்பகுதியில் 4 ஓவர்கள் வீசி 22 ஓட்டங்களை விட்டுக்கொடுத்தார். பின் மட்டையாட்டத்தில் முதல் ஆட்டப் பகுதியில் 44 பந்துகளில் 15 ஓட்டங்கள் எடுத்து ஜோசி பந்துவீச்சில் ஆட்டமிழந்தார். பின் இரண்டாவது ஆட்டப்பகுதியில் 32 பந்துகளில் 3 ஓட்டங்கள் எடுத்து ஜவகல் ஸ்ரீநாத் பந்துவீச்சில் ஆட்டமிழந்தார். இந்தப் போட்டியில் இந்திய அணி 9 இலக்குகளால் வெற்றி பெற்றது.\n\nபின் 2002 ஆம் மேற்கிந்தியத் துடுப்பாட்ட அணி வங்காளதேசத்தில் சுற்றுப்பயணம் செய்து விளையாடியது. டிசம்பர் 8 இல் டாக்காவில் நடைபெற்ற போட்டியின் முதல் ஆட்டப் பகுதியில் 36 ஓவர்கள் வீசி 118 ஓட்டங்களை விட்டுக் கொடுத்து 1 இலக்குகளைக் கைப்பற்றினார்.இதில் 5 ஓவர்களை மெய்டனாக வீசினார். பின் மட்டையாட்டத்தில் முதல் ஆட்டப் பகுதியில் 11 பந்துகளில் 1 ஓட்டங்கள் எடுத்து காலின்ஸ் பந்துவீச்சில் ஆட்டமிழந்தார். பின் இரண்டாவது ஆட்டப்பகுதியில் 11 பந்துகளில் இறுதிவரை ஆட்டமிழக்காமல் 5 ஓட்டங்கள் எடுத்தார். இந்தப் போட்டியில் மேற்கிந்தியத் தீவுகள் அணி ஒரு ஆட்டப் பகுதி மற்றும் 310 ஓட்டங்களால் வெற்றி பெற்றது.\n\nSection::::ஒருநாள் போட்டிகள்.\n1995 ஆம் வங்காளதேச அணி பாக்கித்தானில் சுற்றுப்பயணம் செய்து விளையாடியது. ஏப்ரல் 8 இல் சார்ஜா அமீரகத்தில் நடைபெற்ற போட்டியில் இவர் அறிமுகமானார். அந்தப் போட்டியில் 7 பந்துகளில் 3 ஓட்டங்கள் எடுத்து ரன் அவுட் முறையில் ஆட்டமிழந்தார்.பின் பந்துவீச்சில் 6 ஓவர்கள் வீசி 29 ஓட்டங்களை விட்டுக் கொடுத்து 1 இலக்கினைக் கைப்பற்றினார்.\n\n2002 ஆம் மேற்கிந்தியத் தீவுகள் அணி வங்காளதேசத்தில் சுற்றுப்பயணம் செய்து விளையாடியது. டிசம்பர் 3 இல் டாக்காவில் நடைபெற்ற மூன்றாவது ஒருநாள் போட்டியில் 15 பந்துகளில் 7 ஓட்டங்கள் எடுத்து கிறிஸ் கெயில் பந்துவீச்சில் ஆட்டமிழந்தார்.பின் பந்துவீச்சில் 10 ஓவர்கள் வீசி 32 ஓட்டங்களை விட்டுக் கொடுத்து 1 இலக்கினைக் கைப்பற்றினார்.இந்தப் போட்டியில் மேற்கிந்தியத் தீவுகள் அணி 86 ஓட்டங்களால் வெற்றி பெற்றது.\n\n"}
{"id": "422453", "url": "https://ta.wikipedia.org/wiki?curid=422453", "title": "ஒமுவாமுவா", "text": "ஒமுவாமுவா\n\nஒமுவாமுவா (\"ʻOumuamua\", ) என்பது சூரியக் குடும்பத்தின் வழியாகச் சென்ற ஒரு விண்மீனிடைப் பொருளைக் குறிக்கும். இதனை 2017 அக்டோபர் 19-இல் இது சூரியனுக்குக் கிட்டவாகச் சென்ற 40-வது நாளில் கனடிய இயற்பியலாளர் இராபர்ட் வெரிக் என்பவர் அவாய், அலேக்காலா வான்காணகத்தில் கண்டுபிடித்தார். இதனை இவர் கண்டபோது, அது புவியில் இருந்து ஏறத்தாழ 33,000,000 கிமீ (21,000,000 மைல்; 0.22 வாஅ) தூரத்தில், சூரியனை விட்டு விலகிச் சென்று கொண்டிருந்தது.\n\nகருஞ் சிவப்பு நிறம் கொண்ட இந்த விண்மீனிடைப் பொருளின் அளவு: 100 மீ–1,000 மீ × 35 மீ–167 மீ × 35 மீ–167 மீ ஆகும். எரி விண்மீனைப் போன்று வால் எதுவும் ஒமுவாமுவாவுக்கு இருந்ததாகத் தெரியவில்லை. (அப்படி இருந்திருந்தால் சூரியனுக்கு அருகில் போகும்போது அது தெரிந்திருக்கும்.) இதில் மாழைப் பொருட்கள் மிகுதியான அளவில் இருக்குமெனத் தெரிகின்றது. இதன் இயக்கம் சீரான சுழற்சியாக இல்லாமல், புரளுகின்ற ஒரு பொருள்போல இயங்கியதாலும், மிக வேகமாக சூரியனைக் கடந்து சென்றதாலும், இது சூரிய மண்டலத்தைச் சேர்ந்த ஒரு பொருள் போலத் தெரியவில்லை. எனவே, இது சூரியனைச் சுற்றி இயங்கும் ஒரு பொருளாக இருக்க வாய்ப்பில்லை. இது இறுதியாக சூரிய மண்டலத்தை விட்டு வெளியே சென்று, விண்மீனிடை வெளியில் உலாவும் என்று கருதலாம். மேலும், ஒமுவாமுவா எங்கு தோன்றியது, அங்கிருந்து சூரிய மண்டலத்திற்கு வர எத்தனை ஆண்டுகள் ஆயின என்பன ஒன்றும் தெரியவில்லை.\n\nSection::::பெயரிடுமுறை.\nநாம் அறிந்த வரையில், ஒமுவாமுவா ஒன்றுதான் சூரிய மண்டலத்திற்கு வெளியில் இருந்த வந்த ஒரு பொருள். இது ஒரு எரி விண்மீன் என்று கருதி C/2017 U1 என்ற பெயர் சூட்டப் பட்டது. பின் அது ஒரு நுண்கோள் (asteroid) என்று அறிந்த பிறகு, A/2017 U1 என்று பெயர் சூட்டப் பட்டது. அவாயி மொழியில் ஒமுவாமுவா (ʻoumuamua) என்றால் \"தொலைவில் இருந்து வந்த முதல் தூதுவர்\" என்று பொருள்படும். இந்த நுண்கோளுக்கு ராமா என்று வைக்கலாமா என்றும் கருதப்பட்டு, பின் கைவிடப்பட்டது.\n\nSection::::ஒமுவாமுவாவின் பாதை.\nஒமுவாமுவாவைப் பற்றிய செய்திகள், விளக்கங்கள், தரவுகள் ஆகியன Pan-STARRS1, Canada-France-Hawaii, Gemini South (சிலி என்ற நாட்டில் உள்ளது) ஆகிய தொலைநோக்கிகள் வழியாகக் கிடைத்தன\n\nஇதன் பாதை மிகைவளையப் (hyperbolic ) பாதையாக இருக்கலாம். இதன் விரைவு 26.33 km/s என்று கணக்கிடப்பட்டுள்ளது. சூரியனின் புவிஈர்ப்பு விசையினால் இந்தக் கல்லின் விரைவு 87.71 km/s (315,800 km/h) வரை அதிகமாயிற்று\n\nSection::::ஒமுவாமுவாவின் பிறப்பிடம்.\nஇது வேகா என்ற விண்மீன் மண்டலத்தில் இருந்து வந்து இருக்குமேயானால், நம் சூரிய மண்டலம் வந்து சேர்ந்து அடைய இதற்கு 600,000 ஆண்டுகள் ஆகி இருக்கும். இதன் வேகத்தைப் பார்த்தால், நம் பால் வெளியில் பல இடங்களில் சுற்றி விட்டு, பின் நம் சூரிய மண்டலத்திற்குள் நுழைந்தது போல் தெரிகின்றது. பால் வெளியில் கோள் ஏதேனும் சிதைந்து அதிலிருந்து ஒமுவாமுவா வந்திருக்கலாம் என்றும் கருதப்படுகின்றது.\n\n"}
{"id": "422454", "url": "https://ta.wikipedia.org/wiki?curid=422454", "title": "பூசெகர் மாகாணம்", "text": "பூசெகர் மாகாணம்\n\nபுசீர் மாகாணம் (\"Bushehr Province\" (, \"Ostān-e Būshehr\" ) என்பது ஈரானில் உள்ள முப்பத்தோறு மாகாணங்களில் ஒன்றாகும். இது நாட்டின் தென் பகுதியில், பாரசீக வளைகுடா கடற்கரைப் பகுதியை ஒட்டி உள்ளது. இதன் தலைநகராக பூசெகர் நகரம் உள்ளது.  மாகாணத்தில் அஸலூஹெ, புஷேர், டிஷெஸ்ட்டன், டஷ்தி, டீர்ர், தியாம்ம், ஜாம், கங்கன், கணேவ், டங்கஸ்டன் ஆகிய பத்து மாவட்டங்கள் உள்ளன. 2011இல், இந்த மாகாணமானது சுமார் ஒரு மில்லியன் மக்கள் தொகையைக் கொண்டதாக இருந்தது.\n\nமாகாணமானது நாட்டின் இரண்டாம் பிராந்தியத்தைச் சேர்ந்த‍தாக உள்ளது. நாட்டில் உள்ள மாகாணங்களின் வளர்சியை நோக்கமாக கொண்டு மாகாணங்களை   2014 சூன் 22 அன்று  ஐந்து பிராந்தியங்களாக ஒருங்கிணைக்கப்பட்டது.\n\nSection::::வரலாறு.\nநியார்க்கஸ் போரின் போது புசீர் நகர் பற்றி கிரேக்கர்கள் அறிந்திருந்தனர். 1913ஆம் ஆண்டில் ஒரு பிரெஞ்சு அகழ்வாய்வுக் குழு நடத்திய ஆய்வுகளின் முடிவில், எலிமைட் பேரரசுக்கு முன்னதாவே புசீர் நகரம் தோன்றியதாக தீர்மானித்தது. லயன் என அழைக்கப்படும் ஒரு நகரில் இருந்த ஒரு கோயிலானது கடற்படை தாக்குதல்களில் இருந்து பாதுகாக்கும் வகையில் மதில்கள்  வடிவமைக்கப்பட்டதாக இருந்த‍து. இந்த நகரத்தின் எஞ்சியுள்ள பகுதியானது இன்றைய புசீர் நகரின் தெற்கே 10 கி.மீ. தொலைவில் உள்ளது.\n\nபாரசீக மாகாணமான ஷபான்கரேயின் பகுதியாக இந்த பிராந்தியத்தை மார்கோ போலோ விவரிக்கிறார். \n\nபோர்த்துகீசியர்கள், 1506இல் புசீர் நகரத்தைக் கைப்பற்றினர்.  பாரசீக வளைகுடா பிராந்தியத்தில் அவர்களைத் ஷா அபாஸ் ஸாபாவி தோற்கடிக்கும்வரை அவர்கள் அங்கே இருந்தனர்.   1734 வாக்கில், பாரசீக வளைகுடாவில்  அப்சரித்து  வம்சத்தின் நாதிர் ஷாவின்  இராணுவக் கொள்கைகள் காரணமாக புசீர் மீண்டும் முக்கியத்துவம் பெற்றது.\n\nபாரசீக வளைகுடாவில் நாதிர் ஷாவின் கடற்படை கடற்படையின் மைய தளமாக புசீரை அவர் தேர்ந்தெடுத்தார். இதனால் அவர் நகரின் பெயரை \"பண்டார ஈ நாடிரியா \"(நாதிர் துறைமுகம்) என மாற்றினார். ஜான் எல்டனின் என்ற ஒரு ஆங்கிலேயரை அவர் தனது கடற்படையை உருவாக்க உதவிகோரினார். அவரது கடற்படையானது பல கப்பல்களையும் 8000-10000  நபர்களையும் கொண்டிருந்தது என ஒரு டச்சு குறிப்பு தெரிவிக்கிறது.\n\nநாதிர் ஷா இறந்த பிறகு, புசீருடன் நல்ல வர்த்தக உறவுகளை டச்சு பேணியது. இது 1763 ஆம் ஆண்டில் பிரித்தானியருக்கு புசீர் அறிமுகமாகி, ஜான் வம்சத்தின் கரிம் கான் உடன் அவர்கள் ஒப்பந்தம் செய்து கொண்டது வரை இது நீடித்த‍து. அப்போது, புசீர் நகரமானது ஈரானின் முதன்மை துறைமுக நகராக பாரசீக வளைகுடாவில் மாறியது. கஜர் காலத்தில், பிரிட்டன், நோர்வே, உருசியா, இத்தாலி, பிரான்சு, ஜெர்மனி,  உதுமானியப் பேரரசு  ஆகிய நாடுகளின் இராஜதந்திர மற்றும் வர்த்தக அலுவலகங்கள் புசீர் நகரில் இருந்தன. பிரிட்டன் இப்பகுதியில் தன் காலை நன்கு ஊன்றி வருவாய் ஈட்டி வந்த‍து.  கஜர் காலத்தில்,  இந்த துறைமுகத்தில் ஒவ்வொரு ஆண்டும் 100 பிரித்தானிய கப்பல்கள் வந்து சென்றன.\n\nSection::::2013 புசீர் நிலநடுக்கம்.\n2013ஆம் ஆண்டு ஏப்ரல் 9 ம் தேதி புசீர் மாகாணத்தின் டாஷிய மாவட்டத்தில் ஷோன்பேக் நகரம் மற்றும் ஷொன்பேப் மற்றும் தாசூஜ் ஆகிய கிராமங்களஇல் ரிக்டர் அளவுகோலில் 6.1 அளவிலான நிலநடுக்கம் ஏற்பட்டது. இதில் குறைந்தபட்சம் 37 பேர் கொல்லப்பட்டனர்.\n\n"}
{"id": "422463", "url": "https://ta.wikipedia.org/wiki?curid=422463", "title": "குந்தியன் அணுக்கரு எரிபொருள் வளாகம்", "text": "குந்தியன் அணுக்கரு எரிபொருள் வளாகம்\n\nகுந்தியன் அணுக்கரு எரிபொருள் வளாகம் (\"Kundian Nuclear Fuel Complex\") என்பது பாக்கித்தானின் பஞ்சாப் மாகாண மியான்வாலி மாவட்டத்தில் அமைந்துள்ள அணுக்கரு எரிபொருள் உருவாக்கும் ஆலையாகும். \n\nSection::::வரலாறு.\nஇசுலாமாபாத்திற்கு 175 கிலோமீட்டர் தெற்கில் பாக்கித்தான் அணுக்கரு ஆற்றல் எரிபொருள் வளாகம் என்ற மற்றொரு அணுக்கரு எரிபொருள் உருவாக்கும் ஆலையை நிர்மாணிக்கும் பணியைத் பாக்கித்தான் அணுக்கரு ஆற்றல் ஆணையகம் 2006 ஆம் ஆண்டில் தொடங்கியது. இதற்கு முன்னரே குந்தியன் அணுக்கரு எரிபொருள் வளாகம் என்ற உள்நாட்டு அணுக்கரு எரிபொருள் ஆலை குந்தியனில் அமைக்கப்பட்டிருந்தது. இந்த ஆலையையும் பாக்கித்தான் அணுக்கரு ஆற்றல் ஆணையகம் முனீர் அகமதுகான் தலைமையில் 1980 ஆண்டில் கட்டி முடித்திருந்தது.\n\nகுந்தியன் அணுக்கரு எரிபொருள் வளாகம் சேசுமா அணு மின் நிலையத்திற்கு அருகில் அமைந்துள்ள யுரேனிய எரிபொருள் அணுக்கரு உலையாகும். இவ்வுலையின் ஆண்டு உற்பத்தி அளவு 24 டன்களாகும். 1978 ஆம் ஆண்டு முதல் கராச்சி அணு மின் நிலையத்திற்குத் தேவையான எரிபொருளை இந்த வளாகம் அளித்து வருகிறது. இந்த அணுக்கரு எரிபொருள் ஆலை தற்பொழுது குந்தியன் அணுக்கரு எரிபொருள் ஆலை-1 என்ற பெயரில் இயங்கிவருகிறது\n\n"}
{"id": "422466", "url": "https://ta.wikipedia.org/wiki?curid=422466", "title": "சுபாஷிஸ் ராய்", "text": "சுபாஷிஸ் ராய்\n\nசுபாஷிஸ் ராய் (Subashis Roy) வங்காளதேசத் துடுப்பாட்ட அணியின் வீரர் மற்றும் ஆவார்.இவர் வங்காளதேச அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். வலதுகை மட்டையாளரான இவர் வலதுகை மித வேகப் பந்து வீச்சாளர் ஆவார். இவர் நவமபர் 29, 1988 இல் வங்காளதேசத்தில் பிறந்தார். இவர் வங்காளதேச அ அணி, 19 வயதிற்கு உடபட்ட வங்காளதேச அணி , சிட்டகொங் வைக்கிங்ஸ் , ராங்பூர் மாகாண அணி மற்றும் சிஹெட் மாகாண அணி அணிகளுக்காக உள்ளூர்ப் போட்டிகளில் விளையாடி வருகிறார்.\n\nSection::::உள்ளூர்ப் போட்டிகள்.\nநவம்பர் 10, 2007 ஆம் ஆண்டில் சில்ஹெட் மாகாண அணிக்காக முதல் தரத் துடுப்பாட்டப் போட்டிகளில் அறிமுகமானார். பரிசல் மாகாணத் துடுப்பாட்ட அணிக்கு எதிரான இந்தப் போட்டியில் ஏழு இலக்குகளைக் கைப்பற்றினார். மேலும் 19 வயதிற்கு உட்பட்ட இலங்கைத் துடுப்பாட்ட அணி வங்காளதேசத்தில் சுற்றுப் பயணாம் செய்து விளையாடியது. 19 வயதிற்கு உட்பட்ட வங்காளதேசத் துடுப்பாட்ட அணி சார்பாக விளையாடிய இவர் 5 இலக்குகளைக் கைப்பற்றி அணியின் வெற்றிக்கு உதவினார். 2016 ஆம் ஆண்டு நவம்பரில் ஆத்திரேலியாவில் பயிற்சி பெறுவதற்கு அனுப்பப்பட்ட 22 வீரர்களில் ஒருவராகத் தேர்வானார். 2018-19 ஆம் ஆண்டிற்கான வங்காளதேச பிரீமியர் லீக் தொடருக்கன போட்டியில் குல்னா டைடன்ஸ் அணி சார்பாக விளையாட உள்ளார்.\n\nSection::::சர்வதேச போட்டிகள்.\nSection::::தேர்வுத் துடுப்பாட்டம்.\n2017 ஆம் ஆண்டில் வங்காளதேசத் துடுப்பாட்ட அணி நியூசிலாந்தில் சுற்றுப்பயணம் செய்து விளையாடியது. சனவரி 12, இல் வெலிங்டன், நியூசிலாந்தில் நடைபெற்ற போட்டியில் இவர் அறிமுகமானார். இதன் முதல் ஆட்டப் பகுதியில் 26 ஓவர்கள் வீசி 89 ஓட்டங்களை விட்டுக் கொடுத்து 2 இலக்குகளைக் கைப்பற்றினார்.இதில் 6 ஓவர்களை மெய்டனாக வீசினார். பின் இரண்டாவது ஆட்டப்பகுதியில் 5 ஓவர்கள் வீசி 32 ஓட்டங்களை விட்டுக்கொடுத்து 1 இலக்குகளைக் கைப்பற்றினார். இதில் 1 ஓவரை மெய்டனாக வீசினார். பின் மட்டையாட்டத்தில் இரண்டாவது ஆட்டப்பகுதியில் 8 பந்துகளில் ஓட்டங்கள் எதுவும் எடுக்காமல் போல்ட் பந்துவீச்சில் ஆட்டமிழந்தார். இந்தப் போட்டியில் நியூசிலாந்து அணி 7 இலக்குகளால் வெற்றி பெற்றது.\n\n2017 ஆம் ஆண்டில் வங்காளதேசத் துடுப்பாட்ட அணி தென்னாப்பிரிக்காவில் சுற்றுப்பயணம் செய்து விளையாடியது.அக்டோபர் 6 இல் புளோம்ஃபோன்டைனில் நடைபெற்ற போட்டியின் இரண்டாவது தேர்வுத் துடுப்பாட்டப்போட்டியின் முதல் ஆட்டப் பகுதியில் 29 ஓவர்கள் வீசி 118 ஓட்டங்களை விட்டுக் கொடுத்து 3 இலக்குகளைக் கைப்பற்றினார்.இதில் 3 ஓவர்களை மெய்டனாக வீசினார். பின் மட்டையாட்டத்தில் முதல் ஆட்டப் பகுதியில் 9 பந்துகளில் இறுதிவரை ஆட்டமிழக்காமல் 2 ஓட்டங்கள் எடுத்தார்.இரண்டாவது ஆட்டப்பகுதியில் 10 பந்துகளில் ஆட்டமிழக்காமல் 12 ஓட்டங்களை எடுத்தார்.இந்தப் போட்டியில் தென்னாப்பிரிக்க அணி ஒரு ஆட்டப் பகுதி மற்றும் 254 ஓட்டங்களால் வெற்றி பெற்றது.\n\nSection::::ஒருநாள் போட்டிகள்.\n2016 ஆம் ஆண்டில் வங்காளதேச அணி நியூசிலாந்தில் சுற்றுப்பயணம் செய்து விளையாடியது. டிசம்பர் 29 இல் நெல்சனில் நடைபெற்ற இரண்டாவது ஒருநாள் போட்டியில் இவர் அறிமுகமானார். அந்தப் போட்டியில் 9 பந்துகளில் இறுதிவரை ஆட்டமிழக்காமல் 1 ஓட்டங்கள் எடுத்தார்.பின் பந்துவீச்சில் 10 ஓவர்கள் வீசி 45 ஓட்டங்களை விட்டுக் கொடுத்து 1 இலக்கினைக் கைப்பற்றினார். 1 ஓவரை மெய்டனாக வீசினார். இந்தப் போட்டியில் நியூசிலாந்து அணி 67 ஓட்டங்களால் வெற்றி பெற்றது.\n"}
{"id": "422471", "url": "https://ta.wikipedia.org/wiki?curid=422471", "title": "சீனத் திரைப்படம்", "text": "சீனத் திரைப்படம்\n\nசீனத் திரைப்படம் \"(cinema of China)\" என்பது முதன்மையான மூன்று சீனமொழித் திரைப்பட வரலாற்றிழைiகளில் ஒன்றாகும். மற்றவை ஆங்காங் திரைப்படம், தைவானியத் திரைப்படம் என்பனவாகும்.\n\nதிரைப்படம் சீனாவில் 1896 இல் அறிமுகப் படுத்தப்பட்ட்து. \"திங்யுசான் போர்\" எனும் முதல் சீனத் திரைப்படம் 1905 இல் வெளியிடப்பட்ட்து. முதல் பத்தாண்டுகளில் சீனத் திரைப்படத் தொழில் சாங்காய் நகரில் நிலைகொண்டிருந்தது. முதல் பேசும் படமாகிய \"பாட்டுபாடும் பெண் செம்பியோனி \" ஒலித்தட்டுத் தொழில்நுட்பத்தில் 1931 இல் வெளியிடப்பட்டது. சீனத் திரைப்பட வரலாற்ரில் முதல் பொற்காலமாகக் கருதப்படும் 1930 களில் இடதுசாரி திரைப்பட இயக்கம் எழுச்சி கண்டது. தேசியவாதிகளுக்கும் பொதுவுடைமையாளர்களுக்கும் இடையிலான சிந்தனைப் போராட்டங்களை இப்படங்கள் விவரித்தன.இரண்டாம் சீன யப்பானியப் போருக்குப் பிறகு (யப்பான் சீனாவை முற்றுகையிட்ட பிறகு, சாங்காயில் அமைந்த திரைப்பட்த்தொழில் சிதையலானது. திரைப்பட்த் தொழில் ஆங்காங், சாங்குவிங், மற்ற இடங்களுக்கு நகர்ந்தது. எஞ்சியிருந்தவரும் அயல்நாட்டுச் சலுகைகளும் தனியாக சாங்காயில் திரைப்படங்களை உருவாக்கினர். இரும்பு இளவரசி பேன் (1941) எனும் முதல் சீன அசைவூட்டப்படம் இந்த கால முடிவில் சாங்காயில் வெளியிடப்பட்டது. இப்படம் போர்க்கால யப்பானிய அசைவூட்டத் திரைப்படங்களின் மீதும் பிறகு ஒசாமு தேழூக்கா என்ற திரைப்படத்தின் மீதும் \\பெருந்தாக்கம் விளைவித்தது. யப்பான் சீனாவை 1941 இல் முற்றுகையிட்டதில் இருந்து 1945 வரை சங்காய் நகரத் திரைப்பட்த்தொழில் யப்பானியக் கட்டுபாட்டில் இருந்தது.\n\nசீனா தேசியப் பேராய நிலைக்குழுவின் ஒப்புதலுடன் 2016 நவம்பரில் ஒரு திரைப்படச் சட்ட்த்தை இயற்றி வெளியிட்டது. இச்சட்டம் சீன மக்கள் குடியரசின் மதிப்புகள், தகைமைகள், ஆர்வங்களுக்கு ஊறு விளைவிக்கும் திரைப்படங்கள் தடைசெய்யப்பட்டு, சமவுடைம் வி௳உமியங்களைத் தாங்கிநிற்கும் திரைப்படங்கள் ஊக்குவிக்கப்பட்டன.\n\nபோர் முடிந்த்தும், சாங்காய் திரைப்படத் தொழில் புத்துயிர்ர்ப்பு பெற்று இரண்டாம் பொற்காலம் தொடங்கியது. அப்போது \" சிறுநகரின் இளவேனில்\" (1948)போன்ற திரைப்படங்கள் வெளியாகின. இந்தப் படம் ஆங்காங்கின் அரிய நூறு சீனமொழிப் பேசும்படங்களில் ஒன்றாக 24 ஆவது ஆங்காங் திரைப்பட விருதுகளில் தேர்வானது. 1949 சீனப் பொதுவுடைமைப் புரட்சிக்குப் பிறகு, முந்தைய திரைப்படங்களும் சில அயலகத் திரைப்படங்களும் 1951 இல் தடைக்குள்ளாயின. திரைப்படம் பார்ப்போர் எண்ணிக்கை திடீரென உயர்ந்தது. 1967 முதல் 1972 வரையிலான சீனப் பண்பாட்டுப் புரட்சியின்போது, திரைப்படத் தொழில் மிகவும் கட்டுபடுத்தப்பட்டு முழுமையாக முடக்கப்பட்டது. பண்பாட்டுப் புரட்சி முடிவுக்கு வந்ததும் திரைப்படத் தொழில் மீண்டும் செழுமை அடைந்தது. அப்போது \"மாலைநேர மழை\" (1980), \"தியான்யுன் மலை கதை\" (1980), \"காகிதப் பூநகரம்\" (1986) போன்ற 1980 களின் விழுப்புண் நாடகங்கள் அக்கால இடதுசாரி இயக்க உணர்ச்சிவயமான துன்பதுயர உச்சங்களை விவரித்தன. 1980 களின் நடுப்பகுதி முதல் இறுதிகாலம் வரையில், சீன ஐந்தாம் தலைமுறைப்படங்களாகிய \"ஒன்றும் எட்டும்]]\" (1983), \" மஞ்சள் புவி\" (1984) போன்றவை எழுச்சிகண்டு வெளிநாடுகளில் சீனத் திரைப்படங்களுக்கு, குறிப்பாக மேலைநாடுகளின் திரையரங்குகளிலும் பார்வையாளரிடமும் கோலோச்சலாயின. மேலும், \" செஞ்சோளம்\" (1987), \"கியூ யூவின் கதை\" (1992), \" என் பரத்தைக்கான வழிவிடல்\" (1993) போன்றன பல பன்னாட்டு விருதுகளைப் பெற்றன. 1989 இன் தின்னமன் சதுக்க எதிர்ப்புகளுக்குப் பிறகு திரைப்பட இயக்கம் ஓரளவுக்கு முடிவுக்கு வந்தது. என்றாலும், 1990 களுக்குப் பின்னர் சீன ஆறாம் தலைமுறையும் பின்னை ஆறாம் தலைமுறையும் எழுச்சிகண்டன. இவை திரைப்படங்களைச் சீனாவின் முதன்மைப் போக்குக்கு அப்பாலான கருக்களைக் கையாண்டு எடுத்தன. இவை பெரும்பாலும் பன்னாட்டு அரங்கச் சுற்றுவட்டத்திலேயே காட்டப்பட்டன.\n\n\n\n\n"}
{"id": "422485", "url": "https://ta.wikipedia.org/wiki?curid=422485", "title": "சகார் மகாலும் பகுதியாரியும் மாகாணம்", "text": "சகார் மகாலும் பகுதியாரியும் மாகாணம்\n\nசஹர் மஹல் மற்றும் பக்தியாரி மாகாணம் (\"Chaharmahal and Bakhtiari Province\" (, \"Ostān-e Chahār-Mahāl-o Bakhtiyārī\" ) என்பது ஈரானின் உள்ள முப்பத்தோறு மாகாணங்களில் ஒன்றாகும். இந்த மாகாணமானது நாட்டின் தென் மேற்கில் உள்ளது. இதன் தலைநகராக ஷாஹ்ர்-இ கோர்ட் நகரம் உள்ளது.\n\nஇந்த மாகாணமானது ஈரானின் இரண்டாவது வட்டாரத்தில் உள்ளது. நாட்டில் உள்ள மாகாணங்களின் வளர்சியை நோக்கமாக கொண்டு மாகாணங்களை 2014 சூன் 22 அன்று ஐந்து பிராந்தியங்களாக ஒருங்கிணைக்கப்பட்டது.\n\nஇந்த மாகாணத்தின் பரப்பளவானது 16,332 சதுர கிலோமீட்டராக உள்ளது, 2011 இல் இதன் மக்கள் தொகையானது 895,263 என இருந்தது.\n\nSection::::மக்களும், பண்பாடும்.\nமாகாணத்தின் வரலாறானது பக்ரியரி பழங்குடியினருடன் பிணைந்துள்ளது. பக்ரியரி பழங்குடியினர் இரண்டு உட்பிரிவு மக்களாக  \"ஹாஃப்ட் லாங்\" மற்றும் \"சாஹார் லாங்\" என உள்ளனர். மேலும் இவர்கள் முதன்மையாக லூரிஷ் மொழியை பேசுபவர்களாக உள்ளனர். இந்த பண்டைய மாகாணத்திலுள்ள மற்ற குழுவானது சேஹர் மகாலிகள் ஆவர்.  இந்த மக்கள் தங்களுக்குள் ஒத்த பழக்க பழக்கங்களை பகிர்ந்து கொள்கிறார்கள்.   மிகச் சிறிய வேறுபாடுகள் இவற்றுக்கு இடையில் உள்ளன, ஆனால் அவை எளிதாக கவனிக்க முடியாதவையாகும். இருப்பினும், திருமணமானது இந்த மக்களை ஒன்றிணைப்பதற்கான ஒரு துருப்புச் சீட்டாக  பயன்படுகிறது.\n\nஇந்த மாகாண மக்கள் எளிமையான வாழ்வை மேற்கொண்ட வரலாற்றைக் கொண்டவர்கள். மேலும் சூழ்நிலையும் அவசியமும் தேவைப்பட்டால் திறமையான வீரர்களாகவும் போராளிகளாகவும் மாறும் திறன் கொண்டவர்களாக இருந்துள்ளார்கள். இவர்கள்  ஈரானில் மிகச் சிறந்த குதிரை வீரர்கள் என்னும் நற்பெயரைப் பெற்றிருக்கிறார்கள். இந்த மாகாண மக்கள் மல்யுத்தத்தில் பாரம்பரியமாக ஒரு பாணியைக் கொண்டவர்களாக உள்ளனர். \n\n'பழங்குடி' வாழ்க்கை முறையுடன் தொடர்புடைய பல்வேறு தனித்துவமான மரபுகள் மற்றும் சடங்குகள் இந்த மாகாணத்தில் உள்ளன. இசை, நடனம் மற்றும் ஆடைகள் போன்றவற்றில் உள்ள சிறப்பு வகைகள் குறிப்பிடத்தக்கவை.\n\nSection::::மொழிகள்.\nஈரானிய மொழி குடும்பத்தின் தென்மேற்கு கிளையைச் சேர்ந்த பாக்தியாரி மொழியே மாகாணத்தின் முக்கிய மொழி ஆகும்.  மாகாணத்தின் மேற்குப் பகுதியிலுள்ள உயர் நிலங்களின் பள்ளத்தாக்களில் பக்தியாரி முதன்மையாகப் பேசப்படுகின்றது. இது தெற்கில் லார்டுகேனைச் சுற்றியுள்ள தாழ் நிலப் பகுதிகளிலும் பேசப்படுகிறது. மேலும் இது வடகிழக்கு பகுதி நகரங்களுக்கு இடம்பெயர்ந்தவர்களால்  பேசப்படுகிறது.\n\nமாகாணத்தின் வடகிழக்கில் உள்ள நகரங்களிலும் கிராமங்களிலும் உள்ள கால்பங்கு மக்கள் சரமஹாலி  அல்லது துருக்கியைப் பேசுகின்றனர். கிராமப்புறங்களில் பேசப்படும் சரமஹாலியின் பல வகைகள் உள்ளன. இந்த மாகாணத்தில் பெரும்பாலும் பேசப்படும் துருக்கியானது ஃபார்ஸ் மாகாணத்தின் கஷ்காக் போன்றே இருக்கும், ஆனால் அவை வடமேற்கு ஈரானின் அஜர்பாஜானி  மொழியில் இருந்து மாறுபடுகின்றன. சரமஹாலி மற்றும் துர்க்கி மொழிகள் இப்பகுதியில் ஒன்றுடன் ஒன்று கலக்கின்றன, மற்றும் ஜாக்ரசின் மலை அடிவாரப் பகுதிகளில் உள்ள பெரிய நகரங்களில், அவை பாக்தியாரியுடன் கலக்கின்றன.\n\nதெஹ்ரான்-வகை பாரசீகமானது, மாகாணத்தின் சில பகுதிகளில் குழந்தைகளுக்கு பெற்றோரால் கற்பிக்கப்பட்டு வருகிறது, இது நகரங்களில் அதிக அளவு நடக்கிறது.\nSection::::பொருளாதாரம்.\nஇந்த மாகாணத்தின் பொருளாதாரத்தில் வேளாண் துறையானது முதன்மையாக உள்ளது. பெரும்பாலான தொழில்களானது மாகாணத்தின் மையப்பகுதியைச் சுற்றி  உள்ளது.\n\nஇந்த மாகாணத்தின் இயற்கை வளங்கள் காரணமாக,  ஒரு துடிப்பான சுற்றுலா பகுதியாக  உருவெடுத்துள்ளது.\n"}
{"id": "422491", "url": "https://ta.wikipedia.org/wiki?curid=422491", "title": "கட்டிடக்கலை கலையியல்", "text": "கட்டிடக்கலை கலையியல்\n\nகட்டிடக்கலை கலையியல் (\"Architecture studio\") என்பது கட்டிடகலையியல் இளைஞர் அல்லது கட்டிடக்கலையியல் நிறைஞர் பட்டப்படிப்புகள் போன்ற ஒரு பாடப் பிரிவாகும். இத்துறையில் பட்டப்படிப்பு அல்லது தொழில்முறை பட்டமேற்படிப்பு பட்டங்கள் வழங்கப்படுகின்றன. இப்பட்டப் படிப்புகளில் கட்டடக்கலை வடிவமைப்பு குறித்த பாடங்கள் செயல்முறையாக வழங்கப்படுகின்றன. குறிப்பாக செயல்திட்ட மேசைத் திறனாய்வுகள் போன்ற தனித்துவமான கற்பித்தல் செயல்முறைகள் கட்டிடக்கலை கலையியல் வகுப்புகளில் வழங்கப்படுகின்றன \n\nSection::::மேற்கோள்கள்.\n \n"}
{"id": "422492", "url": "https://ta.wikipedia.org/wiki?curid=422492", "title": "பாக்கித்தான் இராணுவ அருங்காட்சியகம்", "text": "பாக்கித்தான் இராணுவ அருங்காட்சியகம்\n\nபாக்கித்தான் இராணுவ அருங்காட்சியகம் (\"Pakistan Army Museum\") பாக்கித்தானின் பஞ்சாப் மாகாணம் இராவல்பிண்டி நகரத்தில் அமைந்துள்ள ஓர் இராணுவ அருங்காட்சியகமாகும். 1961 ஆம் ஆண்டு அக்டோபர் 24 அன்று இந்த அருங்காட்சியகம் தொடங்கப்பட்டது. பாக்கித்தான் இராணுவத்தின் கடந்தகால நினைவுச்சின்னங்கள் மற்றும் எச்சங்களை படங்கள் மூலம் பாதுகாப்பது இதன் முக்கிய நோக்கமாகும். பாக்கித்தானின் மிகப்பெரிய அருங்காட்சியகங்களில் பாக்கித்தான் இராணுவ அருங்காட்சியகமும் ஒன்றாகும் \n\nSection::::அமைவிடம்.\nபிரித்தானிய காலத்து வீரர்களின் குடியிருப்பு கட்டிட வளாகத்தில் அமைந்துள்ள பாக்கித்தான் இராணுவத்தின் பொது தலைமையகக் கட்டிடத்தில் இந்த இராணுவ அருங்காட்சியகம் அமைந்துள்ளது .\n\nSection::::காட்சிப்பொருள்கள்.\nஇராணுவப் படைகளின் மாற்றத்தை சித்தரிக்கும் அரிய பழைய கால ஆயுதங்கள் மற்றும் சீருடைகள் ஆகியவையும் இந்த அருங்காட்சியகக் காட்சிபொருள்களில் அடங்கும். நடைமுறையில் பயன்படுத்தப்படும் சில நடுத்தர வகை எம்4 செர்மேன் பீரங்கிகளும் இங்கு இடம்பெற்றுள்ளன . \n\nஆயுதங்கள் மற்றும் போர் வரலாற்று ஆர்வலர்கள் கண்டிப்பாகக் காணவேண்டிய ஓர் அருங்காட்சியகமாக இது கருதப்படுகிறது. மேலும் இந்த அருங்காட்சியகத்தில் முகலாயர் காலந்தொட்டு பயன்படுத்தப்பட்ட ஆயுதங்கள் மற்றும் வெடிமருந்துகள் முதல் நவீன ஆயுதங்கள் வரை வைக்கப்பட்டுள்ளன. புதிய அருங்காட்சியகக் கட்டிடத்தில் பாக்கித்தான் இராணுவத்தின் பரிணாம வளர்ச்சி விரிவான வரலாறாக வழங்கப்படுகிறது .\n\nSection::::பயங்கரவாதத்திற்கு எதிரான உலகளாவிய யுத்தம்.\nபாக்கித்தான்-ஆப்கானித்தான் எல்லையிலுள்ள பழங்குடிப் பகுதிகளில் பயங்கரவாதத்திற்கு எதிராக பாக்கித்தான் மேற்கொண்ட பயங்கரவாத எதிர்ப்பு நடவடிக்கைகள் மற்றும் பயங்கரவாதத்திற்கு எதிரான் உலகளாவிய யுத்தம் ஆகியனவற்ருக்காக ஒரு சிறப்பு காட்சியகம் இங்கு அர்ப்பணிக்கப்பட்டுள்ளது. \n"}
{"id": "422498", "url": "https://ta.wikipedia.org/wiki?curid=422498", "title": "இலங்கை அரசியலமைப்பு நெருக்கடி 2018", "text": "இலங்கை அரசியலமைப்பு நெருக்கடி 2018\n\nஇலங்கை அரசியலமைப்பு நெருக்கடி 2018 (\"2018 Sri Lankan constitutional crisis\") இலங்கையில் அரசுத்தலைவர் மைத்திரிபால சிறிசேன 2018 அக்டோபர் 26 அன்று நடப்பு பிரதமர் ரணில் விக்கிரமசிங்கவை பதவியில் இருந்து நீக்கி முன்னாள் அரசுத்தலைவர் மகிந்த ராசபக்சவை பிரதமராக நியமித்ததை அடுத்து ஆரம்பமானது. இதனை அடுத்து நாட்டில் இரண்டு பிரதமர்கள் உள்ள நிலை ஏற்பட்டது. விக்கிரமசிங்க இந்த நியமனம் சட்டவிரோதமானது எனக் கூறி பதவி விலக மறுத்துவிட்டார்.\n\nஅரசுத்தலைவரின் இந்தத் திடீர் முடிவு பெரும் அரசியல் கொந்தளிப்பை நாட்டில் ஏற்படுத்தியதோடல்லாது, பன்னாட்டு சமூகத்தின் விமரிசனத்துக்கும் உள்ளானது. விக்கிரமசிங்க, நாடாளுமன்றத்தின் பெரும்பாலான உறுப்பினர்கள், மற்றும் எதிர்க்கட்சிகள் ராசபக்சவின் நியமனத்தை இலங்கை அரசியலமைப்புக்கு முரணானது எனக் கூறி ஏற்றுக்கொள்ளவில்லை. தனக்கே நாடாளுமன்றத்தில் பெரும்பான்மையின் ஆதரவு உள்ளதாக விக்கிரமசிங்க அறிவித்து, நாடாளுமன்றத்தை உடனடியாகக் கூட்டுமாறு சபாநாயகர் கரு ஜயசூரியவைக் கேட்டுக் கொண்டார். நாடாளுமன்றத்தை மீண்டும் கூட்டுவதற்கு இணங்காத சிறிசேன அக்டோபர் 27 அன்று நாடாளுமன்ற அமர்வுகளை நவம்பர் 16 வரை ஒத்தி வைத்தார். ராசபக்ச பிரதமராகத் தேவையான அறுதிப் பெரும்பான்மையைப் பெறமுடியாததால், சிறிசேன ஐறப்பு வர்த்தமானி மூலம் நவம்பர் 9 அன்று நாடாளுமன்றத்தைக் கலைத்தார். ஐக்கிய தேசியக் கட்சியும் ஏனைய எதிர்க்கட்சிகள் மற்றும் சமூக நிறுவனங்களும் இதனை அரசியலமைப்புக்கு முரணானது எனக் கூறி உச்சநீதிமன்றத்தில் வழக்குத் தொடுத்து, 2018 டிசம்பர் வரை இடைக்காலத் தடையைப் பெற்றன.\n\n2009-இல் ஈழப் போர் முடிவடைந்த நாளில் இருந்து ராசபக்ச இலங்கை அரசியலில் சரச்சைக்குரியவர்களாக இருந்து வந்துள்ளார். அவரும், அவரது குடும்பமும் ஊழல் குற்றச்சாட்டுகளுக்கு உட்படுத்தப்பட்டுள்ளனர். ராசபக்சவின் ஆட்சிக்காலத்தில் ஊடகவியலாளர்கள், மற்றும் ஏனையோரின் படுகொலைகள், மற்றும் காணாமல் ஆக்கப்பட்டோர் விவகாரத்தில் வழக்குகள் முடிவுறாத நிலையில் உள்ளன.\n"}
{"id": "422503", "url": "https://ta.wikipedia.org/wiki?curid=422503", "title": "2016 பாக்கித்தான் வெள்ளம்", "text": "2016 பாக்கித்தான் வெள்ளம்\n\n2016 பாக்கித்தான் வெள்ளம் \"(2016 Pakistan flood\") குறைந்தபட்சம் 71 பேரை பலிகொண்டது . 34 பேர் மருத்துவமனையில் அனுமதிக்கப்பட்டனர். 2016 ஆம் ஆண்டு ஏப்ரல் மாதம் 3 ஆம் நாள் சனிக்கிழமை இரவு தொடங்கிய அடை மழையால் வெள்ளப்பெருக்கு ஏற்பட்டதே இதற்கு காரணமாகும் . வடமேற்கு எல்லைப்புற மாகாணமான கைபர் பக்துன்வா மாகாணம் இவ்வெள்ளத்தால் பெரிதும் பாதிக்கப்பட்டது. பருவகாலத்திற்கு முன் கனமழை பொழிவது தெற்கு ஆசியாவில் ஒரு பொதுவான நிகழ்வாகும் . \n\nகைபர் பக்துன்வா அரசாங்கம் வெள்ளத்தால் பாதிக்கப்பட்டவர்களுக்கு நிவாரணம் வழங்கத் தொடங்கியது . மோசமான உள்கட்டமைப்புடன் கூடிய கிராமப்புற பகுதிகள் மிகவும் எளிமையாக பாதிக்கக்கூடியவை என்பதால் இந்த வெள்ளப்பெருக்கு நிகழ்வில் சுமார் 150 வீடுகள் அடித்துச் செல்லப்பட்டன . மேலும் வெள்ளப்பெருக்கினால் ஏற்பட்ட கொடூரமான நிலச்சரிவுகளால் கூடுதலாக 23 பேர் கொல்லப்பட்டனர். இருப்பினும் 5 பேர் உயிர் பிழைத்தனர் மற்றும் மீட்கப்பட்டனர் . மேலும் இப்பகுதியில் உள்ள பாலங்கள் மற்றும் சாலைகள் நிர்மூலமாயின. பயிர் இழப்பும் அதிக அளவில் ஏற்பட்டது . \nஇதே ஆண்டு ஆகத்து மாதத்தில் மற்றொரு கனமழைக்கு வெள்ளப் பெருக்கு ஏற்பட்டு வெள்ளம் காரணமாக 82 பேர் கொல்லப்பட்டனர், கோரமான பேருந்து விபத்தில் ஏற்பட்ட 27 பேரின் உயிரிழப்பும் மற்றும் நான்கு பேர் காணாமல் போன நிகழ்வும் இதில் அடங்கும் . \n"}
{"id": "422505", "url": "https://ta.wikipedia.org/wiki?curid=422505", "title": "2015 பாக்கித்தான் புயல்", "text": "2015 பாக்கித்தான் புயல்\n\n2015 பாக்கித்தான் புயல் \"(2015 Pakistan Cyclone)\" 2015 ஆம் ஆண்டு ஏப்ரல் 26 ஞாயிற்றுக்கிழமை இரவு வடமேற்கு பாக்கித்தானை கடுமையாகத் தாக்கியது. பெசாவர், நவ்செரா மற்றும் சார்சாத்தா நகரங்களில் கணிசமான சேதம் ஏற்பட்டது . புயல் காரணமாக கனமழை பொழிவும் மணிக்கு 120 கிமீ (அல்லது ஒரு மணி நேரத்திற்கு 75 மைல்களுக்கு மேல்) வேகத்துடன் கூடிய சூறைக் காற்றுடன் கூடிய மழையும் பெய்தது . புயல் உண்டாக்கிய சேதம் காரணமாக 45 பேர் கொல்லப்பட்டனர் மற்றும் 200 எண்ணிக்கைக்கும் மேற்பட்டோர் காயமுற்றனர் . \n\nஏற்கனவே 2015 ஆம் ஆண்டு பிப்ரவரியில் ஏற்பட்ட மழைப்பொழிவில் பாக்கித்தானின் சில இடங்களில் ஒரு மீட்டர் (அல்லது மூன்று அடி ஆழம்) வரை வெள்ளத்தில் மூழ்கியிருந்த பகுதியில் மீண்டும் புயல் ஏற்பட்டது . இதனால் பல கட்டிடங்களின் சுவர்கள் மற்றும் கூரைகள் உடைந்தன. பல மின் கம்பங்கள் அடித்துச் செல்லப்பட்டன. கிராமப்புற பெசாவர் மற்றும் சார்சாத்தா பகுதிகளில் இருந்த கால்நடைகள், கோதுமை பயிர்கள் மற்றும் பழத்தோட்டங்கள் முதலியன அடித்துச் செல்லப்பட்டு பெரும் சேதம் ஏற்பட்டது . \n\nபுயலுக்குப் பிறகு மக்களில் பலர் காயமடைந்த நிலையில் குடிநீர், உணவு, தங்குமிடம் ஆகியவை இல்லாமல் அவதிப்பட்டனர். பாதிக்கப்பட்ட பகுதிகளில் மீட்புப்பணி முயற்சிகளுக்கு உதவுவதற்காக கைபர் பக்துன்வா அரசு மீட்புக்குழுவை அமைத்து பாதிப்புக்கு உள்ளான பகுதிகளுக்கு அனுப்பியது \n\nபத்திரிகைகளில் இப்புயல் \"சிறிய-சூறாவளி\" என பெயரிடப்பட்டிருந்தது. செயற்கைக்கோள் படம் (படம் ) மற்றும் வானிலை ஆய்வு தரவுகள் இப்புயல் ஒரு இலேசான சூறாவளி அல்ல ஆனால் வெப்பச்சலனத்தினால் தோன்றிய நடுத்தர அளவு சூறாவளியின் வடிவம் என்று குறிப்பிடுகின்றன. இச்சூறாவளியால் இடி மின்னலுடன் கூடிய டொர்னாடோ அல்லது டெரெக்கோ எனப்படும் அதிவேக சுழல் காற்றை உருவாக்க முடியும் என்று பரிந்துரைத்தன.\n\nமுன்னதாக ஏற்பட்ட பூகம்பத்தில் தப்பிப்பிழைத்தவர்களுக்கு உதவுவதற்காக நேபாளத்திலிருந்து உதவிப்பொருட்களுடன் வரவிருந்த இரண்டு விமானங்களை பாக்கித்தான் இராணுவம் இரத்து செய்ய கட்டாயப்படுத்தியது .\n\n"}
{"id": "422511", "url": "https://ta.wikipedia.org/wiki?curid=422511", "title": "மிக்கேல் பட்டணம்", "text": "மிக்கேல் பட்டணம்\n\nமிக்கேல் பட்டணம் (\"Michael Pattanam\") இந்தியா, தமிழ்நாடு மாநிலத்தில் இராமநாதபுரம் மாவட்டத்தில் இருக்கும் ஒரு ஊராட்சி ஆகும். புனித மிக்கேல் அதிதூதர் (ஆண்டவர்) என்ற பாதுகாவல் தூதரை மையமாக கொண்டு இவ்வூருக்கு இப்பெயர் உருவானதாக கூறப்படுகிறது.\n\n"}
{"id": "422546", "url": "https://ta.wikipedia.org/wiki?curid=422546", "title": "பாதோ மலை வாழிடம்", "text": "பாதோ மலை வாழிடம்\n\nபாதோ மலை வாழிடம் (\"Bado Hill Station\") பாக்கித்தானின் சிந்து மாகாணத்திலுள்ள தாது மாவட்டத்தில் அமைந்துள்ள ஒரு மலை வாழிடம் ஆகும். பாதோ யபால் மலை வாழிடம் என்ற பெயராலும் இவ்விடம் அறியப்படுகிறது. கிதார் மலைத்தொடரில் சேக்வானுக்கு வடமேற்கில் 65 கிலோமீட்டர் (40 மைல்) தொலைவில் கடல் மட்டத்திலிருந்து 3000 அடி உயரத்தில் (914 மீட்டர் உயரம்) பாதோ மலை வாழிடம் வாழிடம் அமைந்துள்ளது. அருமையான வானிலையும் கிர்தார் மலைத்தொடரின் அழகிய பீடபூமிகள் மற்றும் மலைகளும் சூழ்ந்த இயற்கை எழில் கொஞ்சும் இடமாக இது அமைந்திருக்கிறது.. இயற்கையின் எழிலை விரும்புபவர்களுக்கு இவ்விடம் மிகவும் உகந்த இடமாகும்.\n"}
{"id": "422556", "url": "https://ta.wikipedia.org/wiki?curid=422556", "title": "இளயாங்குடி", "text": "இளயாங்குடி\n\nஇளயாங்குடி ( \"Elyankudi\" ) இந்தியாவின் காரைக்கால் மாவட்டத்தில் உள்ள திருநள்ளாறு தாலுக்காவின் ஒரு வருவாய் கிராம் ஆகும். இது திருநள்ளாரின் வடமேற்கு திசையில் அமைந்துள்ளது.\n"}
{"id": "422558", "url": "https://ta.wikipedia.org/wiki?curid=422558", "title": "இராமப்பா ஏரி", "text": "இராமப்பா ஏரி\n\nஇராமப்பா ஏரி (\"Ramappa Lake\") இந்தியாவின் தெலுங்கானா மாநிலத்திலுள்ள வாராங்கல் மாவட்டத்தில் அமைந்துள்ளது. காக்கத்திய ஆட்சியாளர்களால் உருவாக்கப்பட்ட முதன்மையான நீர்த்தேக்கங்களில் இதுவும் ஒன்றாகும். ஒக்புரோ இராமப்பா ஏரி வாராங்கல் மாவட்டத்திலுள்ள ஐதராபாத்தில் அமைக்கப்பட்டுள்ளது.\n\nSection::::சுற்றுலாத் தலம்.\nஇந்த ஏரிக்கரையில் ஒரு தியான மையம் அமைக்கலாம் என்று சுற்றுலாத்துறை பரிந்துரை செய்துள்ளது. \n"}
{"id": "422559", "url": "https://ta.wikipedia.org/wiki?curid=422559", "title": "பகீம் அஷ்ரப்", "text": "பகீம் அஷ்ரப்\n\nபகீம் அஷ்ரப் (Faheem Ashraf (; பிறப்பு: சனவரி 16, 1994) பாக்கித்தானியத் துடுப்பாட்ட வீரர். இடதுகை மட்டையாளரான இவர் வலதுகை மித வேகப் பந்துவீச்சாளரும் ஆவார். இவர் பாக்கித்தான் தேசிய அணி, \"பசிலாபாத், ஹபிப் பேங்க் லிமிடெட், இச்லாமாபாத் யுனைடட், பஞ்சாப் அணி, சூயி வடக்கு கேஸ் பைப்லைன்ஸ் லிமிடட்\" ஆகிய அணிகளுக்காகவும் உள்ளூர்ப் போட்டிகளில் விளையாடி வருகிறார். 2018-19 ஆண்டுகளுக்கான பாக்கிஸ்தான் துடுப்பாட்ட வாரியம் 33 வீரர்களை மத்திய ஒப்பந்த விருதுக்குத் தேர்வு செய்தது. அதில் இவரும் ஒருவர் ஆவார்..\n\nSection::::உள்ளூர்ப் போட்டிகள்.\n2013-14 ஆம் ஆண்டுகளில் விளையாடிய முதல் தரத் துடுப்பாட்டப் போட்டியில் தனது முதல் நூறு ஓட்டங்களைப் பதிவு செய்தார். 2016-17 ஆம் ஆண்டிற்கான \"டிபார்ட்மெண்டல்\" ஒருநாள் துடுப்பாட்டக் கோப்பைக்கான போட்டியில் 19 இலக்கினை வீழ்த்தி அதிக இலக்கினை வீழ்த்தியவர்கள் வரிசையில் முதலிடம் பிடித்தார். 2017 ஆம் ஆண்டில் நடைபெற்ற பாக்கித்தான் கோப்பைக்கான போட்டித் தொடரில் நான்கு போட்டியில் எட்டு இலக்குகளை வீழ்த்தி அதிக இலக்குகள் வீழ்த்தியவர்கள் வரிசையில் முதலிடம் பிடித்தார்.\n\nSection::::சர்வதேச போட்டிகள்.\n2017 ஆம் ஆண்டில் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டத் தொடரில் இவருக்கு இடம் கிடைத்தது. ஆனால் விளையாடும் அணியில் வாய்ப்பு வழங்கப்படவில்லை. வாகையாளர் கோப்பை, 2017 தொடரில் வாய்ப்பு கிடைத்தது.\n\nசூன் 12, 2017 இல் இலங்கைத் துடுப்பாட்ட அணிக்கு எதிரான ஒருநாள் போட்டியில் அறிமுகமானார். தனது முதல் போட்டியில் தினேஸ் சந்திமல் இலக்கினை முதல் இலக்காகக் கைப்பற்றினார். முன்னதாகப் பயிற்சிப் போட்டியில் வங்காளதேசத் துடுப்பாட்ட அணிக்கு எதிரான போட்டியில் 64 ஓட்டங்கள் எடுத்தார். இந்தப் போட்டியில் பாக்கித்தான் அணி 2 இலக்குகளால் வெற்றி பெற்றது..\n\n2017 ஆம் ஆண்டில் நடைபெற்ற சுதந்திரக் கோப்பைத் தொடரில் விளையாடும் வாய்ப்பினைப் பெற்றார். செப்டம்பர் 12, 2017 இல் ஆத்திரேலிய லெவன் அணிக்கு எதிரான பன்னாட்டு இருபது20 போட்டியில் இவர் அறிமுகமானார்.\n\nஅக்டோபர் 27, 2017 இல் சேக் சையத் துடுப்பாட்ட அரங்கத்தில் இலங்கைத் துடுப்பாட்ட அணிக்கு எதிரான பன்னாட்டு இருபது20 போட்டியில் இவர் ஹேட்ரிக் இலக்கினை வீழ்த்தினார்.இதன்மூலம் பன்னாட்டு இருபது 20 போட்டியில் ஹேட்ரிக் இலக்கினை வீழ்த்திய முதல் பாக்கித்தானிய வீரர் மற்றும் ஆறாவது சர்வதேச வீரர் எனும் சாதனை படைத்தார்.\n\n2018 ஆம் ஆண்டில் அயர்லாந்து மற்றும் இங்கிலாந்திற்கு பாக்கித்தான் அணி சுற்றுப் பயணம்செய்து விளையாடியது. ஏப்ரல் மாதத்தில் தேர்வுத் துடுப்பாட்ட அணிக்கான பாக்கித்தான் அனியில் இவருக்கு வாய்ப்பு கிடைத்தது. மே11, 2018 இல் அயர்லாந்து துடுப்பாட்ட அணிக்கான தேர்வுத் துடுப்பாட்டப் போட்டியில் இவர் அறிமுகமானார்.\n\nசூலை ,2018 ஆம் ஆண்டில் புலவாயோ , குயீன்ஸ் ஸ்போர்ட்ஸ் கிளப் அரங்கத்தில் நடைபெற்ற சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் முதல் முறையாக ஐந்து இலக்குகளைக் கைப்பற்றினார். ஆகஸ்டு மாதத்தில் பாக்கித்தான் துடுப்பாட்ட வாரியம் இவருக்கு சிறந்த இளம் வீரருக்கான விருதினை வழங்கியது.\n\n"}
{"id": "422587", "url": "https://ta.wikipedia.org/wiki?curid=422587", "title": "பாக்கித்தானில் அமெரிக்க எதிர்ப்பு உணர்வு", "text": "பாக்கித்தானில் அமெரிக்க எதிர்ப்பு உணர்வு\n\nபாக்கித்தானில் அமெரிக்க எதிர்ப்பு உணர்வு (\"Anti-American sentiment in Pakistan\") அங்கு நிகழும் பொது ஆர்ப்பாட்டங்கள் மற்றும் அமெரிக்காவின் கொடியினை எரித்தல் போன்ற செயல்பாடுகளில் வெளிப்படையாகத் தெரிகிறது . 2009 ஆம் ஆண்டில் மேற்கொள்ளப்பட்ட ஒரு கணக்கீட்டின் படி பாக்கித்தான் இத்தகைய வெறுப்பு உணர்வை வலிமையாகக் கொண்ட நாடுகளில் ஒன்றாக இருந்தது. பாக்கித்தானில் நிலவும் அமெரிக்க எதிர்ப்பு உணர்வில் இனவாத அல்லது சமய சார்பற்ற விடயங்களைக் காட்டிலும் அரசியல் விரோதப் போக்குகள் அதிகமாக காணப்படுகின்றன் என்று ஆர்வெல் பரிசு பெற்ற அரசியல் எழுத்தாளர் அனடோல் லிவெனின் கருத்துகள் தெரிவிக்கின்றன. \n\nகலாச்சார பிரச்சினைகள் மற்றும் அமெரிக்க வெளியுறவுக் கொள்கை நடவடிக்கைகள் உள்ளிட்ட காரணங்கள் பொதுமக்களின் விரும்பப்படாத நிலைக்கு காரணங்களாகும். அமெரிக்க மக்களின் இசுலாமிய அவமதிப்பு போக்கு கலாச்சார பிரச்சினை குறையாக அறியப்படுகிறது . பாக்கித்தான் மண்ணில் அமெரிக்க இராணுவம் மேற்கொண்ட ஆளில்லா விமானத் தாக்குதல்கள் , ஒசாமா பின் லேடனைக் கொல்வதற்காக மேற்கொள்ளப்பட்ட நடவடிக்கைகள் , நேட்டோ இராணுவக் கூட்டணியின் 2011 ஆம் ஆண்டு பாக்கித்தானிய தாக்குதல், ரேமண்டு ஆலன் டேவிசு நிகழ்வு உள்ளிட்ட மத்தியப் புலானாய்வு முகமையின் நடவடிக்கைகள், 2010 பாக்கித்தான் வெள்ளப்பெருக்கின் போது அமெரிக்கா வெளிப்படுத்திய மனிதாபிமானமற்ற நடவடிக்கைகள் உள்ளிட்ட காரணங்கள் இவ்வெறுப்புணர்விற்கான வெளியுறவுக் கொள்கை நடவடிக்கை காரணங்களாகும் .\n\n2014 ஆம் ஆண்டு பெவ் ஆராய்ச்சி மையம் மேற்கொண்ட வாக்கெடுப்பின் படி \n59% பாகித்தானியர்கள் அமெரிக்காவை மிகவும் சாதகமற்றதாக அல்லது ஓரளவு சாதகமற்றதாக கருதினர் என்று 2014 ஆம் ஆண்டு பெவ் ஆராய்ச்சி மையம் மேற்கொண்ட கருத்துக்கணிப்பு தெரிவிக்கிறது. இவ்வெறுப்புணர்வு 2012 ஆம் ஆண்டில் 80% ஆக இருந்தது என்பது குறிப்பிடத்தகுந்தது.\n\n"}
{"id": "422605", "url": "https://ta.wikipedia.org/wiki?curid=422605", "title": "மேற்கு பிளாண்டர்சு", "text": "மேற்கு பிளாண்டர்சு\n\nமேற்கு பிளாண்டர்சு ( ; வட விளமிய மொழி: \"West Vloandern\"; பிரெஞ்சு மொழி: \"(Province de) Flandre-Occidentale\"; இடாய்ச்சு மொழி: \"Westflandern\") பெல்ஜியம் நாட்டின் பிளாண்டர்சு மண்டலத்தில் உள்ள மேற்கு எல்லை மாகாணம் ஆகும்.பெல்ஜியத்தின் இதுவே கடற்புர மாகாணம் ஆகும். இதன் வடக்கு முகமாக வடகடல் அமைந்துள்ளது. வட கிழக்கே நெதர்லாந்து நாட்டுடன் எல்லைப்பகுதியை கொண்டது. கிழக்கே கிழக்கு பிளாண்டர்சு மாகாணம் அமைந்துள்ளது. வல்லோனியா மண்டலத்தில் உள்ள மாகாணமான ஹாய்நட் தென்கிழக்கே அமைந்துள்ளது. மேற்கு பிளாண்டர்சு மாகாணம் மேற்கே பிரான்சு நாட்டுடன் தன் எல்லையைக் கொண்டுள்ளது. இதன் தலைநகரம் புருக்கிஸ் ஆகும்.\n"}
{"id": "422607", "url": "https://ta.wikipedia.org/wiki?curid=422607", "title": "குட்டைவால் முள்ளங்கி", "text": "குட்டைவால் முள்ளங்கி\n\nகுட்டைவால் முள்ளங்கி (\"Chonggak radish\" அல்லது \"ponytail radish\") என்பது கொரிய நாட்டு வெள்ளை முள்ளங்கி வகையைச் சார்ந்த முள்ளங்கி வகையாகும். இக்குட்டை முள்ளங்கியின் தாவரம் முழுமையும், கொரிய நாட்டினரால் முழுமையாக சமையலுக்குப் பயன்படுத்தப்படுகிறது. இவற்றின் வேர் பகுதியானது தெளிவாகத் தெரிகிறது. இம்முள்ளங்கியின் இலை, இலைத்தண்டு என முழுமையாக, அவர்களின் பாரம்பரியச் சமையலில் பயன்படுத்தப்படுகிறது. மேலும், திருமணமாகத கொரிய ஆடவர் தனது சிகையலங்கராத்தினை அவர்களின் பராம்பரிய வழக்கப்படி ஒரு முடிச்சு போடுவர். அம்முடிச்சின் தோற்றமும், இம்முள்ளங்கியின் தோற்றமும் ஏறத்தாழ ஒத்து வருவதால், இக்கொரிய பெயரினைப் பெறுவதாகக் கூறுவர்.இதன் தாவரவியல் பெயர் \"Raphanus sativus\" ஆகும்.\n\nSection::::உணவு.\nஒரு முள்ளங்கியின் எடை ஏறத்தாழ 60-80 கிராம் உடையதாக இருக்கும். பொதுவான கொரிய முள்ளங்கியை விட, பத்து பதினைந்து மடங்கு சிறியதாக அளவில் இருக்கும். முள்ளங்கியின் இலைகள் முட்டை வடிவத்துடன் காணப்படுகின்றன. வேர்பகுதியானது, எட்டு அல்லது ஒன்பது சென்டிமீட்டர் நீளமுடையாதாக விளங்குகிறது. முள்ளங்கிப்பகுதியானது(rhizomes)\n2-3 சென்ட்டிமீட்டர் நீளமுடையதாக உள்ளன. கொரிய மக்களின் பாரம்பரியப் பொரியலாகவும், சூப்பாகவும் (கொதிச்சாறு) பயனாகும், காய்கறிகளில் இது முக்கியமானது எனலாம்.\nஇதன் இயற்கையான சுவை நீர்பற்றுடன் இருந்தாலும், கடித்து சுவைக்கும் போது, மொறு மொறுப்பாகவும் இருக்கும் இயல்பினைப் பெற்றுள்ளன. பெரும்பாலும் இவைஅரைவேக்காடாக, கொரியர்களால் உட்கொள்ளப்படுகின்றன. கொரிய முள்ளங்கி என்பதும் இந்த வகை முள்ளங்கியும் வெவ்வேறு இயல்புடையன ஆகும். கொரிய முள்ளங்கி என்பது இதனை விட அளவில் பெரியதாக இருக்கும். ஒப்பீ்ட்டு அளவில் இதன் சுவை அதீதமானதாகக் கூறப்படுகிறது.\n\nSection::::முள்ளங்கிக் கிமிட்சி தயாரிக்கும் முறை.\n\"கிமிட்சி\" என்பது கொரியர்களின் உணவு பக்குவமுறை ஆகும். இது தமிழர்களின் ஊறுகாய் போன்ற பக்குவபடுத்தப்பட்ட உணவு முறை போன்றதாகும். பல்வேறு நாடுகளிலும், இது விரும்பி உண்ணப்படுகிறது. பெரும்பாலும் இந்த பக்குவ உணவு முறை என்பது காய்கறிகளான முட்டைகோசு, முள்ளங்கிக் கொண்டே உருவாக்கப்படுகின்றன. தாரளமாக கிடைக்கும் காலங்களில் இவை கொரிய பாரம்பரிய முறைப்படி நொதிக்கப்பட்டு பக்குவப்படுத்தப்படுகின்றன. இப்பக்குவப் படுத்துதலுக்கு சிவந்த மிளகாய் தூள், மிளகு, வெங்காயம் போன்ற நறுமணப்பொருட்கள் பயன்படுத்தப்படுகின்றன. உப்புச்சுவையும், நறுமணப்பொருட்களின் தன்மையும் மேலோங்கி இருக்கும். 'சிமிசேயி'(‘shimchae') என்ற கொரிய சொல்லுக்கு \"காய்கறிகளுக்கு உப்பிடல்\" என்பது பொருளாகும். ஏழாம் நூற்றாண்டின் தொடக்கத்தில் இதன் தொடக்கமாகக் கருதப்படுகிறது. தொடக்கக் காலத்தில் இதனுடன் உப்பே அதிகமாக கலக்கப்பட்டாலும், நூற்றாண்டுகள் செல்ல செல்ல, இதனுடன் பல்வேறு நறுமணப்பொருட்கள் இணைத்துக் கொள்ளப்பட்டன. விண்வெளிக்கு எடுத்துச்செல்லப்பட்ட இந்த உணவில், எந்த வித பாக்டீரியாக்களோ அல்லது விண்வெளி கதிர்களின் தாக்கமோ ஏற்படவில்லை என நீரூபிக்கப்பட்டுள்ளது.\n\nமுள்ளங்கிக் கிமிட்சி (Chonggakmu Kimchi) தயாரிக்க இதன் முள்ளங்கிகள், நொதித்த பாரம்பரியக் குழம்பு, பச்சை வெங்காயங்கள், கடுகு இலைகள் போன்றவைகளைக் கொண்டு தயாரிக்கப்படுகிறது. முதலில் சிவப்பான மிளகாய்ப்பொடி தயாரிக்கப்படுகிறது. பின் அதனுடன் ஒட்டும் தன்மையுடைய அரிசிப்பசை கலக்கப்படுகிறது. இவைகளுடன் பாரம்பரிய முறையில் தயாத்து வைத்துள்ள குழம்புடன் கலக்கிப் பக்குவப்படுத்தப்படுகிறது. சிறிது நேரத்திற்குப் பிறகு, இதனுடன் நறுக்கிய பச்சை வெங்காயம், பூண்டுத்துண்டுகள், மஞ்சள் நிற நொதித்த பாரம்பரியக் குழம்புடனும் கலக்கி உருவாக்கப்படுகிறது. இம்மஞ்சள் நிற பாரம்பரிய குழம்பு இல்லையெனில், ஏற்கனவே நொதித்து வைக்கப்பட்ட கூன் இறாலும் கலந்து உருவாக்கப்படுகிறது. இத்தகைய நொதித்தல்களை உடைய குழம்புக் கலவைகளோடு, நறுக்கிய முள்ளங்கி, வெங்காயம், இஞ்சியும் இணைக்கப்பட்டு உணவுக் கலவை உருவாக்கப்படுகிறது. அப்பொழுது முள்ளங்கியில் இருந்து வரும் நீர் வடிக்கப்படுகிறது. இறுதியாக இந்த கிமிட்சி உணவுக்கலவையானது, இனிப்பு மற்றும் உப்பு கலந்து பரிமாறப்படுகிறது. இம்முள்ளங்கித் துண்டுகள் முதன்மையாக சேர்க்கப்பட்டாலும், சுருள் சுருளாக இருக்கும் கடுகு இலைத்()தாவரத்தின் இலைகளும் கூட்டாக இணைத்து சமைக்கப்படுகின்றன. இதற்கு இதன் இலைகள் சுத்தமாக கழுவப்பட்டு, சிறு சிறு துண்டுகளாக நறுக்கப்பட்டு தனியே, அரைவேக்காடாக, வேக வைத்து எடுத்து வைத்துக் கொள்ளப்படுகிறது. பிறகு மற்ற கலவைகளோடு இணைத்து கலக்கி, நொதித்தல் குழம்புகளோடு இணைக்கப்பட்டு, சுவையான கூட்டாகத் தரப்படுவதும் உண்டு.\n"}
{"id": "422613", "url": "https://ta.wikipedia.org/wiki?curid=422613", "title": "கிழக்கு பிளாண்டர்சு", "text": "கிழக்கு பிளாண்டர்சு\n\nகிழக்கு பிளாண்டர்சு (டச்சு மொழி: \"Oost-Vlaanderen\" , , ) பெல்ஜியம் நாட்டின் பிளாண்டர்சு மண்டலத்தில் உள்ள ஒரு மாகாணம் ஆகும். இதன் எல்லைகள் முறையே ( வடக்கில் இருந்து கடிகார முள் வலம் சுற்றாக) நெதர்லாந்து நாட்டுடன் மேலும் அன்ட்வெர்ப், பிளமிஸ் பிராபர்ன்ட், ஹாய்நட் மற்றும் மேற்கு பிளாண்டர்சு மாகாணங்களுடன் அமைந்துள்ளது.\n"}
{"id": "422615", "url": "https://ta.wikipedia.org/wiki?curid=422615", "title": "அன்ட்வெர்ப்", "text": "அன்ட்வெர்ப்\n\nஅன்ட்வெர்ப் ( ) பெல்ஜியம் நாட்டின் பிளாண்டர்சு மண்டலத்தில் உள்ள வட எல்லை மாகாணம் ஆகும்.இதன் எல்லைகள் முறையே (வடக்கில் இருந்து கடிகார முள் வலம் சுற்றாக) நெதர்லாந்து நாட்டின் வட ப்ராபர்ன்ட் மாகாடத்துடன் மேலும் லிம்பர்க், பிளமிஸ் பிராபர்ன்ட் மற்றும் கிழக்கு பிளாண்டர்சு மாகாணங்களுடன் அமைந்துள்ளது. இதன் தலைநகரம் ஆண்ட்வெர்ப் ஆகும்.\n\n"}
{"id": "422618", "url": "https://ta.wikipedia.org/wiki?curid=422618", "title": "லிம்பர்க்", "text": "லிம்பர்க்\n\nலிம்பர்க் (, ; இடச்சு and Limburgish: \"Limburg\"; ) பெல்ஜியம் நாட்டின் பிளாண்டர்சு மண்டலத்தில் உள்ள கிழக்கு எல்லை மாகாணம் ஆகும். பிளாண்டர்சு மண்டலத்தில் உள்ள இந்த ஐந்து மாகாணங்கள் டச்சு மொழி பேசும் பகுதியாகும்.\n\n"}
{"id": "422619", "url": "https://ta.wikipedia.org/wiki?curid=422619", "title": "பாருசு மாகாணம்", "text": "பாருசு மாகாணம்\n\nஃபர்ஸ் மாகாணம் (\"Pars Province\" (/pɑːrs/; , \"Ostān-e Pārs\", ) பாரஸ் ( \"Fars\") என்றும் அறியப்படுவது  (, \"Fārs\") அல்லது பெர்சியா (Persia) என்று  கிரேக்க வரலாற்று மூலங்களில் அழைக்கப்படுவது  ஈரானின் முப்பத்தி ஒரு மாகாணங்களில் ஒன்று ஆகும். மேலும் இது நாட்டின் கலாச்சார தலைநகரமாக அறியப்படுகிறது. இது நாட்டின் தென்பகுதியில் இரண்டாம் வட்டாரத்தில் அமைந்துள்ளது. மாகாணத்தின் தலைநகராக சீராசு நகரம் உள்ளது. இந்த மாகாணத்தின் பரப்பளவானது 122,400 km² ஆகும். 2011ஆம் ஆண்டில் இந்த மாகாணத்தின் மக்கள் தொகையானது 4.6 மில்லியனாக இருந்த‍து. இதில் 67.6% மக்கள் நகரவாசிகள் (நகரம்/புறநகரம்), 32.1% மக்கள் ஊரகங்களில்  (சிறு நகரங்கள்/கிராமங்கள்) வாழ்பவர்களாவர். மேலும் 0.3% மக்கள் நாடோடி பழங்குடியினராவர்.  இந்த மாகாணப் பகுதியை குறிக்கும் பழங்கால பெயரான பாரசீகம் ( \"Persian)\" (From Latin \"Persia\", from Ancient Greek Περσίς, \"Persís\") என்ற பெயரானது பழங்காலத்தில் ஈரானை குறிக்கும் பண்டைய சொல்லாக பாவிக்கப்பட்டுள்ளது. இது இந்த பிராந்தியத்தின் வரலாற்று முக்கியத்துவத்தை சுட்டுவதாக உள்ளது. பாரசீக மக்களின் உண்மையான தாயகம் ஃபார்ஸ் மாகாணமாகும்.\n\nSection::::சொற்பிறப்பு.\nபுதிய பாரசீக சொல்லான ஃபாரஸ் ( \"Fârs ,\" فارس) என்பது முந்தைய பெயர்களில் ஒன்றான பாரஸ் ( \"Pârs,\" پارس) என்பதன் அரபு மொழி வடிவமாகும், இது பாரசீகப் பகுதியைக் குறிக்க பயன்படுத்தப்பட்ட பழம் பாரசீகப் பெயரான பாரச  \"\" (𐎱𐎠𐎼𐎿) என்ற பெயரில் இருந்து வந்த‍து ஆகும்.\n\nSection::::வரலாறு.\nSection::::பெர்சிஸ்.\nஇப்பகுதியில் கி.மு. 10 ஆம் நூற்றாண்டில் இருந்து பண்டைய பாரசீகர்கள் இருந்தனர்.  கி.மு.  6ஆம் நூற்றாண்டில் நிறுவப்பட்ட அகாமனிசியப் பேரரசின் கீழ் உலகம் அதுவரை கண்டிருந்த பேர‍சுகளில் மிகப்பெரிய பேரரசாக  மாறியது. அதன் உச்சநிலையில் அதப் பரப்பளவானது மேற்கில் திரேசு-மக்கெடோனியா, பல்காரியா-பியோனியா மற்றும் கிழக்கு ஐரோப்பா முதல், தூரக் கிழக்கில் சிந்து ஆறு வரை இருந்த‍து. அகாமனிசியப்  பேரரசின் நான்கு தலைநகரங்களில் இரண்டு நகரங்களான பெர்சப்பொலிஸ் மற்றும் பசர்கடீவின் ஆகியவற்றின் இடிபாடுகள், ஃபர்ஸ் மாகாணத்தில் அமைந்துள்ளன.\n\nஅகாமனியப் பேரரசை கி.மு. 333இல் அலெக்சாந்தரால் தோற்கடிக்கப்பட்டு, அவரது பேர‍ரசுடன் இணைக்கப்பட்டது. அதன்பிறகு  விரைவில் செலூக்கியப் பேரரசு நிறுவப்பட்டது. முதலாம் அந்தியோக்கசு அல்லது அவரது ஆட்சி காலத்துக்குப் பின்னர், பெர்சியஸ் தன் சொந்த நாணயங்களை வெளியிடுமளவுக்கு ஒரு சுதந்திர நாடாக உருவானது.\n\nகி.மு. 238இல் செலுக்கியப் பேரரசானது பார்த்தியர்களால் தோற்கடிக்கப்பட்டது. ஆனால் கி.மு. 205 ஆம் ஆண்டில், செலுக்கிய அரசரான மூன்றாம் அந்தியோக்கியஸ் தனது அதிகாரத்தை பெர்சியாவரை கொண்டுவந்தார். இதனையடுத்து இதன் இறையண்மை நிலை முடிவுக்கு வந்தது.\n\nகேஹிர் என்ற சிறிய நகரத்தின் ஆட்சியாளராக பாபாக் இருந்தார். அந்த சமயத்தில் உள்ளூர் அதிகாரத்தை விரிவாக்கும் முயற்சியில் பாபாக்கும் அவரது மூத்த மகனான முதலாம் ஷபூரும் ஈடுபட்டனர். இந்த முயற்சிகள் பார்த்தியப் பேரரசின் மன்னரான நான்காம் ஆர்பாபனசின் கவனத்திலிருந்து தப்பியது.\n\nஇதன் தொடர்ச்சியாக நடந்த நிகழ்வுகள் வரலாற்றில் தெளிவாக இல்லை. 220இல் பாபாக்கின் மரணமடைந்தார். அந்தக் காலகட்டத்தில்  தாராப்கார்ட்டின் ஆளுநராக இருந்த பாபாக்கின் இளைய மகனான அர்ஷஷிர், அவரது அண்ணன் முதலாம் ஷாபூருடன்  அதிகாரத்திற்கான போராட்டத்தில் ஈடுபட்டார். 222இல் ஒரு கட்டிடத்தின் கூரை இடிந்து விழுந்த்தில் ஷாபூர் கொல்லப்பட்டதாக ஆதாரங்கள் வழியாக தெரியவருகிறது.\n\nஇந்த கட்டத்தில், பெர்சிய மன்னரான அர்ஷஷிர் தன் தலைநகரை இன்னும்  தெற்கே தனது தலைநகரத்தை மாற்றினார். மேலும் புதிய தலைநகராக ஆர்டாஷிர்-க்வார்ராவை (முன்னர் குரு, தற்கால ஃபிரோசாபாத்) நிறுவினார்.\nஅர்ஷஷிர் காலத்தில் அவரது சாசானியப் பேரரசானது பெர்சியாவில் விரிவாகப் பரவியது.  \n\n425 ஆண்டுகள் ஆட்சியில் இருந்த சாசானியப் பேரரசு முஸ்லீம் படைகளால் வெல்லப்பட்டதால் முடிவுக்கு வந்தது. இதன் பின்னர், பெர்சியர்கள் இஸ்லாமிற்கு மாறத் தொடங்கினர்.\n\nSection::::நிர்வாகப் பிரிவுகள்.\nஈரானின் தெற்கில் ஃபார்ஸ் மாகாணமானது அமைந்துள்ளது.  அண்மைய நிர்வாகப் பிரிவுகளின்படி, இந்த மாகாணத்தில் கீழ்க்கண்ட மாவட்டங்களாக அபதேஷ், சரஸ்வஸ்தன், ஜஹ்ரோம், ஈக்லிட், ரோஸ்டம், எஸ்ட்பன்பன், டராப், நயிரிஸ், பவானட், லாரெஸ்டான், குர்ர் மற்றும் கர்சின், கோர்ராம்பிபிட், லாமெர்ட், கஜெர்யூன், பாசா, ஃபருசாபாத், ஜரிரின் டாஷ், மமாசானி, ஷிராஸ், மார்வாடாஷ், செபீடான், அர்சான்ஜான், பசர்காட், கவார், கோன்ஜ், ஃபராஷ்பேண்ட், கெராஷ், கரேமே, மோர் போன்றவை உள்ளன.\n\nSection::::பொருளாதாரம்.\nபர்ஸ் மாகாணத்தின் பொருளாதாரத்தில் வேளாண்மை மிகவும் முக்கிய இடத்தை வகிக்கிறது. இங்கு விளையும் முக்கிய பொருட்களாக தானியங்கள் (கோதுமை மற்றும் பார்லி), சிட்ரஸ் பழங்கள், பேரீச்சை, சர்க்கரை அக்காரக்கிழங்கு போன்றவை ஆகும்.   ஃபர்ஸ் மாகாணத்தில் பெரிய அளவில் பெட்ரோலியத்தைக் கொண்டுள்ளது, மேலும் எண்ணெய் சுத்திகரிப்பு ஆலை,  டயர் தயாரிப்புத் தொழிற்சாலை,  பெரிய மின்னணு தொழிற்சாலை, சர்க்கரை ஆலை ஆகியவற்றைக் கொண்டுள்ளது. மாகாணத்தில் சுற்றுலாத்துறை ஒரு பெரிய தொழிலாக உள்ளது. \n\nSection::::மக்கள்வகைப்பாடு.\nமாகாணத்தில் உள்ள முக்கிய இனக்குழுவாக பாரசீகர் (லாரெரெனி மக்கள் மற்றும் பாஸ்ஸே உட்பட) உள்ளனர். இவர்களுடன் கஷ்காய், லோர், குர்துகள், அரேபியர்கள், ஜோர்ஜியர்கள் மற்றும் செர்சியர்கள் ஆகியோர் சிறுபான்மையினராக உள்ளனர்.\n"}
{"id": "422622", "url": "https://ta.wikipedia.org/wiki?curid=422622", "title": "பிளமிஸ் பிராபர்ன்ட்", "text": "பிளமிஸ் பிராபர்ன்ட்\n\nபிளமிஸ் பிராபர்ன்ட் ( , ) பெல்ஜியம் நாட்டின் பிளாண்டர்சு மண்டலத்தில் உள்ள ஒரு மாகாணம் ஆகும். பிளாண்டர்சு மண்டலத்தில் உள்ள இந்த ஐந்து மாகாணங்கள் டச்சு மொழி பேசும் பகுதியாகும். இதன் எல்லைகள் முறையே (வடக்கில் இருந்து கடிகார முள் வலம் சுற்றாக) அன்ட்வெர்ப்,\nலிம்பர்க், லீகி, வல்லோனியா பிராபர்ன்ட், ஹாய்நட் மற்றும் கிழக்கு பிளாண்டர்சு மாகாணங்களுடன் அமைந்துள்ளது. இதன் தலைநகரம் லியூவன் ஆகும். பிளமிஸ் பிராபர்ன்ட் மாகாணம் பிரசெல்சு தலைநகர மண்டலத்தை சுற்றி அமைந்துள்ளது.\n"}
{"id": "422628", "url": "https://ta.wikipedia.org/wiki?curid=422628", "title": "இணைவு (வானியல்)", "text": "இணைவு (வானியல்)\n\nவானியலில் இணைவு (syzygy) என்பது ஈர்ப்புவிசை காரணமாக மூன்று அல்லது அதற்கும் மேற்பட்ட வானியல் பொருட்கள் கிட்டத்தட்ட ஒரே நேர்க்கோட்டில் வருவதைக் குறிக்கும் சொல்லாகும்.\n\nSection::::கண்ணோட்டம்.\nஇச்சொல் பெரும்பாலும் கதிரவன், புவி மற்றும் சந்திப்பு அல்லது எதிர்வு நிலையில் இருக்கும் நிலவு அல்லது ஒரு கோள் ஆகிய மூன்றையும் குறிக்கப் பயன்படுகிறது. மறைவு மற்றும் கடப்பு நிகழ்வது போல் கதிரவ மற்றும் நிலவு மறைப்புகளும் இணைவின் போது நிகழ்கின்றன. இப்பெயர் பெரும்பாலும் கதிரவன் மற்றும் நிலவு ஆகிய இரண்டும் சந்திப்பு (புதுநிலவு) அல்லது எதிர்வு (முழுநிலவு) நிலையில் இருப்பதைக் குறிக்கவே பயன்படுத்தப்படுகிறது.\n\nசூன் 3, 2014 அன்று செவ்வாயில் இருந்த கியூரியோசிட்டி தரையுளவி புதன் கோள் கதிரவனை கடந்து செல்வதைக் கண்டது. இதுவே புவியைத் தவிர்த்து மற்றொரு வான்பொருளில் முதன்முறையாகக் காணப்பட்ட கோள் கடப்பு என்பது குறிப்பிடத்தக்கது.\n\n"}
{"id": "422643", "url": "https://ta.wikipedia.org/wiki?curid=422643", "title": "கதிரியக்க சிகிச்சை மற்றும் அணுசக்தி மருத்துவ நிறுவனம்", "text": "கதிரியக்க சிகிச்சை மற்றும் அணுசக்தி மருத்துவ நிறுவனம்\n\nகதிரியக்க சிகிச்சை மற்றும் அணுசக்தி மருத்துவ நிறுவனம் ( \"Institute of Radiotherapy and Nuclear Medicine\") பாக்கித்தான் நாட்டிலுள்ள கைபர் பக்துன்வா மாகாணத்தின் தலைநகரமான பெசாவரில் அமைந்துள்ள கைபர் மருத்துவக் கல்லூரியில் இந்நிறுவனம் உள்ளது. பாக்கித்தான் அணுக்கரு ஆற்றல் ஆணையம் நடத்தும் 18 புற்றுநோய் மருத்துவமனைகளில் இதுவும் ஒன்றாகும். பாக்கித்தானின் சுகாதாரத் துறையை மேம்படுத்துவதற்காக அணுசக்தி தொழில்நுட்பத்தை பயன்படுத்துவதற்கு பாக்கித்தான் அணுக்கரு ஆற்றல் முகமை முன்னுரிமை அளித்து வருகிறது. \n\nஅணுக்கரு மருத்துவம், புற்றுநோயியல் மற்றும் கதிரியக்க சிகிச்சை நிறுவனத்தைச் சேர்ந்த நோயாளிகளுக்கு இலவசமாக அல்லது சலுகைக் கட்டணத்தில் சிகிச்சை அளிக்க இங்கு முன்னுரிமை அளிக்கப்படுகிறது. தேசிய புற்றுநோய் விழிப்புணர்வு மற்றும் புற்றுநோயிலிருந்து பாதுகாத்தல் திட்டத்தின் ஒரு பகுதியாக இந்நடவடிக்கை கருதப்படுகிறது . \n\nகதிரியக்க சிகிச்சை மற்றும் அணுசக்தி மருத்துவ நிறுவனம் 1975 ஆம் ஆண்டு நிறுவப்பட்டது. கைபர் பக்துன்வா மாகாணத்தில் நிறுவப்பட்ட முதலாவது மற்றும் மிகப்பெரிய மருத்துவ நிறுவனம் இதுவே ஆகும் . புற்றுநோயாளிகளைக் கண்டறிதல் மற்றும் முழுமையாகச் சிகிச்சை அளித்து குணப்படுத்துதல் மற்றும் கட்டுப்படுத்துதால் இந்நிறுவனத்தின் நோக்கமாகும். புற்றுநோய் சிகிச்சை மற்றும் கட்டுப்பாடு குறித்த கருத்தரங்குகள், பட்டறைகளை ஏற்பாடு செய்து இந்நோய் தொடர்பான விழிப்புணர்வையும் இந்நிறுவனம் செய்துவருகிறது. ஆப்கானிசுத்தானிலிருந்து வருகை தரும் நோயாளிகள் உட்பட கைபர் பக்துன்வா மாகாணம் மற்றும் இதைச்சுற்றியுள்ள பகுதிகளில் இருந்து வரும் நோயாளிகளென ஆண்டுக்கு 53000 பேருக்கு இந்நிறுவனத்தில் சிகிச்சையளிக்கப்படுகிறது. \nபாக்கித்தான் அணுசக்தி முகமையின் ஆதரவின் கீழ் செயல்படும் 5 ஆவது நிறுவனம் கதிரியக்க சிகிச்சை மற்றும் அணுசக்தி மருத்துவ நிறுவனம் ஆகும் பின்வரும் அலகுகள் இந்நிறுவனத்தில் இயங்குகின்றன. \n\nகதிரியக்க சிகிச்சைப் பிரிவு\nஅணுக்கரு மருத்துவப் பிரிவு\nபுற்று நோய்க்குறியியல் பிரிவு\nபுற்றுநோய் பராமரிப்புப் பிரிவு\n"}
{"id": "422648", "url": "https://ta.wikipedia.org/wiki?curid=422648", "title": "எர்ரக்கம்மாள்", "text": "எர்ரக்கம்மாள்\n\nஎர்ரக்கம்மாள் என்பவர் நாட்டுபுறப் பெண் தெய்வங்களில் ஒருவராவார். சிவனுடைய மனைவியாகிய பார்வதி தேவியின் அவதாரமாக இந்த தெய்வம் கருதப்படுகிறது. பல்வேறு சமுதாயங்கள் இவரை குலதெய்வமாகக் கொண்டுள்ளனர். இவர்தொட்டியர் குடியில் பிறந்ததாக நம்பப்பட்டது.தற்போது கிடைத்துள்ள ஆதாரங்கள் இவர் மறவர்குடி மக்களால் வழிபடப்பட்ட கொற்றவை (எரக்காட்டாள்-எரக்காள்-எர்ரக்காள்-எர்ரக்கம்மாள் எனமாறியுள்ளது) என்பது உறுதியாகி உள்ளது. ஏவல், பில்லிசூனியம் கட்டுகளை உடைத்து எரியும் சக்திகொண்டதாக நம்பப்படுகிறது.சனி பரிகாரம் தரும் அம்மனும் ஆவார்.\n\nவிருதுநகர் மாவட்டம் அருப்புகோட்டை அருகே உள்ள பந்தல்குடி மற்றும் திண்டுக்கல் மாவட்டம் வத்தலகுண்டு அருகே உள்ள சந்தையூர் ஆகிய இடங்களில் இந்த தெய்வத்துக்கு பூர்வீகமான கோயில்கள் உள்ளன.\n\nSection::::மறவர்குடி பழந்தெய்வம் - எரக்காள்:.\nசந்தையூர் அருகே உள்ள கோவில் சங்ககாலத்துக்கும் முற்பட்ட பெருங்கற்கால(கி.மு2500-முதல் கி.மு1500) அடையாளங்களோடு(கல்வட்டம்,கற்குவை,\nகற்பதுக்கை) கூடியதாகும்.தற்போதைய சந்தையூருக்கு அருகே எரக்காட்டூர் என்ற சங்ககால ஊர் இருந்ததற்கான குறிப்புகள் கிடைத்துள்ளன.\n\nமேலும் இந்த தெய்வத்தை வழிபட்ட பரம்பரையினன் 'எரவாதன்' என்பவர் ஆவார் . இவர் சங்ககால அகத்தா மறவர்குடித் தலைவனும் ஆவார். அவரின் பெயரை அருகே உள்ள அணைப்பட்டி மேட்டுப்பட்டி சங்ககால கல்வெட்டு கூறுகிறது. சமணர் களுக்காக 2300 ஆண்டுகளுக்கு முன்னர் எரவாதன் செய்த தர்மத்தை பற்றி கல்வெட்டு உள்ளது.\n\nஎரவாதன் என்ற பெயர் கீழடி அகழாய்விலும் கிடைத்துள்ளது.இத்தகவல்கள் எரவாதன் என்ற பெயரின் செல்வாக்கை காட்டுகிறது.\n\nஇந்தக்க் காரணங்களால் இந்த தெய்வம் தமிழ்நாட்டு பூர்வகுடி மக்களின் வழிபடு தெய்வமாக இருந்ததற்கான ஆதாரங்கள் கிடைத்துள்ளன.\n\nSection::::பிராமணர் பூஜை:.\nபரசுராமர் வழிவந்த நியோகி பிராமணர்களால் இந்த தெய்வம் பூசிக்க பட்டுள்ளது. இவர்கள் பிற்காலத்தில் ஆந்திரா நோக்கி குடி பெயர்ந்து உள்ளனர்.\n\n1.எர்ரப்பிரகடா,2.எர்ரப்பற்றுணி,3எர்ரங்கி போன்ற பிராமண குடும்ப பெயர்கள் அவர்கள் இந்த தெய்வத்தை வழிபட்டு வந்ததை வெளிப்படுத்துவனவாக உள்ளன. மேற்கண்ட குடும்பத்தினர் விஜயநகர பேரரசு தொடக்க காலத்தில் மதுரைக்கு மேற்கே இருந்த பாண்டிய நாட்டு பகுதியில் இருந்து குடிபெயர்ந்ததாக கூறிக்கொள்கின்றனர்.தும்ம குந்து என்ற ஆந்திர பிராமண குடும்பப் பெயர் அவர்கள் மதுரை அருகே உள்ள உசிலம்பட்டி- தும்மக்குண்டு என்னும் ஊரிலிருந்து இடம்பெயர்ந்தவர்கள் என்பதை உறுதிப்படுத்துகிறது.\n\nசைவக் கலாச்சாரத்தை பின்பற்றாத சமூகங்களுக்கு இவர் குலதெய்வமாக இருந்தபோதும், பிராமணர்களிடும் படையலை போல சைவப்படையல் இடப்படுவது பிராமணர்கள் பூஜித்தார்கள் என்ற கருத்துக்களை உறுதி செய்கிறது.\n\nஎர்ரசக்கம்மாள்,எர்ரம்மாள்,எரதக்கம்மாள் என்னும் சிறு வேறுபாடு உள்ள பெயர்களால் அழைக்கப்படுகிறது.\n\nSection::::கோவில் உள்ள இடங்கள்.\nபலகனூத்து: \n\nதிண்டுக்கல் மாவட்டம் ரெட்டியார்சத்திரம் அருகே உள்ளது.\nஉசாத்துணை\nhttp://temple.dinamalar.com/ListingMore.php?c=5&D=50&Page=17\n\nசின்னம நாயக்கன் கோட்டை: \n\nதிண்டுக்கல் மாவட்டம் நிலக்கோட்டை செங்கட்டாம்பட்டி அருகே உள்ளது.(ராஜ கம்பளத்தார் சில்லவார் சமுதாயம்).\n\nவடுகபட்டி:\n\nகுண்டலபட்டி:\n\nசெந்நெல்குடி:\n\nSection::::மேற்கோள்.\nமேற்கோள்:\nDistrict Wise Temple list - Dinamalar\ntemple.dinamalar.com \nhttp://temple.dinamalar.com/ListingMore.php?c=5&D=50&Page=17\nErakkammal temple ஸ்ரீ எர்ரக்கம்மாள் கோவில் Sandaiyur, Tamil Nadu 624220 \n\nhttps://goo.gl/maps/8hGpQRtC7Hy\n\nhttp://vijidiary.blogspot.com/2010/01/16.html?m=1\n\nErakkammal Samy Temple\n\nSennalakudi, Tamil Nadu 630556\n\n095974 95188\n\n<nowiki>https://goo.gl/maps/bnjWYF4KUAp</nowiki>\n\nErrakamal Amman Temple\n\nPandalkudi Main Road, Pandalkudi, Tamil Nadu 626113\n\n099948 13352\n\n<nowiki>https://goo.gl/maps/iJNpgh4mUjE2</nowiki>\nErakkammal temple ஸ்ரீ எர்ரக்கம்மாள் கோவில்\n\nErakkammal temple, Sandaiyur, Tamil Nadu 624220 Republic of, Tamil Nadu 624220\n\n096551 71742\n\n<nowiki>https://goo.gl/maps/RKLiFhc194Q2</nowiki>\n"}
{"id": "422670", "url": "https://ta.wikipedia.org/wiki?curid=422670", "title": "ராஹத் அலி", "text": "ராஹத் அலி\n\nராஹத் அலி (Rahat Ali (; பிறப்பு: செப்டம்பர் 12, 1988) பாக்கித்தான் துடுப்பாட்ட அணி வீரர் ஆவார்.இவர் பாக்கித்தான் அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். வலதுகை மட்டையாளரான இவர் இடதுகை மித வேகப் பந்து வீச்சாளர் ஆவார். இவர் \"கான் ஆய்வக அணி, முல்தான் கோட்டப் பகுதி அணி, 19 வயதிற்கு உட்பட்ட முல்தான் அணி, முல்தான் டைகர்ஸ், குவெத்தா கிளாடியேட்டர்ஸ், மற்றும் சூயி வடக்கு காச் பைப்லைன்ஸ் லிமிடட்\" ஆகிய அணிகளுக்காக உள்ளூர்ப் போட்டிகளில் விளையாடி வருகிறார். 2012 ஆம் ஆண்டில் இலங்கைத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். பெப்ரவரி 1, 2013 இல் தென்னாபிரிக்கத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமனார். 140 கி.மீ வேகத்தில் பந்துவீசும் திறன் கொண்ட இவர் பந்தை சுழலச் செய்து வீசுவதில் சிறந்தவராகக் கருதப்படுகிறார். தனது கல்லூரிக் காலத்தில் முல்தான் துடுப்பாட்டச் சங்கத்திற்காக விளையாடினார். ஆகஸ்டு 2018 இல் பாக்கிஸ்தான் துடுப்பாட்ட வாரியம் இவர் உட்பட முப்பத்து மூன்று வீரர்களுக்கு 2018-19 ஆம் ஆண்டிற்கான மத்திய ஒப்பந்த விருதினை வழங்கியது.\n\nSection::::சர்வதேச போட்டிகள்.\nSection::::தேர்வுத் துடுப்பாட்டம்.\n2013 ஆம் ஆண்டில் பாக்கித்தான் துடுப்பாட்ட அணி தென்னாப்பிரிக்காவில் சுற்றுப்பயணம் செய்து விளையாடியது. பெப்ரவரி 1, இல் ஜோகானஸ்பேர்ககில் நடைபெற்ற போட்டியில் இவர் அறிமுகமானார். இதன் முதல் ஆட்டப் பகுதியில் 14 ஓவர்கள் வீசி 56 ஓட்டங்களை விட்டுக் கொடுத்தார். ஆனால், இலக்கினைக் கைப்பற்றவில்லை. பின் மட்டையாட்டத்தில் முதல் ஆட்டப் பகுதியில் 6 பந்துகளைச் சந்தித்த இவர் ஓட்டங்கள் எதுவும் எடுக்காமல் டேல் ஸ்டெய்ன் பந்துவீச்சில் ஆட்டமிழந்தார். இரண்டாவது ஆட்டப்பகுதியில் 9 பந்துகளில் 3 ஓட்டங்கள் எடுத்து இறுதிவரை ஆட்டமிழக்காமல் இருந்தார். தென்னாப்பிரிக்க அணி 211 ஓட்டங்களில் வெற்றி பெற்றது.\n\n2018 ஆம் ஆண்டில் பாக்கித்தான் துடுப்பாட்ட அணி அயர்லாந்து, இங்கிலாந்து மற்றும் இசுக்கொட்லாந்து ஆகிய நாடுகளில் சுற்றுப்பயணம் செய்து விளையாடியது. மே 11 இல் டப்ளனில் நடைபெற்ற போட்டியின் தேர்வுத் துடுப்பாட்டப் போட்டியின் முதல் ஆட்டப் பகுதியில் 7 ஓவர்கள் வீசி 18 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை.இரன்டாவது ஆட்டப் பகுதியில் 23 ஓவர்கள் வீசி 75 ஓட்டங்களை விட்டுக் கொடுத்தார். இதில்3 ஓவர்களை மெய்டனாக வீசினார். பின் மட்டையாட்டத்தில் முதல் ஆட்டப் பகுதியில் 6 பந்துகளில் ஓட்டங்கள் எடுக்காமல் இறுதிவரை ஆட்டமிழக்காமல் இருந்தார். பாக்கித்தான் அணி 5 இலக்குகளால் வெற்றி பெற்றது.\n\nSection::::ஒருநாள் போட்டிகள்.\n2012 ஆம் ஆண்டில் பாக்கித்தான் துடுப்பாட்ட அணி இலங்கையில் சுற்றுப்பயணம் செய்து விளையாடியது. சூன் 9 இல் கண்டியில் நடைபெற்ற இரண்டாவது ஒருநாள் போட்டியில் இவர் அறிமுகமானார். அந்தப் போட்டியில் 9 பந்துகளில் இறுதிவரை ஆட்டமிழக்காமல் 1 ஓட்டங்கள் எடுத்தார்.பின் பந்துவீச்சில் 4 ஓவர்கள் வீசி 34 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இந்தப் போட்டியில் இலங்கை அணி 76 ஓட்டங்களால் வெற்றி பெற்றது.\n"}
{"id": "422671", "url": "https://ta.wikipedia.org/wiki?curid=422671", "title": "அம்பைட்டு", "text": "அம்பைட்டு\n\nஅம்பைட்டு (\"Umbite\") என்பது (K2(Zr,Ti)Si3O9•H2O) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும். சிர்க்கோனோசிலிக்கேட்டு வகைக் கணிமமான இது வடக்கு உருசியாவில் கிடைக்கிறது. இலேக் அம்போசெரோ என்பவர் கண்டறிந்த காரணத்தால் இக்கனிமத்திற்கு அம்பைட்டு என்ற பெயர் சூட்டப்பட்டது. உருசியாவின் உவுவோனெமியோக் ஆற்றுச்சமவெளி, கைபினை மலைகள், கோலா தீபகற்பம், வடக்குப்பகுதி மூர்மேன்சுகயா ஓப்லாசுட்டு போன்ற பகுதிகளில் இக்கனிமத்தின் அமைவிடங்கள் உள்ளன.\n"}
{"id": "422674", "url": "https://ta.wikipedia.org/wiki?curid=422674", "title": "ஷர்ஜீல் கான்", "text": "ஷர்ஜீல் கான்\n\nஷர்ஜீல் கான் (Sharjeel Khan (; பிறப்பு:ஆகஸ்டு 14, 1989 ஐதராபாத் ,சிந்து மாகாணம் ) பாக்கித்தான் துடுப்பாட்ட அணி வீரர் ஆவார். இவர் துடுப்பாட்ட சூதாட்டத்தில் ஈடுபட்டதால் இவருக்கு ஐந்து ஆண்டுகள் விளையாடத் தடை விதிக்கப்பட்டது.இவர் பாக்கித்தான் அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். வலதுகை மட்டையாளரான இவர் இடதுகை மித வேகப் பந்து வீச்சாளர் ஆவார். இவர் \"ஐதராபாத்து (பாக்கித்தான்) ஹாக்ஸ், இஸ்லாமாபாத் யுனைட்டட், பாகித்தான் அ அணி, 19 வயதிற்கு உட்பட்ட பாகித்தான் அணி, தெ ரெஸ்ட், யுனைட்டட் பாங்க் லிமிடட், மற்றும் சராய் தராகியாத்தி பாங்க் லிமிடட்\" ஆகிய அணிகளுக்காக உள்ளூர்ப் போட்டிகளில் விளையாடி வருகிறார். துவக்க வீரரான இவர் 2010 ஆசிய விளையாட்டுப் போட்டிகளில் வெண்கலம் வென்ற பாக்கித்தான் அணியில் இடம்பெற்றார். 2013 ஆம் ஆண்டில் ஆப்கானித்தான் துடுப்பாட்ட அணிக்கு எதிரான பன்னாட்டு இருபது20 போட்டியில் இவர் அறிமுகமானார். அதே ஆண்டில் இலங்கைத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் அறிமுகமானர். அந்தப் போட்டியில் 61 பந்துகளில் 61 ஓட்டங்கள் எடுத்தார். 2016 ஐசிசி உலக இருபது20 போட்டியில் அதிக ஓட்டங்களடித்த பாக்கித்தான் வீரர்கள் வரிசையில் முதலிடம் பிடித்தார். 2017 ஆம் ஆண்டில் பாக்கித்தான் சூப்பர் லீக்கில் சூதாட்டத்தில் ஈடுபட்டதால் இவருக்கு ஐந்தாண்டுகள் தடை விதிக்கப்பட்டது.\n\nSection::::2016 பாக்கித்தான் சூப்பர் லீக்.\n2016 ஆம் ஆண்டில் நடைபெற்ற பாக்கித்தான் சூப்பர் லீக் தொடரில் இஸ்லாமாபாத் யுனைட்டட் அணிக்காக இவர் விளையாடினார். இந்தப் போட்டியில் பலம் வாய்ந்ததாகக் கருதக்கூடிய பேஷ்வர் ஷல்மி அணிக்கு எதிராக நூறு ஓட்டங்களை அடித்தார். அந்தத் தொடரில் அடிக்கப்பட்ட முதல் நூறு ஓட்டங்கள் இதுவாகும். 62 பந்துகளில் இவர் 117 ஓட்டங்கள் எடுத்து அனியின் வெற்றிக்கு உதவினார். மேலும் இறுதிப் போட்டியில் \"குவெத்தா கிளாடியேட்டர்ஸ்\" அணிக்கு எதிரான இறுதிப்போட்டியில் 6 இலக்குகளில் இஸ்லாமாபாத் அணி வெற்றி பெற்றது. இந்தத் தொடரில் 300 ஓட்டங்களை 149.25 எனும் சராசரியோடு எடுத்தார். இந்தத் தொடரில் அதிக ஓட்டங்கள் எடுத்த வீரர்கள் வரிசையில் உமர் அக்மல் மற்றும் இரவி போபரா ஆகியோருக்கு அடுத்தபடியாக மூன்றாம் இடம்பிடித்தார்.\n\nSection::::அயர்லாந்து (2016).\n2016 ஆம் ஆண்டில் ஆகஸ்டு, 18 இல் அயர்லாந்துத் துடுப்பாட்ட அணிக்கு எதிரான போட்டியில் தனது முதல் நூறு ஓட்டங்களைப் பதிவு செய்தார். 34 பந்துகளில் ஐம்பது ஓட்டங்களையும் 61 பந்துகளில் நூறு ஓட்டங்களையும் பதிவு செய்தார். இதன் மூலம் அதிக ஓட்டங்கள் அடித்த பாக்கித்தான் வீரர்கள் வரிசையில்ஃபகார் சமான் (210*) சாயிட் அன்வர் (194) மற்றும் இம்ரான நசீர் (160) ஆகியோருக்கு அடுத்தபடியாக நான்காவது அதிகபட்ச ஓட்டம் எடுத்தவர் எனும் சாதனை படைத்தார். இந்தப் போட்டியில் 150 ஓட்டங்கள் அடித்தார். இதன்மூலம் குறைந்த பந்துகளில் 150 ஓட்டங்கள் அடித்த வீரர்கள் வரிசையில் ஏ பி டி வில்லியர்ஸ் மற்றும் ஷேன் வாட்சன் ஆகியோருக்கு அடுத்தபடியாக மூன்றாம் இடம் பிடித்து சாதனை படைத்தார்.\n\n"}
{"id": "422681", "url": "https://ta.wikipedia.org/wiki?curid=422681", "title": "பகர் சமான் (துடுப்பாட்டக்காரர்)", "text": "பகர் சமான் (துடுப்பாட்டக்காரர்)\n\nஃபகர் சமான் (Fakhar Zaman (, ; பிறப்பு: ஏப்ரல் 10, 1990) பாக்கித்தான் துடுப்பாட்ட அணி வீரர் மற்றும் முன்னாள் பாக்கித்தானிய கப்பற்படை அதிகாரி ஆவார் .இவர் பாக்கித்தான் அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். இடதுகை மட்டையாளரான இவர் இடதுகை கழல் திருப்பப் பந்து வீச்சாளர் ஆவார். இவர் \"அபோதாபாத் ஃபால்கன்ஸ், ஹபிப் வங்கி லிமிடட், கராச்சி புளூஸ், கராச்சி டால்பின்ஸ், கராச்சி செப்ராஸ், கைபர் பக்துன்வா, லாகூர் கலாந்தர்ஸ், மற்றும் பெஷாவர்\" ஆகிய அணிகளுக்காக உள்ளூர்ப் போட்டிகளில் விளையாடி வருகிறார். சூலை 2018 இல் பாக்கித்தான் துடுப்பாட்ட அணியின் சார்பாக ஒருநாள் போட்டியில் இரண்டு நூறுகள் அடித்த முதல் வீரர் எனும் சாதனை படைத்தார். சூலை 22 இல் ஒருநாள் போட்டிகளில் விரைவாக 1,000 ஓட்டங்களை அடித்த வீரர் எனும் சாதனை படைத்தார். ஆகஸ்டு 2018 இல் பாக்கிஸ்தான் துடுப்பாட்ட வாரியம் இவர் உட்பட முப்பத்து மூன்று வீரர்களுக்கு 2018-19 ஆம் ஆண்டிற்கான மத்திய ஒப்பந்த விருதினை வழங்கியது.\n\nSection::::உள்ளூர் போட்டிகள்.\nஜமான் 1990 ஏப்ரல் 10 அன்று கைபர் பக்துன்க்வாவின் மர்தான் மாவட்டத்தில் கட்லாங்கில் பிறந்தார். தனது பள்ளிப் படிப்பினைத் தொடர்ந்து தனது 16 ஆவது வயதில் கராச்சிக்குச் சென்றார். 2007 ஆம் ஆண்டில், பகதூரில் உள்ள பாகிஸ்தான் கடற்படை பள்ளியில் இருந்து கற்றல் மற்றும் பயிற்சியினைப் பெற்ற பின்னர் ஜமான் பாகிஸ்தான் கடற்படையில் ஒரு மாலுமியாக சேர்ந்தார் . கடற் படை துறையினை தேர்வு செய்யுமாறு அவரது தந்தையால் வற்புறுத்தப்பட்டார். , ஃபக்கரின் சிறுவயது முதலே துடுப்பட்டப் போட்டிகளுக்கு அடிமையாகி விட்டதால், அவரது மகன் தனது கல்வியில் கவனம் செலுத்த வேண்டும் என்று விரும்பினார். \"ஃபக்கர்\" என்ற பெயர் \"பெருமை\" என்று பொருள்படும். அவரது அணியினரிடையே, அவர் \"ஃப ஜி\" (சிப்பாய்) என்ற புனைப்பெயரால் அறியப்படுகிறார்).\n\nகராச்சியில், பாகிஸ்தான் கடற்படை துடுப்பாட்ட அணியின் பிரதிநிதித்துவங்கள் உட்பட, துறைக்கு இடையேயான போட்டிகளில் ஜமான் அவ்வப்போது துடுப்பாட்டம் விளையாடுவதைத் தொடர்ந்தார். இவரின் திறமையினை முதலில் இவரின் கடற்படை பயிற்சியாளர் அசாம் கான் அடையாளம் கண்டார், அவர் தொழில்முறை கிரிக்கெட்டைத் தொடர ஊக்குவித்தார். 2013 ஆம் ஆண்டில், இந்த கனவைப் பின்தொடர்வதில் ஒரு கடினமான முடிவுக்கு பின்னர் அவர் தனது கடற்படை வாழ்க்கையை விட்டு வெளியேறினார், மேலும் கைபர் பக்துன்க்வா, அபோட்டாபாத் பால்கான்ஸ், பலூசிஸ்தான் மற்றும் பல கராச்சி அணிகள் போன்ற பிராந்திய அமைப்புகளுக்காக விளையாடத் தொடங்கினார். அவர் 2016 பாகிஸ்தான் கோப்பையில் அதிக ரன்கள் எடுத்த இரண்டாவது வீரராக ஆனார், மேலும் 2016–17 காயிட்-இ-அசாம் டிராபியின் தேர்வாளர்களையும் கவரனத்தினையும் பெற்றார். அவர் 2017 பாகிஸ்தான் சூப்பர் லீக்கிற்கு லாகூர் கலந்தர்ஸ் அணியினரால் தேர்வு செய்யப்பட்டார், அங்கு அவருக்கு நியூசிலாந்து வீரர் பிரெண்டன் மெக்கல்லம் ஆலோசனை வழங்கினார். பாகிஸ்தான் பயிற்சியாளர் மிக்கி ஆர்தர் லாகூரில் ஒரு பயிற்சி முகாமின் போது அவரை கவனித்தார், அதைத் தொடர்ந்து அவர் தேசிய அணியில் விளையாடும் வாய்ப்பினைப் பெற்றார்.\n\nஆகஸ்ட் 2017 இல், டி 20 குளோபல் லீக்கின் முதல் சீசனுக்கான டர்பன் கலந்தர்ஸ் அணியில் இடம் பெற்றார். இருப்பினும், அக்டோபர் 2017 இல், போட்டியானது தென்னாப்பிரிக்க அணி நிர்வாகத்தினால் நவம்பர் 2018 வரை ஒத்தி வைக்கப்பட்டது பின் அது ரத்து செய்யப்பட்டது. ஜூலை 2019 இல், யூரோ டி 20 ஸ்லாம் துடுப்பாட்டபோட்டியின் தொடக்க பதிப்பில் ரோட்டர்டாம் ரைனோஸ் அணிக்காக விளையாட தேர்வு செய்யப்பட்டார். இருப்பினும், அடுத்த மாதம் போட்டி ரத்து செய்யப்பட்டது.\n\nSection::::சர்வதேச போட்டிகள்.\nSection::::2017 மேற்கிந்தியத் தொடர்.\n2017 ஆம் ஆண்டில் பாக்கித்தான் துடுப்பாட்ட அணி மேற்கிந்தியத் தீவுகளில் சுற்றுப்பயணம் செய்தது. அந்தத் தொடருக்கான பாக்கித்தான் அணியில் இவருக்கு இடம் கிடைத்தது. மார்ச் , 2017 இல் மேற்கிந்தியத் தீவுகள் அணிக்கு எதிரான பன்னாட்டு இருபது20 தொடரில் இவர் அறிமுகமானார்.\n\nSection::::2017 வாகையாளர் கோப்பை.\n2017 ஆம் ஆண்டில் நடைபெற்ற 2017 வாகையாளர் கோப்பைக்கான தொடரில் இவருக்கு இடம் கிடைத்தது. சூன் 7, 2017 இல் தென்னாபிரிக்கத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். அந்தப் போட்டியில் 31 ஓட்டங்கள் அடித்தார். இந்தத் தொடரின் இறுதிப்போட்டியில் இந்தியத் துடுப்பாட்ட அணிக்கு எதிரான போட்டியில் 3 ஓட்டங்களாக இருந்த போது குச்சக் காப்பாளரிடம் கேட்சானது. ஆனால் அது நோ பால் என அறிவிக்கப்பட்டது. அதனைப் பயன்படுத்தி அந்தப் போட்டியில் நூறு ஓட்டங்கள் அடித்தார். இதன்மூலம் வாகையாளர் கோப்பை இறுதிப் போட்டியில் நூறு ஓட்டங்கள் அடித்த முதல் பாக்கித்தானிய வீரர் எனும் சாதனை படைத்தார். அணியின் மொத்த ஓட்டங்கள் 338 ஆக உதவி செய்தார். இந்தப் போட்டியில் பாக்கித்தான் அணி 180 ஓட்டங்களால் வெற்றி பெற்று முதல் முறையாக வாகையாளர் கோப்பையினைக் கைப்பற்றியது. இந்தப் போட்டியின் ஆட்டநாயகன் விருதினை ஃபகர் சமான் பெற்றார். இவரும் அசார் அலியும் முதல் இலக்கிற்கு 128 ஓட்டங்கள் எடுத்தனர். இதன்மூலம் வாகையாளர் கோப்பைக்கான போட்டித் தொடரில் அதிக ஓட்டங்கள் எடுத்த பாக்கித்தானிய இணை எனும் சாதனையையும் 2009 ஆம் ஆண்டிற்குப் பிறகு அதிக ஓட்டங்கள் அடித்த இணை ஆகிய சாதனைகளைப் படைத்தனர்.\n\nSection::::2018 – மூன்று நாடுகளுக்கு இடையேயான தொடர்.\nசூலை 8, 2018 இல் அராரேவில் நடைபெற்ற மூன்று நாடுகளுக்கு இடையேயான தொடரின் இறுதிப் போட்டியில் ஆத்திரேலியத் துடுப்பாட்ட அணிக்கு எதிரான போட்டியில் 91 ஓட்டங்கள் அடித்து அணியினை கோப்பை வெல்வதற்கு உதவினார். இந்தத் தொடரில் ஒரே ஆண்டில் பன்னாட்டு இருபது 20 போட்டியில் 500 க்கும் அதிகமான ஓட்டங்கள் அடித்த பாக்கித்தானிய வீரர் எனும் சாதனை படைத்தார்.\n\nSection::::2019: கிரிக்கெட் உலகக் கோப்பை ஆண்டு.\nஏப்ரல் 2019 இல், அவர் 2019 கிரிக்கெட் உலகக் கோப்பைக்கான பாகிஸ்தான் அணியில் இடம் பெற்றார். கிரிக்கெட் உலகக் கோப்பைக்கு முன்னதாக, இங்கிலாந்துக்கு எதிரான ஒருநாள் தொடரில், இரண்டாவது ஒருநாள் போட்டியில் ஜமான் 138 ரன்கள் எடுத்தார். இது ஒருநாள் போட்டியில் இங்கிலாந்துக்கு எதிரான பாகிஸ்தான் வீரர் எடுக்கும் அதிகபட்ச தனிநபர் ஓட்டங்கள் ஆகும். இருப்பினும், மூன்று நாட்களுக்குப் பிறகு, தொடரின் மூன்றாவது ஒருநாள் போட்டியில், இமாம் உல் ஹக் 151 ஓட்டங்கள் எடுத்து அந்தச் சாதனையினை முறியடித்து புதிய சாதனை படைத்தார்.\n"}
{"id": "422682", "url": "https://ta.wikipedia.org/wiki?curid=422682", "title": "விருத்தாக்ஷத்திரன்", "text": "விருத்தாக்ஷத்திரன்\n\nவிருத்தாக்ஷத்திரன் இது மகாபாரதத்தில் வரும் ஒரு கதாபாத்திரத்தின் பெயர் துரியோதனனின் தங்கையாகிய துச்சலையின் மாமனார் இந்த\nவிருத்தாக்ஷத்திரன் பாரத போரில் புகழ்மிக்க ஜெயத்திரதன் என்னும் வீரனின் தந்தையும் ஆவார்.\n\nகிருஷ்ணனின் முறியடிப்பு மகன் இறந்த சோகத்தால். அர்ஜுனன் தற்கொலை செய்து கொள்ளும் சூழல் உருவானது தனக்கு எமனாக வந்த அர்ஜுனன் சாக போவதை ஜெயத்ரதன் காண வந்தான் அந்த சமயத்தை பயன்படுத்திக்கொண்டு அர்ஜுனனை அவன் தலையை துண்டிக்க செய்தான் கிருஷ்ணன்\nதுண்டிக்கப்பட்ட தலை சந்தியாவந்தனம் செய்து கொண்டிருந்த விருத்த திறன் மடியில் போய் விழும்படி செய்தான் அர்ஜுனன் கண்மூடி அமர்ந்திருந்த அவன் மடியில் வந்து விழுவது என்னவென்று அறியாத அனிச்சைச் செயலாய் அதை கீழே தள்ளினான் உடனே தலை கீழே விழுந்தது தலையை கீழே தள்ளி அவன் தலை வெடித்து இறக்கவேண்டும் என்னும் வர \nஉள்ளதால் தானே தலை சிதறி இறந்தான்."}
{"id": "422694", "url": "https://ta.wikipedia.org/wiki?curid=422694", "title": "வல்லோனியா பிராபர்ன்ட்", "text": "வல்லோனியா பிராபர்ன்ட்\n\nவல்லோனியா ப்ராபர்ன்ட் (, டச்சு: ) பெல்ஜியம் நாட்டின் வல்லோனியா மண்டலத்தில் உள்ள ஒரு மாகாணம் ஆகும். இதன் எல்லைகள் முறையே (வடக்கில் இருந்து கடிகார முள் வலம் சுற்றாக) பிளமிஸ் பிராபர்ன்ட், லீகி, நாமுர் மற்றும் ஹாய்நட் மாகாணங்களுடன் அமைந்துள்ளது.\n\n"}
{"id": "422697", "url": "https://ta.wikipedia.org/wiki?curid=422697", "title": "ஹாய்நட்", "text": "ஹாய்நட்\n\nஹாய்நட் (, ; , ) பெல்ஜியம் நாட்டின் வல்லோனியா மண்டலத்தில் உள்ள ஒரு மாகாணம் ஆகும். இதன் எல்லைகள் முறையே (வடக்கில் இருந்து கடிகார முள் வலம் சுற்றாக) மேற்கு பிளாண்டர்சு, கிழக்கு பிளாண்டர்சு, [[பிளமிஸ் பிராபர்ன்ட்], [[வல்லோனியா பிராபர்ன்ட்]],[[நாமுர்]] மற்றும் மாகாணங்களுடன் அமைந்துள்ளது. தெற்கே [[பிரான்சு]] நாட்டுடன் தன் எல்லையை கொண்டுள்ளது.\n\n[[பகுப்பு:பெல்ஜியத்தின் மாகாணங்கள்]]"}
{"id": "422700", "url": "https://ta.wikipedia.org/wiki?curid=422700", "title": "லீகி", "text": "லீகி\n\nலீகி (; ; , ; , ) பெல்ஜியம் நாட்டின் வல்லோனியா மண்டலத்தில் உள்ள கிழக்கு எல்லை புற மாகாணம் ஆகும். இதன் எல்லைகள் முறையே (வடக்கில் இருந்து கடிகார முள் வலம் சுற்றாக) நெதர்லாந்து, ஜெர்மனி, லக்சம்பர்க் நாடுகளுடனும் லக்சம்பர்க் (பெல்ஜியம்), நாமுர், வல்லோனியா பிராபர்ன்ட், பிளமிஸ் பிராபர்ன்ட் மற்றும் லிம்பர்க் முதலிய பெல்ஜியம் நாட்டின் மாகாணங்களுடன் கொண்டுள்ளது.\n"}
{"id": "422703", "url": "https://ta.wikipedia.org/wiki?curid=422703", "title": "லக்சம்பர்க் (பெல்ஜியம்)", "text": "லக்சம்பர்க் (பெல்ஜியம்)\n\nலக்சம்பர்க் (; ; ) பெல்ஜியம் நாட்டின் வல்லோனியா மண்டலத்தில் உள்ள தெற்கு எல்லை புற மாகாணம் ஆகும். இதன் எல்லைகள் முறையே (கிழக்கில் இருந்து கடிகார முள் வலம் சுற்றாக) லக்சம்பர்க், பிரான்சு நாடுகளுடனும் நாமுர், லீகி முதலிய பெல்ஜியம் நாட்டின் மாகாணங்களுடன் கொண்டுள்ளது.\n"}
{"id": "422705", "url": "https://ta.wikipedia.org/wiki?curid=422705", "title": "நாமுர்", "text": "நாமுர்\n\nநாமுர் (இடச்சு: ) பெல்ஜியம் நாட்டின் வல்லோனியா மண்டலத்தில் உள்ள ஒரு மாகாணம் ஆகும். இதன் எல்லைகள் முறையே (மேற்கில் இருந்து கடிகார முள் வலம் சுற்றாக) ஹாய்நட், வல்லோனியா பிராபர்ன்ட், லீகி, லக்சம்பர்க் (பெல்ஜியம்) முதலிய பெல்ஜியம் நாட்டின் மாகாணங்களுடனும் பிரான்சு நாட்டுடனும் கொண்டது. இதன் தலைநகரம் நாமுர் ஆகும்.\n"}
{"id": "422712", "url": "https://ta.wikipedia.org/wiki?curid=422712", "title": "கீலான் மாகாணம்", "text": "கீலான் மாகாணம்\n\nகிலான் மாகாணம் (\"Gilan Province\" (, \"Ostān-e Gīlān\", also Latinized as Guilan) என்பது ஈரானின் முப்பத்தோறு மாகாணங்களில் ஒன்றாகும். இது காசுப்பியன் கடல் ஓரமாக, ஈரானின் மூன்றாம் வட்டாரத்தில் உள்ளது. இது மஜன்தரன் மாகாணத்திற்கு மேற்காகவும், அர்தாபில் மாகாணத்தின் கிழக்கிலும், சஞ்சன் மாகாணம் மற்றும் கஜின் மாகாணங்களுக்கு வடக்கிலும் உள்ளது. இதன் வடக்கில் அஜர்பைஜான் குடியரசையும், காசுபியன் கடல் பகுதியில் உருசியாவையும் எல்லையாக கொண்டுள்ளது.\n\nஇந்த மாகாணத்தின் வட பகுதியானது தெற்கு (ஈரானிய) தாலீசின் ஒரு பகுதி பகுதியாகும். மாகாணத்தின் மையத்தில் அதன் முதன்மை நகரான ராஷ்ட் நகரம் உள்ளது. இந்த மாகாணத்தில் அஸ்தாரா, அஸ்தானே-இ அஷ்பிரிய்யா, புமன், லஹிஜான், லாங்ரூட், மாசூல், மஞ்சுல், ருட்கர், ருட்ஸர், ஷாஃப்ட், ஹாஷ்ட்பார் (நகரம்), சோம்மே சாரா ஆகிய பிற நகரங்கள் உள்ளன.\n\nஇதன் பிரதான துறைமுகமாக பந்தர்-இ அன்சாலி (முன்பு பண்டார்-இ பாஹ்லவி) துறைமுகம் உள்ளது.\n\nSection::::புவியியலும் காலநிலையும்.\nகிலான் மாகாணமானது ஈரப்பத வெப்பமண்டல கால நிலையை உடையது. இது ஈரானில் அதிக மழைப்பொழிவு கொண்ட பகுதியாகும். தென்கிழக்கு கடற்கரைப் பகுதியில் 1,900 மில்லி மீட்டர் (75 அங்குலம்) வரையில் கூட அதிகமான மழைப்பொழிவு இருக்கும். என்றாலும் பொதுவான மழையளவு கிட்டத்தட்ட 1,400 மில்லி மீட்டர் (55 அங்குலம்) ஆகும். மாகாணத்தின் தலைநகராக ராஷ் நகரம் உள்ளது. இந்த நகரமானது சர்வதேச அளவில் \"வெள்ளி மழை நகரம்\" என்றும், ஈரானில் \"மழை நகரம்\" எனவும் அறியப்படுகிறது.\n\nஇங்கு செப்டம்பர் மற்றும் திசம்பர் மாதங்களுக்கு இடையே மிகக் கடுமையான மழைப்பொழிவு இருக்கும். ஏனெனில் அச்சமயத்தில் சைபீரிய உயர்நில கடல் காற்று வலுவாக வீசுவதே காரணமாகும். ஆனால் ஏப்ரல் முதல் சூலை வரை குறைந்த அளவு மழை இருந்தாலும் ஆண்டு முழுவதும் மழை பொழிகிறது. கடலோர சமவெளிகளில் சதுப்பு தன்மை காரணமாக மிக அதிகமான ஈரப்பதம் நிலவுகிறது. \n\nஇங்கு கடலோரத்தில் வீசும் குளிர்ந்த காறாறானது உள்நாட்டு மற்றும் சர்வதேச சுற்றுலாப் பயணிகளை பெரும் எண்ணிக்கையில் கவர்கிறது. மாகாணத்தின் பெரும் பகுதியானது மலைப் பகுதியாகவும், பசுமையான காடுகளைக் கொண்டதாக உள்ளது. காஸ்பியன் கடற்கரையை ஒட்டியுள்ள கடலோர சமவெளிப் பகுதியானது முக்கியமாக நெல் பயிரிடப் பயன்படுகிறது. இங்கு உள்ள விவசாயிகளால் கெர்டே, ஹஷெமி, ஹசானி, கரிப் போன்ற பலவகை நெல் வகைகள் தொடர்ந்து விளைவிக்கப்படுகிறது.\n\nமாகாணத்தின் பெரும்பகுதியில் 1990 மே மாதம் ஏற்பட்ட கடும் நிலநடுக்கத்தால் பேரழிவு ஏற்பட்டது. இதில் சுமார் 45,000 பேர் இறந்தனர். இந்த நிகழ்வை அடிப்படையாகக் கொண்டு ஈரானிய திரைப்பட இயக்குநரான அப்பாஸ் கியரோஸ்தமி தனது திரைப்படங்களான லைஃப் அண்ட் நத்திங் மோர் ... மற்றும் தி ஆலிவ் ட்ரீஸ் ஆகிய படங்களை உருவாக்கினார்.\n\nSection::::மக்கள்வகைப்பாடு.\nகிலான் மாகாணத்தில் பெரும்பான்மையினராக கிலாக் மற்றும் தலேஷ் மக்கள் உள்ளனர். சிறுபான்மையினராக அஜர்பைஜான்கள் மக்கள் உள்ளனர். மற்றும் சிறிய குழுக்களாக ஜோர்ஜியர்கள், ஆர்மீனியர்கள், சர்கேசியர்கள் ஆகியோர் குறிப்பிடத்தக்க சிறுபான்மையினர் ஆவர்.\n\nமாகாணத்தில் கிலான் - கிலாக்கி மொழி, தலேஷி மொழி, பாரசீக மொழி, சிறிய அளவில், டாடி மொழி மற்றும் குர்தி மொழி ஆகிய ஐந்து ஈரானிய மொழிகள் பேசப்படுகின்றன. இந்த மொழிகளில் (பாரசீக மொழி தவிர்த்து) ஏனைய மொழிகள் ஈரானிய வடமேற்கு கிளை மொழிகள் ஆகும். மேலும் ஈரானிய மொழிகளைச் சேராதவைகளில் முதன்மையாக அசர்பைஜான் மொழி, சியார்சிய மொழி, அருமேனிய மொழி, செர்கேசியன் மொழி, மற்றும் சில ஜிப்சி மொழிகள் (ரோமானியம்) போன்ற மொழிகளும் இங்கு பேசப்படுகின்றன. மூன்று மில்லியன் மக்கள் கிலாக்கி மொழியை முதலாவது அல்லது இரண்டாவது மொழியாகப் பேசுகின்றனர்.\n"}
{"id": "422723", "url": "https://ta.wikipedia.org/wiki?curid=422723", "title": "மானசு ஆறு", "text": "மானசு ஆறு\n\nமானசு ஆறு (The Manas River) (Pron: ˈmʌnəs; பூடானிய மொழியில் ட்ராங்மே ச்சு; சீன மொழியில் நியாம்ஜங்) என்பது இமயமலையின் அடிவாரத்தில், இந்திய பூடான் எல்லைப்புறத்தில் பாய்கின்ற ஒரு ஆறு ஆகும். இந்து தொன்மவியலில் ஒரு பாம்பு தெய்வமான மானசா தேவி என்ற பெயரில் இந்த ஆறு அழைக்கப்படுகிறது. பூடானில் காணப்படும் நான்கு மிகப்பெரிய ஆறுகளின் அமைப்பில் முக்கியமான ஆற்றமைப்பு இதுவேயாகும். மற்ற மூன்று ஆற்றுச் சமவெளிகளாவன ஆமோ சு அல்லது டோர்சா ஆறு, வோங் சு அல்லது ராய்டாக் ஆறு, மோ சு அல்லது சங்கோசு ஆறு ஆகியவை அடங்கும். இந்தியாவில் மேற்கு அசாமில் இது மீண்டும் வழிமாறுவதற்கு முன்பாக மற்ற மூன்று முக்கிய நீரோட்ட அமைப்புகளுடன் சந்திக்கிறது.  இந்த ஆற்றின் மொத்த நீளமானது 376 கிலோமீட்டர் (234 மைல்கள்) ஆகும். இந்த ஆறு பூட்டானில் 272 கிலோமீட்டர்கள் (169 மைல்கள்) மற்றும் ஜோகிகோபா எனுமிடத்தில், பிரம்மபுத்திரா ஆற்றினை சந்திப்பதற்கு முன்பாக அசாமில் 104 கிலோ மீட்டர்கள் (65 மைல்கள்) தொலைவும் பயணிக்கிறது.  மானசு ஆற்றின் மற்றுமொரு முக்கிய துணை நதியான ஆய் ஆறு அசாமில், பாங்பாரி எனுமிடத்தில் சந்திக்கிறது..\n\nஇந்த ஆற்றுப்பள்ளத்தாக்கானது, இரண்டு முக்கிய சேமக் காடுகளான இராயல் மானசு தேசியப் பூங்கா (43,854 ஹெக்டேர்கள் அல்லது 108,370 ஏக்கர்கள்) பரப்பளவைக் கொண்டதாகும். இந்த வனப்பகுதி 1966 ஆம் ஆண்டில் பாதுகாக்கப்பட்ட வனப்பகுதியாக அறிவிக்கப்பட்டது. இதனை அடுத்துள்ள மானசு தேசியப் பூங்கா(391,000 ஹெக்டேர்கள் அல்லது 9,70,000 ஏக்கர்கள்) கொண்டது 1955 ஆம் ஆண்டில் இன்னும் ஒரு 95,000 ஹெக்டேர்கள் அல்லது 230,000 ஏக்கர்கள் அளவிற்கு புலிகள் பாதுகாப்புத் திட்டப் பகுதி, யானைகள் காப்பகம், உயிரியக் காப்பகம் ஆகியவற்றை உள்ளடக்கிய வனப்பகுதியாக விரிவாக்கம் செய்யப்பட்டது.  இந்த தேசியப் பூங்கா ஐக்கிய நாடுகள் கல்வி, அறிவியல், பண்பாட்டு நிறுவனத்தின் உலக பாரம்பரியக் களமாக 1985 டிசம்பரில் அறிவிக்கப்பட்டது.\n\nSection::::புவியியல்.\nமானசு ஆறு கிழக்கு பூட்டானிலும், வடகிழக்கு இந்தியாவிலும் மொத்தமாக 41,350 சதுர கிலோமீட்டர் (15,970 சதுர மைல்கள்) அளவிற்கு வடிநிலப் பரப்பைக் கொண்டுள்ளது. இதன் முக்கிய மூன்று கிளை நதிகளாவன: டிராங்க்மே சு, மாங்டே சு, மற்றும் பும்தாங் சு ஆகியவையாகும். டோங்சா பள்ளத்தாக்கு மற்றும் பும்தாங் பள்ளத்தாக்கு ஆகியவையும் இதன் வடிநிலப்பகுதிகளில் உள்ளடங்குகின்றன. பூட்டான் நாட்டின் எல்லைப் பகுதிகளில் உள்ளடங்குகிற 18,300 சதுர கிலோமீட்டர் பகுதியானது கீழ்க்கண்ட புவியியல் ஆயங்களுக்குள்ளாக அமைந்துள்ளன. இந்த ஆற்றின் முக்கியப் பகுதியானது, இந்தியாவில், அருணாச்சலப் பிரதேசத்தின் வடமேற்கு மூலையில் உள்ள பம்லா கனவாய் அருகிலே நுழைவதற்கு முன்னதாக தெற்கு திபெத் பகுதியில் உயர்ந்து காணப்படுகிறது.\n\nஇந்த ஆறானது, பூட்டானில் உட்புற அல்லது தாழ்வான இமயமலைப் பகுதி மற்றும் V-வடிவ மலையிடுக்கு ஆகியவற்றின் ஊடாக தென் மேற்கு திசையில் பாய்ந்து பிறகு இந்தியாவில் அசாம் பகுதியில் இமயமலையின் தெற்கு மத்திய அடிவாரப் பகுதியில் பாய்கிறது. பள்ளத்தாக்குப் பகுதியானது மலையடிவாரத்தில் தொடங்குகிறது; பள்ளத்தாக்கின் தொடக்கமானது சதுப்பு நிலப்பகுதியால் குறிக்கப்படுகுிறது. உயரத்தில் உள்ள வடிநிலப்பகுதியானது பனிகளால் சூழப்பட்டவையாகவும், மத்திய மற்றும் தாழ் வடிநிலப்பகுதியானது அடர்ந்த வனப்பகுதியாகவும் உள்ளது.\n"}
{"id": "422731", "url": "https://ta.wikipedia.org/wiki?curid=422731", "title": "கண்ணும் கண்ணும் கொள்ளையடித்தால்", "text": "கண்ணும் கண்ணும் கொள்ளையடித்தால்\n\nகண்ணும் கண்ணும் கொள்ளையடித்தால் இது ஒரு சிங்கப்பூர் நாட்டு காதல் மற்றும் நகைச்சுவை கலந்த தமிழ்மொழி தொலைக்காட்சி தொடர் ஆகும். இந்த தொடரை 'சிவகுமார் பாலகிருஷ்ணன்' என்பவர் இயக்க, ஏபி சிமோன், பாஷிணி சிவகுமார், அலாவுதீன் மற்றும் கொஸ்தாலியோ ஸ்பென்சர் உள்ளிட்ட பலர் நடித்துள்ளார்கள்.\n\nஇது 2015ஆம் ஆண்டு ஒளிபரப்பான தென் கொரியா நாட்டு தொடரான சி வாஸ் பிரிட்டி என்ற தொடரின் தமிழாக்கம் ஆகும். இந்த தொடர் நவம்பர் 12, 2018ஆம் ஆண்டு முதல் சனவரி 10, 2019 வரை சிங்கப்பூர் நாட்டு நேரப்படி திங்கள் முதல் வியாழக்கிழமை வரை இரவு 10:30 மணிக்கு வசந்தம் தொலைக்காட்சியில் ஒளிபரப்பாகி 32 அத்தியாங்களுடன் நிறைவு பெற்றது.\n\nSection::::கதைச்சுருக்கம்.\nஇது ஒரு 4 நண்பர்களை பற்றிய ஒரு காதல் கதை. லாவண்யா மற்றும் சத்ய பிரகாஷ் இருவரும் சிறுவது நண்பர்கள். பல வருடம் கழித்து சிங்கப்பூர் வரும் சத்ய பிரகாஷ் தனது சிறுவயது தோழியை கணவருகின்றான். லாவண்யா தான் அழகு இல்லை தன்னை சத்ய பிரகாஷ் ஏற்க மாட்டான் என நினைத்து தனது தோழியான தாராவை லாவண்யவாகா நடிக்க வைக்கின்றாள். அதே சமயம் சத்ய பிரகாஷ் வேலை செய்யும் அலுவலகத்தில் வேலைக்கு போகும் லாவண்யா அங்கு அருண் கூட நட்பு வருகின்றது. இருவரும் நல்ல நண்பர்களானார்கள். அதே நேரம் லாவண்யா செய்யும் பிழைகள் மீது கோவப்படும் சத்ய பிரகாஷ் இதனால் இருவரும் எதிரிகளாக மறுக்கின்றார்கள். இவர்கள் செய்யும் ஆழ்மாற்றம் சத்ய பிரகாஷ்க்கு தெரிய வந்தால் லாவண்யா தாரா காதல் என்னாவுக்கும் என்பது தான் கதை.\n\n\n\nSection::::நடிகர்களின் தேர்வு.\nஇது ஒரு காதல் நகைச்சுவை பின்னையை கொண்ட தொடர். இந்த தொடரில் புதுமுக நடிகை \"ஏபி சிமோன்\" மற்றும் மலேசியா நாட்டு நடிகை \"பாஷிணி சிவகுமார்\" இருவரும் கதாநாயகிகளால் நடிக்கிறார்கள். பாஷிணி சிவகுமார் மலேசியா நாட்டு அழகி பட்டம் பெற்றவர் என்பது குறிப்பிடத்தக்கது. காதலா காதலா என்ற தொடரில் நடித்த \"அலாவுதீன்\" இந்த தொடரில் சத்ய பிரகாஷ் என்ற கதாபாத்திரத்தில் நடிக்கின்றார் இவருடன் சேர்ந்து புதுமுக நடிகர் \"கொஸ்தாலியோ ஸ்பென்சர்\" அருண் என்ற கதாபாத்திரத்தில் நடிக்கின்றார். இவர் ஒரு உடல் பயிற்சி நிபுணராக இருந்தார் என்பது குறிப்பிடத்தக்கது.\n\n"}
{"id": "422741", "url": "https://ta.wikipedia.org/wiki?curid=422741", "title": "பெக்கோரைட்டு", "text": "பெக்கோரைட்டு\n\nபெக்கோரைட்டு \"(Pecoraite)\" என்பது Ni(SiO)(OH). என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். நிக்கல் சிலிக்கேட்டு வகைக் கனிமமான இது செர்பெடைன் குழுக் கனிமங்களில் ஒரு உறுப்பினராகக் கருதப்படுகிறது. புவியியலாளர் வில்லியம் தாமசு பெக்கோரா கண்டுபிடித்த காரணத்தால் இக்கனிமத்திற்கு பெக்கோரைட்டு என்ற பெயர் இடப்பட்டிருக்கிறது. மில்லெரைட்டு போன்ற நிக்கல் சல்பைடு கனிமங்கள் அல்லது விண்கற்களின் சூழல்சிதைவு அல்லது ஆக்சிசனேற்றத்துடன் இக்கனிமம் தொடர்பு கொண்டுள்ளது. உருமாறிய மிகுகாரப்பாறை வகைகளிலும் பெக்கோரைட்டு காணப்படுகிறது .பச்சை, எலுமிச்சை பச்சை அல்லது நீலப் பச்சை நிறத்துடன் மெழுகுத் தன்மையுடன் மண்ணைப் போன்ற மிளிர்வுப் பாறையாகத் தோற்றமளிக்கிறது, மோவின் அளவுகோலில் பெக்கோரைட்டின் கடினத்தன்மை மதிப்பு 2.5 ஆகும் . அமைப்புரீதியாக பெக்கோரைட்டு பொதுவாக வளைந்த தட்டுகள், சுருள்கள் மற்றும் குழாய்களுடன் தொடர்புகொண்டதாக கருதப்படுகிறது. தானியம் போன்ற சிறு மணிகளாகவும் பெருத்த பொதிவுகளாகவும் கூட பெக்கோரைட்டு கனிமம் காணப்படலாம். \n"}
{"id": "422746", "url": "https://ta.wikipedia.org/wiki?curid=422746", "title": "தத்வபோதம்", "text": "தத்வபோதம்\n\nவேதாந்த சஸ்திரங்களை முறையாக படிக்க விரும்பும் அதிகாரிகளுக்கு இந்த “தத்வபோதம்” என்ற நூல் நுழைவாயில் ஆகும். வேதாந்த விஷயங்களில் எதை படிக்க விரும்புகின்றோமோ அதன் சாராம்சமாக இந்த நூல் விளங்குகின்றது. ஜீவாத்மா, சிருஷ்டி, ஈஸ்வரன், கர்மபலன், இறுதியில் மோட்சம் வரை அனைத்து விளக்கங்களும் இந்த “தத்வ போதம்” என்ற இந்த நூலின் வாயிலாக அறியலாம்.\n\nஉபநிஷத்துக்களை படிக்க விரும்பினால் ஒரு மலர் தோட்டத்தில் விளைந்துள்ள பல்வேறு மலர் செடிகளின் கூட்டம் போன்று ஒவ்வொரு செடியிலிருந்தும், ஒவ்வொரு வண்ண மயமான பலவித மலர்களைப் பறித்து வந்து மாலையாக கட்ட வேண்டும். ஆனால், இந்த “தத்வபோதம்” என்ற நூல் அத்தகைய சிரமத்தை கொடுக்காமல் ஏற்கனவே பல மலர்களின் தொகுப்பை ஒன்றாக கட்டிய மலர் மாலைப் போன்று மிகவும் எளிதாக அனைத்து உப நிஷத்துக்களின் சாராம்சங்களை தொகுத்து பயன் படுத்திக் கொள்ளும்படி அமைந்துள்ளது.\n\nமேலும் வேதாந்த பாடங்களைப் படிக்க விரும்பும் அதிகாரி, வேதாந்தத்திற்கே உரித்தான சில புதிய வார்த்தைகளை தெரிந்து கொள்ள வேண்டிய அவசியமும் உண்டாகின்றது. உதாரணமாக, மித்யா, சத்தியம், கர்மம், அதிகாரித்துவம், சமஹ, தமஹ மற்றும் சிரத்தை போன்ற வார்த்தைகளை எளிய தமிழ் நடையில் அனைவரும் படித்து புரிந்து பயனடையும் வகையில் இந்த நூலில் கொடுக்கப்பட்டுள்ளது.\n\nஇந்த நூலினை ஆழ்ந்து படிக்கின்றவர்கள் நிச்சயமாக தங்களுடைய பண்பு நலன்களையும், குண நலன்களையும் மேம்படுத்திக் கொண்டு வாழ்வின் எதார்த்த உண்மையை அறிந்து, தெளிந்து ஆனந்தமாக வாழ்வார்கள் என்பதில் எந்த விதமான ஐயப்பாடும் இல்லை.\n\nமேலும், வேதாந்தம் என்ற வேதத்தின் இறுதிப்பகுதிகளான அனைத்து விஷயங்களையும் அனைவரும் விசாரித்து அறியும் வகையில் ஆதி சங்கராச்சாரியார் அவர்கள் பல நூல்களை சமஸ்கிருத மொழியில் இயற்றி சத் விசாரத்தில் ஒவ்வொருவரும் ஈடுபட்டு வாழும் காலத்திலேயே ஜீவன் முக்தனாக வாழ வேண்டும் என்று விரும்பி எழுதிய நூல்களின் வரிசையில் இந்த “தத்வபோதம்” என்ற நூலும் ஒன்றாகும்"}
{"id": "422768", "url": "https://ta.wikipedia.org/wiki?curid=422768", "title": "திரெந்தி", "text": "திரெந்தி\n\nடிரின்த்து (; ) நெதர்லாந்து நாட்டின் வடகிழக்கு பகுதியில் உள்ள ஒரு மாகாணம் ஆகும். இதன் எல்லைகள் முறையே தெற்கில் ஓவரிஜெசல், மேற்கில் பிரீஸ்லாண்டு, வடக்கில் குரோனிங்கன் மற்றும் மேற்கில் ஜெர்மனி நாடும் அமைந்துள்ளது.\n"}
{"id": "422770", "url": "https://ta.wikipedia.org/wiki?curid=422770", "title": "கொலெத்தான் மாகாணம்", "text": "கொலெத்தான் மாகாணம்\n\nகொலெஸ்தான் மாகாணம் (\"Golestān Province\" (, \"Ostān-e Golestān\") என்பது ஈரானின் முப்பத்தோறு மாகாணங்களில் ஒன்றாகும். இது நாட்டின் வடகிழக்கிலும், காசுபியன் கடலின் தெற்கிலும் உள்ளது. மாகாணத்தின் தலைநகராக கோர்கான் நகரம் உள்ளது.\n\nஇந்த மாகாணமானது ஈரானின் முதல் வட்டாரத்தில் உள்ளது. நாட்டில் உள்ள மாகாணங்களின் வளர்சியை நோக்கமாக கொண்டு மாகாணங்களை 2014 சூன் 22 அன்று ஐந்து பிராந்தியங்களாக ஒருங்கிணைக்கப்பட்டது. இந்த மாகாண மக்களில் சுன்னி முசுலீம்கள் பெரும்பான்மையினராக உள்ளனர்.\n\n1997இல் மசந்தரன் மாகாணத்திலிருந்து கொலெஸ்தான் மாகாணம் பிரிக்கப்பட்டது. இதன் மக்கள் தொகையானது 1.7 மில்லியன் (2011) ஆகும். மாகாணத்தின் பரப்பளவு 20,380 கிமீ² ஆகும். மாகாணமானது அலாபாத் கவுண்டி, அக்வாலா கவுண்டி, ஆசாத்ஷாஹார் கவுண்டி, பண்டார்-இ-கஸு கவுண்டி, கோன்பட்-இ-கபூசு கவுண்டி, கர்கான் கவுண்டி, கலகௌக் கவுண்டி, கர்ட்க்யூய் கவுண்டி, மராவ் தொப்பே கவுண்டி, மினுட்ஷஷ்ட் கவுண்டி, ராமியன் கவுண்டி, மற்றும் டர்காம் கவுண்டி என பன்னிரண்டு மாவட்டங்களாக பிரிக்கப்பட்டுள்ளது.\n\nSection::::வரலாறு.\nஇந்தப் பகுதியில் மனித குடியேற்றங்களானது கி.மு 10,000 முன்பு ஏற்பட்டது. இதற்கு சான்றாக பண்டைய நகரமான ஜொன்ஜான் நகரத்தின் சான்றுகள் தற்போதைய நகரமான கோன்பட்-எ காஸ்ஸுக்கு அருகில் காணப்படுகின்றன. இது பட்டுச் சாலையில் அமைந்திருந்த பாரசீகத்தின் முக்கிய நகரமாகும்.\n\nSection::::மக்கள்வகைப்பாடு.\nஇந்த மாகாணத்தின் இனக்குழுக்களின் விகிதம் குறித்து 2006 ஆண்டில் ஈரான் கல்வி அமைச்சகத்தின் மதிப்பிடு பின்வருமாறு:\n\nபெரும்பாலான மசாந்தரனிகள் கோர்கனில் வாழ்கின்றனர். அலி அபாத், கோர்ட்குய், பண்டார்-இ காஸ், கோன்பட்-எ காஸ் ஆகிய மக்கள் மசாந்தரனி மொழிகளைப் பேசுகின்றனர்.\n\nமாகாணத்தின் வட பகுதியில் உள்ள டர்க்மேன் சஹாரா என்ற சமவெளி பகுதியில் துருக்மென் மக்கள் வசிக்கிறார்கள். இந்த முன்னாள் நாடோடி மக்கள் 15ஆம் நூற்றாண்டு முதல், இந்த பகுதியில் வசிக்கின்றனர், இப்பகுதியில் உள்ள முக்கிய நகரங்கள் கோன்பட்-இ கவுஸ் மற்றும் பந்தர் டோர்ராமன் ஆகும். இந்த துருக்மன்கள் இசுலாத்தை பின்பற்றுபவர்களாகவும் மற்றும் சுன்னி பிரிவின் ஹானியி பள்ளிக்குச் செல்கின்றவர்களாக உள்ளனர். இவர்கள் கோர்கன், அலி அபாத், கலால் போன்ற கிழக்கு நகரங்களில் சிறுபான்மை சமூகத்தவராக வாழ்கின்றனர். துருக்மன்கள் முழுக்க சுன்னி பிரிவினராக உள்ளனர்.\n\nமாகாணத்தில் பாரசீக சிஸ்தானிகள் மற்றும் பாலூச் ஆகிய மக்களின் அண்மைய வருகையானது 20 ஆம் நூற்றாண்டின் முற்பகுதியில் நிகழ்ந்தது. இவர்களின் தாயகமான சின்ஸ்தானின் பகுதிகளில் ஏற்படும் வறட்சியின் காரணமாக இன்னும் சிலர் இப்பகுதிக்கு வருகின்றனர். துருக்கிய மக்கள் (அஜீரி மற்றும் கிசில்லாஷ்) முழுமையாக இசுலாத்தின் ஷியா பிரிவினராக உள்ளனர்.\n\nஇப்பகுதியில் வசிக்கும் கிசிபாஸ்கள், கசாக்ஸ், ஜோர்ஜியர்கள், ஆர்மீனியர்கள் போன்ற மற்ற இனக்குழுக்கள் தங்களின் மரபுகள் மற்றும் சடங்குகளை பாதுகாத்து வருகின்றனர். ஜாபோலி மற்றும் பாலூச் ஆகிய மக்களின் அண்மைய வருகையானது 20 ஆம் நூற்றாண்டின் முற்பகுதியில் ஏற்பட்டது. தற்காலத்திலும் இந்த மக்கள் அவர்களின் தாயகமான சிஸ்தான் (சபோலின் தலைநகரம்) மற்றும் பெலுசிஸ்தான் ஆகிய பிரதேசங்களில் நிலவும் நீடித்த வறட்சி காரணமாக இன்றும் இப்பகுதியை நோக்கி வருகின்றனர்.\n\nகோலாஸ்டனில் (ஷாமாஸ்பான்ட்) சிறுபான்மையினராக பகாய் சமய மக்கள் வசிக்கின்றனர்.\n"}
{"id": "422774", "url": "https://ta.wikipedia.org/wiki?curid=422774", "title": "பூதாமூர்", "text": "பூதாமூர்\n\nபூதாமூர், கடலூர் மாவட்டத்தின் விருத்தாச்சலம் வட்டத்தில் உள்ள ஊர். ஒரு பக்கம் நகர அமைப்பும் மறுபக்கம் முற்றிலும் கிராம அமைப்பும் கொண்டது இந்த ஊர். இந்த ஊர் மக்கள் உழவுத் தொழிலை செய்கின்றனர். இருப்பினும் அனைத்து வித தொழில் செய்யும் மக்களும், பல துறைகளிலும் வேலை புரியும் மக்களும் இங்கு உள்ளனர். இந்த ஊர் மிகவு‌ம் பழமையான பண்பாட்டு கோயில்களை கொண்டது. \n\nSection::::கோவில்கள்.\nஊரின் முக்கியமானதும் மிகவு‌ம் பழைமையானதும் ஆன கோவில் \" பூதாமூர், ஏனாதிமேடு அருகில்\" எழுந்தருளியுள்ள \"அருள்மிகு ஸ்ரீ முத்துலிங்க ஈஸ்பரர் (முனியப்பர்) கோவில்\" ஆகும். இதனை \" பெரிய முனியப்பர்\" என்றும் \"சப்த முனீஸ்வரர்\" என்றும் அழைப்பர். \nமேலும் ஏரியின் மற்றொரு கரையில் பெரிய அரசமரத்தின் அடியில் பிள்ளையார் கோவில் உள்ளது. \n"}
{"id": "422776", "url": "https://ta.wikipedia.org/wiki?curid=422776", "title": "பிலேவோலாண்டு", "text": "பிலேவோலாண்டு\n\nபிலேவோலாண்டு () நெதர்லாந்து நாட்டின் 12வது மற்றும் கடைசி மாகாணம் ஆகும். 1986 ஆம் ஆண்டு ஜனவரி மாதம் முதல் நாள் இந்த மாகாணம் விரிவாக்கப்பட்டுள்ளது. நெதர்லாந்து நாட்டின் தெற்கு மற்றும் கிழக்கு பிலேவோபோல்டர் பகுதிகள் இணைந்து ஒரு மாகாணமானது. நெதர்லாந்து நாட்டின் வடமேற்கு பகுதியில் உள்ள வடகடல் பகுதியின் வளைகுடா கடற்கரை முழுவதும் இம் மாகாணத்துடன் 1950 மற்றும் 1960 ஆம் ஆண்டுகளில் இணைத்துக்கொள்ளப்பட்டது. \n"}
{"id": "422777", "url": "https://ta.wikipedia.org/wiki?curid=422777", "title": "பிரீஸ்லாண்டு", "text": "பிரீஸ்லாண்டு\n\nபிரீஸ்லாண்டு (; மேல் விரிசிய மொழி:Fryslân) இப்பகுதி வரலாற்று காலங்களில் பிரீஸ்யா என வழங்கப்பட்டது. இது நெதர்லாந்து நாட்டின் வடக்கு பகுதியில் உள்ள ஒரு மாகாணம் ஆகும். இது குரோனிங்கன் மாகாணத்திற்கு மேற்கிலும், திரெந்தி மற்றும் ஓவரிசில் மாகாணத்திற்கு வடமேற்கிலும், பிலேவோலாண்டு மாகாணத்திற்கு வடக்கிலும், வடக்கு ஒல்லாந்து மாகாணத்திற்கு வடகிழக்கிலும், வடகடல் பகுதியின் தெற்கிலும் அமைந்துள்ளது.\n\n"}
{"id": "422778", "url": "https://ta.wikipedia.org/wiki?curid=422778", "title": "ஒறுமொசுகான் மாகாணம்", "text": "ஒறுமொசுகான் மாகாணம்\n\nஹொர்மொஸ்கான் மாகாணம் (\"Hormozgan Province\" (, \"Ostān-e Hormozgān\") என்பது ஈரானின் முப்பத்தோறு மாகாணங்களில் ஒன்றாகும். இந்த மாகாணமானது நாட்டின் தெற்கில் உள்ளது. இது நாட்டின் இரண்டாம் வட்டாரத்தைச் சேர்ந்தது ஆகும். நாட்டில் உள்ள மாகாணங்களின் வளர்சியை நோக்கமாக கொண்டு மாகாணங்களை 2014 சூன் 22 அன்று ஐந்து பிராந்தியங்களாக ஒருங்கிணைக்கப்பட்டன. மாகாணம் ஓமான் மற்றும் ஐக்கிய அரபு அமீரகம் ஆகியவற்றின் கடல் எல்லையை பகிர்ந்து கொள்கிறது. இதன் பரப்பளவு , மாகாணத்தின் தலைநகராக பண்டார் அப்பாஸ் நகரம் உள்ளது. மாகாணமானது பாரசீக வளைகுடாவில் பதினான்கு தீவுகளையும், 1,000 கிமீ (620 மைல்) நீளம் கொண்ட கடலோர பகுதியைக் கொண்டுள்ளது.\n\nஇந்த மாகாணத்தில் பண்டார அபாஸ், பண்டார் லேங்கே, ஹஜியாபாத், மினப், குஷெம், சர்தாஷ்ட், சீக்கிய், ஜஸ்க், பாஸ்தாக், பண்டார் காமர், பார்சியன், ருடான், அபூமுஸா ஆகிய 13 முக்கிய நகரங்கள் உள்ளன. இந்த மாகாணமானது 13 மாவட்டங்கள், 69 நகராட்சிகள் மற்றும் 2,046 கிராமங்களைக் கொண்டுள்ளது. 2011 காலகட்டத்தில் மாகாணத்தின் மக்கள் தொகை 1.5 மில்லியன் ஆகும். ஹொர்மொஸ்கான் மாகாணத்தில் பார்சியன் கவுண்டி, பஸ்தாக் கவுண்டி, பந்தர் லெங்கேஷ் கவுண்டி, அபூமஸ்யூ கவுண்டி, குஷெம் கவுண்டி, காமீர் கவுண்டி, பண்டார் அபாஸ் கவுண்டி, ஹஜ்ஜியாபாத் கவுண்டி, ருடான் கவுண்டி, மனாப் கவுண்டி, சீக் கவுண்டி, பாஷார்ட் கவுண்டி, ஜாக்ஸ்க் கவுண்டி ஆகிய மாவட்டங்கள் உள்ளன.\n\nSection::::புவியியலும், காலநிலையும்.\nஇந்த மாகாணமானது ஒரு மலைப்பிரதேசமாகும், இது சக்ரோசு மலைத்தொடரின் தெற்கு முனையாகும். மாகாணத்தில் மிகவும் வெப்பமான மற்றும் ஈரப்பதமான காலநிலை நிலவுகிறது. கோடைகாலத்தில் சில சமயங்களில் 120 °F (49 °C) வரை மிகுதியான வெப்பம் இருக்கும். ஆண்டு முழுவதும் மிக குறைந்த மழைப் பொழிவு இருக்கும்.\n\nSection::::இன்றைய ஹொர்மொஸ்கான்.\nஹொர்மொஸ்கான் மாகாணத்தில் தற்போது 11 துறைமுகங்கள், ஐந்து உள்நாட்டு விமான நிலையங்கள் மற்றும் மூன்று சர்வதேச விமான நிலையங்கள் உள்ளன. மாகாணத்தின் முதன்மையான துறை வேளாண் துறையாகும். தேசிப்பழ உற்பத்தியில் இந்த மாகாணம் ஈரானில் முதலிடம் வகிக்கிறது, மேலும் பேரீச்சை உற்பத்தித்தியில் இரண்டாவது இடத்தில் உள்ளது. ஈரானின் மீன்பிடிப் பொருட்களில் இந்த மாகாணத்தில் இருந்து 30% இருந்து வருகிறது. இங்கு உள்ள மூன்று பெரிய நீர்மின் அணைகளான எஸ்டெகலால் அணை, ஜெஜின் அணை, செம்மில் அணை ஆகிய அணைகள் மாகாணத்தின் தேவையைக்கு உதவுகின்றன.\n\nஅண்மையில் ஜேர்மனானது கிஷெஸ் தீவை முதன்மை நிலப்பகுதியுடன் இணைக்கும் பாலம் ஒன்றை கட்டியெழுப்ப முன்வந்துள்ளது.\n\nஹொர்மொஸ்கான் மாகாணமானது இரு கட்டற்ற வணிக வலயங்களைக் கொண்டுள்ளது. இவை கிஷ் நகரில் ஒன்றும், குஷெம் தீவில் மற்றொன்றும் அமைந்துள்ளன உள்ளது. கட்டற்ற வணிக வலயத்தைக் கொண்டுள்ள கிஷ் தீவானது ஈரானிய எண்ணெய் வளப் பகுதியில் அமைந்துள்ளது.\nSection::::முக்கிய இடங்கள்.\nஹொர்மொஸ்கான் மாகாணத்தில் நவீன வசதிகளுடன் கூடிய நான்கு மற்றும் ஐந்து நட்சத்திர விடுதிகள் உள்ளன. ஈரானின் கலாசார மரபு அமைப்பானது, இந்த மாகாணத்தின் வரலாற்று மற்றும் கலாச்சார முக்கியத்துவம் வாய்ந்த 212 தளங்களை பட்டியலிட்டிருக்கிறது.\n"}
{"id": "422780", "url": "https://ta.wikipedia.org/wiki?curid=422780", "title": "கெல்டர்லேண்டு", "text": "கெல்டர்லேண்டு\n\nகெல்டர்லேண்டு (, மேலும் Guelders என்பது ஆங்கிலம்) நெதர்லாந்து நாட்டின் மத்திய கிழக்கு பகுதியில் அமைந்துள்ள மாகாணம் ஆகும். இம் மாகாணம் நெதர்லாந்தில் உள்ள பெரிய மாகாணம் ஆகும். இது மற்ற 6 நெதர்லாந்து மாகாணங்களுடனும் ஜெர்மனி நாட்டுடன் தன் எல்லையை கொண்டுள்ளது. கெல்டர்லேண்டு இரண்டு மில்லியன் மக்கள் தொகை கொண்டது.\n"}
{"id": "422784", "url": "https://ta.wikipedia.org/wiki?curid=422784", "title": "நெதர்லாந்தின் மாகாணங்கள்", "text": "நெதர்லாந்தின் மாகாணங்கள்\n\nநெதர்லாந்து மாகாணங்கள் என அழைக்கப்படும் 12 பகுதிகளாகப் பிரிக்கப்பட்டுள்ளது. இப்பிரிவுகள் ஒவ்வொன்றும் அரசியின் ஆணையாளர்கள் (Commissaris van de Koningin) எனப்படுபவர்களால் நிர்வாகம் செய்யப்படுகின்றது. லிம்பர்க் மாகாணத்தில் மட்டும் இவர்கள் ஆளுனர்கள் (Gouverneur) என அழைக்கப்படுகின்றனர். எல்லா மாகாணங்களும் முனிசிப்பாலிட்டி எனப்படும் துணைப் பிரிவுகளாகப் பிரிக்கப்பட்டு உள்ளன. 13 மார்ச் 2010 நிலவரப்படி நாட்டில் உள்ள மொத்த முனிசிப்பாலிட்டிகளின் தொகை 430 ஆகும்.\nSection::::நிர்வாகம்.\nநெதர்லாந்து நாடு நீர் மாவட்டங்களாகவும் பிரிக்கப்பட்டுள்ளது. இப்பகுதிகளில் நீர் மேலாண்மைக்குப் பொறுப்பாக உள்ள நீர்ச் சபைககள் (water board) இம் மாவட்டங்களை நிர்வகிக்கின்றன. 2005 ஆம் ஆண்டு சனவரி முதலாம் தேதி 27 இவ்வாறான நீர் மாவட்டங்கள் இருந்தன. நாடு உருவாவதற்கு முன்பே நீர்ச் சபைகள் இருந்துள்ளன. 1196ல் இவை முதன் முதலில் உருவாகின. டச்சு நீர்ச் சபை, இன்றும் செயற்படுகின்ற உலகின் சனநாயக நிறுவனங்களுள் மிகவும் பழையது எனக் கருதப்படுகின்றது.\n\n"}
{"id": "422796", "url": "https://ta.wikipedia.org/wiki?curid=422796", "title": "தோக்கியோ துறைமுகம்", "text": "தோக்கியோ துறைமுகம்\n\nதோக்கியோ துறைமுகம் (The Port of Tokyo) யப்பானின் மிகப்பெரிய துறைமுகங்களுள் ஒன்றும், அமைதிப் பெருங்கடல் கரையினில் உள்ள முக்கியமான துறைமுகங்களில் ஒன்றாகவும் உள்ளது. இத்துறைமுகம் ஆண்டொன்றுக்கு 100 மில்லியன் டன் சரக்குகளைக் கையாளும் திறன் கொண்டதாகவும் உள்ளது. இந்தத் துறைமுகம் ஆண்டொன்றுக்கு 32,000 கப்பல்களுக்கு சேவையளிக்கும் 30,000 பணியாளர்களைக் கொண்ட வேலையளிப்பவராகவும் உள்ளது.\n\nதோக்கியோ துறைமுகமானது சிபா துறைமுகத்திற்கு மேற்காக 14 கடல்வழி மைல் தொலைவிலும் மற்றும் யோகோகாமா துறைமுகத்தில் இருந்து வடகிழக்சுாக சுமார் 23 கிலோமீட்டர் தொலைவிலும் உள்ளது. இது யப்பானின் தலைநகரமாகவும், யப்பானிய அரச குடும்பத்தினரின் வசிப்பிடமாகவும், அரச குடும்பம் மற்றும் உயர்குடி மக்களின் அரண்மனைகளும் அமைந்துள்ள இடமாக இருந்துள்ளது. இத்துறைமுகம் 23 சிறப்பு நகரவட்டங்களைக் கொண்டுள்ளதாகவும் உள்ளது. ஒவ்வொரு நகர்வட்டப் பகுதியும் ஒரு நகரமாக நிர்வகிக்கப்படுகிறது. தோக்கியோ துறைமுகமானது, உலகின் மிக அதிக மக்கள்தொகை கொண்ட நகரங்களில் ஒன்றாகவும் விளங்குகிறது. 2005 ஆம் ஆண்டில், சுமார் 8.5 மில்லியன் மக்கள் தோக்கியோ துறைமுகத்தில் வசித்தனர். மாவட்டம் போன்று விரிந்தமைந்த இந்த நிலப்பகுதியானது 12 மில்லியனுக்கும் மேற்பட்ட மக்களுக்கு வசிப்பிடப் பகுதியாக உள்ளது.\n\nSection::::வரலாறு.\nதோக்கியோ துறைமுகத்தின் முன்னோடியான, எடோ துறைமுகம் (எடோ மினாடோ) யப்பானின் கடல் வணிகத்தில் மிக முக்கியப் பங்கினை வகித்ததாகும். மேலும், இது எடோவின் மக்களுக்கு பொருட்களை வழங்குவதில் ஒரு பகிர்ந்தளிக்கும் மையமாகவும் விளங்கியுள்ளது. டோகுக்வா சோகுனேட்டு காலத்தில் இத்தகைய வணிகத்திற்காக யோக்கோகாமா துறைமுகம் ஏற்கெனவே தொடங்கப்பட்டிருந்ததால் டோக்கியோ துறைமுகமானது தனது சர்வதேச வணிகத்தைத் தொடங்க அனுமதிக்கப்படவில்லை.\n\n1600 கள் முழுவதும், தோக்கியோ துறைமுகம் வேகமாக வளர்ந்தது, 1700 களின் தொடக்கத்தில் அதன் மக்கள்தொகை ஒரு மில்லியனைத் தாண்டியது. கியோட்டோ பேரரசருக்குச் சொந்தமானதாகவும், யப்பானின் அரசவம்சத் தலைநகரமாகவும் இருந்தாலும், எடோ (இன்று தோக்கியோ துறைமுகம்) நாட்டின் பொருளாதார, வர்த்தக மற்றும் அதிகார மையமாக இருந்தது.\n\nஇரண்டு அரை நூற்றாண்டுகளில் இராணுவ ஆட்சிக்கு எதிராக, டோகுகாவா சோகுனேட்டின் ஆட்சி அகற்றப்பட்டு, மீண்டும் யப்பானிய அரச வம்ச ஆட்சி மீட்டெடுக்கப்பட்டது. 1869 ஆம் ஆண்டில் மெய்ஜி பேரரசர் எடோவிற்குச் சென்றார், எடோ கோட்டை அரச வம்சத்தின் அரண்மனை ஆனது. தோக்கியோ நகரம் நிறுவப்பட்டது. தோக்கியோ துறைமுகம் தேசிய தலைநகரமாக இருந்தது. நகராட்சி நிர்வாகம் அகற்றப்பட்டு, 1943 ஆம் ஆண்டில் தோக்கியோவின் பெருநகரக் கழகத்துடன் இணைக்கப்பட்டது.\n\nஇறுதியாக, 1880 ஆம் ஆண்டில் இத்துறைமுகத்தின் வளர்ச்சியானது, சுமிடோ ஆற்றின் கயவாய்கள் மற்றும் வாய்க்கால்களைத் தூர்வாறுவதன் மூலமாக சுகிசிமா மற்றும் சிபாவ்ரா ஆகிய நிலங்களை மீட்பதற்காக முன்னெடுக்கப்பட்ட திட்டத்தின் காரணமாக, மெய்ஜியின் காலத்தில் ஊக்குவிக்கப்பட்டது.\n\nதோக்கியோ துறைமுகம் 20 ஆம் நூற்றாண்டில் இரண்டு குறிப்பிடத்தக்க பேரழிவுகளை சந்தித்தது. 1923 ஆம் ஆண்டில் கிரேட் காண்டா பூகம்பத்தால் 140 ஆயிரம் பேர் கொல்லப்பட்டனர். தரைவழிப் போக்குவரத்தானது பூகம்பம் காரணமாக கடுமையாகப் பாதிக்கப்பட்டதால் தோக்கியோ துறைமுகத்தின் மதிப்பானது அதிகரித்தது. 1925 ஆம் ஆண்டில், நவீன இனோடு முனையத்தின் பணிகள் நிறைவுற்றது. 1932 ஆம் ஆண்டில் சாய்பவ்ரா முனையம் செயல்படத் தொடங்கியது, மேலும் 1934 ஆம் ஆண்டில் டேக்சிபா முனையம் கட்டுமானம் முடிக்கப்பட்டது. 1941 ஆம் ஆண்டில், தோக்கியோ துறைமுகம் ஒரு சர்வதேச துறைமுகமாக அறிவிக்கப்பட்டது. 1945 ஆம் ஆண்டில், நகரம் நேசப்படைகளால் இரக்கமற்ற முறையில் குண்டுவீச்சுக்குள்ளானது. நகரில் பாதிக்கும் மேலாக அழிவுக்குள்ளான போது இரண்டு இலட்சம் பேர் கொல்லப்பட்டனர். இரண்டாம் உலகப் போருக்குப் பின், டோக்கியோ துறைமுகமானது முற்றிலும் புனரமைக்கப்பட்டு செழித்தோங்கியது.\n"}
{"id": "422802", "url": "https://ta.wikipedia.org/wiki?curid=422802", "title": "ஈலாம் மாகாணம்", "text": "ஈலாம் மாகாணம்\n\nஇலாம் மாகாணம் (\"Ilam Province\" () என்பது ஈரானின் முப்பத்தோறு மாகாணங்களில் ஒன்றாகும். இது ஈரானின் வட்டாரம் நான்கில் உள்ளது. இது நாட்டின் மேற்கு பக்கத்தில்,ஈராக்கின் எல்லையை ஒட்டி உள்ளது. மாகாணத்தின் தலைநகராக இலாம் நகரம் உள்ளது. இந்த மாகாணத்தின் பரப்பளவானது 19,086 சதுர கிலோமீட்டர் ஆகும். இந்த மாகாணத்தில் இலாம், மெஹ்ரான், டெஹலோலன், டாரேஹ் ஷார், சரபிள், ஐவன், அப்தானான், ஆர்க்க்ஸ் ஆகிய நகரங்கள் உள்ளன. இலாம் மாகாணத்தின் எல்லைகளாக ஈரானின் மூன்று அண்டை மாகாணங்கள் மற்றும் ஈராக் நாட்டையும் கொண்டுள்ளது. இதன் தெற்கில் குஜஸ்தான் மாகாணமும், கிழக்கில் லுரேஸ்தான் மாகாணம், வடக்கில் கர்மான்ஷா மாகாணம், ஈராக்குடன் 425 கிலோ மீட்டர் பொது எல்லையையும் கொண்டுள்ளது. மாகாணத்தின் மக்கள்தொகை சுமார் 600,000 (2015 மதிப்பீடு) ஆகும். இலாம் மாகாணத்தின் மாவட்டங்களாக ஐவன் கவுண்டி, சர்தாவல் கவுண்டி, சிர்வான் கவுண்டி, இலாம் கவுண்டி, மாலேஷஷா கவுண்டி, மெஹ்ரான் கவுண்டி, பேட்ரே கவுண்டி, டாரெஹ் ஷார் கவுண்டி, அப்தானான் கவுண்டி, டெஹலோலன் கவுண்டி ஆகியவை உள்ளன.\n\nSection::::புவியியலும், காலநிலையும்.\nஇலாம் மாகாணமானது பரப்பளவுடன், நாட்டின் பரப்பளவில் 4.1 விழுக்காட்டைக் கொண்டுள்ளது.\n\nசக்ரோசு மலைகள் மாகாணத்தில் வடமேற்கு-தென்கிழக்காக நீண்டுள்ளன. இப்பகுதியில் உள்ள இரண்டு முதன்மையான மலைப்பகுதிகள் கபீர் குஹு மற்றும் திநார் குஹு ஆகியவை ஆகும். மாகாணத்தின் மேற்குப் பகுதியின் பெரும்பகுதி இந்த மலைப்பகுதிக்கு உப்பட்டுள்ளதால் சக்ரோசு மலைகளானது மாகாணத்துக்கு தனித்தன்மையான நிலத் தோற்றத்தை அளிக்கிறது. இதனால் ஈராக்கின் எல்லை ஓரம் அமைந்துள்ள மாகாணத்தின் மேற்கு மாவட்டங்களான மெஹ்ரான் மற்றும் டெஹலோலன் மாவட்டங்கள் பாலைவனப் பகுதிகளைக் கொண்டதாக உள்ளன. இந்த மாவட்டப்பகுதிகளனது கோடைக்காலத்தில் மிகவும் வெப்பமானதாகவும், லேசான குளிர்காலம் கொண்டவையாகவும் குறைந்த நீர்பாசண வசதிகள் கொண்டபகுதிகளாக உள்ளன. மழையளவு கொண்டவையாகவும் உள்ளன. அப்துனன் மற்றும் டாரெஹ் ஷார் போன்ற கிழக்கில் உள்ள மலைப்பாங்கான பகுதிகளானது மிதமானது முதல் அதிக மழைப்பொழிவை பெறும் பகுதிகளாகவும், அரிதாக பனிபெய்யக்கூடிய பகுதிகளாக உள்ளன. இலாம் மாகாணத்தின் வட பகுதியானது உயர் நிலமாக இருப்பதால் குளிர் காலத்தையும் மிதமான கோடைக் காலத்தையும் மாகாணத்தில் மிகுதியான மழை பொழியும் பகுதியாகவும் உள்ளது. இ்வாறு இந்த மாகாணமானது பல்வேறு வகையான நிலம் அமைப்பைக் கொண்டுள்ளது.\n\nSection::::மக்கள் மற்றும் கலாச்சாரம்.\nஇலாம் மாகாணத்தில் பல்வேறு மக்களினத்தவர் வசித்து வருகின்றனர். இவர்களில் குர்துகள் பெரும்பான்மையாக 79.6% விகிதத்திலும், லார்ஸ் 10.7% என்றும், லாக்ஸ் (6.1%) என்றும், பாரசீகர்கள் (1.8%) என்றும் அரேபியர்கள் (1.8%) விகிதத்தல் வாழ்கின்றனர். அப்தானன், டெஹலான் மற்றும் மெஹ்ரானில் பெரும்பான்மையானவர்கள் குர்திஷ் மற்றும் லூரி மொழிகளைப் பேசுகின்றனர். டாரெஹ் ஷாரில், பெரும்பான்மையான மக்கள் லாக்கி மற்றும் லூரிஷ் பேசுகின்றனர். மேலும் மாகாணத்தின் தெற்கு மற்றும் கிழக்குப் பகுதிகளில் ஷூஹான்ஸ், சீலேவர்ஸிஸ் மற்றும் கய்த்கோர்டே போன்ற சில பழங்குடிகளும் வாழ்கின்றனர். பெரும்பாலும் வடக்கில் வாழும் குர்திஷ் பழங்குடியினர் கலுரி மற்றும் ஃபெலி ஆகிய மொழிகளைப் பேசுகின்றனர். இவர்களில் கெஹெல், ஆர்காவேசி, பைரேய் (அலி ஷெர்வான்) மாலே ஷாஹி போன்ற பெரும்பான்மையினர் ஃபெலி மொழியைப் பேசுகின்றனர் . இலாம் மாகாணத்தில் கிட்டத்தட்ட அனைத்து மக்களும் ஷியா முஸ்லிம்கள்.\n"}
{"id": "422804", "url": "https://ta.wikipedia.org/wiki?curid=422804", "title": "பாடகச்சேரி ராமலிங்க சுவாமிகள் கூழ்சாலை", "text": "பாடகச்சேரி ராமலிங்க சுவாமிகள் கூழ்சாலை\n\nபாடகச்சேரி ராமலிங்க சுவாமிகள் கூழ்சாலை தஞ்சாவூர் மாவட்டம் கும்பகோணத்தின் அருகேயுள்ள முத்துப்பிள்ளை மண்டபம் என்னுமிடத்தில் அமைந்துள்ளது. \n\nSection::::துவக்கம்.\nபாடகச்சேரி சுவாமிகள் முத்துப்பிள்ளை மண்டபத்தில் சுவாமிகள் தங்கியிருந்தபோது யோக மார்க்கத்தில் சென்றார். அவர் அங்கிருந்தபோது ஊரில் பஞ்சம் பட்டினி தலைவிரித்தாடியது. அங்கு அவர் ‘கூழ்சாலை” ஒன்றைத் துவங்கி மக்களின் பசித்துயர் போக்கும் பணியினை மேற்கொண்டார். தற்போது இந்த கூழ்சாலையில் எரிதாதா சுவாமிகள் சன்னதி, சமரச சுத்த சன்மார்க்க சங்க சத்திய ஞான சபை, சத்திய தரும சாலை, சத்திய வேத வைத்திய சாலை ஆகியவை அமைந்துள்ளன. கூழ்சாலை வளாகத்தில் எரிதாதா சுவாமிகள், அருட்பிரகாச வள்ளலார் சுவாமிகள், பாடகச்சேரி ராமலிங்க சுவாமிகள் ஆகியோரின் புகைப்படங்கள் உள்ளன.\n\nSection::::எரிதாதா சுவாமிகள் சன்னதி.\nஎரிதாதா என்றும் எரிசாமி என்றும் அழைக்கப்படுகின்ற சன்னதியில் எரிதாதாவிற்கு முன்பாக வலது புறத்தில் பாடகச்சேரி ராமலிங்க சுவாமிகளும், இடது புறத்தில் விவேகானந்தரும் உள்ளனர். அவர்களுக்கு எதிராக பைரவரைக் குறிக்கின்ற நாய் மற்றும் பறவை சிலைகள் உள்ளன. இச்சன்னதியின் பின் புறம் எலந்தை மரம் உள்ளது.\n\nSection::::சத்திய ஞான சபை.\nகூழ்சாலை வளாகத்தில் சத்திய ஞான சபை உள்ளது. அந்த சபையில் மூன்று தியான அறையும், ஒரு குண்டலி அறையும் உள்ளன. அறையில் பாடகச்சேரி ராமலிங்க சுவாமிகளின் சிலை உள்ளது. \n\nSection::::பூசைகள்.\nகூழ்சாலையில் வாரந்தோறும் வியாழக்கிழமை குருவார பூஜை, பௌர்ணமி பூஜை, தைப்பூச விழா, மாசி மகம் விழா, ஆடிப்பூரம் குரு பூஜை, விஜய தசமி, பூஜை, சாமண்ணா குரு பூஜை, எரிதாதா சுவாமிகள் குரு பூஜை, திருவாதிரை பூஜை மற்றும் அருள்மிகு நடராஜ சுவாமிகள் அபிஷேக ஆராதனை நடைபெறுகின்றன.\n\nSection::::நடராசர் சன்னதி.\nகூழ்சாலையின் மற்றொரு வாயிலின் எதிரில் நடராசர் கோயில் உள்ளது. கருவறையில் நடராசர் திருமேனி உள்ளது. அக்கோயில் 17.1.2014 அன்று குடமுழுக்கு செய்யப்பட்டுள்ளது. \n\n"}
{"id": "422823", "url": "https://ta.wikipedia.org/wiki?curid=422823", "title": "பிகச்சு", "text": "பிகச்சு\n\nபிகச்சு ஒரு பொகெமொன் இனம் ஆகும். இது மின் ஆற்றல் கொண்ட மஞ்சள் நிற கொறிணி போன்ற உயிரினம் .\n\nஇயக்கமூட்டப்பட்ட தொலைக்காட்சி நிகழ்ச்சிகள் மற்றும் திரைப்படங்கள், வர்த்தக அட்டை விளையாட்டுக்கள் மற்றும் காமிக் புத்தகங்கள் ஆகியவற்றில் தி பொகெமொன் கம்பெனி என்ற ஒரு யப்பானிய நிறுவனத்தின் உரிமத்தில் தோற்றம் பெரும் ஒரு கற்பனை படைப்பாகும். \nபிகச்சுவின் வடிவமைப்பு, அட்சுகொ நிஷிடா உருவாக்கி, கென் சுகிமோரியால் இறுதி செய்யப்பட்டது. பிக்காசு முதன்முதலில் யப்பானில் போகிமொன் சிவப்பு மற்றும் பச்சையில் தோன்றியது, பின்னர், முதல் சர்வதேச வெளியீடான போகிமொன் சிவப்பு மற்றும் நீலம் நிகழ்பட ஆட்டத்தில் தோன்றியது.\nபிற இன பொகெமான்ங்களைப் போலவே, பிக்காசுவைய்யும் மற்ற பொகெமான்ன்களை எதிர்த்துப் போராடும் விளையாட்டிற்காக, மனிதர்கள் பெரும்பாலும் கைப்பற்றி சீர்ப்படுத்துவர். \nபிரபல பொகெமொன் அனிமேவில் மைய்யமான பாத்திரமாக விளங்குவதால் இது பிரபலமாக திகழ்கிறது. சமீப வருடங்களில், இது யப்பானிய பரவலர் பண்பாட்டில், ஒரு முக்கிய உருவமாக திகழ்கிறது."}
{"id": "422839", "url": "https://ta.wikipedia.org/wiki?curid=422839", "title": "கோரி-விண்டர் ஒலிபீன் தொகுப்பு", "text": "கோரி-விண்டர் ஒலிபீன் தொகுப்பு\n\nகோரி-விண்டர் ஒலிபீன் தொகுப்பு (\"Corey–Winter olefin synthesis\") 1,2-டையால்களை ஒலிபீன்களாக மாற்றுகின்ற தொடர் வினைகளின் வரிசையைக் குறிக்கிறது. நோபல் பரிசு பெற்ற அமெரிக்க கனிம வேதியியல் விஞ்ஞானி எலியாசு யேம்சு கோரி மற்றும் அமெரிக்க-எசுதோனிய வேதியியலாளர் ரோலேண்டு ஆர்தர் எட்வின் விண்டர் ஆகியோரை நினைவுபடுத்தும் விதமாக இவ்வினைக்கு கோரி-விண்டர் ஒலிபீன் தொகுப்பு வினை என்று பெயரிடப்பட்டது \nமேற்காணும் வினையில் பயன்படுத்தப்பட்டுள்ள பாசுகீனுக்குப் பதிலாக பெரும்பாலும் தயோகார்பனைல்டையிமிடசோல் சேர்மத்தைப் பயன்படுத்துகிறார்கள். பாசுகீனுக்கு இணையான நச்சுத்தன்மையை தயோபாசுகீனும் கொண்டுள்ளது என்பதே இதற்கு காரணமாகும். எனவே தயோகார்பனைல்டையிமிடசோல் மிகப்பாதுகாப்பான மாற்றாகக் கருதப்படுகிறது. \nSection::::வினை வழிமுறை.\nடையால் மற்றும் தயோபாசுகீனிலிருந்து வளைய தயோகார்பனேட்டு உருவாக்கப்படுதல் வினை வழிமுறையில் ஒரு முக்கிய அங்கமாகும். இதைத் தொடர்ந்து இரண்டாவது படிநிலையில் டிரைமெத்தில் பாசுப்பைட்டு வினையில் ஈடுபடுகிறது. கந்தக அணுவை இது தாக்கி வலிமையான P=S இரட்டைப் பினைப்புடன் கூடிய சேர்மம் S=P(OMe)3 உருவாக்கி கார்பீனை விடுவிக்கிறது.. கார்பனீராக்சைடு இழப்புடன் கார்பீன் உடைந்து ஒலிபீனைக் கொடுக்கிறது\nதனி கார்பீன் இடைநிலை பங்குபெறாத மாற்று வினை வழிமுறை ஒன்றும் அறியப்படுகிறது. ஆனால், இங்கு கார்பன் எதிர்மின் அயனியின் தாக்குதலில் டிரைமெத்தில் பாசுப்பைட்டின் இரண்டாவது மூலக்கூறு உடனியங்கும் கந்தக-கார்பன் பிணைப்பின் பிளவுடன் பங்கேற்கிறது. பாசுபரசால் நிலைபெற்ற கார்பன் எதிர்மின் அயனி பின்னர் நீக்க வினைக்கு உட்பட்டு ஓர் அசைல் பாசுப்பைட்டுடன் சேர்த்து ஓர் ஆல்க்கீனைக் கொடுக்கிறது, பின்னர் இந்த ஆல்க்கீன் கார்பாக்சிலேட்டு நீக்கம் அடைகிறது. \n\nகோரி-விண்டர் ஒலிபீன் தொகுப்பு வினை ஒரு முப்பரிமானச்சிறப்பு வினையாகும். முப்பரிமானமாற்றிய வினைபடு பொருள்கள் வினைபுரிந்து முப்பரிமான மாற்றிய வினைவிளைபொருள்கள் உருவாதல் இச்சிறப்பு வினையின் பண்பாகும். இவ்வினையில் மாறுபக்க-டையால் வினைபுரிந்தால் மாறுபக்க-ஆல்க்கீனையும் ஒருபக்க-டையால் வினைபுரிந்தால் ஒருபக்க-ஆல்க்கீனையும் கொடுக்கின்றன. \n"}
{"id": "422850", "url": "https://ta.wikipedia.org/wiki?curid=422850", "title": "தக்காய் ஒலிபீனேற்றம்", "text": "தக்காய் ஒலிபீனேற்றம்\n\nதக்காய் ஒலிபீனேற்றம் (\"Takai olefination\") என்பது ஓர் ஆல்டிகைடுடன் இருகரிமகுரோமியச் சேர்மம் வினைபுரிந்து ஓர் ஆல்க்கீனைக் கொடுக்கும் கரிம வேதியியல் வினையாகும். 1986 ஆம் ஆண்டு கண்டறியப்பட்ட அசல் வினையில் பென்சால்டிகைடு ஓர் ஆல்டிகைடாகப் பயன்படுத்தப்பட்டது. அயோடோபார்ம் அல்லது புரோமோபார்முடன் மிகையாகச் குரோமியம்((II)) குளோரைடு சேர்த்து தயாரிக்கப்படும் கரிம குரோமியம் இனச் சேர்மமும் இவ்வினையில் பயன்படுத்தப்பட்டன. வினைல் ஆலைடு வினை விளைபொருளாகப் பெறப்பட்டது. உயர் முன்னுரிமைக் குழுக்கள் இரட்டைப் பிணைப்பிற்கு எதிரெதிர் திசை அணு அமைப்பு கொண்ட முப்பரிமான மாற்றியன்கள் முக்கியத்துவம் பெற்றன. விட்டிக் வினை மட்டுமே கலவைகளைக் கொடுக்கின்றன என்பது இவ்வினையின் முதன்மை ஆய்வாளரான கசுயிக்கோ தக்காயின் கருத்தாகும். \nகுரோமியம்(II) ஆக்சிசனேற்றமடைந்து இரு சமான ஆலைடுகளை நீக்கி குரோமியம்(III) ஆக மாற்றமடைவதை வினை வழிமுறையில் தக்காய் முன்மொழிந்தார். \n[Cr2Cl4(CHI)(THF)4]) என்ற ஓரிடத்த கார்போயீரெதிர்மின் அயனி அணைவுச் சேர்மம் உறுதியாக உருவாகிறது . இது கார்பன் குரோமியம் பிணைப்புகள் ஒன்றில் ஆல்டிகைடுடன் 1,2 கூட்டு வினையில் ஈடுபடுகிறது. அடுத்த படிநிலையில் குரோமியத்தைக் கொண்டுள்ள இரண்டு குழுக்களும் ஓர் நீக்கல் வினையில் ஈடுபடுகின்றன. குரோமியம் குழுக்களின் கொள்ளிடப் பெருக்கமும் ஆல்க்கைல் மற்றும் ஆலசன் குழுக்களின் கொள்ளிடப் பெருக்கம் எவ்வாறு இவ்வினையை நீக்கலுக்கு எதிராக இயக்குகின்றன என்பதை நியூமான் பிதுக்கம் மூலம் அறிய முடிகிறது .\nSection::::தக்காய் உட்டிமோட்டோ ஒலிபீனேற்றம்.\nதக்காய் ஒலிபீனேற்ற வினையின் இரண்டவது வெளியீட்டில் இவ்வேதி வினையானது ஆலசன்களுக்குப் பதிலாக ஆல்க்கைல் குழுவைக் கொண்டிருக்கும் இருகரிமகுரோமியம் இடைநிலைகளுக்கும் விரிவுபடுத்தப்பட்டது :\n"}
{"id": "422863", "url": "https://ta.wikipedia.org/wiki?curid=422863", "title": "முகமது நவாஸ்", "text": "முகமது நவாஸ்\n\nமுகமது நவாஸ்( Mohammad Nawaz (; பிறப்பு: மார்ச் 21, 1994) பாக்கித்தான் துடுப்பாட்ட அணி வீரர் மற்றும் ஆவார் . இவர் பாக்கித்தான் அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். இடதுகை மட்டையாளரான இவர் இடதுகை கழல் திருப்பப் பந்து வீச்சாளர் ஆவார். இவர் பாக்கித்தான் தேசிய வங்கி அணி , 15 வயதிற்கு உட்பட்ட பாக்கித்தான் அணி, 19 வயதிற்கு உட்பட்ட பாக்கித்தான் அணி, 23வயதிற்கு உட்பட்ட பாக்கித்தான் அணி ,குவெத்தா கிளாடியேட்டர்ஸ், ராவல்பிண்டி, ராவல்பிண்டி ராம்ஸ் ஆகிய அணிகளுக்காக உள்ளூர்ப் போட்டிகளில் விளையாடி வருகிறார். ஆகஸ்டு 2018 இல் பாக்கிஸ்தான் துடுப்பாட்ட வாரியம் இவர் உட்பட முப்பத்து மூன்று வீரர்களுக்கு 2018-19 ஆம் ஆண்டிற்கான மத்திய ஒப்பந்த விருதினை வழங்கியது.2016 ஐசிசி உலக இருபது20 போட்டித் தொடரில் விளையாடிய பாக்கித்தான் அணியில் இடம் பெற்றிருந்தார். 2016 ஆம் ஆண்டுகளில் நடைபெற்ற பாக்கித்தான் சூப்பர் லீக் தொடரில் இவர் குவெத்தா கிளாடியேட்டர்ஸ் அணிக்காக விளையாடிய நான்கு போட்டிகளில் இரண்டு முறை ஆட்டநாயகன் விருது வென்றார்.\n\nSection::::சர்வதேச போட்டிகள்.\n2016 ஆம் ஆண்டில் நடைபெற்ற ஆசியக் கோப்பைத் தொடரின் பன்னாட்டு இருபது20 தொடரில் பாக்கித்தான் துடுப்பாட்ட அணியில் இவருக்கு இடம் கிடைத்தது. பெப்ரவரி 29 இல் ஐக்கிய அரபு அமீரகத் துடுப்பாட்ட அணிக்கு எதிரான பன்னாட்டு பன்னாட்டு இருபது20 போட்டியில் இவர் அறிமுகமானார். இந்தப் போட்டியில் 3 ஓவர்கள் வீசி 26 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இந்தப் போட்டியில் பாக்கித்தான் அணி 7 இலக்குகளால் வெற்றி பெற்றது. இவரைப பந்துவீச அழைத்த அப்போதைய அணியின் தலைவர் சாகித் அஃபிரிடியின் முடிவு தவறானது என அப்போதைய அணியின் தலைமைப் பயிற்சியாளர் வக்கார் யூனிசு தெரிவித்தார்.\n\nSection::::ஒருநாள் போட்டிகள்.\n2016 ஆம் ஆண்டில் பாக்கித்தான் அணி இங்கிலாந்து மற்றும் அயர்லாந்தில் சுற்றுப்பயணம் செய்து விளையாடியது. ஆகஸ்டு 18, இல் ஐக்கிய அரபு அமீரகத்தில் அயர்லாந்துத் துடுப்பாட்ட அணிக்கு எதிராக நடைபெற்ற போட்டியில் இவர் அறிமுகமானார். அந்தப் போட்டியில் 50 பந்துகளில் 53 ஓட்டங்கள் எடுத்து மெகர்தி பந்துவீச்சில் ஆட்டமிழந்தார்.பின் பந்துவீச்சில் 3 ஓவர்கள் வீசி 14 ஓட்டங்களை விட்டுக் கொடுத்து 1 இலக்கினைக் கைப்பற்றினார். இந்தப் போட்டியில் பாக்கித்தான் அணி 255 ஓட்டங்களால் வெற்றி பெற்றது. 2016 ஆம் ஆண்டில் தேசிய பன்னாட்டு இருபது20 போட்டித் தொடரின் இறுதிப் போட்டியில் ஆட்ட்நாயகன் விருதினை வென்றார்.\n\nSection::::தேர்வுத் துடுப்பாட்டம்.\nபின் 2016 ஆம் பாக்கித்தான் துடுப்பாட்ட அணி ஐக்கிய அரபு அமீரகத்தில் சுற்றுப்பயணம் செய்து விளையாடியது. அக்டோபர் 13 இல் ஐக்கிய அரபு அமீரகத்தில் நடைபெற்ற போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 16 ஓவர்கள் வீசி 38 ஓட்டங்களை விட்டுக் கொடுத்து 2 இலக்குகளைக் கைப்பற்றினார்.இதில் 5 ஓவர்களை மெய்டனாக வீசினார். பின் மட்டையாட்டத்தில் முதல் ஆட்டப் பகுதியில் 11 பந்துகளில் 1 ஓட்டங்கள் எடுத்து காலின்ஸ் பந்துவீச்சில் ஆட்டமிழந்தார். பின் இரண்டாவது ஆட்டப்பகுதியில் 3 பந்துகளில் ஓட்டங்கள் எதுவும் எடுக்காமல் ஆட்டமிழந்தார். இந்தப் போட்டியில் பாக்கித்தான் அணி 56 ஓட்டங்களால் வெற்றி பெற்றது.\n"}
{"id": "422865", "url": "https://ta.wikipedia.org/wiki?curid=422865", "title": "இசுபகான் மாகாணம்", "text": "இசுபகான் மாகாணம்\n\nSection::::நிலவியல்.\nஇஸ்ஃபஹான் மாகாணமானது சுமார் 107,027 சதுர கிமீ பரப்பளவு கொண்டுள்ளது. இது நாட்டின் மையப் பகுதியில் உள்ளது. இதன் வடக்கே, மார்கசி (மத்திய) மாகாணம், குவாம் மற்றும் செம்னானின் மாகாணங்கள் உள்ளன. இதன் தெற்கில் பர்ஸ் மாகாணம், மற்றும் கோஹிலுவே மற்றும் போயர்-அஹ்மத் மாகாணங்களை எல்லைகளாக கொண்டுள்ளது. இஸ்ஃபஹான் மாகாணத்தின் மிகத் தெற்கில் உள்ள நகராக அமீனாபாத் உள்ளது. இந்த நகரமானது மாகாண எல்லைப் பகுதியில் இருந்து இரண்டு கிமீ தொலைவில் உள்ளது. இஸ்ஃபஹான் மாகாணத்தின் கிழக்கே, யாசுது மாகாணத்தின் எல்லையும், மேற்கில் லுரேஸ்தான் மாகாணமும், தென் மேற்கில் சஹர் மஹல் மற்றும் பக்தியாரி மாகாணம் எல்லையாக உள்ளது.\n\nமாகாண தலைநகராக இசுபகான் நகரம் உள்ளது. இந்த மாகாணத்தின் மாவட்டங்களாக அரான் வத்திக்கான் கவுன்ட், லெஜான் கவுண்டி, சாஹின் ஷாஹ்ர் மற்றும் மேமேஹ் கவுண்டி, கோம்னி ஷார் கவுண்டி, கன்சார் கவுண்டி, செம்ரோம் கவுண்டி, ஃபரிடான் கவுண்டி, ஃபெரிடியன்ஹார்ன் கவுண்டி, ஃபால்வாரான் கவுன், கசான் கவுண்டி, கல்பாயகான் கவுண்டி, மொபராகே கவுண்டி, நைன் கவுண்டி , நஜபபாத் கவுண்டி, தெஹகான் கவுண்டி, ஷெரெஸா கவுண்டி, போர்க்ஹார் கவுண்டி, டிரான் மற்றும் கர்வண் கவுண்டி, சாடகான் கவுண்டி, ப்யூய் வா மியான்ஹாஷ் கவுண்டி, குர், பிபன்பாக் கவுண்டி நாடன்ஸ் கவுண்டி போன்றவை உள்ளன. மாகாணத்தில் 18 நகரியங்கள், 25 மாவட்டங்கள், 93 நகரங்கள், 2,470 கிராமங்கள் உள்ளன. 2006 ஆண்டு கணக்கெடுப்பின்படி மாகாணத்தில் 4,559,256 மக்கள் வசிக்கின்றனர். இதில் 83.3 விழுக்காட்டினர் நகரங்களிலும், 16.7 விழுக்காட்டினர் கிராமப்பகுதிகளிலும் வசிக்கின்றனர். எழுத்தறிவு விகிதமானது 88.65 விழுக்காடு. 2011 இல் இஸ்ஃபஹானின் மக்கள்தொகை 4,879,312ஆக உயர்ந்தது.\n\nஇந்த மாகாணமானது பெரும்பாலும் மிதமான மற்றும் வறண்ட காலநிலையைக் கொண்டுள்ளது. குளிர்காலத்தில் ஒரு நாளின் வெப்பநிலையாக 40.6 °C மற்றும் 10.6 °C க்கும் இடையே உள்ளது. சராசரி ஆண்டு வெப்பநிலையானது 16.7 °C என பதிவு செய்யப்பட்டுள்ளது. ஆண்டு சராசரி மழைவீழ்ச்சி 116.9 மிமீ எனப் பதிவாகியுள்ளது. எனினும் செபஹானின் நகரமானது (எஸ்பானன்) ஆண்டில் நான்கு மாறுபட்ட கால நிலையைக் கொண்டதாக உள்ளது.\n\n4,040 மீட்டர் உயரம் கொண்ட, ஷாங்குஹ் இஸ்ஃபஹான் பகுதியானது மாகாணத்தின் மிக உயர்ந்த பகுதியாகும். இந்த மலையானது இஸ்ஃபஹான் மாகாணத்தின் மேற்குப் பகுதியிலுள்ள பெரெதின்ஷஹர் என்ற நகரத்தின் தெற்கே 20 கிமீ தொலைவில் அமைந்துள்ளது.\n\nSection::::வரலாறு மற்றும் கலாச்சாரம்.\nவரலாற்று அறிஞர்கள் எஸ்பானன், சிபகான் அல்லது இஸ்ஃபஹான் ஆகியவற்றை ஆரம்பத்தில் பாதுகாப்பு மற்றும் இராணுவ தளமாக பதிவு செய்துள்ளனர். இப்பகுதியில் படிப்படியாக அதிகரித்து வந்த அரண்மனைகள் மற்றும் காப்பரண்களால், அருகிலுள்ள குடியிருப்பாளர்கள் பாதுகாப்பை பெற்றதோடு, அருகிலுள்ள பெரிய குடியிருப்புகளின் வளர்ச்சிக்கு வழிவகுக்குத்தது. இந்த வரலாற்று அரண்மனைகளானது அடாஷ்கா, சரோயாயி, தபரோக், கோஹன் தேஜ் மற்றும் கார்ட் தேஜ் போன்ற பகுதிகளில் உருவாயின. இவற்றில் வரலாற்றுக் கால பழமை வாய்ந்த தளங்களானது கலாம் செஃபீத் மற்றும் தமஜானில் உள்ள அடித்தளம் ஆகும். வரலாற்று ரீதியான கிராமமான அபியான், தேசிய அளவில் கவரக்கூடியது, சாசானியர்களின் இடிபாடுகள் மற்றும் நெருப்புக் கோயில்கள் போன்ற பிற சாசானியப் பேரரசு வரலாற்று நினைவுச் சின்னங்கள் உள்ளன.\n\n"}
{"id": "422866", "url": "https://ta.wikipedia.org/wiki?curid=422866", "title": "தென்கோடி ருத்ரகோடீசுவரர் கோயில்", "text": "தென்கோடி ருத்ரகோடீசுவரர் கோயில்\n\nதென்கோடி ருத்ரகோடீசுவரர் கோயில் தஞ்சாவூர் மாவட்டத்தில் வேதாரண்யம் வட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருத்துறைப்பூண்டியிலிருந்து மருதூர் இரட்டைக்கடியடி வழியாக பஞ்சநதிக்குளம் கிழக்கு பகுதிக்கு அருகே கோயில் உள்ளது.\n\nSection::::இறைவன்,இறைவி.\nஇங்குள்ள இறைவன் ருத்ரகோடீசுவரர் ஆவார். இறைவி திரிபுரசுந்தரி ஆவார். \n\nSection::::பிற சன்னதிகள்.\nதிருச்சுற்றில் விநாயகர், சுப்பிரமணியர், பைரவர், சூரியன், நாத லிங்கம், சந்திரன், சனி பகவான் சன்னதிகள் உள்ளன. மூலவர் சன்னதியின் வலது புறம் இறைவியின் சன்னதி உள்ளது. \n"}
{"id": "422868", "url": "https://ta.wikipedia.org/wiki?curid=422868", "title": "நேமம் ஐராவதேசுவரர் கோயில்", "text": "நேமம் ஐராவதேசுவரர் கோயில்\n\nநேமம் ஐராவதேசுவரர் கோயில் தஞ்சாவூர் மாவட்டத்தில் திருவையாறு வட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம்-தஞ்சாவூர் சாலையில் அய்யம்பேட்டை, கண்டியூரை அடுத்து திருக்காட்டுப்பள்ளி வந்து அங்கிருந்து தோகூர் சாலையில் நேமம் உள்ளது. அங்கு இக்கோயில் உள்ளது. \n\nSection::::இறைவன்,இறைவி.\nஇங்குள்ள இறைவன் ஐராவதேசுவரர் ஆவார். இறைவி அலங்காரநாயகி ஆவார். \n\nSection::::பிற சன்னதிகள்.\nமுன் மண்டபத்தில் வலது புறம் இறைவி சன்னதி உள்ளது. திருச்சுற்றில் விநாயகர், சுப்பிரமணியர், மகாலட்சுமி, பைரவர், நவக்கிரகங்கள், சனி பகவான் சன்னதிகள் உள்ளன. \n"}
{"id": "422869", "url": "https://ta.wikipedia.org/wiki?curid=422869", "title": "ஏரி சார்பியம்", "text": "ஏரி சார்பியம்\n\nஇயற்பியலில் ஏரி சார்பியம் (Airy's function) அல்லது ஏரியின் முதல்வகைச் சார்பியம் Ai(\"x\") எனப்படுவது சியார்ச்சு பிடெல் ஏரி (1801–92) என்னும் பிரித்தானிய வானவியல் ஆய்வாளரின் பெயரால் அழைக்கப்படும் ஒரு சிறப்புச் சார்பியம் (special function). \nAi(\"x\") சார்பியமும் அதனுடன் தொடர்புடைய \"Bi(\"x\")\"' என்னும் சார்பியமும், கீழ்க்காணும் ஒரு நுண்பகுப்பிய சமன்பாட்டின் நேர்சார்பாக சேர்க்கக்கூடிய இருவேறு தனித் தீர்வுச் சார்பியங்கள்:\n\nஇந்த நுண்பகுப்பியச் சமன்பாட்டை ஏரியின் சமன்பாடு (Airy equation) அல்லது இசுத்தோக்ஃசு சமன்பாடு (Stokes equation) என்று அறியப்படுகின்றது. ஓர் இருபடிய நேரிய நுண்பகுப்பிய சமன்பாட்டிற்கு (second order liner differential equation) \"திருப்பு முனை\" (\"turning point\") கொண்ட ஒரு தீர்வைத் தரும் யாவற்றினும் எளிய தீர்வு இதுவே (\"திருப்புமுனை\" என்பது அலையும் தன்மையுடைய சார்பியம் ஒரு புள்ளியில் அடுக்கெற்ற அல்லது பன்மடி சார்பியமாக (exponential function) மாறுவது).\n\nஅணு அல்லது அணுத்துகள் போன்ற ஒரு துகள் முக்கோண ஆற்றல் தொட்டிக்குள் அடைபட்டுக்கிடக்கும்பொழுது அதன் ஆற்றல் நிலைகளைக் காண எதிர்கொள்ளும் சுரோடிங்கர் சமன்பாட்டுக்கு ஒரு தீர்வாக இந்த ஏரி சார்பியம் அமைவது முக்கியமான ஒரு பயன்பாடாகும். டபிள்யூ-கே-பி தோராயமாக்கம் (WKB Approximation) முறை திரியும் நிலையில் நிலையாற்றல் (potential) நேர்சார்பாக மாறுவதாகக் கொண்டால் இந்த ஏரி சார்பியம் வழி நல்லவொரு த்ீர்வு கிட்டும். இது குறைகடத்தி நுண்கருவிகளின் இயற்பியல் அலசலில் பெரிதும் பயன்படுகின்றது.\n\nவளைந்த பரப்பில் ஒளி பட்டுச் சிதறும் பொழுது சிலபகுதிகளில் ஏற்படும் கூடுதலான ஒளியடர்த்தி பற்றிய விளைவை (caustic) விளக்குவதிலும் இந்த ஏரி\nசார்பியம் பெரும் பங்களிக்கின்றது. இவ்வகை விளைவு வானவில்லில் காணலாம். வரலாற்று நோக்கில் இதன் கணித அலசலின் விளைவாகவே ஏரி சார்பியம் கண்டுபிடிக்கப்பட்டது.\n\nஇன்னொரு முக்கியமன சார்பியமும் \"ஏரி சார்பியம்\" என அழைக்கப்படுகின்றது. இது நுண்ணோக்கியலிலும் வானியலிலும் பெரிதும் பயன்படுகின்றது. ஒற்றைப் புள்ளி ஒளிவாயில் இருந்து ஒளி புறப்பட்டு ஒரு சிறு துளை வழியாகச்செல்லும்பொழுது ஒளிக்கதிர்கள் கதிர்ச்சிதறல் (diffraction) என்னும் விளிம்புச்சிதறலாலும் அலைகள்/கதிரகள் ஒன்றோடொன்று பிணைவதாலும் (interference) ஏரி வட்டம் அல்லது ஏரி வட்டை (Airy disk) என்னும் வெவ்வேறு ஒளியடர்த்தியுள்ள வட்ட வடிவங்க்கள் தோன்றும் ஒரு விளைவு ஏற்படுகின்றது. இது நுண்ணோக்கிவழி பிரித்தறியக்கூடிய துல்லியத்தின் எல்லையை வரையறுக்க உதவுவது.\n\nSection::::வரையறைகள்.\nமெய்யெண் மதிப்பு\"x\" கொண்ட முதல்வகை ஏரி சார்பியம் என்பது கீழ்க்காணும் குறைவுடைய் நுண் தொகுப்பிய வகை இரீமன் தொகுப்பியமாகும் (improper Riemann integral):\nஇது குவிந்தடைகின்றது (converges) ஏனெனில் விரைவாக அலையும் நேர்மறைப் பகுதிகளும் எதிர்மறைபகுதிகளும் ஒன்றோடொன்று சேர்ந்தழிகின்றன (ஈரீமன்-இலெபெசுக்கு தேற்றம்) (இதனை பகுதியாக தொகுப்பிய ஆய்வு செய்து காணலாம்\n\n\"y\" = Ai(\"x\") என்பது ஏரி சமன்பாட்டுக்குத் தீர்வாக அமைகின்றது. \nஇச்சமன்பாட்டுக்கு இரு நேரிய தனித்தீர்வுகள் உள்ளன. \n\"x\" → ∞ என்றடையும் பொழுது \"y\" → 0 என்றாகுமென்றால் Ai(\"x\") சார்பியத்தின் பருவளவுப் பெருக்கல் (scalar multiplication) தீர்வாக இருக்கும் \nசீர்தரமான மற்றொரு தீர்வு ஏரி சார்பியத்தின் இரண்டாவது வகை.இதனை Bi(\"x\") என்று குறிப்பர். இதுவும் \"x\" → −∞ w என்னும் நிலையில் Ai(\"x\") போன்ற அதே வீச்சுடைய அலைவுகளாக் கொள்ளப்படும் ஆனால் அலைவு முகம் π/2 அளவு மாறுபடும்.\n"}
{"id": "422871", "url": "https://ta.wikipedia.org/wiki?curid=422871", "title": "திருநெய்ப்பேறு வன்மீகநாதர் கோயில்", "text": "திருநெய்ப்பேறு வன்மீகநாதர் கோயில்\n\nதிருநெய்ப்பேறு வன்மீகநாதர் கோயில் திருவாரூர் மாவட்டத்தில் உள்ள தேவார வைப்புத்தலமாகும். இக்கோயில் அடியார் கோயில் என்றும் அழைக்கப்படுகிறது. \n\nSection::::அமைவிடம்.\nதிருவாரூர்-திருத்துறைப்பூண்டி சாலையில் 8 கிமீ தொலைவில் உள்ளது. \n\nSection::::இறைவன்,இறைவி.\nஇங்குள்ள இறைவன் வன்மீகநாதர் ஆவார். இறைவி உமாபரமேசுவரி ஆவார். இவ்வூர் நமிநந்தியடிகள் அவதரித்த பெருமையுடையதாகும். \n\nSection::::பிற சன்னதிகள்.\nதிருச்சுற்றில் விநாயகர், சுப்பிரமணியர், பைரவர், சனீசுவரர், சூரியன் சன்னதிகள் உள்ளன. முன் மண்டபத்தில் இறைவி சன்னிதி உள்ளது. \n"}
{"id": "422879", "url": "https://ta.wikipedia.org/wiki?curid=422879", "title": "சம்பாவின் கலைகள்", "text": "சம்பாவின் கலைகள்\n\nசம்பாவின் கலைகள் (Art of Champa) என்பவை இன்றைய வியட்நாமின் தெற்கு, மத்திய பகுதிகளின் கரையோரப் பகுதிகளில் செழித்திருந்த இந்தியச் சார்புப் பண்பாடான சம்பா பண்பாட்டுக்குரிய கலைகளைக் குறிக்கும். இந்தப் பண்பாடு ஏறத்தாழ கிபி 500 தொடக்கம் 1500 வரையான ஆயிரம் ஆண்டுக் காலத்தில் நிலைத்திருந்தது. இந்தோனீசியத் தீவுகளில் இருந்து வியட்நாமியப் பகுதிகளில் குடியேறிய இந்தப் பண்பாட்டுக்குரிய \"சம்\" மக்கள் வணிகம், கப்பலோட்டுதல், கடற்கொள்ளை ஆகிய தொழில்களில் ஈடுபட்டிருந்தனர். இவர்களது நகரங்கள், இந்தியா, சீனா, இந்தோனீசியத் தீவுகள் ஆகியவற்றை இணைக்கும் வணிகப் பாதையில் அமைந்த துறைமுக நகரங்களாக இருந்தன. சம்பாவின் வரலாறு சாவா, கெமெர், கம்போடியாவில் உள்ள அங்கூர், இன்று வியட்நாமின் வட பகுதியாக இருக்கும் டாய் வியெட் ஆகிய பகுதிகளைச் சேர்ந்த மக்களுடனான முரண்பாடுகளையும், ஒத்துழைப்புக்களையும் கொண்டதாகக் காணப்படுகின்றது. சம்பா இறுதியாக டாய் வியெட் மக்களிடம் தனது சுதந்திரத்தை இழந்தது.\n\nசம்பாவின் கலை மரபு முதன்மையாக மணற்கற்களில் செதுக்கப்பட்ட முழுமையான அல்லது புடைப்புச் சிற்பங்களையும், செங்கற் கட்டிடங்களையும் உள்ளடக்குகின்றது. இவற்றுடன் சில உலோகச் சிலைகளையும், அலங்காரக் கூறுகளையும் காணக்கூடியதாக உள்ளது. இன்று எஞ்சியுள்ள பெரும்பாலான கலைப்பொருட்கள் சமயக் கருத்துக்களை வெளிப்படுத்துவனவாக உள்ளன. இவற்றுட் சில பொருட்கள் வெறும் அலங்காரங்களாக இருக்கின்றன. ஏனையவை \"சம்\" மக்களின் சமய வாழ்க்கை சார்ந்த செயற்பாடுகளுக்கு உரியவை. இவை இந்து சமயம் (குறிப்பாக சைவம்), புத்த சமயம், உள்ளூர் வழிபாடுகள் ஆகியவற்றின் கூறுகளைக் கொண்டவையாக உருவாக்கப்பட்டுள்ளன. \n\nஅக்கறை இன்மையாலும், போரினாலும், வேண்டுமென்றே சிதைக்கப்பட்டதனாலும், இக்கலை மரபு பெருமளவு அழிந்துவிட்டது. கூடுதலான அழிவுகள் 20 ஆம் நூற்றாண்டிலேயே இடம்பெற்றன. என்றி பார்மென்டியர், ஜேன் பொய்செலியர் போன்ற சில பிரெஞ்சு அறிஞர்கள், பிற்காலத்தில் அழிந்துவிட்ட சில கலைப்பொருட்களின் ஒளிப்படங்களை எடுத்தும், வரைபடங்களை வரைந்தும், எழுத்துமூல விபரங்களை உருவாக்கியும் அவற்றை ஆவணப்படுத்தி உள்ளனர். சம்பாவின் மரபுச் செல்வங்கள் அழிவதற்குக் காரணமான அக்கறையின்மை இன்றுவரை தொடர்ந்தே வருகிறது. குறிப்பாக, சம்பாவின் வரலாறு தொடர்பான முக்கியமான தகவல்களின் மூலங்களாக இருக்கும் எழுத்துக்கள் பொறிக்கப்பட்ட நினைவுக் கற்கள் தொடர்பிலான அக்கறையின்மையைக் குறிப்பிடலாம். வியட்நாம் போரில் ஈடுபட்ட தரப்புக்களும் தமது பங்குக்கு அழிவுகளை ஏற்படுத்தினர். டொங் டுவோங்கில் இருந்த புத்த மடத்தின் எச்சங்கள் அழிக்கப்பட்டதை எடுத்துக்காட்டாகக் கொள்ளலாம். வேண்டுமென்றே சிதைத்தலும், கலைத் திருட்டும் இன்றும் தொடர்கின்றன. \n\nசாம் கலையின் மிகப் பெரிய சேகரிப்பு டா நாங்கில் உள்ள சாம் சிற்ப அருங்காட்சியகத்தில் காட்சிக்கு வைக்கப்பட்டுள்ளது. பாரிசில் உள்ள குய்மெட் அருங்காட்சியகத்திலும், சைகோனில் உள்ள வியட்நாம் வரலாற்று அருங்காட்சியகத்திலும், அனோயில் உள்ள வரலாற்று அருங்காட்சியகத்திலும் குறிப்பிடத்தக்க அளவு சேகரிப்புக்கள் உள்ளன. சைகோனிலும், அனோயிலும் உள்ள நுண்கலைகள் அருங்காட்சியகங்களில் குறைந்த அளவு சேகரிப்புக்களைக் காண முடியும்.\n\nSection::::காட்சிக்கலை வடிவங்கள்.\nசெந்நெறிச் சாம் கலையில் இன்று எஞ்சியிருப்பவை செங்கற் கோயில்களும், மணற்கற் சிற்பங்களுமே ஆகும். சில வெங்கலச் சிலைகளும், உலோக அலங்காரப் பொருட்களும் எஞ்சியுள்ளன. சலவைக்கல் அல்லது வேறு உயர்தரக் கற்களாலான சிற்பங்கள் எதுவும் கிடைக்கவில்லை. இதைப் போலவே ஓவியங்களோ, வரைபடங்களோ இல்லை. சம்பா மக்கள் ஓலைகளிலேயே எழுதியும், வரைந்தும் வந்தனர். இவை கரையோர வியட்நாமின் வெப்பமும் ஈரலிப்புமான காலநிலைக்குத் தாக்குப் பிடிக்காமல் அழிந்துபோயிருக்கலாம். மரங்கள் போன்ற அழியக்கூடிய பொருட்களாலான பொருட்களும் தற்போது கிடைக்கவில்லை.\n"}
{"id": "422881", "url": "https://ta.wikipedia.org/wiki?curid=422881", "title": "ஹபிபுல்லா சாலை", "text": "ஹபிபுல்லா சாலை\n\nநவாப் கான் பகதூர் சர் முகமது ஹபிபுல்லா ஒரு இந்திய அரசியல்வாதி மற்றும் ஆட்சியாளர். சென்னை மாகாண ஆளுனரின் நிருவாகக் குழு உறுப்பினராகவும் திருவாங்கூர் சமஸ்தானத்தின் திவானாகவும் பணியாற்றியவர். அவரின் பெயரை கொண்டு சென்னை தியாகராய நகர் பகுதியின் பிரதான சாலையில் ஒன்றிற்கு இப்பெயர் இடப்பட்டுள்ளது.\n\nகோடம்பாக்கத்திலிருந்து தேனாம்பேட்டை வரை இச்சாலை செல்கின்றது. நகரின் பல பிரதான நிறுவனங்களும், கல்வி நிருவனங்களும் இப்பகுதியில் நடைபெற்று வருகின்றன., , \n\n"}
{"id": "422892", "url": "https://ta.wikipedia.org/wiki?curid=422892", "title": "களப்பால் அழகியநாத சுவாமி கோயில்", "text": "களப்பால் அழகியநாத சுவாமி கோயில்\n\nகளப்பால் அழகியநாத சுவாமி கோயில் திருவாரூர் மாவட்டத்தில் உள்ள களப்பால் என்னுமிடத்தில் உள்ள தேவார வைப்புத்தலமாகும். திருவிசைப்பா திருப்பல்லாண்டு திருத்தலங்களில் ஒன்று என்னும் பெருமையையுடையது. \n\nSection::::அமைவிடம்.\nதிருத்துறைப்பூண்டி-மன்னார்குடி சாலையில் 3 கிமீ அடுத்து மடப்புரம் உள்ளது. மடப்புரத்தின் இடப்புறம் வழியாக சென்றால் களப்பாலை அடையலாம். களப்பாலை கோயில் களப்பால் என்றும் அழைக்கின்றனர். \n\nSection::::இறைவன்,இறைவி.\nஇங்குள்ள இறைவன் அழகியநாத சுவாமி என்றும் ஆதித்தேச்சுரர் என்றும் அழைக்கப்படுகிறார். இறைவி பிரபா நாயகி ஆவார். களப்பால் கூற்றுவ நாயனார் அவதரித்த தலமாகும். \n\nSection::::பிற கோயில்கள்.\nஇவ்வூரில் கயிலாய நாதர் கோயிலும், ஆனைகாத்த பெருமாள் கோயிலும் உள்ளன. \n"}
{"id": "422893", "url": "https://ta.wikipedia.org/wiki?curid=422893", "title": "காட்டூர் சுந்தரேசுவரர் கோயில்", "text": "காட்டூர் சுந்தரேசுவரர் கோயில்\n\nகாட்டூர் சுந்தரேசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவாரூர்-கும்பகோணம் சாலையில் திருவாரூருக்கு 5 கிமீ தொலைவில் காட்டூர் உள்ளது. \n\nSection::::இறைவன்,இறைவி.\nஇங்குள்ள இறைவன் சுந்தரேசுவரர் ஆவார். இறைவி அபிராமியம்மை ஆவார். \n\nSection::::பிற சன்னதிகள்.\nதிருச்சுற்றில் சுப்பிரமணியர், பைரவர், சூரியன், விநாயகருக்கான சன்னதிகள் உள்ளன. இடது புறத்தில் இறைவி உள்ளார். \n"}
{"id": "422895", "url": "https://ta.wikipedia.org/wiki?curid=422895", "title": "குன்னியூர் விசுவநாதர் கோயில்", "text": "குன்னியூர் விசுவநாதர் கோயில்\n\nகுன்னியூர் விசுவநாதர் கோயில் திருவாரூர் மாவட்டத்தில் குன்னியூர் என்னுமிடத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவாரூர்-திருத்துறைப்பூண்டி சாலையில் 10 கிமீ தொலைவில் குன்னியூர் உள்ளது. இவ்வூரை குன்றியூர் என்றும் அழைக்கின்றனர். \n\nSection::::இறைவன்,இறைவி.\nஇங்குள்ள இறைவன் விசுவநாதர் ஆவார். இறைவி விசாலாட்சி ஆவார். \n\nSection::::பிற சன்னதிகள்.\nமுகப்பு வாயிலின் பக்கத்தில் பெருமாள் சன்னதி உள்ளது. \n"}
{"id": "422896", "url": "https://ta.wikipedia.org/wiki?curid=422896", "title": "வட கண்டம் தர்மபுரீசுவரர் கோயில்", "text": "வட கண்டம் தர்மபுரீசுவரர் கோயில்\n\nவட கண்டம் தர்மபுரீசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும்.\n\nSection::::அமைவிடம்.\nதிருவாரூர்-கும்பகோணம் சாலையில் திருவாரூரிலிருந்து 7 கிமீ வட கண்டம் உள்ளது. கோயில் உள்ள பகுதி தளிச்சாத்தங்குடி என்றழைக்கப்படுகிறது. \n\nSection::::இறைவன், இறைவி.\nஇங்குள்ள இறைவன் தர்மபுரீசுவரர் ஆவார். இறைவி சுவர்ணாம்பாள் ஆவார். \n\nSection::::பிற சன்னதிகள்.\nதிருச்சுற்றில் விநாயகர், சுப்பிரமணியர் சன்னதிகள் உள்ளன. கோஷ்டத்தில் தட்சிணாமூர்த்தி, லிங்கோத்பவர், பிரம்மா, துர்க்கை ஆகியோர் உள்ளனர். \n"}
{"id": "422898", "url": "https://ta.wikipedia.org/wiki?curid=422898", "title": "புதுக்குடி சுவேதாரண்யேசுவரர் கோயில்", "text": "புதுக்குடி சுவேதாரண்யேசுவரர் கோயில்\n\nபுதுக்குடி சுவேதாரண்யேசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nகும்பகோணம்-எரவாஞ்சேரி சாலையில், எரவாஞ்சேரிக்கு முன்பாக புதுக்குடி உள்ளது. புதுக்குடி என்னும் பெயரில் கும்பகோணம்-திருவாரூர் சாலையில் மற்றொரு ஊர் உள்ளதால் இவ்வூரை பதினெட்டு புதுக்குடி என்றழைக்கின்றனர்.\n\nSection::::இறைவன்,இறைவி.\nஇங்குள்ள இறைவன் சுவேதாரண்யேசுவரர் ஆவார். இறைவி ஆனந்தவல்லி ஆவார். \n\nSection::::பிற சன்னதிகள்.\nதிருச்சுற்றில் சுப்பிரமணியர், பைரவர், சூரியன், விநாயகருக்கான சன்னதிகள் உள்ளன. இடது புறத்தில் இறைவி உள்ளார். \n"}
{"id": "422899", "url": "https://ta.wikipedia.org/wiki?curid=422899", "title": "புலிவலம் தட்சிணகோகர்ணேசுவரர் கோயில்", "text": "புலிவலம் தட்சிணகோகர்ணேசுவரர் கோயில்\n\nபுலிவலம் தட்சிணகோகர்ணேசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவாரூர்-திருத்துறைப்பூண்டி சாலையில் திருவாரூரிலிருந்து 3 கிமீ தொலைவில் புலிவலம் உள்ளது. \n\nSection::::இறைவன்,இறைவி.\nஇங்குள்ள இறைவன் தட்சிணகோகர்ணேசுவரர் ஆவார். இறைவி ஆனந்தவல்லி ஆவார். \n\nSection::::பெருமாள் கோயிலை ஒட்டி கோயில்.\nசாலையின் ஓரத்தில் பெருமாள் கோயில் உள்ளது. அதன் மதிற்சுவரையொட்டி இக்கோயில் உள்ளது. \n"}
{"id": "422901", "url": "https://ta.wikipedia.org/wiki?curid=422901", "title": "மணக்கால் ஐயம்பேட்டை அகத்தீசுவரர் கோயில்", "text": "மணக்கால் ஐயம்பேட்டை அகத்தீசுவரர் கோயில்\n\nமணக்கால் ஐயம்பேட்டை அகத்தீசுவரர் கோயில் திருவாரூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nதிருவாரூர்-கும்பகோணம் சாலையில் 8 கிமீ தொலைவில் மணக்கால் பெயர்ப்பலகையுள்ளது. அதன் எதிர்ப்புறமாக இடப்புறம் பிரிவும் வழியில் கோயில் உள்ளது. \n\nSection::::இறைவன்,இறைவி.\nஇங்குள்ள இறைவன் அகத்தீசுவரர் ஆவார். இறைவி சௌந்தரநாயகி ஆவார். \n\nSection::::பிற சன்னதிகள்.\nமேற்கு நோக்கிய நிலையில் மூலவர் சன்னதி உள்ளது. இடது புறம் இறைவி சன்னதி உள்ளது. மண்டபத்தில் பைரவர், சனி, சந்திரன் ஆகியோர் உள்ளனர். \n"}
{"id": "422902", "url": "https://ta.wikipedia.org/wiki?curid=422902", "title": "வாலாஜா மசூதி", "text": "வாலாஜா மசூதி\n\nசென்னை திருவல்லிக்கேணியில் உள்ள ஜான்பஜார் (ஜாம் பஜார்)ரின் வாலாஜா சாலையில் இம் மசூதி அமைந்துள்ளது. இம்மசூதி 1795ஆம் ஆண்டு ஆற்காடு நவாப் - வாலாஜா குடும்பத்தினரால் நவாப் வாலாஜா இறந்த பிறகு அவர் நினைவாக‌ கட்டப்பட்டது. இன்றளவும் ஆற்காடு இளவரசர் முகம்மது அப்துல் அலி அவர்களின் மேற்பார்வையில் இயங்கி வருகின்றது. இது வாலாஜா பெரிய மசூதி என்றும் அப்பகுதி மக்களால் அழைக்கப்படுகிறது.\n"}
{"id": "422910", "url": "https://ta.wikipedia.org/wiki?curid=422910", "title": "கிரைக்கோ நீக்க வினை", "text": "கிரைக்கோ நீக்க வினை\n\nகிரைக்கோ நீக்க வினை (\"Grieco elimination\") என்பது ஓர் அலிபாட்டிக் முதனிலை ஆல்ககால் செலீனைடு உதவியால் நீக்க வினைக்கு உட்பட்டு விளிம்புநிலை ஆல்க்கீனாக மாறும் வினையைக் குறிக்கிறது . பால் கிரைக்கோ கண்டறிந்த காரணத்தால் வினைக்கு இப்பெயர் இடப்பட்டது.\nஆல்ககால் முதலில் எலக்ட்ரான் குறைந்த செலீனியத்தின் மீது உட்கருகவர் பதிலீட்டு வினையின் வழியாக ஆர்த்தோ-நைட்ரோபீனைல்செலீனோசயனேட்டு மற்றும் டிரைபியூட்டைல் பாசுப்பீனுடன் வினைபுரிந்து ஒரு செலீனைடு சேர்மமாக உருவாகிறது. இரண்டாவது படிநிலையில் செலீனைடு ஐதரசன் பெராக்சைடால் ஆக்சிசனேற்றப்பட்டு செலீனாக்சைடைக் கொடுக்கிறது. இக்கட்டமைப்பு சிதைவடைந்து ஒற்றை மூலக்கூற்று வினை வழிமுறையால் ( Ei நீக்க வினை வழிமுறை) ஆல்க்கீனாக மாறுகிறது. கோப் நீக்க வினையில் நிகழ்வது போல செலீனால் இவ்வினையில் நீக்கப்படுகிறது. தேனிசுசெப்சிகை டேக்சால் ஒட்டுமொத்த தொகுப்பு வினையில் கார்பன் வளையத்தை தொகுக்கும் வினையில் இவ்வினை பங்கேற்கிறது.\n\n"}
{"id": "422915", "url": "https://ta.wikipedia.org/wiki?curid=422915", "title": "உஸ்மான் சாலை", "text": "உஸ்மான் சாலை\n\nகான் பகதூர் முஹம்மது உஸ்மான் அவர்களின் நினைவாக இச்சாலைக்கு உஸ்மான் சாலை என பெயரிடப்பட்டது. சென்னை தியாகராய நகரின் பிரதான சாலைகளில் ஒன்றான இச்சாலையில் பல்வேறு பிரபல்யமான வணிக நிறுவனங்கள் இயங்கி வருகின்றன. இச்சாலை வடக்கு உஸ்மான் சாலை மற்றும் தெற்கு உஸ்மான சாலை என இரண்டு பகுதிகளாக குறிப்பிடப்படுகின்றது.\n\n"}
{"id": "422916", "url": "https://ta.wikipedia.org/wiki?curid=422916", "title": "யப்பானியத் திரைப்படம்", "text": "யப்பானியத் திரைப்படம்\n\nSection::::வரலாறு.\nSection::::ஊமைப்படக் காலம்.\nதாமசு எடிசன் 1894 இல் அமெரிக்காவில் வணிகவியலாக வெற்ரிகரமாக காட்டிய இயங்குபடம், யப்பானில் 1896 நவம்பரில் காட்டப்பட்டது. உயிர்ப்புப் படமும் உலூமியேர் உடன்பிறப்புகளின் திரைப்படமும் (Cinematograph) யப்பானில் முதலில் 1897 இல் காட்டப்பட்டன. இவை இனபாட்டா கட்சுதாரோவால் காட்டப்பட்டன. யப்பானில் முதைல் திரைப்படம் எடுத்தவர்கள் உலூமியேர் ஒளிப்படத் தொழிலாளர்களாகும். கென்ட்டோ எனும் மாயவிளக்கு படமெடுப்புக் கலையில் வல்லவர்களாகிய யப்பானியர்களுக்கு இந்த இயங்குபட முறை முற்றிலும் புதியதல்ல எனலாம். முதல் யப்பானியத் திரைப்படம் 1897 இல் டோக்கியோ நகரின் இயல்காட்சிகளை வெற்றிகரமாக எடுத்துக் காட்டியது.\n\nயப்பான் 1898 இல் சில பேய்ப்படங்களை எடுத்தது. இவற்றில் சிரோ அசுனோவின் குறும்படங்களாகிய \"பேக் யிழோ (Bake Jizo)\" (Jizo the Spook / 化け地蔵), \"[[சினின் நோ சோசேய் (Shinin no sosei) \" (சடலப் புத்துயிர்ப்பு) ஆகியன அடங்கும். முதல் ஆவணப்படம் 1899 ஜூனில் \" கெய்சா நோ தியோதோரி (Geisha no teodori)\" (芸者の手踊り) எனும் குறும்படம் எடுக்கப்பட்டது. திசுனேகிச்சி சிபாட்டா பல தொடக்க காலத் திரைப்படங்களை எடுத்தார். இவற்றில் 1899 இல் இரண்டு பெயர்பெற்ற நடிகரை வைத்து, நன்கு அறிமுகமாகிய காபுகி நாடகத்தின் காட்சியைக் கொண்ட \"மோமியிகாரி\" எனும் திரைப்படமும் அடங்கும். இது 1899 இல் பெரும்புகழை ஈட்டியது. தொடக்க காலத் திரைப்படங்கள் காபுகி, புன்றாகு ஆகிய மரபு நாடக அரங்கு வடிவத்தில் அமைந்தன.\n\nஇருபதாம் நூற்றாண்டின் விடியலில் யப்பானியத் திரையரங்குகள் கதைசொல்ல பென்ழ்சிக்களை வாடகைக்கு அமர்த்தின. இவரகள் மரபுவழிக் கதைசொல்லிகளாவர். இவர்கள் திரையருகே அமர்ந்து உம்மைப்படங்களின் கதைகளை எடுத்துரைத்தனர்ரிவர்கள் காபுகி, யோரூரி, கோதான், அரங்கு உரையாளர், வாய்மொழி கதைசொல்லிகள் ஆகிய மரபான கதைசொல்லிகளின் வழித்தோன்றல்கள் ஆவர் . மேற்கத்தியத் திரைப்படங்களைக் காட்டும்போது இவர்களின் எடுத்துரைப்புகளோடு இசையும் கூடுதலாக அமைவதுண்டு. பிறகு 1930 களில் பேசும்படங்கள் உருவாகியதும், பென்ழ்சி போன்ற கதைசொல்லிகளின் பங்களிப்பு தேவைப்படவில்லை.\n\nயப்பானியத் திரைப்பட முன்னோடி இயக்குநராகிய சோழோ மகினோ தன் திரைவாழ்க்கையை 1908 இல் யாகோட்டா சொகாய்க்காக \"கொன்னோயி காசன் (Honnōji gassen)\" (本能寺合戦) எனும் திரைப்படத்தில் தொடங்கினார். சோழோ மட்சுனசுகி ஒனியே எனும் முந்தைய காபுகி நடிகரைத் தன் படங்களில் நடிக்க தேர்வு செய்தார்ரொனியே யப்பானிய முதல் திரைப்பட நடிகரானார்; இவர் 1909 இல் இருந்து 1926 வரை 1000 குறும்படங்களில் நடித்தார்.ஈவர்கள் இருவரும் \"இடைகெக்கி (idaigeki)\" எனும் வகைத் திரைப்பட வடிவத்தை உருவாக்கினர். இதே கால கட்டத்தில் தோக்கிகிக்கோ பரவலாக சிறந்த காதல்நய நடிகராக ஏற்கப்பட்டார்.\n\nயப்பானியத் திரைப்படங்களில் முதலில் நடன மங்கையாகவும் நடிகையாகவும் தோகுக்கோ நாகை தகாகி நடித்தார்; இவர் 1911 இல் இருந்து 1914 வரை அமெரிக்கத் திரைப்படக் குழுமமாகிய தானவுசர் குழுமத்துக்கு நான்கு குறும்படங்களில் நடித்தார்.\n\n[[File:Sessue Hayakawa 1918.jpg|thumb|left|150px| கிந்தாரோ அயகாவா, 1910 களில் இருந்து 1920 கள் வரை ஆலிவுட்டில் பேசபடங்களில் நடித்த சிறந்த பெருநடிகரில் ஒருவர்.]]\n\nயப்பானியத் திரைப்படங்களின் திறனாய்வு 1910 களில்தான் அறிவாளிகளிடைவளரலானது. பிறகு இது யப்பானியத் திரைப்படத் திறனாய்வு இயக்கமாக வளர்ந்தது. முதல் திரைப்பட இதழான \"கத்சுதோ சாழ்சிங்கை (Katsudō shashinkai)\" (1909 இல் தோன்றியது) போன்றவற்றில் இத்திறனாய்வுகள் வெளியாகின. யாசுனோசுகி கோந்தா 1914 இல் ஒரு முழுநீலத் திரைப்படத் திறனாய்வு நூலை எழுதி வெளியிட்டார். எனினும், பல திறனாய்வாளர்கள் நிக்காத்சு, தென்காத்சு போன்ற கலைக்கூடங்களின் பணியைத் தூய்மையாக்குவதிலேயே கவனத்தைக் குவித்தனர்.. இவர்கள் பென்ழ்சிகளைப் பயன்படுத்தும் மரபு அரங்கியல் கூறுகளான காபுகி, சின்பா வகைமைகளை பயன்படுத்துவதைக் கண்டித்து, கதைகளைக் கூறுவதற்குப் புதிய திரைப்பட நுட்பங்களைப் பயன்கொள்ளுமாறு வற்புறுத்தினர். இது பின்னர் தூய திரைப்பட இயக்கம் எனப் பெயரிடப்பட்டது. தூய திரைப்பட இயக்கம் கெந்தைகெக்கி வடிவத்தையும் திரைப்பட உரையாடலையும் வென்றெடுத்தது.\n\nSection::::மேலும் காண்க.\n[[தைவானியத் திரைப்படம்]]\n\n[[சீனத் திரைப்படம்]]\n\n[[ஆங்காங் திரைப்படம்]]\n\n[[கிழக்காசியத் திரைப்படம்]]\n\n\n\nSection::::வெளி இணைப்புகள்.\n[[பகுப்பு:யப்பானியத் திரைப்படங்கள்| ]]\n[[பகுப்பு:கிழக்காசியத் திரைப்படங்கள்]]\n[[பகுப்பு:ஆசியத் திரைப்படங்கள்]]"}
{"id": "422919", "url": "https://ta.wikipedia.org/wiki?curid=422919", "title": "பாக்கித்தான் உச்ச நீதிமன்ற நூலகம்", "text": "பாக்கித்தான் உச்ச நீதிமன்ற நூலகம்\n\nபாக்கித்தான் உச்ச நீதிமன்ற நூலகம் (\"Library of the Supreme Court of Pakistan\") ஒர் அதிகாரப்பூர்வமான நூலகமாகும் . பாக்கித்தான் உச்ச நீதிமன்றத்தின் முக்கிய ஆராய்ச்சிகள் இங்கு மேற்கொள்ளப்படுகின்றன. மற்றும் இந்நூலகத்தில் பல்வேறு குறிப்புதவி நூல்கள் சேகரித்து வைக்கப்பட்டுள்ளன. உச்ச நீதிமன்றத்தின் நீதித்துறை வளாகத்தில் பாக்கித்தான் உச்ச நீதிமன்ற நூலகம் அமைந்துள்ளது. இது தேசிய சட்ட நூலகத்தின் புகலிடமாகவும் பட்டியலிடப்பட்டுள்ளது . \n\n"}
{"id": "422923", "url": "https://ta.wikipedia.org/wiki?curid=422923", "title": "ஏ. கே. ஜி. அகமது தம்பி மரைக்காயர்", "text": "ஏ. கே. ஜி. அகமது தம்பி மரைக்காயர்\n\nகான் பகதூர் ‘ஸர்’ அஹ்மத் தம்பி மரைக்காயர் 1878ஆம் ஆண்டு தமிழ் நாட்டின் நாகப்பட்டினம் மாவட்டத்தில் பிறந்தார். இவரது தந்தையான \"குலாம் முஹ்யித்தீன் மரைக்காயர்\" பெரும் வணிகரும், நிலச்சுவாந்தாரும் ஆவார். சென்னை மாகாண முதல் சட்டசபைக்கு நேரடி தேர்தலில் 1913ஆம் ஆண்டு முதல் 1920ஆம் ஆண்டு வரை தேர்ந்தெடுக்கப்பட்ட சட்டமன்ற உறுப்பினராவார். மேலும் சென்னை மாகாண சென்னை மாகாண முதல் சட்டசபைக்கு நேரடி தேர்தலில் தேர்ந்தெடுக்கப்பட்ட முதல் முஸ்லிம் சட்ட மன்ற உறுப்பினரரும் இவரே.,\n"}
{"id": "422930", "url": "https://ta.wikipedia.org/wiki?curid=422930", "title": "கான் பகதூர் முஹம்மது உஸ்மான்", "text": "கான் பகதூர் முஹம்மது உஸ்மான்\n\nகான் பகதூர் \"சர் \"முஹம்மது உஸ்மான் (Mohammad Usman of Madras ') (1884 – 1 January 1960) தஞ்சாவூரின் செல்வ செழிப்புமிக்க குடும்பத்தில் முஹம்மது யாகூப் என்பவருக்கு மகனாக பிறந்தார். சென்னை கிறித்துவக் கல்லூரியில் பயின்ற இவர், தென்னிந்திய நல உரிமைச் சங்கம் என பரவலாக அறியப்பட்ட நீதிக்கட்சியில்இணைந்து செயல்பட துவங்கினார். பொபிலி அரசர் முதல்வராக இருந்தபோது இவர் ஆளுனராக இருந்தார். யுனானிமருத்துவத்தில் திறமையான மருத்துவராகவும் இருந்தார். இவரின் நினைவாக சென்னை தியாகராய நகரின் முக்கிய சாலைக்கு உஸ்மான் சாலை என பெயரிடப்பட்டுள்ளது.\n"}
{"id": "422934", "url": "https://ta.wikipedia.org/wiki?curid=422934", "title": "அசோகேன்", "text": "அசோகேன்\n\nஅசோகேன் (\"Azocane\") என்பது C7H15N என்ற மூலக்கூற்று வாய்ப்பாட்டைக் கொண்ட ஒரு பல்லின வளையக் கரிம வேதியியல் சேர்மமாகும். இச்சேர்மத்தில் நிறைவுற்ற எட்டு உறுப்பினர்களைக் கொண்ட வளையம் உள்ளது. ஒற்றை ஐதரசன் அணுவுடன் ஏழு கார்பன் அணுக்களும் ஒரு நைட்ரசன் அணுவும் இணைந்துள்ளன. அசோகேன் ஒத்த முழுமையான நிறைவுறா இனச்சேர்மம் அசோசின் ஆகும். அசோகேனுடை பயன்பாடுகள் மிகக் குறைவானவையாக இருந்தாலும் குவானெத்திடின் மற்றும் துரோசிமின் இரண்டும் இதற்கு எடுத்துக்காட்டுகளாகும். \n"}
{"id": "422945", "url": "https://ta.wikipedia.org/wiki?curid=422945", "title": "பாட்டெக் மக்கள்", "text": "பாட்டெக் மக்கள்\n\nபாட்டெக் மக்கள் (Batek people), மலேசியத் தீவக்குறைப் பகுதியின் மழைக்காடுகளில் வாழும் உள்ளூர் மக்கள் ஆவர். 2000 ஆம் ஆண்டுக் கணக்கெடுப்பின்படி இவர்களது மொத்த எண்ணிக்கை 1,519. இவர்களது தாயகப் பகுதிகளுக்குள் ஏற்பட்ட ஊடுருவல்களினால் இவர்கள் பெரும்பாலும் தமன் நெகாரா தேசியப் பூங்காப் பகுதிகளுக்கு உள்ளேயே வாழ்கின்றனர். இம்மக்கள் நாடோடி வேட்டுவரும், உணவு சேகரிப்பவர்களும் என்பதால், இவர்களது வாழிடங்கள் குறித்த வாழிட எல்லைகளுக்குள் மாறிக்கொண்டு இருக்கின்றன.\n\nமலாய் மொழியில் 'தொடக்க மக்கள்' எனப் பொருள்படும் 'ஒராங் அசுலி' என்னும் சொல்லால் இம்மக்கள் பொதுவாகக் குறிப்பிடப்படுகின்றனர். இது அவர்கள் பரந்த இனக்குழுத் தொகுதியின் ஒரு பகுதியாக உள்ளதைக் குறிக்கின்றது. தென்கிழக்காசியாவின் தீவுகளில் இருந்து படகுகள் மூலம் வந்து குடியேறிய ஆசுத்திரோனீசிய மொழிகளைப் பேசிய மக்கள் இப்பெயரை முதலில் பயன்படுத்தி இருக்கலாம். நாடுகாண் பயணியும், இயற்கை ஆர்வலரும், உருசியாவைச் சேர்ந்தவருமாகிய நிக்கொலாய் மிக்லுக்கோ-மாக்லாய் என்பவர் 1878 இல் எழுதியதே ஐரோப்பியரின் இம்மக்களைப் பற்றிய முதல் பதிவாக உள்ளது.\n\nஏறத்தாழ 1970 வரை தீவக்குறை மலேசியாவின் உட்பகுதிகள் அணுகுவதற்குக் கடினமாக இருந்ததால், மரம் வெட்டும் நடவடிக்கைகள் அப்பகுதிகளில் குறைவாகவே இருந்தன. இதனால், இப்பகுதி முழுவதும் பாட்டெக் மக்கள் பரந்து வாழ்ந்தனர். இப்போது அப்பகுதிகளில் மரம் வெட்டும் செயற்பாடுகளுக்கு வசதிகள் ஏற்பட்டுள்ளதால், பாட்டெக் மக்கள் தமன் நெகாரா தேசியப் பூங்காப் பகுதிக்குள்ளும் அதைச் சூழவுள்ள சில பகுதிகளிலும் முடங்கியுள்ளனர். \n\nSection::::மக்கள்தொகை.\nமலேசியாவில் பாட்டெக் மக்கள்தொகை இயங்கியல்:-\nSection::::மொழி.\nபாட்டெக் மொழி, பரந்த மொன்-கெமெர் மொழிக் குடும்பத்தின் ஒரு பகுதியாகிய அசுலிய மொழிகளின் துணைக் கிளையான கிழக்கத்திய யகாய் மொழிகளைச் சேர்ந்தது. மின்டில், யகாய் என்பன பாட்டெக்குக்கு மிக நெருங்கிய மொழிகள். பிற அசுலிய மொழிகளுக்கு இது தூரத்து உறவு. இது ஒரு சிறிய மொழி என்றபோதும், இதற்கு தெக், இகா, டெக், நோங் ஆகிய கிளைமொழிகள் உள்ளன. இவற்றுள் கடைசி இரு மொழிகளும் தனி மொழிகளாகக் கருதக்கூடிய அளவுக்கு வேற்பட்டுக் காணப்படுகின்றன. பாட்டெக் பெரும்பாலும் ஒரு பேச்சு மொழியாகவே உள்ளது. மிகக் குறைவான எழுத்துமூலப் பதிவுகளே உள்ளன. தற்காலத்தில் இது மாற்ரம் செய்யப்பட்ட இலத்தீன் எழுத்துக்களில் எழுதப்படுகின்றது.\n\nSection::::வாழ்க்கை முறை.\nபாட்டெக்குகள் கூடாரங்கள் அல்லது படற்கூரை வாழிடங்களில் குடும்பக் குழுக்களாக வாழ்கின்றனர். ஓரிடத்தில் 10 குடும்பங்கள் வரை சேர்ந்து வாழ்கின்றனர். இவ்வாறான ஒவ்வொரு தங்குமிடத்தையும் சுற்றியுள்ள பகுதிகள் அங்கு வாழ்பவர்களின் கட்டுப்பாட்டில் இருக்கும். பாட்டெக் மக்களிடையே தனியார் நில உடைமைக் கருத்துரு இல்லாததால், ஒவ்வொரு குழுவும் தனது கட்டுப்பாட்டில் இருக்கும் நிலத்தின் உடைமையாளராக அல்லாமல், பாதுகாவலராகவே செயற்படும். அத்துடன், இவர்கள் நாடோடிகள் ஆதலால், ஒரு குறித்த இடத்தில் காட்டுத் தாவர வளங்கள் குறையும்போது அவர்கள் தமது வாழிடப் பகுதிக்குள் அடங்கும் இன்னொரு இடத்துக்குச் சென்றுவிடுவர்.\n\nபாட்டெக் பொருளாதாரம் மிகவும் சிக்கலானது. அங்கே நிலம் போன்ற சிலவற்றை எவரும் உடைமையாகக் கொள்ளும் உரிமை இல்லை. வேறு சிலவற்றை உடைமை கொள்ளக்கூடிய உரிமை இருந்தாலும், சமூக நெறிமுறைகளின்படி அவற்றை ஏனையவர்களுடன் பகிர்ந்துகொள்ள வேண்டும். மேய்ச்சல் மூலமாகக் கிடைக்கும் உணவு இத்தகையது. ஆண்கள் பயன்படுத்தும் ஊதுகணைக் குழல், பெண்களின் சீப்பு போன்றவை தனியாள் உடைமையாகக் கொள்ளத் தக்கவை. \n\nபாட்டெக் சமூகம் அமைதி வழியைக் கடைப்பிடிப்பது. குழுவின் ஒரு உறுப்பினர் அக்குழுவின் இன்னொரு உறுப்பினருடன் முரண்பட்டால் அவர்கள் அவ்விடயத்தைத் தனிப்பட்ட முறையில் பேசித் தீர்க்க முயற்சி செய்வர். இம்முறையில் பிரச்சினை தீராவிட்டால், அக்குழுவில் உள்ள ஏனையோரின் கருத்துக்களை அறிந்துகொள்வதற்காக, இருவரும் தத்தமது வாதங்களைப் பொதுவாக முன்வைப்பர். இச்சமூகத்தில் வயதுவந்த எல்லோரும் சமமானவர்கள் ஆதலால், தலைமைப் பதவியோ, நீதி முறைமையோ இங்கே கிடையாது. எனவே மேற்கூறிய இரண்டு வழிகளிலும் பிரச்சினை தீராவிட்டால், சம்பந்தப்பட்ட ஒருவரோ அல்லது இருவருமோ பிரச்சினை தணியும்வரை குழுவிலிருந்து விலகியிருப்பர்.\n"}
{"id": "422948", "url": "https://ta.wikipedia.org/wiki?curid=422948", "title": "பாபு பயணிகள் இரயில்", "text": "பாபு பயணிகள் இரயில்\n\nபாபு பயணிகள் இரயில் (\"Babu Passenger\") லாகூருக்கும் வாசிராபாத்துக்கும் இடையில் செல்லும் பயணிகள் இரயில் ஆகும். பாக்கித்தான் இரயில்வே நிர்வாகம் இந்த பயணிகள் இரயிலை இயக்குகிறது. இரு நகரங்களுக்கிடையிலான 103 கிலோமீட்டர் (64 மைல்) தொலைவை இந்த இரயில் தோராயமாக 2 மணி 5 நிமிடங்களில் கடக்கிறது. பாக்கித்தானின் பிரதானமான இரயில் வழித்தடங்களில் ஒன்றான கராச்சி-பெசாவர் இரயில் பாதையின் நீட்சிப் பாதையில் பாபு பயணிகள் இரயில் பயணம் செய்கிறது. \n\nSection::::பாதை.\nகராச்சி-பெசாவர் இரயில் பாதையில் லாகூர்-வாசிராபாத் நகரங்களுக்கு இடையில் உள்ள பாதை.\n\n\nSection::::வசதிகள்.\nபடுக்கை வசதிகளுடன் சிக்கனக் கட்டணச் சேவையாக இப்பயணிகள் இரயில் இயக்கப்படுகிறது .\n"}
{"id": "422949", "url": "https://ta.wikipedia.org/wiki?curid=422949", "title": "பாதர் விரைவு இரயில்", "text": "பாதர் விரைவு இரயில்\n\nபாதர் விரைவு இரயில் (\"Badar Express\") லாகூருக்கும் பைசலாபாத்துக்கும் இடையில் செல்லும் பயணிகள் இரயில் ஆகும். பாக்கித்தான் இரயில்வே நிர்வாகம் இந்த பயணிகள் இரயிலை இயக்குகிறது. இரு நகரங்களுக்கிடையிலான 140 கிலோமீட்டர் (87மைல்) தொலைவை இந்த இரயில் தோராயமாக 2 மணி 15 நிமிடங்களில் கடக்கிறது. பாக்கித்தானின் பிரதானமான இரயில் வழித்தடங்களில் ஒன்றான கராச்சி-பெசாவர் இரயில் பாதை, சாக்தாரா பாக் – சாங்லா மலை கிளைப்பாதை, கானேவால்-வாசிராபாத் நீட்சிப் பாதைகளில் பாதர் விரைவு இரயில் பயணம் செய்கிறது. \n\n\n\nSection::::வசதிகள்.\nசிக்கனக் கட்டணச் சேவையாக இப்பயணிகள் இரயில் இயக்கப்படுகிறது >.\n"}
{"id": "422955", "url": "https://ta.wikipedia.org/wiki?curid=422955", "title": "வசந்தி தேவி", "text": "வசந்தி தேவி\n\nவசந்தி தேவி (Basanti Devi) (23 மாா்ச் 1880-1974) ஒரு இந்திய விடுதலைப் போராட்ட வீராங்கனை. இவா் சுதந்திரப் போரில் தீவிர செயல்வீரராக இருந்த சித்தரஞ்சன் தாஸ் அவா்களின் துணைவியா் ஆவாா். இவரது கணவா் தாஸ் 1921ல் சிறைப்பட்ட பிறகும், கணவா் 1925 ஆம் ஆண்டு இறந்த பின்பும் நாட்டு விடுதலைக்காக பல போராட்டங்களில் பங்கெடுத்தாா். விடுதலைக்குப் பின்னா் தீவிர சமூக சேவை ஆற்றி வந்துள்ளாா். 1973 ஆம் ஆண்டு இவருக்கு இந்திய அரசு பத்ம விபூசண் விருது வழங்கி பெருமை சோ்த்தது.\n\nSection::::வாழ்க்கையும் செயல்பாடும்.\nபிரித்தானிய ஆட்சியின் போது அஸ்ஸாம் அரசில் திவானாக இருந்த பாரதநாத் ஹால்தா் என்பவருக்கு 1880 ஆம் ஆண்டு மாா்ச் 23 ஆம் நாளன்று மகளாகப் பிறந்தாா். கல்கத்தா நகரம் “லோரொட்டோ” ஹவுசில் படித்த வசந்தி தமது 17 ஆவது வயதில் சித்தரஞ்சன் தாஸை மணம் புரிந்தாா். இவா்களுக்கு மூன்று குழந்தைகள் பிறந்தன.\n\nஇவா் கணவரைத் தொடா்ந்து 1920 ஆம் ஆண்டு நாகபுரியில் நடைபெற்ற இந்திய தேசிய காங்கிரஸ் மாநாட்டில் பங்கேற்றதுடன் ஒத்துழையாமை இயக்கம், காலிபட் இயக்கம் போன்ற விடுதலைப் போராட்டங்களில் பங்கேற்றாா். பெண் வீராங்கனைகளுக்குப் பயிற்சி அளிப்பதற்காக தம் கணவரின் சகோதரிகளான ஊா்மிளா தேவி, சுனிதா தேவி ஆகியோருடன் இணைந்து “நாரி கா்மா மந்திா்” என்னும் பெண்கள் பயிற்சி நிலையத்தை 1921 ஆம் ஆண்டு நிறுவினாா். திலகா் சுயாட்சி நிதிக்காக 1920-21 ஆம் ஆண்டு ஜல்பாய்குரி என்னும் பகுதியிலிருந்து தங்க நகைகளையும் 2000 தங்க காசுகளையும் நிதியாகப் பெறுவதற்கு காரணமாக இருந்தாா். 1921 ஆம் ஆண்டு ஒத்துழையாமை இயக்கத்தை இந்திய தேசிய காங்கிரஸ் அறிவித்த போது அந்நிய நாட்டுப் பொருள்களைத் தவிா்க்கவும், வேலை நிறுத்தம் செய்யவும் வேண்டுகோள் விடுத்தது. கல்கத்தா நகர வீதிகளில் ஐந்து தன்னாா்வத் தொண்டா் கொண்ட குழு கதராடையையும் கைத்தறி ஆடைகளையும் விற்று வந்தது. கல்கத்தா நகரில் சித்தரஞ்சன் தாஸ் தலைமையேற்று நடத்திய இந்த இயக்கத்தில் வசந்தியும் ஒரு குழுவில் இணைந்து பணியாற்றினாா். சுபாஸ் சந்திரபோஸ் எதிா்ப்பினையும் மீறி வசந்தி தேவி தெருக்களில் இறங்கி செயல்பட்டாா். இதனால் பிரித்தானிய அரசு இவரைக் கைது செய்தது.\n\nநள்ளிரவில் வசந்தி தேவி விடுதலை செய்யப்பட்டாலும் இவரது கைது, போராட்டம் வலுக்கக் காரணமாக இருந்தது. கல்கத்தா நகரின் இரண்டு சிறைச்சாலைகளும் தொண்டா்களால் நிரம்பி வழிந்ததால் சிறப்பு முகாம்களை அரசு ஏற்படுத்த வேண்டியிருந்தது. 1921 ஆம் ஆண்டு டிசம்பா் 10 ஆம் நாள் பிரித்தானிய அரசு தாஸ் அவா்களையும் போஸ் அவா்களையும் கைது செய்தது. பிரித்தானிய அரசால் 11 முறை கைது செய்யப்பட்ட போசிற்கு இதுவே முதல் கைது ஆகும். தாஸ் கைது செய்யப்பட்ட பின் “வங்காளா் கதா” (வங்காளத்தின் கதை) என்னும் அவருடைய பத்திரிக்கைக்கு வசந்தி தேவி பொறுப்பேற்றுக் கொண்டாா். 1921-22 ஆம் ஆண்டு வங்காள பிரதேச காங்கிரஸின் தலைவராகவும் வசந்தி பொறுப்பேற்றுக் கொண்டாா். 1922 ஆம் ஆண்டு ஏப்ரல் மாதம் நடந்த சிட்டகாங்க் மாநாட்டில் அடிமட்டத்திலிருந்து போராட்டங்களை நடத்த வேண்டும் என்று வலியுறுத்தினாா். நாடு முழுவதும் பயணம் செய்து வசந்தி இந்திய கலை, கலாச்சாரம் பண்பாடு ஆகியவை பாதுகாக்கப்பட வேண்டும் என்றும், இதுதான் காலனி ஆதிக்கத்திற்கு சிறந்த மாற்று என்றும் வலியுறுத்தினாா்.\n\nசுபாஸ் சந்திர போஸிற்கு தாஸ்தான் வழிகாட்டியாக இருந்தவா். 1925 ஆம் ஆண்டு தாசின் மறைவிற்குப் பின் வசந்தியிடம் போஸ் ஆலோசனை கேட்டு வந்தாா். போஸ் வசந்தி தேவியைத் தன் வளா்ப்புத் தாயாக கருதிவந்துள்ளாா். போஸின் வாழ்வில் தாக்கத்தை ஏற்படுத்திய நான்கு பெண்களுள் வசந்தியும் ஒருவா். மற்ற மூவரும் பிரபாவதி என்னும் போஸின் தாயும், பிபாவதி என்னும் சரத் சந்திர தாஸின் மனைவியும் மற்றும் எமிலி ஸ்கினிக் என்னும் போஸின் மனைவியும் ஆவா்.\n\n1947ல் நாட்டு விடுதலைக்குப் பின்னா் வசந்தி தேவி தமது சமூகப் பணிகளில் தொடா்ந்து ஈடுபட்டு வந்தாா். கல்கத்தா நகரில் 1959 ஆம் ஆண்டு அரசால் துவங்கப்பட்ட முதல் அரசு கல்லூரிக்கு வசந்தி தேவியின் பெயா் சூட்டப்பட்டுள்ளது. 1973 ஆம் ஆண்டு இந்தியக் குடிமக்களுக்கான இரண்டாவது உயரிய விருதான பத்ம விபூசண் விருதை இந்திய அரசு வழங்கி இவருக்குப் பெருமை சோ்த்தது.\n"}
{"id": "422959", "url": "https://ta.wikipedia.org/wiki?curid=422959", "title": "ருமான் ரயீஸ்", "text": "ருமான் ரயீஸ்\n\nருமான் ரயீஸ் (Rumman Raees (பிறப்பு: 18 அக்டோபர், 1991) பாக்கித்தான் துடுப்பாட்ட அணி வீரர் ஆவார் . இவர் பாக்கித்தான் அணிக்காக தேர்வுத் துடுப்பாட்டம், பன்னாட்டு இருபது20, ஒருநாள் பன்னாட்டுத் துடுப்பாட்டப் போட்டிகளில் விளையாடி வருகிறார். வலதுகை மட்டையாளரான இவர் இடதுகை மித வேகப் பந்து வீச்சாளர் ஆவார். இவர் 23 வயதிற்கு உட்பட்ட பாக்கித்தான் அணி\"யுனைட்டட் வங்கி லிமிடட், இஸ்லாமாபாத் யுனைட்டட், கராச்சி புளூஸ், கராச்சி டால்பின்ஸ், கராச்சி செப்ராஸ் மற்றும் தொரந்தோ நேஷனல்ஸ்\" ஆகிய அணிகளுக்காக உள்ளூர்ப் போட்டிகளில் விளையாடி வருகிறார். ஆகஸ்டு 2018 இல் பாக்கிஸ்தான் துடுப்பாட்ட வாரியம் இவர் உட்பட முப்பத்து மூன்று வீரர்களுக்கு 2018-19 ஆம் ஆண்டிற்கான மத்திய ஒப்பந்த விருதினை வழங்கியது.\n\nSection::::உள்ளூர்ப் போட்டிகள்.\nஅக்டோபர் 2017 இல் குவைத் -இ -அசாம் கோப்பைக்கான முதல் தரத் துடுப்பாட்டத் தொடரில் இவர் யுனைட்டட் வங்கி லிமிடட் அணிக்காக விளையாடினார். லாகூர் ஒயிட்ஸ் அணிக்கு எதிரான போட்டியின் இரண்டாவது ஆட்டப் பகுதியில் 25 ஓட்டங்களை விட்டுக் கொடுத்து ஒன்பது இலக்குகளைக் கைப்பற்றினார். பாக்கித்தான் முதல் தரத் துடுப்பாட்டப் போட்டிகளின் சிறந்த பந்துவீச்சில் இவர் இரண்டாவது இடம் பிடித்தார். 2018 ஆம் ஆண்டில் \"குளோபல் இருபது20 கனடா\" தொடரின் முதலாம் ஆண்டு போட்டிகள் நடைபெற்றது. சூலை 3 இல் இந்தத் தொடரில் இவர் \"தொரந்தோ நேஷனல்ஸ் அணிக்காக\" விளையாடினார்.\n\nSection::::சர்வதேச போட்டிகள்.\nSection::::பன்னாட்டு இருபது20.\n2016 ஆம் ஆண்டு நடைபெற்ற ஐசிசி பன்னாட்டு இருபது20 கோப்பைக்கான தொடரில் பாக்கித்தான் அணியின் சார்பாக விளையாடுவதற்காக இவர் தேர்வானார். ஆனால் காலில் ஏற்பட்ட காயம் காரணமாக இவர் அந்தத் தொடரில் விளையாடவில்லை. 2016 ஆம் ஆண்டில் பாக்கித்தான் மற்றும் மேற்கிந்தியத் தீவுகள் அணி அபு தாபியில் சுற்றுப்பயணம் செய்து விளையாடியது. செப்டமபர் 27 இல் அபுதாபியில் மேற்கிந்தியத் தீவுகள் துடுப்பாட்ட அணிக்கு எதிராக நடைபெற்ற போட்டியில் இவர் அறிமுகமானார். .பின் பந்துவீச்சில் 3 ஓவர்கள் வீசி 10 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. இந்தப் போட்டியில் பாக்கித்தான் அணி எட்டு இலக்குளால் வெற்றி பெற்றது.\n\n2018 ஆம் ஆண்டில் பாக்கித்தான் அணி நியூசிலாந்தில் சுற்றுப்பயணம் செய்து விளையாடியது.சனவரி 28 இல் \"மவுண்ட் மனுகானி\" யில் நியூசிலாந்துத் துடுப்பாட்ட அணிக்கு எதிராக நடைபெற்ற போட்டியில் .பின் பந்துவீச்சில் 4 ஓவர்கள் வீசி 41 ஓட்டங்களை விட்டுக் கொடுத்து ஓர் இலக்கினைக் கைப்பற்றினார். இந்தப் போட்டியில் பாக்கித்தான் அணி 18 ஓட்டங்களால் வெற்றி பெற்றது\n\nSection::::ஒருநாள் போட்டிகள்.\n2017 ஆம் ஆண்டு நடைபெற்ற ஐசிசி வாகையாளர் கோப்பைத் தொடரில் இவருக்கு வாய்ப்பு வழங்கப்படவில்லை. ஆனால் வகாப் ரியாசுக்கு காயம் ஏற்பட்டதால் இவருக்கு அணியில் இடம் கிடைத்தது. 2011 ஆம் ஆண்டில் சூன் 14 இல் \"கார்டிஃபில்\" இங்கிலாந்துத் துடுப்பாட்ட அணிக்கு எதிராக நடைபெற்ற போட்டியில் இவர் அறிமுகமானார். முகமது ஆமிருக்கு காயம் ஏற்பட்டதால் இவருக்கு இந்த வாய்ப்பு வழங்கப்பட்டது..பின் பந்துவீச்சில் 9 ஓவர்கள் வீசி 44 ஓட்டங்களை விட்டுக் கொடுத்து 2 இலக்கினைக் கைப்பற்றினார். துவக்க வீரர் அலெக்ஸ் ஹேல்ஸ்சின் இலக்கினை இவர் வீழ்த்தினார். இந்தப் போட்டியில் பாக்கித்தான் அணி ஒன்பது இலக்குகளால் வெற்றி பெற்றது.\n"}
{"id": "422960", "url": "https://ta.wikipedia.org/wiki?curid=422960", "title": "வடக்கூர் கைலாசநாதர் கோயில்", "text": "வடக்கூர் கைலாசநாதர் கோயில்\n\nவடக்கூர் கைலாசநாதர் கோயில் புதுக்கோட்டை மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nஆவுடையார் கோயிலை அடுத்துள்ள வடக்கூரில் அமைந்துள்ளது. இக்கோயில் ஆதி கைலாசநாதர் கோயில் என்றும் அழைக்கப்படுகிறது. \n\nSection::::இறைவன்,இறைவி.\nஇங்குள்ள இறைவன் ஆதி கைலாசநாதர் (ஆதி கயிலாதநாதர்) ஆவார். இறைவி சிவகாமியம்மை ஆவார். \n\nSection::::பிற சன்னதிகள்.\nதிருச்சுற்றில் வலம்புரி விநாயகர், வள்ளி தெய்வானையுடன் முருகர், பைரவர், ஆஞ்சநேயர், சூரியன், சந்திரன் ஆகியோருக்கான சன்னதிகள் உள்ளன. இறைவி சன்னதி வெளியில் தனியாக உள்ளது. \n"}
{"id": "422961", "url": "https://ta.wikipedia.org/wiki?curid=422961", "title": "பேறையூர் தேவநாதசுவாமி கோயில்", "text": "பேறையூர் தேவநாதசுவாமி கோயில்\n\nபேறையூர் தேவநாதசுவாமி கோயில் புதுக்கோட்டை மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nபுதுக்கோட்டைக்கு அருகில் உள்ளது. பெருமாநல்லூர் என்றும், தேவமலை என்றும் இவ்வூர் அழைக்கப்படுகிறது. உயரமான மலைப்பகுதியில் கோயில் தனியாக உள்ளது. \n\nSection::::இறைவன்,இறைவி.\nகுன்றைக் குடைந்து அமைந்துள்ள இக்கோயிலில் உள்ள இறைவன் தேவநாதர் ஆவார். இறைவி தேவநாயகி ஆவார். \n\nSection::::பிற சன்னதிகள்.\nபெருமிழலைக் குறும்ப நாயனார் சன்னதி உள்ளது. பெரிய குடவரைப் பிள்ளையார் காணப்படுகிறார். மண்டபத்தில் இறைவி சன்னதி உள்ளது. \n\nSection::::மற்றொரு கோயில்.\nஇவ்வூரிலுள்ள மற்றொரு சிவன் கோயில் நாகநாத சுவாமி கோயில் ஆகும். எண்ணற்ற நாக உருவங்கள் அங்கு காணப்படுகின்றன. \n"}
