{"id": "427674", "url": "https://ta.wikipedia.org/wiki?curid=427674", "title": "சன் நாம் ஒருவர்", "text": "சன் நாம் ஒருவர்\n\nசன் நாம் ஒருவர் என்பது 7 அக்டோபர் 2018 முதல் சன் தொலைக்காட்சியில் ஒவொரு ஞாயிற்றுக்கிழமைகளும் இரவு 9:30 மணிக்கு ஒளிபரப்பான ஒரு கலந்துரையாடல் நிகழ்ச்சி ஆகும். இந்த நிகழ்ச்சியை முதல் முறையாக நடிகர் விஷால் தொகுத்து வழங்கினார். இந்த நிகழ்ச்சி தெலுங்கு மொழியில் நடிகை லக்‌ஷ்மி மஞ்சு தொகுத்து வழங்கிய ‘மேமு சைத்தம்’ என்ற நிகழ்ச்சியின் தமிழ் பாதிப்பாகும். \n\nஇந்த நிகழ்ச்சி சனவரி 13, 2019 அன்று 15 அத்தியாயங்களுடன் முதல் பருவம் நிறைவு பெற்றது. இந்த நிகழ்ச்சிக்கு பதிலாக நடிகர் விஜய் சேதுபதி தொகுத்து வழங்கும் நம்ம ஊரு ஹீரோ என்ற நிகழ்ச்சி சனவரி 20 முதல் ஒளிபரப்பாகின்றது.\n\nஇந்த நிகழ்ச்சியின் மறுஒளிபரப்பு சன் லைப் தொலைக்காட்சியில் ஒவொரு சனி மற்றும் ஞாயிற்றுக்கிழமைகளும் இரவு 8 மணிக்கு ஒளிபரப்பாகின்றது. \n\nSection::::நிகழ்ச்சியின் நோக்கம்.\nஇந்த நிகழ்ச்சியில் ஒவ்வொரு வாரமும் ஒரு பிரபலம் கலந்துக்கொள்வார்கள், மேலும், பாதிக்கப்பட்ட மக்களிடம் விவாதம் நடத்தி அவர்களுக்கு தேவையான உதவி பணத்தை அவர்களே உழைத்து கொடுப்பார்கள்.\n\n"}
{"id": "427676", "url": "https://ta.wikipedia.org/wiki?curid=427676", "title": "நம்ம ஊரு ஹீரோ", "text": "நம்ம ஊரு ஹீரோ\n\nநம்ம ஊரு ஹீரோ என்பது சனவரி 20, 2019 முதல் சன் தொலைக்காட்சியில் ஒளிபரப்பான ஒரு உரையாடல் நிகழ்ச்சி ஆகும். இந்த நிகழ்ச்சியை பிரபல தமிழ் திரைப்பட நடிகர் விஜய் சேதுபதி தொகுத்து வழங்குகின்றார்.\n\nஇந்த நிகழ்ச்சியில் நாளைய தலைமுறைக்கு வழிவகுக்கும் இன்றைய தலைமுறையின் கதாநாயகனைக் கண்டு பிடித்து அவர்களுடன் கலந்துரையாடி அவர்களை கௌரவிக்கும் ஒரு நிகழ்ச்சியாகும். இந்த நிகழ்ச்சி மே 12, 2019ஆம் அன்று 16 அத்தியாயங்களுடன் நிறைவு பெற்றது. \n\n"}
{"id": "427687", "url": "https://ta.wikipedia.org/wiki?curid=427687", "title": "2-நோனீனால்", "text": "2-நோனீனால்\n\n2-நோனீனால் (\"2-Nonenal\") என்பது CHO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் ஒரு நிறைவுறாத ஆல்டிகைடு என்று வகைப்படுத்தப்படுகிறது. நாட்பட்ட பியர் என்ற மதுபானத்திலும் பக்வீட்டு எனப்படும் கோதுமை இனத்திலும் இச்சேர்மம் ஒரு பகுதிப் பொருளாக உள்ளது. \n\nSection::::வாசனைப் பண்புகள்.\nஇச்சேர்மத்தின் வாசனை ஓரிசு, கொழுப்பு மற்றும் வெள்ளரிக்காய் போல இருப்பதாக உணரப்படுகிறது. மனித இனத்தின் வயதான கால உடலின் வாசனையுடன் 2-நோனீனாலின் வாசனை தொடர்புடையாதாக உள்ளது. \n"}
{"id": "427709", "url": "https://ta.wikipedia.org/wiki?curid=427709", "title": "ராம்பெர்கைட்டு", "text": "ராம்பெர்கைட்டு\n\nராம்பெர்கைட்டு (\"Rambergite\") என்பது MnS என்ற மூலக்கூற்று வாய்ப்பாட்டால் விவரிக்கப்படும் ஒரு சல்பைடு வகைக் கனிமமாகும். \nஆக்சிசனற்ற கடல்சார் படிவுகளில் இக்கனிமம் காணப்படுகிறது. பால்டிக் கடல் பகுதியின் கோட்லேண்டு டீப் எனப்படும் ஆற்றுப் பள்ளத்தாக்கில் அதிக அளவிலும், சுவீடன் நாட்டிலுள்ள தலார்மா மாகாணம் கார்பென்பெர்க்கு பகுதியிலும் இக்கனிமம் கிடைக்கிறது. 1917-1998 காலப்பகுதியில் வாழ்ந்த ஆன்சு ராம்பெர்க்கு என்ற கனிமவியலாளர் நினைவாக இக்கனிமத்திற்கு ராம்பெர்கைட்டு என்ற பெயர் சூட்டப்பட்டுள்ளது . \n\nஆவ்யெரைட்டு என்ற மாங்கனீசு சல்பைடு கனிமத்துடன் ராம்பெர்கைட்டு நெருங்கிய தொடர்பு கொண்டதாக உள்ளது. \n\n"}
{"id": "427728", "url": "https://ta.wikipedia.org/wiki?curid=427728", "title": "மதிமுகம் தொலைக்காட்சி", "text": "மதிமுகம் தொலைக்காட்சி\n\nமதிமுகம் தொலைக்காட்சி என்பது ஒரு செயற்கைக்கோள் பொழுதுபோக்கு தொலைக்காட்சி சேவை ஆகும். இந்தத் தொலைக்காட்சி 2016 சூலை மாதம் 14ஆம் நாள் முதல் தொழில்முறை ஒளிப்பரப்பு தொடங்கியது. இந்த அலைவரிசையில் செய்திகள், அரசியல் விவாதங்ககள், சினிமா, மற்றும் பெண்களுக்கான நிகழ்ச்சிகளை ஒளிபரப்பி வருகின்றது. இது ம.தி.மு.க கட்சியின் சார்பாக தலைவர் வைகோவின் தொலைக்காட்சி ஆகும்.\n\n"}
{"id": "427740", "url": "https://ta.wikipedia.org/wiki?curid=427740", "title": "கிளிஞ்சல் பிடிப்பான்", "text": "கிளிஞ்சல் பிடிப்பான்\n\nகிளிஞ்சல் பிடிப்பான் (Oystercatchers) என்பது ஒரு பறவையினமாகும். இது ஹேமடோபோடிடே குடும்பத்தை சார்ந்தது. இவை பொதுவாக துருவப் பகுதிகளைத் தவிர உலகெங்கிலும் உள்ள கடற்கரைப் பகுதிகளிலும் ஆப்பிரிக்கா மற்றும் தென் கிழக்காசிய வெப்ப மண்டலப் பகுதிகளிலும் காணப்படுகின்றன. விதிவிலக்காக இவற்றில் யூரேசிய கிளிஞ்சல் பிடிப்பான், தெற்குத் தீவு கிளிஞ்சல் பிடிப்பான் ஆகியவைகள் சில நேரங்களில் நாட்டின் உட்பகுதியிலும் காணப்படுகின்றன. இவற்றில் மூன்று இனங்கள் உள்ளன. இந்த மூன்று பறவையினங்களும் ஒன்றுக்கொன்று வகைபடுத்த முடியாத உயிரினங்களாகும். ஆனாலும் இந்த மூன்று பறவையினங்களும் ஓரே உயிரினமாகவேவே கருதப்படுகின்றன..\n\nSection::::பெயரியல்.\nஇப்பறவைகள் கிளிஞ்சல்களை உண்பதால் இதற்கு கிளிஞ்சல் பிடிப்பான் எனவும் 1731 ஆம் ஆண்டில் மார்க் கேட்ஸ்பே என்பவரால் வட அமெரிக்க உயிரினமெனவும் பொதுவாக வகைப்படுத்தப்பட்டது. 1843 -இல் வில்லியம் யாரல் என்பவரால் இப்பறவையின் பழைய பெயரான ஸீ பை என்ற பெயருக்கு மாற்றாக கிளிஞ்சல் பிடிப்பான் எனப்பெயரிடப்பட்டது.. இந்த பறவையினத்தினைக் குறிக்கப்பயன்படும் ஹெமடோபஸ் என்ற பெயர் (ஹைமா- இரத்தம்,பௌஸ்-பாதம்) இரத்தநிறப் பாதம் எனப்பொருள்படும் பழங்கிரேக்க மொழியிலிருந்து பெறப்பட்டதாகும்.\n\nSection::::உடலமைப்பு.\nபல்வேறு இனங்களை கொண்ட கிளிஞ்சல் பிடிப்பான்கள் தோற்றத்திலும் வடிவத்திலும் சிறிய அளவில் மாறுபட்டவை. அவற்றின் சிறகுகளின் நீளத்திலும் வேறுபட்டவையாக உள்ளன. . இவை மற்ற எல்லா உயிரினங்களை விடவும் எடை குறைந்தே காணப்படும். இதன் உடல் கீழ் பகுதி வெள்ளையாகவும் மேல் பகுதி அனைத்தும் கருமையாகவோ அல்லது அடர் கருமையாகவோ காணப்படும்.. இப்பறவையினங்களில் சற்றே விதிவிலக்காக சில பறவைகள் உடலனைத்தும் கருப்பாகவும் அல்லது பல வண்ணங்களாலும் காணப்படும். இது உணவை உண்பதற்கும் நொறுக்குவதற்கும் ஆரஞ்சு அல்லது சிவப்பு அலகினை ப்ளோவர் என்ற பறவையை விட மிக பெரியதாக கொண்டிருக்கும். இவை உணவை உட்கொள்வதற்கேற்றவாறு இதன் அலகுகள் பல்வேறு வகையாக காணப்படுகின்றன. இம்மாதிரிப் பறவைகள் கிளிஞ்சல்களை நொறுக்கித்தூளாக்குவதற்கு கத்தி போன்ற கூர்மையான அலகினை கொண்டிருக்கும். மேலும் புழுக்களை தனியே பிரித்தறியவும் இம்மாதிரி அலகுகளை பயன்படுத்தும். ஆண் பறவையினங்களைவிட பெண் பறவையினங்களின் அலகுகள் மிக நீண்டதாகவும் வலிமையாகவும் இருக்கும்.\n\nSection::::உணவுமுறை.\nகிளிஞ்சல் பிடிப்பான்களின் உணவு முறைகள் இடத்திற்கு தகுந்தால் போல மாறுபடும். நாட்டின் உட்பகுதிகளில் வாழ்பவை பூச்சிகள் மற்றும் லார்வாக்களை உண்ணும். அதே சமயம் கடலோர கிளிஞ்சல் பிடிப்பான்களின் உணவு முறைகள் முற்றிலும் மாறுபட்டு காணப்படும். இவ்வகை இனங்கள் தங்கள் உணவில் ஈஸ்டுகள் மற்றும் புழுக்களை மிக முக்கியமான பகுதியாக கொள்ளும். அதேசமயம் கரையோரப் பாறைகளில் வசிக்கும் இந்த இனங்கள் கடற்சங்குகள், மீன், மற்றும் நண்டுகள் ஆகியவற்றை உணவாகக் கொள்ளும்.\n\nSection::::இனப்பெருக்கம்.\nஅனைத்துவகை கிளிஞ்சல் பிடிப்பான் இனங்களிலும் பொதுவான யுரேசிய கிளிஞ்சல் பிடிப்பான்களின் கலப்பு தென்படுகிறது. இவற்றில் சிலவகை இனங்கள் இனப்பெருக்கக் காலங்களில் வருடம் முழுவதும் ஒரே இடங்களில் தங்கியிருக்கும்..அவற்றில் ஒரு சில 20 ஆண்டுகளாக அதே இடத்தில் தன்னுடைய இணையுடன் நீண்டகாலம் வசிப்பது ஆய்வுகள் மூலம் நமக்குத் தெரியவருகிறது. இவைகள் இனப்பெருக்கக் காலங்களில் கோடை காலம் முழுவதும் தன்னுடைய இணையுடன் ஒரே கூட்டில் வசிக்கும். நிலத்தின் அடியில் வரிசையாகவும் நன்கு பார்வையில் படுமாறும் ரகசியமான இடத்திலும் இவை தன்னுடைய முட்டைகளை அடைகாக்கும். ஒன்றிலிருந்து நான்கு முட்டைகளுக்கிடையே, மூன்று வட அரைக்கோளத்திலும் ,இரண்டு தென்திசையிலும் காணப்படும். பெண் இனங்கள் பொதுவாக தன் முட்டையினை நீண்ட காலத்திற்கு அடைகாக்கும்.ஆண் இனங்கள் சுற்றுப்புறத்தை பாதுகாக்கும். அடைகாக்கும் காலமானது 24 நாட்கள் முதல் 39 நாட்கள் வரை இனத்திற்கினம் வேறுபடும். சில நேரங்களில் இப்பறைவைகள் குயில்களைப் போலவே ஸீகல்ஸ் போன்ற உயிரினங்களின் கூட்டிலும் தன்னுடைய முட்டைகளையிடும்.\n"}
{"id": "427744", "url": "https://ta.wikipedia.org/wiki?curid=427744", "title": "ஜாதி மல்லி (திரைப்படம்)", "text": "ஜாதி மல்லி (திரைப்படம்)\n\nஜாதி மல்லி (Jaathi malli) 1993 ஆண்டில் வெளியான தமிழ் மொழி திரைப்படம் ஆகும். இதனை கே. பாலச்சந்தர் இயக்கினார். முகேஷ், குஷ்பூ, நாசர்,வினீத், யுவராணி ஆகியோர் முக்கியக் கதாப்பாத்திரங்களில் நடித்திருந்தனர். \"பிரணாயதீரம்\" என்ற பெயரில் இத்திரைப்படம் மலையாள மொழியிலும் வெளியிடப்பட்டுள்ளது.\n\nSection::::கதைச்சுருக்கம்.\nகசல் (இசை) பாடகியான சிறீரஞ்சனி (குஷ்பு) ஒரு மலைவாசஸ்தலத்திற்கு செல்வதாக இக்கதை ஆரம்பிக்கிறது. தனது மனதிற்கு நெருக்கமான உறவான தனது தாயார் கொடூரமாக கொலை செய்யப்பட்ட சோகத்தை மறக்க அவ்விடத்திற்கு வரும் நாயகி அங்கே முகேஷ் (கதாநாயகன்) என்ற வாகன ஒட்டுனரைச் சந்திக்கிறாள். அவரது தாயாரும் உடன்பிறந்தோரும் அவரது தந்தையாலேயே கொல்லப்பட்ட சோகத்தை முகேஷ், சிறீரஞ்சனியிடம் பகிர்ந்து கொள்கிறார். இதைக்கேட்ட நாயகி தனது வாழ்க்கையை விட மற்றவர்களின் வாழ்க்கை பல்வேறு சோகங்களைக் கொன்டது என எண்ணி தனது துயரத்தை மறக்க ஆரம்பிக்கிறாள். ஒரு கட்டத்தில் முகேஷும் சிறீரஞ்சனியும் ஒரே வீட்டில் சேர்ந்து வாழக்கூடிய சூழ்நிலை அமைகிறது.\n\nஅதேசமயம் மாஸ்கோ மற்றும் பெர்லின் என்று புனைப்பெயரைக்கொன்ட (வினீத் மற்றும் யுவராணி) இரு காதலர்களை அவர்கள் சந்திக்கின்றனர். வெவ்வேறு மதத்தை சார்ந்த இவர்களின் காதலை அவர்களின் பெற்றோர் ஏற்றுக்கொள்ளாத காரணத்தால் வீட்டை விட்டு வெளியேறியதாக கூறும் அவர்கள் இந்து மற்றும் முஸ்லிம் மதத்தை சார்ந்தவர்கள் என்று குறிப்பால் உணர்த்தும் இயக்குனர் யார் இந்து யார் முஸ்லிம் எனக் கடைசிவரை வெளிப்படுத்துவதில்லை.\n\nஇளம் காதலர்களும் சிறீரஞ்சனி மற்றும் முகேஷ் உடன் ஒரே வீட்டில் வசிக்கத் தொடங்குகின்றனர். மேலும் அக்காதலர்கள் இவ்விருவரையும் சேர்த்துவைக்க நினைக்கின்றனர். இவர்கள் அனைவரின் துணையோடு சிறீரஞ்சனி தனது சோகத்தில. இருந்து மீள்கிறார்.\n\nஒருசமயம் சிறீரஞ்சனி முகேஷ் அவரது குடும்பம் பற்றி தன்னிடம் கூறிய அனைத்தும் பொய் என கண்டறிகிறார். பின்பு முகேஷ் தனது குடும்பத்தைப் பற்றிய உண்மையை கூறுகிறார். பரம்பரைச் சொத்துக்களும் பாரம்பரிய மரியாதையும் கொண்ட ஊரின் பெரிய குடும்பமாக இருந்தாலும் சொத்துச்சண்டை காரணமாக நிம்மதியான வாழ்க்கை இல்லாத முகேஷ் அந்த குடும்பத்தையும் சொத்துக்களையும் விட்டு விட்டு ஒரு வாகன ஒட்டுனராக நிம்மதியான அளவான வாழ்க்கை வாழ்வதாகக் கூறுகிறார். இதைக்கேட்ட கதாநாயகி வாழ்க்கையின் மறுபக்கத்தை புரிந்து கொள்கிறார். ஆனால் முகேஷ் மீது வருத்தமும் கொள்கிறார்.\n\nவடநாட்டைச் சார்ந்த ஒரு தொழிலதிபர் சிறீரஞ்சனியின் கசல் பாடல்களால் கவரப்பட்டு அவர் மீது அன்பு காட்டவும் நேரம் செலவிடவும் தொடங்குகிறார். இந்தியில் கசல் பற்றியும் சாதாரணமாகவும் அவர்கள் பேசிக்கொள்வதைத் தவறாக எண்ணி மனதில் பொறாமை கொள்ளும் முகேஷின் நடவடிக்கையால் சிறீரஞ்சனி அவரது வீட்டை விட்டு வெளியேறி அந்த வடநாட்டவரோடு செல்கிறாள். ஆனால் சிறிதுகாலத்திலேயே அவளுக்கு அந்த நபர் அவளை அவரது வீட்டிலேயே அவருக்காக மட்டுமே பாட வைத்திருக்கிறார் எனவும் அவரது வீட்டில் தான் ஒரு சிறைக்கைதி போலவும் இருப்பதைப் புரிந்து கொண்ட சிறீரஞ்சனி, முகேஷின் அன்பை எண்ணி மறுபடியும் முகேஷோடு வாழ விரும்புகிறாள். இளம் காதலர்களும் இவர்களைச் சேர்த்து வைக்க முயற்சி செய்கிறார்கள். இறுதியில் ஊரில் மதக்கலவரம் நடக்கிறது. அதில் குண்டடி படும் இளம் காதலர்கள் தங்களது உடலில் இருந்து வெளியேறும் இரத்தத்தில் இருந்து தங்களின் மதத்தைக் கண்டறியுமாறு கலவரக்காரர்களிடம் சவால் விடுகின்றனர். அதோடு மட்டுமல்லாமல் தங்கள் சாவிற்கு முன்பாக சிறீரஞ்சனி மற்றும் முகேஷை சேர்த்து விடவும் ஆசைப்பட்டு இறுதியில் அவர்களது மடியிலேயே இறக்கின்றனர். அதன்மூலம் சிறீரஞ்சனி மற்றும் முகேஷ் ஒன்றுசேர்வது போல் காட்சி அமைக்கப்பட்டிருக்கும்.\n\n\nSection::::தயாரிப்பு.\nஇயக்குனர் பாலச்சந்தர் இப்படத்தில் சிறப்பு தோற்றத்தில் நடிக்க டி. ராஜேந்தரை கேட்டுக்கொண்டும் சில காரணங்களால் அவரால் நடிக்க முடியவில்லை. இப்படத்தில் கதாநாயகி குஷ்புவின் பெயரானது கருநாடக இசையின் இராகம் ஒன்றின் பெயரான சிறீரஞ்சனியைப் பின்பற்றி வைக்கப்பட்டுள்ளது.\n\n"}
{"id": "427770", "url": "https://ta.wikipedia.org/wiki?curid=427770", "title": "காமாத்தி", "text": "காமாத்தி\n\nகாமாத்திகள் (Kamathis) என்போர் இந்தியாவின் மும்பை நகரில் வாழும் ஒரு மக்கள் குழுமமாகும். இவர்களின் பூர்வீகம் தெலுங்கானா மாநிலமாகும். 1795 ஆம் ஆண்டுவாக்கில் மராட்டியப் பேரரசின் படை, ஐதராபாத் நிசாம் மன்னரைத் தோற்கடித்தது. அப்போது மும்பை நகரின் கட்டுமானப்பணிக்காக தெலுங்கானாப் பகுதியிலிருந்து சென்ற இந்த மக்கள், தொடர்ந்து இப்பகுதியில் தங்கிவிட்டார்கள். இவர்கள் வாழும் பகுதியே காமாத்திபுரம் என்று அழைக்கப்படுகிறது. \n\n"}
{"id": "427778", "url": "https://ta.wikipedia.org/wiki?curid=427778", "title": "கல்பொறுக்கி", "text": "கல்பொறுக்கி\n\nகல்பொறுக்கி (Pacific Golden Plover) இப்பறவை நடுத்தர உடல் அளவு கொண்ட உப்புக்கொத்திகள் வகையைச் சார்ந்தவையாகும். இதன் இறகுப்பகுதியில் கருப்பும் தங்க நிறமும் கலந்ததுபோன்ற வர்ணம் கொண்டு காணப்படுகிறது. இதன் கழுத்துப்பகுதியில் வெள்ளைக்கோடு கொண்டதாகக் காணப்படுகிறது. இதன் கால் பகுதில் கருப்பு நிறத்திலும் குளிர் காலத்தில் மஞ்சள் நிறத்திலும் தோற்றம் கொண்டு காணப்படுகிறது. வட அமெரிக்கா பகுதியில் காணப்படும் இப்பறவை குளிர் காலங்களில் ஆசியா மற்றும் ஆசுதிரேலியா பகுதிகளில் குடியேறுகிறது. தொடர்ந்து 4800 கிலோ மீட்டர்கள் அதாவது 3 முதல் 4 நாட்கள் பறந்து அலாசுகாவிற்கும் ஹவாய்யிற்கும் இடையில் பறந்துள்ளதாக ஆராய்ச்சியில் தெரியவந்துள்ளது. \n\n\n"}
{"id": "427801", "url": "https://ta.wikipedia.org/wiki?curid=427801", "title": "பரோடாவின் நிலவு", "text": "பரோடாவின் நிலவு\n\nபரோடாவின் நிலவு (\"Moon of Baroda\") என்பது இந்தியாவின் வடோதராவில் (பரோடா) கண்டுபிடிக்கப்பட்ட ஒரு வைரமாகும். இந்த வெட்டப்பட்ட வைரமானது எடையுள்ளதாக இருந்தது. இது கேனரி மஞ்சள் நிறத்தில், பேரிக்காய் வடிவில் வெட்டப்பட்டிருந்தது. இது கண்டுபிடிக்கப்பட்டபோது, 25.95 காரட் (5.190 கிராம்) எடையுடன் இருந்தது. பரோடாவின் நிலவு வைரமானது முதலில் பரோடா மகாராஜாவுக்குச் சொந்தமானதாக இருந்தது. இந்த வைரம் கைக்வாட் மகாராஜா அரச குடும்பத்திடம் கிட்டத்தட்ட 500 ஆண்டுகள் இருந்தது. பிற்காலத்தில் இந்தக் கல்லை நடிகை மர்லின் மன்றோ மற்றும் ஆஸ்திரியாவின் பேரரசி மரியா தெரசா ஆகியோர் அணிந்துள்ளனர்.\n\nSection::::விளக்கம்.\nபரோடாவின் நிலவு கிடைத்தபோது 25.95 காரட் (5.190 கிராம்) எடைக் கொண்டதாக இருந்தது. பின்னர் இது 24.04 காரட் (4.808 கிராம்) எடையில் பேரிக்காய் வடிவத்தில் வெட்டப்பட்டது.\n\nபரோடாவின் நிலவு குறித்து பிரபலாமாக ஒரு நம்பிக்கை நிலவியது. அதன்படி இந்த வைரமானது கடல் கடந்து சென்றால், அதன் உரிமையாளருக்கு தீவாய்ப்பை அளிக்கும் என்பதாகும்.\n\nSection::::வரலாறு.\nபரோடாவின் நிலவு வைரத்தின் முதல் உரிமையாளர் பரோடா மகாராஜா குடும்பத்தினர் ஆவர். அவர்களிடம் பல நூறாண்டுகள் இருந்துவந்தது. பின்னர் பரோடா அரச குடும்பத்தினர், ஆஸ்திரிய நாட்டு ஆப்சுபர்கு அரசமரபின் மகாராணியான மரிய தெரஸாவுக்குப் பரோடாவின் நிலவைப் பரிசுப் பொருளாக அனுப்பி வைத்தார்கள். ஆனால், இந்த வைரமானது பின்னர் பரோடா அரச குடும்பத்துக்கே திருப்பி அனுப்பப்பட்டது. 1860 ஆம் ஆண்டில், அது ஒரு அட்டிகையில் பதிக்கப்பட்டது. 1920களின் துவக்கத்தில் மகாராஜா சாயாஜி ராவ், இந்த வைரத்தை ஒருவருக்கு விற்றார். பரோடாவின் நிலவை அவர் யாரிடம் விற்றார் என்பது பற்றிய தகவல்கள் இல்லை.\n\nபின்னர் இந்த வைரம், 1940களில் பார்வைக்கு வந்தது. 1944இல் அமெரிக்காவைச் சேர்ந்த டெட்ராய்ட் நகரத்தின் புகழ்பெற்ற மேயர் ஜுவல்லரியின் நிர்வாகியான ரோஸன்பௌமிடம் பரோடாவின் நிலவு கைமாறியது. திரைப்பட நடிகையான மர்லின் மன்றோவைச் சந்தித்த, ரோஸன்பௌம் பரோடாவின் நிலவை அணியச் சொன்னார். மர்லின் மன்றோ பரோடா நிலவு வைரத்தைக் கழுத்தில் அணிந்துகொண்டு ஜென்டில்மேன் பிரிபேர் பாண்ட்ஸ் என்ற படத்தின் பாடல் காட்சியில் நடித்தார். பரோடாவின் நிலவு 1944 இல் ஒரு கண்காட்சியில் காட்சிக்கு வைக்கப்பட்டது.\n\n2008இல் பெல்ஜியத்தின் வைர நகரமான அண்ட்வெர்பில் ‘உலகில் 51 தலைசிறந்த வைரங்கள்’ கண்காட்சியில் காட்சிக்கு வைக்கப்பட்டது.\n"}
{"id": "427825", "url": "https://ta.wikipedia.org/wiki?curid=427825", "title": "சோடியம் டெட்ராபுளோரோபோரேட்டு", "text": "சோடியம் டெட்ராபுளோரோபோரேட்டு\n\nசோடியம் டெட்ராபுளோரோபோரேட்டு (\"Sodium tetrafluoroborate\") என்பது NaBF என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். வெண்மை அல்லது நிறமற்று உருவாகும் இவ்வுப்பு சாய்சதுர படிகங்களாக படிகமாகிறது. சோடியம் டெட்ராபுளோரோபோரேட்டு தண்ணீரில் நன்றாகவும் (108 கி/100 மி.லி) கரிமக் கரைப்பான்களில் சிறிதளவும் கரைகிறது.\nபற்றவைத்தலுக்காகப் பயன்படுத்தப்படும் சில பாய்மங்களிலும் போரான் டிரைபுளோரைடு உற்பத்தியிலும் இச்சேர்மம் பயன்படுத்தப்படுகிறது\n\nSection::::தயாரிப்பு.\nடெட்ரோபுளோரோபோரிக் அமிலத்தை சோடியம் கார்பனேட்டு அல்லது சோடியம் ஐதராக்சைடு சேர்த்து நடுநிலையாக்கல் வினைக்கு உட்படுத்தி டெட்ரோபுளோரோபோரேட்டு தயாரிக்கப்படுகிறது.\n\nபோரிக் அமிலம், ஐதரோபுளோரிக் அமிலம் மற்றும் சோடியம் கார்பனேட்டு ஆகியனவற்றை வினைபுரியச் செய்தும் மாற்று வழிமுறையில் இதைத் தயாரிக்கலாம்:\n\nSection::::வினைகளும் பயன்களும்.\nஉருகுநிலை வரையிலான வெப்பநிலைக்கு டெட்ரோபுளோரோபோரேட்டை சூடாக்கும்போது இது சோடியம் புளோரைடாகவும் போரான் டிரைபுளோரைடாகவும் சிதைவடைகிறது:\n\nடெட்ரோபுளோரோபோரேட்டு எதிர்மின் அயனிக்கு இச்சேர்மமே மூலமாகும். கரிம வேதியியல் உப்புகளைத் தயாரிப்பதற்கும் அயன நீர்மங்களைத் தயாரிப்பதற்கும் இந்த எதிர்மின் அயனி பெரிதும் உதவுகிறது. \n"}
{"id": "427827", "url": "https://ta.wikipedia.org/wiki?curid=427827", "title": "சுமிதா பட்டீல்", "text": "சுமிதா பட்டீல்\n\nசுமிதா பட்டீல் (அக்டோபர் 7,1955 – டிசம்பர் 13,1986) என்பவர் இந்திய நடிகை ஆவார். இவர் திரைப்படம் மற்றும் நாடகங்களில் நடித்துள்ளார். இவரது காலத்தில் இருந்த மேடை மற்றும் திரைப்பட நடிகைகள் மத்தியில் இவரது பங்கு மிகச்சிறப்பாக இருந்தது இவர் இந்தி மற்றும் மராத்திய மொழியில் 80க்கும் மேற்பட்ட திரைப்படங்களில் நடித்துள்ளார்.\nஅவரது தொழில் வாழ்க்கையில், பிலிம்பேர் விருது மற்றும் இரண்டு தேசிய திரைப்பட விருதுகளைப் பெற்றுள்ளார். 1985 ஆம் ஆண்டில் இந்தியாவின் குடிமகன்களுக்கு வழங்கப்படும் மிக உயரிய விருதான பத்மசிறீ விருதினைப் பெற்றுள்ளார்.\n\nசுமிதா படீல் புனே திரைப்படக் கல்லூரியில் பட்டம் பெற்றுள்ளார். \"சியாம் பெனகல்\" இயக்கத்தில் \"சரந்தா சோர்\" (1975) என்ற படத்தில் இவர் அறிமுகமானார்.\n\nஇவர் திரைப்படங்களில் பல்வேறு கதா பாத்திரங்களை ஏற்று நடித்தார். இவரது நடிப்பில் \"மந்த்தன்\" (1977), \"பூமிகா\" (1977), \"ஆக்ரோஷ் (1980 ), (1981), சிதம்பரம் (1985), மிர்ச் மசாலா (1985) ஆகிய கதாபாத்திரங்கள் மிகவும் குறிப்பிடத்தகுந்தவையாகும்..\"\n\nநடிப்பை தவிர, படீல் ஒரு பெண்ணியவாதியாகவும், மும்பையில் உள்ள மகளிர் மையத்தில் உறுப்பினராகவும் இருந்தார். பெண்களின் பிரச்சினைகளை களைவதற்கு அவர் மிகவும் உறுதியுடன் தன்னை ஈடுபடுத்திக்கொண்டார். இந்திய சமுதாயத்தில் பாரம்பரிய பெண்களின், மற்றும் நகர்ப்புற சூழலில் நடுத்தர வர்க்க பெண்கள் எதிர்கொள்ளும் பிரச்சனை சார்ந்த கதாபாத்திரத்தை ஏற்று நடித்தார்.\n\nஇவ ராஜ் பாபர் என்னும் நடிகரை மணந்தார். சுமீதா படீல் தனது 31ம் வயதில் (13 திசம்பர் 1986) பேறுகாலத்தில் ஏற்பட்ட சிக்கலின் காரணமாக இறந்தார். அவர் நடித்த பத்து படங்கள் அவரது இறப்பிற்கு பின் வெளியிடப்பட்டன. அவரது மகன் பிரதீக் பாபரும் திரைப்பட நடிகராக 2008 இல் அறிமுகமானார்.\n\nSection::::இளமைப்பருவம்.\nசுமிதா பட்டீல், மகாராட்டிரம், புனேயில் பிறந்தார். இவரது தந்தை \"சிவாஜிராவ் கிரிதர் பட்டீல்\" - மகாராஷ்டிர அரசியல்வாதி இவரின் தாய் வித்யாதை பட்டீல் ஒரு சமூக சேவகி ஆவார். இவர் \"ரேணுகா ஸ்வரூப் நினைவு\" உயர் நிலைப்பள்ளியில் கல்வி கற்றார். மும்பை தூர்தர்ஷனில் செய்தி வாசிப்பாளராக 1970 ஆம் வருடம் பணியில் சேர்ந்தார்.\n\nSection::::தொழில்.\nசுமிதா பட்டீல் 1970 களில் நடித்த ஷபனா ஆஷ்மி போன்ற நடிகைகளுடன் இணைந்து பணியாற்றியவர். அவர் புகழ் பெற்ற இயக்குனர்களான சியாம் பெனகல்\",\" கோவிந்த் நிகாலினி மற்றும் சத்யஜித் ராய் ஆகியோரின் இயக்கத்தில் நடித்தார். அதே சமயம், மற்ற வர்த்தக ரீதியான படங்களிலும் நடித்தார். இவர் தொலைக்காட்சியில் செய்தி வாசிப்பாளராக பணியாற்றினார். சிறந்த புகைப்பட வல்லுனராகவும் இருந்தார்.\n\n"}
{"id": "427831", "url": "https://ta.wikipedia.org/wiki?curid=427831", "title": "அசிட்டோன்டைகார்பாக்சிலிக் அமிலம்", "text": "அசிட்டோன்டைகார்பாக்சிலிக் அமிலம்\n\nஅசிட்டோன்டைகார்பாக்சிலிக் அமிலம் (Acetonedicarboxylic acid), 3-ஆக்சோகுளூடாரிக் அமிலம் அல்லது β-கீடோகுளூடோரிக் அமிலம் ஒரு எளிய டைகார்பாக்சிலிக் அமிலம் ஆகும். \n\nSection::::தயாரிப்பு.\nஇச்சேர்மமானது வணிகரீதியாக கிடைக்கிறது. ஆனால் இச்சேர்மமானது சிட்ரிக் அமிலத்தை புகையும் சல்பூரிக் அமிலத்துடன் கார்பாக்சில் நீக்கம் செய்து தயாரிக்கப்படுகிறது:\n\nSection::::பயன்பாடுகள்.\nஅசிட்டோன்டைகார்பாக்சிலிக் அமிலம் மற்றும் அதன் வழிப்பொருட்கள் கரிம வேதியியலில், பல்லின வளையச் சேர்மங்களை தயாரிக்கும் தொகுப்புகளில் ஒரு அடிப்படை அலகாக, கட்டமைக்கும் அலகாகவும்  வெய்ஸ்-குக் வினையிலும் முதன்மையாக பயன்படுகிறது.\n\nஅசிட்டோன்டைகார்பாக்சிலிக் அமிலம் இராபின்சன் ட்ரோபினோன் தொகுப்பில் பயன்படுத்தப்பட்டது ஒரு நன்கறியப்பட்ட சேர்மமாகும்.\n\nஅசிட்டோன்டைகார்பாக்சிலிக் அமிலமானது டிம்கோடர் & டெசாகுவானைன் (3-டெசாகுவானைன், 3-DG) தொகுப்பிலும் பயன்படுத்தப்படுகிறது.\n\nடைஎதில் 1,3 அசிட்டோன்டை கார்பாக்சிலேட்டு சோம்பிராக்கின் தொகுப்பு முறையிலும் பயன்படுத்தப்படுகிறது.\n\nமனிதனின் சிறுநீரில் உள்ள β-கீட்டோகுளூடாரிக் அமிலத்தின் இருப்பினை அல்பிக்கத் தெளியம் போன்ற மனித இரைப்பையில் காணப்படும் தீங்கிழைக்கும் நுண்தாவரங்களின் மிகையான வளர்ச்சியைக் கண்டறிவதற்கான சோதனையாகப் பயன்படுத்த முடியும்.\n"}
{"id": "427858", "url": "https://ta.wikipedia.org/wiki?curid=427858", "title": "வளையஎக்சேன்", "text": "வளையஎக்சேன்\n\nவளையஎக்சேன் (Cyclohexane) என்பது CH என்ற மூலக்கூற்று வாய்ப்பாட்டை உடைய ஒரு வளைய ஆல்கேன் ஆகும். வளையஎக்சேனானது நைலானின் முன்னோடியான அடிபிக் அமிலம் மற்றும் கேப்ரோலாக்டம் ஆகியவற்றின் தொழில்முறை தயாரிப்பிற்காக பயன்படுத்தப்படுகிறது. வளையஎக்சேனானது நிறமற்ற, தனித்து தெரியக்கூடிய அழுக்குநீக்கிகள் அல்லது தூய்மையாக்கிகளின் வாசனையை நினைவுபடுத்தக்கூடிய எளிதில் தீப்பற்றக்கூடிய திரவாமாகும்.\n\nSection::::தயாரிப்பு.\nSection::::நவீன தயாரிப்பு.\nதொழில்முறையில், வளையஎக்சேனானது பென்சீனின் ஐதரசனேற்றத்தின் மூலமாகத் தயாரிக்கப்படுகிறது. பென்சீனின் உலகளாவிய தேவையின் தோராயமாக 11.4 விழுக்காடானது வளைய எக்சேனைத் தயாரிப்பவர்களுக்கானதாக உள்ளது. இந்த வினையானது அதிக அளவு வெப்பத்தை உமிழக்கூடிய வினையாகும். ΔH(500 K) = -216.37 கிலோயூல்/மோல்). ஐதரசன் நீக்க வினைக்குச் சாதகமான  சிதறத்தை உருவாக்கும் வெப்பநிலையான 300 ° செல்சியசிற்கு மேல் இந்த வினையானது நிகழ்கிறது.\n\nSection::::வரலாற்று முறைகள்.\nபென்சீனைப் போலல்லாமல், வளையஎக்சேனானது, நிலக்கரியைப் போன்றல்லாமல் இயற்கை வளங்களில் காணப்படுவதில்லை. இந்தக் காரணத்திற்காகவே, தொடக்க கால ஆய்வாளர்கள், வளையஎக்சேனின் மாரதிரிகளை தொகுப்பு முறையில் தயாரித்தனர்.\n\n\nSection::::தொடக்க கால தோல்விகள்.\nஆச்சரியத்தக்க விதமாக வளையஎக்சேன்கள் எக்சாஐதரோபென்சீன் அல்லது எக்சாநாப்தீனை விட 10 °செல்சியசு அதிக வெப்பநிலையில் கொதிநிலையை எட்டியது. இதற்கான காரணமானது 1895 ஆம் ஆண்டில் மார்க்கோவ்னிகாவ், என். எம். கிஷ்னர் மற்றும் நிகோலாய் செலின்ஸ்கி ஆகியோரால் விளக்கப்பட்டது. அவர்கள் எதிர்பாரத ஒரு மறுசீரமைப்பு வினையின் விளைவாக எக்சாஐதரோபென்சீன் மற்றும் எக்சாநாப்தீன் ஆகியவற்றை மெதில்வளையபென்டேன் என்பதாக மாற்றி அமைத்தனர். \n\nSection::::வெற்றி.\n1894 ஆம் ஆண்டில், பேயர் பைமேலிக் அமிலத்தை டைக்மேன் ஒடுக்க வினையின் மூலமாகவும் அதைத் தொடர்ந்த பல்லடுக்கு வினைகளின் மூலமாகவும் வளையஎக்சேனைத் தயாரித்தார்:\n\nஅதே ஆண்டில், ஈ. ஏவொர்த் மற்றும் டபிள்யு. எச். பெர்கின் ஜூனியர்(1860–1929) ஆகியோர் 1,6-டைபுரோமோஎக்சேனின் வெர்ட்சு வினையின் வழியாக தயாரித்தார்.\n\nSection::::வினைகள் மற்றும் பயன்கள்.\nவினைபுரியாத்தன்மை உடையதாக இருந்திருப்பினும், வளையஎக்சேனானது, வினைவேக மாற்றியின் முன்னிலையிலான ஆக்சிசனேற்றத்திற்கு உட்பட்டு வளையஎக்சனோன் மற்றும் வளையஎக்சனால் ஆகியவற்றைத் தருகிறது. வளையஎக்சனோன்–வளையஎக்சனால் கலவையானது, \"கா எண்ணெய்\" என அழைக்கப்படுகிறது. இந்தக் கலவையானது, நைலானின் முன்னோடியான அடிப்பிக் அமிலம் மற்றும் கேப்ரோலாக்டம் ஆகியவற்றைத் தயாரிக்கப் பயன்படும் மூலப்பொருளாக உள்ளது.\n"}
{"id": "427886", "url": "https://ta.wikipedia.org/wiki?curid=427886", "title": "கார்த்திக் நேத்தா", "text": "கார்த்திக் நேத்தா\n\nகார்த்திக் நேத்தா (\"Karthik Netha\") தமிழ்த் திரைப்படப் பாடலாசிரியர், கவிஞர். 96, நெடுஞ்சாலை, திருமணம் எனும் நிக்காஹ் போன்ற திரைப்படங்களுக்கு பாடல்கள் எழுதியுள்ளார். நா. முத்துக்குமார் உதவியாளராகப் பணியாற்றியவர் இவர். 2018 ஆம் ஆண்டிற்கான ’சிறந்த பாடலாசிரியர் விருது’ 96 படத்திற்காக ஆனந்த விகடன் விருது பெற்றவர்.\n"}
{"id": "427887", "url": "https://ta.wikipedia.org/wiki?curid=427887", "title": "ஆயிரம் ஜன்னல் வீடு", "text": "ஆயிரம் ஜன்னல் வீடு\n\nஆயிரம் ஜன்னல் வீடு சிவகங்கை மாவட்டம், காரைக்குடியில் உள்ள செட்டிநாடு பகுதியில் அமைந்துள்ள பாரம்பரிய செட்டிநாடு வீடுளில் ஒன்றாகும். இது காரைக்குடியின் பிரதான அடையாளங்களில் ஒன்றாக உள்ளது.\n\nசிமெண்டு கலவையை பயன்படுத்தாமல், காரைக்குடி பகுதிக்கே உரித்தான சுண்ணாம்பு கற்களை பயன்படுத்தி அமைக்கப்பட்டுள்ளது. இப்பகுதி வீடுகளின் கட்டமைப்பு, கலையம்சம் மற்றும் பன்முக பயன்பாடு ஆகியவற்றின் அடிப்படையில் காரைக்குடி, பாரம்பரியம் மிக்க நகரமாக அரசால் அறிவிக்கப்பட்டுள்ளது.\n\nSection::::வீட்டின் அமைப்பு.\nஇவ்வீடானது 20,000 சதுர அடியில் மிகவும் விசாலமான முறையில் அமைந்துள்ளது, இவ்வீட்டில் 25 பெரிய அறைகளும் மற்றும் ஐந்து கூடங்களும் உள்ளன. கிட்டத்தட்ட 20 கதவுகள் மற்றும் 100-க்கும் மேற்பட்ட ஜன்னல்கள் அமைப்புடன் 1000 ஜன்னல் கதவுகளுடன் கண்களை கவரும் விதத்தில் இவ்வீடு கட்டப்பட்டுள்ளது. வீட்டின் பிரதான வாசலுக்கான சாவியே கிட்டத்தட்ட ஒரு அடி நீளம் கொண்டுள்ளது.\n\nஇவ்வீட்டின் மரவேலைப்பாடுகள் பர்மா தேக்கு மரங்களைக் கொண்டும், ஆத்தங்குடி மற்றும் இத்தாலிய சலவை கற்களைக் கொண்டு தரை வேலைப்பாடுகளும் அமைந்துள்ளது. இயற்கையில் கிடைக்கும் பொருட்களை கொண்டு வண்ண பூச்சுக்களும், ஓவியங்களும் வரையப்பட்டுள்ளது. பெல்ஜியம் நாட்டிலிருந்து வரவழைக்கப்பட்ட விளக்குகள் இவ்வீட்டிற்கு அழகு சேர்க்கின்றன.\n\nSection::::திட்ட மதிப்பீடு.\n1941 ஆம் வருடத்தில் சுமார் 1 லட்சத்து 25 ஆயிரம் இந்திய ரூபாய் மதிப்பீட்டில் கட்டப்பட்டுள்ளது.\n"}
{"id": "427914", "url": "https://ta.wikipedia.org/wiki?curid=427914", "title": "லலித் பாபு", "text": "லலித் பாபு\n\nஎம். ஆர். லலித்பாபு (\"M. R. Lalith Babu\") (பிறப்பு - சனவரி 5 , 1993)ஓர் இந்திய சதுரங்க கிராண்டுமாசுட்டர் ஆவார். முசுனுரி லலித் பாபு என்ற பெயராலும் இவர் அடையாளப்படுத்தப்படுகிறார். ஆந்திரப்பிரதேச மாநிலம் கிருட்டிணா மாவட்டத்தில் உள்ள விசயவாடாவில் இவர் பிறந்தார்.\n\n2017 நவம்பரில் பாட்னாவில் நடைபெற்ற 55 ஆவது இந்திய தேசிய முதல்நிலை சதுரங்க சாம்பியன் பட்டப்போட்டியில் வெற்றிபெற்று நாட்டின் சதுரங்க சாம்பியன் என்ற தகுதியை அடைந்தார். 2008 ஆம் ஆண்டில் நடைபெற்ற ஆசிய இளையோர் சதுரங்கப் போட்டியில் வெற்றிபெற்று லலித்பாபு அனைத்துலக சதுரங்க மாசுட்டர் என்ற தகுதிநிலையை அடைந்தார். இதே ஆண்டு அக்டோபரில் எசுப்பானியாவின் பாலாகுவர் நடைபெற்ற போட்டி, 2010 ஆம் ஆண்டு சென்னையில் நடைபெற்ற சதுரங்கப் போட்டி, இங்கிலாந்தின் ஏசுட்டிங்சில் நடைபெற்ற போட்டி ஆகிய போட்டிகளின் மூலம் கிராண்டுமாசுட்டர் தகுதிநிலைகளை எட்டினார்.\n\n2014 ஆகத்தில் பன்னாட்டு சதுரங்கக் கூட்டமைப்பின் எலோ தரவுகோள் முறையில் 2565 புள்ளிகளும், உலகத் தர வரிசை பட்டியலில் 394 ஆம் இடமும் பெற்றார். 2014 ஆம் ஆண்டு நார்வேயில் நடைபெற்ற 41 ஆவது சதுரங்க ஒலிம்பியாடு போட்டியில் இவர் விளையாடிய குழுவுக்கு வெண்கலப் பதக்கம் கிடைத்தது. 2009 இல் நெதர்லாந்தின் லைடனில் நடைபெற்ற போட்டியை வென்று லைடன் சாம்பியன், 2010 இல் இந்தியாவில் புதுதில்லியில் நடைபெற்ற பொதுநலவாய போட்டியில் வெண்கலப் பதக்கம், 2012 இல் பார்சிலோனா சாம்பியன் எனப்பல வெற்றிகளை ஈட்டினார்.\nசென்னையில் 2012 ஆம் ஆண்டில் நடைபெற்ற பொதுநலவாய சதுரங்க வாகையாளர் போட்டி, இதே நகரில் 2013 இல் நடைபெற்ற சென்னை சூப்பர்கிங்சு அனைத்துலக சதுரங்க வாகையாளர் பட்டப் போட்டி ஆகிய போட்டிகளை வென்றார். நெதர்லாந்து நாட்டின் ஊகெவீன் நகரில் நடந்த மற்றொரு போட்டியில் கடைசி இரண்டு ஆட்டங்களில் தோல்வி அடைந்த காரணத்தால் 6.5/9 புள்ளிகள் எடுத்து மூன்றாவது இடத்தைப் பிடித்தார்.\n\nதொழில்முறை ஆட்டக்காரர்களுக்கான நிகழ்நேர விரைவு சதுரங்கப் போட்டியில் 2018 ஆம் ஆண்டு உலக வாகையாளர் மாக்னசு கார்லசனைத் தோற்கடித்தார்.\n\nசதுரங்க விதிமுறைகளை மீறி செயற்பட்டார் என்ற காரணத்திற்காக எம். ஆர். லலித் பாபு 2018 ஆம் ஆண்டு ஏப்ரல் 3 முதல் தடைசெய்யப்பட்டார்.\n"}
{"id": "427921", "url": "https://ta.wikipedia.org/wiki?curid=427921", "title": "வவுனிக்குளம்", "text": "வவுனிக்குளம்\n\nவவுனிக்குளம் (\"Vavuni Kulam\") இலங்கையின் வட மாகாணத்தில் முல்லைத்தீவு மாவட்டத்தில் உள்ள குளம் ஆகும். இது மல்லாவியில் இருந்து தென்கிழக்கே சுமார் 3 கிலோமீட்டர் (2 மைல்) தொலைவில் அமையப்பெற்றது. இதன் அமைவிடம் சரியாக 09°05'19\"N, 80°20'54\"E. பாலி ஆற்றின் மூலம் நீரைப்பெறும் இயற்கையான குளமாகும். இது 88 சதுர மைல் (228 சதுர கிலோமீட்டர்) பரப்பளவுடையது. இதன் பராமரிப்பு வட மாகாணசபையின் நீர்ப்பாசன திணைக்களத்தினால் மேற்கொள்ளப்படுகின்றது.\n\nSection::::வரலாறு.\nஇதற்கு நீரை வழங்கும் பாலி ஆறு முன்னாளில் பேலி வாவி என அழைக்கப்பட்டது. இது 1954 ம் ஆண்டு அவுஸ்திரேலியா அரசாங்கத்தின் நிதிஉதவியுடன் 88 சதுர  மைல் (228 சதுர கிலோமீட்டர்) நீரேந்தும் பரப்பளவுக்கு புனரமைக்கப்பட்டது.\n\n1960 ம் ஆண்டு காலத்தின் பிற்பகுதியில் இதன் அணைக்கட்டு சுமார் 2 மைல் (3 கிலோமீட்டர்) நீளமுடையதாகவும் 24 அடி (7 மீட்டர்) உயரமுடையதாகவும் இருந்தது. அப்போது அணையின் கொள்ளளவு 35,300 ஏக்கர் அடியாகவும் (43,541,909 கன மீட்டர்) இருந்தது. மேலும் இதிலிருந்து சுமார்  3,150 ஏக்கர் (1,275 ஹெக்டர்) நிலப்பரப்பிற்கு வழங்கப்பட்டு உள்ளது. மேலும் குளத்தின் இடது பக்கம் 500 அடி கொண்ட (152) கலிங்கு உள்ளன. மேலும் வலதுபுறத்திலும் 1200 அடி (366 மீட்டர்) மற்றும் 700 அடி (213 மீட்டர்) நீர் வழிந்தோடும் வகையிலான கலிங்குகள் உண்டு. அதன் இடது மதகுகள் 4 அடி 6 அங்குலம் கொண்டதாகவும் வலது மதகுகள் 3 அடி 6 அங்குலம் கொணதாகவும் உள்ளன. மத்திய மதகின் விட்டமானது 18 அங்குலமாக இருந்தது. 2014 ஆம் ஆண்டில் இது 6,900 ஏக்கர்களுக்கு நீர்ப்பாசன வசதி அளிக்கும் திறனைக் (கொள்ளவைக்) கொண்டிருந்தது.\n\nஇலங்கையின் வடமாகாண குளங்களுக்கு பல வழிகளில் நீர் கிடைக்கின்றது இதில் மழை நீர் பிரதானமானதாகும். மழை நீர் பிரதானமாக பல வழிகளில் கிடைக்கின்றது. அவற்றுள் வட கிழக்குப் பருவமழை, சூறாவளி மழை,உகைப்பு மழை என்பன பிரதானமாகும். வட கிழக்குப் பருவமழை மார்கழி மாதம் தொடங்கி மாசி மாதம் வரையிலும் கிடைக்கப்பெறுகின்றது. மேலும் இந்த வடகிழக்குப் பருவமழையே இலங்கையின் பல பகுதிகளுக்கு தேவையான நீரைத் தருகின்றது. இருப்பினும் இதன் மூலம் கிடைக்க பெறும் மழை நீர்  தென்மேற்குப் பருவமழை மூலம் கிடைக்க பெறும் மழை நீரின் அளவை விடக் குறைவாகும். இதனால் கிடைக்க பெறும் மழை நீர் அண்ணளவாக 1250 மில்லிமீட்டர் முதல்  2500 மில்லிமீட்டர் வரை கிடைக்கிறது\n\n"}
{"id": "427929", "url": "https://ta.wikipedia.org/wiki?curid=427929", "title": "சித்ராலயா (இதழ்)", "text": "சித்ராலயா (இதழ்)\n\nசித்ராலயா என்பது ஒரு தமிழ் திரைப்பட வார இதழாகும். இது சிறுபக்கச் செய்தித்தாளாக பக்கங்களுக்கு இடையில் கம்பி மடிப்பு ஏற்படுத்தாமல் வெளியிடப்பட்டது. இப்பத்திரிக்கையானது 1973 காலகட்டத்தில் வெளிவந்தது.\n\nஇந்த இதழானது திரைப்பட இயக்குநர் ஸ்ரீதரால் துவக்கப்பட்டது. இந்த இதழுக்கு பங்குதாரர்களாக ஸ்ரீதரின் மனைவி தேவசேனா, சித்ராலயா கோபுவின் மனைவி கமலா, ஒளிப்பதிவாளர் வின்சென்ட்டின் மனைவி, ஒளிப்படக் கலைஞர் திருச்சி அருணாசலமத்தின் மனைவி ஆகியோர் இருந்தனர். இந்தப் பத்திரிக்கையின் ஆசிரியராக வெண்ணிற ஆடை மூர்த்தி இருந்தார். இதழை தொடர்ந்த இயலாத காரணத்தால் பின்னர் இது நிறுத்தப்பட்டது.\n"}
{"id": "427933", "url": "https://ta.wikipedia.org/wiki?curid=427933", "title": "மெகாலியம்", "text": "மெகாலியம்\n\nமெகாலியம் (Megallium) என்பது 60% கோபால்ட்டு, 20% குரோமியம், 5% மாலிப்டினம் மற்றும் குறைவான விழுக்காடுகளில் இதர பொருட்கள் கலந்த கலப்புலோகத்தின் வணிகப்பெயர் ஆகும். இந்த கலப்புலோகமானது இதன் குறைவான எடையின் காரணமாகவும், அரிமானத்திற்கு எதிரான தன்மையின் காரணமாகவும், குறைவான ஒவ்வாமை ஊக்கப் பண்பு (நிக்கல் இல்லாத) தன்மையின் காரணமாகவும் பல் மருத்துவத்துறையில் பயன்படுகிறது.1951 ஆம் ஆண்டில் ஜான் லியோனார்ட் என்பவரால் ஆட்டென்பரோ பல் மருத்துவ ஆய்வகத்திற்காக தயாரிக்கப்பட்டது.\n"}
{"id": "427937", "url": "https://ta.wikipedia.org/wiki?curid=427937", "title": "வெப்ப இயக்கவியலின் மூன்றாம் விதி", "text": "வெப்ப இயக்கவியலின் மூன்றாம் விதி\n\nவெப்ப இயக்கவியலின் மூன்றாம் விதியானது, வெப்ப இயக்கவியல் சமநிலையில் உள்ள மூடிய அமைப்புகளின் பண்புகள் குறித்துப் பின்வருமாறு கூறுகிறது:\n\n\"ஒரு அமைப்பின் சிதறமானது அதன் வெப்பநிலையானது தனிச்சுழி வெப்பநிலையை நெருங்கும் போது ஒரு மாறாத மதிப்பை நெருங்குகிறது.\"\n\nஇந்த மாறா மதிப்பானது மூடிய அமைப்பை அடையாளப்படுத்தும் வேறு எந்தக் காரணிகளையும், (அழுத்தம் அல்லது பயனுறு காந்தப்புலம் போன்ற) சார்ந்திருக்காது. தனிச்சுழி வெப்பநிலையில் அமைப்பானது குறைந்தபட்ச சாத்தியமான ஆற்றல் நிலையில் இருக்கும். சிதறமானது பல அளவிடத்தக்கச் சிறிய நிலைகளோடு தொடர்புடையதாகவும், ஒரே ஒரு குறைவான ஆற்றலை உடைய தனித்த நிலையைக் கொண்டும் இருக்கும். அம்மாதிரியான நேர்வில், தனிச்சுழி வெப்பநிலையில் சிதறத்தின் மதிப்பும் தனிச்சுழி மதிப்பைப் பெற்றிருக்கும். ஒரு அமைப்பானது நன்கு வரையறுக்கப்பட்ட ஒரு ஒழுங்கமைப்பைக் கொண்டிராவிட்டால் (உதாரணமாக, கண்ணாடியைப் போன்ற ஒழுங்கமைப்பைக் கொண்டிருந்தால்), அமைப்பின் வெப்பநிலையானது மிகவும் குறைந்த அளவிற்குக் கொண்டு செல்லப்படும் போது, குறைந்த பட்ச ஆற்றல் மட்டங்களின் காரணமாகவோ அல்லது அமைப்பானது சிறும மதிப்பாயிராத ஆற்றலைக் கொண்டுள்ள அமைப்பாக்கத்திற்குள் அடைபட்டுப்போனதாலோ, குறிப்பிடத்தக்க சிதறமானது எஞ்சியிருக்கக் கூடும். அந்த நிலையான மதிப்பானது, அமைப்பின் எஞ்சியிருக்கும் சிதறம் என்று அழைக்கப்படுகிறது.\n\nSection::::வரலாறு.\nவெப்ப இயக்கவியலின் மூன்றாவது விதியானது வால்தர் நெர்ன்ஸ்ட் என்பவரால் 1906 ஆம் ஆண்டிற்கும் 1912 ஆம் ஆண்டிற்கும் இடைப்பட்ட காலத்தில் வளர்த்தெடுக்கப்பட்டது. இதன் காரணமாகவே, இந்த விதியானது நெர்ன்ஸ்ட் தேற்றம் அல்லது நெர்ன்ஸ்ட் எடுகோள் என அழைக்கப்படுகிறது. 1912 ஆம் ஆண்டு, நெர்ன்ஸ்ட் தனது கோட்பாட்டைப் பின்வருமாறு தெரிவித்தார்.\n\n\"எந்தவொரு செயல்முறையாலும், ஒரு குறிப்பிட்ட படிநிலைகளில், T = 0 என்ற சம வெப்பநிலைக் கோட்டிற்கு அழைத்துச் செல்வது சாத்தியமற்றதாகும்.\"\n\nSection::::விளக்கம்.\nஎளிய வார்த்தைகளில் வெப்ப இயக்கவியலின் மூன்றாவது இயக்கவியல் விதியைச் சொல்ல வேண்டுமென்றால், \"தனிச்சுழி வெப்பநிலையை நெருங்க நெருங்க, ஒரு தூய பொருளின் தூய படிகத்தின் சிதறமானது சுழியை நெருங்குகிறது\" எனலாம். \n"}
{"id": "427943", "url": "https://ta.wikipedia.org/wiki?curid=427943", "title": "வள்ளி (1993 திரைப்படம்)", "text": "வள்ளி (1993 திரைப்படம்)\n\nவள்ளி (valli) 1993ம் ஆண்டுவெளியான தமிழ்த் திரைபடம் ஆகும். இந்தத் திரைபடத்திற்கு கதை, வசனம், எழுதியது ரசினிகாந்த். கே. நட்ராஜ் இயக்கிய ஹரிராஜ் மற்றும் பிரியாராமன், வடிவேலு (நடிகர்) ஆகியோர் முக்கியக் கதாப்பாத்திரத்தில் நடித்திருந்தனர். ரசினிகாந்த் கௌரவத் தோற்றத்தில் நடித்திருந்தார். இளையராஜா இசையமைத்திருந்த இந்தத் திரைப்படம் தெலுங்கு மொழியில் \"விஜயா\" என்ற பெயரிலும் வெளியிடப்பட்டுள்ளது.\n\nSection::::கதைச்சுருக்கம்.\nஇத்திரைப்படம் கதாநாயகியான வள்ளியின் (பிரியாராமன்) வாழ்க்கையைப் பற்றியதாகும். சென்னை பட்டணத்தில் 15 வருடங்களாகப் படித்து விட்டு ஊருக்கு வரும் தனது மாமன் மகளான வள்ளியை வரவேற்க ஏற்பாடு செய்யும் வேலுவின் (ஹரிராஜ்) ஆட்டம் பாட்டம் மூலமாக இத்திரைப்படம் ஆரம்பிக்கிறது. சிறுவயது முதல் வள்ளி மீது காதலுடன் இருக்கும் வேலு, வள்ளியின் வரவை மிகவும் ஆவலுடன் எதிர்பார்த்துக் கொன்டிருக்கிறான். ஆனால் அவன் எதிர்பார்ப்புக்கு முற்றிலும் மாறாக வள்ளி நடந்துகொள்கிறாள். நல்ல முறையில் படித்து முடித்து விட்டு வந்த வள்ளிக்கு அழகு, அறிவு, திறமை மற்றும் பொருளாதாரம் என எந்த விதத்திலும் பொருத்தமில்லாதவனாக வேலுவை முற்றிலும் புறக்கணிக்கிறாள். ஆனால் என்றேறும் அவள் தனது அன்பை காதலை புரிந்து கொள்ளுவாள் எனக்காத்திருக்கின்றான்.\n\nஆனால் விடுமுறையை கழிப்பதற்காக அவ்வூருக்கு வரும் சேகர் (புதுமுகம் சஞ்சய்) மீது அவனது புறத்தோற்றம் மற்றும் இசைத்திறமையால் வசீகரிக்கப்படுகிறாள் வள்ளி. அதை உபயோகப்படுத்திக் கொள்ளும் சேகர் அவளைத் திருமணம் செய்து கொள்வதாகக்கூறி ஓரிரவில் உடலுறவு கொள்கின்றான். பின்னர் விடுமுறை முடிந்ததும் எல்லாவற்றையும் மறந்து சென்னை சென்றுவிடுகிறான். தன்னைக்கூட்டிச் செல்ல சேகர் வருவான் என நம்பி இருக்கும் வள்ளி காலம் செல்லச்செல்ல தான் ஏமாற்றப்பட்டதையும் தன்னை ஏமாற்றிய சேகர் தமிழ்நாட்டின் முதலமைச்சரின் மகன் எனவும் அறிகிறாள். நியாயம் கேட்கும் விதமாக அவனுக்கு எதிராக உண்ணாவிரதப் போராட்டத்தை ஊருக்கு வெளியில் தாங்கள் உறவு கொண்ட இடத்திலேயே ஆரம்பிக்கிறாள். தொடக்கத்தில் இப்போராட்டத்தைக் கண்டு கொள்ளாத முதலமைச்சர் பின்னர் ஊடகங்களின் முக்கியத்துவத்தால் வேறு வழியின்றி தனது மகனை அனுப்பி சமாதானம் செய்து போராட்டத்தை முடிக்க நினைக்கின்றார். தனது மாமன் மகள் தன்னோடு வாழாவிட்டாலும் பரவாயில்லை சந்தோஷமாக இருக்க வேண்டும் என இப்போராட்டத்தை ஆரம்பத்திலிருந்து ஆதரித்து வரும் வேலு, மற்ற அனைவரின் எதிர்பார்ப்புக்கும் மாறாக வள்ளி தான் மறைத்து வைத்திருந்த கத்தியால் சேகரைக் குத்திக்கொள்கிறாள்.\n\nவள்ளிக்கு கொலைக்குற்றவாளியாக 10 வருடம் சிறைத்தண்டனை கிடைக்கிறது. தண்டனைக்காலம் முடிந்ததும் ஊருக்கு வரும் வள்ளிக்கு ஆச்சர்யம் ஏற்படுத்தும் விதமாக அவளுக்கும் வேலுவுக்கும் திருமணம் செய்ய வீரையா வள்ளியப்பன் ரஜினிகாந்த் மற்றும் சிவா வடிவேலு ஆட்டம் பாட்டத்துடன் ஏற்பாடு செய்து காத்திருக்கின்றனர். இவ்வளவும் நடந்த பின்னாலும் தனக்காக காத்திருக்கும் தனது மாமன் மகனான வேலுவுடன் தனது திருமண வாழ்க்கையை வீரையா வள்ளியப்பன், சிவா மற்றும் ஊர் பொதுமக்கள் ஆசியுடன் வாழ ஆரம்பிப்பதாக இத்திரைப்படம் முடிகிறது.\n\n\nSection::::பாடல்கள்.\nஅனைத்து பாடல்கள் மற்றும் பின்னணி இசை இளையராஜாவால் இசைக்கப்பட்டுள்ளது. \"என்னுள்ளே என்னுள்ளே\" எனத் தொடங்கும் இப்படத்தின் பாடல் தமிழ் திரையிசைப் பாடல்களுள் முக்கியமான ஒன்றாகும்.\n"}
{"id": "427966", "url": "https://ta.wikipedia.org/wiki?curid=427966", "title": "மாதவி (நடிகை)", "text": "மாதவி (நடிகை)\n\nமாதவி சர்மா (\"Madhavi Sharma\") ஓர் இந்தியத் திரைப்பட நடிகை ஆவார். இவர் தெலுங்கு, மலையாளம், கன்னடம், இந்தி, தமிழ் மற்றும் ஒரியா மொழிப்படங்களில் நடித்துள்ளார். தன்னுடைய 17 வருட நடிப்புத் தொழிலில் சுமார் 300 க்கும் மேற்பட்ட படங்களில் நடித்துள்ளார். 1976 ஆம் ஆண்டு தொடங்கி 1996 ஆம் ஆண்டுவரை முன்னணி நடிகையாகவும் திகழ்ந்தார்.\n\nSection::::இளமைப் பருவம்.\nஇவர் 1962 ம் ஆண்டு ஆகத்து 12ம் திகதி இந்தியாவின் தெலுங்கானா, ஐதராபாத்து எனும் இடத்தில் பிறந்தார். இவர் கணவரின் பெயர் ரால்ப் சர்மா என்பது ஆகும். இவருக்கு மூன்று பெண்பிள்ளைகள் உண்டு. \"ரிப்பினி\" \"சர்மா\", \"பிறிசில்லா சர்மா மற்றும் ஈவலின் சர்மா\" ஆகியோரே அம்மூவருமாவர். இவர்கள் மூவரும் நியூ ஜேர்சியில் வசிக்கின்றனர். மேலும் இவருக்கு கீர்த்தி குமாரி எனும் சகோதரியும் தனஞ்சய் எனும் சகோதரனும் உள்ளனர். இவர் பரதநாட்டியத்தை உமா மகேஸ்வரியிடமும் நாட்டுப்புறக் கலைகளை பட் ஆகியோரிடமும் கற்றார். மேலும் இவர் பல்லாயிரத்திற்கு மேற்பட்ட நடன நிகழ்ச்சிகளை நடத்தியுள்ளார். இவர் ஐதராபாத்தில் உள்ள ஸ்டன்லி பெண்கள் உயர் பாடசாலையில் கல்வி பயின்றார்.\n\nSection::::திரைத்துறையில்.\nSection::::தெலுங்கு.\nஇவரின் பதின்ம பருவத்தில் தெலுங்கு மொழியில்  தசரி நாராயண ராவோவின் இயக்கத்தில் \"தூருப்பு படமரா\" எனும் படத்தில் நடித்தார். இப்படம்  வெற்றி பெற்றது. தெலுங்கு திரையுலகின் முன்னணி நடிகரான சிரஞ்சீவியுடன் பல படங்களில் இணைந்து நடித்துள்ளார். இவர் 1982 ஆம் ஆண்டு முதன்முதலில் சிரஞ்சீவியுடன் இணைந்து நடித்த படம் \"இன்ட்லோ ராமையா வீடில்லோ கிருஷ்ணையா.\" பின்னர் மீண்டும் சிரஞ்சீவியுடன் \"கைதி\" எனும் படத்தில் இணைந்து நடித்தார். இப்படம் இவருக்கு பெரும் வெற்றிப்படமாக அமைந்தது. தெலுங்கில் இவரது இறுதி படம் \"பிக் பாஸ்\" என்பதாகும்.\n\nSection::::தமிழ்.\nஇவர் கே. பாலச்சந்தரின் \"மரோ சரித்ரா\" எனும் படத்தில் துணை கதாபாத்திர வேடமேற்று நடித்தார். இப்படம் இந்தியில் \"ஏக் தூஜே கே லியே\" (1981) எனும் பெயரில் மீளுருவானது. இப்படம் 1981 ஆம் ஆண்டு பெரும் வருவாய் வசூலித்த படமாகவும் திகழ்ந்தது. மாதவி இவ்விரு படங்களிலும்  கமலஹாசனுடன்  இணைந்து நடித்திருப்பார். இப்படத்தில் இவருடைய நடிப்பிற்காக சிறந்த நடிகைக்கான பிலிம்பேர் விருதுக்குப் பரிந்துரை செய்யப்பட்டார். கே. பாலச்சந்தர் முதன்முதலில் தமிழ் திரையுலகிற்கு \"தில்லு முல்லு\" எனும் படத்தின் மூலம் இவரை கதாநாயகியாக அறிமுகப்படுத்தினார். இதில் ரசினிகாந்துடன் இணைந்து நடித்தார்.\n\nமேலும் மாதவி கமலஹாசனுடன் \"ராஜ பார்வை, டிக் டிக் டிக், காக்கி சட்டை, சட்டம், எல்லாம் இன்பமயம் மற்றும் மங்கம்மா சபதம்\" ஆகிய படங்களில் இணைந்து நடித்துள்ளார். மேலும் இவர் ரசினிகாந்த் நடிப்பில் வெளியான \"கர்ஜனை, தில்லு முல்லு, தம்பிக்கு எந்த ஊரு, உன் கண்ணில் நீர் வடிந்தால் மற்றும் விடுதலை\" ஆகிய படங்களிலும் நடித்துள்ளார்.\n\nSection::::மலையாளம்.\nஇவர் பல மலையாளப் படங்களிலும் நடித்துள்ளார். பிரதானமாக மலையாள சூப்பர் ஸ்டாரான மம்மூட்டி மற்றும் மோகன்லால் இருவருடன் இணைந்து நடித்துள்ளார். \"ஒரு வடக்கன் வீர கதா\" எனும் படத்தில் மிகவும் தத்ரூபமாக நடித்ததன் மூலம் தேசிய விருதையும் பெற்றார். \"ஆகாசதூது\" எனும் படத்தில் நடித்தமைக்காக கேரள அரசின்  மாநில விருதை சிறந்த இரண்டாம் நடிகைக்காக பெற்றார். மேலும் இப்படத்தில் நடித்தமையால்  1993ம் ஆண்டு சிறந்த நடிகைக்கான \"பிலிம் பேர் \" விருதுகளையும் பெற்றார். இப்படத்தில் இவர் புற்றுநோயுள்ள ஒரு தாயாக நடித்தமை குறிப்பிடத்தக்கது. இவர் கேரள அரசிடம் இருந்து 3 மாநில விருதுகளை பெற்றுள்ளார். அவற்றுள் ஒன்று சிறந்த நடிகைக்காகவும் மேலும் இரண்டு சிறந்த இரண்டாம் நடிகைக்காகவும் பெற்றது குறிப்பிடத்தக்கது.\n\nSection::::கன்னடம்.\nஇவர் பல கன்னட மொழி படங்களிலும் நடித்தவராவார். பிரதானமாக கன்னட திரையுலகின் பிரபலமான நடிகர்களான  \" ராஜ்குமார், விஷ்ணுவர்த்தன், அன்னட் நக் மற்றும் அம்பரீஷ்  \" ஆகியோர்களுடனும் இணைந்து நடித்துள்ளார். இவர் ராஜ்குமாருடன் இணைந்து நடித்த பல படங்கள் வர்த்தக ரீதியாக பெரும் வெற்றி பெற்றதுடன் பாராட்டுக்களையும் குவித்தன.\n\n"}
{"id": "427967", "url": "https://ta.wikipedia.org/wiki?curid=427967", "title": "சமயம் மற்றும் புராணங்களில் கால்நடைகள்", "text": "சமயம் மற்றும் புராணங்களில் கால்நடைகள்\n\nகால்நடைகளின் பல்வேறு பயன்பாடு காரணமாக, அவை பற்றிய நம்பிக்கைகள் மதம் மற்றும் சமூகங்களில் முக்கியத்துவம் பெறுகிறது. நேபாளம்,இந்தியா உள்ளிட்ட சில நாடுகள் கால்நடைகளைக் கொல்ல தடை விதித்துள்ளது. அவற்றின் இறைச்சியை உண்ணுதல் பாவச்செயலாகவும் அப்பகுதிகளில் கருதப்படுகிறது.\n\nஇந்து மதம், சைன மதம், பௌத்தம் போன்ற மதங்களில் கால்நடைகள் புனிதமாக மதிக்கப்படுகிறது. இவை மட்டுமல்லாது பண்டைய எகிப்து, பண்டைய கிரேக்கம்,பண்டைய இஸ்ரேல், உரோம், ஜெர்மனி போன்ற நாடுகளில் நிலவிய ஆதி மதங்களிலும் கால்நடைகள் முக்கிய பங்கு வகித்தன.\n\nSection::::இந்திய மதங்களில்.\nகால்நடைகளைக் கொலை செய்வதற்கு எதிரான சட்டம் இந்தியாவில் பல மாநிலங்களில் அமுல்படுத்தப்பட்டுள்ளது.கேரளா, மேற்கு வங்கம், வடகிழக்குப் பகுதிகள் சிலவற்றில் இச்சட்டம் நடைமுறைபடுத்தப்படவில்லை.\n\nSection::::இந்து மதம்.\nபல அறிஞர்கள் இந்து மதத்தில் நிலவும் பசு வழிபாட்டிற்குக் காரணம் பால்,உரமாகவும் எரிபொருளாகவும் பயன்படும் பசுவின் சாணம் மற்றும் விவசாயம் என்பவற்றைக் குறிப்பிடுகின்றனர். பண்டைய நூல்களான இருக்கு வேதம், புராணங்களில் கால்நடைகள் முக்கியத்துவம் வாய்ந்ததாகக் குறிப்பிடப்படுகின்றன. எனினும் இப் பண்டையப் பசு வழிபாடு ஒரு விவாதப்பொருளாகவே இருந்து வருகிறது. டி. என். ஷா வின் கூற்றுப்படி மாடு உட்பட எந்த கால்நடைகளும் புனிதமாக பின் நாட்களைப்போல் புராதன இந்தியாவில் கருதப்படவில்லை. \"கிரக சூத்திரம்\", ஈமச்சடங்குகளின் பின் மாட்டிறைச்சி உண்பதை ஒரு சடங்காகக் குறிப்பிடுகிறது. ஆனால் அமெரிக்க மானிடவியலாளர் மார்வின் ஹரிஸின் கூற்றுப்படி வேத கால இலக்கியங்கள் முன்னுக்கு பின் முரணான செய்திகளைக் கூறுகிறது. சில நூல்கள் இறைச்சி உண்பதைச் சடங்காக வலியுறுத்தும் அதேசமயம், சில அதை பாவச்செயலாக வலியுறுத்துவதே இதற்குக் காரணம். சாந்தோக்கிய உபநிடதத்தில் (கி.மு800) அஹிம்சையை அதாவது உயிர்களுக்கு துன்பம் விளைவிக்காமல் இருப்பதை பற்றிக் குறிப்பிடப்பட்டிருக்கிறது. முதலாம் நூற்றாண்டு நடுப்பகுதியில் இந்து மதம், பௌத்தம், சைனம் ஆகிய மதங்கள் முன் பிறவி மற்றும் மறு பிறவி கர்ம வினையை காரணம் காட்டி அஹிம்சையை வலியுறுத்தின. ஆய்வாளர் ஹாரிசின் கூற்றுப்படி பொ.கா200()ம் ஆண்டு காலப் பகுதிகளில் மிருகங்களைக் கொல்லுதல், இறைச்சி உண்ணுதல் போன்றன மத நம்பிக்கைகளுக்கும் உயிரினங்களுக்கும் எதிரானதாகக் கருதப்பட்டதுடன் அவை தடை செய்யப்பட்டும் இருந்தது.\n\nஇருக்கு வேதம் பசுக்களை 'அக்ன்யா' அதாவது கொல்லப்படக்கூடாதது எனக் குறிப்பிடுகிறது.\nவேத காலத்தில் எழுதப்பட்ட நூல்களில் கால்நடைகள் மட்டுமல்லாது அனைத்து நான்கு கால் விலங்குகள் மீதும் வன்முறை பிரயோகிப்பதை எதிர்ப்பதோடு மட்டுமல்லாது, பசுவைக் கொல்வது மனிதர்களை, குறிப்பாக பிராமணர்களைக் கொல்வதற்குச் சமம் என வலியுறுத்துவதாக நந்திதா கிருஷ்ணா குறிப்பிடுகிறார். மேலும் அவர் அதர்வண வேத(~1200-1500 BCE) மந்திரம் 8.3.25, அனைத்து மனிதர்கள், கால் நடைகள், குதிரைகளைக் கொல்வதைக் கண்டிப்பதோடு அவ்வாறு கொலை செய்பவர்களைத் தண்டிக்க அக்னி தேவனிடம் வேண்டுவதாகவும் குறிப்பிடுகிறார்.\n\nபல பழங்கால மற்றும் இடைக்கால இந்து நூல்கள் உயினங்களுக்கு எதிரான வன்முறை மற்றும் கொலை ஆகியவற்றைத் தடுக்க ஆரம்பப் படியாக பசுக்களைக் கொல்லாமை, புலாலுண்ணாமை அமையும் எனக் குறிப்பிடுகிறது. ஆய்வாளர் ஹாரிஸின் கூற்றுப்படி கோ வழிபாடு முதலாம் நூற்றாண்டில் வழக்கத்திற்கு வந்தது மட்டுமல்லாமல் பொ.கா.1000 ஆண்டு காலப்பகுதிகளில் இந்து சமயத்தின் முக்கிய நடைமுறையாகவும் ஆனது. இந்த நடைமுறை அனைத்து உயிர்களிலும் இறைவன் உள்ளான் எனும் இந்து மத நம்பிக்கைக்கு வழிவகுத்தது. புலாலுண்ணாமை இந்து மதத்தின் ஒரு கலாச்சாரம். கடவுள் கிருஷ்ணன் மற்றும் அவரது யாதவ நண்பர்கள் பசுக்களோடு இருக்கிறமை புலாலுண்ணாமையை வலுவூட்டுகிறது.\n\nஸ்மிருதிகள் மற்றும் இதர இந்து நூல்களில் குறிப்பிட்டுள்ள அஹிம்சை காரணமாகவே புலாலுண்ணாமை வழக்கத்திற்கு வந்ததாக லுட்விக் அல்ஸ்டோஃப் கூறுகிறார். என்றாலும் கால் நடைகளுக்கான ஆதரவு எல்லா இடங்களிலும் நிலவவில்லை. கிரிஸ்டோபர் புல்லரின் கூற்றுப்படி சில கிழக்கு பகுதிகளில் மிருகங்களைப் பலியிடும் நிகழ்வும் இடம்பெற்று வந்தது. பெரும்பாலான தற்கால இந்துக்களின் பண்பாடாக கால்நடைகளை மதித்தல் மற்றும் கால் நடைகளைப் பாதுகாத்தல் உள்ளதோடு 'புலாலுண்ணாமை இல்லாமல் அகிம்சை இல்லை எனவும் நம்புகிறார்கள் என்று அல்ஸ்டோஃப் கூறுகிறார். .\n\nபசுக்களைக் கொல்வதற்கு எதிரான தடை, முழு சைவ உணவிற்கான முதல் படியாக அக்காலத்தில் கருதப்பட்டது.\n\nபசு வடிவத்திலிருந்த பூமாதேவி பிருத்வியின் பாலிலிருந்தே மனிதர்களுக்குப் பயன்படக்கூடிய பொருட்கள் வந்துள்ளது. சக்கரவர்த்தி பிருது இப்பசுவின் பாலைக் கொண்டே மனிதர்களுக்குத் தேவையான பயிர்களை விளைவித்து பஞ்சத்திலிருந்து தேசத்தைக் காத்தான்.\nஇந்து நம்பிக்கைகளின் படி பசுக்களின் தாயான காமதேனுவின் மூலமே செழிப்பு வருகிறது எனக் கருதப்படுகிறது. 19-ஆம் நூற்றாண்டில், காமதேனுவின் ஒரு வரைபடம் சகல இந்து தெய்வங்களையும் உள்ளடக்கியதாக வரையப்பட்டு இருந்தது.\n\nSection::::வரலாற்று முக்கியத்துவம்.\nஇந்தப் பசுக்களுக்கு ஆதரவான நிலை பிரித்தானிய கிழக்கிந்திய நிறுவனத்துக்கு எதிராக இந்தியர்கள் 1857ல் முன்னெடுத்த சிப்பாய்க் கிளர்ச்சியில் பெரும் பங்கு வகித்தது. பிரித்தானிய கிழக்கிந்திய கம்பெனியில் சிப்பாய்<களாக இருந்த இந்து மற்றும் முஸ்லிம்கள் தாங்கள் உபயோகிக்கும் வெடி மருந்து சுற்றியுள்ள காகிதத் தோட்டாக்கள் பன்றி மற்றும் பசுவின் கொழுப்பினால் மேற்பூச்சு பூசப்பட்டுள்ளதாக நம்பினர். பன்றியிறைச்சி உண்ணுதல் இஸ்லாமில் தடை செய்யப்பட்டுள்ளது. சிப்பாய் வீரர்கள் ஒவ்வொரு முறையும் துப்பாக்கியை மீள் நிரப்பும் போதும் இக்காகிதத் தோட்டாக்களின் முனையை கடிக்க வேண்டியிருந்தமை பிரித்தானியர் தங்கள் மத நம்பிக்கைகளை முனைப்பாகவே புண்படுத்துவதாக முஸ்லிம் சிப்பாய்கள் கருதினர்.\n\n1717க்கும் 1977க்குமிடைப்பட்ட காலப்பகுதியில் நடந்த 167 இனவாத கலவரங்களில், 22 கலவரங்கள், பசுவதை காரணமாக நடைபெற்றதென ஒரு கணக்கெடுப்பு.\n\nSection::::காந்தியின் போதனைகளில்.\nபசுக்களைப் பாதுகாத்தல் என்பது விலங்குகளின் உரிமைகள், அவற்றை கொல்லாதிருத்தல் ஆகியவற்றின் அடையாளமாக காந்தி நினைத்தார். அவர் பசுக்களை தெய்வமாகக் கருதினார். பசுக்களைக் கொல்லாதிருத்தல் அனைத்து உயிர்களுக்கெதிரான வன்முறைகளைப் தடுப்பதற்கான முதற்படி என அவர் தெரிவித்தார். மேலும் அவர் \"நான் பசுக்களை வணங்குகின்றேன். உலகமே எதிர்த்தாலும் அதை கைவிடப்போவதில்லை. பசுவின் பாதுகாப்பே இந்து மதத்தின் உயிர்நாடி\" என்றும் குறிப்பிட்டார். ஆனாலும் பசுக்களைக் கொல்வதற்கு எதிரான சட்டத்தை அவர் முன் மொழியவில்லையென அவர் கூறினார்,\n\n\"அவர்களாக முன் வராமல் நான் எப்படி பசுவைக் கொல்வதை நிறுத்தக் கட்டாயப்படுத்த முடியும். இந்தியாவில் இந்துக்கள் மட்டுமல்ல இஸ்லாமியர், கிறித்துவர், பார்சிக்கள் போன்ற ஏனைய மதத்தவர்களும் வாழுகிறார்கள்.\"\n\nSection::::சமணம்.\nசமணம் கால்நடைகள் உட்பட அனைத்து உயிரினங்களுக்கெதிரான வன்முறையை எதிர்க்கிறது. பிறரில் அன்பு செலுத்துதல், பிறருக்கு உதவுதல், பிறருக்கு தீங்கு விளைவிக்காதல் என மானிட தர்மங்களைச் சமண மதம் போதிக்கிறது.\n\nசமண மதத்தில் ஒரு துறவியோ அல்லது அம்மதத்தைப் பின்பற்றுகிறவர்களோ விலங்கு அறுப்பு இடங்களுக்குச் செல்லக் கூடாதெனப் பாரம்பரியம் உள்ளது. சமணர்கள் தாவர உணவில் கிடைக்கும் ஊட்டச்சத்துக்களே மனிதருக்கு போதுமானதென நம்புகின்றனர். இதன் மூலம் மிருகவதையைத் தடுக்கலாமெனவும் சமணர்கள் கூறுகின்றனர். சில சமண அறிஞர்கள் கால்நடை அறுப்பு காரணமாக மனித உணவு உற்பத்தி நிலங்கள் குறைவடைவதாகவும், கால்நடை அறுப்பை 50 வீதத்தால் குறைத்தால் உலக பஞ்சத்தைத் தீர்க்கலாம் எனவும் குறிப்பிட்டிருந்தனர்.\n\nSection::::பௌத்தம்.\nஅகிம்சை பௌத்ததின் ஐந்து கட்டளைகளில் ஒன்றாகும். பசுவைக் கொல்லுதல் தடை செய்யப்பட்ட ஒன்றாக மட்டுமல்லாது பசுவைக் காத்தல் சகல உயிர்களையும் காப்பதற்கு சமமென பௌத்தம் கூறுகிறது. கால்நடை மனிதனின் மறுபிறப்பாக பிறவி சுழற்சியில் இடம்பெறுவது சில பௌத்த பிரிவுகளில் விளக்கப்படுகிறது. விலங்குகளைப் பாதுகாத்தல் மற்றும் உயிர்களிடத்தில் அன்பு செலுத்துதல் நற்கர்மாவாகவும் பதியப்பட்டுள்ளது. மகாயான புத்த மதம் விலங்குகளைக் கொல்லுதல், உண்ணுதல் ஆகியவைகளைக் கண்டிப்பதோடு இறைச்சி விற்பனையையும் தடை செய்துள்ளது.. இந்திய புத்த நூல்கள் தாவர அடிப்படையிலான உணவுகளை ஆதரிக்கின்றன.\n\nகொலையிலிருந்து விலங்குகளை காத்தல் மறுபிறவிக்கு புண்ணியம் சேர்க்குமென பௌத்தம் தெரிவிக்கிறது . ரிச்சர்ட் கொம்ப்ரிச்சின் கூற்றுப்படி பௌத்தம் சைவ உணவை ஆதரித்தாலும் நடைமுறையில் அது சாத்தியப்படவில்லை. மேலும் தேரவாத பௌத்ததில் பொதுவாக மற்ற விலங்கிறைச்சி உண்பதை விட மாட்டிறைச்சி உண்பது மிகவும் பாபகரமான செயல் எனவும் அறிவிக்கிறது.</ref>\n\nSection::::பண்டைய எகிப்து.\nபண்டைய எகிப்தில் காளை மாடுகள் வீரத்திற்கும் ஆண்மைக்கும் சின்னமாகக் கருதப்பட்டதோடல்லாமல் உக்கிர தெய்வங்களான மொன்ட்டு மற்றும் மின் உடன் தொடர்புபடுத்தப்படுகிறது. சில நகரங்கள் காளை மாடுகளைத் தாவ் எனும் கடவுளின் வெளிப்பாடாகவும் தெய்வீக சக்திகளின் (மினேவிஸ் காளை, புகிஸ் காளை, அபிஸ் காளை) மறு உருவாகவும் கருதப்பட்டதால் காளை மாடுகள் எகிப்தில் ஒரு முக்கிய விலங்காக இருந்துள்ளன. பசு மாடுகள் தாய்மையுடனும் இனப்பெருக்கத்துடனும் தொடர்புபடுத்தப்பட்டன. ஒரு எகிப்திய புராணம் மூல நதியை பிரதிநிதித்துவப்படுத்தும் பசுக்கடவுளான மெஹெட் விரெட் ஆதியில் சூரியனுடன் உறவாடி குழந்தை பெற்ற தகவலைச் சொல்கிறது. வானம் சில இடங்களில் பசுவின் உருவிலிருக்கும் பெண்கடவுளாக கற்பனை செய்யப்பட்டது.ஆத்தோர், நியுட், நெய்ட் போன்ற பல பெண் தெய்வங்கள் விண்ணுலக பசுவிற்கு நிகர்படுத்தப்பட்டது.\n\nஎகிப்தியர் அனைத்து கால்நடைகளையும் நேர் மறையாகக் கருதவில்லை. காட்டு எருதுகள் குழப்பத்தின் சின்னமாக கருதப்பட்டதுடன் அவற்றைக் வேட்டையாடிக் கொல்வதும் நிகழ்ந்தது.\n"}
{"id": "427971", "url": "https://ta.wikipedia.org/wiki?curid=427971", "title": "அர்ச்சூன் எரிகாய்சி", "text": "அர்ச்சூன் எரிகாய்சி\n\nஅர்ச்சூன் எரிகாய்சி (\"Arjun Erigaisi\") ஓர் இந்திய சதுரங்க கிராண்டு மாசுட்டர் ஆவார். இவர் 2003 ஆம் ஆண்டு செப்டம்பர் மாதம் 3 ஆம் நாள் பிறந்தார். 14 ஆண்டுகள் 11 மாதங்கள் 13 நாட்கள் என்ற சிறிய வயதிலேயே எரிகாசி கிராண்டு மாசுட்டர் பட்டத்தை வென்றார். இப்பட்டத்தை வென்ற குறைந்த வயது சிறுவர்கள் வரிசையில் இவருக்கு 31 ஆவது இடமாகும்.\n\nஅர்ச்சூன் இந்திய நாட்டின் தெலுங்கானா மாநிலத்தைச் சேர்ந்தவராவர். கிராண்டு மாசுட்டர் பட்டத்தை வென்ற இம்மாநிலத்தின் முதலாவது நபரும் அர்ச்சூன் எரிகாய்சியேயாகும். 2018 ஆகத்து மாதத்தில் அர்ச்சூன் இச்சாதனையை நிகழ்த்தினார். முன்னதாக 2015 ஆம் ஆண்டு கொரியாவில் நடைபெற்ற ஆசிய இளையோர் சதுரங்க சாம்பியன் பட்டப் போட்டியிலும் இவர் வெள்ளிப் பதக்கம் வென்றிருந்தார்\n"}
{"id": "428006", "url": "https://ta.wikipedia.org/wiki?curid=428006", "title": "வானமே எல்லை (திரைப்படம்)", "text": "வானமே எல்லை (திரைப்படம்)\n\nவானமே எல்லை திரைப்படம் 1992 ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை கே.பாலசந்தர் எழுதி, இயக்கி ராஜம் பாலச்சந்தர் மற்றும் புஷ்பா கந்தசாமி ஆகியோரால் தயாரிக்கப்பட்டது. இத்திரைப்படத்தில் ஆனந்த் பாபு, ரம்யா கிருஷ்ணன், பானுபிரியா, மதுபாலா பப்லு பிருத்திவிராஜ், விசாலி கண்ணதாசன் ஆகியோர் நடித்திருந்தனர்.\n\nSection::::கதைச் சுருக்கம்.\nவாழ்க்கையில் விரக்தியடைந்து தற்கொலை செய்துகொள்ள முடிவுசெய்யும் ஐந்து கதாபாத்திரங்களைப் பற்றிய கதை.\n\nதீபக் (ஆனந்த் பாபு) நீதிபதியாக பணியாற்றும் தனது தந்தையின்மீது மிகுந்த அன்பும், மரியாதையும் கொண்டுள்ளான். தீபக்கின் நண்பன், தீபக்கின் தந்தை லஞ்சம் பெற்று தீா்ப்புகளை வழங்குகிறவா் என்ற உண்மையைச் சொல்லும்போது நம்ப மறுத்து சண்டையிடுகிறான். அவனே தன் தந்தை லஞ்சம் வாங்குவதை நேரில் கண்டதும் அதிா்ச்சியடைகிறான். வசதியாக வாழவும், தீபக்கின் சகோதரிகள் திருமணத்திற்காகவும் லஞ்சம் வாங்க வேண்டியிருப்பதாக தீபக்கின் தாய் அதை நியாயப்படுத்துகிறாள். அதை ஏற்றுக்கொள்ள முடியாத தீபக் லஞ்சப்பணத்தின் மூலம் வாங்கிய தன் இருசக்கர வாகனத்தை எரித்துவிட்டு தன் வீட்டைவிட்டு வெளியேறுகிறான்.\n\nகெளதம் (பிருத்விராஜ் ) பணக்காரத் தந்தையின் (கொச்சி ஹனீஃபா) ஒரே மகன்; தாயை இழந்தவன்;அவனது தந்தையின் அலுவலவத்தில் கணினி இயக்குபவராகப் பணியாற்றுபவள் சுகுணா(விசாலி கண்ணதாசன்). கெளதமும், சுகுணாவும் காதலிக்கிறாா்கள். தன் மகனுக்கு பணக்கார வீட்டுப்பெண்ணை திருமணம் செய்ய நினைக்கும் தந்தை, மகனின் காதலை எதிா்க்கிறாா். கெளதம் தன் காதலில் உறுதியாக இருக்கிறான். அவா்களது காதலைப் பிரிக்க அவன் தந்தை அதிரடியான முடிவெடுக்கிறாா். விதவையான சுகுணாவின் தாயை கெளதமின் தந்தை திருமணம் செய்துகொள்கிறாா். சுகுணா சகோதரி உறவானதை ஏற்க முடியாத கெளதம் வீட்டைவிட்டு வெளியேறுகிறான். வீட்டைவிட்டு வெளியேற விரும்பாத சுகுணா தன் காதலைக் கெடுத்த தாயும், இரண்டாவது தந்தையும் வெறுப்படையும்படி நடந்து பழிவாங்குகிறாள்.\n\nகற்பகம் (மதுபாலா ) வயதான பணக்காரரை அவள் தந்தையின் வற்புறுத்தலால் விருப்பமின்றி திருமணம் செய்துகொள்கிறாள். முதலிரவன்று வீட்டைவிட்டு வெளியேறி தற்கொலைக்கு முயற்சி செய்யும் இடத்தில் சுபத்ராவைக் (ரம்யா கிருஷ்ணன்) காப்பாற்றுகிறாள்.\n\nசுபத்ரா தனியே ரயிலில் வரும்போது நான்கு பேரால் கற்பழிக்கப்பட்டு ரயிலிலிருந்து தூக்கி எறியப்பட்டு வாழ்க்கையில் விரக்தி அடைந்தவள்.\n\nபசுபதி ( ) படித்த படிப்புக்கு வேலை கிடைக்காத விரக்தியில் தனது தந்தையிடம் (ராஜேஷ்) சண்டையிட்டு வீட்டைவிட்டு வெளியேறியவன்.\n\nஐந்து பேரும் குன்னூரில் சந்தித்து நூறு நாள்கள் மகிழ்ச்சியாக வாழ்ந்து பிறகு சேர்ந்து தற்கொலை செய்துகொள்ள முடிவு செய்கிறார்கள். ஆனால் அவர்களில் பசுபதி மட்டும் அனைவரையும் தற்கொலை முடிவிலிருந்து மாற்ற முயற்சி செய்கிறான். தான் தற்கொலை செய்வதை காணொளியாக பதிவு செய்து மற்றவர்களை தற்கொலை செய்ய வேண்டாம் எனக் கேட்டுக்கொள்கிறான்.\n\nஇது மற்ற நால்வரிடையே குழப்பத்தை ஏற்படுத்துகிறது. அப்போது பசுபதியின் தந்தை அங்கே வருகிறார். பசுபதி இறந்த செய்தியைக் கேட்டு மற்ற நால்வரும்தான் பசுபதி இறப்புக்குக் காரணமானவர்கள் என்று குற்றம் சாட்டுகிறார். இதனால் மற்ற நால்வரும் கோபம் அடைந்து தற்கொலை செய்ய செல்லும்போது அங்கே இறந்துவிட்டதாக எண்ணிய பசுபதி உயிரோடு வருகிறான். பிறகுதான் இந்த தற்கொலை நாடகம் பசுபதி மற்றும் அவன் தந்தையின் திட்டம் எனத் தெரிகிறது. இறுதியாக அவர்கள் தங்கியிருந்த வீட்டின் உரிமையாளராக வரும் பாதிபாண்டியன் (மதன் பாப்) அவர்கள் ஐவரையும் ஆதரவற்றவர்களுக்காக தன் வாழ்வை அர்ப்பணித்த மாற்றுத்திறனாளி காந்திராமனை சந்திக்க வைக்கிறார். காந்திராமனின் அறிவுரையால் தங்கள் தற்கொலை எண்ணத்தைக் கைவிட்டு புதுவாழ்வைத் தொடங்குகிறார்கள்.\n\n\n\nSection::::திரைப்படத்தின் சிறப்புகள்.\nநகைச்சுவை நடிகர்களான தாமு மற்றும் மதன்பாப் இருவரும் அறிமுகமான முதல் படம். பசுபதி கதாபாத்திரத்தில் நடித்த கௌதம் சுந்தர்ராஜன், பாலச்சந்தரின் அழகன் திரைப்படத்தில் அறிமுகம் ஆகியிருந்தாலும் தன் திரைவாழ்வில் \"மறக்கமுடியாத திரைப்படம் \" எனக் குறிப்பிட்டுள்ளார். இயக்குனர் சிகரம் பாலசந்தர் தான் இயக்கிய படங்களில் தனக்குப் பிடித்த 10 படங்களில் ஒன்றாக இப்படத்தைக் குறிப்பிட்டுள்ளார்.\n\nSection::::இசை.\nதிரைப்படத்தின் இசையமைப்பாளர் மரகதமணி ஆவார்.\n\n"}
{"id": "428018", "url": "https://ta.wikipedia.org/wiki?curid=428018", "title": "நேபாளத்தின் இராணி ஐஸ்வர்யா", "text": "நேபாளத்தின் இராணி ஐஸ்வர்யா\n\nஐஸ்வர்யா ராஜ்ய லக்ஷ்மி தேவி ஷா (Aishwarya Rajya Laxmi Devi Shah ) (7 நவம்பர் 1949 – 1 ஜூன் 2001) காத்மாண்டுவில் உள்ள லாசிம்பெட்டு தர்பாரில் கேந்த்ரா சம்செர் சங் பகதூர் ராணா மற்றும் சிறீ ராச்சிய லட்சுமி தேவி ஷா தம்பதிக்கு முதல் மகளாகப் பிறந்தவர். நேபாள ராணியாக 1972 இல் இருந்து 2001 ஆண்டு வரை இருந்தார். இவர் \"படா மகாராணி\" எனவும் அழைக்கப்பட்டார். இவர் ராஜா பிரேந்திராவின் மனைவியாவார். இவர்களுக்கு பட்டத்து இளவரசர் திபேந்திரா, இளவரசர் நிரஞ்சன் மற்றும் இளவரசி சுருதி ஆகிய மூன்று பிள்ளைகள் உள்ளனர்.\n\nஇவர் பாரம்பரிய அழகுடைய பெண் என்று கொண்டாடப்பட்டார். இவரது உடை அலங்காரம் மற்றும் சிகை அலங்காரங்கள், இன்னும் நேபாள பெண்கள் மத்தியில் பிரபலம் வாய்ந்ததாக காணப்படுகின்றது.\n\nSection::::கல்வி.\nஇந்தியாவில் உள்ள \"செயின்ட் ஹெலென்ஸ் கான்வென்ட் ஆப் குரஸூங்\" இல் பள்ளி படிப்பை முடித்தார். 1963 இல் கண்டி ஐஸ்வரி ராஜ்ய லட்சுமி மேல் நிலை பள்ளியில் எஸ் எல் சி தேர்வுபெற்றார். இவர் 1967 இல் பத்மகன்யா கல்லூரியில் இளங்கலை பட்டம் பெற்றார்.\n\nSection::::குடும்பம்.\nராணி ஐஸ்வர்யா, நேபாளத்தை 104 ஆண்டுகள் ஆண்ட ராணா வம்சத்தைச் சேர்ந்தவர். இவரது தந்தை கேந்திரா சம்செர் சங் பகதூர் ராணா (1921–1982) மற்றும் தாயார் ஸ்ரீ ராச்சிய லட்சுமி தேவி ஷா (1926–2005) ஆவர். சூரஜ் ஷும்ஷெர் ஜுங் பகதூர் ராணா மற்றும் உதயா ஷும்ஷெர் ஜுங் பகதூர் ராணா ஆகியோர் இவரது தம்பிகள். ராணி கோமல் ராஜ்ய லட்சுமி தேவி ஷா மற்றும் இளவரசி பிரெக்சியா ராஜ்ய லட்சுமி தேவி ஷா ஆகியோர் இவரது தங்கைகள். ராணி ஐஸ்வர்யாவின் இறப்புக்கு பிறகு இவரது தங்கை பட்டத்தரசி ஆனார். இவர்களது குடும்பம் 1950- களில் நேபாளத்தை திறம்பட ஆண்டது. 1969 அரசர் பிரேந்திராவை மணந்தார்.\n\nராணி ஐஸ்வர்யாவின் இளைய தங்கை பிரெக்சியாவும் ஷா ராஜவம்ஷத்தின் இளவரசர் தீரேந்திராவை மணந்தார். தீரேந்திரா, ராஜா பீரேந்திராவின் தம்பி ஆவார். தீரேந்திரா அரண்மனையில் நடந்த ஒரு கலவரத்தில் இறந்தார். பிரெக்சியாவும் தீரேந்திராவும் 1980இல் விவகாரத்து பெற்றனர். 2001 இல் நடந்த ஒரு விமான விபத்தில் பிரெக்சியா இறந்தார். \n\nSection::::நேபாளத்தின் ராணி.\n1972 இல் ராஜா மகேந்திரா இறந்த பிறகு, பிரேந்திரா ராஜா ஆனார்; ஐஸ்வர்யா பட்டத்தரசி ஆனார்.\n\nராணி ஐஸ்வர்யா மிகவும் ஆற்றல் உடையவராகவும், வெளிப்படையாக பேசுகின்ற புத்திசாலியாகவும் இருந்தார். அவர் பல்வேறு சமூக மற்றும் கலாச்சார நிகழ்ச்சிகளை ஏற்பாடு செய்தார். அவரது கணவருக்கு சிரமங்கள் வரும் பொழுதுயெல்லாம் ஆதரவாக இருந்தார். அவர் ஒரு தொலை நோக்குடைய பெண்ணாவார். நாட்டுமக்களுக்குத் தேவையானதை புரிந்து கொள்ள கூடியவர். 1990 இல் நேபாளத்தில் ஜனநாயகம் இறுதியாக வந்தது.\n\nநாட்டு மக்கள் ஐஸ்வர்யாவை கணவரைக் கட்டுப்படுத்த கூடிய பெண் என்று நினைத்தனர். காலம் செல்லச்செல்ல அவர் மேல் இருந்த எண்ணம் மக்களுக்கு மாறியது.\n\nSection::::இலக்கியப் படைப்புகள்.\nஅவர் இலக்கிய ஆர்வத்தால் சாந்தனி ஷா என்ற புனை பெயரில் எழுதினார். அவரது கவிதைகள் 'அப்னை ஆகாஷ் அப்னை பரிபேஷ்' என்ற தலைப்பின் கீழ் தொகுக்கப்பட்டன. இவர் ஒரு பிரபலமான பாடல் இசையமைப்பாளர். இவரது பாடல்கள் அடிக்கடி நேபாள வானொலி மற்றும் நேபாள தொலைக்காட்சி மூலம் ஒளிபரப்பப்பட்டன. \n\nSection::::மரணம்.\nநேபாள அரசுப் படுகொலைகள் 1 சூன் 2001 அன்று காட்மாண்டு நகரத்தில் உள்ள நாராயணன்ஹிட்டி அரண்மனையில் மன்னர் பிரேந்திரா தலைமையில் அரச குடும்ப உறுப்பினர்கள் கலந்து கொண்ட விருந்து நிகழ்ச்சியில் நடந்த துப்பாக்கிச் சூட்டில் மன்னர் பிரேந்திரா, ராணி ஐஸ்வரியா மற்றும் ஏழு அரச குடும்பத்தினர் கொல்லப்பட்டனர். இதில் ராணி ஐஸ்வர்யாவின் முகம் அதிகமாக காயமடைந்திருந்தது.\n\n"}
{"id": "428024", "url": "https://ta.wikipedia.org/wiki?curid=428024", "title": "அண்ணா பேருந்து நிலையம், நாகர்கோவில்", "text": "அண்ணா பேருந்து நிலையம், நாகர்கோவில்\n\nநாகர்கோவில் அண்ணா பேருந்து நிலையம், கன்னியாகுமரி மாவட்டத்தின் முக்கியமான நகர பேருந்து நிலையமாகும். இப்பேருந்து நிலையத்திலிருந்து மாவட்டத்தின் பெரும்பாலான இடங்களுக்கு நகர பேருந்துகளும், ஒரு சில இடங்களுக்கு புறநகர் பேருந்துகளும் இயக்கப்படுகின்றன. இப்பேருந்து நிலையம் நாகர்கோவில் நகராட்சியின் கட்டுபாட்டில் உள்ளது.\n"}
{"id": "428044", "url": "https://ta.wikipedia.org/wiki?curid=428044", "title": "ஆலேன்பிரிங்கைட்டு", "text": "ஆலேன்பிரிங்கைட்டு\n\nஆலேன்பிரிங்கைட்டு (\"Allanpringite\") என்பது Fe(PO)(OH)•5HO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். பாசுபேட்டு வகை கனிமம் என்று இக்கனிமம் வகைப்படுத்தப்படுகிறது. ஆத்திரேலியாவைச் சேர்ந்த தெற்கு ஆத்திரேலிய அருங்காட்சியகத்தின் கனிமவியலாளர் ஆலேன் பிரிங்கு என்பவர் கண்டுபிடித்த காரணத்தால் கனிமத்திற்கு இப்பெயர் சூட்டப்பட்டது. அலுமினியம் பாசுபேட்டு கனிமமான வேவெலைட்டு என்னும் கனிமத்தின் வரிசையொத்த Fe3+ பாசுபேட்டு கனிமம் ஆலேன்பிரிங்கைட்டு ஆகும். ஆனால் இது வேறுபட்ட படிகச் சீர்மையைக் கொண்டுள்ளது. வேவெலைட்டு கனிமம் நேர்சாய்சதுரப் படிகச்சீர்மையை கொண்டுள்ளது ஆனால் ஆலேன்பிரிங்கைட்டு ஒற்றை சரிவச்சு படிகச் சீர்மையைக் கொண்டுள்ளது. ஊசி வடிவப் படிகங்களாக, எப்போதும் இரண்டு மில்லிமீட்டர் நீளமுள்ள இரட்டைகளாகவும் இணை கட்டுகளாகவும் உருவாகிறது. கைவிடப்பட்ட இரும்பு சுரங்கங்களில் ஆலேன்பிரிங்கைட்டு மற்ற இரும்பு பாசுபேட்டுகளுடன் இணைந்து காணப்படுகிறது\n"}
{"id": "428046", "url": "https://ta.wikipedia.org/wiki?curid=428046", "title": "போவெர்-பாரப் செயல்முறை", "text": "போவெர்-பாரப் செயல்முறை\n\nபோவெர்-பாரப் செயல்முறை (\"Bower–Barff process\") என்பது உலோகவியலில் வளிமண்டலத்தில் ஏற்படும் வளிமண்டல அரிப்பை குறைக்கும் பொருட்டு, Fe2O4 போன்ற காந்த இரும்பு ஆக்சைடு கொண்ட பூச்சை இரும்பு அல்லது எஃகுடன் கலந்து பூசும் முறை ஆகும்.\n\nபூச்சு மேற்கொள்ளப்பட வேண்டிய பொருளை ஒரு மூடிய வாலையில் இட்டு மீச்சூடாக்கப்பட்ட நீராவியின் கற்றையை அதன் வழியாக 20 நிமிடங்களுக்குச் செலுத்தி பின்னர் ஏதேனும் உயர் ஆக்சைடுகள் உருவாதலை ஒடுக்க அதைத்தொடர்ந்து உற்பத்தி வாயுக் கற்றை செலுத்தப்படுகிறது.\n\n"}
{"id": "428067", "url": "https://ta.wikipedia.org/wiki?curid=428067", "title": "மாரி 2", "text": "மாரி 2\n\nமாரி 2, பாலாஜி மோகன் இயக்கி 2018 ஆம் ஆண்டு வெளியான தமிழ் நகைச்சுவை திரைப்படமாகும் . இது 2015 ஆம் ஆண்டில் வெளியான மாரி திரைப்படத்தின் தொடர்ச்சியாகும். தனுஷ், தனது நிறுவனம் வந்தர்பார் பிலிம்ஸ் என்ற நிறுவனத்தின் கீழ் தயாரித்து, தலைப்பு பாத்திரத்தில் நடித்துள்ளார். சாய் பல்லவி, வரலட்சுமி சரத்குமார், டோவினோ தாமஸ் & கிருஷ்ணா குலசேகரன் ஆகியோர் முக்கிய கதாபாத்திரங்களில் நடித்துள்ளார்கள்.\n\n\nSection::::தயாரிப்பு.\nஆகஸ்ட் 2018 ல் படப்பிடிப்பு முடிந்தது.\n\nSection::::இசை.\nஇசையமைப்பாளர் யுவன் ஷங்கர் ராஜா இந்த திரைப்படத்திற்கு இசை அமைத்துள்ளார்.\n\nதனுஷ் மற்றும் தி  பாடிய \"ரவுடி பேபி\" என்ற பாடல், நவம்பர் 27, 2018 அன்று வெளியிடப்பட்டது. தனுஷால் எழுதப்பட்ட \"மாரியின் ஆனந்தி\" என்ற பாடலானது, இளையராஜா மற்றும் எம்.எம்.மனாசி ஆகியோரால் பாடப்பட்டது, டிசம்பர் 10, 2018 அன்று வெளியிடப்பட்டது.\nSection::::வெளியீடு.\nமாரி 2, 2018 ஆம் ஆண்டு டிசம்பர் மாதம் 21 ஆம் தேதி வெளியிடப்பட்டது.\n"}
{"id": "428075", "url": "https://ta.wikipedia.org/wiki?curid=428075", "title": "திருமலையர்", "text": "திருமலையர்\n\nதிருமலையர் (கி.பி. 11 முதல் 13 ஆம் நூற்றாண்டு வரை) என்பவா் தமிழ்ப் புலவா், அறிஞர் மற்றும் திருக்குறள் உரையாசிரியர் ஆவார். பலராலும் போற்றப்படும், திருக்குறளுக்கு உரை எழுதிய பத்து இடைக்கால புலவர்களில் ஒருவர். நச்சர், மல்லர், தருமர், தாமதத்தர் ஆகியவர்களோடு இவருடைய உரையும் கிடைக்கப் பெறவில்லை.\n\nSection::::வாழ்க்கை.\nஇவருடைய வாழ்க்கையைப் பற்றி எந்த குறிப்புகளும் கிடைக்கப் பெறவில்லை.\n\nSection::::திருக்குறள் உரைகள்.\nகுறளுக்கு 300க்கு மேற்பட்ட உரையாசிரியர்கள் உரையெழுதியுள்ளனர். அவற்றுள், கருத்து வேறுபாடுகளும் முரண்களும் அதிகம் எழுகின்றன.\n\nSection::::பதின்மர் உரை.\nபழங்காலத்தில் இதற்குப் பலர் உரை எழுதியுள்ளனர். முதலாவதாக எழுந்த உரைகளாகப் பதின்மர் (பத்து) உரைகளைக் கூறுவர். அவற்றில் புகழ் வாய்ந்ததாக விளங்குவதும் அதிகமாகப் பயன்படுத்தப்படுவதும் பரிமேலழகர் உரைதான்.\n\nதருமர் மணக்கும் தாமத்தார் நச்சர்\n\nபரிதி பரிமே லழகர்-மல்லர்\n\nபரிப்பெருமாள் காலிங்கர், வள்ளுவர்நூற்கு\n\nஎல்லையுரை செய்தா ரிவர்.\n\nஎன்கிறது பழைய தனிப்பாடல் வெண்பா.\n\nஇதில் குறிப்பிடப்படும் பதின்மர்: தருமர், மணக்குடவர், தாமத்தர், நச்சர், பரிமேலழகர், பருதியார், திருமலையர், மல்லர், கவிப்பெருமாள், காளிங்கர் ஆவர்.\n\nதிருக்குறளின் பாடம் முதன்முதலில் நமக்குத் தெரிய வருவது மணக்குடவர் (10 ஆம் நூற்றாண்டு) உரை வழியாகவே. பரிமேலழகரின் உரை  பத்தாவது.  மணக்குடவரின் உரைக்குப் பின் மூன்று நூற்றாண்டுகள் கழித்து எழுதப்பட்டது. மணக்குடவரின் உரையைப் பரிமேலழகர் பல இடங்களில் திருத்தி அமைக்கின்றார். திருக்குறளின் அமைப்பு முறையிலும் மாற்றம் செய்துள்ளார்.\n\nஇந்தப் பத்து உரைகளுள், தற்போது மக்களிடையே உரை பவனியாக மனவலம் வருவது பரிமேலழகர், மணக்குடவர், பரிதியார், காளிங்கர், பரிப்பெருமாள் ஆகியோரது உரைகளே. மற்ற உரைகள் கிடைக்கப் பெறவில்லை.\n\nSection::::தற்கால உரைகள்.\nதற்காலத்திலும் திருக்குறளுக்கு மு. வரதராசன், மு. கருணாநிதி, சாலமன் பாப்பையா உட்பட பலர் விளக்க உரைகளை எழுதியுள்ளனர். இவற்றுள் சிறப்பாகக் கருதப்படுவது டாக்டர் மு.வரதராசனார் அவர்களது நூலாகும்.\n\nமேற்கண்ட உரைகளில் எது வள்ளுவர் பெருமானுடைய உள்ளம், சிந்தனை என்பதைக் காண முடியவில்லை. இலக்கியங்களில் தடுக்கி விழுந்தவன் எல்லாம் குறளுக்கு உரை எழுத முன்வந்ததே காரணம்.\n\nSection::::மேலும் பார்க்க.\nதிருக்குறள்\n\nதிருவள்ளுவ மாலை\n\nபாிமேலழகர்\n"}
{"id": "428086", "url": "https://ta.wikipedia.org/wiki?curid=428086", "title": "பீனிக்ஸ் குடியிருப்பு", "text": "பீனிக்ஸ் குடியிருப்பு\n\nபீனிக்ஸ் குடியிருப்பு (\"Inanda, KwaZulu-Natal\") என்பது தென்னாப்பிரிக்காவில் உள்ள ஒரு குடியிருப்பு ஆகும். 1904 இல் தென் ஆப்பிரிக்காவில் வாழ்த்து வந்த மோகன்தாசு கரம்சந்த் காந்தி, 'இந்தியன் ஒப்பீனியன்' பத்திரிக்கையை நகரத்தைவிட்டு வெளியே அச்சிட விரும்பினார். இனாண்டாவின் புறநகரில் இடம் ஒன்றை வாங்கி பீனிக்ஸ் குடியிருப்பை உருவாக்கினார். மரங்களும் பாம்புகளும் நிறைந்த இடத்தை சுத்தம் செய்து வீடுகள், மருத்துவமனை, பள்ளிக்கூடம், அச்சகம் ஆகியவை கட்டப்பட்டன. பீனிக்ஸ் குடியிருப்பில் அனைவரும் அங்கேயே வேலை செய்து வருமானம் ஈட்டிக்கொள்ள முடிவு செய்யப்பட்டது. சில ஆங்கிலேயர்கள், தமிழர்கள், வட இந்தியர்கள், ஜுலு மற்றும் குஜராத்திகள் குடியேறினர். காந்திஜி சில காலம் அங்கே வசித்தார். பிறகு அடிக்கடி வந்து சென்றார். காந்திஜியின் முக்கியமான வீடாக விளங்கியது பீனிக்ஸ் குடியிருப்பு.\n\nSection::::இந்தியன் ஒப்பீனியன் பத்திரிக்கை.\nகுடியிருப்பு வாசிகள் இந்தியன் ஒப்பீனியன் பத்திரிக்கை வெளிவர கடுமையாக உழைத்தனர். பத்திரிக்கை வெளிவரும் முந்தைய இரவு முழுவதும் கண் விழித்து வேலை செய்தனர். சமூக உரிமைகள் பற்றி பேசிய இந்தியன் ஒப்பீனியன், 4 மொழிகளில் வெளிவந்தது.\nSection::::கலவரம்.\nகாந்திஜி வெளியேறிய பிறகும் மக்கள் இங்கே வசித்துவந்தனர். காந்திஜியின் மகன் மணிலால் காந்தி இங்கே வசித்தார். 1980களில் குடியிருப்பைச் சுற்றி பாம்பேயி எனும் குடிசை வாழ் மக்கள் குடியேறினர். 1985இல் நடந்த ஒரு கலவரத்தில் பெரும்பான்மையான கட்டிடங்கள் சேதமாயின. இதனால் குடியிருப்பை மக்கள் காலி செய்தனர். 2000இல் அதிபர் தாபோ உம்பெக்கி மீண்டும் குடியிருப்பை சீர் செய்து திறந்து வைத்தார்.\n\nSection::::மேற்கோள்கள்.\nhttps://en.wikipedia.org/wiki/Inanda,_KwaZulu-Natal#Gandhi_and_the_Phoenix_Settlement\n"}
{"id": "428090", "url": "https://ta.wikipedia.org/wiki?curid=428090", "title": "பருத்த மூக்கி", "text": "பருத்த மூக்கி\n\nபருத்தமூக்கி (Broadbill): என்பது பொதுவாக ஆப்பிரிக்காவின் சஹாராவில் காணப்படும் மிகச்சிறிய பறவையினமாகும். இவற்றில் ஒரு சில பறவைகள் இமயமலையின் கிழக்கிலும்,இந்தோனேசியா மற்றும் பிலிப்பைன்ஸ் ஆகிய இடங்களில் காணப்படுகின்றன. இது நியோரோபிகல் நிலப்பகுதியை சார்ந்தது. இப்பறவையினங்கள் மடகாஸ்கர் பகுதியில் வாழும் சபையோவா என்ற இனத்தை சார்ந்ததாகும். இதனை ஒவ்வொன்றையும் மூன்று வேறுபட்ட குடும்பங்களாக வகைப்படுத்தலாம்.\n\nSection::::வகைப்பாடு.\nஇவ்வகை பறவைகள் அடர் வண்ணங்களில் காணப்படும். அகன்ற தலையுடனும் பெரிய கண்களுடனும் கொக்கி போன்ற அகலமான 13 முதல் 28 சென்டி மீட்டர் வரை நீளமான மூக்குடனும் காணப்படும்.இதன் இறகுகள் பிரகாசமாக இருக்கும்.ஈரமான வனப்பகுதிகளிலும், அடர்ந்த காடுகளிலும் வாழ்கின்றன.\nஇள வயது பறவைகளும் வயது முதிர்ந்த பறவைகளும் தோற்றத்தில் ஒரே மாதிரியாகவே இருக்கும். இவற்றில் சிலவகைப் பறவைகளின் வால் குட்டையாகவும் வளைந்தும் நிறம் குறைந்தும் இருக்கும்...\n\nSection::::நடத்தை மற்றும் சூழலியல்.\nஇப்பறவைகள் பெரும்பாலும் பூரான், சிலந்தி, அட்டைகள், மரத்தவளை மற்றும் பல்லி ஆகிய பூச்சியினங்களையே உணவாகக்கொள்ளும். பறந்த நிலையிலேயே இரையின் மீது தனது எச்சிலை துப்பி உணவை பிடிக்கும்.இவற்றில் சில பறவையினங்கள் பழங்களை உட்கொள்ளும். ஆனாலும் பெரும்பாலான பறவைகள் பூச்சியினங்களையே உணவாகக் எடுத்துக்கொள்கின்றன. இவை இருபது பறவைகள் கொண்ட கூட்டமாகவே வாழும். இது தனது கூட்டினை மரங்களில் சிக்கியிருக்கும் குப்பைகளைக் கொண்டு உருவாக்கும். அதன் தோற்றம் மேற்பக்கம் கூடை போன்ற அகன்ற நிலையிலும் கீழ்ப்பகுதி வால் போன்றும் நீண்ட நிலையிலும், சிலந்தி வலையைப் போலவும் பூஞ்சைக் காளான் போன்றும் காணப்படும். இக்கூட்டினுள் இரண்டு அல்லது மூன்று முட்டைகளையிடும்.\n\nSection::::வகைபிரித்தல் மற்றும் அமைப்புமுறை.\nபருத்தமூக்கி பறவையினங்கள் மடகாஸ்கர் பகுதியில் வாழும் சபையோவா என்ற இனத்தை சார்ந்தாக முதலில் வகைப்படுத்தப்பட்டாலும்,நான்கு வகை பறவையினங்களாகவே <ref>\"Sapayoa aenigma\": a New World representative of 'Old World suboscines'\n"}
{"id": "428101", "url": "https://ta.wikipedia.org/wiki?curid=428101", "title": "சோடியம் புளோரைடு", "text": "சோடியம் புளோரைடு\n\nசோடியம் புளோரைடு (Sodium fluoride) NaF என்ற மூலக்கூற்று வாய்ப்பாட்டை உடைய கனிமச் சேர்மம் ஆகும். இச்சேர்மம் நிறமற்ற அல்லது வெண்ணிற, எளிதில் நீரில் கரையக்கூடிய சேர்மமாகும். மருந்து வகைகள் தயாரிப்பில் புளோரைடுக்கான மூலமாகவும், பற்சொத்தையைத் தடுப்பதற்குப் பயன்படும் பொருளாகவும் பயன்படுகிறது.\n\nSection::::தயாரிப்பு.\nNaF ஆனது ஐதரோபுளோரிக் அமிலம் அல்லது எக்சாபுளோரோசிலிசிக் அமிலம் (HSiF) இவற்றை நடுநிலைப்படுத்தும் வினைகளால் தயாரிக்கப்படுகிறது. மேலும்,     சூப்பர் பாசுபேட் உரத்தயாரிப்பின் போது பாசுபேட்டுப்பாறையிலிருந்து கிடைக்கும் புளோர்அபடைட்டின் வினையின் காரணமாகவும் கிடைக்கப் பெறுகிறது. நடுநிலைப்படுத்தும் காரணிகளாக சோடியம் ஐதராக்சைடு மற்றும் சோடியம் கார்பனேட்டு ஆகியவை செயல்படுகின்றன. சில நேரங்களில் ஆல்ககால்கள் சோடியம் புளோரைடை வீழ்படிவாக்க பயன்படுத்தப்படுகிறது:\n\nஐதரோபுளோரிக் அமிலத்தைக் கொண்டுள்ள கரைசல்களில், சோடியம் புளோரைடானது பைபுளோரைடு உப்பாக, சோடியம் பைபுளோரைடாக (NaHF) வீழ்படிவாகிறது. பிந்தையதை வெப்பப்படுத்தும் போது HF மற்றும் NaF ஆகியவற்றை வெளியிடுகிறது.\n\n1986 ஆம் ஆண்டு அறிக்கையின்படி, NaF சேர்மத்தின் உலகாளாவிய நுகர்வு பல மில்லியன் டன்கள் இருக்கும் என மதிப்பிப்பட்டுள்ளது.\n"}
{"id": "428122", "url": "https://ta.wikipedia.org/wiki?curid=428122", "title": "இம்ரூ", "text": "இம்ரூ\n\nஇம்ரூ அல்லது ஹிம்ரூ என்பது பட்டினையும் பருத்தியையும் கொண்டு நெய்யப்படும் ஒரு துணிவகை. இது அவுரங்காபாத் பகுதியில் தயாரிக்கப்படுகிறது. முகமது பின் துக்ளக் தனது தலைநகரை தில்லியில் இருந்து அவுரங்காபாத்தில் உள்ள தௌலதாபாத்துக்கு மாற்றும் போது இம்ரூ இப்பகுதிக்கு கொண்டுவரப்பட்டது. இம்ரூ என்ற சொல்லானது ஒத்தது என்னும் பொருள் தரும் அம் ரூ என்னும் பெர்சிய வார்த்தையில் இருந்து உருவானது. இத்துணிகள் அவற்றின் தனித்த தோற்றத்திற்காக அறியப்படுகின்றன.\n\n"}
{"id": "428123", "url": "https://ta.wikipedia.org/wiki?curid=428123", "title": "பைத்தானி", "text": "பைத்தானி\n\nபைத்தானி (மராத்தி: पैठणी) என்பது மராட்டிய மாநிலத்தின் பைத்தான் நகரில் நெய்யப்படும் ஒரு கைத்தறிப் புடவை வகையாகும். மென்மையான பட்டினால் செய்யப்படும் இச்சேலைகள் இந்தியாவிலேயே சிறந்த சேலைகளாகக் கருதப்படுகின்றன. இந்தியாவின் புகழ்பெற்ற சேலை வகைகளுள் இதுவும் ஒன்று.\n"}
{"id": "428127", "url": "https://ta.wikipedia.org/wiki?curid=428127", "title": "துபாரே", "text": "துபாரே\n\nதுபாரே என்னும் ஊர் கர்நாடக மாநிலத்தின் குடகு மாவட்டத்தில் காவிரிக் கரையில் அமைந்துள்ள ஓர் ஊர். இது இங்கிருக்கும் யானை முகாமிற்காகப் பெயர்பெற்றது. கர்நாடக வனத்துறை யானைகளுக்கான முக்கியமான இடம் இதுவாகும்.\n\nமைசூர் தசரா விழாவில் பங்குபெறும் யானைகள் இங்கு பயிற்றுவிக்கப்படுகின்றன.\n"}
{"id": "428142", "url": "https://ta.wikipedia.org/wiki?curid=428142", "title": "சோலாப்பூர் சத்தர்", "text": "சோலாப்பூர் சத்தர்\n\nசோலாப்பூர் சத்தர் அல்லது சோலாப்பூர் சதர் என்பது மகாராஷ்டிர மாநிலத்தின் சோலாப்பூர் நகரத்தில் தயாரிக்கப்படும் ஒரு படுக்கை விரிப்பு வகைஆகும். கைத்தறி நாள் தயாரிக்கப்படும் இவை இவற்றின் அழகான தோற்றத்துக்கும் நீடித்து உழைக்கும் காரணத்திற்காகவும் இந்தியாவில் புகழ் பெற்றுள்ளன.\n"}
{"id": "428143", "url": "https://ta.wikipedia.org/wiki?curid=428143", "title": "குசராத் சுற்றுச்சூழல் மேலாண்மை நிறுவனம்", "text": "குசராத் சுற்றுச்சூழல் மேலாண்மை நிறுவனம்\n\nகுசராத் சுற்றுச்சூழல் மேலாண்மை நிறுவனம் (\"Gujarat Environment Management Institute\") என்பது குசராத் அரசின் காடுகள் மற்றும் சுற்றுச்சூழல் அமைப்பின் கீழ் இயங்கும் ஒரு சுயாட்சி நிறுவனம் ஆகும். 1999 ஆம் ஆண்டு முதல் இந்த நிறுவனம் ஒட்டுமொத்த பாதுகாப்பு மற்றும் சுற்றுச்சூழல் பாதுகாப்பு மேலாண்மையிலும் ஈடுபடுகிறது. இவை தொடர்பாக பல்வேறு கல்வி ஆராய்ச்சி மற்றும் ஆய்வுத் திட்டங்களையும் செயற்படுத்துகிறது.\n"}
{"id": "428148", "url": "https://ta.wikipedia.org/wiki?curid=428148", "title": "சீரங்கப்பட்டிண முற்றுகை (1799)", "text": "சீரங்கப்பட்டிண முற்றுகை (1799)\n\nசீரங்கப்பட்டிண முற்றுகை (5 ஏப்ரல்– 4 மே 1799) என்பது ஆங்கிலேயர்களுக்கும் மைசூர் அரசுக்கும் இடையில் நடந்த நான்காவது ஆங்கில மைசூர்ப் போரின் கடைசிச் சண்டையாகும். ஐதராபாத் நிசாம் துணையுடன் போர் புரிந்த பிரித்தானிய கிழக்கிந்திய நிறுவனம், சீரங்கப்பட்டிணக் கோட்டையினைத் தகர்ந்துச் சென்று திப்பு சுல்த்தானின் படைகளை வென்றது. இப்போரில் திப்பு சுல்தான் கொல்லப்பட்டார். பிரித்தானியர் மீண்டும் மைசூரில் உடையார் அரச குலத்தைப் பதவியில் அமர்த்தினாலும், அரசு மறைமுகமாக ஆங்கிலேயர் கட்டுப்பாட்டிலேயே இருந்தது.\n"}
{"id": "428152", "url": "https://ta.wikipedia.org/wiki?curid=428152", "title": "சாடோவைட்டு", "text": "சாடோவைட்டு\n\nசாடோவைட்டு (\"Zadovite\") BaCa[(SiO)(PO)](PO)F என்ற மூலக்கூற்று வாய்ப்பாட்டால் விவரிக்கப்படும் ஓர் அரிய வகை கனிமமாகும். அராடைட்டு என்ற வனேடியம் வரிசையொத்த கனிமத்துடன் சேர்ந்து சாடோவைட்டும் பரலவாசு எனப்படும் வெப்ப உருமாறிய பாறை வகைகளில் தோன்றுகின்றன. இவ்விரண்டு கனிமங்களின் கட்டமைப்பும் மற்றொரு அரியவகை கனிம்மான நபிமுசாயிட்டு கனிமத்தின் கட்டமைப்பை ஒத்து இருக்கின்றன. இக்கட்டமைப்பு ஆட்ரூரைட்டு கனிமத்தின் கட்டமைப்புடன் தொடர்பு கொண்டதாக கருதப்படுகிறது. இசுரேலின் பல்லம்ச தோற்ற மண்டலத்தில் இம்மூன்று கனிமங்களும் காணப்படுகின்றன. பேரியம், பாசுபரசு மற்றும் சிலிக்கன் தனிமங்களின் கனிமங்கள் இணைந்திருப்பது மிகவும் அபூர்வமானது ஆகும். \n\nSection::::மேற்கோள்கள்.\n</br>\n"}
{"id": "428159", "url": "https://ta.wikipedia.org/wiki?curid=428159", "title": "கிருத்திகா நாதிக்", "text": "கிருத்திகா நாதிக்\n\nகிருத்திகா நாதிக் (\"Kruttika Nadig\") என்பவர் ஒர் இந்தியப் பெண் சதுரங்க கிராண்டு மாசுட்டர் ஆவார். மகாராட்டிராவைச் சேர்ந்த இவர் 1988 ஆம் ஆண்டு பிப்ரவரி 17 ஆம் நாள் பிறந்தார். 2008 ஆம் ஆண்டு நடைபெற்ற இந்திய தேசியப் பெண்கள் சதுரங்க சாம்பியன் பட்டப்போட்டியில் விளையாடி வெற்றி பெற்றார். 2010 ஆம் ஆண்டில் உலகப் பெண்கள் சதுரங்க சாம்பியன் பட்டப் போட்டியிலும் வென்றார். முதல் சுற்றுப் போட்டியில் சகநாட்டு வீராங்கனையான அரிக்கா துரோணவள்லியிடம் தோற்றுப்போனார். 2009 ஆம் ஆண்டில் நடைபெற்ற உலக குழு சதுரங்க சாம்பியன் போட்டி, ஆசிய குழு சாம்பியன் பட்டப் போட்டிகளில் இந்தியாவின் சார்பாக விளையாடினார். 2003 ஆம் ஆண்டு 16 வயதுக்குட்பட்டோருக்கான உலக இளையோர் சதுரங்க ஒலிம்பிக் போட்டிகளில் இந்தியப் பெண்கள் அணியில் ஒருவராக விளையாடினார். \nஒரு பத்திரிகையாளராகவும் கிருத்திகா பணிபுரிந்தார். \n"}
{"id": "428161", "url": "https://ta.wikipedia.org/wiki?curid=428161", "title": "கள்ளப்பார்ட் நடராஜன்", "text": "கள்ளப்பார்ட் நடராஜன்\n\nகள்ளப்பார்ட் நடராஜன், முன்னாள் தமிழ்த்திரைப்பட நடிகர் ஆவார். இளமையில் மேடை நாடகங்களில் கள்ளன் வேடங்களில் நடித்ததால், \"கள்ளப்பார்ட்\" இவரின் பெயருக்கு முன் அடைமொழியானது. பின்னர் வெள்ளித்திரையில் எதிர்மறைநாயகனாகவும், குணசித்திர நடிகராகவும், சிரிப்பு நடிகராகவும், நடன ஆடுபவராகவும் நூற்றுக்கும் மேற்பட்ட தமிழ்த்திரைப்படங்களில் நடித்தவர். இவர் 1952-இல் பராசக்தி திரைப்படத்தில் முதன்முதலாக அறிமுகமானவர். \n\nதனியார் தொலைக்காட்சிகள் தமிழ்நாட்டிற்கு வருமுன்னர், இவர் சென்னைத் தொலைகாட்சியில் இருபதிற்கும் மேற்பட்ட தொடர்களில் நடித்தவர். சென்னைத் தொலைக்காட்சியில் ஒரு நேர்காணலின் போது, 27 மார்ச் 1996 அன்று தமது எழுபதாவது அகவையில் மறைந்தவர்.\n\nSection::::இளமை.\nமேடை நாடகக் கலைஞர்களான இராமலிங்கம் - பரிபூரணத்தம்மாள் இணையருக்கு தஞ்சாவூரில் பிறந்ததவர் நடராஜன். நடராஜனும் தமது 10-வது வயதிலேயே நாடக நடிகரானார். நவாப் ராஜமாணிக்கம் நாடகக் குழுவில் 12 ஆண்டு காலம் பணிபுரிந்தார். ‘வள்ளித் திருமணம்’, ‘ராமாயணம்’ முதலான நாடகங்களில் நடித்தார்.. மேடை நாடகங்களில் கள்ளன் வேடத்தில் நன்கு நடித்ததால், \"கள்ளப்பார்ட் நடராஜன்\" என்று பெயர் பெற்றார்.\n\n\n"}
{"id": "428166", "url": "https://ta.wikipedia.org/wiki?curid=428166", "title": "போரான் டிரைபுளோரைடு ஈதரேட்டு", "text": "போரான் டிரைபுளோரைடு ஈதரேட்டு\n\nபோரான் டிரைபுளோரைடு ஈதரேட்டு (\"Boron trifluoride etherate\") என்பது BFO(CH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். போரான் டிரைபுளோரைடு டையெத்தில் ஈதரேட்டு அல்லது போரான் டிரைபுளோரைடு–ஈதர் அணைவு என்ற பெயர்களில் ஒன்றால் இச்சேர்மம் அழைக்கப்படுகிறது. பொதுவாக BFOEt என்ற சுருக்க வாய்ப்பாட்டால் இது குறிக்கப்படுகிறது. நிறமற்று காணப்படும் இச்சேர்மத்தின் நாட்பட்ட மாதிரிகள் பார்ப்பதற்கு பழுப்பு நிறத்தில் தோன்றுகின்றன. லூயிசு அமிலம் அவசியமாகின்ற பல வினைகளில் போரான் டிரைபுளோரைடுக்கு ஒரு மூலமாக இச்சேர்மம் பயன்படுத்தப்படுகிறது. நான்முக போரான் டை எத்தில் ஈதர் ஈந்தணைவியுடன் ஒருங்கிணைந்திருப்பது போன்ற தோற்றத்தை இச்சேர்மம் அளிக்கிறது. மெத்தனால் அணைவு உள்ளிட்ட ஏராளமான வரிசைச் சேர்மங்கள் அறியப்படுகின்றன\nSection::::வினைகள்.\nவேதிச் சமநிலையின் வழியாக போரான் டிரை புளோரைடுக்கு ஓரு மூலமாக இச்சேர்மம் உதவுகிறது. \nBFOEt BF + OEt\nBF3 வலிமை குறைந்த லூயிசு அமிலங்களைக்கூட பிணைக்கிறது. உருவாகும் கூட்டு விளைபொருள்கள் அணுக்கரு கவரிகளும் வினைபுரிவதை இது தூண்டுகிறது.\n"}
{"id": "428169", "url": "https://ta.wikipedia.org/wiki?curid=428169", "title": "டைப்பிஸ்ட் கோபு", "text": "டைப்பிஸ்ட் கோபு\n\nகோபாலரத்தினம் எனும் இயற்பெயரைக் கொண்ட டைப்பிஸ்ட் கோபு (இறப்பு: மார்ச் 6, 2019) 600 இற்கும் மேற்பட்ட மேடை நாடகங்களிலும், 400 திரைப்படங்களில் நகைச்சுவை நடிகராகவும் நடித்தவர்.\n\nSection::::நடிப்புத் தொழில்.\nதிருச்சி மாவட்டம், மணக்கால் கிராமத்தில் பிறந்த கோபாலரத்தினம், சென்னை இராமகிருஷ்ணா மிஷன் விவேகானந்தா கல்லூரியில் இளங்கலை வணிகவியல் படித்துக் கொண்டிருந்த போது, 1955-இல் சோ மற்றும் ஒய். ஜி. மகேந்திரன் நாடக குழுக்களில் தொடர்ந்து நடித்துள்ள கோபு தனது நண்பரும், நகைச்சுவை நடிகருமான நாகேசுக்கு திரைப்பட வாய்ப்பை வாங்கிக் கொடுத்தவர். \n\n1959-ல் நெஞ்சே நீ வாழ்க எனும் மேடை நாடகத்தில் \"டைப்பிஸ்ட் கோபு\" எனும் கதாபாத்திரத்தில் நடித்ததால், கோபாலரத்தினத்திற்கு டைப்பிஸ்ட் கோபு அடைபெயர் நிலைத்து நின்றது.1965ல் கே. பாலசந்தர் இயக்கிய நாணல் எனும் திரைப்படத்தில் முதலில் அறிமுகமானார்.\n\nபின்னர் ஒய். ஜி. மகேந்திரன் நாடகக் குழுவில் இணைந்து பல மேடை நாடகங்களில் நடித்தார். 2002ல் இவருக்கு கலைமாமணி விருது வழங்கப்பட்டது. இவர் தொலைக்காட்சித் தொடர்களில் நகைச்சுவை நடிகராக நடித்துள்ளார். \n\n\n\nSection::::மறைவு.\nடைப்பிஸ்ட் கோபு, தமது 82-வயதில் உடல்நலக்குறைவால் 6 மார்ச் 2019 அன்று மறைந்தார். \n\n"}
{"id": "428171", "url": "https://ta.wikipedia.org/wiki?curid=428171", "title": "பிளித் நாணல் கதிர்குருவி", "text": "பிளித் நாணல் கதிர்குருவி\n\nபிளித் நாணல் கதிர்குருவி (\"Acrocephalus dumetorum)\" ஐரோப்பா, மத்திய ஆசியா, இந்தியத் துணைக்கண்டம் ஆகிய பகுதிகளில் காணப்படும் ஒரு வகை நாணல் கதிர்குருவி ஆகும். சிட்டுக்குருவியை விட சற்று சிறிய (நீளம் 14 cm) குருவியான இது ரஷ்யா, ஸ்கான்டினாவியா உள்ளிட்ட ஐரோப்பியப் பகுதிகளிலும் வடக்கு ஈரான், பாகிஸ்தானின் குவெட்டா மாகாணம் ஆகிய பகுதிகளில் இனப்பெருக்கம் செய்து வலசை போகும் காலத்தில் கிட்டத்தட்ட அனைத்து குருவிகளும் இந்தியா, வங்கதேசம் மற்றும் இலங்கையில் காணப்படுகின்றன. \n\nSection::::பொது இயல்புகள்.\nநாணல் கதிர்குருவி என்ற பெயரைப் பெற்றிருந்தாலும் இது பெரும்பாலும் நாணல்களில் காணப்படுவதில்லை; மாறாக, நீர்நிலைகளை விட்டு தொலைவில் புதர்கள் அதிகம் உள்ள இடங்களில் காணப்படும். பார்ப்பதற்கு இவை இடுனா பேரின வகை கதிர்குருவிகளில் \"Iduna rama\" -வைப் போல் இருக்கும்; ஆனால் அவற்றின் குணமான, மரங்களின் மத்தியிலும் உச்சியிலும் காணப்படும் தன்மை பிளித் நாணல் குருவிகளிடம் இல்லை -- மாறாக, இவை பெரும்பாலும் புதர்களின் அடிப்பகுதியிலும் தரையிலும் இருக்கும் தன்மை உடையன.\n\nSection::::பரவலும் வாழிடமும்.\nSection::::பரவல்.\nஐரோப்பாவில்: கிழக்கில் உருசியா, வடக்கில் பின்லாந்து வரையிலும் மேற்கே ஐசுலாந்து வரையிலும் தெற்கே அவுஸ்திரியா வரையிலும்,\n\nஆசியாவில்: தெற்கில் பாகிஸ்தான் வரையிலும் மத்தியில் கசகஸ்தான் தஜிகிஸ்தான் உள்ளிட்ட பகுதிகளிலும் கிழக்கே மங்கோலியா வரையிலும் இது காணப்படுகிறது.\n\nவலசை போகும் இடங்கள்: பெரும்பாலும் இந்தியத் துணைக்கண்டம் மற்றும் மயன்மார்.\n\nSection::::வாழிடம்.\nசமவெளிப் பகுதிகள், மலைப் பகுதிகளில் 2100 மீ வரையிலும்\n\nSection::::இனங்காண உதவும் குறிப்புகள்.\nSection::::உருவம்.\nமேல்பகுதி :ஆலிவ் பச்சை கலந்த பழுப்பு நிறம்\n\nகண்மேலம் (அல்லது புருவமேலம்) : கண்ணிற்கு முன் பகுதியில் மட்டும் தெளிவாக இருக்கும்\n\nஅடிப்பகுதி : வெண்ணிற தொண்டையும் பிற பகுதிகள் வெளிர் மஞ்சள் நிறமும் கொண்டது \n\nபாலின வேறுபாடு: இல்லை \n"}
{"id": "428187", "url": "https://ta.wikipedia.org/wiki?curid=428187", "title": "டேவிட் வூடார்ட்", "text": "டேவிட் வூடார்ட்\n\nடேவிட் வூடார்ட் (\"David Woodard\", ஏப்ரல் 6, 1964 ல் பிறந்தவர், சாண்டா பார்பரா, கலிபோர்னியா, அமெரிக்கா), ஒரு அமெரிக்க எழுத்தாளர் மற்றும் நடத்துனர். 1990 களில், அவர் prequiem (ப்ரீக்யூயம்) எனும் வார்த்தையை உருவாக்கினார், அது தடுக்கக்கூடியது மற்றும் இரங்கற்பாவின் ஒத்தசொல்லாகும், அவர் இதை புத்த முறைப்படியான வழக்கமான ஒரு உயிர் போகும் தருவாயிலோ அல்லது அதற்கு சற்று முன்னரோ பாடப்படக்கூடிய அர்ப்பணிக்கப்பட்ட இசையை விளக்கும்விதமாக உருவாக்கினார்.\n\nவூடார்ட், நடத்துனர் அல்லது இசை இயக்குனராக சேவையாற்றிய லாஸ் ஏஞ்சலஸ் நினைவுச்சின்ன சேவைகளின் பணியானது, தற்போது செயல்பாட்டில் இல்லாத ஏஞ்சல்ஸ் விமான ரோப்கார் ரயில்வே இடத்தில், துர்சம்பவ விபத்தாக, லியோன் ப்ரபோர்ட் மற்றும் அவரது காயமடைந்த விதவையான லோலாவிற்கு 2001 ஆம் ஆண்டு நிகழ்ந்ததை கௌரவப்படுத்தும் விதமாக நிகழ்ந்த பொதுமக்கள் சடங்கு நிகழ்ச்சியையும் உள்ளடக்கும். அவர், வனவிலங்குகளுக்கான இரங்கற்பாவையும் நடத்தியுள்ளார், அதில் கலிபோர்னியா ப்ரவ்ன் பெலிகானானது, கடற்கரையில் கரைவிழும்பு முகட்டில் விழுந்த இடத்திலேயே மேற்கொள்ளப்பட்ட இரங்கற்பாவும் உள்ளடங்கும்.\n\nவூடார்ட், அவரது கனவியந்திரத்தின் மாதிரிகளுக்காக பெயர்போனவர், கனவியந்திரம் என்பது ஒரு மென்மையான உளப்பிணி விளக்காகும், இது உலகெங்கிலுமுள்ள அருங்காட்சியகங்களில் காட்சிப்படுத்தப்பட்டிருக்கிறது. ஜெர்மனி மற்றும் நேபாளில், அவர் இலக்கிய இதழான \"Der Freund\" (டெர் பிரெளண்ட்) என்பதற்கு ஆற்றிய பங்களிப்பினால் அறியப்பட்டவர், அதில் இனங்களுக்கிடையேயான கர்மா, தாவர உணர்வுநிலை மற்றும் பராகுவே குடியேற்ற நியூவா ஜெர்மேனிய ஆகியவற்றின்பாலான அவரது எழுத்துக்களும் உள்ளடங்கும்.\nSection::::கல்வி.\nவூடார்ட், சமூக ஆய்விற்கான புதிய பள்ளியிலும், சாண்டா பார்பராவிலிருக்கும் கலிபோர்னியா பல்கலைக்கழகத்திலும் பயின்றவர்.\nSection::::நியூவா ஜெர்மேனியா.\n2003இல், வூடார்ட், கலிபோர்னியாவின் ஜூனிபர் மலைகளில் கவுன்சில்மேனாக தேர்வு செய்யப்பட்டார் (லாஸ் ஏஞ்சல்ஸ் மாகாணம்). இந்த திறனில், அவர் பராகுவேயில் இருக்கும் நியூவா ஜெர்மேனியாவுடன் சகோதரி நகர் உறவை முன்மொழிந்தார். அவரது திட்டத்தை முன்னெடுத்துச் செல்லும் விதமாக, முன்னாள் சைவ / பெண்ணிய யுட்டோபியா பயணம் செய்து, அதன் நகராட்சி தலைவரை சந்தித்தார். ஆரம்ப வருகையை தொடர்ந்து, அவர் அவ்வுறவை தொடரவேண்டாம் என தேர்வுசெய்தார், ஆனால் அதன் சமூகத்தில், அவர் தனது பிற்கால எழுத்துக்கான படிப்பினை விஷயங்கள் இருப்பதை கண்டறிந்தார். அவரை முக்கியமாக ஈர்த்த விஷயங்களாவன, ஊக திட்டவாதியான, ரிச்சார்ட் வாக்னர் மற்றும் எலிசபெத் போர்ஸ்டெர்-நெய்ட்ஸ்சேவின் முன்மாதிரியான-வுமனிதத்துவ சிந்தனைகளாகும், இதில் எலிசபெத் போர்ஸ்டெர்-நெய்ட்ஸ்சே தனது கணவரான பெர்ன்ஹாட் போர்ஸ்டெருடன் 1886 முதல் 1889 வரை ஒரு காலணியை கண்டறிந்து வாழ்ந்தவராவார்.\n\n2004 முதல் 2006 வரை வூடார்ட், அமெரிக்க துணை ஜனாதிபதியான டிக் சேனி வெற்றிகரமான ஆதரவோடு நியூவா ஜெர்மேனியாவில், ஏராளமான பயணங்களை நடத்தினார். 2011ஆம் ஆண்டில், வூடார்ட், நாவலாசிரியரான கிறிஸ்டியன் க்ராச்ட், அவர்களுக்கு கணிசமான தனிப்பட்ட கடித போக்குவரத்தை வெளியிடுவதற்கான அனுமதியை வழங்கினார், அது பெரும்பாலும் நியூவா ஜெர்மேனியாவை கருத்தில் கொள்வதாக, ஹனோவர் பல்கலைக் கழக Wehrhahn Verlag (வெஹர்ஹன் வெர்லாக்கின்) முத்திரை சின்னத்தின் கீழ் இரண்டு தொகுப்புகளாக வெளியிடப்பட்டது. கடித்த பரிமாற்றம் பற்றி, \"Frankfurter Allgemeine Zeitung\" (பிரான்க்பர்ட்டர் அல்கிமெய்னே ஸ்யூட்டங்) கூறுகையில், \"[வூடார்ட் மற்றும் க்ராச்ட்] வாழ்க்கை மற்றும் கலைக்கிடையேயான எல்லையை அழித்துவிட்டனர்\" என்றார். \"Der Spiegel\" (டெர் ஸ்பீகள்), முதல் தொகுப்பான, \"Five Years\" (ஐந்தாண்டுகள்), தொகுப்பு. 1 ஐ, க்ராச்ட்சின் அடுத்த நாவலான பேரரசிற்கான, \"ஆன்மீக ஆயத்த வேலை\" என்கிறார்.\n\nஆண்ட்ரூ மெக்கனை பொருத்தவரை, வூடார்ட், \"அசல் குடியேற்றவாசிகளின் சந்ததியினர் கடுமையான சூழ்நிலையில் வாழ்க்கையில், அவ்விடத்தில் மீதி இருந்தவற்றிற்கான பயணத்தை மேற்கொண்டார்\" என்றும் அதிலிருந்து \"சமூகத்தின் கலாச்சார விவரங்களை முன்னெடுக்கவும் மற்றும் எலிசபெத் போர்ஸ்டெர்-நெய்ட்ஸ்சேவின் குடும்பமாக ஒரு காலத்தில் இருந்த தளத்தை மிகச்சிறிய அளவில் உள்ள ஓபரா வீடாக கட்டுமானம் செய்வதற்கும் நகர்ந்தார்\" என்று கூறுகிறார். சமீபத்திய ஆண்டுகளில், சிறந்த உறைவிடம் மற்றும் உணவுகளோடு, தற்காலிக வரலாற்று அருங்காட்சியகம் ஆகியவற்றோடு, நியூவா ஜெர்மெனியா, மிகப் பிரபலமான பொதுவான இலக்காக அமைந்திருக்கிறது.\n\nSection::::கனவியந்திரம்.\n1989 முதல் 2007 வரை, வூடார்ட், கனவியந்திரத்தின் மாதிரிகளை கட்டமைத்தார், கனவியந்திரம் என்பது Brion Gysin (பிரையன் கைஸின்) மற்றும் Ian Sommerville (இயன் சொமெர்வில்லே) ஆகியோரால் உருவாக்கப்பட்ட, சுழற்சி ரீதியாக நகரும் பொருளை மெதுவாக நகர்த்துவதற்கோ அல்லது நிலையானதாக இருப்பதாக தோற்றமளிக்கவோ சூழ்ச்சி செய்யும் ஒரு கருவியாகும், இது செம்பு அல்லது காகிதத்தால் செய்யப்பட்ட உருளையை உள்ளடக்குகிறது, மின்விளக்கை பற்றி சுழல்கிறது—கண்களை மூடி கவனிக்கும் போது, இந்த இயந்திரமானது மருந்து தரும் போதை அல்லது கனவோடு ஒப்பிடக்கூடிய மனப்பிறழ்ச்சிகளை தூண்டுகிறது. 1996 லாஸ் ஏஞ்சல்ஸ் உள்ளூரில் கலை அருங்காட்சியகம் காட்சி பின்னோக்கு துறைமுக நுழைவாயிலை, William S. Burroughs (வில்லியம் எஸ். பர்ரோஸிற்கு) ஒரு கனவியந்திரத்தை வழங்கிய பிறகு, வூடார்ட், ஆசிரியருடன் நட்பு பாராட்டி, அவரது இறுதியான 83ஆம் பிறந்தநாளன்று \"பொஹீமியான் மாதிரி\" (காகிதம்) கனவியந்திரத்தை பரிசளித்தார். Sotheby's (சோதேபை), முன்னால் இயந்திரத்தை ஒரு தனிநபர் சேகரிப்பாளருக்கு 2002ஆம் ஆண்டு ஏலத்தில் கொடுத்தது, மேலும் பின்னர் இருந்த இயந்திரமானது பர்ரோஸின் தோட்டத்தில் இருக்கும் ஸ்பென்சர் அருங்காட்சியகத்தில் நீட்டிக்கப்பட்ட கடனாக இன்றும் நிலைத்திருக்கிறது.\n\n"}
{"id": "428194", "url": "https://ta.wikipedia.org/wiki?curid=428194", "title": "பாசுபோபைலைட்டு", "text": "பாசுபோபைலைட்டு\n\nபாசுபோபைலைட்டு (\"Phosphophyllite)\" என்பது ZnFe(PO)•4HO என்ற மூலக்கூற்று வாய்ப்பாட்டால் விவரிக்கப்படும் ஒரு நீரேறிய துத்தநாக பாசுபேட்டு கனிமமாகும். பாசுபேட்டு மற்றும் இலை என்ற பொருளைக் குறிக்கும் பைலான் என்ற கிரேக்க சொல் ஆகிய கனிமத்தின் உட்கூறுகளை அடிப்படையாக வைத்தே கனிமத்திற்கு பாசுபோபைலைட்டு என்று பெயர் சூட்டப்பட்டுள்ளது. படிக்க் கட்டமைப்பின் பிளவு இலை போல உள்ளது என்பது இங்கு கருத்திற் கொள்ளப்பட்டுள்ளது . கனிமத்தின் மென்மையான நீலப்பச்சை நிறத்திற்காகவும் அரிதாக்க் கிடைப்பதாலும் சேகரிப்பாளர்கள் இதற்கு மிகவும் அதிக விலை கருதினர். உடையக்கூடியதாகவும் நொறுங்கக் கூடியதாகவும் இருப்பதால் பாசுபோபைலைட்டு அரிதாகவே துண்டாக்கப்படுகிறது. பெரிய படிகங்கள் மிகவும் மதிப்புமிக்கவையாக்க் கருதப்படுகின்றன . \nபொலிவியாவின் போடோசி நகரத்திலிருந்து நேர்த்தியான பாசுபோபைலைட்டு கனிமப் படிகங்கள் கிடைத்தன. ஆனால் இப்போது அங்கு கிடைப்பதில்லை. அமெரிக்காவின் நியூ ஆம்சையர், செருமனியின் பவேரியா பகுதிகள் தற்போதைய பிற மூலங்களாகும். சால்கோபைலைட்டு, டிரைபைலைட்டு கனிமங்களுடன் சேர்ந்து பாசுபோபைலைட்டும் கிடைக்கிறது .\n"}
{"id": "428196", "url": "https://ta.wikipedia.org/wiki?curid=428196", "title": "சுவாதி காட்டே", "text": "சுவாதி காட்டே\n\nசுவாதி காட்டே (\"Swati Ghate\"; மராத்தி: स्वाती घाटे) என்பவர் ஓர் இந்திய சதுரங்க பெண் கிராண்டு மாசுட்டர் ஆவார். இவர் 1980 ஆம் ஆண்டு சனவரி 16 ஆம் நாள் பிறந்தார். \n2006 ஆம் ஆண்டு நடைபெற்ற இந்திய சதுரங்க சாம்பியன் போட்டியிலும் சுவாதி காட்டே வெற்றி பெற்றுள்ளார்.\n"}
{"id": "428198", "url": "https://ta.wikipedia.org/wiki?curid=428198", "title": "வடகல்லகநாடு", "text": "வடகல்லகநாடு\n\nவட கல்லக நாடு என்பது கலிங்க நாட்டைக் குறிக்கும் ; காரவேலன் கல்வெட்டு ,வங்கத்து கல்லு குமார் கல்லில் சிலை கண்ட கதைகள் இதனோடு தொடர்பு உடையது . அவை எல்லாம் அன்று முற்கால பாண்டியர்களோடு தொடர்பு உடையவை"}
{"id": "428199", "url": "https://ta.wikipedia.org/wiki?curid=428199", "title": "தென்கல்லகநாடு", "text": "தென்கல்லகநாடு\n\nதென் கல்லக நாடு என்பது கச்சி எனும் காஞ்சி ஆகும். இது முற்கால பாண்டியர் நாடு. \n\nகச்சி எனும் காஞ்சி நகரின் தோற்றம் பற்றிய குறிப்புகள் இல்லை என்றாலும் இதன் வயதை சுமார் 2500 ஆண்டுகளுக்கு கீழ் சொல்ல இயலாது. இளந்திரையான் என்னும் மன்னன் சுமார் 2000 ஆண்டுகளுக்கு முன்பு இந்த நகரை ஆட்சி செய்ததாக பரிபாடல் குறிப்புகள் இருப்பதாக அறிகின்றோம்.\n\nஇளந்திரையான் ஒரு சோழ இளவரசன் என்று பல கதைகள் இருப்பினும் அதற்கான சான்றுகள் எதுவும் இல்லை. சங்ககால அரசர்களில் ஒருவனாக அறியப்படும் இம்மன்னன் பெரும்பாணாற்றுப்படையின் பாட்டுடைத் தலைவன். இவர் தொண்டைமான் இளந்திரையன் கச்சியோன் எனப் பாராட்டப்பட்டுள்ளான்.\nமூவேந்தர்களுக்கு இணையாக தென்னிந்தியாவை பல்லவர்கள் காஞ்சியை தலைநகராக கொண்டு ஆண்டார்கள். இவர்களின் காலத்தில் கட்டிடக்கலை அதன் உச்சத்தை அடைந்தது. இந்த பல்லவர்கள் மல்லர் குல பாண்டியர் வழிதோன்றல்கள் ; இந்த வரலாறு அழிக்கப்பட்டு உள்ளது .\n\nகச்சிபேடு எனும் பகுதிகள் முற்கால மல்லர் பாண்டியர் கட்டிய கல் கோயில்கள் ; ஆனால் வரலாறு அழிக்கப்பட்டு உள்ளது . \n\nகச்சிப்பேடு\n\nவீழ்த்தப்பட்ட மல்லர் பாண்டியர்தம் கச்சிப்பேடு\n\nகச்சிப்பேடு இளந்தச்சன் \n\nகச்சிப்பேடு காஞ்சிக்கொற்றனார் \n\nகச்சிப்பேடு பெருந்தச்சனார் உருவாகிய கல் கோயில்\nகச்சிப்பேட்டுக் காஞ்சிக் கொற்றனார்\n\nகவிஞர் என்பதற்கு அப்பால் கொத்தனார் = கொற்றனார் பொருள் ஒன்றாதல் ஆராயப்பட வேண்டும்.\n\nகச்சி எனும் கல்லை கொத்துவதால் - கொற்றனார்.\n\nஆக புலவர் என்பதற்கு அப்பால் இவருக்கும் கல் தொழிலுக்கும் தொடர்பு யாது ?.\n\nகச்சிப்பேட்டுக் காஞ்சிக் கொற்றனார் சங்ககாலப் புலவர்களில் ஒருவர்.\n\nகாஞ்சியில் பிறந்து அதன் அருகில் உள்ள கச்சிப்பேடு என்னும் ஊர்ப்பகுதியில் வாழ்ந்தவர் இவர். குறுந்தொகை நூலில் 213, 216 எண்ணுள்ள இரண்டு பாடல்கள் இவரால் பாடப்பட்டவை.\n\nகுறுந்தொகை 213 தரும் செய்தி\n\nகலைமான் பாலை நிலத்தில் தனக்கு உணவு கிடைக்காமையால் காலால் பறித்துத் ததரல் என்னும் கிழங்குகளைத் தன் குட்டிக்கு ஊண்டித் தானும் உண்ணும். தெறித்துத் துள்ளி விளையாடும் தன் குட்டிக்கு நிழல் இல்லாமையால், தான் போய்க் குட்டியின் பக்கத்தில் நின்று அதற்கு நிழல் தரும்."}
{"id": "428203", "url": "https://ta.wikipedia.org/wiki?curid=428203", "title": "பெதம்பம்பட்டி", "text": "பெதம்பம்பட்டி\n\nபெதம்பம்பட்டி என்பது தமிழ்நாட்டில், திருப்பூர் மாவட்டத்தில், உடுமலைப்பேட்டை வட்டத்தில் அமைந்துள்ள ஓர் சிறு நகரம் ஆகும். இது உடுமலை - செஞ்சேரிமலை மாநில நெடுஞ்சாலையும் பொள்ளாச்சி - தாராபுரம் இணைக்கும் இணைப்பு சாலையாக இவ்வூர் இருக்கிறது. இவ்வூரின் அருகில் அமைந்துள்ள சோமவாரப்பட்டி ஊரில் வருடாந்திர தை திருவிழா மிகவும் சிறப்பாக கொண்டாடப்படுகிறது.\n\n\nSection::::மக்கள் தொகை.\n2011 மக்கள் தொகை கணக்கெடுப்புபடி இவ்வூரில் 2,547 பேர் வசிக்கின்றனர். இவற்றில் 51.02% பேர் ஆண்களும் 48.92% பேர் பெண்களும் வசிக்கின்றனர்.\n\n\nSection::::போக்குவரத்து.\nபெதம்பம்பட்டி நகரில் இருந்து பொள்ளாச்சி,தாராபுரம்,உடுமலைப்பேட்டை,சுல்தான்பேட்டை,காமநாயக்கன் பாளையம்,பல்லடம்,திருப்பூர்,குடிமங்கலம் ஆகிய நகரங்களுக்கும் மற்றும் சுற்றுப்புற கிராமங்களுக்கு போக்குவரத்து சேவை உள்ளது.\n"}
{"id": "428220", "url": "https://ta.wikipedia.org/wiki?curid=428220", "title": "அவிசென்னைட்டு", "text": "அவிசென்னைட்டு\n\nஅவிசென்னைட்டு (\"Avicennite\") என்பது ஓர் ஆக்சைடு கனிமமாகும். தாலியம்(III) ஆக்சைடு சேர்மமே அவிசென்னைட்டு எனப்படுகிறது. உசுபெக்கிசுத்தான் நாட்டில் இருக்கும் பெரிய நகரமான சமர்கந்தில் உள்ள துழுசும்லி கிராமத்தை சுற்றியுள்ள பகுதிகளில் இக்கனிமம் கண்டறியப்பட்டது . பல்துறை அறிவு கொண்டவரும், புகழ்பெற்ற மருத்துவரும், மெய்யியலாளருமான பாரசீகத்தைச் சேர்ந்த இப்னு சீனா}அவிசென்னா என்பவர் கண்டறிந்ததால் கனிமத்திற்கு அவிசென்னைட்டு என்று பெயரிடப்பட்டது . \n"}
{"id": "428226", "url": "https://ta.wikipedia.org/wiki?curid=428226", "title": "படியெடுத்தலுக்கு எதிரான சட்டம், 1992", "text": "படியெடுத்தலுக்கு எதிரான சட்டம், 1992\n\nபடியெடுத்தலுக்கு எதிரான சட்டம் (The Anti-Copying Act, 1992) என்பது 1992 ஆம் ஆண்டில் உத்தரப் பிரதேச மாநிலத்தில் அப்போதைய மாநில முதலமைச்சராக இருந்த கல்யாண் சிங்கினால் இயற்றப்பட்ட சட்டமாகும். அப்போது ராஜ்நாத் சிங் கல்வி அமைச்சராக இருந்தார். இந்தச் சட்டம் பள்ளிக்கூடம் மற்றும் பல்கலைக்கழகங்களில் மாணவர்கள் தேர்வின் போது படியெடுப்பதை (பார்த்து எழுதுவதை) தடுப்பதற்காக அந்த மாநிலத்தில் ஏற்படுத்தப்பட்டது ஆகும். இந்தச் சட்டத்தின் மூலம் காவல் அதிகாரிகள் தேர்வு நடக்கும் வளாகத்தில் மாணவர்களை சோதனை செய்ய வழிவகை செய்தது. ஆனால் 1993 ஆம் ஆண்டில் சமாஜ்வாதி கட்சி மற்றும் பகுஜன் சமாஜ் கட்சி ஆகியவை முலாயம் சிங் யாதவ் தலைமையில் ஆட்சி அமைத்த போது இந்தச் சட்டம் ரத்து செய்யப்பட்டது. \n"}
{"id": "428227", "url": "https://ta.wikipedia.org/wiki?curid=428227", "title": "அரசு மேனிலைப் பள்ளி, திருவிதாங்கோடு", "text": "அரசு மேனிலைப் பள்ளி, திருவிதாங்கோடு\n\nதிருவிதாங்கோடு அரசு மேனிலைப் பள்ளி, என்பது தமிழாநாட்டின் கன்னியாகுமரி மாவட்டம் திருவிதாங்கோட்டில் உள்ள ஒரு மேனிலைப் பள்ளி ஆகும். இப் பள்ளிக்கூடத்தின் எதிர்புறம் சுமார் நூறு வயது நிறைந்து, பல விழுதுகளுடன் கூடிய ஒரு பெரிய அரசமரம் இருந்தது. அரசமரத்தின் அருகாமையில் இப்பள்ளிக்கூடம் இருந்ததால் அரசமரத்துப் பள்ளிக்கூடம் என்றும் பாமரர்களால் அழைக்கப்பட்டது. இரண்டு வருடங்களுக்கு முன்னால் வீசிய பலத்த காற்றில் இம்மரம் பெரும் சேதமடைந்து பெரும்பகுதி வீழ்ந்தது.\n\nஉயர் நிலைப் பள்ளியாக இயங்கிவந்த இப்பள்ளியானது, 1980களில் மேல் நிலைப் பள்ளியாக தரம் உயர்த்தப்பட்டது. கஞ்சிக்குழி, பாத்திரமங்கலம், கோழிப்போர்விளை, பூக்கடை, புங்கறை, வட்டம், மைலோடு, கேரளபுரம் போன்ற ஊர்களில் தொடக்கக் கல்வி கற்ற மாணவர்கள் சில மைல் நடந்து வந்து இப்பள்ளிக் கூடத்தில் மேல் நிலை வகுப்புக்கள் படித்துச் சென்றார்கள்.\n\nதிருவிதாங்கோட்டைச் சேர்ந்த வணிகர்களும், உள்ளூர்வாசிகளும் இப்பள்ளிக்குச் செய்த பொருளுதவியும், கட்டிக்கொடுத்த வகுப்பறைகளும் இப்பள்ளியின் உயர்வுக்குப் பெரிதும் உதவின. இது பற்றிய சான்றுகள் இன்றும் இப்பள்ளிக்கூடக் கட்டிடங்கள் சிலவற்றின் அடிக்கல்லில் காணக்கிடைப்பவையாகும்.\n\nபடிப்பில் மட்டுமல்லாது, விளையாட்டு, கட்டுரை மற்றும் பேச்சுப் போட்டிகள் போன்ற கலைகளிலும் இப்பள்ளி சிறந்து விளங்கியது. மாணவர்கள் பூப்பந்து, கபடி, தடகளம் ஆகிய விளையாட்டுக்களிலும், மாணவிகள் வளைபந்து ( ), கோ-கோ ஆகிய விளையாட்டுக்களிலும் சிறந்து விளங்கி, மாவட்ட மற்றும் மாநில அளவில் தேர்ச்சி பெற்றிருந்தனர்.\n\nபழைய மாணவர்களும் ஊர்வாசிகளும் கலந்து சிறப்பிக்கும் பள்ளி ஆண்டுவிழாக்கள் விமரிசையாக நடைபெற்றன. கட்டுரை மற்றும் பேச்சுப் போட்டிகளில் வெற்றி பெற்ற வர்களுக்குப் பரிசு வழங்குதல், ஒரங்க வரலாற்று நாடகங்கள், குழந்தைகளுக்கான நிகழ்ச்சிகள், பாட்டு, மாறுவேடம், மெதுமிதிவண்டி ( cycle slow race), நீண்ட தூர ஒட்டம் முதலிய போட்டிகள் ஆர்ப்பாட்டமாக ஒவ்வோராண்டும் நடைபெற்று வந்தன.\n"}
{"id": "428229", "url": "https://ta.wikipedia.org/wiki?curid=428229", "title": "பஜனைகள்", "text": "பஜனைகள்\n\nபஜனை என்பது \"பகிர்வு\" எனப் பொருள்படும். ஒரு பிராந்திய மொழியில், சமய கருத்துகள் அல்லது ஆன்மீக சிந்தனையுடன் பாடும் பாடல்களை இச்சொல் குறிக்கிறது. பஜனை என்பது இசை மற்றும் கலைகளின் ஒரு வகையாகும்.இதனைப் பாடுவதற்கு எவ்விதமான விதிமுறைகளும் இல்லை. இந்து சமயத்தில் குறிப்பாக வைணவத்தில் பக்தியை வளர்ப்பதற்காகப் பாடும் இசையாகும்.\n\nபுனித நூல்கள், புகழ்பெற்ற இதிகாசங்கள், மகான்களின் போதனைகள், கடவுள் ஆகியவை பஜனையின் பொதுவான அம்சங்களாகும். இது பொதுவாக ஒன்று அல்லது அதற்கு மேற்பட்ட பாடகர்கள், இசையுடனும், சில நேரங்களில் நடனத்துடனும் ஆலயங்களிலோ, ஒரு மரத்தின் கீழோ, ஆற்றங்கரையிலோ அல்லது ஒரு வரலாற்று முக்கியத்துவம் வாய்ந்த இடங்களிலோ பாடப்படுவதாகும்.\nதென்னிந்திய பக்தி முன்னோடிகளோடு தொடங்கி, பலவிதமான \"பஜனைகள்\" பக்தி இயக்கத்தில் உள்ள மகான்களால் பாடப்பட்டன. ஆனால் பக்தர்கள் பரவலாக அநாமதேயமாகவும் இசை மற்றும் நாட்டியக் கலை வழியாகவும் பங்களித்தனர். நிர்குனி, கோரகனதி, வல்லபபந்தி, அஷ்டாசாப், மதுர-பக்தி ஆகியவை பஜனைகளின் வகைப்பாடாகும். 'சம்ப்ரதாய பஜனை' முறையை தென்னிந்தியர்கள் வழக்கமாக செய்கிறார்கள்.\n\nSection::::பெயற்காரணம்.\nசமஸ்கிருத வார்த்தையான \"பஜன்\" அல்லது \"பஜனா\" என்பது \"பஜ்\" என்ற வார்த்தையிலிருந்து பெறப்பட்டது, அதாவது \"பஜன்\" என்பது பிரிக்க, பங்கு அல்லது பங்கேற்க என்னும் பொருள்படும். பஜனை என்கிற வார்த்தை \"ஆன்மீக, மத கோட்பாடு ,ஒன்றுகூடுவது, இணைத்தல், பக்தி, அன்பு, கடவுளிடம் நம்பிக்கை என்பதையும் குறிக்கிறது.\n\nSection::::இந்து சமய பஜனை.\nஇந்து சமயத்தில் \"பஜனை\" என்பது பிராந்திய மொழியில் எவ்வித விதிமுறைகளும் இன்றி இசையுடன் பாடப்படும் தெய்வீக பாடல்களாகும். இது இந்தியா மற்றும் நேபாளம் போன்ற நாடுகளில் பாடப்படுகின்றது. குறிப்பாக வைணவ சமூகத்தில் விஷ்ணுவின் அவதாரங்களான ராமர், கிருஷ்ணர், விட்டல் மற்றும் நாராயணன் மீது அதிகமான பாடல்கள் உள்ளன. தென்னிந்தியாவில் 'தக்‌ஷிண பாரத சம்பிராதய பஜனை' முறையை பின்பற்றுகின்றனர். இது பாடல்கள், கீர்த்தனைகள் மற்றும் நாமாவளிகள் அடங்கியதாகும். இப்பாடல்கள் புகழ் பெற்ற இசைக் கலைஞர்களால் பல இந்திய மொழிகளில் பல நாடுகளிலும் இசைக்கப்படுகின்றன.\n"}
{"id": "428242", "url": "https://ta.wikipedia.org/wiki?curid=428242", "title": "கள்ளக்குறிச்சி மாவட்டம்", "text": "கள்ளக்குறிச்சி மாவட்டம்\n\nகள்ளக்குறிச்சி மாவட்டம் இந்திய மாநிலமான, தமிழ்நாட்டின் மாவட்டங்களிலுள் ஒன்றாகும். 2019, சனவரி 8 ஆம் நாள் விழுப்புரம் மாவட்டத்திலிருந்து பிரித்து, தமிழகத்தின் 34-வது மாவட்டமாக கள்ளக்குறிச்சி மாவட்டம் அறிவிக்கப்பட்டது. தற்போதைய விழுப்புரம் மாவட்டத்தின் தெற்குமேற்குப் பகுதிகளைக் கொண்டு, தமிழ்நாட்டின் 34-வது மாவட்டமாக கள்ளக்குறிச்சி மாவட்டம் புதிதாக துவங்கப்படுவதை, 8 சனவரி 2019 அன்று, தமிழக முதல்வர் எடப்பாடி க. பழனிசாமி, சட்டமன்றத்தில் அறிவித்துள்ளார்.இம்மாவட்டத்தின் தலைமையிடம் கள்ளக்குறிச்சி நகரம் ஆகும். இப்புதிய மாவட்டத்தை 26 நவம்பர் 2019 அன்று தமிழ்நாடு முதல்வர் எடப்பாடி. பழனிச்சாமி முறைப்படி கள்ளக்குறிச்சியில் துவக்கி வைத்தார். \n\nகிரண் குராலா இ ஆ ப இம்மாவட்டத்தின் முதல் மாவட்ட ஆட்சித் தலைவர் ஆக நியமிக்கப்பட்டுள்ளார்.\n\nSection::::மாவட்ட எல்லைகள்.\nகள்ளக்குறிச்சி மாவட்டத்தின் கிழக்கில் விழுப்புரம் மாவட்டம், வடக்கில் தர்மபுரி மாவட்டம் மற்றும் திருவண்ணாமலை மாவட்டம், மேற்கில் சேலம் மாவட்டம் மற்றும் பெரம்பலூர் மாவட்டம், தெற்கில் கடலூர் மாவட்டம் எல்லைகளாக உள்ளது.\n\nSection::::மாவட்ட நிர்வாகம்.\nதமிழ்நாட்டின் 34-வது மாவட்டமாக துவக்கப்பட்ட கள்ளக்குறிச்சி மாவட்டத்திற்கான எல்லைகளை வரையறுக்கவும், உள்கட்டமைப்புகளை மேம்படுத்தவும் தமிழ்நாடு அரசு 19 சூலை 2019 அன்று ஒரு தனி அலுவலரை நியமித்துள்ளது. \n\nகள்ளக்குறிச்சி மாவட்டம், கள்ளக்குறிச்சி மற்றும் திருக்கோவிலூர் என இரண்டு வருவாய் கோட்டங்களும், 6 வருவாய் வட்டங்களும், 573 வருவாய் கிராமங்களும் கொண்டிருக்கும். \n<mapframe text=\"கள்ளக்குறிச்சி மாவட்டம்\" width=300 height=300 align=center >{\"type\": \"ExternalData\", \"service\": \"geoshape\", \"ids\": \"Q60493360\"}</mapframe>\n\n\n\n\nSection::::அரசியல்.\nபுதிதாக துவக்கப்படும் கள்ளக்குறிச்சி மாவட்டத்தில் கள்ளக்குறிச்சி, உளுந்தூர்பேட்டை சங்கராபுரம், ரிஷிவந்தியம் மற்றும் என ஐந்து சட்டமன்றத் தொகுதிகளும், கள்ளக்குறிச்சி மக்களவைத் தொகுதியும் கொண்டுள்ளது.\n\nSection::::பொருளாதாரம்.\nகள்ளக்குறிச்சி பகுதி முழுவதும் வேளாண்மைக்கு முக்கியத்துவம் வாய்ந்ததாக உள்ளது. மணிமுக்தா, கோமுகி அணைகளின் மூலம் நேரடியாகவும், மறைமுகமாகவும் 25 ஆயிரம் ஏக்கர் நிலம் பயனடைகின்றன. நெல், கரும்பு அதிக அளவில் விளைகிறது. இதனால் இப்பகுதியில் நூற்றுக்கும் மேற்பட்ட நவீன அரிசி ஆலைகளும், மூன்று சர்க்கரை ஆலைகளும் உள்ளன.இந்த பகுதியில் நெல், கரும்பு, மக்காச்சோளம், மஞ்சள், பருத்தி, கம்பு, உளுந்து ஆகியவற்றை பயிரிடுகின்றனர்.\n\nSection::::மக்கள்தொகை பரம்பல்.\n2011-ஆம் ஆண்டின் மக்கள்தொகை கணக்கெடுப்பின் படி, கள்ளக்குறிச்சி மாவட்டத்தின் மொத்த மக்கள்தொகை 16,82,687 ஆகும். அதில் ஆண்கள் 8,50,706 மற்றும் பெண்கள் 8,31,981 ஆகும். பாலின விகிதம் ஆயிரம் ஆண்களுக்கு 980 பெண்கள் வீதம் உள்ளனர். ஆறுவயதிற்குட்பட்ட குழந்தைகள் 1,96,050 ஆகவுள்ளனர். மாவட்ட மக்கள்தொகையில் சராசரி எழுத்தறிவு பெற்றவர்கள் எண்ணிக்கை 10,20,833 ஆகும்.\n\nதிருக்கோவிலூர் கபிலர் குன்று.\nSection::::சுற்றுலாத் தலங்கள்.\nதிருக்கோவிலூர் உலகளந்த பெருமாள் கோவில்\n\n"}
{"id": "428258", "url": "https://ta.wikipedia.org/wiki?curid=428258", "title": "காற்றின் மொழி (திரைப்படம்)", "text": "காற்றின் மொழி (திரைப்படம்)\n\nகாற்றின் மொழி 2018 ஆம் ஆண்டு வெளிவந்த நகைச்சுவை கலந்த ஒரு தமிழ் திரைப்படம் ஆகும். இப்படத்தை ராதா மோகன் எழுதி இயக்கியிருந்தார். இப்படம் இந்தியில் வெளியான 'தும்கரி சுலு' திரைப்படத்தின் மீளுருவாக்கமாகும். ஜோதிகா இப்படத்தில் முதன்மை கதாபாத்திரத்தில் நடித்து இருக்கிறார். விதார்த்,லட்சுமி மஞ்சு ஆகியோர் முக்கிய பாத்திரங்களில் நடித்து இருக்கிறார்கள். 2018 ஆம் ஆண்டு நவம்பர் மாதம் 16 ஆம் தேதி வெளியிடப்பட்டது.\n\nSection::::கதைச்சுருக்கம்.\nவிஜயலட்சுமி பாலகிருஷ்ணன் (ஜோதிகா) ஒரு நடுத்தர குடும்ப பெண்ணாவார். இவரின் செல்லப் பெயர் விஜி ஆகும். விரார் எனும் இடத்தில் விஜி தனது கணவனான பாலகிருஷ்ணன் (விதார்த்) மற்றும் தனது ஒரே மகனுடன் வசித்து வந்தார். மேலும் இவர் நன்றாக சமைக்க, பாடக்கூடியவராகக் காணப்பட்டார். தனது ஓய்வு நேரங்களில் வானொலி கேட்டதுடன் ஒரு முறை அதில் நடைபெற்ற சிறந்த சுற்றுலா தலம் எனும் போட்டியில் அமுக்க அடுகலனும் வென்றார். விஜிக்கு வேலைக்கு செல்ல வேண்டும் என்று நீண்டநாள் ஆசை. இதற்கிடையில் விஜியின் தந்தை மற்றும் சகோதரிகள் அவரை எப்பொழுதும் வீட்டில் சும்மா தானே இருக்கிறாய் என திட்டினர். இவ்வாறு வானொலி கேட்கும் விஜிக்கு அங்கு வானொலித் தொகுப்பாளராகப் பணிபுரியும் அஞ்சலியின் பழக்கம் கிடைக்கிறது. வானொலி நிகழ்ச்சியில் தான் பெற்ற பரிசை வாங்க செல்லும் போது, வானொலித் தொகுப்பாளராகப் பணிபுரியும் வாய்ப்பு வானொலி நிலைய உயர் அதிகாரி மரியா மூலமாக கிடைக்கின்றது. அதன்பின்னர் அப்பணியில் ஏற்பட்ட சிக்கல்கள், தன் குடும்பத்தினரின் எதிர்ப்புகளை எவ்வாறு சமாளிக்கிறார், இவற்றைத் தாண்டி வாழ்வில் எவ்வாறு வெற்றி கொள்கிறார் என்ற போக்கில் அமைந்திருக்கிறது கதை.\n\nSection::::இசை.\nA.R. ரகுமானின் மருமகன் A.H காஷிப் இப்படத்திற்கு இசையமைத்திருந்தார். இப்படத்தின் பாடல் வரிகளை மதன் கார்க்கி எழுதியிருந்தார்.\n\nSection::::தயாரிப்பு.\nஇப்படம் 40 நாள் பணி முடிவில் முதலாவது புகைப்படம் 2018 ஆனி 4ம் திகதி வெளியானது.\n"}
{"id": "428274", "url": "https://ta.wikipedia.org/wiki?curid=428274", "title": "வெள்ளீய(II) சல்பேட்டு", "text": "வெள்ளீய(II) சல்பேட்டு\n\nவெள்ளீய(II) சல்பேட்டு (Tin(II) sulfate) SnSO என்ற மூலக்கூற்று வாய்ப்பாட்டை உடைய ஒரு கனிமச் சேர்மம் ஆகும். இச்சேர்மமானது, வெண்ணிறத் திண்மமாக உள்ளது. இச்சேர்மம் காற்றிலிருந்து தேவையான அளவு ஈரப்பதத்தை உறிஞ்சி முழுவதுமாக நீரில் கரைந்து விடும் அளவுக்கு நீர் உறிஞ்சு தன்மை உடையது. இப்பண்பு நீர் உறிஞ்சும் திறன் எனப்படுகிறது. இச்சேர்மமானது, உலோக நிலையில் உள்ள வெள்ளீயத்தால் தாமிர(II) சல்பேட்டில் உள்ள தாமிரத்தை இடப்பெயர்ச்சி செய்யப்பட்டு தயாரிக்கப்படுகிறது.\n\nவெள்ளீய(II) சல்பேட்டானது வெள்ளீய(IV) அயனிகளின் கலப்பு இல்லாத வெள்ளீய(II) அயனிகளுக்கான வசதியான மூலமாகும்.\n\nSection::::அமைப்பு.\nதிட நிலையில் சல்பேட்டு அயனிகள் O-Sn-O பிணைப்புகளால் ஒன்றோடு ஒன்று இணைக்கப்பட்டுள்ளன. வெள்ளீய அணுவானது பிரமிடு வடிவில் மூன்று ஆக்சிசன் அணுக்களைக் கொண்டுள்ளது. இந்த மூன்று ஆக்சிசன் அணுக்கள் 226 பிகோமீட்டர் தொலைவிலும், O-Sn-O பிணைப்புக் கோணங்கள் 79°, 77.1° மற்றும் 77.1° கொண்டும் அமைந்துள்ளன. இதர Sn-O பிணைப்பு நீளங்கள் 295பிகோ மீட்டர் முதல் 334பிகோமீட்டர் வரை உள்ள தொலைவுகளைக் கொண்டுள்ளன.\n"}
{"id": "428279", "url": "https://ta.wikipedia.org/wiki?curid=428279", "title": "கோபால் கணேஷ் அகர்க்கர்", "text": "கோபால் கணேஷ் அகர்க்கர்\n\nகோபால் கணேசு அகர்க்கர் (14 சூலை 1856 - 17 சூன் 1895) என்பவர் மராட்டியத்தைச் சேர்ந்த ஒரு சமூக சீர்திருத்தவாதியும் கல்வியாளரும் ஆவார்.\n\nஇவர் மகாராஷ்டிரத்திலுள்ள சத்தாரா மாவட்டத்தில் 1856-ஆம் ஆண்டு ஒரு பார்ப்பனக் குடும்பத்தில் பிறந்தார். பால கங்காதர திலகருடன் நெருக்கமாகப் பணியாற்றி வந்த இவர் பின்னாளில் அவருடன் ஏற்பட்ட கருத்து வேறுபாட்டின் காரணமாக தனித்துச் சென்றார். சூத்திரக் என்னும் பத்திரிக்கையைத் தொடங்கி தீண்டாமைக்கு எதிராகக் குரல் கொடுத்தார். பழைமையைக் கண்மூடித்தனமாகப் பின்பற்றுவதை எதிர்த்தார். விதவைத் திருமணத்தை ஆதரித்தார்.\n\nஆஸ்த்துமா நோயினால் தனது 39-ஆம் வயதில் இறந்தார்.\n"}
{"id": "428290", "url": "https://ta.wikipedia.org/wiki?curid=428290", "title": "விண் இயற்பியல்", "text": "விண் இயற்பியல்\n\nஇயற்பியல் என்பது இயற்கை நிகழ்வுகளை பற்றி படிக்கும் அறிவியலின் அடிப்படை பிரிவு ஆகும் . அறிவியலின் தொடக்கம் என்பது விண்அறிவியலின் தொடக்கமாகவே கருதலாம் . ஏனெனில் ஆதிமனிதனின் இரவு வாழ்க்கை என்பது புரியாத புதிராகவும், ஆச்சிரியம் நிறைந்ததாகவும் இருந்தது எனலாம் . அத்தகைய சூழ்நிலையில் இரவு வானத்தை ஆராயும் மனப்பான்மை நாளடைவில் அறிவியலின் தொடக்கமாக அமைந்தது எனலாம் . இயற்பியல் துறை வளர்ச்சியில்  விண் அறிவியல் என்பது இயற்பியல் வசமானதும் விண் அறிவியல் புதிய சகாப்தத்தை ஏற்படுத்தியது. \n\n  புவியை தவிர்த்த வெளி என்பது எல்லையற்றதாக கருதப்படுகிறது . ஆனால் இயற்பியல் உலகில் எல்லையற்றது என்பது அர்த்தமற்றது . எனவே பிரபெஞ்சம்  என்பது எல்லையை கொண்டதாகவே இருக்கும் . அதன் எல்லை பற்றிய ஆய்வுகள் நடைபெற்று கொண்டிருக்கின்றன. பிரபெஞ்சம்  என்பது கோடான கோடி அண்டங்களை கொண்டது . அண்டம் என்பது கோடிக்கணக்கான நட்சத்திரங்களை கொண்டது. நட்சத்திரங்களில் சிலவற்றில் கோள்கள் இருக்கலாம் அல்லது கோள்கள் இல்லாமல் இரும விண்மீன்களாக இருக்கலாம். \n\nபிரபெஞ்சத்தோற்றம் \n\n           ஹப்புள் விதியை கொண்டு பிரபெஞ்சம் எப்போது உருவானது என்பதை கண்டறியலாம் . பிரபெஞ்சம் தோற்றம் பற்றிய கருத்துக்கள் பல்வேறு காலகட்டங்களில் பல் வேறு அறிஞர்களால் எடுத்துரைக்கப்பட்டது . அவற்றில் அனைவராலும் ஏற்றுக்கொள்ளக்கூடியதாக அமைவது பெருவெடிப்பு கொள்கை . பெருவெடிப்பு கொள்கை என்பது பிரபெஞ்சம் என்பது ஒருகாலகட்டத்தில் மிகுந்த அடர்த்தி  மற்றும் உயர் வெப்பநிலை கொண்ட கோளமாக  இருந்தது. ஒரு கட்டத்தில் மாறுபடும் சார்பு நிறையின் காரணமாக வெடித்து சிதறியது . இதன் பின் பிரபெஞ்சம் விறைவடைத்து காலம் செல்ல செல்ல மெதுவாக குளிர்ந்தது . அவ்வாறு குளிரும்போது அணுக்கள் திரண்டு விண் முகில் உருவானது . விண் முகிலில் ஏற்பட்ட கவர்ச்சி விசையின் காரணமாக நாளடைவில் சூரியனாகவும் , கோள்களாகவும் , இதர விண் பொருட்களாகவும் உருவெடுத்தது. இன்றளவும் பிரபெஞ்சம் விரிவடைத்து கொண்டே செல்கிறது .\n\nஐன்ஸ்டீன் வெளி - காலம் கோட்பாடு படி , பிரபெஞ்ச மொத்த நிறை குறிப்பிட்ட அளவிற்கு மேலாக  இருந்தால் பிரபெஞ்சத் தின் சொந்த நிறை விரிவடைகிற அண்டத்தை ஒரு கட்டத்தில் தடை படுத்தி பின்னர் ஈர்ப்பினால் கவரப்பட்டு மீண்டும் ஒரு புள்ளியாக மாற வாய்ப்புண்டு. அதுவரை பிரபெஞ்சம் விரிவடைத்து கொண்டே செல்லும் .\n\nSection::::சூரியன்.\nசூரியன் சூரிய குடும்பத்தின் மையத்தில் உள்ள  நட்சத்திரம். இது உட்புற காந்தப்புணர்வுடன் கூடிய சூடான பிளாஸ்மா என்ற பொருளால் ஆனது பிளாஸ்மா என்பது பொருளின் நான்காவது நிலையாகும். அதாவது உயர் வெப்ப வாயு அணுக்களால் ஆனது. சூரியன்   கிட்டத்தட்ட  கோள வடிவம் கொண்டது. இது ஒரு டைனமோ செயல்முறை வழியாக காந்தப்புலத்தை உருவாக்குகிறது.பூமியில் வாழ்வதற்கு மிக முக்கியமான ஆற்றல் சூரியனே ஆகும் . இதன் விட்டம் சுமார் 14,00,000 கிலோமீட்டர். அதாவது பூமியின் விட்டம் போல் 109 மடங்கு அதிக விட்டம் உடையது. இதன் ஈர்ப்பு சக்தி பூமியை போல் 28 மடங்கு ஆகும் . இது சூரிய குடும்பத்தின் ஒட்டுமொத்த நிறையில்  99.86 சதவிகித நிறையை கொண்டது . சூரியனில் உள்ள தனிமங்களில் கிட்டத்தட்ட ஹைட்ரஜன் 73% ஹீலியம் 25% மீதமுள்ள 2% ஆக்ஸிஜன், கார்பன், நியான் மற்றும் இரும்பு உட்பட பல சிறிய அளவிலான கனமான உறுப்புகள் உள்ளன. சூரியனின்  நிறமாலை அடிப்படையில்  முக்கிய வரிசை நட்சத்திரம்  ஆகும்.   அதாவதுஒரு பெரிய மூலக்கூறு மேகத்தின் ஒரு பகுதிக்குள் பொருளின் ஈர்ப்பு வீழ்ச்சியிலிருந்து சுமார் 4.6 பில்லியன்  ஆண்டுகளுக்கு முன்பு உருவாக்கப்பட்டது. இந்த சூழ்நிலையில்  பெரும்பாலான நிறைகள் மையத்தில் கூடியது. ஆனால் மீதமுள்ள நிறை மற்றும் தனிமங்கள் சூரிய சுழற்சிக்கான ஒரு சுற்றுப்பாதை வட்டுக்குள் சிக்கியது. நிறை மையம்   சூடான மற்றும் அடர்த்தியானதாக ஆனது. இதன் விளைவாக அதன் மையத்தில் அணுக்கரு இணைவு தொடங்கியது. இது கிட்டத்தட்ட அனைத்து நட்சத்திரங்களும் இந்த செயல்முறையால் உருவாகும் என்று கருதப்படுகிறது.\n\nசூரியன்  கிட்டத்தட்ட நடுத்தர வயதுள்ள நட்சத்திரம் .450  பில்லியனுக்கும் அதிகமான ஆண்டுகளாக எரிந்து கொண்டு இருக்கிறது . இன்னும் ஐந்து பில்லியன் ஆண்டுகளுக்கு மேலாக செயல் படும் என எதிர்பார்க்கப்படுகிறது .  இதன் விளைவாக ஒவ்வொரு ஆண்டும் சுமார் 600 மில்லியன் டன் ஹைட்ரஜன் மற்றும் ஹீலியம் எரிக்கப்பட்டு ஒவ்வொரு ஆண்டும் 4 மில்லியன் டன்கள்ஆற்றலாக மாற்றப்படுகிறது. சூரியனின் ஒளி மற்றும் வெப்பத்தின் மூலமாகும். சுமார் 5 பில்லியன் ஆண்டுகளில் அதன் மையத்தில் ஹைட்ரஜன் கலவை குறைந்துவிட்ட நிலையில், சூரியனை நீரோடஸ்டிக் சமநிலையில் இல்லாத நிலையில், அதன் மைய அடர்த்தி மற்றும் வெப்பநிலையில் குறிப்பிடத்தக்க அளவு அதிகரிக்கும், அதன் வெளிப்புற அடுக்குகள் இறுதியில் சிவப்பு நிறமாக மாறும். பின்னர் ஆற்றலை கதிர் வீச்சாக வெளியிட்டு வெள்ளை குள்ளன்  என அழைக்கப்படும் குளிர்ச்சியான நட்சத்திரமாக மாறும், மேலும் எரிபொருள் மூலம் ஆற்றலை உற்பத்தி செய்யாது, ஆனால் பிரகாசமாகவும், அதன் முந்தைய இணைவுகளிலிருந்து வெப்பத்தைக் கொடுக்கும்.\n\nபூமியிலுள்ள சூரியனின் மகத்தான விளைவு வரலாற்றுக்கு முந்தைய காலங்களிலிருந்து அறியப்பட்டிருக்கிறது, மேலும் சூரியனை  சில கலாச்சாரங்கள் ஒரு தெய்வமாக கருதப்படுகிறது."}
{"id": "428294", "url": "https://ta.wikipedia.org/wiki?curid=428294", "title": "பீடைநாசினிகள்", "text": "பீடைநாசினிகள்\n\nபீடைநாசினிகள் என்பது வேளாண்மையில் தாவரங்களுக்கு ஏற்படும் தீங்குகளைக் கட்டுபடுத்தும்,களைகொல்லிகளையும் உள்ளடக்கிய வேதியியல் பொருளாகும்.. மேலும் பீடைநாசினிகள் களைக்கொல்லிகள், பூச்சிக் கொல்லிகள் (பூச்சி வளர்ச்சித் தடைகள், கறையான் கொல்லிகளையும் உள்ளடக்கும்), உருளைப்புழுக் கொல்லிகள், நத்தைக் கொல்லிகள், மீன்கொல்லிகள், பறவைகொல்லிகள்,கொறிணிகொல்லிகள், நுண்ணுயிர்க் கொல்லிகள், நுண்ணுயிர் எதிர்ப்பிகள், பூஞ்சைக் கொல்லிகள், கிருமிநாசினிகள் ஆகியவற்றையும் உள்ளடக்கியதாகும் இவற்றில் மிகவும் பொதுவானது களைக்கொல்லியாகும். தீங்குயிர்க்கொல்லிகளில் இதுவே அதிக எண்ணிக்கையில் அதாவது 80% வரை பயன்படுத்தப்படுகிறது.\n\nபெரும்பாலான பீடைநாசினிகளின் நோக்கம்  தாவரங்களுக்கும் அவற்றின் விளை பொருட்களுக்கும் ஏற்படும் பாதிப்புகளை கட்டுப்படுத்துவதாகும். பொதுவாக களைகள், பூஞ்சைகள், பூச்சிகள் ஆகியவற்றிடமிருந்து தாவரங்களைப் பாதுகாக்க தீங்குயிர்க்கொல்லிகள் பயன்படுத்தப்படுகின்றது. பீடைநாசினிகள் பெரும்பாலும் எதிராளிகளை தடுப்பவை அல்லது அவற்றை கொல்பவையாகவோ அல்லது அவற்றின் செயற்பாட்டை நிரோதிப்பவையாகவோ இருக்கலாம் பெரும்பாலும் அவற்றின் இலக்கு அங்கிகள் பூச்சிகள், தாவர நோயாக்கிகள், களைகள், மெல்லுடலிகள், பாலூட்டிகள், மீன்கள், நெமற்றோடாக்கள், நுண்ணங்கிகள் என்பனவாகும்.மேலும் பீடைநாசினிகள் பீடைகளால் உற்பத்தி செய்யப்படும் கூறுகளை அளிப்பவை ஆகும்,மேலும் நோய்க்காவிகளையும் அழிக்கும். இவ்வகை பீடைகள் நோய்களை பரப்புவதுடன் பாதகமான தாக்கத்தை ஏற்படுத்தும்.பீடைநாசினிகளால் பெரும்பாலான நன்மை ஏற்பட்ட போதிலும் அவற்றினால் சில பாதகமான விளைவுகள் மனிதனுக்கோ அல்லது வேறு வகை விலங்குகளுக்கு ஏற்படலாம்.பீடை நாசினிகளும் அவற்றின் இலக்கு அங்கிகளும் -அல்காகொல்லிகள்அல்காக்களையும்,பறவைகொல்லிகள் பறவைகளையும், பக்றீரியாகொல்லிகள் பக்றீரியாக்களையும், பங்கசுகொல்லிகள் பங்குகளையும்,செடி/தாவர கொல்லிகள் தாவரங்களையும், பூச்சிகொல்லிகள் பூச்சிகளையும், நெமற்றோடுகொல்லிகள் நெமற்றோடுகளையும், கொறிணிகொல்லிகள் கொறிணிகளையும்கொறித்து உண்ணும் விலங்குகள்), வைரசுகொல்லிகள் வைரசுக்களையும் கட்டுப்படுத்தும்.\n\nபீடைநாசினிகள் அவை பயன்படுத்தபடும் இலக்கு அங்கிகளின் அடிப்படையிலும்(உதாரணம்., தாவர/செடிகொல்லிகள் ,பூச்சிகொல்லிகள் மற்றும் பங்கசுகொல்லிகள்) இரசாயன கட்டமைப்பின் அடிப்படையிலும்(உதாரணம்., சேதன,அசேதன,தொகுப்பிற்குரிய அல்லது உயிரியல் முறைக்குரிய(உயிர்ப்பீடைநாசினிகள்), பௌதீக நிலையின் அடிப்படையிலும் வேறுவகைப்படுத்தபடலாம்.உயிர்ப்பீடைநாசினிகள் நுண்ணுயிர்பீடைகொல்லிகள்,உயிர்இரசாயன பீடைநாசினிகள் என இருவகைப்படுத்தப்படும்.\n\nபெரும்பாலான பீடைநாசினிகள் இரசாயன வகையை சார்ந்தவை.இவற்றுள் அடங்கும் முக்கிய பீடைநாசினிகள் வகைகளாவன.\n\n1. சேதனகுளோரின்கள்.\n\n2. சேதனபொஸ்பேற்றுக்கள்.\n\n3. காபமேற்றுக்கள்.\n\nசேதனகுளோரின்கள் ஐதரோகாபன்கள் (உதாரணம்.,DDT)ஆனது டைகுளோரோபீனைல்எதேன் , சைக்ளோடையீன்கள் மற்றும் அதனோடு தொடர்புடைய ஏனைய கூறுகளாகவும் பிரிக்கபடும். இக்கூறுகள் நரம்புநார்களின் சோடியம்/பொட்டாசியம் அயன் சமநிலையை குழப்புவதன் மூலம் நரம்புகணத்தாங்கள் எதிர்எதிர் திசைகளில் தொடர்ச்சியாக கடத்தபடுதலை தூண்டும்.மேலும் இவை நச்சுத்தன்மை கூடிய கூறுகளாகும்.மேலும் இவை உயிர்உருப்பெருக்கம்\nஅடையக்கூடியன.சேதனகுளோரின்களுக்கு பதிலாக காபமேற்றுக்களும் சேதனபொஸ்பேற்றுக்களும் பெருமளவு பயன்படும். இவ்விரு கூறுகளும் நரம்புகணத்தாக்கம் ஒருதிசைமட்டுமே கடத்த உதவும் அசைற்றைல்கோலின்எசுத்துரேசு நொதியத்தின் தொழிற்பாட்டை நிரோதிக்கும். சேதனபொஸ்பேற்றுக்கள் முள்ளந்தண்டுளி அங்கிகளுக்கு பெரும் நஞ்சாக அமையும்.இவற்றிற்கு பதிலாக நச்சுத்தன்மை குறைந்த காபமேற்றுக்கள் பயன்படுத்தபடுகின்றன.\n\nSection::::பயன்பாடுகள்.\n1. பாதகமான விளைவுகளை ஏற்படுத்தும் அங்கிகளை அழிக்க உதவும்.(உதாரணம் நுளம்பு) மேலும் இவை தேனீக்கள், குளவிகள், எறும்புகளையும் அழிக்கவல்லது.\n\n2. இவைகள் நோய் நிலைமைகளில் இருந்து விலங்குகளை பாதுகாக்கும். மேலும் இந்த நோய்கள் ஒட்டுண்ணிகளால் ஏற்படுத்தப்படும்.( உதாரணம் தெள்ளு).\n\n3. இவைகள் மனிதனுக்கு உணவால் ஏற்படும் நோய்களைத் தடுக்கும். பூஞ்சணம் பிடித்த அல்லது நோய்த்தாக்கமுள்ள உணவுத்தயாரிப்புகளால் மனிதனுக்கு நோய் ஏற்படும்.\n\n4. தாவர/செடிகொல்லிகள் என்பன சாலை ஓரத்தில் வளரும் களைகள், மரங்கள்,புதர்கள் என்பவற்றை அழிக்க உதவும்.\n\n5. சூழலுக்கு பெரும் பாதிப்புகளை ஏற்படுத்தும் ஆக்கிரமிப்பு களைகளை அழிக்கவல்லது. மேலும் இவை நீர்நிலைகளில் உள்ள அல்காக்களையும், தாவரங்களையும் (நீர்ப்புட்கள்)அழிக்க பயன்படும்.இவ்வகை தாவரங்கள் நீர்நிலைகளில் உள்ள மீன்களுக்கும், எனைய அங்கிகளுக்கும் பாதிப்பை ஏற்படுத்தும்.\n\n6. மொத்த விற்பனை நிலையங்களிலும் உணவு சேமிப்பகங்களிலும் உள்ள கொறிணிகளையும், பூச்சிகளையும் கட்டுப்படுத்த பீடைநாசினிகள் உதவும்.\n"}
{"id": "428300", "url": "https://ta.wikipedia.org/wiki?curid=428300", "title": "சிறப்பு நீதிமன்றம்", "text": "சிறப்பு நீதிமன்றம்\n\nசிறப்பு நீதிமன்றம் () என்பது குறிப்பிட்ட சட்டம் சார்ந்தோ, குறிப்பிட்ட பகுதி சார்ந்தோ அளவான அதிகார எல்லைக்குள் செயல்படும் ஒரு வகை நீதிமன்றமாகும்.\n\nSection::::இந்தியா.\nஇந்தியாவில் புலனாய்வு சிறப்பு நீதிமன்றம், பட்டியல் சாதியினர்/ பட்டியல் பழங்குடியினர் மீதான வன்முறை தடுப்புச் சிறப்பு நீதிமன்றம், கறுப்புப் பண மோசடி தடுப்புச் சிறப்பு நீதிமன்றம், மக்கள் பிரதிநிதி மீதான வழக்கு விசாரணை சிறப்பு நீதிமன்றம் எனப் பல விரைவு நீதிமன்றங்கள் உள்ளன. இந்தியாவின் சட்ட அமைச்சகத்தின் ஒப்புதலுடன் உச்சநீதிமன்றத்தின் வழிகாட்டலில் தெலுங்கானா, ஆந்திரப் பிரதேசம், மகாராஷ்டிரா, கேரளா, பீகார், கர்நாடகா, மேற்கு வங்கம், டில்லி, மத்தியப் பிரதேசம், உத்தர பிரதேசம் மற்றும் தமிழ்நாடு முதலிய மாநிலங்களில் மக்கள் பிரதிநிதிகளின் மீதுள்ள வழக்குகளை விரைந்து விசாரிக்கச் சிறப்பு நீதிமன்றங்கள் ஏற்படுத்தப்பட்டுள்ளன. இவை மத்திய அரசின் நிதி உதவியுடன், மாநில அரசால் உருவாக்கப்படுகிறது, மாநில உயர்நீதிமன்றங்களுக்கு கட்டுப்படாது. தமிழகத்தில் 2018 செப்டம்பரில் உருவான சிறப்பு நீதிமன்றம் தமிழகத்தைச் சேர்ந்த சட்டமன்ற உறுப்பினர்கள் மற்றும் பாராளுமன்ற உறுப்பினர்கள் மீதுள்ள வழக்குகளை விசாரித்து வருகிறது. 2018 டிசம்பரில் பாலியல் வன்முறை தொடர்பான வழக்கில் தி.மு.க அரசியல்வாதி ராஜ்குமார்க்கு பத்து ஆண்டுகள் சிறைத்தண்டனை வழங்கியது. 2019 ஜனவரியில் தமிழக விளையாட்டுத்துறை அமைச்சர் பாலகிருஷ்ண ரெட்டிக்கு மூன்றாண்டுகள் சிறைத்தண்டனை வழங்கியது.\n\nSection::::இதர நாடுவாரியாக சிறப்பு நீதிமன்றம்.\nSection::::அமெரிக்கா.\nஅமெரிக்க ஐக்கிய நாடுகளில் சிறப்பு நீதிமன்றமானது உரிமையியல் மற்றும் குற்றவியல் வழக்குகளைக் கையாளுகிறது. போதைபொருள் நீதிமன்றம், குடும்ப நீதிமன்றம், போக்குவரத்து நீதிமன்றம் போன்றவை பொதுவான சிறப்பு நீதிமன்றங்கள்.\n\nSection::::சீனா.\nஇராணுவம், தேசிய இரயில்வே அமைப்பு, கடல்சார் வழக்குகளை விசாரிக்கும் சிறப்பு நீதிமன்றங்கள் உள்ளன.\n\nSection::::ஐக்கிய இராஜ்ஜியம்.\nசிறிய போக்குவரத்து மீறல்களை விசாரிக்கும் சிறப்பு நீதிமன்றங்கள் இங்கிலாந்து மற்றும் வேல்ஸ் பகுதிகளில் உள்ளன.\n"}
{"id": "428303", "url": "https://ta.wikipedia.org/wiki?curid=428303", "title": "ஐதரசன் டிரைதயோனேட்டு", "text": "ஐதரசன் டிரைதயோனேட்டு\n\nஐதரசன் டிரைதையோனேட்டு (\"Hydrogen trithionate\") என்பது ஒரு பகுதியாக புரோட்டீன் நீக்கம் செய்யப்பட்ட ஆக்சி அமிலமாகும். அதிலும் குறிப்பாக பாலிதயோனிக் அமிலம் ஆகும். இதே போல இதை பகுதியாக புரோட்டானேற்றப்பட்ட ஒரு ஆக்சி எதிர்மின் அயனி என்றும் கருதலாம். இச்சேர்மத்தால் ஒரு புரோட்டானை இழந்து டிரைதயோனேட்டாகவும் மாற முடியும் அல்லது ஒரு புரோட்டானை பெற்றுக்கொண்டு டிரைதயோனிக் அமிலமாகவும் மாற முடியும்.\n"}
{"id": "428312", "url": "https://ta.wikipedia.org/wiki?curid=428312", "title": "சீமா பிஸ்வாஸ்", "text": "சீமா பிஸ்வாஸ்\n\nசீமா பிஸ்வாஸ் (\"Seema Biswas\", பிறப்பு: 14 சனவரி, 1965): ஓர் இந்திய திரைப்பட மற்றும் அசாமிய நாடக நடிகையும் ஆவார். இவர் 1994 ஆம் ஆண்டு சேகர் கபூர் இயக்கத்தில் வெளிவந்த பாண்டிட் குயின் என்ற படத்தில் பூலான் தேவியாக நடித்துப் புகழ்பெற்றார். இப்படத்தில் நடித்தமைக்காக சிறந்த நடிகைக்கான தேசிய விருதும் பெற்றுள்ளார். இவர் மிகவும் வலுவான கதாபாத்திரங்களை ஏற்று நடிப்பதில் புகழ்பெற்றவர். இவர் 2000 ஆம் ஆண்டில் சங்கீத நாடக அகாடமி விருதும், 2005 இல் தீபா மேத்தா இயக்கத்தில் வெளிவந்த \"வாட்டர்\" திரைப்படத்தில் சகுந்தலாவாக நடித்தமைக்காக, 2006 இல் சிறந்த நடிகைக்கான ஜெனி விருதும், பெற்றார். 1996 இல் இவர் முக்கிய வேடத்தில் நடித்து வெளிவந்த படமான \"கொமோஷி தி மியூசிக்கல்\" என்ற படத்தில் சிறந்த துணை நடிக்கைக்கான திரைவிருதையும் பெற்றார். மேலும் \"பூட்\" (2003), விவாஹ்(2006), ஹாஃப் கேர்ள் பிரண்ட் (2017) ஆகியவை குறிப்பிடத்தக்க படங்களாகும். திரைப்படத்தில் மட்டுமல்லாமல் பல தொலைக்காட்சி நிகழ்ச்சிகளிலும் பிஸ்வாஸ் நடித்துள்ளார்.\n\nSection::::இளமையும் கல்வியும்.\nஇவர் அசாமில் உள்ள நல்பரி என்ற இடத்தில் ஜகதீஸ் பிஸ்வாஸ் - மீரா பிஸ்வாஸ் என்ற வங்காள இணையருக்கு மகளாகப் பிறந்தார். இவரது தாயார் அக்காலத்தில் அசாமில் புகழ்வாய்ந்த நாடக நடிகையும் ஒரு வரலாற்று ஆசிரியரும் ஆவார். சீமா பிஸ்வாஸ் தன் சிறுவயதில் திரைக்கலைஞர்களான பூபேன் அசாரிகா, பானி சர்மா, பிஷ்ணுபிரசாத் ராபா ஆகியோருடன் நட்புகொண்டிருந்தார். இவர் நல்பரி கல்லூரியில் அரசியல் அறிவியல் படித்தார். பின்பு புதுடில்லியில் தேசிய நாடகப் பள்ளியில் சேர்ந்தார். அங்கு பட்டம் பெற்ற பின் தேசிய நாடகப் பல்கலைக்கழகத்தில் சேர்ந்தார்.\n\nSection::::தொழில்.\nசீமா பிஸ்வாஸ் நடிப்பில் வெளிவந்த கிருஷ்ணன் கர்த்தா என்பவரது இயக்கத்தில் வெளிவந்த இந்திப்படமான அம்ஷினி 1988 ஆம் ஆண்டிற்கான திரைப்படவிழாவில் (பிலிமோத்சவ் 1988) காட்சிப்படுத்தப்பட்டது. ஆனாலும் தேசிய நாடகப் பல்கலைக்கழகத்தில் இவரது பங்களிப்பைக் கவனித்து வந்த சேகர் கபூர் தனது பாண்டிட் குயின் படத்தில் பூலான் தேவி கதாபாத்திரத்தில் ஒரு வாய்ப்பு வழங்கினார். அதன் பின்னரே சீமா பிஸ்வாஸ் தேசிய அளவில் பேசப்பட்டார். இவர் மிக முன்னதாகவே அசாமிய திரைப்படங்களில் நடித்து வந்திருந்தாலும் இந்தப்படமே இவருக்கு இந்தித் திரையுலகில் ஒரு மிகப்பெரிய திருப்பத்தை ஏற்படுத்தியது. இதன் பின்னர் சீமா பிஸ்வாரஸ் மிகத்தீவிரமாக இந்தித் திரைப்படங்களில் நடிக்க ஆரம்பித்தார். 1996 இல் சஞ்சய் லீலா பன்சாலி இயக்கத்தில் வெளிவந்த கமோஷி தி மியூசிகல் என்ற படத்தில் காதுகேளாத, வாய்பேசவியலாத இவர், நானே படேகரை எதிர்க்கும் பிளேவி என்ற பெண் கதாபாத்திரத்தில் நடித்தார். இந்தப்படத்தில் நடித்தமைக்காக சிறந்த துணை நடிகைக்கான விருது பெற்றார்.\n\nதனது துறையில் நாடகங்களில் ஒரு குறிப்பிட்ட வேடத்தில் மட்டுமே நடிப்பதை மறுத்து பல்வேறு திரைப்படங்களில் பல்வேறு கதாபாத்திரங்களில் நடித்துள்ளார். இவர் பல மராத்தியத் திரைப்படங்களிலும் நடித்துள்ளார். பிந்தாஸ்ட், தியாஸ் பர்வா, லால்பாக் பரேல் ஆகியவை இவர் நடித்து வெளிவந்த மராத்தியப் படங்களாகும்.\n\nதிரைப்படம் மற்றும் தொலைக்காட்சிக்கான ஆசிய அகாதமியின் இயக்குநர் சந்தீப் மார்வால் தேசிய திரை மற்றும் தொலைக்காட்சிக் கழகத்தின் வாழ்நாள் உறுப்பினராகக் சிறப்புப் படுத்தப்பட்டுள்ளார்.\n\n2011 இல் இந்தித் தொலைக்காட்சி நிகழ்ச்சியான பிக் பாஸ் -சீசன் 5 தொடரில் பங்குகொள்வதாக வதந்தி பரப்பப்பட்டது.\n\n2014, நவம்பர் 20 முதல் நவம்பர் 30 வரை கோவாவில் நடைபெற்ற நாற்பத்தைந்தாவது இந்தியத் திரைப்படவிழாவில் (IFFI) பெருமைபெறத்தக்க ஐந்து நடுவர்களில் ஒருவராக நியமிக்கப்பட்டார்.\n\n\n\n\n\n"}
{"id": "428322", "url": "https://ta.wikipedia.org/wiki?curid=428322", "title": "டிரைதயோனிக் அமிலம்", "text": "டிரைதயோனிக் அமிலம்\n\nடிரைதயோனிக் அமிலம் (\"Trithionic acid\") என்பது மூன்று கந்தக அணுக்களைக் கொண்ட ஒரு பாலிதயோனிக் அமிலம் ஆகும். இரண்டு பைசல்பைடு இயங்குறுப்புகள் ஒரு கந்தக அணு பாலத்தால் இணைக்கப்பட்டிருப்பதாக இச்சேர்ம்ம் கருதப்படுகிறது.\n"}
{"id": "428324", "url": "https://ta.wikipedia.org/wiki?curid=428324", "title": "பட்டியாலா இல்லம்", "text": "பட்டியாலா இல்லம்\n\nபட்டியாலா இல்லம் (\"Patiala House\" ) என்பது புது தில்லியில் உள்ள பட்டியாலா மாகாராசாவின் முன்னாள் இருப்பிடமாகும். இது இந்தியாவின் மத்திய தில்லியில் இருக்கும் இந்தியா கேட்டுக்கு அருகில் அமைந்துள்ளது. பட்டியாலா இல்லம் சர் எட்வின் லூட்டியன்சால் வடிவமைக்கப்பட்டது. இக் கட்டிடம் கூம்பு வடிவத்தின் மத்தியில் ஒரு வண்ணத்துப் பூச்சியின் வடிவத்துடன் மற்ற லூட்டியன்சு கட்டிடங்களைப் போல அமைந்துள்ளது\n\nSection::::வரலாறு.\nதில்லியில் உள்ள மற்ற இளவரசர்களின் வீடுகளைப் போல இல்லாமல் பட்டியாலா இல்லமானது மணற் கற்களின் தோற்றத்தில் அல்லாது வெள்ளை வண்ணத்தால் பூசப்பட்டிருந்தது. \n1970 களில் இந்திரா காந்தி பிரதமமந்திரியாக இருந்தபோது அரசர்களின் இத்தகைய தனித்த வீடுகளை முடிவுக்குக் கொண்டுவந்தார். அரச குடும்பத்தினர் அவ்விடத்தை இந்திய அரசுக்கு விற்பனை செய்தனர். \nதில்லியில் இருந்த ஐந்து நீதிமன்றங்களில் ஒன்றாக இந்தியாவின் மாவட்ட நீதி மன்றத்தால் அவை பயன்படுத்தப்பட்டன. பட்டியாலா இல்ல நீதிமன்ற வளாகம் என்று இவ்விடம் அழைக்கப்பட்டது. இந்த அரண்மனையின் அசல் தோற்றம் பல நீட்சிகள் மற்றும் மாற்றங்களைக் கண்டது.\n"}
{"id": "428328", "url": "https://ta.wikipedia.org/wiki?curid=428328", "title": "சமூக நீதி", "text": "சமூக நீதி\n\nசமூக நீதி (Social justice) என்ற கருத்தாக்கமானது தனிநபருக்கும் சமூகத்திற்கும் இடையேயுள்ள சமமான நியாயமான உறவைக் குறிக்கிறது. பொதுவாக வேறுபாடுகளைப் பொருளாதாரப் பரவல், தனிப்பட்ட வாய்ப்புகள் மற்றும் சமூக செல்வாக்கின் மூலம் இதனைக் கணிக்கலாம். மேற்கத்திய நாடுகள் மற்றும் பழமையான ஆசிய நாடுகளில் சமூக நீதி என்ற கருத்தாக்கமானது தனிநபர்களின் சமூக செயல்பாடுகளுக்குத் தேவையானவற்றைப் பூர்த்தி செய்து, பாகுபாடற்ற நீதியையும் நியாயத்தையும் நிலைநிறுத்துவதாகும். தற்காலத்தில் உலகளாவிய பல சமூக அமைப்புகள் சமூகப் பெயர்ச்சிக்கான தடைகளை உடைத்து, சமூகப் பாதுகாப்பை உண்டாக்கி, பொருளாதார ஏற்றத்தாழ்வுகளைக் கலைக்கிறது.\n\nசமூக நீதி மூலம் ஒரு சமூகத்தில் உள்ள அரசு அல்லது அரசு சாரா நிறுவனங்களின் உரிமையையும் கடமையையும் உறுதிசெய்து, குமுகாயத்தின் ஆதாயங்களையும் சுமைகளையும் பகிர்ந்துகொள்ளப்படுகிறது. வரி, சமூகக் காப்பீடு, பொது உடல்நலவியல், பொதுக்கல்வி, பொதுப்பணி, தொழிலாளர் சட்டம், சந்தை ஒழுங்காணையம் போன்ற நிறுவனங்களில் வளங்களையும், வாய்ப்புகளையும் பகிர்ந்து கொள்ளமுடிகிறது.\n\nSection::::இந்தியாவில்.\nசமூக நிதி மற்றும் அதிகாரமளித்தல் அமைச்சகம் மற்றும் பட்டியல் பழங்குடி அமைச்சகம் போன்ற அமைச்சகங்கள் பட்டியல் சாதியினர் மற்றும் பழங்குடியினர், இதர பிற்படுத்தப்பட்ட வகுப்பினர், மாற்றுத்திறனாளிகள், முதியவர்கள் உட்படச் சமூகத்தின் விளிம்புநிலை மக்களுக்கு சமூகநீதியையும் நலத்திட்டங்களையும் செயல்படுத்துகிறது. சாதி, மொழி, மதம், பால், வசிப்பிடம், பொருளாதார சூழல், உடல் ஊனம் போன்ற முறைகளில் வேலைவாய்ப்பு மற்றும் கல்விவாய்ப்புகளில் இடஒதுக்கீடு, கல்விக்கு உதவித் தொகை போன்ற பல திட்டங்கள் செயற்பாட்டில் உள்ளன.\n\n"}
{"id": "428349", "url": "https://ta.wikipedia.org/wiki?curid=428349", "title": "சி. சரவணகார்த்திகேயன்", "text": "சி. சரவணகார்த்திகேயன்\n\nசி. சரவணகார்த்திகேயன் (சிஎஸ்கே, பிறப்பு: ஆகத்து 13, 1984) ஒரு தமிழக எழுத்தாளர் ஆவார். இணையத்திலும் பல பங்களிப்புகளைச் செய்துள்ளார். தமிழ்நாடு அரசின், தமிழ் வளர்ச்சித் துறையின் 2009 ஆம் ஆண்டுக்கான சிறந்த நூல் விருதினைப் பெற்றிருக்கிறார்.\n\nSection::::வாழ்க்கைக் குறிப்பு.\nசரவணகார்த்திகேயன் கோவை மாவட்டம், சிங்காநல்லூரில் பிறந்தார். ஈரோட்டில் பள்ளிப் படிப்பை மேற்கொண்ட இவர், சென்னை அண்ணா பல்கலைக்கழகத்தில் (கிண்டி பொறியியல் கல்லூரி) கணிப்பொறி இயல் படிப்பை முடித்தார். தற்போது பெங்களூரில் தனியார் நிறுவனத்தில் மென்பொறியாளராக‌ப் பணியாற்றுகிறார்.\n\n\n\n\n"}
{"id": "428355", "url": "https://ta.wikipedia.org/wiki?curid=428355", "title": "சவுமியா சுவாமிநாதன்", "text": "சவுமியா சுவாமிநாதன்\n\nசவுமியா சுவாமிநாதன் (\"Soumya Swaminathan\") என்பவர் ஓர் இந்தியப் பெண் சதுரங்க கிராண்ட்டு மாசுட்டர் ஆவார். இவர் 1989 ஆம் ஆண்டு மார்ச்சு மாதம் 21 ஆம் நாள் பிறந்தார். அர்கெந்தினாவின் பியூர்டோ மேட்ரினில் நடைபெற்ற உலக இளையோர் பெண்கள் சாம்பியன்பட்டத்தை 2009 ஆம் ஆண்டு சவுமியா வென்றார். இப்போட்டியில் தெய்சி கோரி மற்றும் பெட்டல் செம்ரே இல்டிசு ஆகியோருடன் சமநிலை புள்ளிகள் எடுத்து இவ்வெற்றியை ஈட்டினார் .\n\n2005 மற்றும் 2006 ஆம் ஆண்டுகளில் நடைபெற்ற இந்திய இளையோர் பெண்கள் சாம்பியனாகவும் சவுமியா இருந்தார். 2011 ஆம் ஆண்டு சனவரியில் நடைபெற்ற 2011 ஆம் ஆண்டுக்கான இந்தியப் பெண்கள் சாம்பியன் பட்டத்தையும் இவர் வென்றார் . சென்னையில் 2012 ஆம் ஆண்டு நடைபெற்ற காமன்வெல்த் பெண்கள் சாம்பியன் போட்டியிலும் வெற்றி பெற்றார் . 2016 ஆம் ஆண்டில், மாசுகோ சதுரங்கப் போட்டியின் பெண்கள் பிரிவில் அனசுதேசியா போட்நாரூக் மற்றும் அலெக்சாண்ட்ரா ஓபொலின்டெசுவா ஆகியோருடன் முதலிடத்தைப் பகிர்ந்து கொண்டார். சமநிலை முடிவு போட்டி ஆட்டத்தில் இரண்டாவதாக வந்தார் . 2018 ஆம் ஆண்டு சூலை 26 முதல் ஆகத்து 4 வரை ஈரானின் அமாடனில் நடைபெற்ற ஆசிய அணி சதுரங்க சாம்பியன் பட்டப்போட்டியில் கட்டாயத் தலை துணி அணிய மறுத்ததற்காக இவர் அப்போட்டியில் பங்கேற்காமல் விலகினார்.. \n"}
{"id": "428368", "url": "https://ta.wikipedia.org/wiki?curid=428368", "title": "முத்தரைய அரச குலம்", "text": "முத்தரைய அரச குலம்\n\nமுத்தரையர் என்பது, இந்தியாவின், தமிழ்நாடு மாநிலத்தில் இருந்த அரச வம்சத்தில் ஒன்றாகும். முற்காலாத்தில் ஜமீந்தராக வாழ்ந்த இவர்கள் தஞ்சை, திருச்சி மற்றும் புதுக்கோட்டை மண்டலங்களை கி.பி 600 முதல் கி.பி 900 வரை ஆட்சி செய்தனர். முத்தரையர், இரண்டாம் நூற்றாண்டில் எருமைநாட்டில் இருந்து தமிழ் ராஜ்யங்களை ஆக்கிரமித்தார், இது கர்நாடகாவின் நவீன மைசூர் மற்றும் அதைச் சுற்றியுள்ள பகுதிகளுடன் அடையாளம் காணப்பட்டுள்ளது. தமிழ் மொழி இலக்கிய பணி முத்துலாயிரம் முத்துராஜா தலைவர்களை பாராட்டுகிறது. மிக பிரபலமான ஆட்சியாளர்களான பெரும்பிடுகு முத்தரையர் II, கவுவன் மாறன், அவரது மகன் மாறன் பரமேஸ்வரன் என்ற பெயரிலேயே இளங்கோவராயன் என்றழைக்கப்படுகிறார்.\n7 முதல் 8 ஆம் நூற்றாண்டுகளில், முத்தரையர் பல்லவ வம்சத்தின் சாகசக்காரர்களாகவும், காவேரி பிராந்தியத்தின் வளமான சமவெளிகளைக் கட்டுப்படுத்தினார். காஞ்சிபுரத்தில் வைகுந்த பெருமாள் கோவிலில் ஒரு கல்வெட்டு ஒரு முத்தரையர் மன்னர் பற்றி கூறுகிறது. வரலாற்றாசிரியர் டி. ஏ. கோபினாதா ராவ் படி, இந்தத் மன்னர் சுவரன் மாறன். சுவறன் மாறன் இந்த கல்வெட்டில் கள்வர் கள்வன் என்று அழைக்கபடுகிறார். சரித்திராசிரியர் மகாகலிங்கத்தின் கூற்றுப்படி, சுந்தரன் மாறனும் நந்திவர்மரன் II இன் பல்லவத் தலைவரான உதயச்சந்திராவுடன் சேரர்கள் மற்றும் பாண்டியர்களுக்கு எதிராக குறைந்தது பன்னிரண்டு போர்களில் ஈடுபட்டார். தஞ்சாவூர் மற்றும் வல்லம் தனது கட்டுப்பாட்டின் கீழ் இருந்ததாக சுவரன் மாறன் செந்தலை கல்வெட்டு குறிப்பிடுகிறது.\n\nSection::::முத்தரையரின் தோற்றம்.\nமுத்தரையரின் தோற்றம் பற்றி அறிஞர்களிடையே கருத்து வேறுபாடு உண்டு. முத்தரையர் = மூன்று + தரையர் சேர, சோழ, பாண்டிய மன்னர்களை வென்ற களப்பிரர்களின் கிளைக்குடியினர் என்று மயிலை வேங்கடசாமி, டாக்டர் எஸ்.கே. அய்யங்கார் போன்ற அறிஞர்கள் கூறுகின்றனர். மேலும் எஸ்.கே. அய்யங்கார் சொல் ஆராய்ச்சியின் அடிப்படையில் களப்பிரர்களின் வழியில் வந்தவர்களே முத்தரையர் எனக் கொள்ள வேண்டும் என்கிறார்.\n\nமுத்தரையர், மாறன், மீனவன், தென்னவன் போன்ற பாண்டியரின் பெயர்களைப் பெற்றிருந்த செய்தியை புதுக்கோட்டைக் கல்வெட்டுக்கள் தெரிவிக்கின்றன. செந்தலைக் கல்வெட்டில் முத்தரையரின் கொடிச் சின்னம் 'கயல்' எனக் காணப்படுகிறது.\n\nSection::::நாலடியார் பாடல் குறிப்பு.\nநாலடியார் பாடல்கள் முத்தரையரைப் பெருமுத்தரையர் எனக் குறிப்பிடுகின்றன. இவர்கள் சிறந்த கொடையாளிகளாக விளங்கினர்.\nSection::::ஏரிகள்.\nSection::::மதுரம் ஏரி.\nஆதித்ய சோழர் காலத்தி கீழ்செங்கிளிநாட்டை ஆண்ட ரணசிங்க முத்தரையரால் நீர்ப்பாசனம் குமிழ் (குமிழி) நிறுவப்பட்டது, இது மருதன் ஏரி நீர் ஓட்டத்தை கட்டுப்படுத்த புதுக்கோட்டை மாவட்டத்தில் உள்ள கந்தர்வக்கோட்டையில் கட்டப்பட்டுள்ளது.\n\n\nSection::::கோவில்கள்.\nSection::::விஜயாலய சோழீஸ்வரம் கோவில்.\nஇக்கோவில் கி.பி 840 இல் இளங்கோவதி முத்தரைய மன்னரால் கட்டப்பட்டது. கி.பி 852 இல் விஜயாலய சோழனுக்கும் இளங்கோவதி முத்தரையர்க்கும் நடந்த போரில் விஜயாலய சோழன் வென்றார். பிறகு இக்கோவிலுக்கு விஜயாலய சோழீஸ்வரம் என்று பெயர் சூடினார். கி.பி 865 இல் முத்தரைய மன்னர் மல்லன் வித்துமன், இக்கோவிலுக்கு நன்கொடையும், புனரமைப்பு பணிகளையும் செய்து உள்ளார்.விஜயாலய சோழீஸ்வரர் பழமையான பாறை வெட்டு கோவில்களில் ஒன்றாகும்.இந்த கோயில் இந்து கடவுளான சிவபெருமானுக்கு அர்ப்பணிக்கப்பட்டுள்ளது. இரண்டு ராக்-கெட் குகைகள் உள்ளன, அவற்றில் ஒன்று விஷ்ணு 12 உயிர் சிற்ப சிற்பங்கள் உள்ளன. இந்த கோயில் பராமரிக்கப்பட்டு, தொல்பொருள் ஆய்வுக் கழகம் ஒரு பாதுகாக்கப்பட்ட நினைவுச்சின்னமாக நிர்வகிக்கப்படுகிறது.\n\nSection::::திருமயம் சத்திய மூர்த்தி பெருமாள் கோவில்.\nஇது ஒரு குகைக்கோயில். இங்கு விஷ்ணு யோக சயனமூர்த்தியாக காட்சியளிக்கிறார். முத்தரைய மன்னன் சாதன்மாரனின் தாயார் பெரும்பிடுகு பெருந்தேவி எட்டாம் நூற்றாண்டின் முற்பகுதியில் இந்தக் குகைக்கோயிலைப் புதுப்பித்து இதன் பராமரிப்பிற்கு நன்கொடைகளை வழங்கிய செய்தியை கல்வெட்டுக்கள் தெரிவிக்கின்றன.\n\nSection::::மலையடிப்பட்டி வாகீஸ்வரமுடையார் கோயில்.\nகுளத்தூர் வட்டம் மலையடிப்பட்டியில் குவாவன் சாத்தன் என்னும் விடேல்விடுகு முத்தரையன், பல்லவ மன்னன் நந்திவர்மன் காலத்தில் வாகீஸருக்கு(சிவன்) குகைக்கோயில் எடுப்பித்து நன்கொடைகளை வழங்கிய செய்தி தெரிய வருகிறது.\n\nSection::::கீழத்தானியம்.\nகீழத்தானியம் புதுக்கோட்டையிலிருந்து 29கி.மீ. தொலைவில் உள்ளது. இது கோஇளங்கோ முத்தரையரால் கட்டப்பட்டது.இதற்கு உத்தமனீஸ்வரர் என பெயரிட்டார்.\n\n\n"}
{"id": "428381", "url": "https://ta.wikipedia.org/wiki?curid=428381", "title": "சுனில் பி. இளயிடம்", "text": "சுனில் பி. இளயிடம்\n\nசுனில் பி. இளயிடம் மலையாள மொழியில் எழுதும் ஒரு சிறந்த இந்திய எழுத்தாளர். இவர் விமர்சகரும் பேச்சாளரும் ஆவார். அவர் அரசியல், இலக்கியம், கலை, பண்பாடு ஆகியன குறித்து எழுதுகிறார். இவர் கேரளா சாகித்திய அகாடமி விருது பெற்றவர்.\n\nSection::::வாழ்க்கை வரலாறு.\nதென்னிந்திய மாநிலமான கேரளாவில் எர்ணாகுளம் மாவட்டத்தில் உள்ள கொட்டுவலில் அமைந்துள்ள ஒரு கிராமத்தில் 1962 இல் பிறந்தார் சுனில் பி. இளயிடம். இவர் தனது கிராமத்திலிருந்த உயர் தொடக்கப்பள்ளியிலும் சேரையிலிருந்த ராம வர்மா யூனியன் உயர்நிலைப் பள்ளியிலும் பயன்றார். பின்னர், அவர் மலையகாரர் ஸ்ரீ நாராயண மங்கலம் கல்லூரியிலும் எர்ணாகுளத்திலுரள்ள மஹாராஜா கல்லூரியிலும் கல்லூரிப் படிப்பை நிறைவு செய்தார். தொடக்கத்தில் பரவூரில் உள்ள லட்சுமி கல்லூரியில் விரிவுரையாளராகப் பணிபுரிந்தார். பின்னர் அவர் தேசாபிமானி மலையாள நாளிதழில் துணை ஆசிரியராகப் பணியாற்றினார், மேலும் முனைவர் பட்டம் (பிஎச்.டி) பெற்ற பிறகு, ஸ்ரீ சங்கராச்சாரி சமஸ்கிருத பல்கலைக்கழகத்தில் மலையாளத் துறையில் இணைப் பேராசிரியராகப் பொறுப்பேற்று பணிசெய்து வருகிறார்.\n\nSection::::நூல்கள்.\nகலை விமர்சனம், இலக்கிய விமர்சனம், வரலாறு, மார்க்சிசம், பண்பாடு ஆகியன குறித்து பல புத்தகங்களை அவர் வெளியிட்டுள்ளார்.\n\n\"கண்வாழிகள் Kanvazhikal, காழ்ச்சவட்டங்கள் Kazhchavattangal\", உரியாட்டம் \"Uriyattom\", அனுபூதிகளுடெ சரித்திர ஜீவிதம் \"Anubhuthikalude Charithra Jeevitham, நானார்த்தங்கள்; சமூகம், சரித்திரம், சம்ஸ்காரம்\" \"Nanarthangal: Samooham, Charithram, Samskaram ஆகியன\" அவரது முக்கிய படைப்புகள். மகாபாரதத்தின் கலாச்சார வரலாற்றின் ஐந்து பகுதி விரிவுரைத் தொடர், சபரிமலை ஆச்சாரங்கள் உட்பட பல விரிவுரைகளை அவர் அளித்திருக்கிறார்.\n\nSection::::விருதுகள்.\nஇவரது கலை விமர்சனப் பங்களிப்பினைப் போற்றி, கேரள சாகித்திய அகாதெமி 2013ஆம் ஆண்டு கேசரி பாலகிருஷ்ணபிள்ளை புரஸ்காரம் விருது வழங்கிச் சிறப்பித்துள்ளது. 2004ஆம் ஆண்டு கேரள லலித்கலா அகாதெமி விருதும் 2006ஆம் ஆண்டு கேரள சாகித்திய அகாதெமி விருதும் பெற்றுள்ளார். 2008ஆம் ஆண்டு அபுதாபி சக்தி தியேட்டர்ஸ் அமைப்பு தாயட்டு விருதினை வழங்கிச் சிறப்பித்துள்ளது. SBT விருது, பாவண்ணன் விருது, கேசரி பாலகிருஷ்ணபிள்ளை விருது, வி.கே.உன்னிகிருஷ்ணன் நினைவு விருது, குருதர்சனா விருது ஆகிய விருதுகளையும் பெற்றுள்ளார்.\n\nSection::::குடும்பம்.\nஇவருடைய மனைவி பெயர் மீனா. இவர்களுக்கு ஜானகி, மாதவன் என்று இரண்டு குழந்தைகள் . கேரள மாநிலம் எர்ணாகுளம் மாவட்டத்தில் கோட்டவளையில் இவர் தன் குடும்பத்துடன் வாழ்கின்றார்.\n"}
{"id": "428418", "url": "https://ta.wikipedia.org/wiki?curid=428418", "title": "வரகூர் ஊராட்சி, பெரம்பலூர்", "text": "வரகூர் ஊராட்சி, பெரம்பலூர்\n\nவரகூர் ஊராட்சி, பெரம்பலூர் மாவட்டம் (Varahur Gram Panchayat), தமிழ்நாட்டின் பெரம்பலூர் மாவட்டத்தில் குன்னம் வட்டாரத்தில், வேப்பூர் ஊராட்சி ஒன்றியத்தில் அமைந்துள்ள ஒரு ஊராட்சி ஆகும். இது சிதம்பரம் மக்களவைத் தொகுதிக்கும் உட்பட்டதாகும்.\n\n2011 ஆம் ஆண்டு வரை இது வரகூர் சட்டமன்றத் தொகுதியின் கீழ் இருந்தது, தொகுதி மறுசீரமைப்புக்குப் பின்னர் குன்னம் சட்டமன்ற தொகுதியின் கீழ் மாற்றப்பட்டுள்ளது..\n"}
{"id": "428422", "url": "https://ta.wikipedia.org/wiki?curid=428422", "title": "பீபி கா மக்பாரா", "text": "பீபி கா மக்பாரா\n\nபீபி கா மக்பாரா (Bibi Ka Maqbara) (ஆங்கிலம்:\"Tomb of the Lady\") முகலாயப் பேரரசர் அவுரங்கசீப்பின் மனைவியான தில்ரஸ் பானு பேகத்தின் நினைவாக, அவரது மகன் முகமது ஆசம் ஷாவால் மகாராட்டிர மாநிலம், அவுரங்காபாத் நகரத்தில் கிபி 1651 - 1661களில், ரூபாய் 16,68,203 பொருட் செலவில் எழுப்பட்ட நினைவிடக் கட்டிடம் ஆகும். இக்கட்டிடம் தாஜ்மகால் போன்று வடிவமைக்கப்பட்டுள்ளதால், இதனை \"சிறு தாஜ்மகால்\" என்றும் அழைப்பர். \n\nஇந்தியத் தொல்லியல் ஆய்வகம், பீபி கா மக்பாரா நினைவிடத்தை பராமரிக்கிறது.\n\n"}
{"id": "428425", "url": "https://ta.wikipedia.org/wiki?curid=428425", "title": "அத்தியூர் (பெரம்பலூர்)", "text": "அத்தியூர் (பெரம்பலூர்)\n\nஅத்தியூர் ஊராட்சி, பெரம்பலூர் மாவட்டம் (Athiyur Gram Panchayat), தமிழ்நாட்டின் பெரம்பலூர் மாவட்டத்தில் குன்னம் வட்டாரத்தில், வேப்பூர் ஊராட்சி ஒன்றியத்தில் அமைந்துள்ள ஒரு ஊராட்சி ஆகும். இது சிதம்பரம் மக்களவைத் தொகுதிக்கும் உட்பட்டதாகும்.\n\nவெள்ளாற்றின் தென்கரையில் இவ்வூர் அமைந்துள்ளது. 2011 அரசு புள்ளிவிபர கணக்கீட்டின் படி இவ்வூரின் மக்கள் தொகை 4199 பேர், 1115 குடும்பங்கள் வசிக்கின்றனர். இதில் ஆண்கள் 2049 பேர், பெண்கள் 2150 பேர்.. இவ்வூரானது 637.22ஹெக்டேர் பரப்பளவில் அமைந்துள்ளது.\n\nஇவ்வூரில் அரசு உயர் நிலை பள்ளியும்,அரசு ஆரம்ப சுகாதார நிலையமும் அமைந்துள்ளது.\n\nஅத்தியூர் வரதராஜப்பெருமாள் கோயில், அத்தியூர் வடமலைஈஸ்வரர் கோயில் இவ்வூரில் உள்ள கோயில்களாகும்.\n"}
{"id": "428431", "url": "https://ta.wikipedia.org/wiki?curid=428431", "title": "முகமது ஆசம் ஷா", "text": "முகமது ஆசம் ஷா\n\nஅபுல் பைசு குத்புதீன் முகமது ஆசம் ஷா (Abu'l Faaiz Qutb-ud-Din Muhammad Azam) (28 சூன் 1653 – 8 சூன் 1707), பொதுவாக ஆசம் ஷா என அறியப்படும் அவுரங்கசீப்ப்பின் மூத்த மகன் ஆவார். ஆசம் ஷா 14 மார்ச் 1707 முதல் 8 சூன் 1707 முடிய முகலாயப் பேரரசை குறுகிய காலம் ஆண்டவர்.\n\nமுகமது ஆசம் ஷாவிற்கு, 12 ஆகஸ்டு 1681 அன்று, அவுரங்கசீப்பால் பட்டத்து இளவரசு பட்டம் சூட்டப்பட்டது. இவர் பட்டத்து இளவரசராக இருந்த போது, தன் தாய் தில்ரஸ் பானு பேகத்தின் கல்லறையை, அவுரங்காபாத் நகரத்தில் பீபி கா மக்பாரா எனும் பெயரில் கட்டினார்.\n\nஆசம் ஷா, மால்வா, குஜராத், வங்காளம் மற்றும் தக்காணம் போன்ற முகலாயப் பேரரசின் மாகாணங்களின் ஆளுநராக இருந்தவர். 14 மார்ச் 1707 அன்று அவுரங்கசீப்பின் மறைவிற்குப் பின்னர் ஆசம் ஷா, அகமத்நகரில் முகலாயப் பேரரசராக முடிசூட்டிக்கொண்டார்.\n\nஆசம் ஷாவின் ஒன்றுவிட்ட சகோதரன் முதலாம் பகதூர் சா, ஆசம் ஷாவையும் அவரது மூன்று மகன்களையும் போரில் கொன்று 8 சூன் 1707 அன்று, தில்லியில் முகலாய அரசனாக முடிசூட்டிக் கொண்டார்.\n\n"}
{"id": "428440", "url": "https://ta.wikipedia.org/wiki?curid=428440", "title": "கோபலின்", "text": "கோபலின்\n\nகோபலின் (\"Copaline\") என்பது இயற்கையாகத் தோன்றும் ஒரு கரிமப் பொருளாகும். கோபலைட்டு, புதைபடிவ பிசின், அய்கேட்டு பிசின் என்ற பெயர்களாலும் இக்கரிமச் சேர்மம் அடையாளப்படுத்தப்படுகிறது. இயற்கையில் வெளிர் மஞ்சள் நிறத்தில் ஒழுங்கற்ற துண்டுகளாக காணப்படுகிறது. அய்கேட்டு குன்றில் காணப்படும் இலண்டன் களிமண் இதற்கு எடுத்துக்காட்டாகும் .\nபுதிதாக உடைக்கப்படும்போது இச்சேர்மம் பிசின் தன்மையுடன் கூடிய அரோமாட்டிக் மணத்தைக் கொண்டிருக்கிறது. மிதமான வெப்பநிலையிலேயே இது ஆவியாகிறது. எளிதில் தீப்பற்றி புகையை உண்டாக்கும் மஞ்சள் நிற சுவாலையுடன் எரிகிறது. அரிதாக சாம்பலை விட்டுச் செல்கிறது .\n\nகோபல் என்னும் மரவகையின் பகுதியாக கனிமப்படுத்தப்பட்ட பகுதியே கோபலின் என்ற கனிமமாகும். \n"}
{"id": "428447", "url": "https://ta.wikipedia.org/wiki?curid=428447", "title": "47 நாட்கள்", "text": "47 நாட்கள்\n\n47 நாட்கள்: சிரஞ்சீவி, ஜெயப்பிரதா, சரத்பாபு மற்றும் ரமாப்பிரபா ஆகியோர் நடித்து, கே.பாலச்சந்தர் இயக்கத்தில் 1981 இல் தமிழ் மற்றும் தெலுங்கு மொழியில் வெளிவந்த திரைப்படமாகும். தெலுங்கு மொழியில் நடிகை சரிதா கெளரவ வேடத்தில் நடித்து 47 ரோஜ்லு. என்ற பெயரில் வெளிவந்தது. இத்திரைப்படம் எழுத்தாளர் சிவசங்கரி எழுதிய நாவலை அடிப்படையாகக் கொண்டு எடுக்கப்பட்டது. இதில் சிரஞ்சீவி தமிழில் அறிமுகமானார்.\n\nSection::::கதை சுருக்கம்.\nசிறிய நகரத்தில் வசித்துவரும் வைசாலியின் வாழ்க்கையை திரைப்படமாக எடுப்பதற்காக நடிகை சரிதா (சரிதா) அவரை அணுகுகிறார். அவரிடம் வைசாலி (ஜெயப்பிரதா) வெறிபிடித்தவள் போல கோபமாக கூச்சலிடுகிறாள். இப்பொழுது ஃப்ளாஷ்பேக் முறையில் கதை பின்னோக்கி நகர்கிறது. வைசாலியின் சகோதரன் சரிதாவிடம் குமாருடனான (சிரஞ்சீவி) வைசாலியின் 47 நாட்களிலேயே முடிந்த திருமண வாழ்க்கையைப் பற்றி கூறத்தொடங்குகிறார். குமார் பிரான்ஸ் நாட்டின் பாரீஸ் நகரத்திற்கு 30 கி.மீ தொலைவிலுள்ள ஃபெரோலஸ் என்ற ஊரிலுள்ள ஒரு அடுக்குமாடி குடியிருப்பில் வசித்து வருகிறான். வைசாலிக்கு தமிழ் தவிர ஆங்கிலமோ, பிரன்ஞ்ச் மொழியோ தெரியாது. குமாருக்கு ஏற்கனவே லூஸி என்பவருடன் திருமணமாகி அதே குடியிருப்பில் மேல் மாடியில் வசித்து வருகிறான். வைசாலியிடம் லூஸியை தன்னுடைய தோழி எனவும், லூஸியிடம் வைசாலி தனது தங்கை என இரு மனைவியிடமும் ஏமாற்றி வருகிறான். ஒரு சமயத்தில் வைசாலிக்கு உண்மை தெரிந்துவிடுகிறது. தான் இரண்டாவது மனைவியாக இருக்க முடியதென குமாரிடம் தெரிவித்துவிடுகிறாள். அவளுக்கு மொழி தெரியாதென்பதால் எவரிடமும் கூறி இந்த பிரச்சனையிலிருந்து தப்பிக்கும் வழி தெரியாமல் தவிக்கிறாள்.\n\nஇதற்கிடையில் குமார் வைசாலியை தனது தங்கையாக நடிக்குமாறு மிரட்டி கொடுமைப்படுத்துகிறான். அவளை மனிதாபமற்ற முறையில் நடத்துகிறான்.\nசிகரெட்டால் அவளது விரல்களை பொசுக்கியும், எரியும் அடுப்பில் அவளது உள்ளங்கைகளை காட்டியும், ஒரே படுக்கையில் படுக்காதவாறும் துன்புறுத்துகின்றான். இதை கண்ணுற்ற ஒரு பிக்பாக்கெட் திருடியான ரமாபிரபா குமார் இவ்வாறு முறைகேடாக நடத்துவதை சங்கர் (சரத்பாபு) என்ற இந்திய மருத்துவரிடம் கூறுமாறும் அவர் அவளுக்கு உதவலாம் எனவும் தெரிவிக்கிறாள். இதற்கிடையில் வைசாலி கர்ப்பமடைகிறாள். லூசி தான் ஏமாற்றுவதை கண்டுபிடித்துவிடுவாளோ என குமார் பயப்படுகிறான். வைஷாலிக்கு பாதுகாப்பற்ற முறையில் கருக்கலைப்பை ஏற்படுத்த முயற்சிக்கிறான்\nடாக்டர் ஷங்கர் அவளை காப்பாற்றி, குமாரின் இருதார மணத்தைப் பற்றி லூசியிடம் தெரிவித்துவிடுகிறார். குமாரைப் பற்றியறிந்த லூசி தனது திருமண மோதிரத்தை ஆற்றில் வீசிவிட்டு அனுடனான தனது பந்தத்தை முறித்துக்கொள்கிறார்.\n\nடாக்டர் ஷங்கர் குமாரிடமிருந்து வைஷாலியை இந்தியாவிலுள்ள அவளது அண்ணனுடனும், அம்மாவுடனும் கொண்டு சேர்க்கிறார். அவளது கர்ப்பத்திற்கு என்ன நடந்தது என்பதைப் பற்றியும் குழந்தையைப் பற்றியும் எந்த குறிப்பும் திரைப்படத்தில் இல்லை. ஒருவேளை அவள் பின்னர் கருக்கலைப்பு செய்திருக்கலாம் என்று நாமாக ஊகித்துக்கொள்ளலாம். அவள் எந்தவொரு விதத்திலும் தனது முன்னாள் கணவர் குமாருடன் தொடர்பு கொள்ள விரும்பவில்லை எனத்தெரிகிறது. அவள் ஏன் டாக்டர் ஷங்கரை இரண்டாவது திருமணம் செய்து கொள்ளக்கூடாது என சரிதா கேட்பதற்கு. வைஷாலி, ஒரு பெண் எப்போதும் திருமணமே செய்து கொள்ளக் கூடாது என்று கோபமாக பதில் கூறுகிறாள். சரிதா அவளை சமாதானப்படுத்துகிறார். இருப்பினும், சினிமாவில் அவரது கதாபாத்திரம் மறுமணம் செய்துகொள்வதைப் போல காட்டப்பட்டால் வைஷாலி ஒன்றும் கவலைப்படமாட்டாள் என்று கதையை முடிக்கிறார்.\n\n\n\nSection::::தயாரிப்பு.\nசிவசங்கரி எழுதிய\"47 நாட்கள்\" என்ற நாவலை தழுவி அதே பெயரில் எடுக்கப்பட்டது. சிரஞ்சீவி தமிழில் அறிமுகமானார். ஒரே சமயத்தில் தெலுங்கு மொழியில் 47 ரோஜ்லு. என்ற பெயரிலும் வெளிவந்தது.\n\nSection::::இசை.\nSection::::தமிழ் பதிப்பு.\nஇப்படத்தின் அனைத்து பாடல்களையும் கவிஞர் கண்ணதாசன் இயற்றி எம்.எஸ்.விஸ்வநாதன் இசையமைத்துள்ளார்\nSection::::தெலுங்கு பதிப்பு.\nகவிஞர் ஆச்சார்ய ஆத்ரேயா எழுதி இசையமைப்பாளர் எம்.எஸ்.விஸ்வநாதன் இசையமைத்துள்ளார்\n"}
{"id": "428451", "url": "https://ta.wikipedia.org/wiki?curid=428451", "title": "இந்திய நடிகைகளின் பட்டியல்", "text": "இந்திய நடிகைகளின் பட்டியல்\n\nஇந்திய நடிகைகளின் பட்டியல்\n\n தர்சினி\n\n\n\nSection::::வெளிப்புற இணைப்புகள்.\n[[Category:Indian film actresses| ]]\n[[Category:Lists of actresses]]\n[[Category:Lists of Indian people by occupation|Film actresses]]\n[[Category:Lists of actors by nationality]]\n[[Category:Lists of Indian film people|Actresses]]\n[[Category:Lists of Indian women|Film Actresses]]\n"}
{"id": "428455", "url": "https://ta.wikipedia.org/wiki?curid=428455", "title": "சுற்றுப்புற காற்றுத் தரத்தின் அடிப்படையில் கேரள நகரங்களின் பட்டியல்", "text": "சுற்றுப்புற காற்றுத் தரத்தின் அடிப்படையில் கேரள நகரங்களின் பட்டியல்\n\nசுற்றுப்புற காற்றுத் தரத்தின் அடிப்படையில் கேரள நகரங்களின் பட்டியல் (\"List of Kerala cities by ambient air quality\") இக்கட்டுரையில் பட்டியலிடப்பட்டுள்ளன. உலக சுகாதார நிறுவனத்தின் தரவுத்தளத்தின் விவரங்கள் அடிப்படையாகக் கொள்ளப்பட்டுள்ளன. இதற்காக கிட்டத்தட்ட 91 நாடுகளைச் சேர்ந்த 1600 நகரங்களின் வெளிப்புற காற்று மாசுபாடு கண்காணிக்கப்பட்டது . இப்பட்டியலில் 124 இந்திய நகரங்களும் சேர்க்கப்பட்டிருந்தன. இதில் 8 நகரங்கள் கேராளாவைச் சேர்ந்த நகரங்களாகும் .\n"}
{"id": "428461", "url": "https://ta.wikipedia.org/wiki?curid=428461", "title": "கால்வானி", "text": "கால்வானி\n\nமுதன்முதலாக லூயி கால்வானி என்ற இத்தாலிய விஞ்ஞானியால் மின்கலம் உருவாக்கப்பட்டது."}
{"id": "428464", "url": "https://ta.wikipedia.org/wiki?curid=428464", "title": "டையடோசைட்டு", "text": "டையடோசைட்டு\n\nடையடோசைட்டு (\"Diadochite\") என்பது Fe(PO)(SO)OH•5HO என்ற மூலக்கூற்று வாய்ப்பாட்டால் விவரிக்கப்படும் ஒரு பாசுபோ-சல்பேட்டு கனிமமாகும். பிற கனிமங்களின் காலநிலையாக்கம் மற்றும் நீரேற்றம் மூலமாக ஓர் இரண்டாம்நிலை கனிமமாக இது உருவாக்கப்படுகிறது. நன்றாக படிகமாக்கப்பட்ட இக்கனிம வடிவங்கள் டெசுடினசைட்டு என பரிந்துரைக்கப்படுகின்றன. அனைத்துலக கனிமவியல் கூட்டமைப்பும் படிக உருவமற்ற கனிமமாக மிகக்குறைந்த அளவில் டையடோசைட்டு கனிமம் படிகமாகிறது என அலுவல்பூர்வமாக அங்கீகரிக்கின்றது . \n\nபசுமஞ்சள், பழுப்பு நிறங்களில் மேலோடுகளாகவும் முடிச்சுகளாகவும் இக்கனிமம் காணப்படுகிறது. பார்ப்பதற்கு பூக்கோசு ஒன்றின் வடிவத்தைப்போல டையடோசைட்டு தோற்றமளிக்கிறது.\n\n1831 ஆம் ஆண்டு பெல்கியத்தில் இது கண்டறியப்பட்டது. உலகெங்கிலும் பல இடங்களில் டையடோசைட்டு கிடைக்கிறது. \nகோசான் வகைப் பாறைகள், நிலக்கரி படிவுகள், பாசுபேட்டு மிகுந்த பெக்மாடைட்டு எனப்படும் தீப்பாறைகள், குவானோ குகைப் படிவுகள் போன்ற இடங்களில் இரண்டாம்நிலை கனிமமாக இது உருவாகிறது . \n\n"}
{"id": "428465", "url": "https://ta.wikipedia.org/wiki?curid=428465", "title": "உஷா உதூப்", "text": "உஷா உதூப்\n\nஉஷா உதூப் (Usha Uthup: நவம்பர் 8, 1947) இந்திய பாப் இசைக்கலைஞரும் திரைக்கலைஞரும், ஜாஸ் இசைக்கலைஞரும் திரைப்படப் பின்னணிப் பாடகரும் ஆவார். இவர் 1960 களின் பிற்பகுதியில் தொடங்கி, 1970, 1980 களில் நிறைய பாடல்களைப் பாடியுள்ளார். இன்றுவரை பாடிக்கொண்டிருப்பவர் ஆவார். 7 கூன் மாஃப் என்ற படத்தில் ரேகா பரத்வாஜுடன் இவர் பாடி பதிவுசெய்த \"டார்லிங்\" என்ற பாடலுக்காக இவர் 2012 ஆம் ஆண்டின் சிறந்த பின்னணிப் பாடகருக்கான பிலிம்பேர் விருது பெற்றார்.\n\nSection::::இளமை.\nஉஷா நவம்பர் 8, 1947 இல் அன்றைய பாம்பேயில் (மும்பை) பிறந்தார். இவருடைய தந்தை வைத்யந்தநாத் சோமேஸ்வர் சாமி இவர் 1947 இல் தமிழ்நாட்டின் மெட்ராசிலிருந்து (இன்றைய சென்னை) மும்பைக்குக் குடிபெயர்ந்தவர்.\n\nஉஷா கிளேர் சாலை, பைக்சுல்லாவில் உள்ள புனித ஆக்னேஸ் உயர்நிலைப்பள்ளியில் படித்தார். இவர் படித்துக் கொண்டிருந்தபோது இவருடைய குரல் பாடுவதற்கேற்ப இல்லை என இசை வகுப்பிலிருந்து வெளியேற்றப்பட்டார். ஆனால் இவருடைய இசையாசிரியர் இவருக்குள் இருக்கும் இசையார்வத்தைக் கண்டு சில இசைக்கருவிகளை உஷாவுக்கு வாசிக்கத் தந்தார். முறையாக இசைப்பயிற்சி அளிக்கப்படாத போதிலும் உஷா இசைச் சூழலுடனேயே வளர்ந்தார். உஷாவின் பெற்றோர்கள் அதிகமாக மேற்கத்திய இசை, இந்துஸ்தானி இசை, கர்நாடக இசை ஆகியவற்றைக் கேட்கவைத்தனர். அவர்களோடு இணைந்து உஷாவும், வானொலியில் கிஷோரி ஆம்னோகர், படே குலாம் அலிகான் ஆகியோரின் இசையைக் கேட்டார். ரேடியோ சிலோன் நிகழ்ச்சிகளை மிகவும் ரசித்துக் கேட்டார்.\n\nஉஷாவின் பக்கத்துவீட்டில் இருந்தவர் காவல்துறை உதவி ஆணையாளராக இருந்த எஸ். எம். ஏ பதான் என்பவர். இவருடைய மகள் ஜமீலாவும் உஷாவும் சிறந்த நண்பர்கள். ஜமீலா உஷாவிற்கு இந்தி மொழியைக் கற்பித்ததுடன் இந்திய பாரம்பரிய இசையில் ஈடுபாடு கொள்ளச் செய்தார். இதுவே அவருடைய புதுமையான இசைக்கலவையோடு 1970 களில் தனித்துவமான, முன்னணி, இந்திய பாப் இசைக்கலைஞராக வலம் வர உதவி செய்தது. இவர் கேரளாவின் கோட்டயத்தைச் சேர்ந்த ஜானி உதூப் என்பவரை மணந்துகொண்டார். தற்பொழுது மேற்கு வங்க மாநிலம் கொல்கத்தாவில் வசித்துவருகிறார்.\n"}
{"id": "428466", "url": "https://ta.wikipedia.org/wiki?curid=428466", "title": "செலீனியம் டெட்ராபுளோரைடு", "text": "செலீனியம் டெட்ராபுளோரைடு\n\nசெலீனியம் டெட்ராபுளோரைடு (Selenium tetrafluoride) (SeF) ஒரு கனிமச் சேர்மம் ஆகும். இச்சேர்மம் எளிதில் நீருடன் வினைபுரியக்கூடிய நிறமற்ற திரவம் ஆகும். இச்சேர்மமானது கரிமத் தொகுப்பு முறைகளில் (ஆல்ககால்கள், கார்பாக்சிலிக் அமிலங்கள் அல்லது கார்போனைல் ஆகியவற்றின் புளோரினேற்றம்)  புளோரினேற்றம் செய்வதற்கான காரணியாகப் பயன்படுத்தப்படுகிறது. மிதமான நிலைகளில் பயன்படுத்தக் கூடிய வாய்ப்பும், வாயுவாக இல்லாமல் திரவ நிலையில் இருப்பதும் இதை கந்தக டெட்ராபுளோரைடைக் காட்டிலும் சிறந்த புளோரினேற்றக் காரணியாக ஆக்குகிறது.\n\nSection::::தொகுப்பு முறை.\n1907 ஆம் ஆண்டில் பால் லீபியு செலீனியம் மற்றும் புளோரினை வினைவுரியச் செய்ததே இச்சேர்மத்திற்கான முதலில் வெளிவந்த தொகுப்பு முறை ஆகும்.\n\nஎளிதில் கையாளக்கூடிய பொருட்களை வைத்து உருவாக்கப்பட்ட தொகுப்பு முறை தயாரிப்பானது செலீனியம் டையாக்சைடினை கந்தக டெட்ராபுளோரைடைக் கொண்டு புளோரினேற்றம் செய்யும் முறையாகும்.\n\nஇந்த வினையில் இடைவினைப்பொருளாக செலீனினைல் புளோரைடு (SeOF) கிடைக்கிறது.\n\nஇச்சேர்மத்திற்கான மற்றொரு தயாரிப்பு முறை தனிம நிலை செலீனியத்தை குளோரின் டிரைபுளோரைடைடுடன் புளோரினேற்றத்திற்கு உட்படுத்துவதாகும்:\n\nSection::::அமைப்பு மற்றும் பிணைப்பு.\nசெலீனியம் டெட்ராபுளோரைடில் செலீனியம் +4 ஆக்சிசனேற்ற நிலையைக் கொண்டுள்ளது. வாயு நிலையில் இதன் வடிவம் கந்தக டெட்ராபுளோரைடினை ஒத்த சாய்ந்தாடி அமைப்பினைப் பெற்றுள்ளது. வலுவளவு ஓட்டு இலத்திரன் சோடிகளின் தள்ளுகைக் கொள்கை இதன் அமைப்பை செலீனியம் அணுவைச் சுற்றி 5 இலத்திரன் இணையைக் கொண்ட போலி முக்கோணப் பிரமிடு வடிவம் கொண்டது எனக் கணிக்கிறது. முக்கிய அச்சாக விளங்கக் கூடிய Se-F பிணைப்புகள் 177 F-Se-F பிணைப்புக் கோணமானது 169.2° என்ற அளவிலும் இருக்கிறது. மற்ற இரண்டு புளோரின் அணுக்கள் குறைவான நீளமும்(168 பிக்கோமீட்டர்) 100.6° பினணப்புக் கோணமும் கொண்ட பிணைப்புகளால் இணைக்கப்பட்டுள்ளன. குறைவான செறிவுள்ள கரைசல்களில் இந்த ஒருமத்திற்கான வடிவமைப்பு சிறப்பான நிலையைப் பெற்றிருக்கிறது, ஆனால், உயர் செறிவுகளில், கிடைக்கக் கூடிய ஆதாரங்களின்படி, SeF மூலக்கூறுகளுக்கிடையேயான வலிமை குறைந்த இணைப்பின் காரணமாக செலீனியத்தைச் சுற்றிலும் சீர்மை குலைந்த எண்முகி வடிவமைப்பிற்கு வழிவகுக்கிறது. திண்மத்தில் செலீனிய மையமானது ஒரு சீர்மை குலைந்த எண்முகிச் சூழலையே கொண்டுள்ளது.\n\nSection::::வினைகள்.\nஐதரசன் புளோரைடில், SeF ஆனது கந்தக டெட்ராபுளோரைடைக் (SF4) காட்டிலும் வலிமை குறைந்த காரமாகச் செயல்படுகிறது.(K= 2 X 10):\n\nSbF, AsF, NbF, TaF, மற்றும் BFஆகியவற்றுடன் SeF நேரயனிகளைக் கொண்ட அயனி சேர்க்கைப் பொருட்கள் உருவாகின்றன.  சீசியம் புளோரைடுடன், (CsF), SeF எதிரயனியானது உருவாகிறது. இந்த எதிரயனி குளோரின் பென்டாபுளோரைடு மற்றும் புரோமின் பென்டாபுளோரைடு ஆகியவற்றை ஒத்த சதுர பிரமிடு அமைப்பைப் பெற்றுள்ளது.1,1,3,3,5,5-எக்சாமெதில்பைப்பெரிடினியம் புளோரைடு அல்லது 1,2-டைமெதில்புரொப்பைல்மும்மெதில்அம்மோனியம்புளோரைடுடன், SeF எதிரயனியானது உருவாகிறது. இந்த எதிரயனியானது சீர்குலைந்த எண்முகி வடிவத்தைக் கொண்டுள்ளது. இதன் ஒத்த சேர்மமான SeCl(ஒழுங்கு அறுகோண வடிவம்) இலிருந்து இந்த எதிரயனியானது முரண்பட்டு சீர்மை குலைந்த எண்முகி வடிவத்தைப் பெறுகிறது.\n"}
{"id": "428472", "url": "https://ta.wikipedia.org/wiki?curid=428472", "title": "ஆர். நீலகண்டன்", "text": "ஆர். நீலகண்டன்\n\nஆர். நீலகண்டன் (என்ற) நீலு (R. Neelakantan (20 சூலை 1936 – 10 மே 2018), 1960 முதல் 2018 வரை மேடை நாடகங்கள், திரைப்படங்கள் மற்றும் தொலைக்காட்சி தொடர்களில் குணசித்திரம் மற்றும் சிரிப்பு வேடங்களில் நடித்த நடிகர் ஆவார்.\n\n\"நீலு\" எனும் பெயரில் 7,000 மேடை நாடகங்களிலும், 160 திரைப்படங்களிலும் நடித்தவர். முதுமையின் காரணமாக 10 மே 2018 அன்று சென்னையில் காலமானார்.\n\nஇவர் கிரேசி மோகன் எழுதிய பல மேடை நாடகங்களில் நடித்தவர்.\n\nSection::::மேற்கோள்கள்.\n \n"}
{"id": "428479", "url": "https://ta.wikipedia.org/wiki?curid=428479", "title": "எம். டி. ஆர். இராமச்சந்திரன்", "text": "எம். டி. ஆர். இராமச்சந்திரன்\n\nஎம். டி. ஆர். ராமச்சந்திரன் (\"M. D. R. Ramachandran\") ஓர் இந்திய அரசியல்வாதி ஆவார். இவர் 1980 முதல் 1983 வரை, மற்றும் 1990 முதல் 1991 வரை புதுச்சேரி முதலமைச்சராக இரண்டு முறை திராவிட முன்னேற்ற கழகத்தின் சார்பாக பணியாற்றினார். 2001 முதல் 2006 வரை புதுச்சேரி சட்டமன்றத்தின் சபாநாயகராகவும் பணியாற்றினார்.\n\nஇவர் மண்ணாடிப்பட்டு சட்டமன்றத் தொகுதியில் தொடர்ந்து வெற்றி பெற்று, புதுச்சேரி சட்டமன்றத்திற்குத் தேர்ந்தெடுக்கப்பட்டார்.\n"}
{"id": "428485", "url": "https://ta.wikipedia.org/wiki?curid=428485", "title": "ஹலோ சகோ", "text": "ஹலோ சகோ\n\nஹலோ சகோ என்பது நவம்பர் 25, 2018 முதல் சன் தொலைக்காட்சியில் ஒவொரு ஞாயிற்றுக்கிழமைகளும் பகல் 1 மணிக்கு ஒளிபரப்பான ஒரு கலந்துரையாடல் நிகழ்ச்சி ஆகும். இந்த நிகழ்ச்சியை நடிகை சுருதி ஹாசன் தொகுத்து வழங்குகின்றார். இந்த நிகழ்ச்சிக்கான முகப்பு பாடலை நடிகை ரம்யா நம்பீசன் பாடியுள்ளார். இந்த நிகழ்ச்சியின் முதல் பருவம் 13 அத்தியாங்களுடன் சனவரி 27, 2019 அன்று நிறைவு பெற்றது.\n\nஇந்த நிகழ்ச்சியின் மறுஒளிபரப்பு சன் லைப் தொலைக்காட்சியில் ஒவொரு ஞாயிற்றுக்கிழமைகளும் இரவு 7 மணிக்கு ஒளிபரப்பாகின்றது.\n\nSection::::நிகழ்ச்சியின் சுருக்கம்.\nஇந்த நிகழ்ச்சியில் தமிழ் திரைப்பட நட்சத்திரங்கள் அவர்களின் நண்பர்களுடன் இணைந்து அவர்களின் நட்பு மற்றும் ஒருவரை ஒருவர் எப்படி புரிந்து கொண்டுள்ளனர் என்பதை கொண்டுள்ளது.\n\n"}
{"id": "428489", "url": "https://ta.wikipedia.org/wiki?curid=428489", "title": "கூலி (1995 திரைப்படம்)", "text": "கூலி (1995 திரைப்படம்)\n\nகூலி (coolie) என்பது 1995 ஆம் ஆண்டு வெளியான ஒரு தமிழ்த் திரைப்படம். இப்படத்தை எழுதி இயக்கியவர் பி வாசு மற்றும் மாணிக்கம் நாராயணனால் தயாரிக்கப்பட்டது. இந்த படத்தில் சரத்குமார், மீனா, ராதாராவி, ராஜா மற்றும் கவிதா விஜயகுமார் ஆகியோர் முக்கியக் கதாப்பாத்திரத்தில் நடித்துள்ளனர். சுரேஷ் பீட்டர்ஸ் இசையமைப்பு மற்றும் எம். சி. சேகர் ஒளிப்பதிவு ஆகியவற்றை உள்ளடக்கி, இத்திரைப்படம் 14 ஏப்ரல், 1995 ஆம் ஆண்டு வெளிவந்தது.\n\nSection::::கதைச்சுருக்கம்.\nராதா ரவி ஒரு பணக்கார தொழிலதிபர். ஊதிய உயர்வு கேட்ட் தொழிலாளர்களின் போராட்டத்தை அவர்களின் தலைவர் பொன்னம்பலத்தைக் கொண்டு சமாளித்து விடுகிறார். பொன்னம்பலம் தொழிலாளர்களை ஏமாற்றுகிறார். சரத் குமார் இப்பிரச்சனைக்கு தீர்வு கண்டு அவர்களின் தலைவராகிறார். சரத்குமாரின் நல்ல எண்ணங்களை கண்ட ராதாரவியின் மகள் மீனா அவரை நேசிக்கிறார். ராதாரவி, சரத்குமார் மீது கோபமாக இருந்தாலும், சரத் தொழிற்சங்கத் தலைவராக இருப்பதால், தன்னுடைய பக்கம் இருக்க கேட்டுக்கொள்கிறார். ஆனாலும் சரத் தான் ஒரு ஏழையாகவே இருக்க விரும்புவதாக கூறுகிறார். ராதா ரவியின் மகன் சரத் குமாரின் சகோதரியுடன் காதலில் விழுகிறார். இறுதியாக, ராதாரவி இத்திருமணத்தை நடத்திவைக்கிறார்.\n\nதிருமணத்திற்குப் பின், மும்பை வியாபாரத்தைத் தக்கவைக்க தனது மகனை ராதாரவி அனுப்புகிறார், ராதாரவி பல தந்திரங்களை செய்யும் தொழிலதிபராக மாறுகிறார். சரத் மற்றும் மீனா திருமணம் நடக்கிறது. சரத் மீண்டும் தொழிற்சாலைக்கு செல்கிறார். தவறான தொழிலாளியாக சரத்தை சித்தரிக்க முயலும் ராதாரவியின் திட்டம் வெளிப்படுகிறது. சரத் ​​குமாரை கொலை செய்ய பொன்னம்பலத்தை ஏற்பாடு செய்கிறார். ஆனால் ராதாரவியை கொலை செய்ய பொன்னம்பலம் திட்டமிடுகிறார். இறுதியில் சரத் வந்து பொன்னம்பலத்துடன் சண்டையிட்டு ராதாரவியை மீட்கிறார். முடிவில் மனந்திருந்தி சரத் ,மீனா மற்றும் தனது மருமகளையும் ஏற்றுக்கொள்கிறார்.\n"}
{"id": "428496", "url": "https://ta.wikipedia.org/wiki?curid=428496", "title": "விதித் சந்தோசு குச்ராத்தி", "text": "விதித் சந்தோசு குச்ராத்தி\n\nவிதித் சந்தோசு குச்ராத்தி (\"Vidit Gujrathi\") ஓர் இந்திய சதுரங்க கிராண்டு மாசுட்டர் ஆவார். இவர் 1994 ஆம் ஆண்டு அக்டோபர் மாதம் 24 ஆம் நாள் பிறந்தார். 2013 ஆம் ஆண்டு சனவரி மாத்த்தில் இவர் கிராண்டு மாசுட்டர் என்ற தகுதியைப் பெற்றார். அப்போது அவருக்கு வயது 18 ஆண்டு 3 மாதங்களாகும். எலோ தரப்புள்ளிகள் 2700 என்ற மதிப்பீட்டைக் கடந்த நான்காவது இந்தியராக குச்ராத்தி கருதப்படுகிறார். 2018 சனவரியில் உச்சமாக 2718 என்ற தரப்புள்ளிகளைப் பெற்று முன்னேற்றம் கண்டிருந்தார். விசுவநாதன் ஆனந்து, பென்டலா அரிகிருட்டிணன் ஆகியோருக்கு அடுத்து அதிக எலோ தரப்புள்ளிகள் பெற்றுள்ள மூன்றாவது இந்திய சதுரங்க வீர்ர் என்ற பெருமையும் இவருக்கு உண்டு.\n\nSection::::வாழ்க்கை.\nடாக்டர் சந்தோசு குச்ராத்தி மற்றும் டாக்டர் நிக்டா சந்தோசு குச்ராதி ஆகியோருக்கு நாசிக்கில் 1994 ஆம் ஆண்டு அக்டோபர் 24 அன்று விதித் குச்ராத்தி பிறந்தார். பிராவாசி கல்விச்சாலையில் தனது ஆரம்பகாலக் கல்வியை விதித் பெற்றார், மிகச் சிறு வயதிலேயே சதுரங்கம் விளையாடவும் பயிற்சி பெற்றார். 2006 ஆம் ஆண்டில் ஆசிய இளையோர் சதுரங்கப் பட்டப் போட்டியில் 12 வயதுக்கு உட்பட்டோர் பிரிவில் இரண்டாவது இடத்தைப் பிடித்தார், இதன்மூலம் பிடே மாசுட்டர் என்ற தகுதி இவருக்குக் கிடைத்தது.\n\n2008 ஆம் ஆண்டு சென்னை நகரில் நடைபெற்ற 45 ஆவது வேலம்மாள் தேசிய ஏ சதுரங்க சாம்பியன் பட்டப் போட்டியில் 13 புள்ளிகளுக்கு 7 புள்ளிகளைப் பெற்ற போது குச்ராதி ஓர் அனைத்துலக சதுரங்க மாசுட்டர் என்ற தகுதியை அடைந்தார். மேலும் இதே 2008 ஆம் ஆண்டில் உலக இளையோர் சதுரங்க சாம்பியன் பட்டப் பொட்டியில் 14 வயதுக்கு உட்பட்டோர் பிரிவில் வெற்றி பெற்று உலக இளையொர் சதுரங்க சாம்பியன் என்ற பட்டத்தையும் வென்றார், இப்பெருமையை ஈட்டிய முதல் இந்திய வீரர் என்ற பெருமையும் இவருக்குச் சொந்தமானது. இப்போட்டியில் ஈட்டுவதற்கு சாத்தியமுள்ள 11 புள்ளிகளுக்கு இவர் 9 புள்ளிகளைப் பெற்று அனைத்துலக மாசுட்டர் என்ற பட்டத்திற்கான இறுதி நிலையை நிறைவு செய்தார்.\n\n2009 ஆம் ஆண்டில் நடைபெற்ற உலக இளையோர் சதுரங்க சாம்பியன் பட்டப் போட்டியில் 16 வயதிற்கு உட்பட்டோர் பிரிவில் 2 ஆவது இடத்தைப் பிடித்தார், இப்போட்டியில் சகநாட்டு சதுரங்க வீர்ரும் இறுதி வெற்றியாலருமான எசு.பி சேதுராமனுடன் சேர்ந்து 9 சமப்புள்ளிகளை ஈட்டினார். 2011 ஆம் ஆண்டு சென்னையில் நடைபெற்ற 20 வயதுக்கு உட்பட்டோருக்கான உலக இளையோர் சதுரங்கப் போட்டியில் சாத்தியமுள்ள 11 புள்ளிகளுக்கு இவர் 8 புள்ளிகளைப் பெற்று கிராண்டு மாசுட்டர் பட்டத்திற்கான முதலாவது தகுதி நிலையை நிறைவு செய்தார். இதே ஆண்டு நாக்பூரில் நடைபெற்ற அனைத்துலக சதுரங்க சாம்பியன் போட்டியிலும் விதித் 11 புள்ளிகளுக்கு 8 புள்ளிகளைப் பெற்றார். போட்டியின் இறுதி வெற்றியாளர் சியாவுர் இரகுமானைக் காட்டிலும் போட்டி முடிவில் விதித் ஒரு புள்ளி பின் தங்கியிருந்தார். இப்போட்டியில் விதித் கிராண்டு மாசுட்டர் பட்டத்திற்கான இரண்டாவது தகுதி நிலையை நிறைவு செய்தார். 2012 ஆம் ஆண்டு கொல்கத்தாவில் நடைபெற்ற கிராண்டு மாசுட்டர்கள் சதுரங்கப் போட்டியின் எட்டாவது சுற்றில் தனது கிராண்டு மாசுட்டர் பட்டத்திற்கான இறுதி தகுதி நிலையை விதித் குச்ராத்தி நிறைவு செய்தார்\n\nதுருக்கியில் 2013 ஆம் ஆண்டு நடைபெற்ற 20 வயதுக்கு உட்பட்டோருக்கான உலக இளையோர் சதுரங்க சாம்பியன் பட்டப் போட்டியில் விதித் குச்ராத்தி வெண்கலப் பதக்கத்தை வென்றார். இதே ஆண்டு ஐதராபாத்தில் நடைபெற்ற அனைத்துலக கிராண்டு மாசுட்டர்கள் சதுரங்கப் போட்டியில் இவருக்கு மூன்றாவது இடம் கிடைத்தது. பரிசுத்தொகையாக 1.5 இலட்சம் ரூபாயும் இவருக்குக் கிடைத்தது.\n\nகாமன்வெல்த் சதுரங்க சாம்பியன் போட்டி உள்பட 2008 ஆம் ஆண்டில் நடைபெற்ற பல்வேறு போட்டிகளிலும் வெற்றியாளர்களின் பட்டியலில் முதல் பத்து இடங்களில் ஒரு இடம் விதித்திற்கு கிடைத்தபடியே இருந்தது. அனுப் தேசுமுக், ரோக்டிம் பந்தோபத்யாய், போன்ற அனைத்துலக சதுரங்க மாசுட்டர்களும் கிராண்டு மாசுட்டர் அலோன் கிரீன்பெல்டும் இவருக்கு பயிற்சியாளர்களாக நின்று பயிற்றுவித்தனர். முன்னதாக கிராண்டு மாசுட்டர் அபிகித் குந்தேவும் சில காலம் இவருக்கு பயிற்சியளித்துள்ளார். 2013 ஆம் ஆண்டு குச்ராத்தி எலோ தரப்புள்ளிகள் 2700 என்ற மதிப்பீட்டை ஈட்டினார். அரிகிருட்டிணன் என்ற மற்றொரு இந்திய சதுரங்க வீரருடன் விதித்தை ஒப்பிட்டு அவருக்கு இணையான வீர்ர் இவரென்று அபிகித் குந்தே புகழ்ந்துள்ளார்.\n\n"}
{"id": "428506", "url": "https://ta.wikipedia.org/wiki?curid=428506", "title": "சாகச் குரோவர்", "text": "சாகச் குரோவர்\n\nசாகச் குரோவர் (\"Sahaj Grover\") ஓர் இந்திய சதுரங்க கிராண்டு மாசுட்டர் ஆவார். தில்லியைச் சேர்ந்த இவர் 1995 ஆம் ஆண்டு செப்டம்பர் மாதம் 7 ஆம் நாள் பிறந்தார்.\n\n2017, 2018 ஆம் ஆண்டுகளில் நடைபெற்ற தென் ஆப்பிரிக்க சதுரங்க சாம்பியன் பட்டத்தை சாகச் குரோவர் வென்றுள்ளார்.\n\n"}
{"id": "428521", "url": "https://ta.wikipedia.org/wiki?curid=428521", "title": "மஸ்தானி", "text": "மஸ்தானி\n\nமஸ்தானி, (ஆங்கிலம்: Mastani, மராத்தி: मस्तानी) புந்தேல்கண்ட் மகாராஜா சத்ரசாலின் மகளாவார். இவர் மராத்திய பேஷ்வா பாஜிராவின் இரண்டாவது மனைவியுமாவார்.\n\nSection::::இளமைப்பருவம்.\nஇவர் மயூ சகண்யா எனும் இடத்தில் பிறந்தவர். இவரது தாய் ருக்கானிபாய் பேகம் ஒரு பாரசீகப் பெண் ஆவார். இவர்  பிறந்த மயூ சகண்யா எனும் இடம் தற்போது மத்தியப் பிரதேசத்தில் சத்தர்பூர் மாவட்டத்தில் சிறிய கிராமமாகவுள்ளது. இவருடைய தந்தையார்தான் பன்னா இராச்சியத்தை நிறுவியவர். இவரும் இவருடைய தந்தையாரும் கிருஷ்ணனைக் கடவுளாக வழிபடும் பிரணாமி சம்பிரதாயத்தை பின்பற்றியவர்கள்.\n\nSection::::திருமண வாழ்க்கை.\n1728ம் ஆண்டு முகம்மது கான் பங்கஷின் படையெடுப்பினால் தோற்கடிக்கப்பட்ட சத்திரசால் மகாராஜாவும் அவரது குடும்பமும் சிறைபிடிக்கபட்டனர். சத்திரசால் மகாராஜா இரகசியமாக பாஜிராவின் உதவியை வேண்டினார். இருப்பினும் மால்வா எனும் இடத்தில் இராணுவக் கூடம் அமைத்து தங்கியிருந்ததால், பாஜிராவ் 1729 ஆம் ஆண்டு புந்தல்கண்ட் நகரை நோக்கிச்செல்லும் வரை எந்த நடவடிக்கைகளையும் எடுக்கவில்லை. அதன்பின் ஜயிட்பூர் எனும் இடத்தை அடைந்தபின் பங்கஷை தோற்கடித்தார். ஜயிட்பூர் தற்போது உத்தர பிரதேசத்தில் குல்பகர் எனும் இடத்தின் அருகே அமைந்துள்ளது.\n\nசத்திரசால் மகாராஜா பாஜிராவிற்கு நன்றி தெரிவிக்கும் விதமாக தனது மகளான மஸ்தானியை பாஜிராவிற்குத் திருமணம் செய்து வைத்தார். அத்தோடு தனது இராச்சியத்தின் மூன்றில் ஒரு பகுதியான ஜான்ஸி, சகர் மற்றும் கல்பி போன்ற இடங்களையும் வழங்கினார். பாஜிராவ் முன்னரே ஒரு பெண்ணைத் திருமணம் செய்திருந்தார். இருப்பினும் சத்ரசால் மகாராஜாவின் வேண்டுகோளை ஏற்றார் பாஜிராவ்.\n\nபுனேவிற்கு திரும்பியபின் மஸ்தானி இசுலாமிய சம்பிரதாயத்தை சேர்ந்தவர் என்பதால் அவரது திருமணம் ஏற்று கொள்ளபடவில்லை. மஸ்தானி புனே நகரில் பாஜிராவின் நிறுவிய சனிவார்வாடா மாளிகையிலும்  சில காலங்கள் தங்கியிருந்தார். சனிவார்வாடா மாளிகையின் வடகிழக்கு மூலையில் \"மஸ்தானி மகால்\" அமைந்திருந்தது. அத்துடன் அதற்கெனத் தனியான  வெளியேறும் வழியும் அமைந்திருந்தது. அவ்வழி \"மஸ்தானி தர்வாஜா\" என அழைக்கப்பட்டது. இவற்றுக்கெல்லாம் காரணம் பாஜிராவின் குடும்பம் மஸ்தானியை வெறுத்தமையாகும். அதன்பிறகு பாஜிராவ் மஸ்தானிக்கென தனியான இடத்தை 1734ம் ஆண்டு கொத்ருட் எனும் இடத்தில் நிறுவினார். இந்த இடம் கார்வெ வீதியில் தற்போதும் மிருட்டியுன்செய் எனும் கோவிலாக உள்ளது.\n\nSection::::ஷம்ஷேர் பஹதூர் (கிருஷ்ணா ராவ்).\nமஸ்தானி மற்றும் பாஜிராவின் புதல்வரின் பெயர் ஷம்ஷேர் பஹதூர் ஆகும். இவர் பிறந்ததும் இவருக்கு கிருஷ்ண ராவ் என பெயரிட்டனர். சில மாதங்களிற்குப் பின்னர் பாஜிராவின் முதலாவது மனைவியான காஷிபாய் ஆண்பிள்ளைையொன்றை பெற்றெடுத்தார். இருப்பினும் கிருஷ்ண ராவ் ஒரு இந்து-முஸ்லீம் என்பதால் மதகுருமார்கள் கிருஷ்ண ராவோவிற்கு உபநயனம் வழங்க மறுத்தனர். இறுதியில் கிருஷ்ண ராவிற்கு ஷம்ஷேர் பஹதூர் என பெயரிடப்பட்டதுடன் அவன் முஸ்லீம் இனத்தவனாக வளர்க்கப்பட்டான். 1740 ஆம் ஆண்டு பாஜிராவின் மரணத்தை அடுத்து மஸ்தானியும் இறந்தார்.\n\nபாஜிராவ் மற்றும் மஸ்தானியின் மரணத்துக்குப் பின்னர் அவர்களது மகனான ஷம்ஷேர் பஹதூர் பாஜிராவின் இரண்டாவது மனைவியான காஷிபாயின் அரவணைப்பில் வளர்ந்தார். காஷிபாய் ஷம்ஷேர் பஹதூரை 6 வயது முதல் தனது மகனில் ஒருவனாகவே வளர்த்து வந்தார். பாஜிராவின் ஆட்சிக்கு உட்பட்ட பண்டா மற்றும் கல்பியின் ஒருபகுதி ஷம்ஷேர் பஹதூருக்கு வழங்கப்பட்டது. 1761 ம் ஆண்டு மராட்டியர்களுக்கும் ஆப்கானியர்களுக்கும் இடையில் நடந்த மூன்றாம் பானிபட் போரில் இவருடைய படை பங்கு கொண்டது. இந்த யுத்தத்தில் காயமடைந்த ஷம்ஷேர் பஹதூர் டீக் எனும் இடத்தில் இறந்தார்.\n\nSection::::மரணம்.\n1740 ம் ஆண்டு பாஜிராவின் மரணத்தை அடுத்து மஸ்தானி இறந்தார். இவரது மரணத்திற்கான காரணம் இதுவரை தெரியவில்லை. அதாவது இவர் பாஜிராவின் மரணத்தை கேள்விப்பட்டதனை அடுத்து நஞ்சருந்தி மரணித்திருக்கலாம் எனவும் அல்லது பாஜிராவின் குடும்பத்தினரால் இவர் கொலை செய்யப்பட்டிருக்கலாம் எனவும் நம்பபடுகிறது.\n\nSection::::பிரபல கலாச்சாரத்தில்.\n\"பாஜிராவ் மஸ்தானி ராவ்\" என்கிற மராத்திய நாவலை மையமாக வைத்து, பாஜிராவ் மஸ்தானி எனும் இந்தி திரைப்படம் வெளியானது.\n"}
{"id": "428528", "url": "https://ta.wikipedia.org/wiki?curid=428528", "title": "உதயா தொலைக்காட்சி", "text": "உதயா தொலைக்காட்சி\n\nஉதயா தொலைக்காட்சி என்பது கன்னட தொலைக்காட்சியாகும். இந்த தொலைக்காட்சி கம்பி வடத் தொலைக்காட்சியாகவும், முதல் கன்னட செயற்கைக்கோள் கொண்டு ஒளிப்பரப்பான தொலைக்காட்சியாகவும் இருந்தது. \n\nஇது சென்னையை தலைமையிடமாகக் கொண்டு இயங்கும் சன் குழுமத்தின் ஒரு பகுதியாகும். இந்த தொலைக்காட்சி இலங்கை, சிங்கப்பூர், மலேசியா, கனடா மற்றும் அமெரிக்க ஐக்கிய நாடு ஆகிய நாடுகளில் ஒளிபரப்பாகிறது.\n\n"}
{"id": "428537", "url": "https://ta.wikipedia.org/wiki?curid=428537", "title": "டிரெய்ன் 18", "text": "டிரெய்ன் 18\n\nடிரெயின் 18 (\"Train 18\") என்பது 2018-ஆம் ஆண்டு உருவாக்கப்பட்ட ஒரு நடுத்தர அதிவிரைவுத் தொடர்வண்டி ஆகும். இது சென்னையில் உள்ள இரயில் பெட்டி இணைப்புத் தொழிற்சாலையில் உருவாக்கப்பட்டது. இதுவே தற்போது இந்தியாவின் அதிவேகத் தொடர்வண்டியாகும். இது சோதனை ஓட்டத்தின் போது மணிக்கு 180 கிலோமீட்டர் வேகத்தில் சென்று சாதனை படைத்தது. இதில் பெட்டிகளை இழுப்பதெற்கென்று தனியாக எஞ்சின் பெட்டி இல்லை. இழுக்கும் மோட்டார்கள் பயணிகள் பெட்டியிலேயே பொருத்தப்பட்டுள்ளன.\n\nஇந்தத் தொடர்வண்டி 2019 சனவரி மாதம் பயன்பாட்டிற்கு வரும் என்று எதிர்பார்க்கப்படுகிறது. சதாப்தி விரைவுவண்டிச் சேவைகளுக்கு இத்தொடர்வண்டி பயன்படுத்தத் திட்டமிடப்பட்டுள்ளது.\n"}
{"id": "428567", "url": "https://ta.wikipedia.org/wiki?curid=428567", "title": "சாந்தினி தமிழரசன்", "text": "சாந்தினி தமிழரசன்\n\nசாந்தினி தமிழரசன் (Chandini Tamilarasan) என்பவர் இந்தியத் தமிழ் நடிகை ஆவார். இவர் தமிழ் மற்றும் தெலுங்கு மொழித் திரைப்படங்களடில் நடித்துள்ளார். இவர் இயக்குநர் பாக்யராஜின் சித்து+2 (2010) படம் மூலம் அறிமுகமானார். (2010), நான் ராஜாவாகப் போகிறேன் (2013) என்ற திரைப்படத்திலும் நடித்துள்ளார்..\n\nSection::::தொடக்க கால வாழ்வு.\nஇவர், தமிழரசன் (தந்தை) என்பவருக்கும், பத்மாஞ்சலி (தாய்) என்பவருக்கும் மகளாகப் பிறந்தவர் ஆவார். சென்னை, நுங்கம்பாக்கத்தில் வளர்ந்த இவர் அண்ணா சாலை, சர்ச் பார்க், தூய இருதய மேல்நிலைப் பள்ளியில்படித்தார். சென்னை, எத்திராஜ் மகளிர் கல்லூரியில் காட்சித் தொடர்பியல் பாடத்தில் தனது இளங்கலைப் பட்டம் பயின்றார்.\n\nSection::::தொழில் வாழ்க்கை.\nஇவர் தனக்கு 17 வயதாகும் போது, 2007 ஆம் ஆண்டில் நடைபெற்ற சென்னை அழகிப்போட்டியில் போட்டியாளர்களில் ஒருவராக இருந்தார். ஆனால், முதல் மூன்று இடங்களில் தேர்வாகவில்லை. அதன் பிறகு 2009 ஆம் ஆண்டில் தமிழ் தொலைக்காட்சி ஒன்றில் நடைபெற்ற நேரலை நிகழ்ச்சி ஒன்றில் கலந்து கொண்டார். இதன் பிறகு இயக்குநர் பாக்யராஜிடம் இருந்து அழைப்பு வந்து தனது புதிய முயற்சிக்காக திரைத்துறைக்கான தோற்ற அமைப்பு சோதனையில் கலந்து கொண்டார். பின்னதாக அவர் பாக்யராஜிடம் தனது திறமையை நிரூபித்து சித்து +2 திரைப்படத்தில் நடிக்க ஒப்பந்தம் ஆனார். இத்திரைப்படத்தில் பாக்யராஜின் மகன் சாந்தனு பாக்யராஜ் உடன் கதாநாயகியாக நடித்தார். இத்திரைப்படம் சிறிது தாமதத்திற்குப் பின் திசம்பர் 2010 இல் திரைக்கு வந்தது. சராசரியான விமர்சனங்களைப் பெற்ற இத்திரைப்படம் வசூலில் மிகவும் பின்தங்கியே இருந்தது. 2010 ஆம் ஆண்டின் நடுவில் அவர் படித்துறை என்ற புதிய படமொன்றில் நடிக்க ஒப்பந்தமானார். இத்திரைப்படத்தில் புதியவர்கள் அறிமுகமாக படத்தை முன்னணி நடிகர் ஆர்யா தயாரித்தார். இப்படம் திரைக்கு வரவில்லை. இவருக்கு நிறைய வாய்ப்புகள் வந்த போதிலும், அவற்றை மறுத்து விட்டு தனது படிப்பைத் தொடர்ந்து முடிக்க கல்லூரிக்குச் சென்றார். தனது பட்டப்படிப்பை 2014 ஆம் ஆண்டில் முடித்தார்..\n"}
{"id": "428589", "url": "https://ta.wikipedia.org/wiki?curid=428589", "title": "திருமுல்லவாரம்", "text": "திருமுல்லவாரம்\n\nதிருமுல்லவாரம் (Thirumullavaram) (തിരുമുല്ലവാരം) இந்தியாவின் தெற்குப் பகுதியில் உள்ள கேரள மாநிலத்தில் கொல்லம் நகர்புறத்தின் ஒரு பகுதியாகும். கொல்லம் நகரத்திலிருந்து 6 கிலோமீட்டர் தொலைவில் இந்த இடம் அமைந்துள்ளது. இந்த இடம் நீந்துவதற்கு வசதியான, மிக அமைதியானதும், பாதுகாப்பானதுமான கடற்கரை ஆகும். டிஸ்கவரி தொலைக்காச்சி அலைவரிசை உலகின் மிகவும் அழகான 10 கடற்கரைகளில் ஒன்றாக திருமுல்லாவரம் கடற்கரையைத் தேர்ந்தெடுத்துள்ளது.\n\nSection::::சொற்பிறப்பியல்.\nமுந்தைய காலத்தில் திருவாங்கூர் அரசரான திரு மார்த்தாண்ட வர்மர் என்பவரின் பாதுகாவலர்களாக இருந்த \"திருமல்லன்மார்\" என்பவர்களின் பெயரிலிருந்து இந்த இடத்தின் பெயரானது வந்தது. திருமுல்லவாரம் கடற்கரையின் அழகின் காரணமாக அரசர் தனது ஓய்வு நேரத்தை இந்த இடத்தில் கழிப்பார். மற்றுமொரு சொற்பிறப்பியல் வரலாறானது திரேதயுகத்தில் சீதாதேவியார் இராவணன் புஷ்பக விமானத்தில் தன்னைக் கடத்திச் செல்லும் போது, இராமர் வழியை அறியும் வண்ணம் தனது தலையில் சூடியிருந்த முல்லைப்பூவை எறிந்து சென்ற போது அது இந்த இடத்தில் விழுந்ததால் இப்பெயர் பெற்றது எனவும் கூறப்படுகிறது. \n\nSection::::காண வேண்டிய இடங்கள்.\nதிருமுல்லவாரத்தின் மிக முக்கியமான அடையாளமாக மகாவிஷ்ணுவின் ஆலயம் விளங்குகிறது. ஆலயத்தின் பின்புறத்தில் அரபிக் கடலில் இருந்து ஒரு சில அடிகள் தொலைவில் ஒரு குளம் உள்ளது. திருமுல்லவாரம் கடற்கரை அதன் ஆழமில்லா நீர்ப்பரப்பின் காரணமாக மூச்சு விடுவதற்கான வசதிகளுடன் நீரில் குதித்து விளையாடும் விளையாட்டுக்குப் பிரபலமாக உள்ளது. கார்கிடகா சடங்குகளுக்குரிய மலையாள ஆண்டின் கார்கிடா மாதத்தில் (சூலை–ஆகத்து மாதங்களில்) அமாவாசை அன்று திருமுல்லவாரம் கடற்கரையில் வழிபடுவதற்குரிய தங்கள் மூதாதையர்களின் நிறைவேறாத ஆசைகளை தீர்க்கும் விதமாக நேர்த்திக்கடன் செலுத்துவதற்காகக் கூடுகின்றனர். 'திருமுல்லவாரம் ஃபெடே' என்பது இங்கு நடைபெறும் மற்றொரு முக்கிய நிகழ்வாகும். இந்நிகழ்வு ஒவ்வொரு ஆண்டும் மார்ச் அல்லது ஏப்ரல் மாதத்தில் நடைபெறும் திருவோண மகோத்சவத்தில் 10-ஆம் நாள் கொண்டாட்டமாகும். பாரம்பரிய முறைப்படி கொடியேற்றும் நிகழ்வும் நடைபெறும். மகாவிஷ்ணு ஆலயத்திற்கு அருகாமையில் உள்ள கடற்கரை மிகவும் புகழ் பெற்றதாகும். இந்த ஆலயமானது பரசுராமரால் கடலிலிருந்து உயர்த்தி உருவாக்கப்பட்ட ஏழு ஆலயங்களுள் ஒன்று என நாட்டுப்புறக் கலை வடிவங்கள் தெரிவிக்கின்றன.\n"}
{"id": "428590", "url": "https://ta.wikipedia.org/wiki?curid=428590", "title": "சீனு மோகன்", "text": "சீனு மோகன்\n\nசீனு மோகன் (Cheenu Mohan) (17 மே 1956 – 27 டிசம்பர் 2018), தமிழ் மேடை நடிகர் மற்றும் திரைப்பட நடிகர் ஆவார். இவரது இயற்பெயர் மோகன் ஆகும். கிரேஸி கிரியேஷன்ஸ் நாடகக் குழுவில் இடம்பெற்றுவந்த மோகன், கிரேசி மோகனின் பல நாடகங்களில் சீனு என்கிற கதாபாத்திரத்தில் நடித்து சீனு மோகன் ஆனார். சீனு மோகன் 3000க்கும் மேற்பட்ட மேடை நாடகங்களில் நடித்துள்ளதோடு, சில திரைப்படங்களிலும், தொலைக்காட்சித் தொடர்களிலும் நடித்துள்ளார்.\n\n\n\nSection::::மறைவு.\nசீனு மோகன் மாரடைப்பால் 27 டிசம்பர் 2018 காலமானார்\n"}
{"id": "428592", "url": "https://ta.wikipedia.org/wiki?curid=428592", "title": "சின்ன வாத்தியார்", "text": "சின்ன வாத்தியார்\n\nசின்ன வாத்தியார் சிங்கீதம் சீனிவாசராவ் இயக்கத்தில் பிரபு{ இரு வேடம்}, குஷ்பு, ரஞ்சிதா, நிழல்கள் ரவி, கவுண்டமணி, செந்தில் ஆகியோர் நடித்து 1995-ல் வெளிவந்த நகைச்சுவைத் தமிழ் திரைப்படமாகும். இப்படத்திற்கு இளையராஜா இசையமைத்தார். இப்படம் 1984ல் தெலுங்கு மொழியில் வெளிவந்து வெற்றிகரமாக ஓடிய ஒரு படத்தின் மறு ஆக்கமாகும்.\n\nSection::::கதைச் சுருக்கம்.\nஇப்படத்தில் பிரபு இரு வேடங்களில் நடித்துள்ளார். ஒரு உடலிருந்து மற்றொரு உடலுக்கு ஆன்மாவைக் கடத்தும் ஆரய்ச்சியில் ஈடுபட்டு வரும் பேராசிரியர் சந்திரமெளலி என்பவரைப் பற்றிச் சொல்லும் கதையாகும்.சந்திரமெளலி ஜானகி என்பவரை(குஷ்பு) திருமணம் செய்து கொண்டு அரவிந்த்{ இன்னொரு பிரபு }என்ற மாணவனின் உதவியுடன் ஆராய்ச்சியை நடத்தி வருகிறார்.பேராசிரியர் மற்றும் அரவிந்த் ஆகியோர்களின் ஆத்மாக்களும் இடமாற்றம் செய்யப்பட்டதால், அவர்களின் மனைவிகளுக்குள் ஏற்படும் சங்கடங்களைக் கொண்டு கதை தொடங்குகிறது.\n\nஇதற்கிடையில், பாபா என்ற போக்கிரி (நிழல்கள் ரவி) பேராசிரியரின் ஆராய்ச்சி மாணவியை கடத்தி ஒரு போக்கிரி கும்பலுக்கு விற்றுவிடுகிறான். இதை கேள்விப்பட்ட பேராசிரியர் அரவிந்தனுக்குள் தன் ஆன்மாவை நுழைத்து அம்மாணவியை காப்பாற்றுகிறார்.போலீஸில் மாட்டிக்கொண்ட பாபா அங்கிருந்து தப்பி விடுகிறான். ஆன்மா மாறிவிட்ட பேராசிரியரும், அரவிந்தனும் அவர்களது ஆன்மாக்களை பழையபடி மாற்றியமைக்க ஒரு கல்லறைக்கு வருகின்றனர்.\n\nஅங்கே வந்த பாபா இந்த அதிசய வித்தையை மறைந்திருந்து பார்க்கிறான்.அங்கே பேராசிரியரின் ஆன்மா மீண்டும் அவரது உடலுக்குள் சென்றுவிடுகிறது. ஆனால் அரவிந்தனுடைய ஆன்மா அங்கு கிடந்த பூனையின் உடலுக்குள் சென்றுவிடுகிறது. மறைந்திருந்த பாபா விரைவாக வந்து பேராசிரியராக தாக்கிவிட்டு,தனது ஆன்மாவை அரவிந்தின் உடலுக்கு மாற்றிக்கொள்கிறான்.அரவிந்தனின் ஆத்மாவுடன் உள்ள பூனையை அருகிலுள்ள ஒரு கிணற்றில் போட்டுவிட்டு, அதிசய மருந்துடன் தப்பி ஓடிவிடுகிறான்.\n\nஅரவிந்தனுக்குள் புகுந்த பாபா மிகவும் வித்தியாசமாக நடந்துகொண்டு பல கெட்ட செயல்களில் ஈடுபட்டிருக்கிறான்.இறுதியாக,மயக்கம் தெளிந்த பேராசிரியர் நடந்ததைப்பற்றி அறிந்து புதரில் மறைத்து வைக்கப்பட்டிருந்த அந்த அதிசய மருந்தினை கண்டுபிடித்து விடுகிறார்.இறுதிகாட்சியில் நடக்கும் சில நிகழ்வுகளுக்குப் பின்னர் கடைசியாக அரவிந்தனின் ஆன்மா பூனைவிடமிருந்து விடுதலை செய்யப்பட்டு மீண்டும் பழைய நிலைக்கு வருகிறது, முடிவாக பாபாவின் ஆன்மா கோழிக்குள் சிக்கிக் கொள்கிறது.இவ்வாறு கதை முடிகிறது.\n\nஇப்படத்தின் இடையில் கவுண்டமணியின் இருதார திருமணத்தை வைத்து, செந்தில் மற்றும் கோவை சரளா ஆகியோருடன் சில நகைச்சுவை காட்சிகளும் இடம் பெற்றுள்ளன.இதுவே மாது +2 போன்ற மேடை நாடகங்களை எழுதிய கிரேஸி மோகனால் எழுதப்பட்ட சுருக்கமான திரைக்கதையாகும்.\n\nSection::::இசை.\nஇப்படத்தின் அனைத்துப் பாடல்களும் வாலி எழுதி இளையராஜாவால் இசையமைக்கப்பட்டு 1995 இல் வெளிவந்தது.\nSection::::தயாரிப்பு.\nஆரம்பத்தில் இப்படத்திற்கு \"புரபசர்\" என ஆங்கிலத்தில் பெயரிட்டு பின்னர் ரசிகர்களின் வேண்டுகோளுக்கிணங்க சின்ன வாத்தியார் எனப் பெயரிடப்பட்டது..\n"}
{"id": "428598", "url": "https://ta.wikipedia.org/wiki?curid=428598", "title": "சத்திரசால்", "text": "சத்திரசால்\n\nசத்திரசால் மகாராஜா (Maharaja Chhatrasal) (4 மே 1649 – 20 திசம்பர் 1731), மத்திய இந்தியாவின் புந்தேல்கண்ட் பகுதியின் பன்னா இராச்சியத்தின், புந்தேல இராசபுத்திர குல மன்னர் ஆவார். \n\nசத்திரசால், முகலாயப் பேரரசர் அவுரங்கசீப்பை எதிர்த்து நின்று, புந்தேல்கண்ட் பகுதியில், 1731ல் பன்னா இராச்சியத்தை நிறுவினார் \n\nஅவுரங்கசீப்பின் படைகளிடமிருந்து பன்னா இராச்சியத்தை காக்க உதவிய மராத்தியப் பேரரசின் பிரதம அமைச்சர் பாஜிராவிற்கு, மன்னர் சத்திரசால், தனது பாரசீக இரண்டாம் மனைவி ருக்கானி பேகத்திற்கு பிறந்த மஸ்தானியை திருமணம் செய்து வைத்தார். \n\nSection::::மரபுரிமைப் பேறுகள்.\nமன்னர் சத்திரசால் பெயரால் மத்தியப் பிரதேச மாநிலத்தின் சத்தர்பூர் நகரம் மற்றும் சத்தர்பூர் மாவட்டம் அழைக்கப்படுகிறது.\n\n"}
{"id": "428602", "url": "https://ta.wikipedia.org/wiki?curid=428602", "title": "ராக்கி பந்தன்", "text": "ராக்கி பந்தன்\n\nராக்கி பந்தன் என்பது ஸ்டார் ஜல்சா தொலைக்காட்சியில் ஒளிபரப்பான ஒரு வங்காளி மொழித் தொலைக்காட்சித் தொடர் ஆகும். இந்த தொடர் நவம்பர் 28, 2016 முதல் பெப்ரவரி 3, 2019 வரை ஒளிபரப்பாகி 700 அத்தியாங்களுடன் நிறைவு பெற்றது. இந்த தொடர் அண்ணன் தங்கை பாசத்தை சொல்லும் ஒரு குடும்பக்கதையாகும்.\n\nஇந்த தொடர் தமிழ் மொழியில் 'மின்மினிப் பூக்கள்' என்ற பெயரில் மொழிமாற்றம் செய்யப்பட்டு விஜய் சூப்பர் தொலைக்காட்சியில் சில மாதங்கள் ஒளிபரப்பானது என்பது குறிப்பிடத்தக்கது..\n"}
{"id": "428623", "url": "https://ta.wikipedia.org/wiki?curid=428623", "title": "எஸ். ஆர். பிரபு", "text": "எஸ். ஆர். பிரபு\n\nஎஸ். ஆர். பிரபு (S. R.Prabhu) ஒரு இந்திய திரைப்படத் தயாரிப்பாளர் ஆவார். ஸ்டுடியோ கிரீனில் (2006-2013) இவர் இருந்த காலத்தில் 12 தமிழ் திரைப்படங்களைத் தயாரித்தும், 18 தமிழ் மற்றும் தெலுங்கு திரைப்படங்களை விநியோகித்தும் உள்ளார். 2010 ஆம் ஆண்டில், இவரும், இவரது சகோதரர் எஸ். ஆர். பிரகாஷ்பாபுவும் இணைந்து ட்ரீம் வாரியர் பிக்சர்ஸ் என்ற திரைப்படத் தயாரிப்பு நிறுவனத்தைத் தொடங்கினர். இவர் பொடென்ஷியல் ஸ்டுடியோஸ் என்ற மற்றுமொரு திரைப்படத் தயாரிப்பு நிறுவனத்தின் பங்குதாரரும் ஆவார். இவர் நடிகர் சிவகுமார் மற்றும் நடிகர்கள் சூர்யா, கார்த்தி ஆகியோரின் உறவினர் ஆவார்.\n\nSection::::தொழில் வாழ்க்கை.\nSection::::ஸ்டுடியா கிரீன் (2006-2013).\nஇவர் ஸ்டுடியோ கிரீனில் இருந்த பொழுது, 2006 ஆம் ஆண்டில் சூர்யா நடித்த சில்லுனு ஒரு காதல் திரைப்படத்தை தயாரித்து விநியோகித்தார். இவரது அடுத்த தயாரி்ப்பு கார்த்தி நடித்த பருத்திவீரன் ஆகும். பருத்தி வீரனின் வெற்றியைத் தொடர்ந்து ஹரி இயக்கத்தில் சூர்யா நடித்த சிங்கம் படத்தைத் தயாரித்தார். இத்திரைப்படம் 2010 ஆம் ஆண்டில் மிகப்பெரிய வெற்றியடைந்தது. கார்த்தி மற்றும் காஜல் அகர்வால் நடித்த நான் மகான் அல்ல மற்றும் கார்த்தி, தமன்னா நடித்த சிறுத்தை படங்களை தயாரித்தார். அதே நேரத்தில் சிங்கம் படத்தின் தெலுங்குப் பதிப்பாக யமுடு மற்றும் பையா படத்தின் தெலுங்குப் பதிப்பான ஆவாரா ஆகிய திரைப்படங்களின் விநியோகத்தையும் பார்த்துக் கொண்டார். 2012 ஆம் ஆண்டில், சில குறைந்த செலவுத்திட்ட படங்களான அட்டகத்தி, கும்கி ஆகிய திரைப்படங்களைத் தயாரிக்கும் முயற்சியில் ஈடுபட்டார்.2013 ஆம் ஆண்டில், கார்த்தி நடித்த அலெக்ஸ் பாண்டியன் படத்தைத் தயாரித்ததோடு மட்டுமல்லாமல் கேடி பில்லா கில்லாடி ரங்கா, சூது கவ்வும் ஆகிய திரைப்படங்களின் விநியோகத்தையும் பார்த்துக் கொண்டார். கார்த்தியின் நடிப்பில் ஆல் இன் ஆல் அழகு ராஜா(2013), பிரியாணி(2013), மெட்ராஸ்(2014) மற்றும் கொம்பன்(2015) ஆகிய திரைப்படங்களையும் தயாரித்தார்.\n\nSection::::ட்ரீம் வாரியர் பிக்சர்ஸ் (2010 முதல் தற்போது வரை).\nஎஸ். ஆர். பிரபு தனது சகோதரர் எஸ். ஆர். பிரகாஷ் பாபுவுடன் இணைந்து ட்ரீம் வாரியர் பிக்சர்ஸ் என்ற ஒரு புதிய படத்தயாரிப்பு நிறுவனத்தை நிறுவினார். இந்நிறுவனத்தின் முதல் தயாரிப்பு கார்த்தி மற்றும் பிரனிதா நடிப்பில் உருவான சகுனி(2012) திரைப்படமாகும். இத்திரைப்படம் வசூல்ரீதியாக வெற்றி பெற்றது. தொடக்கத்தில் சலீம் கவுஸை வில்லனாக வைத்து எடுத்த பகுதி திருப்தியாக இல்லாததால், பிரகாஷ் ராஜை வில்லனாக வைத்து படமானது மீண்டும் எடுக்கப்பட்டது. சகுனிக்குப் பிறகு 2016 ஆம் ஆண்டில் கார்த்தியின் தொழில் வாழ்வில் அதிக செலவினத்தில் எடுக்கப்பட்ட காஷ்மோரா இவர்களின் இரண்டாவது தயாரிப்பாக இருந்தது. இத்திரைப்படத்தில் கார்த்தி, நயன்தாரா, ஸ்ரீ திவ்யா, விவேக் ஆகியோர் நடித்திருந்தனர். இத்திரைப்படம் இயக்குநர் கோகுலால் எடுக்கப்பட்ட நகைச்சுவை கலந்த திகில் படமாக வந்தது. இயக்குநர் கோகுல் இதற்குத்தானே ஆசைப்பட்டாய் பாலகுமாரா என்ற திரைப்படத்தை இயக்கியவர் ஆவார். காஷ்மோரா திரைப்படத்திற்கு சந்தோஷ் நாராயணன் இசையமைத்திருந்தார்.இந்நிறுவனத்தின் அடுத்த படமாக 2016 ஆம் ஆண்டு வெளியான ஜோக்கர் திரைப்படம் இருந்தது. இத்திரைப்படத்தை முன்னதாக குக்கூ திரைப்படத்தை இயக்கிய ராஜு முருகன் இயக்கியிருந்தார். ஜோக்கர் படத்தில் முதன்மைக் கதாபாத்திரத்தில் குரு சோமசுந்தரம் நடித்திருந்தார். இத்திரைப்படம் கிராமப்புற வீடுகளுக்கு கழிப்பறையின் அவசியத்தை வலியுறுத்தியது. இந்தியப் பிரதமர் நரேந்திர மோடி இதே கருத்தை வலியுறுத்தி வந்த நேரமாதலால் இத்திரைப்படத்தை பிரதமர் பார்க்க வேண்டும் என்ற கருத்தினை ஊடகங்கள் கேட்டுக்கொண்டன. இத்திரைப்படத்தின் முக்கிய கதாபாத்திரம் தன்னை இந்தியாவின் குடியரசுத் தலைவராக கற்பிதம் செய்து கொண்டிருப்பதாக அமைந்திருந்தது.\"ஜோக்கர்\" தனக்குள் இருக்கும் மாறுபட்ட பக்கத்தைக் கண்டறிய உதவியதாக குரு சோமசுந்தரம் தெரிவித்தார். தமிழ்த் திரையுலகின் உச்ச நட்சத்திரம் ரஜினிகாந்த் ஜோக்கர் படக்குழுவினரைப் பாராட்டினார். இத்திரைப்படம் ஆனந்த விகடன் பத்திரிக்கையால் வழங்கப்பட்ட விருதுகளில் சிறந்த வசனம், சிறந்த தயாரிப்பு மற்றும் சில விருதுகளையும் பெற்றது. இந்நிறுவனம் அருண் பிரபு இயக்கத்தில் அருவி என்ற திரைப்படத்தைத் தயாரித்தது. இத்திரைப்படத்தின் முக்கிய கதாபாத்திரத்தில் நடிப்பதற்கு சமூக ஊடகங்கள் வாயிலாக நடிகையைத் தேடினர். ஜுன் 2016 இல் சாங்காயில் நடைபெற்ற சர்வதேசத் திரைப்பட விழாவில் இத்திரைப்படம் பங்குபெற்றது. இத்திரைப்படத் தயாரிப்பாளர் எஸ். ஆர். பிரபு தங்கள் நிறுவனத் தயாரிப்பில் வெளியான சிறந்த படங்களுள் அருவி திரைப்படமும் சேர்ந்துள்ளதற்காக பெருமைப்படுவதாகத் தெரிவித்தார். அருவி திரைப்படம் தயாரிப்பில் இருக்கும் போதே இயக்குநராக ஞானவேல் அறிமுகமான கூட்டத்தில் ஒருவன் என்ற படத்தின் தயாரிப்புப் பணிகளும் நடைபெற்றது. இத்திரைப்படத்தில் அசோக் செல்வன் மற்றும் பிரியா ஆனந்து ஆகியோர் முன்னணி கதாபாத்திரங்களில் நடித்தனர்.\nகாஷ்மோரா, அருவி, கூட்டத்தில் ஒருவன் ஆகிய திரைப்படங்களுக்குப் பிறகு கார்த்தியின் 16 ஆவது திரைப்படமான தீரன் அதிகாரம் ஒன்று, சூர்யாவின் 36 ஆவது திரைப்படம் ஆகியவற்றின் வேலைகளை இந்நிறுவனம் தொடங்கியது.\n"}
{"id": "428633", "url": "https://ta.wikipedia.org/wiki?curid=428633", "title": "தாமிர(II) புரோமைடு", "text": "தாமிர(II) புரோமைடு\n\nதாமிர(II) புரோமைடு (\"Copper(II) bromide\") என்பது CuBr என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். புகைப்படச் செயலாக்கத்தில் ஓர் அதிகப்படுத்தியாகவும் கரிமத் தொகுப்பு வினைகளில் ஒரு புரோமினேற்றும் முகவராகவும் இச்சேர்மம் பயன்படுத்தப்படுகிறது. \nஐதரசன் புரோமைடு தாமிர இறக்கக் குழாயுடன் வினைபுரிந்து அத்தளத்திலேயே உருவாகும் தாமிர புரோமைடு ஆவியை ஊடகமாகப் பயன்படுத்தும் வகையான தாமிர ஆவி சீரொளியிலும் தாமிர(II) புரோமைடு பயன்படுத்தப்படுகிறது. மஞ்சள் அல்லது பச்சைநிற ஒளியை உற்பத்தி செய்யும் இவ்வுப்பு தோல் மருத்துவத்தில் பயன்படுத்தப்படுகிறது. \nSection::::தயாரிப்பு.\nகாப்பர் ஆக்சைடுடன் ஐதரோபுரோமிக் அமிலம் வினைபுரிவதால் தாமிர(II) புரோமைடு உருவாகிறது . \nSection::::தூய்மையாக்கல்.\nநீரிலிருந்து மறு படிகமாக்கல் முறையில் தாமிர(II) புரோமைடு தூய்மையாக்கப்படுகிறது. எஞ்சியிருக்கும் தாமிரபுரோமைடை வடிகட்டி வெற்றிடத்தில் செறிவூட்டப்படுகிறது. பின்னர் இவ்விளைபொருள் பாசுபரசு பென்டாக்சைடைப் பயன்படுத்தி நீர் நீக்கம் செய்யப்படுகிறது. \nSection::::மூலக்கூற்று மற்றும் படிகக் கட்டமைப்பு.\nதிண்மநிலையில் சமதள CuBr4 அலகுகள் எதிர் திசையில் இணைக்கப்பட்டு உருவாகும் சங்கிலிகளுடன் பல்லுருவக் கட்டமைப்பைக் கொண்டுள்ளது. ஒற்றை சரிவச்சுக் கட்டமைப்பும், a = 714 பைக்கோமீட்டர், b = 346 பைக்கோமீட்டர் c = 718 பைக்கோமீட்டர் e ß = 121° 15' என்ற அளபுரு மாறிலிகளுடன் கூடிய C2/எம் இடக்குழுவும் இக்கட்டமைப்பில் உள்ளன. வாயு நிலையின் உயர் வெப்பநிலையில் CuBr2 இன் ஒற்றை அலகுகள் காணப்படுகின்றன. \nSection::::வினைகள்.\nகுளோரோஃபார்ம் எத்தில் அசிட்டேட்டில் இருக்கும் தாமிர(II) புரோமைடு கீட்டோன்களுடன் வினைபுரிந்து ஆல்பா-புரோமோ கீட்டோன்களை உருவாக்குகிறது. இவ்விளை பொருளில் இருந்து வழிப்பெறுதி சேர்மங்களை நேரடியாகத் தயாரிக்க முடியும். ஆல்பா-புரோமோ கீட்டோன்களைத் தயாரிப்பதில் இப்பலவகைப்பட்ட தயாரிப்பு முறை ஒரு நேரடியான தயாரிப்பு முறை எனவும் மிகச்சிறந்த தெரிவு முறை எனவும் கருதப்படுகிறது. \nஎன் – பென்டைல் கிளைகோசைடுகளை இருபுரோமினேற்றம் செய்ய CuBr2/LiBr வினைப்பொருள் இணை பயன்படுகிறது. இதன் மூலம் என்–பென்டைல் கிளைக்கோசைடுகளை ஆலோனியம் பிணைப்பு வினையின்போது கிளைகோசில் ஏற்பிகளாக செயல்பட வைக்க இயலும். இதனால் மூலக்கூற்று புரோமினுடன் நேரடி வினைக்கு தடையேற்படுத்தும் ஆல்கீனைல் சர்க்கரைகளிலிருந்து அதிக அளவு டைபுரோமைடுகளைத் தயாரிக்கலாம். \nSection::::பயன்கள்.\nதாமிர(II) புரோமைடு சீரொளி உற்பத்தி செய்யும் துடிப்புள்ள மஞ்சள் மற்றும் பச்சை ஒளி தொல் புண்களுக்கு அளிக்கப்படும் சிகிச்சையில் பயன்படுத்தப்படுகிறதுதோலைப் புத்தாக்கம் செய்யும் சிகிச்சையிலும் தாமிர(II) புரோமைடு பயன்பாடு பயனுள்ளதாக இருக்கிறது.. பரவலாக புகைப்படத் தொழிலில் இச்சேர்மத்தின் கரைசல் பயன்படுத்தப்படுகிறது. ஒர் ஈரமுணரும் வேதிப்பொருளாக ஈரம் காட்டி அட்டைகளில் தாமிர(II) புரோமைடைப் பயன்படுத்தவும் பரிந்துரைக்கப்படுகிறது.\n\nSection::::முற்காப்பு.\nதாமிர(II) புரோமைடை விழுங்க நேரிட்டால் ஆபத்தாகும். மைய நரம்பு மண்டலம், மூளை, கண்கள், கல்லீரல், சிறுநீரகம் போன்றவை இதனால் பாதிக்கப்படும். தோல், கண்கள் மற்றும் சுவாச உறுப்புகளில் எரிச்சலை உண்டாக்கும். \n"}
{"id": "428648", "url": "https://ta.wikipedia.org/wiki?curid=428648", "title": "எ லெட்டர் டு எ இந்து", "text": "எ லெட்டர் டு எ இந்து\n\nதாரக் நாத் இந்திய விடுதலை போராட்டத்தில் உதவுமாறு டால்ஸ்டாய்க்கு எழுதிய இரண்டு கடிதங்களுக்கு பதிலாக வந்தது தான் இந்த கடிதம். \"பிரீ ஹிந்துஸ்தான் (Free Hindustan)\" எனும் இந்திய பத்திரிகையில் இந்த கடிதம் வெளியிடப்பட்டது. இந்த கடிதத்தை படித்த காந்திஜி இதை தனது இந்தியன் ஒப்பீனியன் பத்திரிகையில் வெளியிட எண்ணினார். அதற்காக டால்ஸ்டாயிடம் அனுமதி கேட்டு ஒரு கடிதம் எழுதினார். 1909ல் தென் ஆப்பிரிக்காவில் இருந்த காந்தி இந்த கடிதத்தை ஆங்கிலத்தில் இருந்து குஜராத்தியில் மொழிப்பெயர்த்து இந்தியாவுக்கு அனுப்பி வைத்தார்.\n\nஇந்த கடிதத்தில் அன்பை அடிப்படையாகக் கொண்டுதான் தான் இந்தியா விடுதலைக்காக ஆங்கிலேயர்களை எதிர்த்துப் போராடவேண்டும் என டால்ஸ்டாய் கூறுகிறார். பல மதங்களும் அன்பை உணர்த்துபவை எனவே அஹிம்சை போராட்டங்கள் மூலமே வெற்றி பெற வேண்டும் என்கிறார். பிற்காலத்தில் அஹிம்சை அணுகுமுறையே 1947ல் இந்தியாவுக்கு விடுதலை பெற்றுத்தந்தது.\n\nமேலும் இந்த கடிதத்தில் சுவாமி விவேகானந்தர் பற்றியும் எழுதியுள்ளார். இந்த கடிதம், டால்ஸ்டாயின் புத்தகம் (The Kingdom of God Is Within You) மற்றும் அவரின் வழிகாட்டுதலே காந்திஜி அஹிம்சை எனும் அணுகுமுறையை விடுதலைக்காக உருவாக்க உதவியது.\n\nதிருக்குறளைப் பற்றியும் இதில் டால்ஸ்டாய் கூறியுள்ளார். அதை 'ஹிந்து குறள்' என குறிப்பிட்டுள்ளார். இதுவே பின்னாளில் காந்தி திருக்குறளை சிறையில் இருக்கும் பொழுது படிக்க காரணம்.\n"}
{"id": "428656", "url": "https://ta.wikipedia.org/wiki?curid=428656", "title": "வரிப்பட்டைக் கழுதைப்புலி", "text": "வரிப்பட்டைக் கழுதைப்புலி\n\nவரிப்பட்டைக் கழுதைப்புலி (\"striped hyena\", \"Hyaena hyaena\") என்பது வட அமெரிக்கா மற்றும் கிழக்கு ஆசியா, மத்திய கிழக்கு நாடுகள், காகசஸ், மத்திய ஆசியா மற்றும் இந்திய துணைக் கண்டம் ஆகிய இடங்களில் காணப்படும் ஒரு விலங்காகும். இது வேகமாக அழிந்து வரக்கூடிய இனமாக ஐ.யூ.சி.என் என்ற அமைப்பால் வகைப்படுத்தப்பட்டுள்ளது. உலக அளவில் பரந்து காணப்படும் இவ்வகை விலங்குகள் தற்செயலாகவோ, வேண்டுமென்றோ தொடர் துன்புறுத்துதலுக்கு ஆளாகின்றன. மேலும், இதன் அடுத்தடுத்த தலைமுறைகளில் 10 சதவிகித விலங்குகள் தொடர்ச்சியான அழிவாய்ப்பை நோக்கி சென்றுகொண்டுள்ளது எனத்தெரிய வருகிறது.\n\nபொதுவாக இவ்வகை கழுதைப்புலிகள் உருவத்தில் மிகச் சிறிதாகக் காணப்பட்டாலும், பேரினங்கள் இழந்த சில பாலூட்டியின் குணங்களை பழமை மாறாமல் அப்படியே கொண்டுள்ளது. மிகச்சிறிய தலையைக் கொண்ட இவைகள் ஒவ்வொன்றும் உணவுக்காக தனித்தனியே விலங்குகளை வேட்டையாடும் குணத்தை கொண்டிருக்கும். மிக அரிதான நிகழ்வுகளிலேயே மனிதர்கள் மீது இதன் தாக்குதல் இருக்கும். கோடிட்ட கழுதைப்புலி என்பது ஒரு இணையுடனே வாழும் விலங்காகும். ஆண் மற்றும் பெண் கழுதைப்புலிகள் தங்கள் குட்டிகளை வளர்ப்பதில் ஒன்றுக்கொன்று உதவிக்கொள்கின்றன. கோடிட்ட கழுதைப்புலிகள் பொதுவாக முழுமையான இருட்டில் மட்டுமே தன்னை வெளிப்படுத்திக்கொள்ளும். சூரிய உதயத்திற்கு முன்பு மீண்டும் அதன் குகைக்குள் சென்று விடும். பொதுவாக இறந்த அல்லது சாகும் தருவாயிலுள்ள விலங்குகளையே உணவாகக் கொண்டாலும் மிகப்பெரிய விலங்குகளுடனான போட்டியில் தனித்தே போராடும்.\n\nமத்திய கிழக்கு மற்றும் ஆசிய நாடுகளின் உட்புறங்களிலும் கோடிட்ட கழுதைப்புலிகள் முக்கியத்துவம் வாய்ந்ததாக உள்ளது. சில பகுதிகளில், இவற்றின் குரல் மற்றும் உடல் பாகங்களைப் பற்றி பல மாயாஜால கதைகள் உலாவுகின்றன.\n\nமேலும் இவ்விலங்கினைப் பற்றி \"செபுஉவா\" அல்லது \"சிவோவா\" என எபிரெய பைபிளில் குறிப்புகள் காணப்படுகிறது, இருப்பினும் ஆங்கில மொழிபெயர்ப்பு செய்யப்பட்ட பைபிள்களில் இக்குறிப்புகள் காணப்படவில்லை. பண்டைய கிரேக்கர்கள் இதை \"க்ளானோஸ்\" மற்றும் \"இனா- ஹைனா\" என்று குறிப்பிடுவது தெரிய வருகிறது. மேலும் ஆசியா மைனர் பகுதியின் ஏஜீயான் கடற்பிரதேசங்களிலும் இதைப் பற்றிய தகவல்கள் அறிய வருகின்றன.\n"}
{"id": "428662", "url": "https://ta.wikipedia.org/wiki?curid=428662", "title": "மாப்பிள்ளை (2011 திரைப்படம்)", "text": "மாப்பிள்ளை (2011 திரைப்படம்)\n\nமாப்பிள்ளை(Mappilla) 2011 இல் வெளிவந்த தமிழ் காதல், நகைச்சுவை திரைப்படம். இப்படத்தை இயக்கியவர் சுராஜ். இப்படத்தில் தனுஷ் மருமகனாகவும், மனிஷா கொய்ராலா மாமியாராகவும் மற்றும் ஹன்சிகா மோட்வானி மகளாகவும் நடித்துள்ளனர். இந்தத் திரைப்படம் 1989 ஆம் ஆண்டு வெளியான அதே பெயருடைய படத்தின் மறுவுருவாக்கம் ஆகும். சன் பிக்சர்ஸ் விநியோகித்தது, இது ஏப்ரல் 8, 2011 இல் வெளியிடப்பட்டது. இப்படம் வெற்றிகரமாக திரையரங்குகளில் ஓடியது.\n\nSection::::கதை.\nசரவணன் (தனுஷ் (நடிகர்)) அனைவருக்கும் நல்லது செய்யும் மென்மையான குணம் கொண்டவன். அவனை அவ்வூரிலுள்ள அனைவரும் விரும்புகின்றனர். அப் பகுதியில் வசிக்கும் சின்னா (விவேக்) நடிகை நமீதாவின் தீவீர ரசிகன். இவ்விருவரும் காயத்ரியை (ஹன்சிகா மோட்வானி), விரும்புகின்றனர். காயத்ரி, தொழிலதிபர் ராஜேஸ்வரியின் (மனிஷா கொய்ராலா மகள். சின்னா பலமுறை முயன்றும் காயத்ரியுடன் நெருக்கமாகப் பழக முடியவில்லை. இதற்கிடையில் காயத்ரி, தன்னை ஒரு விபத்தில் இருந்து காப்பாற்றிய சரவண்ன் மீது காதல் கொள்கிறாள். இதையறிந்த ராஜேஸ்வரி இருவருக்கும் திருமணம் செய்து வைக்கிறாள்.\nஏனெனில் தனக்கு அடங்கி, தான் சொல்லும் வேலைகளைச் செய்ய ஒரு மருமகன் வேண்டும் என நினைத்ததே காரணமாகும். பின்னர் சரவணனுடைய பின்னணி அறிந்து அதிர்ச்சியடைகிறாள். சரவணன் ஒரு முரடன் என்பதை அறிந்து மகளிடமிருந்து பிரிக்க நினைக்கிறாள். அவனைத் தடுப்பதற்காக செய்யும் வேலைகளை \nஎல்லாம் சரவணன் எளிதில் சமாளிக்கிறான். இறுதியில் சரவணன் ராஜேஸ்வரி தனது பெற்றோரை (பட்டிமன்றம் ராஜா மற்றும் ஸ்ரீரஞ்சனி]]) அவமதித்ததை அறிகிறான். அதனால் கோபமடைந்து ராஜேஸ்வரியை பழி வாங்குவதற்காக சில ஏற்பாடுகளை ராஜேஸ்வரியின் சோதிடர் (மனோபாலா) மூலம் செய்கிறான். பின்னர் நடக்கும் சம்பவங்கள் கதையின் முடிவாகிறது.\n\nSection::::வரவேற்பு.\nஇத் திரைப்படம் \"மாயாஜால்\" திரையரங்கில் ஒரு நாளில் 33 காட்சிகளாக திரையிடப்பட்டு அந்த வார இறுதியில் 15.35 இலட்சம் ரூபாய் வசூலை ஈட்டியது. சென்னையில் இத் திரைப்படம் வெளிவந்து முதல் மூன்று வார வருவாய் ரூபாய் 4.12 கோடியாகும்.\nமேலும் இணைய தளங்களிலும் இப் படம் வரவேற்பை பெற்றுள்ளது.\n\nSection::::இசை.\nஇப் படத்திற்கு இசை அமைத்தவர் மணிசர்மா. இசை வெளியீட்டு விழா மார்ச்சு 11, 2011இல் காமராஜர் அரங்கத்தில் நடைபெற்றது. ஜெயம் ரவி மற்றும் பரத் சிறப்பு விருந்தினராக கலந்து கொண்டனர். இது சன் தொலைக்காட்சியில் மார்ச்சு 27, 2011இல் ஒளிபரப்பப்பட்டது. \"சோனி மியூசிக் இந்தியா\" இதை சந்தைப்படுத்தியது. \n"}
{"id": "428666", "url": "https://ta.wikipedia.org/wiki?curid=428666", "title": "வி. ஏ. செல்லப்பா", "text": "வி. ஏ. செல்லப்பா\n\nவி. ஏ. செல்லப்பா பழம்பெரும் தமிழ்த் திரைப்பட நடிகர் ஆவார். இவர், 1930 - 1960 கால கட்டத்தில் தமிழ்த் திரைப்படங்களில் நடித்தார். \n\n"}
{"id": "428669", "url": "https://ta.wikipedia.org/wiki?curid=428669", "title": "குப்பட்டி", "text": "குப்பட்டி\n\nகுப்பட்டி (Kuppatti) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், உட்பட்ட ஒரு வருவாய் கிராமம் ஆகும். இந்த ஊரானது குப்பட்டி ஊராட்சிக்கு உட்பட்டது.\n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 70 கிமீ தொலைவிலும், வட்டத் தலைநகரான தேன்கனிக்கோட்டையில் இருந்து 13 கிமீ தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 714 வீடுகள் உள்ளன. கிராமத்தின் மொத்த மக்கள் தொகையானது 2,645 ஆகும். இதில் ஆண்கள் எண்ணிக்கை 1,388, பெண்களின் எண்ணிக்கை 1,257 என உள்ளது.\nSection::::வழிபாட்டுத் தலங்கள்.\nநாகசந்திரன் மாரியம்மன் கோயில்\n"}
{"id": "428671", "url": "https://ta.wikipedia.org/wiki?curid=428671", "title": "மாடக்கல்", "text": "மாடக்கல்\n\nமாடக்கல் (\"Madakkal\") என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். இந்த ஊரானது மாடக்கல் ஊராட்சிக்கு உட்பட்டது.\n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 72 கிமீ தொலைவிலும், தளியில் இருந்து 21 கிமீ தொலைவிலும், மாநிலத் தலைநகரான சென்னையில் இருந்து 339 கிமீ தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1175 வீடுகள் உள்ளன. கிராமத்தின் மொத்த மக்கள் தொகையானது 5383 ஆகும். இதில் ஆண்கள் எண்ணிக்கை 2819 (52.4 %), பெண்களின் எண்ணிக்கை 2564 (47.6 %) என உள்ளது.\n"}
{"id": "428672", "url": "https://ta.wikipedia.org/wiki?curid=428672", "title": "காஷிபாய்", "text": "காஷிபாய்\n\nகாஷிபாய் (Kashibai ) முதல் பாஜிராவின் முதல் மனைவியாவார். பாஜிராவ் 5ம் மராட்டிய சத்ரபதி ஷாஹுவின் தளபதியும் பேஷ்வாவும் ஆவார். காசி பாய்க்கு பாலாஜி பாஜிராவ் மற்றும் ரகுநாத் ராவோ உட்பட 4 பிள்ளைகள் உண்டு. 1740 ஆம் ஆண்டு பாஜிராவின் மரணத்தின் பின் பாலாஜி பேஷ்வா பதவிக்கு நியமிக்கப்பட்டார். அதேபோல் பாஜிராவின் மரணத்தின் பின்னர் பாஜிராவின் இரண்டாம் மனைவி மஸ்தானியின் புதல்வனான \"ஷம்ஷேர் பஹதூரை\" வளர்த்து வந்தார்.\n\nSection::::குடும்பம்.\nஇவரின் பெற்றோரின் பெயர் மகத்ஜி கிருஷ்ணா ஜோஷி மற்றும் சியுபாய் ஆகும். காஷிபாய் சாஸ் எனும் ஊரில் வங்கியாளர் குடும்பத்தைச் சேர்ந்தவ செல்வந்தர் ஆவார். காஷிபாய் செல்லமாக \"லாடுபாய்\" என அழைக்கப்பட்டார். இவர் பிறந்து வளர்ந்த ஊரான சாஸ்காமன் கிராமம் புனேவிற்கு 70 கிலோமீட்டர் தொலைவில் அமைந்திருந்தது.\n\nஇவருடைய தந்தையின் சொந்த ஊர் ரத்னகிரியில் உள்ள ரால்சூர் ஆகும்.பின்னர் இவர் சாஸ்காமனுக்கு குடிபெயர்ந்தார். இவரின் தந்தை வசதிபடைத்த வட்டிக் கடைகாரராகவும் மராட்டிய சாம்ராஜ்யத்தின் கல்யான் எனுமிடத்தின் சுபேதராகவும் இருந்தார். இவ்வாறான காரணிகளே பாஜிராவையும் காஷிபாயையும் ஒன்று சேர்ப்பதற்கு பெரிதும் உதவின.மகத்ஜி மராட்டிய பேரரசர் சத்ரபதி ஷாகுவிற்கு ஏற்பட்ட பல சிரமங்களின் போது உதவியிருந்தார்;இதனால் அவர் மராட்டிய பேரரசின் பொருளாளராகவும் நியமிக்கப்பட்டிருந்தார். மேலும் காஷிபாய்க்கு \"கிருஷ்ணராவோ சாஸ்கர்\" எனும் சகோதரனும் உண்டு. வரலாற்று ஆசிரியர் பாண்டுரங் பல்கவடேயின் குறிப்பின்படி காஷிபாய் ஒரு அமைதியானவராகவும் மென்மையாக பேசக்கூடியவர் ஆகவும் மேலும் வீக்கத்தினால் பாதிக்கப்பட்டு இருந்ததாகவும் கூறப்படுகிறது.\n\nSection::::திருமண வாழ்வு.\n1720ம் ஆண்டு பங்குனி மாதம் 11ம் திகதி சஸ்வட் எனும் இடத்தில் நடந்த குடும்ப நிகழ்வொன்றில் காஷிபாய் பாஜிராவை திருமணம் செய்தார். திருமணமானது மகிழ்ச்சிதரமானதாகவும் இயற்கையான குடும்ப கலாச்சாரத்தின் அடிப்படையிலும் அமைந்திருந்தது. பாஜிராவ் தனது மனைவியை காதலுடனும் மரியாதையுடனும் நடாத்தினார். காஷிபாய்க்கும் பாஜிராவிற்கும் 4 புதல்வர்கள் இருந்தனர.1721ம் ஆண்டு பாலாஜி பாஜிராவோ பிறந்தார். இவன் 1740 ம் ஆண்டு பாஜிராவின் மரணத்தை அடுத்து பேஷ்வா பதவிக்கு நியமிக்கப்பட்டார். இரண்டாவது மகன் ராமச்சந்திரா இளமையிலே இறந்தார். 4ம் மகன் ஜனார்த்தனும் இளமையிலே இறந்தபின் 1773-1774 ம் ஆண்டு காலப்பகுதியில் 3வது மகன் ரகுநாத் ராவோ பேஷ்வா பதவி வகித்தான். பேஷ்வா குடும்பத்தின் ஆண்கள் பெரும்பாலும் போர்க்களத்தில் பங்குகொள்ளாமல் இருந்தனர். காஷிபாய், பேரரசின் குறிப்பாக புனேவின் அனறாட நிகழ்வுகளை நிர்வகித்தார்.\n\nபாஜிராவ் புந்தல்கண்டின் அரசரான சத்ரசாலின் மகளான மஸ்தானியை இரண்டாவதாக மணந்தார். மஸ்தானி இஸ்லாமிய மதத்தவராவார். இத்திருமணம் அரசியல் நோக்கம் கொண்டதாயினும் பாஜிராவ் அனைத்து தடைகளையும் தாண்டி சத்ரசால் அரசரின் வேண்டுகோளை ஏற்றுக்கொண்டார்.\n\nஎவ்வாறெனினும் பஹத் குடும்பம் இத்திருமணத்தை ஏற்றுக்கொள்ளவில்லை. இதனால் மஸ்தானிக்கு வீட்டில் எந்தவிதமான உரிமைகளும் வழங்கப்படவில்லை. வரலாற்றாசிரியர் \"பாண்டுரங் பல்கவடேயின்\" வரலாற்று ஆதாரங்களிலிருந்து தொகுக்கப்பட்ட குறிப்பின்படி காஷிபாய் மஸ்தானியை பாஜிராவின் இரண்டாவது மனைவியாக ஏற்றுக்கொண்டார் எனக் கூறப்படுகிறது. ஆயினும் அவருடைய மாமியாரான ராதாபாய் மற்றும் மைத்துனர் ஜுமாஜு அப்பாவை எதிர்த்து காஷிபாயால் எதுவும் செய்ய முடியவில்லை. 18ம் நூற்றாண்டின் காலப்பகுதியில் இந்தியப் பெண்களால் முக்கியமான விடயங்களில் எதுவும் கூறு அனுமதியில்லை.\n\nபாஜிராவ் இற்கும் மஸ்தானிக்கும் இடைப்பட்ட உறவின் காரணமாக புனேவின் பிராமணர்கள் பேஷ்வா குடும்பத்தை புறக்கணித்தனர். இப்பிரச்சினையைத் தீர்ப்பதற்கு 1740ம் ஆண்டுக்கு முற்பட்ட காலப்பகுதியில் ஜுமாஜி அப்பா மற்றும் நானாசஹேப் ஆகியோர் பாஜிராவ்ஐயும் மஸ்தானியையும் பிரிக்க முற்பட்டனர்.\n\nSection::::பாஜிராவின் மரணம்.\nபாஜிராவ் படையெடுப்பிற்காக புனேவைவிட்டு வெளியேறியபின் மஸ்தானி வீட்டு தடுப்புக்காவலில் வைக்கப்பட்டிருந்தார். பாஜிராவின் உடல்நிலை சீரழியும் போது ஜுமாஜி மஸ்தானியை விடுவிக்கும்படியும், அவரை பாஜிராவை பார்க்க அனுமதிக்கும்படியும், நானா சாகப்பிடம் கேட்டுக்கொண்டார். இருப்பினும் நானா சாகேப் மஸ்தானிக்குப் பதில் காஷியை அனுப்பிவைத்தான். பாஜிராவின் இறுதி காலகட்டத்தில் காஷிபாய் ஒரு விசுவாசமான மற்றும் நல்ல மனைவியாக சேவைபுரிந்தார் என்று கூறப்படுகின்றது. பாஜிராவின் இறுதிச் சடங்குகளை காஷிபாய் மற்றும் அவரது மகன் ஜனார்த்தன் ஆகியோர் நடத்தினர்.\n"}
{"id": "428673", "url": "https://ta.wikipedia.org/wiki?curid=428673", "title": "பன்னா இராச்சியம்", "text": "பன்னா இராச்சியம்\n\nபன்னா இராச்சியம், இந்தியாவின் தற்கால மத்தியப் பிரதேச மாநிலத்தின், புந்தேல்கண்ட் பகுதியில் உள்ள பன்னா மாவட்டப் பகுதிகளை உள்ளடக்கியது பன்னா இராச்சியம்.\n\n1901ல் புந்தேல்கண்ட் பகுதியில் 6724 சதுர கிமீ பரப்பு கொண்டிருந்த பன்னா இராச்சியத்தில் 1,008 கிராமங்கள் இருந்தது. பன்னா இராச்சியத்தின் தலைநகரமாக பன்னா நகரம் இருந்தது. \n\nSection::::வரலாறு.\nசந்தேல இராசபுத்திர குல மன்னர் சத்திரசால், மராத்திய பேஷ்வா பாஜிராவ் உதவியுடன் முகலாயப் பேரரசுக்கு எதிராக கிளர்ச்சி செய்து, 1731-இல் பன்னா இராச்சியத்தை நிறுவினார். \n\nபன்னா இராச்சிய மன்னர் சத்திரசால் 1732-இல் மறைவிற்குப் பின், பன்னா இராச்சியம், அவரது மகன்களுக்கிடையே பிரித்து வழங்கப்பட்டது. மேலும் இராச்சியத்தின் மூன்றில் ஒரு பங்கு, சத்திரசாலின் மகளான மஸ்தானியை மணந்த மராத்திய பேஷ்வா பாஜிராவுக்கு வழங்கப்பட்டது.\n\nகிபி 19ம் நூற்றாண்டில், பன்னா இராச்சியம், பிரித்தானிய இந்தியாவின் ஆட்சியின் கீழ் சுதேச சமஸ்தானமாக விளங்கியது. இந்தியப் பிரிவினைக்கு பின்னர், 1 சனவரி 1950-இல் பன்னா இராச்சியம், இந்தியாவின் விந்தியப் பிரதேசம் மாநிலத்துடன் இணைக்கப்பட்டு, பன்னா மாவட்டமாக மாறியது. இந்தியாவை மொழிவாரி மாநிலங்களாக பிரிக்கப்பட்ட போது, 1 நவம்பர் 1956-இல் விந்தியப் பிரதேசம், மத்தியப் பிரதேச மாநிலத்துடன் இணைக்கப்பட்டது.\n"}
{"id": "428703", "url": "https://ta.wikipedia.org/wiki?curid=428703", "title": "ராமகிரி வாலீசுவரர் கோயில்", "text": "ராமகிரி வாலீசுவரர் கோயில்\n\nராமகிரி வாலீசுவரர் கோயில் ஆந்திரப் பிரதேச மாநிலத்திலுள்ள சித்தூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nசித்தூர் மாவட்டம் நாகலாபுரத்திற்கு அடுத்து அமைந்துள்ள ராமகிரியில் இக்கோயில் அமைந்துள்ளது. காரியாற்றின் கரையில் உள்ளதால் இவ்வூர் காரிக்கரை என்றும் அழைக்கப்படுகிறது.\n\nSection::::இறைவன்,இறைவி.\nஇங்குள்ள இறைவன் வாலீசுவரர் ஆவார். இறைவி மரகதாம்பாள் ஆவார். \n\nSection::::பிற சன்னதிகள்.\nராஜ கோபுரமில்லாத இக்கோயிலின் முகப்பு வாயிலைக் கடந்து உள்ளே செல்லும்போது இடது புறத்தில் நந்தி தீர்த்தம் உள்ளது. கரையில் விநாயகர் சன்னதி உள்ளது. இறைவி சன்னதி னியாக உள்ளது. கோஷ்டத்தில் தட்சிணாமூர்த்தி, பிரம்மா, துர்க்கை ஆகியோர் உள்ளனர். \n"}
{"id": "428704", "url": "https://ta.wikipedia.org/wiki?curid=428704", "title": "புங்கனூர் சிவன் கோயில்", "text": "புங்கனூர் சிவன் கோயில்\n\nபுங்கனூர் சிவன் கோயில் ஆந்திரப் பிரதேச மாநிலத்திலுள்ள சித்தூர் மாவட்டத்தில் உள்ள தேவார வைப்புத்தலமாகும். \n\nSection::::அமைவிடம்.\nசித்தூர் மாவட்டத்தில் புங்கனூர் என்னுமிடத்தில் இக்கோயில் அமைந்துள்ளது. இவ்வூர் குக்குடேச்சுரம் என்றும் அழைக்கப்படுகிறது.\n\nSection::::திருக்கோழீச்சரம்.\nகல்வெட்டில் திருக்கோழீச்சரம் என்று குறிப்பிடப்பட்டுள்ளதால் இத்தலம் குக்குடேச்சரம் என்றழைக்கப்படுகிறது. \n\nSection::::செல்லும் வழி.\nசித்தூரிலிருந்து பலமனேர் சென்று அங்கிருந்து மதனபல்லி சாலையில் புங்கனூர் சென்று இக்கோயிலை அடையலாம்.\n"}
{"id": "428705", "url": "https://ta.wikipedia.org/wiki?curid=428705", "title": "சிம்மாச்சலம் திரிபுராந்தகேசுவரர் கோயில்", "text": "சிம்மாச்சலம் திரிபுராந்தகேசுவரர் கோயில்\n\nசிம்மாச்சலம் திரிபுராந்தகேசுவரர் கோயில் ஆந்திரப் பிரதேச மாநிலத்திலுள்ள சிம்மாச்சலம் என்னும் மலையில் அமைந்துள்ள தேவார வைப்புத்தலமாகும். \n\nSection::::அமைவிடம்.\nவிசாகப்பட்டினம் அகில் 18 கிமீ தொலைவில் உள்ள சிம்மாச்சலம் மலையின் மீது வராக லட்சுமி நரசிம்மர் கோயிலுக்கு அருகில் இக்கோயில் உள்ளது. \n\nSection::::திரிபுராந்தகம்.\nஇவ்வூர் திரிபுராந்தகம் என்றழைக்கப்படுகிறது. \n\nSection::::சக்தி பீடம்.\nஇத்தலம் சிறந்த சக்தி பீடமாகவும் விளங்குகிறது. \n"}
{"id": "428706", "url": "https://ta.wikipedia.org/wiki?curid=428706", "title": "ஊர் மரியாதை", "text": "ஊர் மரியாதை\n\nஊர் மரியாதை 1992 ஆம் ஆண்டு வெளிவந்த தமிழ் திரைப்படம். இதனை இயக்கியவர் கே.எஸ்.ரவிக்குமார். இதில் சரத்குமார், நெப்போலியன், ஆனந்த், சசிகலா ஆகியோர் பிரதான தோற்றத்தில் நடித்துள்ளனர். தயாரிப்பாளர் ஆர்.பி.சவுத்திரி .தேவா இசையமைத்திருந்தார்.\n\nSection::::கதைச்சுருக்கம் :.\nரத்தினவேலு (சரத்த்குமார்) கிராமத்தில் மதிப்பு மிக்க நல்ல மனிதர்.வீரபாண்டியன் (நெப்போலியன்) பெண்பித்தராகவும் அனைவராலும் வெறுக்கப்படும் நபராகவும் இருக்கிறார்.\n\nரத்தினவேலு தனது சகோதரி மகள் ராசாத்தியை (சசிகலா)விரும்புகிறார் அதே வேளையில் அவரது உறவுப்பெண் காமாட்சி (சிந்து) ரத்தினவேலுவை  விரும்புகிறார்.இதனிடையில் பட்டினன்த்தில் படித்துவிட்டு வீரபாண்டியன் சகோதரர்கண்ணன் (ஆனந்த்) ஊருக்கு வருகிறார் .அவரும் ராசாத்தியை காதலிக்கிறார்.\n\nஇதற்கு முன்பாக ,ராசாத்தியின் தந்தை சின்ன ராஜா (விஜயகுமார்) ஊரில் பட்டயம் கட்டப்பட்டு சிறந்த மனிதராக கவுரவிக்கப்படுகிறார்.இது வீரபாண்டியின் தந்தை முத்துபாண்டிக்கு பிடிக்கவில்லை.சின்னராஜாவின் மீது வன்மம் கொண்டு அவரை கொல்ல முயல்கிறார்.இருவரும் ஒருவரை ஒருவர் தாக்கிக்கொண்டு இறந்துவிடுகின்ரறனர்\n\nகண்ணனுக்கும் ராசாத்திக்கும் உள்ள காதலை  அறிந்த ராசாத்தியின் தாய் (ஸ்ரீவித்யா) ரத்தினவேலுவிற்கு ராசாத்தியை மணம் முடிக்கிறார்.மறுநாள் கண்ணன் தூக்கிலிடப்பட்ட நிலையில் இறந்துவிடுகிறார் .ராசாத்தி அதிர்ச்சி அடைகிறாள்.வீரபாண்டியன் ராசாத்தியின் குடும்பத்தின்மீது வன்மம் கொண்டு பழி தீர்க்க நினைக்கிறார்,அடுத்து என்ன நடந்தது எனபது படத்தின் உச்சபட்ச காட்சியாகும்\n\n\n\n"}
{"id": "428709", "url": "https://ta.wikipedia.org/wiki?curid=428709", "title": "பீமாவரம் சிவன் கோயில்", "text": "பீமாவரம் சிவன் கோயில்\n\nபீமாவரம் சிவன் கோயில் (\"Somarama\") ஆந்திரப் பிரதேச மாநிலத்திலுள்ள கோதாவரி மாவட்டத்திலுள்ள தேவார வைப்புத்தலமாகும். \n\nSection::::அமைவிடம்.\nராஜமுந்திரியிலிருந்து 50 கிமீ தொலைவில் உள்ள பீமாவரத்தில் இக்கோயில் உள்ளது. \n\nSection::::பிமீச்சரம்.\nஇவ்வூர் பிமீச்சுரம் என்றும் விவீச்சுரம் என்றும் அழைக்கப்படுகிறது. \n\nSection::::பஞ்சஹாரம்.\nபஞ்சஹாரம் (ஐந்து தோட்டங்கள்) என்று அழைக்கப்படுகின்ற ஐந்து சிவன் கோயில்களில் பீராமவரம் சிவன் கோயிலும் ஒன்றாகும். பிற கோயில்கள் அமராவதி, திராட்சராமம், சாமல் கோட்டை, பீதாபுரம் ஆகிய இடங்களில் உள்ளன. இவ்வூர் தட்சிண கயா என்றும் அழைக்கப்படுகிறது. \n"}
{"id": "428723", "url": "https://ta.wikipedia.org/wiki?curid=428723", "title": "கிராசுமேனைட்டு", "text": "கிராசுமேனைட்டு\n\nகிராசுமேனைட்டு (\"Grossmanite\") என்பது CaTiAlSiO என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கிராசுமேனைட்டு கனிமம் பைராக்சென் குழு கனிமங்களில் மிகவும் அரிதாகக் கிடைக்கும் கனிமம் என்றும் இக்குழுவைச் சேர்ந்த கனிமங்களில் தைட்டானியம் மிகுந்து காணப்படும் உறுப்பினர் என்றும் கருதப்படுகிறது. டிசுடாரைட்டுடன் (Ti2O3) மூவிணைதிறன் தைட்டானியம் கொண்ட ஒரு தனித்துவமிக்க கனிமமாக கிராசுமேனைட்டு கருதப்படுகிறது. கனிமங்களில் காணப்படும் தைட்டானியம் பொதுவாக பிரத்தியேகமாக நான்கிணைதிறன் கொண்டே அமைந்திருக்கும். தாவிசைட்டு, எசெனைட்டு, குசிரோயிட்டு போன்ற பிற பைராக்சென் குழு கனிமங்களில் கிராசுமேனைட்டு மட்டுமே தைட்டானியம் வரிசையொத்த கனிமமாக உள்ளது. கிராசுமேனைட்டு, டிசுடாரைட்டு இரண்டுமெ பிரபலமான ஆலென்டெ என்ற விண்விழ்கல்லில் இருந்து பெறப்பட்டவையாகும். \n"}
{"id": "428754", "url": "https://ta.wikipedia.org/wiki?curid=428754", "title": "நிர்மலா தேஷ்பாண்டே", "text": "நிர்மலா தேஷ்பாண்டே\n\nநிர்மலா தேஷ்பாண்டே (Nirmala Deshpande: 17 அக்டோபர் 1929 – 1 மே 2008) ஓர் இந்தியச் சமூகச் செயல்பாட்டாளரும், காந்தியத் தத்துவங்களைத் தழுவிய காந்தியவாதியுமாவார். தன் வாழ்நாளில் சமூக நல்லிணக்கத்திற்காகவும், பெண்களுக்கான சேவைக்காகவும், பழங்குடியின மக்கள் மற்றும் வாழிடமிழந்தோருக்காகவும் தனது வாழ்க்கையை அர்ப்பணித்தவராவார்.\n\nநிர்மலா தேஷ்பாண்டே இந்தியாவின் மிக உயரிய இரண்டாவது விருதான பத்ம விபூஷன் விருதினை 2006 இல் பெற்றுள்ளார். இவருடைய இறப்புக்குப் பின் 2010இல் பாக்கிஸ்தான் அரசு இவருக்கு \"சித்தாரா இம்தியாஸ்\" என்ற விருது வழங்கியது.\n\nSection::::இளமை மற்றும் குடும்பம்.\nநிர்மலா 1929 ஆம் ஆண்டு அக்டோபர் 19 ஆம் நாள் விமலா-புருஷோத்தம் யஸ்வந்த் தேஷ்பாண்டே இணையருக்கு மகளாய் மகாராஷ்டிராவில் உள்ல நாக்பூரில் பிறந்தார். இவருடைய தந்தை 1962 இல் மராத்திய மொழியில் எழுதிய \"அனாமிகாச்சி சிந்தானிக்கா\" என்ற நூலுக்காக சாகித்ய அகாதமி விருது பெற்றவராவார்.\n\nபூனாவில் ஃபெர்குசன் கல்லூரியில் படித்த நிர்மலா நாக்புரில் தனது அரசியல் அறிவியலில் முதுகலைப் பட்டம் பெற்றார். பின்னர் நாக்பூரில் மோரிஸ் கல்லூரியில் அரசியல் அறிவியல் விரிவுரையாளராகப் பணியாற்றினார்.\n\nSection::::சமூகச் செயல்பாடுகள்.\nநிர்மலா 1952 இல் வினோபா பாவேவின் பூமிதான இயக்கத்தில் இணைந்தார். காந்தியடிகளின் \"கிராம இராச்சியம்\" என்ற செய்தியை இந்தியா முழுவதும் கொண்டு சேர்ப்பிப்பதற்காக இந்தியாவெங்கும் 40,000 கி.மீ பாத யாத்திரை மேற்கொண்டார். காந்தியக் கொள்கைகளைக் கடைபிடிப்பது என்பது மிகக்கடினம் என நிர்மலா உணர்ந்திருந்த போதும் உண்மையான ஜனநாயகத்திற்கான ஒரே வழி காந்தீயக் கொள்கைகள் தான் என இவர் நம்பினார்.\nபஞ்சாப் மற்றும் காஷ்மீரில் வன்முறைகள் உச்சக்கட்டத்தில் இருந்த பொழுது அந்த மாநிலங்களில் நிர்மலா தேஷ்பாண்டே மேற்கொண்ட அமைதிக்கான யாத்திரையால் நாடெங்கிலும் அறியப்பட்டார். 1994 இல் மேற்கொண்ட இவரது அமைதிக்கான நடவடிக்கைகளின் தொடக்க முயற்சியாக, 1996 இல் இந்தியா-பாக்கிஸ்தான் சந்திப்பை ஏற்பாடு செய்தார். இது இவரின் சமூக சேவையின் மிகப்பெரிய சாதனையாகும். சீனாவின் அடக்குமுறைக்கெதிரான திபெத்தியர்களின் கோபமும் அதை நீக்குவதற்கான அமைதி நடவடிக்கையும் மேற்கொள்ள எண்ணினார். 1983-இல் வரலாற்றுச் சிறப்புவாய்ந்த ஹரிஜன் சேவா சங்கத்தில் தலைவராக சேவையாற்றினார். இது அவரின் இறப்புவரை தொடர்ந்தது.பிற சமூக சேவை நிறுவனங்களுடன் இவர் இணைந்து சேவை செய்தார். மேலும் அகிலபாரத ராச்னாட்மக் சமாஜம் என்ற அமைப்பையும் நிறுவினார். 2004 இல் மனித நல்லிணக்கத்திற்கான தேசிய விருதினைப் பெற்றார்.\n\n2001 இல் பாராளுமன்றத்தைல் தாக்குதல் நடத்திய அப்சல் குரு என்பவருக்காக 2006 இல் நிர்மலா தேஷ்பாண்டே கருணை மணு வழங்கினார். இத்தாக்குதலில் 13 பேர் கொல்லப்பட்டனர் என்பது குறிப்பிடத்தக்கது.\n\nநிர்மலா தேஷ்பாண்டே தன் வாழ்நாளின் இறுதியில் , ஓர் அமெரிக்க இந்தியரால் ஏற்பாடுசெய்யபட்ட, ஒரு முக்கியத்துவம் வாய்ந்த சுற்றுப்பயணத்தில், ஐக்கிய அமெரிக்காவின் லான்சிங், மிச்சிகன் உள்ளிட்ட பல இடங்களுக்கும் சென்று பார்வையிட்டார்.இவர் தொடர்ந்து இந்தியா பாக்கிஸ்தான் நல்லிணக்கத்திற்காகப் பாடுபட்டார். நிர்மலா தேஷ்பாண்டே இந்திய அரசின் மேலவை உறுப்பினர் ஆவார். இவர் மே 2008 இல் டில்லியில் தனது 79 ஆம் வயதில் உறக்கத்திலேயே இறந்தார்..\n"}
{"id": "428760", "url": "https://ta.wikipedia.org/wiki?curid=428760", "title": "ரெடி ஸ்டெடி போ", "text": "ரெடி ஸ்டெடி போ\n\nரெடி ஸ்டெடி போ என்பது விஜய் தொலைக்காட்சியில் ஒளிபரப்பாகும் ஒரு பொழுதுபோக்கு விளையாட்டு நிகழ்ச்சியாகும். இந்த நிகழ்ச்சியை சரவணன் மீனாட்சி (பகுதி 3) புகழ் ரியோ ராஜ் மற்றும் தொகுப்பாளர் ஆண்ட்ரூஸ் இணைத்து தொகுத்து வழங்குகின்றனர். பெண் போட்டியாளர்கள் மட்டுமே கலந்து கொள்ளும் இந்த நிகழ்ச்சி ஆட்டம், பாட்டம், விளையாட்டு என முற்றிலும் பொழுதுபோக்கு கலந்த ஒரு விளையாட்டு நிகழ்ச்சியாகும். இந்த நிகழ்ச்சியின் முதல் பருவம் சூன் 18, 2017 முதல் ஜூன் 10, 2018 வரை ஒளிபரப்பாகி 51 அத்தியாங்கக்ளுடன் நிறைவு பெற்றது.\n\nரெடி ஸ்டெடி போ நிகழ்ச்சியின் பருவம் 2 ஜனவரி 6ம் தேதி 2019 முதல் ஒவொரு ஞாயிற்றுக்கிழமைகளும் மதியம் 1 மணிக்கு ஒளிபரப்பாகி மே 19, 2019ஆம் அன்று நிறைவு பெற்றது.. \n\nSection::::பருவம் 1.\nபருவம் ஒன்றில் ஒரு அணியில் மூன்று பெண்கள் வீதம் ஒவ்வொரு வாரமும் இரண்டு அணிகள் நிகழ்ச்சியில் கலந்து கொண்டனர். இரண்டு போட்டியாளர்கள் கட்டிப்புடிச்சு அவங்களுக்கு இடையில இருக்குற பலூனை உடைத்தல், தலையில் மண்பானையை அடுக்கி வைத்து அசையாமல் நின்றல் போன்ற விளையாட்டுகள் இருந்தது.\n\nஇந்த நிகழ்ச்சியில் கல்லுரியில் படிக்கும் பெண்கள், விஜய் தொலைக்காட்சி தொடர்களில் நடிக்கும் பநடிகைகள், வேறு தொலைக்காட்சி நடிகைகள் போன்ற பலர் பங்குபெற்றனர்.\n\n\n"}
{"id": "428762", "url": "https://ta.wikipedia.org/wiki?curid=428762", "title": "அதே கண்கள் (தொலைக்காட்சித் தொடர்)", "text": "அதே கண்கள் (தொலைக்காட்சித் தொடர்)\n\nஅதே கண்கள் என்பது விஜய் தொலைக்காட்சியில் அக்டோபர் 8, 2018 முதல் திங்கள் முதல் வெள்ளி வரை இரவு 10:30 மணிக்கு ஒளிபரப்பாகும் மீயியற்கை திரில்லர் மற்றும் திகில் கதை அம்சத்தைக் கொண்ட ஒரு மொழிமாற்றுத் தொடர் ஆகும். \n\nஇது இந்தி தொடரான 'நசர்' என்ற தொடரின் தமிழ் மொழிமாற்று தொடர் ஆகும், ஸ்டார் பிளஸ் என்ற தொலைக்காட்சியில் சூலை 30, 2018 முதல் திங்கள் முதல் வெள்ளி வரை இரவு 11 மணிக்கு ஒளிபரப்பாகின்றது. இந்த தொடர் தெலுங்கு மொழியில் 'அவே கல்லு' என்ற பெயரில் மொழிமாற்றம் செய்யப்பட்டு மா தொலைக்காட்சியில் ஒளிபரப்பாகின்றது.\n\nSection::::கதைச்சுருக்கம்.\n200 ஆண்டுகளுக்கு மேல் வாழும் ஒரு தீய சக்தியான மோகினியிடமிருந்து தனது குடும்பத்தை காப்பாற்ற போராடும் வேதாஸ்ரீ என்ற பெண்ணுக்கும் நடக்கும் யுத்தத்ததை பற்றிய கதை.\n\n\n"}
{"id": "428788", "url": "https://ta.wikipedia.org/wiki?curid=428788", "title": "உலகத் தமிழ்க் களஞ்சியம்", "text": "உலகத் தமிழ்க் களஞ்சியம்\n\nஉலகத் தமிழ்க் களஞ்சியம் என்பது தமிழில் 2018 ஆம் ஆண்டு வெளிவந்த தமிழ்,தமிழர்,தமிழ்நாடு பறிய ஒரு தமிழ்க் கலைக்களஞ்சியம் ஆகும்.உலகம் முழுவதும் உள்ள தமிழர்களின் பங்களிப்பு இதில் இடம் பெற்றுள்ளது. இக்கலைக்களஞ்சியம் மூன்று தொகுதிகளைக் கொண்டதாக அமைந்துள்ளது. இத்தொகுதிகள் 10,000 க்கு மேற்பட்ட செய்திகளுடன் ஏறத்தாழ 2,141 பக்கங்களைக் கொண்டுள்ளன.\n\n4.சிறப்பு\n5.வெளி இணைப்புகள் \nSection::::பதிப்பு.\nஇந்தக் கலைக்களஞ்சியமானது மலேசியாவின், கோலாலம்பூரில் உள்ள முன்னணிப் பதிப்பகமான உமா பதிப்பகத்தால் வெளியிடப்பட்டுள்ளது. இந்தக் களஞ்சியத்தின் தொகுப்பாசிரியராகப் பேராசிரியர் இ.ஜே. சுந்தர் இதன் முதன்மைப் பங்களிப்பை வழங்கியுள்ளார்.இதன் சீராளராக நலங்கிள்ளி பணியாற்றியுள்ளார்.பேராசிரியர், முனைவர் க. ப. அறவாணன் இத் தொகுப்புக்கு அறிவுரைஞராகச் செயல்பட்டுள்ளனர்.\n\nSection::::வரலாறு.\nஇக் களஞ்சியம் முனைவர் இ.ஜே.சுந்தர் அவர்களின் கனவுத்திட்டமாகும்.1996-ஆம் ஆண்டு உலகத் தமிழர் தன்முனைப்பு இயக்கத்தில் (INTAMM) அவர் ஒருங்கிணைப்பாளராக இருந்தபோது இணையதளத்தில் இத்தகைய ஒரு முயற்சியில் ஈடுபட்டார்.ஆனால் இவ்வியக்கம் தொடரமுடியாமையால் மலேசிய நண்பன்(மலேசியத் தமிழ் நாளிதழ்) தலைமை ஆசிரியர் ஆதி குமணனுடன் இணைந்து இத் திட்டத்தைச் செயல்படுத்த 2014 இல் முனைந்த நிலையில் எதிர்பாராவிதமாக ஆதி.குமணன் இயற்கை எய்தினார்.இந் நிலையில் இத் திட்டத்தை மலேசிய உமா பதிப்பக உரிமையாளர் திரு டத்தோ சோதிநாதன் அவர்கள் ஏற்று தாம் வெளியிடத் தோள் கொடுத்தார்.இத் திட்டத்திற்கு அறிவுரைஞராக முனைவர் அறவாணன் அவர்கள் முன்வந்தார்.2006 இல் தமிழ்,தமிழர்,தமிழ்நாடு தொடர்பான அனைத்துத் தகவக்லளையும் உலக அளவில் திரட்ட குழு அமைக்கப்பட்டு திட்டம் சென்னையில் தொடங்கிவைக்கப்பட்டது.தமிழறிஞர்களோடு பல்துறை வல்லுநட்களும் இணைந்து 12 ஆண்டுகள் உழைப்பில் உருவான இக் களஞ்சியம் மலேசியாவில் அச்சிடப்பட்டு 2018 திசம்பரில் வெளிவந்தது.சென்னைப் புத்தகக் காட்சி பேரரங்கில் இந் நூலின் இந்திய மற்றும் இலங்கை மொத்த விற்பனையாளரான ரிதம் பதிப்பாளரின் ஏற்பாட்டில் 09-01-2019 அன்று அறிமுக விழா கண்டது.\n\nSection::::உள்ளடக்கம்.\nஇந்தக் களஞ்சியத்தில் தமிழ் தமிழர்,தமிழ்நாடு தொடர்பான 16,000 த்துக்கும் மேற்பட்ட செய்திகள் 2141 பக்கங்களில் இடம்பெற்றுள்ளன. மேலும் உலகத்தமிழ்க்களஞ்சியம் என்ற பெயருக்கேற்ப உலகநாடுகள் பலவற்றில் வாழும் தமிழர்கள் பற்றியும் அங்குள்ள தமிழ் அமைப்புகள்,தமிழ்க் கல்விநிலையங்கள்,ஆலயங்கள் முதலியன பற்றியும் உள்ள அரிய செய்திகளை இதில் காணலாம்.\nதமிழகத்தில் உள்ள 600 ஊர்களைப் பற்றி,தமிழகத்தில் பாயும் 93 ஆறுகளைப் பற்றி,800 தமிழ் இதழ்களைப் பற்றி,720 தமிழகத் தாவரங்களைப் பற்றி,230 விலங்குகள்,பறவைகள் ஆகியன பற்றி,1000த்துக்கும் மேற்பட்ட பலதுறைப் பெருமக்களைப் பற்றி அரிய செய்திகளை இக் களஞ்சியம் அள்ளித் தருகிறது.தமிழ் இலக்கணம் பற்றி 904 தலைப்புகளும்,அயலகத்தமிழர் பற்றி 720 தலைப்புகளும், தமிழ் இலக்கியம் பற்றி 760 தலைப்புகளும்,தொழில் நிலையங்கள் பற்றி 145 தலைப்புகளும் இதில் இடம்பெற்றுள்ளன. \nதமிழ்ப் பண்பாடு, கலைகள், இலக்கியங்கள், ஆளுமைகள் ஆகியவற்றுக்கு முதன்மை கொடுக்கப்பட்டுள்ளது. இதில் அகராதிகள், அமைப்புகள், இலக்கணம், தாவரவியல் என்று 39 பிரிவுகளில் 16,000-க்கும் மேற்பட்ட செய்திகள் உள்ளன. இதில் 900 இலக்கணக் குறிப்புகளும், காளிதாஸ் தொடங்கி 2016 வரையில் வெளிவந்த 4000 திரைப்படங்களின் பட்டியலும், அரசு மற்றும் தனியார் தொழில் நிறுவனங்கள் பற்றியும் உலகம் முழுவதும் உள்ள தமிழ்ச் சங்கங்களைப் பற்றிய குறிப்புகளும், 108 திவ்விய தேசங்கள், 274 பாடல்பெற்ற சைவத் தலங்கள் ஆகியவற்றைப் பற்றிய தகவல்கள் இடம்பெற்றிருக்கின்றன. மேலும் 200 சிற்பங்களைப் பற்றிய தகவல்கள் இக்களஞ்சியத்தில் உள்ளன.\n\nSection::::சிறப்பு.\nதமிழகத்திற்கு வெளியே மலேசியா,சிங்கப்பூர்,அமெரிக்கா,கனடா முதலிய நாடுகளில் உள்ள அத்தனை ஆலயங்களையும்,அங்குள்ள தமிழ்ப்பெருமக்களையும் பற்றிய செய்திகளையும் திரட்டித் தந்துள்ளது இக் களஞ்சியம்.\nஅனைத்துச் செய்திகளும் அகர வரிசையில் இடம் பெற்றுள்ளன.எனினும் அகராதி,அமைப்பு,ஆடை,அணிகலன்கள்,இசுலாம்,இசை,இதழியல்,இலங்கைத் தமிழர்,இந்து-சமண-பௌத்தச் சமயங்கள்,இலக்கணம்,இலக்கியம்,உணர்வு,ஊர்கள்,கணினி,கல்வி,கிறித்துவம்,சட்டம்,சித்தம்,சிற்பம்,ஓவியம்,சுற்றுலா,சோதிடம்,தாவரவியல்,திரை,தொல்லியல்,தொழில்நிலையங்கள்,நடனம்,நாட்டுப்புறவியல்,நாடகம்,நூலகம்,பழக்கவழக்கங்கள்,நம்பிக்கைகள்,புவியியல்,பெரு மக்கள்,மருத்துவம்,வரலாறு,விலங்கியல்,விழா,விளையாட்டு வேளாண்மை ஆகிய 39 தலைப்புகள் வழியாகவும் செய்திகளைத் தேடும் வசதி இந் நூலில் உள்ளது.சலிப்பூட்டும் நீண்ட கட்டுரைகளாக இல்லாமல் செய்திகளின் தேவைக்கேற்ப இரண்டு வரியிலிருந்து ஒரு பக்கம் வரை செய்திகள் இரம்பெற்ருள்ளன.செய்திகளின் நடை எளிய,இனிய தமிழில் அமைந்துள்ளதோடு செய்திகளை விளக்க 560 படங்கள் இடம்பெற்றுள்ளன.மூன்று தொகுதிகளாக இக் களஞ்சியம் அமைந்துள்ளது.\nமருத்துவர்கள் டாக்டர் தெய்வநாயகம், டாக்டர் கு.சிவராமன்,பேராசிரியர்கள் கா.பட்டாபிராமன்,டாக்டர் தெ.ஞானசுந்தரம், டாக்டர் மறைமலை இலக்குவனார்,இதழாளர்கள் திரு.லேனா தமிழ்வாணன்,திரு அ.மா.சாமி,நாட்டாரியல் அறிஞர் டாக்டர் காவ்யா சண்முகசுந்தரம்,\nவரலாற்ரறிஞர் டாக்டர் கலைக்கோவன்,பறவையியல் அறிஞர் க.ரத்னம் முதலிய 50 க்கு மேற்பட்ட பல்துறை அறிஞர்கள் இதில் பங்களிப்பு வழங்கியுள்ளனர்.இவர்களில் மலேசியத் தமிழறிஞர் டாக்டர் முரசு நெடுமாறன்,அமெரிக்கத் தமிழ்ச்சான்றோர் அழகப்பா ராம்மோகன்,ஈழத்துத் தமிழறிஞர் டாக்டர் வேலுப்பிள்ளை,கனடா தமிழறிஞர் இராசரத்தினம் முதலிய வெளிநாட்டு அறிஞர்களும் அடங்குவர்.\nசிறப்புசசமயச்சார்பற்று,அரசியல் சார்பற்று இந்தக் கலைக்களஞ்சியம் உருவாக்கப்பட்டுள்ளது.நடுவுநிலைமையுடன் ஆளுமைகளைப் பற்றிய குறிப்புகள் அமைந்துள்ளன.அவற்றுள் அவர்களது சாதனைகளுடன் அவர்கள் எதிர்கொண்ட விமர்சனங்களும் தவறாது குறிக்கப்பட்டுள்ளன.எந்தவொரு தகவலை எழுதும்போதும் அதை எழுதியவருக்கும் அவரது கொள்கைச்சார்புக்கும் எவ்வித முற்சாய்வும் வழங்கப்படாமல் பொதுத்தன்மை பேணப்பட்டுள்ளது.இத்தகைய நடுநிலையான அணுகுமுறை இக் களஞ்சியத்திற்கு மேலும் சிறப்புச் சேர்க்கின்றது.\nஅரசு மற்றும் தனியார் நிறுவனங்கள் பற்றியும் உலகம் முழுமுழுவதும் உள்ள தமிழ்ச்சங்கங்கள் பற்றியும் குறிப்புகள் இடம்பெற்றுள்ளன.சிற்பக்கலைக்குச் சிறப்பிடம் வழங்கப்பட்டு சிற்பங்களைப் பற்றிய குறிப்புகள் மிகக் கவனத்துடன் அளிக்கப்பெற்றுள்ளளொன்பது தலை இராவணன் சிற்பம்,கதிராமங்கலம் துர்க்கை சிற்பம் முதலிய இருநூறு சிற்பங்களைப் பற்றிய தகவல்கள் இக் களஞ்சியத்தில் காணப்படுகின்அன.\nஇந்தியாவைச் சேர்ந்த சமயங்கள் என்ற அடிப்படையில் இந்து,சமணம்,பௌத்தம் எல்லாம் ஒரே பிரிவின்கீழ் பொதுத்தலைப்பாகவகைப்படுத்தப்பட்டுள்ளன.கிறித்தவ் மற்றும் இஸ்லாமிய சமயங்கள் பற்றிய தகவல்கள் தனிப்பிரிவுகளாக இடம்பெற்றுள்ளன.இஸ்லாமிய,கிறித்துவ ஆளுமைகள் குறித்தும் இஸ்லாமிய,கிறித்துவ தமிழ் இலக்கியப் படைப்புகள் குறித்தும் மிக விரிவான தகவல்கள் இக் களஞ்சியத்தில் இடம்பெற்றுள்ளன.இக் களஞ்சியம் ஆய்வாளர்கல்,மாணவர்கள் மட்டுமின்றி அனைத்துத் தரப்பினரும் பயன்படுத்திக்கொள்லும் வகையில் அமைந்துள்ளது.இதனைச் சுற்றுலா வழிகாட்டியாகவும் போட்டித்தேர்வுகளுக்குத் துணைநூலாகவும் கொள்ள்லாம்.108 திவ்விய தேசங்கள் பாடல் பெற்ற 274 சைவத்தலங்கள் ஆகியன பற்றிய தகவல்கள் ஆன்மிகச்சுற்றுலா மேற்கொள்வார்க்குப் பயனளிக்கும் வண்ணம் வழங்கப்பட்டுள்ளன.ஒவ்வொரு வழிபாட்டுத்தலமும் எங்கே இருக்கிறது,அதன் அருகில் இருக்கும் நகரங்கள் யாவை,அண்மையில் உௐௐஅ தொடர்வண்டிநிலையத்திலிருந்து எவ்வளவு தொலைவு ஆகிய தகவல்களூம் பயணத்திற்கு வழிகாட்டியாக வழங்கப்பட்டுள்ளன.அதனைப் போன்றே வட்டத்தலைநகரங்களைப் பற்றிய தகவல்களூம் சிறப்புறத் தொகுத்துரைக்கப்பட்டுள்ளன.வட்டத்தலைநகரங்கள் ஒவ்வொன்றிலும் 2011-ஆம் ஆண்டடின் மக்கள்தொகைக் கணக்கெடுப்பின்படி மக்கள் தொகை எவ்வளவு,ஆண்-பெண் எண்ணிக்கை எவ்வளவு என்ற விவரங்களையும் தொகுத்தளித்துள்ளனர்.அண்மைத் தொடர்வண்டிநிலைய விவரத்தையும் வழங்கியுள்ளனர்.இன்றியமையா வரலாற்று நிகழ்வுகள் தவறாமல் தொகுத்தளிக்கப்பட்டுள்ளன.1937,1952,1965 என்று இந்தி எதிர்ப்பின் மூன்று காலகட்டங்களைப் பற்றியும் விரிவாகக் கூறப்பட்டுள்ளன.கீழவெண்மணி,தாமிரபரணிப் படுகொலை,தைப்புரட்சி,கூடங்குளம் எதிர்ப்புப் போர் வரைக்கும் தமிழ்நாட்டில் தமிழர்கள் நடத்திய அனைத்துப் போராட்டங்களும் வரலாற்றுப்பதிவுகளாக இக் களஞ்சியத்தில் இடம்பெற்றுள்ளன.\nசுருங்கச் சொன்னால் பல்வேறு தரவுத்தளங்களில் தேடித் தெரிந்துகொள்ளவேண்டிய பல்வேரு தகவல்களை ஒரே இடத்தில்,இக் களஞ்சியத்தில்,எளிதில் அறிந்துகொள்ளும் அரிய வாய்ப்பு னிக் களஞ்சியத்தின் வாசகர்களுக்கு அமைந்துள்ளது.\n\nSection::::மேற்கோள்கள்.\nசெல்வ. புவியரசன்(2019 சனவரி11)-\" அரசு செய்யவேண்டிய வேலைஅயை நாங்கள் செய்திருக்கிறோம்\"-நலங்கிள்ளி பேட்டி\"-செவ்வி-இந்து தமிழ்--பார்த்த நாள்12 சனவரி 2019\n\n"}
{"id": "428803", "url": "https://ta.wikipedia.org/wiki?curid=428803", "title": "கல்யாண் (இயக்குநர்)", "text": "கல்யாண் (இயக்குநர்)\n\nகல்யாண் (\"Kalyaan\") என்பவர் ஒரு தமிழ்த் திரைப்பட இயக்குநர் ஆவார். இவர் 2014 ஆம் ஆண்டு முதல் தமிழ்த் திரைப்படங்களை இயக்கி வருகிறார்.\n"}
{"id": "428807", "url": "https://ta.wikipedia.org/wiki?curid=428807", "title": "கம்பிலி சிவன் கோயில்", "text": "கம்பிலி சிவன் கோயில்\n\nகம்பிலி சிவன் கோயில் கர்நாடக மாநிலத்திலுள்ள கம்பிலி (\"Kampili\") என்னுமிடத்திலுள்ள தேவார வைப்புத்தலமாகும். \n\nSection::::அமைவிடம்.\nபெல்லாரி மாவட்டத்தில் உள்ள ஹாஸ்பெட் ரயில் நிலையத்திலிருந்து 25 கிமீ தொலைவில் உள்ள கம்பிலி என்னுமிடத்தில் இக்கோயில் உள்ளது. \n\nSection::::துங்கபத்திரை.\nதுங்கபத்திரை ஆற்றின் கரையில் உள்ள இவ்வூர் காம்பீலி என்றும் வழங்கப்படுகிறது. \n\nSection::::பல சிவன் கோயில்கள்.\nஇவ்வூரில் பல சிவன் கோயில்கள் உள்ளன.\n"}
{"id": "428810", "url": "https://ta.wikipedia.org/wiki?curid=428810", "title": "நந்தி மலை நந்தீசுவரர் கோயில்", "text": "நந்தி மலை நந்தீசுவரர் கோயில்\n\nநந்தி மலை நந்தீசுவரர் கோயில் கர்நாடக மாநிலத்திலுள்ள தேவார வைப்புத்தலமாகும். \n\nSection::::அமைவிடம்.\nமைசூரிலுள்ள நந்தி மலை (\"Nandhi Hills\") என்னுமிடத்தில் இத்தலம் அமைந்துள்ளது. நந்தி மலையில் உள்ள சிவன் கோயில் நந்திகேச்சுரம் என்றழைக்கப்படுகிறது.\n\nSection::::மூலவர்.\nஇங்குள்ள மூலவர் நந்தீசுவரர் என்றழைக்கப்படுகிறார். \n\nSection::::வீர சைவ மரபு.\nவீர சைவ மரபினர் நந்தி தேவருக்கு முக்கியத்துவம் தருகின்றனர். \n"}
{"id": "428813", "url": "https://ta.wikipedia.org/wiki?curid=428813", "title": "நிக்கொலாய் அந்திரியானொவ்", "text": "நிக்கொலாய் அந்திரியானொவ்\n\nநிக்கொலாய் எஃபிமோவிச் அந்திரியானொவ் (\"Nikolai Yefimovich Andrianov\", ; 14 அக்டோபர் 1952 - 21 மார்ச் 2011) ஒரு சோவியத் / ரஷ்ய ஜிம்னாஸ்ட் ஆவார். மிக அதிக ஒலிம்பிக் பதக்கங்களுக்கான - 15 (7 தங்கப் பதக்கங்கள், 5 வெள்ளி பதக்கம், 3 வெண்கல பதக்கங்கள்) சாதனையை செய்தவர். பின்னாளில் மைக்கேல் ஃபெல்ப்ஸ் 2008 பெய்ஜிங் கோடைக்கால ஒலிம்பிக்கில் அவரை விட அதிக பதக்கங்கள் வென்று சாதனையை முறியடித்தார். மொத்த ஒலிம்பிக் பதக்க எண்ணிக்கையில் (ஆண் அல்லது பெண் பிரிவில்), ஆண்ட்ரியோவ் மூன்றாவது வீரராக உள்ளார். பெல்ப்ஸின் 28 மற்றும் லாரிசா லமினினா 18 பதக்கங்கள் பெற்று முதல் மற்றும் இரண்டாம் இடத்தில உள்ளனர். 1976 கோடைக்கால ஒலிம்பிக்ஸில் ஆண்ட்ரியானோவ் மிகவும் அதிக பதக்கங்களை வென்றார். 6 தனிநபர் பதக்கம் மற்றும் ஒரு அணிப் பதக்கம் வென்றார்.\n\nஆண்கள் கலைநய சீருடற்பயிற்சிகள் ஜிம்னாஸ்டிக்ஸ் விளையாட்டிலும், மிகப் அதிக தனிப்பட்ட ஒலிம்பிக் பதக்கங்களுக்கான (12) சாதனையைப் பெற்றுள்ளார். தனி நபர் ஆண் ஜிம்னாஸ்டிக்சில் 6 தஙகப் பதக்கங்கள் பெற்று சாதனையைப் , போரிஸ் ஷாக்லின் மற்றும் டிமிட்ரி பிலொஜெர்ஷேவுடன் பகிர்ந்துள்ளார்.\n\nஒலிம்பிக், உலக மற்றும் ஐரோப்பிய மட்டங்களில் உள்ள அனைத்து வெற்றியாளர்களிடையே உள்ள பல தரவரிசையில், அவர் மிக உயர்ந்தவராக உள்ளார். உதாரணமாக, தங்க மொத்த மட்டத்தில் அல்லது தங்கம் மட்டத்தில் உள்ள மொத்த தனிநபர் பதக்கங்களில் வைட்டலி ஸ்கெர்போவிற்கு இரண்டாவதாக உள்ளார். இந்த சாதனைகள் அவரை அனைத்து காலத்திலும் மிகவும் அலங்கரிக்கப்பட்ட ஜிம்னாஸ்ட்களில் ஒருவராக கருதவைக்கிறது. .\n\nSection::::ஆரம்ப வாழ்க்கை மற்றும் ஒலிம்பிக் வாழ்க்கை.\nஆண்ட்ரியோவ் 11 வயதில் விளாடிமிர் நகரில் உள்ள ப்யூவெஸ்ட்வேக் விளையாட்டு சமுதாயத்தின் குழந்தைகள் மற்றும் இளைஞர் விளையாட்டுப் பள்ளியில் நுழைந்தார். அவருடைய முதல் சர்வதேச வெற்றி 1971 ஆம் ஆண்டில் மாட்ரிட்டில் நடைபெற்ற ஐரோப்பிய சாம்பியன்ஷிப்பில் கிடைத்தது, அங்கு அவர் இரண்டு தங்க பதக்கங்களை வென்றார். 1971 மற்றும் 1980 க்கு இடையில் அவர் ஒலிம்பிக் விளையாட்டுகள், உலக சாம்பியன்ஷிப் மற்றும் ஐரோப்பிய சாம்பியன்ஷிப்புகள் உட்பட பல சர்வதேச ஜிம்னாஸ்டிக்ஸ் போட்டிகளை வென்றார்.\n\n1972 மாடி போட்டியில் (1972 Floor competition) ஆண்ட்ரியோ முதல் ஒலிம்பிக் தங்கப்பதக்கத்தை வென்றார். அவர் 1976 ஜிம்னாஸ்டிக்ஸ் போட்டில் சிறந்து விளையாடி நான்கு தங்கங்களையும் வென்றார். மேலும் இரண்டு வெள்ளி மற்றும் ஒரு வெண்கல, அனைத்து சுற்றிலும் தேர்ந்தவர் (all rounder) ஆகிய பதக்கங்களை வென்றார் . இந்த பதக்கங்கள் 1976 ஆம் ஆண்டின் தரைப் பயிற்சி (floor exercise), ரிங்ஸ் (rings), வால்ட்ஸ் (vaults) மற்றும் அனைத்து சுற்றுக்கும் (all round) பெற்றவை. 1992 ஆம் ஆண்டில் வைட்டலி ஸ்கெர்போ ஆறு தங்கம் வெல்லும் வரை, ஒற்றை ஆட்டங்களில் நான்கு ஜிம்னாஸ்டிக் தங்கங்கள் எனும் சாதனை ஆண்ட்ரியோவுடையது.\n\nமாஸ்கோவில் 1980 கோடைக்கால ஒலிம்பிக்கில் ஆட்ரியானோவ் ஒலிம்பிக் உறுதிமொழியை விளையாட்டு வீரர்களுக்குக் கொடுத்தார். ஜிம்னாஸ்டிக்ஸ் போட்டியில் , அவர் இரண்டு தங்கம், இரண்டு வெள்ளி, ஒரு வெண்கலத்தையும் வென்றார். அந்த ஒலிம்பிக்கில் ஆண்ட்ரியோவோவின் தங்கம் வால்ட்டிலும் (vault), அணித் தேர்விலும் இருந்தது. அவரது வெள்ளிகள் அனைத்து சுற்று மற்றும் தரை பயிற்சிகளில் இருந்தன. அவருடைய வெண்கல பதக்கம் கிடைமட்ட பட்டியில் (horizontal bar) இருந்தது . அந்த ஆண்டு ஒலிம்பிக்கிற்குப் பிறகு அவர் ஓய்வு பெற்றார்.\n\nSection::::நோய் மற்றும் மரணம்.\nஅவரது இறுதி ஆண்டுகளில், ஆண்டிரியோவ் நரம்பியல் சீர்கேடு பல அமைப்பு வீழ்ச்சியால் தாக்கப்பட்டார். மேலும் அவரது இறுதி மாதங்களில் அவரது கை, கால்களை நகர்த்த முடியவில்லை, பேசவும் முடியவில்லை. அவருடைய சொந்த ஊரான விளாடிமிர்ல் 21 மார்ச் 2011 நாளில், 58 வயதில் இறந்தார். ரஷ்யாவின் தேசிய உடற்பயிற்சிக் கழக பயிற்சியாளர் அலெக்ஸாண்டர், அலெக்ஸாண்ட்ரோவ் மரணம் \"சோகம்\" என்று அழைத்தார், ஆனால் நீண்ட காலமாக அவர் நோய்வாய்ப்பட்டதாகக் கூறினார்\n"}
{"id": "428825", "url": "https://ta.wikipedia.org/wiki?curid=428825", "title": "மல்லசந்திரம் (தளி ஊராட்சி ஒன்றியம்)", "text": "மல்லசந்திரம் (தளி ஊராட்சி ஒன்றியம்)\n\nமல்லசந்திரம் (Mallasandiram ) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தளி ஊராட்சி ஒன்றியத்துக்கு உட்பட்ட ஒரு வருவாய் கிராமம் ஆகும். \n\nSection::::அமைவிடம்.\nஇவ்வூரானது மாவட்டத் தலைநகரான கிருஷ்ணகிரியில் இருந்து 66 கிமீ தொலைவிலும், மாநிலத் தலைநகரான சென்னையில் இருந்து 329 கிமீ தொலைவிலும் உள்ளது.\n"}
{"id": "428826", "url": "https://ta.wikipedia.org/wiki?curid=428826", "title": "பூஜா பேடி", "text": "பூஜா பேடி\n\nபூஜா பேடி1970 ந் தேதி பிறந்த இவர் பாலிவுட்டின் முன்னாள் நடிகையாவார். தொலைகாட்சி நிகழ்ச்சிகளிலும் பத்திரிக்கைகளிலும் பங்கேற்றுள்ளார். நடிகர் கபீர் பேடி இவரது தந்தையாவார். தாயார் புரோத்திமா பேடி இந்தி மொழியில் பிக் பாஸ் என்ற புகழ் பெற்றத் தொலைகாட்சி நிகழ்ச்சியாளர்.\n\nSection::::வாழ்க்கையும் தொழிலும்.\nSection::::ஆரம்ப கால வாழ்க்கையும் தொழிலின் தொடர்ச்சியும் (1970–2006).\nநடிகர் கபீர்பேடிக்கும் நடிகையும் இந்திய தொன்மை நடனமாடுபவருமான புரோத்திமா பேடி என்பாருக்கும் மகளாக மும்பையில் பிறந்தார். சமூகவியலில் அக்கறையுள்ள செயல்பாட்டளராக இவர் தன்னை வெளிபடுத்திக்கொண்டுள்ளார். மும்பையிலுள்ள பெசன்ட் மாண்டிசோரி கல்வி நிலையத்தில் ஆரம்பக் கல்வியை பயின்று பின்னர் சானவார் என்ற ஊரிலுள்ள லாரன்ஸ் பள்ளியில் படிப்பை முடித்துள்ளார். 1991 ம் ஆண்டிலிருந்து 1995 வரை பாலிவுட் திரைப்படங்களுக்கான பல விளம்பரங்களுக்கும் பிரச்சாரங்களுக்கும் பணியாற்றியுள்ளார். எய்ட்ஸ் பற்றிய விழிப்புணர்வை ஏற்படுத்தும் ஒரு பிரசாரத்திற்காக நடித்த காமா சூத்ரா ஆணுறை விளம்பரப் படத்திற்காக இவர் நினைவுபடுத்தப்படுகிறார். கேரி ஆன் பாப்பா', \" வாவ் வாட் எ கேர்ள் \" மற்றும் \" பெங்காலி ஜாத்ரா \" போன்ற நாடகங்களில் அவர் நடித்துள்ளார்.\nஜக் முந்த்ரா என்பவர் இயக்கிய விஷ்கன்யா (1991) என்ற திரைப்படத்தில் அறிமுகமானார். 1993 ஆம் ஆண்டில் அவர் அமீர் கான் உடன் ஜோ ஜீதா வோஹிகி சிகந்தர் படத்தில் நடித்ததற்காக அந்த ஆண்டின் சிறந்த துணை நடிகைக்கான பிலிம்பேர் விருதுக்கு பரிந்துரைக்கப்பட்டார். மேலும் \"லூட்ரே\" (1993) மற்றும் \" ஆத்தாங்க் ஹாய் ஆத்தாங்க்\" (1995) போன்ற படங்களிலும் நடித்துள்ளார்\n\nSection::::திருப்பம் தந்த பாத்திரம் மற்றும் தொலைக்காட்சி நிகழ்ச்சிகள்(2006-11).\n2000 மாவது ஆண்டில் இவர் தனது தாயின் புரோத்திமா பேடி நினைவாக \" டைம்பாஸ் \" என்ற நிகழ்ச்சியைத் தொகுத்து வழங்கினார். டைம்ஸ் ஆஃப் இந்தியா, ஹிந்துஸ்தான் டைம்ஸ் \" மற்றும் மிட் டே போன்ற பத்திரிக்கைகளில் எழுதி வந்துள்ளார். 2000 மாவது ஆண்டில், \"எல்ஆபீஸர்\" \"ஃபெமினா\" மற்றும் \"தி வீக்\"' போன்ற பத்திரிகைகளுக்கு பல கட்டுரைகளை எழுதியுள்ளார்..இவர் அமிதாப் பச்சன் உடன் கருத்து முரண்பாடு கொண்டிருந்தார்.\n\n2005 ஆம் ஆண்டில், ஹனீஃப் ஹிலால் என்பவருடன்\" நாக் பாலியே \" என்ற திரைப்படத்தில் இடம் பெற்றார். 2006 ஆம் ஆண்டின் தொடக்கத்தில் பேடி\" ஜலக் டிக்லா ஜா \" படத்தில் இடம் பெற்றார், அதன்பிறகு 2011 ல் \"ஃபியர் ஃபேக்டர்: கட்ரோன் கே கிலாடி '. என்ற நிகழ்ச்சியிலும் , இந்தி தொலைக்காட்சியில் ஒளிபரப்பான \"பிக் பாஸ்\" ன் 5வது நிகழ்ச்சியின் ஒரு பிரபலமான போட்டியாளராகவும் தோன்றினார். \"பிக் பாஸ் வீட்டில் 8 வாரங்கள் தங்கியிருந்த பின்னர் வெளியேற்றப்பட்டார்\n\nSection::::சொந்த வாழ்க்கை.\nபேடி 1990 ஆம் ஆண்டில் தான் சந்தித்த ஃபர்ஹான் இப்ராஹிம் ஃபர்னீச்சர்வாலா என்பவரை மண்ந்து கொண்டார்.. இவருக்கு 1997 ஆம் ஆண்டில் அலியா ஃபர்னீச்சர்வாலா என்ற மகள் பிறந்தார் ,பின்னர் 2000 ஆம் ஆண்டில் ஒமர் இப்ராஹிம் என்ற மகன் பிறந்தார். . பின்னர் ,2003 ஆம் ஆண்டில் பேடி மற்றும் ஃபர்ஹான் இடையே விவாகரத்து நடைபெற்றது.\n"}
{"id": "428833", "url": "https://ta.wikipedia.org/wiki?curid=428833", "title": "பன்னா", "text": "பன்னா\n\nபன்னா (Panna), இந்தியாவின் மத்தியப் பிரதேச மாநிலத்தில், புந்தேல்கண்ட் பிரதேசத்தில் அமைந்த பன்னா மாவட்டத்தின் நிர்வாகத் தலைமையிடமும், நகராட்சி மன்றமும் ஆகும். இந்நகரம் வைரச் சுரங்கங்களுக்கு பெயர் பெற்றது.\n\nSection::::வரலாறு.\nபன்னா மாவட்டப் பூர்வகுடிகளாக கோண்டு மக்களை வெற்றி கொண்டு, சந்தேல இராசபுத்திர மன்னர் சத்திரசால், கிபி 1731-இல் பன்னா இராச்சியத்தை நிறுவினர். பின்னர் பிரித்தானிய இந்தியாவின் ஆட்சியின் போது, 1818 முதல் பன்னா இராச்சியம், சுதேச சமஸ்தானமாக, இந்தியப் பிரிவினைக்கு பின்னர் 1950 வரை நீடித்தது. 1950-இல் பன்னா இராச்சியம் இந்தியாவுடன் இணைக்கப்பட்டது. \n\nSection::::புவியியல்.\nமத்தியப் பிரதேசத்தின் வடகிழக்கில், பாகையில், கடல் மட்டத்திலிருந்து 410 மீட்டர் உயரத்தில், விந்திய மலைத்தொடர்களில் பன்னா நகரம் உள்ளது.\n\nSection::::போக்குவரத்து.\nபன்னா நகரத்திற்கு அருகமைந்த வானூர்தி நிலையம் கஜுராஹோ நகரத்தில் உள்ளது. அருகமைந்த கஜுராஹோ தொடருந்து நிலையம் 45 கிமீ தொலைவிலும், சத்னா தொடருந்து நிலையம் 75 கிமீ தொலைவிலும் உள்ளது. பன்னா பேரூந்து நிலையம், மத்தியப் பிரதேசத்தின் அனைத்து நகரங்களையும் இணைக்கிறது.\n\nSection::::மக்கள்தொகை பரம்பல்.\n27 வார்டுகள் கொண்ட பன்னா நகராட்சியின் மக்கள்தொகை 50, 820 ஆகும். \n\n\nSection::::வைரச் சுரங்கங்கள்.\nவிந்திய மலைத்தொடரின் வடகிழக்கு பகுதிகளில் அமைந்த பன்னா நகரத்தைச் சுற்றிலும் 150 மைல் சுற்றளவில் வைரச் சுரங்கங்கள் உள்ளது. \n\n"}
{"id": "428843", "url": "https://ta.wikipedia.org/wiki?curid=428843", "title": "அபர்ணா சென்", "text": "அபர்ணா சென்\n\nஅபர்ணா சென் (\"Aparna Sen\", 25 அக்டோபர், 1945) இந்திய திரைப்பட இயக்குநரும், திரைக்கதை எழுத்தாளரும், நடிகையுமாவார். வங்காளத் திரையுலகில் இவர் ஆற்றிய பெரும்பணிகளால் அறியப்படுகிறார். 1960, 1970 களில் இவர் முன்னணி நாயகியாக வலம்வந்தவர். வங்காளத் திரைப்பட பத்திரிக்கையாளர் சங்கம் வழங்கிய எட்டு விருதுகளைப் பெற்றுள்ளார். இவற்றில் சிறந்த நடிகைக்கான ஐந்து விருதுகள், இரண்டு சிறந்த துணைநடிகைக்காக விருதுகள், ஒரு வாழ்நாள் சாதனையாளர் விருது ஆகியவையும் அடங்கும். மேலும் இவர் திரைப்படத்திற்கான தேசிய விருதுகள் ஒன்பதும், சிறந்த இயக்குநருக்கான ஒன்பது பிலிம்பேர் விருதுகளையும் பெற்றுள்ளார். இந்தியாவின் நான்காவது சீரிய விருதான பத்மஸ்ரீ விருதினை 1987 ஆம் ஆண்டு இந்திய அரசாங்கம் இவருக்கு வழங்கியது.\n\nSection::::நடிகை.\nஅபர்ணா சென் 1961 இல் தீன் கன்யா என்ற வங்காளப் படத்தில் அறிமுகம் செய்யப்பட்டார். ஆயினும் 1969 இல் அபராஜிதா திரைப்படம் இவருக்கு மிகப்பெரிய வெற்றியைத் தேடித்தந்தது. 1970 இல் வெளிவந்த ஆரண்யர் தின் ராத்திரி (1970) என்ற திரைப்படத்தின் மூலம் வங்காளத்தின் சிறந்த நடிகையாகத் தன்னை நிலைநிறுத்திக் கொண்டார். மேலும் \n\nஆகியவை இவரது சிறந்த நடிப்பை வெளிப்படுத்திய குறிப்பிடத்தக்க படங்களாகும்.\n\nமேலும் 1984 இல் இந்திரா, 1989 இல் காரி தியே கின்லம், 1999 இலேக் தின் அச்சானக், 1991 இல் மஹாபிரிதிபி, 1995 இல் உனிஷி ஏப்ரல், 2000 இல் பரோமிதர் ஏக் தின், 2001 இல் தித்லி, 2009 இல் அந்தாஹூன், 2014 இல் சதுஷ்கான் ஆகிய படங்களில் இவரது பணிக்காக மிகச்சிறந்த விமர்சனத்தையும் பாராட்டுகளையும் பெற்றார்.\n\nSection::::இயக்குநர்.\n1981 முதல் திரைப்படங்களில் நடித்துக்கொண்டே கூடுதலாக திரைப்படங்களை இயக்கவும் செய்தார் இவர் இயக்கிய முதல் படம் 36 சௌரிங்கீ லேன் என்பதாகும். இப்படம் இவருக்கு சிறந்த இயக்குநருக்கான தேசியத் திரைப்பட விருதினைப் பெற்றுத்தந்தது. மேலும் பரோமா, சதி, யுகாந்த், பரோமிதார் ஏக் தின், மிஸ்டர் அண்ட் மிசஸ் ஐயர், தி ஜப்பனீஸ் வைஃப், இதி மிருணாளினி, கொய்னார் பாக்‌ஷோ, ஆகிய படங்கள் ஒரு சிறந்த வெற்றி இயக்குநராக இவரை அடையாளப்படுத்தியது. மிஸ்டர் அண்ட் மிசஸ் ஐயர் படத்துக்காக இரண்டாவது தேசியத் திரைப்பட விருதினைப் பெற்றார்.\n"}
{"id": "428845", "url": "https://ta.wikipedia.org/wiki?curid=428845", "title": "மாது பாலாஜி", "text": "மாது பாலாஜி\n\nமாது பாலாஜி (Maadhu Balaji), இயற்பெயர் பாலாஜி. இவர் தமிழ் மேடைக் கலைஞரும், திரைப்பட நகைச்சுவை நடிகரும் ஆவார். இவர் நாடக எழுத்தாளர் கிரேசி மோகனின் தம்பியாவர். மாது பாலாஜி, நகைச்சுவை நாடக எழுத்தாளர் கிரேசி மோகனின் நகைச்சுவை நாடகங்களில் \"மாது\" எனும் பெயரில் நகைச்சுவை வேடங்களில் தொடர்ந்து நடித்ததால், \"மாது பாலாஜி\" என அழைக்கப்படுகிறார்.\n\nSection::::இளமை.\nசென்னை விவேகானந்தா கல்லூரியில் படித்துப் பட்டம் பெற்ற பாலாஜி, ஒரு வங்கியில் பணி செய்து கொண்டே கிரேசி மோகனின் நாடகங்களில் நடித்தார். பின்னர் வங்கிப் பணியிலிருந்து விடுபட்டு, 1979 முதல் கிரேசி கிரியேசன்ஸ் குழு நடத்தும் நாடகங்களில் முழுநேர நடிகராக நடிக்கத் துவங்கினார்.\n\n\nSection::::நடித்த தொலைக்காட்சித் தொடர்கள்.\nமாது பாலாஜி பல தொலைக்காட்சித் தொடர்களில் கதாநாயகனாக நடித்துள்ளார். அவைகள்: \n"}
{"id": "428847", "url": "https://ta.wikipedia.org/wiki?curid=428847", "title": "டோலமைட்டாக்கம்", "text": "டோலமைட்டாக்கம்\n\nடோலமைட்டாக்கம் (\"Dolomitization\") என்பது கார்பனேட்டு கனிமம் டோலமைட்டை உருவாக்குகின்ற ஒரு புவியியற் செயல்முறையாகும். இச்செயல்முறையில் மற்றொரு கார்பனேட்டு கனிமமான கால்சைட்டில் உள்ள கால்சியம் அயனிகளை மக்னீசியம் அயனிகள் இடப்பெயர்ச்சி செய்து டோலமைட்டு உருவாகிறது . \nசாப்கா பகுதியில் தண்ணீர் நீராவியாக மாறுவதால் இந்த டோலமைட்டு கனிம மாற்றம் பொதுவாக நிகழ்கிறது. டோலோமைட்டாக்கம் கணிசமான அளவு மறு படிகமாக்கலை உள்ளடக்கியது ஆகும் . இந்த செயல்முறையை வேதிவிகிதச் சமன்பாடு விவரிக்கிறது.\n\n2 CaCO + Mg ↔ CaMg(CO) + Ca\n\nகரைசலில் இருக்கும் குறைவான Ca:Mg விகிதம், வினைபடு பொருளின் மேற்பரப்பு, வினைபடு பொருளின் கனிமவியல் பண்புகள், திட்டத்தின் வெப்ப இயங்கியல் நிலைப்புத்தன்மையை முன்னிறுத்தும் உயர் வெப்பநிலைகள், சல்பேட்டு போன்ற இயகக தடுப்பிகளின் இருப்பு உள்ளிட்ட சிறப்பு நிபந்தனைகளை டோலமைட்டாக்கம் சார்ந்துள்ளது \nஇயக்கவியல் தடுப்பிகள் மற்றும் உயர் வெப்பநிலைகள் இணக்கமானவையாக இருந்தால், டோலமைட்டின் வெப்ப இயங்கியல் மற்றும் இயக்க நிறைவுக்கு மேற்பட்ட உப்பு சார்ந்த சூழல்களில் டோலமைட்டாக்கம் நிகழ்கிறது. இந்த வகையான சுற்றுச்சூழலில் நன்னீர் மற்றும் கடல்நீர் கலப்பு மண்டலங்கள், சாதாரண் உப்பு முதல் உயர் உப்பு துணையலை சூழல்கள் முதலியவை அடங்கும். \nதேவைகள் அனைத்தும் நிறைவேற்றப்பட்டால் காரச் சூழ்நிலையிலும் டோலமைட்டாக்கம் நிகழ்கிறது. பாக்டீரியா ஒடுக்கம் மற்றும் நொதித்தல் செயல்முறைகள் முதலியவற்றின் செல்வாக்கினால் டோலமைட்டாக்கம் நிகழ்கின்றது. மற்றும் உயர் வெப்பநிலை கொண்ட அதிக உள்ளீடுள்ள கார நிலத்தடி நீர் சூழல்கள் டோலமைட்டாக்கம் நிகழ உகந்தவையாகும் .\n"}
{"id": "428856", "url": "https://ta.wikipedia.org/wiki?curid=428856", "title": "பேக்ரேசனைட்டு", "text": "பேக்ரேசனைட்டு\n\nபேக்ரேசனைட்டு (\"Bagrationite\") என்பது ஆல்லனைட்டு கனிமத்தின் ஒரு வகையாகும். சியார்ச்சிய இளவரசர் பீட்டர் பேக்ரேசனி 1847 ஆம் ஆண்டு இக்கனிமத்தைக் கண்டறிந்தார் . இவரைப் பெருமைப்படுத்தும் வகையில் கனிமத்திற்கு பேக்ரேசனைட்டு எனப்பெயரிடப்பட்டது . \n"}
{"id": "428860", "url": "https://ta.wikipedia.org/wiki?curid=428860", "title": "பைமன்டைட்டு", "text": "பைமன்டைட்டு\n\nபைமன்டைட்டு (\"Piemontite\") என்பது Ca(Al,Mn,Fe)(SiO)(SiO)O(OH). என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஒற்றைச்சரிவச்சுப் படிகத்திட்டத்தில் உருவாகும் சோரோசிலிக்கேட்டு வகைக் கனிமமாக இக்கனிமம் வகைப்படுத்தப்படுகிறது. எபிடோட்டு குழு வகையில் இடம்பெற்றுள்ள தனிமங்களில் பைமன்டைட்டு கனிமமும் ஒர் உறுப்பினராகும். \nசிவப்பும் செம்பழுப்பும் கலந்த வண்ணத்தில் அல்லது கருஞ்சிவப்பு வண்ணம் கொண்டதாக பைமன்டைட்டு தோன்றுகிறது. கணாணாடி போல பளபளப்பை வெளிபடுத்துகிறது. \nஇத்தாலி நாட்டிலுள்ள ஆசுட்டா சமவெளி மண்டலத்தின் செயிண்ட்-மார்செல் நகரில் அமைந்துள்ள பிரபோர்னாசு சுரங்கத்தில் முதன் முதலாக இக்கனிமம் கண்டறியப்பட்டது. \n\nகிரீன்சிசுட்டு, ஆம்பிபோலைட்டு போன்ற உருமாற்றத் தோற்றம் கொண்ட உருமாறிய பாறைகளிலும், உருமாறிய எரிமலைப் பாறைகளின் தாழ்வெப்பநிலை நீர்வெப்ப நரம்புகளிலும் பைமன்டைட்டு காணப்படுகிறது. மாங்கனீசு கனிமத்தின் உருமாற்ற தொடுகைப் பாறைகளிலும் இக்கனிமம் காணப்படுகிறது.எபிடோட்டு, திரெமோலைட்டு, கிலாவ்கோபேன், ஆர்த்தோகிளேசு, குவார்ட்சு மற்றும் கால்சைட்டு போன்ற கனிமங்கள் பைமன்டைட்டுடன் பெரும்பாலும் கலந்து காணப்படுகின்றன. \n"}
{"id": "428865", "url": "https://ta.wikipedia.org/wiki?curid=428865", "title": "குருச்சேத்திரம் சிவன் கோயில்", "text": "குருச்சேத்திரம் சிவன் கோயில்\n\nகுருச்சேத்திரம் சிவன் கோயில் அரியானா மாநிலத்தில் குருச்சேத்திர மாவட்டத்தில் அமைந்துள்ள தேவார வைப்புத்தலமாகும். \n\nSection::::அமைவிடம்.\nபுதுதில்லியிலிருந்து ரயில் மற்றும் பேருந்தில் குருச்சேத்திரம் செல்லலாம். \n\nSection::::மூலவர்.\nகருவறையில் லிங்கத் திருமேனி உள்ளது. லிங்கத்திருமேனியின் பின் புறத்தில் அதனை வழிபட்ட குந்தியின் உருவம் உள்ளது. \n\nSection::::சிறப்பு.\nஇத்தலம் பகவத் கீதை பிறந்த பெருமையையும், இந்தியாவிலேயே பெரிய குளத்தைக் கொண்ட பெருமையையும் கொண்ட தலமாகும். இத்தலம் தர்ம சேத்திரம், பிரம்ம சேத்திரம் ஆர்யாவர்த்தம், உத்தரவேதி என்ற பெயர்களாலும் அழைக்கப்படுகிறது. \n"}
{"id": "428871", "url": "https://ta.wikipedia.org/wiki?curid=428871", "title": "தந்துவிட்டேன் என்னை", "text": "தந்துவிட்டேன் என்னை\n\nதந்துவிட்டேன் என்னை (\"Thanthu Vitten Ennai\") என்பது 1991 ஆண்டைய தமிழ்த் திரைப்படம் ஆகும். இப்படத்தில் விக்ரம் , ரோகிணி ஆகியோர் முதன்மை பாத்திரங்களை ஏற்று நடித்தனர். இப்படமே இயக்குநர் ஸ்ரீதரின் கடைசி படமாகும்.\n\nSection::::கதைச்சுருக்கம்.\nஒரு பணக்காரப் பெண்ணும் ஒரு சதாரணக் குடும்பதுதைச் சேர்ந்த கதாநாயகனும் காதலிக்கின்றனர். ஒரு கட்டத்தில் அந்தப் பெண் தனது சொத்து சுகத்தையெல்லாம் விட்டுவிட்டு நாயகன் வீட்டுக்கு வந்துவிடுகிறாள். ஆனால் நாயகன், தனக்கு வேலை இல்லாத காரணத்தால், அவளைப் பத்திரமாக அவளது தந்தையிடம் ஒப்படைத்துவிடுகிறார். நாயகனின் இந்த நேர்மையால் கவரப்பட்ட அவர், நாயகனுக்கு வேலை தேடிக்கொள்ள ஒரு ஆண்டு அவகாசம் தருகிறார். இறுதியில் இருவரும் ஒன்று சேர்ந்தனரா, இல்லையா என்பதே முடிவு.\n\nSection::::இசை.\nஇப்படத்துக்காக இளையராஜா ஆறு பாடல்களுக்கு இசையமைத்தார். பாடல்வரிகளை இளையராஜா, புலமைப்பித்தன், கங்கை அமரன் மு. மேத்தா ஆகியோர் எழுதினர்.\nSection::::வரவேற்பு.\nஇப்படம் குறித்து சித்ராலயா கோபு குறிப்பிடும்போது, இது ஒரு தோல்விப்படம் என்றும், ஒரு வாரம்கூட திரையரங்குகளில் ஓடவில்லை என குறிப்பிட்டார். இதற்காண காரணத்தை அவர் ஆராய்ந்தபோது. தன்னை நம்பிவந்த நாயகியை கதாநாயகன் திருமணம் செய்துகொண்டு அவளை எப்பாடுபட்டாவது வைத்துக் காப்பாறாறாமல் அவளது தந்தையிடம் கொண்டுவந்து ஒப்படைத்ததை இரசிகர்கள் ஏற்கவில்லை என்று குறிப்பிட்டார்.\n"}
{"id": "428872", "url": "https://ta.wikipedia.org/wiki?curid=428872", "title": "செங்கண்ணூர் சிவன் கோயில்", "text": "செங்கண்ணூர் சிவன் கோயில்\n\nசெங்கண்ணூர் சிவன் கோயில் கேரள மாநிலத்தில் உள்ள தேவார வைப்புத்தலமாகும். \n\nSection::::அமைவிடம்.\nகொல்லத்திலிருந்து 10 கிமீ தொலைவிலுள்ள இவ்வூர் திருச்செங்குன்றூர் என்றும் அழைக்கப்படுகிறது. \n\nSection::::பெரிய கோயில்.\nஇந்த சிவன் கோயில் மிகவும் பெரியதாகும். \n\nSection::::சிறப்பு.\nஇவ்வூரிலுள்ள பகவதி அம்மன் மிகவும் சிறப்பு பெற்றதாகும். \n"}
{"id": "428880", "url": "https://ta.wikipedia.org/wiki?curid=428880", "title": "கிளினோசோயிசைட்டு", "text": "கிளினோசோயிசைட்டு\n\nகிளினோசோயிசைட்டு (\"Clinozoisite\") என்பது CaAl(SiO)(SiO)O(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். கிளினோசோயிசைட்டானது கால்சியம் அலுமினியம் சோரோசிலிக்கேட்டு கனிம அணைவுச் சேர்ம வகைக் கனிமம் ஆகும். தொடர்ச்சியான திண்மக்கரைசல் தொடராக இது உருவாகிறது. இதனுடன் அலுமினியத்தில் உள்ள இரும்பு(III) பதிலீடு செய்யப்பட்ட எபிடோட்டும் கலந்துள்ளது. அலுமினியம் எபிடோட்டு என்ற பெயராலும் இதை அழைக்கலாம்.\nஅலுமினியம் தளத்தில் மாங்கனீசு(III) பதிலீடு செய்யப்பட்டதால் தோன்றும் இளம் சிவப்பு சாயலுடன் கிளினோதுலைட்டு என்ற வகை கனிமம் உருவாகிறது. \nஆத்திரியாவின் கிழக்கு தைரோல் என்ற சிற்றூரில் முதன் முதலில் கண்டறியப்பட்டது. ஒற்றைச் சாய்வு படிக அமைப்புடன் சோயிசைட்டு போன்ற தோற்றத்துடன் காணப்பட்ட்தால் இக்கனிமத்திற்கு கிளினோசோயிசைட்டு என்ற பெயர் சூட்டப்பட்டது. \n\nபாறைகளில் இக்கனிமம் தோன்றும்போது தாழ்ந்த முதல் நடுத்தரமான பிராந்திய உருமாற்றத்திற்கு உட்படுகிறது. உயர் கால்சியம் படிவுப்பாறைகளுடன் தொடர்பு உருமாற்றத்திலும் உள்ளது. பிளாகியோகிளேசு கனிமத்தின் திருத்தப்பட்ட வடிவமான சாசுரைட்டு கனிமத்தொகுப்பிலும் கிளினோசோயிசைட்டு தோன்றுகிறது.\nகிளினோசோயிசைட்டும் பரகோனைட்டு கனிமமும் இணைந்து காணப்படுகின்றன என்று யேடெயிட்டைக் கொண்டுள்ள பைரோக்சென் கனிமங்களால் அறியமுடிகிறது. கீழ்கண்ட வினையின் மூலம் குவார்ட்சு மற்றும் நீரை விடுவிப்பதன் மூலம் இலாவ்சோனைட்டிலிருந்து இவை வருவிக்கப்படுகின்றன :\n\n4CaAlSiO(HO) + NaAlSiO <=> 2CaAlSiO(OH) + NaAlSiO(OH) + SiO + 6HO\n"}
{"id": "428882", "url": "https://ta.wikipedia.org/wiki?curid=428882", "title": "குளிர்கால மேகங்கள்", "text": "குளிர்கால மேகங்கள்\n\nகுளிர்கால மேகங்கள் (\"Kulirkaala Megangal\") என்பது 1986 ஆண்டைய இந்திய தமிழ்த் திரைப்படமாகும். இப்படத்தை ஸ்ரீதர் இயக்க, கே. எஸ். சீனிவாசன் மற்றும் கே. சிவராமன் ஆகியோர் தயாரித்தனர். இப்படத்தின் முதன்மைப் பாத்திரங்களில் அர்ஜுன் மற்றும் சாதனா ஆகியோர் நடித்தனர். இசையமைப்பை சங்கர் கணேஷ் மேற்கொண்டார்.\n\n\nSection::::இசையமைப்பு.\nஇப்படத்துக்கு சங்கர் கணேஷ் இசையமைத்தார்.\n"}
{"id": "428884", "url": "https://ta.wikipedia.org/wiki?curid=428884", "title": "எசு. பி. சேதுராமன்", "text": "எசு. பி. சேதுராமன்\n\nசேதுராமன் பனையப்பன் சேதுராமன் (\"Sethuraman Panayappan Sethuraman\") ஓர் இந்திய சதுரங்க கிராண்டு மாசுட்டர் ஆவார். இவர் 1993 ஆம் ஆண்டு சென்னையில் பிறந்தார் .\n\n2009 ஆம் ஆண்டு புதுதில்லியில் நடைபெற்ற பார்சுவ்நாத் சதுரங்கப் போட்டியில் 8/10 புள்ளிகள் எடுத்து இரண்டாம் இடத்தை பகிர்ந்து கொண்ட போது கிராண்டு மாசுட்டர் தகுதி நிலைக்குத் தேவையான முதலாவது அடைவையும், 2010 ஆம் ஆண்டு பாரிசில் நடைபெற்ற அனைத்துலக சதுரங்க சாம்பியன் பட்டப்போட்டியில் 6.5/9 புள்ளிகள் எடுத்து மூன்றாம் இடத்தை பிடித்த போது கிராண்டு மாசுட்டர் தகுதி நிலைக்குத் தேவையான இரண்டாவது அடைவையும், இதே ஆண்டில் போலாந்து நாட்டின் லெக்னிக்காவில் நடைபெற்ற வோல்வோடா கோப்பை சதுரங்கப் போட்டியில் 7/9 புள்ளிகள் எடுத்த வெற்றி பெற்ற போது கிராண்டு மாசுட்டர் தகுதி நிலைக்குத் தேவையான மூன்றாவது அடைவையும் ஈட்டினார் . \nசிங்கப்பூரில் 2004 ஆம் ஆண்டு நடைபெற்ற 12 வயதுக்கு உட்பட்டோருக்கான ஆசிய சதுரங்க சாம்பியன் பட்டப் போட்டியையும் , துருக்கியின் அண்டால்யாவில் நடைபெற்ற 16 வயதுக்கு உட்பட்டோர் சதுரங்க சாம்பியன் பட்டப் போட்டியையும் சேதுராமன் வென்றார்.\n\nநார்வேயில் 2014 ஆம் ஆண்டு நடைபெற்ற 41 ஆவது சதுரங்க ஒலிம்பிக்கில் இந்தியக் குழுவிற்கு வெண்கலப் பதக்கத்தை பெற்றுக் கொடுத்தார். மேலும், இந்திய தேசிய முதல்நிலை சதுரங்க சாம்பியன் பட்டத்தையும் வென்றார். இப்போட்டியின் முதல் சுற்றில் உருசிய கிராண்டு மாசுட்டர் சனான் சுயுகிரோவ்வையும் இரண்டாவது சுற்றில் சகநாட்டு கிராண்டு மாசுட்டர் பென்டலா அரிகிருட்டிணனையும் வீழ்த்தினார். மூன்றாவது சுற்றில் சாக்கிரியர் மாமேத்யாரோவிடம் விழ்ந்தார்.\n\n2016 ஆம் ஆண்டு உசுபெக்கித்தான் நாட்டின் தாசுகண்ட் நகரில் நடைபெற்ற ஆசிய சதுரங்க சாம்பியன் பட்டத்தை வென்றார். \n2018 பிப்ரவரியில் நடைபெற்ற ஏரோபிளாட்டு சதுரங்கப் போட்டியில் 6.5/9 புள்ளிகள் எடுத்து விளையாடிய 92 நபர்களில் சேதுராமன் இரண்டாவது இடத்தைப் பிடித்தார்.\n"}
{"id": "428887", "url": "https://ta.wikipedia.org/wiki?curid=428887", "title": "யாரோ எழுதிய கவிதை", "text": "யாரோ எழுதிய கவிதை\n\nயாரோ எழுதிய கவிதை (\"Yaaro Ezhuthiya Kavithai\") என்பது 1986ஆம் ஆண்டைய இந்தியத் தமிழ்த் திரைப்படமாகும். ஸ்ரீதர் இயக்கிய இப்படத்தில், சிவகுமார், ஜெயஸ்ரீ ஆகியோர் முதன்மைப் பாத்திரங்களை ஏற்று நடித்தனர்.\n\n\nSection::::வெளி இணைப்புகள்.\nயூடியூபில், யாரோ எழுதிய கவிதை\n"}
{"id": "428888", "url": "https://ta.wikipedia.org/wiki?curid=428888", "title": "அமினோமெத்தனால்", "text": "அமினோமெத்தனால்\n\nஅமினோமெத்தனால் (\"Aminomethanol\") என்பது CH5NO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மத்தை மெத்தனாலமீன் என்ற பெயராலும் அழைக்கலாம். இதுவோர் எளிய அமினோ ஆல்க்கால் சேர்ம்மாகக் கருதப்படுகிறது. ஒரு முதல்நிலை அமீன், ஒரு முதல்நிலை ஆல்க்கால் ஆகிய இரண்டும் இச்சேர்மத்தில் உள்ளன. இவ்விரு குழுக்களும் ஒரே கார்பன் அணுவில் இணைந்திருக்கின்றன. எளிய எமியமினால் என்றும் இச்சேர்மம் கருதப்படுகிறது. பார்மால்டிகைடு மற்றும் அமோனியா இவ்விரண்டிலிருந்தும் வருவிக்கப்படும் வேதி வினைக்குழு எமியமினால் எனப்படும் . மற்ற அமீன்களைப் போல மெத்தனாலமீன் ஒரு வலிமையற்ற காரமாக செயற்படுகிறது .\n\nநீரிய கரைசலில் மெத்தனாலமீன் ஒரு பார்மால்டிகைடாகவும் அமோனியாவாகவும் சிதைவடையலாம் .\n"}
{"id": "428890", "url": "https://ta.wikipedia.org/wiki?curid=428890", "title": "ஹரிகதா கலாட்சேபம்", "text": "ஹரிகதா கலாட்சேபம்\n\nஹரிகதா கலாட்சேபம் (Harikatha), திருமாலின் அவதாரக் கதைகளை கூறும் ஹரிகதை என்பது இயல், இசை, நாடகம் ஆகிய மூன்றும் கலந்த கலவையாகும். மக்களிடையே பக்தி மார்க்கத்தை பரப்புவதில் ஹரிகதா காலட்சேபம் முன்னிலை வகித்தது. \n\nஹரிகதைக்கும், உபன்யாசம் அல்லது ஆன்மீகச் சொற்பொழிவுகளுக்கும் வேறுபாடு உண்டு. உபன்யாசம் செய்பவர் உரைநடையில் பேசுவதில் மட்டும் வல்லுனராக இருந்தால் போதும். ஆனால் ஹரிகதா காலட்சேபம் செய்பவரோ உரையாற்றுவதிலும், பாடுவதிலும், பாவனைகளை வெளிப்படுத்தி நடிப்பதிலும், சமயத்தில் நடன முத்திரைகளை அபிநயிப்பதிலும் கூட வல்லுனாராக இருக்கவேண்டும். மேலும் வடமொழி, தெலுங்கு போன்ற பன்மொழியில் வித்தகராக இருத்தல் மிகச்சிறப்பு. வேதங்கள், சுலோகங்கள், கீர்த்தனைகள், ராக ஆலாபனைகள், தமிழ், தெலுங்கு பாடல்கள், மராத்திய அபங்கங்கள், இந்தி பஜன்கள் என்று அனைத்தையும் அறிந்தவராக இருப்பதோடு, அவற்றை அளவோடு பயன்படுத்துவதில் திறமையானவராக இருத்தல் வேண்டும். குறிப்பாக இதிகாசங்கள் மற்றும் புராணக் கதைகளை மக்களிடையே சுவையுடன் எடுத்துக் கூறவேண்டும். பக்கவாத்தியங்களுடன் ஹரி கதை வித்தகர் உணர்ச்சிபூர்வமாக நவரசங்களையும் வெளிப்படுத்தும் போது நிகழ்ச்சி சிறப்பாக அமையும். \n\nபெரும்பாலும் ஹரிகதைக்கு பக்கவாதியங்களாக மிருதங்கமும், ஹார்மோனியமும் மட்டுமே பயன்படுத்தப்பட்டு வந்தன. பின்னாளில் ஆர்மோனியத்தின் பதிலாக வயலினும், சுருதி பெட்டியும் ஆக்கிரமித்துவிட்டது. \n\n\n\nSection::::வரலாறு.\nகிபி 15-ஆம் நூற்றாண்டுகளில், தக்காணத்தின் தற்கால மகாராட்டிரா மற்றும் கர்நாடகா பகுதிகளில், புரந்தரதாசர், ஜெயதேவர், கனகதாசர், துக்காராம் போன்ற வைணவ அடியார்களால் ஹரிகதை இசைத்துப் பாடி பரப்பப்பட்டது. \n\nபதினேழாம் நூற்றாண்டில் தஞ்சாவூர் மராத்திய மன்னர்கள் (1674–1855) தமிழகத்தை ஆண்டபொழுது, ஹரிகதா காலட்சேபங்கள் \"பஜனை சம்பிரதாயத்தோடு\" தமிழ்நாட்டிற்கு அறிமுகமாயின.\n\nதற்கால ஆந்திரப் பிரதேசத்தின் கடற்கரை மாவட்டங்களில் 19-ஆம் நூற்றாண்டுகளில் தெலுங்கு மொழியில் ஹரிகதை பரவியது. \n\n\n\n"}
{"id": "428891", "url": "https://ta.wikipedia.org/wiki?curid=428891", "title": "நிர்மலா தேஷ் பாண்டே", "text": "நிர்மலா தேஷ் பாண்டே\n\nநிர்மலா தேஷ்பாண்டே (அக்டோபர் 17, 1929 முதல் 1 மே 2008 வரை ) குறிப்பிடத்தக்க இந்திய சமூக சேவையாளராக இருந்தார். இவர் காந்தியின் தத்துவத்தை தழுவினார். இவர் சிறு வயதிலேயே பெண்கள், பழங்குடியின மக்கள் மற்றும் இந்தியாவில் வகுப்புவாத ஒற்றுமை மற்றும் அதற்கான சேவையில் தனது வாழ்க்கையை அர்ப்பணித்தார்.. 2006 இல் இந்தியாவின் இரண்டாவது குடிமகன்களுக்கு வழங்கப்படும் மிக உயரிய விருதான பத்ம விபூசன் பட்டம் பெற்றுள்ளார். மேலும் இவரது மரணதிற்கு பின்னர் 2010 இல் நமது அண்டை நாடான பாகிஸ்தான் சிதாரா-இ-இம்டியாஸ் என்ற பட்டம் இவருக்கு வழங்கியது. \n\nSection::::வாழ்க்கை.\n1929 ஆம் ஆண்டு அக்டோபர் மாதம் 19 ஆம் தேதி நாக்பூரில் உள்ள விமலா மற்றும் புருஷோத்தம் யஷ்வந்த் தேஷ்பாண்டே ஆகியோருக்கு மகளாகப் பிறந்தார். 1962 ஆம் ஆண்டில் இவர் தனது எழுத்துப்பணிக்காக மராத்தி மொழியில் சாஹித்திய அகாடமி விருது பெற்றுள்ளார்.\nஇவர் நாக்பூரில் படித்து அரசியல் அறிவியல் துறையில் எம்.ஏ.பட்டம் பெற்றுள்ளார். இவர் புனேயில் பெர்குசன் கல்லூரியில் படித்துள்ளார். பின்னர், இவர் நாக்பூரில் உள்ள மோரிஸ் கல்லூரியில் அரசியல் விஞ்ஞானத்துறையில் விரிவுரையாளராக பணியாற்றினார்.\n\nSection::::சமூக செயல்பாடுகள்.\nதேஷ்பாண்டே 1952 ஆம் ஆண்டில் வினோபா பாவே நடத்திவந்த பூமி தான இயக்கத்தில் தன்னை ஈடுபடுத்திக்கொண்டு 40,000 கி.மீ. தூரங்களை பயணித்து கிராம ஸ்வராஜ்ஜ்யம் என்ற காந்தியடிகளின் கொள்கைகளை பரப்பினார். காந்திய கொள்கைகளைக் கடைப்பிடிப்பது மிகவும் கடினம் என்று இவர் அறிந்திருந்தார், ஆனாலும் அவ்வாறு செய்வது ஒன்றே உண்மையான ஜனநாயக சமுதாயத்தை நோக்கிச் செல்லும் ஒரே வழி என்று நம்பினார்.\n\nபஞ்சாபில் (பஞ்சாப்) மற்றும் காஷ்மீர் மாநிலங்களில் வன்முறைகள் உச்சத்தில் இருந்தபோது அதற்கான சமாதான முயற்சிகளை மேற்கொண்டதில் பெருமளவில் அறியப்பட்டார். 1994 ல் காஷ்மீரின் அமைதிக்காக பாகிஸ்தானைச் சந்திப்பதில் இவர் மேற்கொண்ட முன்முயற்சிகள் ஆகிய இரண்டும் பெரிய பொதுச் சேவை சாதனைகளாகும். [[திபெத்] ன் மீது [[சீனா | சீனா]]வின் அடக்குமுறையைக் கண்டு மிகவும் துயறுற்றார்..\n\n1983 ஆம் ஆண்டு ஜூன் மாதம் முதல் [[ஹரிஜன் சேவாக் சங்க்]] என்ற அமைப்பின் தலைவராக பதவியிலிருந்தார். மேலும் இவர் பல சமூக அமைப்புகளுடன் தன்னை ஈடுபடுத்திக் கொண்டிருந்தார். மேலும், 2004 இல் தேசிய கம்யூனல் ஹார்மனி என்ற விருதினை பெற்றுள்ளார்/ 2001 ல், இந்திய பாராளுமன்றத்தின் மீது நடைபெற்ற தாக்குதலில் 13 நபர்கள் கொல்லப்பட்ட வழக்கில் குற்றம் சுமத்தப்பட்ட அப்சல் குருவுக்கு தேஷ்பாண்டே கருணை காட்டினார்.\n\nஅமெரிக்காவின் மிச்சிகன், லான்சிங் ஆகிய நகரங்களில் வாழும் இந்திய அமெரிக்கர்களால் ஏற்பாடு செய்யப்பட்ட ஒரு சுற்றுப்பயணத்தில் அமெரிக்காவின் பல நகரங்களை தேஷ் பாண்டே பார்வையிட்டார். இவர் [[மாநிலங்களவை]] உறுப்பினராகவும் இருந்துள்ளார். 2008 மே 1 அன்று புது தில்லியில் தூக்கத்திலேயே தனது 79 வயதில் காலமானார்..அவர் இந்தியாவிற்கும் பாகிஸ்தானுக்குமான ஒத்துழைப்புக்காக தொடர்ந்து பணியாற்றினார். இவரது மரணம் பாகிஸ்தானிலுள்ள சிந்து மாகாணத்டை சோகத்தில் ஆழ்த்தியது. ராம் மோகன் ராய் என்பவரால் மேற்கொண்ட முயற்சியால், பானிபட் (ஹரியானா) என்ற இடத்தில் இவரது பெயரில் ஒரு சிறிய அருங்காட்சியகம் அமைக்கப்பட்டுள்ளது.. இந்த அருங்காட்சியகம் இவர் செய்த செயல்களுக்கான மதிப்பையும், மரியாதையையும் நினைவுப்படுத்தப்படுகிறது.\n"}
{"id": "428894", "url": "https://ta.wikipedia.org/wiki?curid=428894", "title": "சிறு இந்தியப் புனுகுப்பூனை", "text": "சிறு இந்தியப் புனுகுப்பூனை\n\nஇந்திய சிறிய புனுகுப் பூனை என்ற விலங்கு தெற்கு மற்றும் தென்கிழக்கு ஆசியாவில் பரவலாக காணப்படுகின்றன. விவசாய நிலங்களையும் அதை ஒட்டிய நிலப்பரப்புகளிலும் அதிக அளவிலாக பரந்து விரிந்து வசித்து வந்தாலும் ஐயுசிஎன் என்ற அமைப்பு மிக வேகமாக அழிவைச் சந்தித்துவரும் ஒரு விலங்காக இதைப் பட்டியலிடுகிறது . இந்திய சிறிய புனுகுப் பூனை மரபணு ரீதியாக மோனோடிபிக் டேக்ஸன் வகையைச் சார்ந்தது.\n\nSection::::பண்புகள்.\nஇந்திய சிறிய புனுகுப் பூனைகள், வெண்மை ,பழுப்பு மற்றும் பழுப்பு நிற சாம்பல் நிறத்தில் காணப்படும். மேலும் இதன் உடலின் பக்கவாட்டில் கருப்பு அல்லது பழுப்பு நிறப் புள்ளிகளைக் கொண்ட நீண்ட நீள்வட்ட கோடுகள் காணப்படும். வழக்கமாக ஒவ்வொரு பக்கத்திலும் நான்கு மற்றும் ஐந்து வரிசைகளுடன் வெவ்வேறு கோடுகளுடன் காணப்படும். ஒருசிலவற்றில் தெளிவில்லாத கோடுகளும் புள்ளிகளும் காணப்படும்.காதுகளுக்கு பின்னால் இரு தடித்த கோடுகளும்,தொண்டைப் பகுதியில் ஒன்றும் காணப்படும்.இதன் உடலின் கீழ் பகுதி பழுப்பு அல்லது சாம்பல் நிறத்தைக் கொண்டிருக்கும், உடலின் மீதிப்பகுதி பெரும்பாலும் சாம்பல் நிறத்தில் இருக்கும்.இதன் காதுகள் சிறியதாகவும் வட்ட வடிவிலும் பளபளப்புடனும் அதன் கண்களுக்கு அருகில் அமைந்திருக்கும். இதன் கால்கள் பழுப்பு அல்லது கருப்பு நிறமாகக் காணப்படும்.இதன் வால் மோதிர வடிவ கோடுகள் கொண்ட ஒன்று முதல் ஒன்பது கொண்ட எண்ணிக்கையிலும் அவை கருப்பு மற்றும் வெண்மை நிறமாகவும், மிக நீண்டதாகவும் இருக்கும்..\n\nSection::::வாழ்விடங்கள் மற்றும் பரவுதல்.\nஇது இந்தியாவின் பெரும்பாலான பகுதி, இலங்கை, மியான்மார், தாய்லாந்து, கம்போடியா, வியட்நாம், தென் மத்திய சீனா , மற்றும் தைவான். போன்ற இடங்களில் பெருமளவில் காணப்படுகின்றன. வரலாற்று ரீதியாகவே பூட்டான், வங்காளம், மலேசியா, ஜாவா மற்றும் பாலி, போன்ற பகுதிகளில் இவைகள் பெருமளவில் தென்படுவதில்லை. சிங்கப்பூர் போன்ற பகுதிகளில் இதன் தற்போதைய நிலை தெளிவாக அறிய முடியவில்லை. நேபாளம் நாட்டின் சிட்வான் தேசிய பூங்காவில் இது பரவலாக புல்வெளிகள் மற்றும் சால் மரங்களில் காணப்படுகின்றன. ஜம்மு மற்றும் காஷ்மீர் மாநிலத்திலுள்ள டச்சிகம் தேசிய பூங்காவில் மீன் வளம் மிக்க நதிக்கருகில் முதல் முறையாக காணப்பட்டுள்ளதை பதிவு செய்யப்பட்டது. இது இந்தியாவின் மேற்குத் தொடர்ச்சி மலைகளில், தமிழ்நாட்டின் ஆனமலை புலிகள் காப்பகம் மற்றும் காலக்காடு முண்டந்துரை புலிகள் காப்பகம் மற்றும் கேரளா பாரம்பிகுளம் வனவிலங்கு சரணாலயம் மற்றும் சின்னார் வனவிலங்கு சரணாலயம் போன்ற இடங்களில் காணப்பட்டுள்ளதை 2008 ஆம் ஆண்டில் மேற்கொண்ட ஆய்வுகள் முடிவு செய்கின்றன.\n\nமுதுமலை புலிகள் சரணாலயத்தில் இவ்விலங்கினங்கள் பனிக்கட்டிகள் நிறைந்த இலையுதிர் காடுகள், குறைந்த அளவு பசுமையான புல்வெளிகள் மற்றும் முட்கள் நிறந்த வனப்பகுதிகளில் மற்றும் தண்ணீர் தென்படும் கிராமப்புற பகுதிகளிலும் தென்படுகின்றன. மியான்மரிலுள்ள ஹிலாகா தேசிய பூங்காவின் கலப்பு இலையுதிர் மற்றும் மூங்கில் காடுகளில் இவைகள் இருப்பது பதிவு செய்யப்பட்டுள்ளது.\n\nSection::::சுற்றுச்சூழல் மற்றும் நடத்தை.\nஇந்திய சிறிய புனுகு பூனைகள் பெரும்பாலும் இரவு நேரங்களில் தனது உணவத்தைத் தேடி நிலப்பரப்பு மற்றும் தரையில் உள்ள துளைகள், பாறைகளிலுள்ள பூச்சியினங்களை உணவாகக் கொள்ளும்\nSection::::உணவு முறை.\nசிறிய இந்திய சிறியபுனுகு பூனைகள் எலிகள், பறவைகள், பாம்புகள், பழம், வேர் மற்றும் அழுகிய உடல்கள் ஆகியவற்றை உட்கொள்ளும்..\n\nSection::::இனப்பெருக்கம்.\nபொதுவாக நான்கு அல்லது ஐந்து குட்டிகளை ஒரே சமயத்தில் ஈன்றெடுக்கும். இதன் வாழ்நாள் எட்டு முதல் ஒன்பது ஆண்டுகள் ஆகும்.\n"}
{"id": "428895", "url": "https://ta.wikipedia.org/wiki?curid=428895", "title": "நிக்கோல் பரியா", "text": "நிக்கோல் பரியா\n\nநிக்கோல் எஸ்டெல்லா ஃபரியா (\"Nicole Estelle Faria\", பிறப்பு: 9 பிப்ரவரி, 1990) இந்தியாவின் புகழ்பெற்ற விளம்பர மாதிரியும், திரைப்பட நடிகையும் ஆவார். பெங்களூரில் பிறந்த இவர் உலக அழகியாக 2010 இல் தேர்ந்தெடுக்கப்பட்டார். மேலும் கிளீன் அண்ட் கிளியர், ஜான்சன் அண்ட் ஜான்சன் நிறுவனத்தின் அழகு சாதனப் பொருட்கள் ஆகியவற்றின் விளம்பரத்தூதர் ஆவார். சுவிட்சர்லாந்து நாட்டின் ஆடம்பரப் பொருட்கள், கைக்கடிகாரங்கள் ஆகியவற்றுக்கான உலக விளம்பரத் தூதுவராக உள்ளார். இவர் எல்லெ, வோக், காஸ்மோபாலிட்டன், ஜகார்த்தா ஃபேஷன் வீக், மேன்ஸ் வொர்ல்ட் மேகசின் உள்ளிட்ட பன்னாட்டு ஆடை அலங்காரம் தொடர்பான இதழ்களில் அட்டைப்படங்களில் இடம்பெற்றுள்ளார். 2014 ஆம் ஆண்டிற்கான கிங் ஃபிஷர் மாத நாட்காட்டியில் இவரது படங்கள் இடம்பெற்றன. மேற்கு வாங்காளம், கொல்கத்தாவில் இரபீந்திர சரோவர் ஏரியில் மாசுகளினால் ஏற்படும் தீங்குகள் குறித்த விழிப்புணர்வை ஏற்படுத்துவதில் குறிப்பிட்ட பங்களிப்பை வழங்கினார்.\n\n2018 ஜனவரியில் இவர் முதன்முதலாக ஓர் இந்தியராக உலக அழகிப் பட்டம் 2010 வென்றமைக்காக இந்தியக் குடியரசுத் தலைவர் ராம்நாத் கோவிந்த்தால் விருது வழங்கப் பெற்றார். இந்தியாவின் மகளிர் மற்றும் குழந்தைகள் மேம்பாட்டு அமைச்சகம் மேற்கொண்ட விரிவான ஆய்வுக்குப் பின்னர், அவர்களின் சாதனைக்காக இந்தியாவின் 112 பெண்கள் நாட்டின் \"முதல் பெண்கள்\" எனக் கௌரவிக்கப்பட்டனர். அவர்களில் நிக்கோல் ஃபரியாவும் ஒருவராவார்.\n\nSection::::தொழில்.\nநிக்கோல் ஃபரியா தனது 15 ஆம் வயதில் ஆடை அலங்காரத் துறையில் நுழைந்தார். டில்லி, மும்பை, கொழும்பு, இலங்கை ஆகிய இடங்களில் இத்துறையில் பணிபுரிந்தார். உலக அழகிப் போட்டியாளர் என்பதால் பாலிவுட் திரைப்படங்களில் இவருக்கு வாய்ப்புகள் வந்தடைந்தன.\n\nஒரு பேட்டியில் மிஸ் எர்த் பட்டம் வென்றபின் உங்கள் வாழ்க்கை எவ்வாறு மாறியுள்ளது என்ற கேள்விக்கு “எனது வாழ்க்கை நிறைய மாறிவிட்டது. வெற்றிக்குப் பின் எனக்கு நல்ல வேலை கிடைத்தது. மேலும் மேலும் நான் பணிசெய்துகொண்டே இருக்கிறேன். புதிய சூழல், புதிய மக்களைச் சந்தித்து வருகிறேன். உலகெங்கும் பயணித்து புதிய இடங்களைக் காண்கிறேன். பல்வேறு பாரம்பரியம் மற்றும் கலாச்சாரத்தின் சுவையை அனுபவிக்கிறேன். மிகவும் திருப்தியாக உணர்கிறேன்.” என அவர் பதிலளித்தார்.\n\nஎல்லெ, வோக், காஸ்மோபாலிட்டன், உள்ளிட்ட பன்னாட்டு ஆடை அலங்காரம் தொடர்பான இதழ்கள் இவரைப் படம்பிடித்துள்ளன. லக்மே காஸ்மெடிக், வில்ஸ் லைஃப்ஸ்டைல் இண்டியா ஃபேஷன் வீக், கொழும்பு ஃபேஷன் வீக் ஆகிய நிறுவனங்களின் வெளியீட்டு விழா அலங்கார நடை மேடைகளில் மாதிரியாக நடைபயின்றுள்ளார். நவம்பர் 2010 இல் மடிக்கணினி நிறுவனமொன்றின் தொலைக்காட்சி விளம்பரத்திற்காக ஃபரியாவின் படங்கள் பயன்படுத்தப்பட்டன.\n"}
{"id": "428905", "url": "https://ta.wikipedia.org/wiki?curid=428905", "title": "பொய் சொல்லப் போறோம் (திரைப்படம்)", "text": "பொய் சொல்லப் போறோம் (திரைப்படம்)\n\nகார்த்திக் குமார், பியா பஜ்பை, நாசர், நெடுமுடி வேணு, மௌலி, கொச்சி ஹனிபா, டெல்லி கணேஷ் போன்ற நடிகர்களின் நடிப்பில் 2008 ஆம் ஆண்டு தமிழ் மொழியில் வெளியான முழுநீள நகைச்சுவை திரைப்படம் பொய் சொல்லப் போறோம் ஆகும். இத்திரைப்படம் \"Khosla Ka Ghosla\" என்ற இந்தி திரைப்படத்தின் தழுவலாகும்.\n\nSection::::கதை.\nநடுத்தர வசதி படைத்த சத்தியநாதன் (நெடுமுடி வேணு) தனது பணி ஓய்வு பணம் கிட்டத்தட்ட இருபத்தைந்து இலட்சம் முழுவதையும் கொடுத்து அவரது நெடுநாள் கனவான சொந்த வீடு கட்டுவதற்காக நகருக்கு வெளியே வீட்டு புரோக்கரான விஜயகுமார் (கொச்சின் ஹனிபா) மூலமாக இடம் வாங்குகிறார். அங்கே தனது மனைவி மற்றும் மூன்று பிள்ளைகளான உப்பிலிநாதன் (கார்த்திக் குமார்), விஸ்வநாதன் மற்றும் மகள் சிந்து உடன் வீடு கட்டி குடியிருக்க வேண்டும் என்பதே அவரது ஒரே ஆசையாகும். ஆனால் மென்பொறியாளரான மூத்த மகன் உப்பிலிக்கோ இந்தியாவை விட்டே வெளியேறி நியூயார்க் நகரத்திற்கு சென்று வாழ வேண்டுமென்று அவா. அதற்காக விசா நடைமுறைகள் முடித்து விசாவிற்காக காத்திருக்கிறார். இவ்வாறிருக்க தான் வாங்கிய இடத்தில் வீடு கட்டுவதற்கு முதற்படியாக பூமி பூஜை நடத்துவதற்காக தனது குடும்பத்தார் அனைவரையும் அழைத்துக் கொன்டு வரும் சத்தியநாதனுக்கு அதிர்ச்சி தரும் விதமாக அவருக்கு விற்கபட்ட இடத்தில் \"பேபி பிராப்பர்டீஸ்\" என்ற பெயருடன் சுற்றுச்சுவர் ஒன்று இருக்க அதைக்கேட்கும் அவர் ஒரு ரவுடியால் தனது குடும்பத்தார் முன்னிலையில் அவமானப்படுகிறார். \nதனக்கு இடத்தை விற்றவரான விஜயகுமாரிடம் நியாயத்தை கேட்கச்செல்கிறார் சத்தியநாதன். விஜயகுமாரோ பேபியை எதிர்த்து தன்னால் ஒன்றும் செய்ய இயலாது என்றும் வேண்டுமானால் அந்த பேபி என்பவரை சந்திக்க அனுமதி வாங்கித்தருவதாகவும் சமாதானப்படுத்துகிறார். வேறு வழியில்லாமல் பேபியை (நாசர்) சந்திக்க செல்லும் அவர்களிடம் மேலும் பன்னிரெண்டு இலட்சம் பணம் கொடுத்தால் அந்த இடத்தைக் காலி பண்ணுவதாக பேரம் பேசி மிரட்டுகிறார். பல வழிகளை யோசிக்கும் சத்தியநாதன் வேறுவழியின்றி ரவுடிகளை வைத்து பேபியை மிரட்டி காலி பண்ணலாம் என நினைத்து அவர்களைக் கூலிக்கு அமர்த்துகிறார். ஆனால் மறுநாள் அவரையே காவல்துறையினர் கைது செய்து சிறையில் அடைக்கின்றனர். \nஇதையெல்லாம் மௌனமாக வேடிக்கை பார்க்கும் உப்பிலி தனது தந்தையார் அந்த இடத்தின் மீது வைத்துள்ள பற்றையும் அங்கு குடும்பமாக வாழ வேண்டும் என்ற ஆசையையும் புரிந்து கொன்டு உதவ எண்ணுகிறார். பேபியின் முன்னாள் உதவியாளரும் அவரால் ஏமாற்றப்பட்டவருமான ஆசிப் பாய் (பாஸ்கி) என்ற பிரயாண தரகர் ஒருவரின் தொடர்பு கிடைக்கும் உப்பிலி, அவரது அறிவுறுத்தலின் படி தனது காதலியான அம்ருதா (பியா பாஜ்பாய்) உடன் இணைந்து நாடக நடிகரும் நூற்று முப்பத்தாறு விருதுகள் பெற்றவருமான டாடி (மௌலி) என்பவரை துபாயில் இருந்து வரும் தொழிலதிபராக நடிக்க வைத்து பேபியை ஏமாற்ற திட்டமிடுகின்றான். அதன்படி அரசாங்கத்தின் மீன் வளத்துறைக்கு சொந்தமான பல ஏக்கர் நிலத்தை தனக்கு சொந்தமென்றும் அதை பேபிக்கு குறைந்த விலைக்கு விற்பதாகவும் டாடியும் குழுவினரும் நடிக்கின்றனர். அதை நம்பி ஏமாறும் பேபி பணம் கொடுக்கின்றார். அந்தப் பணத்தையே சத்தியநாதன் திரும்பக் கொடுத்து தனது நிலத்தை மீட்கிறார். இறுதியில் மகிழ்ச்சியாகத் தனது இடத்தில் தனது வீட்டில் தனது குடும்பத்தாருடன் வாழ்கின்றார். ஆனால் தனது உதவியாளர் ஜானியின் மூலம் தான் ஏமாற்றப்ட்டதை அறியும் பேபி சமுதாயத்தில் தனது மதிப்பும் மரியாதையும் பயமும் குறைந்துவிடும் என்பதால் இதை அப்படியே மறைக்க முடிவு செய்கிறார்.\n\n\nSection::::சில குறிப்புகள்.\nபூஜை இல்லாமல், சுவரொட்டி இல்லாமல், படத்துக்குப் பெயர் கூட வைக்காமல், படப்பிடிப்புக்குக் கிளம்பிச் சென்று முப்பதே நாளில் மொத்தப் படத்தையும் முடித்துள்ளார். \"கிரீடம்\" திரைப்பட இயக்குனர் விஜய். இயக்குனர் பிரியதர்ஷன், யு.டி.வி. நிறுவனத்துடன் இணைந்து தயாரித்தது இப்படமாகும். முப்பத்து நான்கு நாட்களில் முடித்தாலும் நாசர், நெடுமுடி வேணு, மௌலி போன்ற பல முக்கிய நடிகர்களுடன் பல புதுமுக நடிகர்களும் நடித்துள்ள இப்படத்தில்தான் தமிழ் திரை உலகில் முதன்முதலாக படக்குறிப்புகள் அடங்கிய பாடல் (தீம் பாடல்) வெளியிடப்பட்டது.\n"}
{"id": "428911", "url": "https://ta.wikipedia.org/wiki?curid=428911", "title": "கிரிக்கெட் (பூச்சி)", "text": "கிரிக்கெட் (பூச்சி)\n\nகிரிக்கெட் என்பது க்ரைலிடே குடும்பத்தைச் சார்ந்த ஒரு வகைப் பூச்சி. இப்பூச்சி வெட்டுக்கிளியோடு தூரத் தொடர்பு உடையவை.\nSection::::வாழ்விடம்.\nஇவை புல்வெளி, புதர்கள்,காடுகள், சதுப்பு நிலங்கள், குகைகள் போன்ற இடங்களில் உள்ளன. டிராபிக் பகுதியில் 55 டிகிரிக்குள் இப்பூச்சி வாழ்ந்து வருகிறது.மலேசிய கோலாலம்பூரில் இப்பூச்சியில் 88-க்கும் அதிகமான இனங்கள் உள்ளன. இப்பூச்சிகள் இரவு நேரத்தில் அதிகமாக இயங்குகின்றன.\nSection::::உடல் அமைப்பு.\nசிலிண்டர் வடிவ உடலும் உருளைத் தலையும் நீளமான உணர்ச்சி கொம்புகளும் கொண்டது. இப்பூச்சி வகையில் 900 இனங்கள் விவரிக்கப்பட்டுள்ளது.\nSection::::வாழ்வு முறை.\nஇவை அனைத்துண்ணிகளாகவும் தாவர உண்ணிகளாகவும் வாழ்கின்றன.சில இனங்கள் பறக்கும் தன்மை கொண்டுள்ளது. ஆண் பூச்சிகள் ஒலி எழுப்பக் கூடியவை. இப்பூச்சிகள் முட்டையிட்டு குஞ்சு பொரிக்கக்கூடியவை.\n"}
{"id": "428913", "url": "https://ta.wikipedia.org/wiki?curid=428913", "title": "சங்க இலக்கியங்களில் இருந்து தமிழ் வரலாறு", "text": "சங்க இலக்கியங்களில் இருந்து தமிழ் வரலாறு\n\nபண்டைய தமிழகத்தை வரையறுக்க சங்க இலக்கியங்கள் முக்கியமான வரலாற்று மூலங்களாக உள்ளன. சங்க இலக்கியப் பாடல்கள் பல்வேறு மன்னர்களையும் இளவரசர்களையும் குறிப்பிடுகின்றன. அவை தொல்லியல் ஆதாரங்கள் மூலம் நிரூபனம் ஆகியுள்ளது. சேரர் சோழர், பாண்டியர் ஆகியோரின் வரலாற்றிற்கான முக்கியக் குறிப்பாக சங்க இலக்கியங்கள் திகழ்கின்றன.\n\nSection::::சங்க காலம்.\nசங்கம் என்பது பல்வேறு தமிழ்ப் புலவர்கள் கூடித் தங்கள் பாடல்கைளை வெளியிடப் பயன்படுத்திய ஒரு பழைய அமைப்பாகும். பாண்டிய மன்னர்களின் ஆதரவோடு அவர்கள் மதுரையில் அடிக்கடி கூடியிருந்துள்ளனர். சங்க காலம் என்பது கி.மு. 400 லிருந்து கி.பி.300 வரை உள்ள காலம் எனக் கணக்கிடப்பட்டுள்ளது. சங்கம் பற்றியக் குறிப்புகள் முதன் முதலில் எட்டாம் நூற்றாண்டைச் சார்ந்த இறையனார் அகப்பொருளில் குறிப்பிடப்பட்டுள்ளது. மூன்று சங்கங்கள் நடைபெற்று இருந்திருக்கின்றன. சங்க இலக்கியம் காதல், வீரம், போர், அரசியல், வணிகம் போன்றவற்றை உள்ளடக்கியது. பல்வேறு சங்க கால தமிழ் இலக்கியங்கள் கிடைக்காமல் போயுள்ளன. சங்க கால இலக்கியத்தில் ஒரு சிறு பகுதியே நமக்கு இப்போது கிடைத்துள்ளது.\n\nசங்க காலத்தில் தான் தமிழ் மொழி வளர்ச்சி உச்சம் பெற்று இலக்கிய வெளிப்பாட்டிற்கு மிகச் சிறந்த மொழியாக இருந்துள்ளது. சமூக வாழ்வியல் முறைகளை மிகத் தெளிவாக சங்க இலக்கியங்கள் வரையறுக்கின்றன.\n\nதென் மேற்குத் தமிழகத்தில் கண்டெடுக்கப்பட்ட கல்வெட்டுக்களில் மூன்று தலைமுறை சேர மன்னர்கள் பெயர்கள் இடம்பெற்றுள்ளன. இம்மூன்று பெயர்களும் சங்க இலக்கியமான பதிற்றுப்பத்து பாடலில் வருகிறது. இக்கல்வெட்டுக்கள் கி. பி. இரண்டாம் நூற்றாண்டைச் சார்ந்தவையாக இருக்கும் என ஆய்வுகள் தெரிவிக்கின்றன.\n\nஸ்டரேபோ, டோலமி, பிளினி போன்ற பயணிகள் கிரேக்கம் ரோம் மற்றும் தமிழ்நாட்டிற்கு இடையேயான வர்த்தகம் பற்றி விவரித்துள்ளனர். பல்வேறு ரோமன் தங்கம் மற்றும் வெள்ளி நாணயங்கள் மண்பாண்டங்கள் தமிழ்நாடு முழுவதும் இருந்து கண்டெடுக்கபபட்டுள்ளது.\n\nSection::::சங்கம்-வரலாற்று ஆதாரம்.\nசங்க கால படைப்புகளின் காலத்தைக் கணக்கிடுவது மிகவும் கடினமாக உள்ளது.\n\nஇலக்கியங்களில் கூறப்பட்ட மன்னர்கள், தலைவர்கள், இலக்கியங்கள் வெளியிடும் செய்திகள் இவற்றை ஒப்பிட்டு ஆராய்கையில் சங்க இலக்கியம் நான்கு அல்லது ஐந்து தலைமுறை 120 அல்லது 150 ஆண்டுகள் நடந்த நிகழ்வுகளைப் பிரதிபலிக்கிறது.\n\nகி.பி மூன்றாம் நூற்றாண்டில் வடக்கில் இருந்து வந்து களப்பிரர்கள் படையெடுப்புக்குப் பின்னர் சங்க காலம் முடிவுற்றது.\n\n"}
{"id": "428919", "url": "https://ta.wikipedia.org/wiki?curid=428919", "title": "பாறைக் கோவில்", "text": "பாறைக் கோவில்\n\nபாறைக் காேவில் முருகன் ஆலயம் என்பது கூளையூர் மாதையன் நகர் அருகிலுள்ள முருகன் நகர் எனும் பகுதியில் இருக்கின்ற காட்டுப்பகுதியில் அமைந்துள்ள ஓர் ஆலயமாகும்.இவ்வாலயம் இந்து சமய அறநிலையத்துறைக்கு உட்படாததும்,பரம்பரை பூசாரியினால் நிர்வகிக்கப்படும் ஓர் ஆலயமாகும்.இவ்வாலயம் பாறைகளின் மீது அமைக்கப்பட்டுள்ளதால் பாறைக்காேவில் முருகன் ஆலயம் என அழைக்கப்படுகிறது.இவ்வாலயத்தின் முன் உள்ள பாலியில் தண்ணீர் குடிக்க குரங்குகள்,விலங்குகள்,பறவைகள் பாேன்றன வரும்.இக்காட்டுப்பகுதியில் காட்டுப்பன்றி,மயில்,முயல்,குரங்கு பாே ன்றன உள்ளன.காேவிலுக்குச் செல்லும் வழியில் முன்பிருந்த நிழல்தரக்கூடிய ஒரு பெரிய ஆலமரம் அகற்றப்பட்டு செல்வதற்காக மண்சாலை அமைக்கப்பட்டுள்ளது.பழமையான வழிப்பாட்டுத்தலமான இது 50 ஆண்டுகளுக்கு முன்புதான் காே விலாக உருப்பெற்றது.இவ்வாலயத்தின் அருகிலுள்ள பெருமாள் காேவில் சிவலிங்கத்தின் மேல்பகுதியிலுள்ள கல் பாேன்ற பகுதி பெருமாள் என்று காலங்காலமாக வழிபடப்படுவது சிறப்புக்குரியது.\n"}
{"id": "428930", "url": "https://ta.wikipedia.org/wiki?curid=428930", "title": "சுவாமிநாத தேசிகர்", "text": "சுவாமிநாத தேசிகர்\n\nசுவாமிநாத தேசிகர் எனும் \"'சூசை\"' (\"Swaminatha Desikar\", \"Susai\" ) (19ம் நூற்றாண்டு), வளவனூர் என்ற இடத்தில் தமிழ் வளர்க்கும் தேசிகர் குடும்பத்தில் பிறந்தவர் ஆவார்.\n\nSection::::வாழ்க்கை வரலாறு.\nSection::::குடும்பப் பிண்ணனி.\nசுவாமிநாத தேசிகர் தென்னிந்தியாவில் தமிழ்நாட்டில் மயிலம் அருகிலுள்ள வளவனூர் எனும் கிராமத்தில் பழையான சைவ சித்தாந்தத்தைப் பின்பற்றும் தேசிகர் குடும்பத்தில் 19ம் நூற்றாண்டின் மத்தியில் பிறந்தவர். சுவாமிநாத தேசிகரின் தந்தையார் மக்களாலும் பல மொழியியல் அறிஞர்களாலும் மதிக்கப்பட்ட சைவ சமய தத்துவவாதியும் சிற்பியுமான சுந்தரேசனார் ஆவார். தமிழின் சிறந்த கவிஞரான வேலையர் அவரது தாத்தா ஆவார்.\n\nசுவாமிநாத தேசிகரின் பெரிய தாத்தாவான சிவப்பிரகாசர் \"கற்பனைக் களஞ்சியம்\" என்று தமிழ் அறிஞர்களால் போற்றப்படும் துறைமங்கலம் சிவப்பிரகாச சுவாமிகள் சிற்றிலக்கியப் புலவர். இவர், \"கவி சார்வ பெளமா\", \"நன்னெறி சிவப்பிரகாசர்\", \"துறைமங்கலம சிவப்பிரகாசர்\" என்று பலவாறாக அழைக்கப்பட்டார். தமிழகத்தில் சைவ வளர்ச்சிக்கு வித்திட்ட சமய குரவர்களான சம்பந்தர், சுந்தரர், அப்பர் மற்றும் மாணிக்கவாசகர் ஆகிய நால்வருக்கும் \"நால்வர் நான்மணி மாலை\" என்ற கவிதை நூலை இவர் எழுதினார். இவர் முப்பதிற்கும் மேற்பட்ட சைவ சமயச் சார்புள்ள நூல்களை இயற்றியுள்ளார். அவற்றில் ஒன்றான 'திருச்செந்தூர் நீரோட்டக யமக அந்தாதி (உதடு ஒட்டாமல் பாடப்படும் ஒரு செய்யுள் முறை) முறையில் முப்பது வெண்பா முறையிலமைந்த பாடல்களை இயற்றியுள்ளார். மேலும் \"நன்னெறி\", இயேசு மத நிராகரணம் போன்ற நூல்களையும் எழுதியுள்ளார். \nபுதுச்சேரி அருகில் உள்ள நல்லாற்றூர் எனும் ஊரில் தனது 32 ம் வயதில் முக்தியடைந்தார்.\n\nSection::::இளமைப் பருவம்.\nசுவாமிநாத தேசிகர் அனைத்து கலைகளையும் தனது இளமையிலேயே கற்றுத் தேறினவரானார். அக்காலத்தின் தலைசிறந்த தத்துவவாதியாக திகழ்ந்த அவர் சிறந்த சிற்பியுமாவார். சைவ சித்தாந்த பிரிவினராக இருந்தபடியால் அனைத்து கோவில்களிலும் ஆன்மிகச் சொற்பொழிவுகள் செய்தும் வந்தார். அவரது பெரிய தாத்தா எழுதிய இயேசு மத நிராகரணம் என்ற நூலிலிருந்தே பெரும்பாலும் சொற்பொழிவாற்றி வந்த அவர் பின்பு கிறித்தவ மதக் கருத்துக்களால் கவரப்பட்டு 1884 ஆம் ஆண்டு கிறித்தவத்தை தழுவினார்.\n\nSection::::இறுதி வருடங்கள்.\nசுவாமிநாத தேசிகர் தனது 79ம் வயதில் திருக்கோவிலூர்ல் மறைந்தார். \nSection::::எழுத்தாக்கங்கள்.\nசுவாமிநாத தேசிகர் மூன்று புத்தகங்களும் பல்லேறு கூத்துக்கதைகளையும் எழுதியுள்ளார்.\n\n"}
{"id": "428942", "url": "https://ta.wikipedia.org/wiki?curid=428942", "title": "முத்துஐயன்கட்டு குளம்", "text": "முத்துஐயன்கட்டு குளம்\n\nமுத்தையன் கட்டுக்குளம் (\"Muthuiyankaddu Kulam\") இலங்கையின் வட மாகாணத்தில் உள்ள நீர்ப்பாசனக் குளமாகும். இது ஒட்டிசுட்டானில் இருந்து சுமார் 4 மைல் (6 கிலோமீற்றர்) தொலைவில் வடமேற்கு திசையில் அமைந்துள்ளது. இதன் சரியான அமைவிடம் 09°12'07\"N 80°36'31\"E ஆகும். செயற்கைக் குளமான இதற்கு நீர் வழங்கும் ஆறு பேராறு (ஆறு) ஆகும்.இதன் பராமரிப்பு வடமாகாணசபை , நீர்ப்பாசன திணைக்களம் என்பவற்றால் மேற்கொள்ளப்படுகிறது.இதன் மொத்த பரப்பளவு 66 சதுரமைல் (171 சதுர கிலோமீட்டர்). இது 41,000 ஏக்கர் அடி (50,572,755 கனமீற்றர்) கொள்ளளவுடையது.\n\nSection::::வரலாறு.\nபேராற்றில் உள்ள குளம் ஆரம்பகாலத்தில் முத்துராயன் கட்டுக்குளம் என்றும் மண் மலை என்றும் அழைக்கப்பட்டது. 66 சதுரமைல் பரப்பளவு கொண்ட இக்குளத்தின் பராமரிப்பு பணி 1959 ம் ஆண்டு தொடங்கப்பட்டது.\n\n1960 ம் ஆண்டு காலத்தின் பிற்பகுதியில் இதன் வரப்புப் பகுதி சுமார் 5,850 அடி ( 1783 மீற்றர்) நீளமுடையதாகவும் 27 அடி ( 8 மீற்றர்) உயரமுடையதாகவும் இருந்தது. அப்போது குளத்தின் கொள்ளளவு  41,000 ஏக்கர் அடியாகவும் ( 50,572,755 கன மீட்டர்) இருந்தது. மேலும் இக்குளத்தின் நீர்ப்பரப்பிடம் சுமார்  3,100 ஏக்கர் ( 1,255 ஹெக்டர்) ஆக உள்ளது.[2] மேலும் குளத்தின் இடது பக்கம் 500 அடி கொண்ட (152 மீட்டர்) கலிங்கு உண்டு. அதன் இடது மற்றும் வலது புறத்தில் உள்ள மதகுகள் ஒவ்வொன்றும் 3 அடி 3 அங்குலம் 4 அடி 6 அங்குலம் கொண்டவை. 2014 ஆம் ஆண்டில் இது 6,100 ஏக்கர்களுக்கு(2469 ஹெக்டர்) நீர்ப்பாசன வசதி அளிக்கும் திறனைக் (கொள்ளவைக்) கொண்டிருந்தது.\n"}
{"id": "428950", "url": "https://ta.wikipedia.org/wiki?curid=428950", "title": "பெரியவெண்மணி (பெரம்பலூர்)", "text": "பெரியவெண்மணி (பெரம்பலூர்)\n\nபெரியவெண்மணி (Periyaveṇmaṇi Gram Panchayat), என்பது தமிழ்நாட்டின், பெரம்பலூர் மாவட்டத்தில், குன்னம் வட்டாரத்தில், வேப்பூர் ஊராட்சி ஒன்றியத்தில் அமைந்துள்ள ஒரு ஊராட்சி ஆகும்.. இது சிதம்பரம் மக்களவைத் தொகுதிக்கும், குன்னம் சட்டமன்றத் தொகுதிக்கும் உட்பட்டதாகும்.\n\n2011 ஆம் ஆண்டு வரை இது வரகூர் சட்டமன்றத் தொகுதியின் கீழ் இருந்தது, தொகுதி மறுசீரமைப்புக்குப் பின்னர் குன்னம் சட்டமன்ற தொகுதியின் கீழ் மாற்றப்பட்டது..பெரியவெண்மணியானது வருவாய் கிராமங்களின் அடிப்படையில் கிழக்கு மற்றும் மேற்கு என பிரிக்கப்பட்டுள்ளது..\n\nஇவ்வூரில் புகழ்பெற்ற பெரியவெண்மணி பெரியாண்டவர் கோயில் மற்றும் பெரியவெண்மணி மாரியம்மன் கோயில் அமைந்துள்ளது.\n\nSection::::சிற்றூர்கள்.\nஇந்த ஊராட்சியில் அமைந்துள்ள சிற்றூர்களின் பட்டியல்:\n"}
{"id": "428968", "url": "https://ta.wikipedia.org/wiki?curid=428968", "title": "காந்தி சந்தை", "text": "காந்தி சந்தை\n\nகாந்தி மார்கெட் அல்லது காந்தி சந்தை என்பது தமிழ்நாட்டின், திருச்சிராப்பள்ளி நகரில் உள்ள ஒரு சந்தையாகும்.\nSection::::வரலாறு.\nஇந்த சந்தையானது திருச்சிறாப்பள்ளியில் 1868 முதலே சிறிய அளவில் சந்தை செயல்பட்டுவந்துள்ளது. அடுத்துவந்த 50 ஆண்டுகளில் திருச்சி நகரின் மக்கள்தொகை பெருகியதையடுத்து, 1927ஆம் ஆண்டு இந்த சந்தை விரிவுபடுத்தப்பட்டது.\n\nஅப்போது நீதிக்கட்சியின் துணைத் தலைவராக இருந்த ரத்தினவேல், திருச்சி நகராட்சித் தலைவராக இருந்தார். அப்போது சில நிகழ்ச்சிகளில் கலந்துகொள்ள தமிழகம் வந்த காந்தியை அழைத்துவந்து விரிவுபடுத்தப்பட்ட சந்தையை 1927இல் காந்தியைக் கொண்டு திறந்து வைத்தார். காந்தி இந்தச் சந்தையைத் திறந்தது முதல் அவரது பெயரிலேயே காந்தி மார்கெட் என அழைக்கப்படத் தொடங்கியது. காந்தி சந்தையை திறந்து வைத்ததற்கான அடிக்கல் சந்தை முகப்பில் இன்றும் உள்ளது. \n\nகாந்தியின் மரணத்துக்குப் பிறகு மார்கெட்டின் நுழைவாயிலில் அவரது நினைவாக அமைக்கப்பட்ட ஒரு சிலையை, 1953 அக்டோபர் 30 அன்று அன்றைய தமிழக முதல்வர் ராஜாஜி திறந்துவைத்தார்.\n\nSection::::இடமாற்றம்.\nஇந்த சந்தை இருந்த இடமானது நகரின் மையப்பகுதியில் இருந்ததால் நெரிசலுக்கு உள்ளாகி வந்தது. இதனால் இந்த சந்தையை திருச்சி – மதுரை தேசிய நெடுஞ்சாலையில் கள்ளிக்குடி என்ற இடத்தில் புதியதாக அமைக்க திட்டமிடப்பட்டது. இந்தத் திட்டத்தின்படி 65 கோடி ரூபாய் திட்டமதிப்பீட்டில் மத்திய வணிக வளாகம் சுமார் 10 ஏக்கர் பரப்பளவில் கட்டப்பட்டு 2017ஆம் ஆண்டு திறக்கப்பட்டது. இந்த புதிய சந்தை வளாகத்தில், தரைத்தளம், முதல் தளம் என இரண்டு தளங்களில் மொத்தம் ஆயிரம் கடைகள் கட்டப்பட்டுள்ளன. பழங்கள் மற்றும் காய்கறிகளைப் பாதுகாக்கக் குளிர்பதனக் கிடங்குகள், மின்னாக்கிகள், சரக்குகளை ஏற்றி, இறக்குவதற்கு வசதியாக மின் தூக்கிகள், தொழிலாளர்களுக்கு ஓய்விடம், கழிப்பிடம், உணவகம் ஆகியவை அமைக்கப்பட்டுள்ளன. \n"}
{"id": "428969", "url": "https://ta.wikipedia.org/wiki?curid=428969", "title": "எஸ். பி. காந்தன்", "text": "எஸ். பி. காந்தன்\n\nஎஸ். பி. காந்தன் (S.B. Khanthan), தமிழ் மேடை நாடகம், தொலைக்காட்சித் தொடர் மற்றும் திரைப்பட இயக்குநர் ஆவார்.\n\nSection::::தொழில்.\nஹரிகதா கலாட்சேபம் புகழ் டி. எஸ். பாலகிருஷ்ண சாஸ்திரியின் மகனான எஸ். பி. காந்தன் பட்டயக் கணக்கர் தொழில் செய்து கொண்டிருந்த போது, மேடை நாடக நடிகரும் மற்றும் திரைப்பட நடிகருமான, தனது சகோதரர் மௌலியின் தாக்கத்தால், காந்தன், நகைச்சுவை மேடை நாடகங்களை இயக்கினார். பின்னர் பட்டயக் கணக்கர் வேலையை விட்டுவிட்டு, கிரேசி மோகன் எழுத்தில், கிரேசி மோகன், மாது பாலாஜி, ஆர். நீலகண்டன் மற்றும் சீனு மோகன் ஆகியோர் நடிப்பில் முழு நகைச்சுவை மேடை நாடகங்களின் இயக்கப் பணியை மேற்கொண்டார். மேலும் தொலைக்காட்சித் தொடர் இயக்குநராகவும் மற்றும் ஆவணப்பட இயக்குநராகவும் செயல்படுகிறார்.\n\nSection::::காந்தனின் தொலைக்காட்சித் தொடர்கள்.\nகிரேசி மோகன் எழுதிய கீழ்கண்ட தொலைக்காட்சி நாடகங்களை எஸ். பி. காந்தன் இயக்கியுள்ளார்.\n\n\nSection::::வெளியிட்ட குறுந்தகடுகள்.\nவெளிநாட்டு வாழ் தமிழர்கள் காண்பதற்கு வேண்டி, கிரேசி மோகன் எழுதிய நாடகங்களை எஸ். பி. காந்தன் குறுந்தகடுகளில் பதிந்து வெளியிட்டுள்ளார்.\n\nSection::::பிற தகவல்கள்.\nதனது சகோதரர் மௌலி எழுதிய \"நான் ரெடி நீ ரெடியா\" எனும் மேடை நாடகத்தை எஸ். பி. காந்தன் இயக்கி, ஸ்டார் விஜய் தொலைக்காட்சியில் 40 வாரத் தொடர்களாக வெளியானது. காந்தன் இயக்கிய சாருலதா எனும் தொடர் 40 வாரங்களாக சன் தொலைக்காட்சியில் வெளியானது. மேலும் எஸ். பி. காந்தன் விளம்பரப் படங்கள் மற்றும் ஆவணப்படங்களையும் இயக்கியுள்ளார்.\n2006-இல் நகைச்சுவை மற்றும் காதல் உணர்வுடன் கூடிய \"ஜெர்ரி\" எனும் திரைப்படத்தை காந்தன் இயக்கியுள்ளார்.\n\n"}
{"id": "428971", "url": "https://ta.wikipedia.org/wiki?curid=428971", "title": "நெப்போலியன் திறப்பு", "text": "நெப்போலியன் திறப்பு\n\nநெப்போலியன் திறப்பு (\"Napoleon Opening\") என்ற சதுரங்க திறப்பு ஆட்டம் பின் வரும் வழக்கத்திற்கு மாறான நகர்வுகளுடன் தொடங்குவதாக அடையாளப்படுத்தப்படுகிறது.\nவேவார்டு ராணி தாக்குதல் திறப்பு ஆட்டம் போல (2.Qh5), வெள்ளை மாணவகன் முற்றுகை நம்பிக்கையுடன் (2.Qf3 Nc6 3.Bc4 Bc5?? 4.Qxf7#), ஆனால் பொறியிலிருந்து கருப்பு எளிதாக தப்பிக்க முடியும். \nSection::::வரலாறு.\nபிரான்சு நாட்டு பேரரசர் நெப்போலியன் போனபார்ட்டு நினைவாக இத்திறப்புக்கு நெப்போலியன் திறப்பு என்று பெயரிடப்பட்டது. நெப்போலியன் சதுரங்க விளையாட்டின் மீது ஆழ்ந்த காதல் கொண்டிருந்தார். ஆனால் இவர் ஒரு சாதாரண சதுரங்க விளையாட்டு வீர்ர் ஆவார் . 19 ஆம் நூற்றாண்டின் மையப்பகுதியிலிருந்து இப்பெயர் பயன்பாட்டிற்கு வந்தது .1809 ஆம் ஆண்டில் நடைபெற்ற ஒரு போட்டியில் இவர் இவ்வகையான திறப்புடன் ஆட்டத்தைத் தொடங்கி விளையாடினார். எதிர்த்து விளையாடிய தானியங்கி சதுரங்க விளையாட்டு இயந்திரம் (தி டர்க்) டர்க்கிடம் தோற்றுப்போனார். சதுரங்க மாசுட்டர் யோகான் ஆல்கேயர் இந்த இயந்திரத்தை அப்போது உருவாக்கியிருந்தார் . \nநெப்போலியனின் மனைவியும் மகாராணியுமான யோசுப்பீனையும் அவருடைய இழிவான துரோகத்தையும் கூட இப்பெயர் இலெசாக கோடிட்டு காட்டுவதாகவும் கொள்ளலாம் ref>Napoleon Himself, 2005, John Schneider</ref>. நெப்போலியனால் அவருடைய மனைவியை வீட்டிலேயே வைத்திருக்க முடியாத இயலாமையைச் சுட்டுவதாகவும் கொள்ளலாம். \nSection::::மதிப்பீடு.\nநெப்போலியன் திறப்புடன் விளையாடுவது ஒரு வலுவற்ற தொடக்கமாக கருதப்படுகிறது. ஏனெனில் இங்கு உரிய காலத்திற்கு முன்னரே வெள்ளை ராணி வெளியில் வந்து தாக்குதலில் ஈடுபடுகிறது. ராசாவின் பக்க்க் குதிரையின் முன்னேற்றத்திற்கு பேருதவி புரியும் சதுரத்தை இது பறிக்கிறது. வேவார்டு ராணி தாக்குதல் திறப்பு ஆட்டத்துடன் ஒப்பிடுகையில் வேவார்டு ராணியின் தாக்குதலில் விசையும் வலிமையும் அதிகமாக உள்ளது. . \n\n—2.Qh5 நகர்வினால் கருப்பு ஆட்டக்காரர் முதலில் தன்னுடைய e-சிப்பாயை பாதுகாக்க வேண்டிய தேவை ஏற்படுகிறது. (வழக்கமாக 2...Nc6 நகர்வு), பின்னர் 3.Bc4 என்ற வெள்ளையின் நகர்வு, பின்னர் கருப்பை (3...g6 என்ற விலாமடிப்புத் தேர் நகர்வை செய்ய வலியுறுத்துகிறது. 3...Qe7 என்ற வலிய தாக்குதல் நகர்வு வெள்ளை அமைச்சரின் 3.Bc4 நகர்வின் நோக்கத்தை தடுக்கிறது. அல்லது 3...Qf6 என்ற கருப்பு ராணியின் நகர்வினால் குதிரையின் முன்னேற்ரத்திற்கு உதவியாக இருக்கும் f6 சதுரம் பறிக்கப்படுவதும் தடுக்கப்படுகிறது. 2.Qf3 என்ற வெள்ளையின் நகர்வினால் கருப்பு காய்களுடன் விளையாடுபவருக்கு எந்தவிதமான இடையூறும் ஏற்படுவதில்லை.\n\nSection::::மேற்கோள்கள்.\n \n"}
{"id": "428976", "url": "https://ta.wikipedia.org/wiki?curid=428976", "title": "கோரிங்கு தாக்குதல்", "text": "கோரிங்கு தாக்குதல்\n\nகோரிங்கு தாக்குதல் (\"Göring Attack\") என்ற சதுரங்க திறப்பு ஆட்டம் பின் வரும் நகர்வுகளுடன் தொடங்குவதாக அடையாளப்படுத்தப்படுகிறது. இவான்சு பலியாட்ட சதுரங்க திறப்பு ஆட்டத்தின் போது இந்நகர்வுகள் தோன்றுவதற்கு வாய்ப்புகள் உண்டு. \n\nஇவான்சு பலியாட்ட சதுரங்க திறப்பு ஆட்டத்தில் வெள்ளை சிப்பாயின் (4.b4) ஏற்றுக்கொள்ளப்பட்ட பின்னர் (4...Bxb4) பதிலுரையில் வெள்ளையின் (5.c3) நகர்வு கருப்பை (5...Bc5) என்ற தற்காப்பு நகர்வுக்குத் தூண்டுகிறது. இத்தற்காப்பு நகர்வு மிகவும் பிரபலமான பின்வாங்கல் நகர்வாகும். ஆட்டம் 10.Bg5, என்ற கோரிங்கு தாக்குதல் அடையாள நகர்வு வரை தொடர்கிறது. 1869 ஆம் ஆண்டில் காரல் தியோடர் கோரிங்கு என்பவர் யோகன்னெசு மிங்க்விட்சுக்கு எதிராக பல ஆட்டங்களை ஆடியுள்ளார். இவர் பெயரே இத்திறப்பிற்குரிய பெயராக சூட்டப்பட்டது. மிக்கேல் டிச்கோரின் 1883 ஆம் ஆண்டில் சிடெயினிட்சுக்கு எதிராக இந்த கோரிங்கு தாக்குதல் சதுரங்கத் திறப்பு ஆட்டத்தை விளையாடிய பின்னர்தான் இது நடைமுறைக்கு வந்தது. இந்த திறப்பில் தொடங்கிய பல்வேறு ஆட்டங்களில் டிச்கோரின் திறமையான பல வெற்றிகளை அடைந்திருக்கிறார். நவீன சதுரங்க திறப்பு என்ற புத்தகம் கோரிங்கு தாக்குதல் சதுரங்க திறப்பை ஒரு தந்திரமான திறப்பு என்று வரையறுக்கிறது. சரியான நகர்வுகள் தெரிந்தால் மட்டுமே இத்திறப்பை விளையாட வேண்டும். \n\nSection::::மேற்கோள்கள்.\n \n"}
{"id": "428978", "url": "https://ta.wikipedia.org/wiki?curid=428978", "title": "துங்குசுக்கா நிகழ்வு", "text": "துங்குசுக்கா நிகழ்வு\n\nதுங்குசுக்கா நிகழ்வு (\"Tunguska event\", , துங்குஸ்கா விண்வீழ்கல்) எனும் சொற்றொடரால் குறிப்பிடப்படுவது 1908ம் ஆண்டு, கிரகோரியன் நாட்காட்டியின் படி ஜூன் 30, ஜூலியன் நாட்காட்டிப்படி ஜூன் 17 காலை உருசிய நாட்டின் மாநிலமான \"யெனிசெய்ஸ்க்கில்\" ஓடும் டுங்குஸ்க்கா நதியின் அருகாமையில் நிகழ்ந்த பாரிய வெடிப்பு நிகழ்ச்சி ஆகும். இந்நிகழ்வினால் கிட்டத்தட்ட கிழக்கு சைபீரிய காட்டின் 2000 சதுர கிலோமீட்டர் பரப்பளவு பகுதி தரை மட்டமாக்கப்பட்டது.எனினும் இப்பிரதேசத்தின் சனத்தொகை அடர்த்தி குறைவு காரணமாக இதுவரை மனித உயிரிழப்புகள் எதுவும் பதியப்படவில்லை. அணுகுண்டு வெடிப்பு போல பெருவெடிப்பு நிகழ்வுகளில் ஒன்றாக வகைப்படுத்தப்பட்டுள்ள இந்நிகழ்வு விண்கல் அல்லது விண்கல்லின் ஒருபகுதி விழுந்ததினால் ஏற்பட்டிருக்கலாமென கூறப்படுகிறது.என்றாலும் விண்பொருள் தாக்கத்தினால் உருவாக்கப்படும் பாரிய பள்ளம் எதுவும் அப்பகுதியில் கண்டுபிடிக்கப்படவில்லை. வேகமாக வந்த விண்கல் பூமிக்கு 5 முதல் 10 கிலோமீட்டர் உயரத்தில் வெடித்துச் சிதறியிருக்கலாமென ஆராய்ச்சியாளர்கள் நம்புகின்றன\n\nதுங்குசுக்கா நிகழ்வு பூமியில் நிகழ்ந்த \"விண்பொருள் தாக்க வெடிப்பு\" நிகழ்வுகளில் மிகப் பெரியது ஆகும். ஆராய்ச்சிகள் எரிகல்லின் பரப்பளவை 60 முதல் 190 மீட்டர் வரை பல்வேறு அளவுகளில் வரையறுக்கின்றன.\n\n1908 முதல் இதுவரை இந்நிகழ்வைப்பற்றி ஏறத்தாள 1000 அறிவியல் கட்டுரைகள் வெளிவந்திருக்கின்றன. அவற்றில் அதிகமான கட்டுரைகள் உருசிய மொழியில் வெளிவந்தவை ஆகும். 2013ல் ஆராய்ச்சி குழு ஒன்று வெடிப்பு நிகழ்ந்த இடத்தின் மையப் பகுதியில் உள்ள முற்றா நிலக்கரி சதுப்பு பகுதியில் கண்டெடுக்கப்பட்ட மாதிரிகளைப் பற்றிய ஆய்வுக் கட்டுரை ஒன்றை வெளியிட்டது. அக்கட்டுரை, வெடிப்பு நிகழ்ந்த இடத்தில் எடுக்கப்பட்ட அம்மாதிரிகள் எரிவெள்ளி ஒன்றின் துகள்களாக இருக்கலாம் என குறிப்பிடுகிறது.\n\nஆரம்பத்தில் இவ்வெடிப்பின் மூலம் வெளிப்பட்ட சக்தியின் அளவு 10-15 மெகாதொன் டி,என்,டி முதல் 30 மெகாதொன் டி.என்.டி என அணு ஆயுத விளைவு அளவு விதிப்படி வெடிச்சுவாலையின் உயரத்தை வைத்து கணக்கிடப்பட்டது.என்றாலும் பிற்காலத்தில் அதிநவீன கணணிகளைக் கொண்டு ஆராய்ந்ததன் மூலம் வெளிப்பட்ட சக்தி 3-5 மெகாதொன் டி,என்,டி என கண்டறியப்பட்டது.\n\nஆரம்பத்தில் கணக்கிடப்பட்ட 15 மெகாதொன் டி,என்,டி என்பது ஜப்பானின் ஹிரோஷிமாவில் போடப்பட்ட அணுகுண்டை விட 1000 மடங்கு ஆற்றல் பெரியதும்,1954 மார்ச் 1ம் திகதி ஐக்கிய அமெரிக்காவினால் முன்னெடுக்கப்பட்ட காசல் ப்ராவோ எனும் அணுகுண்டு சோதனையில் வெளிப்பட்ட ஆற்றலுக்கு (15.2 மெ.தொ) சமனானதும்,சோவியத் யூனியனினால் 30 அக்டோபர் 1961 அன்று வெடிக்கவைக்கப்பட்ட சார் அணுகுண்டின் ஆற்றலில் (50 மெகாதொன்.இதுவரை வெடிக்க வைக்கப்பட்ட அணுகுண்டுகளில் மிக சக்தி வாய்ந்தது) மூன்றில் ஒரு பங்கும் ஆகும்.\n\nஇவ்வெடிப்பு 2150 சதுர கிலோமீட்டர் பரப்பளவு பகுதியிலிருந்த ஏறத்தாள 80 மில்லியன் மரங்களை நிர்மூலமாக்கியதாக கணக்கிடப்பட்டுள்ளது. இவ்வெடிப்பினால் ஏற்பட்ட அதிர்வு ரிச்டர் அளவுகோலில் 5.0 அலகாக இருக்கலாமென கருதப்படுகிறது.இந்த அளவுடைய வெடிப்பு ஒரு பெரிய நகரத்தையே அழிக்கக்கூடியது , எனினும் மக்கள் வசிக்கும் பிரதேசத்திற்கு பல கிலோமீட்டர் தொலைவில் வெடித்தமையால் மனித உயிர் சேதங்கள் எதுவும் பதியப்படவில்லை .சில அறிக்கைகள் இருவர் உயிரிழந்ததாக குறிப்பிட்டாலும் உத்தியோக பூர்வமாக எதுவும் அறிவிக்கப்படவில்லை. இந்நிகழ்வு விண்கல் தாக்கங்களுக்கு எதிரான நடவடிக்கைகளுக்கு அடித்தளம் இட்டது.\n\nSection::::விளக்கம்.\nஜூன் 30ம் திகதி காலை 07:17 மணியளவில் பைக்கால் ஏரிக்கு வடமேற்கே வசிக்கும் ரஷ்ய குடியேறிகள் மற்றும் எவான்கி ஆதிக்குடி மக்கள் சூரியனைப் போல பிரகாசத்துடன் நீல நிற ஒளிப்பிழம்பொன்று வானில் செல்வதை அவதானித்தனர்.பத்து நிமிடங்களின் பின் கண்ணைப் பறிக்கும் ஒளியுடன் இராணுவ ஏவுகணையின் ஒலி போன்ற பெரும் சப்தமொன்று கேட்டது.வெடிப்பு நிகழ்வுக்கு அண்மையில் வசித்தவர்களின் கூற்றுப்படி அவ்வொலி கிழக்கிலிருந்து வடக்காக சென்றுள்ளது.அவ்வொலி ஏற்படுத்திய அதிர்வலைகள் சில நூறு கிலோமீட்டர்கள் அப்பாலிருந்த மனிதர்களைத் தள்ளாட வைத்ததுடன் ஜன்னல்களையும் உடைத்தது.பெரும்பாலான மக்கள் வெடிப்பைத் தவிர்த்து சத்தத்தையும் நடுக்கத்தையும் மட்டுமே உணர்ந்துள்ளனர். வெடிப்பு நிகழ்வு நீடித்த நேரம்,தொடர்ச்சி நிகழ்வுகள் போன்றவை கண்ணால் கண்ட சாட்சிகளின் கூற்றுகள் பிரகாரம் வேறுபடுகின்றது. \n\nஇவ்வெடிப்பு யூரேசியா முழுதும் நில நடுக்கவியல் நிலையங்களில் பதியப்பட்டுள்ளதுடன் வானில் ஏற்பட்ட அலைகள் ஜெர்மனி, டென்மார்க், குரேஷியா, ஐக்கிய இராச்சியம் மற்றுமல்லாது ஜகார்த்தா, வாஷிங்டன் போன்ற மிகத்தொலைவிலுள்ள நாடுகளிலும் தென்பட்டன. சில இடங்களில் இதன் அதிர்வலைகள் 5.0 ரிக்டர் அளவுடைய பூகம்பத்துக்கு இணையாக மதிப்பீடு செய்யப்பட்டுள்ளது. வெடிப்பின் பின் அடுத்த சில நாட்கள் ஆசிய,ஐரோப்பிய வானம் இரவிலும் ஒளிர்ந்ததை ஸ்வீடன் மற்றும் ஸ்காட்லாந்தில் எடுக்கப்பட்ட படங்களைக் கொண்டு அறியலாம். விண்ணோட்டத்தினால் வானில் ஏற்படுத்தப்படும் ஒளிர்வைப் போல இவ்வான ஒளிர்வும் வளிமண்டலத்தின் ஐந்து பிரிவுகளில் ஒன்றான இடை மண்டலத்தில் அமைந்துள்ள பனித்துகள்களை ஒளி ஊடுருவியதால் தென்பட்டது . அமெரிக்க விண்வெளி ஆராய்ச்சி நிறுவனங்களான ஸ்மித்ஸன் வானியற்பு அவதானிப்பு மையம் மற்றும் மவுன்ட் வில்சன் கண்காணிப்பு நிலையம் ஆகியன துங்குசுக்கா வெடிப்பின் பின்னர் சில மாதங்கள் வரை புவிமேற்பரப்பில் அமைந்துள்ள வளிமண்டலத்தின் தெள்ளியதன்மை தூசுகளினால் பாதிப்படைந்திருந்ததை அவதானித்திருந்தன.\n\nSection::::தேர்ந்தெடுக்கப்பட்ட சில சாட்சிகள்.\n1930ல் லியோனிட் குலிச்சின் ஆராய்ச்சி பயணத்தில் பதியப்பட்ட எஸ்.செமனோவ் கண்ட காட்சி,செமனோவின் பார்வையில்:\n\n'அன்று காலை நான் வனவாராவிலிருந்த என் வீட்டின் வெளியே வடக்கு திசை நோக்கி அமர்ந்திருந்தேன்.திடீரென்று ஒன்குல்ஸ் துங்குசுக்கா வீதியின் மேலே வானம் பிளந்து காட்டின் மேலே நெருப்புப் பிழம்பொன்று தோன்றி பெரிதாகி வடதிசை முழுவதையும் ஆக்கிரமித்தது. அதன் வெப்பம் ஏதோ என் சட்டை தீப்பற்றிக் கொண்டதைப் போல தகித்தது.அதிக வெப்பத்தால் அவதிப்பட்டுக்கொண்டிருந்த போது பெரும் மோதல் ஒலி கேட்டது.நான் சில மீட்டர்கள் தூரம் தூக்கி வீசப்பட்டேன்.அதனால் நான் என் சுய நினைவை இழந்தேன்.பிறகு என் மனைவி வீட்டினுள்ளிருந்து வந்து என்னை அழைத்துச் சென்றாள்.வானம் பிளந்த போது வீசிய அனல் காற்றினால் பயிர்கள்,செடிகள் எல்லாம் கருகின.பிற்பாடு எங்கள் வீட்டின் ஜன்னல் உடைந்திருந்ததையும் தானிய சேமிப்புக் கிடங்கின் தாழ் உடைந்திருந்ததையும் கவனித்தோம்.'\n\n1926ல் ஐ. எம்.சுஸ்லோவ் பதிவு செய்த ஷன்யாகிர் பழங்குடியைச் சேர்ந்த ஷுக்கானின் சாட்சியம் :\n\nநானும் என் சகோதரன் ஷெக்காரெனும் ஆற்றோரமாய் இருந்த எங்கள் குசையில் உறங்கிக் கொண்டிருந்தோம். திடீரென்று விழித்தெழுந்தோம். யாரோ எங்களைத் தள்ளினார்கள். சீட்டிகை சத்தமும் பலத்த காற்றும் வீசியது. 'நிறைய பறவைகள் பறப்பது உனக்கு கேட்கிறதா?'என என் சகோதரன் கேட்டான். எங்களுக்கு வெளியில் என்ன நடக்கிறதென தெரியவில்லை. திடீரென்று மீண்டுமொருமுறை நான் தள்ளிவிடப்பட்டு கீழே விழுந்தேன். எங்களுக்கு பயம் பிடித்தது.அம்மா,அப்பா,சகோதரனை அழைத்தோம் ஆனால் அவர்கள் வரவில்லை. எங்கள் குடிசைக்கு வெளிப்புறம் மரங்கள் விழும் சத்தம் கேட்டது. நாங்கள் படுக்கையிலிருந்து எழுந்து வெளியே செல்ல எத்தனிக்கும் போது பெரிய இடி ஒன்று இடித்தது.இது முதல் இடி.பூமி அசைந்தது,காற்று எங்கள் குடிசையை அழித்தது.எனது உடல் கழிகளின் அடியில் மாட்டிக் கொண்டாலும் எனக்கு சுய நினைவு இருந்தது.பிறகு அங்கு நான் ஒரு அதிசயத்தைக் கண்டேன்.மரங்கள் எரிந்து விழுந்தன,பிரகாச ஒளி சூரியனைப்போல என் கண்ணைத் தாக்கியது.நான் கண்களை மூடிக்கொண்டேன். அது ஒரு மின்னல் போல இருந்தது.பிறகு இரண்டாவது இடியொலி கேட்டது.அன்று காலை மழைக்கான எந்த அறிகுறியும் தென்படவில்லை.சூரியன் வழமைபோல பிரகாசமாக வானில் ஜொலித்துக் கொண்டிருந்தது.எனினும் இடி இடித்தது.\n\nஷெக்கானும் நானும் உடைந்த குடிசையிலிருந்து தடுமாற்றங்களுடன் வெளியேறினோம்.வானில் அதை மீண்டும் பார்த்தோம்.இம்முறை அது வேறொரு பக்கம் இருந்தது.மீண்டுமொரு முறை பளீரென ஒளி தென்பட்டு இடி இடித்தது. இது மூன்றாவது இடியோசை.மீண்டும் ஒருமுறை பலத்த காற்று வீசி எங்களை கீழே தள்ளியது.\n\nநாங்கள் சாய்க்கப்பட்ட மரங்களைப் பார்த்தோம்.அதன் உடைந்த கிளைகள் பற்றியெரிவதையும் கண்டோம்.திடீரென்று ஷெக்கான் 'அதோ பார்' என மேலே சுட்டிக் காட்ட இன்னும் ஒரு பிரகாச ஒளியைக் கண்டேன்.அதைத் தொடர்ந்து நான்காவது இடியோசையும் கேட்டது. இம்முறை வீரியம் குறைந்த ஒலியே கேட்டது.\n\nஎனக்கு இப்போது ஞாபகம் வருகிறது அங்கு நான்காவது இடி ஒலியும் மென்மையாக தூரத்தில் சூரியன் மறையும் திசையில் கேட்டது.\n\nசைபீரிய செய்தித்தாள், 2 ஜூலை 1908:\n\n ஜுன் மாதம் 17ம் நாள் காலை 9 மணியளவில் நாங்கள் விசித்திரமான இயற்கை நிகழ்வொன்றை கேள்விப்பட்டோம். வட கரேலின்ஸ்கியில் வசித்த விவசாயிகள் அடி வானத்துக்கு சற்று மேலே வடகிழக்குப் பகுதியில் நீலம் கலந்த வெள்ளை நிறம் கொண்ட கண்ணைப் பறிக்கும் மிகப் பிரகாசமான ஒளி கீழ்நோக்கி சொல்வதைக் கண்டனர்.அவ்வொளி ஒரு உருளைப் போல் அல்லது குழாய் போல் காட்சியளித்திருந்தது.வானம் மேகமற்று இருந்தாலும் அவ்வொளியின் ஒரு பக்கத்தில் கறுப்பு மேகங்கள் தென்பட்டன. அது மிகவும் வெப்பமாகவிருந்தது. அது காட்டை நோக்கி கீழே செல்கையில் பிரகாசமிழந்து பூதாகரமான கறுப்பு புகையாக மாறியது.பின்பு, மலை சரிந்தது போல அல்லது இராணுவ ஏவுகணை ஏவப்பட்டது போல பெரும் மோதல் ஒலி ஒன்று கேட்டது.கட்டிடங்கள் குலுங்கின.பிரளயம் வந்து விட்டதாக பயந்து கிராமவாசிகள் அனைவரும் வீதியில் இறங்கினர்.\n\nசைபீரியன் வாழ்க்கை செய்தித்தாள், 27 ஜூலை 1908:\n\nஅவ்விண்கல் வீழ்ந்தவுடன் பலத்த நிலநடுக்கம் உணரப்பட்டதுடன் கண்ஸ்க் பகுதியிலிருந்த லொவாட் கிராமத்தினருகே பெரும் வெடியோசை கேட்டது.\n\n\"க்ரஸ்நோயாரெட்ஸ்\" செய்தித்தாள், 13 ஜூலை 1908:\n\nகெஸெம்ஸ்கோ கிராமம்.17ம் திகதி அன்று காலை அசாதாரண சூழல் நிகழ்வொன்று அறியப்பட்டது.7.43 மணிக்கு பலத்த காற்றை ஒத்த ஓசை ஒன்று கேட்டது.அதன்பின் உடனடியாக பலத்த மோதல் ஒலி ஏற்பட்டு கட்டடங்களை உலுக்கியது.முதல் மோதல் ஒலியின் பின் மேலும் இரண்டு ஒலிகள் கேட்டன.முதல் ஒலிக்கும் மூன்றாவது ஒலிக்கும் இடைப்பட்ட நேரத்தில் பல புகயிரதங்கள் ஒரே நேரத்தில் பயணம் செய்வதைப் போல விசித்திரமான நிலநடுக்கம் ஏற்பட்டது.5-6 நிமிடங்களின் பின் பீரங்கி வெடிப்பு போல பலமான் ஓசை கேட்டது.அதன் பின் 2 நிடங்களுக்குப் பின் நான்கைந்து வெடிப்பு சத்தங்கள் அதிர்வோடு ஒலித்தன.\n\nமுதலில் கவனிக்கையில் வானம் சதாரணமாகவே தோன்றியது.மேகங்கள் தென்படவில்லை;காற்று வீசவில்லை.ஆனால் சற்று உண்ணிப்பாக பார்த்த போது அடிவானத்தில் பெரிய சாம்பல் நிற மேகம் ஒன்று தென்பட்டது.அது மெல்ல மெல்ல சிறிதாகி 2-3 மணியளவில் காணாமல் போனது\".\"\nSection::::ஆய்வுகள்.\nதுங்குசுக்கா நிகழ்வு சம்பந்தமான ஆய்வுகளை மேற்கொள்ள ஒரு தசாப்ததிற்கும் மேலான ஆண்டுகள் பிடித்தது.1921ம் ஆண்டில் உருசிய கனிமவியலாளர் லியோனட் கியுலிக் சோவியத் அறிவியல் கழக சார்பாக கணக்கெடுப்பு ஒன்றை நடத்த ஒரு குழுவை அழைத்துக்கொண்டு பொட்கமனேயா துங்குசுக்கா ஆற்று வடிநிலத்தை அடைந்தார். அவர் வெடிப்பு நிகழ்ந்த மையப்பகுதிக்கு செல்லாமல் விட்டாலும் உள்ளூர்வாசிகள் கண்ட காட்சிகள் அது ஒரு விண்கல் தாக்கமே என்ற நம்பிக்கைக்கு அவரை இட்டுச் சென்றன. ஆய்விலிருந்து திரும்பியதும் அவர் உருசிய அரசாங்கத்தை வற்புறுத்தி தடை செய்யப்பட்ட வெடிப்பு நிகழ்ந்த மையப்பகுதியை ஆராய்ச்சி செய்ய தேவையான நிதியுதவியை வழங்க இணங்கச்செய்தார்.விண்கல் கனிம வளத்தை பாதுகாக்கும் நோக்குடனே இதை செய்தார் .\n\nஇறுதியில் கியுலிக் 1927ம் ஆண்டு உள்ளூர் எவென்கி இன வேட்டைக்காரர்களை வழிகாட்டியாக அழைத்துக் கொண்டு துங்குசுக்கா வெடிப்பு நிகழ்ந்த மையப்பகுதி நோக்கி தனது ஆராய்ச்சி பயணத்தை மேற்க் கொண்டார். விண்கல் தாக்கத்தால் ஏற்படும் பெரும் பள்ளத்தை எதிர்பார்த்துச் சென்ற அவருக்கு அதிச்சி ஒன்று காத்திருந்தது. அங்கு வெடிப்பு சம்பவம் நிகழ்ந்த இடத்திற்கு அண்மையில் எவ்வித பள்ளமும் காணக்கிடைக்கவில்லை. மாறாக சுமார் 8 கிலோமீட்டர் குறுக்களவு வலயத்தில் இருந்த அனைத்து மரங்களும் கருகி, கிளைகளற்று நின்றிருந்தன. அவ்வலயத்திற்கு அப்பால் இருந்த மரங்கள் பகுதியளவே கருகியிருந்தாலும் முற்றாக வேரோடு சாய்க்கப்பட்டிருந்தன.\n\nபல ஆண்டுகள் கழித்து 1960ல் துங்குசுக்கா நிகழ்வில் அழிக்கப்பட்ட மரங்கள் கொண்ட பகுதியின் பரப்பளவு என கணிக்கப்பட்டது. தரை மட்டமாக்கப்பட்ட மரங்களிருந்த பகுதியின் வடிவம் ஒரு பிரம்மாண்ட சிறகு விரித்த வண்ணத்துப்பூச்சியைப் போல் காணப்பட்டது. அதன் <nowiki>\"விரிக்கப்பட்ட சிறகின்\" நீளம் 70 கிலோமீட்டர், மற்றும் அதன் \"உடலின் நீளம்\"</nowiki> 55 கிலோமீட்டர் கொண்டது. சற்று உண்ணிப்பாய் ஆராய்ந்ததில் கியுலிக் பூமியில் சில துளைகளை அவ்விடத்தில் கண்டார். அத்துளைகள் விண்கல் தாக்கத்தினாலேற்பட்டிருக்க வேண்டுமென அவர் தவறாக கணித்தார்.எனினும் அத்துளைகளை தோண்டுவதற்கான நேரம் அவருக்கு கிடைக்க வில்லை.\n\nஅடுத்த பத்து ஆண்டுகளில் மேலும் மூன்று ஆய்வுகள் அப்பகுதியில் நடந்தன. கியுலிக் சில சேற்றுக்குழிகளை கண்டுபிடித்தார்.அவை விண்கல்லினால் ஏற்பட்டிருக்கலாமென நினைத்தார். சேறு நிறைந்த அக்குழிகளில் ஒன்றை (\"சஸ்லோவ் பள்ளம்\", விட்டம்), கடின உழப்பினால் தூர் வாறிய பின் அக்குழிக்குள் கண்டுபிடிக்கப்பட்ட அடிமரக்கட்டை அவரின் கணிப்பை தவறாக்கியது. 1938ம் ஆண்டு கியுலிக் வெடிப்பு நிகழ்ந்த மையப்பகுதியைச் சுற்றி வான்வழிப் புகைப்பட ஆய்வொன்றை மேற்கொண்டார். எனினும் இவ்வாய்வில் எடுக்கப்பட்ட புகைப்படங்களின் 1500 படலமறைகள் அபாயகரம் நிறைந்த செலுலாயிடு அழிப்பு நடவடிக்கை காரணமாக 1975ல் அப்போதிருந்த ருஷ்ய அறிவியல் கல்விக்கழக கனிம அருங்காட்சியத்தின் விண்கல் பிரிவின் தலைவர் யெவ்கேனி கிரினோவின் உத்தரவினால் அழிக்கப்பட்டது.மேலதிக ஆராய்ச்சிகளுக்காக அப்புகைப்படங்கள் உருசியாவின் டொம்ஸ்க் நகருக்கு கொண்டு செல்லப்பட்டது.\n\n1950, 1960களில் அவ்விடத்துக்கு அனுப்பபட்ட ஆராய்ச்சியாளர்கள் அப்பகுதி மண்ணை சலித்துப் பார்த்தனர். அம்மண்ணில் சிலிக்கேட் மற்றும் மக்னடைட் துணிக்கைகள் கலந்திருந்ததை கண்டுபிடித்தனர். அத்துணிக்கைகளை இரசாயன பகுப்பாய்வு செய்த போது அதில் விண்வீழ்கற்களில் காணப்படக்கூடியதைப் போல அதிகூடிய விகிதாசாரத்தில் இரும்பு சார்பான நிக்கல் கலந்திருந்தமை கண்டுபிடிக்கப்பட்டது அத்துணிக்கைகள் பூமிக்கு வெளியிலிருந்து வந்திருக்கலாம் என்ற முடிவுக்கு வழிகோலியது. மேலும் அப்பகுதியை அண்மித்த இடங்களிலிருந்து எடுக்கப்பட்ட உலோகங்களில் அசாதரண விகிததில் வேறு கனிமங்களும் கலந்திருந்தன.\n\nSection::::புவியியற்பியல் கருதுகோள்கள்.\nகிட்டத்தட்ட அனைத்து விஞ்ஞானிகளும் இவ்வெடிப்புக்கு காரணம் விண்கல் தாக்கம் என்று ஏற்றுக் கொண்டாலும் சில எதிர் கருதுகோள்களும் முன்வைக்கப்படுகின்றன;வானியற்பியலாளர் வுல்ஃப்கேங் குண் இவ்வெடிப்புக்கு புவியோட்டிற்குள் இருந்த பத்து மில்லியன் தொன் அளவிலான இயற்கை வாயுவின் வெடிப்பே காரணம் என்கிறார். புவியோட்டிற்குள்ளிருந்த பாரியளவு இயற்கை வாயு புவிமேற்பரப்பில் வெளிப்பட்டு தீப்பற்றி வெடித்திருக்கலாம் என்பது அவர் கருத்து.\n\nSection::::இதே போன்ற நிகழ்வுகள்.\n1930லும் இந்நிகழ்வை ஒத்த நிகழ்வொன்று பிரஸீலில் குருசா நதியின் மேல் நிகழ்ந்தது.விண்கல் தாக்கமே காரணம் என்று குறிப்பிடப்பட்டாலும் தெளிவான ஆதாரங்கள் எவையும் கிடைக்கவில்லை.\n"}
{"id": "428996", "url": "https://ta.wikipedia.org/wiki?curid=428996", "title": "சக்தி தொலைக்காட்சியின் நிகழ்ச்சிகளின் பட்டியல்", "text": "சக்தி தொலைக்காட்சியின் நிகழ்ச்சிகளின் பட்டியல்\n\nதற்பொழுது சக்தி தொலைக்காட்சியில் ஒளிபரப்பாகும் தொடர்கள் மற்றும் நிகழ்ச்சிகளின் பட்டியல் கீழே தரப்பட்டுள்ளது\n\n"}
{"id": "428997", "url": "https://ta.wikipedia.org/wiki?curid=428997", "title": "மார்சல் பொறி", "text": "மார்சல் பொறி\n\nமார்சல் பொறி (\"Marshall Trap\") என்பது எதிரியை இடர்பாட்டில் சிக்கவைக்க சதுரங்க ஆட்டத்தின் தொடக்கத்தில் திட்டமிட்டு விரிக்கப்படும் வலையாகும். பெட்ரோவ் தற்காப்பு திறப்பு ஆட்டத்தில் இவ்வகை வலையை விரிக்கும் நுட்பம் கண்டறியப்பட்டது. இந்நுட்பத்தை பிராங்கு மார்சல் கண்டறிந்த காரணத்தால் இவ்வலைக்கு மார்சல் பொறி என்ற பெயர் சூட்டப்பட்டது. \n\nSection::::பொறி.\n1. e4 e5 2. Nf3 Nf6\n3. Nxe5 d6 4. Nf3 Nxe4 5. d4 d5 6. Bd3 Bd6 7. 0-0 0-0 8. c4 Bg4 9. cxd5 f5 10. Re1? (படம் பார்க்கவும்)\n10... Bxh2+!\n11. Kxh2 Nxf2\n12. Qe2 Nxd3 13. Qxd3 Bxf3 14. Qxf3 Qh4+\n"}
{"id": "429002", "url": "https://ta.wikipedia.org/wiki?curid=429002", "title": "எஸ். எம். முகம்மது செரிப்", "text": "எஸ். எம். முகம்மது செரிப்\n\nஎஸ்.எம். முஹம்மது ஷரிப் ஒரு இந்திய அரசியல்வாதியும், தமிழ்நாட்டிலிருந்து தேர்ந்தெடுக்கப்பட்ட முன்னாள் பாராளுமன்ற உறுப்பினரும் ஆவார். 1967 ஆம் ஆண்டு இராமநாதபுரம் மக்களவைத் தொகுதியில் சுயேட்சையாக போட்டியிட்டும், 1971 தேர்தலில் பெரியகுளம் மக்களவைத் தொகுதியிலிருந்து,இந்திய ஒன்றிய முஸ்லிம் லீக் சார்பாக வேட்பாளராக போட்டியிட்டு மக்களவைக்கு தேர்ந்தெடுக்கப்பட்டார்.\n\nSection::::பிறப்பு.\n15 ஜூலை 1924 ஆம் ஆண்டு முஹம்மது மதார் இராவுத்தருக்கு மகனாக மதுரையில் கரீம்ஷா பள்ளி தெருவில் பிறந்தார்.\n\nSection::::கல்வி.\nமதுரை அமெரிக்கன் கல்லூரியிலும், பீகார் ராஞ்சி கல்லூரியிலும் கல்வி பயின்றார்.\n\n"}
{"id": "429007", "url": "https://ta.wikipedia.org/wiki?curid=429007", "title": "கலர்ஸ் காமெடி நைட்", "text": "கலர்ஸ் காமெடி நைட்\n\nகலர்ஸ் காமெடி நைட் என்பது கலர்ஸ் தமிழ் தொலைக்காட்சியில் சனவரி 12, 2019ஆம் ஆண்டு முதல் சனி மற்றும் ஞாயிறு இரவு 9:30 மணிக்கு ஒளிபரப்பான மேடைச் சிரிப்புரை நிகழ்ச்சி இதுவாகும். இது புகழ் பெற்ற இந்தி மொழி நிகழ்ச்சியான 'காமெடி நைட் வித் கபில்' என்ற நிகழ்ச்சியின் மறுதயாரிப்பாகும். இந்த நிகழ்ச்சியின் வாரம் தோறும் ஒரு பிரபலம் பங்குபெற்றி ஐந்து நகைச்சுவை கலைஞர்களுடன் சேர்ந்து நடிப்பார். இந்த நிகழ்ச்சி 17 மார்ச்சு 2019 அன்று 20 அத்தியாயங்களுடன் நிறைவு பெற்றது. \n\n"}
{"id": "429012", "url": "https://ta.wikipedia.org/wiki?curid=429012", "title": "குளோரோடிரைபுளோரோயெத்திலீன்", "text": "குளோரோடிரைபுளோரோயெத்திலீன்\n\nகுளோரோடிரைபுளோரோயெத்திலீன் (\"Chlorotrifluoroethylene\") என்பது CFCClF என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இதுவொரு குளோரோபுளோரோகார்பன் வகைச் சேர்மமாகும். பொதுவாக கடுங்குளிர் பயன்பாடுகளில் இது ஒரு குளிர்பதனியாகப் பயன்படுத்தப்படுகிறது. குளோரோடிரைபுளோரோயெத்திலீன் சேர்மத்தில் ஒரு கார்பன்–கார்பன் இரட்டைப் பிணைப்பு காணப்படுகிறது. எனவே இதனை பாலி குளோரோடிரைபுளோரோயெத்திலீன் சேர்மமாக பலபடியாக்க முடியும். அல்லது இணைபலபடியாக்கி நெகிழி குளோரோடிரைபுளோரோயெத்திலீன் சேர்ம்மாக மாற்ற முடியும். பாலி குளோரோடிரைபுளோரோயெத்திலீன் நியோபிலான் என்ற வர்த்தகப் பெயரால் குறிக்கப்படுகிறது. சப்பானின் தாய்கின் தொழில் நிறுவனம் தயாரிக்கிறது. மின்னசோட்டாவில் உள்ள 3 எம் நிறுவனம் கெல்-எப் என்ற வர்த்தக பெயரில் தயாரிக்கத் திட்டமிட்டுள்ளது.\n\nSection::::உற்பத்தி.\n1,1,2-டிரைகுளோரோ-1,2,2-டிரைபுளோரோயீத்தேனை மெத்தனாலில் உள்ள துத்தநாகத்தைப் பயன்படுத்தி குளோரின் நீக்கம் செய்து வர்த்தக முறையில் குளோரோடிரைபுளோரோயெத்திலீன் தயாரிக்கப்படுகிறது. \nஅமெரிக்காவில் 2012 ஆம் ஆண்டில் 1–10 மில்லியன் பவுண்டுகள் குளோரோடிரைபுளோரோயெத்திலீன் வர்த்தக முறையில் தயாரிக்கப்பட்டது.\n"}
{"id": "429018", "url": "https://ta.wikipedia.org/wiki?curid=429018", "title": "கேத்லின் கென்யான்", "text": "கேத்லின் கென்யான்\n\nகேத்லின் கென்யான் (\"Kathleen Kenyon\", 5 சனவரி 1906 - 24 ஆகத்து 1978), ஒரு முன்னணி பிரித்தானியக் கற்காலத்தைப் பற்றிய ஆராயும் தொல்லியல்துறை ஆராய்ச்சியாளர் ஆவார். இவர் 1952 முதல் -1958 வரை ஜெரிக்கோ என்ற இடத்தில் நடைபெற்ற அகழ்வாராய்ச்சி மூலம் நன்கு அறியப்பட்டவர், மேலும் 20 ஆம் நூற்றாண்டின் மிகவும் செல்வாக்குள்ள தொல்பொருள் ஆராய்ச்சியாளர்களில் ஒருவராக விளங்கினார். இவர் 1962 முதல் 1973 வரை லண்டன் ஆக்ஸ்போர்டில் உள்ள ஹக்ஸ் கல்லூரியின் முதல்வராகவும் இருந்துள்ளார்.\n\nSection::::வரலாறு.\n1906 ஆம் ஆண்டில் கேத்லீன் கென்யான் பிரடெரிக் கென்யான் என்பாருக்கு மூத்த மகளாக இங்கிலாந்தின் லண்டனில் பிறந்தார். இவரது தந்தை விவிலிய பைபிளில் சிறந்த அறிஞர் ஆவார். மேலும் பிரித்தானிய அருங்காட்சியகத்தின் இயக்குநராகவும் பணியாற்றியுள்ளார். இவரது தாத்தா ஜான் ராபர்ட் கென்யான் \"ஆல் சோல்ஸ் கல்லூரி\"யில் பாதுகாவலராகவும் சிறந்த வழக்கறிஞராகவும் விளங்கினார். இவரது கொள்ளுப் பாட்டனார் லாயிட் கென்யான் அரசியல்வாதியாகவும் வழக்கறிஞராகவும் இருந்துள்ளார். லண்டனின் ப்ளூம்ஸ்பரி என்ற இடத்தில் அமைந்துள்ள பிரித்தானிய அருங்காட்சியகத்துடன் இணைக்கப்பட்ட ஒரு வீட்டில், அவரது தாயார் அமி கென்யன் மற்றும் சகோதரி நோரா கென்யானுடன் வளர்ந்தார். முரட்டுத்தனமான மற்றும் பிடிவாதமான குணங்களை கொண்ட இவர் சிறுவயதில் மீன்பிடிப்பது, மரங்கள் ஏறுவது போன்ற பலவிதமான விளையாட்டுகளில் ஈடுபட்டுள்ளார்\n\nஇவரும் இவரது சகோதரியும் நன்கு படித்தவராக திகழ வேண்டுமென்பதற்காக பரந்தபட்ட வாசிப்பு மற்றும் சுதந்திரமாக படிப்பதற்கு இவரது தந்தை கேத்லீன் நன்கு ஊக்கப்படுத்தினார். பிரிட்டிஷ் மியூசியத்தில் தனது தந்தையின் நிலைப்பாடு தனக்கு குறிப்பாக, கல்விக்கு உதவியாக இருந்தது என்று கென்யான் பின்னாட்களில் குறிப்பிடுகிறார். வரலாற்றில் சிறந்து விளங்கிய காத்லீன் பள்ளியில் பல விருதுகளை வென்றுள்ளார். செயிண்ட் பால் மகளிர் பள்ளியில் படிப்புதவி பெற்ற முதல் மாணவியாக திகழ்ந்துள்ளார். ஆக்ஸ்போர்டில் படிக்கும்போது கென்யான் பல்கலைக் கழகங்களுக்கிடையே நடைபெற்ற ஹாக்கி விளையாட்டில் வெற்றியினை ஈட்டு தந்துள்ளார். 1929 இல் பட்டம் பெற்ற இவர் ஆக்ஸ்போர்ட் பல்கலைக்கழக தொல்பொருள் சங்கத்தின் முதல் பெண் தலைவரானார். மேலும் தொல்லியல் துறையில் தனது பணியினைத் தொடங்கினார். ஐரோப்பா முழுவதும் பல முக்கிய தளங்களில் பணிபுரிந்திருந்தாலும் 1950 களில் ஜெரிக்கோவில் நடத்தப்பட்ட அகழ்வாராய்ச்சிகளே இவரை இவரது துறையில் முன்னணி தொல்பொருள் ஆராய்ச்சியாளர்களில் ஒருவராக பேசப்பட்டது. கென்யான் 1962 ஆம் ஆண்டில் ஆக்ஸ்போர்டு, செயின்ட் ஹூக்ஸ் கல்லூரியின் முதல்வராக நியமிக்கப்பட்டார். அவர் 1973 ல் ஓய்வு பெற்றார், மேலும் கென்யான் திருமணம் செய்து கொள்ளவில்லை. 1974 ஆம் ஆண்டு முதல்,செஸ்டர் தொல்லியல் சங்கத்தின் கௌரவ துணைத் தலைவர் ஆக நியமனம் செய்யப்பட்டார்.\n"}
{"id": "429029", "url": "https://ta.wikipedia.org/wiki?curid=429029", "title": "இராச்சிக் செயல்முறை", "text": "இராச்சிக் செயல்முறை\n\nஇராச்சிக் செயல்முறை (\"Raschig process\") என்பது ஐதராக்சிலமீனை உற்பத்தி செய்யப் பயன்படும் ஒரு வேதிச் செயல்முறையாகும். செருமன் நாட்டு வேதியியலாளர் பிரடெரிக் இராச்சிக் இம்முறையை உருவாக்கினார். இச்செயல்முறையின் முக்கியமான படிநிலைக்கு 1887 ஆம் ஆண்டிலேயே இராச்சிக் காப்புரிமை பெற்றார். ஐதராக்சிலமீன் டைசல்போனேட்டை நோக்கி நைத்திரைட்டுடன் பைசல்பைட்டு சேர்த்து ஒடுக்கி பின்னர் இதை ஐதராக்சிலமோனியம் சல்பேட்டாக நீராற்பகுப்பு செய்வது காப்புரிமை கோரிய அம்முக்கியமான வினையாகும். நைலான் 6 பலபடியை தயாரிக்க உதவும் முன்னோடிச் சேர்மமான கேப்ரோலாக்டம் சேர்மத்தை பேரளவில் தயாரிப்பதற்கே உற்பத்தி செய்யப்படும் ஐதராக்சிலமீன் சேர்மத்தின் பெரும்பகுதி பயன்படுத்தப்படுகிறது. \nவர்த்தக முறையில் பயன்படுத்தப்படும் இராச்சிக் செயல்முறை பின்வரும் படிநிலைகளைக் கொண்டுள்ளது:\n"}
{"id": "429038", "url": "https://ta.wikipedia.org/wiki?curid=429038", "title": "சுமாத்திரா காண்டாமிருகம்", "text": "சுமாத்திரா காண்டாமிருகம்\n\nசுமாத்திரா காண்டாமிருகம் (\"Sumatran rhinoceros\") ஆசிய இரண்டு கொம்பு காண்டாமிருகம் மற்றும் மயிரடர்ந்த காண்டாமிருகம் ஆகிய பெயர்களில் அழைக்கப்படுகிறது. ரெய்னோசெரடியி குடும்பத்திலேய மிகவும் அரிதான உறுப்பினர் எனலாம்(தற்போது கடுமையான ஆபத்தான அழியும் நிலையில் உள்ள விலங்கு). தற்போது நடைமுறையில் டைசோரனஸ் பேரினத்தில் உள்ள ஒரே உயிரினம் இவ்விலங்கே ஆகும்.\n\n= தோற்றம் மற்றும் சிறப்பு =\nசுமாத்திரா காண்டாமிருகமே இவ்வுலகில் மிகச்சிறிய காண்டாமிருகம் ஆகும். இதன் பாதம் முதல் தோள் வரையிலுள்ள உயரம் மட்டுமே 112செ.மீ முதல் 145செ.மீ ஆகும். இவ்விலங்கின் தலை மற்றும் உடம்பின் நீளம் 2.36மீ-3.18மீ மற்றும் வாலின் நீளம் 35-70செ.மீ ஆகும். சுமாத்திராகாண்டாமிருகத்தின் இதுவரை கணக்கெடுக்கப்பட்ட அதிக எடை 500கிலோ முதல் 1000கிலோ வரை. இவ்விலங்கின் மேற்மயிர் படலமானது சிவப்பு மற்றும் பழுப்பு நிறக்கலவையில் இருக்கும். இதன் கொம்புகள் சாம்பல் மற்றும் கருப்பு நிறத்தில் இருக்கும். ஆண் காண்டாமிருகங்களுக்கு பெண் காண்டாமிருங்களை விட நீண்ட கொம்புகள் இருக்கும். சுமாத்திரா காண்டாமிருகங்கள் அடர்ந்த இரண்டு தோல் மடிப்புகளைக் கொண்டுள்ளது. இம்மிருகங்களின் கழுத்துப் பகுதியில் மட்டும் சிறிய மற்றும் அடர்த்திக் குறைவான தோல் மடிப்பைக் கொண்டுள்ளது. இதன் தோல் மட்டும் 10மி.மீ -16மி.மீ அடர்த்தியானது. காடுகளில் வாழும் விலங்குகளுக்கு மட்டும் தோலிலடியிலான கொழுப்பு இருக்காது. இவற்றின் முடி மிருகத்திற்கு மிருகம் வேறுபடும். மற்றும் ஒரு துண்டு போன்ற நீளமான முடி அமைப்பு இதன் காதுகளின் மேல் உள்ளது. அனைத்து காண்டாமிருகங்களைப் போலவே இவற்றிற்கும் கண்பார்வை மிகவும் குறைவு. இவற்றால் சரிவாக உள்ள பகுதிகளில் சுலபமாக நடக்க முடியும்.\n\n= வாழ்வியல் மற்றும் வரலாறு =\nசுமாத்திரா காண்டாமிருகங்களின் முன்னோர்கள் மழைக்காடுகளிலும் சதுப்புநிலங்களிலும் பனி மூட்டமாய் காணப்படும் காடுகளிலும் வாழ்ந்தன. இவை இந்தியா, பூட்டான், பங்களாதேஸ், மியான்மர், தாய்லாந்து, மலேசியா மற்றும் சீனா ஆகிய நாடுகளில் வாழ்ந்திருக்கலாம் என்று கூறப்படுகிறது. இவ்விலங்குகள் பொதுவாக தனிமையிலேயே வாழும். இனப்பெருக்கத்துக்காகவும் குட்டிகளை வளர்பதற்காகவும் மட்டும் ஒன்றாக வாழும். பழங்களும் சிறுக்கிளைகளுமே இதன் உணவு. இவை இதன் குரலுக்காகவும் பிரபலமாய் பார்க்கப்படுகிறது. புலிகளும் காட்டுநாய்கள்தான் இவற்றின் வேட்டையாடிகள் ஆகும். ஆண் மிருகங்களின் சராகசரி எல்லைப்பரப்பு 500கி.மீ ஆகும்.இவைகள் தினமும் 50கிலோ எடையுள்ள உணவை உட்கொள்ளும். இவை சுமார் 30 வகையான செடிகளை உண்ணுகிறது. இவற்றின் உடலுறவு முறை கறுப்பு காண்டாமிருகத்தின் உடலுறவு முறையை ஒத்ததாக இருக்கும். இவ்விலங்கின் அழிவிற்கு காரணமே \"எண்ணெய்த் தயாரிப்பு நிறுவனங்கள், விவசாயிகள், மக்களிடம் இருக்கும் மூட நம்பிக்கைகள், நோய்கள் மற்றும் சட்டவிரோதமாக விலங்குகளைக் கடத்துதல்\" போன்றன ஆகும். தற்போது இவை மலேசியா, இந்தோனேசியா மற்றும் ஆசிய கண்டத்தில் இருக்கும் வேறு சில நாடுகளில் மட்டுமே காணப்படுகிறது.\n"}
{"id": "429046", "url": "https://ta.wikipedia.org/wiki?curid=429046", "title": "ஓலின் இராச்சிக் செயல்முறை", "text": "ஓலின் இராச்சிக் செயல்முறை\n\nஓலின் இராச்சிக் செயல்முறை (\"Olin Raschig process\") என்பது ஐதரசீனை உற்பத்தி செய்யப் பயன்படும் ஒரு வேதிச் செயல்முறையாகும். செருமன் நாட்டு வேதியியலாளர் பிரடெரிக் இராச்சிக் இச்செயல்முறையின் முக்கியமான படிநிலைக்கு 1906 ஆம் ஆண்டிலேயே காப்புரிமை பெற்றார். அமோனியா மற்றும் ஐப்போகுளோரைட்டைப் பயன்படுத்தி மோனோகுளோரமீனை உருவாக்கவும் அதைத் தொடர்ந்து விளைபொருளை அமோனியாவுடன் வினைப்படுத்தி ஐதரசீன் தயாரிப்பதும் காப்புரிமை கோரிய அம்முக்கியமான வினையாகும் இந்த செயல்முறையை ஓலின் நிறுவனம் மேலும் உகந்ததாக பயன்படுத்தி விண்வெளி பயன்பாட்டிற்காக நீரற்ற ஐதரசீனை உற்பத்தி செய்தது .\n\nவர்த்தக முறையில் பயன்படுத்தப்படும் ஒலின் இராச்சிக் செயல்முறை பின்வரும் படிநிலைகளைக் கொண்டுள்ளது:\n"}
{"id": "429055", "url": "https://ta.wikipedia.org/wiki?curid=429055", "title": "அ. ர. அஞ்சான் உம்மா", "text": "அ. ர. அஞ்சான் உம்மா\n\nஅப்துல் ரகுமான் அஞ்சான் உம்மா (\"Abdul Rahman Anjan Umma\", பிறப்பு: 6 செப்டம்பர், 1955) என்பவர் இலங்கை அரசியல்வாதியும், ஆசிரியையும் ஆவார். இவர் 2004 ஆம் ஆண்டு ஐக்கிய மக்கள் சுதந்திரக் கூட்டணி சார்பில் கம்பகா மாவட்டத்தில் போட்டியிட்டு, இலங்கை பாராளுமன்றத்திற்குத் தேர்ந்தெடுக்கப்பட்டார். பின்னர் 2008 ஆம் ஆண்டு சூன் மாதம் அக்கட்சியில் இருந்து விலகி, மக்கள் விடுதலை முன்னணியில் இணைந்தார். பிறகு சிறிது காலம் சுயேட்சை பாராளுமன்ற உறுப்பினராக இருந்து, தேசிய சுதந்திர முன்னணியில் சேர்ந்தார். பின்பு 31 அக்டோபர் 2012 ஆம் ஆண்டு, அப்போதைய எதிர்கட்சியான ஐக்கிய தேசிய கட்சியில் உறுப்பினர் ஆனார்.\n"}
{"id": "429064", "url": "https://ta.wikipedia.org/wiki?curid=429064", "title": "எம். கே. எம். அப்துல் சலாம்", "text": "எம். கே. எம். அப்துல் சலாம்\n\nஎம். கே. எம். அப்துல் சலாம் (M. K. M. Abdul Salam) என்பவர் ஓர் இந்திய அரசியல்வாதியும், அன்றைய சென்னை மாகாணத்தின் (இன்றைய தமிழ்நாடு), திருச்சிராப்பள்ளி மக்களவைத் தொகுதியிலிருந்து, தேர்ந்தெடுக்கப்பட்ட முன்னாள் பாராளுமன்ற உறுப்பினரும் ஆவார். இவர் 1957 ஆம் ஆண்டு மக்களவைத் தேர்தலில் திருச்சிராப்பள்ளி மக்களவைத் தொகுதியிலிருந்து, இந்திய தேசிய காங்கிரசு கட்சி சார்பாக போட்டியிட்டு, இந்திய மக்களவைக்குத் தேர்ந்தெடுக்கப்பட்டார்.\n\nSection::::பிறப்பு.\nஇவர் திருச்சியில் உள்ள பாலக்கரையில், பிப்ரவரி 26, 1921 ஆம் ஆண்டு எம்.கே.முஹம்மது இப்ராஹிம் என்பவருக்கு மகனாக பிறந்தார்.\n\nSection::::கல்வி.\nஇவர் புனித சூசையப்பர் கல்லூரியில் கல்வி பயின்றார்.\n\n"}
{"id": "429072", "url": "https://ta.wikipedia.org/wiki?curid=429072", "title": "பாசிட்ரான்", "text": "பாசிட்ரான்\n\nபாசிட்ரான் (\"Positron\") என்பது எலக்ட்ரானுக்கு சக எதிராக உள்ள எதிர் துகள் அல்லது எதிர் பொருள் ஆகும். இதன் மின்னேற்றம் + 1 e. பாசிட்ரான் எலக்ட்ரானைப் போன்ற அதே நிறையைக் கொண்டது. எலக்ட்ரானும் பாசிட்ரானும் மோதும் போது நிர்மூலமாகிறது. இம்மோதல் குறைந்த ஆற்றலில் நடைபெற்றால் இரண்டு அல்லது அதற்கு மேற்பட்ட காமா கதிர் போட்டான்கள் உருவாகும். பாசிட்ரான்கள் கதிரியக்கச் சிதைவில் பாசிட்ரான் உமிழ்வு மூலம் உருவாகின்றன.\nமுதன் முதலில் டிமிட்ரி ஸ்கோபெல்சின் 1928 ம் ஆண்டு பாசிட்ரானை கண்டார். 1932ம் ஆண்டு கார்ல் டேவிட் ஆண்டர்சன் பாசிட்ரானைக் கண்டுபிடித்து 1936 இல் அதற்காக இயற்பியலுக்கான நோபல் பரிசும் பெற்றார்.\n\nSection::::இயற்கை உற்பத்தி.\nஇயற்கையாகவே உள்ள பொட்டாசியம் - 40 போன்ற கதிரியக்க ஐசோடோப்புகளின் பீட்டா சிதைவின் மூலம் பாசிட்ரான்கள் இயற்கையாகவே உற்பத்தி ஆகிறது. காஸ்மிக் கதிர்கள் மூலமாகவும் உருவாகின்றன.\n\nSection::::செயற்கை உற்பத்தி.\nகலிபோர்னியாவில் லாரன்ஸ் லிவர்மோர் தேசிய ஆய்வகத்தில் சிறிய அளவிலான அதிக அடர் கொண்ட லேசரை 1 மி.மீ தடிமன் தங்கத்தில் செலுத்தி 100 பில்லியன் பாசிட்ரான்களை உருவாக்கி உள்ளனர்.\n\nSection::::பயன்கள்.\nபாசிட்ரான் அணிகிலேஷன் ஸ்பெக்ட்ரோஸ்கோபி (positron annihilation spectroscopy -PAS)\nஎன்னும் கருவி திடப்பொருள்களின் குறைபாடுகள், அடர்த்தி வேறுபாடு, வெற்றிடம் மேலும் பலவற்றை ஆராய உதவி செய்கிறது.\n"}
{"id": "429078", "url": "https://ta.wikipedia.org/wiki?curid=429078", "title": "காற்றில்லா சுவாச உயிரினம்", "text": "காற்றில்லா சுவாச உயிரினம்\n\nகாற்றில்லாசுவாச உயிரினம் (\"Anaerobic organism\") என்பவை உயிர் வாழ்வதற்கு ஆக்சிசன் தேவைப்படாத உயிரினங்களைக் குறிக்கும். இவ்வகை உயிரினங்களின் வளர்ச்சி காற்றை சார்ந்திருப்பதில்லை. ஒருவேளை ஆக்சிசன் கிடைக்கும் பட்சத்தில் இவ்வகை உயினங்கள் எதிர்மறையாக செயல்படலாம் அல்லது இறந்தும் போகலாம். மாறாக காற்றுச்சுவாச உயிரினங்கள் உயிர் வாழவும் வளர்ச்சியடையவும் ஆக்சிசன் அவசியமாகும்.\n\nகாற்றில்லாசுவாச உயிரினம் ஒற்றைச் செல்லுடைய உயிரினமாகவும் இருக்கலாம். உதாரணம்: புரோட்டோசோவாக்கள் , பாக்டீரியாக்கள் ). அவை பலசெல் உயிரினமாகவும் இருக்கலாம் .\n\nSection::::பாகுபாடு.\nநடைமுறைச் செயல்பாடுகள் கருதி இவற்றை மூன்று வகையாகப் பிரிக்கலாம். காற்றில்லாசுவாச உயிரினம், சகிப்புக் காற்றில்லாசுவாச உயிரினம், இணக்கக் காற்றில்லாசுவாச உயிரினம் என்பன அம்மூன்று வகைபாடுகளாகும். \nமுதல்வகையான காற்றில்லாசுவாச உயிரினங்கள் ஆக்சிசன் கிடைக்கும் பட்சத்தில் இடர்பாடுகளைச் சந்திக்கின்றன .\nஉதாரணம்: \"Clostridium bottulinum,\" ஆழ்கடலின் அடியில் எரிமலைகுழம்பு கொண்ட குழிகளில் வாழும் அங்கிகள்.\n\nஇரண்டாம் வகை சகிப்புக் காற்றில்லாசுவாச உயிரினங்கள் ஆக்சிசன் இருப்பதைச் சகித்துக் கொள்கின்றன. ஆனால் ஆக்சிசனைப் பயன்படுத்திக் கொள்வதில்லை .\n\nமூன்றாம் வகையான இணக்க்க் காற்றிலாசுவாச உயிரினங்கள் ஆக்சிசன் இல்லாமலும் வாழ்கின்றன. ஆக்சிசன் கிடைக்கும் பட்சத்தில் அதைப் பயன்படுத்தியும் வளர்கின்றன .\n\nSection::::முதல் கண்டுபிடிப்பு.\nஅன்டோனி வான் லீயுவென்கோக் தான் மேற்கொண்ட ஒரு சோதனையைப் பற்றி விவரித்து 1680 ஆம் ஆண்டு சூன் 16 அன்று இராயல் கழகத்திற்கு ஒரு கடிதம் எழுதியிருந்தார். ஒத்த இரண்டு கண்ணாடிக் குழாய்களில் பாதிக்கு மேல் தூய்மையான மழை நீரை நிரப்பி நன்கு தூளாக்கப்பட்ட மிளகு தூளை அதிலிட்டதாக அக்கடித்த்தில் தெரிவித்திருந்தார். மேலும் ஒரு கண்ணாடிக் குழாயை தீச்சுடராலும் மற்றொன்றை மூடாமலும் விட்டுவைத்ததாகவும் குறிப்பிட்டிருந்தார். பலநாட்களுக்குப் பின்னர் மூடாமல் விட்டிருந்த கண்ணாடிக் குழாயில் பல நுண்ணுயிர் விலங்குகள் இயங்கிக் கொண்டிருப்பதை அவர் கண்டுபிடித்ததாகக் கூறியிருந்தார். மூடப்பட்ட குழாயில் இதுபோன்ற புதுமை உயிரினங்கள் எதையும் அவர் எதிர்பார்க்கவில்லை. ஆனால் திறந்திருந்த கண்ணாடிக் குழாயில் இருந்த உயிரினங்களைக்காட்டிலும் பெரிய உயிரினத்தை வான் லீயுவென்கோக் ஆச்சரியத்துடன் கண்டதாக கடிதத்தில் குறிப்பிட்டிருந்தார். மூடப்பட்ட குழாயில் முற்றிலும் காற்று இல்லாத சூழல் உருவாக்கப்பட்டிருந்தது.\n\n1913 ஆம் ஆண்டு வான் லீயுவென்கோக்கின் சோதனையை மார்ட்டினசு பெய்யெரிங்கு மீண்டும் நிகழ்த்தி சோதித்தார். குளோசுட்ரிடியம் பியூட்டைரிகம் என்ற பாக்டீரியா மூடப்பட்ட குழாய்க்குள் வளர்ந்த காற்றில்லாசுவாச உயிரினம் என்று அடையாளம் காட்டினார்.\n\nSection::::வளர்சிதைமாற்றம்.\nசில காற்றில்லாசுவாச வகை உயிரினங்கள் வளர்சிதை மாற்றத்திற்கு நொதித்தல் முறையைப் பயன்படுத்துகின்றன. மற்றவை முழுக்க முழுக்க காற்றற்ற சுவாசத்தைப் பயன்படுத்துகின்றன. சகிப்புக்காற்றில்லாசுவாச வகை உயிரினங்கள் நொதித்தலை மட்டுமே நம்பியிருக்கின்றன. இணக்கவகை இனங்கள் காற்று இருந்தால் காற்றையும் காற்று கிடைக்காவிட்டால் நொதித்தலையும் சில காற்றற்ற சுவாசத்தையும் பயன்படுத்துகின்றன.\n\nSection::::நொதித்தல்.\nபலவகையான காற்றில்லா நொதித்தல் வினைகள் நிகழ்கின்றன. \nநொதித்தல் முறையைப் பயன்படுத்தும் காற்றில்லாசுவாச உயிரினங்கள் பெரும்பாலும் லாக்டிக் அமில நொதித்தல் வழியைப் பின்பற்றுகின்றன.\n\nC6H12O6 + 2 ADP + 2 பாசுபேட்டு → 2 லாக்டிக் அமிலம் + 2 ATP\n\nஇவ்வினையில் வெளிப்படும் ஆற்றல் தோராயமாக 150 கியூ/மோல் ஆகும். அடினோசின் டைபாசுபேட்டை அடினோசின் டிரை பாசுபேட்டாக மீளுருவாக்கம் செய்ய இந்த ஆற்றல் பயன்படுத்தப்படுகிறது. காற்றுச்சுவாச உயிரினங்களின் ஆற்றலுடன் ஒப்பிடுகையில் இது வெறும் 5% மட்டுமேயாகும்.\n\nதாவரங்களும் ஈசுட்டு போன்ற பூஞ்சைகளும் காற்றுக் குறைவு ஏற்படும்போது எத்தனால் நொதித்தல் வழியைப் பின்பற்றுகின்றன.\n\nC6H12O6 (குளுக்கோசு) + 2 ADP + 2 பாசுபேட்டு → 2 C2H5OH + 2 CO2↑ + 2 ATP\n\nஇவ்வினையில் வெளிப்படும் ஆற்றல் கிட்டத்தட்ட 180 கியூ/மோல் ஆகும். காற்றில்லாசுவாச பாக்டீரியா மற்றும் அராக்கியா போன்ற உயிரினங்கள் பல்வேறு வகையான நொதித்தல் பாதைகளை பின்பற்றுகின்றன. புரோப்பியானிக அமில நொதித்தல், பியூட்டைரிக் அமில நொதித்தல், கலப்பு அமில நொதித்தல், பியூட்டேன்டையால் நொதித்தல் போன்றவை சில பாதைகளாகும்..\n"}
{"id": "429095", "url": "https://ta.wikipedia.org/wiki?curid=429095", "title": "நெக்ரசோவைட்டு", "text": "நெக்ரசோவைட்டு\n\nநெக்ரசோவைட்டு (\"Nekrasovite\") என்பது CuV(Sn,As,Sb)S. என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஓர் அரிய தாமிர வனேடியம் சல்போவுப்புக் கனிமமாக இது வகைப்படுத்தப்படுகிறது. கனிமத் தொகுதிகளில் சிறு மணிகளாக சம அளவுத்திட்டத்தில் நெக்ரசோவைட்டு படிகமாகிறது. பழுப்பு நிறத்தில் ஒளிபுகா உலோக கனிமமாக காணப்படுகிறது. மோவின் அளவுகோலில் நெக்ரசோவைட்டின் கடினத்தன்மை மதிப்பு 4.5 என்றும் மற்றும் இதன் ஒப்படர்த்தி 4.62 என்றும் அளவிடப்பட்டுள்ளது.\n\nமுதன்முதலில் கிழக்கு உசுபெக்கித்தானின் காய்ராகாட்சு தாதுப் படிவில் 1984 ஆம் ஆண்டு கண்டறியப்பட்டது. 1929 ஆம் ஆண்டு பிறந்த உருசிய கனிமவியலாளர் இவான் யாகோலெவிச்சு நெக்ரசோவ் நினைவாக கனிமத்திற்கு இப்பெயர் சூட்டப்பட்டது. \n\n"}
{"id": "429097", "url": "https://ta.wikipedia.org/wiki?curid=429097", "title": "பேயில்டோனைட்டு", "text": "பேயில்டோனைட்டு\n\nபேயில்டோனைட்டு (\"Bayldonite\") என்பது PbCu(AsO)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஓர் அரிய இரண்டாம்நிலை கனிமமாக இது வகைப்படுத்தப்படுகிறது. ஐக்கிய இராச்சியத்தின் இங்கிலாந்து நாட்டிலுள்ள கோர்ன்வால் மாகாணத்தில் இருக்கும் பென்பெர்த்தி கிராப்ட் சுரங்கத்தில் முதன் முதலாக இக்கனிமம் கண்டறியப்பட்டது . யோன் பேயில்டான் இக்கனிமத்தை கண்டறிந்த காரணத்தால் பேயில்டோனைட்டு என்று பெயர் சூட்டப்பட்டது \nஅமெரிக்காவின் அரிசோனா, நமீபியாவின் திசுமெப் போன்ற இடங்களிலும் கனிம மாதிரிகள் கிடைத்தன. சில சமயங்களில் இதை மணிக்கற்களாகவும் பயன்படுத்துகிறார்கள். \n"}
{"id": "429100", "url": "https://ta.wikipedia.org/wiki?curid=429100", "title": "நபீசா அலி", "text": "நபீசா அலி\n\nநபீசா அலி (Nafisa ali, பிறப்பு 18 ஜனவரி, 1957) இந்திய, வங்காள திரைப்பட நடிகையும், இந்திய தேசியக் காங்கிரசின் அரசியல்வாதியும், சமூக செயற்பாட்டாளரும் ஆவார்.\n\nSection::::இளமை.\nநபீசா அலி மேற்கு வங்க மாநிலம் கொல்கத்தாவில் அஹமது அலி என்ற வங்காள இசுலாமியத் தந்தைக்கும், பிலோமினா டாரிசன் என்ற ரோமன் கத்தோலிக்க ஆங்கில இந்திய வம்சாவழியில் வந்த தாய்க்கும் பிறந்தவராவார். இவரது தாத்தா வாஜித் அலி வங்காளத்தின் குறிப்பிடத்தக்க எழுத்தாளர்களில் ஒருவராவார். இவருடைய தந்தையின் சகோதரி (அத்தை), ஜாயிப்புன்னிசா ஹமைதுல்லா, பாகிஸ்தானின் இதழியலாளரும் பெண்ணியவாதியுமாவார். வங்கதேச சுதந்திரப் போராளியும் சிப்பாயுமான பிர் ப்ரதிக் அக்தர் அகமது ஆகியோருடன் நபீசா உறவினராவார். நபீசாவின் தாயார் தற்பொழுது ஆஸ்திரேலியாவில் வசிக்கிறார்..\n\nநபீசா கொல்கத்தாவின் லா மார்டினியெர் இலிருந்து சர் கேம்பிரிட்ஜ் கல்லூரியில் இணைந்தார். மேலும் உலகப்புரிதலுக்கான சின்மயா மிஷனில் சுவாமி சின்மயா அவர்களிடம் வேதாந்தத்தையும் கற்றார். இவருடைய கணவர் கோல். ஆர். எஸ் சோதி, புகழ்பெற்ற போலோ விளையாட்டு வீரர் ஆவார். இவர் விளையாட்டுக்கான அர்ஜுனா விருது வென்றவர். திருமணத்திற்குப் பிறகு நபீசா தன் தொழிலை நிறுத்தி தனது மூன்று குழந்தைகளைக் கவனித்துக் கொள்வதிலேயே கவனம் கொண்டு நேரம் செலவழித்தார். இவருடைய மகள்கள் ஆர்மனா, பியா, மகன் அஜித் ஆகியோராவார்கள். இதன் பிறகு 18 வருடங்கள் கழித்து மீண்டும் திரைத்துறைக்கு வந்தார்.\n\nSection::::பணி.\nநபீசா பல்வேறு துறைகளில் சாதனை புரிந்தவர். 1972-1974 இல் தேசிய நீச்சல் விளையாட்டில் சாம்பியன் பட்டம் வென்றவர்; 1976 இல் ஃபெமினா மிஸ் இந்தியா பட்டம் வென்றவர்; அகில அழகிப் போட்டியில் இந்தியாவின் பிரதிநியாகக் கலந்துகொண்டு இரண்டாம் இடம் பெற்றார். கொல்கத்தா ஜிம்கானா எனப்படும் குதிரைப்பந்தய மைதானத்தில் ஜாக்கியாக 1979 இல் பணியாற்றினார்.\n\nSection::::திரையுலகப்பணி.\nநபீசா பல்வேறு பாலிவுட் படங்களில் நடித்துள்ளார். 1978 இல் சசி கபூருடன் நடித்து வெளிவந்த \"ஜனூன்\", அமிதாப் பச்சனுடன் 1998 இல் நடித்த \"மேஜர் சாப்\", \n2005 இல் \"பிவாஃபா\", 2007 இல் \"லைஃப் இன் அ மெட்ரோ\" மற்றும் தர்மேந்திராவுடன் 2010 இல் நடித்த \"யாம்லா பாக்லா தீவானா\" ஆகிய படங்கள் குறிப்பிடத்தக்கனவாகும். மேலும் 2007 இல் எய்ட்ஸ் விழிப்புணர்வுக்காக ஆக்‌ஷன் இந்தியா என்ற அமைப்புடன் இணைந்து \"பிக் பி\" என்ற மலையாளப்படத்திலும் நடித்துள்ளார். இதில் மம்மூட்டியுடன் இணைந்து நடித்தார்.\n\nSection::::அரசியல்.\n2004 ஆம் ஆண்டு நடைபெற்ற மக்களவைத் தேர்தலில் தென் கொல்கத்தா தொகுதியில் நபீசா அலி போட்டியிட்டார். ஆனால் தோல்வியடைந்தார். பின்னர் 2009, ஏப்ரல் 5 இல் லக்னோவில் போட்டியிட்ட சஞ்சய் தத் உச்ச நீதிமன்றத்தால் முன் தகுதி அடிப்படையில் தேர்தலில் தகுதி நீக்கம் செய்யப்பட்டார். அந்த இடத்திற்கான மக்களவைத் தேர்தலில் சமாஜ்வாடி கட்சியின் சார்பில் நபீசா அலி போட்டியிட்டார்.பின்னர் 2009 நவம்பரில் இந்திய தேசிய காங்கிரஸ் கட்சியில் சேர்ந்தார். இனி காங்கிரசே தனது வாழ்க்கை எனக் கூறினார்.\n\nSection::::குடும்பம்.\nஇவர் கொலோனல் சோதி என்ற போலோ (விளையாட்டு) வீரரை மணந்தார். இவரது கணவர் அர்ஜூனா விருது வென்றவராவார். இவர் செப்டம்பர் 5, 2005 இல் இந்தியாவின் குழந்தைகள் திரைப்படச் சங்கத்தின் (CFSI) தலைவராக நியமிக்கப்பட்டார். நம்பர் 2008 இல் இவற்றுக்கு மூன்றாம் நிலையில் வயிற்றில் புற்றுநோயும், சினைப்பைப் புற்றுநோயும் இருப்பது கண்டறியப்பட்டது.\n"}
{"id": "429101", "url": "https://ta.wikipedia.org/wiki?curid=429101", "title": "ஒரு ஓடை நதியாகிறது", "text": "ஒரு ஓடை நதியாகிறது\n\nஒரு ஓடை நதியாகிறது என்ற திரைப்படம் ரகுவரன் முன்னணி பாத்திரத்தில் நடித்து, ஸ்ரீதரால் எழுதி இயக்கி தயாரிக்கப்பட்டு 1983 ல் வெளிவந்த தமிழ்த் திரைப்படம் ஆகும் புகழ் பெற்ற நடிகர் டி.எஸ். பாலையாவின் மகள் மனோசித்ராவும் நடிகை சுமலதாவும் இப்படத்தின் முன்னணி கதாபாத்திரங்களில் நடித்துள்ளனர்.\n\nSection::::கதைச்சுருக்கம்.\nரகுவரன் தனது நண்பருடன் வெளியூர் சென்று விருந்து முடிந்து இரவு திரும்பி வருகையில் ஒரு பெண்ணைப் பார்க்கிறார்.அப்போது நல்ல மழை பெய்து கொண்டிருக்கிறது. அப்பெண்ணை கண்டவுடன் மோகித்த ரகுவரன் அவளை கற்பழித்துவிட்டு,அங்கேயே விட்டு விட்டு சென்றுவிடுகிறார். ரகுவரன் இச்சம்பவத்தைப் பற்றி தனது நண்பரிடம் பேசுகிறார். அவருடைய நண்பரும் அவளும் இச்சம்பவத்தை மறந்திருப்பாள் எனவும் அந்தப் பெண்ணைத் தேட வேண்டாம் என்றும் ஆலோசனை கூறுகிறார். ஆனால் குற்ற உணர்ச்சியால் தாக்கப்பட்ட ரகுவரன் அப்பெண்ணை தேடி வருகிறார். ஆனால் அவளை கண்டுபிடிக்க இயலவில்லை.\n\nஇதற்கிடையில் அப்பெண்(சுமலதா) கர்ப்பமடைகிறாள். இச்சம்பவத்தைப் பற்றி வெளியில் சொல்லமுடியாத நிலையில் மிகவும் வேதனையுடன் அவளுடைய தந்தையுடன் (பிரதாப்சந்திரன்) அந்த ஊரிலிருந்து வேறு புதிய இடத்திற்கு இடம் மாறுகிறாள். அங்கே அவள் ஆண் குழந்தையை பெற்றெடுக்கிறாள். அந்த தீராத மழைக்கால இரவில் அவள் கண்ட முகத்தை நினைவுபடுத்த முயற்சிக்கிறாள். இதற்கிடையில், அனைவருடைய வற்புறுத்தலின் பேரில் ரகுவரன் மனோசித்ராவை திருமணம் செய்துகொள்கிறார். ஆனாலும் கூட ரகுவரன் தன்னால் கற்பழிக்கப்பட்ட பெண்ணைப் பற்றிய நினைவாகவே இருக்கிறார்.\n\nஇதன் பிறகு சுமலதா, ரகுவரன் மற்றும் மனோசித்ராவிற்கு என்ன நடக்கிறது என்பதும் ரகுவரன் தனது மகனை எவ்வாறு அடையாளம் காண்கிறார் என்பதை படத்தின் முடிவின் மூலம் காணலாம்.\n\n\nSection::::ஒலிப்பதிவு.\nஇது எஸ். பி. பாலசுப்ரமணியம், எஸ். ஜானகி, கிருஷ்ணசந்திரன், சசிரேகா மற்றும் எஸ்.ராஜேஸ்வரி ஆகியோரால் பாடப்பட்டுஇசையமைப்பாளர் இளையராஜாவால் மிகவும் வெற்றிகரமாக ஒலிப்பதிவு செய்யப்பட்டத் திரைப்படமாகும். இதில் இடம் பெற்ற \"தென்றல் என்னை முத்தமிட்டது\" என்ற பாடல் மலயமாருத ராகத்தில் இசைக்கப்பட்டுள்ளது..அதே போல \"கனவு ஒன்று\" என்ற பாடல் ரேவதி ராகத்தில் அமைக்கப்பட்டுள்ளது. மேலும் \"தலையைக் குனியும் தாமரையே\" என்ற பாடல் ரீதிகவுளா ராகத்தின் அடிப்படையில் இசையமைக்கப்பட்டுள்ளது.\n"}
{"id": "429117", "url": "https://ta.wikipedia.org/wiki?curid=429117", "title": "சீரியம்(IV) ஆக்சைடு-சீரியம்(III) ஆக்சைடு சுழற்சி", "text": "சீரியம்(IV) ஆக்சைடு-சீரியம்(III) ஆக்சைடு சுழற்சி\n\nசீரியம்(IV) ஆக்சைடு-சீரியம்(III) ஆக்சைடு சுழற்சி (\"Cerium(IV) oxide–Cerium(III) oxide cycle\") என்பது ஐதரசனை உற்பத்தி செய்ய பயன்படும் இருபடிநிலை வெப்பவேதியியல் செயல்முறையாகும். CeO2/Ce2O3 என்ற குறியீட்டுப் பெயராலும் இச்சுழற்சி குறிப்பிடப்படுகிறது. இச்செயல்முறையில் சீரியம்(IV) ஆக்சைடு, சீரியம்(III) ஆக்சைடு ஆகிய சேர்மங்கள் பயன்படுத்தப்படுகின்றன. சீரியம் சார்ந்த இச்சுழற்சி இரண்டு படிகளில் ஐதரசன் மற்றும் ஆக்சிசன் ஆகியவற்றை பிரித்தெடுக்கிறது, இதனால் உயர் வெப்பநிலை வாயு பிரிப்பு தேவைக்கதிகமாக கிடைக்கிறது.\n\nSection::::விளக்கம்.\nஇந்த வெப்ப வேதியியல் இருபடி நீர் பிரிப்புச் செயல்முறை ஒடுக்க ஏற்ற் வேதி வினைகளைப் பயன்படுத்துகிறது :.\n\n\nமுதலாவது வெப்பங்கொள் வினையில் சீரியம்(IV) ஆக்சைடு 2000 பாகை செல்சியசு வெப்பநிலையில் மந்த வாயுச் சூழல் மற்றும் 100-200 மில்லிபார் அழுத்தத்தில் சீரியம்(III) ஆக்சைடு மற்றும் ஆக்சிசனாகப் பிரிகையடைகிறது. இரண்டாவது வெப்ப உமிழ்வினையில் சீரியம்(III) ஆக்சைடு 400 பாகை செல்சியசு வெப்பநிலையில் ஒரு நிலையான உலையில் நீருடன் வினைபுரிந்து ஐதரசன் மற்றும் சீரியம்(IV) ஆக்சைடு ஆகியவற்றைக் கொடுக்கிறது.\n"}
{"id": "429123", "url": "https://ta.wikipedia.org/wiki?curid=429123", "title": "அனைத்துலக சூரிய-புவியியற்பிய அறிவியல் முயற்சி", "text": "அனைத்துலக சூரிய-புவியியற்பிய அறிவியல் முயற்சி\n\nஅனைத்துலக சூரிய-புவியியற்பிய அறிவியல் முயற்சி (\"International Solar-Terrestrial Physics Science Initiative\") என்பது நாசா, ஐரோப்பிய விண்வெளி நிறுவனம், சப்பானைச் சேர்ந்த விண்வெளி மற்றும் வானியல் அறிவியல் நிறுவனம் ஆகிய அமைப்புகள் அனைத்துலக ஆராய்ச்சிக்காக ஒன்றிணைந்து செயல்படும் ஓர் அமைப்பாகும் இவ்வமைப்பின் நோக்கம். சனி, சூரியக் காற்று மற்றும் பூமியின் மீது அதன் விளைவுகள் ஆகியவற்றோடு தொடர்புடைய இயற்பியல் நிகழ்வுகளை ஆராய்வதாகும்..\n\n"}
{"id": "429124", "url": "https://ta.wikipedia.org/wiki?curid=429124", "title": "டி. எஸ். பாலகிருஷ்ண சாஸ்திரி", "text": "டி. எஸ். பாலகிருஷ்ண சாஸ்திரி\n\nடி. எஸ். பாலகிருஷ்ண சாஸ்திரி (Thiruvidaimarudur Sambamurti Balakrishna Sastrigal) (1919–2003) தமிழ், மலையாளம், கன்னடம், தெலுங்கு மற்றும் ஆங்கில மொழிகளில் ஹரிகதா கலாட்சேபம் செய்வதில் புகழ்பெற்றவர்.\n\nSection::::இளமை வாழ்க்கை.\nவேத விற்பன்னரான சாம்பமூர்த்திக்கு , தஞ்சாவூர் மாவட்டம், திருவிடைமருதூரில் 1919-இல் பிறந்தவர் பாலகிருஷ்ண சாஸ்திரி. சிறு வயதில் நாகலெட்சுமியை திருமணம் செய்து கொண்ட பாலகிருஷ்ண சாஸ்திரி, தமது மாமனாரிடம் வேதங்கள், புராணங்கள், இதிகாசங்கள் மற்றும் கர்நாடக சங்கீதத்தையும் முறைப்படி கற்றவர். பின்னர் சென்னை கிறித்தவக் கல்லூரியில் படித்த பாலகிருஷ்ண சாஸ்திரி, ஆங்கில இலக்கியத்தில் புலமைப் பெற்றவர். கல்லூரிப் படிப்பை முடித்த பாலகிருஷ்ண சாஸ்திரி, பாரத ஸ்டேட் வங்கியில் பணியில் சேர்ந்தார். பணி ஓய்வுக்குப் பின் முழுநேரமாக ஹரிகதா காலச்சேபங்கள் நாடு முழுவதும் செய்தார். \n\nSection::::குடும்பம்.\nபாலகிருஷ்ண சாஸ்திரி - நாகலெட்சுமி இணையரின் மூத்த மகன் மௌலி, தமிழ் திரைப்பட இயக்குநர், மேடை நாடகம் மற்றும் திரைக் கதை எழுத்தாளர் மற்றும் திரைப்பட நடிகர் ஆவார். இளைய மகன் எஸ். பி. காந்தன், மேடை நாடகங்கள், தொலைக்காட்சித் தொடர்கள் மற்றும் திரைப்பட இயக்குநர் ஆவார்.\n\n\n\n\nSection::::வெளி இணைப்புகள்.\n \n"}
{"id": "429126", "url": "https://ta.wikipedia.org/wiki?curid=429126", "title": "சாக்லேட் (திரைப்படம்)", "text": "சாக்லேட் (திரைப்படம்)\n\nசாக்லேட் (\"Chocolate\") என்ற தமிழ் படம் பிரஷாந்த்,ஜெயா ரே, கியோர் முக்கிய கதாபத்திரங்களில் தோன்றி நடித்துள்ளனர். லிவிங்ஸ்டன்,சுஹாசினி,மும்தாஜ், ஆர்.மாதேஷ் மற்றும் நாகேந்திர பிரசாந்த் ஆகியோர் துணைக் கதாபாத்திரங்களில் உடன் நடித்து 2001 ஆம் ஆண்டில் வெளிவந்தது. ஏ.வெங்கடேஷ் இதனை இயக்கியுள்ளார். இசையமைப்பாளர் தேவா அவர்களால் இசையமைக்கப்பட்டு வெற்றிகரமான திரைப்படமாக ஓடியது.\n\nSection::::கதைசுருக்கம்.\nஅரவிந்த் (பிரஷாந்த்) அஞ்சலியை(ஜெயா ரே)யைப்பற்றிய பிண்ணனி எதுவுமே தெரிந்துகொள்ளாமல் முதல் பார்வையிலேயே காதலில் விழுகிறான்.\nசோதனை முறையில் ஒரு வாரம் இருவரும் காதலிக்கலாமெனவும், இது நீண்ட காலத்திற்கு காதல் நிலைத்திருக்க இருவருக்குமே வழிவகுக்கும் என அஞ்சலி அரவிந்திடம் கூறுகிறாள். இதற்கு அரவிந்தனும் ஒப்புக்கொள்கிறான். அஞ்சலி காவல்துறை ஆணையாளர் ஜெயச்சந்திரன் (லிவிங்ஸ்டன்) மற்றும் சாரதா (சுஹாசினி) ஆகியோரின் மகளாவார். அரவிந்தன் இவர்கள் இருவரிடமும் அஞ்சலியின் பெற்றோர் எனத்தெரியாமலே ஒரு சுமூகமான உறவை பராமரிக்கிறார். அரவிந்த் ஒரு நல்ல பையனாக இருப்பதால் இச்சோதனைக் காதலை விட்டுவிட்டு அவனை திருமணம் செய்துகொள்ள அஞ்சலியின் தந்தை ஜெயச்சந்திரன் அவளிடம் வற்புறுத்துகிறார். அரவிந்த் அஞ்சலியின் தாயார் சாரதாவை சமாதானப்படுத்தி தனது சார்பாக கோருகிறார். சாரதவும் அரவிந்த், அஞ்சலியின் திருமணத்தை நடத்தி வைக்கிறார். \n\nSection::::தயாரிப்பு.\n2001 ஆம் ஆண்டு ஜனவரி மாதத்தில் இந்தத் திரைப்படம் தயாரிக்கப்பட்டு வெளிவந்தது. மற்றும் இந்தத் திரைப்படத்தின் படப்பிடிப்பு காட்சிகள் சென்னை மாயாஜாலில் படமாக்கப்பட்டது.\nஇப்படத்தின் அதிகாரப்பூர்வ முதல் முன்னோட்ட பட வெளியீட்டு நிகழ்ச்சியில், இதன் தயாரிப்பாளர் ஆர். மகேஷ் இத்திரைப்படத்தின் கதநாயகன் நடிகர் பிரசாந்தின் எடைக்குச் சமமான எழுபத்தைந்து கிலோ சாக்லேட்டினை ஏழைக் குழந்தைகளுக்கு வழங்கினார். ரிச்சா பலோட் என்ற நடிகை படத்தின் ஆரம்பத்தில் கதாநாயகியாக நடித்தார், ஆனால் தயாரிப்பாளருக்கும் அவருக்குமான சம்பளப் பிரச்சினை காரணமாக அவர் இப்படத்திலிருந்து விலகி கொண்டார். பின்னர் முன்னாள் மிஸ் கோவா போட்டியில் வென்ற ஜெயா ரே,என்பவர் நடித்து இத்திரைப்படம் வெளிவந்தது. இப்படத்தின் ஒரு சண்டைக் காட்சி சென்னையிலுள்ள கோயம்பேடு மார்க்கெட் சாலையில் 16 கேமராக்களுடன் படமாக்கப்பட்டது, மேலும் இப்படத்தின் ஒரு பாடல் காட்சி கம்போடியா மற்றும் வியட்நாம் ஆகிய இடங்களில் ஒரு கப்பலில் படமாக்கப்பட்டது.\n\nSection::::வெளியீடு.\nசான் பிரான்சிஸ்கோவின் ஒரு கடல் பகுதியில் இப்படத்தின் முதல் காட்சி செப்டம்பர் 2001 வெளியிடப்பட்டது. இதன் பிறகு இந்தத் திரைப்படம் பல கலவையான விமர்சனங்களைப் பெற்றது. சிபி.காம் என்ற வலைதளத்தில் ஒரு விமர்சகர் பிரசாந்தைப் பற்றி நேர்மறையான விமர்சித்திருந்தார்.\" இப்படத்தில் இருவரும் ஒருவரை ஒருவர் சோதனைக்குள்ளாக்குகிறார்கள், இதற்கு திரைக்கதையைத்தான் குற்றம் சொல்லவேண்டுமென மாலதி ரங்கராஜன் என்பார் இந்து நாளிதழில் எழுதினார்.\" \nரெடிஃப்.காம் இதற்கிடையில் இப்படத்தைப்பற்றி ஒரு எதிர்மறையான விமர்சனத்தை வழங்கியது, \" படத்தின் உரையாடல்கள் , வியக்கத்தக்க,மற்றும் நம்பமுடியாத முடிவை நோக்கி அமைந்திருக்கிறது, மேலும் சுஹாசினி மணிரத்னம் போன்ற திறமையான நடிகைக்கு அவரது திரைப்பட வாழ்க்கையில் ஒரு வித்தியாசமான தோற்றங்களில் ஒன்றாக இக்கதபாத்திரம் அமைந்தது என எழுதுகிறது. \" சினிசவுத்.காமில் ஒரு விமர்சகர் \"இந்தத் திரைப்படம் இளைஞர்களின் உணர்வுகளுடன் கலந்துள்ளது, மேலும் இப்படம் சில வியக்கத்தக்க காட்சிகளைக் கொண்டுள்ளது. எனக் குறிப்பிடுகிறார்.\" 2002 ஆம் ஆண்டு மார்ச் மாதம் இந்தத் திரைப்படம் தெலுங்கில் இதே பெயரில் வெளியிடப்பட்ட போதும் விமர்சகர்களிடமிருந்து சில நேர்மறையான விமர்சனங்களையே பெற்றது. இந்தப் படத்தின் வெற்றிக்குப் பிறகு பிரசாந்த் மற்றும் இயக்குநர் ஏ.வெங்கடேஷ் ஆகியோர் இணைந்து 2005 ஆம் ஆண்டில் \"பெட்ரோல்\" என்ற திரைப்படத்திற்கான அறிவிப்பை வெளியிட்டனர்.< ஆனால் பிரசாந்தின் திருமண பிரச்சினைகள் காரணமாகவும், இயக்குனரின் கால அட்டவணையின் தாமதத்தாலும் இறுதியில் அந்த படம் முடிக்கப்படவில்லை..\n\nSection::::இசை.\nஇசையமைப்பாளர் தேவா இசையமைப்பில் கவிஞர் வாலி பாடல்களை எழுதி இப்படம் வெளிவந்தது இப்படத்தில் இடம்பெற்ற \"மலை,மலை\" என்ற பாடல் திரைப்பட வெளியீட்டின் போது பல இளைஞர்களுக்கான தேசிய கீதமாகவே இருந்தது. மேலும் இதன் தயாரிப்பாளர் ஆர்.மகேஷ் ஒரு பாரம்பரிய இசைவெளியீட்டு விழாவைத் தவிர்த்து, காட்பரி சாக்லேட் உடன் இணைக்கப்பட்ட ஒலிப்பேழையினை கடைகளுக்கு விநியோகிக்கத்தார்.\n"}
{"id": "429133", "url": "https://ta.wikipedia.org/wiki?curid=429133", "title": "பிரான்சிசுகோ", "text": "பிரான்சிசுகோ\n\nபிரான்சிசுகோ (\"Francisco\") என்பது யுரேனசு கோளின் உட்புறத்திலுள்ள ஒழுங்கிலா துணைக்கோளாகும். \nமேத்யூ யே ஆல்மான் மற்றும் குழுவினர் மற்றும் பிரெட் யே கிளாடுமான் மற்றும் குழுவினர் பிரான்சிசுகோவைக் கண்டுபிடித்தனர். \n2001 ஆம் ஆண்டு எடுக்கப்பட்ட புகைப்படங்களைக் கொண்டு 2003 இல் தற்காலிகமாக எசு/2001 யூ 3 என்று இதற்கான அடையாளத்தை நியமித்தனர். பின்னர் இதை யுரேனசு XXII என்று உறுதி செய்தனர். வில்லியம் சேக்சுபியரின் தி டெம்பெசுட்டு நாடகத்தில் வரும் கடவுளின் பெயரை இந்நிலவுக்கு வைத்தனர் \n"}
{"id": "429155", "url": "https://ta.wikipedia.org/wiki?curid=429155", "title": "தமிழ்நாடு இசை மற்றும் நுண் கலைகள் பல்கலைக்கழகம்", "text": "தமிழ்நாடு இசை மற்றும் நுண் கலைகள் பல்கலைக்கழகம்\n\nதமிழ்நாடு டாக்டர். ஜெ. ஜெயலலிதா இசை மற்றும் கவின் கலை பல்கலைக்கழகம் (Tamil Nadu Dr. J. Jayalalithaa Music and Fine Arts University - TNJMFAU), தமிழக இசை மற்றும் நுண்கலைகளை வளர்ப்பதற்காக 2013-இல் தமிழ்நாடு அரசு சென்னையில் நிறுவிய பல்கலைக்கழகம் ஆகும். \nஇப்பல்கலைக்கழகம் மறைந்த முன்னாள் தமிழக முதல்வர் டாக்டர். ஜெ. ஜெயலலிதா அவர்களின் பெயரில் அழைக்கப்படுகிறது.\n\n\n\nSection::::தொடர்பு முகவரி.\nதமிழ்நாடு டாக்டர். ஜெ. ஜெயலலிதா இசை மற்றும் கவின் கலை பல்கலைக்கழகம், \nடாக்டர். டி. ஜி. எஸ். தினகரன் சாலை, \nசென்னை - 600 028\nதமிழ்நாடு, இந்தியா.\nதொலைபேசி: 044-24629036\nமின்னஞ்சல்: tnmfauvc@gmail.com\n\n\n"}
{"id": "429179", "url": "https://ta.wikipedia.org/wiki?curid=429179", "title": "ஜூங்கா (திரைப்படம்)", "text": "ஜூங்கா (திரைப்படம்)\n\nஜூங்கா (Junga) (2018)இல் வெளிவந்த தமிழ் அதிரடித் திரைப்படம் இயக்கம் கோகுல் (இயக்குனர்). இதில் விஜய் சேதுபதி, சாயீஷா சாகல் மற்றும் மடோனா செபாஸ்டியன் நடித்துள்ளனர். இப்படத்தில் விஜய் சேதுபதி மற்றும் யோகி பாபு ஆகியோருடைய நடிப்பும், நகைச்சுவையும் நன்கு பேசப்பட்டது இசையமைப்பு சித்தார்த் விபின். இப்படத்தின் பெரும்பாலான காட்சிகள் பாரிஸில் படமாக்கப்பட்டுள்ளது.\n\nSection::::கதை.\nதாதா ஜூங்காவை(விஜய் சேதுபதி) என்கவுன்டர் செய்வதற்காக காவல்துறை ஒரு வாகனத்தில் அவரை அழைத்துச் செல்வதிலிருந்து கதை தொடங்குகிறது. உதவி ஆணையாளர் மணிமாறன் (வினோத் முன்னா) மற்றும் துரைசிங்கம் (இராசேந்திரன் (நடிகர்) ஆகியோருடன் காவல் வாகனத்தில் செல்லும் போது தனது கதையைத் தொடங்குகிறார் ஜூங்கா. அவர் பொள்ளாச்சியில் பேருந்து நடத்துனராக பணிபுரிகிறார். அவர் தொப்புலியை (மடோனா செபாஸ்டியன்) காதலித்து வருகிறார். இவரது தாத்தாவும், அப்பாவும் சேர்த்து அவர்களுக்கு சொந்தமான \" சினிமா பாரடைஸ் \" என்ற திரையரங்கத்தை குமாரசாமி செட்டியாரிடம் (சுரேஷ் சந்திர மேனன்) இழந்ததை அவரது தாய் (சரண்யா பொன்வண்ணன்) கூறியதும் அதை மீட்க எண்ணுகிறார். இதற்காக சென்னை சென்று சம்பாதிக்க முயல்கிறார். ஒரு நாள் செட்டியார் தனது திரையரங்கத்தை விற்க முயல்வதை அறிந்து அவரைத் தடுக்கிறார். சொத்தை மீட்க பாரிஸிலிருக்கும் செட்டியாரின் மகள் யாழினியை கடத்தத் திட்டமிட்டு தனது உதவியாளர் யோ யோவுடன் பிரான்ஸ் செல்கிறார். அங்கே ஒரு மாஃபியா கும்பல் யாழினியை கடத்தி செல்கிறது.ஜூங்கா யாழினியை எவ்வாறு அவர்களிடமிருந்து மீட்கிறார், என்பதும், இந்தியா வந்து எவ்வாறு செட்டியாரிடம் பேசி தனது சொத்தை மீட்கிறார். ஏன் காவல் துறை அவரை சுட நினைக்கிறது என்பதுமாக மீதிக்கதை செல்கிறது .\n\nSection::::நடிகர்கள்.\nவிஜய் சேதுபதி—தாதா ஜூங்கா, இவருடைய தந்தை தாதா ரங்கா ,அவருடைய தாத்தா தாதா லிங்கா\nசாயீஷா சாகல் - யாழினியாக\nமடோனா செபாஸ்டியன் தொப்புலியாக\nசுரேஷ் சந்திர மேனன் - யாழினியின் தந்தை குமாரசாமி செட்டியாராக\nயோகி பாபு - ஜுங்காவின் உதவியாளர் யோ யோவாக\nஇராசேந்திரன் (நடிகர்) - துரைசிங்கமாக\nசரண்யா பொன்வண்ணன் - ஜுங்காவின் தாயாராக\nராதாரவி - சோப்ராஜாக\nடெல்லி கணேஷ் - சுகுமாராக\nவிஜயா பாட்டி - ஜுங்காவின் பாட்டியாக\nவினொத் முன்னா \n[[கோகுல் (இயக்குனர்) சிறப்புத் தோற்றம்\n\nSection::::ஒலித் தொகுப்பு.\nசித்தார்த் விபின் இசையில் 30 ஆகஸ்ட் 2013 இல் ஆறுபாடல்கள் கொண்ட தொகுப்பு வெளியிடப்பட்டது..\n\nSection::::வெளியீடு.\nதமிழ் நாட்டின் பட உரிமை 12 கோடிக்கு விற்கப்பட்டது.\n\nSection::::மேற்கோள்கள்.\n[[பகுப்பு:இந்திய நகைச்சுவைத் திரைப்படங்கள்]]\n[[பகுப்பு:இந்தியத் தமிழ் திரைப்படங்கள்]]\n[[பகுப்பு:2018 தமிழ்த் திரைப்படங்கள்]]"}
{"id": "429184", "url": "https://ta.wikipedia.org/wiki?curid=429184", "title": "எத்திலீனாற்பகுப்பு", "text": "எத்திலீனாற்பகுப்பு\n\nஎத்திலீனாற்பகுப்பு (\"Ethenolysis\") என்பது எத்திலீனை வினைப்பொருளாகப் பயன்படுத்தி ஆல்க்கீன்களை தரம் இறக்கும் ஒரு வேதியியல் செயல் முறையாகும். குறுக்குக் கூறிடம்பெயர்தல் வினைக்கு இதுவோர் எளிய எடுத்துக்காட்டாகும். \nகுறைந்த செலவில் எத்திலீனை வினைப்பொருளாகப் பயன்படுத்த முடியும் என்பது இவ்வினையின் முக்கியப் பயன்பாடாக கருதப்படுகிறது. மேலும் இத்தெரிவு முறையில் விளிம்புநிலை ஆல்க்கீன் வேதிவினைக்குழு சேர்மங்கள் (ஆல்பா-ஒலிபீன்கள்) உருவாகின்றன. வினைக்கான சமன்பாடு இங்கு தரப்பட்டுள்ளது.\n\nSection::::பயன்பாடுகள்.\nஎத்திலீனாற்பகுப்பு செயல்முறையைப் பயன்படுத்தி அதிக மூலக்கூறு எடை உள்ள உள் ஆல்க்கீன்களை மேலும் மதிப்புமிக்க விளிம்புநிலை ஆல்க்கீன்களாக மாற்றலாம். எத்திலீனாற்பகுப்பு செயல்முறையை உயர் கூட்டு ஒலிபீன் செயல்முறை தொழிற்சாலை அளவுகளில் பயன்படுத்துகிறது. இவ்வாறு உற்பத்தி செய்யப்படும் விளிம்புநிலை α-ஒலிபீன் கலவைகள் வாலை வடிமுறையில் பிரித்தெடுக்கப்படுகின்றன. அதிக மூலகூற்று எடை ஒலிபீன்களின் எச்சங்கள் நீர்ம நிலையில் கார அலுமினா வினையூக்கிகளால் மாற்றியனாக்கப்படுகின்றன. வினையில் உருவாகும் உள் ஒலிபீன்கள் எத்திலீனுடன் வினைபுரிந்து ஆல்பா-ஒலிபீன்களை மறு உருவாக்கம் செய்கின்றன. மிகையளவில் உள்ள எத்திலீன் வினையின் வேதிச்சமநிலையை விளிம்பு நிலை ஆல்பா-ஒலிபீன்களை நோக்கி நகர்த்துகிறது. பெரும்பாலும் வினையூக்கிகள் இரேனியம்(VII ஆக்சைடு சேர்மத்தை அலுமினாவுடன் சேர்த்து தயாரிக்கப்படுகின்றன.\n\nவாசனை திரவியங்கள் தயாரிக்கப் பயன்படும் முன்னோடிச் சேர்மமான நியோ எக்சீனை ஈரைசோபியூட்டீனை எத்திலீனாற்பகுப்பு செயல்முறையைப் பயன்படுத்தி தயாரிப்பது ஒரு பயன்பாடாகும்:\n\nவளைய ஆல்க்கீன்களை எத்திலீனாற்பகுப்பு செயல்முறையைப் பயன்படுத்தி தொழிற்சாலை அளவில் α,ω-டையீன்கள், அதாவது (CH2)n(CH=CH2)2 என்ற மூலக்கூற்று வாய்ப்பாட்டைக் கொண்ட ஈரொலிபீன்கள் தயாரிக்கப்படுகின்றன. உதாரணமாக 1,5-எக்சாடையீன் என்ற பயனுள்ள குறுக்கிணைப்பு முகவர் மற்றும் செயற்கை இடைநிலை வேதிப்பொருள் 1,5-வளைய ஆக்டா டையீனைப் பயன்படுத்தி தயாரிக்கப்படுகிறது.\n\nஅலுமினா மீதான Re2O7 சேர்மத்திலிருந்து வினையூக்கி தயாரிக்கப்படுகிறது. தொடர்புடைய ஒர் இனமான 1,9-டெக்காடையீன் இதேபோல வளைய ஆக்டீனிலிருந்து தயாரிக்கப்படுகிறது.\n\nபுதுப்பிக்கப்பட்ட மூலப்பொருட்களைப் பயன்படுத்துவதற்காக உருவாக்கப்பட்ட ஒரு பயன்பாட்டில், \nஇயற்கை விதை எண்ணெயிலிருந்து பெறப்படும் மெத்தில் ஓலியேட்டை 1-டெசீன் மற்றும் மெத்தில் 9-டெசினோயேட்டாக மாற்ற இயல்வது புதுப்பிக்கப்பட்ட மூலப்பொருட்களைப் பயன்படுத்துவதற்காக உருவாக்கப்பட்ட ஒரு பயன்பாடாகும் :\n"}
{"id": "429187", "url": "https://ta.wikipedia.org/wiki?curid=429187", "title": "கோகுல் (இயக்குனர்)", "text": "கோகுல் (இயக்குனர்)\n\nகோகுல் என்பவர் தமிழ்த் திரைப்பட இயக்குநர் ஆவார். 2011ல் நடிகர் ஜீவாவின் நடிப்பில் \"ரௌத்திரம் (திரைப்படம்)\" என்பதை இயக்கினார்.\n\nவிஜய் சேதுபதியின் நடிப்பில் இதற்குத்தானே ஆசைப்பட்டாய் பாலகுமாரா, கார்த்திக் சிவகுமார் நடிப்பில் காஷ்மோரா போன்ற திரைப்படங்களை இயக்கியுள்ளார்.\n"}
{"id": "429192", "url": "https://ta.wikipedia.org/wiki?curid=429192", "title": "பிளாக்", "text": "பிளாக்\n\nபிளாக் இது ஒரு தென் கொரியா நாட்டு, கற்பனை மற்றும் திரில்லர் கலந்த தொலைக்காட்சி தொடர் ஆகும். இந்த தொடரை கிம் ஹாங்-சூன் என்பவர் இயக்க சோங் செயுங் ஹென், கோ அரா, லீ ஈ போன்ற பலர் நடித்துள்ளார்கள். இந்த தொடர் அக்டோபர் 14, 2017 முதல் ஓசிஎன் என்ற தொலைக்காட்சியில் சனி மற்றும் ஞாயிற்றுக்கிழமைகளில் தென் கொரியா நாட்டு நேரப்படி இரவு 10:20 மணிக்கு ஒளிபரப்பாகி திசம்பர் 10, 2017 அன்று 16 ஆத்தியங்களுடன் நிறைவு பெற்றது.\n\nSection::::கதைச்சுருக்கம்.\nஇந்த தொடர் ஆவிகளை பார்க்கக்கூடிய சக்தி கொண்ட நாயகியும் (கோ அரா), ஆவிகளின் லோகத்திற்கு ஆவிகளை அனுப்பும் நாயகனும் (சோங் செயுங் ஹென்) இணைந்து பல மர்மான முடிச்சிகளுக்கு எப்படி விடை கண்டுபிடித்தார்கள் என்பது தான் கதை.\n\n"}
{"id": "429195", "url": "https://ta.wikipedia.org/wiki?curid=429195", "title": "ஜான் சோர்", "text": "ஜான் சோர்\n\nஜான் சோர் (John Shore, 1st Baron Teignmouth) (5 அக்டோபர் 1751 – 14 பிப்ரவரி 1834), பிரித்தானிய கிழக்கிந்திய நிறுவனத்தின் அலுவலரான இவர் வங்காளத்தின் தலைமை ஆளுநராக 1793 முதல் 1797 முடிய பணியாற்றியவர்.\n\nSection::::இளமை வாழ்க்கை.\nபிரித்தானிய கிழக்கிந்திய நிறுவனத்தின், கொல்கத்தா தலைமை அலுவலகத்தில், வருவாய்த் துறையில் தலைமை மேற்பார்வையாளராகா பணிபுரிந்து கொண்டிருந்த ஜான் சோர், அன்றைய இந்தியத் தலைமை ஆளுநராக இருந்த வாரன் ஹேஸ்டிங்ஸ் பிரபுவின் நம்பிக்கையைப் பெற்றார். பின்னர் டாக்கா மற்றும் பெகர் பகுதிகளின் வருவாய் ஆணையாளராகப் பொறுப்பேற்ற ஜான் சோர் நீதித்துறை மற்றும் நிதித்துறைகளில் சீரிதிருத்தங்கள் கொண்டு வந்தார். சில பிணக்குகளால் 1785ல் இங்கிலாந்து திரும்பினார். 21 சனவரி 1787-இல் கொல்கத்தா திரும்பிய ஜான் சோர், வங்காள மாகாண அரசுக் குழுவில் உறுப்பினர் பதவியேற்றார். இந்தியத் தலைமை ஆளுநர் காரன்வாலிஸ் காலத்தில், ஜான் சோர் பிகார், வங்காளம், ஒடிசா பகுதிகளில் நிலச்சீர்திருத்தங்களை மேற்கொண்டார்.\n\nவங்காளத்தின் நிலவுடைமையாளர்களிடமிருந்து விளைச்சலில் எவ்வளவு நிலவரியாக வசூலிப்பது என்ற சர்ச்சையின் முடிவாக 1793ல் நிரந்தத் தீர்வு எற்பட ஜான் சோர், காரன்வாலிஸ்க்கு உதவியாக இருந்தார்.\nவாரன் ஹேஸ்டிங்ஸ் மீதான குற்றச்சாட்டுகளுக்கு, 2 சூன் 1790-இல் இங்கிலாந்து நீதிமன்றத்தில் ஜான் சோர் சாட்சியம் அளித்தார்.\n\nSection::::இந்தியத் தலைமை ஆளுநராக.\nகாரன்வாலிஸ் பிரபுவிற்குப் பின், 28 அக்டோபர் 1793 அன்று ஜான் சோர், இந்தியத் தலைமை ஆளுநராக நியமிக்கப்பட்டார். ஜான் சோர், மராத்தியப் படைகளிடமிருந்து, ஐதராபாத் நிசாம்களை காத்தார். வடமேற்கு இந்தியாவில் சீக்கியப் பேரரசு வளர்வதற்கு துணையாக இருந்தார்.\n\n"}
{"id": "429203", "url": "https://ta.wikipedia.org/wiki?curid=429203", "title": "ஆல்பின் எதிர்பலியாட்டம்", "text": "ஆல்பின் எதிர்பலியாட்டம்\n\nஆல்பின் எதிர்பலியாட்டம் (\"Albin Countergambit\") என்ற சதுரங்கத் திறப்பு பின்வரும் நகர்வுகளுடன் தொடங்கி விளையாடப்படுகிறது.\n\nபின்னர் வழக்கமாகத் தொடர்கின்ற நகர்வு விளையாடப்படுகிறது.\n\nராணியின் பலியாட்ட திறப்புக்கு எதிராக விளையாடப்படும் பொதுவான தற்காப்பு ஆட்டம் இதுவல்ல. பலிகொடுக்கப்பட்ட சிப்பாயை பரிமாறிக் கொண்ட பிறகு கருப்புக்கு வெள்ளைப் படையின் மையப்பகுதியை பிளக்க உதவும் d4 சதுரத்தைப் பிடித்துக் கொள்ளும் வாய்ப்பும், தாக்குதலை நிகழ்த்தும் சில வாய்ப்புகளும் கிடைக்கின்றன. பெரும்பாலும் வெள்ளை தேவையான நேரத்தில் அதன் சிப்பாயைப் பதிலுக்கு கொடுத்து அமைப்பு அனுகூலத்தை ஈட்டக் காத்திருக்கிறது. \n\nசதுரங்கத் திறப்புகளுக்கான கலைக்களஞ்சியத்தில் ஆல்பின் எதிர்பலியாட்ட்த் திறப்புக்கு டி08 மற்றும் டி09 குறியீடுகள் வழங்கப்பட்டுள்ளன.\n\nSection::::வரலாறு.\n1981 ஆம் ஆண்டில் மிலனில் நடைபெற்ற போட்டியில் இத்திறப்பு கேவல்லோட்டியால் சால்வியோலியை எதிர்த்து விளையாடப்பட்டாலும் அடோல்ப் ஆல்பின் பெயரையே இத்திறப்பு பெற்றுள்ளது. 1893 ஆம் ஆண்டில் நியூயார்க் நகரில் நடைபெற்ற போட்டியொன்றில் இமானுவல் லேசுக்கரை எதிர்த்து விளையாடும் போது இவர் இத்திறப்பை பயன்படுத்தி விளையாடினார். சதுரங்க மாசுட்டர்கள் நிலையில் இத்திறப்பு அடிக்கடி விளையாடப்படாவிட்டாலும் உருசியன் கிராண்டு மாசுட்டர் அலெக்சாண்டர் மோரோசெவிச்சு சமீபத்தில் இத்திறப்பை வெற்றிகரமாக பயன்படுத்தியுள்ளார்.\nSection::::பிரதான நகர்வு வரிசை.\n4. Nf3 Nc6 என்ற நகர்வுகளுடன் பிரதான வரிசை தொடர்கிறது.\n\n(4...c5 நகர்வை கருப்பு விளையாடினால் 5.e3 என வெள்ளை விளையாட வாய்ப்பு ஏற்படும். ஏனெனில் கருப்பின் அமைச்சரால் வெள்ளை ராசாவுக்கு எச்சரிக்கை கொடுக்க வழியேதுமில்லை. மற்றும் வெள்ளைக்கு இருக்கும் நகர்வு வாய்ப்புகள் 5.a3, 5.Nbd2, மற்றும் 5.g3 ஆகியவைகளாகும். ஒருவேளை வெள்ளை உறுதியாக முன்னேற்றமான ஆட்டத்திற்கு முயற்சிக்க விரும்பினால் 5.g3 நகர்வு மூலம் Bg2 மற்றும் Nbd2. நகர்வுகள் விளையாடி விலாமடிப்புத்தேரை உருவாக்கிக் கொள்ளலாம். இதற்குப் பதிலாக கருப்பு பெரும்பாலும் இராணியின் பக்கத்தில் கோட்டை கட்டிக் கொள்வது வழக்கம். இவ்வகையான ஒரு குறிப்பிட்ட வரிசை தொடர்ச்சியாக 5.g3 Be6 6.Nbd2 Qd7 7.Bg2 0-0-0 8.0-0 Bh3 என்ற நகர்வுகளைக் குறிப்பிடலாம். \n\nSection::::மாறுபாடுகள்.\nSection::::லேசுக்கர் பொறி.\nd4 இல் நிற்கும் கருப்பு சிப்பாய் பார்ப்பதற்கு சாதாரண சிப்பாயைப் போல தோன்றினாலும் அது கருப்புக்கு மிகவும் வலிமையைக் கொடுக்கும் சிப்பாயாகும். கவனக்குறைவாக வெள்ளை 4.e3 நகர்வைச் செய்து விட்டாரெனில் இவ்விடத்தில் லெசுக்கர் பொறியை வைக்க கருப்புக்கு வாய்ப்பு கிடைத்துவிடும். வெள்ளையின் 4.e3 நகர்வுக்கு பதிலாக கருப்பின் நகர்வுகள் 4...Bb4+ 5.Bd2 dxe3 6.Bxb4?? இப்படியிருக்கும். வெள்ளையின் ஆறாவது 6.Bxb4?? நகர்வு ஒரு மட்த்தனமான பிசகு ஆகும். கருப்பு உடனடியாக 6...exf2+ 7.Ke2 fxg1=N+! என்று நகர்வுகளைத் தொடர்ந்து வெற்றி பெற்றுவிடும். லெசுக்கர் பொறி முக்கியமாக குறித்துக் கொள்ளப்பட வேண்டியது எனினும் நடைமுறையில் மிகவும் அரிதாக நிகழக்கூடியது ஆகும். \n\nSection::::சிபாசுக்கி மாறுபாடு.\n4. e4 என்ற நான்காவது நகர்வை வெள்ளை விளையாடுவது சிபாசுக்கி மாறுபாடு எனப்படுகிறது. இந்நகர்வுக்கு பதிலாக கருப்பு உடனடியாக 4...dxe3e.p. வழிமறித்துப் பிடித்தல் நகர்வை.செய்யவேண்டும் மாறாக 4...Bb4+ என நகர்த்தி விளையாடினால் வெள்ளை 5.Bd2 எனப் பதில் கொடுக்கும் கருப்பால் 4...dxe3e.p. நகர்வை செய்ய முடியாமல் போகும். ஏனெனில் இந்நகர்வு உடனடியாக செய்யப்பட வேண்டிய நகர்வு என்பது சதுரங்க விதிமுறைகளில் ஒன்றாகும். \n\n"}
{"id": "429205", "url": "https://ta.wikipedia.org/wiki?curid=429205", "title": "வெற்றிவேல் (திரைப்படம்)", "text": "வெற்றிவேல் (திரைப்படம்)\n\nவெற்றிவேல் (\"Vetrivel\") வசந்தமணியின் இயக்கத்தில் 2016 ஆம் ஆண்டு வெளிவந்தத் திரைப்படம் ஆகும். இப்படத்தில் எம்.சசிக்குமார், பிரபு,மியா, மற்றும் நிகிலா விமல் ஆகியோர் முன்னணி கதாப்பாத்திரங்களை ஏற்று நடித்துள்ளனர். விஜி சந்திரசேகர், மற்றும் ஆனந்த் நாக் ஆகியோர் துணைக் கதாப்பாத்திரங்களை ஏற்று நடித்துள்ளனர். இப்படத்திற்கு டி.இமான் இசையமைத்துள்ளார். ஒளிப்பதிவை எஸ்.ஆர்.கதிர் மேற்கொண்டார். இப்படம் 2016 ஆகஸ்டு 22 ல் வெளிவந்தது. பொதுவாகவே இப்படம் விமர்சனர்களிடம் நல்ல வரவேற்பைப் பெற்றது.\n\nSection::::கதைச் சுருக்கம்.\nகிராமத்தில் வசித்துவரும் ராஜமாணிக்கம் (பிரபு) ஒரு பணக்கார விவசாயி. அவருக்கும் கொடூரமான எண்ணங்களைக் கொண்ட அவரது ஒன்றுவிட்ட தங்கை காயவனத்திற்கும் நீண்ட காலமாக நிலப்பிரச்சினை இன்று உள்ளது.வெற்றிவேல் என்ற இளைஞன்(எம்.சசிக்குமார்) தனது தாய் தந்தை(இளவரசு,ரேணுகா) மற்றும் தம்பி சரவணனுடன் (ஆனந்த் நாக்) அருகிலுள்ள ஒரு கிராமத்தில் வசித்து வருகிறான். ராஜமாணிக்கத்தின் ஒரே செல்ல மகள் சுபா(வர்ஷா)வின் மீது சரவணன் காதல் கொள்கிறான். இதற்கிடையில் வெற்றிவேல் விவசாய ஆராய்ச்சியாளர் ஜனனி(மியா)யை விரும்புகிறான். வெற்றிவேல்,தனது தம்பி சரவணனுக்கும் சுபாவுக்குமிடையே திருமணம் செய்து வைக்க ராஜமாணிக்கத்தை அணுகுமாறு தனது தந்தையிடம் கூறுகிறான்.ராஜமாணிக்கம் இருவருக்கிடையேயான சாதி வே\\றுபாட்டினை காரணம் காட்டி திருமணத்தை நடத்தி வைக்க மறுக்கிறார். கோயில் திருவிழாவில் சுபாவை கடத்துவதற்காக வெற்றிவேலும்,சரவணனும் எடுக்கும் முயற்சியில் எதிபாராவிதமாக லதா(நிகிலா விமல்)வை கடத்திவிடுகின்றனர். காயாவனத்தின் மகன் அருளுக்கும் லதாவிற்குமான திருமணம் சில தினங்களில் நடைபெறவுள்ளது. நடந்த தவறை உண்ர்ந்த வெற்றிவேல் உடனடியாக அவளை அவளது கிராமத்தில் விட்டுவிட்டு வர எண்ணுகிறான் அவள் வேறு ஒருவருடன் ஓடிவிட்டதாக கருதி லதாவின் தந்தை தற்கொலை செய்துகொள்கிறார். தன் தந்தையின் வாழ்க்கை முடிவுற்றதற்கு காயாவனம்தான் காரணமென லதா புரிந்து கொள்கிறாள்.\n\nவெற்றிவேல் வேறு வழியில்லாமல் லதாவை திருமணம் செய்து கொள்ள நேரிடுகிறது. வெற்றிவேலுடைய பெற்றோர்களும் லதாவின் நிலைமையை புரிந்துகொள்கிறார்கள். ஜனனி ஏமாற்றமடைந்தாலும், வெற்றிவேலின் நிலைமையை புரிந்துகொண்டு, அவனது திருமணதை ஏற்றுக்கொள்கிறாள்.இதற்கிடையில் ராஜமாணிக்கம் தனது மகள் சுபாவை உறவினர் ஒருவருக்கு திருமணம் செய்துவைக்கத் திட்டமிடுகிறார், ஆனால் வெற்றிவேல் இதில் தலையிட்டு திருமண பேச்சுவார்த்தைகளை ரத்து செய்துவிடுகிறார். கடைசியாக காயாவனத்திற்கும் தனக்குமான உள்ள நீண்டகால பிரச்சனையினை முடிவுக்கு கொண்டு வருவதற்காக சுபாவை அருளுக்கு திருமணம் செய்து தர ராஜமாணிக்கம் தீர்மானிக்கிறார். காயாவனதின் வீட்டில் திருமண ஏற்பாடுகள் ஏற்பாடு செய்யப்பட்டு வந்தாலும் வெற்றிவேலுடைய தலையீட்டால் எங்கே திருமணம் தடைபடுமோ என அஞ்சுகின்றனர். தன்னை பழிவாங்கும் ஒரு முயற்சியாகவே சுபாவை காயாவனம் தனது மகனுக்குத் திருமணம் செய்யத் திட்டமிட்டிருப்பதாக ராஜமாணிக்கம் அறிந்து கொள்கிறார்.\n\nராஜமாணிக்கம் தனது தவறினை உணர்ந்து வெற்றிவேலை அணுகி சரவணனுக்கும் சுபாவிற்குமான திருமணத்தை நடத்திட ஒப்புக்கொள்கிறார். வெற்றிவேலை சந்தித்துவிட்டுத் திரும்பும் வழியில் ராஜமாணிக்கம் காயாவனத்தின் ஆட்களால் கடத்தப்படுகிறார். இதற்கிடையில் நேரில் வந்து அவளை காப்பாற்றிச் செல்ல வலியுறுத்துமாறு சுபாவிடம் அருள் தெரிவிக்கிறான். அங்கே வந்த சரவணன் அருள் தனது அடியாட்களுடன் இருப்பதை அறிந்து அதிர்ச்சியடைகிறான்.\nஇது காயாவனமும், அருளும் இணந்து சரவணனைக் கொல்லத் திட்டமிட்டது என்பது தெரியவருகிறது. இறுதியாக வெற்றிவேல் அங்கு வந்து அனைவரையும் அடித்துவிட்டு, சரவணனை காப்பாற்றுகிறான். இறுதியாக சுபா சரவணன் திருமணம் நடைபெறுகிறது..\n\n"}
{"id": "429212", "url": "https://ta.wikipedia.org/wiki?curid=429212", "title": "சர்லி ஜாக்சன்", "text": "சர்லி ஜாக்சன்\n\nஷர்லி ஆன் ஜாக்சன், (Shirley Ann Jackson, ஆகஸ்ட் 5, 1946) ஐக்கிய அமெரிக்காவின் இயற்பியலாளர் ஆவார். இவர் ரென்ஸ்செலீர் பல்தொழிநுட்ப நிறுவனத்தின் பதினெட்டாவது தலைவர். இவர் மாசாசூசெட்ஸ் தொழில்நுட்ப நிறுவனத்தில் முனைவர் பட்டம் வென்ற முதல் ஆப்பிரிக்க-அமெரிக்கர் ஆவார். ஐக்கிய அமெரிக்காவில் இயற்பியலில் முனைவர் பட்டம் பெற்ற இரண்டாவது ஆப்பிரிக்க-அமெரிக்கர் இவர். மேலும் தேசிய அறிவியல் பதக்கம் வென்ற முதல் நபரும் ஆவார்.\nSection::::இளமை.\nசர்லி ஜாக்சன் அமெரிக்காவின் வாசிங்டன், டி. சி.-இல் பிறந்தார் இவருடைய பெற்றோர்கள் கியார்கு ஜாக்சன் - பீட்ரீஸ் ஆவர். நன்முறையில் நன்னெறி மற்றும் பள்ளிக்கல்வி பயின்றார். ஜாக்சனின் அறிவியல் ஆர்வத்தைக் கண்ட தந்தை, அவருடைய அறிவியல் செயல் திட்டங்களுக்கு உதவிபுரிந்து ஊக்கமூட்டினார். ரூஸ்வெல்ட் சீனியர் உயர்நிலைப் பள்ளியில் கணிதம், அறிவியல் ஆகிய இரண்டிலும் வரிசையாகப் பல திட்டங்களில் கலந்துகொண்டார். 1964 இல் அனைத்து வகுப்புகளிலும் முதன்மைபெற்று சிறந்த மாணவியாகப் பட்டம் பெற்றார்.\n\n1964 இல் மாசாசூசெட்ஸ் தொழில்நுட்பக்கல்லூரியில் சேர்ந்தார். அப்பொழுது படித்துக் கொண்டிருந்த மாணவர்களில் ஒருசிலரே ஆப்பிரிக்க- அமெரிக்கர்கள். அவர்களில் சர்லி ஒருவரே கோட்பாட்டு அறிவியல் படித்துக் கொண்டிருந்தவராவார். இவர் மாணவியாக இருக்கும் போதே போஸ்டன் சிட்டி மருத்துவமனையில் தன்னார்வலராகப் பணிபுரிந்தார். மேலும் ராக்ஸ்பரி YMCA மாணவர்களுக்கு கல்வி போதிக்கவும் செய்தார். 1968 இல் திண்மப்பொருள் இயற்பியல் என்ற ஆய்வு செய்து இளங்கலை அறிவியல் பட்டம் பெற்றார்.\n\nஜாக்சன் மாசாசூசெட்ஸ் தொழில்நுட்ப நிறுவனத்தில் தனது முனைவர் பட்ட படிப்பு பயில தேர்ந்தெடுக்கப்பட்டார், மேலும் பல ஆபிரிக்க அமெரிக்க மாணவர்கள் இந்த நிறுவனத்தில் கலந்துகொள்ள ஊக்கப்படுத்தினார். அடிப்படைத் துகள் கோட்பாட்டு பற்றிய ஆய்வினை மேற்கொண்ட ஜாக்சன் 1973 இல் அணு இயற்பியலில் முனைவர் பட்டம் பெற்றார்.அவரது ஆய்வுக்கு வழிகாட்டி உதவியவர் ஜேம்ஸ் யங் ஆவார். சர்லி ஜாக்சன், மாசாசூசெட்ஸ் தொழில்நுட்ப நிறுவனத்தில் முனைவர் பட்டம் பெற்ற முதல் ஆபிரிக்க அமெரிக்க பெண் ஆவார். மேலும் ஐக்கிய அமெரிக்காவில் இயற்பியல் துறையில் பட்டம் பெற்ற இரண்டாவது ஆபிரிக்க-அமெரிக்க பெண்மணியும் ஆவார்.\n"}
{"id": "429217", "url": "https://ta.wikipedia.org/wiki?curid=429217", "title": "மார்கரெட் மீட்", "text": "மார்கரெட் மீட்\n\nமார்கரெட் மீட், (Margaret Mead, டிசம்பர் 16, 1901 – நவம்பர் 15, 1978) : ஓர் அமெரிக்க மானுடவியல் ஆய்வாளராவார். 1960 மற்றும் 1970 களில் ஊடகங்களால் அதிகம் பேசப்பட்ட எழுத்தாளரும் பேச்சாளரும் ஆவார். நியூ யார்க் நகரத்தில், பர்னார்டு கல்லூரியில் முதுகலைப்பட்டம் பெற்ற மீட் கொலம்பியா பல்கலைக்கழகத்தில் முனைவர் பட்டம் பெற்றார். மார்கரெட் மீட் அறிவியல் முன்னேற்றத்திற்கான் அமெரிக்கக் கூட்டமைப்பின் தலைவராகவும் தொண்டாற்றினார்.\n\nமீட், மானுடவியலில் நவீன அமெரிக்க, மேற்கத்தியக் கலாச்சாரத்தின் தொடர்பாளாராக இருந்தார், ஆனால் ஒரு கல்வியாளராகச் சர்ச்சைக்குரியவரகவே இருந்தார். தெற்கு பசிபிக் மற்றும் தென்கிழக்கு ஆசிய மரபுவழிக் கலாச்சாரங்கள் குறித்த மனப்போக்குகளை விவரிக்கும் அவரது அறிக்கைகள், 1960 களில் பாலியல் புரட்சியில் தாக்கத்தை ஏற்படுத்தின. \nபாரம்பரிய மேற்கத்திய மத வாழ்வுச் சூழலில் சொல்லப்பட்ட விரிவான பாலியல் மரபுகளை அவர் ஆதரித்தார்.\n\nSection::::பிறப்பு.\nபிலடெல்பியாவில் ஐந்து குழந்தைகளில் முதல் குழந்தையாக மீட் பிறந்தார். ஆனால் பென்சில்வேனியாவின் டாயில்ஸ்டவுன் பகுதியில் வளர்ந்தார். இவருடைய தந்தை எட்வர்ட் செர்வுட் மேட், பென்சில்வேனியாவின் வார்டன் பல்கலைக் கழகத்தில் நிதியியல் பேராசிரியராக இருந்தார். இவரது தாயார் எமிலி மீட், இத்தாலியிலிருந்து புலம்பெயர்ந்தோரைப் பற்றி ஆய்வு செய்த ஒரு சமூகவியலாளராவார்.\n\nSection::::இளமை, குடும்பம்.\nமீடின் சகோதரி கேத்தரின் ஒன்பது மாதக் குழந்தையாக இருந்தபோதே 1906-1907 இல் இறந்தார். இது மீடுக்கு மிகவும் அதிர்ச்சி தரத்தக்க சம்பவமாக இருந்தது. ஏனெனில் அவர்தான் அக்குழந்தைக்கு பெயரிட்டவராவார். இறந்த சகோதரியின் எண்ணங்கள், மீடின் பகல் கனவுகளில் பல ஆண்டுகளாக ஊடுருவியிருந்தது. இவருடைய குடும்பம் அடிக்கடி இடம்பெயர்ந்து செல்லவேண்டியிருந்ததால் மீட் தனது 11 ஆம் வயதுவரை தனது பாட்டி வீட்டில் வளர்ந்தார். அங்கேயே தனது துவக்கக்கல்வியையும் தொடர்ந்தார். பின்னர், பென்சில்வேனியாவில் லகாஷா என்ற இடத்தில் இருந்த பக்கிங்ஹாம் நண்பர்கள் பள்ளியில் அவரது குடும்பத்தாரால் சேர்க்கப்பட்டார். 1912 முதல் 1926 வரை, பென்சில்வேனியாவின் லாங்க்லாண்ட் என்ற இடத்தில் இவரது குடும்பத்திற்குச் சொந்தமான பண்ணை ஒன்று இருந்தது. மீட் பல்வேறு மதப்பார்வைகள் கொண்ட குடும்பத்தில் பிறந்தவர். இவர் கிறித்துவத்தைப் பற்றி முழுமையாக அறிந்தவராயினும், உண்மையான கடவுள் விசுவாசத்தை வெளிப்படுத்தும் ஓர் மதவடிவத்தை அவர் தேடிக்கொண்டிருந்தார்.\n\nஅச்சமயத்தில் இவர், ஐக்கிய அமெரிக்காவின் எபிஸ்கோபல் தேவாலயத்தைக் கண்டறிந்தார். மீட் தேடிய ஓரு உண்மை விசுவாத்தை அடையும் மதச்சடங்குகள் செய்யும் தேவாலயமாக அது விளங்கியது. 1919 இல் டெபாவ் பல்கலைக்கழகத்தில் ஓராண்டு படித்தார். பின்னர் தனது கல்வியை பர்னார்டு கல்லூரிக்கு மாற்றிக்கொண்டார். இங்கு ’முட்டாள்தனமான பத்தொன்பதாம் நூற்றாண்டின் வாதங்கள்’ என்ற மானுடவியல் ஆய்வைக் கண்டறிந்தார்.\n\nSection::::கல்வி.\n1923 இல் மீட் தனது இளங்கலைப் பட்டத்தை பர்னார்டு கல்லூரியில் பெற்றார். பின்னர் கொலம்பியா பல்கலைக்கழகத்தில் பேராசிரியர் பிரான்ஸ் போயஸ், முனைவர் ரூத் பெனெடிக்ட் ஆகியோரிருடன் தனது கல்வியைத் தொடர்ந்தார்.1924 இல் தனது முதுகலைப்பட்டம் பெற்றார். 1925 இல் சமோவா மக்களைப் பற்றிய கள ஆய்வில் ஈடுபட்டார். 1926 ஆல் நியூ யார்க்கில் உள்ள இயற்கை வரலாற்றுக்கான அமெரிக்க அருங்காட்சியகத்தில் பொருட்களைக் கண்காணிக்கும் உதவிப்பொறுப்பாளராக பணியில் சேர்ந்தார். \n1929 இல் கொலம்பியாப் பல்கலைக்கழகத்தில் தனது முனைவர் பட்டத்தைப் பெற்றார்.\n"}
{"id": "429223", "url": "https://ta.wikipedia.org/wiki?curid=429223", "title": "அடுக்கு வீட்டு அண்ணாசாமி (தொலைக்காட்சித் தொடர்)", "text": "அடுக்கு வீட்டு அண்ணாசாமி (தொலைக்காட்சித் தொடர்)\n\nஅடுக்கு வீட்டு அண்ணாசாமி இது ஒரு சிங்கப்பூர் நாட்டு நகைச்சுவை கலந்த தமிழ்மொழித் தொலைக்காட்சி தொடர் ஆகும். இந்த தொடரை 'விக்னேஸ்வரன் மற்றும் குமரன் சுந்தரம்' என்பவர்கள் இயக்க, வி. மோகன், உதயசௌந்தரி, ஜெயகனேஷ் ஈஸ்வரன், வீரராகவன், ஜமுனா ராணி உள்ளிட்ட பலர் நடித்துள்ளார்கள்.\n\nஇந்த தொடரானது 'பி. கிருஷணன்' என்பவரால் வானொலியில் ஒளிபரப்பான 'அடுக்கு வீட்டு அண்ணாசாமி' என்ற தொடரின் கதாபாத்திரங்களை மையமாக வைத்து எடுக்குப்பட்டுள்ளது. இந்த தொடர் அக்டோபர் 22, 2018 முதல் சனவரி 11, 2018 வரை திங்கள் முதல் வியாழன் வரை இரவு 8 மணிக்கு வசந்தம்யில் ஒளிபரப்பாகி 43 அத்தியாங்களுடன் நிறைவு பெற்றது. இந்த தொடரின் இறுதிப் பகுதி ஜனவரி 12ஆம் திகதி 44 நிமிடங்கள் ஒளிபரப்பானது. \n\nSection::::கதைச்சுருக்கம்.\nஇந்த தொடரின் கதையானது சிங்கப்பூர் நாட்டில் 1970ஆம் ஆண்டில் ஒரே அடுக்கு வீட்டில் குடியிருக்கும் தமிழ் குடும்பத்தினாராகிய அண்ணாசாமியையும் அவரை சுற்றி நடக்கும் நிகழ்வுகளை நகைச்சுவை வடிவில் சொல்லப்படுகின்றது.\n\n\n"}
{"id": "429229", "url": "https://ta.wikipedia.org/wiki?curid=429229", "title": "சல்பர் மஸ்டர்ட்", "text": "சல்பர் மஸ்டர்ட்\n\nசல்பர் மஸ்டர்ட் (\"Sulfur mustard\") பொதுவாக மஸ்டர்ட் வாயு என்றழைக்கப்படுகிறது. இவை சைடோடாக்சிக் குடும்பத்தில் சல்பர் சார்ந்த ஒரு முன்மாதிரிப் பொருள். இவை போர்களில் பயன்படுத்தக்கூடிய வேதிப்பொருள் ஆயுதம் ஆகும். இவ்வேதிப்பொருள் தோலில் பெரும் கொப்பளங்களை உருவாக்கக் கூடியது. மேலும் நுரையீரலைப் பாதிக்கக் கூடியது. தூய சல்பர் மஸ்டர்ட் அறை வெப்ப நிலையில் நிறமற்றவை மற்றும் பிசுபிசுப்பான திரவம் ஆகும். ஆனால் போர் ஆயுதமாக கலப்படத்தோடு பயன்படுத்துகையில்\nபழுப்பு மஞ்சள் நிறத்தில் இருக்கிறது. மேலும் அதன் நறுமணம் பூண்டு, கடுகுச் செடி (mustard plant) வாசனை கொண்டுள்ளது. எனவே இதற்குப் பெயர் மஸ்டர்ட் வாயு எனப்பட்டது. இவை 1993 வேதியல் ஆயுத உடன்பாட்டின்படி ஒழுங்குமுறை செய்யப்பட்டு வருகிறது. இவற்றை சுற்றுச்சூழலில் இருந்து பிரித்தெடுக்க குளோரமைன் - டி பயன்படுகிறது.\n\nSection::::சேர்க்கை மற்றும் எதிர்வினை.\nசல்பர் மஸ்டர்ட் வேதியியல் பார்முலா : (ClCH2CH2)2S\n\nடெப்ரட்ஸ் முறை :\n\nலெவின்ஸ்டைன் முறை :\n\nமேயர் முறை :\n\nமேயர் - க்ளார்க் முறை :\n\n(HOCH2CH2)2S + 2 HCl → (ClCH2CH2)2S + 2 H2O\n\nSection::::உடலியல் விளைவுகள்.\nகொப்பளங்கள் ஏற்படுத்துபவை. புற்றுநோய் உண்டாக்கக் கூடியவை. பாதிப்புகள் உடனே தெரிவதில்லை. 24 மணி நேரம் கழித்து தோலில் அரிப்பு எரிச்சல் போன்றவை உண்டாகும். இவ்வாயு உடைகளை எளிதாகக் கடந்து சென்று உடலை பாதிக்கக் கூடியவை. மேலும் கண்களைப் பாதித்து பார்வை இழக்கவும் நேரிடும். இவ்வாயுக்களை அதிகமாக சுவாசிக்கும் போது சுவாச மண்டலத்தில் இரத்தக் கசிவு ஏற்படும் அபாயம் உள்ளது.\n\nSection::::உருவாக்கம்.\nஇவை HS, HD, HT, Hட ,HQ போன்ற பல்வேறு கலவைகளில் உருவாக்கப்பட்டு பயன்படுத்தப்பட்டுள்ளது.\n\nSection::::வரலாறு.\nமுதன்முதலாக 1822 ல் சீசர் - மான்சூட் - டெஸ்ப்ரட்ஸால் உருவாக்கப்பட்டது.\n\nமுதன்முதலில் 1917ம் ஆண்டு முதலாம் உலகப் போரின் போது பெல்ஜியத்தில் பிரிட்டிஷ் மற்றும் கனடா இராணுவ வீரர்களுக்கு எதிராக ஜெர்மனி இவ்வாயுவை ஆயுதமாகப் பயன்படுத்தியது.\n\nஅதற்குப் பின்னால் பல்வேறு போர்களில் இவை பயன் படுத்தபபட்டன.\n\nஇவ்வாறு பயன்படுத்துவது, இவற்றின் உருவாக்கம், விற்பனை, சேமிப்பு ஆகியவை 1925 ஜெனிவா நெறிமுறை மற்றும் 1933 வேதியல் ஆயுத உடன்பாடு போன்றவற்றால் தடை செய்யப்பட்டுள்ளது.\n\nஐஎஸ்ஐஎஸ் தீவரவாத அமைப்பு இவற்றை உற்பத்தி செய்து சிரியா மற்றும் ஈராக்கில் பயன்படுத்துவதாக செப்டம்பர் 2012ல் அமெரிக்கா கூறியுள்ளது குறிப்பிடத்தக்கது.\n"}
{"id": "429230", "url": "https://ta.wikipedia.org/wiki?curid=429230", "title": "உயிரே (தொலைக்காட்சித் தொடர்)", "text": "உயிரே (தொலைக்காட்சித் தொடர்)\n\nஉயிரே இது ஒரு சிங்கப்பூர் நாட்டு குடும்பம் சார்ந்த தமிழ்மொழித் தொலைக்காட்சி தொடர் ஆகும். இந்த தொடரை 'அப்பாஸ் அக்பர் மற்றும் குமரன் சுந்தரம்' என்பவர்கள் இயக்க புரலவன் நாராயணசாமி, அஸ்வினி, இந்திரா சந்திரன், நிஷா குமார், மாலினி, குணாளன், அரவிந்த் நாயுடு, தவனேசன் சிவானந்தன் ஆகியோர் முதன்மை கதாபாத்திரத்தில் நடித்துள்ளார்கள்.\n\nஇந்த தொடர் சனவரி 14, 2019 முதல் 31 மார்ச்சு 2019 வரை திங்கள் முதல் வெள்ளி வரை இரவு 8 மணிக்கு வசந்தம் தொலைக்காட்சியில் ஒளிபரப்பாகி 62 அத்தியாங்களுடன் நிறைவு பெற்றது.\n\nSection::::கதைச்சுருக்கம்.\nஇந்த தொடரின் கதை ராகவன் மற்றும் சாரு ஆகியோரின் நம்பிக்கை இல்லாதிருமண வாழ்க்கையையும் அவர்களின் மூன்று மகள்களின் வாழ்க்கையில் நடக்கும் பிரச்சனைகளையும் மையமாக வைத்து நகர்கின்றது.\n\n\n\n"}
{"id": "429236", "url": "https://ta.wikipedia.org/wiki?curid=429236", "title": "பாசுபேட்டாற்பகுப்பு", "text": "பாசுபேட்டாற்பகுப்பு\n\nபாசுபேட்டாற்பகுப்பு (\"Phosphorolysis\") என்பது கனிம பாசுபேட்டை தாக்கும் குழுவாகப் பயன்படுத்தி ஒரு சேர்மத்தை பிளக்கும் செயல் முறையாகும். நீராற்பகுப்பு வினையை ஒத்த ஒரு வினையே பாசுப்பேட்டாற் பகுப்பு வினையாகும்.\n\nகிளைக்கோசனை கிளைக்கோசன் பாசுபோரைலேசாக பிளக்கும் வினையை இதற்குறிய எடுத்துக்காட்டு வினையாகக் குறிப்பிடலாம். கிளைக்கோசன் மூலக்கூறின் ஒடுக்கமடையாத முனையில் உள்ள விளிம்புநிலை கிளைக்கோசன் எச்சத்தை கனிம பாசுபேட்டு தாக்குவதை இது வினையூக்கம் செய்கிறது. ஒருவேளை கிளைக்கோசன் சங்கிலியில் என்–குளுக்கோசு அலகுகள் இருக்குமெனில், தனி பாசுபேட்டாற் பகுப்பு வினையினால் ஒரு குளூக்கோசு1-பாசுபேட்டு மூலக்கூறும் எஞ்சியிருக்கும் குளுக்கோசு அலகின் என்-1 , கிளைக்கோசனும் விளைபொருள்களாகின்றன.\n\nகூடுதலாக, சிலசமயங்களில் நீராற்பகுப்பைக் காட்டிலும் பாசுபேட்டாற் பகுப்பு விரும்பப்படுகிறது. (கிளைக்கோசன் அல்லது சிடார்ச்சு உள்ளிட்டவற்றின் மேற்கூறிய செயல்முறை போல) ஏனெனில் தனி குளுக்கோசு அலகைக் காட்டிலும் குளுக்கோசு 1-பாசுபேட்டு அதிக அளவு அடினோசின் டிரை பாசுபேட்டைக் கொடுக்கிறது.\n\nகிளைசெரால்டிகைடு 3-பாசுபேட்டை 1,3-பிசுபாசுபோகிளைசரேட்டாக மாற்றுகின்ற கிளைக்கோசாற் பகுப்பு வினை இதற்கு மற்றொரு உதாரணமாகும். இவ்வினையின் வினைவழிமுறையில் பாசுப்பேட்டாற் பகுப்பின் பங்கேற்பு இடம்பெறுகிறது.\n"}
{"id": "429238", "url": "https://ta.wikipedia.org/wiki?curid=429238", "title": "பர்னா", "text": "பர்னா\n\nபர்னா (\"Parna\") என்பது காற்றினால் அடித்துச் செல்லப்படும் வண்டல் படிவு ஆகும். பல வழிகளில் இது லோயசை ஒத்திருக்கிறது . தென்கிழக்கு ஆத்திரேலியாவின் விவசாயப் பகுதியான ரிவெரினா சமவெளியில் இவ்வண்டல் காணப்படுகிறது. பொதுநலவாய அறிவியல் மற்றும் தொழிற்சாலை ஆய்வுகள் நிறுவனத்தில் பணிபுரிந்த மண்ணியல் விஞ்ஞானி புருசு பட்லர் 1956 ஆம் ஆண்டில் இவ்வண்டலுக்கு பர்னா என்ற பெயரை சூட்டினார் . லோயசைப் போன்றே பர்னாவும் காற்றினால் படியும் மணற்படிவுதான், ஆனால் இதன் துகள்கள் சிறிய களிமண் கனிமங்களின் திரட்டாக உள்ளன. ஏரிகள் மற்றும் நதி வெள்ளப்பெருக்கு ஏற்பட்டு உலர்ந்து போயிருக்கும் பகுதிகள் இதற்கான மூலங்களாகும். சுண்ணாம்பு மிகுந்த சிவப்பு களிமண் பொருள் எனவும் பர்னா அழைக்கப்படுகிறது, ஆத்திரேலியாவின் முர்ரம்பிட்கி, முர்ரே நதி பள்ளத்தாக்கு பகுதிகளை காற்றினால் படிந்த இவ்வண்டல் ஒரு போர்வையாக மூடியுள்ளது \n"}
{"id": "429248", "url": "https://ta.wikipedia.org/wiki?curid=429248", "title": "சித்து +2 (2010 திரைப்படம்)", "text": "சித்து +2 (2010 திரைப்படம்)\n\nசித்து +2 (\"Siddhu +2\"), 2010 இல் வெளிவந்த தமிழ் காதல் திரைப்படமாகும். இத்திரைப்படத்தை கே. பாக்கியராஜ் எழுதி இயக்கியிருந்தார். இப்படத்தின் கதாநாயகர்களாக கே. பாக்கியராஜின் மகன் சாந்தனு பாக்கியராஜ் மற்றும் அறிமுக நடிகை சாந்தினி தமிழரசன் ஆகியோர் நடித்திருந்தனர் . இப்படம் திசம்பர் 10, 2010 அன்று திரையிடப்பட்டது.\n\nSection::::கதைச்சுருக்கம்.\nஒரு பள்ளியின் அதிபரின் மகனான சித்தார்த் (சாந்தனு) +2 பரீட்சையில் ஏற்பட்ட தோல்வி காரணமாக வீட்டைவிட்டு வெளியேறுகின்றான். அவனைப்போல கதாநாயகியான பவித்ராவும்(சாந்தினி) +2 பரீட்சையில் ஏற்பட்ட தோல்வி காரணமாக வீட்டைவிட்டு வெளியேறுகின்றாள். பின்னர் இருவரும் சந்திப்பதுடன் கதை ஆரம்பிக்கிறது. பின்னர் சித்து தற்கொலை எண்ணத்துடன் பவித்திராவுடன் சென்னை வந்தடைகிறான். அங்கு அனைத்தையும் மறந்து ஒருவரை ஒருவர் காதல் கொள்ள இருவரும் இணைந்து ஒரு புதிய வாழ்வைத் தொடங்க தீர்மானிக்கின்றனர். பின்னர் பல காரணங்களால் ஒரு மிருகத்தனமாக போலிசிடம் மாட்டிக்கொள்ள அவர் பவித்ரா +2 பரீட்சையில் தோல்வி அடையவில்லை என்பதனை அவளுக்கு அறியத்தருகின்றனர். அதன்பின்னர் தான் சித்து தன்னிடம் உண்மையை மறைத்தமை பவித்ராவிற்கு தெரியவருகின்றது. பின்னர் பவித்ரா தனது சொந்த ஊருக்கு திரும்பி மருத்துவக் கல்வியை மேற்கொள்கிறாள். இதனையறிந்த சித்து பவித்ராவுடன் சேரும் நோக்கத்தில் அவள் வீட்டிற்கு எதிரேயுள்ள சவரக்கடையில் (கஞ்சா கறுப்பு) வந்து தங்குகின்றான். அங்கு பவித்ராவின் தந்தை, மாமா, சித்துவை காதலிக்கும் குஜராத்தி பெண் ஆகிய தடைகளைத் தாண்டி சித்து பவித்ராவை கரம் பிடிக்கிறான்.\n\nSection::::இசை.\nதரண் இப்படத்திற்கு இசையமைத்துள்ளார். இசையமைப்பாளருக்கு பாரிஜாதம் படத்திற்கு பிறகு இப்படம் கே. பாக்கியராஜுடன் இரண்டாவதாகும். இப்படத்தின் இசை அக்டோபர் 31, 2009 ஆம் ஆண்டு வெளிடப்பட்டது.\n\n\nSection::::வெளியீடு.\nஇப்படம் உருவாக்கப்பட்டு ஒருவருடமாகத் திரையிடப்படாமல் இருந்தது.பின்னர் இப்படத்தை 2011 ம் ஆண்டு தை மாதம் வெளியிடலாம் என முடிவு செய்யப்பட்டது. எனினும் அத்திகதிக்கு முன்னதாகவே 2010 ம் ஆண்டு மார்கழி மாதம் வெளியிடப்பட்டது.இப்படத்தின் கதை லவ் இன் ஹைதராபாத் எனும் பெயரில் தெலுங்கில் இன்னுமொரு படம் தயாரிக்கப்பட்டது.\n"}
{"id": "429253", "url": "https://ta.wikipedia.org/wiki?curid=429253", "title": "மம்லூக்", "text": "மம்லூக்\n\nமம்லூக் (Mamluk) (அரபு: \"mamlūk\" (ஒருமை), \"mamālīk\" (பன்மை), அரபு மொழியில் மம்லூக் எனில் அடிமை என்று பொருள். பொதுவாக இசுலாமிய அடிமைப் போர் வீரர்களைக் குறிப்பதற்கும், இசுலாமிய அடிமை வம்சத்தினரை குறிப்பதற்கும் மட்டுமே மம்லூக் என்ற சொல் பயன்படுத்துவர். உதுமானியப் பேரரசினர் ஊக்குவித்த மம்லூக் அடிமை வம்ச வழித்தோன்றல்கள், பிற்காலத்தில் ஈராக், வட இந்தியா, எகிப்து போன்ற நாடுகளில் ஆட்சியை நிறுவி ஆண்டனர். \n\nகீழ்கண்ட வம்சத்தினரை குறிக்க மம்லூக் எனும் சொல் பயன்படுகிறது: \nஉதுமானிய பேரரசு, இசுலாமிய ஆப்பிரிக்க, ஆர்மீனிய அடிமைப் போர் வீரர்களை விலைக்கு வாங்கி போர்ப்படையில் ஈடுபடுத்தினர்.எகிப்து, ஈராக், பாரசீகம், வட இந்தியா போன்ற பகுதிகளை துருக்கி இசுலாமிய அடிமை வம்சத்தினர் ஆட்சி செய்தனர்.\n\n\n"}
{"id": "429255", "url": "https://ta.wikipedia.org/wiki?curid=429255", "title": "நாக்ரைட்டு", "text": "நாக்ரைட்டு\n\nநாக்ரைட்டு (\"Nacrite\") என்பது AlSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும். களிமன் வகை கனிமமான இது பல்லுருவத் தோற்றங்களில் காவோலினைட்டுடன் சேர்ந்து காணப்படுகிறது. ஒற்றைச்சரிவச்சு படிகத் திட்டத்தில் நாக்ரைட்டு படிகமாகிறது. நேர்மறையான அடையாள முடிவுகளுக்கு எக்சு கதிர் விளிம்பு பகுப்பாய்வுகள் அவசியமாகிறது. \n1807 ஆம் ஆண்டு நாக்ரைட்டு முதன்முதலில் செருமனியிலுள்ள சாக்சானி மாநிலத்தில் கண்டறியப்பட்டது. முத்துப் போன்ற பளபளப்புக்கு தாயாகக் கருதப்படும் நாக்கர் என்ற சொல்லிலிருந்து நாக்ரைட்டு தொகுதி கனிமத்திற்கு இப்பெயர் வந்தது. \n\n"}
{"id": "429257", "url": "https://ta.wikipedia.org/wiki?curid=429257", "title": "பால்டிக் தற்காப்பு", "text": "பால்டிக் தற்காப்பு\n\nபால்டிக் தற்காப்பு (\"Baltic Defense\") என்ற சதுரங்க திறப்பு ஆட்டம் பின் வரும் நகர்வுகளால் அடையாளப்படுத்தப்படுகிறது.\n\nகிராவ் தற்காப்பு அல்லது சகோவிக் தற்காப்பு என்ற பெயர்களாலும் இத்திறப்பு அழைக்கப்படுகிறது. \n\nபால்டிக் தற்காப்பு ஆட்டம் என்பது ராணியின் பலியாட்ட மறுப்பு திறப்பு ஆட்டத்திற்கு பதிலாக வழக்கத்திற்கு மாறாக விளையாடப்படும் ஒரு மாற்று ஆட்டமாகும். ராணியின் பலியாட்ட மறுப்பு திறப்பை எதிர்த்து விளையாடும் பெரும்பாலான நகர்வுகளில் ராணியின் அமைச்சரை முன்னே கொண்டுவருவதில் பிரச்சினைகள் இருக்கின்றன. இப்பிரச்சினையைத் தீர்க்கும் விதமாக இத்திறப்பில் ஓர் அடிப்படை அனுகுமுறையாக ராணியின் அமைச்சர் உடனடியாக வெளியே கொண்டு வரப்படுகிறது. \n\nபால்டிக் திறப்பின் இந்த அணுகுமுறை சதுரங்க மாசுட்டர்களால் பரவலாக ஏற்றுக் கொள்ளப்பட்டதாக கண்டறிய முடியவில்லை. ஆனால் சில உலக சதுரங்க வீர்ர்கள் இத்திறப்பு ஆட்டத்தை பயன்படுத்தியுள்ளனர். பால் கீரசு, அலெக்சி சிரோவ் போன்ற கிராண்டு மாசுட்டர்களும் பால்டிக் திறப்பைக் கொண்டு விளையாட்டைத் தொடங்கியுள்ளனர். \nபால்டிக் திறப்பு சதுரங்க திறப்புகளுக்கான கலைக்களஞ்சியக் குறியீட்டு எண் (இ.சி.ஓ) டி06 ஆகும்.\n\nSection::::வெள்ளையின் எதிர் ஆட்டங்கள்.\nகருப்பு நிறக்காயின் இந்த தற்காப்பு ஆட்டத்திற்கு எதிராக விளையாட வெள்ளைக்கு 3.Nf3, 3.Qb3, 3.cxd5, மற்றும் 3.Nc3 என்ற நகர்வுகள் உள்பட பல நகர்வு சாத்தியங்கள் உள்ளன. விளையாட்டு இவ்வாறு தொடர்கிறது. \n\n\n"}
{"id": "429262", "url": "https://ta.wikipedia.org/wiki?curid=429262", "title": "அல் சிந்தகா சுரங்கப்பாதை", "text": "அல் சிந்தகா சுரங்கப்பாதை\n\nஅல் சிந்தகா சுரங்கப்பாதை (\"Al Shindagha Tunnel\") என்பது ஐக்கிய அரபு அமீரகத்தின் ஏழு பெரிய அமீரகங்களில் இரண்டாவது பெரிய அமீரகமான துபாயில் உள்ள ஒரு சுரங்கப்பாதை ஆகும். 1975 ஆம் ஆண்டு இச்சுரங்கப் பாதை திறந்து வைக்கப்பட்டது. இரு வழிகளிலும் கிட்டத்தட்ட 55000 பேர் தினசரி பயணிக்கும் இப்பாதை மிகப் பழமையானதும் பரபரப்பானதுமான சுரங்கப்பாதையாகும். \nதுபாய் தேய்ரா - அல் ராசு பகுதியையும், அல் சிந்தகா ஆகிய இரண்டு பகுதிக்கும் இடைப்பட்ட நீரோட்ட பகுதியை கடக்கும் ஒரு சுரங்கப்பாதை இதுவாகும்.\n\nSection::::அமைப்பு.\nஇந்த சுரங்கப்பாதை ஒவ்வொரு திசையிலும் இரண்டு பாதைகளாக, நான்கு பாதைகளைக் கொண்டுள்ளது. 5 மீட்டர் உயரமுள்ள வாகனங்கள் மட்டுமே இதன் வழி செல்ல முடியும். மேலும் இதில் வேகம் 60 கிமீ / மணி அளவில் நிர்ணயிக்கப்பட்டுள்ளது. \n\nசராசரியாக ஒரு நாளைக்கு 55,000 வாகனங்கள் இதில் பயணிக்கின்றன. துபாய் போக்குவரத்து ஆணையத்தின் கீழ் இது இயங்கிவருகின்றது.\n\nசுரங்கப்பாதை கட்டப்பட்டு ஏறத்தாழ 45 ஆண்டுகளுக்கும் மேலாக ஆகிவிட்டதால் அதற்கு மாற்றாக பல வரிசைகளை கொண்ட நவீன பாலம் அமைக்க திட்டமிடப்பட்டு பணிகள் துவங்கியுள்ளன.\n"}
{"id": "429267", "url": "https://ta.wikipedia.org/wiki?curid=429267", "title": "அலாபின் திறப்பு", "text": "அலாபின் திறப்பு\n\nஅலாபின் திறப்பு (\"Alapin's Opening\") சதுரங்க விளையாட்டில் விளையாடப்படும் ஒரு வழக்கத்திற்கு மாறான திறப்பு முறையாகும். இத்திறப்பு பின்வரும் நகர்வுகளுடன் தொடங்குகிறது.\n\nஉருசோ-லித்துவேனிய வீர்ரும் சதுரங்கத் திறப்புகள் பகுப்பாய்வு அறிஞருமான செம்யோன் அலாபின் (1856-1923) இத்திறப்பைக் கண்டறிந்ததால் இவ்வகையானத் திறப்புக்கு இப்பெயரிடப்பட்டது. அலாபின் திறப்பு வீர்ர்களால் அரிதாகவே விளையாடப்படுகிறது. லுச்போயெவிக் (கருப்பு காய்களுடன்) 1970 ஆம் ஆண்டு நெதர்லாந்தில் உள்ள குரோனிங்கனில் இத்திறப்புக்கு எதிராக ஆடினார். \n\nSection::::விளக்கம்.\nஅலாபின் திறப்பு வழக்கத்திற்கு மாறானது, ஆனால் வெள்ளைக் காய்களுடன் விளையாடுபவருக்கு சரியாக விளையாடுவதற்கு உகந்த திறப்பாகும். உருய் லோப்பசு போன்ற ஆழமான கோட்பாட்டு அடிப்படையிலான திறப்பு வரிசைகளை தவிர்க்கவும் அல்லது எதிரியை ஆச்சரியத்துக்கு உள்ளாக்கவும் மட்டுமே பயன்படுத்தப்படுகிறது. வெள்ளை விரைவில் f2–f4 நகர்வை விளையாட திட்டமிட்டுள்ளார். ஒருவேளை வெள்ளை g3, Nbc3, d3, Bg2 நகர்வுகளை விளையாட முயற்சித்தால் ஏற்படும் நிலை சிம்சுலோவ் நிலையை (சிம்சுலோவ்-போட்வினிக்,1958) ஒத்ததாக அமையும். \n\nஇருப்பினும் அலாபின் திறப்பு பல்வேறு சிக்கல்களை வெள்ளைக்காக அழைத்து வருகிறது. வெள்ளையின் வெள்ளை அமைச்சர் மற்றும் ராணியை முன்னேறி வரவிடாமல் தடுக்கிறது என்பது முதலாவது சிக்கலாகும். விளையாட்டுக்குள் குதிரை பங்கேற்க மேலும் ஒரு நகர்வு அல்லது மற்றொரு சிப்பாய் நகர்வு அவசியமாவது சிறிய காய்களை வேகமாக வெளிக்கொணர்ந்து விளையாட்டில் ஈடுபடுத்துவது என்ற திறப்பு கோட்பாட்டுக்கு மாறுபாடாக அமைகிறது. \ne2 சதுரத்தில் இருக்கும் வெள்ளைக் குதிரை கருப்பின் ஆட்டப்பகுதி மையத்தை எந்தவிதமான அச்சுறுத்தல் கட்டுப்பாட்டையும் ஏற்படுத்தாமல் நெகிழ்வுடன் நிற்கிறது. எனவே இந்நோக்கத்திற்காக மேலும் ஒரு நகர்வை செய்ய வேண்டிய கட்டாயத்தில் சிக்கிவிடுகிறார் என்பது வெள்ளை சந்திக்கும் இரண்டாவது சிக்கலாகும்.\nவெள்ளையின் வழக்கத்திற்கு மாறான இத்திறப்பை சமாளித்து சமநிலையை அடைவது கருப்புக்கு சற்று எளிமையான முயற்சியிலேயே சாத்தியமாகி விடும். உதாரணாமாக 2...Nf6, 2...Nc6, மற்றும் 2...d5 போன்ற எந்த நகர்வும் இதற்கு உதவும். இருதியாக வெள்ளையின் f2–f4 நகர்வில் சிக்கிக் கொள்வதை தவிர்க்க கருப்பு சற்று எச்சரிக்கையுடன் விளையாட வேண்டியதும் கட்டாயமாகும். \n"}
{"id": "429268", "url": "https://ta.wikipedia.org/wiki?curid=429268", "title": "ஆஹா (திரைப்படம்)", "text": "ஆஹா (திரைப்படம்)\n\nஆஹா (\"AAHAA!\") என்ற படம் ராஜீவ் கிருஷ்ணா, சுலேகா ஆகியோர் முன்னனி கதாபாத்திரத்தில் நடித்து சுரேஷ் கிருஷ்ணா இயக்கத்தில் 1997 ல் வெளிவந்த குடும்பப் பாங்கான தமிழ்த் திரைப்படமாகும். தீபாவளியன்று வெளிவந்து 100 நாட்கள் வெற்றிகரமாக ஓடியது. பின்னர் ஆஹா என்ற பெயரிலேயே ஜெகபதி பாபு நடித்து தெலுங்கு மொழியில் வெளிவந்தது.\n\nSection::::கதை சுருக்கம்.\nபரசுராமன் என்ற பெரிய பணக்காரர் (விஜயகுமார்) மனைவி பட்டம்மாள் (ஸ்ரீவித்யா) மூத்த மகன் ரகுராமன் (ரகுவரன்) மற்றும் இளைய மகன் ஸ்ரீராம்(ராஜீவ் கிருஷ்ணா) ஆகியோருடன் வசித்து வருகிறார். அவருக்கு மாற்றுத் திறனாளியான ஒரு மகளும் உண்டு. ரகு மிகுந்த பொறுப்பானவன். தனது தந்தையின் வியாபாரத்தை உடனிருந்து கவனித்து வருகிறார். ஆனால் ஸ்ரீராமோ விளையாட்டுத்தனமாகவே இருக்கிறான். ஸ்ரீராமின் இத்தகைய போக்கினை பரசுராமன் மிகவும் வெறுக்கிறார். மேலும் அவனது பொறுப்பற்ற நடத்தைக்காக அவர் அடிக்கடி திட்டிவருகிறார். ரகுவின் மனைவி ராஜேஸ்வரி (பானுப்பிரியா) ,குடும்ப உறுப்பினர்களிடம் மிகவும் அன்பாகவும் நெருக்கமாக இருக்கிறார். ஸ்ரீராம் கணேசன் தில்லி கணேஷ் என்ற சமையல்காரரின் மகள் ஜானகி மீது (சுலேகா) காதலில் விழுகிறான். ஸ்ரீராம் தனது காதலைப்பற்றி தந்தை பரசுராமனிடம் கூறுவதற்காக ராஜேஸ்வரியின் உதவியை நாடுகின்றான்.\n\nகணேசன் தன்னைவிட சமூக அந்தஸ்த்தில் குறைவாக இருப்பதால் மகனின் காதலை பரசுராமன் ஏற்றுக் கொள்ளவில்லை. இதற்கிடையே ஒரு நாள், ஸ்ரீராம் ரகுவைப் பின்பற்றியபோது கீதாவுடனான (சுகன்யா)அவரது உறவைப் பற்றி தெரிந்து கொள்கிறான். ஸ்ரீராம் அவர்களது தகாத உறவெனக் கருதி கோபமடைகிறான். ஆனால் ரகு, கல்லூரி நாட்களில் கீதாவும் அவனும் காதல் கொண்டிருந்தனர் என்ற பழங்கதையை சொல்கிறார். தான் காதலித்து வரும் சமயத்தில் கீதா ரகுவிடம் எவ்வித தகவலும் சொல்லாமல் எங்கேயோ சென்று விடுகிறார். இதற்கிடையே சில வருடங்கள் கழித்து ரகுவிற்கு ராஜேஸ்வரியுடன் திருமணம் நடைபெறுகிறது. ஒருநாள் கீதாவிடமிருந்து தன்னை சந்திக்குமாறு தொலைபேசியில் அழைக்கிறார். அந்த சந்திப்பில் கீதா தனக்கு மூளையில் ஒரு கட்டி ஏற்பட்டு தான் மிகவும் பாதிக்கப்பட்டதாக தெரிவிக்கிறார். ரகுவிடமிருந்து தான் விலகி இருக்க முடிவு செய்ததற்கு இதுதான் காரணமென்றும், தான் கடைசி நாட்களை சந்திக்கும்போது, ரகு தன்னுடனேயே இருக்கும்படி கேட்டுக் கொள்கிறார். இதை ரகுவும் ஒப்புக்கொள்கிறார்.\n\nஸ்ரீராம் கீதாவின் நிலைமையை புரிந்து கொள்கிறான். மேலும் கீதாவுடன் நட்புடன் இருக்கிறான். ஒரு நாள், கீதாவின் நிலை தீவிரமாகிறது. ரகு ஒரு வியாபாரக் கூட்டத்திற்கு சென்று இருப்பதால் ஸ்ரீராம் கீதாவை மருத்துவமனையில் கொண்டு சேர்க்கிறான். கீதா மருத்துவமனையில் இறந்துவிடுகிறார். ஸ்ரீராம், கீதாவை மருத்துவமனைக்கு அழைத்துச் செல்லும்போது, அவனது தந்தை பரசுராமன் ஸ்ரீராம் இன்னொரு பெண்ணுடன் உறவு கொண்டிருப்பதை தவறாக புரிந்து கொண்டு அவனை திட்டுகிறார். ஸ்ரீராம் தந்தையின் குற்றச்சாட்டுகளை ஏற்றுக்கொள்வதன் மூலம் தனது சகோதரனின் திருமண வாழ்க்கையை எவ்வித பாதிப்புக்கும் உள்ளாக்க விரும்பவில்லை. தான் இல்லாத போது கீதாவின் மரணத்திற்குப் பின் எல்லா சடங்குகளையும் செய்ததற்காக ஸ்ரீராமுக்கு ரகு நன்றி கூறுகிறான்.\n\nபரசுராமனின் மகளின் திருமணம் நடத்தப்படவுள்ள நிலையில், ரகு ஒரு வணிகக் கூட்டத்திற்கு திருமணத்திற்கு முதல் நாளில் சிதம்பரத்திற்கு பயணிக்க வேண்டிய சூழ்நிலை ஏற்படுகிறது. ரகு பயணிக்கும் ஒரு புகைவண்டி விபத்துக்குள்ளாகிய தகவல் ஸ்ரீராமிற்குத் தெரிய வருகிறது. புகைவண்டி நிலையத்திற்கு நேரில் வந்த ஸ்ரீராம் அந்த புகைவண்டியில் பயணம் செய்தோர் பட்டியலில் ரகுவின் பெயரைக் கண்டு அதிர்ச்சி அடைகிறான். தனது சகோதரியின் திருமணத்தை ரத்து செய்ய விரும்பாத ஸ்ரீராம் தனது குடும்பத்திற்கு நடந்த சம்பவத்தைப் பற்றி தெரிவிக்காமல் தகவலை மறைத்து மற்றவர்களின் முன்னால் மகிழ்ச்சியாக இருக்கிறான். இதற்கிடையில், அனைவருமே திருமணத்திற்கு ரகுவின் வரவை எதிர்பார்க்கும் சூழலில் ரகுவின் கூட்டம் நீட்டிக்கப்பட்டதால் அவர் திருமணத்திற்கு வரமுடியாமல் போனதாக ஸ்ரீராம் பொய் சொல்கிறான். இதற்கிடையே பரசுராமனின் மகள் திருமணம் நடந்து முடிந்தவுடன் ஸ்ரீராம் ரகுவின் மரணம் பற்றி அனைவருக்கும் தெரிவிக்கிறான்.இதைக் கேட்ட குடும்ப உறுப்பினர்கள் அனைவரும் அதிர்ச்சி அடைகின்றனர்..\n\nஅனைவருக்கும் ஆச்சரியமாக, அப்போது ரகு திடீரென்று திருமண மண்டபத்திற்கு உயிருடன் திரும்பி வருகிறார். ரகுவுக்கு ஏற்பட்ட புகைவண்டி விபத்து பற்றி ஸ்ரீராம் கேட்கிறார். ரகு, கடைசி நிமிடத்தில் ரயிலில் ஏறத் தவறிவிட்டதாகவும், இறுதி நேரத்தில் தான் ஒரு காரை எடுத்துக்கொண்டு, கூட்டத்திற்கு சென்றதாகவும் அதிர்ஷ்டவசமாக விபத்தில் இருந்து தப்பியதாகவும் தெரிவிக்கிறார். மேலும் தான் கூட்டங்களில் கவனமாக இருந்ததால் அவர்களிடம் இதைப் பற்றி கூற இயலவில்லை என தெரிவித்து அனைவரிட்மும் அவர் மன்னிப்பு கோருகிறார். ஸ்ரீராம் தனது சகோதரியிடம் அன்பு செலுத்துபவராகவும், பாசம் கொண்டவராகவும் இருப்பதால் அவளது திருமணத்தை ரத்து செய்ய விரும்பாத காரணத்தை அறிந்த பரசுராமன் ஸ்ரீராமை பாராட்டைத் தொடங்குகிறார். இதற்கிடையில் ரகு, கீதாவுடனான தனது உறவைப் பற்றிய உண்மையைத் தெரிவிக்கிறார். மேலும் ஸ்ரீராம் மற்றும் கீதாவிற்குள் எவ்விதத் தொடர்பும் இல்லை என்று தெளிவுபடுத்துகிறார். கீதாவைப் பற்றிய உண்மையை மறைத்து வைத்ததற்காக ராஜேஸ்வரியிடம் ரகு மன்னிப்பு கேட்கிறார். இறுதியில், ஸ்ரீராம் ஜானகியை திருமணம் செய்துகொள்கிறார்.\n\nSection::::தயாரிப்பு.\nஇப்படத்திற்குப் பின்னர் நடிகை பானுபிரியாவிற்கு நிறைய பட வாய்ப்புகள் வந்தன. அறிமுக நடிகர்கள் ராஜீவ் கிருஷ்ணா மற்றும் சுலேகா ஆகியோரும் முன்னணி கதாபாத்திரங்களில் நடிப்பதற்கு தேர்ந்தெடுக்கப்பட்டனர்.\nSection::::ஒலிப்பதிவு.\nஇசையமைப்பாளர் தேவாவின் இசையில் இப்படம் வெளிவந்தது. இப்படத்தில் இடம் பெற்ற \"முதன்முதலில்\" என்ற பாடல் 1992 ம் வருடம் இந்தி மொழியில் வெளிவந்த தீவானா என்ற படத்தின் தழுவலாக இருந்தது.\n"}
{"id": "429271", "url": "https://ta.wikipedia.org/wiki?curid=429271", "title": "ஜபல் அலி துறைமுகம்", "text": "ஜபல் அலி துறைமுகம்\n\nஜபல் அலி துறைமுகம் (அரபு: جبل علي) (\"மினா ஜபல் அலி\" அரபு மொழியில், ஜபல் அலி, ஐக்கிய அரபு எமிரேட்டில் உள்ள ஜபல் அலி என்ற இடத்தில் அமைந்துள்ள ஒரு ஆழமான துறைமுகமாகும், இது ஜபல் அலி உலகின் ஒன்பதாவது மிகப்பெரிய பரபரப்பான துறைமுகமாகும், இத்துறைமுகமானது மத்திய கிழக்கில் மிகப்பெரிய பரபரப்பான துறைமுகத்தில் ஒன்றாக உள்ளது. . \n"}
{"id": "429282", "url": "https://ta.wikipedia.org/wiki?curid=429282", "title": "திருக்குறளின் தமிழ் உரையாசிரியர்கள் பட்டியல்", "text": "திருக்குறளின் தமிழ் உரையாசிரியர்கள் பட்டியல்\n\nதிருக்குறளின் தமிழ் உரையாசிரியர்கள், இரண்டாயிரம் ஆண்டுகளுக்கு முன்னர் எழுதப்பட்ட திருக்குறள் நூலிற்கு, கிபி 10ஆம் நூற்றாண்டு முதல் தற்போது வரை தமிழ் மொழியில் உரை எழுதி வரும் விளக்க உரையாசிரிகள் பின் வருமாறு: \n\n"}
{"id": "429284", "url": "https://ta.wikipedia.org/wiki?curid=429284", "title": "குறள் திறன் இணையதளம்", "text": "குறள் திறன் இணையதளம்\n\nகுறள் திறன் இணையதளத்தில் மணக்குடவர், பரிமேலழகர், மு. வரதராசன், இரா. சாரங்கபாணி, தெ. பொ. மீனாட்சிசுந்தரம், நாமக்கல் இராமலிங்கம், காலிங்கர், வ.சுப. மாணிக்கம், திரு. வி. க, குன்றக்குடி அடிகளார், தமிழண்ணல் போன்றோரின் திருக்குறள் விளக்க உரைகளுடன், நிறையுரையும், திருக்குறள் பாக்களை இலக்கண, இலக்கியங்களுடன் மிகவும் விரித்து தருகிறது. இது யாராலும் பயன்படுத்தக்கூடிய, இலாப நோக்கமற்ற இணையத்தளம் ஆகும். \n\nஇணையத்தில் உலா வருவோர் குறள் நல்கும் இலக்கிய இன்பத்தைத் துய்க்க வேண்டும் என்ற எண்ணத்துடன் உருவாக்கப்பட்டது இந்த இணையதளம். ஒவ்வொரு குறளுக்குமான திறன் பக்கங்கள் பட்டியலிடப்பட்டுள்ளது. அதுபோலவே ஒவ்வொரு அதிகாரத்திற்கும் விளக்கக் கட்டுரை வழங்கப்பட்டுள்ளது. இத்தளத்தில் பால்வகை, இயல்வகை, அதிகாரவகை, குறள் எண் வகையாக குறளையும் அதற்கான உரைகளையும் தேடலாம். திருவள்ளுவர், திருக்குறள், தமிழ் உரையாசிரியர்கள், திருவள்ளுவமாலை, குறளில் குறைகள், பாடவேறுபாடுகள், நறுஞ்செய்திகள் என்னும் தலைப்புக்களில் கட்டுரைகளும் உள்ளது.\n\nSection::::நோக்கமும் இலக்கும்.\nதிருக்குறளுக்கு பல உரைகளும், திறனாய்வு நூல்களும் தோன்றியதால் குறள் கூறும் கருத்து என்ன என்று புரிந்து கொள்வதில் சில சமயங்களில் மயக்கமும் குழப்பமும் உண்டாகின்றன. திருக்குறள் சொல்லும் உண்மையான கருத்துக்களை அறிந்து கொள்ளும் ஆர்வம் நாளும் பெருகி வருகிறது. ஒரு குறளுக்கமைந்த பல ஆய்வு உரைகளின் செய்திகளைத் தொகுத்து, அவற்றுள் குறட்கருத்துக்குப் பொருத்தமானது எது என்று தெளிவிக்கும் முயற்சியாக அமைந்ததே இத்தளம். மேலும் திருக்குறளுக்கு இத்தளத்தின் கருத்துரையும் சேர்த்து வழங்கப்படுகிறது.\n\nஇணையதள நுகர்வோரை இலக்காக வைத்து, வள்ளுவ உள்ளத்தை அவர்களிடம் கொண்டு சேர்க்கும் நோக்கத்துடன் குறள் திறனாய்வு செய்யப்படுவதுடன், குறளின் பொருள் உணர்ந்து நூற்பயன் துய்த்து மேலும் பலரைப் படிக்கத்தூண்டவேண்டும் என்பதும் ஒரு நோக்கமாகும். \n\nSection::::தள அமைப்பு.\nதிறன் பக்கங்கள் ஒவ்வொன்றும் குறள், அதன் பொழிப்புரை மு. வரதராசன் உரையுடன் தொடங்குகிறது. \nஅதன்பின் மணக்குடவர், பரிமேலழகர் மற்றும் நாமக்கல் கவிஞர் ஆகிய மூவரின் உரைகள் கொடுக்கப்பட்டுள்ளது. பின்னர் பொருளை எளிதில் புரிந்து கொள்ளும் வண்ணம் \"பொருள்கோள் வரி அமைப்பு\" என்பதாக குறட்செய்யுளின் சீர்கள் மாற்றித் தொடுக்கப்பட்டுத் தரப்பட்டுள்ளன. அடுத்து குறள் இரண்டு தொடர்களாகப் பிரிக்கப்பட்டு விளக்க உரைகள் இடம்பெற்றுள்ளன. நிறையுரை தொகுப்பும் கூறப்பட்டுள்ளது. இறுதியாக அதிகார இயைபு கூறப்பட்டு பொழிப்பு இடப்பட்டுள்ளது.\n\n"}
{"id": "429291", "url": "https://ta.wikipedia.org/wiki?curid=429291", "title": "இத்தாலியப் பலியாட்டம்", "text": "இத்தாலியப் பலியாட்டம்\n\nஇத்தாலியப் பலியாட்டம் (\"Italian Gambit\") என்ற சதுரங்கத் திறப்பு பின் வரும் நகர்வுகளை ந்கர்த்தி தொடங்கப்படுகிறது. \n\nபெரும்பாலும் கியூகோ பியானோ அல்லது கியுகோ பியானிசுசிமோ திறப்புகளின் அமைதியான மற்றும் மூடிய வரிசை நகர்வுகளுக்கு மாற்றாக இத்தாலிய பலியாட்டம் திறப்பு அடிக்கடி விளையாடப்படுகிறது. கருப்பு பின் வரும் நகர்வுகளை விளையாட முடியும்\n\n\n\nSection::::4...Bxd4.\n4...Bxd4 5.Nxd4 Nxd4 நகர்வுகளுக்குப் பின்னர்:\n\n\n\n\n"}
{"id": "429294", "url": "https://ta.wikipedia.org/wiki?curid=429294", "title": "சர்சாசிசைட்டு", "text": "சர்சாசிசைட்டு\n\nசர்சாசிசைட்டு (\"Sursassite\") என்பது ஒரு சோரோசிலிக்கேட்டு வகைக் கனிமமாகும். 1926 ஆம் ஆண்டு இக்கனிமம் முதன் முதலில் கண்டுபிடிக்கப்பட்டது. சுவிட்சர்லாந்து நாட்டு கிரவ்பண்டன் மண்டலத்தின் மாவட்டமான சர்சாசில் சர்சாசிசைட்டு கிடைத்தது. உருமாற்றமடைந்த மாங்கனீசு படிவுகளில் பொதுவாக இக்கனிமம் காணப்படுகிறது\n"}
{"id": "429297", "url": "https://ta.wikipedia.org/wiki?curid=429297", "title": "ஜோடி பன் அன்லிமிடெட்", "text": "ஜோடி பன் அன்லிமிடெட்\n\nஜோடி பன் அன்லிமிடெட் என்பது நவம்பர் 4, 2018 முதல் சனவரி 13, 2019 வரை விஜய் தொலைக்காட்சியில் சனி மற்றும் ஞாயிற்றுக்கிழமை இரவு 8:30 மணிக்கு ஒளிபரப்பான ஒரு நடன நிகழ்ச்சியாகும். இது புகழ் பெற்ற ஜோடி நிகழ்ச்சியின் 11வது பருவம் ஆகும். இந்த நிகழ்ச்சியை பாவனா மற்றும் ரியோ ராஜ் இணைத்து தொகுத்து வழங்கினர். விஜய் தொலைக்காட்சி தொகுப்பாளர்கள் திவ்யதர்சினி, மா கா பா ஆனந்த் மற்றும் பிக் பாஸ் தமிழ் 2 புகழ் மஹத் ராகவேந்திரா, யாஷிகா ஆகியோர்தான் தலைவர்கள். இந்த பருவத்தின் வெற்றியாளர்கள் லோகேஷ் மற்றும் மேக்னா ஆவார். \n\nஇந்த நிகழ்ச்சியின் இறுதிச்சுற்று போட்டிக்கு பிக் பாஸ் தமிழ் 2 புகழ் ஐஸ்வர்யா சிறப்பு விருந்தினராக வந்தார். திவ்யதர்சினியின் 20 ஆண்டு தொலைக்காட்சி பயணத்தை சிறப்புவிக்கும் விதமாக அவரை இந்த நிகழ்ச்சியின் மூலம் விருது கொடுத்து கௌரவிக்கப்பட்டது.\n\nSection::::நிகழ்ச்சியின் சுருக்கம்.\nஇந்த நிகழ்ச்சியில் நான்கு தலைவர்கள் இருப்பார்கள், ஒவ்வொருவருக்கும் கீழ் மூன்று ஜோடிகள். இவர்களுக்கான மதிப்பெண்களை பார்வையாளர்கள் தான் வழங்குவார்கள்.\n\n\n\n\n"}
{"id": "429303", "url": "https://ta.wikipedia.org/wiki?curid=429303", "title": "சூப்பர் சிங்கர் ஜூனியர் 6", "text": "சூப்பர் சிங்கர் ஜூனியர் 6\n\nசூப்பர் சிங்கர் ஜூனியர் 6 என்பது அக்டோபர் 20, 2018 முதல் விஜய் தொலைக்காட்சியில் சனி மற்றும் ஞாயிற்றுக்கிழமை இரவு 8 மணிக்கு ஒளிபரப்பான பாட்டு போட்டி நிகழ்ச்சியாகும்.இந்த நிகழ்ச்சியை மா கா பா ஆனந்த் மற்றும் பிரியங்கா இணைத்து தொகுத்து வழங்குகின்றனர். இந்த பருவத்தின் நடுவர்களாக சித்ரா, சங்கர் மகாதேவன், எஸ். பி. பி. சரண் மற்றும் கல்பனா ராகவேந்தர் ஆவார்.\n\nநிகழ்ச்சியின் முதல் அத்தியாயத்தில் நடிகை ஜோதிகா சிறப்பு விருந்தினராக காற்றின் மொழி படக்குழுவினருடன் பங்கேற்றார் என்பது குறிப்பிடத்தக்கது. இந்த நிகழ்ச்சியில் 6 வயதிலிருந்து 15 வயதிற்கு உட்பட்ட சிறுவர்கள் கலந்து கொண்டு அவர்களின் பாடல் திறமையை வெளிக்காட்ட வேண்டும். இந்த பாட்டு நிகழ்ச்சி 21 ஏப்ரல் 2019 அன்று 54 அத்தியாங்களுடன் நிறைவு பெற்றது. \n\n"}
{"id": "429311", "url": "https://ta.wikipedia.org/wiki?curid=429311", "title": "ஸ்ரீ விஷ்ணு தசாவதாரம்", "text": "ஸ்ரீ விஷ்ணு தசாவதாரம்\n\nஸ்ரீ விஷ்ணு தசாவதாரம் என்பது தமிழ் மற்றும் கன்னடம் மொழிகளில் தயாரிக்கப்பட்ட தொன்மவியல் தொலைக்காட்சி தொடர் ஆகும். இந்த தொடர் தமிழ் மொழியில் அக்டோபர் 22, 2018 முதல் திங்கள் முதல் வெள்ளி வரை இரவு 7:30 மணிக்கு ஜீ தமிழ் தொலைக்காட்சியிலும், கன்னடம் மொழியில் அக்டோபர் 15, 2018 முதல் திங்கள் முதல் வெள்ளி வரை இரவு 7 மணிக்கு ஜீ கன்னடம் தொலைக்காட்சியிலும் ஒளிபரப்பானது. இது மும்மூர்த்திகளில் ஒருவரான விஷ்ணுவின் தொன்மத்தை அடிப்படையாகக் கொண்டதாகும்.\n\nஜீ கன்னடம் தொலைக்காட்சியில் பிப்ரவரி 2, 2019 அன்று 85 ஆத்தியாங்களுடன் நிறைவு பெற்றது. ஜீ தமிழ் தொலைக்காட்சியில் பிப்ரவரி 23, 2019 அன்று 84 ஆத்தியாங்களுடன் நிறைவு பெற்றது.\n\nSection::::கதைச் சுருக்கம்.\nஇந்த தொடர் இந்து சமயத்தின் முக்கியமான கடவுள்களில் ஒருவரும் வைணவ சமயத்தின் முழுமுதற் கடவுளும் ஆன மும்மூர்த்திகளில் ஒருவரான விஷ்ணுவின் 10 அவதாரங்களையும் மற்றும் அவரது மனைவி லட்சுமி தேவியுடனான காதலைப்பற்றியும் விளக்குகின்றது.\n\n\nSection::::நடிகர்களின் தேர்வு.\nஇது ஒரு இரு மொழித் தொடர் என்றாலும் இந்த தொடரில் நடிக்கும் நடிகர்கள் அனைவரும் கன்னட தொலைக்காட்சி நடிகர்கள் ஆவார். இந்த தொடரில் கடவுள் விஷ்ணு கதாபாத்திரத்தில் 'அமித் கஷாப்' என்ற புதுமுக நடிகர் நடிக்கின்றார் இவருக்கு ஜோடியாக லட்சுமி தேவி என்ற காதாபாத்திரத்தில் நிஷா என்பவர் நடிக்கின்றார்.\n\n"}
{"id": "429313", "url": "https://ta.wikipedia.org/wiki?curid=429313", "title": "மீண்டும் ஒரு காதல் கதை (1985 திரைப்படம்)", "text": "மீண்டும் ஒரு காதல் கதை (1985 திரைப்படம்)\n\nமீண்டும் ஒரு காதல் கதை 1985 (Meendum Oru Kathal Kathai) நடிகை ராதிகாவால் தயாரிக்கப்பட்டு அறிமுக இயக்குனரான் பிரதாப் போத்தன் இயக்கத்தில் வெளிவந்த ஒரு காதல் திரைப்படமாகும். இப்படத்தில் இருவருமே முக்கிய கதாபாத்திரங்கள் ஏற்று நடித்துள்ளனர். இப்படம் மனநிலை சரியில்லாத இருவரின் உறவைப் பற்றியதாகும். இப்படத்தின் திரைக்கதை பிரதாப் கே போத்தன் மற்றும் சோமசுந்தரேசுவரர் ஆகிய இருவருமே இணைந்து எழுதப்பட்டதாகும். இப்படத்தின் பாடல்கள் அனைத்தும் இளையராஜாவால் இசைக்கப்பட்டது. படத்தின் ஒளிப்பதிவை பி. சி. ஸ்ரீராம் மேற்கொண்டுள்ளார். பி. லெனின் படத்தொகுப்பைக் கவனித்துக் கொண்டார். 1985 பிப்ரவரி 15 ல் வெளிவந்த இத்திரைப்படம் 32 வது தேசியத் திரைப்பட விழாவில் அறிமுக இயக்குநருக்கான விருதினை பெற்றது.\n\nSection::::கதைச் சுருக்கம்.\nவியாபாரத்தில் தீவிர ஈடுபாட்டிலுள்ள பத்ரிநாத் (தக்ஷ்ணாமூர்த்தி) என்ற பெரிய பணக்காரரின் மகள் சரசு (ராதிகா). இவள் ஒரு மனநிலை சரியில்லாதவள். சரசுவை வீட்டில் வைத்துக் கொள்ள பத்ரிநாத்தால் இயலவில்லை. எனவே சாருஹாசன் நடத்தி வரும் ஒரு கிருத்துவ காப்பகத்தில் ஜூஜூ தாத்தாவின் (ரான்னி பட்டேல்) பாதுகாப்பில் விட்டு விட்டு செல்கிறார். சரசு அங்கே அனாதையான கணபதி என்கிற குப்பியை (பிரதாப் கே.போத்தன்)சந்திக்கிறாள். இருவரும் ஒருவருக்கொருவர் பிரிக்க முடியாத வண்ணம் அன்பாய் இருந்தனர். சில தினங்களுக்கு பிறகு தனது மகனின் திருமணத்திற்காக சரசுவை அழைத்துச் செல்ல பத்ரிநாத் தனது மனைவியுடன் காப்பகம் வருகிறார். சரசு வெகுளித்தனத்துடன் குப்பியையும் தன்னுடன் அழைத்துச் செல்ல விரும்புகிறாள். குப்பி சாருஹாசனின் வற்புறுத்தலுக்கிணங்க மிகுந்த தயக்கத்துடன்அவளுடன் செல்கிறான்.\n\nதிருமணத்தில் குப்பியும் சரசுவும் மணமக்களைப் போலவே வலம் வந்து அவர்களுக்கிடையே ஏதோ உறவிருப்பதை வெளிப்படுத்துகின்றனர். சரசு குப்பியை தனக்கு திருமணம் செய்துவைக்க தனது பெற்றோரிடம் வலியுறுத்துகிறாள். எதிர்பாரா திருப்பமாக பத்ரிநாத்தின் உறவினர்கள் திருமணத்தை நடத்திட ஆலோசனைத் தருகின்றனர். அவரும் இதையேற்று இருவரின் திருமணத்தை நடத்தி வைக்கிறார்.\n\nகுப்பியையும் சரசுவையும் கோரகொண்டா என்ற மலைப்பாங்கான கிராமத்திற்கு ஜூஜூ தாத்தாவின் பாதுக்காப்பில் அனுப்பி வைக்கிறார். கோரகொண்டா வித்தியாசமான மக்கள் வசித்து வரும் ஒரு அசாதாரண கிராமமாகும். அங்கே நைலக்ஸ் நளினி என்பவர் கிராம தலைவன் மற்றும் சிலருடன் சேர்ந்து சில சட்டவிரோத நடவடிக்கைகளில் ஈடுபட்டு வருகிறார்கள்.\n\nஒருநாள் இருவரும் காடுகளினிடையே சென்றுகொண்டிருக்கும் போது அங்கே வந்த கிராமத் தலைவன் அவர்களைத் துன்புறுத்துகிறான். நடந்த கைகலப்பில் குப்பி அவன் தலையில் ஒரு பாறாங்கல்லை வீசி கொன்றுவிடுகிறான். குப்பிக்கு சிறை தண்டனை கிடைக்கிறது. குப்பியிடமிருந்து பிரிக்கப்பட்ட சரசு, மிகுந்த மன உளைச்சலுக்கு ஆளாகிறாள். மருத்துவமனையில் குப்பி ஒரு குழந்தையைப் பெற்றெடுக்கிறாள். சிறையிலிருந்த குப்பி சிறப்பு அனுமதியுடன் அவளை மருத்துவமனையில் சந்திக்கிறான். அவர்கள் தங்களின் கடந்த கால சந்தோஷமான தருணங்களை எண்ணி மகிழ்கின்றனர். பிரசவத்திற்குப் பிறகு சரசு இறந்து விடுகிறாள். குப்பியால் அவளது மரணத்தைப் புரிந்து கொள்ள முடியவில்லை. அவளுக்கு உயிர் கொடுக்க எவ்வளவோ முயற்சிக்கிறான். அதில் அவன் தோல்வியடைகின்றான். புதிதாக பிறந்த குழந்தையை பறித்துக்கொண்ட குப்பி அனைவரையும் பயமுறுத்துகிறான். ஆனால் சிலரால் தடுக்கப்பட்டு மீண்டும் சிறையில் அடைக்கப்படுகிறான். சரசு இறந்த பின் குப்பி ஒருபோதும் யாரிடமும் வாய் பேசாமல் சிரித்துக்கொண்டே இருக்கின்றான். சில ஆண்டுகள் கழித்து சிறையில் குப்பி இறந்துபோகின்றான்.\n\n\nSection::::தயரிப்பு.\n\"மீண்டும் ஒரு காதல் கதை\" அறிமுக இயக்குனரான் பிரதாப் கே போத்தன் இயக்கத்தில் வெளிவந்த திரைப்படமாகும்.. அவர் \" இக்கதாபாதிரத்தில் நடிக்க முன்னணி நடிகர்களை கண்டுபிடிக்க முடியவில்லை என்பதால் நானே நடித்தேன்\" என்றார். தெலுங்கு படங்களில் எதிர்மறையான பாத்திரங்களை திரைப்படமாக்க நிதியை திரட்டினார். இத்திரைக்கதை சோமாசுந்தரேஸ்வரால் எழுதப்பட்டது. பன்னீர் புஷ்பங்கள்(1981) படபிடிப்பின் போது, அவரது திரைக்கதையை அடிப்படையாகக் கொண்ட ஒரு திரைப்படத்தை இயக்கப்போவதாக போத்தன் அவருக்கு உறுதியளித்தார். இப்படத்தின் ஒளிப்பதிவை பி.சி.ஶீராம் கவனித்துக்கொண்டார். இத்திரைப்படம் ஒரே வருடத்தில் படமாக்கப்பட்டது. படத்தின் தயாரிப்பின் போது, போத்தன் மற்றும் ராதிகா ஆகிய இருவரும் காதலித்து திருமணம் செய்து கொண்டனர்,ஆயினும் அவர்கள் திருமணம் 1986 இல் விவாகரத்தில் முடிந்தது.\n\nSection::::ஒலிப்பதிவு.\nஇப்படத்தின் பாடல்களை கங்கை அமரன் எழுத இளையராஜா இசையமைத்தார்.\nSection::::வரவேற்பு.\nஇத்திரைப்படம் 32 வது தேசியத் திரைப்பட விழாவில் அறிமுக இயக்குநருக்கான விருதினை பெற்றது. 1991 ஆம் ஆண்டு நடைபெற்ற இந்திய சினிமா இயக்குனர்களுக்கன திரைப்பட விழாவில் \"மீண்டும் ஒரு காதல் கதை\"யை போன்ற புத்திசாலித்தனமான் கதையை எடுக்கக்கூடிய அற்புதமான கலையை பிரதாப் போத்தன் கொண்டுள்ளார் என பாரட்டப்பட்டார்.\n"}
{"id": "429330", "url": "https://ta.wikipedia.org/wiki?curid=429330", "title": "டான்ஸ் ஜோடி டான்ஸ் ஜூனியர்ஸ்", "text": "டான்ஸ் ஜோடி டான்ஸ் ஜூனியர்ஸ்\n\nடான்ஸ் ஜோடி டான்ஸ் ஜூனியர்ஸ் என்பது நவம்பர் 24, 2018 முதல் ஜீ தமிழ் தொலைக்காட்சியில் சனி மற்றும் ஞாயிற்றுக்கிழமை மாலை 6:30 மணிக்கு ஒளிபரப்பான சிறுவர்களுக்கான ஒரு நடன நிகழ்ச்சி ஆகும். இந்த நிகழ்ச்சியை தீபக் மற்றும் கமல் இணைத்து தொகுத்து வழங்க, சினேகா, சுதா சந்திரன், லைலா ஆகியோர் தலைவர்கள் ஆவார்.\n\nமதுரை, திருச்சி, கோவை, சென்னை மற்றும் பெங்களூர் ஊரைச்சேர்ந்த 12 சிறுவர்கள் ஜோடியாக கலந்து கொண்டு அவர்களின் நடனத்திறமையை வெளிக்காட்டும் நிகழ்ச்சியாகும். இந்த பருவத்தில் தர்சன் மற்றும் நொபல் ஆகியோர் வெற்றியாளர் ஆவார்.\n\n\n"}
{"id": "429332", "url": "https://ta.wikipedia.org/wiki?curid=429332", "title": "குலாம் முஹைதீன்", "text": "குலாம் முஹைதீன்\n\nஎம். குலாம் முஹைதீன்(M. Gulam Mohideen) ஒரு இந்திய அரசியல்வாதியும், தமிழ்நாட்டிலிருந்து தேர்ந்தெடுக்கப்பட்ட முன்னாள் பாராளுமன்ற உறுப்பினரும் ஆவார். 1957 ஆம் ஆண்டு திண்டுக்கல் மக்களவைத் தொகுதியில் இந்திய தேசிய காங்கிரசின் சார்பாக போட்டியிட்டு மக்களவைக்கு தேர்ந்தெடுக்கப்பட்டார்.\n\nSection::::பிறப்பு.\nஜூலை 1918 ஆம் ஆண்டு பெரும் நிலச்சுவான்தாரான முஹம்மது மீரா இராவுத்தருக்கு மகனாக அப்போதைய மதுரை மாவட்டமும், தற்போதைய தேனி மாவட்டம் உத்தமபாளையத்தில் பிறந்தார்.\n\nSection::::கல்வி.\nமதுரை அமெரிக்கன் கல்லூரியில் கல்வி பயின்றார்.\n\n"}
{"id": "429335", "url": "https://ta.wikipedia.org/wiki?curid=429335", "title": "அப்துல் வாகித்", "text": "அப்துல் வாகித்\n\nஅப்துல் வாகித் ஒரு இந்திய அரசியல்வாதியும், தமிழ்நாட்டிலிருந்து தேர்ந்தெடுக்கப்பட்ட முன்னாள் பாராளுமன்ற உறுப்பினரும் ஆவார். 1962 ஆம் ஆண்டு வேலூர் மக்களவைத் தொகுதியில் இந்திய தேசிய காங்கிரசின் சார்பாக போட்டியிட்டு மக்களவைக்கு தேர்ந்தெடுக்கப்பட்டார்.\n\nSection::::பிறப்பு.\n15 ஜூலை 1910 ஆம் ஆண்டு வேலூர் மாவட்டம் ஆம்பூரில் அப்துல் ரஹீம் சாஹிப் என்பவருக்கு மகனாக பிறந்தார்.\n\nSection::::கல்வி.\nசென்னை முஹம்மதன் கல்லூரியில் (தற்போதைய காயிதே மில்லத் அரசினர் மகளிர் கலைக்கல்லூரியில்) பி.ஏவும், சென்னை சட்டக்கல்லூரியில் எல்.எல்.பியும் பயின்றார்.\n\n"}
{"id": "429339", "url": "https://ta.wikipedia.org/wiki?curid=429339", "title": "ஜீன்ஸ் (தொலைக்காட்சி நிகழ்ச்சி)", "text": "ஜீன்ஸ் (தொலைக்காட்சி நிகழ்ச்சி)\n\nஜீன்ஸ் என்பது 2015ஆம் ஆண்டு முதல் ஜீ தமிழ் தொலைக்காட்சியில் ஒளிபரப்பாகும் ஒரு விளையாட்டு நிகழ்ச்சி ஆகும். இந்த நிகழ்ச்சியின் முதல் மற்றும் இரண்டாம் பருவத்தை நடிகை ரோஜா தொகுத்து வழங்கினார். மூன்றாம் பருவத்தை நடிகை பிரியா ராமன் தொகுத்து வழங்குகின்றார். இந்த நிகழ்ச்சி சூன் 17, 2018 முதல் ஒவ்வொரு ஞாயிற்றுக்கிழமைகளில் பிற்பகல் 2:30 மணிக்கு ஒளிபரப்பாகின்றது. \n\nSection::::நிகழ்ச்சியின் சுருக்கம்.\nஇந்த நிகழ்ச்சியில் சாதாரணா மக்கள் அவர்களின் குடும்பத்தினருடன் கலந்து கொள்ளவர்கள். ஒவொரு பகுதியிலும் 2 பிரபலங்கள் கலந்து கொண்டு அவர்கள் யார் யாருடைய யாடை (ஜீன்ஸ்) என்று கொடுக்கப்படும் நேரத்தில் கண்டுபிடிக்க வேண்டும். முதலில் இந்த நிகழ்ச்சியில் பங்கு பெரும் பிரபலங்களுக்கு முதலிலே பணம் கொடுக்கப்படும், நிகழ்ச்சியில் வெற்றி பெறுவதை பொறுத்து அவர்களின் பணம் பல லட்சங்கள் வரை அதிகரிக்கும். இவ் போட்டியில் 4 சுற்று நடைபெறும்.\n\n"}
{"id": "429355", "url": "https://ta.wikipedia.org/wiki?curid=429355", "title": "இது நம்ம ஆளு (2016)", "text": "இது நம்ம ஆளு (2016)\n\nஇது நம்ம ஆளு, 2016 ல் வெளிவந்த நகைச்சுவை,காதல் கலந்த இந்திய தமிழ் திரைப்படமாகும்.இப்படத்தின் எழுத்து, இணை தயாரிப்பு பாண்டிராஜ் மேற்கொண்டார். இப்படத்தின் முக்கிய கதாபாத்திரத்தில் சிலம்பரசன், நயன்தாரா மற்றும் அன்ட்ரீயா நடிக்க இணைகதாப்பாத்திரத்தில் சூரி மற்றும் ஜயபிரகாஷ் ஆகியோர் நடித்திருந்தனர்.இப்படத்தை T.ராஜேந்தர் தயாரித்திருந்தார்.இப்படம் 2017 ல் தெலுங்கில் சரசூடு எனும் பெயரில் மொழியாக்கம் செய்து வெளியிடப்பட்டது.\n\nSection::::கதைச்சுருக்கம்.\nதகவல் தொழில்நுட்ப நிறுவனத்தில் தனது நண்பனும் சாரதியுமான சூரியுடன் பணிபுரிகிறான் சிவா(சிலம்பரசன்).சிவா மைலாவின்(நயன்தாரா) மேல் விருப்பம் கொள்ள அவளிடம் தனது விருப்பத்தை தெரிவிக்கிறான்.மைலா சிவாவிடம் அவனுடைய முன்னாள் காதலி பற்றி வினவுகிறாள். முன்னாள் காதலி சிவாவினுடைய காதலை அங்கிகரிப்பதுடன் பின்னர் அவர்களிற்கு திருமணம் ஆகாது என்றவுடன் இருவரும் பிரிகின்றனர்.ஆனால் மைலாவோ திருமணத்திற்கு சம்மதிக்கிறாள்.அதன்பின்னர் மைலா சிவாவிடம் அவனுடைய முன்னாள் காதல் பற்றி கேட்டு அவனை மிக ஆழமாக காதலிக்கிறாள்.ஒரு சிறிய பிரச்சினை காரணமாக இருவரின் திருமணமும் நிற்கிறது இதனால் மைலா தற்கொலை செய்ய முயன்றபோது சிவாவினுடைய தந்தை அவளை காப்பாற்றுகின்றார்.பின்னர் இருவருக்கும் திருமணமாகி ஒரு குழந்தை பிறக்கிறது.\n\nSection::::நடிகர்கள்.\nசிலம்பரசன்-சிவா\n\nநயன்தாரா-மைலா\n\nஅன்ட்ரீயா ஜெறிமியா-பிரியா\n\nசூரி-வாசு\n\nஅர்ஜுன்-சிவாவினுடைய நண்பன்\n\nஜயபிரகாஷ்-சிவாவினுடைய தந்தை\n\nஉதய் மகேஷ்-மைலாவினுடைய தந்தை\n\nதீபா ராமானுஜம்-மைலாவினுடைய தாய்\n\nமதுசூதனன் ராவோ-பிரியாவினுடைய தந்தை\n\nசத்யம் ராஜேஷ்\n\nஅமுதாவாணி ஆறுமுகம்\n\nஜெய்-சூர்யா (மைலாவினுடைய உறவினர்)(சிறப்பு தோற்றம்)\n\nசந்தானம்-செர்லக் கோல்ம்ஸ்\n\nSection::::இசையமைப்பு.\nஇப்படத்திற்கான இசையை T.R குலசேகரன் அமைத்திருந்தார். மொத்தமாக ஆறு பாடல்கள் இப்படத்தில் உள்ளன . T.R குலசேகரன் இப்படத்தில் சில பாடல்களை அவரே எழுதி இசையமைத்திருந்ததுடன் பாடியமிருந்தமை குறிப்பிடத்தக்கது.\n"}
{"id": "429360", "url": "https://ta.wikipedia.org/wiki?curid=429360", "title": "செஞ்சேரிமலை", "text": "செஞ்சேரிமலை\n\nசெஞ்சேரிமலை என்பது தமிழ்நாட்டில் திருப்பூர் மாவட்டத்தில் பல்லடம் வட்டத்தில் காமநாயக்கன் பாளையம் ஒன்றியத்திற்கு உட்பட்ட ஓர் கிராமமாகும். தற்போது கோவை வருவாய் மாவட்டத்தில் உள்ளது. இங்கு மலைமேல் அமைந்துள்ள அருள்மிகு ஸ்ரீ மந்தரகிரி வேலாயுத சுவாமி கோவில் திருவிழா வெகு விமரிசையாக கொண்டாடப்படுகிறது. முன்னாள் தமிழ்நாடு முதலமைச்சர் ஜெயலலிதா இக்கோவிலை இந்து சமய அறநிலையத்துறை கட்டுப்பாட்டின் கீழ் கொண்டு வந்தார். இக்கோவில் புதுப்பிக்கப்பட்டு நல்ல தோற்றத்துடன் காணப்படுகிறது.\n\n\nSection::::போக்குவரத்து.\nஇங்கிருந்து மாவட்ட தலைநகரான திருப்பூர் பேருந்து வசதி உள்ளது. மேலும் பல்லடம், காமநாயக்கன் பாளையம், சுல்தான்பேட்டை, பொள்ளாச்சி, கோயம்புத்தூர், சூலூர், உடுமலைப்பேட்டை, பெதம்பம்பட்டி என அருகாமை நகரங்களுக்கும் பேருந்து வசதி உள்ளது. \n\nSection::::மக்கள் தொகை.\n2011 இந்திய மக்கள் தொகை கணக்கெடுப்பு படி இங்கு 1,765 பேர் வசிக்கின்றனர். இவற்றில் 49.02% பேர் ஆண்களும் 50.98% பேர் பெண்களும் வசிக்கின்றனர்.\n\nSection::::தை பூச தேர் திருவிழா.\nஇங்கு மலைமேல் அமைந்துள்ள மந்தரகிரி வேலாயுத சுவாமிக்கு வருடாவருடம் தேர்த் திருவிழா மிகவும் வெகு விமரிசையாக கொண்டாடப்படுகிறது. குறிப்பாக 2 தேர்கள் வடம்பிடித்து இழுக்கப்படுகிறது. முதல் தேர் செஞ்சேரிப்புத்தூர் தேர் இழுக்கப்படும். பிறகு இரண்டாவது தேர் செஞ்சேரிமலை தேர் இழுப்பர். இவ்விரு தேர்களையும் புதுப்பிக்க வருடாவருடம் நிதி ஒதுக்கீடு செய்யப்பட்டுள்ளது. உள்ளூர் மட்டுமின்றி வெளி மாவட்டத்தில் இருந்தும் தேர்த் திருவிழாவிற்கு பக்தர்கள் வருவதுண்டு.\n\nSection::::சின்ன மலை.\nசெஞ்சேரிமலைக்கு அருகாமையில் அமைந்துள்ள மற்றொரு கோவில் சின்ன மலை பெருமாள் கோவில் ஆகும். இங்கு புரட்டாசி மாதத்தில் தேர்த் திருவிழா நடைபெறும். முன்னாள் தமிழக முதலமைச்சர் ஜெயலலிதா ஆட்சியில் இந்து அறநிலையத்துறை கீழ் கொண்டுவரப்பட்டது. இக்கோவில் மலைமேல் செல்ல தார் சாலை அமைக்கப்பட்டுள்ளது.\n"}
{"id": "429377", "url": "https://ta.wikipedia.org/wiki?curid=429377", "title": "ரோசி சேனாநாயக்க", "text": "ரோசி சேனாநாயக்க\n\nரோசி சேனாநாயக்க (\"Rosy Senanayake\", ) என்றழைக்கப்படும் பெர்னதின் ரோஸ் சேனாநாயக்க, (\"Bernadine Rose Senanayake\", பிறப்பு: சனவரி 5, 1958),) இலங்கையின் அரசியல்வாதியும் தற்பொழுது கொழும்பு மாநகர முதல்வரும் ஆவார். இவர் இலங்கை பிரதமர் ரணில் விக்கிரமசிங்க அலுவலகத்தின் செய்தித் தொடர்பாளர் மற்றும் பிரதமர் அலுவலகத்தின் துணைத் தலைவராகவும் உள்ளார். ரோசி சேனாநாயக்க அதிபர் மைத்திரிபால சிறிசேனவின் கட்டுப்பாட்டிலுள்ள குழந்தைகள் விவகாரங்களுக்கான துறையில் முன்னாள் மாநில அமைச்சராக இருந்தார். இவர் சமூக ஆர்வலர்; முன்னாள் அழகுராணி; தற்பொழுதைய இலங்கைப் பாராளுமன்ற உறுப்பினர்; மேலும் இவர் இலங்கையின் மேற்குப் பிராந்தியத்தின் எதிர்கட்சிக் குழுவின் தலைவராகவும் இருந்தார். ஐக்கிய தேசியக் கட்சியின் சார்பில் மேற்கு கொழும்பு வாக்காளர் தொகுதியின் முதன்மை ஒருங்கிணைப்பாளராகவும் இருந்தார். ரோசி சேனாநாயகே மலேசியாவுக்கான இலங்கை உயர் ஆணையாளராகப் பணியாற்றியுள்ளார். ஐக்கிய நாடுகள் சபையில் மக்களுக்கான நிதிக்குழுவின் நல்லெண்ணத் தூதுவராகவும் இருந்தார். பல்வேறு சிக்கலான பிரச்சினைகளுக்கிடையிலும், எதிர்ப்புகளுக்கிடையேயும் சிறந்த முறையில் செயல்படக்கூடியவராக ரோசி சேனநாயகே அறியப்படுகிறார்.\n\nSection::::அழகு ராணி.\n1980 இல் உலக அழகிப் போட்டியில் இலங்கை அழகியாகப் போட்டியிட்டார். 1981 இல் ஆசியா பசிபிக் பன்னாட்டு அழகிப்போட்டியில் தேர்ந்தெடுக்கப்பட்டார். 1985 இல் திருமதி உலக அழகிப்போட்டி நடைபெற்ற போது, ரோசி சேனநாயகே அதில் முதலாவதாகத் தேர்ந்தெடுக்கப்பட்டார்.\n\nSection::::சமூகப்பணி.\nரோசி சேனாநாயக தனது வாழ்க்கை முழுவதையும் இலங்கையில் தொழில் வளர்ச்சிக்காக அர்ப்பணித்துள்ளார். குறிப்பாக உலக வர்த்தகத்திற்கான இலங்கை வணிகத்தை ஊக்குவிப்பதற்கான பணிகளை மேற்கொண்டுள்ளார். இலங்கையின் வயது வந்தோர் மற்றும் பெண்களுக்கான உரிமைகளுக்காக இவர் பணியாற்றுகிறார். ஐக்கிய நாடுகள் சபையின் நல்லெண்ணத் தூதுவராக இருந்த சமயத்தில் தேசிய இளைஞர் மன்றத்தின் வழியே இளைஞர்கள் மற்றும் இலங்கையின் புலம் பெயர்ந்த பெண்களின் இனப்பெருக்க உடல்நலம் தொடர்பான சேவைகளை ஊக்குவிக்கும் சுகாதார நடவடிக்கைகளை மேற்கொண்டார்.\nசேனாநாயக்க தனியார் துறையின் ஒத்துழைப்புடன் தனியார் துறையில் பணிபுரியும் தொழிலாளர்களின் இனப்பெருக்க உடல் நலம் தொடர்பான சுகாதார நடவடிக்கைகளில் ஈடுபட்டார். சமீபமாக இனப்பெருக்க சுகாதாராச் சேவைகள் பற்றிய ஒரு படத்தில் நடித்துள்ளார். இவருடைய புகழ்பெற்ற பகல் நேரத் தொலைக்காட்சி நிகழ்ச்சியான ’எலியா’ மூலம் இலங்கையின் பெண்கள் மற்றும் குழந்தைகளுக்கான ஒர் அடையாளச் சின்னமாக விளங்குகிறார்.\n\n"}
{"id": "429378", "url": "https://ta.wikipedia.org/wiki?curid=429378", "title": "அனைத்திந்திய மருத்துவ அறிவியல் கழகம், மதுரை", "text": "அனைத்திந்திய மருத்துவ அறிவியல் கழகம், மதுரை\n\nஅனைத்திந்திய மருத்துவ அறிவியல் கழகம், மதுரை (All India Institute of Medical Sciences, AIIMS Madurai) தமிழ்நாட்டின் மதுரை மாவட்டம், திருப்பரங்குன்றம் வட்டம், தோப்பூரில் அமைய இருக்கின்றது. அரசு மருத்துவக் கல்லூரியுடன் கூடிய மருத்துவ ஆய்வு பல்கலைக்கழகமும் அமைய இருக்கின்றது. தன்னாட்சி பெற்ற இந்த மருத்துவக் கழகம் இந்திய அரசின் சுகாதாரம் மற்றும் குடும்ப நலத்துறை அமைச்சகத்தின் நேரடி மேற்பார்வையில் இயங்குகின்றது.\n\nSection::::அமைய இருக்கும் இடம்.\nதோப்பூர் கிராமம், மதுரை - கன்னியாகுமரி தேசிய நெடுஞ்சாலை 7 (இந்தியா) ல் , மதுரையிலிருந்து திருமங்கலம் செல்லும் வழியில் 13 கிலோ மீட்டர் தொலைவில் தோப்பூர் என்னும் கிராமம் இருக்கின்றது. மதுரை வானூர்தி நிலையத்திலிருந்து 10 கிலோ மீட்டர் தொலைவிலும் உள்ளது.\n\nSection::::அடிக்கல் நாட்டு விழா.\nமதுரை தோப்பூரில் 2019 ஆம் ஆண்டு ஜனவரி 27 ஆம் நாள் இந்திப் பிரதமர் நரேந்திர மோடி இம்மருத்துவமனைக்கான அடிக்கல் நாட்டுகிறார். இம்மருத்துவமனை 264 கோடி ரூபாய் செலவில் அமைய உள்ளது.\n"}
{"id": "429379", "url": "https://ta.wikipedia.org/wiki?curid=429379", "title": "விசுனெவைட்டு", "text": "விசுனெவைட்டு\n\nவிசுனெவைட்டு (\"Vishnevite\") என்பது (Na, Ca, K)6(Si, Al)12O24[(SO4),(CO3), Cl2]2-4•nH2O. என்ற வேதி வாய்ப்பாட்டால் விவரிக்கப்படும் கங்கிரினைட்டு குழு கனிமமாகும். இக்கனிமத்தை சல்பேட்டிக் கங்கிரினைட்டு என்ற பெயராலும் அழைக்கலாம். இக்கனிமம் அறுகோணப் படிகங்களால் ஆனது ஆகும். \n\n"}
{"id": "429385", "url": "https://ta.wikipedia.org/wiki?curid=429385", "title": "பெர்ரி-ஓபெர்டைட்டு", "text": "பெர்ரி-ஓபெர்டைட்டு\n\nபெர்ரி-ஓபெர்டைட்டு (\"Ferri-obertiite\") என்பது Na(Na)(MgFeTi)(SiO)O. என்ற வேதி வாய்ப்பாட்டால் விவரிக்கப்படும் ஒரு கனிமமாகும். இக்கனிமம் ஆம்பிபோல் குழுவைச் சேர்ந்த்தென 2015 ஆம் ஆண்டு முறையாக அனைத்துலக கனிமவியல் சங்கம் அங்கீகரித்தது. \n\nபெர்ரி-ஓபெர்டைட்டு கனிமம் உயர் உவர்தன்மை கொண்ட கனிமமாகும். குறிப்பாக ஐதராக்சில் குழுவுக்குப் பதிலாக ஆக்சிசன் முன்னிலையில் இது அடையாளப்படுத்தப்படுகிறது. அல்லது டபிள்யூ தளத்தில் புளோரின் முன்னிலையில் அடையாளப்படுத்தப்படுகிறது. இத்தளத்தில் பெரிக் இரும்பும் தைட்டானியமும் இருப்பதால் நிலவும் உயர் நேர்மின் சுமையை புளோரின் ஈடு செய்கிறது. பல ஆம்பிபோல் குழு கனிமங்கள் போல பெர்ரி ஓபெர்டைட்டும் ஒற்றைச் சரிவச்சும் C2/m இடக்குழு அமைப்பும் கொண்டுள்ளது. \nஇத்தாலியின் பவியா பல்கலைக் கழகத்தைச் சேர்ந்த பேராசிரியர் இராபர்ட்டா ஒபெர்டியின் நினைவாக கனிமத்திற்கு இப்பெயர் சூட்டப்பட்டது. \n"}
{"id": "429393", "url": "https://ta.wikipedia.org/wiki?curid=429393", "title": "அமாக்சிசிலின்", "text": "அமாக்சிசிலின்\n\nஅமாக்சிசிலின் (\"Amoxicillin\") ஒரு நுண்ணுயிர்க்கொல்லி ஆகும். பெரும்பாலும் பாக்டீரியா தொற்றுக்கு எதிராகப் பயன்படுத்தப்படுகிறது. பொதுவாக வாய் வழியாகவும் சில நேரங்களில் ஊசி மூலமாகவும் இம்மருந்து எடுத்துக் கொள்ளப்படுகிறது.\n\nSection::::வரலாறு.\n1958 ஆம் ஆண்டில் கண்டுபிடிக்கப்பட்டு 1972 ஆம் ஆண்டில் இம்மருந்து பயன்பாட்டிற்கு வந்தது. உலகச் சுகாதார நிறுவனம் (WHO) இதனை அத்தியாவசிய மருந்துகள் பட்டியலில் சேர்த்துள்ளது. குழந்தைகளுக்குப் பரிந்துரைக்கப்படும் நுண்ணுயிர்க்கொல்லிகளில் இம் மருந்து முக்கியமானது.\n\nSection::::மருத்துவப் பயன்.\nகாதின் நடுப்பகுதி, தொண்டை, தோல், சிறுநீர்க் குழாய் பகுதி ஆகியவற்றில் தொற்று, நிமோனியா, சால்மோனல்லா தொற்று, கிளமிடியா தொற்று, லைம் நோய் போன்றவற்றிற்கு எதிராகப் பயன்படுத்தப்படுகிறது.\n\nSection::::பக்க விளைவுகள்.\nகுமட்டல், வாந்தி, தடுப்பு, வயிற்றுப்போக்கு, தூக்கமின்மை, தலைவலி, குழப்பம், பயம், ஒலி மற்றும் ஒளிக்கு கூசுதல் போன்றவை பக்க விளைவாக ஏற்படலாம்.\n\n"}
{"id": "429394", "url": "https://ta.wikipedia.org/wiki?curid=429394", "title": "டி. பி. சித்தலிங்கையா", "text": "டி. பி. சித்தலிங்கையா\n\nபேராசிரியர் தி. ப. சித்தலிங்கையா (T. B. Siddhalingaiah), மதுரை காமராசர் பல்கலைக்கழகத்தின் சைவ சித்தாந்தத் துறை பேராசிரியராகவும் மற்றும் தொலைநிலைக் கல்வி நிறுவினத்தின் இயக்குநராகவும் பணியாற்றி ஓய்வு பெற்றவர். இவர் சைவ சித்தாந்தம், இந்தியத் தத்துவம், தமிழ் இலக்கியம் மற்றும் தமிழ் இலக்கணத்தில் வல்லுநர் ஆவார். இவர் தற்போது சென்னையில் உள்ள ஆசிய ஆய்வு நிறுவனத்தில் பன்னிரு திருமுறைகள் மையத்தின் இயக்குநராக செயல்படுகிறார்.\n\n\n\nSection::::தமிழ் இணையக் கல்விக்கழக வகுப்பறைகள்.\nபேராசிரியர் டி. பி. சித்தலிங்கையா, தமிழ் இணையக் கல்விக்கழகம் வாயிலாக கீழ்கண்ட பாடங்களை காணொலி மூலம் நடத்தியுள்ளார். அவைகள் பின்வருமாறு:\n\n"}
{"id": "429395", "url": "https://ta.wikipedia.org/wiki?curid=429395", "title": "டூலெட்", "text": "டூலெட்\n\nடூலெட் (To let) 2018இல் இந்தியாவில் தமிழ்-மொழியில் வெளிவந்த குறும்படமாகும்.. இதை எழுதி, இயக்கி, ஒளிப்பதிவு செய்தவர் செழியன். இவரது மனைவி பிரேமா இப்படத்தை தயாரித்துள்ளார். இதில் சந்தோஷ் ஸ்ரீராம், சுசீலா மற்றும் தருண் நடித்துள்ளனர். இது 65வது தேசிய திரைப்படவிழாவில் சிறந்த தமிழ் திரைப்படத்திற்கான தேசிய விருதினையும், கோவா வில் நடைபெற்ற 49வது சர்வதேச திரைப்பட விழாவில் சிறப்பு நடுவர் பரிந்துரை விருதினையும் பெற்றது.\n\nSection::::கதை சுருக்கம்.\nஇளங்கோ திரைப்படத்துறையில் உதவி இயக்குனராக வேலை பார்க்கிறான். அவன் தனது மனைவி அமுதா மற்றும் 5 வயது நிரம்பிய தனது மகன் சித்தார்த்துடன் ஒரு வாடகை குடியிருப்பில் வசித்து வருகிறான். அந்த வீட்டின் உரிமையாளர் தகவல் தொழில்நுட்பம் துறையில் வேலை பார்ப்பவர்களுக்கு வீட்டை வாடகைக்கு விட்டால் அதிகமாக பணம் கிடைக்கும் என்று எண்ணுகிறார். அதனால்,இளங்கோ குடும்பத்தினரை 30 நாட்கள் கெடு வைத்து வீட்டைக் காலி செய்யும்படி கூறுகிறார். வாடகை வீட்டிலிருந்த குடும்பத்தை காலி செய்யும்படி வீட்டின் உரிமையாளர் கூறுவதால் ஏற்படும் சிக்கல்களை சித்தரிக்கிறது.\n\nSection::::தயாரிப்பு.\n\"டூலெட்\" திரைப்படம், செழியன்-பிரேமா தம்பதியினரின் பட நிறுவனம் மூலம் வெளிவந்தது. இப் படத்தின் மூலம் செழியன் இயக்குநராக அறிமுகமானார். செழியன் இப்படத்திற்கு திரைக்கதை எழுதி ஒளிப்பதிவு செய்துள்ளார் யதார்த்தமான திரைப்படக் காட்சிகளை உணர்த்தும் போது, பாடல்கள் மற்றும் வேறு இசைக்கு இடமில்லாததால் பாடல் காட்சிகளைத் தவிர்த்ததாக கூறியுள்ளார். இத்திரைப்படத்தில், வானொலி, தொலைக்காட்சியின் சத்தம், மக்கள் பேசிக்கொள்வது மற்றும் சாலையில் செல்லும் வண்டிகள் ஏற்படுத்தும் ஓசை இவையனைத்துமே படத்தின் இசைத் தேவையை பூர்த்தி செய்துவிட்டதாக குறிப்பிடுகிறார். புதுமுக நடிகர்களைக் கொண்டு இப்படம் 25 நாட்களில் முடிக்கப்பட்டது..\nSection::::வெளியீடு மற்றும் வரவேற்பு.\n2017 மற்றும் 2018ம் ஆண்டு நடைபெற்ற பல்வேறு திரைப்பட விழாக்களில் இது திரையிடப்பட்டது. 2017இல் கல்கத்தா சர்வதேச திரைப்பட விழாவில் சிறந்த படமாக தேர்வு செய்யப்பட்டது. இத்திரைப்படம் 21 பெப்ரவரி 2019 இல் திரைக்கு வந்தது.\n\nSection::::விமர்சனங்கள்.\nஆஸ்கார் விருது பெறா ஈரானிய இயக்குநர் \"அஸ்கர் ஃபர்ஹாடி\", இது முழுமையான திரைப்படம் எனகூறினார். இந்தியத் திரைப்படத் தயாரிப்பாளர் அடூர் கோபாலகிருஷ்ணன் இந்தத் திரைப்படத்தை மிகவும் புத்திசாலித்தனமான, அழகிய திரைப்படம் என பாராட்டினார் மற்றும் ஸ்ரீலங்கா திரைப்பட தயாரிப்பாளர் பிரசன்ன வித்தனகே \"உண்மையான அக்கறையுடன் எடுக்கப்பட்ட ஒரு உண்மையான திரைப்படம்\" என்று இந்த படத்தையும் பாராட்டினார்.[\n\nSection::::விருதுகள்.\nஇப்படம் 65 ஆவது தேசிய பட விழாவில் சிறப்பம்சமான தமிழ்ப்படம் என்ற பிரிவில் விருதைப் பெற்றுக் கொண்டது. 2017 கொல்கத்தா திரைப்பட விழாவில், சிறந்த இந்தியப் படத்துக்கான விருதைப் பெற்றது. திரைக்கு வரும் முன்னரே 26 சர்வதேச விருதுகளை வென்றும், விருதுக்காக 80 முறை முன்மொழியப்பட்டும் உள்ளது.\n"}
{"id": "429396", "url": "https://ta.wikipedia.org/wiki?curid=429396", "title": "பெரோ-ஆக்டினோலைட்டு", "text": "பெரோ-ஆக்டினோலைட்டு\n\nபெரோ-ஆக்டினோலைட்டு (\"Ferro-actinolite\") என்பது பெரசு இரும்பு மிகுந்த கனிமமாகும். இனோசிலிக்கேட்டு குழு கனிமங்கள் வகையின் இரட்டைச் சங்கிலி சுண்ணாம்பு ஆம்பிபோல் துணைக்குழுவில் உள்ள ஆக்டினோலைட்டு-டிரெமோலைட்டு தொடர் திண்மக் கரைசல் வரிசையின் கடைசி உறுப்பினர் பெரோ ஆக்டினோலைட்டு ஆகும். \n\nஇத்தொடரிலுள்ள அனைத்து கனிமங்களும் ஒற்றைச் சரிவச்சு படிகத் திட்டத்தில் படிகமாகியுள்ளன. \nகீழ்கண்ட வாய்ப்பாடுகளின் ஒப்பீடு நன்கு அறியப்பட்ட உறுப்பினர்கள் ஒரே வரிசைத் தொடருக்குள் எவ்வாறு இடம்பிடித்துள்ளன என்பதை தெரிவிக்கிறது.\n\nடிரெமோலைட்டு: ☐Ca(MgFe)SiO(OH)</br>\nஆக்டினோலைட்டு: ☐Ca(MgFe)SiO(OH)</br>\nபெரோ-ஆக்டினோலைட்டு: ☐Ca(MgFe)SiO(OH)\n\nசில பதிலி நேர்மின் அயனிகள் Ca, Mg, அல்லது Fe அயனிகளை இடப்பெயர்ச்சி செய்யலாம். பொட்டாசியம் (K), அலுமினியம் (Al), மாங்கனீசு (Mn), தைட்டானியம் (Ti), மற்றும் குரோமியம் (Cr) உள்ளிட்டவை அந்த பதிலி அயனிகளாகும். புளோரின் எதிர்மின் அயனி பகுதியாக ஐதராக்சில் அயனி (OH) இடப்பெயர்ச்சி செய்யலாம். \n\nSection::::இயற்பியல் பண்புகள்.\nஆக்டினோலைட்டுகளைக் காட்டிலும் பெரோ ஆக்டினோலைட்டு பட்டகங்கள் நிறத்தில் அதிக அடர்த்தியைக் கொண்டுள்ளன. இரும்பு உள்ளடக்கம் அதிகமாக இருப்பது இதற்கு காரணமாகும். ஆனால் மெல்லிய துண்டுகளில் அல்லது விளிம்பைச் சுற்றியுள்ள இடங்களில் அடர் பச்சை நிறம் காணப்படுகிறது. மோவின் அளவு கோலில் இதன் கடினத்தன்மை மதிப்பு 5-6 என்ற அளவுடன் வெள்ளைக் கீற்றுகளுடன் நொறுங்கும் தன்மை கொண்டதாக உள்ளது. பெரோ-ஆக்டினோலைட்டின் ஒளி விலகல் எண்ணும் ஆக்டினோலைட்டைக் காட்டிலும் அதிகமாகும். \n"}
{"id": "429401", "url": "https://ta.wikipedia.org/wiki?curid=429401", "title": "கிராசைட்டு", "text": "கிராசைட்டு\n\nகிராசைட்டு (\"Crossite\") என்பது Na(Mg,Fe)(Al,Fe)SiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும். இனோசிலிக்கேட்டு இரட்டைச் சங்கிலி கட்டமைப்பில் உவர் ஆம்பிபோல் குழுவைச் சேர்ந்த கனிமமாக இது வகைப்படுத்தப்படுகிறது. ஓர் அரிய வகைக் கனிமமான இது சோடியம் மிகுந்த ரைபெக்கைட்டு என்ற ஆம்பிபோலின் துணைக்குழுவில் சேர்க்கப்படுகிறது. மேலும் ஆம்பிபோல் குழு கனிமங்களில் உள்ள கிளாவ்கோபேன் மற்றும் மக்னீசியோரைபெக்கைட்டு இரண்டுக்கும் இடைப்பட்டநிலை கனிமமாகவும் கருதப்படுகிறது . 1907 இல் மதிப்பிழந்தது என்பது அனைத்துலக கனிமவியல் சங்கத்தின் நிலையாகும்.\n\nஅமெரிக்க நிலவியல் அளக்கைத் துறையின் பாறையியல் அறிஞர் சார்லசு விட்மான் கிராசு என்பவர் கண்டறிந்த காரணத்தால் கனிமத்திற்கு கிராசைட்டு என்ற பெயர் வந்தது.\n"}
{"id": "429408", "url": "https://ta.wikipedia.org/wiki?curid=429408", "title": "ஒசாரிசாவெயிட்டு", "text": "ஒசாரிசாவெயிட்டு\n\nஒசாரிசாவெயிட்டு (\"Osarizawaite\") என்பது PbCuAl(SO)(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும். சல்பேட்டுக் கனிமமான இது பசுமஞ்சள் நிறத்தில் சாய்சதுரப் படிகங்களாகக் காணப்படுகிறது. \n\nசப்பானின் ஒன்சூ தீவிலுள்ள அகிட்டா மாவட்டத்தில் ஒசாரிசாவா சுரங்கத்தின் ஆக்சிசனேற்ற மண்டலத்தில் 1961 ஆம் ஆண்டு முதன் முதலில் இக்கனிமம் கண்டறியப்பட்டது.\n"}
{"id": "429417", "url": "https://ta.wikipedia.org/wiki?curid=429417", "title": "சுக்கோவ் வெடிப்புச் செயல்முறை", "text": "சுக்கோவ் வெடிப்புச் செயல்முறை\n\nசுக்கோவ் வெடிப்புச் செயல்முறை (\"Shukhov cracking process\") என்பது ஒரு வெப்ப வெடிப்புச் செயல்முறையாகும். விளாடிமிர் சுக்கோவ் மற்றும் செர்கை காவ்ரிலோவ் ஆகியோர் இச்செயல்முறையை உருவாக்கினர். பெட்ரோ வேதியியல் தொழிற்சாலைகளுக்கு முக்கியத் தேவையாகக் கருதப்படும் முதல் வெப்ப வெடிப்பு நுட்பங்களை சுக்கோவ் வடிவமைத்து கட்டினார். இவருடைய காப்புரிமை (சுக்கோவ் வெடிப்புச் செயல்முறை-உருசியப் பேரரசு காப்புரிமை எண்.12926, நாள் 1891 ஆம் ஆண்டு நவம்பர் 27 முதல்). இச்செயல்முறை செயற்படத் தொடங்கிய பின்னர் செந்தர எண்ணெய் செயல்முறை காப்புகள் (பர்டன் செயல்முறை-அமெரிக்க காப்புரிமை எண் 1,049,667, நாள் 1913 சனவரி 7) எண்ணெய் சுத்திகரிப்பு தொடர்பானவை பயனற்றதாகப் போயின. 1937 ஆம் ஆண்டில் சுக்கோவின் வெடிப்புச் செயல்முறையானது வினையூக்க வெடிப்பாக மாற்றியமைக்கப்பட்டது. இன்றளவிலும் டீசல் உற்பத்திக்கு வினையூக்க வெடிப்பு செயல்முறையே பயன்படுத்தப்படுகிறது.\n\n"}
{"id": "429420", "url": "https://ta.wikipedia.org/wiki?curid=429420", "title": "கைவினைஞர் முன்னேற்றக் கட்சி", "text": "கைவினைஞர் முன்னேற்றக் கட்சி\n\nஅகில இந்திய கைவினைஞர் முன்னேற்றக் கட்சி என்பது தமிழகத்திலுள்ள ஒரு அரசியல் கட்சியாகும். இக்கட்சியின் மாநில பொது செயலாளர் பொன். கனகராஜ் மற்றும் நிறுவனத் தலைவர் விசு சிவக்குமார் ஆவார்கள். விஸ்வகர்ம ஐந்தொழிலாளர்கள் வாழ்வுரிமை மாநாட்டை 2011 பிப்ரவரி 20 ஆம் நாள் திருச்சியில் நடத்தியது.\n\n"}
{"id": "429423", "url": "https://ta.wikipedia.org/wiki?curid=429423", "title": "அமினோதயசோல்", "text": "அமினோதயசோல்\n\n2-அமினோதயசோல் (\"2-Aminothiazole\") என்பது CHNS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஒரு பல்லின வளைய அமீனாக தயசோல் உள்ளகத்துடன் இச்சேர்மம் தோன்றுகிறது. வளைய ஐசோதயோயூரியா என்றும் இச்சேர்மத்தை வகைப்படுத்தலாம். பிரிடின் போன்ற நெடியை உடைய இச்சேர்மம் நீர், ஆல்ககால்கள் மற்றும் டை எத்தில் ஈதர் போன்றவற்றில் கரைகிறது. கந்தக மருந்துகள், உயிர்க்கொல்லிகள், பூஞ்சைக் கொல்லிகள், சாயங்கள், வேதி வினை முடுக்கிகள் போன்ற பல்வகையான வேதிப்பொருட்களை தயாரிக்க உதவும் வினைகளை தொடங்கும் பொருளாகப் பயன்படுகிறது. \n\nகூடுதல் தைராய்டு சுரப்பிச் செயலாக்கச் சிகிச்சையின் போது தைராய்டு மட்டுப்படுத்தியாகவும், பாக்டீரியா எதிர்ப்பியாகவும் பயன்படுகிறது. இதற்கு மாற்றாக இதன் டார்ட்டரேட்டு உப்பும் பயனாகிறது. புரதப் பிழையால் பாதிக்கப்பட்டு உருவாகும் நரம்புமூலச்செல்புற்று நோய்க்கு சிகிச்சையளிப்பதற்கு அமினோதயசோல் பயன்படுத்தலாமென்று சமீபத்திய ஆய்வுகள் தெரிவிக்கின்றன .\nஇரண்டாம் வகை டோப்போ ஐசோமரேசான வோசாரோக்சின் என்ற கார்பாக்சிலிக் அமிலத்தை தயாரிக்கப் பயன்படுகிறது என்பதே நன்கு அறியப்பட்ட பயனாகும். \n"}
{"id": "429428", "url": "https://ta.wikipedia.org/wiki?curid=429428", "title": "சிங்கை அரச வம்சம்", "text": "சிங்கை அரச வம்சம்\n\nசிங்கை அரச வம்சம் எனப்படுவது இலங்கையில் வேரூன்றி மத்திய நாட்டை ஆண்டு வந்த தமிழ் மரபுடைய அரச வம்சம் ஆகும்\nஇவர்களின் அரச கொடி சிங்க கொடி ஆகும்\n\nஇவர்களின் மரபு கொடியான சிங்க கொடி யே பிற்காலத்தில் இலங்கை கண்டிய அரச கொடி யாக தோற்றம் பெற்றது"}
{"id": "429430", "url": "https://ta.wikipedia.org/wiki?curid=429430", "title": "நிம்சோவிட்சு தற்காப்பு", "text": "நிம்சோவிட்சு தற்காப்பு\n\nநிம்சோவிட்சு தற்காப்பு (\"Nimzowitsch Defence\") என்பது வழக்கத்திற்கு மாறாக விளையாடப்படும் ஒரு சதுரங்கத் திறப்பு முறையாகும். இத்திறப்பு பின்வரும் நகர்வுகளுடன் தொடங்குகிறது.\n\nஇந்த திறப்பானது ஓர் உயர்நவீன திறப்பு ஆட்டத்திற்கு எடுத்துக்காட்டு ஆகும், இங்கு கருப்பு ஆட்டக்கார்ர் வெள்ளை நிறக் காய்களுடன் விளையாடும் ஆட்டக்காரரின் சிப்பாய்களை ஆட்டத்தின் தொடக்கத்திலேயே சதுரங்கப் பலகையின் மையத்தை ஆக்கிரமிக்க அனுமதித்து விளையாடுவதைக் குறிக்கிறது. \n\nகருப்பு ஆட்டக்காரரின் நோக்கம் வெள்ளையின் முன்னேற்றத்தை தடுப்பது அல்லது மத்தியிலுள்ள சிப்பாய்களை அடக்குவது அல்லது வெள்ளையை தவறான நகர்த்தல் செய்வதற்கு அனுமதித்து இறுதியில் வெள்ளை சிப்பாய்களின் மையத்தை உடைக்க தனது சொந்த காய்களை முன்னோக்கி நகர்த்த சரியான நேரத்தை நோக்கி காத்திருப்பது, அல்லது சிப்பாய் மையத்தை பாதுகாக்கும் வெள்ளைக் காய்களைத் தாக்குவது போன்ற திட்டங்கள் கருப்பின் நோக்கமாக இருக்கும். \n\nஇத்திறப்பு ஒருபோதும் முழுமையான நம்பிக்கையுடன் ஏற்றுக் கொள்ளக்கூடிய திறப்பு அல்ல என்று உலக சதுரங்க சாம்பியன் காரி காசுப்பரோவ் மற்றும் சதுரங்க கிராண்டு மாசுட்டர் ரேமண்டு கீன் ஆகியோர் தெரிவித்துள்ளனர். \n\nஆயினும்கூட இத்திறப்பு சாதனையாளர்களை உருவாக்கும் திறப்பாகவும், மேலதிக ஆற்றலுடன் எதிராளியின் அனுபவத்தை ஆராய்வதற்கு ஒரு பெரும் வாய்ப்பை வழங்குகிறது என்றும் கருதப்படுகிறது . \n\nசதுரங்க திறப்புகளுக்கான கலைக்களஞ்சியம் நிம்சோவிட்சு தற்காப்பு திறப்பை பி00 என்ற குறியீட்டால் அடையாளப்படுத்துகிறது.\n\nSection::::பிரதான நகர்தல் வரிசை: 2.d4.\nமையத்தை நோக்கிய முன்னேற்றத்தை வெள்ளை ஏற்றுக் கொள்கிறது. 2...d5 அல்லது 2...e5. என்ற நகர்வுகள் கருப்பின் முக்கியத் திட்டத்தில் இடம்பெறும் நகர்வுகளாகும். \n\nSection::::2...d5.\nஇத்திறப்பை உருவாக்கிய ஆரோன் நிம்சோவிட்சு விரும்பும் கருப்பின் இரண்டாவது நகர்வு 2...d5 ஆகும். இதற்கு பதிலளிக்கும் வகையில் வெள்ளை கீழ்கண்ட நகர்வுகளில் ஒன்றைத்தான் விளையாட முடியும். \n\n\n\n\nSection::::2...e5.\nபிரித்தானிய கிராண்டு மாசுட்டர் டோனி மில்சு இந்நகர்த்தலை ஒர் உறுதியான நகர்வு என ஆதரிக்கிறார். 3.Nf3, என்று நகர்த்தி வெள்ளை சிகாட்ச்சு ஆட்டத்திற்கு நிலை மாற்றிக் கொள்ள முடியும். அல்லது 3.d5 Nce7 என்று விளையாடலாம். (3...Nb8 என்றும் கருப்பு விளையாடலாம்). இது வெள்ளைக்கு சிறிய அனுகூலத்தையே கொடுக்கும். 3.dxe5 Nxe5 என்ற நகர்த்தலையும் முயற்சிக்கலாம். இதனால் வெள்ளை அமைப்புநிலை அனுகூலத்தையே எதிர்பார்க்கிறது. 4.Nf3 என்ற சாதாரண நகர்வையோ அல்லது ஆக்ரோசமான ஆனால் வலிமையற்ற 4.f4. என்றும் விளையாடலாம். \n\nSection::::2.Nf3.\nசில தரவுத் தளங்கள் பொதுவாக வெள்ளைக்கான இரண்டாவது நகர்வு 2.Nf3 என்கின்றனmost common move. எதிரியின் திசையில் கோட்பாட்டு ரீதியிலான போருக்கு வெள்ளை ஆட்டக்காரர்கள் பெரும்பாலும் விரும்புவதில்லை. \n\n\n"}
{"id": "429432", "url": "https://ta.wikipedia.org/wiki?curid=429432", "title": "தமிழா தமிழா", "text": "தமிழா தமிழா\n\nதமிழா தமிழா என்பது நவம்பர் 11, 2018 முதல் ஜீ தமிழ் தொலைக்காட்சியில் ஒவ்வொரு ஞாயிற்றுக்கிழமைகளில் இரவு 9:30 மணிக்கு ஒளிபரப்பாகும் ஒரு விவாத நிகழ்ச்சி ஆகும். விவாதங்களை மட்டறுத்து நிகழ்ச்சியினை தொகுத்து வழக்குபவர் பிரபல இயக்குனர் கரு பழனியப்பன் ஆவார்.\n\nஇந்த நிகழ்ச்சயில் ஒவ்வொரு வாரமும் ஒரு தலைப்பை எடுத்து இரு கருத்துணர்வுகளை கொண்ட மக்களை விவாதிக்க வழி வகுக்கிறது. அப்படி விவாதித்த பின் அவர்களுக்கிடையே உள்ள இடைவெளியைக் குறைப்பதற்கான வழிகளைக் கூறுகிறது.\n\n"}
{"id": "429442", "url": "https://ta.wikipedia.org/wiki?curid=429442", "title": "அனுராதா பாட்வால்", "text": "அனுராதா பாட்வால்\n\nஅனுராதா பாட்வால்; (Anuradha Paudwal, 27 அக்டோபர், 1954) இந்தியப் பின்னணிப் பாடகியாக பாலிவுட் திரையுலகில் பணிசெய்பவர் ஆவார். இந்திய அரசின் நான்காவது உயரிய விருதான பத்ம ஸ்ரீ விருதினை 2017 ஆம் ஆண்டு பெற்றவர். தேசியத் திரைப்பட விருதினையும், நான்கு முறை பிலிம்பேர் விருதினையும் பெறுள்ளார்.\n\nSection::::குடும்பம்.\nஅனுராதா, கர்நாடக மாநிலத்தில் (முந்தைய பாம்பே மாகாணம்),உத்திர கன்னடாவில், கார்வார் என்ற இடத்தில், அக்டோபர் 27, 1954 இல் பிறந்தார். கொங்கணிக் குடும்பத்தைச் சேந்த இவர் மும்பையில் வளர்ந்தார். சிறு வயது முதலே லதா மங்கேஷ்கரின் பாடல்களால் ஈர்க்கப்பட்டு பள்ளியில் படிக்கும் காலத்தில் லதா மங்கேஷ்கர் பாடிய மீரா பஜனைகள் பாடிப் பரிசு பெற்றார். அருண் பாட்வால் என்ற இசையமைப்பாளரைக் காதலித்து மணந்துகொண்ட இவருக்கு ஆதித்யா பாட்வால் என்ற மகனும், கவிதா பாட்வால் என்ற மகளும் உள்ளனர். கவிதா பாட்வாலும் ஒரு பாடகியாவார்.\n\n\nSection::::விருதுகளும் அங்கீகாரமும்.\nSection::::பிலிம்பேர் விருது.\nSection::::பரிந்துரை.\n1983: சிறந்த பின்னணிப் பாடகிக்கான பிலிம்பேர் விருது \n1984: சிறந்த பின்னணிப் பாடகிக்கான பிலிம்பேர் விருது \n1989: சிறந்த பின்னணிப் பாடகிக்கான பிலிம்பேர் விருது \n1990: சிறந்த பின்னணிப் பாடகிக்கான பிலிம்பேர் விருது \n1990: சிறந்த பின்னணிப் பாடகிக்கான பிலிம்பேர் விருது \n1991: சிறந்த பின்னணிப் பாடகிக்கான பிலிம்பேர் விருது \n1993: சிறந்த பின்னணிப் பாடகிக்கான பிலிம்பேர் விருது \nSection::::வென்றவை.\n1986: சிறந்த பின்னணிப் பாடகிக்கான பிலிம்பேர் விருது \n1991: சிறந்த பின்னணிப் பாடகிக்கான பிலிம்பேர் விருது \n1992: சிறந்த பின்னணிப் பாடகிக்கான பிலிம்பேர் விருது \n1993: சிறந்த பின்னணிப் பாடகிக்கான பிலிம்பேர் விருது \n\nSection::::தேசியத் திரைப்பட விருதுகள்.\nSection::::வென்றவை.\n1989: சிறந்த பின்னணிப் பாடகிக்கான தேசிய திரைப்பட விருது \nSection::::வென்றவை.\n1987: சிறந்த பாடகருக்கான ஒடிசாமாநில திரைப்பட விருது \n1997: சிறந்த பாடகருக்கான ஒடிசாமாநில திரைப்பட விருது\n\nSection::::கில்ட் திரை விருது.\n2004: சிறந்த பின்னணிப் பாடகிக்கான அப்சராவின் கில்ட் விருதுக்குப் பரிந்துரைக்கப்பட்டார்.\n\nSection::::மற்றவை.\nஅனுராதாவுக்கு பத்மஸ்ரீ டாக்டர் டி.ஒய். பட்டீல் பல்கலைக்கழகம் முனைவர் பட்டம் வழங்கிச் சிறப்பித்தது.\n"}
{"id": "429444", "url": "https://ta.wikipedia.org/wiki?curid=429444", "title": "முடிஞ்சா இவன புடி (திரைப்படம்)", "text": "முடிஞ்சா இவன புடி (திரைப்படம்)\n\nமுடிஞ்சா இவன புடி (\"Mudinja Ivana Pudi\") கே.எஸ்.ரவிக்குமார் இயக்கி 2016 ல் தமிழ் மொழியில் வெளிவந்த படமாகும்.. \nராக்லைன் வெங்கடேஷ் மற்றும் எம். பாபு இப்படத்தைத் தயாரித்துள்ளனர். கன்னட மொழியில் \"கொட்டிகொப்பா\" என்ற பெயரில் ஒரே நேரத்தில் தயாரிக்கப்பட்டது. சுதீப் மற்றும் நித்தியா மேனன் ஆகியோர் இந்தத் திரைப்படத்தில் முன்னணி பாத்திரங்களில் நடித்துள்ளனர். இந்த படத்தின் இரு பதிப்புகளும் 2016 ஆம் ஆண்டு ஆகஸ்ட் 12 ஆம் தேதி ஒரு வரலட்சுமி விரத நாளில் வெளியிடப்பட்டது. பின்னர் இது தெலுங்கு மொழியில் 'கொட்டிகொக்கடு' என்ற பெயரில் வெளியிடப்பட்டது.\n\nSection::::கதைச் சுருக்கம்.\nஇத் திரைப்படம் ஒரே நபர் நல்லவராகவும், மோசமானவரகவும் இருவித வேடங்களில் தோன்றி நடித்த படமாகும். சத்யா (சுதீப்) என்ற இளைஞன் நிலங்களை வாங்கி விற்கும் நிறுவனத்தை நடத்தி வருகிறான். சுபா (நித்திய மேனன்) என்பவள் அங்கே அவனுக்கு உதவி புரிந்து வரும் மேலாளராகப் பணிபுரிகிறார். அவள் நல்ல எண்ணங்களைக் கொண்ட ஒரு நடுத்தர குடும்பத்தைச் சேர்ந்தவள். சுதீப் பணக்கார வியாபாரிகளிடம் உள்ள கணக்கில் வராத பணத்தை அவர்களிடமிருந்து கொள்ளையடித்து வாழும் இரட்டை வாழ்க்கையை வாழ்ந்து வருகிறான். அவனது தந்தை (பிரகாஷ் ராஜ்) மிகப்பெரிய ஒரு கோடீஸ்வரனாக ஆக வேண்டும் என்பது அவனது கனவாகும். மேலும் ஆடம்பரமான ஒரு வாழ்க்கையைத் தான் வாழவேண்டும் எனவும் விலையுயர்ந்த ஒரு மெர்சிடிஸ்-பென்ஸ் போன்ற மகிழுந்தில் பயணிக்க வேண்டும் என்பதை லட்சியமாகக் கொண்டும் இவ்விதமான திருட்டுகளில் ஈடுபடுகிறான். இவ்வாறு அடிக்கடி நடக்கும் திருட்டுகளையெல்லாம் செய்வது தன்னைப் போலவே உள்ள மோசமான நடத்தைகளைக் கொண்ட சிவாதான் எனக் காவல் துறை மற்றும் அவனைச் சுற்றியுள்ளவர்களை நம்ப வைக்கிறான்.\n\nஇதற்கிடையே முகேஷ் திவாரி மற்றும் சரத் லோகித்ச்வாலா என்ற மிகப்பெரிய பணக்காரர்களிடமிருந்து பணத்தை சத்யா கொள்ளையடிக்கிறான். இந்த திருட்டு வழக்கை ஒரு வாய்ப்பாகப் பயன்படுத்தி ஊழலில் திளைத்த கிஷோர் (பி.ரவிஷங்கர்) என்ற உதவி ஆணையர் சத்யாவை எப்படியாவது பிடித்து அந்தப் பணத்தைத் தான் அடைய விரும்புகிறான். இதற்கிடையில், சத்யா சுபாவுடன் காதலில் விழுகிறான். மேலும் நடக்கும் குற்றங்களுக்கெல்லாம் சிவாதான் காரணமென காவல் துறைக்குத் தகவல் அளிக்கின்றான். சிவாவும் சத்யாவும் ஒரே நபராகத்தான் இருக்க வேண்டுமென கிஷோர் சந்தேகமடைகிறான், ஆனால் அதை நிரூபிக்க அவனிடமும் எவ்வித ஆதாரமும் கிடைக்கவில்லை.\n\nSection::::வெளியீடு.\nஇப்படத்தின் படப்பிடிப்பு மே மாதம் முடிவடைந்தது. ஜூன் மாத தொடக்கத்தில், மற்ற வேலைகள் தயாரிப்பு நிலையில் இருந்தது. ஜூலை மாதத்தில் தயாரிப்பாளர்கள் இப்படத்தை வெளியிட திட்டமிட்டனர். அச்சமயத்தில் நடிகர் ரஜினிகாந்த் நடித்து வெளியான கபாலி திரைப்படம் வெளிவந்ததால், தங்கள் படத்தை இரண்டு வாரங்களுக்குப் பிறகு இரு மொழிகளிலும் வெளியிட திட்டமிட்டனர். இந்தியா மற்றும் பிற நாடுகளில் ஒரே நேரத்தில் தமிழ் மற்றும் கன்னட பதிப்புகள் 1000 திரையரங்குகளுக்கும் மேலாக வெளியாகுமென எதிர்பார்க்கப்பட்டது. இத் திரைப்படத்தின் இசை ஜூலை 20 ல் வெளியிடப்பட்டது. தமிழ்த் திரைப்படங்களில் நடித்துவரும் தனுஷ், விஜய் சேதுபதி மற்றும் சிவகார்த்திகேயன் போன்றோர் இவ்விழாவில் கலந்து கொண்டனர்.\n\nSection::::இசை.\nடி.இமான் இப்படதின் இசையமைப்பு மற்றும் ஒலிப்பதிவை மேற்கொண்டார். நடிகர் சுதீப் மற்றும் நடிகை நித்யா மேனன் கன்னட மொழியில் வி.நாகேந்திர பிரசாத் எழுதிய பாடலை பாடியுள்ளனர்.\n"}
{"id": "429447", "url": "https://ta.wikipedia.org/wiki?curid=429447", "title": "சியான்-ஷீங் வு", "text": "சியான்-ஷீங் வு\n\nசியான்-ஷீங் வு (Chien-Shiung Wu (; மே 31, 1912 – பிப்ரவரி 16, 1997) சீன அமெரிக்க, இயற்பியல் ஆய்வாளர் ஆவார். இவர் அணுக்கரு இயற்பியலில் குறிப்பிடத்தக்க பங்களிப்புகளை ஆற்றியுள்ளார். வூ மன்ஹாட்டன் திட்டத்தில் பங்களித்த போது யுரேனியம் அணுவிலிருந்து யுரேனியம் 235, யுரேனியம் 238 ஆகிய ஐசோடோப்புகளை வாயுப்பரவல் முறையில் பிரித்தெடுக்கும் பணியில் துணைபுரிந்தார். அணுக்களின் சமச்சீரற்ற தன்மை குறித்த இவரது ஆய்வு, 'வு சோதனைமுறை' என இவரது பெயராலே அறியப்படுகிறது. இச்சோதனையில் இவருடன் ஆய்வில் ஈடுபட்ட, சுங்க் தாவோ லீ, சென் நீங் யங் ஆகியோருக்கு, 1957 இல் இயற்பியலுக்கான நோபல் பரிசு வழங்கப்பட்டது. 1978 இல் தொடங்கி வைக்கப்பட்ட வோல்ஃப் பரிசு அந்த ஆண்டே முதன்முறையாக வுவிற்கு வழங்கப்பட்டது. இயற்பியல் சோதனைகளில் இவருடைய திறமையினால் இவர், மேரி கியூரியுடன் ஒப்பிடப்படுகிறார். மேலும் இவர் \"இயற்பியலில் முதல் பெண்மணி\" என்றும், \"சீனாவின் மேடம் கியூரி\" என்றும் \"அணுக்கரு ஆய்வின் ராணி\" எனவும் அழைக்கப்படுகிறார்.\n\nSection::::இளமையும் கல்வியும்.\nசியான்-ஷீங் வு, சீனாவின் ஜியாங்சூ மாநிலம், தாய்சிங் என்ற நகரத்தில் உள்ள லியுஹெ என்ற இடத்தில் மே 31, 1912 இல் பிறந்தார்., இவர் இவரது வீட்டில் மூன்று குழந்தைகளில் இரண்டாமவர் ஆவார். இவருடைய தந்தை வு சோங் யீ, தாயார் ஃபான் ஃபு ஹுவா ஆவர். இவருடைய பெயரில் உள்ள சியான் என்பது குடும்பத்தில் பரம்பரையாகச் சூட்டிக்கொள்ளும் பெயராகும். இதன் பொருள், மற்றவர்களை விட சிறந்த திறமையான கதாநாயகர்கள் என்பதாகும். இவருடைய மூத்த சகோதரர் சியான் யிங், இளைய சகோதரர் சியான் ஹொவா ஆவர். வு தனது தந்தையிடம் மிகுந்த நெருக்கமாக இருந்தார். எப்பொழுதும் புத்தகங்கள், இதழ்கள், செய்தித்தாள்கள் ஆகியவை சூழ இருக்கும் வு-வின் விருப்பத்திற்கு அவருடைய தந்தை ஊக்கமளித்தார்.\n\nவு மிங் டி பள்ளியில் தொடக்கக் கல்வி பயின்றார். பெண்குழந்தைகள் மட்டுமே படிக்கும் இப்பள்ளி அவருடைய தந்தையால் தோற்றுவிக்கபப்ட்டதாகும். 1923 இல் இவர் தனது பதினோறாம் வயதில் சொந்த நகரத்தைவிட்டு, சுசோவு பெண்கள் பள்ளியில் சேர்க்கப்பட்டார்.No. 2. இப்பள்ளி, உயர்நிலைப்பள்ளியும், ஆசிரியர் பயிற்சிப்பள்ளியும் இணைந்த உண்டு உறைவிடப்பள்ளியாகும். இதில் பயில மிகப்பெரிய போட்டி இருந்தது. ஏனெனில் இப்படிப்புக்கான கல்விக்கட்டணம் கிடையாது. மேலும் படித்தவுடன் வேலை கிடைக்கும் உத்திரவாதமும் இருந்தது. வு-வின் குடும்பம் கட்டணம் தரத் தயாராக இருந்தும் வு போட்டிகளுக்கிடையே வெற்றி பெறுவதையேத் தேர்ந்தெடுத்தார். இப்போட்டியில் விண்ணப்பித்த பத்தாயிரம் பேரில் ஒன்பதாவதாக வெற்றிபெற்று வு பள்ளியில் இடம்பிடித்தார். \n\n1929 -இல் வு வகுப்பில் முதல் மாணவியாகத் தேர்ச்சி பெற்றதால் நான்சியாங்கில் உள்ள தேசிய மத்தியப் பல்கலைக்கழகத்தில் சேர்த்துக்கொள்ளப்பட்டார். அரசு விதிகளின் படி ஆசிரியப் பயிற்சிக்கல்லூரி மாணவர்கள் பல்கலைக் கழகங்களில் ஒரு வருடம் ஆசிரியராக வேலை செய்ய வேண்டும். ஆனால் வு-வைப் பொறுத்தவரையில் இது ஒரு பெயரளவான நடைமுறை மட்டுமாகவே இருந்தது. வு சாங்காய் நகரில் இருந்த ஒரு அரசுப்பள்ளியைத் தேர்ந்தெடுத்து, கற்பித்தலில் ஈடுபட்டார். இப்பள்ளியின் தலைவராகவும் தத்துவவாதியாகவும் இருந்த ஹூ ஷி என்பவருடைய வகுப்புக்கு இவர் கற்பித்தலில் ஈடுபட்டார். 1930 முதல் 1934 வரை வு, தைவானில் தேசிய மத்திய பல்கலைக்கழகத்தில் படித்தார். பின்னாளில் இது நான்சிங் பல்கலைக்கழகமாகப் பெயர் மாற்றப்பட்டது. முதலில் கணிதப்பாடத்தைத் தேர்ந்தெடுத்த வு பின்னர் இயற்பியலுக்கு மாறினார்.\n\nபயிலும் போதே வு மாணவர் அரசியலில் ஈடுபட்டார். இந்த சமயத்தில் சீனாவிற்கும் ஜப்பானுக்கும் இடையிலான உறவுகளில் பதற்றம் நிலவியது. மாணவர்கள் ஜப்பானுடனான ஒரு வலுவான கொள்கையைக் கொண்டுவர அரசாங்கத்தை வலியுறுத்தினார்கள். உடன் படித்த மாணவர்கள் தங்களின் மாணவர் தலைவர்களில் ஒருவராக வு வைத் தேர்வு செய்தவனர். ஏனெனில், வு பல்கலைக் கழகத்தின் சிறந்த, முதன்மை மாணவராக விளங்கினார். ஆனால், இவருடைய மாணவர் தலைமைச் செயல்பாடுகள் உயரதிகாரிகளால் கண்டுகொள்ளப்படவில்லை அல்லது புறக்கணிக்கப்பட்டது எனக் கொள்ளலாம். ஆனாலும் வு தனது படிப்பில் மிகவும் கவனமாக இருந்தார்.\n"}
{"id": "429455", "url": "https://ta.wikipedia.org/wiki?curid=429455", "title": "செரின் (இரசாயன ஆயுதம் )", "text": "செரின் (இரசாயன ஆயுதம் )\n\nசெரின் (\"Sarin\") என்பது அதிக விசத்தன்மை கொண்ட செயற்கை ஆர்கனோபாஸ்பரஸ் கலவை. நிறமற்ற, மணமற்ற இத்திரவம் இரசாயன ஆயுதமாக பயன்படுத்தக் காரணம் இவை நரம்புகளில் தாக்கத்தை ஏற்படுத்துவதால் ஆகும். நேரடியாக சுவாசிக்கையில் நுரையீரல் தசைகளை செயலிழக்கச் செய்து ஒன்றில் இருந்து பத்து நிமிடத்திற்குள் இறப்பை உண்டாக்கக் கூடியது. பேரழிவை ஏற்படுத்தும் ஆயுதமாகக் கருதப்படுகிறது. 1993 இரசாயன ஆயுத ஒப்பந்தத்தின் படி 1997-ம் ஆண்டில் இருந்து இதன் உற்பத்தி மற்றும் சேமிப்பு தடை செய்யப்பட்டுள்ளது.\n\nSection::::சுகாதாரப் பாதிப்புகள்.\nபொதுவாகச் சுவாசத்தில் ஈடுபடும் தசைகளைக் கட்டுப்பாடு இழக்கச் செய்து மூச்சுத் திணறல் ஏற்படுத்தி உயரிழக்கச் செய்கிறது. ஆரம்பத்தில் மூக்கில் நீர்வடிதல், நெஞ்சு இறுக்கம், கருவிழி சுருங்குதல் போன்றவை ஏற்படுகிறது. பிறகு உடல் செயற்பாடுகள் கட்டுப்பாடு இழப்பதால் வாந்தி ஏற்படுதல், சிறுநீர் கழித்தல், மலம் கழித்தல் ஏற்படலாம்.\nSection::::விசத் தன்மை.\nதூய நிலையில் உள்ள செரின் சயினைடை விட 26 மடங்கு கொடியது என மதிப்பீடு செய்யப் பட்டுள்ளது. பிற இரசாயனங்களுடனான ஒப்பீடு பின்வருமாறு\n\nஹைட்ரஜன் சயனைடு விட 81 மடங்கு கொடியது.\n\nபாஸ்ஜின் விட 43 மடங்கு கொடியது.\n\nசல்பர் மஸ்டர்ட் விட 28 மடங்கு கொடியது.\n\nகுளோரின் விட 543 மடங்கு கொடியது.\nSection::::வரலாறு.\n1938ம் ஆண்டு ஜெர்மனி விஞ்ஞானி ஐ.ஜி.ஃபார்பன் ஒரு கொடிய பூச்சிக்கொல்லியை உருவாக்கும் போது இதனை கண்டறிந்தார். இதைத் தொடர்ந்து டபுன் (TABUN) என்கிற பொருள் கண்டுபிடிக்கப்பட்டது. அதுவே செரின் ஆகும். இதற்கு செரின் எனப் பெயர் வரக் காரணம் இதனை உருவாக்கிய விஞ்ஞானிகளான ஸ்க்ரேடர் (S), ஆம்புரோஸ் (A), ரிட்டர் (R), லின்டே (IN) ஆகியோரின் பெயர் சுருக்கம் ஆகும்.\n\n"}
{"id": "429472", "url": "https://ta.wikipedia.org/wiki?curid=429472", "title": "சந்தனக் காற்று (திரைப்படம்)", "text": "சந்தனக் காற்று (திரைப்படம்)\n\nசந்தனக் காற்று (Sandhana Kaatru) ) என்பது 1990 ஆம் ஆண்டில் வெளியான தமிழ்த் திரைப்படம் ஆகும். மணிவண்ணன் இயக்கிய இத்திரைப்படத்தில் விஜயகாந்த் மற்றும் கௌதமி ஆகியோர் முக்கியக் கதாப்பாத்திரங்களை ஏற்று நடித்தனர். இப்படத்தை செங்கமலம் மணிவண்ணன் தயாரித்துள்ளார். இசையமைப்பாளர் சங்கர் கணேஷ் இசையில் 1990 ஜூன் முதல் நாளில் இப்படம் திரையிடப்பட்டது \n\nSection::::கதைச் சுருக்கம்.\nகாவலர்களின் துப்பாக்கியால் சுடப்பட்ட நிலையில் அழகிரி (விஜயகாந்த்) மருத்துவமனையின் தீவிரப்பிரிவில் அனுமதிக்கப்பட்டிருக்கும் காட்சியுடன் படம் தொடங்குகிறது.. கடந்த காலங்களில் ராசாத்தி(கவுதமியை திருமணம் செய்து கொண்டு இராணுவத்தில் பணியாற்றும் இராணுவ அதிகாரி அழகிரி இராணுவ முகாமில் ஒரு சில ஆண்டுகள் பணியாற்றிய பிறகு ,அவரது மனைவி மற்றும் மகளுடன் மீண்டும் சேர்ந்து வாழ அவரைத்தேடி வருகிறார். அவர்கள் அழகிரியின் நண்பரும் அவரது உயராதிகாரியுமான சக்ரவர்த்தியின் மகன் வினு சக்ரவர்த்தி ராமுவின் (ஆர். சரத்குமார்) வீட்டிற்கு சென்றுவிடுகிறார்கள். ஒரு சில ஆண்டுகளுக்கு முன்பு நண்பர்களான விஸ்வநாத் (விஷ்ணு விஸ்வநாத்) மற்றும் விஜய் (விஜய் கிருஷ்ணராஜ்) ஆகியோர் இருவரும் இணைந்து ராசாத்தியை கிணடல் செய்த காரணத்தால் அவர்களை கன்னத்தில் அடித்ததை மறக்காமல் அவர்களை வரவேற்பது போல் நடிக்கின்றனர். நடந்த அவமானத்தை மறக்க இயலாத அவர்கள், ராசாத்தியை கற்பழிக்க முயற்சிக்கின்றனர்.ஆனால் அவள் அதற்கு முன் தற்கொலை செய்து கொள்கிறாள்.\n\nஇதையறிந்து கோபம் கொண்டு அவர்களை பழிக்குபழி வாங்கும் எண்ணத்துடன் அழகிரி முதலில் விஸ்வநாத்தை ஒரு பொது இடத்தில் வைத்து கொன்றுவிடுகிறார். கொலைக் குற்றம் சாட்டப்பட்டு கைது செய்யப்பட்ட அழகிரிக்கு மரண தண்டனை விதிக்கப்படுகிறது. அவருக்கு மரண தண்டனை நிறைவேற்றப் படுவதற்கு ஒரு நாள் முன்பு, அவர் சிறையில் இருந்து தப்பி விடுகிறார், ஆனால் காவல் துறையால் அவர் விடாமல் துரத்தப்படுகிறார். முடிவில் காவல் துறையினர் அவரை கண்டுபிடித்து சுட்டு விடுகின்றனர். காயமடைந்து மருத்துவமனையில் அனுமதிக்கப்பட்ட அழகிரி தற்போது குணமடைகின்றார். அதே மருத்துவமனையில் ஒரு நோயாளியாக அனுமதிக்கப்பட்டுள்ள விஜய்யை அழகிரி காண்கிறார், மேலும் சில நாட்களுக்கு மருத்துவமனையில் தான் தங்கி மருத்துவம் பார்க்க வேண்டியிருப்பதாக காவலரிடமும் அழகிரி வேண்டுகோள் விடுவிக்கிறார். பின்னர், யாரும் சந்தேகிக்காதவாறு விஜய்யை கொலை செய்து விடுகிறார். பின்னர் மருத்துவமனையிலிருந்து செவிலியரின் உதவியுடன் அழகிரி தப்பி ஓடிவிடுகிறார். மீண்டும் காவலர்கள் அவரை கைது செய்வதற்கு முன்னர் ராமுவையும் கொலை செய்ய முடிவு செய்கிறார்.\n\nSection::::ஒலி வரி.\nஇந்த படத்திற்கு திரைப்பட இசையமைப்பாளர் சங்கர் கணேஷ் இசையமைத்திருந்தனர். கவிஞர் வாலி,காரைக்குடி வெங்கடேஷ் மற்றும் ஜீவா பாரதி போன்றோர் பாடல்களை எழுத 1990 ல் வெளியிடப்பட்டது.\n"}
{"id": "429474", "url": "https://ta.wikipedia.org/wiki?curid=429474", "title": "ரிச்டெரைட்டு", "text": "ரிச்டெரைட்டு\n\nரிச்டெரைட்டு (\"Richterite\") என்பது Na(NaCa)MgSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும் சோடியம் கால்சியம் மக்னீசியம் சிலிக்கேட்டு கனிமமாகவும் ஆம்பிபோல் குழுவைச் சேர்ந்த கனிமமாகவும் இக்கனிமம் வகைப்படுத்தப்படுகிறது. இக்கனிமத்தின் கட்டமைப்பில் இடம்பெற்றுள்ள மக்னீசியத்திற்கு பதிலாக இரும்பு இடமிடித்தால் அதை பெரோரிச்டெரைட்டு என்கிறோம். ஐதராக்சில் குழுவுக்குப் பதிலாக புளோரின் இடம்பெற்றால் அதை புளோரோரிச்டெரைட்டு என்கிறோம்.ரிச்டெரைட்டு படிகங்கள் நீண்டும் பட்டகத்தன்மையும் கொண்டவையாக அல்லது பட்டகத்தன்மையும் இழைத்தொகுதியாகவும் அல்லது பாறைகளுடன் சேர்ந்தவாறு உள்ளன. பழுப்பு, சாம்பல் பழுப்பு, மஞ்சள் பழுப்பு, இளம் சிவப்பு, வெளிறிய முதல் அடர் பச்சை நிறங்களில் ரிச்டெரைட்டு கனிமம் காணப்படுகிறது. பல்லுருவத் தோற்ற மண்டலங்களில் வெப்பவியல் பல்லுருவ சுண்ணாம்புக்கற்களாக ரிச்டெரைட்டு தோன்றுகிறது. மக்னீசியம் மிகுந்த தாது படிவுகளில் அடர் நிற அக்கினிப் பாறைகளில் நீர்வெப்ப விளைபொருளாகவும் ரிச்டெரைட்டு தோன்றுகிறது. கனடா நாட்டின் கியூபெக்கிலுள்ள மோன்ட்-செயிண்ட்-இலாயிர், வில்பெர்போர்சு, ஒண்டாரியோவின் டோரி இல், சுவீடனின் லேங்பேன், பாய்சுபெர்க்கு, மேற்கு ஆத்திரேலியாவில் மேற்கு கிம்பர்லி, மியான்மரின் சங்கா, அமெரிக்காவின் கொலராடோவின் அயர்ன் இல், இலியூசைட்டு இல்சு,வையோமிங்கு மற்றும் மோன்டானாவின் லிப்பி நகரம் போன்ற இடங்களில் ரிச்டெரைட்டு கிடைக்கிறது. 1865 ஆம் ஆண்டில் செருமனி நாட்டு கனிமவியலாளர் ஐயரோனிமசு தியோடர் ரிச்டெர் (1824-1898) பெயர் இக்கனிமத்திற்கு பெயராக சூட்டப்பட்டது. \n\n"}
{"id": "429475", "url": "https://ta.wikipedia.org/wiki?curid=429475", "title": "சிம்பாப்வெயிட்டு", "text": "சிம்பாப்வெயிட்டு\n\nசிம்பாப்வெயிட்டு (\"Zimbabweite\") என்பது (Na,K)PbAs(Nb,Ta,Ti)O என்ற மூலக்கூற்று வாய்ப்பாட்டால் விவரிக்கப்படும் ஒரு கனிமமாகும். பொதுவாக ஆர்சனைட்டு கனிமமாக இது வகைப்படுத்தப்பட்டாலும் இதில் நையோபியம் மற்றும் டாண்ட்டலம் தனிமங்களும் கலந்துள்ளன. மஞ்சள் பழுப்பு நிறத்தில் காணப்படும் இக்கனிமம் செஞ்சாய்சதுர வடிவில் படிகமாகிறது. மோவின் அளவுகோலில் சிம்பாப்வெயிட்டின் கடினத்தன்மை மதிப்பு 5 ஆகும். 1986 ஆம் ஆண்டு சிம்பாப்வே நாட்டில் வானிலையால் பாதிக்கப்பட்ட களிமண்ணால் உருவாகிய வெண்களிமண் தீப்பாறைகளில் சிம்பாப்வெயிட்டு கண்டறியப்பட்டது . \n"}
{"id": "429477", "url": "https://ta.wikipedia.org/wiki?curid=429477", "title": "டேன்டைட்டு", "text": "டேன்டைட்டு\n\nடேன்டைட்டு (\"Tantite)\" என்பது TaO. என்ற மூலக்கூற்று வாய்ப்பாட்டால் விவரிக்கப்படும் டாண்ட்டலம் தனிமத்தின் ஓர் அரிய கனிமமாகும். ஒளிபுகும் தன்மையுடன் நுண்ணோக்கியளவில் நிறமற்று சமச்சீரற்று விடாப்பிடியான பளபளப்புடன் முச்சாய்வு திட்டப் படிகங்களாக இக்கனிமம் உருவாகிறது. மோவின் அளவுகோளில் இதன் கடினத்தன்மை மதிப்பு 7 என்றும் மற்றும் ஒப்படர்த்தி மதிப்பு 8.45 என்றும் மதிப்பிடப்பட்டுள்ளது. டேன்டைட்டு கனிமத்தில் 1.3% நையோபியம் ஆக்சைடு கலந்துள்ளதாக வேதியியல் பகுப்பாய்வு தெரிவிக்கிறது. \nஉருசியாவில் உள்ள கோலா தீபகற்பத்தின் பெக்மாடைட்டு தீப்பாறைகளில் முதன்முதலாக இக்கனிமம் கண்டறியப்பட்டது. அமெரிக்காவின் புளோரன்சு மாகாணம் விசுகோன்சின்னிலும் இதேவகைப் பாறைகளில் காணப்படுகிறது. எலாபைட்டு, லெபிடோலைட்டு, சிபாடுமென், கூலும்பைட்டு, டேன்டலைட்டு, வோடுகினைட்டு மற்றும் மைக்ரோலைட்டு போன்ற கனிமங்களும் இதனுடன் கலந்து காணப்படுகின்றன. \n\n"}
{"id": "429481", "url": "https://ta.wikipedia.org/wiki?curid=429481", "title": "பீனைலசிட்டோன்கள்", "text": "பீனைலசிட்டோன்கள்\n\nபீனைலசிட்டோன்கள் (\"Phenylacetones\") என்பவை ஒரு குறிப்பிட்ட அளவு பீனைல் பகுதிக்கூறும் அசிட்டோன் பகுதிக்கூறும் பிணைக்கப்பட்டு உருவாகும் சேர்மங்களைக் குறிக்கும். இவ்வகைச் சேர்மத்திற்குரிய நவீன உதாரணமாக பீனைல் அசிட்டோனைக் குறிப்பிடலாம். ஆம்பெட்டமைன் மற்றும் அதனையொத்த 3,4-மெத்திலீன்டையாக்சிபீனைல் போன்ற சேர்மங்களை சட்டவிரோதமாக தயாரிப்பதில் இச்சேர்மம் முக்கிய பங்கு வகிக்கிறது. உதாரணமாக 3,4-மெத்திலீன்டையாக்சியாம்பெட்டமைன் , 3,4-மெத்திலீன்டையாக்சிமெத்தாம்பெட்டமைன் , 3,4-மெத்திலீன்டையாக்சி-என்-எத்திலாம்பெட்டமைன் மற்றும் இதனையொத்த வரிசைச் சேர்மங்களைத் தயாரிப்பதில் பீனைலசிட்டோன்கள் பயன்படுகின்றன.\n"}
{"id": "429483", "url": "https://ta.wikipedia.org/wiki?curid=429483", "title": "அம்மா வந்தாள் (புதினம்)", "text": "அம்மா வந்தாள் (புதினம்)\n\nஅம்மா வந்தாள் (Amma Vandhaal) என்கிற தமிழ் நாவல் தி.ஜானகிராமன் (தி.ஜா.) அவர்களால் எழுதப்பெற்று ஐம்பது ஆண்டுகளுக்கு முன்னால் 1966ல் வெளிவந்த ஒரு இலக்கிய படைப்பாகும். இந் நாவல் அவர் எழுதிய கதைகளுள் மிக முக்கியமானதாக கருதப்படுகிறது. இது ஆங்கிலத்தில் மொழிபெயர்க்கப்பட்டு 1972ம் வருடம் வெளியிடப்பட்டது.\n\nSection::::கதை சுருக்கம்.\nஅப்பு வேதம் படிப்பதற்காக திருச்சிக்கு அனுப்பபடுகிறான். அங்கே பதினாறு வருடங்கள் வேதம் படித்தபின்னர் தன்னுடைய சொந்த ஊருக்குப் புறப்படத்தயாராகிறான். இன்னும் சில நாட்களில் கிளம்ப வேண்டும் என்ற நிலையில், அம்மடத்தினை நிர்வகிக்கும் பவானியம்மாளின் தம்பி மகள் இந்து தான் அப்புவை விரும்புவதாகக் கூறுகிறாள். இந்து ஏற்கனவே திருமணமாகி கணவனை இழந்தவள். தன் அத்தை பவானியம்மாளோடு வசிக்கிறாள். அவள் சிறுவயதிலிருந்தே அப்புவுடன் வளர்ந்தவள். அதனால் அவளுக்கு அப்புவின் மீது தீராக்காதல். தான் மணமாகி இருந்தாலும் அனைத்து நாட்களிலும் அப்புவையே நினைத்துக்கொண்டிருந்ததாக கூறுகிறாள். அப்பு அது பவானியம்மாவுக்கும், தன்னை நம்பி அனுப்பிய தன்னுடைய அம்மா அலங்காரத்திற்கும் செய்யும் துரோகம் எனக் கூறி மறுத்துவிடுகிறான். அதனால் கோபமடையும் இந்து, அப்புவிடம் அவனுடைய அம்மாவின் நடத்தை சரியில்லை எனவும், அவள் வேறொருவரோடு உறவு வைத்துள்ளதாகவும் கூறுகிறாள். அதனால் கோபமடையும் அப்பு பின்னர் சென்னைக்கு சென்றுவிடுகிறான். அங்கு அவனுடன் பிறந்தவர்கள் ஏழு பேர்.\n\nபதினாறு வருடம் கழித்து வரும் அப்பு சில நாட்களிலேயே உண்மை அறிந்து கொள்கிறான். ஆம் இந்து கூறியது உண்மைதான். வீட்டிற்கு வரும் சிவசு பற்றி அனைவருக்கும் ஏற்கனவே தெரிந்திருக்கிறது. ஆனாலும் எல்லோரும் ஒன்றாகத்தான் இருக்கிறார்கள். அப்பா, அக்கா, அண்ணன், என எல்லோருக்கும் தெரிந்த உண்மை தனக்குத் தெரியாமல் போனதை உணர்கிறான். அதனால் மனமுடையும் அவன் மீண்டும் வேத சாலைக்கே திரும்புகிறான். இந்துவோடு சேர்கிறான். இதற்கிடையில் அப்புவின் மீது அளவிலா பாசம் வைத்திருக்கும் அவன் அம்மா அலங்காரம் அப்புவினைப் பிரியமுடியாமல் வேத சாலைக்கு வந்து அப்புவைப் பார்த்துவிட்டு காசிக்கு செல்கிறாள்.\n\n\nSection::::முகவுரை.\nதிரிலோகி நாத் மதன் என்பவர் ஒரு மனவலிமை மிக்க தாய்க்கும் மகனுக்கும் இடையே நடக்கும் மனப்போராட்டத்தை விவரிக்கும் நூலாக இக்கதை உள்ளதென கூறுகிறார்.\n\n"}
{"id": "429487", "url": "https://ta.wikipedia.org/wiki?curid=429487", "title": "இந்தியா பாகிஸ்தான் (2015 திரைப்படம்)", "text": "இந்தியா பாகிஸ்தான் (2015 திரைப்படம்)\n\nஇந்தியா பாகிஸ்தான் (\"India Pakistan\") 2015 ம் ஆண்டு தமிழில் வெளியான காதல் கலந்த நகைச்சுவைத் திரைப்படமாகும். இப்படத்தை ஆனந்த் எழுதி இயக்கியிருந்தார்.இப்படத்தில் விஜய் ஆண்டனி மற்றும் சுஷ்மா ராஜ் ஆகியோர் முக்கிய வேடத்தில் நடிக்க பசுபதி இணைவேடத்திலும் நடித்திருந்தார். இப்படம் விஜய் ஆண்டனியினால் தயாரித்து மே 8, 2015 ஆம் திகதி வெளியானது. இப்படத்திற்கான இசை தீனா தேவராஜன் அமைத்திருந்தார்.\n\nSection::::கதைச்சுருக்கம்.\nஇரு வக்கீல்களான கார்த்திக் (விஜய் ஆண்டனி) மற்றும் மெலினா (சுஷ்மா ராஜ்) ஆகியோர் ஒரே வாடகை வீட்டில் வந்து தங்குவதுடன் கதை தொடங்குகிறது. இருவரும் அவ்வீட்டில் தங்க எத்தனிக்க அவர்களுள் யார் புதியவழக்கை பெறுகிறாரோ அவருக்கே அவ்வாடகை வீடு என முடிவெடுக்கிறார்கள். இவ்வாறிருக்க இருவருக்கும் ஒரே வழக்கில் எதிரிகளாக வழக்காட சந்தர்ப்பம் கிடைக்கிறது. இதன் அடிப்படையில் யார் அவ்வழக்கில் வெற்றி பெறுவாரா அவருக்கே அவ்வாடகை வீடு என முடிவாகிறது. அவ்வழக்கில் வெற்றிபெற இருவரும் ஆடும் நகைச்சுவை கபடநாடகங்கள் என விறுவிறுப்பாக நகரும் கதையில் நடுவே மெலினாவிடம் வில்லன் கொலை செய்யும் வீடியோ உள்ள இறுவட்டு சிக்கிகொள்ள மெலினா வில்லனிடம் மாட்டிக்கொள்கிறாள். அதன்பின்னர் மெலினாவைக் காப்பாற்ற கார்த்திக் எடுக்கும் நடவடிக்கைகள் இறுதியில் இருவருக்கும் இடையில் ஏற்படும் காதல் என கதை நகர்கின்றது.\n\n\nSection::::வெளியீடு.\nஇப்படத்தின் செய்மதி உரிமையை ஜீ தமிழ் தொலைக்காட்சி பெற்றமை குறிப்பிடத்தக்கது.\n\nSection::::தயாரிப்பு.\nஇத்திரைப்படத்தின் படப்பிடிப்பு 2014 ம் ஆண்டு ஏப்ரலில் தொடங்கப்பட்ள்ளதுடன் படப்பிடிப்பு முடிவதற்கு சுமார் 60 நாட்கள் எடுத்துள்ளது.\n"}
{"id": "429493", "url": "https://ta.wikipedia.org/wiki?curid=429493", "title": "தாரா வாத்து", "text": "தாரா வாத்து\n\n\"தாரா வாத்து என்பது ஒரு நீர் வாழ் பறவை இனமாகும். இது அனடிடே (Anatidae) குடும்பத்தைச் சேர்ந்தது. இவ்வகை பறவை இனங்கள் அன்செர் (\"Anser\") என்னும் சாம்பல் நிற வாத்து மற்றும் பிரண்டா (\"Branta\") என்னும் கருப்பு நிற வாத்து இரண்டையும் உள்ளடிக்கியது . சென் (\"Chen) எனப்படும் 'வெள்ளை வாத்து பேரினம் சில நேரங்களில் அன்செர் இனத்தின் உள்ளிடாக வைக்கப்படுகிறது . மேலும், ஷேல்டக்ஸ் (shelducks) எனும் சில பறவைகள் தங்கள் பெயருடன் \"வாத்து\" என்பதையும் பெயராக கொண்டுள்ளது. மேலும், சற்று தொடர்புடைய இனமான அனடிடே (Anatidae) குடும்பம் வாத்துக்கள் என்றே அறியப்படுகிறது. அவைகள் இயல்பான வாத்துக்களின் உருவை விட சற்றே பெரிதாக, ஒரு சில சிரியனவாக காணப்படுகிறது.\n\nSection::::சொற்பகுப்பு.\n\"வாத்து\" (goose)என்ற சொல் பொதுவாக பெண் வாத்துக்களை குறிக்கவும், 'gander' என்னும் சொல் ஆண் வாத்துக்களையும் குறிக்கவும் பயன்படுத்தப்படுகிறது. முழுமையான வளர்ச்சியடையாத இளம் பறவைகள் கோஸ்லிங்க்ஸ் (\"goslings) என்று அழைக்கபடுகின்றன .\" வாத்துக்களின் ஒரு குழுவிற்கான கூட்டு பெயர்ச்சொல் கக்லே (gaggle) அவைகள் குழுவாக பறக்கும்போது ஒரு ஸ்கின் (\"skein\"), (அ) ஒரு வெட்ச் (\"wedge)\" ; ஒட்டி பறக்கும்போது ப்ளம்ப் (\"plump\") என்றும் அழைக்கப்படுகிறது. \n\nSection::::வாத்துக்களின் முன்னோடி.\nமூன்று வகையான வாத்துக்கள் உள்ளன. அவையாவன: அன்சர், சாம்பல் வாத்து, கிரேலாக் வாத்து மற்றும் உள்நாட்டு வாத்துகள் ஆகும்.\n\nவாத்துக்களின் இரண்டு வகைகள் அன்செரினாவில் உள்ளன; அவற்றின் முந்தைய தலைமுறைகளாவன செல்போஸ்ஸர், கேப் பரான் வாஸ், மற்றும் நியூமேலீஸின் முன்னோடியான நியூசிலாந்தின் கூனிமோர்னிஸ் ஆகியவைகள் இருக்கலாம்.\n\nஉண்மையான வாத்துக்களின் பேரினம் பற்றிய புதைபடிவங்கள் கடினமாக உள்ளது; குறிப்பாக, வட அமெரிக்காவின் புதைபடிவப் பதிவு மற்றும் 10மில்லியன் ஆண்டுகளுக்கு முன்னால் வாழ்ந்த வாத்துக்கள் பற்றிய மிசோனில் இருந்து வந்திருக்கும் ஆய்வு ஆவணங்களை தெளிவாகவும், விரிவாகவும் ஆவணப்படுத்தியுள்ளது.மேலும் சில படிவங்கள் வாத்து போன்ற பறவைகள் ஹவாய் தீவுகளில் காணப்படும் துணைப் பாறைகளில் இருந்து அறியப்படுகின்றன.\n"}
{"id": "429496", "url": "https://ta.wikipedia.org/wiki?curid=429496", "title": "ஜகன்மோகினி (2009 திரைப்படம்)", "text": "ஜகன்மோகினி (2009 திரைப்படம்)\n\nஜகன்மோகினி (Jaganmohini 2009) கற்பனைக் காட்சிகள் கொண்ட என் கே. விஸ்வநாதன் என்பவர் இயக்கிய தமிழ்த் திகில் திரைப்படமாகும். இது 2009 இல் தமிழ் மொழியில் வெளியிடப்பட்டது. 1978 ம் ஆண்டில் பி.விட்டலாச்சாரியாவின் இயக்கத்தில் வெளிவந்து மிகவும் வெற்றிகரமாக ஓடிய படத்தின் மறு ஆக்கமாகும். அப்படமும் 1951 ல் கன்னட மொழியில் ஜகன்மோகினி என்ற பெயரிலேயே வெளிவந்த திரைப்படத்தின் மறு ஆக்கமாகும். இத்திரைப்படத்தில் நமிதா, ராஜா மற்றும் நிலா ஆகியோர் முன்னணி கதாபாத்திரங்களில் நடித்திருக்கிறார்கள். வங்காள மொழியில் மாயாபிணி என்ற பெயரிலும் ,தெலுங்கு மொழியில் ஜகன்மோகினி என்ற பெயரிலும் மொழி மற்றம் செய்யப்பட்டு ஒரே நேரத்தில் வெளியிடப்பட்டது. .பின்னர் இந்தி மொழியிலும் இதே பெயரில் மொழி மாற்றம் செய்யப்பட்டு வெளியிடப்பட்டது\n\nSection::::கதைச்சுருக்கம்.\nஇந்த படம் பச்சைத் தீவில் தொடங்குகிறது, இத்தீவு ஒரு வலிமையான மன்னனால் (நரசிம்ம ராஜு) ஆட்சி செய்யப்படுகிறது. அவரது மகனும் இளவரசனுமான ஜகதலப்பிரதாபன் (ராஜா) கடற்பிரதேசங்களை கைப்பற்றுவதற்கான ஒரு முயற்சியில் ஈடுபட்டிருக்கும் இளைஞர் ஆவார். கடற்படை தளபதி அலைக்கள்ளனின் தலைமையில் சங்கு தீவில் நிலங்களைக் கைப்பற்றுகிறான். இத்தீவில் உள்ள மீனவர் சமூகத்தைச் சேர்ந்த மோகினி (நமிதா) என்ற பெண்ணை ஜகதலபிரதாபன் காண்கின்றான். அவர்களுக்கு இடையே காதல் மலருகிறது. ஜகதலப்பிரதாபன் அலைக்கள்ளனுடனும் தான் நிர்வகிக்கும் படைகளுடனும் தனது நாட்டிற்குத் திரும்ப முடிவு செய்கிறான். தனது பெற்றோரை அழைத்து வந்து திருமணத்திற்கான அனைத்து ஏற்பாடுகளயும் செய்வதாக மோகினியிடம் அவன் வாக்குறுதி அளிக்கின்றான்\n\nஇருப்பினும் அரசன் மற்றும் அவரது மனைவி மங்கையர்க்காசி (யுவராணி) ஆகியோர் இளவரசி அழகு நாச்சியாருடன்(நிலா) ஜகதலப்பிரதாபனின் திருமணத்திற்கு ஏற்பாடு செய்கிறார்கள். ஆனால் தான் மோகினியை மட்டுமே திருமணம் செய்துகொள்ளப்போவதாக அவனது பெற்றோரை சமாதானப்படுத்த ஜகதலப்பிரதாபன் முயற்சி செய்கிறான்.இப்பிரச்சனைக்கு ஒரு முடிவுகட்டுவதற்காக, அரசனும் அவரது மனைவியும் சதித்திட்டம் தீட்டி மோகினியை குண்டர்கள் மூலம் கடலில் தள்ளி கொன்று விடுகின்றனர்.கொடூரமான எண்ணங்களைக் கொண்டிருக்கும் மாயாவி ஒருவன் (கோட்டா ஸ்ரீநிவாஸராவ்) ஜகதாலப்பிரபபனுக்கும் அலைக்கள்ளனுக்கும் இடையிலான மோதலை பயன்படுத்தி ஜகதலப்பிரதாபனைக் கொல்லுவதன் மூலம் ராஜ்ஜியத்தை ஆட்சி செய்வதற்கான அதிகாரத்தை தான் பெற்றுவிடலாமென நினைத்து அங்கே வருகிறான்.ஆனால் மீண்டும் பூமிக்கு வந்த மோகினின் ஆவி ஜகதலப்பிரதபனுடன் நெருக்கமாக இருந்து தந்திரங்களால் அவனுடைய திட்டங்கள் அனைத்தையும் முறியடிக்கிறாள்.\n\nஇதற்கிடையில், ஜகதலப்பிரதாபனும் இறந்து விட்டால் சொர்கத்தில் இருவரும் இணந்தே இருக்கலாமெனக் கூறி அடர்ந்த காட்டிற்குள் அழைத்துச் செல்கிறாள். ஆனால் அழகு நாட்சியாரின் புத்தி சாதுர்யத்தால் அது தடுக்கப்படுகிறது. மாயாவி அலைக்கள்ளன் மூலம் ஜகதலப்பிரதாபனை பலியிட்டு தேவியை மகிழ்வித்து அவளுடைய அருளை பெற நினைக்கிறான். ஆனால் ஜகதலப்பிரதாபனுக்கு பதிலாக அலைக்கள்ளனை பலியிட்டுவிடுகிறான். கடவுள் நேரில் தோன்றி ஜகதலப்பிரதாபனுக்கு வேண்டும் வரத்தை அளிப்பதாக தெரிவிக்கிறார். அவனோ மோகினி மீண்டும் அவளது உடலுக்கு திரும்பும்படியான வரம் கேட்கிறான். ஆனால் அது இயல்பாகவே இயலாததென்பதால்.அதற்கு பதிலாக அவளது ஆத்மாவை ஆழகு நாச்சியாருக்குள் மாற்றுவதால் அவள் \"மோட்சம்\" பெறுவாள் என வரமளித்து தேவி மறைகிறாள். எல்லாம் முடிந்த பிறகு அவர்கள் இருவரும் மகிழ்ச்சியுடன் ஆட்சி செய்கின்றனர்.\n\n\nSection::::இசைத்தொகுப்பு.\nவாலி மற்றும் நா.முத்துகுமார் பாடல்களை இயற்ற இளையராஜாவால் இசையமைக்கப்பட்டது\n\nSection::::வரவேற்பு.\n\"ரீடிப்\" என்ற வளைத்தளம் வேடிக்கையான கதை ,கொடூரமான உடைகள் கொண்டது எனவும் ,அரைவேக்காட்டுத்தனமான மறு ஆக்கமென்றும், கணிணி வரைபடத்தால் எடுக்கப்பட்டதெனவும் விமர்சனம் செதது\" \"\n"}
{"id": "429503", "url": "https://ta.wikipedia.org/wiki?curid=429503", "title": "இனிது இனிது (2010 திரைப்படம்)", "text": "இனிது இனிது (2010 திரைப்படம்)\n\nஇனிது இனிது (\"Inidhu Inidhu\") 2010 ல் வெளியான தமிழ்த் திரைப்படமாகும். கே. வி. குகன் இத்திரைப்படத்தில் இணை எழுத்தாளராவும், ஒளிப்பதிவாளராகவும், இயக்குனராகவும் பணியாற்றி உள்ளார். இத்திரைப்படத்தில் எட்டு புதிய அறிமுக நடிகர்கள் முக்கிய கதாபாத்திரத்தில் நடித்திருந்தனர். இத்திரைப்படம் 2007 ல் தெலுங்கில் வெளியாகி பல விருதுகளைக் குவித்த ஹப்பி டேய்ஸ் படத்தின் மீள்உருவாக்கமாகும். இத்திரைப்படத்தை பிரகாஷ் ராஜ் தயாரித்திருந்தார்.இப்படம் 20/ஆகஸ்டு/2010 இல் வெளியாகியிருந்தது. இத்திரைப்படத்தின் பெருமளவு படப்பிடிப்பு இந்தியாவின் VIT பல்கலைக்கழகத்தில் இடம்பெற்றுள்ளமை குறிப்பிடத்தக்கது.\n\nSection::::கதைச்சுருக்கம்..\nஇனிது இனிது திரைப்படம் ஒரு பல்கலைக்கழகத்தில் கல்வி பயிலவரும் மாணவர்கள் பற்றியது. சித்து (அதித்), அரவிந்த் அலய்ஸ் ரைஸ்சன் (நாராயண்), விமல் (விமல்), சங்கர் (சரவண்), மது (ரேஷ்மி), அபர்ணா (அப்பு) மற்றும் ஜியா ஆகியோர் முதலாம் வருட மாணவர்களாக பல்கலைக்கழகத்தில் சேர்வதுடன் கதை ஆரம்பிக்கிறது. அங்கு அவர்கள் சிரேஷ்ட மாணவர்களால் எதிர்நோக்கும் பகிடிவதைகள் அதனால் அவர்களுக்குள் ஏற்படும் ஒற்றுமை என கதை அசத்தலாக நகர்ந்தது போக சித்து மதுவின் மீதும், ரைசன் சிரவந்தி (சிரவசு) மீதும் காதல் கொள்கின்றனர். நான்கு வருட படிப்பு காலத்தில் அவர்களுக்குள் ஏற்படும் மோதல்கள், புரிந்துணர்வுகள் என பட்டமளிப்பு வரை சென்று முடிகிறது கதை.\n\nSection::::நடிகர்கள்.\nநாராயண்-அரவிந்த்  (ரைசன்)\n\nஅதித் அருண்-சித்தார்த் (சித்து)\n\nசரண் குமார்-சங்கர்\n\nவிமல்-விமல்\n\nசோனியா தீப்தி-ஸ்ரவந்தி (ஸ்ரவ்ஸ்)\n\nரேஷ்மி மேனன்-மதுபாலா (மது)\n\nபேனாஸ்-அபர்ணா (அப்பு)\n\nஜியா உமர்-சங்கீதா\n\nஅஞ்சலா சாவேரா-ஸ்ரேயா மேடம் (சிறப்பு தோற்றம்)\n\nசன் சோ - சன்னி பல்போவா\n\nகிருஷ்ணா-சஞ்சய்\n\nஅபிராம் - அர்ஜுன்\n\nஅஜய்-அஜய்\n\nசதீஷ்-சதீஷ்  (சிறப்பு தோற்றம் )\n\nSection::::இசை.\nஇத்திரைப்படத்தின் இசையமைப்பாளர் மைக்கி ஜே மேயர் ஆவார். இத்திரைப்படத்தின் இசை சோனி மியுசிக் இந்தியாவினால் வெளியிடப்பட்டுள்ளது. இதன் இசைவெளியீடு 1ம் திகதி ஆகஸ்டு மாதம் 2010 இல் பிரகாஷ் ராஜினால் வெளியிடப்பட்டது.\n\n"}
{"id": "429520", "url": "https://ta.wikipedia.org/wiki?curid=429520", "title": "மல்லிகார்ச்சுன துர்கம்", "text": "மல்லிகார்ச்சுன துர்கம்\n\nமல்லிகார்ஜுன துர்கம் (Malligarjunadurgam) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியம், குந்துகோட்டை ஊராட்சிக்கு உட்பட்ட ஒரு வருவாய் கிராமம் ஆகும். \n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 65 கிமீ தொலைவிலும், தளியில் இருந்து 17 கிமீ தொலைவிலும், மாநிலத் தலைநகரான சென்னையில் இருந்து 330 கிமீ தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 718 வீடுகள் உள்ளன. கிராமத்தின் மொத்த மக்கள் தொகையானது 3175 ஆகும். இதில் ஆண்கள் எண்ணிக்கை 1664, பெண்களின் எண்ணிக்கை 1511 என உள்ளது.\nSection::::காணவேண்டிய இடங்கள்.\nஇந்த ஊருக்கு அருகில் உள்ள மல்லிகார்ஜுன மலையில் மல்லிகார்ஜுன துர்கம் என்ற சிவன் கோயில் உள்ளது. மேலும் இந்த மலையில் கோட்டை இருந்ததற்கான எச்சங்களும் உள்ளன. மேலும் மலையின் இடது புறத்தில் உள்ள ஒரு பாறைக் குன்றில் 11ஆம் நூற்றாண்டின் சோழர் காலத்திய கல்வெட்டுகள் உள்ளன.\n"}
{"id": "429521", "url": "https://ta.wikipedia.org/wiki?curid=429521", "title": "கிரெக்கோ தற்காப்பு", "text": "கிரெக்கோ தற்காப்பு\n\nகிரெக்கோ தற்காப்பு (\"Greco Defence\") என்பது பின்வரும் நகர்வுகளுடன் தொடங்கப்படும் சதுரங்கத் திறப்பு முறையாகும். கியோவச்சினோ கிரெக்கோ கண்டுபிடித்த காரணத்தால் இத்திறப்பு கிரெக்கோ தற்காப்பு எனப் பெயர் பெற்றது. மெக்கோன்னெல் தற்காப்பு என்ற பெயராலும் இதை அழைக்கலாம்.\nசதுரங்கத் திறப்புகளின் கலைக்களஞ்சியத்தில் இத்திறப்புக்கான குறியீடு சி40 எனக் குறிக்கப்பட்டுள்ளது.\nSection::::உரையாடல்.\nகருப்பு தன்னுடைய e- சிப்பாயைக் காப்பாற்ற பல்வேறு சாத்திய நகர்வுகள் உள்ள நிலையில் 2...Qf6 என்று விளையாடுவது பலவீனமானது. ஏனெனில் கருப்பு ராணி தேவைக்கு முன்னதாகவே போருக்குள் வருகிறது. வெள்ளைக் காய்கள் அதன்மீது தாக்குதல் மேற்கொள்ளவும் இலக்காகிறது. g8 இல் நிற்கும் கருப்பு குதிரை வெளிவர முடியாமல் அங்கேயே நிற்க வேண்டியுள்ளது. இத்திறப்பில் குறை சொல்வதற்கு இதைத்தவிர வேறு காரணம் ஏதுமில்லை. இத்திறப்பு முறையில் பிரச்சினைகள் ஏதுமின்றி வெள்ளை தன் காய்களை நகர்த்த இயல்கிறது \nபுதிய சதுரங்க வீரர்கள் தேர்ந்தெடுக்கும் ஒரு பிரபலமான தொடக்க தேர்வு என்றாலும், இத்திறப்பை விளையாடும் வீர்ர்கள், \"நன்றாக தெரிந்துகொள்ள வேண்டும்\" என்று அனைத்துலக மாசுட்டர் கேரி லேன் கூறுகிறார். \nSection::::உதாரணங்கள்.\nSection::::கிரெக்கோ வரிசை நகர்வுகள்.\nகிரெக்கோ தற்காப்பு திறப்புக்கு எதிராக நகர்த்த வேண்டிய நகர்வுகளை அவரே 1620 ஆம் ஆண்டில் காட்சிப்படுத்தியுள்ளார். \n\"1. e4 e5 2. Nf3 Qf6?! 3. Bc4 Qg6 4. 0-0 Qxe4 5. Bxf7+ Ke7\"' \n6. Re1 Qf4 7. Rxe5+ Kxf7\n8. d4 Qf6 9. Ng5+ Kg6 10. Qd3+ Kh6 11. Nf7# 1–0\n1. e4 e5 2. Nf3 Qf6 3. Bc4 Nh6\n4. 0-0 Bc5 5. Nc3 c6 6. d4! Bxd4 7. Nxd4 exd4 8. e5 Qg6 9. Qxd4\n"}
{"id": "429523", "url": "https://ta.wikipedia.org/wiki?curid=429523", "title": "மஞ்சுகொண்டப்பள்ளி", "text": "மஞ்சுகொண்டப்பள்ளி\n\nமஞ்சுகொண்டப்பள்ளி ( Manchugondapalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், அஞ்செட்டி வட்டம், தளி ஊராட்சி ஒன்றியம், மஞ்சுகொண்டப்பள்ளி ஊராட்சிக்கு உட்பட்ட ஒரு வருவாய் கிராமம் ஆகும்.\n\nSection::::அமைவிடம்.\nஇவ்வூரானது மாவட்டத் தலைநகரான கிருஷ்ணகிரியில் இருந்து 66 கிமீ தொலைவிலும், மாநிலத் தலைநகரான சென்னையில் இருந்து 329 கிமீ தொலைவிலும் உள்ளது. \n"}
{"id": "429525", "url": "https://ta.wikipedia.org/wiki?curid=429525", "title": "இறையன்பு (இந்திய ஆட்சிப் பணியாளர்)", "text": "இறையன்பு (இந்திய ஆட்சிப் பணியாளர்)\n\nவெங்கடாசலம் இறையன்பு (V. Irai Anbu) என்பது இவருக்கு வீட்டில் வைத்த இயற்பெயராகும். இவர் இந்திய ஆட்சி பணி அதிகாரியாக பணி புரிகிறார். மேலும் எழுத்தாளராகவும், பத்திரிக்கையாளராகவும், கல்வியாளராகவும், நம்பிக்கை அளிக்கக் கூடிய பேச்சாளராகவும் உள்ளார். இவர் தன்னுடைய பண்முகத்தன்மை கொண்ட அறிவாற்றலை பயன்படுத்தி, தமிழக இளைஞர்களை ஊக்கப்படுத்தும் விதமாகாகவும் வழி நடத்திவருகிறார்.\n\nSection::::சிறு வயது வாழ்க்கை.\nதமிழ்நாட்டிலுள்ள சேலம் மாவட்டத்தின் காட்டூர் என்ற கிராமத்தில் 1963 ம் வருடம் செப்டம்பர் மாதம் பதினாறாம் நாள் பிறந்தார். இவர் நடுத்தரக் குடும்பத்தை சேர்ந்தவராவார். பயனளிக்கக்கூடிய உயர்ந்த சிந்தனைகளைக் கொண்ட, நல்ல நோக்கமுள்ள வாழ்க்கையை வாழ தனது பள்ளி நாட்களில் இருந்தே மிக ஆர்வமாக இருந்தார். திருப்புகழ் என்ற இவரது சகோதரரும் குஜராத் மாநிலத்தின் ஆட்சிப் பணியில் பணிபுரிகிறார். குஜராத்தில் நடந்த நிலநடுக்கத்தின்போது இவர் ஆற்றிய பணிகள் குறிப்பிடத்தக்கது. நேபாள நாட்டின் மறுசீரமைப்பு பணிகளுக்காக அந்நாட்டின் திட்டக்குழு இவரை அழைத்து ஆலோசனை பெற்றது.\n\nSection::::கல்வி.\nஇவர் இளங்கலை வேளாண்மைப் படிப்பை முடித்துள்ளார். ஆட்சிப் பணிக்கு வந்த பின்னர் முதுநிலை வணிக நிர்வாகம், ஆங்கிலம், தொழிலாளர் நிர்வாகம், உளவியல் போன்ற துறைகளில் முதுகலைப் பட்டம் பெற்றதோடு நில்லாமல் ஆங்கிலம் மற்றும் மேலாண்மையில் ஆராய்ச்சி மேற்படிப்பினை முடித்து பட்டம் பெற்றுள்ளார். மேலும் இந்தியில் \"ப்ரவீண்\" மற்றும் சம்ஸ்கிருதத்தில் \"கோவிதா\" போன்ற பட்டங்களையும் பெற்றுள்ளார். இவர் இளங்கலை (வேளாண்மை) பல்கலை கழகத்தின் முதல் மாணவனாக திகழ்ந்தார். 1987 ஆம் ஆண்டு நடைபெற்ற இந்திய ஆட்சிப் பணித் தேர்வில் அனைத்து இந்திய அளவில் 15 வது இடத்தைப் பெற்றார்.\n\nSection::::தொழில்.\nSection::::நிர்வாகியாக.\nமுனைவர் வெ. இறையன்பு ஒரு வித்தியாசமான இந்திய ஆட்சிப் பணி நிர்வாகியாவார். தொடர்ந்து அதிகாரத்தைச் செலுத்துவதன் மூலம் ஆட்சி அதிகாரத்தை கையாள்வதில் தொன்று தொட்டு இருப்பதிலிருந்து இவர் வேறுபட்டுக் காணப்படுகிறார். உள்ளார்ந்த திறன்களாலும் ஆன்மீக நோக்கு நிலையிலும் நாட்டம் கொண்டவராகவும் இருக்கிறார். இவர் தனது வாழ்வை ஒரு தேடலின் பயணமாக மாற்றிக்கொண்டார். இந்த தேடலானது பல கரைகளை அதாவது இலக்கிய வெளிப்பாடு, பகுத்தறிவைத் தேடுதல் மற்றும் குறிக்கோளுடன் கூடிய பகிர்ந்தளித்தல் ஆகியவற்றைத் தொடுகிறது. ஏறத்தாழ முப்பது ஆண்டுகளாக அரசாங்கத்தில் பல்வேறு துறைகளில் பணியாற்றியுள்ளார். கிராமப்புற ஏழைகளுடன் நெருக்கமாக இணைந்து பணியாற்றி வருகிறார். அவரது தொழில் வாழ்க்கையின் தொடக்கத்திலிருந்தே, அப்பழுக்கற்ற உறுதியான நேர்மையுடன் காணப்படுகிறார். அவர் நியாயமான நிர்வாகியாக பணியாற்றி அரசாங்க இயந்திரத்தை மேம்படுத்துவதுடன், பயனுள்ள நிர்வாகத்தையும் வழங்கி வருகிறார். சில நேரங்களில், மனுதாரர் வீட்டிற்கு திரும்புவதற்கு முன்னர் அவர்களின் குறைகள் களையப்பட்டதுண்டு. ஊழல் தடுப்பு மற்றும் முறைகேடுகளை ஒழிக்கும் விதமாக செயல்படுகின்றார். இது போன்றவைகளை கட்டமைப்பதில் மிக உறுதியாக இன்றளவும் செயல்பட்டு வருகிறார்.\n"}
{"id": "429533", "url": "https://ta.wikipedia.org/wiki?curid=429533", "title": "ஹெஜாஸ்", "text": "ஹெஜாஸ்\n\nஹெஜாஸ் (The Hejaz) ), தற்கால சவுதி அரேபியாவின் மேற்கில் செங்கடலை ஒட்டிய பிரதேசம் ஆகும். சௌதி அரேபியாவின் மேற்கு மாகாணம் ஹெஜாஸ் ஆகும். ஹெஜாஸ் மாகாணத்தில், அனைத்துலக இசுலாமியர்களில் புனித நகரங்களான மக்கா மற்றும் மதீனா உள்ளது. ஹெஜாஸ் மாகாணத்தின் பெரும் நகரம் ஜித்தா மற்றும் மதீனா ஆகும். . வரலாற்றில் ஹெஹாஸ் பிரதேசம், சௌதி அரேபியாவின் பிற பிரதேசங்களிலிருந்து தனித்து விளங்கியது. சௌதி அரேபியாவில் ஹெஜாஸ் பிரதேசம், மக்கள்தொகை நெருக்கம் மிகுந்தது. 35% விழுக்காடு சௌதி மக்கள் ஹெஜாஸ் பிரதேசத்தில் வாழ்கின்றனர். அரபு மொழியின் ஹெஜாஸ் வட்டார வழக்கு மொழி இப்பகுதிகளில் பேசப்படுகிறது. சௌதி அரேபியாவில் ஹெஜாஸ் பிரதேசம் பன்னாட்டு மக்கள் வாழும் பிரதேசம் ஆகும். \n\nSection::::எல்லைகள்.\nஹெஜாஸ் மாகாணத்தின் மேற்கில் செங்கடலும், வடக்கில் ஜோர்டானும், கிழக்கில் நஜத் மாகாணமும், தெற்கில் அசீர் பிரதேசமும் எல்லைகளாக உள்ளது. \n\nSection::::ஹெஜாஸ் இராச்சியம்.\n1916-இல் மக்காவின் உசைன் அலி செரீப் தன்னை ஹெஜாஸ் இராச்சியத்தின் மன்னராக அறிவித்துக் கொண்டார். உதுமானியப பேரரசின் வீழ்ச்சிக்குப் பின்னர் 1924-இல் ஹெஜாஸ் இராச்சியம், சௌதி அரேபியாவின் இணைக்கப்பட்டது. \n\n"}
{"id": "429536", "url": "https://ta.wikipedia.org/wiki?curid=429536", "title": "கசானவித்து வம்சம்", "text": "கசானவித்து வம்சம்\n\nகசானவித்து வம்சம் (Ghaznavid dynasty) ( \"ġaznaviyān\") கசானவித்துகள் பாரசீக சமூகத்தைச் சேர்ந்தவர்கள். துருக்கி இசுலாமிய மம்லூக் எனும் அடிமை வம்ச மக்களின் வழித்தோன்றல்களே கசானவித்துகள் ஆவார்.. கசானவித்துகள் புகழின் உச்சத்தில் இருந்த போது, 977 முதல் 1186 முடிய தற்கால, ஈரான், ஆப்கானித்தான், நடு ஆசியாவின் திரான்சாக்சியானா மற்றும் பாகிஸ்தான் பகுதிகளை ஆண்டனர். \n\nசமானித்து பேரரசில் படைத்தலைவராக இருந்த சபுக்திஜின் என்பவர், தற்கால ஆப்கானித்தானின் கசினி மாகாணத்தில், கிபி 977-இல் கசானவித்து வம்சத்தை நிறுவினார். இவ்வம்சத்தினர் நடு ஆசியாவை சேர்ந்த மக்களாக இருந்த போதும், இவர்கள் பாரசீக மொழி, பண்பாடு மற்றும் நாகரீகங்களைப் பின்பற்றினர். \nஇம்வம்ச மன்னர்களில் புகழ் பெற்றவர் கசினி முகமது ஆவார்.\n\n\n\n\n"}
{"id": "429544", "url": "https://ta.wikipedia.org/wiki?curid=429544", "title": "மோகன சிலை", "text": "மோகன சிலை\n\n\"மோகன சிலை (Mohana Silai)\" தமிழ் மொழியில் சாண்டில்யன் என்பவரால் எழுதப்பட்ட சரித்திர நாவலாகும். இந் நாவல் தமிழ் வார இதழான குங்குமத்தில் தொடர்கதையாக 1981ம் வருடம் வெளிவந்தது. விஜயாலாய சோழர் காலத்து பிண்ணணியைக் கொண்டது. வஞ்சியையும் தஞ்சாவூரையும் கைப்பற்றி சோழர்களின் ஏகாதிபத்தியத்தை நிலைநாட்டிய வரலாற்றை எடுத்துரைக்கிறது. \nSection::::கதாப்பாத்திரங்கள்.\nஇந் நாவலில், விஜயாலய சோழருடன், ஆதித்ய சோழன், தாணுரவி சேர மன்னன், வானசாஸ்திரி (வானிலையாளர்)\nசங்கரநாராயணன் மற்றும் பெரும்பிடுகு முத்தரையர் போன்ற வரலாற்று கதாபாத்திரங்களுடன் கற்பனை கதாபாத்திரங்களான இதயகுமரன், அச்சுதபெரியார், இளையவேல், கண்ணழகி மற்றும் தேவி ஆகியோரும் இடம்பெற்றுள்ளனர். \nSection::::கதைச் சுருக்கம்.\nஇதயகுமாரன் சேர நாட்டின் இரண்டாவது தலைநகரமான வஞ்சி நகருக்குள் நுழைவதிலிருந்து கதை தொடங்குகிறது. அவன் சோழ நாட்டிலிருந்து வருவதை அறிந்த காவலர்கள் அவனை உள்ளே செல்ல விடாமல் தடுக்கின்றனர். ஆனால் இதயகுமாரன் தனது புரவியின் உதவியால் வேகமாக நகரினுள் சென்று விடுகிறான். அங்குள்ள காட்டில் யானையின் தந்தத்தால் ஆன அழகிய பெண் சிலையைப் பார்த்து அதை எடுக்கிறான். அப்போது அங்குள்ள காவலர்களை பார்த்து சிலை திருடிய குற்றத்திற்காக கைது செய்யும்படி ஆணையிடும் சேர அரசகுமாரியின் குரல் கேட்கிறது. இதயகுமாரன் அரசகுமாரியை பிணைக்கைதியாக வைத்து அந்தச் சூழ்நிலையை சமாளித்து தப்பிக்கிறான். பிறகு அரசகுமாரியை விடுவித்து அவளின் பிறப்பு ரகசியம் இரத்தினக் கொல்லன் அச்சுதபேரையர் வீட்டில் இன்று தெரியும் எனக் கூறுகிறான்.\n\nஅரசகுமாரி இரத்தினக்கொல்லன் அச்சுதபேரையர் வீட்டில் ஒரு அந்நியரை சந்திக்கிறாள். இதயகுமாரனும் அங்கே சிலையோடு வருகிறான். அச்சுதபேரையர் அரசகுமாரியிடம் அவர் விஜயாலயன், அவளுடய தந்தை என்றும் அறிமுகப்படுத்துகிறார். மேலும் அரசகுமாரியை விஜயாலயன், கண்ணழகி என்று அழைக்கிறார். விஜயாலயன் தற்போது தான் வஞ்சியைக் கைப்பற்றியதாகக் கூறுகிறார். அந்தச் சிலை புகழ் பெற்ற சோழ மன்னன் இளம்சேட்சென்னியால் உருவாக்கப்பட்டது என்று விவரிக்கிறார். மேலும் உறையூரைச் சுற்றியுள்ள இடங்களுக்கு விஜயாலயன் குறுநில மன்னராக இருந்தபோது, அரசகுமாரியின் தாயார் பூதேவியை மணந்து கொண்டதாகவும், அச்சுதபேரையர் முதன் மந்திரியாக இருந்ததையும் விளக்குகிறார்.\n\nஒருசமயம், விஜயாலயன், அச்சுதபேரையருடன் பாண்டிய நாட்டில் இருந்தபோது, களப்பிரர்களின் வழிவந்த முத்தரையர்கள் உறையூருக்குள் நுழைந்து சோதனை செய்தனர். மேலும் பூதேவியை கடத்த முயன்றனர். பூதேவி தன்னை தற்காத்துக்கொள்ள குத்துவாளால் தன்னை மாய்த்துக்கொண்டாள். சோதனையாளர்கள் மூன்று வயதே நிரம்பிய கண்ணழகியை உடன் எடுத்துச் சென்றனர். விஜயாலயச் சோழன் நாடு திரும்பியதும் முத்தரையர்களை ஒழிப்பேன் என்று சபதம் செய்தார். ஒரு வாரம் சென்ற பின்னர், சோழ மன்னர் விஜயாலயன் காஞ்சிக்கு சென்று பாண்டிய மன்னரைச் சந்தித்து தனது நாட்டை நிலப்பிரபுத்துவமாக்கும்படிக் கேட்டுக்கொண்டார். பல்லவ மன்னரும் சம்மதித்து விஜயாலயனை தனது படைகளுக்கு தளபதியாக நியமித்தார். விஜயாலயன் களப்பிரர்களின் மீது படை எடுத்து பல வெற்றிகளை அடைந்தான். மேலும் அரசகுமாரியை தேடும் பணியில், பதினைந்து ஆண்டுகளுக்குப் பிறகு வஞ்சியில் காணப்பெற்றான். உடனே அச்சுதப்பேரயையரை அனுப்பியதன் மூலம் வஞ்சி சோழர்களின் கைக்கு வந்தது.\n\nபின்னர் ஆதித்யா மற்றும் இதயகுமாரன் முத்தரையர்களின் கோட்டைக்குள் (செந்தலை) ஊடுருவி, அங்கு அவர்கள் பெரும்பிடுகு முத்தராயர், அவரது மகன் மாறன் பரமேசுவரன் முத்தராயர் மற்றும் மகள் தேவி ஆகியோரை சந்திக்கிறார்கள். பின்னர் அவர்கள் தஞ்சாவூர் மற்றும் செந்தலை சோழர் படையெடுப்புக்கான திட்டத்தைத் திட்டமிடுகின்றனர். தஞ்சாவூர் மற்றும் செந்தலையை விஜயாலயன் கைப்பற்றி தலைநகராக தஞ்சாவூரை மாற்றுகின்றான்.\n\nSection::::வெளி இணைப்புகள்.\nகுட் ரீடர்ஸ் தளம் மோகன சிலை\n"}
