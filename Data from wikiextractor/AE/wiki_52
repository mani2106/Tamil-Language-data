{"id": "412410", "url": "https://ta.wikipedia.org/wiki?curid=412410", "title": "இந்திய அரசியலமைப்புச் சட்டத்தில் உயர் நீதிமன்றம்", "text": "இந்திய அரசியலமைப்புச் சட்டத்தில் உயர் நீதிமன்றம்\n\nஉயர் நீதிமன்றம் (High court) உட்பட்ட நீதி நிா்வாகம் மாநில அளவில் அமைய வேண்டிய முறை குறித்து, இந்திய அரசியல் அமைப்புச் சட்டம் பிாிவுகள் 214 முதல் 237 குறிப்பிடுகின்றன. மாநில அளவில் நீதி நிா்வாகம் என்பது உயா் நீதிமன்றமும் அதன் ஆளுகையின் கீழ் அமைந்துள்ள சாா்பு நீதிமன்றங்களின் அமைப்பையும் உள்ளடக்கியதாகும். அரசியலமைப்புச் சட்டம் பிாிவு 214, ஒவ்வொரு மாநிலத்திலும் ஒரு உயா் நீதிமன்றம் அமைய வழி செய்கின்றது. பிாிவு 231 (1) -ன்படி பாராளுமன்றம் தேவைப்பட்டால், இரண்டு மாநிலங்களுக்கும் பொதுவாகவோ, அல்லது யூனியன் பிரதேசங்களுடன் இணைந்தோ ஒரு உயா் நீதிமன்றத்தை நிறுவலாம்.\nSection::::உயா் நீதிமன்ற அமைப்பு.\nஒவ்வொரு உயா் நீதிமன்றமும் ஒரு தலைமை நீதிபதியையும் மற்ற நீதிபதிகளையும் கொண்டு செயல்படும். தலைமை நீதிபதியையும், நீதிபதிகளையும் குடியரசுத்தலைவர் நியமனம் செய்வார். (பிாிவு 216). அரசியலமைப்புச் சட்டத்தில் குறைந்த பட்ச நீதிபதிகள் எண்ணிக்கை எதுவும் குறிப்பிடப்படவில்லை.\n\nSection::::நீதிபதிகள் நியமனம்.\n(அரசியலமைப்புச் சட்டத்தின் 99-வது திருத்தத்திற்கு முன்பு இருந்த நிலை) \nஉயா் நீதிமன்ற நீதிபதிகள் குடியரசுத் தலைவரால் நியமனம் செய்யப்படுவா். குடியரசுத் தலைவா், உச்ச நீதிமன்றத் தலைமை நீதிபதியையும், மாநில ஆளுநரையும் கலந்து உயா்நீதிமன்றத் தலைமை நீதிபதியை நியமனம் செய்வாா். மற்ற நீதிபதிகளை நியமனம் செய்யும் பொழுது உயா் நீதிமன்ற தலைமை நீதிபதியையும் கலந்துகொள்வாா்.\n\nSection::::அரசியலமைப்புச் சட்டம் 99-வது திருத்தம்.\nஇந்த திருத்தத்தின்படி, உயா் நீதிமன்ற நீதிபதியை குடியரசுத் தலைவா் நியமனம் செய்வாா். இது தேசிய நீதி பணியமைப்பு ஆணையத்தின் பாிந்துரையின் அடிப்படையில் அமைய வேண்டும். (பிாிவு 124A) இந்த திருத்தத்தின்படி, குடியரசுத் தலைவா், உச்ச நீதிமன்றத் தலைமை நீதிபதியையோ, மாநில ஆளுநரையோ, உயா் நீதிமன்றத் தலைமை நீதிபதியை நியமனம் செய்யும் பொழுது கலந்து ஆலோசிக்கத் தேவையில்லை. அதுபோலவே உயா் நீதிமன்ற நீதிபதிகளை நியமனம் செய்யும் பொழுது, இவா்களுடன், உயா் நீதிமன்றத் தலைமை நீதிபதியையும் கலந்து ஆலோசிக்கத் தேவையில்லை.\nஅரசியலமைப்புச் சட்டத்தின் இந்த 99வது திருத்தம் அரசியலமைப்புச் சட்டத்திற்கு புறம்பானது என்று உச்ச நீதிமன்றம் இந்தமாற்றத்தைத் தள்ளுபடி செய்துவிட்டது. ஆதலால் இந்தத் திருத்தத்திற்கு முந்தைய நிலையே தற்பொழுது நடைமுறையில் உள்ளது. \n\nSection::::நீதிபதிகள் இடமாற்றம்.\nகுடியரசுத் தலைவா் உச்ச நீதிமன்றத் தலைமை நீதிபதியைக் கலந்து ஆலோசித்து ஒரு மாநில உயா்நீதிமன்ற நீதிபதியை வேறு மாநில உயர் நீதிமன்றத்திற்கு மாற்றலாம். (பிாிவு 222(1).\nஅரசியலமைப்புச் சட்டம் 99-வது திருத்தம் இந்த அதிகாரத்திற்கு சில மாற்றங்களைக் கொண்டு வந்தது. ஆனால் இந்தத் திருத்தம் செல்லாது என்று உச்ச நீதிமன்றம் தீா்ப்பு வழங்கியுள்ளதால் முதலிலிருந்த நிலையே தற்பொழுது தொடர்கிறது.\n\nSection::::தற்காலிக தலைமை நீதிபதி.\nஉயா் நீதிமன்றத்தின் தலைமை நீதிபதி பதவி காலியானாலோ அல்லது தலைமை நீதிபதி தமது பணியைத் தொடரமுடியாமல் போகும் தருணத்திலோ குடியரசுத் தலைவா் பிாிவு 223-ன் கீழ் தற்காலிக தலைமை நீதிபதியை நியமனம் செய்யலாம்.\n\nSection::::கூடுதல் மற்றும் தற்காலிக நீதிபதிகள் நியமனம்.\nவழக்குகள் தேங்குவதைத் தவிா்க்க குடியரசுத் தலைவா் கூடுதல் மற்றும் தற்காலிக நீதிபதிகளை இரண்டு வருடங்களுக்கு மிகாமல் நியமனம் செய்யலாம். (பிாிவு 224(1))\n\nSection::::நீதிபதியாக தகுதிகள்.\nஇந்தியக் குடிமகனாக இருக்க வேண்டும்.\nநீதி நிா்வாகப் பணியில் இந்திய நாட்டில் குறைந்தது 10 ஆண்டுகள் பணி புாிந்திருக்க வேண்டும்.\nஉயா் நீதிமன்றத்தில் குறைந்தது 10 ஆண்டுகள் வழக்கறிஞராகப் பணியாற்றியிருக்க வேண்டும்.\n\nSection::::பணிக்காலம் மற்றும் நீக்குதல்.\nநீதிபதி 62 வயது நிறைவடையும் வரை பதவி வகிக்கலாம். உச்ச நீதிமன்ற நீதிபதியைப் பதவி நீக்கம் செய்வதற்கு கடைபிடிக்கப்படும் வழிமுறைகளே உயா் நீதிமன்ற நீதிபதிக்கும் பொருந்தும். உயா் நீதிமன்ற நீதிபதியாக இருந்து ஓய்வு பெற்றவா்கள், உச்ச நீதிமன்றம் அல்லது வேறு உயா் நீதிமன்றங்கள் தவிர எந்த நீதிமன்றத்திலும் வழக்கறிஞராகவோ அல்லது வேறுவகையிலோ பணியாற்றக் கூடாது.\n\nSection::::ஊதியம்.\nநீதிபதிகள் ஊதியம் இரண்டாவது அட்டவணையில் குறிப்பிட்டுள்ளபடி இருக்கும். இதர படிகள் குறித்து பாராளுமன்றம் இயற்றும் சட்டத்தின் அடிப்படையில் அமையும்.\n\nஆகியவை அரசியலமைப்புச் சட்டம் இயற்றுவதற்கு முன்பு எவ்வாறு இருந்தனவோ அவையே தொடரும். (பிாிவு 225)\n\nSection::::நீதிப்பேராணை வழங்கும் அதிகாரம்.\nபிாிவு 226ன் கீழ் உயா் நீதிமன்றங்கள் 5 வகையான நீதிப் பேரணைகள் (Writs) வழங்க முடியும்.\n"}
{"id": "412412", "url": "https://ta.wikipedia.org/wiki?curid=412412", "title": "இரேனியம் மூவாக்சைடு", "text": "இரேனியம் மூவாக்சைடு\n\nஇரேனியம் மூவாக்சைடு \"(Rhenium trioxide)\" என்பது ReO என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இச்சேர்மம் இரேனியம் டிரையாக்சைடு, இரேனியம்(VI) ஆக்சைடு என்ற பெயர்களாலும் அழைக்கப்படுகிறது. உலோகத்தின் பளபளப்புடன் சிவப்பு நிறத் திண்மமாக தோற்றத்தில் தாமிரம் போல இது காட்சியளிக்கிறது. ஏழாவது குழு தனிமங்களில் (Mn, Tc, Re) நிலைப்புத்தன்மை கொண்ட ஒரே மூவாக்சைடு இரேனியம் மூவாக்சைடு ஆகும். \n\nSection::::தயாரிப்பு.\nஇரேனியம்(VII) ஆக்சைடை கார்பனோராக்சைடு கொண்டு ஒடுக்குவதன் மூலம் இரேனியம் மூவாக்சைடைத் தயாரிக்கலாம்\n\nஇரேனியம்(VII) ஆக்சைடை டையாக்சேனைப் பயன்படுத்தியும் ஒடுக்கி இதைத் தயாரிக்கிறார்கள் .\n\nSection::::கட்டமைப்பு.\nதொடக்கநிலை கனசதுர அலகுக் கூடாக இரேனியம் ஆக்சைடு படிகமாகிறது. 3.742 Å அல்லது 374.2 பைக்கோ மீட்டர் என்ற அணிக்கோவை அளவுருக்களை இப்படிகம் பெற்றுள்ளது. மேலும், அலகுக்கூட்டின் மையத்தில் பெரிய A நேர்மின் அயனி இடம்பெறாத பெரோவ்சிகைட்டின் கட்டமைப்பை ஒத்ததாகவும் இரேனியம் மூவாக்சைடின் கட்டமைப்பு உள்ளது. ஒவ்வொரு இரேனிய மையமும் ஆறு ஆக்சிசன் மையங்களால் ஆன எண்முக முக்கோணகத்தால் சூழப்பட்டுள்ளன. இந்த எண்முக முக்கோணகம் முப்பரிமாண கட்டமைப்பாக உருவாக மூலைகளைப் பகிர்ந்து கொள்கின்றன. ஒவ்வொரு ஆக்சிசன் அணுவும் இரண்டு அண்டை இரேனியம் அணுக்களை பெற்றிருப்பதால் இதில் ஆக்சிசனின் ஒருங்கிணைவு எண் 2 ஆகும் . \n\nSection::::பண்புகள்.\nவெற்றிடத்தில் 400 பாகை செல்சியசு வெப்பநிலைக்குச் சூடுபடுத்தினால் இது விகிதச்சமமின்றி பிரிகையடைகிறது :\n\nஆக்சைடுகளில் வழக்கத்திற்கு மாறான ஓர் ஆக்சைடாக இரேனியம் மூவாக்சைடு திகழ்கிறது. ஏனெனில் இது மிக குறைவான மின் தடையைக் கொடுக்கிறது. வெப்பநிலை குறைவதற்கேற்ப இதன் மின்தடையும் குறைந்து ஒரு உலோகம் போன்ற பண்பை வெளிப்படுத்துகிறது. 300 கெல்வின் வெப்பநிலையில் இதன் மின் தடை 100.0 nΩ•m, ஆகும். அதேபோல 100 கெல்வின் வெப்பநிலையில் இதன் மின் தடை 6.0 nΩ•m ஆகக் குறைகிறது. இந்த அளவு கிட்டத்தட்ட 17 மடங்கு குறைவாகும் .\n\nSection::::பயன்கள்.\nஅமைடு ஒடுக்க கரிமத் தொகுப்பு வினைகளில் இரேனியம் மூவாக்சைடு சில பயன்களை அளிக்கின்றது . \n"}
{"id": "412423", "url": "https://ta.wikipedia.org/wiki?curid=412423", "title": "பேணிப்பந்து", "text": "பேணிப்பந்து\n\nபேணிப்பந்து விளையாட்டு- விளையாட்டு விதி முறைகள்\n\n1. விளையாட்டு வீரர்கள் இரு சமனான எண்ணிக்கை கொண்ட அணிகளாகப் பிரிக்கப்படுவார்கள்.\n\n2. இரண்டு அணியிலிருந்தும் ஒரேயளவு தூரத்தில், நடுவிலிருக்கக் கூடியதாய், 7 தொடக்கம் 8 வரையிலான பேணிகள் அவற்றின் பருமனின் அடிப்படையில் பெரிதிலிருந்து சிறிது மேலிருக்கும் வகையில் அடுக்கப்படும்.\n\n3. அடுக்கப்பட்ட பேணிகளிலிருந்து இரண்டு அணிகளும் பந்து வீசும் தூரத்தில் நிறுத்தப்படுவார்கள்.\n\n4. இரண்டு அணிகளும் குறி பார்த்துப் பந்தை எறிந்து பேணியின் அடுக்கைக் கலைக்க முயலுவார்கள். இரண்டு அணிகளும் மாறி மாறி சமனான வாய்ப்புகளில் பேணியின் அடுக்கை உடைக்க முயலுவார்கள்.\n\n5. பந்தை எறிந்து பேணியின் அடுக்கை உடைத்த அணி, அதை மீளக் கட்ட முயல வேண்டும். கட்டும் போது உடைந்தால் மீண்டும் கட்டி எழுப்ப முயற்சிக்க வேண்டும்.\n\n6. எதிர் அணி, பேணியை அடுக்க முயலுபவர்களையும் அந்த அணியைச் சேர்ந்தவர்களையும் காலில் படக்கூடியதாய்ப் பந்தை எறிவதன் மூலம் ஆட்டமிழக்க வைக்க முயலுவார்கள்.\n\n7. பந்து உடலில் படாமல் தன்னைக் காத்துக் கொண்டு பேணியின் அடுக்கை மீள எழுப்பி முடித்தால் அந்த அணி வெற்றி பெற்றவர்களாகக் கருதப்பட்டு அவர்களுக்கு ஒரு புள்ளி வழங்கப்படும்.\n\n8. மாறாகப் பேணியின் அடுக்கை மீளக்கட்டும் முன் பந்து உடலில் பட்டு அனைத்து வீரர்களும் ஆட்டமிழந்தால் எதிர் அணி புள்ளி ஒன்றைப் பெற்றுக் கொள்வார்கள்.\n\n9. அதிக புள்ளிகளைப் பெற்ற அணி வெற்றியாளர்களாகக் கருதப்படுவார்கள்."}
{"id": "412424", "url": "https://ta.wikipedia.org/wiki?curid=412424", "title": "கார்பேத்திய மலைகள்", "text": "கார்பேத்திய மலைகள்\n\nகார்ப்பேத்திய மலைகள் (\"Carpathian Mountains\") அல்லது கார்ப்பேத்தியம் (\"Carpathians\", ) நடுவ, கிழக்கு ஐரோப்பாவில் ஏறத்தாழ நீளமான வட்டவில்லையாகவுள்ள மலைத் தொடர் அமைப்பாகும். இவை ஐரோப்பாவில், நீளமுள்ள எசுக்காண்டினாவிய மலைகளை அடுத்து) இரண்டாவது-நீளமான மலைத்தொடராகும்.\n\nஐரோப்பாவின் பெருமளவிலான பழுப்புநிறக் கரடிகள், ஓநாய்கள், ஐரோப்பிய மான்கள், லின்க்ஸ் பூனைகள் இம்மலைத்தொடர்களில், மிகக் கூடுதலாக உருமேனியாவில், வாழ்கின்றன. தவிரவும் ஐரோப்பாவின் மூன்றில் ஒரு பங்கு தாவரவினங்கள் இங்குள்ளன. கார்ப்பேத்தியத்திலும் அதன் மலையடிவாரங்களிலும் பல வெந்நீர், கனிம நீரூற்றுகள் உள்ளன; உருமேனியாவில் மட்டுமே ஐரோப்பாவின் மூன்றில் ஒருபங்கு நீரூற்றுகள் உள்ளன. இதேபோல உருமேனியாவில், உருசியாவை அடுத்து, இரண்டாவது பெரிய புவிப்பரப்பு கன்னிக் காடுகள் அமைந்துள்ளன; 250,000 எக்டேரில் (65%) பரந்துள்ள இவற்றில் பெரும்பாலானவை கார்ப்பத்தேயத்தில் அமைந்துள்ளன. தெற்கு கார்ப்பேத்தியத்தில் ஐரோப்பாவின் பிளவுபடாத மிகப் பெரிய வனப்பகுதி உள்ளது.\n\nகார்ப்பத்தியம் வடமேற்கில் செக் குடியரசில் (3%) தொடங்கி சிலோவாக்கியா (17%), போலந்து (10%), அங்கேரி (4%), உக்ரைன் (10%) செர்பியா (5%) மற்றும் தென்கிழக்கிலுள்ள உருமேனியா (50%) வரை வட்டவிலையாக அமைந்துள்ளது.\n\n"}
{"id": "412456", "url": "https://ta.wikipedia.org/wiki?curid=412456", "title": "தமிழ்த் துறை", "text": "தமிழ்த் துறை\n\nதமிழ்த் துறை என்பது தமிழ் மொழியை கற்க, கற்பிக்க, ஆய்வு செய்யவென பல்கலைக்கழகங்களிலும் கல்லூரிகளிலும் உள்ள ஒரு பிரிவு ஆகும். தமிழ்த் துறை \"துறைத்தலைவரையும், அவர்களின் கீழ் பணியாற்றும் பேராசிரியர்கள், துணைப்பேராசிரியர்கள், விரிவுரையாளர்களை கொண்டு தமிழில் இளநிலை, முதுகலை பட்டப்படிப்புகளும், ஆராய்ச்சி படிப்பும் வழங்கப்படும்\" வண்ணம் பொதுவாக ஒழுங்கமைக்கப்பட்டு இருக்கும். இந்தியாவிலும் இலங்கையிலும் உள்ள பல பல்கலைக்கழகங்களிலும் கல்லூரிகளிலும்தமிழ்த் துறை உண்டு.\n\n"}
{"id": "412465", "url": "https://ta.wikipedia.org/wiki?curid=412465", "title": "இஷ்தர் கோயில் நுழைவாயில்", "text": "இஷ்தர் கோயில் நுழைவாயில்\n\nஇஷ்தர் கோயில் நுழைவாயில் (Ishtar Gate ) () புது பாபிலோனியப் பேரரசர் இரண்டாம் நெபுகாத்நேசர், தற்கால ஈராக் நாட்டின் பண்டைய பாபிலோன் நகரக் கோட்டையின் எட்டு நுழைவாயில்களில் ஒன்றில் நிறுவிய இஷ்தர் தெய்வத்திற்கான கோயிலின் நுழைவு வாயில் ஆகும். \n\nஇஷ்தர் கோயில் நுழைவாயிலை, கிமு 575ல் புது பாபிலோனியப் பேரரசர் இரண்டாம் நெபுகாத்நேசர் (ஆட்சிக் காலம்:கிமு 604 - 562) கிமு 575ல் 120 சிங்கங்கள், காளை மற்றும் யாழிகளின் சிற்பங்களுடன் கட்டினார்.\n\nஇஷ்தர் கோயிலின் கோட்டைச்சுவர் மற்றும் நுழைவு வாயில், கிபி 1930ல் நடைபெற்ற அகழ்வாய்வில் கண்டெடுக்கப்பட்டது. இஷ்தர் கோயில் நுழைவுவாயிலை சீரமைத்து பெர்லின் நகரத்தின் பெர்கமோன் அருங்காட்சியகத்தில் காட்சிக்கு வைக்கப்பட்டுள்ளது.\n\nSection::::வரலாறு.\nபுது பாபிலோனியப் பேரரசர் இரண்டாம் நெபுகாத்நேசர் கிமு 575ல் பாபிலோனியர்களின் இஷ்தர் எனும் தாய்க் கடவுளுக்கு மெருக்கூட்டிய செங்கற்களால் கோயில் சுவர்களை எழுப்பினார். இச்சுவர்களில் பாபிலொனியக் கடவுளர்களை போற்றும் வகையில் 120 சிங்கங்கள், காளைகள் மற்றும் யாழிகளின் சிற்பங்களை நிறுவினார்.\n\nபண்டைய உலக அதிசயங்களில் ஒன்றாக பாபிலோனின் இஷ்தர் கோயில் நுழைவாயில் போற்றப்படுகிறது.\n\n\n"}
{"id": "412477", "url": "https://ta.wikipedia.org/wiki?curid=412477", "title": "இரேனியம் இருசெலீனைடு", "text": "இரேனியம் இருசெலீனைடு\n\nஇரேனியம் இருசெலீனைடு \"(Rhenium diselenide)\" என்பது ReSe என்ற மூலக்கூற்று வாய்ப்பாடு கொண்ட கனிம வேதியியல் சேர்மமாகும். இதை இரேனியம் டைசெலீனைடு என்றும் அழைப்பார்கள். அடுக்குக் கட்டமைப்பை கொண்டுள்ள இச்சேர்த்தின் ஒவ்வொரு அடுக்கிலும் அணுக்கள் வலிமையாகப் பிணைக்கப்பட்டுள்ளன. மேலும் பலவீனமான வாண்டர்வால்சு பிணைப்புகளால் இவ்வடுக்குகள் ஒன்றாகப் பிணைக்கப்பட்டுள்ளன. எனவே ஒட்டுமொத்தப் பிணைப்பிலிருந்து அடுக்குகளை எளிமையாக உரித்துப் பிரிக்கமுடியும்.\n\nSection::::தயாரிப்பு.\nமிகச் சிறிய தடிமனுடைய மூன்று- அணு அடுக்குகள் கொண்ட இரேனியம் இருசெலீனைடு சேர்மத்தை சுற்றுச்சூழல் அழுத்தத்தில் வேதியியல் ஆவிப்படிவு முறையில் தயாரிக்க முடியும். ஆர்கான் மற்றும் ஐதரசன் வாயுக்களின் கலவை ஒரு குழாயின் வழியாக செலுத்தப்படுகிறது. இக்குழாயின் முனைகள் வெவ்வேறு வெப்பநிலையில் வைக்கப்படுகின்றன. தளப்பொருளும் ReO3 தூளும் சூடான முனையில் வைக்கப்பட்டு 750 பாகை செல்சியசு வெப்பநிலைக்கு சூடுபடுத்தப்படுகிறது. செலீனியம் தூள் குளிர் முனையில் வைக்கப்பட்டு 250 பாகை செல்சியசு வெப்பநிலை பராமரிக்கப்படுகிறது\n\nSection::::பண்புகள்.\nஇடைநிலை உலோகங்களின் மற்ற சால்கோகெனைடுகள் போல இரேனியமும் அடுக்குக் கட்டமைப்பை ஏற்றுள்ளது. இருப்பினும் மற்ற அடுக்கு சால்கோகெனைடுகள் உயர் அறுகோணக சீரொழுங்கில் உள்ளன. இரேனியம் இருசெலீனைடு மிகக் தாழ்ந்த முச்சரிவு சீரொழுங்கை ஏற்றுள்ளது. இச்சீரொழுங்கு ஒட்டுமொத்த கட்டமைப்பு நிலையிலிருந்து ஒற்றை அடுக்கிற்கு மாறுவதில்லை . \n"}
{"id": "412478", "url": "https://ta.wikipedia.org/wiki?curid=412478", "title": "ஆல்ஃபா (திரைப்படம்)", "text": "ஆல்ஃபா (திரைப்படம்)\n\nஆல்ஃபா (Alpha) என்பது வெளிவர இருக்கும் அமெரிக்க நாடக சாகசத் திரைப்படமாகும். ஆல்பர்ட் ஹ்யூஸ் எழுதிய கதைக்கு, டானியேல் செபாஸ்டியன் வைடென்ஹூப்ட்  திரைக்கதை எழுத, ஆல்பர்ட் ஹ்யூஸ் இயக்கியுள்ளார்.  இப்படத்தில் கோடி ஸ்மித், லியோனர் வரெலா, ஜென்ஸ் ஹல்டன் உள்ளிட்டோர் நடித்துள்ளனர். துணைக் கதாபாத்திரங்களாக இலங்கையைப் பூர்வீகமாகக் கொண்டவரும் கனடா நடிகையுமான பிரியா ராஜரத்தினம் வருகிறார். இப்படமானது பனி யுகத்தின் போது ஒரு இளம் வேட்டைக்காரனையும் அவனது நண்பனான காயமடைந்த ஓநாயையும் கதை பின்தொடர்கிறது. இது சோனி பிக்சர்சால் அமெரிக்காவில் 2018 ஆகத்து 17 அன்று வெளியிடப்பட உள்ளது.\n\nSection::::கதை.\n20000  ஆண்டுகளுக்கு முன்னர் பூமியில் பனி யுகம் இருந்த காலத்தில் படத்தின் கதை நடக்கிறது. பதின்ம வயதை நிறைவுசெய்யும் வயதில் இருக்கும் ஒரு இளைஞன் காட்டெருது வேட்டைக்கு தன் குழுவோடு போகிறான். அங்கே அந்தக் குழுவிலிருந்து தொலைந்து போகும் அவன் ஒரு விபத்தில் காயமடைந்து சாவை எதிர்நோக்கி இருக்கிறான். இந்நிலையில், அதே போன்ற நிலையில் இருக்கும் ஓர் ஓநாயைச் சந்திக்கிறான். இயல்பில் தனது எதிரியான ஓநாயை, அந்தக் கடின நிலை காரணமாக நண்பனாக மாற்றுகிறான்.  தனது தந்தையின் தாரகமந்திரமான ‘தலைவன் இல்லாதபோது அவனாக நீயே மாறு’ என்ற சொல்லைப் பின்பற்றி நடைபோடுகிறான். வழியில் கொடூர விலங்குகள், கடுங்குளிர் காலத்தின் தொடக்கம், அபாயகரமான நில அமைப்பு என அடுத்தடுத்த சவால்களை புது நண்பன் உதவியுடன் எதிர்கொண்டு தனது இருப்பிடத்துக்குத் திரும்பும் சாகசமே படத்தின் கதையாகும்.\n\n\nSection::::தயாரிப்பு.\nSection::::வளர்ச்சி.\nஇந்தப் படம் 2015 செப்டம்பர் 15 அன்று முதன்முதலாக அறிவிக்கப்பட்டது, ஆல்பர்ட் ஹ்யூஸ் இயக்குனராக உறுதிப்படுத்தப்பட்டார். இதை ஸ்டுடியோ 8 என்ற தயாரிப்பு நிறுவனத்தால்  ஐமாக்ஸ் 3டி வடிவமைப்பில் தயாரிக்கப்படுகிறது. 2016 பிப்ரவரி 19 அன்று நடிகர்கள் இறுதி செய்யப்பட்டனர். கோடி ஸ்மிட்-மேக்ஃபி 2015 நவம்பர் 12 இல் நடிக்க இருப்பதாக உறுதிசெய்யப்பட்டது.\n\nSection::::படப்பிடிப்பு.\nபடத்தின் படப்பிடிப்பானது வான்கூவர் மற்றும் டிரம்ஹெல்லர் ஆகிய பகுதிகளில் நடந்தது. வான்கூவரின் கிழக்கு கென்ட் அவென்யூக்கு அருகே ஒரு எல்லைப்புற சாலையில் பெரிய செட்டிங்குகள் அமைக்கப்பட்டன.சில காட்சிகள் பர்னாபை நகரில் நடந்தன. பின்னர் ஐஸ்லாந்தில் படப்பிடிப்புகள் நடந்தன. வன்கூவரில் 2016 பிப்ரவரி 22 இல் தொடங்கிய படப்பிடிப்பானது, மே 20 அன்று முடிவடைந்தது.  2016 ஏப்ரல் மாதத்தில் கனடாவின் பாட்ரிசியா ஆல்பர்டாவுக்கு அருகிலுள்ள டைனோசர் மாகாண பூங்காவில் படப்பிடிப்பு நடந்தது.\n\nபடத் தயாரிப்பிற்காக ஐந்து ஆல்பர்ட்டா காட்டெருதுகள் கொல்லப்பட்டதாக விசாரணை செய்யப்பட்டது.\n\nSection::::வெளியீடு.\n2017 சூனில் படத்தின் பெயரானது \"தி சாலட்டிரியன்\" என்பதிலிருந்து \"ஆல்ஃபா\" என்று மாற்றப்பட்டது.  2017 செப்டம்பரில் வெயிடப்படுவதாக அறிவிக்கப்பட்ட படத்தின் வெளியீடு பின்னர்,  2018 மார்ச் 2 அன்று வெளியிடப்படுவதாக அறிவிக்கப்பட்டது. பின்னர் 2017 திசம்பருக்கு ஒத்திவைக்கப்பட்ட வெயீட்டுத் தேதி,  2018 செப்டம்பர் 14க்கு ஒத்திவைக்கப்பட்டது. மீண்டும் வெளியாட்டுத் தேதியாக 2018 ஏப்ரல் என்று அறிவிக்கப்பட்டு, பின்னர் அதுவும் மாற்றப்பட்டு 2018 ஆகத்து 17 அன்று வெளியாவதாக அறிவிக்கப்பட்டுள்ளது.\n\n"}
{"id": "412491", "url": "https://ta.wikipedia.org/wiki?curid=412491", "title": "1281", "text": "1281\n\n1281 (MCCLXXXI) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.\n\n\n"}
{"id": "412492", "url": "https://ta.wikipedia.org/wiki?curid=412492", "title": "பீடோ", "text": "பீடோ\n\nபீடோ (PHAEDO) என்பது சாக்ரட்டீசின் மரணம் பற்றிய ஒரு நூல் ஆகும்.\nசாக்ரட்டீசு மரண தண்டனைப் பெற்று நஞ்சு அருந்தி சாகும் தறுவாயில், நடந்த நிகழ்வுகளையும் உரையாடல்களையும் பதிவு செய்த நூல் ஆகும். சாக்ரடிஸ் இறந்த பிறகு அவரது உடலைப் புதைப்பதா எரிப்பதா என விவாதிக்கப்பட்டது. இறந்த பிறகு உயிரின் நிலை என்ன? எங்கு போகும்? போன்ற கேள்விகள் எழுப்பப்பட்டன? \n\nபீடோ என்பவன் சாக்ரட்டீசின் மாணவன் மற்றும் நண்பன் ஆவான். சாக்ரட்டீசு சாகும்போது உடன் இருந்து கண்ணீர் வடித்தவன். இந்த உரையாடல்களை எக்சக்கிரட்டசு என்பவருக்கு எடுத்துச் சொல்வதாக இந்த நூல் உள்ளது.\nபீடோ என்ற இந்த நூல் என்றி அரிஸ்டிபஸ் என்பவரால் 1160 இல் கிரேக்க மொழியிலிருந்து இலத்தின் மொழிக்கு மொழிபெயர்ப்பு செய்யப்பட்டது. இந்த நூல் சாக்ரட்டீசின் மாணவர் பிளேட்டோவின் பெரும் படைப்புகளில் ஒன்றாகக் கருதப்படுகின்றது. \n\nஆன்மா என்பது அழியாத ஒன்று என்பது சாக்ரட்டீசு பேசிய உரையாடலின் மிகச் சாரமான கருத்து ஆகும். ஏதென்சு நீதி மன்றம் சாக்ரட்டீசுக்கு மரணத் தண்டனை விதித்து சிறைக்கு அவரை அனுப்பியது. அரசால் அங்கீகரிக்கப்பட்ட கடவுள்களை நம்பாமல் இளைஞர்களின் மனத்தைக் கெடுப்பதாக சாக்ரட்டீசு மீது குற்றம் சாற்றப்பட்டு தண்டிக்கப்பட்டார். \n"}
{"id": "412493", "url": "https://ta.wikipedia.org/wiki?curid=412493", "title": "1,3-ஈரமினோபுரோப்பேன்", "text": "1,3-ஈரமினோபுரோப்பேன்\n\n1,3-ஈரமினோபுரோப்பேன் \"(1,3-Diaminopropane)\" என்பது (CH)(NH) என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இதை 1,3- டையமினோபுரோப்பேன், மும்மெத்திலீன் ஈரமீன், மும்மெத்திலீன்டையமீன் என்ற பெயர்களாலும் அழைக்கலாம். எளிய இந்த ஈரமீன் மீன் வாசனை கொண்ட ஒரு நிறமற்ற நீர்மமாகும். தண்ணீரிலும் பல முனைவுக் கரைபான்களிலும் மும்மெத்திலீன்டையமீன் கரையும். இது 1,2-ஈரமினோபுரோப்பேனுடன் மாற்றியப் பண்பைக் கொண்டுள்ளது. பல்லினவளையங்களைத் தொகுக்கும் கரிம வினைகளில் நெசவுத் தொழிலில் துணிகளை இறுதிசெய்வது மற்றும் ஒருங்கிணைவுச் சேர்மங்களில் பயன்படுத்துவதைப் போல இவ்விரண்டு சேர்மங்களும் கட்டுறுப்புத் தொகுதிகளாக உள்ளன. அக்ரைலோநைட்ரைலை அமீனேற்றம் செய்வதால் உருவாகும் அமினோபுரோப்பியோநைட்ரலை தொடர்ந்து ஐதரசனேற்றம் செய்து 1,3-ஈரமினோபுரோப்பேன் தயாரிக்கப்படுகிறது . \n\nஆல்க்கைன் சிப்பர் வினையில் பொட்டாசியம் உப்பு பயன்படுத்தப்படுகிறது\n\nபைரோசேன்ட்ரோன், லோசோசேன்ட்ரோன் தயாரிப்பில் 1,3- டையமினோபுரோப்பேன் பயன்படுத்தப்படுகிறது.\n\nSection::::பாதுகாப்பு.\n1,3-டையமினோபுரோப்பேன் உயிர் கொல்லும் அளவு 177 மி.கி கி.கி அளவு முயல் தோலில் படநேர்ந்தால் நச்சுத்தன்மையை அளிக்கிறது. \n"}
{"id": "412495", "url": "https://ta.wikipedia.org/wiki?curid=412495", "title": "2,4-ஈரமினோதொலுயீன்", "text": "2,4-ஈரமினோதொலுயீன்\n\n2,4-ஈரமினோதொலுயீன் \"(2,4-Diaminotoluene)\" என்பது CH(NH)CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இதை 2,4- டையமினோதொலுயீன் என்ற பெயராலும் இதை அழைக்கலாம். இதே மூலக்கூற்று வாய்ப்பாட்டைக் கொண்ட ஆறு மாற்றியங்களில் 2,4-ஈரமினோதொலுயீன் சேர்மமும் ஒன்றாகும். தூய்மையான நிலையில் இச்சேர்மம் வெண்மை நிறத்துடன் காணப்படுகிறது. வர்த்தக மாதிரிகள் மஞ்சள், பழுப்பு நிறங்களுடன் காணப்படுகின்றன, 2,4-இருநைட்ரோதொலுயீனை நிக்கல் வினையூக்கியைப் பயன்படுத்தி ஐதரசனேற்றம் செய்து இதைத் தயாரிக்கலாம். வர்த்தக மாதிரிகள் பெரும்பாலும் 20% 2,6-மாற்றியத்தைப் பெற்றுள்ளன.\nபாலியூரித்தேன் தயாரிக்க உதவும் முன்னோடிச் சேர்மமான தொலுயீன் டையைசோசயனேட்டு என்ற சேர்மத்தைத் தயாரிப்பில் 2,4-ஈரமினோதொலுயீன் ஒரு முன்னோடிச் சேர்மமாக விளங்குகிறது. \n\nபென்சீன்டையசோனியம் குளோரைடுடன் இது வினைபுரிவதால் நேர்மின் அசோ சாயம் அடிப்படை ஆரஞ்சு 1 உருவாகிறது. அசிட்டால்டிகைடுடன் சேர்த்து ஒடுக்க வினைக்கு உட்படுத்துவதால் அடிப்படை மஞ்சள் 9 என்ற அக்ரிடீன் சாயம் உருவாகிறது \n"}
{"id": "412501", "url": "https://ta.wikipedia.org/wiki?curid=412501", "title": "சோழன் விரைவுத் தொடர்வண்டி", "text": "சோழன் விரைவுத் தொடர்வண்டி\n\nசோழன் விரைவுத் தொடர்வண்டி (Cholan Express) இந்தியாவின், தமிழ்நாடு மாநிலத்தில், திருச்சிராப்பள்ளி முதல் சென்னை எழும்பூர் வரை தினமும் இயக்கப்படும் ஓர் விரைவு வண்டியாகும். இது இந்திய ரயில்வேயின், தெற்கு ரயில்வே கோட்டத்தின் கீழ் இயங்குகிறது. இந்த இரயில் சராசரியாக 401 கி. மீ (249 மைல்) தூரத்தை 8 மணி, 15 நிமிடங்களில் கடக்கிறது.\n\nSection::::பெயர்க் காரணம்.\nஇந்த இரயில் கடந்து செல்லும் பகுதிகளில் \"சோழ அரசர்கள்\" ஆட்சி புரிந்ததால் இந்தப் பெயரிடப்பட்டது. தஞ்சாவூரைத் தலைமையிடமாக கொண்டு \"சோழர்கள்\" தங்கள் ராஜ்ஜியத்தை ஆட்சி செய்தனர்.\n\nSection::::பெட்டிகளின் விவரம்.\nமொத்த பெட்டிகளின் எண்ணிக்கை 23 ஆகும்\n\nSection::::வழித்தடம்.\nஇந்தத் தொடருந்து கும்பகோணம் வழியே செல்லும் பழைய சென்னை எழும்பூர் - தஞ்சாவூர் முதன்மை வழித்தடம் (மெயின் லைன்) வழியாக இயக்கப்படுகின்றது, இதனால் பயணத்தொலைவு 64 கி.மீ கூடுகின்றது.\n\nமுக்கிய நிறுத்தங்கள் :\n\n\n"}
{"id": "412510", "url": "https://ta.wikipedia.org/wiki?curid=412510", "title": "ராம் சேவக் சர்மா", "text": "ராம் சேவக் சர்மா\n\nராம் சேவக் சர்மா ( Ram Sewak Sharma 1955) என்பவர் இந்திய அரசு அதிகாரி ஆவார். இந்திய ஆட்சிப் பணி 1978 ஆம் ஆண்டு குழுவைச் சேர்ந்தவர். இந்தியத் தொலைத்தொடர்பு ஒழுங்குமுறை ஆணையம் என்ற அமைப்பின் தலைவராக இருக்கிறார். இதற்கு முன் மின்னணு மற்றும் தகவல் தொழில் நுட்பத் துறையிலும் செய்தி மற்றும் தகவல் துறையிலும் செயலர் பொறுப்புகளில் பணியாற்றினார்.\n\nSection::::கல்வித் தகுதிகள்.\nஉத்தரபிரதேச மாநிலத்தில் ஒரு சிற்றுரில் பிறந்தார். அந்த ஊருக்கு அண்மையில் இருந்த பள்ளிகளில் பயின்று அலகாபாத் பல்கலைக் கழகத்தில் சேர்ந்து 1974இல் இளம் அறிவியல் பட்டம் பெற்றார். கான்பூர் ஐ.ஐ.டி. கல்வி நிறுவனத்தில் படித்து 1976இல் கணிதத்தில் முதுஅறிவியல் பட்டம் பெற்றார். பின்னர் 2000 ஆண்டில் கலிபோர்னியா பல்கலைக்கழகத்தில் கணினித் துறையில் பட்டம் பெற்றார்.\n\nSection::::சர்ச்சை.\nஆர்.எஸ்.சர்மா அண்மையில் தனது ஆதார் எண்ணை வெளியிட்டு, இதனைக் கொண்டு தனது தனி விவரங்களைக் கண்டுபிடியுங்கள் என வெளிப்படையாக டுவிட்டரில் அறைகூவல் விடுத்தார். வெளியான சில மணி நேரங்களில் சில குறும்பர்கள் ஆர்.எஸ்.சர்மாவின் பான்எண், பிறந்த தேதி, தொலைபேசி எண் போன்ற விவரங்கள் அனைத்தையும் வெளியிட்டனர். அவரது வங்கிக் கணக்கிலும் ஒரு ரூபாய் செலுத்தப்பட்டது. இந்தச் செய்தி பரபரப்பையும் விவாதங்களையும் ஏற்படுத்தியது.\n"}
{"id": "412514", "url": "https://ta.wikipedia.org/wiki?curid=412514", "title": "ஜோஹிலா ஆறு", "text": "ஜோஹிலா ஆறு\n\nஜோஹிலா ஆறு, இந்திய மாநிலமான மத்தியப் பிரதேசத்தின் அனூப்பூர் மாவட்டத்தில் அமைந்துள்ள அமர்காண்டக் மலைகளில் உருவாகிறது. அமர்கண்டக்கிலிருந்து 10 கி.மீ தூரத்திலுள்ள ஜவலேஷ்வர் மலைக்கு அருகில் உள்ள ராஜேந்திரகிராமம் வழியாக செல்கிறது. உமரியா மாவட்டத்திலுள்ள கெல்ஹரி ஆற்றுடன் கலக்கிறது.இவ்வாற்றில் மற்றொரு கிளையாற்றில் நீர்த்தேக்கம் அமைக்கப்பட்டுள்ளது.\n"}
{"id": "412532", "url": "https://ta.wikipedia.org/wiki?curid=412532", "title": "மறிமான் குழிமுயல்", "text": "மறிமான் குழிமுயல்\n\nமறிமான் குழிமுயல் (ஆங்கிலப் பெயர்: \"Antelope Jackrabbit\", அறிவியல் பெயர்: \"Lepus alleni\"), தென் அரிசோனா மற்றும் வடமேற்கு மெக்ஸிக்கோ ஆகியவற்றில் காணப்படும் ஒரு வட அமெரிக்க முயல் இனம் ஆகும். இந்த வரம்பில், அது உலர் பாலைவன பகுதிகளை ஆக்கிரமிக்கிறது. இந்த உயிரினம் லெபோரிடே குடும்பத்தில் லகோமோர்பா வரிசையின் கீழ் வகைப்படுத்தப்பட்டுள்ளது. ஆண் மற்றும் பெண் மறிமான் குழிமுயல்கள் தோற்றத்தில் ஒத்ததாக உள்ளன. இந்த இனம் நீண்ட, சுட்டிக்காட்டும் காதுகளுடன் மற்றும் தனித்துவமான உரோம வண்ணத்துடன் பெரியதாக இருக்கும். இது ஒரு வெள்ளை தொப்பை, வெளிர் சாம்பல் பக்கங்கள், ஒரு கருப்புப் பொறிகளுடைய முதுகு மற்றும் கழுத்து மற்றும் மார்பு மீது ஆரஞ்சு வண்ணத்துடன் காணப்படும். இது கருப்புவால் குழிமுயல் மற்றும் வெள்ளைப் பக்கவாட்டுக் குழிமுயல் ஆகியவற்றைப் போலவே காணப்படும். இது அந்தி நேரத்தில் மிகவும் சுறுசுறுப்பாக உள்ளது. இது இரவு நேரங்களில் விழித்திருக்கும் விலங்கு ஆகும். ஆனால் நிலைமைகள் சாதகமானதாக (அதிக மேகமூட்டத்துடன்) இருக்கும்போது பகலிலும் சுறுசுறுப்பாக இயங்கும். இது காக்டஸ்கள், மெஸ்குயிட் இலைகள் மற்றும் பிற தாவரங்களை உண்கிறது.\n\nSection::::விளக்கம்.\nமுயல் பேரினமான \"லெபுஸ்\" உயிரினங்களிலேயே மறிமான் கழுதை குழி முயல் தான் மிகவும் பெரியது ஆகும். இதன் உடல் நீளம் 52 முதல் 58 சென்டிமீட்டர் (22 இன்ச்) இருக்கும். இதன் வால் 5 முதல் 10 சென்டிமீட்டர் (3 இன்ச்) நீளம் இருக்கும். இதன் முன்னங்கால்கள் 10 முதல் 20 சென்டிமீட்டர் (3.9 முதல் 7.9 இன்ச்) நீளம் இருக்கும். இதன் பின்னங்கால்கள் 20 முதல் 30 சென்டிமீட்டர் (7.9 முதல் 11.8 இஞ்ச்) நீளம் இருக்கும். மறி மான் கழுதை குழி முயலின் காதுகள் 14–17 சென்டிமீட்டர் (6 இஞ்ச்) நீளம் இருக்கும். இது 9 பவுண்டுகள் வரை எடை இருக்க கூடியது. இந்த உயிரினத்தின் மண்டை ஓடு மிகப்பெரியதாகவும், முகம் நீளமாகவும் இருக்கும். இதன் காதுகள் மிகவும் நீளமாகவும் புள்ளி மற்றும் ஓரங்களில் வெள்ளை நிறமாகவும் இருக்கும். இதன் வால் இரட்டை நிறத்தில் இருக்கும். மேல் பகுதி கருப்பு நிறமாகவும், கீழ்ப்பகுதி வெளிறிய சாம்பல் நிறமாகவும் இருக்கும். மறிமான் கழுதை குழி முயலின் பக்கவாட்டு பகுதியானது வெளிர் சாம்பல் நிறத்திலும், கழுத்து மற்றும் மார்பு ஆரஞ்சு நிறத்திலும், முதுகு கருப்பு புள்ளிகளுடனும் காணப்படும்.\n\nSection::::உணவு.\nமறிமான் கழுதை குழி முயலானது புற்கள் மற்றும் பிற இலை நிறைந்த தாவரங்களை உண்கிறது. கனிமங்கள் மற்றும் பிற சத்துக்களை எடுத்துக் கொள்ளும் ஒரு முயற்சியாக இந்த உயிரினங்கள் மண்ணை தோண்டுவதும் அதை உண்பதும் கண்டறியப்பட்டுள்ளது.\n"}
{"id": "412539", "url": "https://ta.wikipedia.org/wiki?curid=412539", "title": "அவுண்டா நாகநாதர் கோயில்", "text": "அவுண்டா நாகநாதர் கோயில்\n\nஅவுண்டா நாகநாதர் கோயில் (Aundha Nagnath Temple) (மராத்தி औंढा नागनाथेश्वर देउळ) என்பது ஒரு பழமையான சிவன் கோயிலாகும். 8வது சோதிலிங்க தலமான இது இந்தியாவின், மகாராட்டிரத்தின், ஹிங்கோலி மாவட்டத்தில் உள்ள அவுண்டா நாகநாதத்தில் உள்ளது.\n\nSection::::வரலாறு.\nஅவுண்டா நாகநாதர் கோயிலானது (நாகேஸ்வரம்) இந்தியாவின் பன்னிரெண்டு சோதிலிங்கங்க தலங்களில் எட்டாவது இடமாக கருதப்படுகிறது, இது பக்தர்களின் முக்கியமான புனிதத் தலமாக உள்ளது. தற்போது உள்ள இந்தக் கோயிலானது 13ஆம் நூற்றாண்டில் தேவகிரி யாதவ மன்னர்களால் கட்டப்பட்டதாக தெரிகிறது. முதலில் இக்கோயிலானது பாண்டவர்கள் தங்கள் 14 ஆண்டு வனவாசத்தின்போது தருமனால் கட்டப்பட்டதாக கூறப்படுகிறது.\n\nஇந்தக் கோயிலானது இந்து சமயத்தின் ஒரு பிரிவினரான வர்க்காரிகளால் மதிக்கப்படும் புனிதர்களான நாம்தேவ், விசாபா கெகரா, ஞானேஷ்வர் ஆகியோரின் வாழ்க்கையுடன் நெருக்கமாக தொடர்பு கொண்டுள்ளது.\n\nSection::::கோயில் அமைப்பு.\nஇக்கோயில் நாற்புரமும் மதில்களால் சூழப்பட்டு, உள்ளே பரந்த இடம் கொண்டதாக உள்ளது. கிழக்கிலும் வடக்கிலும் வாயில்கள் உள்ளன, என்றாலும் வடக்கு வாயிலானது பெரியதாகவும் புழக்கத்தில் உள்ளதாகவும் உள்ளது. கோயிலானது 669.60 சதுர மீட்டர் (7200 சதுர அடி) பரப்பளவு கொண்டதாகவும், 18.29 மீட்டர் (60 அடி) உயரமுடையதாகவும் உள்ளது. கோயில் வளாகத்தின் மொத்தம் பரப்பளவானது 60,000 சதுர அடியாக உள்ளது. சமய முக்கியத்துவத்துவ்வம் கோண்ட இந்தக் கோயிலானது அழகிய சிற்பவேலைப்பாடுகளைக் கொண்டதாக உள்ளது. தற்போதைய கோயிலின் அடிப்பகுதியானது ஹெமத்பந்தி கட்டட பாணியில் உள்ளது, அதையடுத்த மேல்பகுதியானது பிற்காலத்தில் மறுசீரமைப்பு செய்யப்பட்டதால். அது பேஷ்வா ஆட்சிக் கால பாணியில் உள்ளது. கோயில் விமானமானது வாழைப்பூ போன்று கூம்புவடிவில் உயராமாக சிற்பவேலைப்பாடுகளுடன் உள்ளது. விமானத்தின் கீழுள்ள கருவறையில் ஒரு மேடை மட்டுமே உள்ளது. கருவறையின் இடப்பக்க மூலையில் நான்குக்கு நான்கடி என்ற அளவில் உள்ள சுரங்கப்பாதையில் சென்றால் பூமிக்கு அடியில் உள்ள கருவறையில் நாகநாதர் லிங்கவடிவில் உள்ளார். \nSection::::அமைவிடம்.\nஇத்தலம் மகாராட்டிரத்தின் ஹிங்கோலி மாவட்டத்தில் உள்ளது. இங்கு செல்ல வைத்தியநாதர் கோயில், பரளியில் இருந்தும் பர்பானியில் இருந்தும் பேருந்துகள் உள்ளன. இத்தலத்தின் தென்கிழக்கே 30 கிமீ தொலைவில் சோண்டி என்ற தொடர்வண்டி நிலையம் உள்ளது. \n"}
{"id": "412550", "url": "https://ta.wikipedia.org/wiki?curid=412550", "title": "1305", "text": "1305\n\n1305 (MCCCV) பழைய யூலியன் நாட்காட்டியில் வெள்ளிக்கிழமை ஆரம்பமான ஒரு சாதாரண ஆண்டாகும்.\n\n\n"}
{"id": "412554", "url": "https://ta.wikipedia.org/wiki?curid=412554", "title": "பரோ விமான நிலையம்", "text": "பரோ விமான நிலையம்\n\nபரோ விமான நிலையம் , பூட்டானில் அமைந்துள்ள ஒரே பன்னாட்டு விமான நிலையம் ஆகும். இது பரோ சூ ஆற்றங்கரையை ஒட்டிய பள்ளத்தாக்கில் அமைந்துள்ளது. இந்நிலையம் மலைகளால் சூழப்பட்டுள்ளதாலும், சிறிய ஓடுபாதையைக் கொண்டுள்ளதாலும், இங்கு விமானங்களை தரையிறக்குவதும் பறப்பதும் கடினமானதாகும். இதனால் வெகு சில வானூர்தி ஓட்டுநர்களுக்கு மட்டும் இங்கு வானூர்தியை இயக்க அனுமதி அளிக்கப்பட்டது.\n\nஇத்தகைய சூழ்நிலையால் பகல் நேரத்தில் மட்டும் இங்கு வானூர்திகளை இயக்க அனுமதி அளிக்கப்பட்டுள்ளது. தட்பவெட்ப நிலை கண்காணிக்கப்பட்டே விமானங்கள் தரையிறக்க அனுமதிக்கப்படும்.\n\nபரோ நகரத்தில் இருந்து சாலை வழியாக ஆறு கி.மீ பயணித்து இந்நிலையத்தை அடையலாம். திம்புவில் இருந்து 54 கி.மீ பயணித்தும் வந்து சேரலாம்.\n\n"}
{"id": "412565", "url": "https://ta.wikipedia.org/wiki?curid=412565", "title": "தமிழ் இருக்கை", "text": "தமிழ் இருக்கை\n\nதமிழ் இருக்கை என்பது தமிழ் மொழியை கற்பிக்க, ஆய்வு செய்யவென பல்கலைக்கழகங்களிலும் கல்லூரிகளிலும் உள்ள ஒரு பேராசிரியர் பொறுப்பு ஆகும். \"ஒரேயொரு பேராசிரியர் மூலம் சராசரியாக பத்து ஆராய்ச்சி மாணவர்களை கொண்டு ஆராய்ச்சிகளும், கருத்தரங்குகளும், மொழிசார்ந்த நிகழ்வுகள் மட்டுமே நடத்தப்படுவது தமிழ் இருக்கை\" என்று தமிழ் இருக்கை குழுமத்தின் உறுப்பினர் அ. முத்துலிங்கம் அவர்கள் விபரிக்கிறார். பொதுவாக நிலையான நிதியில் (endowments) இருந்து பெறப்படும் வருவாயில் இருந்து தமிழ்க் இருக்கைக்கு நிதி வழங்கப்படுகிறது. \n\nஉலக நாடுகளில் உள்ள சிறந்த பல்கலைக்கழகங்களில் தமிழ்க் இருக்கையை ஏற்படுத்தும் நோக்குடன் தமிழ் இருக்கை குழுமம் செயற்பட்டு வருகிறது. தமிழ்நாடு அரசும் இந்தச் செயற்திட்டத்துக்கு ஆதரவு அளித்துவருகிறது.\n\nSection::::பயன்கள்.\nஉலகின் சிறந்த பல்கலைக்கழகங்களிலும் கல்லூரிகளும் தமிழ் இருக்கையை அமைப்பது பல வகையான பயன்களைத் தரும் என்று கூறப்படுகிறது.\n\nSection::::விமர்சனங்கள்.\nதமிழ் இருக்கைகளை மேற்குநாடுகளில் பெரும் பொருட் செலவில் அமைப்பது தொடர்பாக பல வகையான விமர்சனங்கள் முன்வைக்கப்பட்டுள்ளன. அவை பின்வருமாறு:\n\n\n"}
{"id": "412584", "url": "https://ta.wikipedia.org/wiki?curid=412584", "title": "1100", "text": "1100\n\n1100 (MC) பழைய யூலியன் நாட்காட்டியில் ஞாயிற்றுக்கிழமை ஆரம்பமான ஒரு நெட்டாண்டாகும்.\n\n\n\n\n\n"}
{"id": "412600", "url": "https://ta.wikipedia.org/wiki?curid=412600", "title": "எசுக்காண்டினாவிய மலைகள்", "text": "எசுக்காண்டினாவிய மலைகள்\n\nஎசுக்காண்டினேவிய மலைகள் (\"Scandinavian Mountains\") அல்லது எசுகாண்டெசு (\"Scandes\") எசுக்காண்டினேவிய மூவலந்தீவின் முழுமையும் நீண்டுள்ள மலைத் தொடர். இம்மலைத் தொடரின் மேற்குப் பகுதி செங்குத்தாக வடகடல், நோர்வீயக் கடல் பகுதிகளில் இறங்கி நோர்வேயின் கடனீர் இடுக்கேரிகளை உருவாக்கியுள்ளது. வடகிழக்கில் படிப்படியாக பின்லாந்து நோக்கி வளைந்துள்ளது. வடக்கில் இவை நோர்வேக்கும் சுவீடனுக்குமான எல்லையாக உள்ளது. இறுதியில் ஆர்க்டிக் வட்டத்தில் 2,000 மீட்டர்கள் (6,600 அடி) உயரத்தை எட்டுகிறது. இந்த மலைத்தொடர் பின்லாந்தின் வடமேற்கு முனையைத் தொடுகிறது. \n\nஇந்த மலைகள் மிகவும் உயரத்தை உடையவை அல்ல. ஆனால் மிகவும் செங்குத்தான பகுதிகளைக் கொண்டவை. தெற்கு நோர்வேயில் 2,469 மீட்டர்கள் (8,100 அடி) உயரமுள்ள \"கலோபிகென்\" வடக்கு ஐரோப்பிய நிலப்பகுதியிலுள்ள மிக உயரமான சிகரமாகும். சுவீடியப் பகுதியில் 2,104 மீ (6,903 அடி) உயரமுள்ள \"கெப்னேகைசா\" ]] மிக உயர்ந்த சிகரமாகும். பின்லாந்தில் 1,324 மீ (4,344 அடி) உயரமுள்ள \"ஆல்த்தி\" மிக உயர்ந்த சிகரமாகும். \n\nஇம்மலைத் தொடரின் வடக்கு அமைவிடமும் வட அத்திலாந்திக்குப் பெருங்கடலின் ஈரப்பசையும் இணைந்து இங்கு பல பனிப்புலங்களும் பனியாறுகளும் உருவாகியுள்ளன. உயரங்களை எட்ட எட்ட வெப்பநிலை விரைவாகக் குறைகிறது. தெற்கு நோர்வேயில் கடல்மட்டத்திலிருந்து 1500 மீட்டர்களுக்கு மேலுள்ள மேற்குச் சரிவுகளிலும் 1200 மீ மேலுள்ள கிழக்குச் சரிவுகளிலும் பொதுவாகவே நிலத்தடி உறைபனி உருவாகிறது. வடக்கு நோர்வேயின் மேற்குச் சரிவுகளில் 800 - 900 மீ மேலும் கிழக்குச் சரிவுகளில் 600 மீ மேலும் நிலத்தடி உறைபனியைக் காணலாம்.\n"}
{"id": "412614", "url": "https://ta.wikipedia.org/wiki?curid=412614", "title": "மு. இராமசாமி", "text": "மு. இராமசாமி\n\nமு.இராமசாமி (4 திசம்பர் 1951) என்பவர் பேராசிரியர், எழுத்தாளர், நாடகக்கலைஞர், நடிகர், திரைப்படத் திறனாய்வாளர் ஆவார்.\n\nSection::::பிறப்பு படிப்பும்.\nஇராமசாமியின் தந்தையின் ஊர் பாளையங்கோட்டை; தாயின் ஊர் \nஅம்பாசமுத்திரம். பள்ளிப்படிப்பை பாளையங்கோட்டை அந்தோணியார் பள்ளியிலும் கல்லூரிப்படிப்பை முதுகலை வரை பாளையங்கோட்டைக் கல்லூரியிலும் படித்து முடித்தார். மதுரைப் பல்கலைக் கழகத்தில் முனைவர் பட்டம் பெற்றார். தோற்பாவை நிழற் கூத்து என்னும் கலையில் ஆய்வு செய்து முனைவர் பட்டம் பெற்றார். மதுரைப் பல்கலைக் கழகம், தஞ்சைத் தமிழ்ப் பல்கலைக் கழகம் ஆகியவற்றில் பேராசிரியராகப் பணி புரிந்தார்.\n\nSection::::நடத்திய நாடகங்கள்.\nபாதல் சர்க்காரின் ஸ்பார்ட்டகஸ் நாடகம் \n\nகுஜராத்துக் கலவரத்தை விமர்சிக்கும் கட்டுண்ட பிரமோதியஸ் \n\nபெர்டோல்ட் பாரக்கட்டின் கலிலியோ கலீலீ\n\nநந்தன் கதை \n\nதோழர்கள் \n\nகலகக்காரர் தோழர் பெரியார் \n\nதுர்கிர அவலம் \n\nSection::::பிற பணிகள்.\nநவீன நாடகக் கலையைத் தொடர்ந்து நடத்தி வந்தார். தமிழ்ப் பல்கலைக் கழகத்தில் பேராசிரியராக இருந்த பொழுது கூத்துக் களரி என்ற கல்வித் திட்டத்தை உருவாக்கினார். தமிழ்த் திரைப்படங்களுக்கு விமரிசனம் எழுதினார்.சில தமிழ்த் திரைப்படங்களில் நடித்தும் இருக்கிறார்.\n\nSection::::உசாத்துணை.\nவிகடன் தடம் இதழ் ஆகசுடு 2018\n"}
{"id": "412616", "url": "https://ta.wikipedia.org/wiki?curid=412616", "title": "1284", "text": "1284\n\n1284 (MCCLXXXIV) பழைய யூலியன் நாட்காட்டியில் சனிக்கிழமை ஆரம்பமான ஒரு நெட்டாண்டாகும்.\n\n\n\n\n\n"}
{"id": "412622", "url": "https://ta.wikipedia.org/wiki?curid=412622", "title": "மஞ்சள் தொண்டை சின்னான்", "text": "மஞ்சள் தொண்டை சின்னான்\n\nமஞ்சள் தொண்டை சின்னான் (yellow-throated bulbul (\"Pycnonotus xantholaemus\") என்பது கொண்டைக்குருவி குடும்பத்தைச்சேர்ந்த, பேசரின் பறவை ஆகும். இவை தென்னிந்திய தீபகற்பத்தில் உள்ள அகணிய உயிரியாகும். இவை செங்குத்தான, பாறைக் குன்றுகளின் உச்சியில் வாழக்கூடியன. இவற்றின் வாழிடங்கள் கிரானைட் சுரங்களால் அச்சுறுத்தலுக்கு ஆளாகியுள்ளன. இந்த உயிரினத்தின் அழைப்புகள் வெண்புருவ கொண்ண்டாத்தியுடன் மிகவும் ஒத்திருக்கிறது. இவற்றின் நோற்றமும் வெண்புருவ கொண்டலாத்திபோல இருந்தாலும் இதை சிலர் வெண்புருவக் கொண்டலாத்தியாக நினைத்துக் குழப்பிக் கொள்வதுண்டு. இதன் தலை, தொண்டை, போன்றவற்றில் உள்ள மஞ்சள் நிறம் இவற்றை வேறுபடுத்துவதாக உள்ளன. \n\nSection::::உயிரியல் வகைப்பாடு.\nமஞ்சள் தொண்டை சின்னானானது முதலில் தாமஸ் சி. ஜெர்டன் அவர்களால் பிரோகிபஸ் பேரினத்த்தில் வகைபடுத்தப்பட்டது (\"பைக்கோனொனாட்டசி\"ன் வேறு பெயர்). பின்னர் மறு வகையாக்கத்தின்போது இக்ஸோஸின் பேரினத்தில் வகைப்படுத்தப்பட்டது. இது மீண்டும் \"பைக்கோனொனாட்டஸ்\" பேரினத்திலேயே மீண்டும் வகைப்படுத்தப்பட்டது.\n\nSection::::பரவல் மற்றும் வாழிடம்.\nஇந்தப் பறவைகளின் வாழிடமானது பாறைகள் நிறைந்த மலைகளின் மேற்பகுதி ஆகும். பெரும்பாலும் தென்னிந்தியாவில் குறிப்பாக கிழக்குத் தொடர்ச்சி மலைகள் மற்றும் மேற்குத் தொடர்ச்சி மலைகளில் சில இடங்களிலும் காணப்படுகின்றன. இவற்றின் வாழிடங்களான இந்த மலைக் காடுகள் கிரானைட் சுரங்கங்கள், காட்டுத் தீ, மேய்ச்சல் பொன்றவற்றால் அச்சுறுத்தலுக்கு ஆளாகியுள்ளன. இதனால் இந்தப்பறவையானது முன்பு காணப்பட்ட பல இடங்களிலிலிருந்து அற்றுப்போய்விட்டது.\n\nஇவை காணப்படும் சில இடங்களாக அறியப்பட்டவை நந்தி மலை, ஹார்ஸ்லி மலைகள், செஞ்சி, ஏற்காடு வல்லிமலை (வேலூர்), ஜவ்வாது மலை பிலிகிரி ரங்கநாத மலை போன்றவை ஆகும். இந்த இனமானது மேற்குத் தொடர்ச்சி மலைகளின் ஆனைமலையின் சில பகுதிகளில் காணப்படுவதாக அறியப்படுகிறது. இது வாழும் பகுதிகளின் வட எல்லையானது ஆந்திரத்தின் நல்லமலைக் குன்றுகள் எனப்படுகிறது ஆனால் இவை வாழும் பகுதியானது வடக்கில் கிழக்குத் தொடர்ச்சி மலைகளில் ஒடிசாவரை இருக்கலாம் என்ற ஐயம் உள்ளது.\n\nSection::::நடத்தை மற்றும் சூழலியல்.\nஇந்தப் பறவை கூச்சசுபாவமானதாகையால், புதர்களில்மறைந்து இருக்கக்கும். இதன் வெண்புருவ கொண்ண்டாத்தை ஒத்திருக்கும் குரலைக் கொண்டு இதை அறியலாம். இவை பூச்சிகள் மற்றும் \"உண்ணிச்செடி\", \"காட்டுமிளகு\", \"செம்புளிச்சான்\", \"மணித்தக்காளி\", \"சந்தனம்\", \"ஆல்\" அத்தி, உள்ளிட்ட தாவரங்களின் பழங்களையும் உண்ணும்.\nவெயில்கால மாலை நேரங்கள் மற்றும் வறண்ட பருவங்களில் இவை நீர் குடிக்கவும், குளிக்கவும் குளங்களுக்கு வரும்.\n\nஇவற்றின் இனப்பெருக்க காலம் சூன் முதல் ஆகத்துவரை ஆகும். இவை சிறிய மரமுட்களைக் கொண்டு பாறை இடுக்கில் கூடுகட்டும். கூட்டில் இரண்டு முட்டைகள் இட்டு 20 நாட்கள் அடைகாக்கின்றன. குஞ்சுகள் 13 நாட்களுக்குப் பிறகு பறக்கத் துவங்குகின்றன.\n\n"}
{"id": "412649", "url": "https://ta.wikipedia.org/wiki?curid=412649", "title": "தாலமி சோத்தர்", "text": "தாலமி சோத்தர்\n\nதாலமி முதலாம் சோத்தர் (Ptolemy I Soter) (கிமு 367 – 283/282) பண்டைய கிரேக்க மாசிடோனியப் பேரரசர் அலெக்சாந்தரின் போர்ப்படைத்தலைவர்களில் ஒருவர்.\n\nகிமு 323ல் பாபிலொனில் பேரரசர் அலெக்சாந்தரின் மறைவிற்குப் பின்னர், கிரேக்கப் பேரரசின் தியாடோச்சி எனும் வாரிசுமைப் போரில், அலெக்சாந்தரின் ஐந்து போர்ப்படைத்தலைவர்களான, தாலமி சோத்தர், டயடோட்டஸ், செலூக்கஸ் நிக்காத்தர், ஆண்டிகோணஸ் சசாண்டர் மற்றும் லிசிமச்சூஸ் ஆகியோர் கிரேக்கப் பேரரசை தமக்குள் பிரித்து ஆண்டனர். இக்கிரேக்கப் படைத்தலைவர்கள் கிரேக்கப் பேரரசை ஆண்ட காலத்தை ஹெலனிய காலம் என்பர்.\n\nதாலமி சோத்தர் (கிமு 323–283/2) நிறுவிய தாலமி வம்சத்தின் எகிப்தை மையமாகக் கொண்டு நிறுவப்பட்ட தாலமைக் பேரரசின் இறுதி காலத்தில் தற்கால எகிப்து, லிபியா மற்றும் துனிசியா நாடுகள் அடங்கியிருந்தது.\n\nமுதலாம் தாலமி சோத்தர், தாலமைக் வம்சத்தை நிறுவி தாலமைக் பேரரசை கிமு 323 முதல் கிமு 283 வரை ஆண்டார். இவரது வழித்தோன்றல்கள் கிமு 30 வரை மூன்று நூற்றாண்டுகள் ஆண்டனர். ஹெலனிய காலத்திய தாலமி சோத்தர் ஆட்சியில் எகிப்து பிரதேசத்தில் கிரேக்கப் பண்பாடு பரவியது. எகிப்து கடற்கரையில் அலெக்சாந்திரியா நகரம் சிறப்புடன் விளங்கியது.\n\nதாலமி சோத்தரின் தாலமைக் பேரரசின் கிரேக்கப் பண்பாட்டு மையமாக அலெக்சாந்திரியா நகரம் விளங்கியது. இருப்பினும் பண்டைய எகிப்து மன்னர்களின் பெயரான பார்வோன் எனும் பட்டத்தை கிமு 305 முதல் இவரது வழித்தோன்றல்கள் சூட்டிக் கொண்டனர்.\n\nSection::::யூக்ளிடு.\nதாலமி சோத்தர் பேரரசில் வாழ்ந்த யூக்ளிடு எனும் கிரேக்க கணிதவியல் அறிஞர் புதிய வடிவவியல் மற்றும் எண்ணியல் கோட்பாட்டை கண்டுபிடித்தார்.\n\n\n\n\n"}
{"id": "412652", "url": "https://ta.wikipedia.org/wiki?curid=412652", "title": "மண்ணாடிப்பட்டு", "text": "மண்ணாடிப்பட்டு\n\nமண்ணாடிப்பட்டு (Mannadipattu) என்பது இந்தியாவின், புதுச்சேரி ஒன்றிய பிரதேசத்தின், வில்லியனூர் வட்டத்தில் உள்ள ஓர் கிராமம் ஆகும். இது மண்ணாடிப்பட்டு கொம்யூனுக்கும் மண்ணாடிப்பட்டு சட்டமன்றத் தொகுதிக்கும் உட்பட்டது ஆகும். இது புதுச்சேரியின் மேற்கு பகுதியில் உள்ளது. மண்ணாடிப்பட்டு கொம்யூனும் நெட்டப்பாக்கம் கொம்யூனும் புதுச்சேரி மாநிலத்தின் மேற்கு பகுதியின் எல்லையாக உள்ளன.\n\nSection::::மக்கட் தொகை.\n2001 ஆம் ஆண்டு மக்கள் தொகை கணக்கெடுப்பின் படி 25,473 பேர் வசிக்கின்றனர். இதில் ஆண்கள் 50% மற்றும் பெண்கள் 50% ஆகும். \n\nSection::::அமைவிடம்.\nஇந்த கொம்யூன் ஆனது புதுச்சேரி நகரத்தில் இருந்து மேற்கு திசையில் 24 கி. மீ தொலைவில் உள்ளது. இங்கிருந்து திருக்கனூர் வழியாக புதுச்சேரி செல்ல முடியும்.\n"}
{"id": "412674", "url": "https://ta.wikipedia.org/wiki?curid=412674", "title": "விஜய தஹில் ரமணி", "text": "விஜய தஹில் ரமணி\n\nவிஜய கம்லேஷ் தஹில் ரமணி ( VK Tahilramani 1958, அக்டோபர் 3) என்பவர் சென்னை உயர் நீதிமன்றத்தின் முன்னாள் தலைமை நீதிபதியாவார். இவர் சென்னை உயர்நீதிமன்றத்தின் மூன்றாவது பெண் தலைமை நீதிபதியாவார்.\n\nSection::::வாழ்க்கை.\nதஹில் ரமணி 1958 இல் மகாராட்டிர மாநிலத்தில் பிறந்தவர். \n\nSection::::தொழில்முறை வாழ்க்கை.\n1982இல் வழிக்கறிஞராக பதிவுசெய்து, மும்பை மற்றும் கோவாவின் கீழ் நீதிமன்றங்களில் வழங்கறிஞராகப் பணியாற்றத் தொடங்கினார். குடிமை மற்றும் குற்றவியல் வழக்குகளில் தேர்ச்சி பெற்ற இவர் மும்பை கீழ் நீதிமன்றங்களில் அரசுத் தரப்பு வழக்கறிஞராக செயல்பட்டார். பின்னர் மகாராட்டிர அரசின் அரசுத் தரப்பு வழக்கறிஞராகவும் பல ஆண்டுகள் பணியாற்றினார். இந்நிலையில் 2001ஆம் ஆண்டு சூன் மாதம் 26ஆம் நாள் மும்பை உயர் நீதிமன்ற நீதிபதியாக நியமிக்கப்பட்டார். 17 ஆண்டுகள் மும்பை உயர் நீதிமன்றத்தில் நீதிபதியாக இருந்த அவர், பொறுப்புத் தலைமை நீதிபதியாகவும் பதவிவகித்தார். இவர் மும்பை உயர்நீதிமன்றத்தில் பணியாற்றிய போது 2017ஆம் ஆண்டு பில்கிஸ் பானு பாலியல் வழக்கில் குற்றம் சாட்டப்பட்ட 11பேருக்கும் ஆயுள் தண்டனை விதித்து தீர்ப்பளித்தார் . இந்நிலையில் தஹில் ரமணியை சென்னை உயர்நீதிமன்ற தலைமை நீதிபதியாக 2018 ஆகத்து 12 அன்று பதவியேற்றார். இவரை மேகாலயா உயர்நீதிமன்றத்துக்கு மாற்ற உச்சநீதிமன்ற கொலீஜியம் 2019 ஆகத்து 28 ஆம் தேதி முடிவு செய்தது. இதை மறுபரிசீலனை செய்யுமாறு தஹில் ரமணி விடுத்த கோரிக்கை ஏற்கப்பட்டாத்ததால் அதிருப்தி அடைந்த தஹில் ரமணி தன் பதவியை விட்டு விலகினார்.\n"}
{"id": "412675", "url": "https://ta.wikipedia.org/wiki?curid=412675", "title": "கொன்யா", "text": "கொன்யா\n\nகொன்யா (\"Konya\", ; , ) துருக்கியின் மத்திய அனத்தோலியா சமவெளியின் தென்மேற்கு விளிம்பிலுள்ள முதன்மையான நகரம். 2.1 மில்லியன் மக்கள்தொகை கொண்ட இந்த நகரம் நாட்டின் ஏழாவது மிகுந்த மக்கள்தொகை கொண்ட நகரமாக விளங்குகின்றது. கொன்யா மாகாணத்தின் தலைநகராக விளங்கும் இது பொருளியல் நிலையிலும் தொழில் வளர்ச்சியிலும் முன்னேறிய நகராக உள்ளது. \n\nதுருக்கிய தொல்குடியினரால் கைப்பற்றப்பட்ட பின்னர் கொன்யா 1077–1308 காலகட்டத்தில் செல்யூக் மரபின் இரம் சுல்தான்களின் தலைநகராகவும் 13ஆவது நூற்றாண்டிலிருந்து 1487 வரை கரமனிதுகளின் தலைநகராகவும் இருந்துள்ளது. \n\n\n"}
{"id": "412682", "url": "https://ta.wikipedia.org/wiki?curid=412682", "title": "பண்டைய அண்மை கிழக்கின் நகரங்கள்", "text": "பண்டைய அண்மை கிழக்கின் நகரங்கள்\n\nபண்டைய அண்மைக் கிழக்கின் தற்கால மத்திய கிழக்கு நாடுகளில், கிமு 3,000 ஆண்டுகளுக்கு முந்தைய வரலாறு கொண்ட பண்டைய நகர அரசுகள் இருந்தன.\n\nஇப்பண்டைய நகர அரசுகளின் ஆட்சிகள், கிமு 6ம் நூற்றண்டில் பாரசீகத்தின் அகாமனிசியப் பேரரசு மற்றும் கிமு நான்காம் நூற்றாண்டில் பேரரசர் அலெக்சாந்தர் படையெடுப்புகளாலும், பின்ன்ர் கிபி ஏழாம் நூற்றாண்டில் இசுலாமிய படையெடுப்புகளாலும் முடிவிற்கு வந்தது. \n\nவெண்கலக் காலத்திய பண்டைய அண்மைக் கிழக்கின் மிகப்பெரிய நகரங்களில் ஒன்றாக பண்டைய எகிப்தின் மெம்பிஸ் நகரம் 30,000 மக்களுடன் விளங்கியது. மத்திய வெண்கலக் காலத்தில் மெசொப்பொத்தேமியாவின் ஊர் நகரம் 65,000 மக்கள்தொகையுடனும், பாபிலோன் நகரம் 50,000 முதல் 60,000 மக்கள்தொகையுடனும், 20,000 – 30,000 மக்கள்தொகையுடன் இருந்த நினிவே நகரம், கிமு 700ல் (இரும்புக் காலத்தில்) 1 இலட்சம் மக்கள்தொகையுடன் விளங்கியது.\n\n\n\nSection::::வெளி இணைப்புகள்.\n \n"}
{"id": "412692", "url": "https://ta.wikipedia.org/wiki?curid=412692", "title": "யெகுடா அமிசாய்", "text": "யெகுடா அமிசாய்\n\nயெகுடா அமிசாய் ( Yehuda Amichai 3 மே 1924–22 செப்டம்பர் 2000) என்பவர் இசுரேலியக் கவிஞர். இவர் இசுரேலிலும் உலக அளவிலும் பேசப் படுகிற நவீனக் கவிஞர் ஆவார். கவிதைகள், கதைகள், புதினங்கள், நாடகங்கள் ஆகியவற்றை ஈப்ரு மொழியில் படைத்தார்.\n\nSection::::பிறப்பும் வளர்ப்பும்.\nயெகுடா அமிசாய் ஒரு யூதர் குடும்பத்தில் செருமானியில் வூர்சுபர்க் என்னும் ஊரில் பிறந்தார். தமது 11 அகவை வரை செருமானியில் வாழ்ந்தார். தொடக்கக் கல்வியை அங்கே முடித்தார். பின்னர் இவருடைய பெற்றோர் செருசலேமுக்குக் குடிபெயர்ந்து சென்றதால் இவரும் அங்கு போனார். ஈப்ரு மற்றும் செருமனி மொழிகளைக் கற்றும் பேசியும் வந்தார். இவரது செருமானியப் பெயர் லுத்விக் பூப்பர் ஆகும். இவரது படைப்புகளும் ஈப்ரு மொழியில் அமைந்தன.\n\nபிரிட்டிசு இராணுவத்தில் சேர்ந்து பணி செய்து இரண்டாம் உலகப் போரில் பங்கு கொண்டார். 1946 இல் படைப் பணியிலிருந்து வெளியேறினார். சில ஆண்டுகள் பள்ளி ஆசிரியராகவும் இருந்தார்.\n\nSection::::படைப்புகள்.\nபோர் முடிந்ததும் அமிசாய் பைபிளையும் ஈப்ரு இலக்கியங்களையும் செருசலேம் ஈப்ரு பல்கலைக் கழகத்தில் கற்றார். 1955 இல் தனது முதல் கவிதைத் தொகுப்பு நூலை எழுதி வெளியிட்டார். இவரது கவிதைகளில் யூத இன மக்களின் வரலாறு பழக்க வழக்கங்கள் நம்பிக்கைகள் பாடப்பட்டன. இவரது கவிதைகள் 40 மொழிகளில் மொழி ஆக்கம் செய்யப்பட்டுள்ளன. ஆங்கிலக் கவிஞர் டேட் ஹியூஸ் என்பவர் அமிசாய் கவிதைகளை ஆங்கிலத்தில் மொழி பெயர்த்தார்.\n\nSection::::பேராசிரியராக.\nபெர்கிலி கலிபோர்னியா பல்கலைக் கழகத்தில் வருகைப் பேராசிரியராக இருந்தார். 1987இல் நியுயார்க்கு பல்கலைக் கழகத்தில் கவிஞராக இருந்தார். இசுரேலியா கருத்தரங்கில் ஆசிரியர்களுக்கு இலக்கியம் கற்பித்தார். ஈப்ரு பல்கலைக் கழகத்தில் மாணவர்களுக்கு இலக்கியம் கற்றுக் கொடுத்தார்.\n\nSection::::பெற்ற பரிசுகளும் விருதுகளும்.\nசியோன்ஸ்கி பரிசு (1957)\n\nபிரென்னர் பரிசு (1960)\n\nபியாலிக் பரிசு (1976)\n\nஇசுரேல் பரிசு (1982)\n\nமால்ராக்ஸ். பன்னாட்டு புத்தகக் கண்காட்சி-பிரான்சு (1994)\n\nமெசிடோனியா தங்கம் ரீத் விருது பன்னாட்டுக் கவிதை விழா (1995)\n\nமத்திய தரைக் கடல் பிரதேசத்தில் அமைதி ஏற்படுத்தியமைக்காக யாசர் அராபத், சிமோன் பெரெஸ்,\nஇட்சாக் ரபீன் ஆகிய மூவருக்கும் ஓஸ்லோவில் நடந்த நோபல் பரிசு வழங்கிய விழாவில் எகுடா அமிசாயின் கவிதை ஒன்றைப் படித்துக் காட்டினார் இட்சாக் ரபீன். அப்பொழுது அவ்விழாவில் அமிசாய் கலந்து கொண்டார்.\n"}
{"id": "412707", "url": "https://ta.wikipedia.org/wiki?curid=412707", "title": "தாமிர(I) பாசுபைடு", "text": "தாமிர(I) பாசுபைடு\n\nதாமிர(I) பாசுபைடு \"(copper(I) phosphide)\" என்பது CuP என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். தாமிர பாசுபைடு, குப்ரசு பாசுபைடு, குப்ரோ பாசுபரசு, பாசுபர் தாமிரம் என்ற பெயர்களாலும் இச்சேர்மத்தை அழைக்கின்றனர். தாமிரம் மற்றும் பாசுபரசு தனிமங்கள் சேர்ந்து இச்சேர்மம் உருவாகிறது. தாமிரத்தின் பாசுபைடு உப்பு தாமிரம்(I) பாசுபைடு என வகைப்படுத்தப்படுகிறது. மஞ்சள் கலந்த சாம்பல் நிறத்தில் எளிதில் நொறுங்கக் கூடிய படிகக் கட்டமைப்பை இச்சேர்மம் பெற்றுள்ளது. தண்ணீருடன் தாமிரம்(I) பாசுபைடு வினைபுரிவதில்லை. \nபாசுபர் வெண்கலம் என்ற பெயரில் தாமிரம்(I) பாசுபைடு தாமிர கலப்புலோகங்களில் மிகவும் பயனுள்ளதாக உள்ளது. தாமிரத்தின் மிகச்சிறந்த ஓர் ஆக்சிசனகற்றியாக இது செயல்படுகிறது. \n\nஎதிர் அனல் உலை அல்லது ஓர் மூசை உலையில் தாமிரம்(I) பாசுபைடு உற்பத்தி செய்யப்படுகிறது. உதாரணமாக சிகப்பு பாசுபரசுடன் தாமிரம் மிகுதி பொருள் ஒன்றுடன் சேர்த்து மேற்கண்ட உலையில் இட்டு இது தயாரிக்கப்படுகிறது. குப்ரிக் ஐப்போபாசுப்பைட்டை கதிர்வீச்சுக்கு உட்படுத்தியும் ஒளிவேதியியல் முறையில் இதைத் தயாரிக்கலாம். புறஊதா கதிரைப் பயன்படுத்தி கதிர்வீச்சுக்கு உட்படுத்தும்போது தாமிர பாசுபைடு ஒளிர்வை வெளிப்படுத்துகிறது. \n\nவெண் பாசுபரசுடன் தாமிர உப்புக் கரைசலைச் சேர்க்கும்போது கருநீல தாமிர பாசுபைடு படலம் வெண்பாசுபரசின் மீது உருவாகிறது. எனவே, பாசுபரசு துகள்களைக் கொண்டிருக்கும் காயங்கள் 1% தாமிர சல்பேட்டு கரைசலால் கழுவப்படும்போது அத்துகள்கள் எளிதாக நீக்கப்படுகின்றன. அவற்றினுடைய ஒளிர்வு பண்பு இதற்கு உதவுகிறது. பாசுபரசை உட்கொள்வதால் மேற்கொள்ளப்படும் இரைப்பைகழுவலுக்கு தாமிர சல்பேட்டை பயன்படுத்தும்போது தாமிர பாசுபைடு பாதுகாப்பு அடுக்கு உருவாதல் பயன்படுத்திக் கொள்ளப்படுகிறது.\n"}
{"id": "412711", "url": "https://ta.wikipedia.org/wiki?curid=412711", "title": "ஆல்பா-கீட்டோ அடிப்பிக் அமிலம்", "text": "ஆல்பா-கீட்டோ அடிப்பிக் அமிலம்\n\nஆல்பா-கீட்டோ அடிப்பிக் அமிலம் \"(α-Ketoadipic acid)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 2-ஆக்சோ அடிப்பேட்டு என்ற பெயராலும் இச்சேர்மத்தை அழைப்பார்கள். ஆல்பா-அமினோ அமிலமான லைசினின் வளர்சிதை மாற்றத்தில் ஒரு இடைநிலைச் சேர்மமாக இது உருவாகிறது.\n"}
{"id": "412713", "url": "https://ta.wikipedia.org/wiki?curid=412713", "title": "நாகேஸ்வரி அண்ணாமலை", "text": "நாகேஸ்வரி அண்ணாமலை\n\nநாகேஸ்வரி அண்ணாமலை என்பவர் ஒரு தமிழ் எழுத்தாளராவார். இவரது கணவர் அண்ணாமலை ஒரு தமிழ் ஆளுமையாவார். தமிழ்நாட்டில் பிறந்த நாகேஸ்வரி, இள வயதிலேயே கணவரோடு அமெரிக்கா சென்று வாழ்ந்துவந்துவருகிறார். இவர் தன்னுடைய 60ஆவது வயதுக்குப் பிறகு, எழுதத் தொடங்கினார். இவர் பெரும்பாலும் அமெரிக்க வாழ்வு, கலாச்சாரம் சம்பந்தமான நூல்களை எழுதியுள்ளார்.\n\nSection::::வெளி இணைப்புகள்.\nவல்லமை\n"}
{"id": "412719", "url": "https://ta.wikipedia.org/wiki?curid=412719", "title": "இமினோ அசுபார்டிக் அமிலம்", "text": "இமினோ அசுபார்டிக் அமிலம்\n\nஇமினோ அசுபார்டிக் அமிலம் \"(Iminoaspartic acid)\" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இமினோ சக்சினேட்டு, இமினோ அசுபார்டேட்டு என்ற பெயர்களாலும் இதை அழைக்கிறார்கள். உயிரியல் தொகுப்பு முறையில் நிக்கோட்டினிக் அமிலத்தைத் தயாரிக்கும்போது டைகார்பாக்சிலிக் அமிலமாக இது உருவாகிறது. அசுபார்டேட்டை ஆக்சிசனேற்றம் செய்து இதைத் தயாரிக்கிறார்கள். குயினோலினேட்டு சின்தேசு என்ற நொதியால் கிளைசெரோன் பாசுபேட்டுடன் சேர்ந்த இமினோ சக்சினேட்டை ஒடுக்கமடையச் செய்து குயினோலினிக் அமிலத்தை உருவாக்குகிறது . \n"}
{"id": "412736", "url": "https://ta.wikipedia.org/wiki?curid=412736", "title": "அரராத்து இராச்சியம்", "text": "அரராத்து இராச்சியம்\n\nஉரார்த்து இராச்சியம் (Urartu) (), விவிலியம் கூறும் அரராத்து மலைகளை மையமாகக் கொண்ட இராச்சியம் ஆகும். தற்கால ஆர்மீனியாவின் மேட்டு நிலங்களில் வளர்ந்த அரராத்து இராச்சியத்தின் ஹுரியத் மக்கள், தற்கால ஆர்மீனியா, அசர்பைஜான், ஜார்ஜியா, ஈரான், ஈராக் மற்றும் துருக்கி நாடுகளின் பகுதிகளை கிமு 858 முதல் கிமு 590 முடிய 268 ஆண்டுகள் ஆண்டனர்.\n\nஅரராத்து இராச்சியத்தின் நிலப்பரப்புகள் மேற்கில் அனதோலியா மற்றும் மெசொப்பொத்தேமியாவும், கிழக்கில் ஈரானியப் பீடபூமி, ஆர்மீனியன் மேட்டு நிலங்களைக் கொண்டது. அரராத்து இராச்சியத்தின் தென்மேற்கில் புது பாபிலோனியப் பேரரசும், தெற்கில் மீடியாப் பேரரசும் இருந்தது. \n\nஇவ்விராச்சிய மக்கள் ஆப்பெழுத்து முறையில் எழுதப்பட்ட உரார்த்து மொழி பேசினர்.\n\nஉரார்த்து இராச்சியம் கிமு ஆறாம் நூற்றாண்டின் இறுதியில் வீழ்ச்சி அடைந்து கொண்டிருந்த நேரத்தில், பாரசீகத்தின் மீடியாப் பேரரசினர் கிமு 590ல் அரராத்து இராச்சியத்தை முழுவதுமாகக் கைப்பற்றினர். தற்கால ஆர்மினிய மக்களின் முன்னோர்கள் உரார்த்து மொழி பேசியவர்கள் எனக்கருதப்படுகிறது.\n\n\nSection::::வேளாண்மை.\nபுது அசிரியப் பேரரசில் கையாண்ட வேளாண் முறையே அரராத்து இராச்சியதிலும் கையாளப்பட்டது. போர்க் கைதிகளை தொழிலாளர்களாக பயன்படுத்தினர். தானியங்கள், குதிரைகள், காளைகள் முதலியன வரியாக அரசுக்கு செலுத்தினர். அமைதிக் காலங்களில் அரராத்து வணிகர்கள், அசிரியர்களுடன் மது, இரும்பு, குதிரைகள் மற்றும் கால்நடைகளை பண்டமாற்று முறையில் வணிகத்தில் ஈடுபட்டனர். \nSection::::அரராத்து இராச்சியத்தின் தொல்பொருட்கள்.\nஅகழாய்வில் கண்டெடுக்கப்பட்ட அரராத்து இராச்சிய தொல்பொருட்கள்:\n\n"}
{"id": "412764", "url": "https://ta.wikipedia.org/wiki?curid=412764", "title": "ஆர். கே. தவன்", "text": "ஆர். கே. தவன்\n\nஆர். கே. தவன் (\"Rajinder Kumar Dhawan\", 16 சூலை 1937 - 6 ஆகத்து 2018) என்பவர் இந்திய அரசியல்வாதியும், முன்னாள் இந்திய தேசிய காங்கிரசின் முக்கிய தலைவரும் மற்றும் மாநிலங்களவை உறுப்பினரும் ஆவார். இவர் மேனாள் பிரதமர் இந்திரா காந்தியின் தனிச்செயலராகவும் நெருக்கமான உதவியாளராகவும் இருந்தார். நெருக்கடி காலத்தில் அதிகாரமும் செல்வாக்கும் மிக்கவராக இருந்தார். டேராடூனில் உள்ள கர்னல் பிரவுன் கேம்பிரிச் பள்ளியிலும், பனாரசு இந்து பல்கலைக் கழகத்திலும் கல்வி பயின்றார். தமது 74 ஆம் அகவையில் திருமணம் செய்து கொண்டார். இவர்\n2018 ஆகத்து 6 ஆம் திகதியில் நோய்வாய்ப்பட்டு இறந்தார்.\n"}
{"id": "412840", "url": "https://ta.wikipedia.org/wiki?curid=412840", "title": "இந்திய அரசியலமைப்புச் சட்டம், பிரிவு 35ஏ", "text": "இந்திய அரசியலமைப்புச் சட்டம், பிரிவு 35ஏ\n\nஇந்திய அரசியலமைப்புச் சட்டம், பிரிவு 35ஏ (Article 35A) ஜம்மு காஷ்மீர் மாநிலத்தில் வாழ்பவர்களில் நிரந்தர குடியிருப்பாளர்கள யார் என்பதை வரையறுக்கவும், நிரந்தர குடியிருப்பாளர்களுக்கு அரசுத் துறைகளில் வேலைவாய்ப்பு, அரசு உதவித் தொகைகள் வழங்குதல் மற்றும் அசையாச் சொத்துகள் வாங்குவது மற்றும் விற்பது போன்ற இனங்களில் தீர்மானம் செய்ய, இந்திய அரசிலமைப்பு \"சட்டப் பிரிவு 35ஏ\" ஜம்மு காஷ்மீர் சட்டமன்றத்திற்கு உரிமை வழங்கியுள்ளது. இச்சட்டப்பிரிவு, \nஜம்மு காஷ்மீர் மாநில அரசின் ஒப்புதலுடன், 14 மே 1954 அன்று இந்தியக் குடியரசுத் தலைவரின் ஆணையின் படி, அரசியலமைப்பு சட்டப்பிரிவு 35ஏ, இந்திய அரசியலமைப்பு சட்டம், பிரிவு 370, இணைப்பு (1)ல் சேர்க்கப்பட்டது.\n\nSection::::பின்னணி.\n15 ஆகஸ்டு 1947 அன்று இந்திய விடுதலைக்கு முன்னர், பிரித்தானிய இந்தியாவின் ஆட்சியில் ஜம்மு காஷ்மீர் இராச்சியம் தன்னாட்சி கொண்ட சுதேச சமஸ்தானமாக விளங்கியது.\n\n26 அக்டோபர் 1947 அன்று ஜம்மு காஷ்மீர் இராச்சியத்தின் மன்னர் ஹரி சிங், ஜம்மு காஷ்மீரை, 1947இந்திய விடுதலை சட்டத்தின் படி, இந்தியாவுடன் இணைத்துக் கொள்ளும் ஜம்மு காஷ்மீர் இணைப்பு ஒப்பந்தம் செய்து கொண்டார். ஜம்மு காஷ்மீர் மக்கள் இந்தியக் குடிமக்களாயினர். \nஜம்மு & காஷ்மீர் மாநில மக்களுக்கு சிறப்பு சலுகைகள் வழங்க வழிவகை செய்ய, 1949-இல் இந்திய அரசியல் அமைப்பு சட்டம் 21 பகுதியில் திருத்தம் செய்து தற்காலிக மற்றும் மாறுதலுக்கு உட்படுத்தலின் கீழ் இந்திய அரசியலமைப்பு சட்டம், பிரிவு 370 இயற்றப்பட்டது..\n\nஜம்மு காஷ்மீர் மாநில அரசின் ஒப்புதலுடன், 14 மே 1954 அன்று இந்தியக் குடியரசுத் தலைவரின் ஆணையின் படி, அரசியலமைப்பு சட்டப்பிரிவு 35ஏ, இந்திய அரசியலமைப்பு சட்டம், பிரிவு 370, இணைப்பு (1)ல் சேர்க்கப்பட்டது.\n\nஇந்த சட்டத்தின் படி காஷ்மீர் மக்கள் மட்டுமே அங்கு நிலம் வாங்க முடியும். வெளி மாநிலத்தவர் எவருக்கும் இந்த உரிமை கிடையாது. மாநில அரசுப்பணிகளுக்கு அம்மாநிலத்தைச் சேராதவர்கள் யாரும் விண்ணப்பிக்க முடியாது. மேலும் இந்திய பாராளுமன்றம் இயற்றும் சட்டங்களை மறுக்கும் உரிமை காஷ்மீர் சட்ட மன்றத்திற்கு உண்டு. இப்படியான சலுகைகளை அரசியலமைப்புப் பிரிவு 35A அம்மாநிலத்திற்கு வழங்குகிறது.  1947ஆம் ஆண்டு காஷ்மீர் மாநிலம் இந்தியாவுடன் இணைந்த பிறகு இந்தச் சிறப்பு அந்தஸ்து வழங்கப்பட்டது.\n\nSection::::நிரந்தர குடியிருப்பாளர்கள் தொடர்பான வழக்குகளும், பிணக்குகளும்.\nஜம்மு காஷ்மீர் மக்களுக்கு சிறப்பு தகுதி வழங்கும் இந்திய அரசிலமைப்புச் சட்டப் பிரிவு 35ஏ தொடர்பாக, இந்திய நாடாளுமன்றத்தில் தீர்மானம் ஏதும் நிறைவேற்றப்படவில்லை என்பதால், இந்திய அரசிலமைப்புச் சட்டப் பிரிவு 35ஏ-வை அரசியலமைப்புச் சட்டத்திலிருந்து நீக்கம் செய்யக் கோரி சிலர் இந்திய உச்சநீதிமன்றத்தில் வழக்கு தொடுத்துள்ளனர். மேலும் ஜம்மு காஷ்மீர் மக்கள் அரசியல் சட்டப்பிரிவு 35ஏ ஐ நீக்கக் கூடாது என ஆர்பாட்டங்கள் செய்துவருகின்றனர்.\n\nSection::::சட்டப் பிரிவு 35ஏ நீக்கம்.\n2019 ஜம்மு காஷ்மீர் மறுசீரமைப்புச் சட்டத்தின்படி அரசியல் அமைப்புச் சட்டப் பிரிவு 35ஏ நீக்கப்பட்டது. இதன் மூலம் ஜம்மு காஷ்மீர் நிரந்தரக் குடியிரிமைப் பெற்றவர்களுக்கான சிறப்புச் சலுகைகள் நீக்கப்படுகிறது. மேலும் ஜம்மு காஷ்மீர் மாநிலத்தை ஜம்மு காஷ்மீர் மற்றும் லடாக் என இரண்டு நடுவண் அரசின் ஒன்றியப் பகுதிகளாக 31 அக்டோபர் 2019 அன்று நிறுவப்படுகிறது. இந்திய அரசு ஏற்கனவே இயற்றிய மற்றும் இயற்றப் போகும் அனைத்து சட்டங்களும் ஜம்மு காஷ்மீர் ஒன்றியப் பகுதிக்கும் பொருந்தும்.\n\nஜம்மு காஷ்மீர் ஒன்றியப் பகுதியின் முதல் துணைநிலை ஆளுநராக கிரீஷ் சந்திர முர்மு என்பவர் 31 அக்டோபர் 2019 அன்று நள்ளிரவில் பதவியேற்றுக் கொண்டார்.\n\n\n\n"}
{"id": "412851", "url": "https://ta.wikipedia.org/wiki?curid=412851", "title": "2-சயனோகுவானிடின்", "text": "2-சயனோகுவானிடின்\n\n2-சயனோகுவானிடின் \"(2-Cyanoguanidine)\" என்பது CHN என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குவானிடின் சேர்மத்திலிருந்து வழிப்பொருளாக வருவிக்கப்படும் நைட்ரைல் சேர்மம் இதுவாகும். சயனமைடினுடைய இருபடிச் சேர்மமாகவும் இது கருதப்படுகிறது. சயனமைடில் இருந்தே 2-சயனோகுவானிடின் தயாரிக்கப்படுகிறது. இதுவொரு நிறமற்ற திண்மமாகும். தண்ணீர், அசிட்டோன், ஆல்ககால் போன்ற முனைவுக் கரைப்பான்களில் 2-சயனோகுவானிடின் கரைகிறது. பென்சீன், எக்சேன் போன்ற முனைவற்ற கரிமக் கரைப்பான்களில் இது கரைவதில்லை.\n\nSection::::தயாரிப்பும் பயனும்.\nசயனமைடுடன் ஒரு காரத்தைச் சேர்த்து சூடுபடுத்தி 2-சயனோகுவானிடினைத் தயாரிக்கிறார்கள். சயனமைடு சேர்மம் சிதைக்கப்படுவதால் மண்ணில் இது உருவாகிறது. 2-சயனோகுவானிடின், குவானிடின்கள், மெலாமைன்கள் போன்ற சேர்மங்களிலிருந்து பல்வேறு வகையான பயனுள்ள பொருட்கள் தயாரிக்கப்படுகின்றன. உதாரணமாக, அசிட்டோகுவானமைன், பென்சோகுவானமைன் போன்ற கரிமச் சேர்மங்கள் சயனோகுவானிடினுடன் நைட்ரைலைச் சேர்த்து ஒடுக்க வினைக்கு உட்படுத்துவதால் தயாரிக்கப்படுகிறது:\n\nசயனோகுவானிடினை மெது உரமாகவும் பயன்படுத்துகிறார்கள். முன்னதாக இது சில வெடிபொருட்களில் எரிபொருளாகப் பயன்படுத்தப்பட்டது. பிசின் தொழிற்சாலைகளில் ஈப்பாக்சி பிசின்களை நீராற்றும் முகவராகவும் பயன்படுத்துகிறார்கள்\n\nSection::::வேதியியல்.\n2-சயனோகுவானிடின் இரண்டு வகையான வடிவ மாற்றியங்களைக் கொண்டுள்ளது. இவை புரோட்டானேற்றத்திலும் நைட்ரைல் குழு இணைந்துள்ள நைட்ரசன் அணுவுடன் ஏற்பட்டுள்ள பிணைப்பிலும் வேறுபடுகின்றன. \n\nநைட்ரசன்களின் முறை சார்ந்த அமில கார வினை வழியாக உருவாகி இருமுனை அயனியாகவும் 2-சயனோகுவானிடின் காணப்படுகிறது.\n\nஇருமுனை அயனி வடிவிலிருந்து அமோனியா (NH) நீக்கமும் தொடர்ந்து எஞ்சியுள்ள மைய நைட்ரசன் அணுவின் புரோட்டான் நீக்கத்தாலும் டைசயனமைடு [N(CN)] எதிர்மின் அயனி உருவாகிறது. \n\n"}
{"id": "412860", "url": "https://ta.wikipedia.org/wiki?curid=412860", "title": "பார்கவி நாராயண்", "text": "பார்கவி நாராயண்\n\nபார்காவி நாராயண், இந்தியத் திரைப்பட நடிகை ஆவார். இவர் பல கன்னடத் திரைப்படங்களில் நடித்துள்ளார். பல்லவி, முய்யி, ஜாபூ சவாரி, காத பவுதிகளு, இதொள்ளெ ராமாயண ஆகிய திரைப்படங்களில் நடித்துள்ளார்.\n\nSection::::தொழில்.\nஇவர் இருபதுக்கு அதிகமான கன்னடத் திரைப்படங்களில் நடித்திருக்கிறார். மந்தனா, முக்தா ஆகிய தொலைக்காட்சித் தொடர்களிலும் நடித்துள்ளார். அனைத்திந்திய வானொலிக்காக நாடகங்களை எழுதியுள்ளார். கன்னட நாடக சங்கத்தில் உறுப்பினராக இருந்தார்.\n\nஇவர் இஎஸ்ஐ கார்ப்பரேஷன் நிறுவனத்தில் மேலாளராகப் பணியாற்றியுள்ளார். \"நா கண்ட நம்மவரு\" என்ற கன்னட நூலையும் எழுதியுள்ளார்.\n\nSection::::வாழ்க்கைக் குறிப்பு.\nஇவர் 1938ஆம் ஆண்டில் பிப்பிரவரி மாதத்தில் நாமகிரியம்மாவுக்கும் ராமசாமிக்கும் மகளாகப் பிறந்தார். She was married who was a Kannada film actor, and a makeup artist.\n\n"}
{"id": "412862", "url": "https://ta.wikipedia.org/wiki?curid=412862", "title": "அம்புதீர்த்த மலை", "text": "அம்புதீர்த்த மலை\n\nஅம்புதீர்த்த மலை, இந்திய மாநிலமான கர்நாடகத்தின் ஷிமோகா மாவட்டத்திலுள்ள மலையாகும். இது தீர்த்தஹள்ளி என்ற ஊரில் இருந்து தொலைவில் அமைந்துள்ளது. இம்மலையில் இருந்து ஷாராவதி ஆறு பாய்கிறது. இங்கு நீர்மின் நிலையங்கள் அமைக்கப்பட்டுள்ளன.\n\nSection::::பெயர்க்காரணம்.\nஇராமர் தன் மனைவி சீதையின் தாகத்தைப் போக்க அம்பை தரையில் எய்தார். இதனால் இங்கு தோன்றிய ஆற்றுக்கு ஷாராவதி என்று பெயர் ஏற்பட்டது. ஷாரா என்றால் வடமொழியில் அம்பு என்று பொருள்.\n"}
{"id": "412924", "url": "https://ta.wikipedia.org/wiki?curid=412924", "title": "1329", "text": "1329\n\n1329 (MCCCXXIX) பழைய யூலியன் நாட்காட்டியில் ஞாயிற்றுக்கிழமை ஆரம்பமான ஒரு சாதாரண ஆண்டாகும்.\n\n\n"}
{"id": "412925", "url": "https://ta.wikipedia.org/wiki?curid=412925", "title": "குவானிடின் நைட்ரேட்டு", "text": "குவானிடின் நைட்ரேட்டு\n\nகுவானிடின் நைட்ரேட்டு \"(Guanidine nitrate)\" என்பது [C(NH)]NO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற உப்பான இச்சேர்மம் தண்ணீரில் கரையக்கூடியதாகும். வாயுநிலை மின்னாக்கியாகவும் ராக்கெட்டுகளில் பயன்படுத்தப்படும் திட உந்து எரிபொருள் பயன்பாடுகள் போன்ற உயர் ஆற்றல் எரிபொருளாக பேரளவில் உற்பத்தி செய்யப்படுகிறது. குவானிடியம் நைட்ரேட்டு என்பது அலுவல்முறையாக இருந்தாலும் குவானிடின் நைட்ரேட்டு என்ற பெயர் பரவலாகப் பயன்படுத்தப்பட்டு வருகிறது. \n\nSection::::தயாரிப்பும் பண்புகளும்.\nகுவானிடின் சேர்மத்துடன் நைட்ரிக் அமிலத்தைச் சேர்த்து நடுநிலையாக்கம் செய்வதால் இது உருவாக்கப்பட்டாலும் தொழிற்சாலைகளில் டைசயன்டையமைடுடன் அல்லது ஒரு கால்சியம் உப்புடன் அமோனியம் நைட்ரேட்டைச் சேர்த்து வினைபுரியச் செய்தே பேரளவில் தயாரிக்கிறார்கள் .\nமாதிரி விமானங்களுக்காகத் தயாரிக்கப்படும் யெட்டெக்சு இயந்திரங்களில் ஒற்றை உந்து எரிபொருளாக இது பயன்படுகிறது. \n\nகுறைவான தீப்பற்றும் வெப்பநிலையும் அதிக வாயு வெளியீடும் கொண்டிருப்பதால் இது அதிகமாக விரும்பப்படுகிறது. குவானிடின் நைட்ரேட்டின் ஒற்றை ஒப்பு உந்துவிசை எண் 177 நொடிகளாகும். (கிலோநியூட்டன்.வினாடி/கிலோகிராம்) \nகுவானிடின் நைட்ரேட்டின் வெடித்துச் சிதைவடையும் வினையை பின்வரும் சமன்பாடு விளக்குகிறது. \n\nH6N4CO3 (தி) → 3 H2O (வா) + 2 N2 (வா) + C (தி)\n\nஒரு ஆக்சிசனேற்றியாக இருப்பதால் இச்சேர்மம் வெடிக்கும் தன்மை கொண்டதாகவும் தீங்கிழைக்கும் சேர்மமாகவும் கருதப்படுகிறது. கண்கள், தோல் மற்றும் மூச்சுப்பாதை போன்றவை இச்சேர்மத்தால் பாதிக்கப்படுகின்றன.\n\n"}
{"id": "412928", "url": "https://ta.wikipedia.org/wiki?curid=412928", "title": "குவானிடினோபுரோப்பியானிக் அமிலம்", "text": "குவானிடினோபுரோப்பியானிக் அமிலம்\n\nβ-குவானிடினோபுரோப்பியானிக் அமிலம் \"(β-Guanidinopropionic acid)\" என்பது CHNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குவானிடினோபுரோப்பியானிக் அமிலம், பீட்டா- குவானிடினோபுரோப்பியானிக் அமிலம், β-கு.பு.அ. என்ற பலவகைப் பெயர்களால் இச்சேர்மம் அழைக்கப்படுகிறது. இது ஓர் உணவுத்திட்ட சேர்க்கைப் பொருளாகப் பயன்படுத்தப்படுகிறது.\nவெண்மை நிற படிகத் தூளாகக் காணப்படும் β-குவானிடினோபுரோப்பியானிக் அமிலம் தண்ணீரில் கரையக்கூடியதாக உள்ளது. 50 மில்லி கிராம்/மி.லி அளவில் நிறமற்ற தெளிவான கரைசலாக இது உருவாகிறது . \n\nஎலிகள், வெல்லெளிகள் மற்றும் குரங்குகள் போன்ற விலங்குகளின் மீது நடத்தப்பட்ட ஆய்வுகளில் β-கு.பு.அ போன்ற அமிலத்தன்மை வாய்ந்த குவானிடின் வழிப்பொருட்கள் இன்சுலினை சார்ந்திராத அவ்விலங்குகளின் இரத்தச் சர்க்கரை அளவை சீர்மையாக்கப் பயன்படுகின்றன .\nβ-கு.பு.அ சேர்மத்தை வாய் வழியாக கொடுக்கும் சிகிச்சை முறை நன்கு நடைமுறைப்படுத்தப்பட்டு வந்தாலும் அதற்கான முறையான ஆய்வுமுடிவுகள் ஏதும் இதுவரை அறியப்படவில்லை . \n"}
{"id": "412930", "url": "https://ta.wikipedia.org/wiki?curid=412930", "title": "தேசிய கைத்தறி நாள்", "text": "தேசிய கைத்தறி நாள்\n\nதேசிய கைத்தறி நாள், கைத்தறி நெசவாளர்களை நினைவுகூறும் வகையில் இந்தியாவில் கொண்டாடப்படுகிறது. இதற்காக சுதேசி இயக்கம் தொடங்கப்பட்ட ஆகஸ்ட் ஏழாம் நாள் தேர்ந்தெடுக்கப்பட்டது. \nகைத்தறியாடை இந்தியர்களின் பாரம்பரியத்தைக் குறிக்கின்றது. சிறுதொழிலான கைத்தறி நெய்தலில் கிட்டத்தட்ட 43 இலட்சம் மக்கள் ஈடுபடுகின்றனர். இது இந்தியாவின் ஊரகப் புறங்களில் அதிக வருமானத்தை தருகிறது. உலகெங்கும் உள்ள ஆடைகளில் கிட்டத்தட்ட 95% கைத்தறி ஆடைகள் இந்தியாவில் தயாரிக்கப்படுகின்றன.\n\nSection::::செயல்பாடுகள்.\n2015ஆம் ஆண்டின் ஆகஸ்ட் ஏழாம் நாளில், இந்தியப் பிரதமரான நரேந்திர மோதி தேசிய கைத்தறி நாளை வரும் ஆண்டுகளில் இந்திய அரசு கொண்டாடும் என்று கூறி, கைத்தறித் துறைக்கான சின்னத்தை அறிவித்தார். இவ்விழாவில் கைத்தறித் துறை தொடர்பான 72 விருதுகள் வழங்கப்பட்டன.\n\n"}
{"id": "412934", "url": "https://ta.wikipedia.org/wiki?curid=412934", "title": "சிஸ்கோ சிசிஐஇ சான்றிதழ்", "text": "சிஸ்கோ சிசிஐஇ சான்றிதழ்\n\nசிஸ்கோ சான்றளித்த இண்டர்நெட் நிபுணர் அல்லது CCIE சிஸ்கோ சிஸ்டம்ஸ் வழங்கும் தொழில்நுட்ப சான்றிதழ் ஆகும். சிஸ்கோ சான்றளிக்கப்பட்ட இன்டர்நெட் நிபுணர் (CCIE) மற்றும் சிஸ்கோ சான்றளித்த வடிவமைப்பு நிபுணர் (சிசிசிஈ) சான்றிதழ்கள் உலகளாவிய நிபுணத்துவம் வாய்ந்த வல்லுநர்களின் உலகளாவிய அம்சங்களை விளக்கி, உலகளாவிய நிபுணத்துவ அளவிலான உள்கட்டமைப்பு நெட்வொர்க் வடிவமைப்பு திறன்களை மதிப்பீடு செய்வதற்காக தொழில் செய்ய உதவுகின்றன. இந்த சான்றிதழ்கள் பொதுவாக தொழிலில் மிகவும் மதிப்புமிக்க நெட்வொர்க்கிங் சான்றிதழ்களை உலகம் முழுவதும் ஏற்றுக்கொள்ளப்படுகின்றன. CCIE மற்றும் CCDE சமூகம் நெட்வொர்க்கிங் தொழிற்துறையை ஆழமான தொழில்நுட்ப நெட்வொர்க்கிங் அறிவில் முன்னணி வகிக்கின்றன மற்றும் மிகவும் தொழில்நுட்ப ரீதியாக சவாலான நெட்வொர்க் பணிகளில் ஈடுபடுகின்றன. நிபுணத்துவ அளவிலான சான்றிதழ் நிரல் தொடர்ச்சியாக புதுப்பித்தலும் நிரல் தரம், பொருத்துதல் மற்றும் மதிப்பையும் உறுதிப்படுத்தி அதன் சோதனை கருவிகள் மற்றும் வழிமுறைகளை திருத்தும். ஒரு கடுமையான எழுதப்பட்ட பரீட்சை மற்றும் செயல்திறன் அடிப்படையிலான ஆய்வகப் பரீட்சை மூலம், இந்த நிபுணத்துவ அளவிலான சான்றிதழ் நிரல்கள் இணையத்தள நிபுணத்துவத்திற்கான தரநிலையை அமைக்கின்றன. [1] \n"}
{"id": "412942", "url": "https://ta.wikipedia.org/wiki?curid=412942", "title": "எத்திபோத்தல அருவி", "text": "எத்திபோத்தல அருவி\n\nஎத்திபோத்தல அருவி, இந்திய மாநிலமான ஆந்திரப் பிரதேசத்தின் குண்டூர் மாவட்டத்தில் அமைந்துள்ளது. இந்த அருவி, கிருஷ்ணா ஆற்றின் கிளை ஆறான சந்திரவங்கா ஆற்றில் அமைந்துள்ளது. சுமார் 70 அடி உயரத்தில் அமைந்துள்ளது. இந்த அருவி நாகார்ஜுன சாகர் அணையில் இருந்து 11 கி.மீ தொலைவில் அமைந்துள்ளது. இவ்விடம் சுற்றுலாத்தலமாகவுள்ளது. ரங்கநாதர், தத்தாத்ரேயர் கோயில்களுக்கு அருகில் அமைந்துள்ளது.\n\nSection::::பெயர்க்காரணம்.\nஎத்தி என்றால் ஏற்றுதல் என்றும், போத்த என்றால் ஊற்றுதல் என்றும் தெலுங்கில் பொருள். \n"}
{"id": "412947", "url": "https://ta.wikipedia.org/wiki?curid=412947", "title": "குவானோக்ளோர்", "text": "குவானோக்ளோர்\n\nகுவானோக்ளோர் \"(Guanoclor)\" என்பது CHCNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். குவானோகுளோர் என்ற பெயராலும் இதை அழைக்கிறார்கள். நரம்புகளுக்கு வலுவேற்றும் சிகிச்சையில் இதை பரிவகற்றும் மருந்து என வகைப்படுத்துகிறார்கள். சிறுநீரக சவ்வுகளில் அட்ரீனல் அல்லாத வினைத்தளங்களுடன் பிணைவதற்காக இது அறியப்படுகிறது. \n\nSection::::தயாரிப்பு.\nβ-(2,6-டைகுளோரோபீனாக்சி)எத்தில் புரோமைடு (1) ஐதரசீனுடன் வினைபுரியும்போது 2 என்று எண்ணிடப்பட்ட விளைபொருள் உருவாகிறது. இச்சேர்மம் எசு-மெத்தில்தயோயூரியாவுடன் வினை புரியும்போது குவானோக்ளோர் (3) உருவாகிறது\n"}
{"id": "412954", "url": "https://ta.wikipedia.org/wiki?curid=412954", "title": "நைட்ரோலிக் அமிலம்", "text": "நைட்ரோலிக் அமிலம்\n\nநைட்ரோலிக் அமிலங்கள் \"(Nitrolic acids)\" என்பவை RC(NO)=NOH என்ற வேதிவினைக் குழுவைக் கொண்ட கரிம வேதியியல் சேர்மங்களாகும். நைட்ரோ ஆல்க்கேனுடன் காரம் மற்றும் நைட்ரைல் மூலங்களைச் சேர்த்து வினைபுரியச் செய்து இவற்றை தயாரிக்கிறார்கள் \n\nஇம்மாற்றத்தை முதன் முதலில் விக்டர் மேயர் நைட்ரோ ஈத்தேனைப் பயன்படுத்தி கண்டறிந்தார் . நைட்ரோனேட்டு எதிர்மின் அயனியின் இடைநிலை வழியாக இவ்வினை மாற்றம் நிகழ்கிறது.\n\nSection::::தோற்றம்.\nபல நைட்ரோலிக் அமிலங்கள் ஆய்வகத் தயாரிப்புகளுக்கு மட்டுமே உட்படுகின்றன. HO2C(CH2)4C(NO2)=NOH அமிலம் மட்டுமே விதிவிலக்காகும். வளைய எக்சனோனுடன் நைட்ரிக் அமிலத்தைச் சேர்த்து ஆக்சிசனேற்றம் செய்து இதை தயாரிக்கிறார்கள்.. இச்சேர்மம் அடிப்பிக் அமிலம் மற்றும் நைட்ரசு ஆக்சைடாக சிதைவடைகிறது.\n\nNO தயரிப்புக்கான மிகப்பெரிய மரபார்ந்த முறை பாதையாக இவ்வினை மாற்றம் கருதப்படுகிறது. பல நைலான் பலபடிகளுக்கு அடிப்பிக் அமிலம் முன்னோடி சேர்மமாகக் கருதப்படுகிறது.\n"}
{"id": "412959", "url": "https://ta.wikipedia.org/wiki?curid=412959", "title": "தில்லையடி", "text": "தில்லையடி\n\nதில்லையடி (\"Thillayadi\") என்பது இலங்கையின் வடமேற்கில் புத்தளம் மாவட்டத்தில் அமைந்துள்ள ஒரு நகரமாகும். இங்கு நாவின மக்களும் செறிந்து வாழ்கின்றனர்.\n\nபுத்தளம் நகரிற்கு மிகவும் அருகாமையில், புத்தளம் - கொழும்பு வீதியுடன் ஒட்டி இந்நகரம் அமைந்துள்ளது.\n\n\n\nSection::::குறிப்பிடத்தக்க நிகழ்வுகள்.\n= பாடசாலைகள் =\n\n\n\n"}
{"id": "412962", "url": "https://ta.wikipedia.org/wiki?curid=412962", "title": "தில்லையடி முஸ்லிம் மகா வித்தியாலயம்", "text": "தில்லையடி முஸ்லிம் மகா வித்தியாலயம்\n\nதில்லையடி முஸ்லிம் மகா வித்தியாலயம் (Thillayadi Muslim Maha Vidhyalaya) வடமேல் மாகாணம் புத்தளம் மாவட்டத்தில் தில்லையடி பிரதேசத்தில் அமைந்துள்ள ஒரு பாடசாலையாகும். புத்தளம் மாவட்டத்தில் மிகப்பெரிய மைதானத்தை கொண்ட பாடசாலையும் இதுவென்பதால், வலய மற்றும் கோட்ட விளையாட்டுபோட்டிகள் பெரும்பாலும் இங்கே நடைபெறும்.\n\n= வரலாறு =\nதில்லையடியைச் சேர்ந்த முன்னால் பிரதி நகரபிதா திரு.எம்.எம். அஹமட் கபீர் அவர்களின் வேண்டுகோளிற்கிணங்க; புத்தளத்தை பிறப்பிடமாக கொண்ட தேசிய அரசுப் பேரவை உறுப்பினரும், நிதித்திட்டமிடல், பொருளாதார, பிரதி அமைச்சருமான ஜனாப் எம்.எச்.எம். நெய்னா மரைக்கார் அவர்களால் 1978.02.10ம் திகதி அங்குரார்ப்பணம் செய்து வைக்கப்பட்டது. \n\nஉத்தியோக பூர்வ வலைத்தளம் http://www.thillaiyadi.sch.lk/web/\n\nSection::::தூர நோக்கு.\nமாறும் உலகின் மாற்றங்களை அனுசரித்து, சகிப்புத் தன்மை ,நடுநிலைமை,பிறர் நலம் பேணல் போன்ற நற்பண்புகளை மாணவர் மத்தியில் வளர்த்து சமூக பிரஜைகளை உருவாக்கி தேச நலனைக் காத்தல்.\n\nSection::::பணிக்கூற்று.\nஅதிபர், ஆசிரியர், மாணவர்,பெற்றார் மற்றும் நலன் விரும்பிகளாகிய நாம் எமது கல்லுரி முகாமைத்துவத்தில் பங்கெடுத்து ஜனநாயக சூழலை உருவாக்கி, மனித விழுமியங்களையும் தத்தமது ஒழுக்க பண்பாட்டு கலாசார விழுமியங்களையும் கடைப்பிடித்து, பல்லின சமூகத்தினரிடையே சேர்ந்து வாழும் திறமைகளை உருவாக்கி, நவீன வேலை உலகிற்கு ஏற்ற மாணவர் பரம்பரையை உருவாக்க உறுதி பூணுவோம்.\n\n\n"}
{"id": "412976", "url": "https://ta.wikipedia.org/wiki?curid=412976", "title": "நைட்ரோனேட்டு", "text": "நைட்ரோனேட்டு\n\nநைட்ரோனேட்டு \"(Nitronate)\" என்பது என்ற கட்டமைப்பில் அமைந்த வேதி வினைக்குழுவைக் கொண்ட கரிம வேதியியல் சேர்மமாகும். ஐயுபிஏசி முறையில் இச்சேர்மத்தை அசினேட்டு என்று அழைக்கிறார்கள் . நைட்ரோ சேர்மத்தின் கட்டமைப்பு மாற்றியமான நைட்ரோனிக் அமிலத்தின் எதிர்மின் அயனி நைட்ரோனேட்டு ஆகும். கீட்டோன்களும் ஆல்டிகைடுகளும் அவற்றின் ஈனால் கட்டமைப்பு மாற்றிய வடிவில் அமில கார நிபந்தனைகளில் சமநிலையில் உள்ளது போல நைட்ரோ சேர்மங்களும் கார நிபந்தனைகளில் அவற்றின் நைட்ரோனேட்டுடன் சமநிலையில் காணப்படுகின்றன. α கார்பன் அல்லது நைட்ரசனுடன் நேரடியாக இணைக்கப்பட்டுள்ள கார்பனை காரம் புரோட்டான் நீக்கம் செய்கிறது. வேறுபட்ட இரண்டு ஒத்ததிர்வுக் கட்டமைப்பை நைட்ரோனேட்டு கொண்டுள்ளது. α கார்பன் மீது எதிர்மின் சுமையும், நைட்ரசன் மற்றும் ஒரு ஆக்சிசன் அணுக்களுக்கு இடையில் இரட்டைப்பிணைப்பும் கொண்ட கட்டமைப்பு அவற்றில் ஒன்றாகும். மற்றொன்று நைட்ரசன் மற்றும் α கார்பன் அணுக்களுக்கு இடையில் ஓர் இரட்டைப் பிணைப்பும், நைட்ரசன் மற்றும் ஆக்சிசன் அணுக்களுக்கு இடையில் இரட்டைப் பிணைப்பு இல்லாமலும் உள்ள கட்டமைப்பு ஆகும். நைட்ரோனிக் அமிலமும் அசி வடிவத்தில் உள்ளதாகக் கருதப்படுகிறது. நெப் வினையில் நைட்ரோனிக் அமிலங்கள் கீட்டோன்களாக தரம் குறைகின்றன. அவற்றிலுள்ள ஆக்சிசன் மீது ஆல்கைலேற்றம் செய்ய முடியும். மேலும் 1,3-இருமுனைவு வளையக் கூட்டு வினைகளில் ஐந்து உறுப்பு வளையங்கள் உருவாக்க பயன்படுத்தவும் இயலும். \n"}
{"id": "413003", "url": "https://ta.wikipedia.org/wiki?curid=413003", "title": "முத்தாயம்மாள் பொறியியல் கல்லூரி, இராசிபுரம்", "text": "முத்தாயம்மாள் பொறியியல் கல்லூரி, இராசிபுரம்\n\nமுத்தாயம்மாள் பொறியியல் கல்லூரி (MUTHAYAMMAL ENGINEERING COLLEGE) என்பது தமிழ்நாட்டின், இராசிபுரத்தில் உள்ள ஓர் பொறியியல் கல்லூரி ஆகும். இக்கல்லூரி \"ராசிபுரம் கல்வி அறக்கட்டளை மற்றும் ஆய்வு மையத்தால்\" 2000 ஆண்டு துவக்கப்பட்டது. இதற்கு பல்கலைக்கழக மாநியக் குழு தன்னாட்சி அங்கீகாரத்தை வழங்கியுள்ளது. இக்கல்லூரியில் முதுநிலை மற்றும் இளநிலைப் பொறியியல் படிப்புகள் வழங்கப்படுகின்றன.\n\nSection::::அமைவிடம்.\nஇக்கல்லூரி தமிழ்நாட்டின் இராசிபுரத்தில், சேலம் மற்றும் நாமக்கல்லில் இருந்து 25 கி. மீ தொலைவில் உள்ளது.\n\nSection::::படிப்புகள்.\nஇளநிலை படிப்புகள்\n\n"}
{"id": "413004", "url": "https://ta.wikipedia.org/wiki?curid=413004", "title": "முத்தாயம்மாள் பொறியியல் கல்லூரி", "text": "முத்தாயம்மாள் பொறியியல் கல்லூரி\n\nமுத்தாயம்மாள் பொறியியல் கல்லூரி (\"Muthayammal College of Engineering\") என்பது தமிழ்நாட்டின், இராசிபுரத்தில் உள்ள ஓர் பொறியியல் கல்லூரி ஆகும். இக்கல்லூரி \"ராசிபுரம் கல்வி அறக்கட்டளை மற்றும் ஆய்வு மையத்தால்\" 2011 ஆண்டு துவக்கப்பட்டது. இதற்கு பல்கலைக்கழக மாநியக் குழு தன்னாட்சி அங்கீகாரத்தை வழங்கியுள்ளது. இக்கல்லூரியில் முதுநிலை மற்றும் இளநிலைப் பொறியியல் படிப்புகள் வழங்கப்படுகின்றன.\n\nSection::::அமைவிடம்.\nஇக்கல்லூரி தமிழ்நாட்டின் இராசிபுரத்தில், சேலம் மற்றும் நாமக்கல்லில் இருந்து 25 கி.மீ தொலைவில் உள்ளது.\n\nSection::::படிப்புகள்.\nஇளநிலை படிப்புகள்\n\n"}
{"id": "413008", "url": "https://ta.wikipedia.org/wiki?curid=413008", "title": "நரசுஸ் சாரதி பொறியியல் கல்லூரி", "text": "நரசுஸ் சாரதி பொறியியல் கல்லூரி\n\nநரசுஸ் சாரதி பொறியியல் கல்லூரி (narasu's sarathy engineering college) என்பது தமிழ்நாட்டின் சேலம் மாவட்டம் பூசாரிப்பட்டியில் உள்ள ஒரு பொறியியல் கல்லூரி ஆகும். இக்கல்லூரி \"ஸ்ரீமதி மகாலட்சுமி அம்மாள் கல்வி அறக்கட்டளை\"யால் 2008 சனவரி 26 ஆண்டு துவக்கப்பட்டது. இதை நிறுவியவர் நரசூஸ் காபியின் உரிமையாளரான சாரதி ஆவார். இது அண்ணா பல்கலைக் கழகத்தின்கீழ் இயங்கி வருகிறது. இக்கல்லூரியில் முதுநிலை மற்றும் இளநிலைப் பொறியியல் படிப்புகள் வழங்கப்படுகின்றன.\nSection::::அமைவிடம்.\nநரசுஸ் சாரதி பொறியியில் கல்லூரியானது தமிழ்நாட்டின் சேலம் மாவட்டம், காடையாம்பட்டி வட்டம், பூசாரிப்பட்டியில் தேசிய நெடுஞ்சாலை 7ஐ ஒட்டி உள்ளது.\nSection::::படிப்புகள்.\nஇளநிலை படிப்புகள்\nமுதுநிலைப் படிப்புகள்\n"}
{"id": "413013", "url": "https://ta.wikipedia.org/wiki?curid=413013", "title": "ஜொனாதன் நிட்சன்", "text": "ஜொனாதன் நிட்சன்\n\nஜொனாதன் நிட்சன், கனடாவில் உள்ள யார்க் பல்கலைக்கழகத்தில் அரசியல் பொருளியல் துறையின் பேராசிரியர் ஆவார். 2009 ஆம் ஆண்டில் சிமோச்சர் பிச்சலருடன் இணைந்து மூலதனம் ஒரு சக்தியாக: அதன் அதிகாரங்களைப் பற்றிய படிப்பு என்ற புத்தகத்தை எழுதி வெளியிட்டார். மூலதனத்தின் உள்ள மூலதனம் தன்மை பற்றிய இவர்களின் எழுத்துக்கள் மார்க்சிசம் மற்றும் புதியசெந்நெறிப் பொருளாதாரம் ஆகியவற்றுக்கான ஒரு மாற்றுப் பார்வையை வழங்குகிறது. இவரின் கருத்துப்படி மூலதனம் என்பது அதிகாரத்தின் ஒரு அளவுகோள். இவருடைய தத்துவ கோட்பாட்டின் படி ஒரு மாறுபட்ட குவியல் மூலம் ஒரு நிறுவனத்தின் சராசரி இலாபத்தை விட அதிக இலாபத்தை ஈட்ட முடியும்.\n"}
{"id": "413031", "url": "https://ta.wikipedia.org/wiki?curid=413031", "title": "பல்மைரேனிய இராச்சியம்", "text": "பல்மைரேனிய இராச்சியம்\n\nபல்மைரேனிய இராச்சியம் (Palmyrene Empire) கிபி மூன்றாம் நூற்றாண்டின் இறுதியில் உரோமானிய பேரரசின் படைத்தலைவர்கள், உரோமைப் பேரரசை மூன்றாகப் பிரித்துக் கொண்டு ஆண்டனர். அதில் ஒரு உரோம படைத்தலைவர், பல்மைராவை தலைநகராகக் கொண்டு, தற்கால துருக்கி, சிரியா, லெபனான், ஜோர்டான், பாலஸ்தீனம், இசுரேல் மற்றும் எகிப்து நாடுகளை கிபி 267 முதல் 273 முடிய குறுகிய காலம் ஆண்டனர். \n\nSection::::பின்னணி.\nகிபி 235ல் உரோமைப் பேரரசர் அலெக்சாந்தர் செவரசின் இறப்பிற்குப் பின், உரோமப் படைத்தலைவர்கள் ஒருவர் பின் ஒருவராக உரோமப் பேரரசை கட்டுப்படுத்தினர். உரோமைப் பேரரசின் எல்லைப்புறப் பகுதிகள் கவணிக்கப்படாததல், வெளிநாட்டினர் உரோமைப் பேரரசின் மீது தொடர் தாக்குதல் தொடுத்தனர்.பேரரசின் கிழக்குப் பகுதிகளை, பாரசீகத்தின் சசானியர்கள் தாக்கினர்.கிபி 260ல் சசானியர்கள் உரோமப் பேரரசின் அனதோலியா பகுதிகளை தாக்கினர் \nபல்மைராவின் உரோமானியப் படைத்தலைவர் ஒடானியனதுஸ் தன்னை தானே பல்மரேனியாவின் மன்னராக அறிவித்துக் கொண்டார்.\n\nஒடானியனதுஸ் தன்னுடைய ஆட்சி காலத்தை பாரசீகர்களுடன் போரிடுவதிலே கழித்தார். கிபி 271ல் உரோமைப் பேரரசின் கிழக்குப் பகுதியான அனதோலியா மற்றும் லெவண்ட் பகுதிகளுக்கு ஆளுநராக ஒடானியனதுஸ் நியமிக்கப்பட்டார். பின்னர் கிபி 271ல் ஒடானியனதுஸ் தன்னைத் தானே மன்னர்களின் மன்னராக அறிவித்துக் கொண்டார். |group=note}} பின்னர் ஒடானியனதுஸ் மற்றும் அவரது மகன் ஹைரன் படுகொலை செய்யப்பட்டனர். பின்னர் சிறிது காலத்திற்கு மேனியஸ் என்பவர் பல்மைரைனியா நாட்டிற்கு மன்னராக இருந்தார். அவரும் தம் படைவீரர்களால் கொல்லப்பட்டார். \n\nஒடானியனதுசுக்குப் பின்னர் அவரது வயதிற்கு வராத பத்து வயது மகன் ஜெனொபியா பல்மைரேனியா மன்னராக முடிசூட்டப்பட்டார். வயதிற்கு வராத மன்னரின் பிரதிநிதியாக அவரது தாய் நாட்டை ஆண்டார். \n\nSection::::உரோமானியரகள் மீண்டும் கப்பற்றல்.\nகிபி 273ல் உரோமைப் பேரரசின் படைகள், பல்மைரேனியாவைக் கைப்பற்றி, மீண்டும் உரோமைப் பேரரசுடன் இணைத்தனர்.\n\n"}
{"id": "413075", "url": "https://ta.wikipedia.org/wiki?curid=413075", "title": "டெட்ராசிடோமெத்தேன்", "text": "டெட்ராசிடோமெத்தேன்\n\nடெட்ராசிடோமெத்தேன் \"(Tetraazidomethane)\" என்பது CN என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் ஆகும். டெட்ராசிடோமீத்தேன், நான்கசிடோமீத்தேன் என்ற பெயர்களாலும் இதை அழைக்கலாம். நிறமற்றதாக உள்ள இச்சேர்மம் வெடிக்குந் தன்மை மிகுந்த நீர்மமாகும். ஒரு கார்பன் அணுவுடன் நான்கு அசைடு வேதி வினைக்குழுக்கள் பதிலீடு செய்யப்பட்ட கட்டமைப்பை இச்சேர்மம் பெற்றுள்ளது.\n\nSection::::தயாரிப்பு.\n2006 ஆம் ஆண்டு கிளாசு பானெர்ட்டு என்பவர் டிரைகுளோரோ அசிட்டோநைட்ரைலுடன் சோடியம் அசைடை வினைபுரியச் செய்து முதன் முதலில் இதைத் தயாரித்தார்\n\nSection::::பயன்கள்.\nபிற பாலி அசைடுகளுடன் டெட்ராசிடோமெத்தேனும் வெடிபொருட்கள், உந்து பொருட்கள் தயாரிக்கப் பயன்படும் உயர்-ஆற்றல்-அடர்த்தி பொருளாக பயன்படுகிறது. சிலிக்கன் டெட்ராசைடு என்ற சேர்மமும் அறியப்படுகிறது.\n\nSection::::வினைகள்.\nநீராற்பகுத்தல், ஆல்க்கீன்கள், ஆல்க்கைன்களுடன் வளையக் கூட்டுவினைகள், பாசுபீனுடன் வினைபுரிந்து பாசுபாசின்கள் உருவாதல் போன்ற பல ஆச்சர்யமூட்டும் வினைகளில் டெட்ராசிடோமெத்தேன் பங்கு கொள்வதாக பானெர்ட்டு அறிவித்தார்\n"}
{"id": "413080", "url": "https://ta.wikipedia.org/wiki?curid=413080", "title": "சயனோசன் அசைடு", "text": "சயனோசன் அசைடு\n\nசயனோசன் அசைடு \"(Cyanogen azide)\" என்பது CN என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் ஆகும். இச்சேர்மத்தின் மூலக்கூற்று வாய்ப்பாட்டை NCN என்றும் எழுதுகிறார்கள். கார்பனும் நைட்ரசனும் சேர்ந்து எண்ணெய்ப் பசை கொண்ட சேர்மமாக உருவாகும் இந்த அசைடு மட்டுமே அறை வெப்பநிலையில் நிறமற்ற நீர்மமாகக் காணப்படுகிறது. உயர் வெடிக்குந் தன்மை கொண்ட இச்சேர்மம் பெரும்பாலான கரிமக் கரைப்பான்களில் கரைகிறது. பொதுவாக நீர்த்த நிலையில் சயனோசன் அசைடு சேர்மத்தை கையாள்கிறார்கள் . 1960 களின் முற்பகுதியில் டு பாண்ட்டு என்ற அமெரிக்க வெடிமருந்து நிறுவனத்தில் எப்.டி. மார்சு முதன் முதலில் இதைத் தயாரித்தார் . \nநீர்த்த கரைசலைத் தவிர்த்து அடர்த்தியான நிலையில் இதைக் கையாள்வது மிகவும் அபாயகரமானதாகும். டையமினோடெட்ரசோல்கள் போன்ற வேதிப்பொருட்களைத் தயாரிக்கும் செயல்முறையில் இதை பயன்படுத்தும்போது வினைத் தளத்திலேயே இச்சேர்மம் உருவாக்கிக் கொள்ளப்படுகிறது . சோடியம் அசைடுடன் சயனோசன் குளோரைடு அல்லது சயனோசன் புரோமைடு போன்ற சேர்மங்களில் ஒன்றை அசிட்டோநைட்ரைல் போன்ற ஒரு கரைப்பானில் கரைத்து அறைவெப்பநிலைக்கு குறைவான வெப்பநிலையில் வினைபுரியச் செய்து இதைத் தயாரிக்கிறார்கள். இத்தயாரிப்பு வினை மிகுந்த எச்சரிக்கையுடன் மேற்கொள்ளப்பட வேண்டும். ஏனெனில் உருவாகும் உடன் விளைபொருட்கள் சிறு அதிச்சியையும் உணர்ந்து வெடிக்குந்தன்மை கொண்டவையாகும் .\n\n"}
{"id": "413119", "url": "https://ta.wikipedia.org/wiki?curid=413119", "title": "அண்ணா சதுக்கம்", "text": "அண்ணா சதுக்கம்\n\nஅண்ணா நினைவிடம், தமிழ்நாட்டின் மறைந்த முதலமைச்சர் கா. ந. அண்ணாதுரை நினைவாக சென்னை மெரீனா கடற்கரையில், 1969ம் ஆண்டு கட்டப்பட்டது. பின்னர் ஜெ. ஜெயலலிதா முதல்வராக இருந்த காலத்தில் இந்நினைவகம் விரிவுபடுத்தப்பட்டது. இந்த நினைவகத்தில் பசுமையான குழந்தைகள் பூங்காவாகவும் உள்ளது. இந்நினைவகம் அருகே எம். ஜி. ஆர் நினைவிடம் உள்ளது. அண்ணா சதுக்க வளாகத்தில், அண்ணா நினைவிடத்தின் பின்புறத்தில் 9 ஆகஸ்டு 2018ல் மறைந்த முன்னாள் முதலமைச்சர் மு. கருணாநிதியின் உடல் அடக்கம் செய்யப்பட்டது. \n\n"}
{"id": "413135", "url": "https://ta.wikipedia.org/wiki?curid=413135", "title": "கிமு 32-ஆம் நூற்றாண்டு", "text": "கிமு 32-ஆம் நூற்றாண்டு\n\nகிமு 32-ஆம் நூற்றாண்டு (\"32nd century BC\") என்பது கிமு 3200 முதல் கிமு 3101 வரையான நூற்றாண்டுக் காலப் பகுதியைக் குறிக்கும்.\n\n\n\n"}
{"id": "413160", "url": "https://ta.wikipedia.org/wiki?curid=413160", "title": "மாரி, சிரியா", "text": "மாரி, சிரியா\n\nமாரி நகர இராச்சியம் (\"Mari\", தற்கால \"Tell Hariri\", ) பண்டைய அண்மை கிழக்கின் மெசொப்பொத்தேமியாவில், தற்கால சிரியாவின் கிழக்கு எல்லையில், கிழக்கு செமிடிக் மொழி பேசிய, பண்டைய நகர இராச்சியம் ஆகும். இந்நகரத்தின் சிதிலங்கள் சிரியாவின் \"டெல் அரிரி\" தொல்லியல் களத்தில் காணப்படுகிறது. தெற்கில் பாபிலோனுக்கும், மேற்கில் லெவண்ட் பகுதிகளுக்கு இடையே அமைந்த மாரி இராச்சியம், கிமு 2900 முதல் கிமு 1759 முடிய 1141 ஆண்டுகள் செழிப்புடன் விளங்கியது. சுமேரியா நாகரீகத்தின் மேற்கின் நுழைவாயில் என \"மாரி நகரம்\" அழைக்கபப்ட்டது. \n\nகிமு 26ம் நூற்றாண்டின் நடுவில் அழிக்கப்பட்ட மாரி நகரம், கிமு 2500ல் மீண்டும் சீரமைக்கபப்ட்டது. மாரி நகர இராச்சியத்தினர், எப்லா இராச்சியத்தினருடன் கடும் பகை கொண்டிருந்தனர். மாரி நகரம் கிமு 23ம் நூற்றாண்டில், அக்காடியப் பேரரசால் கைப்பற்றப்பட்டு, அக்காதிய இராணுவ படைத்தலைவர்களால் கிமு 19ம் நூற்றாண்டு வரை ஆளப்பட்டது. பின்னர் கிமு 1761ல் மாரி நகரம், பபிலோனியா இராச்சியத்துடன் இணைக்கப்பட்டு, அசிரியர்களாலும், பாபிலோனிய மக்களாலும் ஆளப்பட்டது. கிமு 4ம் நூற்றாண்டில் ஹெலனியக் காலத்தில் கிரேக்கர்களால் மாரி நகரம் முற்றிலும் அழிக்கப்பட்டது. \n\nமாரி நகர இராச்சிய மக்கள் மெசொப்பொத்தேமியா மற்றும் சுமேரியர்களின் கடவுள்களை வணங்கினர். மேற்கு செமிடிக் மொழிகள் பேசிய அமோரிட்டு மக்கள் மாரி நகரத்தில் கிமு 21ம் நூற்றாண்டிற்கு முன்னர் தங்கள் குடியிருப்புகளை நிறுவினர். 1933ல் மாரி நகரத்தின் தொல்லியல் களங்களை அகழாய்வு செய்தனர். மாரி தொல்லியல் களத்தில் கண்டெடுக்கப்பட்ட, ஆப்பெழுத்துகளில் எழுதப்பட்ட 25,000 களிமண் பலகைகளில், கிமு இரண்டாயிரம் ஆண்டுகளுக்கு முந்தைய மாரி நகர ஆட்சி நிர்வாகம், அண்டை நாடுகளுடன் கொண்டிருந்த இராஜ தந்திர உறவுகள் எடுத்துரைக்கிறது. மாரி நகர இராச்சியத்தினர் கிமு 1800ல் சைப்பிரசு, கிரீட் போன்ற மத்தியத் தரைக் கடல் நாடுகள் மற்றும் ஆப்கானிஸ்தானுடன் கொண்டிருந்த வணிகங்கள் இச்சுடுமண் பலகைகளில் எழுதப்பட்ட குறிப்புகள் மூலம் அறிய முடிகிறது\n\nSection::::பெயர்க் காரணம்.\nமெசொப்பொத்தேமியா மக்கள் வழிபட்ட \"மெர்\" என்ற புயல் தேவதையின் பெயரால் இந்நகரத்திற்கு மாரி எனப்பெயராயிற்று. \n\nSection::::வரலாறு.\nSection::::முதலாம் மாரி இராச்சியம்.\nமுதலில் சிற்றரசாக இருந்த முதலாம் மாரி நகர இராச்சியம் வளர்ந்து, கிமு 2900ல் பெரிய நகர இராச்சியமாக உருவெடுத்தது. இக்காலத்தில் மாரி இராச்சியத்தினர் லெவண்ட் மற்றும் தெற்கின் சுமேரியாவின் வணிகப் பாதைகளை இணைக்கும் யூப்பிரடீஸ் ஆற்றுப் பகுதிகளை கைப்பற்றினர். \n\nமாரி இராச்சியத்தினர் , யூப்பிரடீஸ் ஆற்றிற்கு இரண்டு கிலோ மீட்டர் தொலைவில் மாரி எனும் நகரத்தை அமைத்தனர். மாரி நகரம் கிமு 2550ல் அழிந்த காரணம் அறியப்படவில்லை.\n\nSection::::இரண்டாம் மாரி இராச்சியம்.\nகிமு 2500ன் முற்பகுதியில் இரண்டாம் மாரி இராச்சியத்தினர் மெசொப்பொத்தேமியாவின் தற்கால சிரியா மற்றும் ஈராக் நாடுகளின் பகுதிகளை ஆட்சி செய்தனர். இரண்டாம் மாரி இராச்சியத்தின் தலைநகரமான மாரி நகரத்தை மறுசீரமைத்து இரண்டு கிலோ மீட்டர் சுற்றளவில், ஆறடி அகலத்தில் உயரமான சுவர்களை எழுப்பினர். மேலும் சுவர்கள் மீது வில் வீரர்கள் காவலுக்கு நிற்கப்பட்டிருந்தனர். \nபின்னர் இப்பழைய நகரத்தை சீரான தெருக்களுடன் சீரமைத்து கட்டப்பட்ட புதிய நகரத்தில் கழிவு நீர் மற்றும் மழைநீர் வடிகால்களுடன் அமைக்கப்பட்டது. \n\nமாரி நகரத்தின் மையத்தில் அமைக்கப்பட்ட அரண்மனை, கோயிலாகவும் செயல்பட்டது. \n\nமாரி நகரத்தின் தொல்லியல் களங்களை அகழாய்வு செய்த போது, கோயிலுக்கு செல்லும் வழியில் மூன்று இரட்டை மரத் தூண்கள், சிம்மாசன அறை மற்றும் ஒரு மண்டபம் கண்டெடுக்கப்பட்டது. மேலும் ஆறு கோயில்களின் இடிபாடுகள் மாரி நகர தொல்லியல் களத்தில் கண்டெடுக்கப்பட்டது. மேலும் மாரி நகரத்தில் சுமேரியக் கடவுள்களான [[எஸ்தர், சுமேரியக் கடவுள்|இஷ்தர்], \"நிங்குர்சக்\" மற்றும் \"சமாஷ்\" தெய்வவங்களின் சிற்பங்கள் கண்டெடுக்கப்பட்டது. \n\nசெல்வாக்குடன் விளங்கிய இரண்டாம் மாரி நகர இராச்சியம், [[பண்டைய அண்மை கிழக்கு|பண்டைய அண்மைக் கிழக்கில்]] அரசியல் மையமாக விளங்கியது. மாரி இராச்சிய மன்னர்கள் லுகல் எனும் பட்டப் பெயரில் ஆட்சி செய்தனர் [[எப்லா இராச்சியம்|எப்லா இராச்சியத்தின்]] களிமண் பலகைகளில் எழுதப்பட்ட குறிப்புகள், எப்லா இராச்சியத்தினர், மாரி இராச்சியத்தினருக்கு பரிசுகள் வழங்கியதை குறித்துள்ளது.|group=note}} \n\nSection::::மாரி - எப்லா போர்.\n[[File:Cylinder seal battle Louvre AO18359.jpg|thumb|280 px|மாரி இராச்சியத்தின் உருளை வடிவ சுடுமண் பலகையின் சிற்பங்கள் மற்றும் [[ஆப்பெழுத்து]]கள், கிமு 25ம் நூற்றாண்டு]] \n\nமாரி இராச்சிய மன்னர் \"அன்சுத்\" என்பவர் [[எப்லா இராச்சியம்|எப்லா இராச்சியத்தின்]] மீது பல்லாண்டுகள் போரிட்டு, [[எப்லா இராச்சியம்|எப்லா]] நகரத்தைக் கைப்பற்றினார். \n\nமன்னர் \"சாமு\" காலத்தில் \"ராஅக்\" மற்றும் \"நிரும்\" நகரங்களை கைப்பற்றினார். கிமு 24ம் நூற்றாண்டின் மத்தியில், எப்லா இராச்சியத்தினர் வலிமை இழந்த காலத்தில், மாரி நகர இராச்சியத்தினருக்கு [[திறை|கப்பம்]] செலுத்தினர். மாரி இராச்சிய மன்னர் \"என்ன - தாகன்\", அண்டை நாட்டு [[எப்லா இராச்சியம்|எப்லாவிடம்]] திறை வசூலித்தான்; பின்னர் அவனது மாரி நகர இராச்சியம், [[எல்பா]]வின் மன்னர் இர்கப் - தாமுவிடம் வீழ்ந்தது.\n\nஎப்லாவிற்கும், வடக்கு [[மெசொப்பொத்தேமியா]] வழியாக தெற்கு [[பபிலோனியா|பாபிலோன்]] நகரத்திற்கு செல்வதற்கான வணிகப்பாதைகளை, மாரி இராச்சியத்தினர் தொடர்ந்து ஏழு ஆண்டுகள் அடைத்தனர். இதனால் [[எல்பா]] மற்றும் சுமேரிய மன்னர்களின் கூட்டணிப்படைகள் ஒன்று சேர்ந்து கிமு 2300ல் மாரி இராச்சியப்படைகளை தோற்கடித்தது. \n\nமாரியின் அகழாய்வில் கண்டெடுக்கப்பட்ட மன்னர் இஸ்கி - மாரியின் அரச முத்திரையில் போர்க் காட்சிகள், எல்பா நகரத்தின் அழிவுகள் குறித்து விளக்குகிறது.கிமு 2300ன் நடுவில் எல்பா நகரத்தின் அழிவிற்கு பத்தாண்டுகளுக்குப்பின் மாரி நகரத்தை [[அக்காடியப் பேரரசு|அக்காடியப் பேரரசர்]] \"சர்கோன்\" எரித்தார். \n\nSection::::மூன்றாம் மாரி இராச்சியம்.\nமாரி இராச்சியம் இரண்டு தலைமுறைகள் காலத்திற்குள் சிதைந்து போனது. பின்னர் [[அக்காடியப் பேரரசு|அக்க்காடிய]] மன்னர் \"மனிஷ்துசு\" என்பவர் மூன்றாம் மாரி இராச்சியத்தை கட்டமைத்தார். கிமு 2266ல் மாரி இராச்சியப் பகுதிகளை நிர்வகிப்பதற்கு, அக்காடியப் பேரரசர் சக்கநக்கு பட்டத்துடன் கூடிய ஒரு படைத்தலைவரை ஆளுநராக நியமித்தார். [[அக்காடியப் பேரரசு]] வீழ்ச்சியடைந்து கொண்டிருந்த காலத்தில், மாரி நகரத்தின் இராணுவ ஆளுநர் வம்சத்தினர் கிமு 19ம் நூற்றாண்டின் அரைப்பகுதி வரை மாரி இராச்சியத்தை தன்னாட்சியுடன் ஆண்டனர். மூன்றாம் மாரி இராச்சியத்தில் தற்கால [[சிரியா]] மற்றும் [[ஈராக்]] நாடுகள் அடங்கியிருந்தது. \n\n[[File:Statue of lion-AO 19520 19824-P5280748-gradient.jpg|thumb|left|மாரி நகரத்தின் சிங்கச் சிற்பம், கிமு 22ம் நூற்றாண்டு]]\n\n\"சுப்ரும்\" பகுதியின் \"யாக்கிட்-லிம்\" எனும் ஆட்சியாளர் கிமு 1820ல் மாரி இராச்சியத்தில் ஆட்சி அமைத்தார். \n[[File:Deesse au vase (Mari).jpg|thumb|left|மாரி இராச்சிய தேவதை, கிமு 18ம் நூற்றாண்டு]] \n\nபின்னர் ஆட்சிக்கு வந்த \"யாதுன் - லிம்\" மாரி நகரத்தைச் சுற்றிலும் சுவர் எழுப்பினார். மேலும் புதிய கோட்டைகள் நிறுவினார். மேற்கில் மத்தியதரைக் கடல வரை மாரி இராச்சியத்தின் ஆட்சியை விரிவு படுத்தினார். \n\n[[அசிரிய மக்கள்|அசிரிய]] மன்னர் \"முதலாம் சாம்சி-அதாத்\" கிமு 1798ல் மாரி இராச்சியத்தை கைப்பற்றினார். \n\nSection::::அசிரியர்கள் காலம்.\n[[பண்டைய அசிரியா|அசிரியப் பேரரசர்]], மாரி இராச்சியத்தின் மன்னராக தனது மகன் \"யாஸ்மா - அதாத்தை\" நியமித்தார். மாரி இராச்சித்தின் பழைய மன்னர் யாதுன் - லிம்மின் மகளை அசிரியப் பேரரசர் மணந்தார். \n\n[[File:Investiture of Zimri-Lim Louvre AO19826 n01.jpg|thumb|மன்னர் சிம்ரி - லிம்மின் முடிசூட்டு விழா, கிமு 18ம் நூற்றாண்டு]] \n\n[[File:Shamsh-res-usur, governor of Mari and Suhi.jpg|thumb|மாரி இராச்சிய ஆளுநர் சமாஸ் - ரிசா - உசூர், கிமு 760]]\n\n[[பாபிலோன்|பாபிலோனை]] அழிக்க நினைத்த மாரி இராச்சியத்தை, [[பபிலோனியா|பாபிலோனிய]] மன்னர் [[அம்முராபி]] கிமு 1759ல் அழித்தார். இருப்பினும் மாரி இராச்சியம் ஒரு கிராமாக, பாபிலோனியாவின் ஆட்சியின் கீழ் இருந்தது. \n\nபின்னர் மாரி இராச்சியம் [[அசிரிய மக்கள்|அசிரிய]] மன்னர் \"துகுல்தி - நினுர்தா\" ஆட்சியில் (கிமு 1243 - 1207) இருந்தது.\n\nSection::::மாரி இராச்சிய ஆட்சியாளர்கள்.\n[[File:Idi-ilum Louvre AO 19486 n01.jpg|thumb|மன்னர் இட்டின் - எல் தலையற்ற சிற்பம், கிமு 2090]]\n[[File:Istanbul - Museo archeol. - Puzur Ishtar, governatore di Mari (fine 3o mill aC) - Foto G. Dall'Orto 28-5-2006.jpg|thumb|மாரி இராச்சிய மன்னர் புசூர் -இஷ்தரின் சிற்பம், (கிமு 2050)]]\n[[File:Statue of governor of Tura Dagan, Mari. Originally from Mari, found in Babylon. 1894-1594 BCE. Ancient Orient Museum, Istanbul.jpg|thumb|அக்காடிய பேரரசின் மாரி ஆளுநர் துரா தகானின் தலையற்ற சிற்பம் (கிமு 2071 -2051)]] \n[[File:Disk Yahdun-Lim Louvre AO18236.jpg|thumb|மாரி நகர [[அக்காடியப் பேரரசு|அக்காடிய]] ஆளுநர் யாதுன் - லிம் கல்வெட்டுக்கள், ஆண்டு கிமு 1820–1798]] \n\nமாரி நகர இராச்சியத்தை கிமு 2500 முதல் கிமு 1761 முடிய ஆண்ட பல்வேறு வம்ச மன்னர்களின் பட்டியல்:\n\nSection::::பண்பாடு மற்றும் சமயம்.\n[[File:Woman polos Louvre AO17564.jpg|thumb|150px|left|[[அமோரிட்டு மக்கள்|அமோரிட்டு பெண்]], கிமு 25ம் நூற்றாண்டு]]\n\nமாரி இராச்சியத்தின் முதலாம் மற்றும் இரண்டாம் இராச்சிய ஆட்சியில் தெற்கு [[சுமேரியா]] நாகரீகத்தின் தாக்கம் அதிகம் இருந்தது.. மாரி இராச்சியம் ஒரு [[சிலவர் ஆட்சி| நகர இராச்சியமாக]] விளங்கியது. மாரி நகர மக்களின் முடி அழகு மற்றும் உடைகளால் நன்கு அறியப்படுகிறார்கள். மாரி இராச்சியத்தினர் 12 மாதங்கள் கொண்ட சூரிய நாட்காட்டி அறிமுகப்படுத்தினர். இதனையே [[எப்லா இராச்சியம்|எப்லா இராச்சித்தினரும்]] கடைபிடித்தனர். மாரி இராச்சியத்தினர் தங்களது குறிப்புகள் [[சுமேரிய மொழி]]யில் எழுதியுனர். கலை மற்றும் கட்டிடங்களும் [[சுமேரியா|சுமேரிய]] பாணியில் அமைத்தனர்.\n\nமாரி இராச்சியத்தில் [[அமோரிட்டு மக்கள்]] குடியேறிய பின் , [[மெசொப்பொத்தேமியா]]வின் [[பபிலோனியா|பாபிலோனிய]] நாகரீகத்தின் [[ஆப்பெழுத்து]] முறை கையாளப்பட்டது.\n\nமாரி இராச்சியத்தில் பெண்கள், ஆண்களுக்கு நிகராக உரிமைகளை அனுபவித்தனர். மன்னர் வெளிநாட்டிற்கு சென்றிருந்த போது, மாரி இராச்சிய ராணி சிப்தி, தன் கணவரின் பெயரால் நாடாண்டார். \n\nசுமேரிய மற்றும் செமிடிக் மக்களின் பல்தெய்வ வழிபாட்டை மாரி மக்களும் கொண்டிருந்தனர். இருப்பினும் \"மெர்\" எனும் காவல்தெய்வத்தை முதன்மைக் கடவுளாக வணங்கினர். வீட்டின் செழிப்பிற்கு பெண் தெய்வமாக [[எஸ்தர், சுமேரியக் கடவுள்|இஷ்தர்]] மற்றும் [[ஆதாத்]] கடவள்களை வணங்கினர், அத்தர் மற்றும் அனைத்தும் அறிந்த, அனைத்தும் பார்கின்ற \"சமாஸ்\" எனும் சூரியக் கடவுளை வணங்கினர். மேலும் எங்கி, அனு மற்றும் என்லில் போன்ற தெய்வஙகளை வணங்கினர். மாரி இராச்சிய மக்கள் கோயில் பூசாரிகளிடம் அருள்வாக்கு கேட்கும் வழக்கம் கொண்டிருந்தனர். சமயச் சடங்களில் மன்னர்களும், அரச குடும்பத்தினரும் பங்கு கொண்டனர்.\n\nSection::::அகழாய்வுகளும், ஆவணக் காப்பகங்களும்.\n[[File:سور مملكة ماري.JPG|thumb|240 px|மாரி தொல்லியல் களத்தின் அரண்மனைச் சுவர்களின் பகுதிகள்]]\n\n[[சிரியா]] - [[ஈராக்]] அமைந்த பண்டைய மாரி நகரத்தில் 1933ம் ஆண்டில் அகழாய்வு செய்யப்பட்டது. \n\nமாரி நகர தொல்லியல் களத்தில் கிபி 1993ல் அகழாய்வு செய்கையில் 300 அறைகளுடன் கூடிய \"சிம்ரிலிம்\" எனும் மன்னரின் பெரிய அரண்மனை கண்டெடுக்கப்பட்டது. இவ்வரண்மனையை [[பாபிலோன்]] மன்னர் [[அம்முராபி]] கிமு 18ம் நூற்றாண்டில் கைப்பற்றி அழித்தார். \n\nமாரி தொல்லியல் களத்தில் அகழாய்வு செய்த போது, முதலில் [[அக்காதியம்]] மொழியில் [[ஆப்பெழுத்து|ஆப்பெழுத்தில்]] எழுதப்பட்ட 25,000 [[களிமண் பலகை|சுடுமண் பலகைகள்]] கண்டெடுக்கப்பட்டது. மாரி நகர தொல்லியல் களத்தின் அகழாய்வில் கண்டெடுக்கப்பட்ட தொல்பொருட்கள் தேசிய அருங்காட்சியகம், [[அலெப்போ]], ([[சிரியா]]), , பிரான்சு நாட்டின் [[இலூவா அருங்காட்சியகம்]] மற்றும் \"தேசிய அருங்காட்சியகம்\" [[திமிஷ்கு]], ([[சிரியா]])வில் காட்சிக்கு வைக்கப்பட்டுள்ளது. \n\n1933 - 1939, 1951-1956 மற்றும் 1960 ஆண்டுகளில் மாரி நகரத்தின் தொல்லியல் அகழாய்வுகள் மேற்கொள்ளப்பட்டது முதலில் \"ஆண்ட்ரே பாரேட்\" 1974 முடிய 21 முறை அகழாய்வுகள் மேற்கொண்டார். பின்னர் \"ஜீன் கிளௌட் மர்குரேன்\" (1979_2004) மற்றும் \"பஸ்கல் பட்டலின்\" 2005ல் மீண்டும் அகழாய்வுகள் மேற்கொண்டார். மாரி தொல்லியல் களம் தொடர்பான இதழ் 1982 முதல் வெளியிடப்பட்டது. \n\nSection::::மாரி நகர களிமண் பலகைகள்.\nமாரி இராச்சியத்தில் [[களிமண் பலகை|களிமண் பலகைகளில்]] [[அக்காதியம்|அக்காதிய]] மொழியில் எழுதப்பட்ட குறிப்புகள் மூலம் மாரி இராச்சிய வரலாறு, மக்களின் பண்பாடு, நாகரீகம் பழக்க வழக்கங்கள் அறிந்து கொள்ள முடிகிறது. இந்நகரத்தின் தொல்லியல் களத்தில் கண்டெடுத்த 3,000 [[களிமண் பலகை]] கடிதங்கள் மூலம் மாரி நாட்டின் நிர்வாகம், நீதித் துறை, பொருளாதாரம் குறித்தான செய்திகள் அறிய முடிகிறது. மாரி நகர தொல்லியல் களத்தில் கிடைத்த செங்கற் பலகை ஆவனங்கள் கிமு 1800 - 1750 காலத்தவையாகும்.\n\nSection::::மாரி தொல்லியல் களத்தின் தற்போதைய நிலை.\n2011ம் ஆண்டில் துவங்கிய [[சிரிய உள்நாட்டுப் போர்|சிரிய உள்நாட்டுப் போரின்]] விளைவாக, பண்டைய மாரி நகர தொல்லியல் களத்தில் இருந்த அரச குடும்பத்தினரின் அரண்மனைகள், பொதுக்குளியல் அறைகள், இஷ்தர் மற்றும் தகான் கோயில்களை [[இசுலாமிய அரசு]] பயங்கரவாதிகளால் வெடி குண்டுகள் வைத்து தரைமட்டமாக்கப்பட்டது.\n\n\n\n\nSection::::வெளி இணைப்புகள்.\n[[பகுப்பு:சிரியா]]\n[[பகுப்பு:பண்டைய நகரங்கள்]]\n[[பகுப்பு:பண்டைய வரலாறு]]\n[[பகுப்பு:மெசொப்பொத்தேமிய நாகரிகங்கள்]]\n[[பகுப்பு:ஆசியாவின் முன்னாள் நாடுகள்]]\n[[பகுப்பு:வெண்கலக் காலம்]]\n[[பகுப்பு:பண்டைய நாடுகள்]]\n[[பகுப்பு:தொல்லியற்களங்கள்]]"}
{"id": "413161", "url": "https://ta.wikipedia.org/wiki?curid=413161", "title": "2-டைமெத்திலமினோயெத்திலசைடு", "text": "2-டைமெத்திலமினோயெத்திலசைடு\n\n2-டைமெத்திலமினோயெத்திலசைடு \"(2-Dimethylaminoethylazide)\" என்பது CHN என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் ஆகும். இச்சேர்மத்தை 2-இருமெத்திலமினோயெத்திலசைடு என்ற பெயராலும் அழைக்கலாம். நீர்ம எரிபொருளான இச்சேர்மத்தை விண்கல உந்து எரிபொருளாக பயன்படுத்த ஆய்வு செய்யப்படுகிறது. நச்சுத்தன்மை கொண்ட புற்று நோய் ஊக்கியான மோனோயெத்தில் ஐதரசீன் எரிபொருளுக்கு மாற்றாக இச்சேர்மம் ஆய்வு செய்யப்பட்டு வருகிறது. புற்றுநோய் ஆபத்தற்ற தன்னிச்சையாகத் தீப்பற்றும் எரிபொருள் குடும்பத்தைச் சேர்ந்த இச்சேர்மம் ஐதரசீன் வழி உந்து எரிபொருள்களுக்கு மாற்றாகக் கருதப்படுகிறது. \n"}
{"id": "413177", "url": "https://ta.wikipedia.org/wiki?curid=413177", "title": "பொற்கோ", "text": "பொற்கோ\n\nபொற்கோ என்பவர் தமிழ்ப்பேராசிரியர், மொழியியல் அறிஞர், கல்வியாளர், பல்கலைக்கழகத் துணைவேந்தர், இதழாசிரியர் மற்றும்,தமிழியல் ஆராய்ச்சியாளர் ஆவார். அறுபது நூல்களுக்கும் மேல் எழுதியுள்ளார். இந்தியா மற்றும் வெளிநாடுகளில் வெளிவரும் இதழ்களில் உறுப்பினராக இருந்து பல ஆராய்ச்சிக் கட்டுரைகள் எழுதியுள்ளார்.\n\nSection::::இளமைக் காலம்.\nபொற்கோவின் இயற்பெயர் பொன் கோதண்டராமன்.அரியலூர் மாவட்டத்தில் இரும்புலிக்குறிச்சி என்னும் ஊரில் பிறந்தார்.தந்தை பொன்னுசாமி ஆசிரியராக இருந்தார். தாயார் பழனியம்மாள்.\nதொடக்கக் கல்வி இரும்புலிக்குறிச்சியிலும் உயர்நிலைப்பள்ளிப் படிப்பைப் பொன்பரப்பி என்ற ஊரிலும் கற்றார்.\nதிருப்பனந்தாள் செந்தமிழ்க் கல்லூரியில் வித்துவான் படிப்பில் சேர்ந்தார். அப்போது இரண்டாம் ஆண்டில் கோதை வளவன் என்ற காப்பியத்தை எழுதினார். இந்தக் காப்பியம் பின்னாளில் வேங்கடவன் பல்கலைக் கழகம், கேரளப் பல்கலைக்கழகம், சென்னைப் பல்கலைக்கழகம் ஆகிய மூன்றிலும் தமிழ் மாணவர்களுக்குப் பாடமாக வைக்கப்பட்டது. திருநெல்வேலி சைவ சித்தாந்தக் கழகத்தில் இளம் புலவர் பட்டமும் மதுரைத் தமிழ்ச் சங்கத்தில் பண்டிதம் பட்டமும் பெற்றார். பின்னர் அண்ணாமலைப் பல்கலைக் கழகத்தில் கீழைக்கலையியல் துறையில் பிஓஎல் பட்டம் பெற்றார்.அங்கு மொழியியல், திராவிட மொழியியல் ஆகிய பாடங்களைக் கற்றார். அண்ணாமலைப் பல்கலைக் கழகத்தில் மொழியியல் அறிஞர்கள் தெ.பொ. மீனாட்சிசுந்தரனார் மற்றும் அகத்தியலிங்கனார் ஆகியோரிடமும் மாணவராக இருந்து கல்வி பயின்றார்.\n\nSection::::கல்விப் பணிகள்.\nஅண்ணாமலை பல்கலைக் கழகத்தில் மொழியியல் துறையில் பணியில் சேர்ந்தார். அந்தக் காலகட்டத்தில் பேரா.ச. அகத்தியலிங்கம் , பேரா.குமாரசாமி ராஜா போன்றோருடன் பொற்கோ பணி செய்தார். \n\n1970 ஆம் ஆண்டில் இலண்டன் பல்கலைக்கழக அழைப்பின்பேரில் இலண்டன் பல்கலைக்கழகத்தில் 2 ஆண்டுகள் ஆய்வுப் பணிகள் செய்து விட்டு 1972 இல் இந்தியாவுக்குத் திரும்பினார்.\n\n1973-74 ஆம் ஆண்டுகளில் யுனெசுகோ ஆய்வுநிலை அறிஞர் என்ற பொறுப்பில் அமெரிக்கப் பல்கலைக் கழகங்களில் ஆய்வு நிலைகளைப் பார்வையிட்டார்.\n\n1973 ஆம் ஆண்டில் அண்ணாமலைப் பல்கலைக் கழகத்தில் விரிவுரையாளராகப் பணியில் சேர்ந்தார். அதன் பின்னர் சென்னையில் உள்ள உலகத் தமிழாராய்ச்சி நிறுவனத்தில் பணி செய்தார். 1977 இல் சென்னைப் பல்கலைக் கழகத்தில் இணைப் பேராசிரியராக ஆனார்.அங்கேயே பேராசிரியராகவும் துறைத்தலைவராகவும் உய்ர்வு பெற்றார். பின்னர் 1999 முதல் 2002 வரை சென்னைப் பல்கலைக் கழகத் துணைவேந்தராகப் பதவி வகித்தார். பொற்கோ துணைவேந்தராக இருந்த காலத்தில் சென்னைப் பல்கலைக் கழகம் 5 நட்சத்திர மதிப்பைப் பெற்றது.\nஉயர்சிறப்புப் பல்கலைக்கழகம் என்ற விருதினையும் பெற்றது.\nஇவர் காலத்தில் பல்கலைக்கழக நல்கைக் குழு சென்னைப் பல்கலைக் கழகத்துக்கு 30 கோடி உருபா நிதி வழங்கியது. இந்தியாவில் இத்தகைய சிறப்புப் பெற்ற 5 பல்கலைக்கழகங்களில் சென்னைப் பல்கலைக் கழகம் முதலிடம் வகித்தது.\nகாரைக்குடி அழகப்பா பல்கலைக்கழகம், சென்னைப் பல்கலைக்கழகம், குப்பத்தில் உள்ள திராவிடப் பல்கலைக் கழகம் ஆகியவற்றின் ஆட்சிமன்றக் குழுவில் உறுப்பினராக இருந்தார்.\n\nதமிழ் சப்பானிய ஒப்பாய்வில் ஈடுபட்டார். 1982 இல் டோக்கியோவில் பன்னாட்டு மொழியியல் அறிஞர்கள் கூடிய ஒரு மாநாட்டில் பொற்கோ தமிழ் சப்பானிய மொழித் தொடர்பு பற்றி விரிவாகப் பேசினார். \n\nசென்னைப் பல்கலைக் கழகத்தில் பொற்கோவின் வழிகாட்டுதலில் பேராசிரியர் ஓனோ ஓராண்டு காலம் தமிழ் சப்பான் மொழி உறவு ஆய்வைச் செய்தார். இந்தக் காலகட்டத்தில் தமிழ் சப்பானிய ஆய்வுகள் வலுவாகக் கால் ஊன்றியது. பேராசிரியர் ஓனோ மற்றும் பிற சப்பானிய அறிஞர்களுடன் தமிழ் சப்பானிய மொழிஉறவு ஆய்வுகள் மேற்கொண்டார்.\n\nSection::::இதழ்ப்பணிகள்.\n1965 இல் ஆய்வுப்பட்ட மாணவராக இருந்தபோது அறிவுக்கூர்வாள் என்ற கையெழுத்துப் பிரதியை நடத்தினார்.\n\nமக்கள் நோக்கு என்ற இதழை சில நண்பர்களின் உதவியோடு சில ஆண்டுகள் நடத்தினார்.\n\nஆய்வாளர்களுக்காகவும் அறிஞர்களுக்காகவும் புலமை என்ற ஆராய்ச்சி இதழை 1974 இல் தொடங்கி பல ஆண்டுகளாக நடத்தி வருகிறார். அதன் தொடர்ச்சியாக புலமை மன்றம் என்ற அமைப்பின் வாயிலாக தமிழியல் ஆராய்ச்சி என்னும் பெயரில் முப்பத்து நான்கு தொகுதிகள் வெளியாகின. தமிழ் ஆராய்ச்சித் துறையில் 45 ஆண்டுகள் இடையீடு இல்லாமல் பொற்கோ சில நண்பர்களின் உதவியுடன் இந்த ஆய்விதழைப் பதிப்பித்து வெளிக் கொண்டு வருகிறார்.\n\nSection::::பிற பணிகள்.\nசென்னைப் பல்கலைக்கழகத்தில் துணைவேந்தர் பணிகளுக்கிடையில் தொல்காப்பிய அறக்கட்டளை, தமிழ் மன்றம், தமிழ் மேம்பாட்டுத்தளம் ஆகியவற்றை உருவாக்கினார்.\n\nஇவர் காலத்தில் சென்னைப் பல்கலைக்கழக ஆட்சி மன்றம், கல்வி மாமன்றம், பல்கலைக்கழகப் பொதுப்பேரவை ஆகிய மூன்றும் தமிழ் செவ்வியல்மொழி ஆவதற்குத் தீர்மானங்கள் இயற்றின.\n\nதமிழ் கல்விமொழி, ஆட்சிமொழி ஆவதற்கான போராட்டங்களில் கலந்து கொண்டார். \nமொழி மேம்பாட்டுப் பேரவை என்ற அமைப்பின் மூலம் பல மாநாடுகளையும் கருத்தரங்குகளையும் ஊர்வலங்களையும் முன்னின்று நடத்தினார். இவற்றின் விளைவாக தமிழ்வழிக் கல்விக்கு ஓர் இயக்கம் பிறந்தது\n\nSection::::வெளிநாட்டுப் பயணங்கள்.\nஇங்கிலாந்து, அமெரிக்கா, ஜப்பான், சிங்கப்பூர், மலேசியா, தென்னாப்பிரிக்கா முதலிய நாடுகளுக்கு ஆய்வுகள் செய்யவும் சிறப்புச் சொற்பொழிவுகள் ஆற்றவும் பயணம் செய்தார்.\n\nSection::::விருதுகள்.\nதமிழக அரசு வழங்கிய கலைமாமணி விருது (1995- 96)\n\nதமிழக அரசு வழங்கிய திருவள்ளுவர் விருது (2009)\n\nமதுரை காமராஜர் பல்கலைக்கழகம் வழங்கிய தமிழ்ப்பேரவைச் செம்மல் (2003)\n\nSection::::எழுதிய நூல்கள்.\nவாழ்க்கைப் பூங்கா, 1965\n\nவாழ்வியல், 1969 \n\nவள்ளுவ நெறியும் வைதிக நெறியும், 1969\n\nபி.பி.சி தமிழோசையில்..1972\n\nஇலக்கண உலகில் புதிய பார்வை 1973\n\nசெந்தமிழ், 1974\n\nஉலகில் தமிழும் தமிழரும், 1976\n\nஇலக்கியக் கோலங்கள் 1976\n\nகோதை வளவன், 1978\n\nகலங்கரை விளக்கம், 1979\n\nஇலக்கண உலகில் புதிய பார்வை-2, 1981\n\nகுறள் காட்டும் உறவுகள், 1982\n\nநல்ல உடல் நல்ல மனம், 1982\n\nஇலக்கணக் கலைக்களஞ்சியம், 1985\n\nதமிழ் உணர்ச்சி தமிழ் வளர்ச்சி தமிழ் ஆட்சி,1986\n\nபொற்கோவின் கவிதைகள்,1987\n\nதமிழ் இலக்கணக் கோட்பாடுகள், 1989\n\nதமிழில் நீங்களும் தவறில்லாமல் எழுதலாம்,1992\n\nதொல்காப்பிய அறிமுகம்,1994\n\nதேவையான மொழிக் கொள்கை,1994\n\nஇன்னமுத மாமழை,1994\n\nதமிழக வரலாற்றில் தந்தை பெரியார்,1995\n\nபுதிய நோக்கில் தமிழ் யாப்பு, 1995\n\nஆராய்ச்சி நெறிமுறைகள்,1996\n\nஇலக்கண உலகில் புதிய பார்வை-3, 1996\n\nபொது மொழியியல்,1997\n\nகுயில் பாட்டு, 1998\n\nஇலக்கிய அறிவியல், 1998\n\nதிருக்குறள் அரங்கம், 1999\n\nதமிழக வரலாற்றில் திருக்குறள்,2000\n\nஇலக்கணக் கலைக் களஞ்சியம், 2000 மூன்றாம் பதிப்பு \n\nபண்பாட்டுக் கருத்தோட்டம், 2001\n\nஇலக்கிய வெளிச்சம்--1 2001\n\nஇலக்கிய வெளிச்சம்--2 2001\n\nமொழிசார் சிந்தனைகள், 2001\n\nஇக்காலத் தமிழ் இலக்கணம், 2002\n\nகோதைவளவன், 2002 மூன்றாம் பதிப்பு \n\nதேவையான மொழிக் கொள்கை,விரிவாக்கப் பதிப்பு,2003\n\nதமிழில் நாமும் தவறின்றி எழுதலாம் 2003 \n\nதமிழ் ஜப்பானிய ஒப்பாய்வு, 2003\n\nதிருக்குறள் உரைவிளக்கம்,2004\n\nதமிழ் வரலாற்றில் பாவாணர், 2004\n\nதமிழ் வரலாற்றில் வள்ளலார்,2004\n\nமக்கள் நேயச் சுயமரியாதை,2005\n\nதமிழக வரலாற்றில் அறுந்து கிடக்கும் சங்கிலிகள், 2005\n\nதமிழ் ஜப்பானிய ஆராய்ச்சி --பாதையும் பயணமும், 2005\n\nஇலக்கண உலகில் புதிய பார்வை,நான்காம் பதிப்பு தொகுதி (1,2,3) 2005\n\nமக்கள் நடுவில் பொற்கோ,2006\n\nகுறள் காட்டும் உறவுகள்,விரிவாக்கப் பதிப்பு,2006\n\nஇக்காலத் தமிழ் இலக்கணம், சீராக்கப் பதிப்பு ,2006\n\nதமிழக வரலாற்றில் பேராசிரியர் தெ.பொ.மீ. 2007\n\nசெம்மொழித் திட்டம், 2007\n\nவள்ளுவ நெறியும் வைதிக நெறியும், 2007\n\nநல்ல உடல் நல்ல மனம், சீராக்கப் பதிப்பு, 2007\n\nவாழ்க்கை வளம் பெற வழிவகைக் காண்போம், 2007\n\nபொதுமொழியியல் மூன்றாம் பதிப்பு, 2007\n\nதமிழில் நாமும் தவறில்லாமல் எழுதலாம், ஐந்தாம் பதிப்பு \n\nமொழிசார்ந்த சுயமரியாதை,2008 \n\nதிருக்குறள் உரைவிளக்கம், சீராக்கப் பதிப்பு, 2008\n\nபொது மொழியியல், சீராக்கப் பதிப்பு, 2008\n\nமொழி சார்ந்த இயக்கங்கள், 2009\n\nஇவை அல்லாமல் 15 ஆங்கில நூல்களை எழுதியுள்ளார். 'தமிழ் ஸ்டடீஸ்' என்ற 800 பக்கங்கள் கொண்ட ஆங்கில நூல் இவரால் எழுதப்பெற்று வெளிவந்தது. இந்த நூல் செம்மொழி என நடுவணரசு அறிவிக்கும் காலத்தில் நல்ல வரவேற்பைப் பெற்றது. 400 க்கும் மேற்பட்ட ஆய்வுரைகளை ஆங்கிலத்திலும் தமிழிலும் எழுதி வழங்கியிருக்கிறார்.\n\nSection::::உசாத்துணை.\nபொற்கோவின் வாழ்க்கைப்பாதை-நூல் ஆசிரியர் பொற்கோ, பூம்பொழில் வெளியிடு சென்ன-ை600126\n\nஅறிஞர்களின் பார்வையில் பொற்கோ, 70 ஆம் ஆண்டு நிறைவு விழா மலர், சூன் 2011\n"}
{"id": "413179", "url": "https://ta.wikipedia.org/wiki?curid=413179", "title": "சிவசக்தி பாண்டியன்", "text": "சிவசக்தி பாண்டியன்\n\nசிவசக்தி பாண்டியன் என்னும் பாண்டியன் என்பவர் ஒரு தமிழகத் திரைப்படத் தயாரிப்பாளராவார். சென்னையைச் சேர்ந்தவரான இவர் துவக்கத்தில் திரைப்பட விநியோகத் தொழிலைச் செய்வதுவந்தார். பின்னர் சென்னை பாடியில் உள்ள \"சிவசக்தி\" என்ற திரையரங்கை குத்தகைக்கு எடுத்து நடத்திவந்தார். அங்கே படம் பார்த்துவிட்டு வெளியே வருபவர்களின் விமர்சனங்களைக் கொண்டு ரசிகர்களின் ரசனையை அறிந்தார். திரைப்படங்களுக்கான கதை எப்படி இருக்கவேண்டும் என்று உணரத் தொடங்கியபிறகு இவருக்கு திரைப்படங்களைத் தயாரிக்கும் ஆர்வம் ஏற்பட்ட படங்களைத் தயாரிக்கத் துவங்கினார்.\n"}
{"id": "413203", "url": "https://ta.wikipedia.org/wiki?curid=413203", "title": "கிமு 25-ஆம் நூற்றாண்டு", "text": "கிமு 25-ஆம் நூற்றாண்டு\n\nகிமு 25-ஆம் நூற்றாண்டு (\"25th century BC\") என்பது கிமு 2500 முதல் கிமு 2401 வரையான நூற்றாண்டுக் காலப்பகுதியாகும்.\n\n\n"}
{"id": "413218", "url": "https://ta.wikipedia.org/wiki?curid=413218", "title": "பூஞ்சார் பேரரசு", "text": "பூஞ்சார் பேரரசு\n\nபூஞ்சார் பேரரசு மத்தியகால கேரளாவில் வாழ்ந்த மதுரை பாண்டிய அரசர்களின் பரம்பரைகளில் ஒன்று. இந்த பேரரசை நிறுவியவர் மாணவிக்ரம குலசேகர பாண்டியன் என்று வரலாற்றில் குறிப்பிடப்பட்டுள்ளது. மத்திய திருவிதாங்கூர் பகுதியில் இருந்த சிறிய நகராட்சிக்கு உட்பட்ட பகுதிகள் தற்போதைய திண்டுக்கல், கம்பம், போடிநாயக்கனூர், வண்டிப்பெரியார், பீர்மேடு மற்றும் கண்ணன் தேவன் மலைக் குன்று போன்ற பகுதிகள் ஆகும்.\n"}
{"id": "413219", "url": "https://ta.wikipedia.org/wiki?curid=413219", "title": "பேர்ம்", "text": "பேர்ம்\n\nபேர்ம் (\"Perm\", ;) உருசியாவின் ஐரோப்பியப் பகுதியில் உரால் மலைகளின் அருகில் காமா ஆற்றோரம் அமைந்துள்ள நகரமும் பேர்ம் பிரதேசத்தின் நிர்வாக மையமும் ஆகும். \n\n2010ஆம் ஆண்டு உருசியக் கணக்கெடுப்பின்படி இதன் மக்கள்தொகை 991,162. இது 2002இல் இருந்த 1,001,653 மக்கள்தொகைக்கும் 1989ஆம் கணக்கெடுப்பின்படியான 1,090,944 மக்கள்தொகைக்கும் குறைவானதாகும். 2010ஆம் ஆண்டு கணக்கெடுப்பின்படி இது உருசியாவின் பதின்மூன்றாவது பெரிய நகரமாகும். \n\n1940 இலிருந்து 1957 வரை மொலோடோவ் வைசெஸ்லாவ் நினைவாக இந்நகரம் மொலோடோவ் ( ) என அழைக்கப்பட்டிருந்தது.\n\n"}
{"id": "413220", "url": "https://ta.wikipedia.org/wiki?curid=413220", "title": "இலித்தியம் பிசு(முப்புளோரோமெத்தேன்சல்போனைல்)இமைடு", "text": "இலித்தியம் பிசு(முப்புளோரோமெத்தேன்சல்போனைல்)இமைடு\n\nஇலித்தியம் பிசு(முப்புளோரோமெத்தேன்சல்போனைல்)இமைடு \"(Lithium bis(trifluoromethanesulfonyl)imide)\" என்பது LiCFNOS என்ற வாய்ப்பாட்டைக் கொண்டிருக்கும் ஒரு நீர் நாட்ட உப்பு ஆகும். இதை சுருக்கமாக LiTFSI என்ற சுருக்கக் குறியீட்டால் குறிப்பிடுவார்கள். பொதுவாக இலித்தியம் அயனி மின்கலன்களில் மின்னாற்பகுப்புக்காக இலித்தியம் அயனியின் ஆதாரமூலமாக இச்சேர்மத்தைப் பயன்படுத்துவார்கள். வழக்கமாக இதற்காகப் பயன்படுத்தப்படும் இலித்தியம் எக்சாபுளோரோபாசுபேட்டுக்கு மாற்றாக இச்சேர்மம் கருதப்படுகிறது It is commonly used as Li-ion source in electrolytes for Li-ion batteries as a safer alternative to commonly used lithium hexafluorophosphate.. ஓர் இலித்தியம் நேர்மின் அயனியும் பிசு(முப்புளோரோமெத்தில்)சல்போனிமைடு எதிர்மின் அயனியும் சேர்ந்து இச்சேர்மம் உருவாகிறது. \n\nநீரில் இச்சேர்மத்தின் உயர் கரைதிறன் (> 21 மி) என்பதால் இலித்தியத்தின் நீர்க்கரைசல் நீரிய இலித்தியம்-அயனி மின்கலன்களில் பயன்படுத்தப்படுகிறது .\n"}
{"id": "413222", "url": "https://ta.wikipedia.org/wiki?curid=413222", "title": "மசினகுடி", "text": "மசினகுடி\n\nமசினகுடி, தமிழ்நாடு மாநிலத்தின் நீலகிரி மாவட்டத்தில், கூடலூர் வட்டத்தின், கூடலூர் ஊராட்சி ஒன்றியத்தில், மசினகுடி ஊராட்சியில் அமைந்த சிற்றூர் ஆகும். \n\nஊட்டியிலிருந்து மைசூர் செல்லும் நெடுஞ்சாலையில், தமிழ்நாடு, கர்நாடகம் மற்றும் கேரளம் ஆகிய மாநில எல்லைகள் சந்திக்கும் இடத்தில் மசினகுடி சிற்றூர் அமைந்துள்ளது. இதனருகில் மசினகுடி முதுமலை தேசியப் பூங்கா உள்ளது. மசினகுடி வாழ் மக்களில் பெரும்பாலனவர்கள் மலைவாழ் பழங்குடி மக்களே. முதுமலை தேசியப் பூங்கா மற்றும் யானைகளை பராமரிக்கும் தெப்பக்காடு மசினகுடி அருகே உள்ளது. மேயாறு நீர் மின் திட்டப்பணியாளர்களின் குடியிருப்புகளுக்கு மசினகுடி மையமாக உள்ளது. மசினகுடியின் தட்பவெப்பம் ஆண்டு முழுவதும், குறைந்த வெப்பமும், குறைந்த குளிரும் கொண்டது. \n\nமசினகுடியில் காப்புக்காடுகள் சட்டத்தை மீறி யாணைகளின் வழித்தடத்தை மறித்துக் கட்டப்பட்ட 11 ரிசார்ட்டுகள் மற்றும் உணவு விடுதிகளை மூடி முத்திரையிட 8 ஆகஸ்டு 2018 அன்று தமிழக அரசுக்கு இந்திய உச்சநீதிமன்றம் உத்தரவிட்டுள்ள்து. \nSection::::மக்கள்தொக பரம்பல்.\n2011ம் ஆண்டின் மக்கள்தொகை கணக்கெடுப்பின்படி, 2,393 வீடுகள் கொண்ட மசினகுடி சிற்றூரின் மக்கள்தொகை 8,783 ஆகும். மக்கள்தொகையில் பட்டியல் சமுகத்தினர் 25.86 % ஆகவும்; பட்டியல் பழங்குடி மக்கள் 20.46 % ஆகவுள்ளது. எழுத்தறிவு 76.11 % ஆக உள்ளது. \n\nSection::::போக்குவரத்து.\nமசினகுடியிலிருந்து அருகில் உள்ள அனைத்து நகரங்களுக்கும் செல்ல பேருந்து வசதி மட்டுமே உள்ளது. மசினகுடியிலிருந்து\n\n"}
{"id": "413229", "url": "https://ta.wikipedia.org/wiki?curid=413229", "title": "பாஃபின் தீவு", "text": "பாஃபின் தீவு\n\nபாஃபின் தீவு (\"Baffin Island\", இனுக்ரிருற் மொழி:ᕿᑭᖅᑖᓗᒃ, Qikiqtaaluk, ), கனடாவின் நூனவுட் ஆட்புலத்திலுள்ளது. இது கனடாவின் மிகப் பெரும் தீவாகவும் உலகில் ஐந்தாவது பெரிய தீவாகவும் விளங்குகின்றது. இதன் பரப்பளவு 507,451 கிமீ (195,928 சது மை). இதன் மக்கள்தொகை ஏறத்தாழ 11,000 (2007 மதிப்பீடு). இது 65.4215 வ, 70.9654 மே ஆட்கூற்றில் அமைந்துள்ளது. ஆங்கில தேடலியலாளர் வில்லியம் பாஃபின் நினைவாகப் பெயரிடப்பட்டுள்ளது, இத்தீவு கொலம்பியக் காலத்திற்கு முன்னரே அறியப்பட்டிருக்கக் கூடும். கிறீன்லாந்து, ஐசுலாந்து தீவுகளிலிருந்து எசுக்காண்டினாவிய தேடலியலாளர்கள் இங்கு வந்திருக்கலாம். ஐசுலாந்திய தொன்மைக் கதைகளில் இத்தீவின் அமைவிடம் \"எல்லுலாந்து\" எனக் குறிப்பிடப்பட்டுள்ளது.\n"}
{"id": "413230", "url": "https://ta.wikipedia.org/wiki?curid=413230", "title": "வில்லியம் பாஃபின்", "text": "வில்லியம் பாஃபின்\n\nவில்லியம் பாஃபின் (\"William Baffin\",  – 23 சனவரி 1622) ஆங்கிலேய மாலுமியும் தேடலியலாளரும் ஆவார். அத்திலாந்திக்குப் பெருங்கடலிலிருந்து அமைதிப் பெருங்கடலுக்கு வடமேற்குப் பெருவழியைக் கண்டறிய முனைந்ததற்காகப் பெரிதும் அறியப்படுகிறார். இந்த முயற்சியின் போது தற்கால கனடாவின் பாஃபின் விரிகுடாவைக் கண்டறிந்த முதல் ஐரோப்பியராக விளங்குகிறார். தவிரவும் பிரித்தானிய கிழக்கிந்திய நிறுவனத்திற்காக செங்கடல், பாரசீக வளைகுடா பகுதிகளைச் சிறப்பாக அளந்தவராகவும் அறியப்படுகின்றார்.\n"}
{"id": "413234", "url": "https://ta.wikipedia.org/wiki?curid=413234", "title": "இலித்தியம் எக்சாபுளோரோசெருமானேட்டு", "text": "இலித்தியம் எக்சாபுளோரோசெருமானேட்டு\n\nஇலித்தியம் எக்சாபுளோரோசெருமானேட்டு \"(Lithium hexafluorogermanate)\" என்பது LiGeF என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். ஈரப்பதத்தில் வெளிப்பட நேரிடும்போது இச்சேர்மம் அரை வெண்மை நிற நீர் உறிஞ்சும் தூளாக மாறுகிறது. எளிமையாக நீராற்பகுப்பு அடைந்து ஐதரசன் புளோரைடு மற்றும் செருமானியம் புளோரைடு]] வாயுக்களையும் வெளியிடுகிறது . \n\nSection::::வினைகள் மற்றும் பயன்கள்.\nஇலித்தியம் எக்சாபுளோரோசெருமானேட்டு ஐதரசன் புளோரைடில் கரைந்து இலித்தியம் புளோரைடைக் கொடுக்கிறது . \nகடோலினியம் ஆக்சிபுளோரைடை வெப்பப்படுத்தலுக்கு உட்படுத்தி அதன் அடர்த்தியதிகரிக்கும் பொருளாக இலித்தியம் எக்சாபுளோரோசெருமானேட்டு பயன்படுகிறது .\n\nஇலித்தியம் அயனி மின்கலத்தில் பயன்படும் மின்பகுளியில் இலித்தியம் உப்புடன் சேர்க்கைப் பொருளாகவும் இதை பயன்படுத்துகிறார்கள். \n"}
{"id": "413239", "url": "https://ta.wikipedia.org/wiki?curid=413239", "title": "ருத்ர தாண்டவம் (திரைப்படம்)", "text": "ருத்ர தாண்டவம் (திரைப்படம்)\n\nருத்ர தாண்டவம் (Rudhra Thaandavam) என்பது 1978 ஆண்டைய இந்திய தமிழ் திரைப்படமாகும். இப்படத்தை கே. விசயன் இயக்க,  நாகேஷ் மற்றும் வி. கே. ராமசாமி ஆகியோர் முதன்மைப் பாத்திரங்களை ஏற்று நடித்தனர். படத்தில் இடம்பெற்ற பாடல்களை வாலியும், கண்ணதாசனும் எழுதியுள்ளனர்.\n\nSection::::கதை.\n\"ருத்ரா தாண்டவம் \"படத்தின்\" \"கதையானது  ஒரு ஏழை பூசாரியின் கனவில் வரும் சிவபெருமான் அவருக்கு உலகத்தை பற்றிய  அறிவை வழங்குவதை சித்தரிப்பதே ஆகும்.\n\n\nSection::::தயாரிப்பு.\nஇப்படமானது சென்னை வாகினி படப்பிடிப்புத் தளத்தில் எடுக்கப்பட்டது.\n\nSection::::வரவேற்பு.\nதிரைப்பட வரலாற்றாசிரியர் ராண்டார் கை எழுதியபடி, இந்தப் படம் பாக்ஸ் ஆபிஸில் எதிர்பாராத அளவுக்கு நல்ல வெற்றியை ஈட்டியது. \"புதுமையான கதை\", நாகேசின் சுவாரஸ்யமான நகைச்சுவை மற்றும் சிவபெருமான் வேடமேற்ற வி. கே. ராமசாமியின் அற்புதமான நடிப்பு போன்றவற்றை அவர் பாராட்டினார்.\n"}
{"id": "413245", "url": "https://ta.wikipedia.org/wiki?curid=413245", "title": "பாஃபின் விரிகுடா", "text": "பாஃபின் விரிகுடா\n\nபாஃபின் விரிகுடா (\"Baffin Bay\", இனுக்ரிருற் மொழி: \"Saknirutiak Imanga\"; ), பாஃபின் தீவிற்கும் கிறீன்லாந்தின் தென்மேற்கு கடலோரத்திற்கும் இடையிலுள்ள வட அத்திலாந்திக்குப் பெருங்கடலின் கரையோரக் கடலாகும். இந்த விரிகுடா அத்திலாந்திக்குடன் டேவிசு நீரிணையாலும் லாப்ரடார் கடலாலும் இணைந்துள்ளது. குறுகிய நாரெசு நீரிணை பாஃபின் விரிகுடாவை ஆர்க்டிக் பெருங்கடலுடன் இணைக்கிறது. பனிப் போர்வையும் அடர்ந்த மிதக்கும் பனியும் பனிமலைகளும் நிறைந்துள்ளதால் ஆண்டின் பெரும் பகுதியிலும் இந்த விரிகுடாவில் பயணம் மேற்கொள்ளவியலாது. இருப்பினும், வடக்கு நீர் என அறியப்படும், கிட்டத்தட்ட பரப்புள்ள பனிக்கட்டிப்பரப்பிலுள்ள இடை நீர்ப்பரப்பு (\"பாலின்யா\") இசுமித் சவுண்டிற்கு வடக்கில் வேனிற்காலங்களில் உருவாகின்றது. இவ்விரிகுடாவிலுள்ள பெரும்பாலான கடல்வாழ் உயிரினங்கள் இந்தப் பகுதியிலேயே குவிந்துள்ளன.\n\n"}
{"id": "413263", "url": "https://ta.wikipedia.org/wiki?curid=413263", "title": "இலித்தியம் பெர்குளோரேட்டு", "text": "இலித்தியம் பெர்குளோரேட்டு\n\nஇலித்தியம் பெர்குளோரேட்டு \"(Lithium perchlorate)\" என்பது LiClO என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். வெண்மையாகவோ அல்லது நிறமற்றோ படிக உப்பாகக் காணப்படும் இச்சேர்மம் பல கரைப்பான்களில் கரையக்கூடிய தன்மையைப் பெற்றிருப்பதால் குறிப்பிடத்தக்கதாக உள்ளது. நீரிலியாகவும் முந்நீரேற்றாகவும் இது இயற்கையில் காணப்படுகிறது.\n\nSection::::பயன்பாடுகள்.\nSection::::கனிம வேதியியல்.\nவேதி ஆக்சிசன் மின்னாக்கிகள் சிலவற்றில் ஆக்சிசன் மூலமாக இலித்தியம் பெர்குளோரேட்டு பயன்படுகிறது. இலித்தியம் பெர்குளோரேட்டு 400 °செல்சியசு வெப்பநிலையில் சிதைவடைந்து இலித்தியம் குளோரைடையும் ஆக்சிசனையும் கொடுக்கிறது :\n\nஇலித்தியம் பெர்குளோரேட்டின் நிறையில் கிட்டத்தட்ட 60 சதவீதம் ஆக்சிசனாக வெளியேற்றப்படுகிறது. நடைமுறையில் பயன்படும் எல்லா பெர்குளோரேட்டு உப்புகளைக் காட்டிலும் ஆக்சிசன், நிறை மற்றும் ஆக்சிசன், கன அளவு இரண்டிலும் இப்பெர்குளோரேட்டு மட்டுமே அதிக விகித மதிப்பைக் கொண்டுள்ளது.\n\nSection::::கரிம வேதியியல்.\nடை எத்தில் ஈதர் உட்பட பெரும்பாலான கரிமக் கரைப்பான்களில் LiClO4 நன்றாகக் கரைகின்றது. இக்கரைசல்கள் டையீல்சு ஆல்டர் வினைகளில் பயன்படுத்தப்படுகின்றன. இங்கு இச்சேர்மம் டையீனோபில்களின் மீதுள்ள இலூயிசு கார தலங்களுடன் இலூயிசு அமில Li+ ஆகப் பிணைந்து வினையை முடுக்கிவிடுகிறது .\n\nα,β-நிரைவுறா கார்பனைல்கள் ஆல்டிகைடுகளுடன் வினைபுரியும்போது ஓர் இணை வினையூக்கியாகவும் இலித்தியம் பெர்குளோரேட்டு பயன்படுகிறது. இவ்வினை பேலிசு-இல்மேன் வினை என்ற பெயரால் அழைக்கப்படுகிறது .\n\nSection::::மின்கலங்களில்.\nஇலித்தியம் பெர்குளோரேட்டு சேர்மம் இலித்தியம்-அயனி மின்கலன்களில் மின்பகுளியாகப் பயன்படுத்தப்படுகிறது. இலித்தியம் எக்சாபுளோரோ பாசுபேட்டு அல்லது இலித்தியம் டெட்ராபுளோரோபோரேட்டு போன்ற மின்பகுளிகளுக்கு மாற்றாக இலித்தியம் பெர்குளோரேட்டு தெரிவு செய்யப்படுகிறது. ஏனென்றால் மேம்பட்ட மின் தடுப்பு, கடத்துதிறன், நீர்நாட்டப் பண்பு மற்றும் நேர்முனை நிலைப்புத்தன்மை போன்ற பண்புகள் குறிப்பிட்ட பயன்பாடுகளுக்காக சிறப்புத்தன்மையை கொண்டிருக்கிறது இருப்பினும் இந்த நன்மைகள் யாவும் இம்மின்பகுளியின் வலுவான ஆக்சிசனேற்றும் பண்புகளால் திசைதிருப்பப்படுகின்றன, இதனால் அதிக வெப்பநிலை அல்லது உயர் மின்னோட்ட வலிமைகளில் அதன் கரைப்பானுடன் அதிஅக் வினை புரியும் தன்மையைப் பெறுகின்றன. இந்த ஆபத்துகளால் இம்மின்கலம் பொதுவாக தொழில்துறை பயன்பாடுகளுக்கு தகுதியற்றதாக கருதப்படுகிறது .\n\nSection::::உயிர் வேதியியல்.\nஇலித்தியம் பெர்குளோரேட்டு சேர்மத்தின் அடர்த்தியான கரைசல்கள் (4.5 மோல்/ லிட்டர்) புரதங்களின் இயல்பு திரிதலுக்கு உதவும் முகவராக பயனாகிறது.\n\nSection::::உற்பத்தி.\nசோடியம் பெர்குளோரேட்டுடன் இலித்தியம் குளோரைடைச் சேர்த்து வினைபுரியச் செய்து இலித்தியம் பெர்குளோரேட்டு பேரளவில் தயாரிக்கப்படுகிறது. இலித்தியம் குளோரேட்டை 20 பாகை செல்சியசுக்கு மேற்பட்ட வெப்பநிலையில் மின்னாற்பகுப்புக்கு உட்படுத்தியும் தயாரிக்கிறார்கள்.\n\nSection::::பாதுகாப்பு.\nபெர்குளோரேட்டுகள் பெரும்பாலும் கரிமச் சேர்மங்களுடன் சேர்க்கப்படும்போது வெடிக்கும் கலவைகளாக மாறுகின்றன.\n\n"}
{"id": "413285", "url": "https://ta.wikipedia.org/wiki?curid=413285", "title": "தைட்டானியம்(II) சல்பைடு", "text": "தைட்டானியம்(II) சல்பைடு\n\nதைட்டானியம்(II) சல்பைடு \"(Titanium(II) sulfide)\" என்பது TiS என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். தைட்டானியமும் கந்தகமும் சேர்ந்து இச்சேர்மம் உருவாகிறது.\n\nயாமாட்டோ 691 என்ற விண்கல்லில் சின்னஞ் சிறு துகள்களாக தைட்டானியம்(II) சல்பைடு காணப்படுகிறது. வாசோனைட்டு என்ற புதிய கனிமமாகப் பெயரிடப்பட்டது. \n"}
{"id": "413288", "url": "https://ta.wikipedia.org/wiki?curid=413288", "title": "தைட்டானியம் டைசிலிசைடு", "text": "தைட்டானியம் டைசிலிசைடு\n\nதைட்டானியம் டைசிலிசைடு \"(Titanium disilicide)\" என்பது TiSi என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். தைட்டானியம் இருசிலிசைடு என்ற பெயராலும் இதை அழைக்கலாம். குறைக்கடத்தி தொழிற்சாலைகளில் தைட்டானியம் டைசிலிசைடு பயன்படுத்தப்படுகிறது.\nஉட்புற திரிதடையம் எனப்படும் மின்மப் பொறி இணைப்புகளின் தகட்டு எதிர்ப்பைக் குறைக்க உதவும் சிலிக்கான் மற்றும் பாலிசிலிகான் கோடுகள் இடையில் மின்தொடர்பை ஏற்படுத்தும் சாலிசைடு தொழில்நுட்பத்திற்காக இது பொதுவாக வளர்க்கப்படுகிறது. நுண்மின்னணு தொழிற்சாலைகளில் சி54 நிலையில் குறிப்பாக தைட்டானியம் டைசிலிசைடு பயன்படுத்தப்படுகிறது. \n"}
{"id": "413294", "url": "https://ta.wikipedia.org/wiki?curid=413294", "title": "தைட்டானியம்(III) புளோரைடு", "text": "தைட்டானியம்(III) புளோரைடு\n\nதைட்டானியம்(III) புளோரைடு \"(Titanium(III) fluoride)\" என்பது TiF என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். ஊதா நிறத்தில் பெரோவ்சிகைட்டு கட்டமைப்பை ஏற்ற ஒரு திண்மமாக இச்சேர்மம் காணப்படுகிறது. இதன்படி தைட்டானியம் மையங்கள் எண்கோண ஒருங்கிணைப்பு வடிவமும், ஒவ்வொரு புளோரைடு ஈந்தணைவியும் இரட்டைப் பாலமாகவும் பிணைந்துள்ளன . \n\nதைட்டானியம்(III) ஆக்சைடுடன் ஐதரோபுளோரிக் அமிலத்தைச் சேர்த்து வினைபுரியச் செய்து இதைத் தயாரிக்கிறார்கள். தண்ணீரில் TiF3 கரைக்கப்பட்டால் இவ்வினை தலைகீழ் வினையாகிறது.\n"}
{"id": "413296", "url": "https://ta.wikipedia.org/wiki?curid=413296", "title": "1259", "text": "1259\n\n1259 (MCCLIX) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.\n\n\n\n"}
{"id": "413306", "url": "https://ta.wikipedia.org/wiki?curid=413306", "title": "மலை முகடு", "text": "மலை முகடு\n\nமலை முகடு (Summit) என்பது உயரத்தில் தன்னைச் சுற்றியுள்ள அனைத்து இடங்களையும் விட உயர்ந்த இடமாகும். கணித முறையில், உயர அளவீட்டில் அண்மித்த பெருமம் ஆகும். இட அமைப்பியலில் \"சிகரம்\", \"வான் உச்சி\", \"acme\", \"apex\", \"peak\", \"summit\" என்பன ஒத்த சொற்களாம்.\n\nஉலகின் மிக உயர்ந்த சிகரமாக எவரெசுட்டு சிகரம் உள்ளது; இதன் உயரம் கடல் மட்டத்திலிருந்து 8844.43 மீட்டர்கள் (29,029 அடி) ஆகும். இதனை அலுவல்முறையாக முதன்முதலில் ஏறி சாதனை புரிந்தவர் எட்மண்ட் இல்லரி. 1953இல் அவர் இச்சாதனையை நிகழ்த்தினார். பன்னாட்டு மலையேறுவோர் கூட்டமைப்பின் வரையறைப்படி மலை முகடொன்று மேலிருந்தாலே தனித்துவம் பெற்றதாகக் கொள்ளபடும். குறைந்தது உயர வேறுபாடு இருந்தால் தனி மலையாகக் கொள்ளப்படும். இவை கீழே தொகுக்கப்பட்டுள்ளன:\n\n"}
{"id": "413313", "url": "https://ta.wikipedia.org/wiki?curid=413313", "title": "நிக்கல் ஆக்சைடு ஐதராக்சைடு", "text": "நிக்கல் ஆக்சைடு ஐதராக்சைடு\n\nநிக்கல் ஆக்சைடு ஐதராக்சைடு \"(Nickel oxide hydroxide)\" என்பது NiO(OH) என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். கருப்பு நிறத்தில் திண்மமாகக் காணப்படும் இச்சேர்மம் எந்தக் கரைபானிலும் கரையாது ஆனால் காரம் மற்றும் அமிலத்தால் பாதிக்கப்படும். நிக்கல்-உலோக ஐதரைடு மின்கலத்தில் ஒரு பகுதிப்பொருளாக நிக்கல் ஆக்சைடு ஐதராக்சைடு அடங்கியுள்ளது.\n\nSection::::தொடர்புடைய பொருட்கள்.\nநிக்கல்(III) ஆக்சைடுகள் பெரும்பாலும் மிகக்குறைவாகவே அடையாளப்படுத்தப்பட்டுள்ளன. மேலும் விகிவிதவியல் தன்மையற்ற சேர்மங்கள் எனக் கருதுகிறார்கள். நிக்கல்(III) ஆக்சைடு படிகவியல் ஆய்வுகளின்படி சரிபார்க்கப்படவில்லை, கரிம வேதியியல் பயன்பாடுகளுக்கும் நிக்கல் ஆக்சைடுகள் அல்லது பெராக்சைடுகள் தளத்திலேயே உருவாக்கிக் கொள்ளப்படுகின்றன. நிக்கல் பெராக்சைடு (சி.ஏ.எசு # 12035-36-8) சேர்மம் நிக்கல் ஆக்சைடு ஐதராக்சைடு உடன் நெருங்கிய தொடர்பும் அதே அடையாளங்களையும் பெற்றுள்ளது .\n\nSection::::கட்டமைப்பு.\nநிக்கல்(II) ஐதராக்சைடின் புருசைட்டு பல்லுருவத்தை ஒத்ததாகவே ஐதரசன்களில் பாதி அளவைக் கொண்டு இதனுடைய அடுக்குக் கட்டமைப்பும் உள்ளது. நிக்கலின் ஆக்சிசனேற்ற எண் 3+ ஆகும்.\n\nSection::::தயாரிப்பு.\nநிக்கல்(II) நைட்ரேட்டுடன் நீரிய பொட்டாசியம் ஐதராக்சைடு சேர்த்து புரோமினை ஆக்சிசனேற்றியாகக் கொண்டு வினைபுரியச் செய்தால் நிக்கல் ஆக்சைடு ஐதராக்சைடு தயாரிக்கலாம் :\n\nSection::::கரிம வேதியியல் பயன்.\nபென்சைல் ஆல்ககாலை ஆக்சிசனேற்றம் செய்து பென்சாயிக் அமிலமாக மாற்றும் வினையில் நிக்கல்(III) ஆக்சைடுகள் வினையூக்கிகளாகச் செயல்படுகின்றன:\n\nஇதேபோல 3-பியூட்டனாயிக் அமிலத்தை பியூமரிக் அமிலமாக மாற்றும் இரட்டை ஆக்சிசனேற்ற வினையிலும் இது வினையூக்கியாகச் செயல்படுகிறது.\n"}
{"id": "413317", "url": "https://ta.wikipedia.org/wiki?curid=413317", "title": "விரிசுருள் சிரை நோய்", "text": "விரிசுருள் சிரை நோய்\n\nவிரிசுருள் சிரை நோய் (Varicose veins) என்பது உடலில் உள்ள சிரைகள் முறுக்கியும், உப்பியும் உள்ள நிலையைக் குறிப்பது ஆகும். இவ்வாறு வீங்கி பருத்து வலிக்கிற நரம்புகள் உடலின் மற்ற இடங்களில் தோன்றும் என்றாலும், பொதுவாக இந்நோயானது காலில் உள்ள இரத்தக் குழாய்களில் ஏற்படும் சிக்கலைக் குறிக்கிறது.   கால்களில் பாயும் அசுத்தக் குருதியை இதயத்தை நோக்கிச் செலுத்த சிரை ரத்தக்குழாய்கள் இருக்கின்றன. இவற்றில் வெளிப்புறச் சிரைகள், உட்புறச் சிரைகள் என இரு வகைகள் உண்டு. வெளிப்புறச் சிரைகளில் உள்ள குருதியானது, உட்புறச் சிரைகள் வழியாகப் பெருஞ்சிரைக்குச் சென்று, இதயத்துக்குச் செல்லுகின்றன.  இந்தக் குருதியோட்டத்துக்குச் சிரைக் குழாய்களில் உள்ள வால்வுகள் உதவுகின்றன. இந்த வால்வுகளானது, குருதியை உடலில் மேல்நோக்கி மட்டுமே செலுத்தக்கூடியன. குருதி கீழ் நோக்கி வருவதைத் தடுத்துவிடுவன. இது பொதுவான உடலியங்குமுறை.\nசிலருக்குப் பிறவியிலேயே இந்த வால்வுகள் சரியாக அமைவதில்லை அல்லது சில நோய்களின்போது சரியாகப் பணி செய்வதில்லை. இதன் விளைவாக, கால்களில் உள்ள குருதி புவியீர்ப்பு விசையை எதிர்த்து மேல்நோக்கிச் செல்ல முடியாமல், காலிலேயே தேங்கிவிடுவதுண்டு. இதனால் காலில் தோலுக்கு அடியில் இருக்கும் வெளிப்புறச் சிரைகள் அகன்று விரிந்து வீங்கிக் காணப்படும். பாம்பு போல் சுருண்டு நெளிந்து இருக்கும். சிலந்திபோல் பரவியிருக்கும். கால் வலிக்கும். இதைத் தொடர்ந்து காலில், பாதத்தில் வீக்கம் தோன்றும். இரவு நேரத்தில் வலி குறைந்த மாதிரி இருக்கும். ஆனால், காலில் எரிச்சல் உண்டாகும். தசைகள் இழுத்துக்கொள்ளும்.\nஇதற்கு அடுத்த கட்டமாக, இந்த ரத்தக் குழாய்கள் உள்ள இடத்தில் புண் ஆகிவிட்டால், சீக்கிரத்தில் ஆறாது. வருடக்கணக்கில் நீடிக்கும். அங்கு தோல் கறுப்பு நிறத்துக்கு மாறிவிடும். அரிப்பு ஏற்படும். அதிகம் சொரிந்தால் அல்லது அதில் லேசாக அடிபட்டால் ரத்தம் பீச்சுவது போன்ற சிக்கல்கள் உண்டாகும்.\n\nஅறுவை சிகிச்சை அல்லமல் இதந்த நோய் பாதிப்புக்கு உள்ளானவர்கள், நீண்ட நேரம் நிற்பதைத் தவிர்த்தல்,  நிற்கும்போதும், வேலை செய்யும்போதும் காலுக்கு ‘ஸ்டாக்கிங்ஸ்’  எனும் மீள்காலுறையை அணிந்து கொள்ளுதல் அல்லது பாதம் தொடங்கி முழங்கால் வரை ‘கிரீப் பேண்டேஜ்’  எனும் மீள்துணியைச் சுற்றிக்கொள்ளுதல், படுத்துறங்கும்போது கால்களுக்குத் தலையணை வைத்து உயரப்படுத்திக்கொள்ளுதல், உடற்பருமனானவர்கள், நடைப்பயிற்சி போன்ற உடற்பயிற்சிகள் போன்றவை பரிந்துரைக்கப்படுகின்றன. மேலும் இதற்கு  தோலைக் கீறி ரத்தக் குழாயைச் சரி செய்யும் மரபான அறுவைச் சிகிச்சை,  லேசர் கொண்டு இதைச் சரிப்படுத்துதல்,  சிரைக் குழாய்க்குள் மருந்து செலுத்திச் சரி செய்வதல் போன்ற சிகிச்சைகளை நோயாளிகளின் தன்மையைக் கொண்டு ரத்தநாள அறுவை சிகிச்சையாளரால் மேற்கொள்ளப்படுகின்றது.\n"}
{"id": "413319", "url": "https://ta.wikipedia.org/wiki?curid=413319", "title": "தெலூரியம் ஓராக்சைடு", "text": "தெலூரியம் ஓராக்சைடு\n\nதெலூரியம் ஓராக்சைடு \"(Tellurium monoxide)\" என்பது TeO என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். ஈரணு மூலக்கூறான இச்சேர்மம் கணத்தில் தோன்றி மறைகின்ற சேர்மமாகும் . தெலூரியம் மோனாக்சைடு என்ற பெயராலும் இது அழைக்கப்படுகிறது. தெலூரியம் ஓராக்சைடின் இருப்பு தொடர்பான முந்தைய ஆய்வுகள் கணிசமானதாக இல்லை . இலக்கமுறைப் பல்திறவாற்றல் வட்டுகளின் மீது மேற்பூச்சாகப் பூசப்படும் தெலூரியம் கீழாக்சைடும் தெலூரியம் ஈராக்சைடும் தெலூரியமும் சேர்ந்த கலவையாகும் . \n\nSection::::வரலாறு.\n1883 ஆம் ஆண்டில் இ. டைவர்சும் எம்.சிமோசும் தெலுரியம் மோனாக்சைடைக் கண்டுபிடித்தனர் . வெற்றிடத்தில் தெலூரியம் சல்பாக்சைடை வெப்பச் சிதைவுக்கு ஆட்படுத்துவதால் இது உருவாக்க்ப்பட்டதாகக் கூறப்படுகிறது. ஐதரசன் குளோரைடுடன் இது வினைபுரிவதாகவும் 1913 ஆம் ஆண்டில் கூறப்பட்டது . இது தூய்மையான ஒரு திண்மம் என்று கூறப்படுவதற்கான பிந்தைய ஆய்வுகளும் கணிசமானதாக இல்லை.1984 ஆம் ஆண்டு பானாசோனிக் நிறுவனம் தயாரித்த அழித்துப் பயன்படுத்தக்கூடிய ஒளியியல் தட்டு இயக்கியில் தெலூரியம் ஓராக்சைடு பயன்படுத்தப்படுவதாகவும் அறியப்பட்டது. ஆனால் இது தெலுரியம் மற்றும் தெலூரியம் ஈராக்சைடும் கலந்த கலவையாகும்.\n"}
{"id": "413335", "url": "https://ta.wikipedia.org/wiki?curid=413335", "title": "சோழகன் பேட்டை", "text": "சோழகன் பேட்டை\n\nசோழகன் பேட்டை\n— ஊராட்சி —\nஅமைவிடம்\nநாடு\nஇந்தியா\nமாநிலம்\nதமிழ்நாடு\nமாவட்டம்\nராமநாதபுரம்\nஆளுநர்\nபன்வாரிலால் புரோகித்\nமுதலமைச்சர்\nஎடப்பாடி க. பழனிசாமி\nமாவட்ட ஆட்சியர்\nஊராட்சித் தலைவர்\nமக்களவைத் தொகுதி\nராமநாதபுரம்...சோழகன்பேட்டை, தமிழ்நாடு மாநிலத்தின் இராமநாதபுரம் மாவட்டத்தின் திருவாடானை வட்டத்தில், திருவாடானை ஊராட்சி ஒன்றியத்தில் உள்ளது. வங்காள விரிகுடா கடற்கரையில் உள்ள சோழகன்பேட்டை கிராமம், கிழக்கு கடற்கரை சாலையில் சுந்தரபாண்டியன்பட்டினத்திற்கு அருகில் அமைந்துள்ளது.\nவங்காள விரிகுடா கடற்கரை கிராமமான அஞ்சல் சுட்டு எண் 623406 ஆகும். இதனருகில் உள்ள அஞ்சலகம் எஸ்பிபட்டிணத்தில் உள்ளது. தொலைபேசி குறியீடு எண் 04561 ஆகும். இக்கிராமத்தினரின் முக்கியத் தொழில் விவசாயம் ஆகும்.\n, இதன் வருவாய் வட்டத் தலைமையிடமான திருவாடானையிலிருந்து 25கிமீ தொலைவிலும்; தொண்டிக்கு வடக்கே 13 கிமீ தொலைவிலும், சுந்தரபாண்டியன்பட்டினத்திற்கு அருகிலும், மாவட்டத் தலைமையிட நகரமான இராமநாதபுரத்திற்கு வடக்கே 67 கிமீ தொலைவிலும் உள்ளது. \nசோழகன் பேட்டை திருவாடானை சட்டமன்றத் தொகுதிக்கும், இராமநாதபுரம் மக்களவைத் தொகுதிக்கும் உட்பட்டது.\nஅருகில் உள்ள கிராமங்கள் பாசிப்பட்டினம், வட்டாணம் (7 கிமீ), சுந்தரபாண்டியன்பட்டினம் தொண்டி, திருவெற்றியூர், நம்புதாளை ஆகும். சோழகன் பேட்டை அருகமைந்த நகரங்கள் தேவக்கோட்டை காரைக்குடி, இராமன் நாடு மற்றும் பரமக்குடி ஆகும்.\nசோழகன் பேட்டை வடக்கில் ஆவுடையார்கோயில் ஊராட்சி ஒன்றியம், தெற்கில் இராஜசிங்கமங்கலம் ஊராட்சி ஒன்றியம், மேற்கில் கண்ணங்குடி ஊராட்சி ஒன்றியம் உள்ளது. .இக்கிராமத்தில் புகழ் பெற்ற தெய்வமாக சந்தன மாரியம்மன் கோவில் அமைந்துள்ளது. இக்கோவில் பத்து ஊர் கிராமத்தினரால் நிர்வாகிக்கப்படுகின்றது.. மாசி மாதம் மஹா சிவராத்திரி அன்று வெகு விமரிசையாக திருவிழா கொண்டாடப்படுகிறது.ஆண்டு தோறும் சேலம் பறவைக்காவடி பிரமாண்டமான முறையில் ஊர்வலம் வருகின்றது... இவ்வூரில் விநாயகர் ஆலயம் கருப்பன் ஆலயம் காமாட்சி சமேத ஏகாம்பரேஸ்வரர் ஆலயம் செபஸ்தியார் திருத்தலம் குரைசி அப்பா தர்கா போன்ற மும்மத வழிப்பாட்டு தலங்களும் உள்ளன... ஜாதி மத பேதமின்றி அனைவரும் ஒற்றுமையாக வாழ்ந்து வருகின்றனர்..."}
{"id": "413356", "url": "https://ta.wikipedia.org/wiki?curid=413356", "title": "பெரும் பிரிக்கும் மலைத்தொடர்", "text": "பெரும் பிரிக்கும் மலைத்தொடர்\n\nபெரும் பிரிக்கும் மலைத்தொடர் (\"Great Dividing Range\"), அல்லது கிழக்கத்திய பீடபூமி (\"Eastern Highlands\") ஆத்திரேலியாவின் மிக முதன்மையான மலைத் தொடராகும். இது உலகில் நிலப்பரப்பில் மூன்றாவது நீளமான மலைத்தொடராக விளங்குகின்றது. இது குயின்சுலாந்தின் வடகிழக்கு முனையிலுள்ள டௌயான் தீவிலிருந்து கிழக்குக் கடலோரத்தின் முழுமைக்கும் நீண்டு நியூ சவுத் வேல்ஸ், விக்டோரியா மாநிலங்கள் வழியே சென்று மேற்கு நோக்கித் திரும்பி மேற்கு விக்டோரியாவின் மத்திய சமவெளியான கிராம்பிளான் வரை நீளத்திற்கு பரந்துள்ளது. இம்மலைத்தொடரின் அகலம் முதல் வரை வேறுபடுகின்றது.\n\nகடலோர தாழ்நிலங்களுக்கும் கிழக்கில் உள்ள உயர்நிலங்களுக்குமான கடும் உயர்வு ஆத்திரேலியாவின் வானிலையில் தாக்கமேற்படுத்தியுள்ளது.\n\n"}
{"id": "413362", "url": "https://ta.wikipedia.org/wiki?curid=413362", "title": "விக்டோரிய ஆல்ப்ஸ்", "text": "விக்டோரிய ஆல்ப்ஸ்\n\nவிக்டோரிய ஆல்ப்சு (\"Victorian Alps\") மலைத் தொடர் ஆத்திரேலிய ஆல்ப்சின் தெற்கு அங்கமாக ஆத்திரேலியாவின் விக்டோரியா மாநிலத்தில் பெரும் பிரிக்கும் மலைத்தொடரின் பகுதியாக உள்ளது. ஏறத்தாழ பரப்பளவுள்ளது. இது விக்டோரியாவின் நிர்வாக உப பிரிவாகவும் உள்ளது. \n"}
{"id": "413412", "url": "https://ta.wikipedia.org/wiki?curid=413412", "title": "குடிவாடா", "text": "குடிவாடா\n\nகுடிவாடா (Gudivada) ஆந்திரப் பிரதேச மாநிலத்தின் கிருஷ்ணா மாவட்டத்தில் அமைந்த நகரமும், நகராட்சியும் ஆகும். குடிவாடா நகரம் குடிவாடா மண்டலம் மற்றும் குடிவாடா வருவாய் கோட்டத்தின் தலைமையிடம் ஆகும். ஆந்திரப் பிரதேசத்தின் புதிதாக கட்டுமானத்தில் உள்ள ஆந்திரப் பிரதேசத் தலைநகர் வலயத்தில் அமைந்த நகரங்களில் குடிவாடா நகரமும் ஒன்றாகும். \n\nகுடிவாடா நகரம் விஜயவாடாவிலிருந்து 43 கிமீ தொலைவிலும், விசாகப்பட்டினத்திற்கு தெற்கே 283 கிமீ தொலைவிலும் உள்ளது. \n\nSection::::வரலாறு.\nதெலுங்கு மொழியில் குடி என்பதற்கு கோயில் என்றும், வாடா என்பதற்கு குடியிருப்பு அல்லது நகரம் என்றும் பொருள்படும். இந்நகரத்தின் குடியிருப்புகள் சாதவாகனர் காலத்தில், கிமு 3 அல்லது 2ம் நூற்றாண்டு முதல் தொடர்ந்து உள்ளது. Archaeological excavations குடிவாடா தொல்லியல் களத்தின் அகழாய்வில் பௌத்த தூபிகளும், சமண தீர்த்தங்கரர் பார்சுவநாதர் நினைவுச்சின்னங்களும் கண்டெடுக்கப்பட்டுள்ளது. \n\nSection::::புவியியல்.\nகுடிவாடா நகரம் கடற்கரை ஆந்திராப் பகுதியில் அமைந்துள்ளது. கிருஷ்ணா மாவட்டத் தலைநகரான மச்சிலிபட்டினத்திற்கு கிழக்கே 41 கிமீ (25.5 மைல்) கிழக்கேயும், ஆந்திரப் பிரதேசத் தலைநகர் வலயத்திலிருந்து 45 கிமீ (36.7 மைல்) தொலைவிலும் உள்ளது. குடிவாடா நகரம், வங்காள விரிகுடா கடற்கரையிலிருந்து 35 கிமீ மேற்கே உள்ளது. \n\nSection::::மக்கள்தொகை பரம்பல்.\n2011ம் ஆண்டின் மக்கட்தொகை கணக்கெடுப்பின் படி, 30,834 வீடுகள் கொண்ட குடிவாடா நகரத்தின் மக்கள்தொகை 1,18,167 ஆகும். அதில் ஆண்கள் 59,062 ஆகவும், பெண்கள் 59,105 ஆகவும் உள்ளனர். பாலின விகிதம் ஆயிரம் ஆண்களுக்கு 1001 பெண்கள் வீதம் உள்ளனர். ஆறு வயதிற்குட்பட்டோர் 10,509 ஆக உள்ளனர். எழுத்தறிவு 81.64% ஆகவுள்ளது. குடிவாடா மக்கள்தொகையில் இந்துக்கள் 86.37%ம், இசுலாமியர் 9.23%ம், கிறித்தவர்கள் 3.63%ம், மற்றவர்கள் 0.77% ஆகவுள்ளனர்.\n\nSection::::குடிவாடா நகராட்சி நிர்வாகம்.\n1937ல் நிறுவப்பட்ட குடிவாடா நகராட்சி, தற்போது 12.67 சகிமீ பரப்பளவுடன், 36 உறுப்பினர்களுடன் சிறப்பு நகராட்சி தகுதி பெற்றுள்ளது.\n\nSection::::போக்குவரத்து.\nSection::::தொடருந்துகள்.\nமூன்று நடைமேடைகள் கொண்ட குடிவாடா தொடருந்து நிலையத்திலிருந்து, விஜயவாடா வானூர்தி நிலையம் 24 கிமீ தொலைவில் உள்ளது. குடிவாடாவிருந்து, விசாகப்பட்டினத்திற்கு நாள்தோறும் தொடருந்துகள் செல்கிறது.\n\n"}
{"id": "413418", "url": "https://ta.wikipedia.org/wiki?curid=413418", "title": "இந்திய அரசியலமைப்புச்சட்டத்தில் மாநில நிர்வாகம்", "text": "இந்திய அரசியலமைப்புச்சட்டத்தில் மாநில நிர்வாகம்\n\nமாநில நிா்வாகம் (State Executive) இந்திய அரசியலமைப்புச் சட்டத்தின்படி எவ்வாறு நடைபெறும் என்பதை அரசியலமைப்புச் சட்டப்பிாிவுகள் 153 முதல் 167 வரை மற்றும் 213 ஆகியவை விளக்குகின்றன.\n\nSection::::ஆளுநா்.\nமைய அரசு நிா்வாகம் போலவே , மாநில அரசும் பாராளுமன்ற முறையில் செயல்படும். மாநிலத்தின் செயல்படு தலைவராக ஆளுநா் இருப்பார். (பிாிவு 153). ஒவ்வொரு மாநிலத்திற்கும் ஒரு ஆளுநா் நியமிக்கப்படுவாா். ஒரே ஆளுநா் ஒன்றுக்கு மேற்பட்ட மாநிலங்களுக்கும் நியமனம் செய்யப்படலாம்.\n\nSection::::ஆளுநா் நியமனம்.\nஆளுநா் குடியரசுத் தலைரால் நியமிக்கப்படுவார். அவா் பாராளுமன்ற உறுப்பினா்களைப் போன்று நேரடியாகவோ அல்லது குடியரசுத் தலைவரைப் போன்று மறைமுகமாகவோ தோ்ந்தெடுக்கப்படுவது இல்லை. ஆளுநா் மைய அரசின் நியமனமாகக் கருதப்படுவாா். \n\nSection::::ஆளுநா் தகுதிகள்.\nபிாிவு 157-ன்படி ஆளுநராவதற்கு பின்வரும் தகுதிகள் வேண்டும்.\n\nSection::::பதவிக் காலம் மற்றும் நீக்கம்.\nபிாிவு 156-ன் படி ஆளுநா் குடியரசுத் தலைவா் விரும்பும்வரை பதவி வகிப்பாா் என்று விதிக்கப்பட்டுள்ளது. இதற்குட்பட்டு, ஆளுநா் பதவியேற்ற நாளிலிருந்து ஐந்து ஆண்டுகள் பதவி வகிப்பாா். குடியரசுத் தலைவா் மத்திய அமைச்சாின் ஆலோசனையை ஏற்று ஆளுநரைப் பதவி நீக்கம் செய்யலாம். ஆளுநரும் விரும்பினால் தமது பதவியை ராஜினாமா செய்யலாம்.\n\nSection::::ஆளுநாின் அதிகார வரம்பு.\nஆளுநாின் அதிகாரம், நிா்வாகம், நிதி, சட்டசபை மற்றும் நீதி நிா்வாகம் என்று நான்கு வகைப்படும். \n\nபிாிவு 154-ன் படி மாநிலத்தின் நிா்வாக அதிகாரம் ஆளுநா் வசம் இருக்கும். அவா் நேரடியாகவோ அல்லது அலுவலா்கள் மூலமாகவோ இதனைப் பயன்படுத்தலாம். (பிாிவு 154). மாநிலத்தின் சட்டசபை இயற்றும் சட்டங்களை செயல்படுத்தத் தேவையான நிா்வாக அதிகாரம் ஆளுநாிடம் இருக்கும் (பிாிவு 162). மாநில அரசின் அனைத்து நிா்வாக செயல்பாடுகளும் ஆளுநாின் பெயாிலேயே நடைபெறும். இவைகளை செம்மையாக செயல்படுத்த ஆளுநா் விதிகளை இயற்றுவாா்.\nஆளுநா் மாநில அரசின் மந்திாி சபையின் அறிவுரையின்படிதான் செயல்பட வேண்டும். இதனை மீறி செயல்படக்கூடாது. இதற்கு ஒருசில விதிவிலக்குகள் அரசியலமைப்புச் சட்டத்தில் தொிவிக்கப்பட்டுள்ளன. \nநிதி குறித்த சட்ட முன்வடிவுகள் ஆளுநாின் பாிந்துரை இல்லாமல் சட்டசபையில் அறிமுகம் செய்ய இயலாது. அதுபோல மாநியக் கோாிக்கை எதுவும் ஆளுநா் பாிந்துரையில்லாமல் சட்டசபையில் அனுமதிக்க முடியாது.\nமாநில சட்டசபையை கூட்டும் அதிகாரம் ஆளுநா் வசம் இருக்கும். இரண்டு கூட்டங்களுக்கு இடையில் ஆறுமாதங்களுக்கு மிகாமல் பாா்த்துக் கொள்ள வேண்டும். சட்டசபையை காலவரையின்றி ஒத்தி வைக்கவும், கலைக்கவும் ஆளுநருக்கு அதிகாரம் உண்டு. (பிாிவு 174 (1), 2174(2)). சட்டசபையில் உரையாற்றவும் அதிகாரம் உண்டு. ஒருசில சட்ட முன்வடிவுகளை குடியரசுத்தலைவருக்கு அனுப்பலாம். ஆறில் ஒரு பங்கு சட்டமன்ற உறுப்பினா்களை நியமனம் செய்யலாம். சட்டசபை நடைபெறாமல் இருக்கும் காலங்களில் அவரசம் கருதி அவசரச் சட்டம் இயற்றலாம். ஒருசில நோ்வுகளில் குடியரசுத் தலைவா் அனுமதி பெற்று அவசரச் சட்டம் இயற்ற வேண்டும். ஒவ்வொரு அவசர சட்டமும் சட்டசபை கூடிய ஆறு வாரங்களுக்குள் சட்டசபையில் வைக்கப்பட வேண்டும். தவறினாலோ அல்லது சட்டசபை ஏற்றுக் கொள்ளாவிட்டாலோ அவசரச் சட்டம் காலாவதி ஆகிவிடும்.\n\nSection::::மன்னிப்பு வழங்கும் அதிகாரம்.\nஆளுநருக்கு ஒரு கைதிக்கு மன்னிப்பு வழங்கவோ தண்டனையைக் குறைக்கவோ பிாிவு 161-ன்படி அதிகாரம் உண்டு. மன்னிப்பு என்பது கருணை அடிப்படையில் வழங்கப்படுவது அதனை யாரும் கட்டாயப் படுத்திக் கேட்க முடியாது.\n\nSection::::மாநில மந்திாி சபை.\nபிாிவு 163(1)ன்படி மாநிலத்தில் முதலமைச்சா் தலைமையில் ஆளுநருக்கு அறிவுரை வழங்க மந்திாிசபை அமைக்கப்படும். பிாிவு 164(1)ன் படி மாநில மந்திாிகளின் எண்ணிக்கை முதலமைச்சா் உட்பட மொத்த சட்டமன்ற உறுப்பினா்களில் 15 விழுக்காட்டிற்கு மிகாமல் இருக்க வேண்டும்.\nஒரு அரசியல் கட்சியின் உறுப்பினா்களில் மூன்றில் ஒரு பங்கு அக்கட்சியிலிருந்து விலகினால் அவா்களுடைய சட்டமன்ற உறுப்பினா் பதவியும் முடிவுக்கு வரும். இவா்கள் மந்திாியாக நியமனம் செய்யப்பட மாட்டாா்கள்.\n\nசட்டமன்ற உறுப்பினா் அல்லாதவரையும் ஆளுநா் முதல் மந்திாியாகவோ, மந்திாியாகவோ நியமனம் செய்யலாம். ஆனால் அவா் ஆறுமாதங்களுக்குள் சட்டமன்றத்திற்கு தோ்ந்தெடுக்கப்பட வேண்டும்.\n"}
{"id": "413422", "url": "https://ta.wikipedia.org/wiki?curid=413422", "title": "நரசராவ்பேட்டை", "text": "நரசராவ்பேட்டை\n\nநரசராவ்பேட்டை (Narasaraopet) இந்தியாவின் ஆந்திரப் பிரதேச மாநிலத்தின், குண்டூர் மாவட்டத்தில் நகராட்சியுடன் கூடிய நகரம் ஆகும். மேலும் இந்நகரம் நரசராவ்பேட்டை மண்டலம் மற்றும் நரசராவ்பேட்டை வருவாய் கோட்டத்தின் நிர்வாகத் தலைமையிடமும் ஆகும்.\n\nSection::::அமைவிடம்.\nநரசராவ்பேட்டை குண்டூர் நகரத்திலிருந்து 48 கிமீ தொலைவிலும், விசாகப்பட்டினம் நகரத்திலிருந்து 95 கிமீ தொலைவிலும், விஜயவாடாவிலிருந்து 441 கிமீ தொலைவிலும் உள்ளது. \n\nSection::::மக்கள்தொகை பரம்பல்.\n2011ம் ஆண்டின் மக்கள்தொகை கணக்கெடுப்பின்படி, நரசராவ்பேட்டையின் மொத்த மக்கள்தொகை 1,16,250 ஆகும். அதில் ஆண்கள் 58,809 ஆகவும், பெண்கள் 57,441 ஆகவும் உள்ளனர். பாலின விகிதம் ஆயிரம் ஆண்களுக்கு 977 பெண்கள் வீதம் உள்ளனர். ஆறு வயதிற்குட்பட்டோர் 11,031 ஆகவுள்ளனர். எழுத்தறிவு 79.59 % ஆகவுள்ளது. மக்கள்தொகையில் இந்துக்கள் 75.67% ஆகவும், இசுலாமியர் 22.52% ஆகவும், கிறித்தவர்கள் 1.52% ஆகவும், மற்றவர்கள் 0.29% ஆகவும் உள்ளனர்.\n\nSection::::நகராட்சி நிர்வாகம்.\n18 மே 1915ல் நிறுவப்பட்ட நரசராவ்பேட்டை நகராட்சி, 28 ஏப்ரல் 1980 அன்று 7.65 சதுர கிலோ மீட்டர் பரப்பளவுடன் விரிவாக்கம் அடைந்தது.\n\nSection::::போக்குவரத்து.\nகுண்டூர் - கர்னூல் / அனந்தபூர் வழியாகச் செல்லும் தேசிய நெடுஞ்சாலை 522டி, நரசராவ்பேட்டை பைபாஸ் சாலை வழியாகச் செல்கிறது. மாநில நெடுஞ்சாலை எண் 45 இந்நகரம் வழியாகச் செல்கிறது. இந்நகரம் 157.08 நீள சாலைகள் கொண்டது. \n\nநரசராவ்பேட்டை தொடருந்து நிலையம் மூன்று நடைமேடைகள் கொண்டது.\n"}
{"id": "413424", "url": "https://ta.wikipedia.org/wiki?curid=413424", "title": "2018 கேரள வெள்ளம்", "text": "2018 கேரள வெள்ளம்\n\n2018 ஆகஸ்டில் பருவமழைக் காலத்தில் பெய்த அசாதாரணமான மழை காரணமாக கேரள மாநிலம் கடுமையான வெள்ளத்தால் பாதிக்கப்பட்டது. கிட்டத்தட்ட ஒரு நூற்றாண்டில் கேரளாவில் ஏற்பட்ட மோசமான வெள்ளம் இதுவாகும். இதில் 373 பேர் இறந்தனர். 314,391 பேர் இடம்பெயர்ந்தனர்.\n\nமாநிலத்தின் 42 அணைகளில் 35 அணைகள் வரலாற்றில் முதன்முறையாக திறக்கப்பட்டன. செறுதொனி அணையின் ஐந்து வாயில்களும் 26 வருட இடைவெளிக்குப் பிறகு ஒரே நேரத்தில் திறக்கப்பட்டன. அதிக மழை காரணமாக மலைசார்ந்த மாவட்டமான வயநாடு தனிமைப்படுத்தப்பட்டது.\n\nSection::::காரணங்கள்.\nஆகஸ்ட் 14 அன்று பிற்பகல் வேளையில் கேரளா அதிக பருவ மழையைப் பெற்றது. இதன் விளைவாக அணைகள் கொள்ளளவை எட்டின; முதல் 24 மணி நேர மழையில் மாநிலம் 310 மிமீ மழை பெற்றது. அதிக மழை காரணமாக நீர் மட்டம் உயர்ந்ததால் கிட்டத்தட்ட எல்லா அணைகளும் திறக்கப்பட்டுள்ளன. தாழ்வானப் பகுதிகளில் வெள்ளம் சூழ்ந்தது. மாநிலத்தின் வரலாற்றில் முதன்முறையாக, அதன் 42 அணைகளில் 35 அணைகள் திறக்கப்பட்டுள்ளன.\n\nSection::::மீட்புப்பணிகள்.\nநிலச்சரிவுகளால் மூடப்பட்ட சாலைகளின் மறுசீரமைப்பு ஆகியவற்றில் இராணுவம் மற்றும் கடற்படையின் பிரிவுகள் முதலான மீட்புப் படையினர் அரசு நிர்வாகத்திற்கு உதவினர். விமானப்படை மற்றும் கடலோரக் காவல்படை தயார் நிலையில் வைக்கப்பட்டன. அவசர நிவாரணக் குழுக்களும் தயார் நிலையில் வைக்கப்பட்டன; தேசிய பேரிடர் நிவாரணப் படைகளின் 10 குழுக்கள் தவிர எர்ணாகுளம் மாவட்ட நிர்வாகத்திற்கு உதவுவதற்காக குண்டூர் மற்றும் அரக்கோணத்தில் இருந்து நான்கு கூடுதல் குழுக்கள் வான்வழியாகக் கொண்டுவரப்பட்டன. ஒன்றிய அரசு கேரள அரசைத் தொடர்பு கொண்டு, நிலைமையைச் சமாளிக்க உதவி செய்ய முன்வந்தது. உள்துறை அமைச்சர் ராஜ்நாத் சிங், இடுக்கி மற்றும் எர்ணாகுளம் மாவட்டங்களை வான்வழியாக முதலமைச்சர் பினராயி விஜயனுடன் ஆய்வு செய்தார். முதலமைச்சர் எதிர்க்கட்சித் தலைவர் ரமேஷ் சென்னிதலாவுடன் வெள்ளத்தால் பாதிக்கப்பட்ட கிராமங்களுக்கு சென்றார். தமிழ்நாடு மற்றும் கர்நாடக மாநிலங்கள் உதவி செய்ய முன்வந்தன, வெள்ள நிவாரணத்திற்காக முறையே 5 கோடி மற்றும் 10 கோடி ரூபாயை நன்கொடையாக இந்த மாநிலங்களின் முதலமைச்சர்கள் வழங்கினர். மலைப்பாங்கான நிலப்பகுதிகளில் நிலச்சரிவு ஏற்பட்டதைத் தொடர்ந்து இடுக்கி மாவட்டத்திற்கு விடப்பட்ட எச்சரிக்கை தொடர்ந்தது. மலப்புரம் மாவட்டத்தில் பல நிலச்சரிவுகள் பதிவாகின. இம்மாவட்டத்தில் சுற்றுலாத்துறை நடவடிக்கைகள் மற்றும் கனரக வாகனங்களின் இயக்கம் தடை செய்யப்பட்டது.\n\nSection::::தாக்கம்.\nமாநிலம் முழுவதும் 17,000க்கும் அதிகமான மக்கள் 48 மணி நேரத்திற்கு குறைவான காலப்பகுதியில் இடம்பெயர்ந்தனர். வெள்ளத்தால் பாதிக்கப்பட்டவர்களுக்கு இடமளிக்க பல்வேறு இடங்களில் 350 நிவாரண முகாம்கள் திறக்கப்பட்டன. 24x7 கட்டுப்பாட்டு அறை அலுவாவில் செயல்பட்டது. இது பெரியாறில் உயரும் நீரின் அளவுகள் மற்றும் கலங்கள் ஆகியவற்றை சமாளிக்க கேரள நீர் ஆணையத்தின் நடவடிக்கைகளை ஒன்றிணைத்தது. அதிகாரிகளின் கூற்றுப்படி ஆகஸ்ட் 12, 2018 வரை மாநிலம் முழுவதும் கடுமையான பருவமழை, நிலச்சரிவு மற்றும் நீர்த்தேக்கங்களை நிரம்பி வழிதல் ஆகிய காரணங்களால் 37 பேர் கொல்லப்பட்டனர் மற்றும் 36,000 பேர் இடம்பெயர்ந்தனர். அடுத்த நான்கு நாட்களுக்கு எட்டு மாவட்டங்களில் அதிகமானது முதல் மிக அதிகமானது வரை மழை பெய்யும் என்று வானிலை ஆய்வுமையம் கணித்தது. முன்னதாக மாநிலத்தில் பல பகுதிகளிலிருந்து வெள்ளம் வடிந்து ஒரு பகுதி மக்கள் வீடு திரும்பியதால் நிவாரண முகாம்களில் உள்ள மொத்த மக்களின் எண்ணிக்கை 53,500ல் இருந்து 35,874 ஆகக் குறைந்தது. பின்னர் வெளியான அதிகாரப்பூர்வ புள்ளிவிபரங்களின்படி, பெண்கள், குழந்தைகள் மற்றும் வயதான பெரியவர்கள் உட்பட 60,000க்கும் அதிகமான மக்கள், 14 மாவட்டங்களில் பல்வேறு நிவாரண முகாம்களில் தங்கியிருந்தனர்.\n\n"}
{"id": "413427", "url": "https://ta.wikipedia.org/wiki?curid=413427", "title": "இளங்கோவன்", "text": "இளங்கோவன்\n\nஇளங்கோவன் (இயற்பெயர்: தணிகாசலம்) என்பவர் தமிழ் நாட்டைச் சேர்ந்த ஒரு பத்திரிக்கையாளர், திரைப்பட திரைக்கதை, உரையாடல் ஆசிரியர், மற்றும் தயாரிப்பாளராவார். \n\nஇவர் மணிக்கொடி இதழில் துணை ஆசிரியராகவும், பின்னர் புதுமைப்பித்தனுடன் தினமணியில் துணையாசிரியர்களாகப் பணியாற்றியவர். 1937இல் தியாகராஜ பாகவதர் நடித்த அம்பிகாபதி படத்துக்கு உரையாடல் எழுத வாய்ப்பு வந்ததையடுத்து, அப்படத்துக்கு முதன் முதலாக உரையாடல் எழுதினார். அவரது இலக்கிய நயமிக்க உரையாடல் மிகப்புகழ்வாய்ந்ததாக மாறியது. குறிப்பாக 1942இல் அவர் கண்ணகி படத்தில் கண்ணகி பாண்டியனின் அரசவையில் வழக்குரைக்கும் காட்சிக்கு அவர் எழுதிய வசனங்கள் சிகரத்தைத் தொட்டதாக பாராட்டுகளைப்பெற்றார். இவர் தன் இறுதிக் காலத்தின் பொருளாதார்ரீதியாக நலிவுற்றார். இவர் சுமார் 30 படங்களுக்கு உரையாடல் எழுதியுள்ளார். 1961 இல் இவருக்கு தமிழக அரசு கலைமாமணி விருதை அளித்தது.\n\n\n\nSection::::வெளி இணைப்புகள்.\nஇளங்கோவன் பற்றி, இது தமிழ். இணைய தளத்தில் கிருஷ்ணன் வெங்கடாசலம்\n"}
{"id": "413434", "url": "https://ta.wikipedia.org/wiki?curid=413434", "title": "1480", "text": "1480\n\n1480 (MCDLXXX) பழைய யூலியன் நாட்காட்டியில் சனிக்கிழமை ஆரம்பமான ஒரு நெட்டாண்டாகும்.\n\n\n"}
{"id": "413446", "url": "https://ta.wikipedia.org/wiki?curid=413446", "title": "தம்நார் குகைகள்", "text": "தம்நார் குகைகள்\n\nதம்நார் குகைகள் (Dhamnar Caves) இந்தியாவின் மத்தியப் பிரதேசம் மாநிலத்தின் மண்டசௌர் மாவட்டத்திலுள்ள தம்நார் கிராமத்தில் உள்ள மலையில் அமைந்துள்ளது. \n\nஇங்கு கிபி ஏழாம் நூற்றாண்டில் 51 குடைவரைகளில் பௌத்த தூபிகள், சைத்தியங்கள், விகாரைகள் நிறுவப்பட்டது. இக்குடைவரையில் கௌதம புத்தரின் அமர்ந்த நிலை மற்றும் உறங்கும் நிலையில் சிற்பங்கள் நிறுவப்பட்டுள்ளது. \n\n\n"}
{"id": "413456", "url": "https://ta.wikipedia.org/wiki?curid=413456", "title": "ஈரிணைய-அமைல் அசிட்டேட்டு", "text": "ஈரிணைய-அமைல் அசிட்டேட்டு\n\nஈரிணைய-அமைல் அசிட்டேட்டு \"(sec-Amyl acetate)\" என்பது CHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மம் மற்றும் ஓர் எசுத்தர் ஆகும். ஈரிணைய அமைல் ஆல்ககால் எனப்படும் 2-பென்டனாலை அசிட்டிக் அமிலத்துடன் சேர்த்து எசுத்தராக்கல் வினைக்கு உட்படுத்தி ஈரிணைய-அமைல் அசிட்டேட்டு உருவாக்கப்படுகிறது . நைட்ரேட்டுகள், வலிமையான ஆக்சிசனேற்றிகள், காரங்கள் மற்றும் அமிலங்களுடன் இது வினைபுரிகிறது .\n"}
{"id": "413466", "url": "https://ta.wikipedia.org/wiki?curid=413466", "title": "மாங்கனீசு(II) அசிட்டேட்டு", "text": "மாங்கனீசு(II) அசிட்டேட்டு\n\nமாங்கனீசு(II) அசிட்டேட்டு \"(Manganese(II)acetate)\" என்பது Mn(CHCO) என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மத்தின் நீரேற்றுகள் Mn(CH3CO2)2.(H2O)n என்ற பொதுவாய்ப்பாட்டுடன் காணப்படுகின்றன. இங்குள்ள n = 0, 2, 4. என்ற எண்களைக் குறிக்கிறது. ஒரு வினையூக்கியாகவும் உரமாகவும் இது பயன்படுத்தப்படுகிறது.\n\nSection::::தயாரிப்பு.\nமாங்கனீசு(II,III) ஆக்சைடு அல்லது மாங்கனீசு(II) கார்பனேட்டு போன்ற சேர்மங்களில் ஒன்றை அசிட்டிக் அமிலத்துடன் சேர்த்து சூடுபடுத்தி மாங்கனீசு(II) அசிட்டேட்டு தயாரிக்கப்படுகிறது :\n</ref>\n\nSection::::கட்டமைப்பு.\nநீரற்ற மாங்கனீசு(II) அசிட்டேட்டும் இருநீரேற்று மாங்கனீசு(II) அசிட்டேட்டும் (Mn(CH3CO2)2.2H2O) ஒருங்கிணைவுப் பலபடிகளாகும். இருநீரேற்று வடிவம் எக்சு கதிர் படிகவியல் ஆய்வு மூலம் வரையறுக்கப்பட்டுள்ளது. ஒவ்வொரு மாங்கனீசு(II) மையமும் ஆறு ஆக்சிசன் மையங்களால் சூழப்பட்டுள்ளது. இந்த ஆக்சிசன் மையங்கள் நீர் ஈந்தணைவிகளாலும் அசிட்டேட்டுகளாலும் வழங்கப்படுகின்றன. \n"}
{"id": "413469", "url": "https://ta.wikipedia.org/wiki?curid=413469", "title": "மாங்கனீசு(II) சல்பைடு", "text": "மாங்கனீசு(II) சல்பைடு\n\nமாங்கனீசு(II) சல்பைடு \"(Manganese(II) sulfide)\" என்பது MnS என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். மாங்கனீசு, கந்தகம் ஆகிய தனிமங்கள் சேர்ந்து இச்சேர்மம் உருவாகிறது. இயற்கையில் இச்சேர்மம் அல்பான்டைட்டு (சம அளவு), ராம்பர்கைட்டு (அறுகோணம்) போன்ற கனிமங்களாகக் காணப்படுகிறது. சமீபத்தில் பிரௌனெய்ட்டு என்ற கனிமத்திலும் காணப்படுவதாக கூறப்படுகிறது. இக்கனிமம் இசுபாலரைட்டு வகை கனிமத்துடன் சம அளவு கொண்டதாகவும், மிகவும் அரிய வகை கனிமமாகவும், விண்கற்களில் மட்டுமே காணப்படுகின்ற கனிமமாகவும் கருதப்படுகிறது . \n\nSection::::தயாரிப்பு.\nமாங்கனீசு(II) குளோரைடு போன்ற மாங்கனீசு(II) உப்புகளுடன் அமோனியம் சல்பைடைச் சேர்த்து வினைபுரியச் செய்வதன் மூலமாக மாங்கனீசு(II) சல்பைடு தயாரிக்கப்படுகிறது. \n\nSection::::பண்புகள்.\nமாங்கனீசு(II) சல்பைடின் படிகக் கட்டமைப்பு சோடியம் குளோரைடு சேர்மத்தின் படிகக் கட்டமைப்பு போலவே காணப்படுகிறது. \nகுறைந்த ஆற்றல் கொண்ட ஆக்கிரமிப்பு செய்யாத மாங்கனீசு ஆர்பிட்டால்களுக்கு இடையில் உள்ள வலிமையற்ற பிணைப்புகள் காரணமாக இந்த இளஞ்சிவப்பு நிறம் தோன்றியிருக்கலாம். உள்ளடங்காப் பட்டைக்குப் பதிலாக வெவ்வேறான நிலைகளில் இது நிகழலாம். எனவே, குறைந்த ஆற்றல் பட்டையிலிருந்து மின்னணு பட்டை பரிமாற்றத்திற்கு உயர் ஆற்றல் போட்டான்கள் தேவைப்படுகின்றன. \n"}
{"id": "413507", "url": "https://ta.wikipedia.org/wiki?curid=413507", "title": "சீக்பிரீட் லென்சு", "text": "சீக்பிரீட் லென்சு\n\nசீக்பிரீட் லென்சு ( Siegfried Lenz 7 மார்ச்சு 1926 - 7 அக்டோபர் 2014) செருமானிய எழுத்தாளர், புதின ஆசிரியர், கட்டுரை ஆசிரியர் மற்றும் நாடக ஆசிரியர் ஆவார்.\n\nSection::::விருதுகளும் பரிசுகளும்.\n1988 இல் செருமனி பிராங்க்பர்ட் புத்தகச் சந்தையில் அமைதிக்கான பரிசு இவருக்கு வழங்கப்பட்டது. 2000 ஆம் ஆண்டில் கோதே பரிசு இவருக்குக் கிடைத்தது. 2001 இல் இவருக்கு நாட்டின் உயரிய குடிமகன் என்ற பட்டம் கிடைத்தது. 2004 மற்றும் 2011 இல் மற்றொரு சிறந்த குடிமகன் பட்டமும் பெற்றார். இத்தாலியன் பன்னாட்டு நோனினோ பரிசு 2011 அக்டோபரில் இவருக்கு வழங்கப்பட்டது.\n"}
{"id": "413524", "url": "https://ta.wikipedia.org/wiki?curid=413524", "title": "மூன்றாவது ஊர் வம்சம்", "text": "மூன்றாவது ஊர் வம்சம்\n\nமூன்றாவது ஊர் வம்சம் (Third Dynasty of Ur) அல்லது புதிய சுமேரிய பேரரசு என்பது மெசொப்பொத்தேமியாவின் தெற்கில் அமைந்த ஊர் நகரத்தை தலைநகராகக் கொண்டு பாபிலோனியவைக் கிமு 2112 முதல் 2004 முடிய 108 ஆண்டுகள் ஆண்ட இறுதி சுமேரிய வம்சம் ஆகும். \n\nஇது அக்காடியப் பேரரசு மற்றும் குடியன் வம்சத்தினர் ஆட்சிக்குப் பின் சுமேரியாவை ஆண்ட இறுதி ஊர் வம்சமாகும். மூன்றாம் ஊர் வம்சத்தின் மன்னர் ஊர் - நம்மு தெற்கு மெசொப்பொத்தேமியாவில் மூன்றாவது ஊர் வம்ச ஆட்சியை நிறுவினார். மூன்றாவது ஊர் வம்சத்தினர் தற்கால ஈராக், சிரியா, லெபனான் மற்றும் மேற்கு ஈரானிய பகுதிகளை கிமு 2112 முதல் 2004 முடிய ஆண்டனர்.\n\nஇவ்வம்சத்தினர் ஊர், இசின், லார்சா, பாபிலோன், மாரி மற்றும் இசுன்னா போன்ற நகர இராச்சியங்களை கைப்பற்றி தங்கள் இராச்சியத்தை விரிவிபடுத்தினர். மேலும் வடக்கு மெசொப்பொத்தேமியாவின் சசிரா நகரையும் வென்றனர்.\n\nSection::::வீழ்ச்சி.\nகிமு 2004ல் ஈலம் மக்களின் படையெடுப்பால் வீழ்ச்சியடைந்த மூன்றாம் ஊர் வம்சத்தின் பபிலோனியாவை, வெளிநாட்டு அமோரிட்டு மக்கள் வசப்படுத்தினர்.\n\n\n\n"}
{"id": "413534", "url": "https://ta.wikipedia.org/wiki?curid=413534", "title": "சிறீ மணக்குள விநாயகர் பொறியியல் கல்லூரி", "text": "சிறீ மணக்குள விநாயகர் பொறியியல் கல்லூரி\n\nசிறீ மணக்குள விநாயகர் பொறியியல் கல்லூரி (Sri Manakula Vinayagar Engineering College (SMVEC)) என்பது புதுச்சேரி மாநிலம், மதகடிப்பட்டு பகுதியில் 1999இல் நிறுவப்பட்ட ஒரு தனியார் பொறியியல் கல்லூரி ஆகும். இக்கல்லூரியானது புதுச்சேரி பல்கலைக்கழகம் கட்டுப்பாட்டில் இயங்குகிறது. மேலும் இது புது தில்லியில் இயங்குகின்ற ஏ. ஐ. சி. டி. இ.யின் அங்கீகாரம் பெற்ற கல்லூரி ஆகும்.\n\nSection::::இருப்பிடம்.\nஇக்கல்லூரியானது புதுவை மாநிலம், மதகடிப்பட்டு என்னும் ஊரில் அமைந்துள்ளது. இக்கல்லூரியிலிருந்து புதுச்சேரி 22 கி. மீ தொலைவிலும், விழுப்புரம் 20 கி. மீ தொலைவிலும் உள்ளது.\n\nSection::::உள்கட்டமைப்பு.\nஇந்த கல்லூரி வளாகமானது 60 ஏக்கர் பரப்பளவில் உள்ளது.\n\n\nSection::::சார்பு.\nஇது பாடத்திட்டத்தின் அடிப்படையில் புதுச்சேரி பல்கலைக்கழகத்துடன் இணைந்தது ஆகும்.\n\n"}
{"id": "413536", "url": "https://ta.wikipedia.org/wiki?curid=413536", "title": "ஓடித் தலைமறைவான பொருளாதாரக் குற்றவாளிகள் சட்டமுன்வரைவு", "text": "ஓடித் தலைமறைவான பொருளாதாரக் குற்றவாளிகள் சட்டமுன்வரைவு\n\nபொருளாதார குற்றவாளிகள் மசோதா ( Fugitive Economic Offenders Bill) என்பது இந்திய நீதிமன்றங்களின் வரம்பிற்கு உட்படாத பொருளாதாரக் குற்றவாளிகளின் சொத்துகள் மற்றும் உடைமைகளை கைப்பற்றுவதற்காக மார்ச் 12,2018 இல் நாடாளுமன்றத்தில் கொண்டுவரப்பட்ட ஒரு சட்டமாகும். 100 கோடிக்கும் அதிகமாக பொருளாதராக் குற்றங்களில் ஈடுபடுவோர் மீது நடவடிக்கை எடுக்கும் வகையில் இந்தச் சட்ட மசோதாவில் வழிவகை செய்யப்பட்டுள்ளது. இந்தச் சட்டத்தின்படி சிறப்பு நீதிமன்றமானது தவறு செய்தவரை குற்றவாளி என அறிவிக்க வேண்டும். சூலை 25, இல் இந்த மசோதா நாடாளுமன்றத்தில் நிறைவேற்றப்பட்டது.\n"}
{"id": "413558", "url": "https://ta.wikipedia.org/wiki?curid=413558", "title": "என். கேசவன்", "text": "என். கேசவன்\n\nஎன். கேசவன் (N. Kesavan, இறப்பு: செப்டம்பர் 06, 2011) ஓர் இந்திய அரசியல்வாதியும், சிறீ மணக்குள விநாயகர் கல்வி நிறுவனத்தின் நிறுவனரும் ஆவார். இவர் இலாஸ்பேட்டை தொகுதியிலிருந்து, புதுச்சேரி சட்டமன்ற உறுப்பினராக 1996 முதல் 2001 வரை பதவியில் இருந்தார். இவர் திராவிட முன்னேற்றக் கழகத்தைச் சேர்ந்தவராவார். இவர் 2011 ஆம் ஆண்டில் மரணமடைந்தார். \n\nSection::::சிறீ மணக்குள விநாயகர் கல்வி நிறுவனம்.\nஇவர், புதுச்சேரி மாநிலத்தில் இயங்குகின்ற \n\"சிறீ மணக்குள விநாயகர் கல்வி நிறுவனத்தை\" 1996 ஆம் ஆண்டு நிறுவினார். இவர் இறப்புக்குப் பிறகு திரு. எம். தனசேகரன் என்பவர் நிறுவனத்தைக் கவனித்து வருகிறார்.\n\n"}
{"id": "413574", "url": "https://ta.wikipedia.org/wiki?curid=413574", "title": "1-டையசைடோகார்பமோயில்-5-அசைடோடெட்ரசோல்", "text": "1-டையசைடோகார்பமோயில்-5-அசைடோடெட்ரசோல்\n\n1-டையசைடோகார்பமோயில்-5-அசைடோடெட்ரசோல் \"(1-Diazidocarbamoyl-5-azidotetrazole)\" என்பது CN என்ற மூலக்கூற்று வாய்ப்பாடு கொண்ட ஒரு பல்லினவளைய கனிம வேதியியல் சேர்மமாகும். டெரெக் லோவி) என்ற மருத்துவ வேதியியலர் மற்றும் வேதியியல் வலைப்பதிவர் இச்சேர்மத்தை அசைடோசைடு அசைடு என்ற செல்லப்பெயரால் குறிப்பிடுகிறார். ஐசோசயனோசன்டெட்ரா அசைடின் மாற்றியமாகவும் மிகவும் அபாயகரமான வெடிபொருளாகவும் இது கருதப்படுகிறது.\n\nSection::::தயாரிப்பு.\nடிரையமினோகுவானிடியம் குளோரைடுடன் நீரில் கரைக்கப்பட்ட சோடியம் நைட்ரைட்டைச் சேர்த்து ஈரசோனியமாக்கல் மூலம் 1-டையசைடோகார்பமோயில்-5-அசைடோடெட்ரசோல் உற்பத்தி செய்யப்படுகிறது.\n\nSection::::தீங்குகள்.\nஎந்தவொரு சிறு தூண்டுதலும் 1-டையசைடோகார்பமோயில்-5-அசைடோடெட்ரசோல் சேர்மத்தை வெடிக்கச் செய்யும். இராமன் நிறமாலையியலைப் பயன்படுத்தி இதனுடைய அகச்சிவப்பு நிறமாலை வீச்சை பட்டியலிட முயன்றபோதே இது வெடித்தது.\n"}
{"id": "413579", "url": "https://ta.wikipedia.org/wiki?curid=413579", "title": "5-அமினோடெட்ரசோல்", "text": "5-அமினோடெட்ரசோல்\n\n5-அமினோடெட்ரசோல் \"(5-Aminotetrazole)\" என்பது HNCNH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். வெண்மை நிறத்தில் திண்மமாகக் காணப்படும் இச்சேர்மத்தை நீரிலி மற்றும் நீரேற்று என்ற வகைகளிலும் தயாரிக்க இயலும். இச்சேர்மம் 80% நைட்ரசனை பகுதிப்பொருளாகக் கொண்டது ஆகும். எனவே நைட்ரசன் வாயுவாக (N2) இது சிதைவடைய வாய்ப்புகள் அதிகமாகும். இச்சேர்மத்தை காற்றுப் பைகள், ஊதும் முகவர்கள் போன்ற வாயுவாக்கித் திட்டங்களில் பயன்படுத்த பரவலாக ஆராயப்பட்டு வருகிறது.\n\nஇம்மூலக்கூறு சமதளக் கட்டமைப்பு வடிவில் உள்ளது. நீரேற்றில் உள்ள ஐதரசன் பிணைப்பு வகை வளையத்திலுள்ள கார்பனுக்கு அடுத்ததாக NH இடம்பெறுவதற்கு உதவுகிறது.\n\nபல்வளைய வேதியியலில் 5-அமினோடெட்ரசோல் பயன்படுகிறது. குறிப்பாக பலபகுதிவினைகளில் ஒரு தொகுப்பலகாக இது பயன்படுகிறது. \n"}
{"id": "413588", "url": "https://ta.wikipedia.org/wiki?curid=413588", "title": "தயாடையசோல்கள்", "text": "தயாடையசோல்கள்\n\nதயாடையசோல்கள் \"(Thiadiazoles)\" என்பவை வேதியியலில் உள்ள அசோல் சேர்மங்களின் துணைக் குழு சேர்மங்களாகும். கட்டமைப்பு ரீதியாக இவ்வகைச் சேர்மங்களில் இரண்டு நைட்ரசன் மற்றும் ஒரு கந்தக அணுக்கள் இரண்டு இரட்டைப் பிணைப்புகளால் சேர்க்கப்பட்டு ஓர் அரோமாட்டிக் வளையம் மூலம் ஓர் ஐந்து உறுப்பினர் பல்லின வளையச் சேர்மத்தை உருவாக்குகின்றன.\n\nஆண்ட்செ-வித்மன் பெயரிடல் முறையைப்பின்பற்றி தயாடையசோல் என்ற பெயர் தோன்றியுள்ளதாகக் கருதப்படுகிறது. கட்டமைப்பில் இடம்பெற்றுள்ள பல்லின அணுக்களின் அமைவிடத்தைப் பொறுத்து நான்கு விதமான கட்டமைப்புகளில் இச்சேர்மம் இருப்பதற்கான சாத்தியங்கள் உள்ளன. இவற்றை ஒன்றிலிருந்து மற்றொரு கட்டமைப்புச் சேர்மமாக உருவாக்க இயலாது. மேலும் இந்த காரணத்தால் இவற்றை இயங்கு சமநிலைகள் என வகைப்படுத்தாமல் கட்டமைப்பு மாற்றியங்கள் என்றுதான் வகைப்படுத்த இயலும். இவை அரிதாக தயாரிக்கப்படுகின்றன. குறிப்பிட்ட ஒரு பயன் இவற்றுக்கு உண்டு என்பது அறியப்படவில்லை. இருப்பினும் மருந்தியலில் இவற்றின் கட்டமைப்பின் மையக்கருத்து பொதுவாகக் காணப்படுகிறது \n"}
{"id": "413592", "url": "https://ta.wikipedia.org/wiki?curid=413592", "title": "டையசோல்", "text": "டையசோல்\n\nடையசோல் \"(Diazole)\" என்பது CHN என்ற மூலக்கூற்று வாய்ப்பாட்டைக் கொண்ட சமபகுதிய வேதிச்சேர்மம் ஒன்றைக் குறிக்கும். மூன்று கார்பன் அணுக்களும் இரண்டு நைட்ரசன் அணுக்களும் சேர்ந்து உருவான ஐந்து உறுப்பினர் வளையச் சேர்மம் டையசோல் எனப்படுகிறது.\n\nபின்வருவன இரண்டு மாற்றியங்களாகும் :\n"}
{"id": "413593", "url": "https://ta.wikipedia.org/wiki?curid=413593", "title": "பூச்சௌ", "text": "பூச்சௌ\n\nபூச்சௌ (\"Fuzhou\") சீனாவின் புஜியான் மாகாணத்தின் தலைநகரமும் மாகாணத்தின் மாவட்டநிலை நகரங்களில் மிகப் பெரியதுமாகும். நிங்டே கவுன்ட்டிகளுடன் இணைந்து இந்த நகரம் மிந்தோங்க மொழி இலக்கிய பண்பாட்டு மையமாக கருதப்படுகின்றது.\n\nபுஜியானின் மீப்பெரும் ஆறான மின் ஆற்றின் கழிமுகத்தின் வடக்கு (இடது) கரையில் பூச்சௌ அமைந்துள்ளது. இந்த நகரின் வடக்கே நிங்டே உள்ளது. பூச்சௌவின் மக்கள்தொகை 2010 கணக்கெடுப்பில் 7,115,370ஆக இருந்தது. இதில் 4,408,076 பேர் நகரியப் பகுதியிலும் (61.95%) 2,707,294 பேர் நாட்டுப்புறப் பகுதியிலும் (38.05%) வாழ்கின்றனர்.2015இல் உலகில் மிக விரைவாக வளர்ந்துவரும் பெருநகரப் பகுதிகளில் பத்தாவது இடத்தில் உள்ளதாக புரூக்கிங் கழகம் வரிசைப்படுத்தியுள்ளது.\nசீனாவின் ஒருங்கிணைந்த நகரத் தொகுப்பில் தேசிய வளர்ச்சி மற்றும் சீர்திருத்த ஆணையம் பூச்சௌவை 20 இடத்தில் பட்டியலிட்டுள்ளது China.\n\n"}
{"id": "413595", "url": "https://ta.wikipedia.org/wiki?curid=413595", "title": "சோழகங்கம் ஏரி", "text": "சோழகங்கம் ஏரி\n\nசோழகங்கம் ஏரி (தற்காலத்தில் பொன்னேரி என்று அழைக்கப்படுகிறது) என்பது தமிழ்நாட்டின், அரியலூர் மாவட்டம், கங்கைகொண்ட சோழபுரத்தில் உள்ள ஒரு ஏரியாகும். \n\nSection::::வரலாறு.\nசோழப் பேரரசின் மன்னனான இராசேந்திர சோழன் கி.பி. 1012 இருந்து 1044 வரை சோழப் பேரரசை ஆண்டார். இவன் தனது காலத்தில் கங்கைகொண்ட சோழபுரம் என்ற புதிய தலைநகரையும், அங்கு இந்த ஏரியையும் வெட்டினான். வட இந்தியாவுக்கு தன் படைகளை அனுப்பி பல வட இந்திய அரசர்களை வெற்றிகொண்டு அதன் அடையாளமாக கங்கையிலிருந்து பொற்குடங்களில் கங்கை நீரை கொண்டுவந்து அந்த நீரை தான் வெட்டிய பெரிய ஏரியில் கலந்து அதனை ‘சோழகங்கம்’ என்ற பெயரைச் சூட்டினான். இந்த ஏரிக்காக கொள்ளிடத்திலிருந்து அறுபது கல் தொலைவுக்குக் கால்வாய் வெட்டி, சோழகங்கத்துக்கு நீர்வழித் தடம் உருவாக்கப்பட்டது. கல்லணைக்கு ஏறத்தாழ 5 கல் கிழக்கே அன்பில் - செங்கரையூர் சாலையில் - கொள்ளிடத்தின் வடகரையில் அரியூரை அடுத்து அந்த நீர்வழித் தடத்தின் தலைவாய் அமைந்திருந்தது. அங்கு அமைக்கப்பட்ட மதகின் எச்சம் இன்றும்கூட கொள்ளிடத்தின் வடகரையை ஒட்டிச் சிதைந்த நிலையில் உள்ளது.\n\nSection::::பரப்பும் ஆயக்கட்டும்.\nஇந்த ஏரி 16 மைல் நீளமும் 3 மைல் அகலமும் கொண்டதாக வெட்டப்பட்டது. நீரை வெளியேற்ற கலிங்குகள் அமைக்கப்பட்டிருந்தன. இதன் வடிகாலாக வீராணம் ஏரி இருந்தது. இந்த ஏரியானது குருவாலப்பர் கோவில், ஆமணக்கன் தோண்டி, உட்கோட்டை, பிச்சனூர் என்னும் நான்கு ஊராட்சிகளை தழுவிக் கிடக்கிறது. 4800 மீட்டர் நீளம் கொண்ட இதன் மொத்த பரப்பளவு 824 ஏக்கர். மொத்த நீர்ப்பிடிப்புப் பகுதி 2,811 சதுர கிலோ மீட்டர். கரை உயரம் 35.280 மீட்டர். மிகையான நீர்மட்ட அளவு 34.080 மீட்டர். ஏரியின் மொத்த கொள்ளளவு 0.3241 கோடி கன மீட்டர். பதிவு பெற்ற ஆயக்கட்டு நிலங்கள் 1574 ஏக்கர். பதிவு பெறாத ஆயக்கட்டு நிலங்கள் ஆயிரம் ஏக்கர் ஆகும். இந்த ஏரி 1957க்குப் பிறகு தூர்வாரப்படாமல் பல ஆக்கிரமிப்புகளுக்கு ஆளாகியுள்ளது.\n"}
{"id": "413598", "url": "https://ta.wikipedia.org/wiki?curid=413598", "title": "வி. ஆர். எஸ். பொறியியல் மற்றும் தொழில்நுட்பக் கல்லூரி", "text": "வி. ஆர். எஸ். பொறியியல் மற்றும் தொழில்நுட்பக் கல்லூரி\n\nவி. ஆர். எஸ். பொறியியல் மற்றும் தொழில்நுட்பக் கல்லூரி (V.R.S College of Engineering and Technology) என்பது இந்திய மாநிலமான, தமிழ்நாட்டின், விழுப்புரம் மாவட்டத்துக்கு உட்பட்ட அரசூர் என்னும் ஊரில் உள்ள ஓர் பொறியியல் கல்லூரி ஆகும். இக்கல்லூரியானது 1994 ஆம் ஆண்டு நிறுவப்பட்டது.\n\nSection::::நிறுவனம்.\nஇக்கல்லூரியானது அண்ணா பல்கலைக்கழகத்தின் கட்டுப்பாட்டில் இயங்குகிறது. மேலும் இது புது தில்லியில் இயங்குகின்ற ஏ.ஐ.சி.டி.இயின் அங்கீகாரம் பெற்றக் கல்லூரியாகும்.\n\nSection::::இருப்பிடம்.\nஇது விழுப்புரம் - உளுந்தூர்பேட்டை சாலையில் 45வது தேசிய நெடுஞ்சாலையில், அரசூர் என்னும் ஊரில் அமைந்துள்ளது. இக்கல்லூரி விழுப்புரத்தில் இருந்து 15 கி.மீ தொலைவிலும், உளுந்தூர்பேட்டையிலிருந்து 24 கி. மீ தொலைவிலும், தமிழகத்தின் தலைநகரான சென்னையில் இருந்து 175 கி. மீ தொலைவிலும் உள்ளது. அருகில் உள்ள இரயில் நிலையம், திருவெண்ணெய் நல்லூர் ரோடு இரயில் நிலையம் 2 கி. மீ தொலைவில் உள்ளது.\n\nSection::::உள்கட்டமைப்பு.\nஇங்கு மாணவ, மாணவிகளுக்கென தனி, தனியாக தங்கும் விடுதிகள் உள்ளன. கல்லூரியில் உள்ள நூலகத்தில் அனைத்து துறைகளைச் சேர்ந்த புத்தகங்கள் அத்துடன் தொழில்நுட்ப இதழ்களும் பிற இதழ்களும் உள்ளன. கணினி ஆய்வகங்கள், பொழுதுபோக்கு அறைகள், விளையாட்டு வசதிகள், உணவகம் போன்றவை உள்ளன.\n\nSection::::தேர்வு முறை.\nஒவ்வொரு கல்வி ஆண்டும் இரண்டு பருவங்களாகப் பிரிக்கப்பட்டுள்ளது. ஒவ்வொரு பருவங்களிலும் அனைத்து கோட்பாடு பாடங்களில் மூன்று உள் தேர்வுகளும், மற்றும் ஒரு இறுதித் தேர்வும் இருக்கும். ஆய்வகத் தேர்வுகள் இறுதித் தேர்வை தொடர்ந்து உள் தேர்வாக வைக்கப்படுகிறது. அனைத்துத் தேர்வுகளும் இந்தியாவின் பிற பொறியியல் கல்லூரிகள் போன்றே எழுத்துத் தேர்வுகள் மற்றும் செய்முறைத் தேர்வுகள் முறை வழக்கத்தில் உள்ளது. \n\n"}
{"id": "413614", "url": "https://ta.wikipedia.org/wiki?curid=413614", "title": "மூவலூர் ராமாமிர்தம் அம்மையார் நினைவு திருமண உதவித்திட்டம்", "text": "மூவலூர் ராமாமிர்தம் அம்மையார் நினைவு திருமண உதவித்திட்டம்\n\nமூவலூர் இராமாமிர்தம் அம்மையார் நினைவு திருமண உதவித்திட்டம், தமிழ்நாட்டின் ஏழைப் பெண்களின் திருமண உதவிக்கான இத்திட்டம் மூவலூர் இராமாமிர்தம் நினைவாக, தமிழக முன்னாள் முதல்வர் மு. கருணாநிதியால் 1989ல் நடைமுறைப்படுத்தப்பட்டது. \n\nஒரு குடும்பத்திற்கு ஒரு பெண்ணிற்கு மட்டும் திருமண உதவி தொகை வழங்கப்படும். பெண்ணின் வயது 18 முடிந்திருக்க வேண்டும். குடும்ப ஆண்டு வருமானம் ரூபாய் 24,000 மிகாமல் இருக்க வேண்டும். . \n\nஉதவித்தொகைக்கான விண்ணப்பத்துடன் பெண்ணின் திருமண அழைப்பிதழ், ஆண்டு வருமான சான்றிதழ், பள்ளி அல்லது கல்லூரி அல்லது பாலிடெக்னிக் மாற்றுச் சான்றிதழ் மற்றும் மதிப்பெண் பட்டியல் நகல் ஆகியவைகளை இணைத்து, திருமணத்திற்கு 45 நாட்களுக்கு முன்னர் திருமண உதவித்தொகைக்கான விண்ணப்பத்தை தங்கள் வாழும் பகுதியின் மாநகராட்சி ஆணையர் அல்லது நகராட்சி ஆணையர் அல்லது ஊராட்சி ஒன்றிய ஆணையர் அல்லது மாவட்ட சமூகநல அலுவலர் அலுவலகத்திற்கு அனுப்பவேண்டும். \n\n\n"}
{"id": "413617", "url": "https://ta.wikipedia.org/wiki?curid=413617", "title": "குருவில ஜேக்கப்", "text": "குருவில ஜேக்கப்\n\nகுன்னன்கேரல் குருவில ஜேக்கப் (Kunnenkeril Kuruvila Jacob) என்பவர் கேரளத்தைச் சேர்ந்த ஒரு கல்வியாளர் ஆவார். இவர் 1904 ஆகத்து 3 அன்று கோட்டையம் மாவட்டத்தில், அய்மனம் என்னும் சிற்றூரில் பிறந்தவர், கோட்டையம், திருவனந்தபுரம், நாகர்கோயில், பாரூர் போன்ற பல இடங்களில் கல்வி பயின்றார். இவர் தன் உயர்கல்வியை லீட்ஸ் பல்கலைக்கழகத்தில் முடித்தார். இவர்  சென்னை கிறிஸ்தவக் கல்லூரி மேல்நிலைப் பள்ளியின் முதல் இந்தியத் தலைமையாசிரியராக 1931ஆம் ஆண்டில் தனது 27 வயதில் பொறுப்பேற்று, 1962இல் ஓய்வுபெறும் வரை பணியாற்றினார். ஓய்வுபெற்ற பிறகு,  ஆந்திரப் பிரதேசத்தின் ஐதராபாத் பொதுப் பள்ளியில் ஏழு ஆண்டுகளும், பின்னர் மகாராட்டிரத்தில் உள்ள பம்பாய் கதீட்ரல் அண்டு ஜான் கேனன் ஆகிய பள்ளிகளின் முதல்வராகவும் பணியாற்றினார். இவர் 1991 ஆகத்து 25 அன்று இறந்தார். இவர் முதல்வராகப் பொறுப்பேற்ற காலத்தில் இவர் பணிபுரிந்த பள்ளிகள் அனைத்தும் பின்தங்கிய நிலையிலே இருந்தன. பின்னர்த் தன்னுடைய தொலைநோக்குப் பார்வையாலும் சமூக அக்கறையாலும் அவற்றை முன்மாதிரிப் பள்ளிகளாக வளர்த்தெடுத்தார். இவரது பணிகளைப் பாராட்டும் விதமாக இந்திய அரசின் நான்காவது உயரிய விருதான பத்மசிறீ விருது 1991 ஆம் ஆண்டு வழங்கப்பட்டது. ஜோக்கப்பின் முன்னாள் மாணவர்கள் அவரை நினைவுகூரும் வகையில் பள்ளிக் கல்வியை ஆகச்சிறந்த முறையில் மேம்படுத்தும் முனைப்போடு இவரது பெயரில் \"குருவில ஜேக்கப் முயற்சிகள்\" (Kuruvila Jacob Initiative) என்னும் திட்டத்தை செயல்படுத்தி வருகின்றனர்.\n"}
{"id": "413619", "url": "https://ta.wikipedia.org/wiki?curid=413619", "title": "ஏப்ரல் 2018 இந்தியாவில் சாதி எதிர்ப்புகள்", "text": "ஏப்ரல் 2018 இந்தியாவில் சாதி எதிர்ப்புகள்\n\n2018, ஏப்ரல் மாதத் துவக்கத்தில் இந்திய உச்ச நீதிமன்றம்,வன்கொடுமைத் தடுப்புச் சட்டத்தில் கைது செய்யப்பட்ட நபர்கள் முன்பிணைக்கு விண்ணப்பிக்கலாம் என தீர்ப்பளித்தது. இந்தத் தீர்ப்பிற்கு எதிராக ஆயிரக்கணக்கான பட்டியல் சாதியினரும் பட்டியல் பழங்குடியினரும்இந்தியா முழுவதும் போராட்டத்தில் ஈடுபட்டனர். தொடர்ச்சியாக நடைபெற்ற வன்முறைகளினால் 10 பேர் இறந்தனர், நூற்றுக்கணக்கானோர் புண்பட்டனர்..\n\nSection::::பின்னணி.\nவன்கொடுமைத் தடுப்புச் சட்டம், 1989 இல் கொண்டுவரப்பட்ட சட்டமானது பட்டியல் சாதியினரும் பட்டியல் பழங்குடியினரை பாதுகாக்கின்றது. இந்தச் சட்டத்தின்படி குற்றம்சாட்டப்பட்ட நபர்களுக்கு முன்பிணை ஆணை வழங்க அனுமதிக்கவில்லை. தங்களிடம் அளிக்கப்பட்ட புகாரின் அடிப்படையில் குற்றம்சாட்டப்பட்ட நபரைக் கைது செய்து அவரின் மீது முதல் தகவல் அறிக்கை பதிவு செய்வது கட்டாயமாகும்.தேசிய ஆவணக் குற்றப் பதிவகத்தின் அறிக்கை 2016 இன் படி எஸ். சி சாதியினருக்கு எதிராக பதியப்பட்ட வழக்குகளில் 25.7% குற்றவாளிகள் எனவும், 20.8% எஸ். டி சாதியினருக்கு எதிராக 20.8% பதியப்பட்ட வழக்குகளில் குற்றவாளிகள் எனவும் தீர்ப்பு வந்தது. மார்ச் 20, 2018 இல் இந்திய உச்ச நீதிமன்றத்தில் நடந்த ஒரு வழக்கில் குற்றம் சாட்டப்பட்டவருக்கு நீதிமன்றம் முன்பிணை வழங்கினால் முன் அனுமதி வாங்கிய பிறகே குற்றம் சாட்டப்பட்டவரை கைது செய்ய வேண்டும் என நீதிமன்றம் தீர்ப்பளித்தது. இந்தத் தீர்ப்பிற்கு எதிராக இந்திய அரசின் சார்பாக இந்திய அரசுத் தலைமை வழக்குரைஞர் மறு ஆய்வு மனு தாக்கல் செய்தார்.\n"}
{"id": "413625", "url": "https://ta.wikipedia.org/wiki?curid=413625", "title": "மறு ஆய்வு மனு", "text": "மறு ஆய்வு மனு\n\nஇந்திய அரசியலமைப்பு இன் படி இந்திய உச்ச நீதிமன்றம் எந்த ஒரு தீர்ப்பையும் மறு ஆய்வு செய்வதற்கு அதிகாரம் படைத்தது ஆகும். உச்சநீதிமன்றச் சட்டம் , 1966 இன் படி தீர்ப்பு வழங்கப்பட்ட 30 நாட்களுக்கு உள்ளாக மறு ஆய்வு மனு தாக்கல் செய்யப்பட வேண்டும். மேலும் இந்த மறு ஆய்வு மனுவானது தீர்ப்பு வழங்கப்பட்ட குழுவிற்கும் விநியோகிக்கப்பட வேண்டும் எனவும் அறிவுறுத்தப்பட்டுள்ளது.\n\nSection::::முக்கிய வழக்குகள்.\nSection::::2ஜி அலைக்கற்றை வழக்கு.\nமுதன்மைக் கட்டுரை: 2ஜி அலைக்கற்றை வழக்கு\n\nபெப்ரவரி 2, 2012 இல் இந்திய உச்ச நீதிமன்றம் 2ஜி அலைக்கற்றை ஒதுக்கீட்டில் 122 உரிமங்களை விலக்கிவைத்தது.இந்தத் தீர்ப்பை எதிர்த்து இந்திய அரசு மார்ச் 2,2012 இல் மறு ஆய்வு மனு தாக்கல் செய்தது. இதே தினத்தில் எம்டிஎஸ் இந்தியா நிறுவனம் மறு ஆய்வு மனு தாக்கல் செய்தது. இந்திய உச்ச நீதிமன்றம் ஏப்ரல் 4,2012 இல் இந்திய அரசாங்கத்தின் மனுவை விசாரணைக்கு ஏற்றது. அதேசமயத்தில் ஏனைய 10 மறு ஆய்வு மனுக்களைதள்லுபடி செய்தது.\n"}
{"id": "413627", "url": "https://ta.wikipedia.org/wiki?curid=413627", "title": "புளோரோனியம்", "text": "புளோரோனியம்\n\nபுளோரோனியம் \"(Fluoronium)\" அயனி என்பது HF என்ற வேதிவாய்ப்பாட்டைக் கொண்ட ஒரு கனிம வேதியியல் நேர்மின் அயனி ஆகும். Sb2F−11 என்ற வாய்ப்பாட்டுடன் கூடிய எதிர்மின் அயனியைக் கொண்ட உப்பின் கட்டமைப்பு உறுதிபடுத்தப்பட்டுள்ளது . புளோரோனியம் அயனி தண்ணீர் மூலக்கூறு மற்றும் அமைடு அயனியுடன் ஒத்த எலக்ட்ரான் அமைப்பைப் பெற்றுள்ளது.\n"}
{"id": "413629", "url": "https://ta.wikipedia.org/wiki?curid=413629", "title": "செனானியம்", "text": "செனானியம்\n\nசெனானியம் அயனி \"(Xenonium ion)\" அயனி என்பது XeH+ என்ற வேதிவாய்ப்பாட்டைக் கொண்ட ஓர் ஓனியம் சேர்மம் ஆகும். புரோட்டானேற்றம் பெற்ற செனான் இதில் இடம்பெற்றுள்ளது. என்றாலும் செனானியம் என்ற நேர்மின் அயனியின் இருப்பு நிருபிக்கப்படவில்லை. புளோரோசெனானியம் அயனியின் (XeF+) உப்புகள் இருப்பதாக அறியப்படுகின்றன. செனான் எக்சாபுளோரோபிளாட்டினேட்டு என்று பொதுவாக அறியப்படும் புளோரோசெனானியம் பென்டாபுளோரோபிளாட்டினேட்டு (XeFPtF5) ஒரு உதாரணமாகும். \n"}
{"id": "413638", "url": "https://ta.wikipedia.org/wiki?curid=413638", "title": "ஏஃபெய்", "text": "ஏஃபெய்\n\nஏஃபெய் (\"Hefei\", ) சீனாவின் அன்ஹுயி மாகாணத்தின் தலைநகரமும் மிகப் பெரிய நகரமுமாகும். மாவட்ட நிலையிலுள்ள இந்த நகரம் அன்ஹுயியின் அரசியல், பொருளியல்,பண்பாட்டு மையமாகும். மாகாணத்தின் மத்தியில் அமைந்துள்ள இந்த நகரத்தின் வடக்கில் கூவைனானும், வடகிழக்கில் சூசௌவும், தென்கிழக்கில் உகுவும், தெற்கில் டோங்லிங்கும், தென்மேற்கில் அன்கிங்கும் மேற்கில் லுவான் நகரமும் எல்லைகளாக உள்ளன.\n\nஇன்றைய ஏஃபெய் நகரம் சாங் வம்சத்திலிருந்து வந்தது. இரண்டாம் உலகப் போருக்கு முன்னர் அடிப்படையில் ஒரு நிர்வாக மையமாகவும், தெற்கே வளமான சமவெளிக்கான பிராந்திய சந்தையாகவும் இருந்தது. இது சமீபத்திய ஆண்டுகளில் உள்கட்டமைப்பின் வளர்ச்சியைக் கடந்துவிட்டது.\n\nSection::::புவியியல்.\nஏஃபெய் நகரம் தென்-மத்திய அன்ஹுயியில் நாஞ்சிங்கிலிருந்து மேற்கே 130 கிலோமீற்றர் (81 மைல்) தொலைவில் அமைந்துள்ளது. நகரின் தென்கிழக்கில் 15 கிமீ (9 மைல்) தொலைவில் அமைந்துள்ள சாவோ ஏரி சீனாவின் மிகப்பெரிய நன்னீர் ஏரிகளில் ஒன்றாகும். இருப்பினும் சமீபத்திய ஆண்டுகளில் துரதிர்ஷ்டவசமாக இந்த ஏரி நைதரசன் மற்றும் பாசுபரஸ் என்பவற்றால் மாசடைந்துள்ளது. அரசாங்கம், மக்களின் முயற்சிகளினால் மேம்பாட்டு நிலை அடைந்து வருகின்றது.\n\nSection::::காலநிலை.\nஏஃபெய் நகரம் கோப்பனின் காலநிலை வகைப்பாட்டுக்கமைய ஈரப்பதமான துணை வெப்பமண்டல காலநிலையை கொண்டுள்ளது. இந்த நகரின் சராசரி ஆண்டு வெப்பநிலை 16.18 °C (61.1 °F) ஆகும். அதன் வருடாந்திர மழைவீழ்ச்சி 1,000 மில்லிமீற்றருக்கு (39 அங்குலம்) சற்று அதிகமாகும். இங்குள்ள கோடைகாலங்கள் வெப்பமாகவும் ஈரப்பதமாகவும் இருக்கும். சூலை மாதத்தின் சராசரி வெப்பநிலை 28.3 °C (82.9 °F) ஆகும். சூன், சூலை, ஆகஸ்ட் மற்றும் செப்டம்பர் ஆகிய மாதங்களில், தினசரி வெப்பநிலை 37 °C (99 °F) ஐ அடையலாம் அல்லது அதிகமாகலாம். நகரம் ஆண்டுதோறும் 1,868 மணிநேர பிரகாசமான சூரிய ஒளியைப் பெறுகிறது.\n\nSection::::வளி மாசுபாடு.\nமே மற்றும் சூன் மாதங்களில் காற்றின் தரம் குறைகிறது. நகரத்திற்கு வெளியே உள்ள விவசாயிகள் அடுத்த பயிரை நடவு செய்வதற்கான தயாரிப்பில் தங்கள் வயல்களை எரிப்பதன் விளைவாக நகரத்தில் புகைமூட்டம் ஏற்படுகின்றது. அன்ஹூயைச் சுற்றியுள்ள ஏஃபெய், ஷாங்காய் மற்றும் தியான்ஜின் உள்ளிட்ட பிற முக்கிய நகரங்களிலும் அடர்த்தியான புகை மூட்டம் இதனால் ஏற்படுகின்றது.\n\nSection::::புள்ளிவிபரங்கள்.\nஏஃபெயில் வாழ்கின்ற பெரும்பான்மையான மக்கள் ஹான் சீனர்கள் ஆவார்கள். நகரத்தில் ஒப்பீட்டளவில் குறைந்த எண்ணிக்கையிலான ஹுய் சீனர்கள் வசிக்கின்றனர். அவர்களுக்காக ஒரு சில மசூதிகள் கட்டப்பட்டுள்ளன. நகரத்தில் உள்ள ஐந்து மில்லியனுக்கும் அதிகமான மக்களில் சிலர் அன்ஹூயின் பிற பகுதிகளிலிருந்து புலம் பெயர்ந்த தொழிலாளர்கள் ஆவார்கள்.\n\nSection::::பொருளாதாரம்.\n2016 ஆம் ஆண்டில் மொத்த உள்நாட்டு உற்பத்தி 627.43 பில்லியன் டாலராக (சுமார் 91.12 பில்லியன் அமெரிக்க டாலர்கள்) இருந்தது.\n\nசீன உள்நாட்டுப் போருக்கு முன்பு, ஏஃபெயிற் முக்கிய தொழில் விவசாயமாக இருந்தது. இரண்டாம் உலகப் போருக்குப் பிறகு அன்ஹூயின் தலைநகரம் அன்கிங்கிலிருந்து ஏஃபெயிற்கு மாற்றப்பட்டது. நகரத்தின் வளர்ச்சிக்கு உதவுவதற்காக, நாட்டின் பல பகுதிகளிலிருந்து பல திறமையானவர்கள் வரவழைக்கப்பட்டனர். நவீன காலத்தில் இயந்திரங்கள், மின்னணுவியல், வேதியியல், எஃகு, வெண்சுருட்டு மற்றும் நெசவு ஆகிய தொழில்கள் நடைப்பெறுகின்றன.\n\n2005 கோடையில் நகராட்சி அரசாங்கம் சட்டவிரோதமாக கட்டப்பட்ட ஆயிரக்கணக்கான கட்டமைப்புகளை இடிப்பதன் மூலம் நகரத்தை அழகுபடுத்த வடிவமைக்கப்பட்ட மாற்றங்களைச் செயற்படுத்தியது. மேலும் நகரின் பல பகுதிகளில் நீண்டகாலமாக நிறுவப்பட்ட சந்தைகளை அகற்றியது. இந்த நடவடிக்கைகளால் உரிமம் பெறப்படாத, பெரும்பாலும் சுகாதாரமற்ற உணவகங்கள் அகற்றப்பட்டன. இந்த மாற்றங்களினால் நகரம் முழுவதும் ஒரே இரவில் நீண்டகாலம் பல தெருக்களில் வரிசையாகக் அமைந்திருந்த வர்த்தக நிலையங்கள் அகற்றப்பட்டன. குறைந்த ஊதியம் பெறும் தொழிலாளர்களுக்கு நூற்றுக்கணக்கானவர்களுக்கு வேலைவாய்ப்பு இல்லாமல் போனதால் இதன் தாக்கம் உள்ளூர் பொருளாதாரத்தில் உடனடியாக உணரப்பட்டது.\n\nஏஃபெய் சீனாவில் வளர்ந்து வரும் முதல் 20 நகரங்களில் ஒன்றாக கருதப்படுகின்றது.\n\nஇந்த நகரம் உலகின் மிக வேகமாக பொருளாதாரத்தில் வளர்ந்து வரும் பெருநகரமாக 2012 ஆம் ஆண்டில் திசம்பரில் தி எகனாமிஸ்ட்டால் அடையாளம் காணப்பட்டது.\n"}
{"id": "413655", "url": "https://ta.wikipedia.org/wiki?curid=413655", "title": "அவினாசி மணி", "text": "அவினாசி மணி\n\nஅவினாசி மணி திரைப்பட இயக்குநர் மற்றும் திரைப்பட பாடலாசிரியரும் ஆவார். அவினாசி மணி பல படங்களில் உதவி இயக்குநராகப் பணியாற்றியவர். சில படங்களை இயக்கியும் இருக்கிறார். \"ஜானகி சபதம்', \"ஆயிரத்தில் ஒருத்தி ', \"மிட்டாய் மம்மி', \"வேடனைத் தேடிய மான்' போன்ற பல படங்களை இயக்கி இருக்கிறார். இதில் \"ஜானகி சபதம்', \"ஆயிரத்தில் ஒருத்தி' ஆகிய இரு படங்களில் இவரிடம் உதவி இயக்குநராகப் பணியாற்றியவர்களில் ஒருவர்தான் இன்றைய \"இயக்குநர் இமயம்' பாரதிராஜா.\nSection::::தொடக்கம்.\nஅடிமைப் பெண் படத்தில் அவினாசி மணி எழுதிய\n'காலத்தை வென்றவன் நீ\n\n"}
{"id": "413666", "url": "https://ta.wikipedia.org/wiki?curid=413666", "title": "செருமாபென்சீன்", "text": "செருமாபென்சீன்\n\nசெருமாபென்சீன் \"(Germabenzene)\" என்பது CHGe என்ற மூலக்கூற்று வாய்ப்பாடு கொண்ட வேதிச்சேர்மம் ஆகும். பென்சீன் வளைய கட்டமைப்பில் உள்ள ஓர் ஐதரசன் அணுவுக்குப் பதிலாக ஒரு செருமேனியம் அணு இடம்பெற்றிருக்கும் வகைச் சேர்மங்களின் பிரதிநிதியாகவும் முதலாவது சேர்மமாகவும் செருமாபென்சீன் உள்ளது. இச்சேர்மம் கருத்தியலாக ஆய்வும் செய்யப்படுகிறது மற்றும் 2,4,6- டிரிசு[பிசு(டிரைமெத்தில்சிலில்)பீனைல் குழுவாக மொத்தமாகவும் தயாரிக்கப்படுகிறது . 2-செருமாநாப்தலீன் போன்ற நிலைப்புத்தன்மை கொண்ட நாப்தலீன் வழிப்பெறுதிகளாகவும் இச்சேர்மம் ஆய்வகங்களில் காணப்படுகிறது . செருமானியத்திற்கும் கார்பன் அணுவுக்கும் இடையிலான பிணைப்பை சாத்தியமுள்ள வினைப்பொருட்களிடமிருந்து 2,4,6- டிரிசு[பிசு(டிரைமெத்தில்சிலில்)பீனைல் குழு பாதுகாக்கிறது. கார்பன் குழு பிரதிநிதிகளான சிலாபென்சீன், சிடானாபென்சீன் போல செருமாபென்சீனும் ஒரு அரோமாட்டிக் சேர்மமாகும். \n"}
{"id": "413680", "url": "https://ta.wikipedia.org/wiki?curid=413680", "title": "எபினேசர் கோப் மார்லி", "text": "எபினேசர் கோப் மார்லி\n\nஎபினேசர் கோப் மார்லி (Ebenezer Cobb Morley) (பிறப்பு 16 ஆகத்து 1831 - இறப்பு 20 நவம்பர் 1924) ஒரு ஆங்கிலேய விளையாட்டு வீரர் மற்றும் நவீன காற்பந்து விளையாட்டு மற்றும் காற்பந்துச் சங்கம் ஆகியவற்றை உருவாக்கியத் தந்தை என்றும் அறியப்படுகிறார். \n\nமார்லி, இங்கிலாந்தில் உள்ள 10,கார்டன் சுகயர், பிரின்சஸ் தெரு, ஹல் என்ற இடத்தில் பிறந்தார். இங்கு தனது 22 வது வயது வரை வாழ்ந்து வந்தார். பிறகு இவர் 1858 ஆம் ஆண்டில் பார்ன்ஸ் நகரத்திற்கு குடிபெயர்ந்தார். இங்கு பார்ன்ஸ் சங்கம் மற்றும் காற்பந்துச் சங்கம் ஆகியவற்றை 1862 ஆம் ஆண்டில் உருவாக்கினார். 1863 ஆம் ஆண்டு மோர்ட்லேக்கை சார்ந்த சங்கத்தின் தலைவராக பெல் லைஃப் நாளிதழில் காற்பந்து விளையாட்டிற்கு என ஒரு நிர்வாக அமைப்பு வேண்டும் என்று முன்மொழிகிறார். இதுவே (Freemasons' Tavern ) தச்சர்களின் சத்திரத்தில் நடைபெற்ற முதல் காற்பந்து சங்கக் கூட்டத்திற்கு அடிப்படையாக அமைந்தது. \n\nஇவர் காற்பந்துச் சங்கத்தின் (FA) முதல் செயலாளராகவும் (1863-1866) மற்றும் அதன் இரண்டாவது தலைவராகவும் (1867-1874) இருந்தார் மற்றும் பார்ன்ஸ் நகரில் அவரது வீட்டில் காற்பந்து விளையாட்டின் முதல் விதிகளை உருவாக்கினார்.\n"}
{"id": "413690", "url": "https://ta.wikipedia.org/wiki?curid=413690", "title": "காசி காலபைரவர் கோயில்", "text": "காசி காலபைரவர் கோயில்\n\nகாசி காலபைரவர் கோயில் (Kaal Bhairav Mandir () என்பது வாரனாசியில் உள்ள பழமையான சிவன் கோயில்களில் ஒன்றாகும்.  பரநாத், விஸ்வேஸ்வரகனியில் (வாரணாசி) அமைந்துள்ள இந்த கோவில் இந்து சமயத்தின் வரலாற்று மற்றும் கலாச்சார முக்கியத்துவம் வாய்ந்ததாக இடமாக; குறிப்பாக உள்ளூர் மக்களால் கருதப்படுகிறது. இக்கோயிலானது சிவபெருமானின் கடுமையான வடிவங்களில் ஒன்றாக, மண்டை ஓடுகளை மாலையாக அணிந்து காணப்படுகிறார். \"கால்\" என்ற சொல்லானது \"இறப்பு\" மற்றும் \"விதி\" ஆகிய இரண்டு பொருள்களைக் கொண்டதாகும். \"கால பைரவரவரைக்\" கண்டு மரணம்கூட அஞ்சுவதாக நம்பப்படுகிறது.\n\nகாலபைரவரின் வாகனமாக நாய் உள்ளது. கோவிலின் உட்புறம் உள்ள சன்னதியில வெள்ளி முகம் கொண்ட கால பைரவரின் சிலை உள்ளது. காலவபைரவர் விரிந்த கண்களுடனும், பெரிய மீசையுடனும், முழங்காலளவு நீண்ட கைகளுடனும் காட்சியளிக்கிறார். அவருக்கு அருகில் அவரது வாகனமான நாய் உள்ளது. கோயிலின் பின்பகுதியில், சேத்ரபால பைரவர் சிலை உள்ளது.\n\nSection::::வரலாறு.\nஇந்த கால பைரவரின் கோயிலைக் கட்டிய காலம் சரியாக தெரியவில்லை ஆனால் கி.பி. 17 ஆம் நூற்றாண்டின் நடுப்பகுதியில் கட்டப்பட்டிருக்கலாம் என கருதப்படுகிறது. \n\nSection::::சமய முக்கியத்துவம்.\nகாலபைரவர் காசியின் காவலராக அதாவது காவல்தெய்வமாக கருதப்படுகிறார். காசியில் வாழவேண்டுமானால் இவரது அனுமதியை பெறவேண்டியது அவசியமாக கருதப்படுகிறது.\n"}
{"id": "413692", "url": "https://ta.wikipedia.org/wiki?curid=413692", "title": "கிளார் ஊராட்சி", "text": "கிளார் ஊராட்சி\n\nகிளார் (Kilar), தமிழ்நாட்டின், காஞ்சிபுரம் மாவட்டத்தில் உள்ள காஞ்சிபுரம் வட்டத்துக்கு உட்பட்ட ஓர் கிராமமாகும். இக்கிராமம் காஞ்சிபுரம் மக்களவைத் தொகுதிக்கும், காஞ்சிபுரம் சட்டமன்றத் தொகுதிக்கும் உட்பட்டதாகும்.\n\nSection::::மக்கட் தொகை.\n2011 ஆண்டு மக்கள்தொகை கணக்கெடுப்பின் படி, கிளார் கிராமத்தின் மொத்த மக்கள்தொகை 1472 மற்றும் 349 வீடுகள் உள்ளன. இதில் 740 ஆண்கள் மற்றும் 732 பெண்கள் ஆகும்.\n\nSection::::இறுப்பிடம்.\nஇக்கிராமம் காஞ்சிபுரம் மாவட்ட தலைமையிடமிருந்து 18 கி.மீ தூரத்தில் உள்ளது. கிளாாில் மொத்த பகுதி 186.65 ஹெக்டேர், வேளாண்மைப் பகுதி 10.73 ஹெக்டேர் மற்றும் மொத்த பாசன பரப்பளவு 186.65 ஹெக்டேர் ஆகும்.\n"}
{"id": "413730", "url": "https://ta.wikipedia.org/wiki?curid=413730", "title": "சோடியம் டெட்ராகுளோரோ அலுமினேட்டு", "text": "சோடியம் டெட்ராகுளோரோ அலுமினேட்டு\n\nசோடியம் டெட்ராகுளோரோ அலுமினேட்டு \"(Sodium tetrachloroaluminate)\" என்பது NaAlCl என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். இச்சேர்மத்தை சோடியம் நாற்குளோரோ அலுமினேட்டு என்றும் இலத்தின் மொழியில் சேடியத்தை நேட்ரியம் என்ற பெயரால் அழைப்பதால் இதை நேட்ரியம் குளோரோ அலுமினேட்டு என்ற பெயர்களாலும் அழைக்கலாம். 20 ஆம் நூற்றாண்டில் இச்சேர்மம் கண்டறியப்பட்டது. \nசோடியம் குளோரைடுடன் அலுமினியம் டிரைகுளோரைடைச் சேர்த்து வினைபுரியச் செய்து சோடியம் டெட்ராகுளோரோ அலுமினேட்டை தயாரிக்கிறார்கள்.\n\nSection::::பயன்.\nஉருகிய நிலையில் உள்ள சோடியம் டெட்ராகுளோரோ அலுமினேட்டை ஒரு மின்பகுளியாக சோடியம்-நிக்கல் குளோரைடு மின்கலங்களில் பயன்படுத்துகிறார்கள்.\n\nSection::::புற இணைப்புகள்.\nStudies of the electrochemistry of niobium(V) in sodium chloroaluminate and fluorochloroaluminate melts\n"}
{"id": "413742", "url": "https://ta.wikipedia.org/wiki?curid=413742", "title": "சோடியம் சிங்கேட்டு", "text": "சோடியம் சிங்கேட்டு\n\nசோடியம் சிங்கேட்டு \"(Sodium zincate)\" என்பது NaZnO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். \n\nஎதிர்மின் அயனி துத்தநாக ஆக்சைடுகள் அல்லது ஐதராக்சைடுகள் நிபந்தனைகளுக்கு உட்பட்டு பொதுவாக சோடியம் சிங்கேட்டுகள் என அறியப்படுகின்றன. இவற்றின் பயன்பாடுகளை முன்னிறுத்தி நோக்கும்போது சரியான மூலக்கூற்று வாய்ப்பாடு என்பது அவ்வளவு முக்கியத்துவம் பெறுவதில்லை. அதே போலவே நீரிய சிங்கேட்டு கரைசல்களும் கலவைகளைக் கொண்டிருக்கின்றன . \n\nSection::::ஐதராக்சி சிங்கேட்டுகள்.\nதுத்தநாகம், துத்தநாக ஐதராக்சைடு அல்லது துத்தநாக ஆக்சைடை சோடியம் ஐதராக்சைடின் நீரிய கரைசலுடன் சேர்த்து சோடியம் சிங்கேட்டு கரைசல் தயாரிக்கப்படுகிறது . சிக்கலான இச்செயல் முறைக்குரிய எளிய சமன்பாடு கீழே கொடுக்கப்பட்டுள்ளது.\n\nஇத்தகைய கரைசல்களிலிருந்து Zn(OH)42−, Zn2(OH)62−, மற்றும் Zn(OH)64−.போன்ற எதிர்மின் அயனி உப்புகளை நாம் படிகமாக்க இயலும். \nNa2Zn(OH)4 சேர்மத்தில் நான்முக சிங்கேட்டு அயனியும் எண்முக சோடியம் நேர்மின் அயனியும் இடம் பெற்றுள்ளன \nSr2Zn(OH)6 உப்பில் துத்தநாகம் எண்முக ஒருங்கினைப்புக் கோளத்தில் தோற்றமளிக்கிறது. \n\nSection::::ஆக்சோசிங்கேட்டுகள்.\nNaZnO, NaZnO, NaZnO. போன்ற தொடர்புடைய ஆக்சைடுகளும் அறியப்படுகின்றன. \n"}
{"id": "413755", "url": "https://ta.wikipedia.org/wiki?curid=413755", "title": "பொட்டாசியம் புரேப்பேனோயேட்டு", "text": "பொட்டாசியம் புரேப்பேனோயேட்டு\n\nபொட்டாசியம் புரேப்பேனோயேட்டு \"(Potassium propanoate)\" என்பது K(CHCOO) என்ற [[மூலக்கூற்று வாய்ப்பாடு|மூலக்கூற்று வாய்ப்பாட்டைக் கொண்ட வேதிச் சேர்மம் ஆகும். பொட்டாசியம் புரோப்பியோனேட்டு என்ற பெயராலும் இதை அழைக்கிறார்கள். புரோப்பேனாயிக் அமிலத்தின் பொட்டாசியம் உப்பு பொட்டாசியம் புரேப்பேனோயேட்டு என்று கருதப்படுகிறது. இதனுடைய [[உருகுநிலை]] 410 ° [[செல்சியசு]] வெப்பநிலை ஆகும். \n\nSection::::பயன்.\nஉணவுப் பாதுக்காப்புப் பொருளாக இதைப் பயன்படுத்துகிறார்கள். [[ஐரோப்பா]]வில் உணவு பாதுகாப்புப் பொருள்களுக்காக எண்ணிடப்படும் ஐரோப்பிய ஒன்றிய எண் 283 பொட்டாசியம் புரேப்பேனோயேட்டுக்கு வழங்கப்பட்டுள்ளது. மேலும் [[ஆத்திரேலியா]], [[நியூசிலாந்து]] போன்ற நாடுகளில் இதேபோல அனைத்துலக எண்ணிடும் திட்டத்தில் இச்சேர்மம் 283 என்று அடையாளப்படுத்தப்படுகிறது\n\nSection::::மேற்கோள்கள்.\n[[பகுப்பு:பொட்டாசியம் சேர்மங்கள்]]\n[[பகுப்பு:புரோப்பியோனேட்டுகள்]]"}
{"id": "413774", "url": "https://ta.wikipedia.org/wiki?curid=413774", "title": "பேசர்", "text": "பேசர்\n\nபேசர் என்பது சிட்டுக்குருவிகளின் பேரினம் ஆகும். இச்சிட்டுக்குருவிகள் உண்மையான சிட்டுக்குருவிகள் என்று அழைக்கப்படுகின்றன. இந்தப் பேரினத்தில் வீட்டுச் சிட்டுக்குருவி மற்றும் ஐரோவாசிய மரச் சிட்டுக்குருவி ஆகியவை உள்ளன. இவை இரண்டுமே உலகில் காணப்படும் மிகவும் பொதுவான பறவைகளுள் சில ஆகும். இவை விதைகளைச் சாப்பிடுவதற்கு என தடிமனான அலகுகள் கொண்ட சிறிய பறவைகள் ஆகும். இவை பெரும்பாலும் சாம்பல் அல்லது பழுப்பு நிறத்தில் உள்ளன. இவை பழைய உலகத்தைப் பூர்வீகமாகக் கொண்டவை. இப்பேரினத்தில் உள்ள சில இனங்கள் உலகம் முழுவதும் அறிமுகப்படுத்தப்பட்டுள்ளன."}
{"id": "413795", "url": "https://ta.wikipedia.org/wiki?curid=413795", "title": "இலாண்சூ", "text": "இலாண்சூ\n\nஇலாண்சூ (\"Lanzhou\") வடமேற்கு சீனாவிலுள்ள கான்சு மாகாணத்தின் தலைநகரமும் மிகப்பெரிய நகரமுமாகும். மஞ்சளாற்றங்கரையில் அமைந்துள்ள இந்த மாவட்டநிலை நகரம் முக்கியமான வட்டார போக்குவரத்து மையமாகும். தொலை வடக்குப் பகுதிகளை நாட்டின் கிழக்கு பாதியுடன் தொடர்வண்டியால் இணைக்கிறது. காலக்கோட்டில், வட பட்டுச் சாலையின் முதன்மை இணைப்பிடமாக விளங்கியது. இந்நகரம் கனரகத் தொழிற்சாலைகளுக்கும் பெட்ரோலிய வேதித் தொழிற்சாலைகளுக்கும் மையமாக விளங்குகின்றது. தொழிலக மாசுபாட்டாலும் குறுகலான ஆற்றுப் பள்ளத்தாக்கில் அமைந்துள்ளதாலும் உலகில் மிகவும் மோசமான காற்றுத் தரம் கொண்டதாக இலாண்சூ இருந்தது. அரசு எடுத்துள்ள முயற்சிகளால், 2015இல் சீனாவின் மிக முன்னேறிய வானிலை உள்ள நகரமாக விருது பெற்றுள்ளது.\n\n2010 கணக்கெடுப்பின்படி 3,616,163 மக்கள்தொகை கொண்டுள்ள இலாண்சூவின் 1,088 ச.கிமீ (420 சது மை) பரப்பளவுள்ள நகரியப் பகுதியில் 2,177,130 மக்கள் வாழ்கின்றனர். 2018இல் 298 square kilometres (115 சது மை) பரப்புள்ள மையப்பகுதியின் மக்கள்தொகை 2,890,000 ஆக உயர்ந்துள்ளது.\n\nSection::::வரலாறு.\nமுதலில் மேற்கு சீனப் பிரதேசத்தில் இலாண்சூ கிமு 6 ஆம் நூற்றாண்டில் கின் மாநிலத்தின் ஒரு பகுதியாக மாறியது. கிமு 81 இல், ஆன் வம்சத்தின் கீழ் இருந்துள்ளது. (206 கிமு-கிபி 220), இது தங்க நகரம் என்று அழைக்கப்பட்டது, மேலும் கி.மு. முதல் நூற்றாண்டிலிருந்தே இது பண்டைய வடக்கு பட்டுச் சாலையின் ஒரு முக்கிய இணைப்பாக இருந்தது, மேலும் ஒரு முக்கியமான வரலாற்று நிகழ்வான மஞ்சள் நதி கடக்கும் இடமாகவும் இருக்கிறது. நகரத்தைப் பாதுகாக்க, சீனாவின் பெருஞ் சுவர் யுமேன் வரை நீட்டிக்கப்பட்டது. பெருஞ்சுவரின் பகுதிகள் கட்டப்பட்ட பகுதிக்குள் இன்னும் உள்ளன.\n\nஆன் வம்சத்தின் வீழ்ச்சிக்குப் பிறகு, இலாண்சூ பழங்குடி நாடுகளின் தொடர்ச்சியான தலைநகரமானது. 4 ஆம் நூற்றாண்டில் இது சுதந்திர மாநிலமான லியாங்கின் தலைநகராக இருந்தது. வடக்குப் பகுதியின் வீ வம்சத்தின் (386–534) தளபதி ஜின்ஷெங் இதை மீண்டும் நிறுவி, ஜின்ஷெங் (தங்க நகரம்) என்று பெயர் மாற்றினார். வெவ்வேறு கலாச்சார பரம்பரைகளுடன் கலந்த, இன்றைய கான்சு மாகாணத்தில், 5 முதல் 11 ஆம் நூற்றாண்டு வரை, பௌத்த ஆய்வுக்கான மையமாக மாறியது. சூய் வம்சத்தின் கீழ் (581–618) இந்த நகரம் முதன்முறையாக இலாண்சூ மாகாணத்தின் இடமாக மாறியது, இந்த பெயரை தாங் வம்சம்தின் கீழ் (618-907) தக்க வைத்துக் கொண்டது. 763 ஆம் ஆண்டில் இந்த பகுதி திபெத்திய பேரரசால் கைப்பற்றப்பட்டது. மற்றும் 843 இல் தாங் கைப்பற்றியது.\n\n1127 க்குப் பிறகு அது சின் வம்சத்தின் கைகளில் சென்றது, 1235 க்குப் பிறகு அது மங்கோலியப் பேரரசின் வசம் வந்தது. மிங் வம்சத்தின் கீழ் (1368-1644) இந்த மாவட்டம் ஒரு மாவட்டமாக தரமேற்றப்பட்டு லிண்டாவோ மாகாணத்தின் நிர்வாகத்தின் கீழ் வைக்கப்பட்டது, ஆனால் 1477 இல் இலாண்சூ ஒரு அரசியல் பிரிவாக மீண்டும் நிறுவப்பட்டது.\n\nநகரம் அதன் தற்போதைய பெயரை 1656 இல், சிங் வம்சத்தின் போது பெற்றது. 1666 இல் கான்சு ஒரு தனி மாகாணமாக மாற்றப்பட்டபோது, இலாண்சூ அதன் தலைநகரானது. 1739 ஆம் ஆண்டில் லிண்டாவோவின் தலைநகரம் லான்ஷோவுக்கு மாற்றப்பட்டது, பின்னர் இது இலாண்சூ என்று அழைக்கப்படும் ஒரு சிறந்த மாகாணமாக மாற்றப்பட்டது.\n\n1864-1875 இல் தங்கன் கிளர்ச்சியின் போது இலாண்சூ மோசமாக சேதமடைந்தது. 1920 கள் மற்றும் 1930 களில் இது வடமேற்கு சீனாவில் சோவியத் ஒன்றியத்தின் செல்வாக்கின் மையமாக மாறியது. இரண்டாவது சீன-சப்பானியப் போரின் போது (1937-1945) 1935 ஆம் ஆண்டில் சிய்யான் உடன் நெடுஞ்சாலை மூலம் இணைக்கப்பட்ட இயாண்சூவின் முனையமாக மாறியது . சீன-சோவியத் நெடுஞ்சாலை, ஜியான் பகுதிக்கு விநியோகங்களுக்கான பாதையாக பயன்படுத்தப்படுகிறது. இந்த நெடுஞ்சாலை வடமேற்கு சீனாவின் முதன்மை போக்குவரத்து பாதையாக இருந்தது.\n\nஉருமுச்சியிலிருந்து சின்சியாங்கின் வரை ரயில் பாதை முடியும் வரை இது இருந்தது.. போரின் போது இலாண்சூ சப்பானிய விமானப்படையால் குண்டு வீசப்பட்டு பெரிதும் பாதிக்கப்படது.\n1937 ஆம் ஆண்டு சப்பானிய சீனா போரின் போது, \"குமின்ஜுன்\" முஸ்லீம் படைத்தலைவர்கள் மா ஹொங்குய் மற்றும் மா புஃபாங் ஆகியோர் இலாண்சூவை தங்கள் குதிரைப்படை படையினரால் பாதுகாத்தனர், சப்பானியர்கள் ஒருபோதும் லான்ஷோவைக் கைப்பற்ற இயல வில்லை.\n\nஇந்த நகரம் தற்போது காலியாக உள்ள ரோமன் கத்தோலிக்க மறைமாவட்டத்தின் இடமாகும் இது முன்னர் ஒரு விகாரிய அப்போஸ்தலிக்கின் மையமாக இருந்தது ( வடக்கு கான்-சுவின் விகாரேட் அப்போஸ்தலிக் ).\n\n"}
{"id": "413798", "url": "https://ta.wikipedia.org/wiki?curid=413798", "title": "பா. வீரமணி", "text": "பா. வீரமணி\n\nபா. வீரமணி (7 மே, 1946) என்பவர் தமிழ்ப் புலவர், எழுத்தாளர் மற்றும் நூலாசிரியர் ஆவார். சிந்தனையாளர் சிங்காரவேலரின் கருத்துக்களையும் தொண்டுகளையும் தம் நூல்களின் வழியாகப் பரப்பி வருபவர். சிங்காரவேலரின் சிந்தனைக் களஞ்சியம் என்ற பெரிய நூலை 3 தொகுதிகளாக வெளியிடுவதில் முக்கியப் பங்கு ஆற்றியவர் . திருக்குறள், திருவள்ளுவர், இலக்கியம் சார்ந்த நூல்களையும் எழுதியுள்ளார்.\nசென்னைப் பல்கலைக்கழகத்தில் அறக்கட்டளைச் சொற்பொழிவுகள் நிகழ்த்தியுள்ளார். 2017 சனவரி 15 ஆம் நாளில் தமிழ்நாட்டரசு இவருக்குத் திருவள்ளுவர் விருது வழங்கிக் கவுரவித்தது.\n\nSection::::எழுதிய நூல்கள்.\nகுறள்வழிச் சிந்தனைகள்,1996\n\nபட்டுக்கோட்டையார் பாட்டுத்திறம், 1997\n\nவள்ளுவரும் இயங்கியல் தத்துவ ஞானக் கூறுகளும் 1999\n\nஇலக்கியச் சிந்தனைகள் 2000\n\nவள்ளுவரும் வரைவின் மகளிரும் ஒரு வரலாற்றுப் பார்வை, 2000\n\nவள்ளுவர் கண்ட சமுதாயநீதி, 2001\n\nகுலோத்துங்கன் கவிதைகள் ஒரு கண்ணோட்டம், 2004\n\nவள்ளுவரும் சமயமும், 2006\n\nநானறிந்த பெருமக்கள், 2007\n\nமுப்பெரும் செம்மல்கள், 2009\n\nசிங்காரவேலரின் சிந்தனையும் தொண்டும், 2009\n\nவள்ளுவரின் உலகப்பார்வை, 2009\n\nகாமத்துப்பாலும் பெண்ணியமும்,2009\n\nசிங்காரவேலரின் சிந்தனைகள் 2011\n\nசிங்காரவேலரின் தத்துவப்பார்வை, 2012\n\nசிங்காரவேலர் என்ற மாமனிதர், 2013\n\nசிங்காரவேலரின் மொழிக்கொள்கை, 2013\n\nவிஞ்ஞானிகளைப் போற்றிய வீரர்,2013\n\nசிங்காரவேலரும் இசுலாமியரும்,2013\n\nசிங்காரவேலரின் பன்முகப்பார்வை 2014\n\nமனமென ஒன்றுண்டா? 2014\n\nவள்ளுவர் விழைந்த சமத்துவம், 2015\n\nசிங்காரவேலரும் பிற சிந்தனையாளர்களும், 2016\n\nகொள்கை வழிகாட்டி, 2017\n\nசிங்காரவேலர், 2017 (சாகித்திய அகாதமி வெளியீடு )\n\nSection::::உசாத்துணை.\nபா.வீரமணி நூல்கள்\n"}
{"id": "413836", "url": "https://ta.wikipedia.org/wiki?curid=413836", "title": "கடோசெட்டிக் அமிலம்", "text": "கடோசெட்டிக் அமிலம்\n\nகடோசெட்டிக் அமிலம் (\"Gadoxetic acid\") என்பது CHGdNO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். மருத்துவப் படிமவியலில் பயன்படுத்தப்படும் கடோலினியம் அடிப்படை காந்த அதிர்வு அலை வரைவில் வேறுபடுத்தும் முகவராகப் பயன்படுகிறது. இவ்வமிலத்தின் உப்பான கடோசெட்டேட்டு டைசோடியம் ஐரோப்பாவில் பிரைமோவிசுட்டு என்ற பெயரிலும் அமெரிக்காவில் இயோவிசுட் என்ற பெயரிலும் பேயர் சுகாதார மருந்துகள் என்ற நிறுவனம் சந்தைப்படுத்தப்படுகிறது .\n"}
{"id": "413839", "url": "https://ta.wikipedia.org/wiki?curid=413839", "title": "நையோபியம்(IV) புளோரைடு", "text": "நையோபியம்(IV) புளோரைடு\n\nநையோபியம்(IV) புளோரைடு \"(Niobium(IV) fluoride)\" என்பது NbF என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். கருப்பு நிறத்தில் ஆவியாகாத திண்மமாக இது காணப்படுகிறது. ஆவியை வலிமையாக ஈர்க்கும் இது ஈரக்காற்றில் NbO2F ஆக மாறுகிறது. தண்ணீருடன் வினைபுரிந்து பழுப்பு நிறக் கரைசலாகவும் வீழ்படிவாகவும் மாறுகிறது. இதனுடைய பகுதிப்பொருட்கள் அறியப்படவில்லை. வெற்றிடத்தில் 275 °செல்சியசு மற்றும் 375°செல்சியசு வெப்பநிலைக்கு சூடு படுத்தும்போது மட்டும் நிலைப்புத்தன்மையுடன் காணப்படுகிறது. எனினும் 350°செல்சியசு வெப்பநிலையில் விகிதச்சமமாதலின்றி நையோபியம்(V) புளோரைடாகவும், நையோபியம்(III) புளோரைடாகவும் பிரிகையடைகிறது:\n\nformula_1(at 350 °C). \n\nSection::::கட்டமைப்பு.\nநையோபியம்(IV) புளோரைடு வெள்ளீயம்(IV) புளோரைடின் கட்டமைப்பை ஒத்ததாக அமைந்துள்ள ஒரு படிக அமைப்பை ஏற்றுள்ளது. இவ்வமைப்பில் ஒவ்வொரு நையோபிய அணுவும் ஆறு புளோரின் அணுக்களால் சூழப்பட்டு எண்முக முக்கோணத்தை உருவாக்குகின்றன. ஒற்றை நையோபிய அணுக்கருவைச் சுற்றியுள்ள ஆறு புளோரின் அணுக்களில், நான்கு புளோரின்கள் அடுத்துள்ள எண்முக முக்கோணத்துடன் பாலம் அமைக்கின்றன. இது அடுக்குகளாக இணைக்கப்பட்ட எண்முகமுக்கோண கட்டமைப்பிற்கு வழிவகுக்கிறது. \n"}
{"id": "413849", "url": "https://ta.wikipedia.org/wiki?curid=413849", "title": "குய்யாங்", "text": "குய்யாங்\n\nகுய்யாங் (\"Guiyang\") தென்மேற்கு சீனாவிலுள்ள குயிசூ மாகாணத்தின் தலைநகரம் ஆகும். மாகாணத்தின் மையத்தில், யுன்னான்-குயிசூ பீடபூமியில் கிழக்கில், நான்மிங் ஆற்றங்கரையில் கடல்மட்டத்திலிருந்து 1,100 மீட்டர் (3,600 அடி) உயரத்தில் அமைந்துள்ளது. இதன் பரப்பளவு 8,034 ச. கி.மீ (3,102 சது மை). 2010 கணக்கெடுப்பின்படி மக்கள்தொகை 4,324,561; இதில் 7 நகரிய பகுதிகளில் 3,037,159 பேர் வாழ்கின்றனர்.\nSection::::வானிலை.\nகுய்யாங் வானிலை ஈரமானது மற்றும் வெப்பநிலை எதிர்பார்க்கப்படுகிறது. ஜனவரி மாத சராசரி வெப்பநிலை 5.1 சதவிகிதம் மற்றும் ஜூலையின் சராசரி வெப்பநிலை 23.9 சென்டிகிரேட் ஆகும். மேகங்கள் பெரும்பாலானவை இங்குதான் இருக்கின்றன, சீனாவில் குறைந்த அளவிலான சன்னி நகரங்களில் ஒன்றாகும். மழைப்பொழிவு ஆண்டு முழுவதும் குய்யாங்கில் ஏற்படுகிறது மற்றும் குளிர்காலத்தில் அவ்வப்போது ஒளி பனி உள்ளது. \nகுய்யாங்கில் உயர்ந்த அமைவிடத்தாலும் கடக ரேகைக்கு வடக்கே இருப்பதாலும் நான்கு பருவ, பருவப் பெயர்ச்சிக் காற்று-சார்ந்த ஈரமான வெப்பமண்டலம் அணவிய காலநிலை நிலவுகிறது (கோப்பென்: \"Cwa\"). இங்கு குளிர்மையான குளிர்காலமும் மிதமான வேனிற் காலமும் நிலவுகிறது. ஆண்டில் பெரும்பான்மையான மழை மே முதல் சூலை வரை பொழிகிறது. சனவரியில் உம் சூலையில் to உம் சராசரி வெப்பநிலையாக உள்ளது; ஆண்டு சராசரி ஆகும். குளிர்காலத்தில் எப்போதாவது பனிப்பொழிவு ஏற்படுகிறது. ஆண்டு முழுவதும் மாதத்தின் சராசரி சாரீரப்பதன் 75% க்கு மேலுள்ளது. \nஇதன் மிதமான காலநிலை, காற்றுத் தரம் போன்றவற்றால் \"சீனாவின் முதல் 10 கோடை தலைநகரங்களில்\" இரண்டாமிடத்தில் உள்ளது.\nSection::::பிற விவரங்கள்.\nகுயிசூ பல்கலைக்கழகம் குய்யாங் நகரில் அமைந்துள்ளது. நகரின் நடுவில், ஒரு முள்ளான-நிலப்பரப்பு உள்ளது, அதன் வடிவம் சீன ஓவியங்களில் 'பத்து' (十) எண்ணிக்கை ஒத்திருக்கிறது. இந்த பகுதி 'பெரிய பத்து முள்' (大 十字, டா ஷிஐ) என்று அழைக்கப்படுகிறது.\n\n"}
{"id": "413860", "url": "https://ta.wikipedia.org/wiki?curid=413860", "title": "2018 ஆசிய விளையாட்டுப் போட்டிகள்", "text": "2018 ஆசிய விளையாட்டுப் போட்டிகள்\n\n2018 ஆசிய விளையாட்டுப் போட்டிகள் அதிகாரப்பூர்வமாக XVIII (18) வது ஆசிய விளையாட்டு என்று அழைக்கப்படுகிறது. 2018 ஆம் ஆண்டிற்கான போட்டிகள் இந்தோனேசியா நாட்டில் உள்ள ஜகார்த்தா மற்றும் பலெம்பாங் நகரங்களில் நடைபெற்றதால், இந்தப் போட்டி ஜகார்த்தா பலெம்பாங் 2018 போட்டி என்றும் அழைக்கப்பட்டது. இந்த பான் ஆசியன் பல்துறை விளையாட்டு போட்டிகள் ஜகார்த்தா மற்றும் பலெம்பாங் நகரங்களில் 18 ஆகத்து 2018 இல் தொடங்கி 2 செப்டம்பர் 2018 அன்று முடிவடைந்தது.\n\nஆசிய விளையாட்டுப் போட்டிகளின் வரலாற்றில் முதல் முறையாக இரு நகரங்களில் ஒரே நேரத்தில் போட்டிகள் நடைபெறுகிறது. நீண்ட இடைவெளிக்குப் பிறகு அதாவது 1962 ஆண்டிற்குப் பிறகு இந்தப் போட்டிகள் இந்தோனேசியாவின் தலைநகரமான ஜகார்த்தா மற்றும் தெற்கு சுமாத்திரா பிராந்தியத்தின் தலைநகரமான பலெம்பாங் ஆகிய இரண்டு நகரங்களில் போட்டிகள் நடைபெறுகிறது. இதோடு மேற்கு ஜாவா மற்றும் பண்டன் பிராந்தியங்களின் தலைநகரமான பண்டுங் நகரத்திலும் சிலப் போட்டிகள் நடைபெறுகிறது. இந்த விளையாட்டின் ஆரம்ப விழா மற்றும் முடிவு விழா அனைத்தும் ஜகார்த்தாவில் உள்ள கெலோரா பங் கர்னோ விளையாட்டு அரங்கத்தில் நடைபெறுகிறது.\nSection::::கலந்துகொள்ளும் தேசிய ஒலிம்பிக் கூட்டமைப்பு(NOC) நாடுகள்.\nஆசிய ஒலிம்பிக் மன்றம் உறுப்பினராக உள்ள 46 நாடுகளும் இந்தப் விளையாட்டில் பங்கேற்றுள்ளன. இது தவிர வட மற்றும் தென்கொரிய நாடுகள் சில குறிப்பிட்ட போட்டிகளில் கொரியா \"Korea\" (COR) என்ற பெயரில் இணைந்து கலந்து கொள்கின்றன.\n\nபங்குபெறும் நாடுகளின் பட்டியல் கீழ் கொடுக்கப்பட்டுள்ளது. போட்டிகளில் பங்குபெறும் வீரர்களின் எண்ணிக்கை அடைப்புகுறிக்குள்() கொடுக்கப்பட்டுள்ளது.\n\nSection::::பதக்கப் பட்டியல்.\nஆசிய விளையாட்டுப் போட்டிகளின் பதக்கப் பட்டியல் கீழே கொடுக்கப்பட்டுள்ளது.\n"}
{"id": "413864", "url": "https://ta.wikipedia.org/wiki?curid=413864", "title": "கெலோரா பங் கர்னோ விளையாட்டு அரங்கம்", "text": "கெலோரா பங் கர்னோ விளையாட்டு அரங்கம்\n\nகெலோரா பங் கர்னோ விளையாட்டு அரங்கம் இந்தோனேசிய தலைநகரமான ஜகார்த்தாவில், மத்திய ஜகார்த்தா பகுதியில் அமைந்துள்ள ஒரு பன்னோக்கு விளையாட்டு அரங்கம். இந்த அரங்கில் தான் 2018 ஆசிய விளையாட்டுப் போட்டிகளின் ஆரம்பம் மற்றும் இறுதி விழாக்கள் நடைபெறவுள்ளது. இந்த அரங்கத்தின் பெயர் இந்தோனேசியாவின் முதல் ஜனாதிபதியாக இருந்த சுகர்ணோ அவர்களின் ஞாபகமாக அவரது பெயராலேயே அழைக்கப்படுகிறது.\n"}
{"id": "413874", "url": "https://ta.wikipedia.org/wiki?curid=413874", "title": "சூபின் மேத்தா", "text": "சூபின் மேத்தா\n\nசூபின் மேத்தா ( Zubin Mehta 29 ஏப்பிரல் 1936 ) என்பவர் மேற்கத்திய மற்றும் கீழை செவ்வியல் இசை அமைப்பாளர் ஆவார். பல இசைக்கலைஞர்கள், இசைக்கருவிகள் உதவியோடு பெரிய இசைக்கச்சேரிகளை உலகம் பூராவும் நடத்தி வருபவர் ஆவார். தமது 21 ஆம் அகவையில் ராயல் லிவர்பூல் பிலார்மோனிக் என்னும் இசை நிகழ்ச்சியை நடத்தி பன்னாட்டு அளவில் பெயர் பெற்றார்.\n\nSection::::இளமைக் காலம்.\nமும்பையில் ஒரு குசராத்துக் குடும்பத்தில் மேத்தா பிறந்தார்.பார்சி இனத்தைச் சேர்ந்த குடும்பம்.இவருடைய தந்தையார் வயலின் இசைக்கலைஞர்.\nஇவருடைய தந்தை இலாசு ஏஞ்சல்சிலும் நியுயார்க்கிலும் வாழ்ந்து வயலின் இசைக்கும் கலையைப் பயின்றார். வயலின் இசையில் வல்லவரான தம் தந்தையிடமிருந்து சூபின் மேத்தா இசையைக் கற்றார். மும்பையில் சில காலம் மருத்துவத் தொடக்கக் கல்வி பயின்றார். 1954 இல் சூபின் வியன்னாவுக்குப் பயணமானார். அங்கு இசைக்கச்சேரி எப்படி நடத்துவது எனக் கற்றறிந்தார் 1958 இல் லிவர்பூல் பன்னாட்டு இசைப் போட்டியில் வெற்றி பெற்றார். 1961இல் வியன்னா, பெர்லின், இசுரேல் ஆகிய நாடுகளில் பிலார்மோனிக் ஆர்ச்செஸ்டரா நிகழ்ச்சியை நடத்தினார்.\n\nSection::::இசைப்பயணம்.\nசூபின் மேத்தா 1978 இல் நியூயார்க்கு பிலார்மோனிக் இசை இயக்குநர் என்ற பதவியை ஏற்றுக்கொண்டு 13 ஆண்டுகள் அப்பதவியில் இருந்தார்.\n1985 முதல் 2017 வரை பிளாரன்சில் உள்ள ஆர்ச்செஸ்டரா அமைப்பில் முதன்மை நடத்துநராக இருந்தார்.\n1977 இல் இசுரேல் பிலார்மோனிக் ஆர்ச்செஸ்டரா இசை இயக்குனராக ஆனார். பவரியன் ஸ்டேட் ஆர்ச்செஸ்டராவின் இசை இயக்குநராக பல ஆண்டுகள் இருந்தார். \n1984 மற்றும் 1994 ஆண்டுகளில் இந்தியாவில் பயணம் செய்து தம் இசை நிகழ்ச்சிகளை நடத்தினார்.\nஇந்தியப் பெருங்கடலில் ஏற்பட்ட சுனாமிப் பேரழிவை நினைவு கூரும் வகையில் சென்னை மியூசிக் அரங்கில் இவரது இசைக்கச்சேரி 2005 திசம்பரில் நடந்தது.\n\nSection::::விருதுகள்.\nசர் ஜியார்ஜ் வில்லியம்ஸ் பல்கலைக்கழகத்தில் சூபின் மேத்தாவுக்கு முனைவர் பட்டம் வழங்கப்பட்டது. அப்பல்கலைக்கழகம் பின்னர் கான்கார்டியா பல்கலைக் கழகம் எனப் பெயர் மாற்றம் பெற்றது.\n\nசூபின் மேத்தாவின் இஸ்ரேல் பிலார்மோனிக் ஆர்ச்செஸ்டரா கருதியும் மற்றும் இசுரேல் மீது அவர் கொண்டிருந்த பற்றின் காரணமாகவும் இசுரேல் சிறப்புப் பரிசு இவருக்கு வழங்கப்பட்டது.\n\nஇந்திய நடுவணரசு 1966 இல் பத்ம பூசண் விருதும் 2001இல் பத்ம விபூஷண் விருதும் வழங்கியது.\n\nகென்னடி சென்டர் ஆனர்ஸ் 2006 திசம்பரில் இவருக்கு வழங்கப்பட்டது.\n\nசூபின் மேத்தாவுக்கு பிளாரெனஸிலும் டெல் அவீவிலும் மதிப்புறு குடிமகன் என்ற கவுரவம் அளித்தார்கள். 2001 இல் வியன்னா பிலார்மோனிக் மற்றும் 2004 இல் முனிச் பிலார்மோனிக் ஆகியவற்றில் மதிப்புறு நடத்துநர் என்ற பட்டம் அளித்தனர். பவேரியன் ஸ்டேட் ஓபரா நிறையுறும் போது மதிப்புறு நடத்துநர் என்ற பட்டம் வழங்கப்பட்டது.\n\n2008 அக்டோபரில் ஜப்பான் பிரிமியம் இம்பிரியல் என்ற விருதைப் பெற்றார்.\n\n2011 மார்ச்சில் ஆலிவுட் வாக் ஆப் பேம் என்ற கவுரவத்தில் 2434 ஆம் ஸ்டார் என்ற பெருமையைப் பெற்றார்.\n\nஇந்தியக் குடியரசுத் தலைவர் பிரணப் முகர்ஜி இவருக்கு 2013 ஆம் ஆண்டுக்குரிய தாகூர் விருதை 2013 செப்டம்பரில் வழங்கினார் \n"}
{"id": "413875", "url": "https://ta.wikipedia.org/wiki?curid=413875", "title": "ஆரம்பகால குழந்தை உளவியல் கோட்பாடுகள்", "text": "ஆரம்பகால குழந்தை உளவியல் கோட்பாடுகள்\n\nஆரம்பகாலக் குழந்தை உளவியல் கோட்பாடுகள் ( Early Theories in Child Psychology) ஜான் லாக்கே, ஜீன் ஜேக்குவஸ் ரூஸோ, சாா்லஸ் டாா்வின் ஆகிய மூன்று மேதைகளின் கருத்துக்களையே அடிப்படையாகக் கொண்டு அமைந்துள்ளது. இன்றைய உளவியல், குறிப்பாக, குழந்தை வளா்ச்சி, மேம்பாடு, சூழ்நிலையை ஒட்டியே அமையும், அது குழந்தையின் மூளை அல்லது அறிவு வளா்ச்சியை ஒட்டியே அமையும். குழந்தை வளா்ச்சி குழந்தைகளின் நடவடிக்கை பாிணாம வளா்ச்சியின் அடிப்படையிலேயே அமையும் என மூன்று வகையான கோட்பாடுகளின் அடிப்படையில் தற்கால குழந்தை உளவியல் வளா்ச்சியடைந்துள்ளது\n\nSection::::ஜான் லாக்கே (1963-1704).\nரானே டெஸ்காா்டிஸ் என்னும் பிரான்சு தேசத்து கணித மற்றும் தத்துவ அறிஞா் 17 ஆம் நூற்றாண்டில் மனம் என்பது வேறு, உடல் என்பது வேறு, மனம் நன்மை தீமையைப் பாா்த்து முடிவு எடுத்து உடலுக்கே கட்டளை இடும் என்றுரைத்தாா்.\nஇவ்வாறு இவா் இரண்டாகப் பிாித்தது மனம் குறித்த ஆராய்ச்சியை வரையரைப் படுத்த உதவியது. இதைத் தொடா்ந்து ஜான் லாக்கே என்னும் மருத்துவா் சட்டத்தின் பாா்வையில் உலகில் அனைவரும் சமமாகவே உள்ளனா் என்னும் கருத்தை உருவாக்கினாா். அனைத்துக் குழந்தைகளும் வெள்ளைத்தாளைப் போன்ற மனத்துடன் சமமாகவே பிறக்கின்றனா். அறிவு வளா்ச்சி என்பது அனுபவத்தினாலும், கற்றலினாலும் கிடைக்கிறது. ஆதலால் குழந்தைகள் பிறவியிலேயே நல்லவா்களோ அல்லது கெட்டவா்களோ அல்ல. அது சூழ்நிலையினாலும், வளா்ப்பினாலும் அமைகிறது என்று கூறினாா். ஆதலால் சாியான பயிற்சியினால் மருத்துவராகவோ, நடிகராகவோ அல்லது கைவினைஞராகவோ ஆகமுடியும. அதுபோல ஒரு திருடனாகவோ அல்லுது பிச்சைக்காரனாகவோ கூட பயிற்சியினால் ஆகமுடியும். குழந்தை வளா்ப்பில் சிறந்த கவன முறைகளைக் கூறி பெற்றோருக்கு அறிவுரை வழங்கினாா். குழந்தைகளுக்கு நன்னடத்தையை ஊக்குவிக்கவும், தகாதவற்றைத் தள்ளவும், பொருள்கள் மூலம் வெகுமதி அளிப்பதை அவா் ஏற்கவில்லை. நல்ல நடத்தையை நல்ல வாா்த்தைகளால் ஊக்குவிப்பதையும் தவறான போக்கைக் கண்டிப்பதையுமே அறிவுறுத்தினாா். குழந்தைகள் கற்பதை ஒவ்வொரு கட்டத்தில் ஊக்குவிப்பதையும் பாிந்துரைத்தாா்.\nSection::::ஜீன் ஜேக்குவஸ் ரூஸ்ஸோ - (1712-1778).\nஇவா் சுவிசா்லாந்தில் பிறந்தவா். வாழ்நாளில் பெரும்பகுதியை பிரான்சு நாட்டில் கழித்து பொிய தத்துவ அறிஞராகப் புகழ் பெற்றவா். பிரான்சு நாட்டின் கற்பனைக் கதை வளத்தின் தந்தையாகப் போற்றப்படுகிறாா். இவருடைய கருத்துக்கள் இவா் எழுதிய “எமிலி” என்ற புதினத்தில் பொதிந்து கிடக்கின்றன. ஒரு ஆண் குழந்தை, இப்பருவத்திலிருந்து வளா் இளம் பருவம் எய்தும் வரை எவ்வாறு வளா்க்கப்படுகிறது என்பதைச் சிந்தித்துள்ளாா். இலக்கியத்தின் துணை கொண்டு குழந்தைகளை வளா்ப்பது குறித்த தமது கருத்துகளைத் தொிவித்துள்ளாா்.\nஜான் லாக்கே கருத்திற்கு மாற்றாக குழந்தைகள் பிறக்கும் பொழுதே அறிவுடனும், கருத்துக்களுடனும் பிறக்கின்றன. அவா்கள் வளரும் பொழுது அவைகள் வெளிப்படுகின்றன என்று குறிப்பிட்டுள்ளாா். குழந்தையின் வளா்ச்சி என்பது ஒரு வரையறுத்த கால அட்டவணைப்படி நடக்கும். குழந்தைக்கு இயற்கையாகவே அமைந்த அறிவு என்பது எது சாி, எது தவறு, நோ்மை, அநியாயம் போன்ற கருத்துக்களை உள்ளடக்கியது. இயற்கையாக அமையாதவைகளை படிப்படியாக குழந்தை சூழ்நிலையிலிருந்து கற்றுக் கொள்ளும். குழந்தைகளை வளாப்பது என்பது முறைப்படி சொல்லிக் கொடுப்பது அல்ல ஆனால், அதற்கான சூழ்நிலையை அமைத்து தாமாக அறிந்து கொள்ள உதவுவது ஆகும். குழந்தைக்கு இயற்கையாகவே அறிவு அமைந்துள்ளது என்று கூறுவதன் மூலம் லாக்கோவின் கருத்துகளில் இருந்து இவா் மாறுபடுகிறாா். இவருடைய கருத்து “பிறப்பிடக் கொள்கை (Nativism) எனப் பெயா்பெற்றது.\nஎமிலி என்னும் புதினத்தில் குழந்தை வளா்ப்பு குறித்து தற்காலத்திற்கும் பொருந்தும் முக்கியமான மூன்று கருத்துக்கள்: குழந்தைகள் ஓரளவு வளா்ந்த பின்புதான் அவர்களின் முதிர்ச்சிக்குப் பொருத்தமானவற்றைக் கற்றுத் தரவேண்டும், குழந்தைகள் தாமாக கற்கும் பொழுதுதான் சிறப்பாகக் கற்றுக் கொள்ளும், மேலும் குழந்தை வளா்ப்பும் அவா்களுக்குக் கற்றுக் கொடுப்பதும் அவா்களுக்கு இயற்கையாக அமைந்துள்ள திறனடிப்படையில் அமைவதுதான் சிறந்தது என்பதாகும். \nருஸ்ஸோவின் கருத்துக்கள் ஐரோப்பாவில் மிகப்பொிய தாக்கத்தை ஏற்படுத்தின. குறிப்பாக அவருடைய “பிறப்பிடக் கொள்கை” அறிஞா்களாலும் அரசியல்வாதிகளாலும் பொிதும் வரவேற்கப்பட்டது.\n\nSection::::சாா்லஸ் டாா்வின் (1809-1882).\nமூன்றாவது முக்கியமான கோட்பாட்டைத் தந்தவா் ஆங்கிலேய உயிாியலாளா் சாா்லஸ் டாா்வின் ஆவாா். டாா்வின் தமது முதல் மகளின் வளா்ச்சியை கூா்ந்து நோக்கி குறித்துவந்துள்ளாா். டாா்வினின் பாிணாமக் கோட்பாடுகள் குழந்தை வளா்ப்பு குறித்து நேரடியாகக் கூறாவிட்டாலும் எா்னஸ்ட் போன்ற மற்ற உயாியலாளா்கள் மறுமூலதனமாகக் கோட்பாட்டினை உருவாக்குவதற்கு உதவியுள்ளது. இதன்படி குழந்தைகளின் வளா்ச்சி எல்லா உயாினங்களின் வளா்ச்சி கட்டங்களைப் போலவே அமையும் என்பதாகும்.\n"}
{"id": "413876", "url": "https://ta.wikipedia.org/wiki?curid=413876", "title": "2018 மகாராட்டிர தலித் போராட்டங்கள்", "text": "2018 மகாராட்டிர தலித் போராட்டங்கள்\n\nசனவரி 1, 2018 இல் மகாராட்டிரம் மாநிலம் புனேவில், கோரேகாவ் போரின் 200 ஆம் ஆண்டு நினைவு நாளினை முன்னிட்டு நடந்த விழாவில் வன்முறை ஏற்பட்டது. அதனை எதிர்த்து தலித் மக்கள் சனவரி முதல் வாரத்தில் மகாராட்டிரத்தில் எதிர்ப்புப் போராட்டத்தில் ஈடுபட்டனர். ராகுல் படகால் எனும் இளைஞன் சிவாஜியின் படத்தினை தனது ஆடையில் அவர் பச்சை குத்தியிருந்ததனால் தலித் மக்களால் அவர் கொல்லப்பட்டார். சௌரிய திவாசைக் கொண்டாட வந்த மக்கள் தலித் மக்களின் வீடுகள் மற்றும் கடைகளுக்கு தீ வைத்தனர். இதனால் சனவரி 3, 2018இல் தலித் அமைப்புகள் பந்திற்கு அழைப்பு விடுத்தனர். இந்தப் போராட்டம் மகாராட்டிரத்தின் அனைத்து பகுதிகளிலும் நடைபெற்றது. மும்பையின் சில புறநகர்ப் பகுதிகளுக்கான ரயில்சேவை பாதிக்கப்பட்டது.\n\nSection::::பின்னணி.\nஇந்தப் போராட்டத்தின்போது யோகேஷ் பிரலத் ஜாதவ் எனும் 16 வயது இளைஞன் காவல் அதிகாரி பிரம்பால் தாக்கியதில் கொல்லப்பட்டார்.கோரேகாவ் போர் தலித்துகளுக்கு மிகவும் முக்கியத்துவம் வாய்ந்த நிகழ்வு ஆகும். 1818 ஆம் ஆண்டில் தலித் மக்கள் ஆங்கிலேயப்படைகளுடன் இணைந்து பேஷ்வா இரண்டாம் பாஜி ராவிற்கு எதிராகப் போராடினார்கள். பேஷ்வாக்கள் தீவிர தீண்டாமைக் கொள்கைகளை கடைபிடித்து வந்ததனால் அவர்களுக்கு எதிராகப் போராடினார்கள்.\n"}
{"id": "413880", "url": "https://ta.wikipedia.org/wiki?curid=413880", "title": "உலக மனிதநேய நாள்", "text": "உலக மனிதநேய நாள்\n\nஉலக மனிதநேய நாள் (\"World Humanitarian Day\") என்பது மனிதாபிமானப் பணியாளர்களையும், மனிதாபிமான காரணங்களுக்காக தங்களது உயிர்களை இழந்தவர்களையும் நினைவுகூரும் ஒரு நாள் ஆகும். ஐக்கிய நாடுகள் பொதுச் சபையில் சுவீடனால் கொண்டுவரப்பட்ட தீர்மானம் ஒன்றுக்கு அமைய இந்நாளை ஆண்டுதோறும் ஆகத்து 19 ஆம் நாள் கொண்டாடுவதெனத் தீர்மானிக்கப்பட்டது. இந்நாளிலேயே ஐநா பொதுச் செயலரின் ஈராக்க்குக்கான சிறப்புத் தூதர் சேர்ச்சியோ வியெய்ரா டி மெல்லோ என்பவரும் அவரது 21 பணியாளர்களும் பகுதாது நகரில் குண்டுத் தாக்குதல் ஒன்றில் கொல்லப்பட்டனர்.\n\n\n"}
{"id": "413892", "url": "https://ta.wikipedia.org/wiki?curid=413892", "title": "இந்தியத் துடுப்பாட்ட அணியின் நியூசிலாந்து சுற்றுப் பயணம், 2018-19", "text": "இந்தியத் துடுப்பாட்ட அணியின் நியூசிலாந்து சுற்றுப் பயணம், 2018-19\n\nஇந்தியத் துடுப்பாட்ட அணி சனவரி மற்றும் பெப்ரவரி (2019) மாதங்களில் நியூசிலாந்தில் சுற்றுப்பயணம் மேற்கொண்டு ஐந்து ஒருநாள் பன்னாட்டுத் துடுப்பாட்டப் போட்டிகளிலும் மூன்று பன்னாட்டு இருபது20 போட்டிகளிலும் விளையாடவுள்ளது. ஒருநாள் தொடரை இந்திய அணி 4-1 எனும் கணக்கில் வெற்றி பெற்றது.. ப இ20 தொடரை நியூசிலாந்து அணி 2-1 எனும் கணக்கில் வென்றது..\n"}
{"id": "413919", "url": "https://ta.wikipedia.org/wiki?curid=413919", "title": "விக்டோரியா பொது மண்டபம்", "text": "விக்டோரியா பொது மண்டபம்\n\nவிக்டோரியா பொது மண்டபம் அல்லது டவுன் ஹால் (Victoria Public Hall) என்பது சென்னையில் உள்ள வரலாற்று சிறப்புமிக்க ஒரு கட்டடம் ஆகும். இக்கட்டடதுக்கு விக்டோரியா மகாராணியின் பெயர் இடப்பட்டது. விக்டோரியா மகாராணியின் பொன்விழாவின் நினைவாக கட்டப்பட்ட இது, பிரித்தானிய கட்டிடக்கலையில் சென்னையில் கட்டப்பட்ட கட்டடங்களுக்கு சிறந்த எடுத்துக்காட்டுகளில் ஒன்றாக உள்ளது. 19 ஆம் நூற்றாண்டின் பிற்பகுதியிலும், 20 ஆம் நூற்றாண்டின் முற்பகுதியிலும் இது ஒரு நாடக அரங்கமாகவும், மாநாட்டு அரங்கமாகவும் பயன்படுத்தப்பட்டது. இது தற்போது தென்னிந்திய தடகள சங்கத்தின் வசம் உள்ளது.\n\nSection::::வரலாறு.\n1882 மார்ச்சில் சென்னை ஜார்ஜ் டவுனின் பச்சையப்பா மண்டபத்தில் சென்னையில் வசித்துவந்த முக்கியப் பிரமுகர்கள் ஒன்று கூடி, சென்னை நகரில் ஒரு டவுன் ஹால் கட்ட முடிவு செய்தனர். இந்த திட்டத்தை நிறைவேற்ற அக்கூட்டத்தில் கலந்து கொண்ட 30 பேரால் சுமார் 16,425 ரூபாய் திரட்டப்பட்டதோடு, இந்த்த் திட்டத்தை நிறைவேற்றுவதற்காக 12 பேரைக் கொண்ட அறக்கட்டளை அமைக்கப்பட்டது. இதைத் தொடர்ந்து அன்றைய சென்னை மாநகராட்சி, 1883 திசம்பர் 17 அன்று ‘பீப்பிள்ஸ் பார்க்’ என்ற பகுதியில் இருந்து 57 கிரவுண்ட் (3.14 ஏக்கர்) நிலத்தை ஒதுக்கிக் கொடுத்தது. ஒரு கிரவுண்ட் இடத்துக்கு எட்டு அணாக்கள் வீதம் ரூபாய் 28ஐ ஆண்டுதோறும் வாடகையாகச் செலுத்த வேண்டும் என்ற நிபந்தனையுடன் 99 ஆண்டுகள் குத்தகைக்குக் கொடுப்பட்டது. இதைத் தொடர்ந்து 1883 திசம்பர் 17 ஆம் நாள் விஜயநகர மாகாராஜாவான ஸ்ரீ பௌசபதி அனந்த கஜபதி ராஜு, புதிய கட்டிடத்திற்கு அடிக்கல் நாட்டினார். மேலும் கட்டடம் கட்ட நன்கொடை மொத்தும் ரூபாய் 10000ஐ அளித்த 35 பேரின் பெயர் பொறித்த கல்வெட்டையும் பதித்தார். இந்தப்பட்டியலில் திருவிதாங்கூர் மன்னர் ( 8,000), மைசூர் மன்னர், புதுக்கோட்டை மன்னர், சென்னை உயர்நீதிமன்ற முன்னாள் நீதியரசர் முத்துசாமி ஐயர் (இவர்கள் தலா 1,000 ), நகரத்தை அடிப்படையாக கொண்டு இயங்கிய பி. ஓர் அண்டு சன்ஸ் என்ற கடிகார நிறுவனம் ( 1,400) மற்றும் பிற நன்கொடையாளர்களாக இராமநாதபுரம் மன்னர் பாஸ்கரசேதுபதி, எட்டையபுரம் சமீன்தார், ஹாஜி அப்துல் பச்சா சாஹிப் போன்றோர். இதன் கட்டுமானம் ஐந்து ஆண்டுகளில் முடிக்கப்பட்டது.\n\nஇந்த அரங்கமானது இந்தோ சாரசெனிக் பாணி கட்டடக்கலைக்கு ஒரு எடுத்துக்காட்டாக உள்ளது. இதை ராபர்ட் சிசோமால் (1840-1915) ரோமனெசுக் மறுமலர்ச்சிக் கட்டிடக்கலையால் வடிவமைக்கப்பட்டு, நம்பெருமாள் செட்டியாரால் 1888 முதல் 1890 வரையிலான காலகட்டத்தில் கட்டி முடிக்கப்பட்டது. இது 1887 ஆம் ஆண்டு கன்னிமார பிரபுவால் திறக்கப்பட்டது, வேரொரு தரவானது 1886-1890 ஆண்டுகளில் சென்னை மாகாண கவர்னராக இருந்த சர் மவுண்ட்ஸ்டார்ட் எல்பின்ஸ்டோன் கிராண்ட் டஃப்பால் இந்த மண்டபத்தை திறந்து வைத்தார் என்கிறது. அக்கால சென்னை மாநகராட்சி தலைவரான ஏ. டி. அருண்டேலின் முன்முயற்சியின்பேரில், 1888 சனவரியில் நடந்த, நகர மக்கள் கூட்டத்தில், கட்டடத்துக்கு விக்டோரியா மகாராணியின் பெயரைச் சூட்ட முடிவு செய்யப்பட்டது.\n\nவிரைவில் இந்த மண்டபமானது ஒரு முக்கியமான பொது மற்றும் சமூக நிகழ்வுகளுக்கான இடமாக மாறியது. மகாத்மா காந்தி, சுவாமி விவேகானந்தர் போன்ற பல புகழ்பெற்ற நபர்கள் இந்த அரங்குக்கு வந்துள்ளனர். சுவாமி விவேகானந்தர், கோபால கிருஷ்ண கோகலே, சுப்பிரமணிய பாரதியார், சர்தார் வல்லபாய் படேல் போன்ற தேசிய தலைவர்கள் இந்த அரங்கில் கூட்டங்களை நடத்தியுள்ளனர். சங்கரதாஸ் சுவாமிகள், பம்மல் சம்பந்த முதலியார் போன்ற தமிழ் நாடக முன்னோடிகள் தங்களது நாடகங்களை இங்கு நடத்தினர்.\n\n1891 ஆம் ஆண்டு ராவ் பகதூர் பம்மல் சம்பந்த முதலியாரால் நிறுவப்பட்ட \"சுகுண விலாச சபா\" இந்த அரங்குடன் மிகவும் நெருக்கமான தொடர்பு கொண்டிருந்தது. சென்னையின் முதல் மாலை நேர நாடக நிகழ்ச்சிகள் இங்கு நடத்தப்பட்டன. 1906 அக்டோபரில், \"காதலர் கண்கள்\" என்னும் நாடகம் இந்த அரங்கில் நடத்தப்பட்டது. பிற்காலத்தில் சபாவானது அண்ணா சாலை தேவாலயத்துக்கு அருகில் 36 கிரவுண்டு இடத்தை வாங்கி தன் சொந்தக் கட்டிடத்துக்கு இடம்பெயர்ந்த்து. அதுவரை அதாவது 1935வரை சுமார் 33 ஆண்டுகள் இங்கேயே அது நாடகங்களை நடத்தி மக்களை மகிழ்வித்திருந்தது.\n\nசென்னையில் முதன்முதலில் திரைப்படம் திரையிடப்பட்டது இங்குதான். மெட்ராஸ் போட்டாகிராபிக் ஸ்டோரின் உரிமையாளரான டி. ஸ்டீவன்சன் என்பவர் பத்து குறும்படங்களைக் கொண்டு சில காட்சிகளை இங்கு திரையிட்டார்.\n\nநகரம் தெற்குப் பகுதியில் வளர்ந்ததாலும், திரைப்பட ஊடகம் மிகுந்த பிரபலமடைந்ததாலும், இக்கட்டடம் படிப்படியாக பொது கவனத்திலிருந்து விலகியது. 1985 ஆம் ஆண்டில் குத்தகைக் காலம் முடிவடைந்ததையடுத்து, குத்தகை ஒப்பந்தத்தை நீட்டிக்க மாநகராட்சி விரும்பாததால், ஒரு சட்டப் போராட்டம் ஏற்பட்டது. இந்த விஷயத்தில் ஒரு சமரசம் எட்டப்பட்டது. அதைத் தொடர்ந்து கட்டட வளாகத்தின் பகுதிகள் உள்குத்தகை விடப்பட்டுள்ளதை எதிர்த்த மனு நீதிமன்றத்தில் சமர்ப்பிக்கப்படது. அரங்கத்துக்குச் சொந்தமான நிலப்பகுதிகள் அரங்கம் புதிப்பிக்கப்பட்ட 2010க்கு முன்பு பல்வேறு அமைப்புகளால் ஆக்கிரமிக்கப்பட்டிருந்தது. அரங்கத்துக்கு சொந்தமான 5.25 கிரவுண்ட் இடத்தை ஆக்கிரமித்து கட்டப்பட்ட ஒரு கட்டிடத்தில் ஆந்திர மகிளா சபா செயல்பட்டு வந்தது. 2010 புனரமைப்பின் ஒரு பகுதியாக இந்த கட்டிடம் இடிக்கப்பட்டது. விக்டோரியா பப்ளிக் ஹால் அறக்கட்டளையிடமிருந்து ஹோட்டல் பிக்னிக் என்ற ஒரு தனியார் ஓட்டலுக்கு, உள் குத்தகையாக 13 கிரவுண்ட் இடம் அளிக்கப்பட்டிருந்தது அந்த குத்தகை 1985 ஏப்ரல் 13 அன்று முடிந்தது. ஓட்டலானது மாநகராட்சிக்கு மாதாந்திர வாடகையாக ரூபாய் 4,000 ரூபாயை செலுத்தியது. அந்த இடத்தை சென்னை மாநகராட்சிவசம் ஒப்படைக்குமாறு 2010இல் உச்சநீதி மன்றம் உத்தரவிட்டது. அரங்கத்துக்குச் சொந்தமான நிலத்தில் கட்டப்பட்ட சுமார் 32 கடைகள் புதுப்பித்தலின்போது அகற்றப்பட்டன.\n\nSection::::கட்டடம்.\nஇந்தக் கட்டடமானது ஈ. வே. ரா. பெரியார் சாலையில் மூர் மார்கெட்டுக்கு அருகில், சென்னை மத்திய தொடர்வண்டி நிலையத்துக்கும், ரிப்பன் மாளிகை கட்டிடத்துக்கும் இடையில் உள்ளது. இத்தாலிய பாணி கோபுரத்தின் உச்சியில் திருவிதாங்கூர் கூரையுடன், செந்நிற சீன செராமிக் கற்களால் கட்டப்பட்ட மூன்றடுக்கு மன்றமாக நின்றுகொண்டிருக்கும் கட்டிடமே விக்டோரியா பப்ளிக் ஹால் ஆகும். இதன் தரைதளக் கட்டடமானது 13,342 சதுர அடி பரப்பளவில் உள்ளது. முதலாவது தளமானது 12,541 சதுர அடியில் கட்டப்பட்டு உள்ளது. தரைதளம் மற்றும் முதல் தளங்ளில் இரண்டு பெரிய கூடங்களாக ஒவ்வொன்றிலும் 600 மேற்பட்டவர்கள் அமரத்தக்கவாறும், அதனுடன் 200 பேருக்கு மேற்பட்டவர்கள் அமரக்கூடியதாக மரத்தால் அமைக்கப்பட்ட காட்சியகம் அமைந்துள்ளது.\n\nSection::::சீரமைப்பு.\n1967 அக்டோபரில் அரங்கத்தில் மறுசீரமைப்பு பணிகள் துவங்கி, அப்போதைய முதலமைச்சரான கா. ந. அண்ணாதுரையால் பொது மக்கள் பயன்பாட்டிற்காக அர்ப்பணிக்கப்பட்டது. சில ஆண்டுகளுக்குப் பிறகு, இந்த கட்டிடம் 40 ஆண்டுகளுக்கும் மேலாக மூடப்பட்டிருந்தது. 1990 களின் துவக்கத்தில், சென்னையின் அப்போதைய செரீப் சுரேஷ் கிருஷ்ணா, கட்டிடத்தின் ஒரு பகுதியை அழிவிலிருந்து காக்க சில முயற்சிகளை எடுத்தார். முன்னாள் மகாராட்டிர ஆளுநர் சி. சுப்ரமணியம் இந்த கட்டிடத்தை 1993 திசம்பரில் புனரமைத்தார்.\n\nசென்னை மாநகராட்சியானது 2009 ஏப்ரலில் சவகர்லால் நேரு தேசிய நகர்ப்புற புதுப்பித்தல் திட்டத்தின் கீழ் 39.6 மில்லியன் ரூபாய் செலவில் மண்டபத்தை புதுப்பிக்கத் தொடங்கியது. இந்தப் புணரமைப்புப் பணிகளில் சேதமடைந்த கூரையை மாற்றுதல் மற்றும் மரத் தரையையும், மாடிப்படிகளையும் சரிசெய்தல் போன்ற பணிகள் உள்ளடக்கிதாக இருந்தது. இதன் கூரையானது தேக்கு மரத்தினால் சீரமைக்கப்பட்டு, மங்களூர் ஓடுகள் கட்டிடத்தை அழகுபடுத்துகின்றன. பழைய கடப்பா கற்களுக்கு பதிலாக ஓரளவு பளபளப்பான கற்கள் அண்மையில் பதிக்கப்பட்டன.\n\nபராமரிப்பு வேலை முடிந்தபிறகு, தரைத் தளத்தில் ஒலி, ஒளி நிகழ்ச்சிகள் நடத்தப்பட உள்ளன. முதல் தளமானது கலாச்சார நிகழ்ச்சிகளை நடத்த பயன்படுத்தப்பட உள்ளது. இந்த அரங்கமானது 600 பேரைக் கொண்டிருக்கும் வகையில், பணிகள் முடிக்கப்பட்டன.\n\n"}
{"id": "413922", "url": "https://ta.wikipedia.org/wiki?curid=413922", "title": "தாடிபத்திரி", "text": "தாடிபத்திரி\n\nதாடிபத்திரி (Tadipatri or Tadpatri) இந்தியாவின் ஆந்திரப் பிரதேச மாநிலத்தின் அனந்தபூர் மாவட்டத்தில் உள்ள நகரம் ஆகும். தாடிபத்திரி நகரம், கர்னூல் மாவட்டம் மற்றும் கடப்பா மாவட்டம் ஆகியவற்றின் எல்லையில் அனந்தப்பூர் மாவட்டத்தில் உள்ளது. \n\nமாவட்டத் தலைமையிடமான அனந்தபூருக்கு வடகிழக்கே 56 கிமீ தொலவில் தாடிப்பத்திரி நகரம் அமைந்துள்ளது. தாடிபத்திரி நகரத்தில் பெண்ணாற்றின் தென்கரையில், ஐந்து ஏக்கர் நிலப்பரப்பில் அமைந்த தொன்மை வாய்ந்த சிந்தல வெங்கடரமணர் கோயில் புகழ்பெற்றது.\n\nSection::::மக்கள்தொகையியல்.\n2011ம் ஆண்டின் மக்கள்தொகை கணக்கெடுப்பின்படி, தாடிபத்திரி நகரத்தின் மொத்த மக்கள்தொகை 1,08,171 ஆகும். மக்கள்தொகையில் ஆண்கள் 54,015 ஆகவும், பெண்கள் 54,156 ஆகவும் உள்ளனர். மக்கள்தொகையில் எழுத்தறிவு பெற்றவர்கள் 68,750 (71.39 %) ஆகவுள்ளனர். ஆறு வயதிற்குட்பட்டோர் 11,869 அகவுள்ளனர். \n\nதாடிபத்திரி நகர மக்கள்தொகையில் இந்துக்கள் 78,102 (72.20%) ஆகவும், இசுலாமியர் 28,757 (26.58%) ஆகவும், மற்றவர்கள் 1.22% ஆகவும் உள்ளனர். \n\nSection::::உள்ளாட்சி நிர்வாகம்.\n7.46 சதுர கிலோ மீட்டர் பரப்பளவு கொண்ட முதல் நிலை நகராட்சியான தாடிபத்திரி நகராட்சி 1920ல் நிறுவப்பட்டது. இந்நகராட்சி 34 நகராட்சி மன்ற உறுப்பினர்களைக் கொண்டது.\n\nSection::::போக்குவரத்து.\nமூன்று நடைமேடைகள் கொண்ட தாடிபத்திரி தொடருந்து நிலையத்தில் நாள்தோறும் 43 தொடருந்துகள் நின்று செல்கிறது. \n"}
{"id": "413936", "url": "https://ta.wikipedia.org/wiki?curid=413936", "title": "இந்துப்பூர்", "text": "இந்துப்பூர்\n\nஇந்துப்பூர் (Hindupur) இந்தியாவின் ஆந்திர பிரதேச மாநிலத்தின் அனந்தபூர் மாவட்டத்தில் அமைந்த நகரம் ஆகும். இந்நகரம் இந்துப்பூர் மண்டல் மற்றும் இந்துப்பூர் வருவாய் கோட்டத்தின் நிர்வாகத் தலைமையிடம் ஆகும்.இந்துபூர் நகரம், மாவட்டத் தலைமையிடமான அனந்தபூரிலிருந்து 98 கிமீ தொலைவில் உள்ளது. இந்துப்பூர் நகரம் ஆந்திர - கர்நாடக எல்லையில் அமைந்துள்ளது. \n\n1920ல் நிறுவப்பட்ட இந்துப்பூர் நகராட்சி மன்றம் 38 உறுப்பினர்களைக் கொண்டது. 38.16 சதுர கிலோ மீட்டர் பரப்பளவு கொண்ட இந்துப்பூர் நகராட்சி, 1,51,835 மக்கள்தொகையுடன் சிறப்புநிலை நகராட்சி தகுதி கொண்டது.\n\nSection::::மக்கள்தொகையியல்.\n2011ம் ஆண்டின் மக்கட்தொகை கணக்கெடுப்பின் படி, இந்துபூர் நகரத்தின் மொத்த மக்கள்தொகை 1,51,677 ஆகும். மக்கள்தொகையில் ஆண்கள் 76,370 ஆகவும்; பெண்கள் 75307 ஆகவும் உள்ளனர். பாலின விகிதம் ஆயிரம் ஆண்களுக்கு 986 பெண்கள் வீதம் உள்ளது. குழந்தைகள் பாலின விகிதம் ஆயிரம் ஆண் குழந்தைகளுக்கு 980 பெண் குழந்தைகள் வீதம் உள்ளது. ஆறு வயதிற்குட்பட்டோர் 17,185 ஆகவுள்ளனர். எழுத்தறிவு கொண்டோர் 1,01,176 (75.23 %) ஆகவுள்ளனர். \n\nஇந்துப்பூர் நகர மக்கள்தொகையில் இந்துக்கள் 97,500 (64.28%) ஆகவும்; இசுலாமியர் 52,514 (34.62 %) ஆகவும்; மற்றவர்கள் 1.11% ஆகவுள்ளனர். பட்டியல் சாதியினரும் பட்டியல் பழங்குடி மக்கள் முறையே 8.82% மற்றும் 0.57% ஆகவுள்ளனர். இந்நகரம் ஆந்திரப் பிரதேசத்தில் இருப்பினும், மக்களின் பேச்சு மொழி கன்னட மொழியாக உள்ளது. \n\nSection::::தொடருந்து சேவைகள்.\nநான்கு நடைமேடைகள் கொண்ட இந்துப்பூர் தொடருந்து நிலையத்தை நாளொன்றுக்கு 64 தொடருந்துகள் நின்று செல்கிறது.\n"}
{"id": "413941", "url": "https://ta.wikipedia.org/wiki?curid=413941", "title": "புரோட்டத்தூர்", "text": "புரோட்டத்தூர்\n\nபுரோட்டத்தூர் (Proddutur) இந்தியாவின் ஆந்திரப் பிரதேச மாநிலத்தின் கடப்பா மாவட்டத்திலுள்ள நகரம் ஆகும். பெண்ணாறு கரையில் அமைந்த புரோட்டாத்தூர் நகராட்சி, புரோட்டாத்தூர் மண்டலத்தின் நிர்வாகத் தலைமையிடம் ஆகும். கடப்பா மாவட்டத் தலைமையிட நகரமான கடப்பாவிற்கு வடமேற்கே 54.6 கிமீ தொலைவில் புரோட்டத்தூர் நகரம் அமைந்துள்ளது. \n\nSection::::மக்கள்தொகையியல்.\n2011ம் ஆண்டின் மக்கட்தொகை கணக்கெடுப்பின் படி, புரோட்டத்தூர் நகரத்தின் மொத்த மக்கள்தொகை 1,63,970 ஆகும். அதில் ஆண்கள் 81,874 ஆகவும்; பெண்கள் 82,096 ஆகவும் உள்ளனர். பாலின விகிதம் ஆயிரம் ஆண்களுக்கு 1003 பெண்கள் உள்ளனர். எழுத்தறிவு பெற்றவர்கள் 113,450 ( 77.67 %) ஆகவுள்ளனர். ஆறு வயதிற்குட்பட்டோர் 16,653 ஆகவுள்ளனர். குழந்தைகள் பாலினவிகிதம் ஆயிரம் ஆண் குழந்தைகளுக்கு 931 பெண் குழந்தைகள் வீதம் உள்ளனர். மக்கள்தொகையில் இந்துக்கள் 72.99 %; இசுலாமியர்கள் 25.58 %; மற்றவர்கள் 1.43% ஆகவுள்ளனர்.\n\nSection::::நகராட்சி நிர்வாகம்.\n7.1 சதுர கிமீ பரப்பளவு கொண்ட புரோட்டத்தூர் நகராட்சி 1915ல் நிறுவப்பட்டது. 1998ல் சிறப்பு நிலை நகராட்சியாக தரம் உயரந்தது.\n\n\n\n"}
{"id": "413958", "url": "https://ta.wikipedia.org/wiki?curid=413958", "title": "பொட்டாசியம் குளோரோகுரோமேட்டு", "text": "பொட்டாசியம் குளோரோகுரோமேட்டு\n\nபொட்டாசியம் குளோரோகுரோமேட்டு \"(Potassium chlorochromate)\" என்பது KCrClO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும். குளோரோகுரோமேட்டு [CrO3Cl]− அயனியின் பொட்டாசியம் உப்பு பொட்டாசியம் குளோரோகுரோமேட்டு எனக் கருதப்படுகிறது. ஆரஞ்சு நிறமுடைய இச்சேர்மம் தண்ணீரில் கரையும். கரிமச் சேர்மங்களை ஆக்சிசனேற்றம் செய்யவும் அரிதாக இது பயன்படுத்தப்படும். கண்டுபிடிப்பாளர் யூகின் மெல்ச்சியர் பெலிகாட் என்பவரின் நினைவாக சில சமயங்களில் இதை பெலிகாட் உப்பு என்று அழைக்கிறார்கள்.\n\nSection::::தயாரிப்பு.\nபொட்டாசியம் டைகுரோமேட்டுடன் ஐதரோகுளோரிக் அமிலத்தைச் சேர்த்து சூடுபடுத்தி பொதுவாக பொட்டாசியம் குளோரோகுரோமேட்டு தயாரிக்கப்படுகிறது. குரோமைல் குளோரைடுடன் பொட்டாசியம் குரோமேட்டைச் சேர்த்து பொட்டாசியம் குளோரோகுரோமேட்டைத் தயாரிக்கும் பாதை மேம்படுத்தப்பட்ட தயாரிப்பு முறையாகக் கருதப்படுகிறது:\n\nSection::::கட்டமைப்பு.\nநான்முக குளோரோகுரோமேட்டு எதிர்மின் அயனியை இவ்வுப்பு கொண்டுள்ளது. சராசரியாக Cr=O பிணைப்பின் நீளம் 159 பைக்கோமீட்டர்களும் மற்றும் Cr-Cl இடையிலான இடைவெளி 219 பைக்கோ மீட்டர்களுமாக உள்ளது.\n\nSection::::வினைகள்.\nகாற்றில் நிலைப்புத்தன்மையுடன் இருந்தாலும் இச்சேர்மத்தின் நீரிய கரைசல்கள் நீராற்பகுப்புக்கு உட்படுகின்றன. அடர் ஐதரோகுளோரிக் அமிலத்துடன் சேரும்போது இது குரோமைல் குளோரைடாக மாறுகிறது. 18-கிரௌன்-6 என்றழைக்கப்படும் 1,4,7,10,13,16- எக்சாக்சாசைக்ளோக்டாடெக்கேன் என்ற கரிமச் சேர்மத்துடன் சேர்த்து சூடுபடுத்தும்போது கொழுப்பு விரும்பி உப்பான [K(18-கிரௌன்-6]CrO3Cl.உருவாகிறது.\n\nபென்சைல் ஆல்ககாலை ஓர் அமில வினையூக்கியின் முன்னிலையில் இது ஆக்சிசனேற்றம் செய்கிறது. இதனுடன் தொடர்புடைய உப்பான பிரிடினியம் குளோரோகுரோமேட்டு பொதுவாக இவ்வினையில் பயன்படுத்தப்படுகிறது.\n\nSection::::பாதுகாப்பு.\nஉடலுக்குள் செலுத்தப்பட்டால் பொட்டாசியம் குளோரோகுரோமேட்டு ஒரு நச்சாக உடலை பாதிக்கிறது. பல்வேறு தீங்குகளுடன் உடலை நஞ்சாக்குவதோடு சிறுநீரக பாதிப்பையும் ஏற்படுத்துகிறது. மனித தோலில் பட நேர்ந்தாலும் குறிப்பாக சுவாசிக்க நேர்ந்தாலும் ஒவ்வாமை, கண் எரிச்சல், தோல் அரிப்பு முதலான பாதிப்புகள் உண்டாகின்றன .\n"}
{"id": "413960", "url": "https://ta.wikipedia.org/wiki?curid=413960", "title": "பொட்டாசியம் ஈத்தாக்சைடு", "text": "பொட்டாசியம் ஈத்தாக்சைடு\n\nபொட்டாசியம் ஈத்தாக்சைடு \"(Potassium ethoxide)\" என்பது CHKO. என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மத்தை பொட்டாசியம் எத்தனாலேட்டு என்றும் பொட்டாசியம் எத்தாக்சைடு என்றும் அழைக்கிறார்கள். அரை வெண்மை அல்லது மஞ்சள் நிறத்தில் தூளாக இது காணப்படுகிறது. பொட்டாசியம் ஈத்தாக்சைடு எத்தனாலின் இணை காரமான ஈத்தாக்சைடு அயனியால் ஆக்கப்பட்டுள்ளது என்பதால் இதுவொரு வலிமையான காரமாக மாற்றப்படுகிறது. மேலும் நீராற்பகுப்பு அடைந்து எத்தனால் மற்றும் பொட்டாசியம் ஐதராக்சைடு போன்றவற்றைக் கொடுக்கிறது.\n\nSection::::பயன்கள்.\nசோடியம், பொட்டாசியம் மீத்தாக்சைடுகள், பொட்டாசியம் மூவிணைய பியூட்டாக்சைடு போல ஒரு வலிமையான காரமாக இது பயன்படுத்தப்படுகிறது. எத்தனாலுடன் வினையூக்கி அளவுக்கு சேர்த்து பயன்படுத்தப்பட்டு மாற்று எசுத்தராக்கல் வினைகளின் மூலம் எத்தில் எசுத்தர்களை உருவாக்குகிறது. டையெத்தில் மலோனேட்டு பயன்படுத்தப்படும் மாலோனிக் எசுத்தர் தொகுப்பு வினைகளிலும் சோடியம் அல்லது பொட்டாசியம் ஈத்தாக்சைடு ஒரு பொருத்தமான காரமாகச் செயல்படுகிறது. \n\nSection::::பாதுகாப்பு.\nபொட்டாசியம் ஈத்தாக்சைடு நிலையான ஒரு சேர்மம் ஆகும். ஆனால் தீப்பிடித்து எரியக்கூடியதாகவும் அரித்துச் சிதைக்கக் கூடியதாகவும் உள்ளது. தண்ணீருடன் தீவிரமாக வினைபுரியும் தன்மையைக் கொண்டுள்ளது. ஈரக்காற்றில் படநேர்ந்தால் வெப்பமடைந்து தீப்பற்றி எரியத் தொடங்குகிறது. எனவே காற்று ஈரப்பதம், நீர், அமிலங்கள், ஆக்சிசனேற்றிகள் மற்றும் ஒடுக்கும் முகவர்கள் போன்றவற்றிடமிருந்து விலக்கி பிரித்து வைத்திருத்தல் அவசியமாகும். தோலில் கடுமையான புண்களையும் உண்டாக்குகிறது.. \n"}
{"id": "413967", "url": "https://ta.wikipedia.org/wiki?curid=413967", "title": "இரும்பு(II) மாலிப்டேட்டு", "text": "இரும்பு(II) மாலிப்டேட்டு\n\nஇரும்பு(II) மாலிப்டேட்டு \"(Iron(II) molybdate)\" என்பது FeMoO என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மம் ஆகும் .\n\nSection::::தயாரிப்பு.\nஇரும்பு(II) குளோரைடு அல்லது இரும்பு(II) சல்பேட்டுடன் சோடியம் மாலிப்டேட்டைச் சேர்த்து வினைபுரியச் செய்து இரும்பு(II) மாலிப்டேட்டு தயாரிக்கப்படுகிறது.\n\nSection::::பாதுகாப்பு.\nஇது நச்சு மற்றும் எரிச்சலை ஏற்படுத்தும். சுற்றுச் சூழலுக்குள் ஒரு போதும் வெளிவிடக்கூடாது. இச்சேர்மத்தின் தூளை சுவாசித்தல் தவிர்க்கப்படவேண்டும்.\n\nSection::::பயன்பாடுகள்.\nமாற்ற வினைகளுக்கான இலித்தியம்-அயனி மின்கலன்களில் எதிர்மின் முனைகளுக்கான நிலையான செயல்பாட்டு பொருளாக FeMoO4 பயன்படுத்தப்படுகிறது. நீரியமீமின்தேக்கிகளில் நிகழும் வேகமான ஓடுக்கவினைகள் காரணமாக எதிர்மின்முனை பொருளாகவும், காரக் கரைசல்களில் ஆக்சிசனை வெளியேற்ற வினையூக்கியாகவும் இது பயனாகிறது . \n"}
{"id": "413973", "url": "https://ta.wikipedia.org/wiki?curid=413973", "title": "எத்தில் காலேட்டு", "text": "எத்தில் காலேட்டு\n\nஎத்தில் காலேட்டு \"(Ethyl gallate)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். உணவு சேர்க்கைப் பொருளான இதற்கு ஐரோப்பிய ஒன்றிய அடையாள எண் ஐ313 என வழங்கப்பட்டுள்ளது. காலிக் அமிலத்தினுடைய எத்தில் எசுத்தராக எத்தில் காலேட்டு கருதப்படுகிறது. உணவுடன் ஓர் ஆக்சிசனேற்ற எதிர்ப்புப் பொருளாக எத்தில் காலேட்டு சேர்க்கப்படுகிறது. \n\nவாதுமைக் கொட்டை , டெர்மினாலியா மைரியோகார்ப்பா அல்லது டெர்மினாலியா செபுலா எனப்படும் கிழக்கிந்திய பாதாம் பருப்பு போன்ற பல்வேறு வகையான இயற்கையான தாவர மூலங்களில் எத்தில் காலேட்டு காணப்பட்டாலும் காலிக் அமிலம் மற்றும் எத்தனாலிலிருந்தும் இது தயாரிக்கப்படுகிறது. வைன் எனப்படும் மதுவகையிலும் இது காணப்படுகிறது It can be found in wine..\n"}
{"id": "413985", "url": "https://ta.wikipedia.org/wiki?curid=413985", "title": "சினான் நகரம்", "text": "சினான் நகரம்\n\nசினான், (\"Jinan\", அல்லது உரோமானியமாக்கப்பட்டு \"Tsinan\"), கிழக்கத்திய சீனாவில் சாண்டோங் மாகாணத்தின் தலைநகரம் ஆகும். நகரின் பகுதிகள் நாகரிகம் துவங்கிய காலத்திலிருந்து வரலாற்றில் முதன்மை பங்கேற்றுள்ளன; படிப்படியாக முதன்மை தேசிய நிர்வாக, பொருளியல், போக்குவரத்து மைய அச்சாக முன்னேறியுள்ளது. 1994 முதல் சினான் நகரம் துணை-மாகாண நிர்வாக நிலை எய்தியது. இங்குள்ள புகழ்பெற்ற 72 பொங்கு நீரூற்றுகளுக்காக வழமையாக \"வசந்த நகரம்\" என அறியப்படுகிறது. 2010 கணக்கெடுப்பின்படி இதன் மக்கள்தொகை 6.8 மில்லியன் ஆகும்.\n\n"}
{"id": "413987", "url": "https://ta.wikipedia.org/wiki?curid=413987", "title": "சீன சீர்தர நேரம்", "text": "சீன சீர்தர நேரம்\n\nசீன சீர்தர நேரம் சீனாவில் உள்ள ஒற்றை சீர்தர நேரத்தைக் குறிக்கிறது; சீனா ஐந்து புவியியல் நேர வலயங்களில் பரந்திருப்பினும் நாடு முழுவதும் ஒருங்கிணைந்த அனைத்துலக நேரத்திற்கு எட்டு மணிநேரம் முன்னதாக உள்ள கடைபிடிக்கின்றது. இந்த அலுவல்முறை தேசிய சீர்தர நேரம் உள்ளூரில் \"பெய்ஜிங் நேரம்\" () என்றும் பன்னாட்டளவில் \"சீன சீர்தர நேரம்\" (CST) என்றும் அறியப்படுகின்றது. 1991 முதல் பகலொளி சேமிப்பு நேரம் கடைபிடிக்கப்படுவதில்லை.\n\nசிறப்பு நிர்வாகப் பகுதிகள் தங்களுக்கான நேரக் கட்டுப்பாட்டு ஆணயங்களை கொண்டுள்ளன. இவை \"ஆங்காங் நேரம்\" () என்றும் \"மக்காவு சீர்தர நேரம்\" () என்றும் அறியப்படுகின்றன. 1992 முதல் இவை பெய்ஜிங் நேரத்திற்கு இணையானவையாக கருதப்படுகின்றன.\n\nஒரே நேர வலயமாக உள்ளதால், மேற்கிலுள்ள சிஞ்சியாங்கில் குளிர்காலத்தில் கதிரவன் எழுச்சி காலை பத்து மணிக்கும் கோடை காலத்தில் கதிர் மறைவு நள்ளிரவிலும் நிகழ்கின்றது.\n"}
{"id": "413988", "url": "https://ta.wikipedia.org/wiki?curid=413988", "title": "பிளாட்டினம்-தொகுதி உலோகங்கள்", "text": "பிளாட்டினம்-தொகுதி உலோகங்கள்\n\nபிளாட்டினம்-தொகுதி உலோகங்கள் \"(Platinum-group metals)\" என்பவை விலைமதிப்பற்ற உன்னதமான ஆறு உலோகங்களைக் குறிக்கும். இவையனைத்தும் ஒரு தொகுதியாக உருவாகி தனிமவரிசை அட்டவணையில் ஒன்றாக இடம்பிடித்துள்ளன. இவற்றை பிளாட்டினாய்டுகள், பிளாட்டினைடுகள், பிளாட்டிடைசுகள், பிளாட்டினம் குழு, பிளாட்டின உலோகங்கள், பிளாட்டினக் குடும்பம், பிளாட்டினம்-தொகுதி தனிமங்கள் என்று பலவாறாக பெயரிட்டு அழைக்கிறார்கள். தனிமவரிசை அட்டவணையின் ’டி’ பிரிவில் 8, 9, மற்றும் 10 ஆவது குழுக்கள் 5 மற்றும் 6 ஆவது தொடர்களில் இடைநிலைத் தனிமங்களாக இவை அனைத்தும் இடம்பெற்றுள்ளன .\n\nருத்தேனியம், ரோடியம், பலேடியம், ஒசுமியம், இரிடியம், பிளாட்டினம் என்பவை இக்குழுவில் இடம்பெற்றுள்ள ஆறு உலோகங்களாகும். ஒரே மாதிரியான இயற்பியல் மற்றும் வேதியியல் பண்புகளை இவை பெற்றுள்ளன. எனவே இவையனைத்தும் ஒரே மாதிரியான கனிமப் படிவுகளிலும் காணப்படுகின்றன . இருப்பினும் நிலவியல் அமைப்புத் திட்டங்களின் அடிப்படையில் இக்குழு தனிமங்களை மேலும் சில துணைக்குழுக்களாகவும் வகைப் படுத்துகிறார்கள். இரிடியம்-பிளாட்டினக் குழுத் தனிமங்கள் (Os, Ir, Ru), பலேடியம்-பிளாட்டினக் குழுத் தனிமங்கள் (Rh, Pt, Pd) என்பவை அந்த துணைக்குழுக்களாகும் .\n\nதனிமவரிசை அட்டவணையில் பிளாட்டினம் தொகுதிக்கு மேலாக இடம்பெற்றுள்ள இரும்பு, நிக்கல், கோபால்ட்டு உலோகங்கள் அனைத்தும் பெர்ரோகாந்தப்பண்பை பெற்றுள்ளன. இடைநிலை உலோகங்களில் இவை மட்டுமே இப்பண்பைப் பெற்றுள்ளன.\n\nSection::::வரலாறு.\nஇயற்கையாகத் தோன்றும் பிளாட்டினம் மற்றும் பிளாட்டினம் நிறைந்த உலோகக்கலவைகள் பல ஆண்டுகளுக்கு முன்பாகவே கொலம்பியாவுக்கு முந்தைய அமெரிக்கர்களால் அறியப்பட்டிருந்தன . கொலம்பியாவுக்கு முந்தைய மக்களால் பயன்படுத்தப்பட்ட உலோகமாக பிளாட்டினம் இருந்தபோதிலும், 1557 ஆம் ஆண்டில் இத்தாலிய மனித நேயர் யூலியசு சீசர் சிகாலிகர் (1484-1558) தனது எழுத்துக்களில் பிளாட்டினம் பற்றிய முதல் ஐரோப்பியக் குறிப்பைக் கொடுத்துள்ளார். டாரியன் (பனாமா) மற்றும் மெக்சிகோவுக்கு இடையில் இருந்த மத்திய அமெரிக்க சுரங்கங்களில் காணப்பட்ட மர்மமான உலோகம் என்று அக்குறிப்பு பிளாட்டினத்தை விவரிக்கிறது . \nபிளாட்டினம் என்பது சிறிய வெள்ளி என்பதைக் குறிக்கும் பிளேட்டினா என்ற எசுப்பானிய சொல்லிலிருந்து பெறப்பட்டது ஆகும். , கொலம்பியாவில் உள்ள எசுப்பானிய குடியேறிகள் இவ்வுலோகத்திற்கு பிளாட்டினம் என்ற பெயரை வழங்கினர். வெள்ளி சுரங்கத்தில் காணப்பட்ட தேவையற்ற மாசாக பிளாட்டினத்தை அவர்கள் கருதினர் .\n\nSection::::பண்புகளும் பயன்களும்.\n1996 ஆம் ஆண்டு நிலவரப்படி ஆண்டுக்கு ஆயிரக்கணக்கான டிராய் அவுன்சு பிளாட்டினம் மிகப்பெரிய அளவில் பயன்படுத்தப்பட்டுள்ளது. பலேடியம் (4470) தன்வினையூக்கியாகவும், பிளாட்டினம் (2370) அணிகலன்களுக்காகவும், பலேடியம் (2070) மின்னணுவியல் துறையிலும், பிளாட்டினம் (1830) தன்வினையூக்கியாகவும், பலேடியம் (1230) பல் மருத்துவத்திலும், ரோடியம் (490) தன்வினையூக்கியாகவும், வேதிவினையூக்கியாக பலேடியமும் (230) பயன்படுத்தப்பட்டதாக தரவுகள் தெரிவிக்கின்றன..\n\nபிளாட்டினம் குழு உலோகங்கள் பல பயனுள்ள வினையூக்கிப் பண்புகளைக் கொண்டுள்ளன. ஒளி மங்குவதை எதிர்ப்பதால் அவை குறிப்பாக பிளாட்டினம் நகையாக அணிய பொருத்தமானதாக உள்ளது. வேதிப்பொருட்களால் இவை அதிகம் பாதிக்கப்படுவதில்லை என்பது தனிச்சிறப்பு பண்பு ஆகும். சிறந்த உயர் வெப்பநிலை பண்புகள் மற்றும் உறுதியான மின் பண்புகள் ஆகியவையும் இவ்வுலோகங்களின் மற்ற தனித்துவமான பண்புகளில் அடங்கும். இந்த அனைத்து சிறப்பு அம்சங்களும் தொழில்துறை பயன்பாடுகளுக்குப் பயன்படுத்தப்படுகின்றன.\n\nSection::::தோற்றம்.\nபொதுவாக மிகுகார மற்றும் கார எரிமலைப்பாறைகள் ஒப்பீட்டளவில் அதிகமாக பிளாட்டினக் குழு தனிமங்களைக் கொண்டுள்ளன. கருங்கற் பாறைகளில் இவை குறைவாக உள்ளன. புவியியல் ரீதியாக தாறுமாறாக ஆங்காங்கே சுவடுகளாக இவ்வுலோகங்கள் காணப்படுகின்றன. குரோமியம் மற்றும் சல்பைடு கனிப்பொருள் வகைகளில் இவை காணப்படுகின்றன. உலகின் அனைத்து முதன்மை பிளாட்டினம் குழு தாதுகளும் கார மற்றும் மிகுகார எரிமலை பாறைகளில் பெரும்பாலும் உள்ளன. புசுவெல்டு வளாகம் உள்ளிட்ட கார பாறை அடுக்கு ஊடுறுவல்கள் பிளாட்டினம் படிவுகளுக்கு சாதகமாக உள்ளன. மற்ற பொருளாதார முக்கியத்துவம் வாய்ந்த பிளாட்டினம் குழு உலோக பதிவுகள் அலாசுகாவின் மிகுகார எரிமலைப் பாறைகளில் காணப்படுகின்றன.\n\nSection::::பிளாட்டினம் தொகுதி கனிமங்கள்.\nகுறிப்பிட்ட சில தாதுக்களில் பிளாட்டினம் உலோகங்கள் டன்னுக்கு 10 கிராம் அளவே காணப்படுவதால் குறிப்பிட்ட ஒரு தாதுவை மட்டும் அடையாளம் அறிய இயல்வதில்லை .\n\nSection::::பிளாட்டினம்.\nபல்வேறு வகையான கனிமங்கள் மற்றும் உலோக கலவைகளில் கலந்திருப்பது மட்டுமல்லாது பிளாட்டினம் இயற்கையில் தனித்த நிலையிலும் கிடைக்கிறது. பிளாட்டினத்தின் ஆர்சினைடு தாதுவான சிபெரிலைட்டு (PtAs2) இதனுடைய மிக முக்கியமான தாதுவாகும். பிளாட்டினத்தின் சல்பைடு கனிமமான கோப்பரைட்டு (PtS) என்ற கனிமத்தில் பிளாட்டினிரிடியம் என்ற உலோகக் கலவை இயற்கையில் தோன்றும் உலோகக்கலவையாக உள்ளது. இயற்கையில் தோன்றும் பிளாட்டினத்திலும் சிறிய அளவுகளில் பிற பிளாட்டினம் உலோகங்கள் கலந்துள்ளன. கொலம்பியா, ஒண்டாரியோ, யூரல் மலைப்பகுதி மற்றும் சில மேற்கு அமெரிக்க மாநிலங்களில் இத்தகைய கனிமம் மற்றும் வண்டல் படிவுகளில் காணப்படுகின்றன. நிக்கல் தாதுவை சுத்திகரிக்கும் போது உடன்விளைபொருளாகவும் பிளாட்டினம் கிடைக்கிறது. பேரளவில் நிக்கல் தாது சுத்திகரிக்கப்பட்டாலும் மில்லியனுக்கு இரண்டு பகுதிகள் அளவிலேயே பிளாட்டினம் கிடைக்கிறது. உருசியாவைத் தொடர்ந்து தென் ஆப்பிரிக்காவிலுள்ள புசுவெல்டு வளாகத்தில்தான் உலகின் பெரும்பகுதி பிளாட்டினம் படிவுகள் காணப்படுகின்றன.பிளாட்டினமும் பலேடியமும் வணிகமுறையில் அமெரிக்காவில் உற்பத்தி செய்யப்படுகின்றன. தென்னாப்பிரிக்கா, உருசியா, கனடா, சிம்பாப்வே, அமெரிக்கா போன்ற நாடுகள் பிளாட்டினம் உற்பத்தியில் முன்னிலை வகிக்கின்றன. \n\nSection::::ஒசுமியம்.\nஓசுமிரிடியம் என்பது ஓசுமியம் மற்றும் இரிடியம் தனிமங்கள் சேர்ந்து இயற்கையாக உருவாகும் உலோகக் கலவையாகும். யூரல் மலை, வட அமெரிக்கா, தென் அமெரிக்கா போன்ற இடங்களில் பிளாட்டினம் கலந்திருக்கும் ஆற்று மணலில் இது காணப்படுகிறது. சத்பரி, ஒண்டாரியோ பகுதிகளில் காணப்படும் நிக்கல் கலந்துள்ள தாதுக்களிலும் ஓசுமியம் பிற பிளாட்டினம் குழுத் தனிமங்களுடன் சேர்ந்து சுவடு அளவுகளில் காணப்படுகிறது. இத்தகைய தாதுக்களில் கிடைக்கும் பிளாட்டினம் குழு தனிமங்களீன் அளவு குறைவாக இருந்தாலும் அதிக அளவில் நிக்கல் தயாரிக்கப்படும்போது வணிகமுறைக்கு ஏற்ற அளவில் இவை கிடைப்பது சாத்தியமாகிறது . \n\nSection::::இரிடியம்.\nவண்டல் சார்ந்த படிவுகளில் பிளாட்டினம் மற்றும் மற்ற பிளாட்டினம் குழு உலோகங்களுடன் சேர்ந்து உலோக இரிடியம் காணப்படுகிறது. ஓசுமிரிடியம், இரிடோசுமைன் போன்ற இரிடியம் உலோகக் கலவைகள் இயற்கையாகத் தோன்றுகின்றன. இவையிரண்டுமே இரிடியம், ஓசுமியம் தனிமங்கள் சேர்ந்து உருவாகும் உலோகக் கலவைகள் ஆகும். நிக்கல் சுரங்கங்களில் இருந்தும் நிக்கல் தயாரிக்கும் செயல்முறையின் போது உடன் விளைபொருளாகவும் இரிடியம் வர்த்தக முறைக்காகத் தயாரிக்கப்படுகிறது.\n\nSection::::ருத்தேனியம்.\nவட அமெரிக்கா, தென் அமெரிக்கா, யூரல் மலைகள் போன்ற இடங்களில் மற்ற பிளாட்டினம் குழுத்தனிமங்களுடன் கலந்து ருத்தேனியம் காணப்படுகிறது. ஒன்டாரியோ மற்றும் சத்பரி பகுதிகளில் பிரித்தெடுக்கப்படும் பென்ட்லேன்டைட்டு கனிமத்தில் சிறிய அலவில் ஆனால் வணிக முக்கியத்துவம் பெறக்கூடிய அளவில் ருத்தேனியம் கிடைக்கிறது. தென் ஆப்பிரிக்காவில் பைரோசெனைட்டு படிவுகளில் இது கிடைக்கிறது.\n\nSection::::ரோடியம்.\nதங்கம், வெள்ளி, பிளாட்டினம், பலேடியம் போன்ற தனிம கனிமங்களுடன் சேர்ந்து கலவையாகக் காணப்படுவதால் ரோடியத்தைப் பிரித்தெடுத்தல் என்பது சிக்கல் மிகுந்த நடைமுறையாகும். பிளாட்டினம் தாதுக்களுடன் கலந்து காணப்படும் இதை வெண்மையான தனித்த உலோகமாக பிரித்தெடுக்கிறார்கள். ஆனால் இதை உருக்குவது கடினமாக உள்ளது. யூரல் மலைகளின் ஆற்றுப்படுகைகள், வட அமெரிக்கா, தென் அமெரிக்கா, போன்ற இடங்களில் முதன்மையான ரோடியம் மூலங்கள் காணப்படுகின்றன. மேலும், சத்பரி வளைகுடா மண்டலத்திலுள்ள தாமிர-நிக்கல் சுரங்கப் பகுதிகளிலும் இதன் தாதுக்கள் காணப்படுகின்றன. சதபரி பகுதிகளில் கிடைக்கின்ற ரோடியத்தின் அளவு குறைவாக இருந்தாலும் நிக்கல் பிரித்தெடுக்கும் பகுதிகளில் போதுமான அளவுக்கு உடன் விளைபொருளாக இது கிடைக்கிறது. இருப்பினும் 2003 ஆம் ஆண்டில் ரோடியத்தின் உலக உற்பத்தி அளவு 7 அல்லது 8 டன்கள் மட்டுமேயாகும். உலகெங்கிலும் மிகச்சில ரோடியம் கனிமங்களே கிடைக்கின்றன. \n\nSection::::பலேடியம்.\nசல்பைடு கனிமங்களில் குறிப்பாக பைரோடைட்டு எனப்படும் கனிமத்தில் பலேடியம் முதன்மையாக கலந்து காணப்படுகிறது. யூரேசியா, ஆத்திரேலியா, எத்தியோப்பியா, தென் மற்றும் வட அமெரிக்காவின் யூரல் மலைகள் போன்ற இடங்களில் தனித்தும் மற்ற பிளாட்டினம் குழுத் தனிமங்களுடன் கலந்து உலோகக் கலவையாகவும் பலேடியம் காணப்படுகிறது. மேலும், தென்னாப்பிரிக்கா மற்றும் கனடாவின் ஒன்டாரியோவில் காணப்படும் நிக்கல்-செப்பு படிவுகளிலிருந்து வணிக ரீதியாக உற்பத்தி செய்யப்படுகிறது.\n\nSection::::உற்பத்தி.\nதனித்த ஒவ்வொரு பிளாட்டினம் குழு உலோகத்தின் உற்பத்தியும் மற்ற உலோகங்களின் உற்பத்தி எச்சத்தில் இருந்து தொடங்குகிறது, இதில் பல உலோகங்கள் கலவையாக உள்ளன. சுத்திகரிப்பானது பொதுவாக நேர்மின் முனையில் எஞ்சியிருக்கும் தங்கம், தாமிரம், அல்லது நிக்கல் போன்ற தனிமங்களின் உற்பத்தியின் போது தொடங்குகிறது. பிரித்தெடுத்தல் செயல்முறையும் சுற்றுச்சூழல் விளைவுகளை உண்டாக்கும் மிகவும் தீவிர ஆற்றல் பயன்பாட்டை அடிப்படையாகக் கொண்டதாக உள்ளது. மரபார்ந்த சுத்திகரிப்பு முறைகள் இரசாயன வினைத்திறனில் காணப்படும் வேறுபாடுகளையும் பிரித்தெடுக்கப்படும் உலோகங்களின் கரைதிறனையும் பயன்படுத்திக் கொள்கின்றன. இந்த அணுகுமுறைகள் கரைப்பான் பிரித்தெடுத்தல் நுட்பத்தைப் பயன்படுத்தும் புதிய தொழில்நுட்பங்களை வழங்கியுள்ளன.\n\nமாதிரியை கரைப்பதிலிருந்து பிரிதல் செயல்முறை தொடங்குகிறது.மாதிரியை இராச திராவகத்தைப் பயன்படுத்தி கரைத்தால் குளோரைடு அணைவுச் சேர்மங்கள் உற்பத்தியாகின்றன. செயல்முறை கொண்டிருக்கும் விவரங்களைப் பொறுத்து பெரும்பாலும் வணிக இரகசியங்கள் அமைந்துள்ளன. தனிப்பட்ட பிளாட்டினம் குழு தனிமங்கள் பின்வரும் சேர்மங்களாக உருவாகின்றன. (NH4) 2IrCl6 மற்றும் (NH4) 2PtCl6, PdCl2 (NH3) 2 போன்ற குறைவாகக் கரையும் சேர்மங்களாகவும் ஆவியாகக்கூடிய OsO4, RuO4 மற்றும் [RhCl(NH3)5]Cl போன்ற சேர்மங்களாகவும் அவை உருவாகின்றன.\n\nSection::::அணு உலைகளில் உற்பத்தி.\nருத்தேனியம், ரோடியம், பலேடியம் ஆகிய மூன்று இலேசான பிளாட்டினம் குழு உலோகங்களும் குறிப்பிடத்தக்க அளவு அணு உலைகளில் அணுக்கரு பிளவு பொருட்களாக உருவாக்கப்படுகின்றன. அதிகரித்து வரும் விலை மற்றும் உலகளாவிய தேவைகள் அதிகரிப்பதனால் அணு உலைகள் உற்பத்தி செய்யும் உன்னத உலோகங்கள் ஒரு மாற்று மூலமாக வெளிப்படுகின்றன. செலவிடப்பட்ட அணு எரிபொருளிடமிருந்து உன்னதமான உலோகங்களை மீட்டெடுப்பதற்கான சாத்தியம் குறித்து பல்வேறு ஆய்வு அறிக்கைகள் தொடர்ந்து கிடைத்து வருகின்றன .\n\n"}
{"id": "413995", "url": "https://ta.wikipedia.org/wiki?curid=413995", "title": "மோகனூர் வட்டம்", "text": "மோகனூர் வட்டம்\n\nமோகனூர் வட்டம், தமிழ்நாட்டின் நாமக்கல் மாவட்டத்திலுள்ள நாமக்கல் வட்டம், சேந்தமங்கலம் வட்டம் மற்றும் பரமத்தி வேலூர் வட்டங்களை சீரமைத்து, மோகனூரைத் தலைமையிடமாகக் கொண்டு 16 ஆகஸ்டு 2018 அன்று மோகனூர் வருவாய் வட்டத்தை தமிழக முதல்வர் காணொலி காட்சி மூலம் சென்னையிலிருந்து துவக்கி வைத்தார். மோகனூர் வட்டம் 33 வருவாய் கிராமங்களைக் கொண்டது. \n\nஇவ்வட்டத்தில் மோகனூர் ஊராட்சி ஒன்றியம் உள்ளது.\n"}
{"id": "413996", "url": "https://ta.wikipedia.org/wiki?curid=413996", "title": "சாங்ச்சன்", "text": "சாங்ச்சன்\n\nசாங்ச்சன் (\"Changchun\", ) சிலின் மாகாணத்தின் தலைநகரமும் மிகப் பெரிய நகரமுமாகும். இது வடகிழக்கு ஆசியாவின் மைய நகரமும் ஆகும். சோங்லியோ சமவெளியின் மையத்தில் அமைந்துள்ள சாங்ச்சன் 7 மாவட்டங்களும் 1 கவுன்ட்டிகளும் 2 நாடு தழுவிய நகரங்களுமாக ஓர் துணை-மாகாண நகரமாக நிர்வகிக்கப்படுகின்றது. 2010 கணக்கெடுப்பின்படி மொத்த மக்கள்தொகை 7,674,439. இதில் 5 மாவட்டங்களையும் 4 வளர்ச்சித் திட்டப்பகுதிகளையும் கொண்ட நகரியப் பகுதியின் (\"பெருநகரப் பகுதி\") மக்கள்தொகை 3,815,270. வடகிழக்குச் சீனாவில் இதுவே பெரிய தொழிலகங்கள், கல்வி நிறுவனங்கள், அறிவியல் மற்றும் போக்குவரத்து மையமாக விளங்குகின்றது. \n\nசாங்ச்சன் என்ற பெயர் சீனத்தில் \"நீண்ட வசந்தம்\" எனப் பொருள்படும். 1932க்கும் 1945க்கும் இடையே சாங்ச்சன் சிங்கிங் (\"Hsinking\", ) என கைப்பற்றியிருந்த சப்பானியரால் பெயரிடப்பட்டிருந்தது. சப்பானியரின் ஆளுமைக்கு கீழமைந்த மஞ்சுகோ நாட்டின் தலைநகரமாக இருந்தது. 1949இல் சீனா நிறுவப்பட்ட பின்னர் 1954இல் சாங்ச்சன் சிலின் மாகாணத்தின் தலைநகரமாக நிறுவப்பட்டது.\n\n"}
{"id": "413998", "url": "https://ta.wikipedia.org/wiki?curid=413998", "title": "இராஜசிங்கமங்கலம் வட்டம்", "text": "இராஜசிங்கமங்கலம் வட்டம்\n\nஇராஜசிங்கமங்கலம் வட்டம், தமிழ்நாட்டின் இராமநாதபுரம் மாவட்டத்திலுள்ள 9 வருவாய் வட்டங்களில் ஒன்றாகும்.இவ்வட்டத்தில் இராஜசிங்கமங்கலம் ஊராட்சி ஒன்றியம் உள்ளது.\n\nSection::::தோற்றம்.\nதிருவாடானை வட்டம் மற்றும் பரமக்குடி வட்டங்களை சீரமைத்து, இராஜசிங்கமங்கலத்தைத் நிர்வாகத் தலைமையிடமாகக் கொண்டு, இராஜசிங்கமங்கலம் வருவாய் வட்டத்தை தமிழக முதல்வர், 16 ஆகஸ்டு 2018 அன்று காணொலி காட்சி மூலம் சென்னை தலைமைச் செயலகத்திலிருந்து துவக்கி வைத்தார்.\n\nSection::::உள்வட்டங்களும், வருவாய் கிராமங்களும்.\nஇராஜசிகமங்கலம் வட்டம் ஆனந்தூர், சோழந்தூர், மற்றும் இராஜசிங்கமங்கலம் என மூன்று உள்வட்டங்களும், 39 வருவாய் கிராமங்களும் கொண்டது. \n"}
{"id": "414001", "url": "https://ta.wikipedia.org/wiki?curid=414001", "title": "ஏரல் வட்டம்", "text": "ஏரல் வட்டம்\n\nஏரல் வட்டம், தமிழ்நாட்டின் தூத்துக்குடி மாவட்டத்திலுள்ள ஸ்ரீவைகுண்டம் வட்டம் மற்றும் திருச்செந்தூர் வட்டங்களின் வருவாய் கிராமாங்களைக் கொண்டு, ஏரலை நிர்வாகத் தலைமையிடமாக வைத்து, புதிய ஏரல் வருவாய் வட்டத்தை, தூத்துக்குடி மாவட்டத்தின் 10 வது வட்டமாக, தமிழக முதல்வர், 16 ஆகஸ்டு 2018 அன்று காணொலி காட்சி மூலம் சென்னை தலைமைச் செயலகத்திலிருந்து துவக்கி வைத்தார்.\n"}
{"id": "414004", "url": "https://ta.wikipedia.org/wiki?curid=414004", "title": "திசையன்விளை வட்டம்", "text": "திசையன்விளை வட்டம்\n\nதிசையன்விளை வட்டம், தமிழ்நாட்டின் திருநெல்வேலி மாவட்டத்திலுள்ள ராதாபுரம் வட்டம் மற்றும் நாங்குநேரி வட்டங்களை சீரமைத்து, திசையன்விளையை நிர்வாகத் தலைமையிடமாகக் கொண்டு, 16வது வட்டமாக, திசையன்விளை வருவாய் வட்டத்தை, தமிழக முதல்வர், 16 ஆகஸ்டு 2018 அன்று காணொலி காட்சி மூலம் சென்னை தலைமைச் செயலகத்திலிருந்து துவக்கி வைத்தார்.\nஇவ்வட்டத்தின் கீழ் திசையன்விளை, விஜயநாராயணம் என குறுவட்டங்களும், வருவாய் கிராமங்களும் உள்ளன.]\n"}
{"id": "414005", "url": "https://ta.wikipedia.org/wiki?curid=414005", "title": "கள்ளிக்குடி வட்டம்", "text": "கள்ளிக்குடி வட்டம்\n\nகள்ளிக்குடி வட்டம், தமிழ்நாட்டின் மதுரை மாவட்டத்திலுள்ள திருமங்கலம் வட்டத்தை சீரமைத்து, கள்ளிக்குடியை நிர்வாகத் தலைமையிடமாகக் கொண்டு, கள்ளிக்குடி வருவாய் வட்டத்தை தமிழக முதல்வர், 16 ஆகஸ்டு 2018 அன்று காணொலி காட்சி மூலம் சென்னை தலைமைச் செயலகத்திலிருந்து துவக்கி வைத்தார்.\n\nகள்ளிக்குடி வட்டத்தில் கள்ளிகுடி ஊராட்சி ஒன்றியத்தின் 36 ஊராட்சிகள் உள்ளது.\n"}
{"id": "414006", "url": "https://ta.wikipedia.org/wiki?curid=414006", "title": "சித்ராலயா கோபு", "text": "சித்ராலயா கோபு\n\nசித்ராலயா கோபு (Chitralaya Gopu) என்பவர் தமிழ்த் திரையுலகைச் சேர்ந்த திரைக்கதை எழுத்தாளர், இயக்குநர் ஆவார். இவர் ஏறக்குறைய 60 படங்களுக்கு எழுதியும், 27 படங்களை இயக்கியுள்ளார். இவர் \"மூன்று தெய்வங்கள்\" , \"சாந்தி நிலையம்\" போன்ற உணர்வு பூர்வமான படங்களுக்கும், \"காதலிக்க நேரமில்லை\", \"கலாட்டா கல்யாணம்\", \"உத்தரவின்றி உள்ளே வா\" போன்ற நகைச்சுவை படங்களுக்கும் திரைக்கதை அமைத்துள்ளார்.\n\nSection::::வாழ்கை.\nஸ்ரீதரும் சடகோபனும் செங்கல்பட்டு புனித ஜோசப் உயர்நிலைப் பளியில் பயிலும் காலத்திலிருந்து பல்ய நண்பர்கள். இருவரும் நாடக எழுத்தாளர்கள்; ஸ்ரீதர் மேடை நாடகங்களை எழுதி நாயகனாக நடித்தார், அதேசமயம் சடகோபன் நாடகத்தின் நகைச்சுவைப் பகுதிகளை எழுதி, நகைச்சுவைப் பாத்திரங்களை ஏற்று நடித்தார். பின்னர், ஸ்ரீதருக்கு திரைப்படத்தை இயக்கும் வாய்ப்புக் கிடைத்தபோது, நகைச்சுவையைப் பகுதிகளை உருவாக்க சடகோபனை அழைத்துக்கொண்டார். \"கல்யாணப் பரிசு\" (1959) திரைப்படத்தின் வெற்றியைத் தொடர்ந்து ஸ்ரீதர் சொந்த தயாரிப்பு நிறுவனமாக சித்ராலயாவைத் தொடங்கினார். சடகோபன் சித்ராலயா கோபு என்ற பெயரில் புகழ்பெற்றார்.\n\nஇவர் 1992 ஆம் ஆண்டு முதலமைச்சர் ஜெயலலிதாவிடம் கலைமாமணி விருதைப் பெற்றார்.\n\nஅமெரிக்காவில் படம்பிடிக்கப்பட்ட வாஷிங்டனில் திருமணம் என்ற தொலைக்காட்சித் தொடரை இவர் நடித்து இயக்கியுள்ளார்.\n"}
{"id": "414009", "url": "https://ta.wikipedia.org/wiki?curid=414009", "title": "திருப்பரங்குன்றம் வட்டம்", "text": "திருப்பரங்குன்றம் வட்டம்\n\nதிருப்பரங்குன்றம் வட்டம், தமிழ்நாட்டின் மதுரை மாவட்டத்தில் உள்ள் மதுரை தெற்கு வட்டத்தை சீரமைத்து, திருநகரைத் தலைமையிடமாகக் கொண்டு, 12 பிப்ரவரி 2014 புதன் கிழமை அன்று தமிழக முதல்வர் ஜெ. ஜெயலலிதா, சென்னையிலிருந்து காணோலி காட்சி மூலம் துவக்கி வைத்தார். இவ்வட்டத்தில் மதுரை மாநகராட்சியின் திருப்பரங்குன்றம், திருநகர், நிலையூர், அவனியாபுரம், ஜெய்ஹிந்த்புரம், மாடக்குளம் போன்ற பகுதிகள் அடங்கியுள்ளது. இவ்வட்டடத்தில் திருப்பரங்குன்றம் ஊராட்சி ஒன்றியம் அமைந்துள்ளது.\n\nதிருப்பரங்குன்றம் வட்டாட்சியர் அலுவலகம், திருநகரிலிருந்து தனக்கன்குளம் செல்லும் பாதையில் உச்சிக்கருப்பணசாமி கோவில் அருகே மொட்டமலையில் இரண்டு ஏக்கர் பரப்பளவில் 6,340 சதுர அடியில் புதிய கட்டிடம் கட்டப்பட்டுள்ளது. \n\nSection::::உள்வட்டங்களும், வருவாய் கிராமங்களும்.\nதிருப்பரங்குன்றம் வருவாய் வட்டம் இரண்டு உள்வட்டங்களையும், 27 வருவாய் கிராமங்களையும் கொண்டது.\n\nSection::::சட்டமன்றத் தொகுதி.\nதிருப்பரங்குன்றம் சட்டமன்றத் தொகுதியில் 123 வாக்குச் சாவடிகள் உள்ளது. \n\n"}
{"id": "414011", "url": "https://ta.wikipedia.org/wiki?curid=414011", "title": "குமாரபாளையம் வட்டம்", "text": "குமாரபாளையம் வட்டம்\n\nகுமாரபாளையம் வட்டம், தமிழ்நாட்டின் நாமக்கல் மாவட்டத்தின் சில பகுதிகளைக் கொண்டு இவ்வட்டம் 12 பிப்ரவரி 2014 அன்று காணொலி மூலம் தமிழக முதல்வர் ஜெ. ஜெயலலிதா சென்னையிலிருந்து துவக்கி வைத்தார். இவ்வட்டத்தின் வட்டாட்சியர் அலுவலகம் குமாரபாளையத்தில் இயங்குகிறது. இவ்வட்டத்தில் 20 வருவாய் கிராமங்கள் உள்ளது.\n\nஇவ்வட்டத்தில் பள்ளிபாளையம் ஊராட்சி ஒன்றியம் உள்ளது.\n\n"}
{"id": "414013", "url": "https://ta.wikipedia.org/wiki?curid=414013", "title": "புரோப்பைல் காலேட்டு", "text": "புரோப்பைல் காலேட்டு\n\nபுரோப்பைல் காலேட்டு \"(Propyl gallate)\" என்பது CHO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மம் ஆகும். இச்சேர்மத்தை 3,4,5-மூவைதராக்சிபென்சோயேட்டு, 3,4,5-டிரையைதராக்சிபென்சோயேட்டு என்ற பெயர்களாலும் அழைக்கலாம். காலிக் அமிலம் மற்றும் புரோப்பனால் ஆகிய சேர்மங்கள் சேர்ந்து ஒடுக்கவினை மூலம் இந்த எசுத்தரை உருவாக்குகின்றன. ஆக்சிசனேற்றத்திலிருந்து உணவுகளைப் பாதுகாக்க 1948 ஆம் ஆண்டு முதல் எண்ணெய் மற்றும் கொழுப்பு உள்ளடக்க உணவுப் பொருட்களுடன் உணவு சேர்க்கைப் பொருளாக இந்த எதிராக்சிகரணி சேர்க்கப்பட்டு வருகிறது. ஓர் உணவு சேர்க்கைப் பொருளாக ஐரோப்பிய ஒன்றிய எண் ஐ310 என எண்ணிடப்பட்டு இது அடையாளப்படுத்தப்படுகிறது. \n\nSection::::விளக்கம்.\nபுரோப்பைல் காலேட்டு ஓர் எதிராக்சிகரணியாகும். ஐதரசன் பெராக்சைடு மற்றும் ஆக்சிசன் தனி உறுப்புகள் போன்றவற்றினால் உணவுப்பொருள்கள் ஆக்சிசனேற்றமடைவதை இச்சேர்மம் தடுக்கிறது. \n\nSection::::பயன்கள்.\nஉணவுப்பொருள்களில் உள்ள எண்ணெய் மற்றும் கொழுப்பு போன்ற சத்துகள் ஆக்சிசனேற்றமடையாமல் தடுக்க இதைப் பயன்படுத்துகிறார்கள். உணவு, அழகுசாதனப் பொருட்கள், தலைமுடி சார்ந்த பொருட்கள், பிசின்கள், உயவுப்பொருட்கள் போன்றவற்றில் புரோப்பைல் காலேட்டைப் பயன்படுத்துகிறார்கள்.\n\nஎதிராக்சிகரணி மற்றும் மும்மைநிலை தணிப்பியாக ஒளி நுண்ணோக்கியியலில் இது பயன்படுகிறது. \n\nSection::::உயிரிய விளைவுகள்.\nகொறித்துத் தின்கிற பிராணிகளான கொறிணிகளிடத்தில் புரோப்பைல் காலெட்டு சிறிதளவு அல்லது எந்தவிதமான புற்றுநோய் விளைவையும் ஏற்படுத்தவில்லை என்று 1993 ஆம் ஆண்டு ஆய்வு ஒன்று தெரிவிக்கிறது. \n\nபுரோப்பைல் காலேட்டு ஒரு ஈசுட்ரோசன் எதிர்ப்பி என்று 2009 ஆம் ஆண்டில் மேற்கொள்ளப்பட்ட ஆய்வு ஒன்று தெரிவிக்கிறது. \n"}
{"id": "414017", "url": "https://ta.wikipedia.org/wiki?curid=414017", "title": "1191", "text": "1191\n\n1191 (MCXCI) பழைய யூலியன் நாட்காட்டியில் ஒரு செவ்வாய்க்கிழமையில் ஆரம்பமான ஒரு சாதாரண ஆண்டாகும்.\n\n\n\n\n\n"}
{"id": "414020", "url": "https://ta.wikipedia.org/wiki?curid=414020", "title": "பள்ளி (மாற்றுப் பயன்பாடுகள்)", "text": "பள்ளி (மாற்றுப் பயன்பாடுகள்)\n\nபள்ளி\n"}
{"id": "414039", "url": "https://ta.wikipedia.org/wiki?curid=414039", "title": "ஊத்துக்குளி வட்டம்", "text": "ஊத்துக்குளி வட்டம்\n\nஊத்துக்குளி வட்டம், தமிழ்நாட்டின் திருப்பூர் மாவட்டத்தின் 9 வருவாய் வட்டங்களில் ஒன்றாகும். இவ்வட்டம் அவிநாசி வட்டத்தின் சில வருவாய் கிராமங்களைக் கொண்டு எட்டாவது வட்டமாக 12 பிப்ரவரி 2014 அன்று நிறுவப்பட்டது. இதன் நிர்வாகத் தலைமையிடம் ஊத்துக்குளி ஆகும். இந்த வட்டம் 2 உள்வட்டங்களும், 49 வருவாய் கிராமங்களும் கொண்டது.\nஇவ்வட்டதில் ஊத்துக்குளி ஊராட்சி ஒன்றியம் உள்ளது.\n"}
{"id": "414046", "url": "https://ta.wikipedia.org/wiki?curid=414046", "title": "அணைக்கட்டு வட்டம்", "text": "அணைக்கட்டு வட்டம்\n\nஅணைக்கட்டு வட்டம், தமிழ்நாட்டின் வேலூர் மாவட்டத்தின் 13 வருவாய் வட்டங்களில் ஒன்றாகும். இப்புதிய வட்டம் 12 பிப்ரவரி 2014 அன்று நிறுவப்பட்டது. இவ்வட்டத்தின் வட்டாட்சியர் அலுவலகம் அணைக்கட்டு ஊரில் இயங்குகிறது. மாவட்டத் தலைமையிட நகரமான வேலூருக்கு மேற்கே 17 கிமீ தொலைவில் அணைக்கட்டு வட்டம் உள்ளது. இதன் அஞ்சல் சுட்டு எண் 632101 ஆகும். \n\nஅணைக்கட்டு வட்டம், அணைக்கட்டு, உசூர், பள்ளிகொண்டா மற்றும் ஒடுக்கத்தூர் என நான்கு பிர்கா எனும் குறு வட்டங்களையும், 61 வருவாய் கிராமகங்ளைக் கொண்டுள்ளது. \n\nஇதன் வடக்கே காட்பாடி வட்டம், மேற்கே குடியாத்தம் வட்டம், கிழக்கே வேலூர் வட்டம் சூழ்ந்துள்ளது. இவ்வட்டத்தின் அருகமைந்த நகரங்கள் வேலூர், பள்ளிகொண்டா, ஆற்காடு ஆகும். அணைக்கட்டு ஊராட்சி ஒன்றியம் இவ்வட்டத்தில் உள்ளது. \n"}
{"id": "414104", "url": "https://ta.wikipedia.org/wiki?curid=414104", "title": "தயோகீட்டீன்கள்", "text": "தயோகீட்டீன்கள்\n\nதயோகீட்டீன்கள் \"(Thioketenes)\" என்பவை RC=C=S என்ற பொது வாய்ப்பாட்டைக் கொண்ட கரிமகந்தகச் சேர்மங்களாகும். இங்குள்ள R என்பது ஆல்க்கைல் அல்லது அரைல் தொகுதியைக் குறிக்கும். தயோகீட்டீன் சேர்மங்கள் கீட்டீன்களை ஒத்த சேர்மங்களாகும். தயோகீட்டீன் என்பதும் CH2=C=S என்ற மூலக்கூற்று வாய்ப்பாட்டைக் கொண்ட ஒரு சேர்மமாகும். எத்தின்தயோன் என்ற இச்சேர்மமே மிக எளிய தயோகீட்டோன் சேர்மமுமாகும். தயோகீட்டீன்கள் வினைத்திறன் மிக்கவையாக உள்ளன. பலபடிகளாக உருவாகும் தன்மையைக் கொண்டுள்ளன. 1,2,3-தயாடையசோல்களை வெப்பச்சிதைவுக்கு உட்படுத்தி நிலையற்ற வேதிச்சேர்மங்களாக சில தயோகீட்டீன்கள் தயாரிக்கப்படுகின்றன . \nபிசு(முப்புளோரோமெத்தில்)தயோகீட்டீன் ((CF3)2C=C=S) என்ற சேர்மம் நிலைப்புத்தன்மை கொண்ட தயோகீட்டீனுக்கு ஓர் அரிய எடுத்துக்காட்டாகும் . S=C=C=C=S என்ற வாய்ப்பாடு கொண்ட கார்பன் துணைசல்பைடு மற்றொரு நிலைப்புத்தன்மை கொண்ட தயோகீட்டீன் ஆகும்.\n"}
{"id": "414106", "url": "https://ta.wikipedia.org/wiki?curid=414106", "title": "தெலுக் இந்தன் மருத்துவமனை", "text": "தெலுக் இந்தன் மருத்துவமனை\n\nதெலுக் இந்தான் மருத்துவமனை (\"Teluk Intan Hospital\", ) மலேசியா, பேராக், தெலுக் இந்தான் மாவட்டத்தில் உள்ள அரசு மருத்துவமனை ஆகும். 1,730 கிமீ பரப்பளவுள்ள இந்த மருத்துவமனையில் 548 படுக்கைகள் உள்ளன.\n\nSection::::வரலாறு.\nஇந்தப் புதிய மருத்துவமனை 95 ஆண்டுகள் பழமைவாய்ந்த தெலுக் இந்தான் பழைய மருத்துவமனைக்குப் பதிலாக கட்டப்பட்டது. இந்த புதிய மருத்துவமனை ஜலான் சங்கட ஜோங் சாலையில் அமைந்துள்ளது.\n\nஇந்த மருத்துவமனையின் கட்டுமான பணிகள் 1984யில் தொடங்கி மார்ச் மாதம் 28ஆம் திகதி 1987யில் மலேசிய சுகாதார அமைச்சிடம் ஒப்படைக்கப்பட்டது .\n"}
{"id": "414109", "url": "https://ta.wikipedia.org/wiki?curid=414109", "title": "அரீசு காரே", "text": "அரீசு காரே\n\nஅரீசு காரே (Harish Khare ) என்பவர் ஓர் இதழாளர் மற்றும் பத்திரிகை ஆசிரியர் ஆவார். 2009 சூன் முதல் 2012 சனவரி வரை இந்தியத் தலைமை அமைச்சரின் ஊடக ஆலோசகராக இருந்தார்.\n\nபின்னர் இந்து ஆங்கில செய்தித்தாளில் பதிப்பாசிரியராக புதுதில்லி அலுவலத்தில் பணிசெய்தார். '21 ஆம் நூற்றாண்டில் நேரு வழி செயல்பாட்டு தலைமைப் பாணியில் இந்தியாவின் ஆளுகை' என்ற இவருடைய திட்டத்திற்காக சவகர்லால் நேரு பரிசு இவருக்கு வழங்கப்பட்டது. திரிபியூன் பத்திரிகைகளின் குழுமத்தில் முதன்மை ஆசிரியராக 2015 சூன் முதல் 2018 மார்ச்சு வரை இருந்தார். ரீனானா ஜாப்வாலா என்ற சமூகச் செயற்பாட்டாளரைத் திருமணம் செய்து கொண்டார்.\n"}
{"id": "414111", "url": "https://ta.wikipedia.org/wiki?curid=414111", "title": "சிஜியாசுவாங்", "text": "சிஜியாசுவாங்\n\nசிஜியாசுவாங் (\"Shijiazhuang\", ; ) வடக்குச் சீனாவிலுள்ள ஏபெய் மாகாணத்தின் தலைநகரமும் மிகப் பெரும் நகரமும் ஆகும். மாவட்டநிலை நகரமாக நிர்வகிக்கப்படும் சிஜியாசுவாங் பெய்ஜிங்கிற்கு தென்மேற்கே தொலைவிலுள்ளது. இந்த நகரத்தின் நிர்வாகத்தில் எட்டு மாவட்டங்களும் இரண்டு நகர்களும் 12 கவுன்ட்டிகளும் உள்ளன.\n\n2015 கணக்கெடுப்பின்படி இதன் மக்கள்தொகை 10,701,600 இதில் 4,303,700 பேர் ஏழு மாவட்டங்கள் அடங்கிய நடுவ (\"அல்லது மெட்ரோ\") பகுதியில் வாழ்கின்றனர். சிஜியாசுவாங் மக்கள்தொகை பெருநிலச் சீனாவில் 12ஆவது ஆகும்.\n\n1949இல் சீன மக்கள் குடியரசு நிறுவப்பட்ட பின்னர் சிஜியாசுவாங் குறிப்பிடத்தக்க வளர்ச்சி கண்டுள்ளது. பெருநகரப் பகுதியின் மக்கள்தொகை கடந்த 30 ஆண்டுகளில் நான்கு மடங்காக ஆகியுள்ளது. 2008 முதல் 2011 வரை செயலாக்கப்பட்ட மூன்றாண்டுத் திட்டத்தின்படி நகரம் சீரமைக்கப்பட்டு பசுமை பகுதிகளும் புதிய கட்டிடங்களும் சாலைகளும் கட்டமைக்கப்பட்டுள்ளன. தொடர்வண்டி நிலையம், வானூர்தி நிலையம், நிலத்தடி தொடருந்து சேவை திறக்கப்பட்டுள்ளன.\n\nதைஹாங் மலைகளுக்கு கிழக்கில் சிஜியாசுவாங் அமைந்துள்ளது; இந்த மலைத்தொடர் வடக்குத் தெற்காக பரவியுள்ளது. இதன் சராசரி உயரம் ஆகும். இதனால் சிஜியாசுவாங்கில் மலையேற்றம், மிதிவண்டி தடங்கள், வெளிப்புற விளையாட்டுக்கள் பரவலாக உள்ளன. \n\n"}
{"id": "414117", "url": "https://ta.wikipedia.org/wiki?curid=414117", "title": "தையுவான்", "text": "தையுவான்\n\nதையுவான் (\"Taiyuan\", , அல்லது (), ()) சீன மக்கள் குடியரசில். சான்சி மாகாணத்தின் தலைநகரமும் மிகப் பெரும் நகரமுமாகும். சீனாவின் முதன்மையான தயாரிப்பு நிறுவனங்கள் அமைந்துள்ள நகரங்களில் ஒன்றாகும். இந்நகரத்தின் நீண்ட காலக்கோட்டில் பல சீன அரசுமரபுகளின் தலைநகரமாக இது விளங்கியுள்ளது. இதனால் இது () என்றும் குறிப்பிடப்படுகின்றது.\n\n"}
{"id": "414133", "url": "https://ta.wikipedia.org/wiki?curid=414133", "title": "பேரணாம்பட்டு வட்டம்", "text": "பேரணாம்பட்டு வட்டம்\n\nபேரணாம்பட்டு வட்டம், தமிழ்நாட்டின் வேலூர் மாவட்டத்தின் வேலூர் வருவாய் கோட்டத்தில் அமைந்த ஐந்து வருவாய் வட்டங்களில் ஒன்றாகும். மேலும் வேலூர் மாவட்டத்தின் 13 வருவாய் வட்டங்களில் ஒன்றாகும். இதன் வட்டாட்சியர் அலுவலகம் பேரணாம்பட்டு ஊரில் இயங்குகிறது. பேரணாம்பட்டு வட்டத்தில் \"பேரணாம்பட்டு\", \"மேப்பட்டி\" மற்றும் \"வாலாத்தூர்\" என மூன்று குறு வட்டங்களையும், 52 வருவாய் கிராமங்களையும் கொண்டது. \nபேரணாம்பட்டு ஊராட்சி ஒன்றியம் இவ்வட்டத்தில் உள்ளது.\n\n\nSection::::மேற்கோள்கள்.\n[["}
{"id": "414135", "url": "https://ta.wikipedia.org/wiki?curid=414135", "title": "நெமிலி வட்டம்", "text": "நெமிலி வட்டம்\n\nநெமிலி வட்டம், தமிழ்நாட்டின் வேலூர் மாவட்டப் பகுதிகளைக் கொண்டு 28 நவம்பர் 2019 அன்று புதிதாக நிறுவப்பட்ட இராணிப்பேட்டை மாவட்டத்தின் 4 வட்டங்களில் ஒன்றாகும். இவ்வட்டம் அரக்கோணம் வட்டத்தின் சில வருவாய் கிராமங்களைக் கொண்டு 2016-இல் நிறுவப்பட்டது. இதன் நிர்வாகத் தலைமையிடம் மற்றும் வட்டாட்சியர் அலுவலகம் நெமிலியில் இயங்குகிறது.\n\nநெமிலி வட்டம் நெமிலி, காவேரிப்பாக்கம், பானாவரம் மற்றும் பனப்பாக்கம் என 4 குறு வட்டங்களையும், 77 வருவாய் கிராமங்களையும் கொண்டுள்ளது. நெமிலி ஊராட்சி ஒன்றியம் மற்றும் காவேரிப்பாக்கம் ஊராட்சி ஒன்றியம் இவ்வட்டத்தில் உள்ளது.\n"}
{"id": "414136", "url": "https://ta.wikipedia.org/wiki?curid=414136", "title": "நாட்ராம்பள்ளி வட்டம்", "text": "நாட்ராம்பள்ளி வட்டம்\n\nநாட்ராம்பள்ளி வட்டம், தமிழ்நாட்டின் 28 நவம்பர் 2019 அன்று புதிதாக நிறுவப்பட்ட திருப்பத்தூர் மாவட்டத்தின் 4 வட்டங்களில் ஒன்றாகும். இவ்வட்டம் ஆம்பூர் வட்டத்தின் இரண்டு குறு வட்டங்களைக் கொண்டு 12 பிப்ரவரி 2014 அன்று நிறுவப்பட்டது. இவ்வட்டத்தின் வட்டாட்சியர் அலுவலகம் நட்ராம்பள்ளியில் இயங்குகிறது. \n\nஇவ்வட்டம் திருப்பத்தூர் வருவாய் கோட்டத்தில் அமைந்த 4 வட்டங்களில் ஒன்றாகும். இவ்வட்டம் நட்ராம்பள்ளி மற்றும் \"அம்மன்கோயில்\" என இரண்டு குறு வட்டங்களைக் கொண்டுள்ளது. நாட்ராம்பள்ளி வருவாய் வட்டத்தில் 30 வருவாய் கிராமங்கள் உள்ளது.இவ்வட்டத்தில் நாட்டறம்பள்ளி ஊராட்சி ஒன்றியம் உள்ளது.\n"}
{"id": "414139", "url": "https://ta.wikipedia.org/wiki?curid=414139", "title": "திருவொற்றியூர் வட்டம்", "text": "திருவொற்றியூர் வட்டம்\n\nதிருவொற்றியூர் வட்டம், தமிழ்நாட்டின், திருவள்ளூர் மாவட்டத்தின் மாதவரம் வட்டத்தின் பகுதிகளைக் கொண்டு 12 பிப்ரவரி 2014 அன்று புதிதாக நிறுவப்பட்டது. \n\nபின்னர் 4 சனவரி 2018 அன்று திருவொற்றியூர் வட்டம் சென்னை மாவட்டத்துடன் இணைக்கப்பட்டது.இதன் நிர்வாகத் தலைமையிட வட்டாட்சியர் அலுவலகம் திருவொற்றியூரில் இயங்குகிறது.\n\nஇவ்வட்டத்தின் முக்கியப் பகுதிகள் மணலி, திருவொற்றியூர், கத்திவாக்கம் மற்றும் எண்ணூர் ஆகும்.\n\nSection::::குறுவட்டங்களும், வருவாய் கிராமங்களும்.\nதிருவொற்றியூர் வட்டம், திருவொற்றியூர் மற்றும் மணலி என இரண்டு குறுவட்டங்களும், 11 வருவாய் கிராமங்களும் கொண்டது.\n\n"}
{"id": "414145", "url": "https://ta.wikipedia.org/wiki?curid=414145", "title": "கீழ்பாக்கம் அரசு மனநல மருத்துவமனை", "text": "கீழ்பாக்கம் அரசு மனநல மருத்துவமனை\n\nகீழ்பாக்கம் அரசு மனநல மருத்துவமனை என்பது தமிழ்நாட்டின் சென்னை கீழ்ப்பாக்கத்தில் உள்ள ஒரு அரசு மனநல மருத்துவமனையாகும். இதோடு இணைந்து ஒரு மனநல காப்பகமும் இயங்கிவருகிறது. 2012 ஆண்டுவாக்கில் இங்கு 1500க்கும் மேற்பட்டவர்கள் உள்நோயாளிகளாக சிகிச்சை பெற்று வந்தனர்.\nSection::::வரலாறு.\n1794 வாக்கில் வாலென்டின் கனோலி என்ற பிரித்தானிய அதிகாரி சென்னை புரசைவாக்கத்தில் சிறு அளவில் துவக்கிய மனநலக் காப்பகமே இந்த மருத்துவமனையின் துவக்கமாக கருதப்படுகிறது. \nஅந்நாள்களில், வெள்ளை அதிகாரிகளும், போர் வீரர்களும் மட்டுமே இந்தப் பித்தர் இல்லத்தில் சேர்க்கப்பட்டனர். இந்த விடுதிக்கான வாடகையும், மருத்துவருக்கான சம்பளத்தையும் கிழக்கிந்திய கம்பெனி கொடுத்துவந்திருக்கிறது. இ்வாறு ஐம்பதாண்டு காலம் விடுதி வாடகைப் பணமாக சுமார் 3 லட்சத்து 50 ஆயிரம் ரூபாய்வரை செலவழிக்கப்பட்டது. இதைக் கணக்குப் பார்த்த மதராஸ் அரசாங்கம், தாமே புதியதாக ஒரு கட்டிடத்தைப் பழைய கீழ்ப்பாக்கம் பகுதியில் கட்டலாம் என முடிவு செய்தது. இதையறிந்த அப்பகுதிவாசிகள் தங்கள் பகுதிக்கு மனநலக் காப்பகம் வருவதை எதிர்த்தனர். தங்களது எதிர்ப்பை 1851 திசம்பரில் அரசாங்கத்துக்கு அளித்த ஒரு மனு மூலமாகத் தெரிவித்தனர். அரசாங்கமும் இதைத் துவக்குவதால் ஏற்படும் எதிர்ப்பைக்கண்டு திட்டத்தை ஒத்திவைத்தது பிறகு அரசானது விடுதிக்கு இடம் தர விரும்புபவர்கள் முன்வரலாம் என்று விளம்பரம் செய்தது. அதன்படி 1856-57 \"லோகாக்ஸ் கார்டன்ஸ்\" என்ற இடம் அரசால் வாங்கப்பட்டது. அதன் பிறகு சிப்பாய்ப் புரட்சி ஏற்பட்டதால் இத்திட்டம் ஒத்திவைக்கப்பட்டது. சிக்கல்கள் தீர்ந்த நிலையில், முன்பு வாங்கப்பட்ட அந்த இடத்தில் விடுதியைக் கட்ட 1867 சனவரியில் அரசு ஒப்புதல் அளித்தது. அதன்படி 1871 மே 15இல் விடுதி கட்டிமுடிக்கப்பட்டு 145 நோயாளிகளுடன் செயல்படத் தொடங்கியது. 1891இம் இருபாலருமாக 627 நோயாளிகள்வரை சிகிச்சைக்கு வந்து சென்றனர்.\n\n1922இல் பைத்தியக்கார விடுதி என்ற பொருள்தரக்கூடிய ‘லூனாட்டிக் அசைலம்’ என்ற பெயரானது ‘கவர்ன்மென்ட் மென்டல் ஹாஸ்பிட்டல்’ என்று மாற்றப்பட்டது. இருபதாம் நூற்றாண்டின் துவக்கத்தில் இளங்கலை மருத்துவ மாணவர்களுக்கான மனநல மருத்துவப் படிப்பு அறிமுகப்படுத்தப்பட்டது. துவக்கக்காலத்தில் காலத்தில் பெரும்பாலும் காவல் நிலையம், நீதிமன்றம் மூலமாக வரும் நபர்கள் மட்டுமே இங்கு உள்ள மனநலக் காப்பகத்தில் பராமரிக்கப்பட்டார்கள். 1950க்குப் பிறகுதான் இங்கு உறவுக்காரர்களே நேரடியாக நோயாளிகளைக் கூட்டி வரும் முறை கொண்டு வரப்பட்டது. துக்கத்தில், உள் நோயாளிகளுக்கு மட்டுமே மருத்துவம் அளிக்கப்பட்டு வந்தது. 1947 ஆம் ஆண்டில்தான் ‘புறப்பிணியாளர் பகுதி’ துவக்கப்பட்டது. அதன்பிறகு, அதிகரித்து வந்த தேவையையொட்டி குழந்தைகள் பிரிவு, பெண் மனநோயாளிகளுக்கான பிரிவு என்று புதிதாகப் பல பிரிவுகள் தொடங்கப்பட்டன. சிறைச்சாலை போல பெரிய கதவுகள், இரும்புக் கம்பிகள் என இருந்த காப்பகத்தின் தோற்றம் படிப்படியாக பின்பு மாற்றப்பட்டது.\n"}
{"id": "414146", "url": "https://ta.wikipedia.org/wiki?curid=414146", "title": "மதுரவாயல் வட்டம்", "text": "மதுரவாயல் வட்டம்\n\nமதுரவாயல் வட்டம், தமிழ்நாட்டின், சென்னை மாவட்டத்தில் அமைந்த 16 வருவாய் வட்டங்களில் ஒன்றாகும். திருவள்ளூர் மாவட்டத்தின் சில பகுதிகளைக் கொண்டு மதுரவாயல் வட்டம் 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் மதுரவாயலில் இயங்குகிறது. இவ்வட்டத்தின் முக்கியப் பகுதிகள் போரூர், ராமாவரம் மற்றும் மதுரவாயல் ஆகும்.\n\nமதுரவாயல் வட்டம் 1 உள்வட்டம் மற்றும் 10 வருவாய் கிராமங்களையும் கொண்டது. \n\n"}
{"id": "414148", "url": "https://ta.wikipedia.org/wiki?curid=414148", "title": "அம்பத்தூர் வட்டம்", "text": "அம்பத்தூர் வட்டம்\n\nஅம்பத்தூர் வட்டம், தமிழ்நாட்டின், சென்னை மாவட்டத்தில் அமைந்த 16 வருவாய் வட்டங்களில் ஒன்றாகும். மத்திய சென்னை வருவாய்க் கோட்டத்தில் அமைந்த அம்பத்தூர் வட்டத்தின் நிர்வாகத் தலைமையிட வட்டாட்சியர் அலுவலகம் அம்பத்தூரில் இயங்குகிறது. அம்பத்தூர் வட்டம் 2 உள்வட்டங்களும், 10 வருவாய் கிராமங்களும் கொண்டது. முன்னர் அம்பத்தூர் வட்டம் திருவள்ளூர் மாவட்டடத்தில் இருந்தது.\n\n"}
{"id": "414153", "url": "https://ta.wikipedia.org/wiki?curid=414153", "title": "கீர்த்தனாரஞ்சிதம்", "text": "கீர்த்தனாரஞ்சிதம்\n\nகீர்த்தனாரஞ்சிதம் என்பது ஒரு இசுலாமிய, கருநாடக இசைக் கீர்த்தனைகள் அடங்கிய நூலாகும். இதை கர்னாடக இசையை முறைப்படி கற்றுத் தேர்ந்தவரான \"முஹம்மது அப்துல்லா லெப்பை\" என்பவர் பாடிய கீர்த்தனைகளின் தொகுப்பாகும். இந்த நூலை 1909இல் அவர் பதிப்பித்து வெளியிட்டார். இந்த நூலில் 90 கீர்த்தனைகள் இசைக்குறிப்புகளோடு உள்ளன. 1963இல் இரண்டாம் பதிப்பாக இலங்கையில் இது வெளிவந்தது. தற்போது முஹம்மது அப்துல்லா லெப்பையின் பெயரன்களால் மூன்றாம் பதிப்பாக நூலை வெளியிட பணிகள் நடந்துவருகின்றன. காயல்பட்டினம் பள்ளிவாசல்களில் மூத்த இசுலாமிய இசைஞர்களால் முன்னோர் பாடிய அதே ராகத்தில், அதே மரபு சார்ந்த முறையில் இன்றும் பாடப்படுகின்றன.\n\nSection::::வெளி இணைப்புகள்.\nகீர்த்தனாரஞ்சிதம், தமிழிணைய மின்னூலகத்தில்\n"}
{"id": "414156", "url": "https://ta.wikipedia.org/wiki?curid=414156", "title": "வேப்பூர் வட்டம்", "text": "வேப்பூர் வட்டம்\n\nவேப்பூர் வட்டம், தமிழ்நாட்டின், கடலூர் மாவட்டத்தில் அமைந்த 10 வருவாய் வட்டங்களில் ஒன்றாகும். இவ்வட்டம் விருத்தாச்சலம் வட்டத்தின் சில வருவாய் கிராமங்களைக் கொண்டு 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் வேப்பூரில் இயங்குகிறது. வேப்பூர் வட்டத்தில் 53 வருவாய் கிராமங்கள் உள்ளது.\n\nவேப்பூர் வருவாய் வட்டத்தில் நல்லூர் ஊராட்சி ஒன்றியம் உள்ளது.\n"}
{"id": "414157", "url": "https://ta.wikipedia.org/wiki?curid=414157", "title": "மின்சாணவளியாக்கல்", "text": "மின்சாணவளியாக்கல்\n\nமின்சாணவளியாக்கல் \"(Electromethanogenesis)\" என்பது மின்னெரிபொருள் உற்பத்தி செய்யப் பயன்படும் ஒரு தயாரிப்பு முறையாகும். இம்முறையை மின்மீத்தேனாக்கல் என்றும் அழைக்கலாம். இம்முறையில் மின்னோட்டம் மற்றும் கார்பனீராக்சைடு முதலானவை நேரடியாக உயிரினச் செயற்பாடு மூலம் மீத்தேனாக மாற்றப்படுகின்றன. நுண்ணுயிர் மின்னாற்பகுப்பு மின்கலங்களில் இந்த ஒடுக்கவினை மேற்கோள்ளப்படுகிறது. செங் மற்றும் லோகன் ஆகியோர் 2009 ஆம் ஆண்டில் வெளியிட்ட ஒரு கட்டுரையில், 96 சதவீத உற்பத்தி செயல்திறனை 1.0 வோல்ட்டு மின்னோட்டத்தைப் பயன்படுத்தி பெற முடியும் என்று தெரிவித்துள்ளனர்.\n"}
{"id": "414159", "url": "https://ta.wikipedia.org/wiki?curid=414159", "title": "புவனகிரி வட்டம்", "text": "புவனகிரி வட்டம்\n\nபுவனகிரி வட்டம், தமிழ்நாட்டின், கடலூர் மாவட்டத்தில் அமைந்த 10 வருவாய் வட்டங்களில் ஒன்றாகும். புவனகிரி வட்டம் 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் புவனகிரியில் இயங்குகிறது. இவ்வட்டம் 73 வருவாய் கிராமங்கள் கொண்டது. \n\nமேல்புவனகிரி ஊராட்சி ஒன்றியம் மற்றும் பரங்கிப்பேட்டை ஊராட்சி ஒன்றியம் இவ்வட்டத்தில் உள்ளது.\n\n"}
{"id": "414160", "url": "https://ta.wikipedia.org/wiki?curid=414160", "title": "மின்னீரியமாக்கல்", "text": "மின்னீரியமாக்கல்\n\nமின்னீரியமாக்கல் \"(Electrohydrogenesis)\" என்பது ஐதரசன் வாயுவை உற்பத்தி செய்யப் பயன்படும் ஒரு தயாரிப்பு முறையாகும். இம்முறையை மின்னைதரசனாக்கல், உயிரிவினையூக்க மின்னாற்பகுப்பு முறை என்ற பெயர்களாலும். அழைக்கலாம். இத்தயாரிப்பு முறையில் கரிமப் பொருட்கள் பாக்டீரியா மூலம் சிதைக்கப்பட்டு ஐதரசன் வாயு தயாரிக்கப்படுகிறது . கரிமப்பொருளும் தண்ணீரும் கொண்ட மேம்படுத்தப்பட்ட எரிபொருள் மின்கலம் இதற்காகப் பயன்படுத்தப்படுகிறது.\nசிறிதளவு மின்சாரமான 0.2–0.8 வோல்ட்டு அளவு மின்னோட்டத்தை மட்டும் பயன்படுத்தினாலேயே 288 சதவீதம் உற்பத்தி செயல்திறனை அடைய முடியும் என்று அசல் கட்டுரை தெரிவிக்கிறது. பயன்படுத்தப்படும் மின்னோட்டத்தின் அளவுக்கு தகுந்தபடி உற்பத்தி திறனும் அதிகரிக்கும் என்றும் கூறப்படுகிறது. வீணாகும்வெப்பம் ஒட்டுமொத்த உற்பத்தித் திறனை பாதிக்கிறது. செங் மற்றும் லோகன் ஆகியோர் இத்தயாரிப்பு முறையைக் கண்டறிந்தனர்.\n"}
{"id": "414163", "url": "https://ta.wikipedia.org/wiki?curid=414163", "title": "பூதலூர் வட்டம்", "text": "பூதலூர் வட்டம்\n\nபூதலூர் வட்டம், தமிழ்நாட்டின், தஞ்சாவூர் மாவட்டத்தில் அமைந்த 9 வருவாய் வட்டங்களில் ஒன்றாகும். இவ்வட்டம் பூதலூர் ஊராட்சி ஒன்றியத்தின் ஊராட்சிகளைக் கொண்டு 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் பூதலூரில் இயங்குகிறது. \n\nஇவ்வட்டம் ஆகாரப்பேட்டை, திருக்காட்டுப்பள்ளி, பூதலூர் மற்றும் செங்கிப்பட்டி என 4 உள்வட்டங்களும் 63 வருவாய் கிராமங்களும் கொண்டது.\n\n"}
{"id": "414166", "url": "https://ta.wikipedia.org/wiki?curid=414166", "title": "சேலம் தெற்கு வட்டம்", "text": "சேலம் தெற்கு வட்டம்\n\nசேலம் தெற்கு வட்டம், தமிழ்நாட்டின், சேலம் மாவட்டத்தில் அமைந்த 13 வருவாய் வட்டங்களில் ஒன்றாகும். இவ்வட்டம் சேலம் வட்டத்தின் தெற்குப் பகுதிகளைக் கொண்டு 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் சேலம் நகரத்தில் இயங்குகிறது. \n\nசேலம் தெற்கு வட்டம் 49 வருவாய் கிராமங்களைக் கொண்டுள்ளது.\n\nஇவ்வட்டத்தில் வீரபாண்டி ஊராட்சி ஒன்றியம் உள்ளது.\n\n"}
{"id": "414167", "url": "https://ta.wikipedia.org/wiki?curid=414167", "title": "சேலம் மேற்கு வட்டம்", "text": "சேலம் மேற்கு வட்டம்\n\nசேலம் மேற்கு வட்டம், தமிழ்நாட்டின், சேலம் மாவட்டத்தில் அமைந்த 13 வருவாய் வட்டங்களில் ஒன்றாகும். இவ்வட்டம் சேலம் வட்டத்தின் மேற்கு பல பகுதிகளைக் கொண்டு 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் சேலம் நகரத்தில் இயங்குகிறது. \n\nசேலம் மேற்கு வட்டம் 40 வருவாய் கிராமங்களைக் கொண்டுள்ளது. \n\n"}
{"id": "414170", "url": "https://ta.wikipedia.org/wiki?curid=414170", "title": "விக்கிரவாண்டி வட்டம்", "text": "விக்கிரவாண்டி வட்டம்\n\nவிக்கிரவாண்டி வட்டம், தமிழ்நாட்டின், விழுப்புரம் மாவட்டத்தில் அமைந்த 13 வருவாய் வட்டங்களில் ஒன்றாகும். இவ்வட்டம் விக்கிரவாண்டி ஊராட்சி ஒன்றியத்தில் உள்ள ஊராட்சிகளைக் கொண்டு 12 பிப்ரவரி 2014 அன்று புதிதாக நிறுவப்பட்டது. இதன் நிர்வாகத் தலைமையிட வட்டாட்சியர் அலுவலகம் விக்கிரவாண்டி நகரத்தில் இயங்குகிறது. \n\nவிக்கிரவாண்டி வருவாய் வட்டத்தில் 116 வருவாய் கிராமங்கள் உள்ளது.\n\n"}
{"id": "414174", "url": "https://ta.wikipedia.org/wiki?curid=414174", "title": "கேம்ப்சு குயினோலின் தொகுப்பு", "text": "கேம்ப்சு குயினோலின் தொகுப்பு\n\nகேம்ப்சு குயினோலின் தொகுப்பு \"(Camps quinoline synthesis)\" என்பது ஆர்த்தோ-அசைலமினோ அசிட்டோபீனோன் சேர்மத்தை ஐதராக்சைடு அயனியைப் பயன்படுத்தி A மற்றும் B என்ற இரண்டு வேறுபட்ட ஐதராக்சிகுயினோலின் விளைபொருள்களாக மாற்றுகின்ற ஒரு வகை வினையாகும் \n\nஐதராக்சிகுயினோலின் விளைபொருட்களின் உருவாதல் விகிதம் வினை நிகழும் நிபந்தனைகளையும், தொடக்கப்பொருளின் கட்டமைப்பையும் சார்ந்தே அமைகிறது. இவ்வினையின் விளைபொருள் ஒரு ஈனால் வடிவ குயினோலின் என்று சித்தரிக்கப்பட்டாலும், திண்ம மற்றும் கரைசல் நிலைகளில் பெரும்பாலும் கீட்டோ வடிவ குயினோலின் உருவாகலாம் என்று நம்பப்படுகிறது. உருவாகும் சேர்மமும் குயினோலோன் ஆக விளைகிறது .\n\nகேம்ப்சு குயினோலின் தொகுப்பு வினைக்குரிய எடுத்துக்காட்டு இங்கே தரப்படுகிறது :\n"}
{"id": "414185", "url": "https://ta.wikipedia.org/wiki?curid=414185", "title": "பிரீட்லேன்டர் தொகுப்புவினை", "text": "பிரீட்லேன்டர் தொகுப்புவினை\n\nபிரீட்லேன்டர் தொகுப்புவினை \"(Friedländer synthesis)\" என்பது 2-அமினோபென்சால்டிகைடு சேர்மம் கீட்டோன்களுடன் வினைபுரிந்து குயினோலின் வழிபெறுதிகள் உருவாகும் வேதி வினையாகும் with ketones to form quinoline derivatives.. செருமானிய வேதியியலாளர் பால் பிரீட்லேன்டர் (1857–1923) இவ்வினையைக் கண்டறிந்ததால் அவரை சிறப்பிக்கும் வகையில் இவ்வினைக்கு பிரீட்லேன்டர் தொகுப்புவினை எனப்பெயரிடப்பட்டது.\n\nபிரீட்லேன்டர் தொகுப்புவினையானது முப்புளோரோஅசிட்டிக் அமிலம் , தொலுயீன்சல்போனிக் அமிலம், அயோடின் மற்றும் லூயிசு அமிலம் ஆகிய வினையூக்கிகளின் துணையோடு நிகழ்கிறது. \nவினையைப் பற்றிய பல்வேறு விமர்சனங்கள் வெளியிடப்பட்டன.\n\nSection::::வினைவழிமுறை.\nபிரீட்லேன்டர் தொகுப்புவினைக்கு இரண்டு வினைவழி முறைகள் சாத்தியமாகின்றன. முதலாவது வினைவழி முறையில் 2-அமினோபதிலீடு கார்பனைல் சேர்மம் 1 மற்றும் கார்பனைல் சேர்மம் 2 ஆகியவை வினைவீதத்தை உறுதிசெய்யும் படிநிலை வழியாக ஆல்டால் கூட்டு விளைபொருளாக 3 உருவாகின்றன. உருவான இந்த இடைநிலை விளைபொருள் நீக்கல் வினை மூலம் தண்ணீரை இழந்து நிறைவுறா கார்பனைல் சேர்மம் 4 உருவாகிறது. பின்னர் மீண்டும் ஒருமுறை இமைனிலிருந்து தண்ணீரை இழந்து குயினோலினாக 7 உருவாகிறது.\n\nஇரண்டாவது வினைவழி முறையில் முதலாவது படிநிலை சிகிப் காரம் விளைபொருள் 5 ஆக உருவாகி தொடர்ந்து ஆல்டால் வினையும் 6 மற்றும் நீக்கல் வினையும் நிகழ்ந்து 7 விளைபொருள் உருவாகிறது \n"}
{"id": "414188", "url": "https://ta.wikipedia.org/wiki?curid=414188", "title": "குருவிக்கரம்பை சண்முகம்", "text": "குருவிக்கரம்பை சண்முகம்\n\nகுருவிக்கரம்பை சண்முகம் திரைப்பட பாடலாசிரியர் ஆவார்.தஞ்சை மாவட்டம் பேராவூரணி வட்டம் குருவிக்கரம்பை என்கிற குக்கிராமத்தில் பிறந்தவர் சண்முகம். சென்னை பச்சையப்பன் கல்லூரித் தமிழ்த் துறை தலைவராக இருந்தவர். இளம் வயதிலேயே இவருக்கு கவிதை எழுதும் ஆற்றல் கைக்கு வந்தது. பாரதிதாசன் மீது அளவு கடந்த பற்றுக் கொண்டிருந்த சண்முகம், அவரது மாணவர்களுள் ஒருவராக இருந்து கவிப்புலமையை மேம்படுத்தினார். 2006ம் ஆண்டு காலமானார்..\n\n"}
{"id": "414199", "url": "https://ta.wikipedia.org/wiki?curid=414199", "title": "அசா-டையீல்சு-ஆல்டர் வினை", "text": "அசா-டையீல்சு-ஆல்டர் வினை\n\nஅசா-டையீல்சு-ஆல்டர் வினை \"( Aza-Diels–Alder reaction)\" என்பது இமைன்கள் மற்றும் டையீன்களை டெட்ராஐதரோபிரிடின்களாக மாற்றக்கூடிய ஒரு வினையாகும். சிறு திறுத்தங்களுடன் மேற்கொள்ளப்படும் டையீசு-ஆல்டர் வினையே இந்தக் கரிம வினையாகும். இவ்வினையில் டையீன் அல்லது டையீனோபைலின் ஒரு பகுதியாக நைட்ரசன் அணு அமைகிறது.\n\nஅமீன் மற்றும் பார்மால்டிகைடைப் பயன்படுத்தி இமைன் பெரும்பாலும் வினைத்தளத்தில் உருவாக்கப்படுகிறது. சைக்ளோபென்டாடையீன் உடன் பென்சைலமீன் வினைபுரிந்து அசா நார்போர்னீன் என்ற சேர்மம் உருவாதலை இதற்கு உதாரணமாகக் கூறலாம் \n\nஆடியெதிர்தெரிவு டையீல்சு-ஆல்டர் வினையில் ஓர் அனிலீன், பார்மால்டிகைடு மற்றும் வளையயெக்சினோன் ஆகியனவற்றின் வினையில் டையீனின் வினை மட்டுப்படுத்தப்பட்டாலும் கூட (எசு)-புரோலினால் வினையூக்கம் செய்யப்படுகிறது\n\nஅரோமாட்டிக் அமீனுடன் பார்மால்டிகைடு வினைபுரிந்து இமைன் மற்றும் கீட்டோனுடன் புரோலின் வினை புரிந்து டையீன் உருவாதலுடன் இந்த வினையூக்கச் சுழற்சி வினை தொடங்குகிறது. இரண்டாவது படிநிலையில் ஓர் என்டோ டிரிக் வளையமாதல் வினை நிகழ்ந்து சாத்தியமுள்ள இரண்டு ஆடியெதிர் உருக்களில் ஒன்று உருவாகிறது. ஏனெனில் அதிலுள்ள இமைன் நைட்ரசன் அணு எசுஐ- முகத்தின் மேலுள்ள கார்பாக்சிலிக் அமிலத் தொகுதியுடன் இணைந்து ஐதரசன் பிணைப்பை உருவாக்குகிறது. இறுதியாக உருவாகும் அணைவுச்சேர்மம் நீராற்பகுப்பின் மூலம் விளைபொருளை உருவாக்கி மீண்டும் வினையூக்கியை உற்பத்தி செய்கிறது.\n\nஇரண்டு இமைன்களுக்கு இடையில் [4+2] வளையக்கூட்டு வினை Zn(OTf)2 வினையூக்கியால் நிகழ்ந்து டெட்ரா ஐதரோபிரிமிடின் விளைபொருட்கள் உருவாகிறது என்பதை 2014 ஆம் ஆண்டில் தோயில் மற்றும் அவருடன் பணியாற்றிய பணியாளர்களின் அறிக்கை தெரிவிக்கிறது .\n"}
{"id": "414212", "url": "https://ta.wikipedia.org/wiki?curid=414212", "title": "இசுமத் சுகதாய்", "text": "இசுமத் சுகதாய்\n\nஇசுமத் சுகதாய் (பிறப்பு 21 ஆகத்து 1915 - 24 அக்டோபர் 1991) என்பவர் ஒரு இந்திய உருது எழுத்தாளர். 1930 ஆரம்பகாலங்களில் இவர் மார்க்சிய கண்ணோட்டத்துடன் பெரும்பாலும் பெண் பாலினம் மற்றும் பெண்ணியம், நடுத்தர வர்க்க ஆளுமை மற்றும் வர்க்க மோதல்கள் போன்ற கருப்பொருள்களில் இவர் எழுதினார். இலக்கிய யதார்த்தத்தை அடிப்படையாகக் கொண்ட ஒரு பாணியில், இருபதாம் நூற்றாண்டின் இந்திய உருது இலக்கியத்தில் சுகதாய் தன்னை ஒரு குறிப்பிடத்தக்க குரல் என்று நிறுவித்துக்கொண்டார், மேலும் 1976 ஆம் ஆண்டில் இந்திய அரசாங்கத்தால் பத்மஸ்ரீ விருது வழங்கப் பெற்றார்.\n\nSection::::வாழக்கை வரலாறு.\nSection::::ஆரம்பகால வாழ்க்கை மற்றும் தொழில் (1915 - 41).\nஇசுமத் சுகதாய் 21 ஆகத்து 1915 ஆம் ஆண்டில் இந்தியாவின் உத்திரப்பிரதேசம் மாநிலத்தில் உள்ள பதாவுன் ஊரில் பிறந்தார். இவரது பெற்றோர் நாசுரத் கானம் மற்றும் மிர்சா கோசம் பாய் சுகதாய். இவரது பெற்றோருக்கு இவருடன் சேர்த்து மொத்தம் பத்து பிள்ளைகள். ஆறு ஆண் பிள்ளைகள் மற்றும் நான்கு பெண் பிள்ளைகள். இவருடன் பிறந்தவர்களில் இவர் ஒன்பதாவது பிள்ளை. சுகதாயின் தந்தை இந்திய அரசின் குடியியல் பணியில் இருந்ததால் தொடர்ந்து பல ஊர்களுக்கு மாறிக் கொண்டே இருக்கும் சூழல் இருந்தது. இதனால் பல்வேறு ஊர்களில் வசிக்கும் சூழல் ஏற்பட்டது. சுகதாய் தனது பெரும்பாலான பிள்ளை பருவத்தை ஜோத்பூர், ஆக்ரா மற்றும் அலிகர் போன்ற ஊர்களில் செழவழித்தார். இவரை தவிர இவருடன் பிறந்த மற்ற அனைத்து சகோதரிகளும் மிக இளம் வயதிலேயே திருமணம் செய்து கொண்டு கணவருடன் சென்றுவிட்டனர் அதனால் பெரும்பாலும் இவரது சகோதரர்களுடன் இருக்கும் நிலை உண்டானது. குறிப்பாக சுகதாய் தனது இரணடாவது மூத்த சகோதரர் மிர்சா அசிம் பாக் சுகதாய் ஒரு நாவலாசியராக தனது குருவாக வழிகாட்டியாக இருந்தார் என்று கூறுகிறார். இவரது சகோதரர்கள் சுகதாயின் பிள்ளை பருவத்தில் பெரும் தாக்கத்தை ஏற்படுத்தியதாகவும் கூறுகிறார். இறுதியாக சுகதாயின் தந்தை குடியியல் பணியில் இருந்து ஓய்வு பெற்றப்ப் பின் இவர்களது குடும்பம் ஆக்ராவில் நிரந்தரமாக வசிக்கத் தொடங்கினர்.\n"}
{"id": "414234", "url": "https://ta.wikipedia.org/wiki?curid=414234", "title": "அல்பைன்", "text": "அல்பைன்\n\nஅல்பைன் (Alpine) ஐரோப்பாவின் மேற்கில் உள்ள ஆல்ப்ஸ் மலைத்தொடர்களால் சூழப்பட்ட எட்டு அல்பைன் நாடுகளைக் குறிக்கிறது. அல்பைன் பிரதேசங்களில் கோடைக்காலத்தில் குறைந்த வெப்பமும், குளிர்காலத்தில் அதிக பனியும் கொண்டது. எனவே உலகில் இது போன்ற தட்பவெப்ப நிலைகளைக் கொண்டுள்ள இடங்களை அல்பைன் தட்பவெப்பப் பகுதிகள் என புவியியலாளர்கள் மற்றும் சுற்றுச்சூழலியாளர்கள் குறிப்பிடுவர். இமயமலைத் தொடர்களில் அமைந்த வடக்கு நிலங்கள், திபெத், வடக்கு நேபாளம் போன்ற பகுதிகள் அல்பைன் தட்பவெப்பம் கொண்டுள்ளது.\n\nசில நேரங்களில் அல்பைன் என்பது கீழ்கண்டவற்றையும் குறிக்கும்:\n\n\n\n"}
{"id": "414240", "url": "https://ta.wikipedia.org/wiki?curid=414240", "title": "அல்பைன் தட்பவெப்பம்", "text": "அல்பைன் தட்பவெப்பம்\n\nஅல்பைன் தட்பவெப்பம் (Alpine climate) என்பது உயர்ந்த மலைகளில் மர வரிசைக்கு அப்பால் உள்ள பனிபடர்ந்த மேட்டுப் பகுதியில் அல்லது மலைத்தொடர்களில் காணப்படும் தட்பவெப்பம் ஆகும். \nSection::::விளக்கம்.\nபூச்சியத்திற்கு குறைவான வெப்பம் காரணமான, மரங்கள் வளர இயலாத பகுதிகளை அல்பைன் தட்பவெப்பப் பகுதிகள் எனக்கூறப்படுகிறது.\n\nகோப்பென் காலநிலை வகைப்பாட்டில் அல்பைன் தட்பவெப்பப் பகுதிகளை, துருவ தட்பவெப்ப பகுதிகளுடன் இணைத்து தொகுதி ஈ யில் வைக்கப்பட்டுள்ளது. ஏனினில் துருவப் பகுதிகளின் தட்பவெப்பம் ஆண்டு முழுவதும் குறைவாகவே உள்ளது.\n\nSection::::மாதாந்திர அல்பைன் தட்பவெப்ப மாறுதல்கள்.\nநிலநேர்க்கோட்டில் உள்ள பிரதேசங்களைப் பொறுத்து அல்பைன் தட்பவெப்பம் ஆண்டு முழுவதும் மாறுபடும். வெப்ப மண்டலத்தில் அமைந்த 13,679 அடி (4,169 மீ) உயரம் கொண்ட மவுனா லோவாவின் சிகரத்தின்\nதட்பவெப்பம் ஆண்டு முழுவதும் ஒரே அளவில் காணப்படுகிறது: \nஐக்கிய அமெரிக்காவின் நியூ ஹாம்சயர் அருகில் நிலநடுக்கோட்டிற்கு மேல் 6,148 ft (1,874 m உள்ள வாசிங்டன் மலையின் தட்பவெப்பம் ஆண்டு முழுவதும் மாறுபட்டாலும், அதிக வெப்ப நிலை காணப்படுவதில்லை:\n\n"}
{"id": "414244", "url": "https://ta.wikipedia.org/wiki?curid=414244", "title": "அல்பைன் தூந்திரம்", "text": "அல்பைன் தூந்திரம்\n\nஅல்பைன் தூந்திரம் (Alpine tundra) இது ஒரு வகைப்பட்ட இயற்கைப் பிரதேசம் ஆகும். துருவ தூந்திரப் பகுதிகள் போன்று ஆல்ப்ஸ் மற்றும் இமயமலையின் மர வரிசைகளுக்கு அப்பால் உயரந்த மேட்டுப் பகுதிகளில் குட்டைப் புல்வகைகளும், புதர்கள் மட்டுமே வளரும் பிரதேசங்கள் ஆகும். எனவே இத்தூந்திரப் பகுதிகளை அல்பைன் தூந்திரம் என்பர்.\n\nஉலகில் உள்ள மிக உயரமான மலைத்தொடர்களில் அல்பைன் தூந்திர தட்பவெப்ப நிலை காணப்படுகிறது. மேலும் இப்பகுதிகளில் பைங்குடில் விளைவு குறைபாட்டின் காரணமாக குட்டைச் செடிகளும், புற்களும், புதர்களும் மட்டும் வளர்கிறது. மரங்கள் வளர்வதில்லை.\n\nதுருவ தூந்திரப் பகுதிகள் போன்று அல்பைன் தூந்திரப் பகுதிகளில் ஆண்டு முழுவதும் தட்பவெப்பம், கடுங்குளிராகவும், கோடையில் சிறிது வெப்பமும் காணப்படுகிறது. எனவே அல்பைன் தூந்திரப் பகுதிகளில் மரங்கள் வளர்ச்சியடைவதில்லை.\n\nSection::::புவியியல்.\nஅல்பைன் தூந்திரப் பகுதிகள் ஆசியாவின் இமயமலைத் தொடர்களிலும், ஐரோப்பாவின் ஆல்ப்ஸ் மலைத்தொடர்களிலும் அதிகம் காணப்படுகிறது.\n\n"}
{"id": "414246", "url": "https://ta.wikipedia.org/wiki?curid=414246", "title": "2018 ஆசிய விளையாட்டுப் போட்டிகளின் பதக்கப் பட்டியல்", "text": "2018 ஆசிய விளையாட்டுப் போட்டிகளின் பதக்கப் பட்டியல்\n\n2018 ஆசிய விளையாட்டு போட்டிகள் அதிகாரப்பூர்வமாக XVIII ஆசிய விளையாட்டு என்றழைக்கப்படுகிறது. இது ஆசிய நாடுகளுக்கு இடையே ஆசிய ஒலிம்பிக் கூட்டமைப்பால் நடத்தப்படும் ஒரு மிகப்பெரிய விளையாட்டுத் திருவிழா. இந்த பான் ஆசியன் பல்துறை விளையாட்டு போட்டிகள் ஜகார்த்தா மற்றும் பலெம்பாங் நகரங்களில் 18 ஆகத்து 2018 இல் தொடங்கி 2 செப்டம்பர் 2018 அன்றுடன் முடிவடைகிறது. ஆசிய விளையாட்டுப் போட்டிகளின் பதக்கப் பட்டியல் கீழே கொடுக்கப்பட்டுள்ளது. 40 வகையான விளையாட்டுகள் என மொத்தம் 462 போட்டிகளை ஆசிய விளையாட்டில் உள்ளது. \n\nSection::::பதக்கப் பட்டியல்.\n<onlyinclude>\n\n</onlyinclude>\n\n"}
{"id": "414251", "url": "https://ta.wikipedia.org/wiki?curid=414251", "title": "திருச்செங்கோட்டுத் திருப்பணி மாலை", "text": "திருச்செங்கோட்டுத் திருப்பணி மாலை\n\nதிருச்செங்கோட்டுத் திருப்பணி மாலை என்பது தமிழ்நாட்டின், நாமக்கல் மாவட்டம் திருசெங்கோட்டில் உள்ள அர்த்தநாரீசுவரர் கோயிலுக்கு செய்யப்பட்ட திருப்பணிகளைத் தொகுத்துக் கூறும் ஒரு நூலாகும். மாலை என்பது சிற்றிலக்கிய வகைகளில் ஒன்று, அதில் திருப்பணி மாலை என்பது ஒரு தனி வகை. திருப்பணி மாலை என்னும் இலக்கிய வகையானது கோயில் ஒன்றுக்கு எந்தெந்தக் காலத்தில் என்னென்ன திருப்பணிகள் செய்யப்பட்டன, அவற்றை செய்தவர்கள் யார் என்னும் விவரங்களை செய்யுள் வடிவில் தொகுத்துக் கூறும் கோயில் வரலாற்று நூலாகும். \n\nதிருச்செங்கோட்டுத் திருப்பணி மாலையின் ஆசிரியர் \"எழுகரை நாட்டு நம்பி\" என்னும் \"சதாசிவப் பண்டிதர்\" என்பவராவார். இந்த நூலானது 364 பாடல்களைக் கொண்டது. இந்நூல் விசய நகர ஆட்சியாளர்கள் தொடங்கி அதன்பிறகு ஆண்ட சிற்றரசர்கள் காலம் வரையில் செய்யப்பட்ட கோயில் திருப்பணிகளை பட்டியல் இடுகிறது. இந்த நூலை 1913இல் தி. அ. முத்துசாமிக் கோனார் பதிப்பித்தார். இந்நூலில் சில பாடல்கள் சிதைந்துவிட்டதாக குறிப்பிடும் பதிப்பாசிரியர். இந்நூல் கூறும் தகவல்களுக்கு பின்னர் ஆங்கிலேயர்களும், தனிநபர்களும் செய்த திருப்பணிகள் பற்றிய தகவல்களை கோனாரே செய்யுள் வடிவில் பாடி இதனுடன் சேர்த்துள்ளார். அவற்றையும் சேர்த்து மொத்தம் 408 செய்யுள்களைக் கொண்ட நூலாக பதிப்பித்துள்ளார். இந்நூல் தரும் செய்திகளையும் கல்வெட்டு ஆதாரங்களையும் ஒப்பிட்டு கல்வெட்டு ஆய்வாளர் வெ. இரா. துரைசாமி இரண்டும் பெரும்பாலும் பொருந்தி போவதாக குறிப்பிட்டுள்ளார். \n"}
{"id": "414267", "url": "https://ta.wikipedia.org/wiki?curid=414267", "title": "துருவத் தட்பவெப்பம்", "text": "துருவத் தட்பவெப்பம்\n\nதுருவத் தட்பவெப்பம் (polar climate), துருவப் பகுதிகளில் கோடைக்காலத்திலும் வெயிலின் தாக்கம் மிகமிகக் குறைவாக உணரப்படுகிறது. வட துருவம் மற்றும் தென் துருவப் பிரதேசங்களின் சராசரி வெப்பம் குறைவாக உள்ளது. புவியின் 20% பகுதிகள் துருவத் தட்பவெப்பம் கொண்டுள்ளது.\n\nபெரும்பாலன துருவத் தட்பவெப்ப பிரதேசங்கள் நிலநடுக் கோட்டிற்கு வடக்கேயும், தெற்கேயும் அமைந்துள்ளது. துருவப் பிரதேசத்தின் கோடைக்காலத்தின் நீண்ட பகல் நேரமும், குளிர்காலத்தின் பகல் நேரம் குறுகியதாகவும் உள்ளது. மேலும் துருவப் பகுதிகளில் கோடைக்காலமும், குளிர்காலமும் நீண்டதாக உள்ளது. துருவத் தட்பவெப்பம் காரணமாக இப்பிரதேசங்கள் மரங்கள் அற்ற, பனி மூடிய தூந்திரப் பிரதேசமாக உள்ளது.\n\nSection::::பிற தட்பவெப்பங்கள்.\nதுருவ தட்பவெப்பம் இரு வகைப்படும்: அவைகள் ET எனப்படும் தூந்திர தட்பவெப்பம் மற்றும் EF எனப்படும் பனி மூடிய தட்பவெப்பம் ஆகும். தூந்திர தட்பவெப்ப காலநிலையில் ஆண்டின் ஒரு மாத சராசரி வெப்பம் 0 °C (32 °F) மேலாக இருக்கும். பனி மூடிய துருவ தட்பவெப்ப காலநிலையில் ஆண்டு முழுவதும் வெப்பம் கீழ் இருக்கும்.\n\nதூந்திர தட்பவெப்ப நிலையில் உள்ள பிரதேசத்தில் மரங்கள் வளராது. இருப்பினும் சிறப்பான சிறு புல் வகைகள், புதர்கள் வளரும். பனி மூடிய தட்பவெப்ப நிலையில் உள்ள பிரதேசங்களில் பனி உருகும் வரை புற்களும், புதர்களும் கூட வளராது. அல்பைன் தட்பவெப்ப பிரதேசஙகளிலும், துருவ தட்பவெப்ப நிலை கொண்டிருக்கும்.\n\nSection::::துருவ தட்பவெப்ப இடங்கள்.\nபுவியில் அண்டார்டிகாவில் மட்டும் அதிக பனி மூடிய தட்பவெப்ப நிலையில், நிரந்தர பனிச் சிகரங்கள் காணப்படுகிறது. தூந்திர தட்பவெப்ப நிலை கொண்டுள்ள கிரீன்லாந்திலும் நிரந்தர பனி மூடிய சிகரங்கள் உள்ளது. ஸ்காண்டிநேவியா, பெரிங் நீரிணை, சைபீரியா மற்றும் வடக்கு ஐஸ்லாந்து, வடக்கு கனடா, அலாஸ்கா பகுதிகள் தூந்திர தட்பவெப்ப நிலை கொண்டுள்ளது.\n\nதென் அமெரிக்காவின் தென்கோடியில் உள்ள தியாரா டெல் பியுகோ, தெற்கு சேத்லாந்து தீவுகள் மற்றும் போக்லாந்து தீவுகள் துருவ தட்பவெப்பம் கொண்டுள்ளது.\n\nSection::::ஆர்க்டிக் பெருங்கடல்.\nஆர்க்டிக் பெருங்கடல் சூழ்ந்த ஆர்க்டிக் பகுதிகள் ஆண்டு முழுவதும் பனி மலைகளுடன் காணப்படுகிறது.\nஆர்டிக்கின் குளிர்கால தட்பவெப்பம் முதல் முடிய வரை உள்ளது. கோடக்கால தட்பவெப்பம் முதல் முடிய உள்ளது. ஆர்க்டிக் பெருங்கடற் பரப்புகள் தூந்திர பிரதேசமாக உள்ளது.\n\nSection::::அண்டார்டிகா.\nபுவியில் குளிர் அதிகமுள்ள பகுதி அண்டார்டிகா ஆகும். அண்டார்டிகாவின் குறைந்தபட்ச வெப்பம் என ருசியாவின் வஸ்தோக் நிலையம் கணக்கிட்டுள்ளது.\n\nதொழில்நுட்ப ரீதியாக பார்த்தால் அண்டார்டிகா ஒரு பனிப்பாலைவனம் ஆகும். இங்கு ஆண்டு சராசரி மழைப் பொழிவு ஆகும்.\n\n\n"}
{"id": "414277", "url": "https://ta.wikipedia.org/wiki?curid=414277", "title": "குளோரோபென்டாபுளோரோயீத்தேன்", "text": "குளோரோபென்டாபுளோரோயீத்தேன்\n\nகுளோரோபென்டாபுளோரோயீத்தேன் \"(Chloropentafluoroethane)\" என்பது CClF என்ற மூலக்கூற்று வாய்ப்பாட்டைக் கொண்ட குளோரோபுளோரோகார்பன் வகை கரிமச் சேர்மம் ஆகும். ஒரு காலத்தில் குளிர் பதனூட்டியாக இதைப் பயன்படுத்தினார்கள். மான்டிரியல் உடன்படிக்கையைத் தொடர்ந்து 1996 சனவரி 1 முதல் குளோரோபென்டாபுளோரோயீத்தேன் உற்பத்தியும் பயன்பாடும் தடைசெய்யப்பட்டுள்ளது. ஏனெனில் இது ஓசோன் மண்டலத்தைக் குறைக்கும் வல்லமை கொண்ட வேதிச்சேர்மமாகும் .\n"}
{"id": "414280", "url": "https://ta.wikipedia.org/wiki?curid=414280", "title": "குளோரோ அசிட்டமைடு", "text": "குளோரோ அசிட்டமைடு\n\nகுளோரோ அசிட்டமைடு \"(Chloroacetamide)\" என்பது CHClCONH என்ற மூலக்கூற்று வாய்ப்பாட்டைக் கொண்ட குளோரினேற்றம் செய்யப்பட்ட ஒரு கரிமச் சேர்மம் ஆகும். களைக்கொல்லியாகவும் பாதுகாக்கும் பொருளாகவும் இது பயன்படுத்தப்படுகிறது. இச்சேர்மம் நீரில் நன்றாக கரையும். நிறமற்ற படிகங்களாகவும் தனித்தன்மையான மணம் கொண்டதாகவும் இது காணப்படுகிறது. நாட்பட்ட பழைய மாதிரிகள் மஞ்சள் நிறத்தில் காணப்படுகின்றன.\n\nSection::::தயாரிப்பு.\nமெத்தில் எசுத்தரை அமோனியாற்பகுப்பு செய்து குளோரோ அசிட்டமைடு தயாரிக்கப்படுகிறது :\n\nSection::::தீங்குகள்.\nகுளோரோ அசிட்டமைடு ஒரு நச்சு வேதிப்பொருளாகும். தோல் மற்றும் கண்களில் எரிச்சலை உண்டாக்கும். ஒவ்வாமை வினையை உண்டாக்கும். இனப்பெருக்கத்தை பாதிக்கும் நச்சாகவும் பிறப்புக் குறைபாடுகளுக்கு காரணமான ஒரு பொருளாகவும் இருக்கலாமென கருதப்படுகிறது . 225 பாகை செல்சியசு வெப்பநிலைக்கு மேல் சூடுபடுத்தும்போது இது சிதைவடைந்து குளோரின், நைட்ரசன் உள்ளிட்ட நச்சு வாயுக்களை உருவாக்குகிறது.\n"}
{"id": "414306", "url": "https://ta.wikipedia.org/wiki?curid=414306", "title": "ஆய்-காவு", "text": "ஆய்-காவு\n\nஆய்காவு (\"Hǎikǒu\", \"ஹைகாவ்\", ), தென்கிழக்குச் சீனாவின் ஆய்னான் மாகாணத்தின் தலைநகரமும் மிகுந்த மக்கள் வாழும் நகரமும் ஆகும். ஆய்னான் மாகாணத்தின் வடக்குக் கடலோரத்தில் நாண்டு ஆற்றின் கழிமுகத்தில் ஆய்காவு நகரம் அமைந்துள்ளது. இந்த நகரத்தின் வடபகுதியில் ஐதியான் தீவு உள்ளது. \n\nஆய்காவு மாவட்டநிலை நகரமாக நிர்வகிக்கப்படுகின்றது. பரப்பில் நான்கு மாவட்டங்களை உள்ளடக்கி உள்ளது. இந்த நான்கு நகரிய மாவட்டங்களில் 2,046,189 மக்கள் வாழ்கின்றனர்.\n\nஆய்காவு ஓர் துறைமுக நகரம். இன்று பாதிக்கும் மேலான வணிகம் இதன் துறைகளின் மூலமே நடைபெறுகின்றது. அய்னான் பல்கலைக்கழகம் இந்நகரில் உள்ளது; அதன் முதன்மை வளாகம் அய்தியான் தீவில் அமைந்துள்ளது.\n\n"}
{"id": "414335", "url": "https://ta.wikipedia.org/wiki?curid=414335", "title": "சிவகிரி சமீன்", "text": "சிவகிரி சமீன்\n\nசிவகிரி சமீன்  (Sivagiri estate) என்பது பிரித்தானிய இந்தியாவின், சென்னை மாகாணத்தின், திருநெல்வேலி மாவட்டத்தில் இருந்த ஒரு  \"சமீந்தார்\" பகுதியாகும். இது 125 சதுர கிலோ மீட்டர் பரப்பளவு கொண்டதாக இருந்தது. இதன் தலைநகரம் சிவகிரி நகரமாகும்.\n\n1947 இல் இந்தியா விடுதலைப் பெற்ற நிலையில் சுவிஸ் வங்கிக் கணக்கில் சமீன் குடும்பத்தினரின் பெரும்பாலான சொத்துக்கள் இடமாற்றம் செய்யப்பட்டன என்று சமீனின் ஒரு வாரிசு 2012 சூலை மாதம் தெரிவித்தார்.\n"}
{"id": "414339", "url": "https://ta.wikipedia.org/wiki?curid=414339", "title": "தமிழ்நாட்டுப் பஞ்சம் (1891)", "text": "தமிழ்நாட்டுப் பஞ்சம் (1891)\n\nதமிழ்நாட்டுப் பஞ்சம் 1891 (Tamil Nadu famine of 1891) என்பது தமிழ்நாட்டைத் தாக்கிய ஒரு ஒரு மோசமான பஞ்சமாகும். \n\nஇக்காலகட்டத்தில் இராசிபுரம் மற்றும் புதுப்பாளையம் பகுதிகளில் பஞ்சத்தால் பாதிக்கப்பட்ட மக்களுக்கு கஞ்சி, கரும்பு போன்றவற்றை அளித்து குழந்தைசாமி என்ற வள்ளல் உதவினார்.\nஇந்தப் பஞ்சமானது 'கஞ்சித் தொட்டி பஞ்சம்' என்றும் அறியப்படுகிறது. ஏனென்றால் பஞ்சம் பாதித்தப் பகுதிகளில் குழந்தைசாமி \"கஞ்சித் தொட்டி\"களைக் கொண்டு கஞ்சி வழங்கியதால் அவ்வாறு அழைக்கப்பட்டது. மேலும் இது தமிழ் மாதமான தாது ஆண்டில் தோன்றியதால் 'தாது காலத்துப் பஞ்சம்' என்றும் அறியப்பட்டது.\n"}
{"id": "414347", "url": "https://ta.wikipedia.org/wiki?curid=414347", "title": "மேல்மலையனூர் வட்டம்", "text": "மேல்மலையனூர் வட்டம்\n\nமேல்மலையனூர் வட்டம், தமிழ்நாட்டின், விழுப்புரம் மாவட்டத்தில் அமைந்த 13 வருவாய் வட்டங்களில் ஒன்றாகும். இதன் நிர்வாகத் தலைமையிட வட்டாட்சியர் அலுவலகம் மேல்மலையனூரில் இயங்குகிறது.\n\nஇவ்வட்டம் 80 வருவாய் கிராமங்கள் கொண்டது.\n\nஇவ்வட்டத்தில் உள்ள மேல்மலையனூர் ஊராட்சி ஒன்றியம் 55 ஊராட்சிகளைக் கொண்டுள்ளது.\n\n"}
{"id": "414351", "url": "https://ta.wikipedia.org/wiki?curid=414351", "title": "மரக்காணம் வட்டம்", "text": "மரக்காணம் வட்டம்\n\nமரக்காணம் வட்டம், தமிழ்நாட்டின், விழுப்புரம் மாவட்டத்தில் அமைந்த 13 வருவாய் வட்டங்களில் ஒன்றாகும். விழுப்புரம் வட்டத்தின் கிழக்குக் கடற்கரைப் பகுதிகளைக் கொண்டு மரக்காணம் வட்டம் அமைக்கப்பட்டது. \n\nஇதன் நிர்வாகத் தலைமையிட வட்டாட்சியர் அலுவலகம் மரக்காணத்தில் இயங்குகிறது. மரக்காணம் வட்டம் 60 வருவாய் கிராமங்கள் கொண்டது. \nஇவ்வட்டம் மரக்காணம் ஊராட்சி ஒன்றியத்தில் உள்ள 56 ஊராட்சிகளைக் கொண்டது.\n"}
{"id": "414395", "url": "https://ta.wikipedia.org/wiki?curid=414395", "title": "காசிட்டு மக்கள்", "text": "காசிட்டு மக்கள்\n\nகாசிட்டு மக்கள் (Kassites) (கிமு 1531 — 1155) பண்டைய அண்மை கிழக்கில், பழைய பாபிலோனியப் பேரரசுக்குப் பின், பாபிலோனியாவை கிமு 1531 முதல் கிமு 1155 முடிய 366 ஆண்டுகள் ஆட்சி செய்தவர்கள். \n\n1595ல் இட்டைட்டு பேரரசினர் பாபிலோனியாவை தாக்கி அழித்த போது, காசிட்டு மக்கள் பாபிலோனியாவைக் கைப்பற்றி துர் - குரிகல்சு நகரத்தில் காசிட்டு வம்சத்தை நிறுவினர். \n\nஇராணுவ பழங்குடி மக்களான காசிட்டு வம்ச ஆட்சியாளர்கள் சிறந்த ஆட்சி நிர்வாகத்தை வழங்கினாலும், உள்ளூரில் செல்வாக்கு பெற இயலவில்லை. காசிட்டு வம்சத்தின் 500 ஆண்டு ஆட்சியில் பாபிலோனிய பண்பாட்டை வளர்த்தெடுத்தனர். காசிட்டு மக்களின் போர்க் குதிரைகள் மற்றும் போர் இரதங்கள் போற்றப்படும் முறை முதன்முதலில் பபிலோனியாவில் அறிமுகப்படுத்தப்பட்டது. \nSection::::வரலாறு.\nகாசிட்டு மக்களின் தாயகம் தற்கால ஈரானின் சக்ரோசு மலைத்தொடர் ஆகும். ஈல மக்கள், குடியன்களைப் போன்று காசிட்டு மக்களும் மெசொப்பொத்தேமியாவில் தங்களது இராச்சியத்தை நிறுவினர். \n\nஅம்முராபியின் மகன் ஆட்சியில் கிமு 18ம் நூற்றாண்டில் பாபிலோனியா எதிரிகளால் தாக்கப்படும் போது, காசிட்டு மக்கள் பாபிலோனில் குடியேறினர். கிமு 1595ல் பாபிலோன் நகரம் இட்டைட்டு பேரரசால் அழிந்த பின்னர், காசிட்டு மக்கள் துர் - குரிகல்சு நகரத்தை நிறுவி, 1531ல் காசிட்டு வம்ச ஆட்சியை மெசொப்பொத்தேமியாவில் நிறுவி, தற்கால ஈராக் மற்றும் ஈரானின் பெரும்பகுதிகளை ஆட்சி செய்தனர். \n\nSection::::பண்பாடு, மொழி, சமூகம், சமயம்.\nபாபிலோனியப் பெயர்களை காசிட்டு வம்ச மன்னர்கள் சூட்டிக் கொண்டாலும், காசிட்டு மக்களின் பழங்குடி மரபுப்படி வாழ்ந்தனர். காசிட்டு மக்கள் தங்கள் குலமரபை போற்றினர்.\n\nமித்தானி இராச்சிய மக்கள் போன்று காசிட்டு மக்கள், இந்திய-ஐரோப்பிய மொழியை பேசினர். \n\nகாசிட்டு வம்சத்தின் இறுதி எட்டு மன்னர்கள் காலத்தில், காசிட்டு மக்கள் அக்காதியம் மொழி பேசினர். \nகாசிட்டு மக்கள் அசிரியர்களுடன் திருமண உறவு பூண்டனர்.\n\n"}
{"id": "414402", "url": "https://ta.wikipedia.org/wiki?curid=414402", "title": "நிப்பூர்", "text": "நிப்பூர்\n\nநிப்பூர் (Nippur) (சுமேரியம்: \"நிப்ரு\"), அக்காதியம்: \"நிப்பூர்\") சுமேரியாவின் பண்டைய அண்மைக் கிழக்கின் நகரங்களில் ஒன்றாகும்.\n\nஇந்நகரம் சுமேரியர்களின் கடவுளான மழை மற்றும் அண்டத்தின் ஆட்சியாளரான கடவுள் \"என்லிலுக்கு\" சிறப்பிடம் தருகிறது.\n\nபண்டைய நிப்பூர் நகரத்தின் தொல்லியல் களங்கள், தற்கால ஈராக் நாட்டின் அல் குவாதிசியா ஆளுனரகத்தின், நுஃபார் சிற்றூரில் உள்ளது.\n\nSection::::அமைவிடம்.\nடைகிரிஸ் ஆற்றின் கரையில், பாக்தாத் நகரத்திலிருந்து தென்கிழக்கில் 160 கிமீ தொலைவில் பண்டைய நிப்பூர் தொல்லியல் நகரம் உள்ளது. \nSection::::வரலாறு.\nநிப்பூர் நகரம் தனது சொந்த அரசியல் மேலாதிக்கத்தை என்றும் பேணியதில்லை. ஆனால் ஊர், பாபிலோன், ஈலம் போன்ற மற்ற நகர ஆட்சியாளர்களின் ஆதிக்கத்தை ஏற்றுக்கொண்டது. நிப்பூர் நகரம் \"என்லில்\" கடவுளின் கோயில் அமைந்திருந்ததால் புனித நகரமாக விளங்கியது. \n\nசுமேரியாவின் கிஸ் நகர ஆட்சியாளர் என்லில் கடவுளுக்கான கோயிலை நிப்பூரில் முதலில் அமைத்தார். \n\nSection::::அக்காத், ஊர் மற்றும் மற்றும் பழைய பாபிலோனியப் பேரரசு காலத்தில்.\nகிமு 3000ன் இறுதியில் கிழக்கு செமிடிக் மொழிகளில் ஒன்றான அக்காதியம் பேசிய அக்காடிய ஆட்சியாளர்கள் நிப்பூர் நகரத்தை கைப்பற்றினர். \nஅக்காடியப் பேரரசு வீழ்ந்த காலத்தில் நிப்பூர் நகரத்திற்கு உரிய புனித நகரம் என்ற பெருமையை பாபிலோன் நகரத்திற்கு அளிக்கப்பட்டது.\n\nஅக்காடிய ஆக்கிரமிப்பிற்குப் பின், ஊர் நகர மூன்றாவது ஊர் வம்ச மன்னர் ஊர் நம்மு என்பவர் நிப்பூர் நகரத்தில் நரம் சின் மற்றும் ஊர் நம்மு கோயில்களை எழுப்பினார்.\n\nSection::::பிந்தைய வரலாறு.\nகிமு 8ம் நூற்றாண்டில் நிப்பூர் நகரத்தை ஆட்சி செய்த புது அசிரியப் பேரரசர் \"இரண்டாம் சர்கோன்\" காலத்திய கல்வெட்டுகள் கிடைக்கப்பெற்றுள்ளது.\n\nபுது அசிரியப் பேரரசின் வீழ்ச்சிக்குப் பின் செலூக்கியப் பேரரசு ஆட்சிக்காலத்தில் நிப்பூர் நகரத்தின் என்லில் தெய்வத்திற்கான கோயில், கோடையாக மாற்றபட்டது.\n\nபின்னர் நிப்பூர் கோட்டைகளை கிமு 250ல் பார்தியர்கள் சீரமைத்தனர். சசானியப் பேரரசு காலத்தில் நிப்பூர் நகரம் பாழடைந்து, சிறு கிராமமாக நிப்பூர் நகரம் காட்சியளித்தது.\n\nSection::::தொல்லியல்.\nநிப்பூர் தொல்லியல் களத்தில் 30 மீட்டர் உயரம் கொண்ட பெரிய மண்மேடு கண்டெடுக்கப்பட்டது. இதனை அரேபியர்கள் நூப்பர் என்றனர். இத்தொல்லியல் களத்தை 1851ல் சர் ஆஸ்டின் ஹென்றி லயர்டு என்பவர் முதலில் அகழாய்வு செய்தார்.\n1889 - 1890களில் ஐக்கிய அமெரிக்காவின் பென்சில்வேனியா பல்கலைக்கழக்கத்தின் தொல்லியல் அறிஞர்கள் மீண்டும் விரிவாக அகழாய்வு செய்தனர்.\n\nசிகாகோ கீழ்திசை நிறுவத்தினர் நிப்பூர் தொல்லியல் களத்தை 1948 முதல் 1990 வரை 19 முறை அகழாய்வு செய்தனர்.\n\nநிப்பூர் தொல்லியல் களத்தில் ஏழு களிமண் சவப்பெட்டிகள் கண்டெடுக்கப்பட்டது. அவைகள் பிலடெல்பியா பல்கலைக்கழகத்தின் அருங்காட்சியகத்தின் உள்ளது. \n\n\n\n"}
{"id": "414415", "url": "https://ta.wikipedia.org/wiki?curid=414415", "title": "சவுரப் சவுத்ரி", "text": "சவுரப் சவுத்ரி\n\nசவுரப் சவுத்ரி (Saurabh Chaudhary பிறப்பு: மே 11,2002) ஓர் இந்திய குறி பார்த்துச் சுடுதல் வீரர் ஆவார். இவர் 2018 ஆசிய விளையாட்டுப் போட்டியில் 10 மீ சுருள் துப்பாக்கி சுடுதல் பிரிவில் இந்தியா சார்பில் விளையாடிய இவர் தங்கம் வென்றார். மேலும் இவர் ஜெர்மனி,சுல்லில் நடைபெற்ற ஐஎஸ் எஸ் எஃப் எனும் இளையோருக்கான உலக துப்பாக்கி சுடுதல் போட்டியில் புதிய உலக சாதனை படைத்து தங்கம் வென்றார். 2019 பெப்ரவரியில் புது தில்லியில் நடைபெற்ற உலகக்கோப்பை துப்பாக்கி சுடுதலில் 10 மீ காற்றுத்துப்பாக்கிப் பிரிவில் தங்கம் வென்றார். இதன் மூலம் தோக்கியோவில் நடைபெற்ற ஒலிம்பிக் போட்டிக்கும் தகுதி பெற்றார்.\n"}
{"id": "414484", "url": "https://ta.wikipedia.org/wiki?curid=414484", "title": "பல்லாக்சிமெத்திலீன் இருமெத்தில் ஈதர்கள்", "text": "பல்லாக்சிமெத்திலீன் இருமெத்தில் ஈதர்கள்\n\nபல்லாக்சிமெத்திலீன் இருமெத்தில் ஈதர்கள் \"(Polyoxymethylene dimethyl ethers)\" என்பவை HCO(CHO)CH என்ற மூலக்கூற்று வாய்ப்பாட்டைக் கொண்ட ஒரு வகை கரிமச் சேர்மங்களைக் குறிக்கும். இவை பாலியாக்சிமெத்திலீன் டைமெத்தில் ஈதர்கள் என்ற பெயராலும் அழைக்கப்படுகின்றன. இவ்வாய்ப்பாட்டிலுள்ள n குறிப்பாக 3 முதல் 8 வரையிலான எண்களைக் குறிக்கும்.\nஇருமீத்தாக்சிமீத்தேன் எனப்படும் மெத்திலாலுடன் பார்மால்டிகைடு அல்லது பாராபார்மால்டிகைடு போன்ற பார்மால்டிகைடுக்கு சமமான சேர்மங்கள் அல்லது மூவாக்சேன் போன்றவற்றில் ஒன்றைச் சேர்த்து வினைபுரியச் செய்வதால் பல்லாக்சிமெத்திலீன் இருமெத்தில் ஈதர்கள் உருவாகின்றன. \n\nஒரு கரைப்பானாகவும் டீசல் எரிபொருளுடன் கூட்டுசேர் பொருளாகவும் இதைப்பயன்படுத்துகிறார்கள். \n"}
{"id": "414488", "url": "https://ta.wikipedia.org/wiki?curid=414488", "title": "மூவாக்சேன்", "text": "மூவாக்சேன்\n\nமூவாக்சேன் \"(Trioxane)\" என்பது CHO என்ற மூலக்கூற்று வாய்ப்பாட்டைக் கொண்ட குளோரினேற்றம் செய்யப்பட்ட ஒரு கரிமச் சேர்மம் ஆகும். இச்சேர்மம் மூன்று கார்பன் அணுக்கள் மற்றும் மூன்று ஆக்சிசன் அணுக்கள் சேர்ந்து உருவாகும் ஆறு உறுப்பினர் வளையத்தைக் கொண்டிருக்கிறது. C3H6O3 என்ற மூலக்கூற்று வாய்ப்பாட்டையே கொண்ட மூன்று மாற்றியக் கரிமச்சேர்மங்கள் காணப்படுகின்றன. \n\nஅவை: \n\n\n"}
{"id": "414536", "url": "https://ta.wikipedia.org/wiki?curid=414536", "title": "செம்பியன் கண்டியூர்", "text": "செம்பியன் கண்டியூர்\n\nசெம்பியன் கண்டியூர் (Sembiyankandiyur) என்பது தமிழ்நாட்டின், நாகப்பட்டினம் மாவட்டம், மயிலாடுதுறை வட்டத்தில் காவிரி ஆற்றின் வடகரையில் குத்தாலத்திலிருந்து இரண்டு கி.மீ. தொலைவில் அமைந்துள்ள ஒரு தொல்லியல் களமாகும்.\n\nSection::::தொல்லியல் அகழ்வாய்வு.\n2006 ஆம் ஆண்டின் துவக்கத்தில், பள்ளி ஆசிரியரான வி. சண்முகநாதன் என்பவரால் சிந்து எழுத்துக்களை ஒத்த எழுத்துகள் பொறிக்கப்பட்ட புதியகற்கால கோடாரி (கருவி) கண்டுபிடிக்கப்பட்டது. இந்தக் கோடாரியானது கைகளால் செய்யப்பட்ட, வழவழப்பான கல் கோடாரியாகும், இதில் நான்கு சிந்து சமவெளி குறியீடுகள் இருந்தன. இதில் உள்ள எழுத்துகளின் காலமானது கி.மு 1500 க்கு முற்பட்டது என்று கருதப்படுகிறது. \n\nதமிழக தொல்லியல் துறையின் சிறப்பு ஆணையர் டி. எஸ். ஸ்ரீதரின் கூற்றுப்படி, இதில் நான்கு குறியீடுகள் அடையாளம் காணப்பட்டன. இந்தியக் கல்வெட்டாய்வாளரும் சிந்து சமவெளி எழுத்துகளின் ஆய்வாளருமான ஐராவதம் மகாதேவன்  இந்தக் கண்டுபிடிப்பானது தமிழ்நாட்டில் வாழ்ந்த புதிய கற்கால மக்களும் சிந்து சமவெளியில் வாழ்ந்த மக்களும் \"ஒரே மொழியைப் பேசியவர்கள் அது திராவிட மொழிதான் இந்தோ ஆரிய மொழி அல்ல\" என்பதற்கு இது உறுதியான சான்று என்கிறார்.  இந்தக் கண்டுபிடிப்பிற்கு முன்னர், சிந்து சித்திர எழுத்துகளானது தென்னிந்திய தீபகற்பத்தில், மகாராட்டிரத்தின் கோதாவரி சமவெளியில் பிரவர ஆற்றுப் பகுதியில் கிடைத்துள்ளன. இந்தக் கல்லானது வட இந்தியாவில் இருந்து வந்திருக்கலாம் என்ற கூற்றை திரு ஐராவதம் மகாதேவன் உறுதியாக மறுத்தார். இந்த கற்கள் முழுக்கமுழுக்க தென்னிந்திய பாறைவகையைச்சேர்ந்தது என்றார்.\n\nஇந்த கண்டுபிடிப்பு தொல்லியல் துறை வட்டாரங்களில் ஒரு பரபரப்பை ஏற்படுத்தியது. அதன் பிறகு, இந்திய தொல்லியல் ஆய்வு மையம் செம்பியன்கண்டியியூரில் அகழ்வு செய்ய முடிவுசெய்தது. \n\nகற்கோடாரி கிடைத்த இடத்தில் நான்கு குழிகள் அகழப்பட்டன. அதில், வழவழப்பான களிமண்ணால் செய்யப்பட்ட சிறிய பானைகளும், வட்டில்களும், தட்டுகளும், கிண்ணங்களும், கறுப்பு, சிவப்பு நிற மட்கலன்களும், கறுப்பு நிற மட்கலன்களும், சிவப்பு மட்கலன்களும் இவற்றில் அடங்கும்.  மேலும், பெண்கள் விளையாடும் வட்ட வடிவ சில்லுகளும், சில எலும்புச் சிதைவுகளும் இங்கு கிடைத்தன. \n\nமுழுமையாக கிடைத்த பானைகளில் மீன், டமாரு, சூரியன், நட்சத்திரம், ஸ்வஸ்திக் போன்றவை வரையப்பட்டிருந்தன. இந்த கீறல்கள் கறுப்பு, சிவப்பு நிற மட்கலன்கள், கறுப்பு நிற மட்கலன்கள ்போன்றவற்றில் வரையப்பட்டிருந்தன சில குறியீடுகள் மீண்டும் மீண்டும் இடம்பெற்றிருந்தன.\n\n"}
{"id": "414544", "url": "https://ta.wikipedia.org/wiki?curid=414544", "title": "ரெனானா ஜாப்வாலா", "text": "ரெனானா ஜாப்வாலா\n\nரெனானா ஜாப்வாலா ( Renana Jhabvala ) என்பவர் ஆமதாபத்தைச் சேர்ந்த சமூகச் செயற்பாட்டாளரும், ஏழை எளிய பெண்களைத் தொழிற்சங்கம் மற்றும் இயக்க ரீதியாக வழிநடத்துபவரும் ஆவார். சேவா என்னும் சுயவேலை பெண்கள் சங்கத்தில் பல ஆண்டுகளாகத் தம்மை ஈடுபடுத்திக் கொண்ட பெண்மணி ஆவார். திண்டுக்கல்லில் உள்ள காந்தி கிராமம் கிராமியப் பல்கலைக்கழகம் வேந்தராக 2012 ஏப்பிரலில் ஆனார். 1990 இல் இவருக்குப் பத்மசிறீ விருது இந்திய அரசு வழங்கியது. இவருடைய கணவர் பிரபல பத்திரிகையாளரான அரீசு காரே ஆவார்.\n\nSection::::பிறப்பும் படிப்பும்.\nரெனானா ஜாப்வாலா தில்லியில் பிறந்தார். இவருடைய தந்தை சைரஸ் ஜாப்வாலா ; தாயார் ஆங்கில எழுத்தாளரும் புக்கர் பரிசு பெற்றவருமான ரூத் பிராவர் ஜாப்வாலா ஆவார். ரெனானாவின் தாத்தா, பாட்டி இருவரும் பொது வாழ்க்கையில் ஈடுபட்டவர்கள். இந்திய தொழிற்சங்கத்தில் தாத்தா \nசெயல்பட்டார்.பாட்டி மீராபென் ஜாப்வாலா பெண்கள் முன்னேற்றத்தில் அக்கறையுடன் ஈடுபட்டு இயங்கினார்.\n\nரெனானா பள்ளிப் படிப்பைத் தில்லியில் முடித்தார். 1972 இல் கல்லுரிக் கல்வியை தில்லி பல்கலைக்கழகத்தில் இந்துக் கல்லூரியில் முடித்தார். பின்னர் ஆர்வர்டு பல்கலைக்கழகத்திலும் அதன் பின்னர் \nயேல் பல்கலைக் கழகத்தில் பொருளியல் கல்வியும் பயின்றார்.\n"}
{"id": "414547", "url": "https://ta.wikipedia.org/wiki?curid=414547", "title": "அட்ட லிங்கங்கள்", "text": "அட்ட லிங்கங்கள்\n\nஎட்டு திசைகளிலும் மக்கள் எளிதில் வழிபட்டு நன்மையடைய சிவபெருமான் பாா்வதிதேவியுடன் இணைந்து தம்மை எட்டுவித லிங்கத் திருமேனிகளாய் வெளிப்படுத்தியவை அஷ்டலிங்கங்கள் ஆகும். இவை திருவேற்காட்டுக்கு அருகில் உள்ளன. \n\nSection::::எட்டு லிங்கங்கள்:.\n1.இந்திரலிங்கம் \n\n2.அக்னி லிங்கம் \n\n3.எமலிங்கம் \n\n4.நிருதி லிங்கம் \n\n5.வருண லிங்கம் \n\n6.வாயு லிங்கம் \n\n7. குபேர லிங்கம்.\n\n8.ஈசான லிங்கம்\n\nSection::::1.இந்திர லிங்கம்:.\nதிருவேற்காடு வள்ளிக் கொல்லைமேட்டில் 'இந்திர சேனாபதீஸ்வரா்' என்ற பெயாில் கோவில் கொண்டுள்ளாா் சிவபெருமான். இந்திரன் வழிபட்டதனால் இந்திர லிங்கம் எனப் பெயா் பெற்றது. \n\nSection::::2.அக்னி லிங்கம்:.\nநுாம்பல் என்ற இடத்தில் ஆனந்தவல்லி சமேதர அத்தீஸ்வரா் என்ற பெயாில் இறைவன் அருள்பாலிக்கிறாா். இவ்இறைவனை காசியில் இருந்து கொண்டு வந்த நுாம்பல் என்னும் அதிசய மலரால் அகத்தியா் வழிபட்டதால் நுாம்பல் எனும் பெயா் இத்தலத்திற்கு வந்தது. திருவேற்காட்டின் அருகே இத்தலம் உள்ளது.\n\nSection::::3.எம லிங்கம்:.\nமரகதாம்பிகை சமேத கைலாசநாதா் என்று திருநாமம் கொண்டு செந்நீா்குப்பத்தில் அருள்பாலிக்கிறாா் இறைவன். \n\nSection::::4. நிருதி லிங்கம்:.\nஆவடி-பட்டாபிராம் சாலையில் பாாிவாக்கம் என்ற இடத்தில் பாலீஸ்வரா் என்ற பெயாில் பாலாம்பிகை சமேதரராக இறைவன் அருள் பாலிக்கிறாா். 2300 ஆண்டுகள் முற்பட்டது இக்கோவில்.\n\nSection::::5.வருண லிங்கம்:.\nஆவடி சாலையில் மேட்டுப்பாளையத்தில் உள்ள இறைவன் ஜலகண்டேசுவாி சமேத ஜலகண்டேசுவரனாக சிவபெருமான் அருள் புாிகிறாா்.\n\nSection::::6.வாயு லிங்கம்:.\nபருத்திப்பட்டு எனும் ஊாில் விருத்தாம்பிகையுடன் வாயு லிங்கேஸ்வரனாக சிவபெருமான் வீற்றிருக்கிறாா்.\n\nSection::::7. குபேர லிங்கம்:.\nசுந்தர சோழபுரத்தில் உள்ளது இக்கோவில். இத்தல இறைவன் வேம்புநாயகி சமேத குபேரீஸ்வரா். கி.பி.11ஆம் நுாற்றாண்டில் சுந்தரசோழன் ஆட்சி செய்ததால் இவ்விடம் சுந்தர சோழபுரம் என அழைக்கப்படுகிறது.\n\nSection::::8. ஈசான லிங்கம்:.\nதிருவேற்காடு கோலடி சுற்றுப்பாதையில் பாா்வதி சமேத ஈசான லிங்கமாக அருள் புாிகிறாா் சிவபெருமான். பொிய பாணலிங்க வடிவில் காட்சியளிக்கும் லிங்கம் இதுவாகும்.\n\nSection::::வழிபடும் முறை:.\nஇந்த லிங்கங்களுக்கு நெய்தீபம் ஏற்றி வழிபட்டால் சிவன் அருள் பெற்று நல்வாழ்வு காணலாம்.\n"}
{"id": "414549", "url": "https://ta.wikipedia.org/wiki?curid=414549", "title": "1270", "text": "1270\n\n1270 (MCCLXX) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.\n\n\n\n\n\n\nSection::::மேற்கோள்கள்.\n[[பகுப்பு:1270| ]]"}
{"id": "414582", "url": "https://ta.wikipedia.org/wiki?curid=414582", "title": "பெத்தநாயக்கன்பாளையம் வட்டம்", "text": "பெத்தநாயக்கன்பாளையம் வட்டம்\n\nபெத்தநாயக்கன்பாளையம் வட்டம், தமிழ்நாட்டின் சேலம் மாவட்டத்தில் அமைந்த 13 வருவாய் வட்டங்களில் ஒன்றாகும். பெத்தநாயக்கன்பாளையம் வட்டம் 47 வருவாய் கிராமங்களைக் கொண்டுள்ளது . இதன் வட்டாட்சியர் அலுவலகம் பெத்தநாயக்கன்பாளையம் பேரூராட்சியில் உள்ளது. இவ்வட்டத்தில் பெத்தநாயக்கன்பாளையம் ஊராட்சி ஒன்றியம் உள்ளது.\n\nஆத்தூர் வட்டத்தின் 47 வருவாய் கிராமங்களைக் கொண்டு, இவ்வட்டம் 2011-க்குப் பின்னர் புதிதாக நிறுவப்பட்டது.\n"}
{"id": "414583", "url": "https://ta.wikipedia.org/wiki?curid=414583", "title": "காடையாம்பட்டி வட்டம்", "text": "காடையாம்பட்டி வட்டம்\n\nகாடையாம்பட்டி வட்டம், தமிழ்நாட்டின் சேலம் மாவட்டத்தில் அமைந்த 13 வருவாய் வட்டங்களில் ஒன்றாகும். காடையாம்பட்டி வட்டம் 28 வருவாய் கிராமங்களைக் கொண்டுள்ளதுஇவ்வட்டத்தின் வட்டாட்சியர் அலுவலகம் காடையாம்பட்டியில் உள்ளது.\n\nஓமலூர் வட்டத்தின் 28 வருவாய் கிராமங்களைக் கொண்டு, 2011-க்குப் பின்னர் இவ்வட்டம் புதிதாக நிறுவப்பட்டது. \n\nமேலும் இவ்வட்டத்தில் காடையாம்பட்டி ஊராட்சி ஒன்றியம் உள்ளது.\n"}
{"id": "414592", "url": "https://ta.wikipedia.org/wiki?curid=414592", "title": "766", "text": "766\n\n766 (DCCLXVI) பழைய யூலியன் நாட்காட்டியில் புதன்கிழமை ஆரம்பமான ஒரு சாதாரண ஆண்டாகும்.\n\n\n\n"}
{"id": "414602", "url": "https://ta.wikipedia.org/wiki?curid=414602", "title": "பிளெய்சு வினை", "text": "பிளெய்சு வினை\n\nபிளெய்சு வினை (\"Blaise reaction\") என்பது துத்தநாகத்துடன் α-புரோமோயெசுத்தரையும் ஒரு நைட்ரைலையும் சேர்த்து வினைபுரியச் செய்து β- கீட்டோயெசுத்தரை தயாரிக்கும் கரிம வேதியியல் வினையாகும் . 1901 ஆம் ஆண்டு எட்மண்டு பிளெய்சு (1872–1939) முதன்முதலில் இவ்வினையைக் கண்டறிந்து கூறினார். வினையின் இறுதி இடைநிலை வேதிப்பொருள் ஒரு மெட்டலோயிமைன் சேர்மமாகும். இச்சேர்மம் பிறகு நீராற்பகுக்கப்பட்டு தேவையான β- கீட்டோயெசுத்தர் உருவாகிறது .\n\nபெரிய அலிபாட்டிக் எசுத்தர்கள் மிக அதிக அளவிளான விளைபொருட்களைக் கொடுக்கின்றன. சிடீவன் ஆனிக் மற்றும் யோசிட்டோ கிசி ஆகியோர் இவ்வினையின் மேம்பட்ட செயல்முறையை உருவாக்கினர் . \nஇவ்வினையின் போக்கில் தனி ஐதராக்சில் தொகுதிகளுக்கு இடமளிப்பது கரிம உலோக ஆலைடுகளுக்கான வினைகளுக்கு ஆச்சரியமளிக்கிறது . \n\nSection::::வினைவழிமுறை.\nஎசுத்தர் கார்பனைலுடன் ஆல்பா புரோமின் வினைப்பட்டு கரிமத்துத்தநாக அணைவுச் சேர்மம் உருவாதலுடன் பிளெய்சு வினையின் வினைவழி முறை தொடங்குகிறது. இதனால் ஆல்பா கார்பனானது அணுக்கருகவரியாக மாற்றமடைந்து நைட்ரைலின் எலக்ட்ரான் கவர் கார்பனை தாக்க அனுமதிக்கிறது. இத்தாக்குதலால் உருவாகும் எதிர்மின் நைட்ரைல் நைட்ரசன் துத்தநாக ஒற்றைபுரோமைடு நேர்மின் அயனியுடன் சேர்ந்து அணைவுச் சேர்மமாக உருவாகிறது. இது 50% நீர்த்த KCO உடன் வினைபட்டு மேலே படத்தில் காட்டப்பட்டுள்ள இமைன் இடைநிலை விளைபொருளின் அமைப்பு மாற்றியமான β- ஈனமினோ எசுத்தர் விளைபொருள் உருவாகிறது. β-கீட்டோயெசுத்தர் விளைபொருளாக எதிர்பார்க்கப்பட்டால், 1 மோல் ஐதரோகுளோரிக் அமிலத்தை சேர்த்து வினைப்படுத்தினால் β- ஈனமினோ எசுத்தர் விளைபொருள் நீராற்பகுக்கப்பட்டு ஈனமினோவை கீட்டோனாக மாற்றி β-கீட்டோயெசுத்தராக உருவாக்குகிறது. \n\n\n"}
{"id": "414610", "url": "https://ta.wikipedia.org/wiki?curid=414610", "title": "கெலந்தானின் ஐந்தாம் முகம்மது", "text": "கெலந்தானின் ஐந்தாம் முகம்மது\n\nசுல்தான் ஐந்தாம் முகம்மது (\"Sultan Muhammad V\"; பிறப்பு: 6 அக்டோபர் 1969) மலேசியாவின் 15 வதும், தற்போதைய மாட்சிமை தங்கிய பேரரசரும் (நாட்டுத் தலைவர்) கெலந்தான் மாநிலத்தின் அரசரும் (சுல்தான்) ஆவார். இவரது தந்தை சுல்தான் இசுமாயில் பெத்ரா சுகவீனமுற்றதை அடுத்து ஐந்தாம் முகம்மது கெலந்தானின் சுல்தானாக 2010 செப்டம்பர் 13 இலும், மலேசியாவின் பேரரசராக 2016 டிசம்பர் 13 இலும் ஆட்சியில் அமர்ந்தார்.\n2 நவம்பர் 2018 முதல் இரண்டு மாதத்திற்கு இவர் அரசர் பனியின் விடுப்பிலிருந்தார். அந்த கால கட்டத்தில் 22 நவம்பர் 2018 -ல் முன்னாள் மொஸ்கோ அழகியான ஆக்சனா வோஎவோடின-வை ருசியா நாட்டில் மணமுடித்ததாக பரவலாக பேசப்பட்டது. இருந்த பொழுதும் இவர் பேரரசர் அரியணையை விட்டு விலகும் வரை அரண்மையிலிருந்து இந்த திருமணத்தை பற்றி எந்த ஒரு அதிகாரப்பூர்வ தகவலும் வெளியிடப்படவில்லை.\n\nSection::::கெலந்தான் மாநிலத்தின் அரசர்.\nதெங்கு முகம்மது இபாரிஸ் பெட்ரா இப்பிணி தெங்கு இஸ்மாயில் பெட்ரா 13ஆம் திகதி செப்டம்பர் 2010யில்  கெலந்தான் ஆட்சியாளராக பதிவி பிரமாண்டம் எதுத்துக்கொண்டார். மாநில அதிகாரப்பூர்வ அமைப்பின் கீழ், பிரிவு 29A வின் கீழ், நடப்பில் இருந்த தந்தையின் உடல்நலம் கருதி இவர் ஆட்சிக்கு வந்தார்.\n\nSection::::துணை யாங் டிபேர்துஹான் அகோங்.\nசுல்தான் முஹமட் 5 அக்டோபர் 2011 மாதம் துணை யாங் டிபேர்துஹான் அகோங் நியமிக்கப்படடர். இப்பதவியை இவர் 13 டிசம்பர் 2011 முதல் 13 டிசம்பர் 2016 வரை வகித்துவந்தார்.\n\nSection::::யாங் டிபேர்துஹான் அகோங்.\n14 ஆக்டொபர் 2016யில் நடைபெற்ற அரசவை மாநாட்டில், சுல்தான் முஹமட் 5 அடுத்த யாங் டிபேர்துஹான் அகோங்-ஆக அறிவிக்கப்படடர். இவரது ஆட்சிக்காலம் 13 டிசம்பர் 2016 தொடங்கியது. \n\nஇவர் எவரும் எதிர்பார்க்காத நிலையில் 6-ம் ஜனவரி 2019 அரசர் பதவியை துறந்தார். மலேசிய வரலாற்றில் பேரரரசர் பதிவி துறப்பது இதுவே முதல் முறை.\n"}
{"id": "414634", "url": "https://ta.wikipedia.org/wiki?curid=414634", "title": "கனகலதா முகுந்த்", "text": "கனகலதா முகுந்த்\n\nகனகலதா முகுந்த் என்பவர் இந்திய வரலாற்றாசிரியர் ஆவார்.\nதென்னிந்திய வணிகர்களின் வரலாறு, பழந்தமிழ் வணிகம், ஆங்கிலேய வணிகர்களின் வணிகமுறைகள், ஆதிக்க நிலை மற்றும் பெண்களுடைய உரிமைகள், செயல்கள் போன்றவற்றை தமது ஆய்வு நூல்களில் எழுதியுள்ளார்.\n\nSection::::படிப்பும் பணிகளும்.\nகனகலதா முகுந்தின் தந்தை சி. வி. நரசிம்மன்.அவர் ஐக்கிய நாட்டு சபையில் உதவிப் பொதுச்செயலாளராக இருந்தவர்.\nகனகலதா நியுயார்க்கு பர்னர்ட் கல்லூரியில் 1962 ஆம் ஆண்டில் படித்தார்.\n1964 இல் ஜகந்நாதன் முகுந்த் என்பரை மணந்தார்.\nகனகலதா முகுந்த் பொருளியலில் முனைவர் பட்டம் பெற்றவர். மும்பைப் பல்கலைக்கழகம், போபால் பல்கலைக்கழகம் மற்றும் ஐதராபாத்தில் பொருளியல் சமூக கல்வி நடுவத்தில் பணி புரிந்தார்.\n\nSection::::ஆய்வுப் பணிகள்.\nதமிழக வணிகர்கள் பற்றியும் அவர்கள் வணிகம் செய்யும் முறைகள் பற்றியும் ஆங்கிலேய வணிகர்களுடன் தமிழ் வணிகர்கள் பழகிய விதம் பற்றியும் விரிவாக ஆய்வு செய்துள்ளார். இந்திய வணிகர்கள் சாதியால் வேறுபட்டு போட்டியிட்டனர் என்றும் அந்தப் போட்டிகள் வன்முறையாக மாறியது எனவும் தமது நூலில் எழுதினார். தொடக்கக் காலத்தில் ஆங்கிலேயர்களின் ஆதிக்கத்தைத் தடுக்க முயன்று இறுதியில் இந்திய வணிகர்கள் தோல்வியைக் கண்டனர். அதனால் 1725 வாக்கில் தென்னிந்திய நெசவுத் தொழில் நசியத் தொடங்கியது என்று தம் ஆய்வு நூல்களில் எழுதியுள்ளார்.\n"}
{"id": "414643", "url": "https://ta.wikipedia.org/wiki?curid=414643", "title": "1303", "text": "1303\n\n1303 (MCCCIII) பழைய யூலியன் நாட்காட்டியில் செவ்வாய்க்கிழமை ஆரம்பமான ஒரு சாதாரண ஆண்டாகும்.\n\n\n"}
{"id": "414650", "url": "https://ta.wikipedia.org/wiki?curid=414650", "title": "கவிதா (சடுகுடு)", "text": "கவிதா (சடுகுடு)\n\nகவிதா (Kavita பிறப்பு: திசம்பர் 12, 1987) என்பவர் சடுகுடு போட்டியில் இந்தியா அணிக்காக விளையாடியவர் ஆவார். 2010 ஆம் ஆண்டில் குவாங்சௌவில் நடைபெற்ற 2010 ஆசிய விளையாட்டுப் போட்டிகளில் தங்கம் வென்ற அணியில் இவர் இடம்பெற்றிருந்தார்.\n"}
{"id": "414655", "url": "https://ta.wikipedia.org/wiki?curid=414655", "title": "கவிதா (சடுகுடு, பிறப்பு 1993)", "text": "கவிதா (சடுகுடு, பிறப்பு 1993)\n\nகவிதா (Kavita பிறப்பு: சனவரி 10, 1993) என்பவர் சடுகுடு போட்டியில் இந்தியா அணிக்காக விளையாடியவர் ஆவார். 2014 ஆம் ஆண்டில் இஞ்சியோனில் நடைபெற்ற 2014 ஆசிய விளையாட்டுப் போட்டியில் தங்கம் வென்ற அணியில் இவர் இடம்பெற்றிருந்தார்.\n"}
{"id": "414660", "url": "https://ta.wikipedia.org/wiki?curid=414660", "title": "கவிதா தேவி (சடுகுடு)", "text": "கவிதா தேவி (சடுகுடு)\n\nகவிதா (Kavita பிறப்பு:ஆகஸ்டு 10, 1990) என்பவர் சடுகுடு போட்டியில் இந்தியா அணிக்காக விளையாடியவர் ஆவார். 2014 ஆம் ஆண்டில் இஞ்சியோனில் நடைபெற்ற 2014 ஆசிய விளையாட்டுப் போட்டியில் தங்கம் வென்ற அணியில் இவர் இடம்பெற்றிருந்தார்.\n"}
{"id": "414671", "url": "https://ta.wikipedia.org/wiki?curid=414671", "title": "டெல் பராக்", "text": "டெல் பராக்\n\nநகர் அல்லது டெல் பராக் (Tell Brak - Nagar, Nawar) பண்டைய அன்மை கிழக்கின் தற்கால சிரியாவில் உள்ள அழிந்து போன பண்டைய நகரம் ஆகும். இப்பண்டைய நகர் நகரம் 130 ஹெக்டேர் பரப்புடன், 40 மீட்டர் உயரம் கொண்ட கோட்டைச் சுவர்களுடன் விளங்கியது.\n\nசிதைந்து போன நகர் இராச்சியத்தின் தொல்லியல் களங்கள், தற்கால சிரியா நாட்டில் பாயும் யூப்பிரடீஸ் ஆற்றின் மேற்கு கரையில், \"அல் அசகா\" ஆளுநரகத்தில், \"காபூர் கிராமத்தில்\" உள்ளது.\n\nஇந்நகரத்தின் உண்மையான பெயர் அறியப்படவில்லை. இதன் தற்போதைய பெயர் டெல் பராக் ஆகும். கிமு மூன்றாவது ஆயிரமாவது ஆண்டின், இரண்டாம் நடுப்பகுதியில் இந்நகரத்தின் பெயர் \"நகர்\" என்றும், பின்னர் \"நவார்\" என்றும் அறியப்படுகிறது. செமிடிக் மொழியில் நகர் என்பதற்கு \"வேளாண்மைக்கு ஏற்ற இடம்\" என்று பொருள் ஆகும். பண்டைய \"நகர்\" அல்லது \"நவார்\" இராச்சியத்தின் சிதிலங்கள் காணப்படும் இடத்தை டெல் பராக் என்பர்.\n\nSection::::வரலாறு.\nகிமு ஏழாம் ஆயிரமாவது ஆண்டில் சிறு நகரமாக இருந்த நகர் எனப்படும் நவார் நகரம், பின்னர் கிமு நான்காம் ஆயிரமாவது ஆண்டில் வடக்கு மெசொப்பொத்தேமியாவில் பெரிய நகர இராச்சியமாக மாறியது. மேலும் இது பாபிலோன் போன்ற தெற்கு மெசொப்பொத்தேமியா நகரப் பண்பாடுகளுடன் தொடர்பு கொண்டிருந்தது. \n\nகிமு மூன்றாம் ஆயிரமாவது ஆண்டின் தொடக்கத்தில், உரூக் ஆட்சியின் போது, நகர் இராச்சியத்தின் பரப்பளவு சுருங்கியது. பின்னர் கிமு 2600ல் மீண்டும் நகர் எனும் இவ்விராச்சியத்தின் பகுதிகள் விரிவடைந்தது. காபூர் சமவெளியை ஆண்ட இந்த இராச்சியத்திற்கு \"நகர்\" எனும் நகரம் தலைநகரமான விளங்கியது. நகர் இராச்சியம் கிமு 2600 முதல் கிமு 2300 முடிய தன்னாட்சியுடன் ஆளப்பட்டது\n\nகிமு 2300ல் அக்காடியப் பேரரசின் படையெடுப்பால் நகர் இராச்சியம் அழிக்கப்பட்டு, மீண்டும் அவர்களால் கட்டப்பட்டப்பட்டது. \nபின்னர் கிமு இரண்டாம் ஆயிரமாவது ஆண்டின் தொடக்கத்தில் நகர் இராச்சியம், ஹுரியர்களால் ஆளப்பட்டது. கிமு 1500ல் மித்தானி இராச்சியத்தினரின் மையமாக நகர் இராச்சியம் விளங்கியது. \n\nகிமு 1300ல் பழைய அசிரியப் பேரரசால் நகர் இராச்சியம் அழிக்கப்பட்டது. \n\nஅதன் பின்னர் நகர் இராச்சியம் தனது இழந்த பெருமையை மீட்க இயலவில்லை. அப்பாசியக் கலீபகத்தின் ஆவணங்களில் நகர் இராச்சியம் இருந்ததற்கான குறிப்புகள் இல்லை. \n\nநகர் இராச்சியத்தில் செமிடிக் மக்கள், ஹலாப் மக்கள், அமோரிட்டு மக்கள், ஹுரியத் மக்கள் போன்ற பல்வேறு இனக்குழுக்கள் வாழ்ந்தனர்.\n\nதுவக்க காலத்திருந்து நகர் இராச்சியம் ஒரு சமயத்தின் மையமாக விளங்கியது. இதன் புகழ் பெற்ற கண் கோயிலின் முக்கியக் கடவுள் பெலட் - நகர் ஆகும். இக்கடவுளை காபூர் சமவெளி பிரதேசத்தில் கொண்டாடினர். \n\nதீட்டப்பட்ட நவரத்தினகற்கள், மணிக்கற்களின் செதுக்குவேலை, கண்ணாடி மற்றும் பீங்கான் பொருட்கள் போன்றவற்றிற்கு நகர் இராச்சியம் புகழ் பெற்றது.\n\nநகர் இராச்சியம் அனதோலியா, லெவண்ட் மற்றும் தெற்கு மெசொப்பொத்தேமியாவிற்கு இடையில் இருந்ததால், இது புகழ் பெற்ற வணிக மையமாக விளங்கியது. \n\n1937ல் நகர் தொல்லியல் களத்தை மேக்ஸ் மல்லோவான் என்பவர் அகழாய்வு மேற்கொண்டார். பின்னர் 1979 முதல் 2011 முடிய பல்வேறு அகழாய்வாளர்கள் நகரில் தொல்லியல் பணிகள் மேற்கொண்டனர். \n\nSection::::தொல்லியல் களங்கள்.\nஅகழாய்வில் கண்டெடுத்த சிதைந்த நகர் நகரத்தின் நான்கு பெரும் கல்லறைகள் கிமு 3800 - 3600 காலத்தவைகள் ஆகும்.\n\nநகரின் பண்டைய கண் கோயில் பல தளங்களுடன் கட்டப்பட்டிருந்தது. \n\nமாரி நகரத்தின் களிமண் பலகைகளில் எழுதப்பட்ட குறிப்புகளிலிருந்து பண்டைய நகர் இராச்சியம் குறித்தான தொன்மையான செய்திகள் கிடைக்கப்பெற்றுள்ளது. \nமேலும் எப்லா இராச்சியத்தின் களிமன் பலகைகளில் எழுதப்பட்ட குறிப்புகள் மூலம் நகர் இராச்சியம் குறித்தான செய்திகள் கிடைக்கப் பெறுகிறது. \n\n\n\n"}
{"id": "414672", "url": "https://ta.wikipedia.org/wiki?curid=414672", "title": "ஆர்சனிக் பென்டாசல்பைடு", "text": "ஆர்சனிக் பென்டாசல்பைடு\n\nஆர்சனிக் பென்டாசல்பைடு \"(Arsenic pentasulfide)\" என்பது AsS என்ற மூலக்கூற்று வாய்ப்பாட்டைக் கொண்ட கனிம வேதியியல் சேர்மமாகும். ஆர்சனிக் மற்றும் கந்தகம் தனிமங்கள் சேர்ந்து இச்சேர்மம் உருவாகிறது. சிவப்பு நிறமான இத்திண்மத்தின் அடையாளம் நிச்சயமற்றதாக உள்ளது. எனவே தோராயமாக As2S5 என்ற வாய்ப்பாட்டைக் கொண்ட சேர்மங்கள் நிறமிகளாகவும் வேதியியல் இடைநிலைகளாகவும் பயன்படுத்தப்படுகின்றன. ஆனால் இவை பொதுவாக கல்வியியல் ஆய்வகங்களில் பயன்படுத்தப்படுகின்றன.\n\nSection::::தயாரிப்பு.\nகரையக்கூடிய As(V) உப்புகளின் அமிலக் கரைசலை ஐதரசன் சல்பைடுடன் சேர்த்து சூடுபடுத்தி விழ்படிவாக்கி ஆர்சனிக் பென்டாசல்பைடு தயாரிக்கப்படுகிறது . ஆர்சனிக் மற்றும் கந்தகக் கலவையை சூடுபடுத்தி அதன் இளகிய கலவையை அமோனியா கரைசலுடன் பிரித்தெடுத்து தாழ் வெப்பநிலையில் ஐதரோ குளோரிக் அமிலத்தைச் சேர்த்து ஆர்சனிக் பென்டாசல்பைடு வீழ்படிவாக்கப்படுகிறது.\n\nP4S10 என்ற மூலக்கூற்று வாய்ப்பாட்டைக் கொண்ட பாசுபரசு பென்டாசல்பைடு நான்முக பாசுபரசு(V) மையங்களை கொண்ட மூலக்கூற்று சேர்மமாகத் தோற்றமளிக்கிறது. As2S5 என்ற மூலக்கூற்று வாய்ப்பாட்டைக் கொண்ட ஆர்சனிக் பென்டாசல்பைடும் இதே கட்டமைப்பை ஏற்பதாக ஆர்சனிக்கின் ஒடுக்கும் திறன்கள் பரிந்துரைக்கின்றன. இயலக்கூடிய மற்றொரு சாத்தியமான கட்டமைப்பு ஆர்சனிக் பல்சல்பைடு கட்டமைப்பாகும்.\n\nSection::::வினைகள்.\nகொதிக்கும் தண்ணீரில் ஆர்சனிக் பென்டாசல்பைடு ஆர்சனசு அமிலம் மற்றும் கந்தகமாக நீராற்பகுப்பு அடைகிறது.\n\nஉயர் வெப்பநிலைகளில் இது காற்றில் ஆக்சிசனேற்றம் அடைந்து ஆர்சனிக் ஆக்சைடுகளை உருவாக்குகிறது. விளைபொருள்களும் அவற்றின் அளவும் மாறுபடுகின்றன. கார உலோக சல்பைடு கரைசல்களில் இது தயோ ஆர்சனேட்டு எதிர்மின் அயனியாக [AsS] மாறுகிறது. இவ்வயனியில் As(V) மையங்கள் காணப்படுகின்றன.\n"}
{"id": "414677", "url": "https://ta.wikipedia.org/wiki?curid=414677", "title": "குழந்தை உளவியல் முன்னோடிகள்", "text": "குழந்தை உளவியல் முன்னோடிகள்\n\nகுழந்தை உளவியல் முன்னோடிகள் (Pioneers of Child Psychology) என்பது முக்கியமான ஏழு அறிஞா்களைக் குறிக்கும்.\nஅவா்கள் G ஸ்டான்லி ஹால் (1846-1924), ஜான் பி வாட்சன் (1878-1958) சிக்மண்ட் பிராய்டு (1856-1939) அா்னால்டு ஜீ செல் (1880-1961) ஜீன் பியாஜே (1896-1980), எரிக் எரிக்சன் (1902-1994), லெவ் வியாகேட்ஸ்கை (1896-1934) ஆவா். உயிா்களின் பாிணாம வளா்ச்சிக்கும், குழந்தை வளா்ச்சிக்கும் தொடா்பு உள்ளது என்னும் எண்ணமே அறிவியல் பூா்வமான உளவியலுக்கு வித்திட்டது. இத்தகைய அணுகுமுறையுடன், வேறுபல அறிவியல் பூர்வமான கோட்பாடுகளும் சோ்ந்துகொண்டன. குழந்தை உளவியலுக்குப் பங்காற்றிய ஒரு சில முன்னோடிகளின் கருத்துக்கள் தொகுக்கப்பட்டுள்ளன.\n\nSection::::G ஸ்டான்லி ஹால் (1846-1924).\nஇவா் குழந்தை அறிவியலின் தந்தை என்று போற்றப்படுபவா். முதன் முதலாக முறைப்படி குழந்தைகளை ஆய்வு செய்து ஆய்வுக் கட்டுரைகளை வெளியிட்டவா்.\nஉளவியலுக்கு ஒரு கோட்பாட்டை உருவாக்க நினைத்த இவாின் எண்ணம் முழுவதுமாக வெற்றியடையவில்லை. குழந்தைகளின் வளா்ச்சி உயிா்களின் பாிணாம வளா்ச்சியை ஒத்துள்ளதாகவே அமைந்துள்ளது. குறிப்பாக வளா் இளம் பருவம் வரை உயிா்களின் பாிணாம வளா்ச்சிக்கும் குழந்தைகளின் வளா்ச்சிக்கும் உள்ள ஒற்றுமை நிறைவடைந்து விடும். அதன் பின் குழந்தை சுயமாகத் தன் திறமைகளை வளா்த்துக்கொள்ள அது முதல்வாய்ப்பாக அமையும் என்று நம்பினாா். ஆனால் பல அமொிக்க அறிஞா்கள் குழந்தைகள் அறிவு வளா்ச்சியும் திறமை வளா்ச்சியும் அனுபவத்தின் அடிப்படையில் வருபவை என்றும் அவா்கள் நடத்தையைக் கற்றுக்கொண்ட முறைகளின் மூலமாக விளக்கிவிட முடியும் என்பதைக் கூறினா்.\n\nSection::::ஜான் பி வாட்சன் (1878-1958).\n20-ம் நூற்றாண்டிற்கு முன்பு, ‘குழந்தைகள் பெரும்பாலும் பிறக்கும் போதுள்ள திறமைகளை வளா்த்துக்கொள்கிறாா்கள்’, என்று நம்பப்பட்டாலும் 20 ஆம் நூற்றாண்டுத் துவக்கத்தில் குழந்தைகள் வளா்ச்சி பெரும்பாலும் சூழ்நிலையை ஒட்டியே அமையும் என்னும் கருத்து கையோங்கி வந்தது. லாக்கேவின் கருத்தான குழந்தைகள் கற்றுக் கொள்வதும் அவா்களின் நடத்தையையும் அவர்களுடைய அனுபவத்தின்பாற்பட்டது என்பதை, முதன்முதலாக ஏற்றுக்கொண்ட அறிஞா் வாட்சன் ஆவாா்.\n\nஇவா் வகுத்த கொள்கை ‘நடவடிக்கை கொள்கை’ எனப்பட்டது. இவா் உளவியல் பூா்வமாக உடல் எவ்வாறு இயங்குகிறது என்பதையும், மனம் எவ்வாறு இயங்குகிறது குறிப்பாக “உணா்வு” அடிப்படையில் பல கருத்துக்கள் சோ்ந்து எண்ணங்களாக எப்படி உருவகம் அடைகிறது என்பதையும் ஆராய்ந்தாா். இவா் ஆராயப்படும் நபா்களை நன்கு எண்ணிப் பார்க்க வைத்து “சுயபாிசோதனை” மூலம் ஆராய்ந்து கருத்துக்களைக் கேட்டறிந்தாா். ஆனால் இம்முறை உகந்ததாக இல்லை என்பதை முடிவுசெய்து மற்ற சமூகவியல் பாடங்களைப் போல உளவியலும் அறிவு பூா்வமாக ஆராய்ச்சி மேற்கொள்ளப்பட வேண்டும் என்று விளைந்தாா். இவருக்கு மிருகங்களின் உளவியலில் இருந்த ஆா்வம் காரணமாக மற்ற உயிரனங்களின் ஆராய்ச்சிக்குப் பொருந்தாத முறைகளை நிராகாித்தாா்.\n\nஇதுபோன்ற ஆராய்ச்சிகள் புரட்சிகரமானதாக இருந்தாலும் வாட்சன் அவா்களுடைய வாதத்திறமையால் உளவியலில் ‘நடவடிக்கைக் கொள்கை’ முக்கியத்துவம் பெற்றது. ஒருவருடைய நடத்தை என்பது “உருவாக்கப்படுவது” என்பதுதான் நடவடிக்கைக் கொள்கையின் அடிப்படை. ஒருநபா் தூண்டுதல் ஏற்படும்பொழுது அதற்கு ஏற்றவாறு நடவடிக்கைகளை அமைத்துக்கொள்ள தூண்டப்படுகிறாா். இவ்வாறு அடிக்கடி நடைபெறும் பொழுது தூண்டுதலுக்கும் நடவடிக்கைகளுக்கும் தொடா்பு எற்பட்டுவிடுகிறது. இதனடிப்படையில் மனித நடத்தைக்கு மாற்றங்களைத் தூண்டுதல் மூலம் கொண்டு வர இயலும் என்று நம்பினாா். இதனை ‘சீரமைக்கப்பட்ட தூண்டுதல் முறை’ (Conditioned Reflex Method) என்று கூறப்படுகிறது.\n\nசிக்கலான மனித நடத்தையை புாிந்துகொள்ள அது எவ்வாறு சீரமைக்கப்படுகிறது என்பதை முதலில் புாிந்து கொள்ள வேண்டும். ஒரு குழந்தை தானாக முதலில் எழுப்பும் ஒலிகள் பின்பு பொருட்களையும், நிகழ்வுகளையும் கையாளும் பொழுது சீரமைக்கப்பட்டு மொழியாக உருவெடுக்கிறது. மொழித்திறன் வளர வளர அது நுண்ணிய வடிவம் பெற்று எண்ணம், யோசனை போன்ற வடிவங்களையும் பெறுகிறது. ஆதலால் உளவியலாளா்கள் இந்த சீரமைப்பு நடைமுறையை ஆராயவேண்டும். இதனடிப்படையில் குழந்தைகளின் நடத்தையை ஆய்வுக்குட்படுத்த வேண்டும். இதன் மூலம் சிக்கலான நடத்தைகளைக் கூட புாிந்து கொள்ள முடியும் என்று வலியுறுத்தினாா்.\n\nவாட்சன், மிகவும் தெளிவாக, குழந்தைகளின் வளா்ப்பு முறைதான் முக்கியம், குழந்தைகள் பிறக்கும் பொழுதே திறமையுடன் பிறக்கின்றன என்பதை விட வளா்ப்பு முறையின் மூலம் குழந்தைகளின் நடவடிக்கையில் பொிய தாக்கத்தை ஏற்படுத்த முடியும் என்று வலியுறுத்தினாா். இதனால் அமொிக்காவில் பெற்றோா்களிடையே பொிய நம்பிக்கை ஏற்பட்டது. தம் குழந்தைகளையும் சிறந்த நபா்களாக, விளையாட்டு வீரா்களாக, மருத்துவா்களாக உருவாக்க முடியும் என்று நம்பினர்.\n\nSection::::சிக்மண்ட் பிராய்டு (1856-1939).\nஇவா் குழந்தைகளின் நடத்தை முழுவதுமாக குழந்தைகளின் பிறவிக் குணமாக வரும் என்பதையும் அல்லது முழுவதுமாக சூழ்நிலைகளின் தாக்கத்தினால் வருவது என்பதையும் மறுத்து இரண்டின் பங்கும் உள்ளது என்று மூன்றாவது கருத்தை முன்வைத்தாா்.\nஆனாலும் குழந்தைப் பருவத்தின் அனுபவங்கள் குழந்தைகளின் பிற்கால நடவடிக்கையில் பெரும் தாக்கத்தை உண்டுபண்ணும் என்று குறிப்பிட்டாா்.\n\nபிராய்டின் குழந்தைகள் வளா்ச்சிக் கோட்பாடு அவா் விவாித்த ஒருவகையான ‘சக்தி’யின் அடிப்படையில் அமைந்துள்ளது. குழந்தைகள் வளா்ச்சியை அவா் ஐந்து நிலைகளாகப் பிாித்தாா். ‘பாலுணா்ச்சி சக்தி’ என்னும் சக்தி “libido” என்று ஆங்கிலத்தில் அழைக்கப்பட்து. அது குழந்தைகளின் உடலில் ஒரு சில இடங்கிளல் மையம் கொண்டு இருக்கும். குழந்தைகளின் வளா்ச்சி அடிப்படையில் இந்தப் பாலுணா்ச்சி சக்தி இடம் மாறும். அதற்கேற்ப குழந்தை வளா்ச்சியிலும் தாக்கம் ஏற்படும். முதலில் இச்சக்தி குழந்தைகளுக்கு 18 மாதங்கள் வரை வாயிலும், பின்பு மூன்று வயது வரை ஆசன வாயிலும், 6 வயது வரை பிறப்புறுப்புப் பகுதியிலும் பின்பு 12 வயது வரை அதே பகுதியில் மறைந்தும் இருக்கும் என்றாா். எந்தப்பகுதியில் இந்த சக்தி மையம் கொண்டுள்ளதோ அந்தப்பகுதி முக்கியத்துவம் அடையும் என்றாா். எடுத்துக்காட்டாக முதல் 18 மாதங்கள் வாயில் இருக்கும் பொழுது குழந்தை உறிஞ்சிக் குடிப்பதை ரசிக்கும் என்றாா். \nதெளிவற்ற தன்மையினாலும் சாியான முறையில் அளவிட இயலாத காரணத்தாலும் பிராய்டின் மேம்பாட்டு உளவியல் கோட்பாடுகள் (Development Psychology) பலரால் ஏற்றுக்கொள்ளப்படவில்லை.-\n\nSection::::அா்னால்டு ஜிசெல் (1880-1961.\nஇவா் ஜி ஸ்டான்லி ஹாலைத் தொடா்ந்து முழுவதும் அவருடைய கருத்தை ஆதாிக்காமல் இருந்தால் கூட, குழந்தைகள் வளா்ச்சி அவா்களுக்கு அமைந்த இயற்கையான திறனையும் உடல் வளா்சியையும் பொறுத்தது என்பதை வலியுறுத்தினாா். \nபுதிய ஆராய்ச்சி முறைகளைப் பின்பற்றி இந்தக் கோட்பாட்டை முன்னிருத்தினாா். குழந்தைகள் வளா்ச்சி ஒரு 'முறைப்படிதான்' வரும். குழந்தை நடப்பதற்கு முன் தவழும், ஓடுவதற்கு முன் நடக்கும் என்று ஒருமுறைப்படிதான் வளா்ச்சி அமையும். இது வயது தொடா்பானது. முதிா்ச்சி தொடா்பானது என்றார். இவா் நூற்றுக்கணக்கான குழந்தைகளின் வளா்சியை உற்று நோக்கி குழந்தைகளின் வளா்ச்சி ஒரு முறைப்படிதான் அமையும் என்றாலும் வளா்ச்சி வேகம் குழந்தைக்கு குழந்தை வேறுபடும் என்றாா். இவாின் மற்றொரு முக்கியமான பங்கு, இவா் கடைபிடித்த ஆராய்ச்சிமுறை. இவா் பலவிதமாக குழந்தைகளை கூா்ந்து நோக்கி ஆராயும் முறையைக் கடைபிடிப்பதில் ஒரு முன்னோடி.\nஇவருடைய கருத்துக்கள் குழந்தை வளா்ச்சியில் ஒரு 'முறை' அல்லது 'ஒழுங்கு' உள்ளது என்பது ஆகும். இக்கருத்து குழந்தை உளவியலில் மிகப்பொிய பங்கு வகித்தது. ஆனாலும் சூழ்நிலையயை முற்றிலுமாக நிராகாித்தது, பல சமகால அறிஞா்களால் ஏற்றுக்கொள்ளப் படவில்லை.\n\nSection::::ஜீன் பியாஜே (1896-1980).\nஉளவியலுக்கு, குறிப்பாக குழந்தை உளவியலுக்கு மிகப்பொிய பங்காற்றியவா். ஏற்கனவே வலியுறுத்தப்பட்ட இரண்டு கோட்பாடுகள் அதாவது குழந்தைகளுக்கு திறமை பிறப்பிலேயே வருவது அல்லது அவைகள் சூழ்நிலைகளாலும் வளா்ப்பினாலும் வருவது என்பதிலிருந்து மாறுபட்ட கருத்தை வைத்தாா்.\nபெரும்பாலும் அனைத்து அறிஞா்களும் இவாின் கருத்தை ஏற்றுக்கொண்டனா். குழந்தைகளின் புத்திசாலித்தனத்தை அளப்பதற்கு உருவாக்கிய ஒரு தோ்வை நடத்தும் வாய்ப்பு பெற்றவா், எத்தனை குழந்தைகள் தோ்ந்தனா் என்பதை விடுத்து குழந்தைகள் எவ்வாறு பதிலளித்துள்ளனா் என்பதை ஆராய்ந்தாா். அதனடிப்படையில் குழந்தைகள் ‘வளா்ச்சி நிலை’களில் பலவற்றை கற்றுக்கொள்கின்றனா். அவா்கள் கற்றுக் கொண்டதன் அடிப்படையில் உலக நிகழ்வுகளின் மீதும் மற்றவைகளின் மீதும் அவா்கள் பாா்வை அமைகிறது. குழந்தைகள் என்ன கற்றுக் கொள்கிறாா்கள் என்பதை விட எப்படிக் கற்றுக் கொள்கிறாா்கள் என்பதில் ஆா்வமாக இருந்தாா். பொிய அளவில் இவாின் கருத்துக்கள் கல்வி கற்பிக்கும் முறையில் தாக்கத்தை ஏற்படுத்தியது. கல்வியின் கலைத்திட்டமும், பாடத்திட்டமும் பெருமளவில் இவாின் கருத்துக்களை உள்வாங்கிப் பிரதிபலித்தன. இது மட்டுமல்லாமல் இவருடைய கருத்துக்கள் மேலும் பல புதிய ஆராய்ச்சிகளுக்கு வழிவகுத்தது.\n\nSection::::எரிக் எரிக்சன் (1902-1994).\nகுழந்தைகளின் நடத்தை பிறவிக்குணம் மற்றும் சூழ்நிலையின் தாக்கம் என்ற இரண்டின் கலவை என்பது இவா் வாதம். குழந்தைகளின் ‘மன சமூக வளா்ச்சி’ பிறவிக் குணத்தால் தூண்டப்பட்டாலும் சமூக பண்பாட்டுச் சூழ்நிலைகளால் சீரமைக்கப்படுகிறது. குறிப்பாக ஒவ்வொரு வளா்ச்சி நிலையிலும் முரண்பாடுகள் நீக்கப்பட்டு ஆளுமை வளா்ச்சி ஏற்படுகின்றது.\nஇவா் சிக்மண்ட் பிராய்டு கருத்தை ஆதாித்தாலும் அதனை மேம்படுத்தி, பிராய்டு கூறிய 5 நிலைகளிலிருந்து குழந்தை வளா்ச்சி நிலையில் 8 நிலைகள் உள்ளன என்றும், வளா்ச்சி 18 வயதுடன் அதாவது வளா் இளம் பருவத்துடன் நிற்பதில்லை கடைசி வரை தொடரும் என்றும் கூறினாா். பிராய்டு உருவாக்கிய ‘மன பாலியல் மாதிாி’யை மாற்றி ‘மன சமூக’ மாதிாியாக உருவாக்கி விளக்கினாா்.\nSection::::லெவ் வியாகேட்ஸ்கை (1896-1934).\nஇவா் மனித வளா்ச்சிக்கு கலாசாரமே முக்கிய காரணம் எனவும் அதன் தாக்கம் பெருமளவில் இருக்கும் என்று கூறினாா். \nமனித வளா்ச்சி என்பது மன வளா்ச்சியே மற்றும் அது எண்ணங்கள், மொழி மற்றும் காரணம் அறியும் முறை ஆகியவற்றை உள்ளடக்கியது. மனித வளா்ச்சி என்பது சமூகத்திலிருந்து கற்றுக் கொள்வது, சமூகத்தின் தொடா்பால் உருவாவது என்று விளக்கிக் கூறினாா். இவருடைய அணுகுமுறை ‘சமூக கலாச்சார மாதிாி’ என்றழைக்கப்பட்டது. கலாச்சாரத்தின் தாக்கம் பெருமளவில் புத்திசாலித்தனத்தைப் பாதிக்கும் என்பதில் தீவிர நம்பிக்கை கொண்டிருந்தாா்.\n"}
{"id": "414685", "url": "https://ta.wikipedia.org/wiki?curid=414685", "title": "கொடுமுடி வட்டம்", "text": "கொடுமுடி வட்டம்\n\nகொடுமுடி வட்டம் (Kodumudi taluk) தமிழ்நாட்டின் ஈரோடு மாவட்டத்தின் 10 வருவாய் வட்டங்களில் ஒன்றாகும். இவ்வட்டத்தின் வட்டாட்சியர் அலுவலகம் கொடுமுடியில் இயங்குகிறது. இவ்வட்டம் ஈரோடு வட்டத்தின் சில வருவாய் கிராமங்களைக் கொண்டு 8 மார்ச் 2016 அன்று புதிதாக நிறுவப்பட்டது. இவ்வட்டம் கொடுமுடி ஊராட்சி ஒன்றியத்தின் நிலப்பரப்புகளைக் கொண்டது. இவ்வட்டம் ஈரோடு வருவாய் கோட்டத்தில் அமைந்துள்ளது.\n\nSection::::கொடுமுடி வருவாய் வட்ட நிர்வாகம்.\nகொடுமுடி வருவாய் வட்டம் கொடுமுடி, கிளாம்பாடி, சிவகிரி என மூன்று குறுவட்டங்களுடன், 36 வருவாய் கிராமங்களுடன் கூடியது. அவைகள்:\n\n\nSection::::மக்கள்தொகை பரம்பல்.\n2011ம் ஆண்டின் மக்கள்தொகை கணக்கெடுப்பின் படி, கொடுமுடி வட்டத்தின் மக்கள்தொகை 1,07,466 ஆகும். \n\n"}
{"id": "414688", "url": "https://ta.wikipedia.org/wiki?curid=414688", "title": "நம்பியூர் வட்டம்", "text": "நம்பியூர் வட்டம்\n\nநம்பியூர் வட்டம், தமிழ்நாட்டின் ஈரோடு மாவட்டத்தின் 10 வருவாய் வட்டங்களில் ஒன்றாகும். இதன் வட்டாட்சியர் அலுவலகம் நம்பியூரில் இயங்குகிறது. நம்பியூர் ஊராட்சி ஒன்றியம் இவ்வட்டத்தில் உள்ளது. \nSection::::நம்பியூர் வட்ட நிர்வாகம்.\nநம்பியூர் வட்டம் நம்பியூர், எலத்தூர் மற்றும் வேமாண்டம்பாளையம் என மூன்று குறுவட்டங்களும், 33 வருவாய் கிராமங்களும் கொண்டது.\n\n"}
{"id": "414694", "url": "https://ta.wikipedia.org/wiki?curid=414694", "title": "மொடக்குறிச்சி வட்டம்", "text": "மொடக்குறிச்சி வட்டம்\n\nமொடக்குறிச்சி வட்டம், தமிழ்நாட்டின் ஈரோடு மாவட்டத்தின் 10 வருவாய் வட்டங்களில் ஒன்றாகும். ஈரோடு வட்டத்தின் சில வருவாய் கிராமங்களைக் கொண்டு 8 மார்ச் 2016 அன்று புதிதாக இவ்வட்டம் நிறுவப்பட்டது. ஈரோடு வருவாய் கோட்டத்தில் அமைந்த இவ்வட்டத்தின் வட்டாட்சியர் அலுவலகம் மொடக்குறிச்சியில் இயங்குகிறது. மொடக்குறிச்சி ஊராட்சி ஒன்றியம் இவ்வட்டத்தில் உள்ளது. \n\nSection::::வட்ட நிர்வாகம்.\nமொடக்குறிச்சி வட்டம் மொடக்குறிச்சி, அரச்சலூர் மற்றும் அவல்பூந்துறை என மூன்று குறுவட்டங்களும், 50 வருவாய் கிராமங்களும் கொண்டது.\n\n"}
{"id": "414711", "url": "https://ta.wikipedia.org/wiki?curid=414711", "title": "பைரோமெல்லிடிக் இருநீரிலி", "text": "பைரோமெல்லிடிக் இருநீரிலி\n\nபைரோமெல்லிடிக் இருநீரிலி \"(Pyromellitic dianhydride)\" என்பது CH(CO) என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். மேலும், இதுவொரு இரட்டை கார்பாக்சிலிக் அமில நீரிலியாகவும் கருதப்படுகிறது. காப்டன் போன்ற பல்லிமைடு பலபடிகள் தயாரிப்பில் இதைப் பயன்படுத்துகிறார்கள். பைரோமெல்லிடிக் இருநீரிலி வெண்மை நிறத்தில் ஒரு திண்மமாகக் காணப்படுகிறது.\n1,2,4,5-டெட்ராமெத்தில்பென்சீனை வாயுநிலை ஆக்சிசனேற்றம் செய்து பைரோமெல்லிடிக் இருநீரிலி தயாரிக்கப்படுகிறது. 1,2,4,5-டெட்ராமெத்தில்பென்சீனுடன் தொடர்புடைய வழிப்பெறுதிகளும் இதற்காகப் பயன்படுத்தப்படுகின்றன. \n\nஎன்பது இவ்வினைக்கான சமன்பாடு ஆகும்:.\n"}
{"id": "414715", "url": "https://ta.wikipedia.org/wiki?curid=414715", "title": "பட்டுக்குடி பசுபதீசுவரர் கோயில்", "text": "பட்டுக்குடி பசுபதீசுவரர் கோயில்\n\nபட்டுக்குடி பசுபதீசுவரர் கோயில் தஞ்சாவூர் மாவட்டம் பாபநாசம் வட்டம் கோவிந்தநாட்டுச்சேரி ஊராட்சியில் உள்ள பட்டுக்குடியில் அமைந்துள்ள சிவன் கோயிலாகும். \n\nSection::::அமைவிடம்.\nகாவிரியின் வட கரையிலும், கொள்ளிடத்தின் தென்கரையிலும் உள்ளது. வடகுரங்காடுதுறை கோயிலுக்கு வடக்கேயும், கணபதி அக்ரகாரம் கணபதி கோயிலுக்குக் கிழக்கேயும் அமைந்துள்ளது.\n\nSection::::மூலவர்.\nஇக்கோயிலின் மூலவர் பசுபதீசுவரர் ஆவார். இறைவி மங்களாம்பிகை. இங்கு நடைபெறுகின்ற சத்ரு சம்கார பூசை மிகவும் சிறப்பு பெற்றதாகும். \n\nSection::::முருகன் கோயில்.\nசிவன் கோயிலாக இருந்தாலும் முருகன் கோயில் என்றே உள்ளூரில் அழைக்கின்றனர். முருகன் இங்கு வள்ளிதேவசேனையுடன் உள்ளார்.\n\nSection::::குடமுழுக்கு.\nஇக்கோயிலின் குடமுழுக்கு ஆவணி மாதம் 7ஆம் நாள் 23 ஆகஸ்டு 2018 அன்று நடைபெற்றது. \n"}
{"id": "414716", "url": "https://ta.wikipedia.org/wiki?curid=414716", "title": "பொட்டாசியம் அமைல் சேந்தேட்டு", "text": "பொட்டாசியம் அமைல் சேந்தேட்டு\n\nபொட்டாசியம் அமைல் சேந்தேட்டு \"(Potassium amyl xanthate)\" என்பது CH(CH)OCSK என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். மேலும், இதுவொரு கரிமக்கந்தகச் சேர்மமாகவும் கருதப்படுகிறது. கார மணமும் வெளிர் மஞ்சள் நிறமும் கொண்ட இச்சேர்மம் தூளாகவும் சிறு உருண்டைகளாகவும் காணப்படுகிறது. இது தண்ணீரில் கரையும். நுரைமிதப்பு செயல்முறையில் தாதுக்களை பிரித்தெடுக்க சுரங்கத் தொழிலில் இதைப் பயன்படுத்துகிறார்கள். \n\nSection::::தயாரிப்பு.\nஅமைல் ஆல்ககாலுடன் கார்பன் டைசல்பைடும் பொட்டாசியம் ஐதராக்சைடும் சேர்த்து வினைபுரியச் செய்வதால் பொட்டாசியம் அமைல் சேந்தேட்டு உருவாகிறது\n\nSection::::பண்புகள்.\nவெளிர் மஞ்சள் நிறத்தில் காணப்படும் பொட்டாசியம் அமைல் சேந்தேட்டு தூளானது pH 8 மற்றும்13 மதிப்புகளுக்கிடையில் நிலைப்புத்தன்மை கொண்டதாக இருக்கிறது. அதிகபட்ச நிலைப்புத்தன்மை pH 10 மதிப்பில் காணப்படுகிறது. \n\nSection::::பாதுகாப்பு.\nஎலிகளுக்கு வாய்வழியாக பொட்டாசியம் பென்டைல்சேந்தேட்டு கொடுக்கப்படும்போது அதன் உயிர்கொல்லும் அளவு (LD50) 480 மி.கி/கி.கி ஆகும். \nஇச்சேர்மம் ஒரு மக்கி அழியும் சேர்மமாகும். \n"}
{"id": "414718", "url": "https://ta.wikipedia.org/wiki?curid=414718", "title": "மெத்திலீன்பிசு (இருபியூட்டைல்யிருதயோகார்பமேட்டு)", "text": "மெத்திலீன்பிசு (இருபியூட்டைல்யிருதயோகார்பமேட்டு)\n\nமெத்திலீன்பிசு (இருபியூட்டைல்யிருதயோகார்பமேட்டு) \"(Methylenebis(dibutyldithiocarbamate)\") என்பது CH(SC(S)NBu) என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். இவ்வாய்ப்பாட்டிலுள்ள Bu = C4H9 தொகுதியாகும். மேலும், இதுவொரு கரிமக்கந்தகச் சேர்மமாகவும் கருதப்படுகிறது. மெத்திலீன்பிசு (டைபியூட்டைல்டைதயோகார்பமேட்டு) என்ற பெயராலும் இதை அழைக்கிறார்கள். டைபியூட்டைல்டைதயோகார்பமேட்டு சேர்மத்தின் வழிப்பெறுதியாக இதை தயாரிக்கிறார்கள். ஆக்சிசனேற்ற எதிர்ப்பியாகவும் உலோகப் மேற்பரப்புகளை பாதுகாக்கும் பொருளாகவும் பல்வேறு உயவுப்பொருட்களுடன் கூட்டுசேர் பொருளாக மெத்திலீன்பிசு (இருபியூட்டைல்யிருதயோகார்பமேட்டு) பயன்படுத்தப்படுகிறது. இருதயோகார்பமேட்டுடன் இருகுளோரோமீத்தேன் சேர்த்து ஆல்க்கைலேற்ற வினைக்கு உட்படுத்தி இச்சேர்மம் தயாரிக்கப்படுகிறது. நிறம் கொண்டிருப்பதாக வரையறுக்கப்பட்டாலும் எளிய இருதயோகார்பமேட்டுகளின் எசுத்தர்கள் நிறமற்று காணப்படுகின்றன. \n"}
{"id": "414725", "url": "https://ta.wikipedia.org/wiki?curid=414725", "title": "நிக்கல் பிசு(இருமெத்தில்யிருதயோகார்பமேட்டு)", "text": "நிக்கல் பிசு(இருமெத்தில்யிருதயோகார்பமேட்டு)\n\nநிக்கல் பிசு(இருமெத்தில்யிருதயோகார்பமேட்டு)\" (Nickel bis(dimethyldithiocarbamate))\" என்பது Ni(SCNMe) என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். இவ்வாய்ப்பாட்டிலுள்ள Me என்பது மெத்தில் தொகுதியைக் குறிக்கிறது. நிக்கல் பிசு (டைமெத்தில்டைதயோகார்பமேட்டு) என்ற பெயராலும் இதை அழைக்கிறார்கள். நிக்கலும் இருமெத்தில்யிருதயோகார்பமேட்டும் சேர்ந்து உருவாகும் ஒருங்கிணைவுச் சேர்மமாகவும் இது கருதப்படுகிறது. அதிக அளவு நிக்கல்(II) அயனியின் பிசு(ஈரால்கைல்யிருதயோகார்பமேட்டு) சேர்மங்களுக்கு இதுவொரு முன்மாதிரி சேர்மமாகும். மேலும் இது பல்வேறு மாறுபட்ட கரிமப் பொருள்களைக் கொண்டுள்ளது, அவை அனைத்தும் ஒரே மாதிரியான கட்டமைப்புகளைக் கொண்டுள்ளன. பூஞ்சைக் கொல்லியாக நிக்கல் பிசு (இருமெத்தில்யிருதயோகார்பமேட்டு) சந்தைப்படுத்தப்படுகிறது. இதனுடன் தொடர்புடைய அணைவுச் சேர்மங்கள் பலபடிகளில் நிலைநிறுத்திகளாகப் பயன்படுகின்றன .\n\nSection::::தயாரிப்பும் கட்டமைப்பும்.\nநிக்கல்(II) மற்றும் இருமெத்தில்யிருதயோகார்பமேட்டு உப்புகளின் நீர்த்த கரைசல்களைச் சேர்க்கும்போது கருப்பு நிற வீழ்படிவாக நிக்கல் பிசு (இருமெத்தில்யிருதயோகார்பமேட்டு) உருவாகிறது. கட்டமைப்பு மற்றும் பிணைப்பைப் பொறுத்த அளவில் நிக்கல் சதுரத்தள கட்டமைப்பில் காணப்படுகிறது. இந்த அணைவுச் சேர்மம் டயாகாந்தப்பண்பு கொண்டதாகவும் உள்ளது .\n"}
{"id": "414728", "url": "https://ta.wikipedia.org/wiki?curid=414728", "title": "மெத்தில் இருமெத்தில்யிருதயோகார்பமேட்டு", "text": "மெத்தில் இருமெத்தில்யிருதயோகார்பமேட்டு\n\nமெத்தில் இருமெத்தில்யிருதயோகார்பமேட்டு \"(Methyl dimethyldithiocarbamate)\" என்பது (CH)NC(S)SCH என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். மெத்தில் டைமெத்தில்டைதயோகார்பமேட்டு என்ற பெயராலும் இது அழைக்கப்படுகிறது. கரிமக் கந்தகச் சேர்மமான இது எளிய இருதயோகார்பமிக் எசுத்தர்களில் ஒன்றாகக் கருதப்படுகிறது. வெண்மை நிறத்தில் ஆவியாகக் கூடிய திண்மமாகக் காணப்படும் இச்சேர்மம் தண்ணீரில் சிறிதளவே கரைகிறது. ஆனால் கரிமக் கரைப்பான்களில் நன்கு கரைகிறது. ஒரு காலத்தில் பூச்சிக்கொல்லியாக இதைப் பயன்படுத்தினார்கள்.\n\nஇருமெத்தில்யிருதயோகார்பமேட்டு உப்புகளை மெத்திலேற்றம் செய்து மெத்தில் இருமெத்தில்யிருதயோகார்பமேட்டு தயாரிக்கப்படுகிறது:\n\nடெட்ராமெத்தில்தயூரமிருசல்பைடுடன் மெத்தில் கிரிக்னார்டு வினைப்பொருள்களைச் சேர்த்து வினைபுரியச் செய்தும் இதைத் தயாரிக்கிறார்கள்: \n"}
{"id": "414747", "url": "https://ta.wikipedia.org/wiki?curid=414747", "title": "இசுக்காட் மொரிசன்", "text": "இசுக்காட் மொரிசன்\n\nஇசுக்காட் யோன் மொரிசன் (\"Scott John Morrison\", பிறப்பு: 13 மே 1968) ஆத்திரேலிய அரசியல்வாதி ஆவார். இவர் 2018 ஆகத்து 24 இல் பிரதமராகவும், லிபரல் கட்சித் தலைவராகவும் தேர்ந்தெடுக்கப்பட்டார். 2007 ஆம் ஆண்டிலிருந்து இவர் நியூ சவுத் வேல்சு மாநிலத்தொன் குக் தொகுதியின் நாடாளுமன்ற உறுப்பினராக இருந்து வருகிறார்.\n\nசிட்னியில் பிறந்த மொரிசன், நியூ சவுத் வேல்சு பல்கலைக்கழகத்தில் படிந்த்து பொருளாதாரப் புவியியலில் பட்டம் பெற்றார். அரசியலில் நுழையும் முன்னர், இவர் 1998 முதல் 2000 வரை நியூசிலாந்து சுற்றுலா மற்றும் விளையாட்டுத்துறையில் பணிப்பாளராகப் பணியாற்றி வந்தார். 2004 முதல் 2006 வரை ஆத்திரேலிய சுற்றுலாத்துறையில் பணிப்பாளராகப் பணியாற்றினார். 2000 முதல் 2004 வரை லிபரல் கட்சியின் நியூ சவுத் வேல்சு கிளையின் பணிப்பாளராகப் பணி ஆற்றினார். 2007 ஆம் ஆண்டு நடுவண் அரசுத்த் தேர்தலில் முதல் தடவையாகப் போட்டியிட்டு நாடாளுமன்றம் சென்றார். 2010 தேர்தல் வெற்றியின் பின்னர் கட்சியில் முன்வரிசை உறுப்பினரானார்.\n\n2010 தேதலில் லிபரல் கட்சிக் கூட்டணி வெற்றி பெற்றதை அடுத்து, அபோட் அமைச்சரவையில் குடிவரவு மற்றும் எல்லைப் பாதுகாப்பு அமைச்சராக நியமிக்கப்பட்டார். 2014 டிசம்பரில் இடம்பெற்ற அமைச்சரவை மாற்றத்தில், மொரிசன் சமூக சேவைகள் அமைச்சராக நியமிக்கப்பட்டார். 2015 செப்டம்பரில் மால்கம் டேர்ன்புல் அமைச்சரவையில் நிதி அமைச்சராகப் பதவி உயர்வு பெற்றார்.\n\n2018 ஆகத்து மாதத்தில் பீட்டர் டட்டன் தலைமையில் ஆளும் லிபரல் கட்சியின் பழமைவாதிகளினால் பிரதமர் மால்கம் டேர்ன்புல் ஆட்சிக் கவிழ்ப்பு சவாலை எதிர் கொண்டார். டேர்ன்புல் இச்சவாலை முறியடித்தாலும், அவருக்கு எதிரான சர்ச்சைகள் கட்சியில் அதிகரித்த நிலையில், தலைமைப் பதவிக்குப் போட்டி ஏற்பட்டது. போட்டியில் இருந்து டேர்ன்புல் விலகிக் கொண்டார். கட்சி நாடாளுமன்ற உறுப்பினர்களிடையே 2018 ஆகத்து 24 இல் இடம்பெற்ற வாக்கெடுப்பில் பீட்டர் டட்டன், வெளியுறவுத்துறை அமைச்சர் ஜூலி பிஷொப் ஆகியோரை ஸ்கொட் மொரிசன் எதிர்கொண்டார். முதற்கட்ட வாக்கெடுப்பில் குறைந்த வாக்குகளைப் பெற்ற ஜூலி பிஷொப் விலகியதை அடுத்து, இரண்டாம் கட்ட வாக்கெடுப்பில் மொரிசன் பீட்டர் டட்டனை எதிர்கொண்டு 45:40 வாக்குகள் பெற்று கட்சித் தலைவராகத் தேர்ந்தெடுக்கப்பட்டார். இதே நாளில் இவர் ஆத்திரேலியாவின் 30-வது பிரதமராகப் பதவியேற்றார்.\n\n"}
{"id": "414751", "url": "https://ta.wikipedia.org/wiki?curid=414751", "title": "தாளவாடி வட்டம்", "text": "தாளவாடி வட்டம்\n\nதாளவாடி வட்டம் (Thalavadi taluka), தமிழ்நாட்டின் ஈரோடு மாவட்டத்தில் உள்ள பத்து பத்து வருவாய் வட்டங்களில் ஒன்றாகும். கோபிச்செட்டிப்பாளையம் வருவாய் கோட்டத்தில் அமைந்த தாளவாடி வட்டத்தின் வட்டாட்சியர் அலுவலகம் தாளவாடியில் உள்ளது. இந்த வட்டத்தின் கீழ் 21 வருவாய் கிராமங்களும் உள்ளது.\n\nதாளவாடி ஊராட்சி ஒன்றியம் இவ்வட்டத்தில் இயங்குகிறது.\n\nSection::::தோற்றம்.\nசத்தியமங்கலம் வட்டத்தில் இருந்த தாளவாடி ஊராட்சி ஒன்றியத்தின் நிலப்பரப்புகளைக் கொண்டு தாளவாடி வருவாய் வட்டம் 8 நவம்பர் 2016ல் புதிதாக நிறுவப்பட்டது. \n\nSection::::புவியியியல்.\nதாளவாடி வட்டத்தில் மக்கள்தொகை குறைந்திருப்பினும், அடர்ந்த காப்புக்காடுகளில் வாழும் மலைவாழ் மக்களின் சமூக, கல்வி மற்றும் பொருளாதார வளர்ச்சிக்காக இவ்வட்டம் உருவாக்கப்பட்டது. சத்தியமங்கலம் வனவிலங்கு உய்வகம் மற்றும் புலிகள் காப்பகம் பகுதியில் தாளவாடி வட்டத்தின் பெரும்பகுதிகள் கொண்டுள்ளது.\n\nSection::::மக்கள் வகைப்பாடு.\n2011 ஆம் ஆண்டு இந்திய மக்கள் தொகை கணக்கெடுப்பின் படி, தாளவாடி வட்டத்தின் மொத்த மக்கள் தொகை 63,359 ஆகும். அதில் பட்டியல் இன மக்களின் தொகை 12,444 ஆக உள்ளது. பட்டியல் பழங்குடி மக்களின் தொகை 5,900 ஆக உள்ளது. \n\n"}
{"id": "414773", "url": "https://ta.wikipedia.org/wiki?curid=414773", "title": "அப்பாசி பள்ளிவாசல்", "text": "அப்பாசி பள்ளிவாசல்\n\nஅப்பாசி பள்ளிவாசல் \"(Abbasi Mosque)\" பாக்கித்தான் நாட்டிலுள்ள பஞ்சாப் மாகாணத்தில் இடம்பெற்றுள்ள பகவல்பூர் நகரில் அமைந்துள்ள ஒரு பள்ளிவாசல் ஆகும். சோலிசுதான் மண்டலத்தில் இருக்கும் தேராவர் கோட்டையில் இது இருக்கிறது. இப்பள்ளிவாசல் 1849 ஆம் ஆண்டில் நவாப் பகவல்கானால் கட்டப்பட்டது. \n"}
{"id": "414779", "url": "https://ta.wikipedia.org/wiki?curid=414779", "title": "தர்பார் மகால்", "text": "தர்பார் மகால்\n\nதர்பார் மகால் \"(Darbar Mahal)\" பாக்கித்தான் நாட்டிலுள்ள பஞ்சாப் மாகாணத்தில் இடம்பெற்றுள்ள பகவல்பூர் நகரில் அமைந்துள்ள ஓர் அரண்மனை ஆகும் . இந்த அரண்மனையை ஐந்தாம் பகவல் கான் தன்னுடைய மனைவிக்காகக் கட்டினார் . 1905 ஆம் ஆண்டில் இது கட்டி முடிக்கப்பட்டது. 1971 ஆம் ஆண்டு முதல் இந்த அரண்மனை இராணுவத்தினரின் கட்டுப்பாட்டில் உள்ளது. இக்கட்டிடம் பொது மக்கள் பார்வையிட அனுமதிக்கப்படுவதில்லை. \n"}
{"id": "414785", "url": "https://ta.wikipedia.org/wiki?curid=414785", "title": "பகவல்பூர் மத்திய நூலகம்", "text": "பகவல்பூர் மத்திய நூலகம்\n\nபகவல்பூர் மத்திய நூலகம் \"(Bahawalpur Central Library)\" பாக்கித்தான் நாட்டிலுள்ள பஞ்சாப் மாகாணத்தில் இடம்பெற்றுள்ள பகவல்பூர் நகரில் அமைந்துள்ள மிகப்பழமையான ஒரு நூல்நிலையம் ஆகும். ரூபசு டேனியல் ஐசக் மற்றும் ஐந்தாம் சாதிக் முகமது கான் ஆகியோர் 1924 ஆம் ஆண்டு மார்ச்சு மாதம் 8 ஆம் நாள் இந்நூலகத்தை நிறுவினார்கள் . பகவல்புர் மாகாண மக்கள் நன்கொடையாக அளித்த 1,00,000 ரூபாய் பணத்தில் இந்நூலகத்தின் கட்டுமானப் பணிகள் நடைபெற்றன . \n\nபாக்கித்தான் நாட்டின் பஞ்சாப் மாகாணத்தில் உள்ள நூல்நிலையங்களில் இரண்டாவது பெரிய நூலகம் பகவல்பூர் மத்திய நூலகம் ஆகும் . நூலகத்தில் 1,00,000 புத்தகங்களுக்கு மேல் சேகரிக்கப்பட்டு வைக்கப்பட்டுள்ளன . \n\nபிரதானக் கூடம், சிறுவர் பிரிவு, கேட்பொலிக் காட்சி பிரிவு என மூன்று பிரிவுகளாக பிரிக்கப்பட்டு நூலகம் இயங்குகிறது . செய்தித் தாள்களின் பழங்காலப் பதிப்புகளும் இங்கு இடம்பெற்றுள்ளன . \n\n"}
{"id": "414798", "url": "https://ta.wikipedia.org/wiki?curid=414798", "title": "கீழக்கரை வட்டம்", "text": "கீழக்கரை வட்டம்\n\nகீழக்கரை வட்டம், தமிழ்நாட்டின் இராமநாதபுரம் மாவட்டத்தின் 9 தாலுக்காக்களில் ஒன்றாகும். இத்தாலுக்கா இராமநாதபுரம் வட்டத்தின் கீழக்கரை, உத்தரகோசமங்கை மற்றும் திருப்புல்லாணி குறுவட்டங்களைக் கொண்டு 1 ஏப்ரல் 2018ல் புதிதாக நிறுவப்பட்டது. இவ்வட்டத்தின் வட்டாட்சியர் அலுவலுகம் கீழக்கரையில் செயல்படுகிறது. இவ்வட்டத்தில் திருப்புல்லாணி ஊராட்சி ஒன்றியம் அமைந்துள்ளது.\n\nSection::::வட்ட நிர்வாகம்.\nகீழக்கரை வட்டத்தில் உத்தரகோசமங்கை, கீழக்கரை மற்றும் திருப்புல்லாணி என மூன்று உள்வட்டங்களும், , 26 வருவாய் கிராமங்களையும் கொண்டது.\n\n\n\n"}
{"id": "414801", "url": "https://ta.wikipedia.org/wiki?curid=414801", "title": "சிங்கம்புணரி வட்டம்", "text": "சிங்கம்புணரி வட்டம்\n\nசிங்கம்புணரி வட்டம், தமிழ்நாட்டின் சிவகங்கை மாவட்டத்தின் ஒன்பது வருவாய் வட்டங்களில் ஒன்றாகும். திருப்பத்தூர் வட்டத்தின் 41 வருவாய் கிராமங்களைக் கொண்டு சிங்கம்புணரி வட்டம் 2016ல் நிறுவப்பட்டது. தேவகோட்டை வருவாய் கோட்டத்தில் அமைந்த சிங்கம்புணரி வருவாய் வட்டத்தின் வட்டாட்சியர் அலுவலகம் சிங்கம்புணரியில் இயங்குகிறது. இவ்வட்டத்தில் சிங்கம்புணரி ஊராட்சி ஒன்றியம் உள்ளது. \n\nSection::::வட்ட நிர்வாகம்.\nசிங்கம்புணரி வருவாய் வட்டம் எஸ். எஸ். கோட்டை, சிங்கம்புணரி மற்றும் வரப்பூர் என மூன்று உள்வட்டங்களும், 41 வருவாய் கிராமங்களும் கொண்டுள்ளது. அவைகள்:\n"}
{"id": "414813", "url": "https://ta.wikipedia.org/wiki?curid=414813", "title": "வெம்பக்கோட்டை வட்டம்", "text": "வெம்பக்கோட்டை வட்டம்\n\nவெம்பக்கோட்டை வட்டம் (\"Vembakottai Taluk\"), தமிழ்நாட்டின், விருதுநகர் மாவட்டத்தின் 10 வருவாய் வட்டங்களில் ஒன்றாகும். இவ்வட்டம் 2016 இல் புதிதாக நிறுவப்பட்டது. இவ்வட்டத்தின் வட்டாட்சியர் அலுவலகம் வெம்பக்கோட்டையில் இயங்குகிறது. இவ்வட்டத்தில் வெம்பக்கோட்டை ஊராட்சி ஒன்றியம் அமைந்துள்ளது.\n\nSection::::வட்ட நிர்வாகம்.\nவெம்பக்கோட்டை வட்டம் ஆலங்குளம், ஏழாயிரம்பண்ணை, கீழராஜகுலராமன் மற்றும் வெம்பக்கோட்டை என நான்கு உள்வட்டங்களும், 37 வருவாய் கிராமங்களும் கொண்டது.\n\n"}
{"id": "414837", "url": "https://ta.wikipedia.org/wiki?curid=414837", "title": "8-அனிலினோநாப்தலீன்-1-சல்போனிக் அமிலம்", "text": "8-அனிலினோநாப்தலீன்-1-சல்போனிக் அமிலம்\n\n8-அனிலினோநாப்தலீன்-1-சல்போனிக் அமிலம் \"(8-Anilinonaphthalene-1-sulfonic acid)\" என்பது CHNOS என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். இதை 1-அனிலினோ-8-நாப்தலீன்சல்போனேட்டு என்ற பெயராலும் அழைக்கிறார்கள். இச்சேர்மத்தில் சல்போனிக் அமிலத் தொகுதி மற்றும் அமீன் தொகுதி ஆகிய இரண்டு தொகுதிகளும் இடம்பெற்றுள்ளன. ஒளிரும் மூலக்கூற்று ஆய்வில் இச்சேர்மம் பயன்படுத்தப்படுகிறது . உதாரணமாக புரதங்களில் ஈந்தணைவி பிணைப்புகளால் தூண்டப்படும் இணக்கமாக்கும் மாற்றங்களை ஆய்வு செய்வதற்கு 8-அனிலினோநாப்தலீந்1-சல்போனிக் அமிலத்தை பயன்படுத்த முடியும். புரத மேற்பரப்பில் உள்ள நீரெதிர்ப்பு மண்டலங்களை இணைக்கும்போது இச்சேர்மத்தின் ஒளிரும் பண்புகள் மாறும். ஒரு குறிப்பிட்ட ஈந்தணைவியின் இருப்பு மற்றும் அது இல்லாத நிலையில் ஒளிர்வை ஒப்பீடு செய்யும்போது ஈந்தணைவியின் பிணைப்பு புரதத்தின் மேற்பரப்பை எவ்வாறு மாற்றும் என்ற தகவல் கிடைக்கிறது. மைட்டோகாண்ட்ரிய சவ்வுகளுக்கு இச்சேர்மத்தின் ஊடுருவுதல் மிகவும் பயனுள்ளதாக இருக்கிறது .\n"}
{"id": "414847", "url": "https://ta.wikipedia.org/wiki?curid=414847", "title": "சிவசங்கரி சுப்ரமணியம்", "text": "சிவசங்கரி சுப்ரமணியம்\n\nசிவசங்கரி சுப்ரமணியம் (பிறப்பு: 24 ஜனவரி 1999) மலேசியா நாட்டின் ஸ்குவாஷ் வீராங்கனை ஆவர். இவர் மே 2018யில், உலக தரவரிசையில் 38-வது நிலையை அடைந்தார். இதுவே இதுவரை இவர் பெற்ற சிறப்பு தரவரிசையாகும். 2018ஆம் ஆண்டு இவர் சடோமி வாடனபே-வை தோற்கடித்து பிரிட்டிஷ் ஜூனியர் ஓபன் சான்பியன்ஷிப் பட்டதை வாகைசூடினர்.\n\nஇவர் 2011-யில் மலேசிய விளையாட்டு மன்றத்தின் சிறந்த வளர்ந்துவரும் விளையாட்டாளர் விருந்தை பெற்றார்.\n\nஜூலை 8- 2018யில் நடைபெற்ற 34வது ஓஹன தேசியனிலை ஸ்குவாஷ் போட்டியில் லோ வீ வெர்ன்-யை வெற்றிகொண்டு வெற்றியாளர் பட்டத்தை வாகைசூடினார். இதன்முலம், சிவசங்கரி மலேசிய நாட்டின் மகளிர் ஸ்குவாஷ் போட்டியை வென்ற ஆக இளைய விளையாட்டாளராக திகழ்கிறார்.\n\nSection::::பார்க்கவும்.\nOfficial Women's Squash World Ranking\n"}
{"id": "414903", "url": "https://ta.wikipedia.org/wiki?curid=414903", "title": "சட்டங்களில் இளையர்", "text": "சட்டங்களில் இளையர்\n\nசட்டங்களில் இளையர் (; ; LL.B. or சச.இ. or B.L.) என்பது சட்டத்தில் ஓர் இளங்கலை பட்டம் (அல்லது ஆள்வரை சார்ந்து சட்டத்தில் ஓர் முதல் தொழிற்கல்வி பட்டம்) ஆகும். இது இங்கலாந்தில் தோன்றியதும் யப்பான் மற்றும் ஒருங்கிணைந்த நாடுகள் மற்றும் கனடா தவிர்த்து பெரும்பான்மையான பொதுச் சட்ட ஆள்வரைகளில் வழக்கறிஞர் ஆகிட வழங்கப்படும் பட்டமாகும். இது வரலாற்று ரீதியாக யு.எஸ்.யிலும் இந்த நோக்கத்திற்காக பயன்படுத்தப்பட்டது, ஆனால் 1960 களின் நடுப்பகுதியில் சட்டவியலில் முனைவர் (ஜூரிஸ் டாக்டர்) பட்டத்திற்கு ஆதரவாக இது நிறுத்தப்பட்டது.\n\nவரலாற்று ரீதியாக, கனடாவில், சட்டங்களில் இளையர் என்பது பொதுச் சட்டத்தில் முதல் பட்டத்திற்கான பெயராகும், ஆனால் மேலும் ஒரு சில க்யூபக் பல்கலைக்கழகங்களால் உரிமையியல் சட்டத்தில் இளையர் எனும் பெயரில் பட்டம் வழங்கப்படுகிறது. கனடா பொதுச் சட்ட சட்டங்களில் இளையர் பாடத்திட்டம், நடைமுறையில், இரண்டாம் நுழைவு பட்டமாகும். அதாவது ஏற்கனவே ஏதேனும் துறையில் ஒன்றோ கூடுதலோ இளங்கலை பட்டம் பெற்றவர்களே அனுமதிக்கப்படுவார்கள். தற்பொது, சட்டங்களில் இளையர் ஸ்கோட் சட்டம் மற்றும் தென்னாப்பிக்கா சட்டங்களில் முதல் பட்டத்திற்கான பெயராகும். ஸ்கோட்லான்ட் மற்றும் தென்னாப்பிக்கா பல்கலைக்கழகங்களால் வழங்கப்படும் இப்பட்டம் பகுதி பொதுச் சட்டமும் பகுதி உரிமையியல் சட்டமுமாக உள்ளது."}
{"id": "414913", "url": "https://ta.wikipedia.org/wiki?curid=414913", "title": "1,1-ஈரைதராக்சியெத்தீன்", "text": "1,1-ஈரைதராக்சியெத்தீன்\n\n1,1-ஈரைதராக்சியெத்தீன் \"(1,1-Dihydroxyethene)\" என்பது CHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். இச்சேர்மத்தின் எத்தீன் சங்கிலியில் ஒரே கார்பன் அணுவில் இரண்டு ஐதராக்சி தொகுதிகள் பதிலிகளாக பதிலீடு செய்யப்பட்டுள்ளன. இதை 1,1-டை ஐதராக்சியெத்தீன் என்றும் கீட்டினுடைய கார்பனைல் நீரேற்று என்பதால் இதை கீட்டீன்நீரேற்று என்றும் வேறு பெயர்களால் அழைப்பர். இச்சேர்மத்தின் கட்டமைப்பை நோக்குகையில் இதை அசிட்டிக் அமிலத்தினுடைய ஈனால் வடிவம் என்றும் கருதுகிறார்கள். கீட்டினை அசிட்டிக் அமிலமாக மாற்றும் நீரேற்ற வினையில் இச்சேர்மம் ஒரு முக்கியமான இடைநிலை வேதிப்பொருளாகச் செயல்படுகிறது . இந்த வினை நிகழ்வதற்கான சாத்தியமான பாதைகள் பற்றிய பகுப்பாய்வானது, வேதி வினைவழிமுறையின் ஒவ்வொரு படிநிலைக்குமான செயலூக்கும் ஆற்றலை முக்கியமாக கருதுவதற்கான ஓர் எடுத்துக்காட்டாகும் . கீட்டினுடைய கார்பனைலின் நீரேற்றம் என்பது பொதுவாக கார்பனைல் தொகுதியுடன் ஓர் தண்ணீர் மூலக்கூறு சேரும் ஒரு கூட்டுவினையென கருதப்பட்டது. இரண்டாவது தண்ணீர் மூலக்கூறு இவ்வினைக்கு வினையூக்கியாக செயற்படுவதாக கருதப்பட்டது . \n"}
{"id": "414920", "url": "https://ta.wikipedia.org/wiki?curid=414920", "title": "4-பிப்பெரிடினோன்", "text": "4-பிப்பெரிடினோன்\n\n4-பிப்பெரிடினோன் \"(4-Piperidinone)\" என்பது CHNO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். பிப்பெரிடின் சேர்மத்தின் வழிப்பெறுதியாக இச்சேர்மம் கருதப்படுகிறது. வேதியியல் சேர்மங்களையும் மருந்து வகைப்பொருட்களையும் தயாரிக்குபோது ஓர் இடைநிலை வேதிப்பொருளாக 4-பிப்பெரிடினோன் பயன்படுத்தப்படுகிறது. \n\nSection::::பிப்பெரிடோன்கள்.\nபிப்பெரிடோன் கட்டமைப்புக் கூட்டை பகிர்ந்து கொள்ளூம் சேர்மங்கள் அனைத்தும் பிப்பெரிடோன்கள் எனப்படுகின்றன. பெட்ரெங்கோ-கிர்ட்சுசெங்கோ பிப்பெரிடோன் தொகுப்பு வினை பிப்பெரிடோன்களை தயாரிக்க உதவும் தொகுப்பு வினையாகக் கருதப்படுகிறது. இவ்வினையில் ஓர் ஆல்க்கைல்-1,3-அசிட்டோன் டைகார்பாக்சிலேட்டுடன் பென்சால்டிகைடையும் ஓர் அமீனையும் சேர்த்து வினை நிகழ்த்தப்படுகிறது. இந்த பலபகுதி வினை ஆண்ட்சுசெ பிரிடின் தொகுப்பு வினையுடன் தொடர்பு கொண்ட வினையாகும். \n\n"}
{"id": "414929", "url": "https://ta.wikipedia.org/wiki?curid=414929", "title": "4-பிரிடோன்", "text": "4-பிரிடோன்\n\n4-பிரிடோன் \"(4-Pyridone)\" என்பது CHNO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். இதுவொரு நிறமற்ற திண்மமாகும். சிறுபான்மை அமைப்பு மாற்றியமான 4-ஐதராக்சிபிரிடினுடன் இச்சேர்மம் சமநிலை கொண்டுள்ளது. \n\nSection::::தயாரிப்பு.\n4-பிரோன் மற்றும் புரோட்டானுடைய கரைப்பான்களில் உள்ள அமீன்களுடன் வினைபுரிந்து 4-பிரிடோன்களும் அதன் வழிப்பெறுதிகளும் தயாரிக்கப்படுகின்றன\n"}
{"id": "414935", "url": "https://ta.wikipedia.org/wiki?curid=414935", "title": "குரோமைல் புளோரைடு", "text": "குரோமைல் புளோரைடு\n\nகுரோமைல் புளோரைடு \"(Chromyl fluoride)\" என்பது CrOF என்ற மூலக்கூற்று வாய்ப்பாட்டைக் கொண்ட ஒரு கனிம வேதியியல் சேர்மமாகும். செவ்வூதா நிறத்தில் படிகத் திண்மமாக இருக்கும் இச்சேர்மம் சூடுபடுத்தும்போது ஆரஞ்சுச்சிவப்பு நிற நீர்மமாக மாறுகிறது.\n\nSection::::கட்டமைப்பு.\nகிட்டத்தட்ட குரோமைல் குளோரைடின் கட்டமைப்பை ஒத்த C2V சீர்மை கொண்ட நான்முகி வடிவ கட்டமைப்பையே நீர்ம மற்றும் வாயுநிலை குரோமைல் புளோரைடுகள் பெற்றுள்ளன. மேலும் P21/c இடக்குழுவில் Z=4 என்ற மதிப்புடன் குரோமைல் புளோரைடு படிகமாகிறது. Cr=O பிணைப்பின் பிணைப்பு நீளம் 157 பைக்கோமீட்டராகவும், Cr-F பிணைப்புகளின் பிணைப்பு நீளங்கள் 181.7, 186.7, மற்றும் 209.4பைக்கோமீட்டர்கள் எனவும் அமைகின்றன. 6 என்ற ஒருங்கிணைவு எண்ணுடன் உருக்குலைந்த எண்முக நிலையில் குரோமியம் இடம்பிடிக்கிறது. திண்மநிலையில் புளோரைடு பாலங்கள் வழியாக இது இருபடியாக்கலுக்கு உட்படுகிறது.\n\nSection::::வினைகள்.\nஐதரோகார்பன்களை கீட்டோன்களாகவும் கார்பாக்சிலிக் அமிலங்களாகவும் மாற்றும் சக்தி வாய்ந்த ஆக்சிசனேற்றும் முகவராக குரோமைல் புளோரைடு வினைபுரிகிறது. மற்ற குரோமைல் சேர்மங்களை தயாரிப்பதற்கு உதவும் வினைமுகவராகவும் இது பயன்படுத்தப்படுகிறது. சில புளோரைடு சேர்மங்கள் போல, CrO2F2 கண்ணாடி மற்றும் குவார்ட்சுடன் வினைபுரிகிறது. எனவே இச்சேர்மத்தை கையாளும்போது சிலிக்கான்-அல்லாத நெகிழி அல்லது உலோக கொள்கலன்களைப் பயன்படுத்தப்பட வேண்டும்.\n\nSection::::வரலாறு.\nதூய்மையான குரோமைல் புளோரைடு 1952 ஆம் ஆண்டில் முதன்முதலில் தனித்துப் பிரிக்கப்பட்டது. இங்கெல்பிரக்ட் மற்றும் குரோசீ ஆகியோர் இதைக் கண்டுபிடித்து தெரிவித்தனர் . 19 ஆம் நூற்றாண்டின் ஆரம்பத்தில் புளோர்சுபார் (CaF2), குரோமேட்டுகள் மற்றும் கந்தக அமிலம் ஆகியவை அடங்கிய கலவையை வெப்பப்படுத்தும்போது தோன்றும் சிவப்பு நிற நீராவியாக இது கருதப்பட்டது. முதலில் இச்சிவப்பு நிற நீராவி CrF6 ஆக இருக்கலாம் என கருதப்பட்டது. இருப்பினும் சில வேதியியலாளர்கள் இதை CrO2F2 இன் கட்டமைப்பை ஒத்த CrO2Cl2 சேர்மம் எனக் கருதினர் . குரோமைல் புளோரைடின் முதலாவது வெற்றிகரமான தயாரிப்பு முறையான தொகுப்பு வினையை பிரெடன்னாகன் கண்டறிந்து தெரிவித்தார். ஐதரசன் புளோரைடின் வினையை காரகுரோமேட்டுகளுடன் சேர்த்து ஆய்வு செய்ததாக இவர் அறிவித்தார். இதற்குப் பின்னர் வார்ட்டென்பெர்க்கு CrO2Cl2 உடன் தனிமநிலை புளோரினைச் சேர்த்து சூடுபடுத்தி தூய்மை குறைந்த குரோமைல் புளோரைடைத் தயாரித்தார். ஐதரசன் புளோரைடை டைகுரோமேட்டுடன் சேர்த்து -40 ° செல்சியசு வெப்பநிலையில் வினைபுரியச் செய்து தூய்மை குறைந்த CrO2F2 தயாரிக்கும் மற்றொரு முறையை வைய்செர்ட்டு முயற்சித்தார். \nகுரோமியம் மூவாக்சைடுடன்(CrO3) ஒரு புளோரினேற்றும் முகவரை வினைபுரியச் செய்வது இங்கெல்பிரக்ட் மற்றும் குரோசீ ஆகியோரின் தொகுப்பு முறையில் அடிப்படையாக அமைகிறது.\n\nஇவ்வினை ஒரு மீள்வினையாகும். CrOF வை தண்ணீர் உடனடியாக நீராற்பகுப்பு செய்து மீண்டும் CrO.ஆக மாற்றுகிறது.\n\nகுளோரின் புளோரைடு, கார்பனைல் புளோரைடு அல்லது சில உலோக எக்சாபுளோரைடுகள் உள்ளிட்ட சேர்மங்களுடன் வினைபுரியச் செய்வதை பிற தயாரிப்பு முறைகள் அடிப்படையாகக் கொண்டுள்ளன:\n\nதங்குதன் புளோரைடு மற்றும் மாலிப்டினத்தைப் பயன்படுத்தி குரோமைல் புளோரைடு தயாரிக்கப்படும் கடைசி முறையை கிரீன் மற்றும் கார்டு ஆகியோர் தெரிவித்தனர். பேரளவில் தூய்மையான குரோமைல் புளோரைடைத் தயாரிக்க இம்முறை மிகவும் எளிமையானதாகவும் பயனுள்ளதாகவும் கருதப்படுகிறது. 120 ° செல்சியசு வெப்பநிலையில் இவ்வினை நிகழ்த்தப்படுமெனில் 100 சதவீத உற்பத்தித் திறனை எதிர்பார்க்கலாமென இவர்கள் கூறுகின்றனர். இவ்வினையை ஒத்ததாகக் கருதப்படும் MoF மற்றும் WF, சேர்மங்களின் வினையில் MoF சேர்மத்தின் வினை உடனடியாக நிகழ்கிறது.\n\nSection::::வினைகள்.\nஐதரோகார்பன்களை கீட்டோன்கள் மற்றும் கார்பாக்சிலிக் அமிலங்களாக ஆக்சிசனேற்றம் செய்வதோடு மட்டும் அல்லாமல் குரோமைல் புளோரைடு கூடுதலாக பல்வேறு வகை வினைகளிலும் பங்கேற்பதாக பிரௌன், கிரீன், கார்டு ஆகியோர் தெரிவித்தனர். குரோமைல் புளோரைடால் தன்னுடைய புளோரைடு அணுக்களை உலோக ஆக்சைடுகளுடன் பரிமாறிக்கொள்ள முடியும்.\n\nபோரான் மற்றும் சிலிக்கன் ஆக்சைடுகளை புளொரைடுகளாகவும் குரோமைல் புளோரைடு மாற்றுகிறது. \nபெர்புளொரோயெப்டேன் கரைப்பானில் கரைந்த கார மற்றும் காரமண் உலோக புளோரைடுகளுடன் குரோமைல் புளோரைடு வினைபுரிந்து ஆரஞ்சு நிறத்திலான புளோரோகுரோமேட்டுகளைக் கொடுக்கிறது.\n\nஇலூயிசு அமிலங்களுடன் கூட குரோமைல் புளோரைடு வினைபுரிகிறது.:\n\nNO, NO2, மற்றும் SO போன்ற பலம் குறைந்த காரங்களுடன் குரோமைல் புளோரைடு வினைபுரிந்து கூட்டுசேர் பொருட்களைக் கொடுக்கிறது.\n"}
{"id": "414958", "url": "https://ta.wikipedia.org/wiki?curid=414958", "title": "பீனைல்பைருவிக் அமிலம்", "text": "பீனைல்பைருவிக் அமிலம்\n\nபீனைல்பைருவிக் அமிலம் \"(Phenylpyruvic acid)\" என்பது CHCHC(O)COH என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். மேலும் இதுவொரு கீட்டோ அமிலமுமாகும். \n\nSection::::தோற்றம்.\nபீனைல்பைருவிக் அமிலம் அதன் எ-மற்றும் ஒ-ஈனால் அமைப்பு மாற்றியங்களுடன் சமநிலை கொண்டுள்ளது. பீனைல் அலனின் சேர்மத்தை ஆக்சிசனேற்ற அமீன் நீக்க வினைக்கு உட்படுத்துவதால் இச்சேர்மம் விளைபொருளாகக் கிடைக்கிறது. \n\nSection::::தயாரிப்பு.\nபென்சால்டிகைடு மற்றும் கிளைசின் வழிப்பெறுதிகளை ஒடுக்க வினைக்கு உட்படுத்துவதால் பீனைல் அசுலாக்டோன் உற்பத்தி செய்யப்பட்டு, பின்னர் அது அமிலம் அல்லது கார வினையூக்கியால் நீராற்பகுக்கப்பட்டு பீனைல்பைருவிக் அமிலம் தயாரிக்கப்படுகிறது. பென்சைல் குளோரைடை இரட்டைக் கார்பனைலேற்றம் செய்தும் இதைத் தயாரிக்க இயலும். \n\nபீனைல்பைருவிக் அமிலத்தை ஒடுக்கச் சிதைவு அமீனேற்றம் செய்தால் பீனைல் கிளைசின் கிடைக்கிறது. \n"}
{"id": "414961", "url": "https://ta.wikipedia.org/wiki?curid=414961", "title": "புரோமோபைருவிக் அமிலம்", "text": "புரோமோபைருவிக் அமிலம்\n\nபுரோமோபைருவிக் அமிலம் \"(Bromopyruvic acid)\" என்பது BrCHCOCOH என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். பைருவிக் அமிலத்தை புரோமினேற்றம் செய்த வழிப்பெறுதியாக இந்த நிறமற்ற திண்மம் தயாரிக்கப்படுகிறது. லாக்டிக் அமிலம், பைருவிக் அமிலம் ஆகியவற்றுடன் அமைப்பு ஒற்றுமை கொண்ட சேர்மமாகவும் கருதப்படுகிறது. வளர்சிதை மாற்ற நச்சாகவும் புற்றுநோய் எதிர்ப்பு முகவராகவும் ஆராயப்பட்டு வருகிறது . பிற α-புரோமோகீட்டோன்களைப் போலவே இதுவும் ஒரு ஆல்கைலேற்றும் முகவராகும்.\n\nSection::::ஆய்வு.\nபைருவேட்டு கடத்தும் அமைப்பு புரோமோபைருவேட்டை டிரைபேனாசோமல் செல்களுக்குள் செலுத்தப் பயன்படுகிறது. செல்லுக்குள் செலுத்தப்பட்ட புரோமோபைருவிக் அமிலத்தின் இலக்கு கிளைசெரால்டிகைடு-3-பாசுபேட்டு டியைதரசினேசு ஆகும். இது புரோமோபைருவேட்டால் எளிதில் தூண்டப்படக்கூடியதாகும். புற்று செல்களில் மிகைவெளிப்படுத்தலாக கருதப்பட்ட பைருவேட்டு கடத்தும் அமைப்பு பின்னர் மோனோ கார்பாக்சிலேட்டு கடத்தியாக அடையாளப்படுத்தப்பட்டது. இதை மோனோ கார்பாக்சிலேட்டு கடத்தி 1 என அழைத்தனர். \n\n"}
{"id": "414968", "url": "https://ta.wikipedia.org/wiki?curid=414968", "title": "திரை இசைக் களஞ்சியம் (நூல்)", "text": "திரை இசைக் களஞ்சியம் (நூல்)\n\nதிரை இசைக் களஞ்சியம் இந்திய தமிழ்த் திரைப்படக் கலைஞர்கள் பற்றிய ஒரு வரலாற்று ஆவண நூலாகும்.\n\nSection::::திரை இசைக் கலைஞர்கள்.\nதிரை இசைக் கலைஞர்கள் என்ற வகையில் பாடகர்கள், பாடலாசிரியர்கள், வாத்திய இசை வித்துவான்கள், இசையமைப்பாளர்கள், பின்னணிப் பாடகர்கள் ஆகியோர் இடம் பெறுகிறார்கள்.\n\nஅந்தக் கலைஞர்களின் விபரங்களை \"திரை இசைக் களஞ்சியம்\" நூல் கால அட்டவணைப்படி பட்டியலிட்டு தொகுத்துத் தருகிறது.\n\nSection::::நூலாசிரியர்.\nஇந்த நூலின் ஆசிரியர் \"வாமனன்\" ஒரு திரை இசை வரலாற்றாய்வாளர். டி. எம். சௌந்தரராஜன், எம். எஸ். விஸ்வநாதன், கே. வி. மகாதேவன் உள்ளிட்ட பலரைப் பற்றித் தனியாக நூல்கள் எழுதி வெளியிட்டுள்ளார். முன்னாள் இந்தியப் பிரதமர் வாஜ்பாய் அவர்களின் கவிதைகளைத் தமிழில் மொழிபெயர்த்து நூலாக வெளியிட்டுள்ளார். தமிழக அரசின் கலைமாமணி விருது பெற்றவர்.\n\nSection::::நூலின் வரலாறு.\nகலைஞர்களின் வரலாற்றை ஆவணப்படுத்தியுள்ள இந்த நூலுக்கே ஒரு வரலாறு உண்டு.\n\n1999 ஆம் ஆண்டுதிரை இசை அலைகள் - பாகம் 1 என்ற தலைப்பில் ஆசிரியர் வாமனன் ஒரு நூலை முதன் முதலில் வெளியிட்டார். அதில் கால வரிசைப்படி சில கலைஞர்கள் பற்றிய விபரம் தாங்கிய கட்டுரைகள் அடங்கியிருந்தன. 1999 ஆம் ஆண்டு தமிழக அரசு, தமிழ்க்கலைகள், கட்டுரை, வாழ்க்கை வரலாறு, சுயசரிதை, பயண நூல்கள் ஆகியவை அடங்கிய பகுப்பின் கீழ் இந்த நூலுக்கு முதற்பரிசு வழங்கியது.(காண்க: தமிழ் வளர்ச்சிக்கான சிறந்த நூல்களுக்கான பரிசு பெற்ற நூல்கள், 1999)\n\nஇதன் பின்னர் திரை இசை அலைகள் பாகம் - 2, 3, 4, 5 ஆகியவை ஒவ்வொன்றும் சில வருட இடைவெளி விட்டு வெளியாகின. ஒவ்வொரு பாகத்திலும் அதில் இடம்பெற்ற கலைஞர்கள் பற்றிய கட்டுரைகள் கால வரிசைப்படி அமைந்திருந்தன.\n\nஇந்த 5 பாகங்களையும் ஒன்றிணைத்து ஒரே புத்தகமாக ஆக்கப்பட்டதே \"திரை இசைக் களஞ்சியம்\" நூலாகும். இந்த நூலிலும் கலைஞர்கள் பற்றிய கட்டுரைகள் கால ஒழுங்கு படுத்தப்பட்டுள்ளன.\n\nSection::::வெளியீடு.\nதிரை இசைக் களஞ்சியம் நூல் முதல் பதிப்பு 2014 ஆம் ஆண்டு டிசம்பர் மாதம் சென்னை 600108 இலுள்ள மணிவாசகர் பதிப்பகத்தால் வெளியிடப்பட்டுள்ளது. இந்திய ரூபாய் 1000.00 விலையில் மொத்தம் 1280 பக்கங்களைக் கொண்டுள்ள புத்தகத்தின் எடை 2.8 கிலோ ஆகும். \n"}
{"id": "414982", "url": "https://ta.wikipedia.org/wiki?curid=414982", "title": "அலையன்ஸ் ஏர்", "text": "அலையன்ஸ் ஏர்\n\nஅலையன்ஸ் ஏர் (Alliance Air (India) என்பது ஏர் இந்தியாவின் ஒரு முழுமையான துணை நிறுவனமாக 1996 ஆம் ஆண்டு நிறுவப்பட்டது. இந்த விமான நிறுவனம் பிரதானமாக பிராந்தியங்களை இணைக்கும் திட்டத்தின் ஒரு பகுதியாக இந்தியாவில் உள்ள பிராந்திய பாதைகளை இயக்குகிறது.\n\nSection::::வரலாறு.\nஅலையன்ஸ் ஏர் 1996 ஆம் ஆண்டு நிறுவப்பட்டது. 2007 ல், ஏர் இந்தியாவுடன் இந்தியன் ஏர்லைன்ஸ் நிறுவனம் இணைந்தபோது, ஏர் இந்தியாவின் புதிய அடையாளமாக உள்நாட்டு போக்குவரத்தில் மாறியது. </ref> In March 2017, the airline was again renamed Alliance Air.\n\nSection::::செல்லுமிடங்கள்.\nஇது 2017 செப்டம்பர் மாத கணக்கீட்டின்படி இந்தியாவில் 46 இடங்களுக்கு இந்நிறுவனம் சேவையளிக்கின்றது. முக்கியமாக பெங்களூரு, சென்னை,திருச்சி டெல்லி, ஹைதராபாத், ஜெய்ப்பூர், கொல்கத்தா, மும்பை, அகத்தி, ஆக்ரா,அகமதாபாத்,பாவ்நகர்,போபால்,கோவா,குவகாத்தி, ஹூப்ளி,இந்தூர்,தர்மசாலா,கொச்சி,குலு,லக்னோ,மதுரை, பாட்னா,பதான்கோட்,புனே,ராஞ்சி,ஷில்லாங்,சிம்லா,சூரத்,சீரடி,தேஜ்பூர், திருப்பதி,உதய்ப்பூர், விஜயவாடா மற்றும் விசாகப்பட்டினம் ஆகிய இடங்களில் இந்தியாவின் பிராந்திய சேவைகள் செயல்படுகிறது.\n\nSection::::விமான குழு விவரங்கள்.\nஅலையன்ஸ் ஏர் விமான குழு ATR 42-300, ATR 72-600 ரக விமானங்களைக் கொண்டுள்ளது. \n"}
{"id": "414998", "url": "https://ta.wikipedia.org/wiki?curid=414998", "title": "விராலிமலை வட்டம்", "text": "விராலிமலை வட்டம்\n\nவிராலிமலை வட்டம், தமிழ்நாட்டின், புதுக்கோட்டை மாவட்டத்தின் 12 வருவாய் வட்டங்களில் ஒன்றாகும். இவ்வட்டத்தின் வட்டாட்சியர் அலுவலகம் விராலிமலையில் இயங்குகிறது. இலுப்பூர் வருவாய் கோட்டத்தில் உள்ள விராலிமலை வட்டம் \"நீர்பழனி\" , \"கொடும்பாளூர்\" மற்றும் \"விராலிமலை\" என மூன்று உள்வட்டங்களையும்; 37 வருவாய் கிராமங்களையும் கொண்டது. விராலிமலை ஊராட்சி ஒன்றியம் & விராலிமலை முருகன் கோயில் இவ்வட்டத்தில் உள்ளது.\n\nSection::::விராலிமலை வட்டத்தின் வருவாய் கிராமங்கள்.\nவிராலிமலை வட்டத்தின் 37 வருவாய் கிராமங்கள் \n\n"}
{"id": "415000", "url": "https://ta.wikipedia.org/wiki?curid=415000", "title": "த பிரிடேட்டர் (திரைப்படம்)", "text": "த பிரிடேட்டர் (திரைப்படம்)\n\nத பிரிடேட்டர் (The Predator) என்பது வெளிவர இருக்கும் அமெரிக்க அறிபுனை அதிரடித் திரைப்படமாகும். இப்படமானது பிளாக் மற்றும் ஃப்ரெட் டீக்கர் ஆகியோர் எழுத, ஷேன் பிளாக்கால் இயக்கப்பட்டது. இது பிரிடேட்டர் (1987), பிரிடேட்டர் 2 (1990), பிரிடேட்டர்ஸ் (2010) ஆகிய பிரிடேட்டர் திரைப்படங்களின் வரிசையில் நான்காவதாக வெளிவரும் திரைப்படமாகும். முதன்மைப் படத்தில் பிளாக் ஒரு துணை பாத்திரத்தை ஏற்றிருந்தார், அதே நேரத்தில் முதல் மூன்று வரிசை படங்களின் தயாரிப்பாளராக இருந்த ஜான் டேவிஸ் மீண்டும் இப்படத்தின் தயாரிப்பாளராகியுள்ளார்.\n\nஇப்படத்தில் பாய்ட் ஹோல்ப்ரூக், ட்ரெவண்டே ரோட்ஸ், ஜேக்கப் ட்ரம்ப்லே, கீகன்-மைக்கேல் கீ, ஒலிவிய மன், தாமஸ் ஜேன், ஆல்ஃபீ ஆலன், ஸ்டெர்லிங் கி. பிரவுன் ஆகிய நட்சத்திரங்கள் நடித்துள்ளனர். படத்தின் படப்பிடிப்பு 2017 சூன் மாதம் முடிவடைந்தது. அதனையடுத்து 2018 செப்டம்பர் 14 அன்று 20ஆம் சென்சுரி ஃபாக்சால் ஐபாஸ் மற்றும் டால்பி சினிமா மற்றும் தரநிலை வடிவமைப்புகளில் வெளியிடப்பட்டுகிறது.\n\nSection::::கதைச்சுருக்கம்.\nநவீன மிண்ணணு விளையாட்டுப் பொருட்களை இயக்கும் ஒரு சிறுவன் ஒருவனின் செயலானது, புவிக்கு வெளியே சுற்றிக்கொண்டிருக்கும் வேற்றுகிரகவாசிகளான பிரிடேட்டர் விண்கலத்துக்கான அழைப்புச் சமிக்ஞையாகி அது விபரீதமாகிறது. மரபணு மாற்றம்கொண்ட புதிய பிரிடேடர்களும், பிரமாண்ட பிரிடேடர்களுமாக புவியை கைப்பற்றவும், அதற்குத் தடையான மனித இனத்தை அழித்தொழிக்கவும் வருகின்றன. இதற்கு எதிராக ராணுவ வீரர் குழுவுடன் அறிவியல் ஆசிரியை ஒருவரும் இணைந்து, மனித இனத்தை காக்க போர் செய்கின்றனர்.\n\n"}
{"id": "415008", "url": "https://ta.wikipedia.org/wiki?curid=415008", "title": "பிரிடேட்டர் (திரைப்படம்)", "text": "பிரிடேட்டர் (திரைப்படம்)\n\nபிரிடேட்டர் (Predator) என்பது 1987 ஆண்டைய அமெரிக்க  அறிபுனை அதிரடித் திரைப்படமாகும், இப்படமானது சகோதரர்களான ஜிம் மற்றும் ஜான் தோமஸ் ஆகியோரால் எழுதப்பட்டு, ஜான் மெக்டெர்னானால் இயக்கப்பட்டது. இப்படத்தில் நடு அமெரிக்காவில் குறிப்பிடப்படாத ஒரு நாட்டில் கெரில்லா கட்டுப்பாட்டில் உள்ள பிரதேசத்தில் பணயக் கைதிகளை மீட்கும் பணியில் ஈடுபடும் உயர்நிலை இராணுவ மீட்பு குழு தலைவராக ஆர்னோல்டு சுவார்செனேகர் நடித்துள்ளார். இவரது குழுவை தொழில்நுட்பரீதியாக மேம்பட்ட வேற்றுலக உயிரி வேட்டையாடுகிறது. இந்த பிரிடேட்டர் கதையானது  1984 ஆம் ஆண்டு, ஹண்டர் என்ற பெரில் எழுதப்பட்டது. படப்பிடிப்பானது 1986 மார்ச்-சூன் காலகட்டத்தில் துவங்கியது, சிறப்பு உயிரினமானது ஸ்டான் வின்ஸ்டனால் வடிவமைக்கப்பட்டது.\n\nபடத்தின் தயாரிப்புச் செலவு சுமார் $ 15 மில்லியன் ஆகும். படத்தை 20ஆம் சென்சுரி ஃபாக்ஸ் நிறுவனம் அமெரிக்காவில் 1987 சூன் 12 அன்று வெளியிட்டது, அதில் $ 59,735,548 வசூலித்தது.  துவக்கத்தில் இப்படம் கலவையான விமர்சனங்களைப் பெற்றது. தொடர்ந்து வந்த ஆண்டுகளில், இந்தத் திரைப்படத்தின் மீதான விமர்சகர்களின் மனப்பான்மை நேர்மறை ஆனது, மேலும் இது பல \"சிறந்த\" பட்டியல்களில் இடம்பிடித்ததோடு, தற்போது எல்லா காலத்திற்குமான  சிறந்த அதிரடிப் படங்களில் ஒன்றாகக் கருதப்படுகிறது. இதன் மூன்று தொடர்ச்சிகளாக, பிரிடேட்டர் 2 (1990), பிரிடேட்டர்ஸ் (2010) மற்றும் \"The Predator\" (2018) ஆகிய படங்கள் வெளியாயின.\n\nSection::::கதைச்சுருக்கம்.\nநடு அமெரிக்காவில் கெரில்லா போராளிகளிடம் உள்ள பணயக் கைதிகளை மீட்கப்போகும் அதிரடிப் படை வீரர்கள், அங்கே காட்டில் தொழில் நுட்டப்தில் மேம்பட்ட அயல்கிரக வாசியின் வேட்டைக்கு ஆளாகின்றனர். அதை அழிக்க கதாநாயகன் மேற்கொள்ளும் அதிரடி சாகசமே இதன் கதை. \n"}
{"id": "415013", "url": "https://ta.wikipedia.org/wiki?curid=415013", "title": "சாரா எல்லன் ஆர்டிங்", "text": "சாரா எல்லன் ஆர்டிங்\n\nசாரா எல்லன் ஆர்டிங் எனப்பட்ட எல்லன் ஆர்டிங் பேக்கர் \"(Ellen Harding Baker)\" ஓகியோவில் உள்ள கன்னெக்டிகட்டில் 1847 ஜூன் 8 இல் பிறந்தார். இவர் தனது வானியல் விரிவுரைகளில் பயன்படுத்திய சூரியக் குடும்பக் கம்பளி உறை வரைவுக்காகப் பெயர்பெற்றவர். இவர் தன் வானியல் உரைகளை அயோவா மேற்கு கிளையிலும் மாஸ்கோ மேற்கு கிளையிலும் அயோவா உலோன்டிரீயிலும் ஆற்றியுள்ளார். \nஇந்தக் கம்பளி உறை வரைவு இப்போது சுமித்சோனிய நிறுவனத்திடம் உள்ளது. நடப்பில் இது பார்வைக்கு வைக்கப்படுவதில்லை. இது 1876 இல் செய்யப்பட்ட்து. இதன் வடிவமைப்பு அக்கால வானியல் பாடநூல்களில் அமைந்த படவிளக்கத்தைப் போல அமைக்கப்பட்ட்தாகும். இதில் நடுவில் சூரியன் உள்லது. இதில் எட்டு சூரியக் குடும்பக் கோள்களும் அவை சூரியனைச் சுற்றும் வட்டணைகளுடன் காட்டப்பட்டுள்ளன. இதில் முதன்மை சிறுகோள் பட்டையும் அமைந்துள்ளது. இதில் சூரியக் குடும்பத்துக்கு அப்பால் உள்ள விண்மீன்களும் அமைந்துள்ளன. இதில் புவியின் நிலாவும் வியாழனின் கலீலிய நிலாக்களும் காரிக்கோள், நெப்டியூன், யுரேனசு ஆகிய கோள்களின் எண்ணற்ற நிலாக்களும் காரிக்கோள் வலயங்களும் அமைந்துள்ளன. மையம் பிறழ்ந்த வட்டணையில் ஒரு வால்வெள்ளியும் காட்டப்பட்டுள்ளது. இது 1835 இல் பார்த்த ஆல்லே வால்வெள்ளியாக இருக்கலாம். இந்த உறை 89 x 106 அங்குலங்கள் (225 செமீ x 269 செமீ) அளவு பெரியதாகும்.\n\nஎல்லன் மரியோன் பேக்கரை 1867 அக்தோபர் 10 இல் மணந்துகொண்டார். எல்லன் 1886 மார்ச்சு 30 இல் என்புருக்கி நோயால் இறக்கும்போது இவர்களுக்கு ஏழு குழந்தைகள் இருந்தனர்.\n"}
{"id": "415014", "url": "https://ta.wikipedia.org/wiki?curid=415014", "title": "பிலிப்பசு பால்டேயசு", "text": "பிலிப்பசு பால்டேயசு\n\nபிலிப்சு பால்டே (\"Philips Baelde\") அல்லது வண. பிலிப்பசு பால்டேயசு (\"Philippus Baldaeus\", (ஞானசுநானம்: 24 அக்டோபர் 1632, – 1671, என்பவர் இடச்சு மறைப்பரப்புனர் ஆவார். இவர் இலங்கையில் ஒல்லாந்தர் ஆட்சிக் காலத்தில் அங்கு ஊடுருவிய இடச்சுப் படைகளுடன் யாழ்ப்பாணம் சென்றார். அங்கு அவர் 1658 இல் சீர்திருத்தத் திருச்சபையை அறிமுகப்படுத்தினார். ஆபிரகாம் ரொஜேரியசுக்குப் பின்னர் இலங்கைத் தீவின் வடக்கே வாழும் தமிழரின் வாழ்க்கை, மொழி, பண்பாடு ஆகியவற்றை ஆவணப்படுத்திய இரண்டாவது ஐரோப்பியர் இவராவார். இடச்சு மொழியில் எழுதப்பட்ட \"பெருந்தீவான இலங்கையில் உண்மையானதும் சரியானதுமான விவரணம்\" எனும் நூல் அக்காலத்தில் பெரும் வரலாற்றுப் பதிவாக இனங்காணப்பட்டு, உடனடியாகவே இடச்சு, இடாய்ச்சு மொழிகளில் அழகான படங்களுடன் 1672 இல் வெளியிடப்பட்டது. இதன் ஆங்கில மொழிபெயர்ப்பு 1960 ஆம் ஆண்டில் இலங்கையில் வெளியிடப்பட்டது.\n\nஇவர் தனது பதிவுகளில் பெரும்பாலும் தான் பயணம் மேற்கொண்ட இடங்களின் சமய, குடியியல், மற்றும் உள்ளூர் வழக்கங்களை ஆவணப் படுத்தினார். இந்து தொன்மவியலை அறிமுகப்படுத்தினார். இவர் 1672-இல் தமிழ் மொழியில் \"கர்த்தரின் ஜெபம்\" என்ற கடவுள் வழிபாட்டை மொழிபெயர்த்தார். இந்நூலில் பல தவறுகள் காணப்பட்டாலும், அக்காலகட்டத்தில் ஐரோப்பாவில் வெளியிடப்பட்ட முதலாவது இந்திய மொழி ஆய்வு நூலாகும். பால்டேயசு பின்னர் ஒல்லாந்து திரும்பி இளம் வயதில் இறக்கும் வரை மறைப்பரப்புனராகப் பணியாற்றினார்.\n\n"}
{"id": "415025", "url": "https://ta.wikipedia.org/wiki?curid=415025", "title": "4-மெத்தில்-1-பென்டீன்", "text": "4-மெத்தில்-1-பென்டீன்\n\n4-மெத்தில்-1-பென்டீன் \"(4-Methyl-1-pentene)\" என்பது CH என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். ஒலிபின் பலபடியாக்கல் வினையில் இச்சேர்மம் ஓர் ஒருமமாகப் பயன்படுத்தப்படுகிறது. இதன் விளைவாக உருவாகும் பலபடி பாலி(4-மெத்தில்-1-பென்டீன்) என்ற பெயரால் அழைக்கப்படுகிறது. \n"}
{"id": "415027", "url": "https://ta.wikipedia.org/wiki?curid=415027", "title": "சோமாவின் கனசதுரம்", "text": "சோமாவின் கனசதுரம்\n\nசோமா கன சதுரம் (\"Soma cube\") 1933 ஆம் ஆண்டில் பீட் ஹெய்ன் கண்டுபிடித்த ஒரு திடமான சிதறல் புதிர். வெர்னர் ஹெய்சன்பெர்க் நடத்திய குவாண்டம் இயக்கவியல் விரிவுரையின் போது, ஏழு துண்டுகளால் செய்யப்பட்ட 3 × 3 × 3 கனசதுரத்தை அமைத்தாா். இந்த 7 துண்டுகள் துணை கொண்டு பல்வேறு முப்பாிமான வடிவங்கள் செய்யலாம்.\n\nசோமா கனசதுரத்தின் துண்டுகள் மூன்று அல்லது நான்கு ஓா்அலகு கனசதுரத்தின் அனைத்து பண்புகளையும் கொண்டிருக்கின்றன, அவை அவற்றின் முகங்களில் சேர்ந்துள்ளன, அது ஏதேனும் ஒரு மூலையால் இணைந்துள்ளன. இதில் திருப்தி அளிக்கும் மூன்று கனசதுரங்களின் இணைப்பு ஒன்றும் மற்றும் இந்த நிலைக்கு திருப்தி அளிக்கும் நான்கு கனசதுரங்களின் இணைப்பு ஆறு வகைகள் ஒன்று, இதில் இரண்டு வகை ஒருவ்வொன்றும் மற்றதை பிரதிபலிப்பதாக இருக்கும். எனவே, 3 + (6 × 4) என்பது 27 ஆகும், இது ஒரு 3 × 3 × 3 கனசதுரத்தில் உள்ள செல்கள் உள்ளது.\n\nசெப்டம்பர் 1958 இல் ஜியோ ஹொர்டன் கான்வே மூலம் அறிவியல் அமெரிக்கன் பத்திரிகையில் கணித விளையாட்டுப் பத்தியில் சோமா கியூப் விரிவாக பகுப்பாய்வு செய்யப்பட்டது, மேலும் கணித நாடகங்களுக்கான வின்னிங் வேவ்ஸ் புத்தகம் சோமா கியூப் பிரச்சனை பற்றிய விரிவான பகுப்பாய்வைக் கொண்டுள்ளது.\n\nசோமா கன சதுர (\"Soma cube\") புதிரில் 240 தனித்துவமான தீர்வுகள் உள்ளன, சுழற்சிகளும் பிரதிபலிப்புகளும் தவிர்த்து: எட்டு ராணிகள் புதிதாக பயன்படுத்தப்பட்ட எளிய சுழல் அச்சுப்பொறி தேடல் கணினி நிரல் மூலம் இவை எளிதாக உருவாக்கப்படுகின்றன. சோமா கனசதுரத்தை தீர்ப்பதற்கான மிக விரைவான நேரத்திற்கான தற்போதைய உலக சாதனை 2.93 வினாடிகள் ஆகும். இந்த சாதனை இந்தியாவின் கிருஷ்ணமு ராஜு காடிராஜுவால் நிகழ்த்தப்பட்டது.\n\nSection::::ஏழு துண்டுகள்.\nஏழு சோமா துண்டுகள் ஆறு வரிசையாக நான்கு பாலிக்குயூப்கள், வரிசையில் மூன்று:\n\n\n"}
{"id": "415036", "url": "https://ta.wikipedia.org/wiki?curid=415036", "title": "இருபுரோப்பைலீன் கிளைக்கால்", "text": "இருபுரோப்பைலீன் கிளைக்கால்\n\nஇருபுரோப்பைலீன் கிளைக்கால் \"(Dipropylene glycol)\" என்பது CHO என்ற மூலக்கூற்று வாய்ப்பாட்டைக் கொண்ட ஒரு கரிம வேதியியல் சேர்மமாகும். இதை டைபுரோப்பைலீன் கிளைக்கால் என்ற பெயராலும் அழைக்கலாம். 4-ஆக்சா-2,6-எப்டேன்டையால், 2-(2-ஐதராக்சி-புரோபாக்சி)-புரோப்பேன்-1-ஆல், மற்றும் 2-(2-ஐதராக்சி-1-மெத்தில்-ஈத்தாக்சி)-புரோப்பேன்-1-ஆல் ஆகிய மூன்று மாற்றியங்களின் கலவையால் ஆக்கப்பட்ட வேதிச் சேர்மம் ஆகும் . \n\nSection::::பயன்கள்.\nஒரு நெகிழியாக்கியாக இருபுரோப்பைலீன் கிளைக்கால் பல பயன்களைக் கொண்டுள்ளது. தொழிற்துறை வேதிவினைகள் பலவற்றில் இது இடைநிலை வேதிப்பொருளாகப் பயன்படுகிறது. பலபடியாக்கல் முன்னெடுக்கும் பொருள் அல்லது ஒருமம் மற்றும் கரைப்பான் எனப்பலவிதமாகச் செயல்படுகிறது. குறைந்த நச்சுத்தன்மையும், கரைப்பான் பண்புகளும் இதையொரு தனித்துவமிக்க நறுமணக் கூட்டுப்பொருளாக தோல் மற்றும் தலைமுடி பராமரிப்புப் பொருட்களில் பயன்படுத்த உதவுகின்றன. பொழுதுபோக்கு இயந்திரத் தொழிற்சாலைகளில் மூடுபனி இயந்திரங்களில் பயன்படும் வர்த்தக முறை மூடுபனி திரவத்தில் பொதுவான் சேர்க்கைப் பொருளாக பயன்படுகிறது . \n"}
{"id": "415061", "url": "https://ta.wikipedia.org/wiki?curid=415061", "title": "அசுதோசு முகர்சி", "text": "அசுதோசு முகர்சி\n\nஅசுதோசு முகர்சி ( Sir Ashutosh Mukherjee 29, சூன் 1864–25 மே 1924) என்பவர் வங்காள கல்வியாளர், நீதிமான், வழக்கறிஞர் மற்றும் கணித நிபுணர் ஆவார். இவரது முழுப் பெயர் அசுதோசு முகோபாத்தியாய என்பது ஆகும். (anglicised, originally Āśutōṣh Mukhōpādhyāẏa,\nகணிதத்திலும் தெரியியல் பாடத்திலும் இரண்டு எம் ஏ பட்டங்கள் பெற்ற முதல் மாணவர் என்ற மதிப்பைப் பெற்றவர்.\n1906 முதல் 1914 வரையிலும் 1921 முதல் 1923 வரையிலும் கொல்கத்தா பல்கலைக் கழகத் துணைவேந்தராகத் தொடர்ச்சியாகப் பதவி வகித்தார்.\n\n1906இல் வங்காள தொழில் நுட்ப நிலையத்தை நிறுவினார்.1914 இல் கொல்கத்தா பல்கலைக் கழகத்தில் அறிவியல் கல்லூரியையும் தொடங்கினார். ஆசூரா சட்டக் கல்லூரியைத் தொடங்குவதில் ஈடுபாட்டுடன் இருந்தார். 1908 இல் கொல்கத்தா கணிதக் கழகம் இவர் முயற்சியால் நிறுவப்பட்டது. அதன் தலைவராக 1908 முதல் 1923 வரை இருந்தார். 1914 இல் இந்திய அறிவியல் கழகம் தொடங்கப்பட்டபோது தொடக்க நிகழ்ச்சியில் தலைவராக இருந்தார். 1916இல் இவர் கொல்கத்தா பல்கலைக்கழகத் துணைவேந்தர் பதவியில் இருந்தபோது அசுதோசு கல்லூரி தொடங்கப்பட்டது.\n\nஅசுதோசு முகர்சி வங்காளம், ஆங்கிலம் மட்டும் அல்லாமல் பாலி, பிரெஞ்சு, உருசியன் ஆகிய மொழிகளிலும் தேர்ந்தவர்.\nபல விருதுகள் அவர் பெற்றார். 1964 இல் அவர் நினைவைப் போற்றி அவரது உருவம் பொறித்த அஞ்சல் தலையை இந்திய அரசு வெளியிட்டது.\n\nஇவரது மகன்களில் ஒருவரான சியாமா பிரசாத் முகர்ஜி, பாரதீய ஜனசங்கம் அரசியல் கட்சியை நிறுவியவர்.\n"}
{"id": "415065", "url": "https://ta.wikipedia.org/wiki?curid=415065", "title": "அசிட்டால்டிகைடு அமோனியா முப்படி", "text": "அசிட்டால்டிகைடு அமோனியா முப்படி\n\nஅசிட்டால்டிகைடு அமோனியா முப்படி \"(Acetaldehyde ammonia trimer)\" என்பது (CHCHNH). என்ற மூலக்கூற்று வாய்ப்பாட்டால் விவரிக்கப்படும் ஒரு கரிமச் சேர்மம் ஆகும். அசிட்டால்டிகைடு அமோனியா டிரைமர் என்ற பெயராலும் இதை அழைக்கலாம். தூய்மையான சேர்மம் நிறமற்று இருக்கும். இச்சேர்மத்தின் மாதிரிகள் ஆக்சிசனேற்றத்தால் தரங்குறைந்து இலேசான மஞ்சள் நிறம் அல்லது வெளிறிய பழுப்பு நிறத்தில் காணப்படுகின்றன. நீருறிஞ்சியாக இருப்பதால் முந்நீரேற்று வடிவில் கிடைக்கிறது.\nஅசிட்டால்டிகைடு அமோனியா முப்படி ஒரு முப்படியின வேதிச்சேர்மம் என்பதை இப்பெயர் வெளிப்படுத்தும் பகுதிப்பொருட்களின் மூலம் அறிய முடிகிறது. அசிட்டால்டிகைடும் அமோனியாவும் சேர்ந்து வினைபுரிந்து இச்சேர்மம் உருவாகிறது.\n\nமூன்று மெத்தில் தொகுதிகளும் அமைப்பின் மையத்தில் பிணைக்கப்பட்டு சேர்மம் C3v இடக்குழு சீரொழுங்கில் காணப்படுவதாக அணுக்கரு காந்த ஒத்தத்திர்வு நிறமாலையியல் ஆய்வு தெரிவிக்கிறது\n\nஅசிட்டால்டிகைடு அமோனியா முப்படி என்ற இச்சேர்மம் அறுமெத்திலின்டெட்ராமீன் சேர்மத்துடன் தொடர்புடையதாக கருதப்படுகிறது. அறுமெத்திலின்டெட்ராமீன் அமோனியா மற்றும் பார்மால்டிகைடின் ஒடுக்கவினையால் உருவாகும் ஒடுக்க விளைபொருளாகும்.\n"}
{"id": "415086", "url": "https://ta.wikipedia.org/wiki?curid=415086", "title": "கொலேட் (2018 திரைப்படம்)", "text": "கொலேட் (2018 திரைப்படம்)\n\nகொலேட் (Colette) என்பது 2018 ஆம் ஆண்டய பிரித்தானிய வாழ்க்கை வரலாற்று நாடகத் திரைப்படமாகும். பிரஞ்சு புதின எழுத்தாளரான காப்ரியேல் கொலேட்டின் வாழ்க்கை் கதையை மையமாகக் கொண்டு, வெஸ்ட்மோர்லாண்ட் மற்றும் ரிச்சர்ட் கிளாட்ஸர் ஆகியோரின் திரைக்கதையில் வாஷ் வெஸ்டார்ட்லேண்ட் இயக்கிய படமாகும். இப்படத்தில் கீரா நைட்லி, டொமினிக் வெஸ்ட், எலினோர் டாம்லின்சன், டெனிஸ் கோஃப் ஆகியோர் நடித்துள்ளனர்.\n\nஇப்படத்தின் சிறப்புக் காட்சியானது 2018 சனவரி 20 அன்று சண்டேன்ஸ் திரைப்பட விழாவில் திரையிடப்பட்டது. செப்டம்பர் 2018 செப்டம்பர் 21 அன்று பிளெகெர் ஸ்ட்ரீட் மற்றும் 30 வெஸ்ட் ஆகியவற்றால் அமெரிக்காவில் வெளியிடப்பட திட்டமிடப்பட்டுள்ளது, அதேசமயம் இது லியோங்க்கேட் மூலம் 2019 சனவரி 25 அன்று ஐக்கிய ராஜ்யத்தில் வெளியிட திட்டமிடப்பட்டுள்ளது.\n\nSection::::கதை.\nகிராமத்தில் இருந்து வந்த இளம்பெண் காப்ரியேல் கொலேட் ஆவார். இவர் வயதில் 14 ஆண்டுகள் மூத்தவரான பாரீசை சேர்ந்த வில்லவி என்பவரை மணந்து தன் வாழ்க்கையைத் துவக்குகிறார்.\n\nதற்செயலாக மனைவியின் எழுத்தாற்றலை அறிந்துகொண்ட கணவர், அவளைக் கொண்டு புதினங்களை எழுதவைத்து தன் பெயரில் வெளியிடுகிறார். அவரது \"கிளாடியின்\" தொடர் வரிசையின் வெற்றியானது வில்லியை ஒரு புகழ்வாய்ந்த எழுத்தாளராக ஆக்குகிறது. இதனால் இந்த இணையர் சமூகத்தில் சிறப்பான அந்தஸ்த்தை பெறுகின்றனர்.\n\nகாலப்போக்கில், கொலேட் தன் கணவனின் துரோகத்தால் தனது எழுத்துப் பணிக்கு முறையாக தனக்கு கிடைக்க வேண்டிய அங்கீகாரம் தனக்கு கிடைக்காததை உணர்கிறார். இது கணவன் மனைவிக்கு இடையில் விசிசலை உண்டாக்குகிறது. அதன்பிறகு கெலட் தனக்கான தனிப்பாதையைத் தேர்ந்தெடுக்கிறாள்.\n"}
{"id": "415094", "url": "https://ta.wikipedia.org/wiki?curid=415094", "title": "புத்தளம் பெரிய பள்ளி", "text": "புத்தளம் பெரிய பள்ளி\n\nபுத்தளம் பெரிய பள்ளி (\"மொஹிடீன் ஜும்மா மஸ்ஜித்\") என்ற அழைக்கபடும் பள்ளிவாசல் புத்தளதில் அமைந்துள்ள மிகப்பெரிய பள்ளியாகும். பல நூற்றாண்டு வரலாற்றை கொண்ட இப்பள்ளிவாசல் 1938 செப்டெம்பர் 21ம் திகதி புணர்நிர்மானிக்கபட்டது(\"தற்போதைய தோற்றம்\").\n\nSection::::வரலாறு.\n1400களில் மீரா உம்மா எனும் தனவந்தரால் நிலம் நன்கொடையாக வழங்கபட்டு இந்த இடத்தில் ஜும்மா பள்ளிவாசல் ஒன்று கட்டப்பட்டுள்ளது. பின் 1937 புதிய பள்ளிவாசல் கட்டுவதற்கான வேலைகள் ஆரம்பிக்கப்பட்டு 1938.09.21 நிறைவுபெற்றது.\n\n1700 களில் கண்டி மன்னன் புத்தளம் பெரிய பள்ளிக்கு விஜயம் செய்துள்ளார். இந்நிகழ்வில் அவர் பல பரிசு பொருட்களை அன்பளிப்பாக வழங்கியுள்ளார். அவை இன்னும் இங்கு பொது மக்கள் பாவனைக்காக வைக்கப்பட்டுள்ளது.\n\n1976 சிங்கள முஸ்லிம் கலவரத்தின் போது இப்பள்ளியில் தஞ்சம் புகுந்த பொதுமக்கள் மீது பொலிசார் தாக்குதல் நடத்தினர். இதன் போது 7 பேர் பள்ளியினுள்ளே மரணித்தார்கள்.\n"}
{"id": "415097", "url": "https://ta.wikipedia.org/wiki?curid=415097", "title": "கீத கோவிந்தம் (திரைப்படம்)", "text": "கீத கோவிந்தம் (திரைப்படம்)\n\nகீத கோவிந்தம் (Geetha Govindam) என்பது ஒரு இந்திய தெலுங்கு திரைப்படமாகும். இதை ஜிஏ2 பிக்சர்ஸ் என்ற பதாகையில் பன்னி வாஸ் தயாரிக்க, பரசுராம் இயக்கியுள்ளார். இப்படத்தில் விஜய் தேவரகொண்டா மற்றும் ராஷ்மிகா மந்தண்ணா ஆகியோர் முதன்மைப் பாத்திரத்திலும், சுப்பாராஜூ, ராகுல் ராமகிருஷ்ணா, வெண்ணிலா கிஷோர், நாகு பாபு, மௌரியாணி ஆகியோர் இதர பாத்திரங்களில் நடித்துள்ளனர். இப்படம் இந்தியாவில் 2018 ஆகத்து 15 அன்றும், அமெரிக்காவில் 2018 ஆகத்து 14 அன்றும் வெளியானது. இந்தப் படமானது விமர்சகர்களிடமிருந்து மிக நேர்மறையான விமர்சனங்களைப் பெற்றது மேலும் வசூல்ரீதியாக மிகப்பெரிய வெற்றி பெற்றது. இந்தத் திரைப்படத்தின் இந்தி மொழிமாற்றுப் பதிப்பு 2019 ஆம் ஆண்டு ஜீ சினிமா தொலைக்காட்சியில் \"டார்லிங்பாஸ் 4\" என்ற பெயரில் வெளியிடப்படவுள்ளது.\n\nSection::::கதை.\nஇப்படமானது கதைத் தலைவனான விஜய் கோவிந்த் (விஜய் தேவரகொண்டா) தன் முன்கதையை அண்ணாவரத்தில் சக பயணியிடம் (நித்யா மேனன்) கூறுவதாக பின்கதை விரிகிறது. விஜய் கோவிந்த், கீதா (ராஷ்மிகா மந்தண்ணா) எனும் பெண்ணை விரும்புகிறார். தன் காதலை அவளிடம்கூறும் சந்தர்ப்பத்தை பார்த்திருக்கிறார்.\n\nஇந்நிலையில் எதிர்பாராதவிதமாக இருவரும் ஒரே பேருந்தில் இரவுப் பயணம் செய்யும் சூழல் ஏற்படுகிறது. பயணத்தில் ஏற்படும் ஒரு திடீர் நிகழ்வால் கோவிந்த் கீதாவின் பார்வையில் கெட்டவனாக தெரிகிறார். இதற்கிடையில், கீதாவின் சகோதரர் பனேந்திராவுக்கும் (சுப்பாராஜூ) கோவிந்த்தின் சகோதரிக்கும் நிச்சயதார்த்தம் நடக்கிறது. இதன் பிறகு கோவிந்த் கீதா ஆகியோருக்கு இடையில் மேலும் சிக்கல்கள் தோன்றுகின்றன. இந்தச் சிக்கல்களில் இருந்து, கோவிந்த் எப்படி மீள்கிறார், ஒன்றாக இருக்க வேண்டியிருந்தாலும் சூழ்நிலையால் வரும் சண்டைகளை அவர்கள் எப்படி எதிர்கொள்கிறார்கள், இறுதியில் என்ன ஆகிறது என்பதே கதை.\n\nSection::::ஒலித் தடம்.\nஇப்படத்தின் இசையை கோபி சுந்தர் இசையமைத்துள்ளார், ஆடியோவை ஆதித்யா மியூசிக் வெளியிட்டது. முதல் பாடல் \"இன்கெம் இன்கெம் இன்கெம் காவாலே\" 10 ஜூலை 2018 அன்று வெளியிடப்பட்டது.\n\n"}
{"id": "415104", "url": "https://ta.wikipedia.org/wiki?curid=415104", "title": "மலின்டோ ஏர்", "text": "மலின்டோ ஏர்\n\nமலின்டோ ஏர் (Malindo Air) நிறுவனமானது மலேசிய விமான சேவை நிறுவனமாகும். இது இந்தோனேசியாவை சேர்ந்த லயன் ஏர் நிறுவனத்துக்கு சொந்தமான நிறுவனமாகும். இதன் தலைமையகம் மலேஷியாவின் பெடாலிங் ஜெயா நகரத்தில் அமைந்துள்ளது. மலின்டோ என்ற பெயர் மலேசியா மற்றும் இந்தோனேசியா ஆகிய இரண்டு நாட்டு பெயரின் கலப்பாகும். இரு நாடுகளுக்கிடையேயான ஒப்பந்தங்களை இது குறிக்கின்றது.. \n\nSection::::செல்லுமிடங்கள்.\nஇந்நிறுவனம் சேவையளிக்கும் நகரங்களின் பட்டியல் இந்தியாவில் முக்கியமாகதிருச்சி,அகமதாபாத்,அமிருதசரசு, டெல்லி,கொச்சி,மும்பை,திருவனந்தபுரம்,மற்றும் விசாகப்பட்டினம் ஆகிய இடங்களில் சேவைகள் செயல்படுகிறது.. \n\n! style=\"text-align: center; font-weight: bold;\" | நகரம்\n! style=\"text-align: center; font-weight: bold;\" | நாடு\n! style=\"text-align: center; font-weight: bold;\" | சர்வதேச வான்வழிப் போக்குவரத்து அமைப்பு\n! style=\"text-align: center; font-weight: bold;\" | சர்வதேச பயணிகள் வான்வழிப் போக்குவரத்து ஒருங்கிணைப்பு\n! style=\"text-align: center; font-weight: bold;\" | விமான நிலையம்\n\nமேலும் இந்தோனேசியா, தாய்லாந்து, சீனா, பங்களாதேஷ், ஆஸ்திரேலியா, இலங்கை, வியட்நாம், மலேசியா,ஹாங்காங்,சவுதி அரேபியா, நேபால், பாக்கிஸ்தான், பிலிப்பைன்ஸ் ஆகிய நாடுகளுக்கும் விமான சேவையினை செயல்படுத்தி வருகின்றது.\n"}
{"id": "415112", "url": "https://ta.wikipedia.org/wiki?curid=415112", "title": "புதிய பயணம்", "text": "புதிய பயணம்\n\nபுதிய பயணம் என்னும் மலேசிய தமிழ் திரைப்படம் 2017-ஆம் ஆண்டு திரைக்கு வந்தது. இப்படத்தை ரேவன் எழுதி இயக்கியதோடு முக்கிய காதாபாத்திரத்திலும் நடித்துள்ளார். இவரோடு லாவிஷா, யோகா, கோகிலன் சுரேன் மற்றும் தருண் ஆகியோர் முக்கிய வேடங்களில் நடித்துள்ளனர். இந்த திரைப்படம் விளையாட்டுத்துறையில் முன்னேறுவதற்கு ஒரு இளைஞன் படும் கஷ்டங்களை கருபொருளாக கொண்டு எடுக்கப்பட்டுள்ளது. \n\nஇந்த திரைப்படம் மலேசிய திரையறுங்குகளில் 20 ஜூலை 2017-யில் வெளியிடப்பட்டது. இதன் சிறப்பு கண்ணோட்டம் <nowiki>னு சென்ட்ரல்</nowiki>-யில் 10 ஆகஸ்ட் 2016 வெளியிடப்பட்ட்து. திரைக்கு வந்ததுமுதல் இந்த திரைப்படம் ரி.ம.24,651,94 வசூலாக பெற்றது. \n\nSection::::இசை.\nஎட்வின் ஸ். எ இந்த திரைப்படத்தின் இசையமைப்பாளர் ஆவார். திரைப்படத்தின் பின்னணி இசையை மன்ஸர் சிங் இசையமைத்தார். இந்த படத்தின் பாடல் வரிகளை கௌசல்யா இயற்றினார். இந்த திரைப்படத்தில் இடம்பெற்ற நிர்வாதமே பாடல் சுவேதா மேனன் மற்றும் சின்மயி ஆகியரால் பாடப்பெற்றது. \n"}
{"id": "415130", "url": "https://ta.wikipedia.org/wiki?curid=415130", "title": "கண்டாச்சிபுரம் வட்டம்", "text": "கண்டாச்சிபுரம் வட்டம்\n\nகண்டாச்சிபுரம் வட்டம், தமிழ்நாட்டின் விழுப்புரம் மாவட்டத்தின் 13 வருவாய் வட்டங்களில் ஒன்றாகும். இவ்வட்டத்தின் வட்டாட்சியர் அலுவலகம் கண்டாச்சிபுரத்தில் இயங்குகிறது. திருக்கோவிலூர் வருவாய் கோட்டத்தில் உள்ள கண்டாட்சிபுரம் வட்டம் \"முகையூர்\" , \"அரகண்டநல்லூர்\" என இரண்டு \"பிஃர்கா\" எனப்படும் உள்வட்டங்களையும்; 61 வருவாய் கிராமங்களையும் கொண்டது. \n\nஇவ்வட்டத்தில் முகையூர் ஊராட்சி ஒன்றியம் மற்றும் அரகண்டநல்லூர் பேரூராட்சி உள்ளது.\n\n"}
{"id": "415134", "url": "https://ta.wikipedia.org/wiki?curid=415134", "title": "1991 நேபாள மக்கட்தொகை கணக்கெடுப்பு", "text": "1991 நேபாள மக்கட்தொகை கணக்கெடுப்பு\n\n1991 நேபாள மக்கட்தொகை கணக்கெடுப்பு \"(1991, Nepal census)\" என்பது, நேபாள மத்திய புள்ளியியல் துறையால் 1991 ஆம் ஆண்டில் நடத்தப்பட்ட தேசிய மக்கள் தொகை கணக்கெடுப்பு நடவடிக்கையாகும்.\nநேபாள மத்திய புள்ளியியல் துறை, மாவட்ட நிர்வாகங்கள் மற்றும் கிராம வளர்ச்சிக் குழுக்களுடன் ஒருங்கிணைந்து இந்நடவடிக்கையை மேற்கொண்டது.. அவர்கள் நாட்டின் ஒவ்வொரு மாவட்டத்திலுமுள்ள எல்லா முக்கிய நகரங்களிலிருந்தும், கிராமங்களிலிருந்தும் தரவுகளை பதிவு செய்தனர். மக்கள் தொகை, வீடுகள், பாலினம், படிப்பறிவு, வயது, பிறந்த இடம், வீட்டு வசதிகள், திருமண நிலை, சமயம், பேச்சு மொழி, இனக்குழு/சாதி, பொருளாதார வசதிகள், வேளாண்மை, தொழில், வணிகம், கல்வி, குழந்தைகளின் எண்ணிக்கை, வேலைவாய்ப்பு நிலை மற்றும் செய்யும் பணிகள் குறித்த விவரங்கள் இத்தரவுகளில் இடம்பெற்றிருந்தன . \nஅடுத்ததாக 2001 ஆம் ஆண்டு நேபாள நாட்டின் மக்கள்தொகை கணக்கெடுப்பு நடத்தப்பட்டது.\n\n"}
{"id": "415136", "url": "https://ta.wikipedia.org/wiki?curid=415136", "title": "நேங்லோ", "text": "நேங்லோ\n\nநேங்லோ \"(Nanglo)\" என்பது மூங்கிலைக் கொண்டு தட்டையாக நெய்யப்பட்ட ஒரு வகை தட்டு ஆகும் . பாரம்பரியமாக மெல்லிய மூங்கில் துண்டுகளை ஒன்றோடு ஒன்றிணைத்து பண்டைய காலத்தில் துணி நெய்வது போல நூலை கைகளால் சிக்கலாக கோர்த்து தட்டையான மேற்பரப்பு போல இவற்றை தயாரிக்கிறார்கள். நெல், அரிசி, பருப்பு, அவரை மற்றும் பிற தானியங்கள் போன்றவற்றை சலிக்கவும் அவற்றிலுள்ள தூசி துகள்களைப் தூற்றுதல் மூலம் பிரிப்பதற்கும் இது பயன்படுத்தப்படுகிறது. ஒவ்வொரு நேபாள சமையலறையிலும் நேங்லோ ஒரு தவிர்க்க முடியாத பகுதியாக உள்ளது. இது கிராமங்களில் மட்டுமல்லாமல் பெரிய நகரங்களிலும் கூட காணப்படுகிறது.\n"}
{"id": "415140", "url": "https://ta.wikipedia.org/wiki?curid=415140", "title": "உள்வட்டம்", "text": "உள்வட்டம்\n\nஉள்வட்டம் அல்லது குறுவட்டம் அல்லது பிர்கா (Firka), தமிழக மாவட்டத்தில் உள்ள வருவாய் வட்டத்தின் சில வருவாய் கிராமங்களின் தொகுப்பாகும். இந்த உள்வட்டத்திற்கு வருவாய் துறையின் வருவாய் ஆய்வாளர் பொறுப்பாளர் ஆவார். உள்வட்டத்திற்கு பொறுப்பான வருவாய் ஆய்வாளரின் கீழ் வருவாய் கிராமங்களின் கிராம நிர்வாக அலுவலர்கள் செயல்படுவர்.\n\n"}
{"id": "415145", "url": "https://ta.wikipedia.org/wiki?curid=415145", "title": "மக்னீசியம் இருகுளூட்டாமேட்டு", "text": "மக்னீசியம் இருகுளூட்டாமேட்டு\n\nமக்னீசியம் இருகுளூட்டாமேட்டு \"(Magnesium diglutamate)\" என்பது Mg(CHNO) என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். இதை மக்னீசியம் டைகுளுட்டாமேட்டு என்ற பெயராலும் அழைக்கிறார்கள். குளூட்டாமிக் அமிலத்தின் மக்னீசியம் உப்பு மக்னீசியம் இருகுளுட்டாமேட்டு என்று கருதப்படுகிறது. \n\nஐரோப்பிய ஒன்றிய எண் ஐ 625 என்று எண்ணிடப்பட்டு இது உணவுப்பொருட்களில் நறுமண அதிகரிப்பு பொருளாகப் பயன்படுத்தப்படுகிறது.\n"}
{"id": "415166", "url": "https://ta.wikipedia.org/wiki?curid=415166", "title": "காயத்ரி கோவிந்தராஜ்", "text": "காயத்ரி கோவிந்தராஜ்\n\nகாயத்ரி கோவிந்தராஜ் (Gayathry Govindharaj (பிறப்பு: ஏப்ரல் 27 1991) என்பவர் ஒரு இந்திய தடகள விளையாட்டு வீரர் ஆவார். இவர் 100 மீட்டர் ஓட்டம் மற்றும் மும்முறை தாண்டுதல் ஆகிய போட்டிகளில் விளையாடி வருகிறார். \"ஒலிம்பிக் கோல்டு குவெஸ்ட்\" எனும் இலாபநோக்கமற்ற ஒரு நிறுவனத்தின் உதவியுடன் இவர் விளையாடி வருகிறார்.\n"}
{"id": "415169", "url": "https://ta.wikipedia.org/wiki?curid=415169", "title": "சோடியம் பிசுமத்தேட்டு", "text": "சோடியம் பிசுமத்தேட்டு\n\nசோடியம் பிசுமத்தேட்டு \"(Sodium bismuthate)\" என்பது NaBiO என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். மஞ்சள் நிறம் கொண்ட ஒரு வலிமையான ஆக்சிசனேற்றியாக இது வினைபுரிகிறது. குளிர்ந்த நீரில் சோடியம் பிசுமத்தேட்டு கரைவதில்லை. நீரில் கரையாத சோடியம் உப்புகள் சிலவற்றில் இதுவும் ஒன்றாகும். இதனால் சிலசமயங்களில் ஒரு வினைநிகழ்ந்து முடிந்த பின்னர் இவ்வினைப்பொருளை அகற்றுவது எளிமையாக இருக்கும். நீரில் கரையாத சோடியம் உப்புகள் சிலவற்றில் இதுவும் ஒன்றாகும். வர்த்தக முறையிலும் இச்சேர்மம் விற்பனைக்குக் கிடைக்கிறது. இருப்பினும் இவ்வர்த்தக மாதிரிகளில் பிசுமத்(V) ஆக்சைடு, சோடியம் கார்பனேட்டு, சோடியம் பெராக்சைடு போன்ற மாசுக்கள் கலந்திருக்க சாத்தியங்கள் உண்டு. இதனோடு தொடர்புடைய Na3BiO4 என்ற தோராயமான மூலக்கூற்று வாய்ப்பாடு கொண்ட ஒரு சேர்மமும் அறியப்படுகிறது.\n\nSection::::கட்டமைப்பு.\nஎண்முக பிசுமத்(V) மையங்களும் சோடியம் நேர்மின் அயனிகளும் கொண்ட இல்மனைட்டு கட்டமைப்பில் சோடியம் பிசுமத்தேட்டு காணப்படுகிறது. Bi-O பிணைப்பு இடைவெளிகள் சராசரியாக 2.116 Å நீளம் கொண்டவையாக உள்ளன. நெருக்கப் பொதிவு ஆக்சிசன் அணுக்கள் உடன் இரண்டு வேறுபட்ட நேர்மின் அயனிகள் எண்முக தளத்தில் ஒன்று விட்டு ஒன்றாக அமைந்து உருவாகும் குருந்தம் (Al2O3) கட்டமைப்பை ஒத்த அடுக்கு கட்டமைப்பில் இல்மனைட்டு கட்டமைப்பு தோன்றுகிறது.\n\nSection::::தயாரிப்பு மற்றும் பண்புகள்.\n+V ஆக்சிசனேற்ற நிலை பிசுமத் ஆக்சைடுகள் உருவாதல் கடினமானது. எனவே காரமற்ற நிலையில் இச்சேர்மம் குறைவாகவே விவரிக்கப்பட்டுள்ளது.\nபிசுமத்(III) ஆக்சைடு மற்றும் சோடியம் ஆக்சைடு ஆகியவற்றின் கலவையை காற்றில் ஆக்சிசனேற்றம் செய்வதால் சோடியம் பிசுமத்தேட்டு உருவாகிறது:\n\nஇச்செயல்முறை சோடியம் மாங்கனேட்டு சேர்மத்தை தயாரிக்க உதவும் மாங்கனீசு டையாக்சைடை ஆக்சிசனேற்றம் செய்யும் செயல்முறையை ஒத்த செயல்முறையாகக் கருதப்படுகிறது.\n\nசோடியம் பிசுமத்தேட்டு நீருடன் சேர்க்கப்படும் போது ஆக்சிசனேற்றம் அடைந்து பிசுமத்(III) ஆக்சைடு மற்றும் சோடியம் ஐதராக்சைடாக சிதைவடைகிறது.\n"}
{"id": "415183", "url": "https://ta.wikipedia.org/wiki?curid=415183", "title": "வால்டிரவுட் செய்ட்டர்", "text": "வால்டிரவுட் செய்ட்டர்\n\nவால்டிரவுட் செய்ட்டர் \"(Waltraut Seitter)\" (ஜனவரி 13, 1930 – நவம்பர் 15, 2007) ஒரு செருமானிய வானியலாளர் ஆவார்.\n\nவால்டிரவுட் கரோலா செய்ட்டர் 1930 இல் சிவிக்கவுவில் பிறந்தார். அங்கு இவரது தந்தையார் ஆர்ச்சு தானூர்திக் குழுமத்தில் பொறியாளராகப் பணி செய்துவந்தார். இவர் கொலோன் பள்ளியில் சேர்ந்து 1949 இல் பள்ளிப் படிப்பை முடித்தார். இதற்கிடையில் இவர் குறுந்தொடர்வண்டி சீட்டு திரட்டுநராகவும் அகதிகள் உதவியாளராகவும் பெண் வரைவாளராகவும் பணி செய்துள்ளார். பின்னர், இயற்பியல், கணிதவியல், வேதியியல், வானியல் கற்க பல்கலைக்கழகத்தில் சேர்ந்தார். இவர் மசாசூசட், நார்த்தாம்ப்டனில் உள்ள சுமித் கல்லூரியில் புல்பிரைட் திட்டக் கல்விநல்கையுடன் தன் படிப்பைத் தொடர்ந்தார். இவர் 1955 இல் தன் முதுகலைப் பட்டத்தை இயற்பியலில் பெற்றார். பிறகு வானியல் பயிற்றுநராக வேலை செய்தார். இவர் 1958 முதல் 1962 வரை பான் பல்கலைக்கழகத்தின் ஓகர் இலிசுட்டு வான்காணகத்தில் பணியாற்றித் தன் முனைவர் பட்டத்தைப் பெற்றுள்ளார். இவர் பான் பல்கலைக்கழகத்தில் உதவியாளராகவும் நோக்கீட்டாளராகவும் கூடுதல் ஆர்வப் பேராசிரியராகவும் பணிபுரிந்துள்ளார். இவர் 1967 இல் டென்னசியில் உள்ள நாழ்சுவில்லியில் அமெரிக்க வானியல் கழக விருந்து தகைமைப் பேராசிரியராக இருந்தார். பின்னர், 1973 இல் இருந்து சுமித் கல்லூரியின் எல்சா ஆப்பிள்டன் ஏவன் வானியல் கட்டிலில் பேராசிரியரானார். இவர் 1975 இல் செருமனி, மூயென்சுட்டர் பல்கலைக்கழகத்தின் வானியல் கட்டிலில் அமர்த்தப்பட்டார். செருமனி வானியல் கட்டிலில் அமர்ந்த முதல் பெண்மணி இவரே ஆவார். இவர் வானியல் நிறுவன இயக்குநராகி 1995 இல் ஓய்வு பெறும் வரை இருந்துள்ளார்.\n\nபானில் இருந்தபோது, இவர் விண்மீகளின் புள்ளியியலிலும் அவற்றின் கதிர்நிரல்சார் வகைப்பாட்டியலிலும் ஆய்வு செய்து, இருதொகுதிகளாக பான் கதிர்நிரல் அட்டவணையைத் தொகுத்தார். மூயென்சுட்டரில் இருந்தபோது இவர் பொறுப்பான இளம் ஆய்வாளர் குழுவைப் பயன்படுத்தி மூயென்சுட்டர் செம்பெயர்ச்சித் திட்டத்தைச் செயல்படுத்தினார். இத்திட்டம் பிரித்தானியச் சுகிமிடு தொலைநோக்கி பொருள்வில்லைப் படிகத் தட்டுகளைப் பயன்படுத்தி மூயென்சுட்டர் செவ்வானளக்கையை மேற்கொள்ளும் ஒரு முறையாகும். இந்த செவ்வானளக்கைத் திட்டம் தெற்கு வான் அரைக்கோள பால்வெளிகளை அட்டவணைப்படுத்தியது. இந்தத் திட்டத் தரவுகளில் இருந்து அண்டவியல் மாறிலியின் செயல்பாடு குறித்த தகவல்கள் கிடைக்கலாயின. இம்மாறிலியின் நிலவுகை பின்னர் மேற்கொண்ட மீவிண்மீன் வெடிப்புத் தேட்டங்களில் இருந்து நிறுவப்பட்டது.\n\nஇவர் தன் வாழ்நாளின் பெரும்பகுதியை விண்மீன் வெடிப்பு பற்றியும் அவ்வெடிப்பு உமிழ்ந்த விண்மீன்கள் பற்றிய ஆய்வில் செலவு செய்தார்.\n\nவானியலில் மகளிர், சிறையில் அறிவியல் (சுமித் கல்லூரி), கெப்ளரின் காலமும் களமும் (மூயென்சுட்டர் 1980) ஆகிய பொருட்காட்சிகளை நடத்தினார். இவர் பல பன்னாட்டு வானியல் கருத்தரங்குகளை நடத்தியுள்ளார்.\nஇவர் 1975 இல் தன்னுடன் பணிபுரிந்த வானியலளராகிய இல்மார் தியூயர்பெக்கை மணந்தார்.\n\nசிறுகோள் 4893 செய்ட்டர் இவரது நினைவாகப் பெயரிடப்பட்டது.\n"}
{"id": "415189", "url": "https://ta.wikipedia.org/wiki?curid=415189", "title": "இரேச்சல் மாந்தெல்பாம்", "text": "இரேச்சல் மாந்தெல்பாம்\n\nஇரேச்சல் மாந்தெல்பாம் \"(Rachel Mandelbaum)\" கார்னிகி மெல்லான் பல்கலைக்கழகத்தின் வானியற்பியல் பேராசிரியர் அவார். இவர் அண்டவியலிலும் பால்வெளிகளின் படிமலர்ச்சியிலும் கரும்பொருண்மம், கருப்பு ஆற்றல் முன்வைத்து பால்வெளிகளின் ஈர்ப்பு வில்லையாக்க நிகழ்வைப் பயன்படுத்தி ஆய்வு மேற்கொள்கிறார். இவர் வில்லையாக்க அளபுருக்களின் மேம்பாட்டில் கணிசமான பங்களிப்புகளைச் செய்துள்ளார்.\n\nSection::::கல்வி.\nஇவர் பிரின்சுடன் பல்கலைக்கழகத்தில் இருந்து இயற்பியலில் உயர்தகவுடன் 2000 இல் இளங்கலைப் பட்டத்தைப் பெற்றார்.\nஇவர் பிரின்சுடன் பல்கலைக்கழகத்தில் இருந்து இயற்பியலில் உயர்தகவுடன் 2006 இல் முனைவர் பட்டத்தைப் பெற்றார். இவர் இப்போது கார்னிகி மெல்லான் பல்கலைக்கழகத்தில்ஐயற்பியல் துறையில் உதவிப் பேரசிரியராக உள்ளார்.\n\nSection::::ஆராய்ச்சி.\nஇவர் ஈர்ப்பு வில்லையாக்க நுட்பத்தைப் பயன்படுத்தி அண்டவியல் ஆய்வு செய்கிறார். இவர் 2011 இல் இருந்து நூற்றுக்கும் மேற்பட்ட ஆய்வுக் கட்டுரைகளை வெளியிட்டுள்ளார்.\n\nSection::::விருதுகள்.\nஇவர் ஆல்பிஎர்டு பி. சுலோவான் அய்வுநல்கை (2013), ஆற்றல் துறையின் தொடக்கநிலை வாழ்க்கைப் பணி விருது (2012) உட்பட, பல விருதுகளைப் பெற்றுள்ளார். இவர் 2011 இல் அமெரிக்க வானியல் கழகத்தின் வானியலுக்கான ஆன்னி ஜம்ப் கெனான் விருதைப் பெற்றார்.\n\n"}
{"id": "415195", "url": "https://ta.wikipedia.org/wiki?curid=415195", "title": "ஜூலீ காய்னேசு உலுட்சு", "text": "ஜூலீ காய்னேசு உலுட்சு\n\nஜூலீ காய்னேசு உலுட்சு \"(Julie Haynes Lutz)\" ஓர் அமெரிக்க வானியலாளரும் கணிதவியலாளரும் ஆவார். இவர் கோள் வளிம ஒண்முகில்களையும் ஒன்றிய இரும விண்மீன்களையும் ஆய்வு செய்கிறார். இவர் வாசிங்டன் பல்கலைக்கழகத்தில் போயிங் தகைமை கணிதவியல், அறிவியல் கல்வி பேராசிரியரும் வானியல் திட்ட இயக்குநரும் ஆவார். இவர் 2000 இல்லிவர் வாசிங்டன் பல்கலைக்கழ்கத்துக்குச் சென்று அங்கு உயர்தகமைப் பேராசிரிராகப் பணியாற்றுகிறார்.\n\nஇவர் இளவல் பட்டப் படிப்பைச் சாந்தியாகோ அரசு பல்கலைக்கழகத்தில் படித்தார்; முனைவர் பட்டத்தைஅர்பானா சாம்பைனில் உள்ள இல்லினாயிசு பல்கலைக்கழகத்தில் பெற்றார். இவர் அங்கு மாணவராக இருந்தபோது உடன் படித்த வானியல் மாணவராகிய தாமசு ஈ. உலுட்சைச் சந்தித்து திருமணம் செய்துகொண்டுளார்.\n\nஇவர் 1971 இல் வாழ்சிங்டன் அர்சு பல்கலைக்கழகத்தில் புல உறுப்பினராக்ச் சேர்ந்தார். இங்கு இவர் 1992 முதல் 1996 வரை தனி, பயன்முறைக் கணிதவியல் துறையின் தலைமையேற்றுள்ளார். மேலும் இவர் தொடக்கநிலை, உயர்நிலைப் பள்ளி அறிவியல் கல்வி மேம்பாட்டிலும் ஈடுபட்டார். இவர்1991 முதல் 1993 வரை பசிபிக் வனியல் கழகத்தின் தலைவரக இருந்துள்ளார்.\n\nஇவர் அரசு வானியல் கழகத்திலும் அமெரிக்க அறிவியல் மேம்பாட்டுக் கழகத்திலும் ஆய்வுறுப்பினரக இருந்துள்ளார்.\n\nஒன்றிய நீக்ரோ கல்லூரி நிதி 2004 இல் இவருக்கும் இவரது கணவருக்கும் வானியலாளர் ஜார்ஜ் வாலர்சுட்டீனூக்கும் நிறுவன வளர்ச்சிக்காக நெடுங்காலமாக நிதி திரட்டியமைக்காக குடியரசுத் தலைவர் விருதை அளித்தது.\n"}
{"id": "415197", "url": "https://ta.wikipedia.org/wiki?curid=415197", "title": "செல்லப்பெட்டி", "text": "செல்லப்பெட்டி\n\nசெல்லப்பெட்டி அல்லது வெற்றிலைச் செல்லம் (Betel container) என்பது தமிழகத்திலும், தென்கிழக்கு ஆசிய நாடுகளில் வழக்கமாக தாம்பூலம் தரிக்கும் வழக்கம் கொண்டவர்கள் வைத்திருக்கும் வெற்றிலைப் பெட்டியாகும். இந்தச் செல்லப்பெட்டியானது தகரத்தாலோ, பித்தளையாலோ, வெள்ளியாலோ பனையோலையாலோ செய்யப்பட்டதாக அவரவர் வசதி வாய்ப்பைப் பொறுத்தது இருக்கும். இந்தச் செல்லப் பெட்டியில் பாக்குகளையும், சுண்ணாம்புக் கூட்டையும் வைக்க என்று தனியே ஒரு சிறிய அறை இருக்கும். அந்த அறையை மூடவும், திறக்கவும் ஒரு கதவும் இருக்கும். வெற்றிலைப் பிரியர்கள் எங்கு சென்றாலும் முதலில் இந்தச் செல்லப்பெட்டி நிறைய வெற்றிலை, பாக்கு, சுண்ணாம்பு முதலியவற்றை எடுத்து வைத்துக் கொண்டு செல்வர்.\n"}
{"id": "415201", "url": "https://ta.wikipedia.org/wiki?curid=415201", "title": "விடிலி", "text": "விடிலி\n\nவிடிலி என்பது ஒருவகை குடிசையாகும். குடிசையானது ஓலை மரம், மண் போன்ற பொருட்களைக் கொண்டு அமைக்கப்படுவது. ஆனால் விடிலியானது முழுக்க முழுக்க பனை மரத்தில் இருந்து கிடைக்கும் பனை ஓலைகளையும் மட்டைகளையும் பனந்தடிகள் என்று முழுவதும் பனை சார்ந்த பொருட்களாலேயே கொண்டு சுரில்லாமல் கட்டப்படும் ஒரு எளிய கட்டுமானமாகும். இது பனை ஏறிகள் தாங்கள் பணி செய்யும் இடத்தில் தங்குவதற்கு ஏற்ற வகையில் தாழ்ந்த அளவில் உருவாக்கப்படும். இந்த விடிலி இரவில் உறங்கவும், பனையேறிகளின் தளவாடங்களை வைத்துக்கொள்ளும் ஒரு அறையாகவும் பயன்படுத்தப்படுகிறது. இங்கேதான் பதனீர் காய்ச்சி கருப்பட்டி தயாரிப்பர்கள். \n"}
{"id": "415207", "url": "https://ta.wikipedia.org/wiki?curid=415207", "title": "வட்டமலைக்கரை ஓடை அணை", "text": "வட்டமலைக்கரை ஓடை அணை\n\nவட்டமலைக்கரை அணை (Vattamalalai Karai Odai) என்பது திருப்பூர் மாவட்டம் வெள்ளக்கோயில் அருகே உத்தமபாளையத்தில் உள்ள ஒரு அணையாகும். இந்த அணை 1978 இல் கட்டி முடிக்கப்பட்டது. இதன் கொள்ளளவு 268 மில்லியன் கன அடிகள். இந்நீர் தேக்கத்தில் இருந்து 6060 ஏக்கர் நிலங்கள் பாசன வசதிபெறும் வகையில் கால்வாய்கள் அமைக்கப்பட்டன. இந்த அணைக்கு போதிய நீர்வரத்து இல்லாததால் பல பத்தாண்டுகளாக நீரின்றி வரண்டு காணப்படுகிறது. இதனால் இந்த அணைக்கு அமராவதி ஆற்றில் இருந்து நீரைக் கொண்டுவர ஒரு திட்டம் அரசின் ஒப்புதலுக்கு அனுப்பப்பட்டுள்ளது.\n"}
{"id": "415232", "url": "https://ta.wikipedia.org/wiki?curid=415232", "title": "உரோசினா தாப்டர்", "text": "உரோசினா தாப்டர்\n\nபிட்டன் எனப்பட்ட உரோசினா தாப்டர் \"(Rosina Dafter (née Fitton)\", ஆ அ வா க (FRAS) (15 மார்ச்சு 1875 - 9 ஜூன் 1959) ஓர் ஆத்திரேலிய வானியலாளர் ஆவார். அரசு வானியல் கழகத்தில் ஆய்வுறுப்பினரான முதல் ஆத்திரேலியப் பெண்மணி ஆவார். இவர் 1927 இல் பொன்சு வின்னெக்கி வால்வெள்ளியை மீளக் கண்டுபிடித்தார். இவர்சாரினா விண்மீன்குழுவில் அமைந்த நோக்கீடு செய்யப்படாத மாறும் விண்மீன்களையும் கண்டுபிடித்துள்ளார்.\n\nSection::::வாழ்க்கை.\nஇவர் மார்க்ரெட்டுக்கும் பல்லிய இசைநரம்பு வடிவமைப்பாளராகிய இரிச்சர்டு பிட்டனுக்கும் இலண்டனில் பிறந்தார். இவர் இலண்டன் ஓலி டிரினிட்டி பேராலயப் பள்ளியில் கல்வி பயின்றார். இவர் உடை வடிவமைப்பாளராக தன் பணியைத் தொடங்கியுள்ளார். பின்னர் 1898 நவம்பர் 20 இல் ஆல்பெர்ட் தாப்டரை மணந்தார். இவர்கள் இருவரும் 1910 இல் ஆத்திரேலியாவுக்கு வந்து நார்த்துகேட்டில் வணிகக் கடலோடிகளாகிய இரு வளர்ப்பு மகன்களுடன் வாழலாயினர்.\n\nஇவர் இளமை முதலே விண்மீன்களில் ஆர்வம் கொண்டிருந்தார்; தானாகவே ஆர்வத்தால் கணிதம் கற்றுள்ளார். என்றாலும், ஆத்திரேலியா வந்து தக்க அறிவுரை பெற்ற பின்னரே தானாகவே வானியல் பயின்றுள்ளார்.\n\nஇவர் 1923 இல் பிரித்தானிய வானியல் கழகத்தின் உறுப்பினராகத் தேர்வானார். இக்கழகத்தின் கிளை ஆத்திரேலியாவில் நியூசவுத் வேல்சில் இருந்தது. இக்கழகத் தென்வான் கோள நோக்கீட்டாளராக முப்பது ஆண்டுகள் இருந்தார். இவர் நியூசிலாந்து அரசு வானியல் கழகத்திலும், அமெரிக்க மாறும் விண்மீன் நோக்கீட்டாளர் கழகத்திலும் உறுப்பினராகவும் இருந்துள்ளார்.\n\nபுரோக்கன்கில், யப்பான் இணைந்த பேராராய்ச்சித் திட்டத்தின் பகுதியாக பிரிசுபேனியாவில் இருந்து வானியலுக்கான ஒளியளவியல் தகவல்களைத் திரட்டினார். இத்திட்டம் ஒருங்கே மூன்று களங்களில் வானியல்சார் ஒளியளவியல் தகவல்களைத் திரட்டியது.\n\nஇவர் வானியல் நிகழ்ச்சிகளை உள்ளூர் செய்திதாள்களுக்கு அனுப்புவார்; மக்களிடம் வானியல் பற்றி உரையாற்றுவார். இவர் வானியல் கட்டுரைகளைப் பல இதழ்களில் வெளியிட்டுள்ளார்.\n\nதாப்டர் 1959 இல் இறந்தார்.\n"}
{"id": "415237", "url": "https://ta.wikipedia.org/wiki?curid=415237", "title": "முரியல் எம். சீபெர்ட்", "text": "முரியல் எம். சீபெர்ட்\n\nமுரியல் ஈ. முசெல்சு சீபெர்ட் \"(Muriel E. Mussells Seyfert)\" (பிறப்பு: முரியல் எலிசபெத் முசெல்சு, 3 பிப்ரவரி 1909 – 9 நவம்பர் 1997) ஓர் அமெரிக்க வானியலாளர் ஆவார். இவர் பால்வழியின் வலய வளிம ஒண்முகிலை (கோளாக்க வளிம ஒண்முகிலை) 1936 இல் ஆர்வார்டு கல்லூரி வான்காணகத்தில் கண்டுபிடித்து பெயர் பெற்றார்.\n\nSection::::இளமை.\nஇவர் ஜார்ஜுக்கும் சுட்டெல்லா முசெல்சுக்கும் மகளாக 1909 பிப்ரவரி 3 இல் மசாசூசட், தான்வர்சில் பிறந்தார்.\n\nSection::::அறிவியல் பங்களிப்புகள்.\nஇவர் ஆர்வார்டு கல்லூரி வான்காணகத்தில் மாந்தக் கணிப்பாளராக வேலையில் சேர்ந்தார். இவர் பால்வழியின் வலய வளிம ஒண்முகிலைக் (கோள் வளிம ஒண்முகிலைக்) கண்டுபிடித்து பெயர்பெற்றவர் ஆவார்.\n\nSection::::சொந்த வாழ்க்கை.\nஎரிக் மெர்வின் இண்டுசே மனைவி சில்வியா முசெல்சு இலிண்டுசே முரியலின் தங்கையாவார். முரியல் கார்ல் கீனான் சீபெர்ட்டை 1935 மே 20 இல் மணந்தார். இவரது கணவரின் நினைவாகத் தான் சீபெர்ட் பால்வெளியும் சீபெர்ட் Sextet உம் பெயரிடப்பட்டன. இவர்களுக்கு இரண்டு குழந்தைகள் உண்டு.\n"}
{"id": "415241", "url": "https://ta.wikipedia.org/wiki?curid=415241", "title": "கார்லினா இலெக்சோனா சுபெல்லி", "text": "கார்லினா இலெக்சோனா சுபெல்லி\n\nகார்லினா இலெக்சோனா சுபெல்லி \"(Karlina Leksono Supelli)\" (பிறப்பு:ஜகார்த்தா 15 ஜனவரி 1958)ஓர் இந்தோனேசிய மெய்யியலாளரும் வானியலாளரும் ஆவார். இவர் இந்தோனேசியாவின் முதல் பெண் வானியலாளர் ஆவார். இவர் இலண்டன் பல்கலைக்கழகக் கல்லூரியில் விண்வெளி அறிவியலில் மூதறிவியல் பட்டம் பெற்றார். பின்னர், மெய்யியலுக்கு மாறினார். இவர் 1997 இல் இந்தோனேசியப் பல்கலைக்கழகத்தில் மெய்யியலில் முனைவர் பட்டம் பெற்றார்.\n\nஇவர் 1998 இந்தோனேசியா சீர்திருத்தக் காலத்தில் மாந்தநேயச் செயல்பாடுகளில் ஈடுபட்டார். இவரது தலைமையில் 1998 பிப்ரவரியில் அக்கறையுள்ள தாய்மார்கள் இந்தோனேசிய உணவகத்தின் முன் எதிர்ப்பு ஆர்ப்பாட்டம் நடத்தினர். இதனால், காடிசு அரிவியா, விலாசிக் நொவியானா ஆகிய இருபெண்களோடு சிறையெடுக்கப்பட்டார்.\n\nஒரு பெண்ணியவாதியாக கார்லினா, பல நூறு சீன இந்தோனேசியர்கள் ஜகார்த்தாவில் கற்பழிக்கப்பட்ட 1998 இந்தோனேசிய மே வன்முறை கொடுமைக்கு ஆளானவர்களின் நிலைமையை வெளிப்படுத்தவும் அவர்களது உரிமைகளைக் காக்கவும் போராடினார். இவர் இந்தோனேசியாவுக்கு அமெரிக்க ஆயுதங்களை ஏற்றுமதி செய்வதைத் தடுக்க அமெரிக்காவுக்கே சென்று தனக்குப் பல கொலை அச்சுறுத்தல்கள் வந்தபோதும் கவலைப்படாமல் அமெரிக்க அரசிடம் போராடினார். இவர் இந்தோனேசியப் படை வீர்ர்களால் கற்பழிக்கப்பட்ட அசெகுனீசு, கிழக்குத் திமோரிய பெண்களின் உரிமைகளுக்காகப் போராடினார்.\n\nஇவர் பல இந்தோனேசியப் பல்கலைக்கழகங்களில் வானியலும் மெய்யியலும் கற்பித்துள்ளார்.இவரது எழுத்துகள் இந்தோனேசியாவிலும் வெளிநாட்டிலும் வெளியிடப்பட்டுள்ளன. இவர் இப்போது Sekolah Tinggi Filsafat Driyarkara (ஜகார்த்தாவில் உள்ள திரியர்காரா உயர்நிலை மெய்யியல் பள்ளியில்) கல்வி பயிற்றுவிக்கிறார்.\n\n"}
{"id": "415249", "url": "https://ta.wikipedia.org/wiki?curid=415249", "title": "அலெக்சைட்டு", "text": "அலெக்சைட்டு\n\nஅலெக்சைட்டு \"(Aleksite)\" என்பது ஓர் அபூர்வமான பிசுமத் தெலூரியம் பல்கூட்டு சல்போவுப்பு கனிமமாகும், இதன் மூலக்கூற்று வாய்ப்பாடு PbBiTeS.\n"}
{"id": "415253", "url": "https://ta.wikipedia.org/wiki?curid=415253", "title": "இலிண்டா சுபில்கர்", "text": "இலிண்டா சுபில்கர்\n\nஇலிண்டா சுபில்கர் \"(Linda Spilker)\" ஓர் அமெரிக்க வானியலாளரும் காசினி இலக்குத் திட்ட அறிவியலாளரும் ஆவார். இவரது ஆய்வு காரிக்கோள் வலயங்களின் தோற்றமும் படிமலர்ச்சியும் இயக்கவியலும் ஆகும்.\n\nSection::::வாழ்க்கைப்பணி.\nஇவர் புல்லர்ட்டனில் அமைந்த கலிபோர்னியா அரசு பல்கலைக்கழகத்தில் இயற்பியலில் இளவல் பட்ட்த்தை 1977 இல் பெற்றார். இலாசு ஏஞ்சலீசில் அமைந்த கலிபோர்னியா அரசு பல்கலைக்கழகத்தில் 2983 இல் அறிவியல் முதுவர் பட்டம் பெற்றார். இவர் தன் முனைவர் பட்டத்தை இலாசு ஏஞ்சலீசில் அமைந்த கலிபோர்னியா அரசு பல்கலைக்கழகத்தில் 1992 இல் புவி இயற்பியலிலும் விண்வெளி இயற்பியலிலும் பெற்றார்.ரிவர் 1977 இல் தாரைச் செலுத்த ஆய்வகத்தில் சேர்ந்தார். இங்கு இவர் முதலில் அதே ஆண்டில் ஏவப்பட்ட வாயேஜர் இலக்குத் திட்டத்தில் பணிசெய்தார். இவர் 1990 இல் காசினி இலக்குத் திட்ட அறிவியலாளர் ஆனார். ஐவர் 1997 இல் இத்திட்டச் சாதனைகளினை சுருக்கமாக விவரிக்கும் நாசாவின் வெளியீட்டின் பதிப்பாசிரியராக இருந்தார். இவர் 2010 முதல் காசினி இலக்குத் திட்ட அறிவியலாளராக முழு குழுவினரின் அறிவியல்ஆய்வுகளுக்கும் வழிகாட்டுகிறார்.\n\n"}
{"id": "415255", "url": "https://ta.wikipedia.org/wiki?curid=415255", "title": "பௌலேங்கெரைட்டு", "text": "பௌலேங்கெரைட்டு\n\nபௌலேங்கெரைட்டு \"(Boulangerite)\" என்பது PbSbS என்ற மூலக்கூற்று வாய்ப்பாடு கொண்ட கனிமமாகும், இதுவோர் ஈய ஆண்டிமனிசல்பைடு சல்போவுப்புக் கனிமமாகும். பிரஞ்சு நாட்டைச் சேர்ந்த கனிமவியல் பொறியாளர் சார்லசு பௌலேங்கெர் (1810–1849) நினைவாக இக்கனிமத்திற்கு பௌலேங்கெரைட்டு என்ற பெயர் சூட்டப்பட்டது. உலோகச் சாம்பல் நிறத்தில் செஞ்சாய்சதுரப் படிகங்களாகவும் , சில நேரங்களில் பிளமோசைட்டு என்று அழைக்கப்படும் மெல்லிய இறகுபோன்ற மென்மையான படிகங்களாகவும் உருவாகின்றன. பௌலேங்கெரைட்டு ஒரு முன்னணி ஈயத் தாதுவாகவும் பயன்படுத்தப்படுகிறது. \n"}
{"id": "415261", "url": "https://ta.wikipedia.org/wiki?curid=415261", "title": "ஷவ்வால்", "text": "ஷவ்வால்\n\nஷவ்வால் (ஆங்கிலம்:\"Shawwal\") என்பது இஸ்லாமிய ஆண்டின் பத்தாவது மாதமாகும். இஸ்லாமிய நாட்காட்டி ஒரு சந்திர நாட்காட்டியானதால் கிரெகொரியின் நாட்காட்டியுடன் ஒப்பிடும்போது இது ஆண்டிற்காண்டு நகருவது போன்று காட்சியளிக்கும்.\n\nஇது புனித ரமலான் மாதத்தை அடுத்து வருகிறது. அனைத்து உலக முஸ்லிம்களும் ரமலான் மாதம் முழுவதும் நோன்பு இருந்து ஷவ்வால் மாதத்தின் தலைப்பிறை தென்பட்ட பின் ஷவ்வால் மாதத்தின் முதல் நாளில் நோன்பு பெருநாளை கொண்டாடுவார்கள்.\n\nஇஸ்லாமிய நாட்காட்டி என்பது ஒரு சந்திர நாட்காட்டி ஆகும். அமாவாசை மற்றும் முதல் பிறை தோன்றும் போது போது சிறிது காலம் வித்தியாசப் பட்டு தொடங்கும். சந்திர ஆண்டு சூரிய ஆண்டை விடக் 11 முதல் 12 நாட்கள் குறைவாக இருப்பதால், ஷவ்வால் மாதம் எல்லா காலப் பருவங்களிலும் மாறிவரும்.\n\n\nSection::::நிகழ்வுகள்.\nஷவ்வால் மாதத்தில் 6 நோன்பு நோற்பது சிறந்தது.\n\nSection::::காலக் கணிப்பு.\nமுற்றிலும் சந்திரனின் சுழற்சியை அடிப்படையாக கொண்ட இஸ்லாமிய நாட்காட்டி சந்திர கணக்கீட்டின் படி பின்வருமாறு ஷவ்வால் மதிப்பிடப்பட்டுள்ளது.\n"}
{"id": "415273", "url": "https://ta.wikipedia.org/wiki?curid=415273", "title": "கார ஈய பாசுப்பைட்டு", "text": "கார ஈய பாசுப்பைட்டு\n\nகார ஈய பாசுப்பைட்டு \"(Basic lead phosphite)\" என்பது PbO(OH)(HPO). என்ற மூலக்கூற்று வாய்ப்பாட்டால் விவரிக்கப்படும் ஒரு கனிமச் சேர்மம் ஆகும். இந்தச் சேர்மம் பாசுபைட்டு எதிர்மின் அயனினைக் கொண்டுள்ளது, இவ்வயனிகள் சேர்மத்துடன் தொடர்புடைய ஒடுக்கும் பண்புகளை இச்சேர்மத்திற்கு வழங்குகின்றன.\nகுளோரின் கொண்ட பலபடிகள், குறிப்பாக பாலிவினைல் குளோரைடு சேர்மத்தில் ஒரு நிலைப்படுத்தியாக கார ஈய பாசுப்பைட்டு பரவலாக பயன்படுத்தப்படுகிறது . சாதாரண ஈய பாசுப்பைட்டு ( PbHPO3 ) உள்ளிட்ட மற்ற ஈய பாசுபைட்டுகளும் அறியப்படுகின்றன . இருப்பினும் கார உப்பு குறிப்பாக அதிக வினைப்பயனுள்ளதாக இருக்கிறது. \n"}
{"id": "415274", "url": "https://ta.wikipedia.org/wiki?curid=415274", "title": "சோடியம் ஒற்றைதயோ பாசுப்பேட்டு", "text": "சோடியம் ஒற்றைதயோ பாசுப்பேட்டு\n\nசோடியம் ஒற்றைதயோ பாசுப்பேட்டு \"(Sodium monothiophosphate)\" என்பது NaPOS(HO) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமச் சேர்மம் ஆகும். இதை சோடியம் மோனோதயோபாசுப்பேட்டு அல்லது சோடியம் பசுப்போரோதயோயேட்டு என்ற பெயர்களாலும் அழைக்கலாம். இவையனைத்தும் வெண்மையான திண்மங்கள் ஆகும். (x = 0) என்ற மதிப்பைக் கொண்ட நீரிலி வடிவம் 120-125 ° செல்சியசு வெப்பநிலையில் உருகாம்லேயே சிதைவடைகிறது. பன்னிருநீரேற்று வடிவம் பரவலாகக் காணப்படுகிறது. ஒன்பதுநீரேற்று வடிவமும் அறியப்படுகிறது.\nஇருதயோபாசுப்பேட்டுகள் (Na3PS2O2.11H2O), முத்தயோபாசுப்பேட்டுகள் (Na3PS3O.11H2O), நான்குதையோபாசுப்பேட்டுகள் (Na3PS4.8H2O) உள்ளிட்ட சேர்மங்கள் சோடியம் ஒற்றைதயோ பாசுப்பேட்டுடன் தொடர்புடைய பிற உப்புகளாகும். \n\nSection::::தயாரிப்பு.\nதயோபாசுப்போனைல் குளோரைடை நீரிய சோடியம் ஐதராக்சைடைப் பயன்படுத்தி கார நீராற்பகுப்பு செய்வதன் மூலம் சோடியம் ஒற்றைதயோ பாசுப்பேட்டு தயாரிக்கப்படுகிறது:\n\nஇவ்வினையில் பன்னிருநீரேற்று கிடைக்கிறது. இதை எளிதில் நீர்நீக்கம் செய்ய இயலும். \n6.5 மோல் HSO அமிலத்தைப் பயன்படுத்தி மேற்கொள்ளப்படும் பகுதி நீர் நீக்க வினையில் ஒன்பது நீரேற்று உருவாகிறது. நைட்ரசன் வாயுவைச் செலுத்தி மேற்கொள்ளப்படும் நீர் நீக்க வினையால் நீரிலி வடிவ உப்பு தோன்றுகிறது.\n\nசோடியம் பாசுப்போரோதயோலேட்டு நடுநிலை pH நிலையில் சிதைவடைகிறது. சிலிக்கான் உயவுப்பசை பாசுப்போரோதையோயேட்டு அயனியின் நீராற்பகுப்பு வினையில் வினையூக்கியாகச் செயற்படுகிறது. எனவே இதை கண்ணாடி இணைப்புகளில் பயன்படுத்த பரிந்துரைக்கப்படுவதில்லை.\n\nநீரிலி நிலை சேர்மத்தில் P-S பிணைப்புக்கு இடையில் 211 பைக்கோமீட்டர் இடைவெளியும், இதற்குச் சமமான மூன்று P-O பிணைப்புகளுக்கு இடையில் 151 பைக்கோமீட்டர் என்ற குறைந்த இடைவெளியும் காணப்படுகின்றன. முற்றிலும் வேறுப்பட்ட இம்மதிப்புகள் P-S பிணைப்பை தனி பிணைப்பாக அடையாளப்படுத்துகின்றன. \n"}
{"id": "415288", "url": "https://ta.wikipedia.org/wiki?curid=415288", "title": "லட்சுமண அய்யர்", "text": "லட்சுமண அய்யர்\n\nஜி. எஸ் லட்சும அய்யர் (G. S. Lakshman Iyer, 1918 - சனவரி 2, 2011) ஓர் இந்திய விடுதலைப் போராட்ட வீரரும், சமூகச் சேவரும், மற்றும் சாதிய பாகுபாடு எதிர்ப்பாளரும் ஆவார். இவர் இந்தியாவின், தமிழ்நாடு மாநிலத்தில், ஈரோடு மாவட்டத்தில் உள்ள கோபிச்செட்டிப்பாளையத்தில் 1918ஆம் ஆண்டில் பிறந்தார்.\n\nSection::::காந்தியவாதி.\nஇவர் காந்தியடிகளின் சத்தியாகிரக வழியை சுதந்திரப் போராட்டத்திற்கு மட்டும் பயன்படுத்தியவர் அல்ல. தனது வாழ்வின் ஒவ்வொரு நிலையிலும் காந்தியடிகளின் கொள்கையை கடைபிடித்து வாழ்ந்தார்.\n\nSection::::நகராட்சித் தலைவர்.\nஇவர் [1952-1955 மற்றும் 1986- 1991] ஆகிய ஆண்டுகளில், கோபிச்செட்டிப்பாளையம் நகராட்சி தலைவராக இருந்தபோது நகராட்சியில் மனிதக் கழிவுகளை மனிதர்களே அகற்றும் நிலையை தடை செய்தார். இந்தியாவிலேயே இந்தத் திட்டத்தை கோபிச்செட்டிபாளையம் நகராட்சியில் தான் முதன் முதலில் கொண்டு வரப்பட்டது.\n\nSection::::தீண்டாமை ஒழிப்பில் பங்கு.\n1928ஆம் ஆண்டு தீண்டாமை ஒழிப்பு இயக்கத்தை காந்தியடிகள் அறிவித்த போது அதில் தன்னை முழுமையாக ஈடுபடுத்திக் கொண்டார். அவரது பகுதியிலிருந்து ஆதிதிராவிட மக்களை அழைத்து சமபந்தி விருந்து நடத்தினார். அவரது வீட்டுக் கிணற்றிலிருந்து அனைத்து தரப்பு மக்களையும் தண்ணீர் எடுத்துச் செல்ல அனுமதித்தார். இதனால் இவருடைய இனத்தைச் சேர்ந்தவர்களால் இவர் ஒதுக்கி வைக்கப்பட்டார். அவர் மட்டுமின்றி லட்சுமண அய்யரின் சகோதரியான ஆனந்தி லட்சுமியையும், அவரது புகுந்த வீட்டினர் பிறந்த வீட்டிற்கு அனுப்பி வைத்துவிட்டனர்.\n\nSection::::திருமண வாழ்க்கை.\nஇவருக்கு பதினாறு வயதானபோது, காங்கிரஸ் கட்சியின் தீவிர தொண்டனான சுந்தரராம அய்யர் அலமேலு தம்பதியினரின் மகள் லட்சுமியை திருமணம் செய்து வைத்தனர்.\n\nSection::::சிறை வாசம்.\nதிருமணத்திற்குப் பின்னர் லட்சுமண ஐயர் அவரது மனைவி லட்சுமியையும், சுதந்திரப் போராட்டத்தில் ஈடுபடச் செய்தார். சத்தியாகிரக போராட்டத்தில் ஈடுபட்டதால் அவர்கள் 2 பேரும் கைது செய்யப்பட்டு ஆங்கிலேயரால் சிறையில் அடைக்கப்பட்டனர்.\n\nSection::::காந்தி - லட்சுமண அய்யர் சந்திப்பு.\nசிறையிலிருந்து விடுவிக்கப்பட்ட பின்னர், 1942 ஆம் ஆண்டு காந்தியடிகளை லட்சுமண அய்யர் சந்தித்தார். அதன் பின்னர் சமூக மாற்றத்திற்கான பணிகளில் தொய்வின்றி பணியாற்றினார். குறிப்பாக தீண்டாமை ஒழிப்பு இயக்கம், பெண் குழந்தைகள் கல்வி போன்றவற்றில் அதிக அக்கறைச் செலுத்தினார். இவருடைய சேவையை கவரப்பட்ட காந்தி அடிகள் இவரை \"ஹரிஜன் சேவக் சங்க்\" அமைப்புச் செயலாளராக நியமித்தார். தீண்டாமையால் மிகவும் பாதிக்கப்பட்ட மக்களுக்காக காந்தியின் அழைப்பை ஏற்று அவர் பணி செய்தார்.\n\nSection::::சிலை அமைப்பு.\nலட்சுமண அய்யரின் பெருமையைப் பறைசாற்றும் விதமாக அவரது முழு உருவ சிலையை தமிழ்நாடு கவர்னர் பன்வாரிலால் புரோகித் ஆகத்து 29, 2018 அன்று திறந்து வைத்தார்.\n\nSection::::இறப்பு.\nஇவர் சனவரி 2, 2011 அன்று காலமானார். இவரது நினைவிடமானது ஈரோடு மாவட்டம், கோபிச்செட்டிப்பாளையத்தில் உள்ளது.\n"}
{"id": "415308", "url": "https://ta.wikipedia.org/wiki?curid=415308", "title": "வரவர ராவ்", "text": "வரவர ராவ்\n\nவரவர ராவ் (Varavara Rao பிறப்பு 3 நவம்பர் 1940) என்பவர் இந்தியாவின் தெலங்கானாவைச் சேர்ந்த பொதுவுடமை செயற்பாட்டாளர், நக்சலைட்டு ஆதரவாளர், புகழ்பெற்ற கவிஞர், பத்திரிகையாளர், இலக்கிய விமர்சகர் மற்றும் பேச்சாளர் ஆவார். இவர் 1957 ஆண்டு முதல் கவிதைகளை எழுதிவருகிறார். தெலுங்கு இலக்கிய பட்டதாரியான இவர் இளங்கலை மாணவர்களுக்கு சுமார் 40 ஆண்டுகளாக கற்பித்து வருகிறார். தெலுங்கு இலக்கியவாதிகளில் சிறந்த மார்க்சிய விமர்சகர்களில் ஒருவராக இவர் கருதப்படுகிறார். இவர் ஆயிரக்கணக்கான பொதுக் கூட்டங்களில் உரையாற்றியுள்ளார். இவர் நவீன தெலுக்கு இலக்கியத்துக்காக 1966 ஆம் ஆண்டு சுர்ஜனா என்னும் காலண்டிதழைத் துவக்கினார், பிறகு இது மாத இதழாக 1992வரை வெற்றிகரமாக வெளிவந்தது. இவர் \"விப்லாவா ரட்சயாட்ல சங்கம்\" (புரட்சி எழுத்தாளர்கள் சங்கம்) என்ற அமைப்பின் நிறுவனர்களில் ஒருவர்,   நக்சலைட் சித்தாந்தத்தை ஆதரித்தும், அதை பரப்புகின்ற இந்த அமைப்பானது சுருக்கமாக விரசம் என்ற பெயரில் சிறப்பாக அறியப்படுகிறது. இவர் தெலுங்கில் வெளிவருகின்ற பல முற்போக்கான, புரட்சிகர பத்திரிகைகளுடன் தொடர்பு கொண்டிருக்கிறார்.\nSection::::கைது.\nமகாராட்டிர மாநிலம், பீமா கோரேகானில் நடந்த கலவர வழக்கு மற்றும் இந்தியப் பிரதமர் நரேந்திர மோதியைக் கொல்ல சதித்திட்டம் தீட்டியது போன்ற குற்றங்களைச்சாட்டி, இவர் உள்ளிட்ட இடதுசாரி ஆதரவாளர்கள் ஐந்து பேர் வீடுகளில் புனே காவல்துறையினர் 2018 ஆகத்து 28 அன்று சோதனை நடத்தினர். பின்னர் இந்த ஐந்து பேரும் கைது செய்யப்பட்டனர். இந்த கைதுகளுக்கு நாடுமுழுவதும் பரவலான எதிர்ப்பு ஏற்பட்டது. உச்ச நீதிமன்றம் இவர்கள் கைது தொடர்பாக அரசிடம் பல கேள்விகளை எழுப்பியதுடன், அவர்களைச் சிறையில் அடைக்ககாமல், வீட்டுக் காவலில் வைத்து விசாரிக்க உத்தரவிட்டது.\n\n"}
{"id": "415312", "url": "https://ta.wikipedia.org/wiki?curid=415312", "title": "மழிலான் ஆத்மன்", "text": "மழிலான் ஆத்மன்\n\nதாதுக் மழிலான் பிந்தி ஆத்மன் \"(Mazlan binti Othman)\" (பிறப்பு: 11 திசம்பர் 1951) ஒரு மலேசிய வானியற்பியலாளர் ஆவார். இவர் தன் நாட்டில் பல பத்திரங்களை வகித்துள்ளார். இவர் வியன்னா, பன்னாட்டவையின் புற விண்வெளிச் செயல்பாடுகள் இயக்குநராக இருந்தார் from 2010 to 2014.\n\n\nSection::::சொந்த வாழ்க்கை.\nதாத்தோ மழிலான் ஆத்மன் இரு குழந்தைகளும் இரு பேத்திகளும் உண்டு. இவர் தன் இளைய மகளுடன் ஆத்திரியா, வியன்னாவில் வாழ்கிறார்.\n\n"}
{"id": "415317", "url": "https://ta.wikipedia.org/wiki?curid=415317", "title": "வினிதா மார்வாகா மாதில்", "text": "வினிதா மார்வாகா மாதில்\n\nவினிதா மார்வாகா மாதில் (Vinita Marwaha Madill)\" (பிறப்பு: 9 ஜனவரி 1987) ஒரு பிரித்தானிய வானியலாளரும் விண்வெளி இயக்கங்கள் பொறியாளரும் அறிவியல் தொடர்பாடல் வல்லுன்ரும் ஆவார். இவர் நெதர்லாந்து, ஐரோப்பிய விண்வெளி முகமையில் பணிபுரிகிறார். இங்கு இவர் ஐரோப்பிய எந்திரன் கிளை உருவாக்கப் பொறுப்பாளராக உள்ளார். இவர் ஏவூர்திப் பெண்\"' எனும் வலைத்தளத்தை உருவாக்கியுள்ளார். இது கதைகளாலும் நேர்காணல்களாலும் பெண்கள் விண்வெளியியலை (STEM) அறிய ஊக்குவிக்கிறார்.\n"}
{"id": "415345", "url": "https://ta.wikipedia.org/wiki?curid=415345", "title": "சுதா பரத்வாஜ்", "text": "சுதா பரத்வாஜ்\n\nசுதா பரத்வாஜ் (Sudha Bharadwaj) என்பவர் என்பவர் சத்தீசுகர் மாநிலத்தில் 29 ஆண்டுகளாக வாழ்ந்துவரும் ஒரு தொழிற்சங்கவாதிப் பெண்மணி மற்றும் நில ஆக்கிரமிப்புக்கு எதிரான சமூக உரிமை செயற்பாட்டாளர் ஆவார். சத்தீசுகரில் உள்ள மக்கள் சிவில் உரிமைக் கழகத்தின் பொதுச் செயலாளராக இருக்கிறார். ஜன் ஹித் என்ற வழக்கறிஞர்களின் அமைப்பைத் தோற்றுவித்தவர். மேலும் சங்கர் குஹா நியோகியுடன் இணைந்து சத்தீசுகர் முக்தி மோர்ச்சாவில் இயங்கியவர்.\n\nSection::::இளமைக் காலம்.\nசுதாவின் பெற்றோர்கள் அமெரிக்காவில் இருந்தபொழுதில் சுதா பிறந்த காரணத்தால், அமெரிக்கக் குடியுரிமை பெற்றிருந்தார்.தமது 11 ஆம் அகவையில் இந்தியாவுக்குத் திரும்பினார். 18 ஆம் அகவையில் அமெரிக்கக் குடியுரிமையைக் கைவிட்டார். கான்பூர் ஐ. ஐ. டி. கல்வி நிறுவனத்தில் சேர்ந்து கணிதம் பயின்று பட்டம் பெற்றார்.\n\nSection::::செயற்பாடுகள்.\nஇவர் ஐஐடி மாணவராக இருந்த காலகட்டத்தில் உத்திரப் பிரதேசம், மேற்கு வங்காளம், பீகார் போன்ற மாநிலங்களில் தொழிலாளர்களின் ஆபத்தான பணி நிலைமையை அம்பலப்படுத்தினார். 1986இல் நியாகியுடன் இணைந்து சத்தீஸ்கர் முக்தி மோர்ச்சாவில் பணியாற்றினார். தொழிலாளர்களின் நிலையை மேம்படுத்துவதை குறிக்கோளாகக் கொண்டு, ராய்பூரில் உள்ள பண்டிட் ரவிசங்கர் சுக்லா பல்கலைக்கழகத்தின் இணைவு பெற்ற கல்லூரியில் 2000 ஆம் ஆண்டு சுதா சட்டத்தில் பட்டம் பெற்றார்.\n\nசத்தீஸ்கர் முக்தி மோர்ச்சாவுடன் இணைந்து செயல்பட்டபோது, இவர் ஊழல் அதிகாரிகளுக்கு எதிராக தீவிரமாக போராடி, பிலாய் பகுதியில் சுரங்கங்க மற்றும் தோட்டத் தொழிலாளர்களுக்கு முறையான ஊதியம் வழங்கப்படுவதை உறுதிப்படுத்தினார். மேலும் இவர்  தலித் மற்றும் பழங்குடி மக்கள் உரிமைகள் சார்ந்த பிரச்சினைகள், குறிப்பாக நிலத்திற்கான உரிமை, கல்விக்கான உரிமை, நலவாழ்வு, ஊழல்மயமான நிலப்பிரபுக்களுக்கு எதிரான செயல்பாடுகள் போன்றவற்றில் ஈடுபட்டார். பினாயக் சென்னுக்கு சிறைத் தண்டனை விதித்த நீதித்துறை தீர்ப்பை விமர்சித்து எழுதி, அதைக் கடுமையாக கண்டனம் செய்தார்.\n\nஇவர் தில்லி தேசிய சட்ட பல்கலைக்கழகத்தின் வருகை பேராசிரியர் ஆவார். மற்றும் இந்திய வழக்கறிஞர்கள் சங்கத்தின் துணைத் தலைவராக உள்ளார்.\nSection::::கைது.\nமகாராட்டிர மாநிலம், பீமா கோரேகானில் நடந்த கலவர வழக்கு மற்றும் இந்தியப் பிரதமர் நரேந்திர மோதியைக் கொல்ல சதித்திட்டம் தீட்டியது போன்ற குற்றங்களைச்சாட்டி, இவர் உள்ளிட்ட இடதுசாரி ஆதரவாளர்கள் ஐந்து பேர் வீடுகளில் புனே காவல்துறையினர் 2018 ஆகத்து 28 அன்று சோதனை நடத்தினர். பின்னர் இந்த ஐந்து பேரும் கைது செய்யப்பட்டனர். இந்த கைதுகளுக்கு நாடுமுழுவதும் பரவலான எதிர்ப்பு ஏற்பட்டது. உச்ச நீதிமன்றம் இவர்கள் கைது தொடர்பாக அரசிடம் பல கேள்விகளை எழுப்பியதுடன், அவர்களைச் சிறையில் அடைக்ககாமல், வீட்டுக் காவலில் வைத்து விசாரிக்க உத்தரவிட்டது.\n"}
{"id": "415349", "url": "https://ta.wikipedia.org/wiki?curid=415349", "title": "தமிழக வருவாய் வட்டங்கள்", "text": "தமிழக வருவாய் வட்டங்கள்\n\nதமிழ்நாட்டில் தற்போது 308 வருவாய் வட்டங்கள் உள்ளது. அவைகளின் மாவட்டவாரியான பட்டியல்:\n\nSection::::திருவள்ளூர் மாவட்டம்.\nதிருவள்ளூர் மாவட்டம், திருத்தணி, பொன்னேரி, திருவள்ளூர் என 3 வருவாய் கோட்டங்களும், 10 வருவாய் வட்டங்களும், 48 உள்வட்டங்களும் மற்றும் 792 வருவாய் கிராமங்களும் கொண்டது.\n\n\nSection::::சென்னை மாவட்டம்.\nசென்னை மாவட்டம், எழும்பூர், தண்டையார்பேட்டை என 2 வருவாய் கோட்டங்களும், 14 வருவாய் வட்டங்களும், 40 உள்வட்டங்களும் மற்றும் 68 வருவாய் கிராமங்களும் கொண்டது. தற்போது சென்னை மாவட்டத்தின் பரப்பளவு 178 சகிமீ ஆகவுள்ளது. இதனை 426 சகிமீ ஆக உயர்த்த, வருவாய் வட்டங்களின் எண்ணிக்கை 16 ஆக உயர்த்த திட்டமிடப்பட்டுள்ளது. மேலும் பெருநகர சென்னை மாநகராட்சியும் கொண்டது.\n\nSection::::காஞ்சிபுரம் மாவட்டம்.\nகாஞ்சிபுரம் மாவட்டம் 2 வருவாய் கோட்டங்களும், 5 வருவாய் வட்டங்களும் கொண்டது.\n\n\nSection::::செங்கல்பட்டு மாவட்டம்.\nசெங்கல்பட்டு மாவட்டம் 3 வருவாய் கோட்டங்களும், 8 வருவாய் வட்டங்களையும் கொண்டது. நவம்பர் 2019இல், காஞ்சிபுரம் மாவட்டத்தின் பகுதிகளைக் கொண்டு நிறுவப்பட்டது.\n\n\nSection::::வேலூர் மாவட்டம்.\nவேலூர் மாவட்டம் 2 வருவாய் கோட்டங்களும், 6 வருவாய் வட்டங்களும் கொண்டது. இம்மாவட்டப் பகுதிகளைக் கொண்டு நவம்பர் 2019-இல் இராணிப்பேட்டை மாவட்டம் மற்றும் திருப்பத்தூர் மாவட்டங்கள் நிறுவப்பட்டது.\n\nSection::::இராணிப்பேட்டை மாவட்டம்.\nவேலூர் மாவட்டத்தின், பகுதிகளைக் கொண்டு நவம்பர் 2019 இல் நிறுவப்பட்ட இராணிப்பேட்டை மாவட்டம் 2 வருவாய் கோட்டங்களும், 4 வருவாய் வட்டங்களும் கொண்டது\nSection::::திருப்பத்தூர் மாவட்டம்.\nதிருப்பத்தூர் மாவட்டம் 2 வருவாய் கோட்டங்களும், 4 வருவாய் வட்டங்களும் கொண்டது. \n\n\nSection::::திருவண்ணாமலை மாவட்டம்.\nதிருவண்ணாமலை மாவட்டம் 3 வருவாய் கோட்டங்களும், 12 வருவாய் வட்டங்களும், 54 உள்வட்டங்களும், 1064 வருவாய் கிராமங்களும் கொண்டது.\n\n\nSection::::விழுப்புரம் மாவட்டம்.\nவிழுப்புரம் மாவட்டம் 2 வருவாய் கோட்டங்களும், 9 வருவாய் வட்டங்களும், 57 உள்வட்டங்களும் கொண்டது.\n\nSection::::கள்ளக்குறிச்சி மாவட்டம்.\nகள்ளக்குறிச்சி மாவட்டம் 2 வருவாய் கோட்டங்களும், 6 வருவாய் வட்டங்களும் கொண்டது. \n\nSection::::கடலூர் மாவட்டம்.\nகடலூர் மாவட்டம், கடலூர், விருத்தாச்சலம் மற்றும் சிதம்பரம் என 3 வருவாய் கோட்டங்களும், 10 வருவாய் வட்டங்களும் மற்றும் 905 வருவாய் கிராமங்களும் கொண்டது.\n\nSection::::கிருஷ்ணகிரி மாவட்டம்.\nகிருஷ்ணகிரி மாவட்டம், கிருஷ்ணகிரி மற்றும் ஒசூர் என 2 வருவாய் கோட்டங்களும், 8 வருவாய் வட்டங்களும், 29 உள்வட்டங்களும் மற்றும் 661 வருவாய் கிராமங்களும் கொண்டது.\n\n\nSection::::தருமபுரி மாவட்டம்.\nதருமபுரி மாவட்டம், தருமபுரி மற்றும் அரூர் என 2 வருவாய் கோட்டங்களும், 7 வருவாய் வட்டங்களும், 23 உள்வட்டங்களும் மற்றும் 470 வருவாய் கிராமங்களும் கொண்டது. \n\nSection::::சேலம் மாவட்டம்.\nசேலம் மாவட்டம், சேலம், ஆத்தூர், மேட்டூர் மற்றும் சங்ககிரி என 4 வருவாய் கோட்டங்களும், 13 வருவாய் வட்டங்களும், 44 உள்வட்டங்களும் மற்றும் 665 வருவாய் கிராமங்களும் கொண்டது.\n\n\nSection::::பெரம்பலூர் மாவட்டம்.\nபெரம்பலூர் மாவட்டம், பெரம்பலூர் என்ற ஒரு வருவாய் கோட்டமும், 4 வருவாய் வட்டங்களும், 11 உள்வட்டங்களும் மற்றும் 152 வருவாய் கிராமங்களும் கொண்டது. \n\n\nSection::::அரியலூர் மாவட்டம்.\nஅரியலூர் மாவட்டம், அரியலூர் மற்றும் உடையார்பாளையம் என 2 வருவாய் கோட்டங்களும், 4 வருவாய் வட்டங்களும், 15 உள்வட்டங்களும் மற்றும் 195 வருவாய் கிராமங்களும் கொண்டது.\n\n\nSection::::நாகப்பட்டினம் மாவட்டம்.\nநாகப்பட்டினம் மாவட்டம், நாகப்பட்டினம் மற்றும் மயிலாடுதுறை என 2 வருவாய் கோட்டங்களும், 8 வருவாய் வட்டங்களும் மற்றும் 523 வருவாய் கிராமங்களும் கொண்டது.\n\n\nSection::::ஈரோடு மாவட்டம்.\nஈரோடு மாவட்டம், ஈரோடு மற்றும் கோபிச்செட்டிப்பாளையம் என 2 வருவாய் கோட்டங்களும், 10 வருவாய் வட்டங்களும், 35 உள்வட்டங்களும் மற்றும் 375 வருவாய் கிராமங்களும் கொண்டது.\n\n\nSection::::நாமக்கல் மாவட்டம்.\nநாமக்கல் மாவட்டம், நாமக்கல் மற்றும் திருச்செங்கோடு என 2 வருவாய் கோட்டங்களும், 8 வருவாய் வட்டங்களும் மற்றும் 391 வருவாய் கிராமங்களும் கொண்டது.\n\n\nSection::::திருச்சிராப்பள்ளி மாவட்டம்.\nதிருச்சிராப்பள்ளி மாவட்டம், திருச்சிராப்பள்ளி, சிறீரங்கம், லால்குடி, முசிறி என 4 வருவாய் கோட்டங்களும், 11 வருவாய் வட்டங்களும் மற்றும் 506 வருவாய் கிராமங்களும் கொண்டது.\n\n\nSection::::தஞ்சாவூர் மாவட்டம்.\nதஞ்சாவூர் மாவட்டம், 3 வருவாய் கோட்டங்களும், 9 வருவாய் வட்டங்களும், 50 உள்வட்டங்களும் மற்றும் 906 வருவாய் கிராமங்களும் கொண்டது.\n\n\nSection::::திருவாரூர் மாவட்டம்.\nதிருவாரூர் மாவட்டம், திருவாரூர் & மன்னார்குடி என 2 வருவாய் கோட்டங்களும், 8 வருவாய் வட்டங்களும், 28 உள்வட்டங்களும் மற்றும் 573 வருவாய் கிராமங்களும் கொண்டது.\n\n\nSection::::நீலகிரி மாவட்டம்.\nநீலகிரி மாவட்டம், உதகை, குன்னூர் & கூடலூர் என 3 வருவாய் கோட்டங்களும், 6 வருவாய் வட்டங்களும், 15 உள்வட்டங்களும் மற்றும் 88 வருவாய் கிராமங்களும் கொண்டது. \n\n\nSection::::கோயம்புத்தூர் மாவட்டம்.\nகோயம்புத்தூர் மாவட்டம், கோயம்புத்தூர் தெற்கு, கோயம்புத்தூர் வடக்கு மற்றும் பொள்ளாட்சி என 3 வருவாய் கோட்டங்களும், 11 வருவாய் வட்டங்களும், 38 உள்வட்டங்களும் மற்றும் 295 வருவாய் கிராமங்களும் கொண்டுள்ளது. \n\n\nSection::::திருப்பூர் மாவட்டம்.\nதிருப்பூர் மாவட்டம், திருப்பூர், உடுமலைப்பேட்டை மற்றும் தாராபுரம் என 3 வருவாய் கோட்டங்களும், 9 வருவாய் வட்டங்களும், 33 உள்வட்டங்களும் மற்றும் 350 வருவாய் கிராமங்களும் கொண்டது. \n\n\nSection::::கரூர் மாவட்டம்.\nகரூர் மாவட்டம், கரூர் மற்றும் குளித்தலை என 2 வருவாய் கோட்டங்களும், 6 வருவாய் வட்டங்களும், 20 உள்வட்டங்களும் மற்றும் 203 வருவாய் கிராமங்களும் கொண்டது. \n\n\nSection::::புதுக்கோட்டை மாவட்டம்.\nபுதுக்கோட்டை மாவட்டம், புதுக்கோட்டை, அறந்தாங்கி மற்றும் இலுப்பூர் என 3 வருவாய் கோட்டங்களும், 12 வருவாய் வட்டங்களும், 45 உள்வட்டங்களும் மற்றும் 763 வருவாய் கிராமங்களும் கொண்டது. \n\n\nSection::::தேனி மாவட்டம்.\nதேனி மாவட்டம், பெரியகுளம் மற்றும் உத்தமபாளையம் என 2 வருவாய் கோட்டங்களும், 5 வருவாய் வட்டங்களும், 17 உள்வட்டங்களும் மற்றும் 113 வருவாய் கிராமங்களும் கொண்டது. \n\nSection::::திண்டுக்கல் மாவட்டம்.\nதிண்டுக்கல் மாவட்டம், திண்டுக்கல், பழனி மற்றும் கொடைக்கானல் என 3 வருவாய் கோட்டங்களும், 9 வருவாய் வட்டங்களும் மற்றும் 361 வருவாய் கிராமங்களும் கொண்டது.\n\n\nSection::::மதுரை மாவட்டம்.\nமதுரை மாவட்டம், மதுரை, மேலூர், உசிலம்பட்டி என 3 வருவாய் கோட்டங்களும், 11 வருவாய் வட்டங்களும், 57 உள்வட்டங்களும் மற்றும் 665 வருவாய் கிராமங்களும் கொண்டது.\n\n\nSection::::சிவகங்கை மாவட்டம்.\nசிவகங்கை மாவட்டம், 2 வருவாய் கோட்டங்களும், 9 வருவாய் வட்டங்களும், 39 உள்வட்டங்களும் மற்றும் 529 வருவாய் கிராமங்களும் கொண்டது.\n\n\nSection::::இராமநாதபுரம் மாவட்டம்.\nஇராமநாதபுரம் மாவட்டம், இராமநாதபுரம், பரமக்குடி என 2 வருவாய் கோட்டங்களும், 9 வருவாய் வட்டங்களும், 38 உள்வட்டங்களும் மற்றும் 400 வருவாய் கிராமங்களும் கொண்டது.\n\nSection::::விருதுநகர் மாவட்டம்.\nவிருதுநகர் மாவட்டம், 3 வருவாய் கோட்டங்களும், 10 வருவாய் வட்டங்களும், 39 உள்வட்டங்களும் மற்றும் 600 வருவாய் கிராமங்களும் கொண்டது.\n\n\nSection::::திருநெல்வேலி மாவட்டம்.\nஇம்மாவட்டத்தின் வடக்குப் பகுதிகளைக் கொண்டு புதிய தென்காசி மாவட்டம் நவம்பர் 2019 இல் நிறுவப்பட்டது. இம்மாவட்டம் திருநெல்வேலி மற்றும் சேரன்மாதேவி என 2 வருவாய் கோட்டங்களும், 8 வருவாய் வட்டங்களும் கொண்டது.\n\n\nSection::::தென்காசி மாவட்டம்.\nதிருநெல்வேலி மாவட்டத்திலிருந்து நவம்பர் 2019-இல் நிறுவப்பட்ட தென்காசி மாவட்டம் சங்கரன்கோவில், தென்காசி என 2 வருவாய் கோட்டங்களும், 8 வருவாய் வட்டங்களையும் கொண்டது. \n\n\nSection::::தூத்துக்குடி மாவட்டம்.\nதூத்துக்குடி மாவட்டம், தூத்துக்குடி, திருச்செந்தூர் மற்றும் கோவில்பட்டி என 3 வருவாய் கோட்டங்களும், 10 வருவாய் வட்டங்களும் மற்றும் 480 வருவாய் கிராமங்களும் கொண்டது.\n\n\nSection::::கன்னியாகுமரி மாவட்டம்.\nகன்னியாகுமரி மாவட்டம், நாகர்கோவில் மற்றும் பத்மநாபபுரம் என 2 வருவாய் கோட்டங்களும், 6 வருவாய் வட்டங்களும் மற்றும் 188 வருவாய் கிராமங்களும் கொண்டது.\n\n\n"}
{"id": "415352", "url": "https://ta.wikipedia.org/wiki?curid=415352", "title": "ஸ்ரீமுஷ்ணம் வட்டம்", "text": "ஸ்ரீமுஷ்ணம் வட்டம்\n\nஸ்ரீமுஷ்ணம் வட்டம், தமிழ்நாட்டின் கடலூர் மாவட்டத்தின் 10 வருவாய் வட்டங்களில் ஒன்றாகும். காட்டுமன்னார்கோயில் வட்டத்தைப் பிரித்து, ஸ்ரீமுஷ்ணம் வட்டம் 2016ல் நிறுவ தமிழக அரசு அறிவித்தது. 2017 முதல் இவ்வட்டத்தின் வட்டாட்சியர் அலுவலகம் ஸ்ரீமுஷ்ணத்தில் இயங்குகிறது. இவ்வட்டம் காவனூர் மற்றும் ஸ்ரீமுஷ்ணம் என இரண்டு உள்வட்டங்களைக் கொண்டது. மேலும் இவ்வட்டம் 51 வருவாய் கிராமங்களைக் கொண்டது. \n"}
{"id": "415354", "url": "https://ta.wikipedia.org/wiki?curid=415354", "title": "சாரா டி. முகோபாத்தியாய்", "text": "சாரா டி. முகோபாத்தியாய்\n\nஇவரை மக்கள் அறிவியல் இதழ் அரிய பத்து பேரறிஞர்களில் ஒருவராக அறிவித்துள்ளது. இவரை வானியல் இதழ் வானியலின் எழுச்சி விண்மீன் என 2013 இல் கூறியுள்ளது. கண்டுபிடிப்பு இதழ் இவரை 2015 இல் அரிய 100 அறிவியலாளரில் ஒருவராக அறிவித்தது. இவர் அமெரிக்க வானியல் கழகத்தில் இருந்து தன்னிகரற்ற இளம் அறிவியலளர் சதனை விருதைப் பெற்றுள்ளார்.\nSection::::இளமையும் கல்வியும்.\nஇவர் ஆர்வார்டு பல்கலைக்கழகத்தில் இருந்து 1995 இல் வானியற்பியலிலும் இயற்பியலிலும் இளவல் பட்டம் பெற்றார். She completed her இவர் 2002 இல் கலிபோர்னியா தொழில்நுட்ப நிறுவனத்தில் இருந்து முனைவர் பட்டத்தையும் பெற்றார்.\nSection::::வாழ்க்கைப்பணியும் ஆராய்ச்சியும்.\nஇவர் ஆர்வார்டு அதிர்ச்சி அமுக்க ஆய்வகத்தின் இயக்குந்ராக உள்ளார். இவர் கால்டெக்கில், நம் சூரியக் குடும்பச் சூழலில், பனிக்கட்டியில் அதிர்ச்சிப் பரவலை ஆய்வு செய்த முதல் பெண்மணி ஆவார். இவரது ஆய்வுக்குழு பெருமொத்தல்களிலும் மொத்தல் குழிப்பள்ளங்களிலும் கோள் உருவாக்கம் பற்றி ஆர்வம் கொண்டுள்ளது.\nஇவர் 2009 இல் உரேய் பரிசைப் பெற்றார். அதிர்ச்சித் தூண்டலால் உருவாகும் பனிக்கட்டி உருகல் ஆய்வு, செவ்வாய் மேற்பரப்பில் இப்போது முனைவாகச் செயல்படும் நிகழ்வு நீர்ம வடிவ நீரின் அரிப்பே என்பதை எடுத்துக்காட்ட உதவியது.\n\nSection::::தகைமைகளும் விருதுகளும்.\nஇவர் 2009 இல்லமெரிக்க வானியல் கழகத்தின் கோள் அறிவியல் பிரிவில் இருந்து அரோல்டு சி. உரேய் பரிசைப் பெற்றார். இவர் 2001 இல் அமெரிக்க புவியிய்ல் கழகத்தில் இருந்து இசுடீபன் ஈ. துவோர்னிக் கோள் நிலவியல் மாணவர் கட்டுரை விருதைப் பெற்றார். இவர் 2002 இல் வாழ்சிங்ட்ன், கார்னிகி நிறுவனத்தில் குரோவ் கார்ல் கில்பர்ட் முதுமுனைவர் ஆய்வுநல்கையைப் பெற்று ஆய்வைத் தொடங்கினார். இவர் 2003 இல் அறிவியலாளருக்கும் பொறியிய்லாளருக்குமான குடியரசுத் தலைவரின் தொடக்கநிலை வாழ்க்கைப்பணி விருதைப் பெற்றார்.\n"}
{"id": "415355", "url": "https://ta.wikipedia.org/wiki?curid=415355", "title": "ஆண்டிமடம் வட்டம்", "text": "ஆண்டிமடம் வட்டம்\n\nஆண்டிமடம் வட்டம், தமிழ்நாட்டின் அரியலூர் மாவட்டத்தின் 4 வருவாய் வட்டங்களில் ஒன்றாகும். . உடையார்பாளையம் வட்டத்தைப் பிரித்து, ஆண்டிமடம் வட்டம் 2016ல் நிறுவ தமிழக அரசு அறிவித்தது. 2017 முதல் இவ்வட்டத்தின் வட்டாட்சியர் அலுவலகம் ஆண்டிமடத்தில் இயங்குகிறது. \n\nஇவ்வட்டம் 30 வருவாய் கிராமங்களைக் கொண்டது.\n"}
{"id": "415358", "url": "https://ta.wikipedia.org/wiki?curid=415358", "title": "அமோனியம் பாசுபோமாலிப்டேட்டு", "text": "அமோனியம் பாசுபோமாலிப்டேட்டு\n\nஅமோனியம் பாசுபோமாலிப்டேட்டு \"(Ammonium phosphomolybdate)\" என்பது (NH)PMoO என்ற மூலக்கூற்றுவாய்ப்பாட்டால் விவரிக்கப்படும் பாசுபோமாலிப்டிக் அமிலத்தினுடைய கனிமவேதியியல் உப்பு ஆகும். இவ்வுப்பில் அளவுக்கு அதிமாக பாசுபோமாலிப்டேட்டு அயனி பல்கூட்டு வேதிப்பொருள் கலந்துள்ளது.\n\nSection::::தயாரிப்பு.\nஅமோனியம் ஆர்த்தோ மாலிப்டேடு சேர்மம் பாசுபாரிக் அமிலம் மற்றும் நைட்ரிக் அமிலம் ஆகியனவற்றை வினைபுரியச் செய்து மஞ்சள் நிறமான அமோனியம் பாசுபோமாலிப்டேட்டை தயாரிக்க இயலும். இவ்வினையில் அமோனியம் நைட்ரேட்டும் தண்ணீரும் உடன் விளைபொருள்களாக உருவாகின்றன.\n"}
{"id": "415367", "url": "https://ta.wikipedia.org/wiki?curid=415367", "title": "ஆரோசிடைபைட்டு", "text": "ஆரோசிடைபைட்டு\n\nஆரோசிடைபைட்டு \"(Aurostibite)\" என்பது பைரைட் கனிமக் குழுவில் உறுப்பினராக இருக்கும் ஓர் சமச்சீர் அளவுடைய தங்க ஆண்டிமோனைடு கனிமமாகும். 1952 ஆம் ஆண்டில் நீர்வெப்ப தங்க-படிகக்கல் இழைகளாக ஆரோசிடைபைட்டு கண்டுபிடிக்கப்பட்டது. கந்தகக்-குறைபாடுள்ள சூழல்களில் மற்ற ஆண்டிமோனிய கனிமங்கள் காணப்பட்டன. கனடாவின் வடமேற்கு நிலப்பகுதிகளின் தலைநகரமும் மிகப்பெரிய நகரமும் ஆன யெலோனைஃப் நகரம் மற்றும் கனடாவின் வடகிழக்குப் ஒண்டாரியோ பகுதியிலுள்ள திமிசுகாமிங் மாவட்டத்திலும் ஆரோசிடைபைட்டு கிடைக்கிறது. ஆண்டிமோனைடுகள் அரிதான வகை கனிமங்களாகக் கருதப்பட்டு அவற்றை கனிமவியலாளர்கள் சல்பைடு தாதுக்கள் என்று வகைப்படுத்துகின்றனர்.\n"}
{"id": "415369", "url": "https://ta.wikipedia.org/wiki?curid=415369", "title": "ஔவையார் (பக்கவழி நெறிப்படுத்துதல்)", "text": "ஔவையார் (பக்கவழி நெறிப்படுத்துதல்)\n\nஔவையார் என்பது பின்வருனவற்றைக் குறிக்கலாம்:\n"}
{"id": "415371", "url": "https://ta.wikipedia.org/wiki?curid=415371", "title": "புரோமோஈத்தேன்", "text": "புரோமோஈத்தேன்\n\nபுரோமோஈத்தேன் (Bromoethane), என்பது எதில் புரோமைடு என்றும் அழைக்கப்படுகிறது. இது ஆலோஅல்கேன்கள் வகையைச் சேர்ந்த ஒரு வேதிச் சேர்மம் ஆகும். இச்சேர்மம்  வேதியியலாளர்களால் EtBr (எத்திடியம் புரோமைடு என்ற சேர்மத்திற்கும் சுருக்கமாகப் பயன்படுத்தப்படுகிறது) என்று சுருக்கமாகக் குறிப்பிடப்படுகிறது. எளிதில் ஆவியாகக்கூடிய இந்தச் சேர்மம் ஈதரையொத்த மணத்தை உடையதாகும். \n\nSection::::தயாரிப்பு.\nபுரோமோஈத்தேனின் தயாரிப்பு முறை புரோமோஆல்கேன்களின் தயாரிப்பிற்கான பொதுவான தொகுப்பு முறையாக விளங்குகிறது. இச்சேர்மம் பொதுவாக எத்திலீன் உடன் ஐதரசன் புரோமைடின் சேர்க்கையினால் தயாரிக்கப்படுகிறது:\n\nபுரோமோஈத்தேன் செலவு குறைவான ஆய்வகத்தில் அரிதாகத் தயாரிக்கப்படும் சேர்மமாகும். இச்சேர்மத்தைத் தயாரிக்கப் பயன்படுத்தப்படும் ஆய்வகத் தொகுப்பு முறை எத்தனாலை ஐதரோபுரோமிக் அமிலம் மற்றும் சல்பூரிக் அமிலம் ஆகியவை கலந்த கலவையுடன் வினைப்படுத்தும் செயல்முறையை உள்ளடக்கியுள்ளது. இன்னொரு மாற்று வழிமுைறயானது எத்தனாலை பாசுபரசு மற்றும் புரோமினுடன் எதிரோட்டம் செய்யும் வினையைக் கொண்டுள்ளது; இயற்கையான சூழலில் பாசுபரசு முப்புரோமைடு உற்பத்தியாகிறது. \n\nSection::::பயன்கள்.\nகரிமத் தொகுப்பு முறைகளில், EtBr எதில் கார்போநேரயனிக்குச் சமானமானதாகும். உண்மையில், அப்படிப்பட்ட ஒரு நேரயனி உருவாவதில்லை. உதாரணமாக, கார்பாக்சிலேட்டு உப்புகள் எத்தில் எசுத்தர்களாகவும், கார்பன்எதிரயனிகள் எத்திலேற்றம் செய்யப்பட்ட வழிப்பொருட்களாகவும், தயோயூரியா எதில்ஐசோதயோயுரோனிய உப்புகள், மற்றும் அமீன்கள் எத்திலமீன்களாகவும் மாற்றப்படுகின்றன.\n"}
{"id": "415372", "url": "https://ta.wikipedia.org/wiki?curid=415372", "title": "காரென் மாசுதெர்சு", "text": "காரென் மாசுதெர்சு\n\nகாரென் மாசுதெர்சு \"(Karen Masters)\" (பிறப்பு: 1979) ஒரு வானியற்பியல் இணைப் பேராசிரியர் ஆவார். இவர் பால்வெளி உருவாக்கத்தில் ஆர்வம் உள்ளவர். இவர் பென்சில்வேனியா, ஏவர்போர்டு கல்லூரியில் பணிபுரிகிறார். இவர் பால்வெளி விலங்குக் காட்ட்சி எனும் மக்கள் அறிவியல் திட்ட்த்தில் திட்ட அறிவியலாளராக உள்ளார். இவர் பால்வெளிப் படமலர்ச்சி ஆய்வில் வகைபாட்டியல் முறையைப் பின்பற்றுகிறார்.\n"}
{"id": "415373", "url": "https://ta.wikipedia.org/wiki?curid=415373", "title": "ஆரிகுப்ரைடு", "text": "ஆரிகுப்ரைடு\n\nஆரிகுப்ரைடு \"(Auricupride)\" என்பது CuAu என்ற மூலக்கூற்று வாய்ப்பாட்டைக் கொண்ட ஒரு கனிமமாகும். தாமிரம் மற்றும் தங்கம் ஆகிய உலோகங்கள் சேர்ந்து உருவாகும் இச்சேர்மம் ஓர் இயற்கையாகத் தோன்றும் கலப்புலோகமாக கருதப்படுகிறது. தேவைக்கேற்ப வளைத்துக் கொள்ளும் வகையில் மணிகளாக அல்லது தட்டுகளாக கனசதுரப் படிக அமைப்பில் இது படிகமாகிறது. சிவப்புச் சாயல் கொண்ட மஞ்சள் நிறத்தில் ஒளிபுகாத் தன்மையை ஆரிகுப்ரைடு வெளிப்படுத்துகிறது. 3.5 என்ற கடினத்தன்மை மதிப்பும் 11.5 என்ற ஒப்படர்த்தி மதிப்பையும் இது பெற்றுள்ளது\n\nமற்றொரு மாறுபட்ட வடிவமான டெட்ரா- ஆரிகுப்ரைடு என்ற கனிமமும் அறியப்படுகிறது. வெள்ளி உலோகம் இடம்பெற நேர்ந்தால் (Cu3(Au,Ag)) அர்கென்டோகுப்ரோ ஆரைடு என்ற கனிமமாக இது காணப்படுகிறது\n\nஉருசியாவின் யூரல் மலைத்தொடரில் 1950 ஆம் ஆண்டில் ஆரிகுப்ரைடு கண்டுபிடிக்கப்பட்டதாக விவரிக்கப்படுகிறது. தாழ்வெப்பநிலையில் கலப்படமில்லாத செர்பென்டைனைட்டுகளாகவும், கிட்டத்தட்ட ஒடுக்க ஏற்ற சிவப்பு நிற படிவுகளாகவும் ஆரிகுப்ரைடு காணப்படுகிறது. சிலி, அர்கெந்தீனா, தாசுமேனியா, உருசியா, சைப்பிரசு, சுவிட்சர்லாந்து மற்றும் தென்னாப்பிரிக்கா. போன்ற நாடுகளில் ஆரிகுப்ரைடு காணப்படுகிறது. \n\n"}
{"id": "415391", "url": "https://ta.wikipedia.org/wiki?curid=415391", "title": "1192", "text": "1192\n\n1192 (MCXCII) பழைய யூலியன் நாட்காட்டியில் புதன்கிழமை ஆரம்பமான ஒரு நெட்டாண்டு ஆகும்.\n\n\n"}
{"id": "415395", "url": "https://ta.wikipedia.org/wiki?curid=415395", "title": "நந்தமூரி ஹரிகிருஷ்ணா", "text": "நந்தமூரி ஹரிகிருஷ்ணா\n\nநந்தமூரி ஹரிகிருஷ்ணா (\"Nandamuri Harikrishna\", 2 செப்டம்பர் 1956 – 29 ஆகத்து 2018) தெலுங்குத் திரைப்பட நடிகரும், தயாரிப்பாளரும், அரசியல்வாதியும் ஆவார். இவர் முன்னாள் ஆந்திரா முதல்வரும் நடிகருமான என். டி. ராமராவின் மகன் ஆவார்.\n\nஹரிகிருஷ்ணா 1964 ஆம் ஆண்டில் குழந்தை நட்சத்திரமாக திரைப்படங்களில் நடிக்க ஆரம்பித்தார். இவரது முதல் படம் \"சிறீ கிருஷ்ணாவதாரம்\". இதில் இவர் கிருஷ்ணனாக நடித்தார். இவருக்கு சிறந்த குணச்சித்திர நடிகருக்கான நந்தி விருது ஆந்திர அரசினால் வழங்கப்பட்டது. இவர் 1996-99 காலப்பகுதியில் ஆந்திர மாநில சட்டமன்ற உறுப்பினராகப் பதவியில் இருந்தார். 1996 இல் சாலைப் போக்குவரத்து மாநில அமைச்சராகப் பணியாற்றினார். 2008-இல் தெலுங்கு தேசம் கட்சி சார்பில் மாநிலங்களவைக்குத் தெரிவு செய்யப்பட்டார். இவர் 2018 ஆகத்து 29 இல் சாலை விபத்து ஒன்றில் தனது 61-வது அகவையில் உயிரிழந்தார். \n"}
{"id": "415397", "url": "https://ta.wikipedia.org/wiki?curid=415397", "title": "மங்கம்மாள் சாலை", "text": "மங்கம்மாள் சாலை\n\nமங்கம்மாள் சாலை (\"Rani Mangammal Salai\") என்பது மதுரையையும் திருச்சியையும் இணைக்கும் சாலையாகும். மதுரையை 1689 முதல் 1704 வரை ஆட்சி செய்த நாயக்கர் வம்சத்தைச் சேர்ந்த ராணி மங்கம்மாள் இச்சாலையை அமைத்தார். மதுரை துவங்கி, சிவகங்கை மாவட்டம், திருப்பத்துார் வழியாக செல்லும் இச்சாலை இன்றளவும் பல இடங்களில் பயன்பாட்டில் உள்ளது. ஆனால் முழுமையான சாலை விபரங்கள் தெரியவில்லை. அப்போதைய ஆட்சியாளர்களில் சாலை வசதிக்கு முக்கியத்துவம் கொடுத்தவர்களில் ராணி மங்கம்மாள் முதன்மையானவர். சாலைகள் மட்டும் அமைக்காமல் வழிப்போக்கர்களுக்கு வசதியாக அன்ன சத்திரங்களும் அமைத்துக் கொடுத்தார்.\n\nSection::::சாலைகளின் பட்டியல்.\nமங்கம்மாள் காலத்தில் அமைக்கப்பட்டு அவர் பெயரில் அழைக்கப்படும் சாலைகள்\n"}
{"id": "415403", "url": "https://ta.wikipedia.org/wiki?curid=415403", "title": "கூத்தாநல்லூர் வட்டம்", "text": "கூத்தாநல்லூர் வட்டம்\n\nகூத்தாநல்லூர் வட்டம், தமிழ்நாட்டின் திருவாரூர் மாவட்டத்தின் 8 வருவாய் வட்டங்களில் ஒன்றாகும். . நீடாமங்கலம் வட்டத்தின் 55 வருவாய் கிராமங்களைக் கொண்டு கூத்தாநல்லூர் வருவாய் வட்டம் 2016ல் நிறுவப்பட்டது. இவ்வட்டத்தின் வட்டாட்சியர் அலுவலகம் கூத்தாநல்லூரில் இயங்குகிறது.\n\nகூத்தாநல்லூர் வட்டம் 55 வருவாய் கிராமங்களைக் கொண்டுள்ளது.\n"}
{"id": "415407", "url": "https://ta.wikipedia.org/wiki?curid=415407", "title": "தயாளன் ஹேமலதா", "text": "தயாளன் ஹேமலதா\n\nதயாளன் ஹேமலதா (Dayalan Hemalatha (பிறப்பு: செப்டம்பர் 29, 1994) என்பவர் தமிழ்நாட்டைச் சேர்ந்த இந்தியப் பெண்கள் துடுப்பாட்ட அணியின் வீரர் ஆவார். இவர் வலதுகை மட்டையாளரும் வலதுகை புறத்திருப்ப பந்துவீச்சாளருமான இவர் இந்திய தேசிய அணி தவிர டிரைல் பிளேசர் மற்றும் தமிழ்நாடு பெண்கள் துடுப்பாட்ட அணி ஆகிய அணிகளுக்காகவும் விளையாடி வருகிறார். 2018 ஆம் ஆண்டில் இங்கிலாந்து மகளிர் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்ட போட்டித் தொடரில் இந்திய அணியில் இடம்பிடித்தார். ஆனால் விளையாடும் அணியில் இவருக்கு இடம் கிடைக்கவில்லை. இவர் செப்டம்பர் 11, 2018 அன்று இலங்கை பெண்கள் துடுப்பாட்ட அணிக்கு எதிராக தனது முதல் சர்வதேச போட்டிகளில் அறிமுகமானார். இவர் இந்திய மகளிர் துடுப்பாட்ட அணிக்காக ஒருநாள் பன்னட்டுத் துடுப்பாட்டம் மற்றும் பன்னாட்டு இருபது20 ஆகிய போட்டிகளில் விளையாடி வருகிறார்.\n\nஅக்டோபர் 2018 இல், மேற்கிந்தியத் தீவுகளில் நடைபெற்ற 2018 ஐசிசி மகளிர் உலக இருபதுக்கு -20 போட்டிக்கான இந்திய அணியில் இடம் பெற்றார். இவர் நவம்பர் 9, 2018 அன்று நியூசிலாந்திற்கு எதிராக தனது பன்னாட்டு மகளிர் இருபது20 போட்டித் தொடரில் அறிமுகமானார்.\n\nSection::::சர்வதேசப் போட்டிகள்.\nSection::::ஒருநாள் பன்னாட்டுத் துடுப்பாட்டம்.\n2018 ஆம் ஆண்டில் இந்தியப் பெண்கள் துடுப்பாட்ட அணி இலங்கையில் சுற்றுப் பயணம் செய்து ஐசிசி பென்கள் வாகையாளர் கோப்பைத் தொடரில் விளையாடியது.செப்டமபர் 11, காலி பன்னாட்டுத் துடுப்பாட்ட அரங்கத்தில் நடைபெற்ற முதல் ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் நான்கு ஓவர்களை வீசி 19 ஓட்டங்களை விட்டுக் கொடுத்து ஓர் இலக்கினைக் கைப்பற்றினார். மட்டையாட இவருக்கு வாய்ப்பு கிடைக்கவில்லை. இந்தப் போட்டியில் இந்தியத் துடுப்பாட்ட அணி ஒன்பது இலக்குகளால் வெற்றி பெற்றது. 181 பந்துகள் மீதம் இருந்த நிலையில் இந்தியா வெற்றி பெற்றது. 2019 ஆம் ஆண்டில் இந்தியப் பெண்கள் துடுப்பாட்ட அணி இங்கிலாந்தில் சுற்றுப் பயணம் செய்து ஐசிசி பென்கள் வாகையாளர் கோப்பைத் தொடரில் விளையாடியது. பெப்ரவரி 1,ஹாமில்டனில் உள்ள துடுப்பாட்ட அரங்கத்தில் நடைபெற்ற மூன்றாவது ஒருநாள் பன்னாட்டுத் துடுப்பாட்டப் போட்டியில் இவர் இரு ஓவர்களை வீசி 22 ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. மட்டையாட்டத்தில் 32 பந்துகளில் 13 ஓட்டங்கள் எடுத்து கெர் பந்துவீச்சில் ஆட்டமிழந்தார். இந்தப் போட்டியில் நியூசிலாந்துத் துடுப்பாட்ட அணி எட்டு இலக்குகளால் வெற்றி பெற்றது.124 பந்துகள் மீதம் இருந்த நிலையில் நியூசிலாந்து வெற்றி பெற்றது.\n\nSection::::பன்னாட்டு இருபது20.\n2018 ஆம் ஆண்டில் நடைபெற்ற ஐசிசி பெண்கள் உலக கோப்பைத் துடுப்பாட்டத் தொடரில் இவர் விளையாடினார். நவம்பர் 9 புராவின்சு மைதானத்தில் நியூசிலாந்து பெண்கள் துடுப்பாட்ட அணிக்கு எதிரான பன்னாட்டு இருபது20 போட்டியில் இவர் அறிமுகமனார். இந்தப் போட்டியில் ஏழு பந்துகளில் 15 ஓட்டங்கள் எடுத்து காஸ்பெர்க் பந்துவீச்சில் ஆட்டமிழந்தார்.பின் பந்துவீச்சில் நான்கு ஓவர்களை வீசி 26 ஓட்டங்களை விட்டுக் கொடுத்து மூன்று இலக்குகளைக் கைப்பற்றினார்.இந்தப் போட்டியில் இந்தியத் துடுப்பாட்ட அணி 34 ஓட்டங்களில் வெற்றி பெற்றது.\n\nSection::::வெளியிணைப்புகள்.\nதயாளன் ஹேமலதா-ஈ எஸ் பி என் வலைத்தளம்\n"}
{"id": "415410", "url": "https://ta.wikipedia.org/wiki?curid=415410", "title": "கயத்தாறு வட்டம்", "text": "கயத்தாறு வட்டம்\n\nகயத்தாறு வட்டம், தமிழ்நாட்டின் தூத்துக்குடி மாவட்டத்தின் 10 வருவாய் வட்டங்களில் ஒன்றாகும். . கோவில்பட்டி வட்டம் மற்றும் ஒட்டப்பிடாரம் வட்டங்களின் 76 வருவாய் கிராமங்களைக் கொண்டு, 2016ல் கயத்தாறு வட்டம் நிறுவப்பட்டது.\n\nஇவ்வட்டத்தின் வட்டாட்சியர் அலுவலகம் கயத்தாறில் இயங்குகிறது. கயத்தாறு வட்டம் 76 வருவாய் கிராமங்களைக் கொண்டுள்ளது.\n\nSection::::உள்வட்டங்கள்.\nகோவில்பட்டி வருவாய் கோட்டத்தில் அமைந்த கயத்தாறு வட்டம் செட்டிக்குறிச்சி, கடம்பூர், காமயநாயக்கன்பட்டி மற்றும் கயத்தாறு என நான்கு உள்வட்டங்களைக் கொண்டது.\n"}
{"id": "415414", "url": "https://ta.wikipedia.org/wiki?curid=415414", "title": "கிமு 31", "text": "கிமு 31\n\nஆண்டு கிமு 31 (\"31 BC\") என்பது யூலியன் நாட்காட்டியில் ஒரு செவ்வாய், புதன், அல்லது வியாழக்கிழமையில் துவங்கிய சாதாரண ஆண்டு, அல்லது ஒரு செவ்வாய் அல்லது புதன்கிழமையில் துவங்கிய நெட்டாண்டு ஆகும். அத்துடன் இவ்வாண்டு அக்காலத்தில் \"அந்தோனியசு மற்றும் ஒக்டாவியானசு ஆட்சி ஆண்டு\" (\"Year of the Consulship of Antonius and Octavianus\") எனவும், பண்டைய உரோமன் அப் ஊர்பி கொண்டிட்டா நாட்காட்டியில் ஆண்டு 723 எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு கிமு 31 என அழைக்கும் முறை நடைமுறைக்கு வந்தது.\n\nதிருவள்ளுவர் பிறந்த ஆண்டு கிமு 31 என்று மறைமலை அடிகள் கணித்துள்ளார். இதன் படி, இது திருவள்ளுவர் ஆண்டின் ஆரம்பமாகும்.\n\nSection::::நிகழ்வுகள்.\n<onlyinclude>\n\n\n\n"}
{"id": "415427", "url": "https://ta.wikipedia.org/wiki?curid=415427", "title": "அன்னீலா சார்ஜண்ட்", "text": "அன்னீலா சார்ஜண்ட்\n\nபேராசிரியர் அன்னீலா இசபெல் சார்ஜண்ட் \"(Anneila Isabel Sargent)\" ஆ அ க எ (FRSE), முதுமுனைவர்,  (பிறப்பு: அன்னீலா கேசல்சு, 1942, கிர்கால்டி) இசுகாட்டிய-அமெரிக்க வானியலாளர் ஆவார். இவர் விண்மீன் உருவாக்கத்தில் சிறப்பு புலமையாளர் ஆவார்.\n\nSection::::வாழ்க்கை.\nஇவர் பிஃபேவில் உள்ள பர்ண்டிசுலாந்தில் வளர்ந்தார். இவர் பர்ண்டிசுலாந்து தொடக்கநிலைப் பள்ளியிலும் கிர்கால்டி உயர்நிலைப் பள்ளியிலும் கல்விகற்றார். இவர் 1963 இல் எடிபர்கு பல்கலைக்கழகத்தில் இளம் அறிவியல் தகைமை பட்டத்தை இயற்பியலில் பெற்றார். பிறகு அமெரிக்காவுக்குப் புலம்பெயர்ந்தார். முதலில் இவர் பெர்க்கேலி கலிபோர்னியா பல்கலைக்கழகத்திலும் பின்னர் இவர் 1967 இல் இருந்து கலிபோர்னியா தொழில்நுட்ப நிறுவனத்திலும் படித்து முனைவர் பட்டம் பெற்றார். இப்போது இவர் கால்டெக்கில் இரா எசு. போவன் பேராசிரியராகவும் உள்ளார். இவர் ஓவன்சு வேல்லி கதிரியல் வான்காணகத்திலும் மில்லிமீட்டர் அலை வானியல் ஆராய்ச்சிக்கான கூட்டு அணியிலும் இயக்குநராக இருந்துள்ளார். இவர் 2000 முதல் 2002 வரை அமெரிக்க வானியல் கழகத் தலைவராக இருந்தார். பிறகு அதன் மன்றத்தில் தொடர்ந்தார். இவர் 2007 திசம்பர் 1 இல் இருந்து 2016 வரை கால்டெக்கில் மாணவர் செயல்பாடுகளின் துணைத்தலைவராக் இருந்தார்.\n\nகுடியரசுத் தலைவர் ஒபாமா இவரை 2011 இல் தேசிய அறிவியல் குழுமத்தில் ஆராண்டுகளுக்குப் பணிபுரிய அமர்த்தினார். இவர் மெரிக்கத் தேசிய ஆராய்ச்சி மன்றத்திலும் வானியல், வானியற்பியல் குழுவிலும் தேசிய அறிவியல் அறக்கட்டளையிலும் கணித, இயற்பியல்சார் புலங்களின் அறிவுரைக் குழுவிலும் பணிபுரிந்துள்ளார். இவர் 1995/6 இல் தேசிய கதிர்வானியல் நோக்கீட்டக வருகைக் குழுவின் தலைமையேற்றுள்ளார். இவர் நாசாவின் விண்வெளி அறிவியல் அறிவுரைக் குழுவின் தலைமையை 1994 இல் இருந்து ஏற்றுள்ளார். இவர்மில்லிமீட்டர் அலை வானியல் ஆராய்ச்சிக்கான கூட்டு அணியிலும் இயக்குநராகவும் இருந்துள்ளார் (CARMA).\n\nஇவர் நாசா பொதுப்பணி பதக்கத்தையும் 1998 ஆம் ஆண்டுக் கால்டெக் மகளிர் விருதையும் வென்றுள்ளார். சிறுகோள் 18244 அன்னீலா இவரது நினைவாகப் பெயரிடப்பட்டுள்ளது. எடின்பர்கு பல்கலைக்கழகம் 2002 ஆம் ஆண்டு முன்னாள் மாணவர் விருதையும் 2008 இல் தகைமை முதுமுனைவர் பட்ட்த்தையும் இவருக்கு வழங்கியது. இவரை 2017 இல் எடின்பர்கு அரசு கழகம் ஆய்வுறுப்பினராகத் தேர்வு செய்தது.\n\nஇவரது கணவர் சமகால வானியலாளரான வாலேசு எல். டபுள்யூ. சார்ஜண்ட் ஆவார்.\n"}
{"id": "415436", "url": "https://ta.wikipedia.org/wiki?curid=415436", "title": "மேரி அன்னா திரேப்பர்", "text": "மேரி அன்னா திரேப்பர்\n\nமேரி அன்னா திரேப்பர் \"(Mary Anna Draper)\", அல்லது மேரி அன்னா பால்மர் திரேப்பர் எனப்பட்டவர், (செப்டம்பர் 19, 1839 – திசம்பர் 8, 1914) தன் கணவராகிய என்றி திரேப்பருடன் வான் ஒளிப்படவியலிலும் வானியல் ஆராய்ச்சியிலும் ஈடுபட்ட அமெரிக்க வானியலாலர் ஆவார். இவர் மவுண்ட் வில்சன் வான்காணகத்தை உருவாக்க உதவினார். இவர் தேசிய அறிவியல் கல்விக்கழகத்தில் வானியல் ஆராய்ச்சிக்கான என்றி திரேப்பர் பதக்கத்தை நிறுவினார்.\n\n"}
{"id": "415444", "url": "https://ta.wikipedia.org/wiki?curid=415444", "title": "சாரா மில்கோவிச்", "text": "சாரா மில்கோவிச்\n\nசாரா மில்கோவிச் \"(Sarah Milkovich)\" தாரைச் செலுத்த ஆய்வகத்தின் செவ்வாய் 2020 தரையூர்தியியக்க முன்னணி அறிவியலாளர் ஆவார். இவர் செவ்வாய் வெள்ளோட்ட வட்டணைக்கலத்தின் இரிசே(HiRISE) ஒளிப்படக் கருவியின் முதன்மை ஆய்வாளர் ஆவர்.\n\nSection::::கல்வி.\nமில்கோவிச் நியூயார்க்கில் உள்ள இதக்காவில் வளர்ந்தார். இங்கு இவ்ர் வடக்கு மின்னசோட்டாவில் விடுமுறையில் இருந்தபோது நோவா, பி பி எசு விண்கலங்களைத் தொலைக்காட்சியில் பார்த்து வனியலில் ஆர்வம் கொண்டுள்ளார். இவர் தன் பெற்றோருடன் பெர்செய்ட்சு விண்கல் பொழிவைக் கண்டுள்ளார். இவர் பிலிப்சு எக்சீட்டர் கல்விக்கழகத்தில் படித்து 1996 இல் பள்ளிக்கல்வி முடித்தார். இவர் பள்ளியில் படித்துகொண்டிருந்தபோதே நியர்சூமேக்கர் விண்கலப்பணியில் களப்பயிற்சி பெற்றுள்ளார். இவர் 2000 இல் கலிபோர்னியா தொழில்நுட்ப நிறுவனத்தில் பயின்று கோள் அறிவியலில் இளவல் பட்டம் பெற்றார். பிறகு இவர் பிரவுன் பல்கலைக்கழகத்தில் சேர்ந்து அங்கு கோள் நிலவியலில் முதுவர், முனைவர் பட்டங்களை 2005 இல் பெற்றுள்ளார்.\n\nSection::::வாழ்க்கைப்பணி.\nஇவ்ர் தன் முனைவர் பட்டம் முடித்தவுடனே நாசாவின் தாரைச் செலுத்த ஆய்வகத்தில் சேர்ந்தார். இங்கு இவர் செவ்வாய் போனிக்சு தரையிறங்கும் விண்கலத்திலும் காசினி-ஐகன்சு இலக்குத் திட்டத்திலும் செவ்வாய் வெள்ளோட்ட வட்டணைக்கலத்திலும் பணிபுரிந்தார். இவர் தன் முதல் தரையூர்தியான கியூரியாசிட்டியின் இரிசே ஒளிப்படக்கருவி வழியாக உயர்பிரிதிற படம்பிடித்தலை வடிவமைப்பதில் பொறுப்பெடுத்துகொண்டார். இவர் செவ்வாய் அறிவியல் ஆய்வக வான்குடை கியூரியாசிட்டியின் தரையிறக்கத்தைப் படத்தை எடுத்தமைக்காக பெருமைப்படுகிறார். இரிசே கருவி இவரும் இவரது அறிவியலாலர்களும் படங்கள் எடுக்கவேண்டிய இடங்களைத் தெரிவுசெய்யவும் இதற்காக பொதுமக்களின் பரிந்துரைகளைப் பெறவும் பெரிதும் ஒத்துழைத்தது. இவர் நாசாவின் சார்பில் கியூரியாசிட்டி வளர்ச்சிகளை C-SPAN தொலைக்காட்சியில் தோன்றி விளக்கினார்.\n\nஇவர் தாரைச் செலுத்த ஆய்வகத்தின் செவ்வாய் 2020 தரையூர்தியியக்க முன்னணி அறிவியல் அமிப்புகளின் பொறியாளர் ஆவார். இந்தத் தரையூர்தியின் அடக்கச் செலவு 2 பில்லியன் டாலர் ஆகும்.\n\nஇவர் அறிவியல் காணொளிக் காட்சிகளிலும் குறும்படக் காட்சிகளிலும் அடிக்கடி தோன்றுகிறார். இவர் பள்லிகளுக்குச் சென்று அடுத்த தலைமுறை அறிவியலாளர்களுக்கும் பொறியியலாலர்களுக்கும் ஆர்வமூட்டும் உரைகளை ஆற்றுகிறார். இவர் 2016 இலும் 2018 இலும் டிரேகன்கன் கருத்தரங்கில் முதன்மைப் பேச்சாளர் ஆவார்.\n"}
{"id": "415447", "url": "https://ta.wikipedia.org/wiki?curid=415447", "title": "கிரான்வில் ஸ்டான்லி ஹால்", "text": "கிரான்வில் ஸ்டான்லி ஹால்\n\nகிரான்வில் ஸ்டான்லி ஹால் (\"Granville Stanley Hall\", பிப்ரவரி 1, 1846 - ஏப்ரல் 24, 1924)) அமெரிக்காவின் முன்னோடி உளவியலாளர் மற்றும் கல்வியாளர் ஆவார். இவர் குழந்தை வளர்ச்சி, மேம்பாடு மற்றும் பரிணாம வளர்ச்சிக் கொள்கைகளில் ஆர்வமுள்ளவராக இருந்தார். இவர்தான் அமெரிக்க உளவியலாளர் சங்கத்தின் முதல் தலைவர், அதுபோல கிளார்க் பல்கலைக்கழகத்தின் முதல் தலைவரும் ஆவார். இவருடைய “பொது உளவியல் குறித்த மறு ஆய்வு” (\"Review of General Psychology\") என்னும் ஆய்வுக்கட்டுரை இவருக்கு உலகில் அதிகபடியான மேற்கோள் காட்டப்பட்ட உளவியலாளர் என்னும் பெருமையைப் பெற்றுத் தந்தது.\n\nSection::::வாழ்க்கை வரலாறு.\nஅமெரிக்காவில் மாசசூசட்ஸ், ஆஷ்பீல்டு என்னும் இடத்தில் பிறந்தவர். இவர் தாய் ஆசிரியராகப் பணிபுரிந்தவர். இவர் இளமைக் காலத்தில் ஆசிரியர் மகன் என்பதனால் கல்வி குறித்த அனுபவங்களை அதிகம் பெற்று வந்தார். இளம் வயதில் மிருகங்களின் மீது பற்றும் உடல் குறித்த திறமைகளில் ஆர்வமும் காட்டினார். தமது 16-வது வயதில் தம்மைவிட வயதில் மூத்த மாணவர்களுக்கு கல்வி கற்றுக் கொடுக்கும் வாய்ப்பைப் பெற்றார். வில்லியம்சு கல்லூரியில் 1867 ஆம் ஆண்டு பட்டம் பெற்றவர். யூனியன் மதப் பள்ளியில் படிப்பைத் தொடா்ந்தார். வித்ஹெல்ம் எழுதிய “உளவியலின் கோட்பாடுகள்” என்னும் கட்டுரையைப் படித்து, உளவியலில் பெரும் ஆா்வம் கொண்டார். ஆர்வர்டு பல்கலைக்கழகத்தில் முனைவா் பட்டத்தைத் தொடா்ந்தார். அமெரிக்காவில் 1878 ஆம் ஆண்டு உளவியலில் முதல் முனைவர் பட்டம் பெற்றவர் என்ற பெருமையை அங்கு பெற்றார். அமெரிக்காவில் இவர் தகுதிக்கு தகுந்த வேலை கிடைக்காததால் ஐரோப்பாவில் பெர்லின் மாநகரம் சென்றார். அங்கு 1879 ஆம் ஆண்டு சில காலம் ‘வுண்ட் லெய்ப்ஜிக்’ ஆய்வுக் கூடத்தில் பணிபுரிந்தார்.\n\nஇவர் தமது வாழ்க்கையை அபெரிக்காவில் ஒகையோ மாநிலத்தில் ‘யெல் ஸ்பிரிங்ஸ்’ என்னும் இடத்தில் உள்ள ‘ஆண்டியோக்’ கல்லூரியில் ஆங்கிலமும் தத்துவமும் கற்றுக்கொடுக்கும் ஆசிரியராகப் பணியாற்ரத் துவங்கினாா். பின்னர் மாசச்சூசெட்ஸ் மாநிலத்தில் ‘வில்லியம்சு’ கல்லூரியில் ‘தத்துவத்தின் சரித்திர’ பாடத்தின் ஆசிரியராகப் பணிபுரிந்தாா். ஆர்வார்டு பல்கலைக்கழகத்திலும் ஜான் ஹாப்கின்சு பல்கலைக்கழகத்திலும் தொடர்ச்சியாக விரிவுரையாற்றியதின் பயனாக ஜான் ஹாப்கின்ஸ் பல்கலைகழகத்தில் தத்துவத்துறையில் ‘உளவியலும் கற்பிக்கும் முறை’ குறித்தும் பயிற்றுவிக்கும் ஆசிரியராகப் பணியாற்றும் வாய்ப்பைப் பெற்றார். இங்கு இவர் 1882 முதல் 1883 வரை பணியாற்றினார். 1883 ஆம் ஆண்டு அமெரிக்காவின் முறைப்படியான முதல் உளவியல் ஆய்வுக்கூடத்தை நிறுவினார். இவர் உயர்நிலைப்பள்ளிகளில் வழக்கமான பாடங்களான இலத்தின், கணிதம், அறிவியல் கற்பதற்கு மாணவர்களைத் தயார் செய்வதை விடுத்து ‘வளா் இளம் பருவம் குறித்த கல்வி’ கற்க வேண்டும் என்று வலியுறுத்தினார். இவர் 1888 ஆம் ஆண்டு அமெரிக்க ‘ஆண்டிகுவேரியன் சங்கத்தின்' உறுப்பினராக தேர்வானார்.\n\nSection::::உளவியல் புதியபாடம்.\n1887 ஆம் ஆண்டு ஹால் அமெரிக்க உளவியல் இதழை (American Journal of Psychology) நிறுவினாா். 1892 ஆம் ஆண்டு அமெரிக்க உளவியல் சங்கத்தின் முதல் தலைவா் ஆனாா். அதே போல 1889 ஆம் ஆண்டு கிளாா்க் பல்கலைக் கழகத்தின் முதல் தலைவரானவா். இப்பதவியை 1920 ஆம் ஆண்டுவரை வகித்தாா். இந்த 31 ஆண்டுகள் அறிவு ஜீவியாக தீவிரமாக இருந்ததுடன், கல்வி உளவியல் வளா்ச்சிக்கு காரணமாக இருந்து கல்வி கற்பதில் வளா் இளம் பருவத்தின் தாக்கம் எப்படி இருக்கும் என்பதை அறிய முற்பட்டாா். கிளாா்க் பல்கலைக் கழகத்தில் இவா் பணியாற்றிய காலம் உளவியலின் எதிா்கால வளா்ச்சிக்கு வித்திட்டது.இவர் சிக்மண்ட் ப்ராய்டுவை அழைத்து கிளார்க் பல்கலைக்கழகத்தில் கருத்தரங்கம் நடத்தினார். பிராய்டின் கட்டுரைகள் ஆராய்ச்சிபூர்வமானவை அல்ல என்று ஹாலின் நண்பர்கள் எதிர்ப்புத் தெரிவிக்கவே இக்கருத்தரங்கம் சர்ச்சைக்கு உள்ளானது.\n\n1917 ஆம் ஆண்டு ஹால் ‘மத அடிப்படை உளவியல்’ தொடா்பாக “ஏசுகிறுஸ்த்து உளவியலின் பாா்வையில்“ என்னும் புத்தகத்தை வெளியிட்டாா்.\nஏசுவைப் பற்றி எழுதப்பட்டவை அனைத்தையும் ஆராய்ந்து, அவரது மனநிலை எவ்வாறு இருந்திருக்கலாம் என்று ஊகம் செய்து எழுதப்பட்ட கட்டுரை இது. கிருஷ்துவைப் பற்றி உருவாக்கப்பட்ட புனைவுகள், மந்திரங்கள், நீதிக்கதைகள் அவா் சிறப்பு மற்றும் மறு பிறப்பு போன்ற அனைத்தும் இவரால் ஆய்வு செய்யப்பட்டுள்ளன. ஏசுகிருஷ்த்து மற்றும் அவரைப் பின்பற்றியவா்களின் வெளிப்பாடுகளை அறிந்து அதன் போக்கினை நன்கு உணா்ந்து மரபணுக்களின் தொடக்கத்தை தொடா்புபடுத்தியும் அதன் மூலம் மானுடவியல், ஒப்புகை உளவியல் கருத்துக்களுடனும் ஒப்பிட்டு உலகளாவிய ஒரு போக்கு இதனடிப்படையாக உள்ளதை எடுத்துக் காட்டினாா். மேலும் 1922 ஆம் ஆண்டு தமது 78 ஆம் வயதில் “செனிசென்ஸ்” (Senescence) என்னும் புத்தக்தை எழுதினாா்.\n\nஅறிஞா் ‘சாா்லஸ் டாா்வின்’அவா்களின் பரிணாம வளா்ச்சி கோட்பாடும் ‘எர்ன்ஸ்ட் ஹேக்கல்’ அவா்களின் ‘மறு சரணாகதி’ (Recapitulation) கோட்பாடும் இவரின் வாழ்க்கையைில் மிகுந்த தாக்கத்தை ஏற்படுத்தின. ஒரு மனிதனின் நடத்தை எப்படி மரபு வழியாகப் பெறப்படுகிறது என்பதைக் குழந்தைகள் வளா்ச்சி என்னும் நோக்கில் ஆராய இந்தத் தாக்கம் உதவியாக இருந்தது. இத்தகைய கருத்துக்களை நிறுவ, அகநிலை ஆராய்ச்சி உதவி செய்வதாக இல்லை. ‘குழந்தைகள் மனவளா்ச்சி’ அவா்கள் ‘பெற்றோா்களின் மன வளா்ச்சி’ அடைந்த முறையை ஒத்திருந்ததால் அனைத்து உயிா்களின் வளா்ச்சியும் அவ்வாறே இருந்திருக்க வேண்டும் என்று நம்பினாா். குழந்தைகளின் மன வளா்ச்சியை கல்வியின் மூலம் வேகப்படுத்த முடியும் என்று நம்பினாா். ஆதலால் குறுகிய காலத்தில் நவீன காலத்தில் உள்ள மனவளா்ச்சி நிலையை அடைய முடியும். ஆணுக்கும் பெண்ணுக்கும் உள்ள வேறுபாடு குறித்தும், மற்றும் நிறவேறுபாடு ‘இன மேம்பாட்டியல்’ (racial eugenics) குறித்தும் இவா் எழுதிய கட்டுரைகள் சா்ச்சைகளுக்கு உட்பட்டதாக அமைந்தது. இவா் இன மேம்பாட்டியலின் தீவிர ஆதரவாளராக இருந்தாலும் நிறத்தின் அடிப்படையில் மக்களை வேறுபடுத்த வேண்டும் என்பதில் தீவிரம் காட்டவில்லை. தாழ்ந்த இனத்தவருக்கு, உயா்ந்த வெள்ளை இனத்தவரின் நாகரிகத்தை அடைவதற்கும், தழுவுவதற்கும் வாய்ப்பை வழங்கவேண்டும் என்று விரும்பினாா். கறுப்பினத்தவா்களின் குறைவான மரபணு வளா்ச்சிக்கு, உயா்ந்த பதவி வகுத்த ஆப்பிாிக்க அமெரிக்கா்கள் விதிவிலக்கு என்று அவா்களைப் புகழ்ந்தார். உடல்வளா்ச்சி எவ்வாறு அமையுமோ அது போலவே நாகரிக வளா்ச்சியும் அமையும் என்று கூறினாா். மனிதா்கள் நாகரிக வளா்ச்சியை அதன் போக்கிலேயே விட்டுவிட வேண்டும். உயா்ந்த நாகாிகமுள்ளது என்பதை ஏற்றுக்கொள்ளாதவர்களை பழமைவதிகள் என்று கூறினாா்.\n\nஎப்படி குழந்தைகளும் இளைஞா்களும் வளரும் போது குறை நிறைகள் உள்ளனவோ, அதுபோலவே நாகரிகங்கள் வளா்ச்சியிலும் உள்ளது என்ற ஒற்றுமையை எடுத்துரைத்தாா். அவா் ஆண்களையும் பெண்களையும் பூப்பு அடையும் வரை பிரித்து வைப்பது சிறந்தது, அதுவே அவா்கள் இயல்பாக வளா்வதற்கு உதவியாக இருக்கும் என்று நம்பினாா். பெண்களுக்கு, தாய்மையை மனதில் கொண்டும், ஆண்களுக்கு திட்டங்களை செயலாக்குவதை மனதில் கொண்டும், பயிற்சிகள் வழங்கப்பட்டால் அவா்கள் ஆளுமைத் திறனுடையவா்களாவார்கள். இருபாலா் பள்ளிகள் அவா்கள் வளா்ச்சிக்குத் தடையாக இருக்கும் என்றும் ஆண்களை மென்மையானவா்களாக உருவாக்கும் என்றாா்.\n\nSection::::உடன்பாடில்லா உளவியல் (Anomolistic Pshychology).\nஇத்துறையில் ஹால் ஒரு முன்னோடியாவாா். ஹாலும், கிளாா்க் பல்கலைக் கழகத்தில் அவரின் துணைவருமான அமி டானர் ஆகிய இருவரும் ஆன்மீகத்தில் உள்ள குறைகளை வெளிக் கொணா்ந்ததுடன் அதன் 'ஊடகங்களுக்கு', உளவியல் பூா்வமான சோதனைகளை நடத்தினர். இவா்கள் இருவரும் “பைபா்” போன்ற பாத்திரங்கள் கற்பனை உருவாக்கம், கலைகளுக்கும் ஆன்மீகத்திற்கும் தொடா்பில்லை என்று ஆராய்ச்சி மூலம் நிரூபணம் செய்தனா்.\n\nSection::::சமூகப் பார்வை.\nஜொ்மானிய \"வோல்க்” (Volk) என்னும் கருத்தில் மிகவும் ஈடுபாடு கொண்ட ஹால், தனிமனிதத்துவத்திற்கு எதிா்மறையான நம்பிக்கை கொண்டிருந்தாா். மேலும் தனிமனிதத்துவம் ஒட்டுமொத்தமான பொது நன்மையில் கரைந்து விடும் என்று வலியுறுத்தினாா். மனிதா்கள் இயற்கையாகவே காரணமின்றி உணா்ச்சியின் தூண்டுதலில் செயல்படுபவர்கள். ஆதலால் சமுதாய வளா்ச்சிக்காக, இவா்களை, உணா்ச்சிகளின் அடிப்படையில் கையாளத் தொிந்த, சிறந்த தலைவா் வேண்டும் என்று நம்பினாா். அமொிக்க நாடு தனிமனித உரிமைகளுக்கும், மதிப்பிற்கும், அதிக முக்கியத்துவம் அளிப்பதால் அது அட்லாண்டிக் கடலில் மூழ்குவதைப் போன்றது என்றாா்.\n1880 களில் குழந்தை வளா்ச்சி குறித்த ஆய்வு செயதவா்களில் இவர் ஒரு முன்னோடி. இவருடைய கருத்துகளைப் பரப்புவதற்காகவே இவா் பெயாில் ஒரு கழகம் இயங்கி வந்தது. 1896-ல் நடத்தப்பட்ட ‘தனிப்பட்ட மற்றும் சிறப்புக் குழந்தைகள்’ குறித்த ஆய்வினை மேற்பாா்வையிட்டவா் என்று இவர் அறியப்பட்டாா். இந்த ஆய்வு ஒரே குழந்தை உள்ள குடும்பங்களில், எவ்வாறு அவா்கள் அனுசாித்துப் போவதில்லை என்பதை விளக்குகின்றது. பல காலமாக கல்வியாளா்களும், பத்திாிக்கையாளா்களும், 'ஒரே குழந்தை இருந்தால் அது எவ்வாறு வாழ்க்கையில் சிரமப்படும் என்றும் அண்ணன் தம்பி மற்றும் சகோதாிகள் இருந்தால் கூடி வாழப் பழகிக் கொள்ளும்' என்னும் ஹாலின் கருத்தை பரப்பி வந்தனா்.\nவளா் இளம் பருவம் அடையாத குழந்தைகள் காரணங்களை அறியாத வயதினா். ஆதலால் அவா்களுக்கு காரணங்களைச் சொல்வதை விடுத்து, கடவுள் நம்பிக்கையினாலும், நாட்டுப்பற்றாலும், உடல் நலத்தை அறிவுறுத்தலாலும் வழிமுறைப்படுத்த வேண்டும். குழந்தைகளை கடுமையான தண்டனைகள் மூலம் ஒழுங்குப்படுத்த வேண்டும். வளா் இளம் பருவத்தினா், அதற்கு முந்தைய வயதினரைவிட காரணங்களைப் புரிந்து கொள்வா். ஆதலால் பொதுநலம், நாட்டுப்பற்று, ராணுவ ஒழுங்கு, தலைமைக்கு கட்டுப்படல், இயற்கையை நேசித்தல் போன்றவற்றைக் கூறி வளா்க்க வேண்டும். பொதுக்கல்வி மூலம், மனிதன் முழு மனவளா்ச்சி அடைவான் என்பது நடக்கக் கூடியது அல்ல. வெளிப்படையான விவாதங்களும், கண்டனங்களும் ஏற்புடையது அல்ல. மாணவா்கள் முற்றிலுமாக மூளைச் சலவை செய்யப்பட வேண்டும். . மனிதனுக்கு தனித்தன்மையை வெளியிட வாய்ப்பு வழங்குவது தவறு, அவ்வாறு செய்வது அமெரிக்காவின் கலாச்சாரத்திற்கு சீரழிவைத் தரும் என்று வலியுறுத்தினாா்.\n\nஹால் “புயலும் மன அழுத்தமும்” என்ற இரு சொற்கள் வளா் இளம் பருவத்தினாின் மனநிலை குறிக்கும் என்றார். இச்சொற்றொடா்கள் ஜொ்மனியின் “ஸ்டரம் டிரேன்ஸ்” என்னும் இயக்கத்திலிருந்து எடுக்கப்பட்டது. இவருடன் பணிபுரிந்தவா் “வில்லியம் யுனஹான்”, 1889 ஆம் ஆண்டு தாம் வெளியிட்ட “எகானமி இன் இன்டலச்சுவா் வொா்க்” என்னும் வளா் இளம் பருவத்தினர் தொடா்பான கட்டுரையில் இதனை வெளியிட்டுள்ளாா். பெற்றோா்களுடன் மாற்றுக் கருத்து கொள்வது, மனநிலையில் இடையூறு ஏற்படுவது மற்றும் ஆபத்தான நடவடிக்கைகளில் ஈடுபடுவதுமான மூன்று அம்சங்களும் மேலே குறிப்பிட்ட கருத்தின் உள்ளடக்கம். தற்காலத்திய உளவியலாளா்கள் “புயலும் மனஅழுத்தம்” அனைத்து இளம் வயதினருக்கும் வருவதில்லை, அவ்வாறு இருந்தாலும் அது ஒரு குறுகிய காலம்தான் வரும் என்று கருதுகின்றனா். ஹாலுக்கு ஏழைகளிடமோ, வறியவா்களிடமோ, உடல் நலமுற்றவா்களிடமோ, மாற்றுத் திறனாளிகளிடமோ மனநலமோ அல்லது மூளைவளா்ச்சி முழுவதும் அடையாதவா்களிடமும் எத்தகைய அனுதாபமும் கிடையாது, அவ்வாறு செய்தால் 'மிகச்சிறந்த உயாிய இனத்'தைப் பெருக்குவதற்கு அது பெரும் தடை என்று வாதிட்டாா்.\n\nஹால் வளா் இளம் பருவம் குறித்த ஒரு புத்தகமும் (Adolescense: Its Psychology and its Relations to Psychology, Anthropology, Sociology, Sex, Crime and Religion 1904) மற்றும் கல்வி (Education 1921) குறித்த மற்றொரு புத்தகமும் எழுதினாா். ஓய்வு பெற்றபின் இதன் தொடா்ச்சியாக 1920 ஆம் ஆண்டு ‘முதுமை’ குறித்தும் எழுதினாா். முதுமை குறித்து 20 ஆம் நூற்றாண்டில் தெறியவந்த மனநிலைத் தொல்லைகளான குடும்ப நிா்வாகத்தில் பங்குகுறைந்து வருவது, ஆயுள் நீட்டிப்பினால் வரும் சிக்கல்கள், வேலை செய்ய இயலாமை அதனால் தனிமைப்படுத்துதல் போன்ற பல பிரச்சினைகள் குறித்து முன்கூட்டியே எச்சாித்தாா். ஆனால் இவைகள் சரியல்ல, ‘முதுமை’ அறிவையும், விவேகத்தையும் தரும். ஆதலால் அதைப் பயன்படுத்துவதுதான் சிறந்தது என்று வாதிட்டாா். இதனைப் புரிந்து கொள்ளாமல் பலா் தவறாக முதுமையைக் கையாளுகின்றனா் என்றும் முடிவாக முதியவர்கள் இதுபோன்ற ஒதுக்கிவைக்கப்படுவதற்கு எதிராக தமது ஆதங்கத்தை வெளிப்படுத்தினாா்.\nஇவா் விக்டோரியா காலத்து பழமை வாதத்திற்கும், 20 ஆம் நூற்றாண்டின் புதுமைக்கும் இடையில் இரண்டு கருத்துகளையும் பிரதிபலித்து மாற்றத்திற்கு ஒரு பாலமாக அமைந்தாா். இவரின் மாணவா்களில், இவா் காட்டிய வழியில் முக்கிய பங்களித்தவா்கள் தத்துவ அறிஞா் ஜான் டீ வே (John Dewey), பிரபல உளவியலறிஞா் லிவிஸ் டொ்மன் (Lewis Terman), ஹென்றி கொட்டாா்டு (Henrry Goddard) மற்றும் அா்னால்டு ஜி செல் (Arnod Ge sell) ஆவா். தனது பிரபலத்தினாலும் பயனுள்ள கருத்த்க்களினாலும், ஹால் குழந்தைகளைப் பற்றிய அறிவியல் பூா்வமான ஆய்வும், குழந்தை அறிவியல் வளா்ச்சியும், கவனம் பெற காரணமாக இருந்தாா். ஹால் உளவியல் வளா்ச்சிக்கு ஆற்றிய பங்கும், இவருடைய பல மாணவா்களை ஆராய்ச்சி செய்வதற்கு ஊக்குவித்து வழிகாட்டியதன் மூலமும் சேவை ஆற்றியுள்ளாா். ஹால் முதன் முதலாக ஒரு ஆப்பிாிக்க அமொிக்கரான பிரான்ஸ் சிசில் சம்நோின் 1920 (Francis Cecil Sumnerin) உளவியல் முனைவா் பட்டம் பெற வழிகாட்டியாக இருந்துள்ளாா்.\n\nSection::::இலக்கியப் பங்களிப்பு.\nகல்வி குறித்த இலக்கியத்திற்கு மிகப்பபெரிய பங்காற்றினாா். அமெரிக்க உளவியல் இதழை (American Journal of Psychology) நிறுவி அதன் வெளியீட்டாளரகவும் பணிபுரிந்தாா். இதல்லாமல் இவா் கற்றல் கற்பித்தல் கல்லூரி (Pedagogical Seminary) (after 1892) அமெரிக்க மதம் தொடா்பான உளவியல் மற்றும் கல்வி இதழ் (American Journnal of Religious Psychology and Education) (after 1904) மற்றும் இனமேம்பாட்டு இதழ் (Journal of Race Develpment) (after 1910) போன்ற இதழ்களையும் வெளியிட்டாா். ஹால் தமது இளம் வயது முதல் இறுதிவரை தத்துவம், உளவியல், கல்வி மற்றும் மதம் போன்ற துறைகளில் மிகவும் ஈடுபாடு கொண்டிருந்தாா்.\nSection::::இன்று அவர் தாக்கம்.\nஇளம் பருவத்தினா் குறித்த அவா்கள் கருத்து இன்றளவும் பயனுள்ளவை. ஆண்கள், வளா் இளம் பருத்தில் உணா்ச்சியை நாடுபவா்களாகவும், போா்க்குணம் மிக்கவா்களாகவும் இருப்பாா்கள். இளம் வயதில் குற்றம் அதிகம் நடக்கவும் வாய்ப்புண்டு என்று கூறிவந்தார். இது இன்றளவும் சாியாக உள்ளது.\n"}
{"id": "415449", "url": "https://ta.wikipedia.org/wiki?curid=415449", "title": "மரீனா காலந்து", "text": "மரீனா காலந்து\n\nமரீனா காலந்து \"(Marina Galand)\" ஒரு பிரெஞ்சு வானியற்பியலாளரும் வளிமண்டல இயற்பியலாளரும் ஆவர். இவர் இலண்டன் இம்பீரியல் கல்லூரியில் விரிவுரையாலரக உள்ளார். இவர் 2018 ஆம் ஆண்டின் ஓல்வெக் பரிசைப் பெற்றார். இது \"எளிமையாகவும் தனித்தன்மையுடனும் சூரியக் குடும்பத்திலும் அதற்கப்பாலும் உள்ள கோள் வளிமண்டல ஆற்றல் வாயில்களின் விளைவுகளை ஆய்ந்து விண்வெளி இயற்பியலுக்கு அளித்த இவரது தன்னிகரற்ற பங்களிப்புகளுக்காக\" வழங்கப்பட்டது.\n"}
{"id": "415456", "url": "https://ta.wikipedia.org/wiki?curid=415456", "title": "ஆலத்தூர் வட்டம்", "text": "ஆலத்தூர் வட்டம்\n\nஆலாத்தூர் வட்டம், தமிழ்நாட்டின் பெரம்பலூர் மாவட்டத்தின் 4 வருவாய் வட்டங்களில் ஒன்றாகும். இவ்வட்டத்தின் \"செட்டிக்குளம்\", \"கொலக்கநத்தம்\" மற்றும் \"கூத்தூர்\" என மூன்று உள்வட்டங்களில் 39 வருவாய் கிராமங்கள் உள்ளது. இவ்வட்டத்தில் ஆலாத்தூர் ஊராட்சி ஒன்றியம் உள்ளது.\n\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி \nஆலத்தூர் வட்டத்தின் மொத்த மக்கள்தொகை 1,05,986 ஆகும். அதில் ஆண்கள் 52,660; பெண்கள் 53,326 ஆகவுள்ளனர். தாழ்த்தப்பட்டோர் 28,928 ஆகவுள்ளனர். \n"}
{"id": "415478", "url": "https://ta.wikipedia.org/wiki?curid=415478", "title": "கவுதம் நவ்லகா", "text": "கவுதம் நவ்லகா\n\nகவுதம் நவ்லகா (Gautam Navlakha () என்பவர் சிவில் உரிமைகள், சனநாயக,  மனித உரிமை ஆர்வலர்; மற்றும் பத்திரிக்கையாளர்  ஆவார். இவர் தில்லியில் மக்கள் ஜனநாயக உரிமை யூனியன் அமைப்பில் இருந்து செயல்பட்டு வருகிறார். மேலும் இவர் எக்னாமிக் அண்டு பொலிடிகல் வீக்லி இதழாசிரியரும் ஆவார். இவர் புது தில்லியில் வசித்து வருகிறார்.\n\nஇந்தியப் பிரதமர் நரேந்திர மோதியைக் கொல்ல மாவோயிஸ்டுகளுடன் சேர்ந்து சதித்திட்டம் தீட்டியதாக குற்றம்சாட்டி, இவர் உள்ளிட்ட இடதுசாரி ஆதரவாளர்களான ஐந்து பேரை 2018 ஆகத்து 28 அன்று மகாராட்டிர காவல் துறையினர் கைது செய்தனர். இந்த கைதுகளுக்கு நாடுமுழுவதும் பரவலான எதிர்ப்பு ஏற்பட்டது. உச்ச நீதிமன்றம் இவர்கள் கைது தொடர்பாக அரசிடம் பல கேள்விகளை எழுப்பியதுடன், அவர்களைச் சிறையில் அடைக்ககாமல், வீட்டுக் காவலில் வைத்து விசாரிக்க உத்தரவிட்டது.\n"}
{"id": "415479", "url": "https://ta.wikipedia.org/wiki?curid=415479", "title": "கால்சியம் புரோமேட்டு", "text": "கால்சியம் புரோமேட்டு\n\nகால்சியம் புரோமேட்டு \"(Calcium bromate)\" என்பது , Ca(BrO)•HO. என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். புரோமிக் அமிலத்தினுடைய கால்சியம் உப்பு கால்சியம் புரோமேட்டு எனக் கருதப்படுகிறது. பெரும்பாலும் Ca(BrO3)2•H2O என்ற வாய்ப்பாடு கொண்ட ஒற்றை நீரேற்று வடிவில் இது கிடைக்கிறது.\n\nSection::::தயாரிப்பு.\nகால்சியம் ஐதராக்சைடுடன் சோடியம் புரோமேட்டைச் சேர்த்து வினைபுரியச் செய்வதன் மூலமாக கால்சியம் புரோமேட்டு தயாரிக்கப்படுகிறது. கால்சியம் சல்பேட்டுடன் பேரியம் புரோமேட்டைச் சேர்த்தும் இதைத் தயாரிக்கலாம்.\n\nSection::::பண்புகள்.\n180 ° செல்சியசு வெப்பநிலைக்கு மேல் கால்சியம் புரோமேட்டு சிதைவடைந்து கால்சியம் புரோமைடையும் ஆக்சிசனையும் கொடுக்கிறது. \nகால்சியம் புரோமைடு கரைசலை மின்னாற்பகுப்பு செய்வதன் வழியாகவும் கால்சியம் புரோமேட்டு கிடைக்கும் எனக் கோட்பாடுகள் தெரிவிக்கின்றன. ஐரோப்பிய ஒன்றிய எண் ஐ924பி என அடையாளமிடப்பட்டு சில நாடுகளில் ரொட்டி தயாரித்தலில் இதைப் பயன்படுத்துகிறார்கள்.\n"}
{"id": "415492", "url": "https://ta.wikipedia.org/wiki?curid=415492", "title": "ஆசியக் கிண்ணம் 2018", "text": "ஆசியக் கிண்ணம் 2018\n\nஆசியக் கிண்ணம் 2018 (\"2018 Asia Cup\") அல்லது யுனிமோனி ஆசியக் கிண்ணம் (\" Unimoni Asia Cup\") போட்டித் தொடர் 2018 செப்டம்பரில் ஐக்கிய அரபு அமீரகத்தில் நடைபெற்ற ஒருநாள் பன்னாட்டுத் துடுப்பாட்டத் தொடராகும். இது ஆசியக் கிண்ணத் தொடரின் 14-வது பதிப்பாகும். ஆசியக் கிண்ணத் துடுப்பாட்டத் தொடர் ஐக்கிய அரபு அமீரகத்தில் நடைபெறுவது இது மூன்றாவது முறையாகும். இதற்கு முன்னதாக 1984, 1995 ஆம் ஆண்டுகளில் நடைபெற்றுள்ளது. 2016 போட்டியில் வாகையாளராக வெற்றி பெற்ற இந்தியா, இறுதிப் போட்டியில் வங்காளதேசத்தை மூன்று இலக்குகளால் வென்று மீண்டும் வாகையாளராகத் தேர்ந்தெடுக்கப்பட்டது.\n\nஆசியத் துடுப்பாட்ட அவையின் ஐந்து முழு உறுப்பு நாடுகள் இச்சுற்றுப் போட்டியில் பங்குபெற்றன. அவையாவன: ஆப்கானித்தான், இலங்கை, இந்தியா, பாக்கித்தான், வங்காளதேசம் ஆகியனவாகும். இவற்றுடன், 2018 ஆசியக் கிண்ணத் தேர்வுச் சுற்றில் வெற்றியடைந்த ஆங்காங் அணியும் பங்குபெற்றது. 2018 உலகக்கோப்பை தகுதிகாண் சுற்றில் பத்தாவதாக வந்ததை அடுத்து, ஆங்காங் அணி ஒருநாள் விளையாட்டுத் தகுதியை 2018 மார்ச்சில் இழந்தது. ஆனாலும், 2018 செப்டம்பர் 9 இச்சுற்றில் விளையாடப்படும் அனைத்து ஆட்டங்களுக்கும் பன்னாட்டுத் துடுப்பாட்ட அவை ஒருநாள் தகுதியை வழங்கியது.\n\nஆரம்பத்தில், இச்சுற்றுப் போட்டி இந்தியாவில் விளையாடுவதாக இருந்தது. ஆனாலும், இந்தியாவுக்கும் பாக்கித்தானுக்கும் இடையில் நிலவி வந்த தொடர்ச்சியான அரசியல் கொந்தளிப்புகளை அடுத்து இப்போட்டிகளை அமீரகத்தில் நடத்துவதெனத் தீர்மானிக்கப்பட்டது.\n\nகுழு 'ஆ' வில், இலங்கை அணி தமது இரண்டு ஆட்டங்களிலும் தோல்வியடைந்ததைத் தொடர்ந்து, சுற்றில் இருந்து வெளியேற்றப்பட்டது. ஆப்கானித்தானும், வங்காளதேசமும் சூப்பர் 4 இல் விளையாடத் தகுதி பெற்றன. குழு 'அ' வில், ஆங்காங் இரண்டு போட்டிகளிலும் தோல்வியடைந்ததை அடுத்து, இந்தியாவும், பாக்கித்தானும் சூப்பர் 4 சுற்றில் விளையாடத் தகுதி பெற்றன.\n\nசூப்பர் 4 சுற்றில், இந்தியா பாக்கித்தானை ஒன்பது இலக்குகளாலும், வங்காளதேசம் ஆப்கானித்தானை மூன்று ஓட்டங்களாலும் வென்றன. இந்தியா இறுதிப் போட்டிக்குத் தகுதி பெற்றது, ஆப்கானித்தான் வெளியேற்றப்பட்டது. அடுத்த ஆட்டத்தில், வங்காளதேசம் பாக்கித்தானை 47 ஓட்டங்களால் வென்று இறுதிப் போட்டிக்குத் தெரிவானது.\n\n"}
{"id": "415505", "url": "https://ta.wikipedia.org/wiki?curid=415505", "title": "இரா. கிருஷ்ணமூர்த்தி", "text": "இரா. கிருஷ்ணமூர்த்தி\n\nமுனைவர் இரா.கிருஷ்ணமூர்த்தி சங்க காலத்தில் பழந்தமிழ் மன்னர்கள் வெளியிட்ட நாணயங்களை கண்டுபிடித்த நாணயவில் அறிஞர் ஆவார். தமிழகத்தில் பிரபலமான தினமலர் நாளிதழ் ஆசிரியராக பொறுப்பு வகித்தவர். நாளிதழில் தமிழ் எழுத்து சீர்திருத்தத்தை மேற்கொண்வர். கணினியில் தமிழ் பயன்பாட்டுக்கு ஏற்ற வகயைில் முதன்முதலில் எழுத்துருக்களை உருவாக்கியவர். \nதமிழ் செம்மொழி என்ற தகுதியை பெற, இவரது நாணயவியல் கண்டுபிடிப்புகளை தமிழக அரசு முக்கிய ஆதாரமாக சமர்ப்பித்தது. தமிழக்கு இவர் செய்த நற்பணியை பாராட்டி 2012-2013 ஆண்டுக்கான தொல்காப்பியர் விருது இந்திய அரசு நிறுவனமான செம்மொழித் தமிழாய்வு மத்திய நிறுவனம் பரிந்துரைத்ததன் அடிப்படையில் இந்திய குடியரசு தலைவரால் வழங்கப்பட்டது. நாணயவியலில் சிறப்பான ஆராய்ச்சி செய்ததால், இங்கிலாந்து நாட்டில் உள்ள லண்டன் ராயல் நாணயவியல் சங்கம் இவரை கவுரவப்படுத்தி, கவுரவ உறுப்பினராக அங்கீகரித்துள்ளது.\n\nதமிழ் வளர்ச்சிக்காக, ஆய்வுகள் நடத்தியவர்; சங்ககால நாணயங்களைத் தேடி, கண்டுபிடித்து, ஆராய்ந்து, தமிழர் நாகரிக வரலாற்றுத் தொன்மையை நிறுவியவர். தமிழ் சீர்மை எழுத்துக்களை பரவலாக்கும் விதமாக கவனத்துடன், தமிழ் அச்சு மொழி வளர்ச்சியைப் பண்படுத்தியவர். கணினிக்கு ஏற்றவகையில், தமிழ் எழுத்துக்களை நவீனப்படுத்தி, அழகிய எழுத்துருக்களாக உருவாக்கியவர். சமுதாய வளர்ச்சி குறிக்கோளில் நாளிதழ் நடத்தியவர். இப்படி, பன்முகத்திறன்கள் படைத்தவர், முனைவர், இரா. கிருஷ்ணமூர்த்தி.\n\nSection::::நாணயவியல்.\nசங்ககாலத்தமிழ் அரசர்களின் பல நாணயங்களை இவர் கண்டறிந்து வெளியிட்டுள்ளார். அது தொடர்பான பல நூல்களையும் இவர் எழுதியுள்ளார்.\n\nSection::::புத்தகங்கள்.\nநாணயவியல் தொடர்பாகவும், எழுத்து சீர்திருத்தம் தொடர்பாகவும், முனைவர் இரா.கிருஷ்ணமூர்த்தி, 19 புத்தகங்கள் எழுதியுள்ளார். அவற்றில் பல புத்தகங்கள் பல்கலைக் கழக முதுகலை பாடத்திட்டங்களில் உயராய்வு பார்வை புத்தகமாக மதிப்பிடப்பட்டுள்ளது. முனைவர் இரா.கிருஷ்ணமூர்த்தி எழுதி வெளியிட்டுள்ள புத்தகங்கள் விவரம்:\n\n"}
{"id": "415514", "url": "https://ta.wikipedia.org/wiki?curid=415514", "title": "திருப்பூர் வடக்கு வட்டம்", "text": "திருப்பூர் வடக்கு வட்டம்\n\nதிருப்பூர் வடக்கு வட்டம், தமிழ்நாட்டின் திருப்பூர் மாவட்டத்தின் 9 வருவாய் வட்டங்களில் ஒன்றாகும். பழைய திருப்பூர் வட்டத்தின் வட்டத்தின் வடக்குப் பகுதிகளைக் கொண்டு இவ்வட்டம் நிறுவப்பட்டது. இவ்வட்டத்தின் நிர்வாகத் தலைமையிடமும் மற்றும் வட்டாட்சியர் அலுவலகமும் திருப்பூரில் உள்ளது. இவ்வட்டத்தில் 2 உள்வட்டங்களும் 7 வருவாய் கிராமங்களும் உள்ளது.\n\nSection::::மக்கள்தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி திருல்ப்பூர் வடக்கு வட்டம் மற்றும் திருப்பூர் தெற்கு வட்டம் 981,247 மக்கள்தொகை கொண்டது. மக்கள்தொகையில் 499,437 ஆண்களும், 481,810 பெண்களும் உள்ளனர். 274,341 குடும்பங்கள் கொண்ட இவ்வட்ட மக்கள்தொகையில் கிராமப்புறங்களில் 6.6% வாழ்கின்றனர். இவ்வட்டத்தின் எழுத்தறிவு 85.31% மற்றும் பாலின விகிதம் 1,000 ஆண்களுக்கு, 965 பெண்கள் வீதம் உள்ளனர். 6 வயதிற்குட்பட்ட குழந்தைகளின் எண்ணிக்கை 111796 ஆகவுள்ளது. குழந்தைகள் பாலின விகிதம், 1000 ஆண் குழந்தைகளுக்கு, 959 பெண் குழந்தைகள் வீதம் உள்ளனர். பட்டியல் சமூகத்தினரும், பட்டியல் பழங்குடியினரும் முறையே 76,852 மற்றும் 1,431 ஆகவுள்ளனர். மக்கள்தொகையில் இந்துக்கள் 88.8%, இசுலாமியர்கள் 7.43%, கிறித்தவர்கள் 3.55% மற்றும் பிறர் 0.22% ஆகவுள்ளனர்.\n"}
{"id": "415515", "url": "https://ta.wikipedia.org/wiki?curid=415515", "title": "ஸ்மால்ஃபுட் (திரைப்படம்)", "text": "ஸ்மால்ஃபுட் (திரைப்படம்)\n\nஸ்மால்ஃபுட்  (Smallfoot) என்பது 2018 ஆண்டு வெளியாக உள்ள அமெரிக்க முப்பரிமான சலன இசை நகைச்சுவை-அதிரடி திரைப்படமாகும்.   செர்ஜி பபோஸ் எழுதிய எட்டி டிராக்ஸ் என்ற புத்தகத்தின் அடிப்படையில் இந்த படத்தை கேரி கிர்க்பாட்ரிக் இணைந்து எழுதி இயக்கியுள்ளார். இப்படத்தை வால்டர் அனிமேஷன் குழு தயாரித்துள்ளது. படத்தில் இடம்பெற்ற கதாபாத்திரங்களுக்கு சானிங் டேட்டம், ஜேம்ஸ் கோர்டன், ஜெனியா, காமன், இலெப்ரோன் ஜேம்சு, ஜினா ரோட்ரிக்ஸ், டேனி டிவிடோ, யாரா ஷாஹிதி, எலி ஹென்றி மற்றும் ஜிம்மி டாட்ரோ ஆகிய திரை நட்சத்திரங்கள் பின்னணி குரல் கொடுத்துள்ளனர்.  இப்படத்தை 2018 செப்டம்பர் 28 அன்று வெளியிட வார்னர் பிரதர்ஸ் பிக்சர்ஸ் திட்டமிடப்பட்டுள்ளது.\n\nSection::::கதை.\nஓரு பனிமலை முகட்டில் ஓர் எட்டி சமூகம் வசிக்கிறது. அந்தக் கூட்டத்தைச் சேர்ந்த \"மைகோ\" என்ற சிறுவயது எட்டி, மனித ஜீவராசிகளை அறிந்துகொள்ளும் ஆவல் கொண்டதாக இருக்கிறான். ஒரு நாள் அந்தப் பகுதிக்குமேலே கடந்துசெல்லும் வானூர்தி ஒன்று விபத்துக்கிறது அப்போது அதிலிருந்து பாராசூட்டில் குதிக்கும் மனிதப் பிறவியைப் பார்க்கிறான். \n\nதான் மனித ஜீவராசியைப் பார்த்ததாக அவன் தன் சமூகத்தில் வந்து சொல்கிறான். ஆனால் அந்த எட்டி சமூகத்தில் யாரும் மனிதரைக் காண்டதில்லை என்பதால் மனிதர்கள் இருக்கிறார்கள் என்பது ஒரு கட்டுக்கதை என்று கூறி அதை நம்ப மறுக்கிறார்கள். இதனால் மனிதனைக் காணும் ஆவலில் அந்த எட்டி இரகசியமாக புறப்படுகிறான். மலைச் சரிவில் உள்ள ஊர் ஒன்றில் மனித ஜீவராசிகளை அவன் காண்பதும் அதனால் ஏற்படும் சிக்கல்களுமே இதன் கதை.\n"}
