{"id": "383691", "url": "https://ta.wikipedia.org/wiki?curid=383691", "title": "டெரெக் உள்ளான்", "text": "டெரெக் உள்ளான்\n\nSection::::உடலமைப்பு.\nஆங்கிலப்பெயர் :Terek Sandpiper\n\nஅறிவியல் பெயர் :Xenus cinereus\n24 செ.மீ. - மெல்லிதாக நீண்டு மேல் நோக்கி வளைந்திருக்கம் அலகும். மஞ்சள் நிறக் கால்களும் கொண்டது. முகத்தின் பக்கங்களிலும் பின் கழுத்திலும் பழுப்புக் கோடுகள் இருக்கும். உடலின் மேற்பகுதி சாம்பல் பழுப்பு நிறம் பின் கீழ்ப்பகுதியும் வெள்ளை நிறம்.\n\nSection::::காணப்படும் பகுதிகள்.\nஆகஸ்டில் தமிழ் நாட்டுக்கடற்கரை சார்ந்த பகுதிகளுக்கு வலசை வரத் தொடங்கும். நன்னீர் நிலைகளில் அபூர்வமாகவே காணலாம். கடற்கரை, சதுப்பு நிலங்கள், கரையோர உப்பங்கழிகள், ஆற்றுக் கழிமுகம் ஆகிய பகுதிகளிள் காணப்படும்.\n\nSection::::உணவு.\nஆகியவற்றைச் சார்ந்து 10 முதல் 15 வரையான சிறு குழுவாக சிறு நத்தைகள், பூச்சிகள் ஆகியனவற்றை இரையாகத் தேடித் தின்னும். இவ்வாறு இரை தேடும் போது புதை மணலில் அலகினைக் கண்வரை உள்ளே செல்லும்படி நுழைக்கும் பழக்கம் உடையதாகையால் கீழ் அலகை ஒட்டியபகுதியும் மோவாயும் தூவிகளற்றுக் காணப்படும். பிடிக்கும் இரையைத் தண்ணீரில் அலசி சுத்தம் செய்த பின் விழுங்கும் பழக்கமும் இதனிடம் உள்ளது. அலை ஏற்றத்தின் போது உயர்ந்த மணல் திட்டுகளின் மீதோ பாறைகளின் மீதோ ஒற்றைக் காலில் நிற்கக் காணலாம். சதுப்பு நிலக்காடுகளில் மேயும் பறவைகள் மரங்களில் உயர அமர்ந்து ஓய்வு கொள்ளும்.\n"}
{"id": "383695", "url": "https://ta.wikipedia.org/wiki?curid=383695", "title": "கல்திருப்பி உள்ளான்", "text": "கல்திருப்பி உள்ளான்\n\nSection::::உடலமைப்பு.\nஆங்கிலப்பெயர் :Ruddy Turnstone\n\nஅறிவியல் பெயர் :Arenaria interpres\n\n22 செ.மீ. - நேரான கூம்பு வடிவிலான கருப்பு அலகும். வெள்ளை நிற மோவாயும், தொண்டையும் இதனை அடையாளம் காண உதவுபவை. கரும் பழுப்பான உடலையும் வெண்மையான பின்முதுகு, பிட்டம் ஆகியவற்றையும் பெற்றிருக்கும். பிட்டத்தில் கருப்புநிற குறுக்குப் பட்டையைக் காணலாம். முன் கழுத்தும், மார்பின் பக்கங்களும் பழுப்பு நிறத்தன. வயிறும், வாலடியும் வெண்மையானவை.\n\nSection::::காணப்படும் பகுதிகள்.\nகுளிர்காலத்தில் வலசை வரும் இதனைப் பாறைகள் காணப்படும் கடற்கரை சார்ந்த மணல் திட்டுக்களில் காணலாம். உள்நாட்டில் நன்னீர் நிலைகளில் காண முடியாது. கரையோரமாகவே வலசை வந்து கடல் சார்ந்த வட்டாரங்கள் வழியாகத் திரும்பும் பழக்கம் உடையதால் இதுபற்றி விவரங்கள் முழுமையாகத் தெரியவரவில்லை. கடலில் நீந்தும் பழக்கம் உடையது.\n\nSection::::உணவு.\nசிறு குழுவாக மணலில் சிறு கற்களைப் புரட்டி அவற்றின் அடியே பதுங்கியிருக்கும் சிறு பூச்சிகளைப் பிடிக்கும் பழக்கம் உடையதால் இப்பெயர் பெற்றுள்ளது. கடல் நத்தை. நண்டு மணலில் காணப்படும் தத்துக்கிளி முதலியன இதன் உணவு. பறக்க எழும்போது சிறு குரல் கொடுக்கும்.\n"}
{"id": "383698", "url": "https://ta.wikipedia.org/wiki?curid=383698", "title": "தோதாபுரி", "text": "தோதாபுரி\n\nஈஸ்வர தோதாபுரி (Ishwar Totapuri), 1761ல் பிரித்தானிய இந்தியாவின் பஞ்சாப் மாகாணத்தில் பிறந்தவர். தோதாபுரி ஆதிசங்கரர் வழிவந்த தசநாமி மரபைச் சேர்ந்த அத்வைத வேதாந்தி ஆவார்.\n\nஒடிசா மாநிலத்தில் ஆசிரமம் அமைத்துக் கொண்டு அத்வைத வேதாந்தத்தைப் பரப்பியவர்.\n\nஈஸ்வர தோதாபுரியின் உபதேசத்தால், தக்சிணேசுவர் காளி கோயில் பூஜாரியும், காளி பக்தருமான இராமகிருஷ்ண பரமஹம்சர் மற்றும் ஆனந்தபுரி அத்வைத வேதாந்தத் நெறிக்கு மாறினர்.\n\n"}
{"id": "383711", "url": "https://ta.wikipedia.org/wiki?curid=383711", "title": "மாளவிகா வேல்ஸ்(நடிகை)", "text": "மாளவிகா வேல்ஸ்(நடிகை)\n\nஒரு இந்திய திரைப்பட மற்றும் தொலைக்காட்சி நடன கலைஞர் மற்றும் பாரம்பரிய நடன கலைஞர் மாலவிகா வேல்ஸ்(மலையாளம்:മാളവിക വെയിൽസ്). மலையாளவிக் கலைக் கழகத்தின் மலையாள திரைப்படத்தில் அவர் அறிமுகமானார். பொன்னம்மஞ்சியில் ஒரு முக்கிய பாத்திரத்தை 'பொன்னு' நடித்துள்ளார், இது மஜவிலில் மனோரமாவில் ஒளிபரப்பப்பட்டது\n\nSection::::தனிப்பட்ட வாழ்க்கை.\nமாலவிகா பி. ஜி. வேல்ஸ் மற்றும் சுதினா வேல்ஸ் ஆகியோருக்கு திரிசூரில் பிறந்தார். அவர் ஒரு மூத்த அண்ணன், மிதுன் வேல்ஸ். அவர் திரிசூரின் ஹரி ஸ்ரீ வித்யா நிதி பள்ளியில் கல்வி கற்றார், பின்னர் நடிப்பில் டிப்ளோமா செய்வதற்காக மும்பையில், அனுபிரெர் நடிகரின் தயாரிப்பிற்கு சென்றார். இந்திரா காந்தி தேசிய திறந்த பல்கலைக்கழகத்தில் ஆங்கில இலக்கியத்தில் தனது பி.ஏ. டிக்ரி சேய்கிறது\n\nமூன்று வருடங்களுக்குப் பிறகு மாலவிகா நடனமாடத் தொடங்கினார். ஆறு வருடங்கள் கழித்து குருவாயூர் ஸ்ரீகிருஷ்ணா கோவிலில் அவளது ஆறெட்செரேம் இருந்தது. கமலாண்டலம் க்ஷேமவதி மற்றும் கமலாண்டலம் பிரசன்னா உன்னியா போன்ற மாஸ்டரோக்களின் கீழ் அவர் கற்கிறார். பரதநாட்டியம், மொஹினியட்டம் மற்றும் குச்சிப்புடி ஆகியோருக்கு பயிற்சி அளிக்கப்படுகிறது.\n\nSection::::தொழில் வாழ்க்கை.\n2009 ஆம் ஆண்டில் மிஸ் கேரளா போட்டியில் கலந்து கொண்டார். 16 வயதில், அந்த ஆண்டின் சிறந்த போட்டியாளர் ஆவார். மூன்றாவது சுற்று வரை அவர் 'மிஸ் பியூட்டிள் ஐஸ்' போட்டியில் பங்கேற்றார். பின்னர், வினீத் ஸ்ரீனிவாசன் தனது புகைப்படங்களைக் கண்டார், \"மலர்வாடி கலைக் கழகத்தில்\" ஒரு பாத்திரத்தில் நடித்தார்.\n'மலர்வதி கலைக் கழகம்' தனது முதல் வெளியீடாக இருந்த போதிலும், லெனின் ராஜேந்திரனின் 'மாகராமன்ஜூ' திரைப்படத்தில் முன்னர் நடித்திருந்தார். அவர் வகுப்பு VI ல் படிக்கும்போது, ​​அவர் தனது ஆவணப்படமான \" ஆஷா \" படத்தில் நடித்தார். 'நந்தீஸ்ஷா' படத்தில் மலையாள நடிகர் திலகத்தின் கன்னட ரீமேக்கில் நடித்து, அங்கு காவ்யா மாதவன் படத்தில் நடித்தார். பின்னர் 'என் ஃபான் ராமு' படத்திலும் பின்னர் கலைக் களிப்பூட்டப்பட்ட 'ஆத்தாக்குத' படத்திலும் நடித்தார். நடிகர் வினீத்தினால் நடித்த கதகாளி கலைஞரின் ஆங்கிலோ-இந்திய மகள் நடித்தார்.\n\n2014 ம் ஆண்டு தனது முதல் அறிமுகமான 'என்னா சத்யம் இண்டர் நெரம்' என்ற பாடலை மாலவிகா செய்தார். தனது முதல் தெலுங்குத் திரைப்படமான \"தாரி\", ஒரு முக்கோண காதல் கதையில் கையெழுத்திட்டுள்ளார், இது விஷ்ணு மற்றும் பரமேஷ்வரன் நடித்த ஸ்ரீனிவாஸ் இயக்கும். இரண்டு தமிழ் படங்களிலும் நடித்து வருகிறார்: இயக்குனர் அஷுகுசெல்வவின் \" அழகமகன் \", இது பிந்தைய தயாரிப்பில் உள்ளது, \" அரவசு அராசான் \".\n2015 ஆம் ஆண்டில், மலவாள தொலைக்காட்சி தொடரான ​​பொன்னம்பிலியிடம் மல்வவில் மனோரமாவில் ஒளிபரப்பப்பட்டது.\nசன் டிவி, சூர்யா டிவி, ஜெமினி தொலைக்காட்சி மற்றும் உதயா தொலைக்காட்சி மற்றும் அமுவிந்தே அம்மா ஆகியோரில் அனுஷமா ஒளிபரப்பாகும் ஜானகி (ஆவி) ராகுல் ரவி என்ற தென்னிந்திய பன்மொழி திரை நடிணி நந்தினி படத்தில் நடிக்கிறார்.\n\n"}
{"id": "383714", "url": "https://ta.wikipedia.org/wiki?curid=383714", "title": "அகன்ற அலகு உள்ளான்", "text": "அகன்ற அலகு உள்ளான்\n\nஅகன்ற அலகு உள்ளான் ஒரு சிறிய கரையோரப்பறவையாகும். \nSection::::உடலமைப்பு.\nஆங்கிலப்பெயர் :Broad-billed Sandpiper\n\nஅறிவியல் பெயர் :Limcola falcinellus\n\n17 செ.மீ. - தோற்றத்தில் கர்லூ உள்ளானை பெரிதும் ஒத்தது. உருவத்தில் சற்றுச் சிறியதாகவும் கால்கள் குட்டையாகவும் கன்னங்களிலும் மார்பிலும் அதிகப் பழுப்புப்புள்ளிகள் இருப்பது கொண்டும் கிட்ட நெருங்கிப் பார்க்க வாய்ப்பு ஏற்படும்போது இதனை வேறுபடுத்திக் காணலாம்.\nகுளிர்காலத்தில் வலசை வரும் இதன் பழக்க வழக்கங்கள் கர்லூ உள்ளானை ஒத்தனவே.\nSection::::உணவு.\nஇது உள்ளானைப் போலப் புழப்பூச்சிகளைத் தரையில் கொத்திப் பிடிப்பதெனவும் மற்ற உள்ளான்களைப்போல் அலகினைச் சேற்றிலோ மணலிலோ நுழைத்து இரை தேடுவதில்லை எனவும் கூறப்படுகின்ற ஒன்றே மற்றவற்றிற்கும் இதற்கும் இடையேயான வேறுபாடு என்று கூறப்படுவது உறுதி செய்யப்பட வேண்டிய ஒன்று. புழுபூச்சிகளோடு தாவரங்களின் விதைகளையும் உணவாகத் தேடித் தின்னும். பறக்க எழும்போது இச் இச் என கர்லூ உள்ளான் போல கிறீச்சிட்டுக் கத்தக் கேட்கலாம்.\n"}
{"id": "383715", "url": "https://ta.wikipedia.org/wiki?curid=383715", "title": "செங்கழுத்து உள்ளான்", "text": "செங்கழுத்து உள்ளான்\n\nSection::::உடலமைப்பு.\nஆங்கிலப்பெயர் :Red-necked Phalarope\n\nஅறிவியல் பெயர் :Phalaropus lobatus\n\n19 செ.மீ. - உள்ளானைப் போலத் தோற்றம் தரும் இது குட்டைகள், உப்பங்கழிகள், கடல் ஆகியவற்றில் நீந்திக் கொண்டிருக்கக் காணலாம். குளிர்காலத்தில் வலசைவரும் போது படத்தில் உள்ளது போல நீல நிற உடலும், வெண்மையான மார்பும், வயிறும் கொண்டதாகக் காட்சி தரும். ஏப்ரலில் வடக்கே திரும்பும் முன், கழுத்தில் சிறிது செம்மை தோன்றும்.\n\nSection::::காணப்படும் பறவைகள்.\nகடற்கரைகளிலும் கடற்கரை சார்ந்த ஆழமற்ற நீர்நிலைகளிலும் ஆங்காங்கே காணலாம். கோடிக் கரையில் காணப்பட்ட குறிப்பு உள்ளது. 20 முதல் 100 வரையான கூட்டமாகக் கடலில் நீந்தித்திரியும். படகுகள் நெருங்கும் போது கூட்டமாக எழுந்து பறந்து தொலைவில் சென்று அமர்ந்து கொள்ளும். \nSection::::உணவு.\nஉப்பங்கழிகள் ஏரிகள் ஆகியவற்றில் கூட்டமாக நீந்தியபடி இரைதேடும் இது நீரில் சுற்றிச் சுழன்றும் வட்டமடித்தும் தன்னை நெருங்குபவர்களைப் பற்றி கவலைப்படாது இரை தேடியபடி இருக்கும். பிளேங்டன், பூச்சிகள் அவற்றின் முட்டை ஆகியவற்றைக் கடல் நீரிலும் உள்நாட்டு நீர்நிலைகளிலும் தேடித்தின்னும் ஒன்றோடு ஒன்று நெருங்கியபடி கூட்டமாக ஓரிடத்திலிருந்து மற்றோரிடத்திற்கு பறக்கும். \n\nSection::::வெளி இணைப்புகள்.\nRed-necked phalarope - RSPB Birds by Name\n"}
{"id": "383716", "url": "https://ta.wikipedia.org/wiki?curid=383716", "title": "சித்தார்த் ஷுக்லா", "text": "சித்தார்த் ஷுக்லா\n\nசித்தார்த் ஷுக்லா என்பவர் ஒரு இந்திய நடிகரும் மாடலும் ஆவார். இவர் \"பாலிகா வது\" என்ற இந்தி தொடரில் ஷிவ்வாக நடித்ததன் மூலம் பரவலாக அறியப்பட்டார். இவர் 2014ம் வருடத்தில் வருண் தவான் நடித்த \"ஹம்டி ஷர்மா கி துல்ஹானியா\" என்ற படத்தில் ஒரு துணைக்கதாபாத்திரத்தில் நடித்ததன் மூலம் வெள்ளித்திரையில் அறிமுகமானார். இப்படத்தில் அவர் தனது நடிப்பிற்காக 2015ம் ஆண்டு \"ஸ்டார் டஸ்ட் அவார்ட்ஸ்\" நிகழ்வில் சிறந்த திருப்புமுனை நடிப்பு விருதும் பெற்றார்.\n\nஷுக்லா 2016ம் ஆண்டு கலர்ஸ் டிவியின் \"கத்ரோன் கே கிலாடி\" என்ற ரியாலிட்டி ஷோவில் பங்கேற்று அதில் வெற்றியும் பெற்றார். தற்போது அவர் கலர்ஸ் டிவியில் \"தில் ஸே தில் தக்\" என்ற இந்தி தொடரில் நடித்து வருகிறார்.\n"}
{"id": "383717", "url": "https://ta.wikipedia.org/wiki?curid=383717", "title": "நண்டு தின்னி", "text": "நண்டு தின்னி\n\nSection::::உடலமைப்பு.\nஆங்கிலப்பெயர் :Crab-Plover\n\nஅறிவியல் பெயர் :Dromas ardeola \n\n41 செ.மீ. - பருத்த தலையும் உடலும் கழுத்தும் வாலும் வெள்ளை நிறம். கருப்பான உடலைக் கொண்ட இதன் அலகு தடித்ததாகக் கருத்துக் குறுகியதாக இருக்கும். நீண்ட கால்களையுடையது.\n\nSection::::காணப்படும் பகுதிகள்.\nதமிழகத்திற்கு குறைந்த எண்ணிக்கையில் வலசை வரும் இதனைக் கடற்கரைப் படுகைகள், உப்பங்கழிகள், பவழத் திட்டுகள் ஆகியவற்றைச் சார்ந்து திரியக் காணலாம். சிறுகூட்டமாகவும் 50 வரையான குழுவாகவும் காணப்படும்.\n\nSection::::உணவு.\nகாலை மாலை அந்திகளில் தாவித்தாவி விரைந்து ஓடிக் கடற்கரையில் வாழும் நண்டுகளை இரையாகத் தேடித் தின்னும். அச்சம் கொள்ளும் இயல்புடையது என்பதால் எளிதில் நெருங்கிக் காண முடியாது. இதன் பழக்க வழக்கங்கள் அடுத்த கண் கிலேடியின் பழக்க வழக்கங்களை ஒத்தது. பறக்கும்போது தாமரைக்கோழி பறப்பதை நினைவூட்டும் வகையில் பறக்கும். வலசை வரும் போது இங்கு குரல் கொடுப்பதில்லை.\n\nSection::::இனப்பெருக்கம்.\nஇனப்பெருக்கம்பெர்சியன் வளைகுடாவில் பவளப் பாறைகளைக் ஆழமாகக் குடைந்து அளவில் பெரியதாக ஒரே ஒரு முட்டையிடும் விசித்திரப் பழக்கம் உடையது.\nSection::::வெளி இணைப்புகள்.\nCrab Plover videos, photos & sounds on the Internet Bird Collection\n"}
{"id": "383719", "url": "https://ta.wikipedia.org/wiki?curid=383719", "title": "ரஷ்மி தேசாய்", "text": "ரஷ்மி தேசாய்\n\nரஷ்மி தேசாய் என்பவர் ஒரு இந்திய நடிகையும் மாடலும் ஆவார். இவர் உத்தரன் என்ற இந்தி தொடரில் நடித்ததன் மூலம் புகழ்பெற்றார். மேலும் இந்தி தொலைக்காட்சிகளின் நடன மற்றும் ரியாலிட்டி நிகழ்ச்சிகளிலும் பங்கேற்றுள்ளார். தற்போது இவர் தில் ஸே தில் தக் என்ற கலர்ஸ் டிவியின் தொடரில் நடித்து வருகிறார்.\n\nSection::::சின்னத்திரை வாழ்க்கை.\nதொடக்கத்தில் போஜ்புரி பட நடிகையாக அறியப்பட்ட ரஷ்மி தேசாய் 2006ஆம் ஆண்டு ஜீ டிவியின் \"ராவண்\" என்ற தொடரில் மண்டோதரியாக நடித்ததன் மூலம் சின்னத்திரை உலகில் அறிமுகமானார். அதன் பிறகு ஒருசில தொடர்களில் நடித்திருந்தாலும் அவர் பரவலாக அறியப்படவில்லை. பிறகு 2008 ஆம் ஆண்டு அவர் நடித்த \"உத்தரன்\" தொடர் அவரது சின்னத்திரை வாழ்க்கையில் ஒரு முக்கிய திருப்புமுனையாக அமைந்தது. அதன் மூலம் அவர் பல விருதுகளையும் பெற்றுள்ளார். தற்போது அவர் சித்தார்த் ஷுக்லாவிற்கு ஜோடியாக \"தில் ஸே தில் தக்\" என்ற தொடரில் நடித்து வருகிறார்.\n\nரஷ்மி தேசாய் \"ஜலக் திக்லா ஜா\", \"கத்ரோன் கே கிலாடி\" உள்ளிட்ட பல நடன மற்றும் ரியாலிட்டி நிகழ்ச்சிகளில் பங்கேற்றுள்ளார். மேலும் ஸ்டார் ப்ளஸ் டிவியின் \"நச் பலியே-7\" நடன நிகழ்ச்சியில் தன் கணவர் நந்திஷ் சந்துவுடன் கலந்து கொண்டு அதில் இரண்டாம் இடம் வென்றார்.\n\nSection::::சொந்த வாழ்க்கை.\nரஷ்மி தேசாய் 2012 ஆண்டு தன்னுடன் உத்தரன் தொடரில் நடித்த \"நந்திஷ் சந்து\" என்பவரை திருமணம் செய்து கொண்டார். பிறகு அவருடன் ஏற்பட்ட மனக்கசப்பு காரணமாக 2016 ஆம் ஆண்டு மணமுறிவு செய்தனர்.\n"}
{"id": "383720", "url": "https://ta.wikipedia.org/wiki?curid=383720", "title": "கண்கிலேடி", "text": "கண்கிலேடி\n\nகண்கிலேடி ஆங்கிலத்தில் stone-curlew என்றழைக்கப்படும் ஒரு கரையோரப் பறவையாகும் இந்த கண்கிலேடி ஐரோப்பா முழுவதும் காணப்படும் ஒரு இனமாகும்.\n\nSection::::உடலமைப்பு.\nஆங்கிலப்பெயர் :Stone - Curlew\n\nஅறிவியல் பெயர் : Burhinus oedicnemus \n\n41 செ.மீ பருத்த தலையை உடைய இதன் உடலின் மேற்பகுதி கருங்கோடுகளோடு மணல்பழுப்பாக இருக்கும். பெரிய விழிகளும், நீண்ட மஞ்சள் நிறக்கால்களும் கொண்டது.\n\nSection::::காணப்படும் பகுதிகள்.\nமலைப்பகுதிகளைச் சார்ந்த வறள்காடுகள், முட்புதர்களோடு கூடிய தரிசுநிலங்கள், ஊர்ப்புறத்தில் அமைந்த மா முதலான மரங்கள் நிறைந்த காடுகள். நீர்வற்றிய ஆற்றுப் பரப்பு ஆகியவற்றிடையே இணையாகவும் சிறு குழுவாகவும் திரியும்.\n\nSection::::உணவு.\nகாலை மாலை நேரங்களில், புழு பூச்சிகள், எலி முதலிய சிற்றுயிர்களை இரையாகத் தேடும் பகலில் மரநிழல், புதர்கள் ஆகியவற்றிடையே ஓய்வுகொள்ளும். வேட்டைகாரர்கள் தேடித் திரியும் போது மிக அருகில் வரும் வரை சத்தமின்றிப் பதுங்கியபடி படுத்துக் கிடந்து பின் எழுந்து பறக்கும். பிக். பிக். பிக். எனக் குரல் கொடுப்பதை அந்தி நெருங்கும் போதும் அதிகாலையிலும் கேட்கலாம்.\n\nSection::::இனப்பெருக்கம்.\nபிப்ரவரி முதல் ஆகஸ்ட் வரை கல்லாந்தரையில் புதர் ஓரமாகவும் புல்மேடுகளிலும் தரையில் சிறு குழியில் 2 முட்டைகள் இடும். \n"}
{"id": "383723", "url": "https://ta.wikipedia.org/wiki?curid=383723", "title": "அயோத்தியாபட்டினம் கோதண்டபாணி ராமர் திருக்கோயில்", "text": "அயோத்தியாபட்டினம் கோதண்டபாணி ராமர் திருக்கோயில்\n\nஅயோத்தியாபட்டினம் கோதண்டராமசுவாமி கோயில் தமிழ்நாட்டில் சேலம் மாவட்டம், மையப் பகுதியில் அயோத்தியாப்பட்டிணம் என்னும் ஊரில் அமைந்துள்ள ராமர் கோயிலாகும்.\n\nSection::::தல வரலாறு.\nராவணன் வரதம் முடிந்து ராமன், சீதை, லட்சுமணன், அனுமன், சுக்கிரீவர், விபீஷணர் மற்றும் படை வீரர்களுடன் அயோத்தி திரும்பிய பொது இங்கு தங்கி இரவு ஓய்வெடுத்தனர். அதற்குள் பட்டாபிஷேகம் செய்ய வேண்டிய நாள், நட்சத்திரம் நெருங்கி விட்டதை உணர்ந்து அயோத்தி செல்வதற்கான காலம் தாமதமானதல் இங்கேயே பட்டாபிஷேகம் நடைபெற்றது.\n\nSection::::கோயில் அமைப்பு.\nஇக்கோயிலில் கோதண்டராமசுவாமி, சீதை சன்னதிகளும், விநாயகர், கருடாழ்வர், ஆஞ்சநேயர், ஆழ்வர்கள் உபசன்னதிகளும் உள்ளன. இங்குக் கோயில் குளம், கோயில் தேர் போன்றவை உள்ளன. இக்கோயிலில் ஐந்து நிலை கொண்ட ராஜகோபுரம் உள்ளது. இக்கோயில் தொகுப்புக் கோயில் என்ற வகைப்பாட்டில் இந்து அறநிலையத்துறையின் கட்டுப்பாட்டில் உள்ளது. பரம்பரை அல்லாத அறங்காவலர் அமைப்பால் நிர்வகிக்கப்படுகிறது.\n\nSection::::பூசைகள்.\nஇக்கோயிலில் பாஞ்சராத்திர முறைப்படி இரண்டு காலப் பூசைகள் நடக்கின்றன. புரட்டாசி மாதம் முக்கிய திருவிழா நடைபெறுகிறது. பங்குனி மாதம் திருவிழா நடைபெறுகிறது.\n\n"}
{"id": "383724", "url": "https://ta.wikipedia.org/wiki?curid=383724", "title": "முசல் கின்னாத்தி", "text": "முசல் கின்னாத்தி\n\nSection::::உடலமைப்பு.\nமுசல் கின்னாத்தி\n\n51 செ.மீ. -உருவத்தில் முன்னதைவிடச் சற்றுப் பெரியது. பருத்த தலையும் தடிமனான மூட்டுக்கள் கொண்ட நீண்ட கால்களும் கொண்டது. மஞ்சளும் கருப்புமான இரு நிறம் கொண்ட அலகு சற்று மேல் நோக்கி நிமிர்ந்திருக்கும். பறக்கும்போது வாத்துப் போலத் தோற்றம் தரும். இதன் இறக்கைகளில் இரண்டு கருப்புப் பட்டைகளைக் காணலாம்.\n\nSection::::காணப்படும் பகுதிகள்.\nஆற்றுப் படுகைகளிடையேயான கற்பாறைகள், ஆற்றைச் சார்ந்த இலையுதிர் காடுகளிடையேயான கல்லும் கரடுமான பகுதிகள், கடற்கரை சார்ந்த ஆற்றுக் கழிமுகங்கள், உப்பங்கழிகள் ஆகியவற்றில் காணலாம். கோடியக்கரை, ராமேசுவரம் பகுதிகளில் பெரும் எண்ணிக்கையில் காணப்பட்ட குறிப்பு உண்டு. \n\nSection::::உணவு.\nவெயில் நேரத்தில் ஓய்வாகப் பாறைகளில் படுத்துக் கிடந்து காலை மாலை நேரங்களில் நண்டு, தவளை, நத்தை, பிற சிறு உயிர்கள் ஆகியவற்றைத் தேடித் தின்பதோடு மணற்பரப்பில் முட்டையிடும் சிறுபறவைகளின் முட்டைகளையும் தின்னும். இதன் பருத்த உறுதியான அலகு கற்களைப் புரட்டி அதன் அடியில் பதுங்கி இருக்கும். உயிர்களைத் தேடித்தின்ன உதவுகின்றது. க்ரீஇ...க்ரி என உரத்த குரலில் கத்தும்.\n\nSection::::இனப்பெருக்கம்.\nபிப்ரவரி முதல் ஜூன் வரையான பருவத்தில் ஆற்றுப் படுகையில் தரையில் சிறிது குழிவு உண்டாக்கி 2 முட்டைகள் இடும்.\n"}
{"id": "383727", "url": "https://ta.wikipedia.org/wiki?curid=383727", "title": "கல் குருவி", "text": "கல் குருவி\n\nகல் குருவி (Indian courser -- \"Cursorius coromandelicus\") என்பது ஒரு வகைப் பறவையாகும். முக்கியமாக  தென் ஆசியா, கங்கை மற்றும் சிந்து நதி அமைப்புகளால் சூழப்பட்ட சமவெளிகளிலும் காணப்படும்.  இது ஒரு தரைப் பறவை ஆகும்.\n\nSection::::விளக்கம்.\nஇது தெற்கு ஆசியா முழுவதுமே பரவலாகக் காணப்படுகிறது. சாம்பல்-பழுப்பு கலந்த மேல்பாகம் மற்றும் மஞ்சள் கலந்த சிவப்பு கீழ் பாகம் கொண்டது; மேலும் கருப்பு அடி வயிறும் செம்பழுப்பு உச்சந்தலையும் பிரதானமான வெள்ளைப்புருவக் கோடும் கருப்பு கண் பட்டையும் இக்குருவியை எளிதில் இனம் காண உதவும் களக்குறிப்புகளாகும்.\n\nSection::::உடலமைப்பு.\n26 செ.மீ.-தோற்றத்தில் ஆள்காட்டியை ஒத்த இதன் உடல் மணல் பழுப்பாகவும் மார்பும் வயிறும் செம்பழுப்பும் கரும்புமாகவும் இருக்கும். நீண்ட கால்கள், சற்றே வளைந்த அலகு, கண்ணுக்கு மேலான வெண்புருவம் ஆகியன அடையாளம் காட்டுவன. தோல் குருவியைப் போலப் பறக்கும். பறக்கும் போது இறக்கைகளின் அடிப்பாகம் கரும்பழுப்பாகத் தோற்றம் தரும்.\n\nSection::::பரவலும் வாழ்விடமும்.\nகல்லும் கரடுமான பகுதிகள், ஊர்ப்புறங்களை அடுத்த மேய்ச்சல் நிலங்கள், புஞ்சைக்காடுகள் ஆகியவற்றில் காணலாம். நீர்வளம் மிக்க நஞ்சைப் பகுதிகளை விரும்புவதில்லை. இது திரியும் தரைப் பகுதியும் இதன் உடல் நிறமும் ஒத்துப் போவதால் இது இருப்பதைக் கண்டு கொள்வது கடினம்.\n\nSection::::உணவு.\nஅடிக்கடி தலை தாழ்த்தி வண்டு, சில்வண்டு, வெட்டுக்கிளி அகியவற்றைப் பிடிக்கும்.\n\nSection::::இனப்பெருக்கம்.\nமார்ச் முதல் ஆகஸ்ட் வரை சிறு குழி பறித்து 2 அல்லது 3 முட்டைகள் இடும். இந்தப் பறவைகளின் குஞ்சுகள் பொரித்த உடனேயே ஓடித்திரியும் திறன் கொண்டவை.\n\n"}
{"id": "383728", "url": "https://ta.wikipedia.org/wiki?curid=383728", "title": "ஜி. இராமச்சந்திரன் (சமூக ஆர்வலர்)", "text": "ஜி. இராமச்சந்திரன் (சமூக ஆர்வலர்)\n\nஜி. இராமச்சந்திரன் (G. Ramachandhran) (1904 – 1995) கேரளா மாநிலத்தின் நெய்யாற்றிங்கரை நகரத்தை இவர் இந்திய விடுதலைப் போராட்ட வீரர் ஆவார். \nகாந்திய சிந்தனையாளரும், சமூக சீர்திருத்தவாதியும், கல்வியாளரும் ஆவார்.\n\nடி. வி. சுந்தரம் அய்யங்காரின் மகளும், தன் மனைவியுமான மருத்துவர். டி. எஸ். சௌந்தரத்துடன் இணைந்து ஜி. இராமாச்சந்திரன், திண்டுக்கல் மாவட்டத்தின் சின்னாளப்பட்டி அருகமைந்த தொடருந்து நிலையத்திற்கு அருகில் உள்ள காந்திகிராமத்தில் 1947ல் காந்தி கிராம அறக்கட்டளையை நிறுவினர்.\n\nஇவ்வறக்கட்டளை மூலம் கிராமப்புற மக்களுக்கு தேவையான கல்வி, வேலைவாய்ப்பு, மருத்துவச் சேவைகளை வழங்க பல சமூக சேவை நிறுவனங்கள் துவக்கப்பட்டது. அவைகளில் முதன்மையானது காந்தி கிராமம் கிராமியப் பல்கலைக்கழகம் ஆகும். காந்தி கிராமம் கிராமியப் பல்கலைக்கழகத்தின் நிறுவிய ஜி. இராமச்சந்திரன், அதன் நிறுவனத் துணைவேந்தராக 09. 12. 1976 - 08.12.1979 முடிய பதவி வகித்தார்.\n\nஜி. இராமச்சந்திரன், கதர் மற்றும் கிராமத் தொழில்கள் ஆணையத்தின் (KVIC) பெருந்தலைவராகப் பணியாற்றியவர்.\n\n\n"}
{"id": "383731", "url": "https://ta.wikipedia.org/wiki?curid=383731", "title": "வெங்கட்ரமண திருக்கோயில், ஓமலூர் (சேலம்)", "text": "வெங்கட்ரமண திருக்கோயில், ஓமலூர் (சேலம்)\n\nஅருள்மிகு பிரசன்ன வெங்கட்ரமண சுவாமி திருக்கோயில் சேலம் மாவட்டம் ஓமலூர் வட்டம் சின்னத்திருப்பதி அருகே காருவள்ளி என்னும் ஊரில் அமைந்துள்ளது.\nSection::::தல வரலாறு.\nசுயம்பு வாக தோன்றிய கோயில் இதுவாகும்.ஒரு பசு தினமும் இந்த இடத்தில் இருந்த புற்றின் மேல் பால் சொரிந்தது.புற்றின் அடியில் பெருமாள் சிலை காணப்பட்டது. பின்னர் இங்கு கோயில் கட்டப்பட்டது.\n\n"}
{"id": "383733", "url": "https://ta.wikipedia.org/wiki?curid=383733", "title": "பட்டம் தாணு பிள்ளை", "text": "பட்டம் தாணு பிள்ளை\n\nபட்டம் தாணு பிள்ளை (Pattom Thanu Pillai) (15 சூலை 1885 - 27 சூலை 1970), இந்திய விடுதலை இயக்க வீரரும், காந்தியவாதியும், சிறந்த நிர்வாகியும், வழக்கறிஞரும், அரசியல்வாதியும் ஆவார். திருவாங்கூர்-கொச்சி சமஸ்தானத்தில் முதலமைச்சராகப் பணியாற்றியவர்.\n\nஆந்திரப் பிரதேசம் மற்றும் பஞ்சாப் மாநில ஆளுநராக பணியாற்றிய பட்டம் தாணு பிள்ளை, இ. எம். எஸ். நம்பூதிரிப்பாடுக்குப் பின்னர் 22 பிப்ரவரி 1960 முதல் 25 செப்டம்பர் 1962 முடிய கேரளா மாநிலத்தின் இரண்டாவது முதலமைச்சராக பதவியேற்றவர்.\n"}
{"id": "383748", "url": "https://ta.wikipedia.org/wiki?curid=383748", "title": "இனிய இரு மலர்கள்", "text": "இனிய இரு மலர்கள்\n\nஇனிய இரு மலர்கள் என்பது ஜீ தமிழ் தொலைக்காட்சியில் திங்கள் முதல் வெள்ளி வரை மாலை 6 மணிக்கு ஒளிபரப்பாகும் மெகாத்தொடர் ஆகும். இது ஜீ டிவியில் ஒளிபரப்பாகி வரும் \"குங்கும் பாக்யா\" என்ற புகழ்பெற்ற இந்தி தொடரின் தமிழாக்கம் ஆகும். இத்தொடர் அபி மற்றும் பிரக்யா ஆகிய இரு தம்பதியின் காதல் கதையை மையமாகக் கொண்டது.\n\nSection::::கதை.\nசரளா என்ற பெண் திருமண மண்டபம் ஒன்றை நடத்தி வருகிறார். அவர் பிரக்யா மற்றும் அம்மு என்ற இரு மகள்களுடன் வாழ்ந்து வருகிறார். அபி என்ற பாடகரை தனு என்ற மாடல் பெண் பணத்திற்காக மணந்து கொள்ள நினைத்தார். அபியின் நண்பரான பிரபாவின் அலுவலகத்தில் அம்மு பணி சேருகிறார். அவர்கள் இருவரும் கருத்து வேறுபாடுகளைக் கடந்து நாளடைவில் காதலிக்கத் தொடங்கினர். ஆனால் அபியோ, தன் தங்கை ஆலியாவை பிரபாவுக்கு திருமணம் செய்து வைக்க எண்ணினார். இதற்கிடையில் பிரபாவை பிரக்யா காதலிக்கிறார் என்று ஆலியா தவறாகப் புரிந்து கொள்கிறார். இதை அபியும் உண்மை என்று நம்பிவிடுகிறார். இதனால் பிரக்யாவை பழிவாங்க ஆலியா, தனு மற்றும் அபி ஆகிய மூவரும் இணைந்து திட்டம் தீட்டினர். இதற்கிடையில் பிரக்யாவை சந்தித்த அபியின் பாட்டிக்கு அவரை பிடித்துப்போனது. எனவே பிரக்யாவை அபிக்கு திருமணம் செய்து வைக்க முடிவெடுத்தார். அபியும் பிரக்யாவை பழிவாங்குவதற்காக அவரை திருமணம் செய்து கொண்டார்.\n\nஆலியாவுடனான திருமண நாளன்று பிரபா, அம்முவுடன் தப்பிச்சென்று கோவிலில் திருமணம் செய்துகொள்கிறார். தற்போது உண்மையை அறிந்து கொண்ட ஆலியா, பிரக்யா தன் தங்கையை பிரபாவுடன் சேர்த்து வைக்க திட்டம் போட்டு தன்னை ஏமாற்றி விட்டதாக நினைத்தார். ஆகவே அவர் பிரக்யாவைப் பழிவாங்க நினைத்தார். ஆனால் அபியும் பிரக்யாவும் நாளடைவில் காதலிக்கத் தொடங்கினர். இதனால் தனுவும் பிரக்யாவை வெறுக்கத் தொடங்கினார்.\n\nஇதற்கிடையில் தனு, தான் அபியின் குழந்தைக்கு தாயாகப் போவாதாகக் கூறி பொய்யான மருத்துவ அறிக்கைகளைக் காண்பித்தார். இது அபி-பிரக்யா இடையே விரிசலை ஏற்படுத்தியது. பிறகு உண்மையை அறி்ந்து கொண்ட பிரக்யா, அதை அபியிடம் ஆதாரத்துயன் நிருபிக்க முயன்றார். ஆனால் எதிர்பாராத விதமாக ஒரு விபத்தில் சிக்கிய பிரக்யா இறந்துவிட்டதாக அனைவரும் நினைத்தனர்.\n\nஇரு மாதங்களுக்குப் பிறகு திரும்பி வந்த பிரக்யா, அபியின் சொத்துகளுக்கு சொந்தக்காரி என்று கூறிக்கொண்டு வீட்டில் இருப்பவர்களை அதிகாரம் செய்வது போல் நடித்தார். பிறகு அவர் தனு பற்றிய உண்மைகளை அனைவரின் முன்பும் நிரூபித்தார். இதனால் கோபமடைந்த அபி, தனுவை வீட்டை விட்டு வெளியேற்றினார். பிறகு அவர் பிரக்யாவை ஏற்றுக்கொண்டார். இதனால் மேலும் கோபமடைந்த தனு மற்றும் ஆலியா, பிரக்யாவைக் கொன்றுவிட திட்டம் தீட்டினர். ஆனால் அவர்களின் திட்டத்தில் சிக்கிக்கொண்ட அபிக்கு விபத்து நேர்கிறது. இதனால் அபிக்கு பழைய நினைவுகள் மறந்து விடுகின்றன. இதை பயன்படுத்திக் கொண்டு ஆலியா மற்றும் தனு ஆகிய இருவரும் மீண்டும் வீட்டில் நுழைந்தனர். அபிக்கு பழைய நினைவுகள் தானாக வர வேண்டும் என்றும் கட்டாயப்படுத்தி வரவழைத்தால் உடல்நிலை மோசமாகி விடும் என்று மருத்துவர் எச்சரித்தார். ஆகவே பிரக்யா அபியை விட்டுப் பிரிந்து செல்கிறார்.\n\nஆனால் விதி அவர்கள் இருவரையும் மீண்டும் சந்திக்க வைக்கிறது. அபியின் அலுவலகத்தில் பிரக்யா தற்செயலாக வேலைக்குச் சேர்கிறார். முதலில் பிரக்யாவுடன் சகஜமாகப் பழகிய அபி, அவரைக் காதலிக்கத் தொடங்கினார். ஆனால் பிரக்யா, அவரை விட்டு விலகிச் செல்ல முயன்றார். இதை அறிந்த ஆலியா, அபியை தனுவுடன் திருமணம் செய்து வைக்க திட்டம் தீட்டினார். அதன்படி திருமணமும் நிச்சயமானது. திருமண நாளன்று நிகில் பிரக்யாவை கடத்திவிட்டார். இதை அறிந்த அபி, உடனே மணமேடையை விட்டு ஓடிச்சென்று பிரக்யாவைத் தேடினார். பிறகு பிரக்யாவை ரவுடிகளிடம் இருந்து காப்பாற்றி தன் காரில் அழைத்து வந்து கொண்டிருந்தார். அப்போது ஏற்பட்ட ஒரு விபத்தில் அபிக்கு பழைய நினைவுகள் திரும்பி வருகிறது. ஆனால் நிகில் பிரக்யாவை துப்பாக்கியால் சுடுகிறார். இதனால் பிரக்யா நிலைதடுமாறி ஆற்றில் விழுந்து விடுகிறார். அபி எவ்வளவு முயன்றும் பிரக்யாவைக் கண்டுபிடிக்க முடியாமல் ஏமாற்றத்துடன் வீடு திரும்பினார். மேலும் அவர் கோபத்துடன் தனு மற்றும் ஆலியாவை வீட்டை விட்டு வெளியேற்றினார்.\n\nசில வாரங்களுக்குப் பிறகு அபி பிரக்யா போன்ற உருவம் கொண்ட பொன்னி என்ற கிராமத்துப் பெண் ஒருவரைக் காண்கிறார். அவரை பிரக்யா என நினைத்த அபி தன் வீட்டிற்கு அழைத்து வந்தார். இதற்கிடையில் பொன்னியைப் பற்றி அறிந்துகொண்ட ஆலியா, அவரைப் பயன்படுத்தி அபியின் வீட்டில் நுழைய முயற்சித்தார். ஆகவே அவர் பொன்னியை மிரட்டத் தொடங்கினார். இதன்மூலம் ஆலியா மற்றும் தனு தாங்கள் திருந்திவிட்டதாக பொய் கூறி வீட்டிற்குள் நுழைகின்றனர். பிறகு பொன்னி மூலம் நடந்தவற்றை அறிந்துகொண்ட பிரக்யா பொன்னியாக அபி வீட்டிற்குள் நுழைகிறார். இதற்கிடையில் திஷா என்ற பெண்ணுக்கும் பிரபாவுக்கும் காதல் ஏற்படுகிறது. இருவரும் திருமணம் செய்து கொள்கின்றனர். பிறகு பிரக்யா என்ற பெயரில் பொன்னி ஏமாற்றி வருவதாக தனு அனைவரின் முன்பும் ஆதாரத்துடன் கூறுகிறார். இதனால் அதிர்ச்சி அடைந்த அபி பிரக்யாவை வீட்டை விட்டு வெளியேற்றினார்.\n\nஅபியின் செயலாளரான சிமோனிகா என்ற பெண் தன் கணவனின் இறப்புக்காக அபியை பழிவாங்க நினைத்தார். ஆனால் தனு அவரிடம் பிரக்யாவை கொல்லும்படி கூறுகிறார். அதன்படி ஒரு தொழிற்சாலையில் வைத்து பிரக்யாவைக் கொல்ல திட்டம் தீட்டினார். இதையறிந்த அபியின் பாட்டி பிரக்யாவை காப்பாற்ற தனியாகச் சென்றார். அங்கு அவர் சிமோனிகாவால் சுடப்பட்டு இறந்தார்.\n\nஅபியின் பாட்டி இறப்பிற்கு பிரக்யா தான் காரணம் என்று அபியும் ஆலியாவும் கோபப்பட்டனர். பாட்டியின் இறப்பு மற்றும் அபியின் வார்த்தைகளால் மனமுடைந்து போன பிரக்யா ஒரு மாடியில் இருந்து விழுந்து தற்கொலை செய்து கொள்வது போல் காண்பிக்கப்படுகிறது.\n\nSection::::ஏழு வருடங்களுக்குப் பிறகு.\nஏழு வருடங்களுக்குப் பிறகு அபி மற்றும் பிரக்யாவின் வாழ்க்கை முற்றிலும் மாறிப்போய் இருந்தது. அபி, தனுவை விருப்பமின்றி மணந்து கொண்டு வாழ்ந்து வந்தார். ஆனால் அவர் பிரக்யாவை மறக்கவில்லை. லண்டனில் இருக்கும் பிரக்யா அபியின் மூலம் பிறந்த தன் மகள் கியாராவிற்கு ஒரு பாதுகாவலர் வேண்டும் என்பதற்காக கிங் என்ற பாடகருடன் வாழ்ந்து வந்தார். அவரும் அபியை மறக்கவில்லை.\n\nபிறகு விதி மீண்டும் அபி-பிரக்யாவை சந்திக்க வைக்கிறது. தன் பாடலுக்காக பிரக்யா மற்றும் கியாராவுடன் இந்தியா வரும் கிங் அங்கேயே தங்குகிறார். அங்கு அபி-கிங் இடையே மோதல் ஏற்பட்டு பகைமை உருவாகிறது. ஆனால் அபியின் மனைவி தான் பிரக்யா என்பதை கிங் அறியவில்லை. கியாரா படிக்கும் அதே பள்ளியில் பிரபா-திஷாவின் மகனும் படித்து வருகிறார். இதனால் அபி-கியாரா இருவரும் தற்செயலாக சந்தித்துக் கொள்கின்றனர். நாளடைவில் இருவரும் நல்ல நண்பர்களாயினர். பிறகு பிரக்யா கிங்கின் மனைவி என்று அறிந்துகொண்ட அபி அதிர்ச்சியும் வேதனையும் அடைந்தார். எனினும் பிரக்யா எங்கிருந்தாலும் மகிழ்வுடன் வாழ்ந்தால் தனக்கு போதும் என்று எண்ணினார். ஆனால் கியாராவின் பெற்றோர் பற்றி அபி அறியவில்லை.\n\n\n\n\n"}
{"id": "383750", "url": "https://ta.wikipedia.org/wiki?curid=383750", "title": "தான்யா", "text": "தான்யா\n\nதான்யா தென்னிந்தியத் திரைப்பட நடிகை ஆவார். \n2016-ம் ஆண்டு சசிக்குமார் நடித்த \"பலே வெள்ளையத்தேவா\" என்ற திரைப்படம் மூலம் கதாநாயகியாக திரைப்படத்துறைக்கு அறிமுகமானர். பின் அருள்நிதியுடன் இணைந்து பிருந்தாவனம் படத்தில் நடித்தார். தற்போது விஜய் சேதுபதியுடன் இணைந்து கருப்பன் படத்தில் நடிக்கிறார்.\n\nSection::::மேற்கோள்கள்.\nகருப்பன் படம் \n"}
{"id": "383755", "url": "https://ta.wikipedia.org/wiki?curid=383755", "title": "கொம்பன் ஆந்தை", "text": "கொம்பன் ஆந்தை\n\nSection::::பெயர் காரணம்.\nஆந்தைகளில் பெரியதாக உள்ள இவை நல்ல பழுப்பு மஞ்சள் நிறத்தில் அடர் பழுப்பு மற்றும் கருப்பு நிற அடர்த்தியான வரிகள் உடலில் காணப்படும். தலையின் மேல் கொம்புகள் போன்ற இறகுக் கற்றைகள் மேல்நோக்கி நீண்டிருப்பதால், கொம்பன் ஆந்தை என்ற காரணப்பெயர் ஏற்பட்டது\n\nSection::::சிறப்பு.\nஇங்கு பல பறவையினங்கள் இருந்தாலும் இரவாடியான கொம்பன் ஆந்தையே முதன்மையான பறவையாகப் பார்க்கப்படுகிறது. வலுவான கால்கள், இரவிலும் ஊடுருவிப் பார்க்கும் திறன் கொண்ட கண்கள், இரையை வீழ்த்தும் திறன் பெற்ற நகங்கள், பலம் பொருந்திய அலகுகள் என தனது வேட்டைத் திறனைக் கொண்டு, தங்களைவிட பலத்தில் வலிமையான இரையைக் கூடப் பிடிக்கும் திறன் கொண்டிருப்பதால் கொம்பன் ஆந்தைகள், வான்வெளியின் புலிகளாகக் கருதப்படுகின்றன.\n\nSection::::உடலமைப்பு.\n56 செ.மீ. - குண்டான தோற்றம் கொண்ட இது பழுப்பு நிறமான உடலில் வெளிர் மஞ்சளும் நல்ல பழுப்புமான கோடுகளையும் புள்ளிகளையும் கொண்டது. பெரிய வட்ட வடிவமான ஆரஞ்சு நிறக் கண்களையும் தலையில் கருப்பு நிறத்தில் விறைத்து நிற்கும் கொம்புகளையும் கொண்டது.\nகண்கள் உருண்டு, பெரியதாக, மஞ்சள் நிறத்தில் காணப்படும்,ஊர்ப்பருந்தை விட சற்று பெரியதாக காணப்படும் பெரிய ஆந்தைகள் இவை.\nSection::::வகைகள்.\nதமிழ்நாட்டில் பல்வேறு வகைகள் காணப்படுகின்றன அவற்றில் முக்கிய சில வகைகள்\n\nSection::::காணப்படும் பகுதிகள்.\nதமிழகம் எங்கும் புதர் நிறைந்த பாறைகளோடு கூடிய மலைப்பக்கங்கள், காடுகள், பெரிய மாமரங்கள் வளர்ந்து நிற்கும் தோப்புகள் ஆகியவற்றில் காணப்படும் இது மாறாப் பசுங்காடுகளையோ நீரில் வளம் இல்லாத வறள் காடுகளையோ சார்ந்து திரிவதில்லை. பகலில் மறைந்திருக்கும் பாறை இடுக்குகளிள் வாழும்.\n\nSection::::உணவு.\nகொம்பன் ஆந்தைகள் முக்கியமாக சுண்டெலி எலிகளையே உண்டாலும் பாம்புகள், தவளைகள் போன்றவற்றோடு வண்டுகள் போன்ற பூச்சிகளையும் உண்ணுகின்றன.கூகையைப் போலச் சூரிய வெளிச்சத்தைக் கண்டு மிரளாது.\n\nSection::::இனப்பெருக்கம்.\nபொதுவாக கொம்பன் ஆந்தைகள் நவம்பர் முதல் மே வரை மழைக்காலம் முடியும் தருவாயில் முட்டையிடுகின்றன. இவை கூடுகள் ஏதும் கட்டுவதில்லை. புதர் ஓரமான குழிகளிலும் மண்மேடுகளின் மீதும், நிழல் கவிழ்ந்த பாறைகளின் மேல் முட்டையிடுகின்றன. சில நேரங்களில் பெரிய புதர் அல்லது மரத்தின் கீழேயோ கூட முட்டையிடும் என்று ஆய்வுக் குறிப்புகள் தெரிவிக்கின்றன. இனப்பெருக்க காலத்தில் கொம்பன் ஆந்தைகள் மிகவும் மூர்க்கமாக முட்டை இட்டுள்ள பகுதியைப் பாதுகாக்கும். ஒரு ஆந்தை அடைகாக்கும் வேளையில் மற்றொரு ஆந்தை அருகில் உள்ள மரத்திலோ அல்லது பாறையிலோ அமர்ந்து காவல் இருக்கும்.வைரி போன்ற பறவைகளோ அல்லது மனிதர்களோ முட்டைகள் உள்ள பகுதியை அணுகும்போது தற்காப்பிற்காகத் தாக்க முற்படும்.\n\nSection::::வாழ்க்கை.\nகொம்பன் ஆந்தைகள் 4 முட்டைகள் வரை இடும் என்றும், சிலசமயங்களில் 2 அல்லது 3 தான் இடும் என்றும் சாலிம் அலி குறிப்பிட்டுள்ளார். எல்லா முட்டைகளும் ஒரே நாளில் இடப்படுவதில்லை. ஒருநாள்விட்டு ஒரு நாள் அவை முட்டையிடுவதால், குஞ்சுகள் வெவ்வேறு வளர்ச்சி நிலையில் இருப்பதை கண்டு அறியலாம். சுமார் 33 அல்லது 35 நாட்களில் வெளிவரும் குஞ்சுகள் 6 மாத காலத்திற்கு பெற்றோரை நம்பியே வாழ்கின்றன. \n\nSection::::தற்காப்பு நடத்தை.\nபல நேரங்களில் இவைகள் தன் குஞ்சுகளுக்கு அருகில் வரும் மனிதர்கள் அல்லது மற்ற உயிரினங்களைத் திசை திருப்புவதற்காகவோ அல்லது அவற்றிற்கு ஆபத்து ஏற்படும் வேளையிலோ இறகு உடைந்து தன்னால் பறக்க இயலாமல் இருப்பதுபோல் இறக்கைகளை அடித்துக் கொண்டும், ஒலி எழுப்பிக் கொண்டும், தலையைத் தொங்கவிட்டுக் கொண்டும் இருக்கும், எதிரி நெருங்கி வந்தால் பறந்து விடும்.\nஆழ்ந்த தொனியில் ப்புஉப்.. பூஊ என விட்டு விட்டுக் கத்தும். கூட்டை நெருங்கினால் அலகை ஒன்றோடு ஒன்று தட்டி ஓசை எழுப்புவதோடுகூட, தூவிகளை புஸ்ஸென உப்பும்படி செய்தும் பயங்காட்டும்.\n\nSection::::இளம் கொம்பனின் வாழ்க்கை முறை.\nகுஞ்சுகள் ஆண் மற்றும் பெண் பறவைகள் இணைந்தே பாதுகாத்து வளர்க்கின்றன. சில சமயங்களில் எலிகளைக் கொன்று எடுத்து வந்து குஞ்சுகளுக்குக் கொடுப்பதோடு உணவைச் சேமிப்பது போல் குஞ்சுகளின் அருகாமையில் வைக்கும். கொம்பன் ஆந்தைகள், தங்கள் குஞ்சுகளை நன்கு பாதுகாத்தாலும் அவைகள் வளர் நிலையில் தமது வாழிடங்களை விட்டு வேறு இடங்களுக்குச் செல்ல ஆரம்பிக்கும் போது பல்வேறு ஆபத்துகளை எதிர்கொள்கின்றன. மனிதர்களாலும் மற்ற வேட்டையாடிப் பறவைகளாலும் நேரும் ஆபத்துகளை விடவும் அவை பாறைகளில் இருந்து கீழே விழுந்துவிடும் ஆபத்தே அதிகமாக உள்ளது. ஆந்தைக் குஞ்சுகள் வளர வளர அவை இருக்கும் பாறைகளின் மறைவிடங்களை விடவும் அளவில் பெரியதாகும் போது வேறு இடங்களுக்குச் செல்லத் தொடங்கும். அச்சமயங்களில் அவை நழுவி கீழே உள்ள நீர்நிலையில் விழுந்து விடும். அவ்வாறு நீரில் விழும் ஆந்தைக் குஞ்சுகள் சில சமயங்களில் கரையேறிவிடும். ஆனால் பலநேரங்களில் அவை நீரில் மூழ்கி இறந்து விடும்.\n\n"}
{"id": "383771", "url": "https://ta.wikipedia.org/wiki?curid=383771", "title": "மஹ்மூத் கவான் மதராசா", "text": "மஹ்மூத் கவான் மதராசா\n\nமஹ்மூத் கவான் மதராசா ( Madrasa of Mahmud Gawan (மத்ராசா இ மஹ்மூத் கவான்) என்பது பீதர் நகரில் அமைந்திருந்த ஒரு பழமையான பல்கலைக்கழகம் ஆகும். இந்தப் பாரம்பரிய கட்டுமான அமைப்பு தேசிய முக்கியத்துவம் வாய்ந்த நினைவுச்சின்னங்களின் பட்டியலில் இடம்பெற்றுள்ளது. இது 15 ஆம் நூற்றாண்டின் பிற்பகுதியில் பாமிணி பேரரசின் இது பிரதம மந்திரியான மஹ்மூத் கவானால் நிறுவப்பட்டது. இவர் ஈரானின் கிலாந்தில் என்னும் பகுதியில் இருந்து வெளியேறிய (நாடுகடத்தலால்) ஒரு பாரசீக வர்த்தகர் ஆவார். இவர் முதலில் தில்லிக்கு வந்து, பின் 1453 இல் பிதார் நகருக்கு வந்தார் என்பதற்கு இது சான்றாக உள்ளது.\n\nமஹ்மூத் மதராசாவை தனது சொந்த பணத்தைக் கொண்டு கட்டியதாகக் கூறப்படுகிறது. இது குராசான் மதராசாவை முன்மாதிரியாகக் கொண்டு கட்டப்பட்டு, பராமரிக்கப்பட்ட ஒரு உடனுறை பல்கலைக்கழகம் போல செயல்பட்டது. இந்தப் பரபரப்பான பல்கலைக் கழகத்தின் விசாலமான கட்டிடம் கட்டடக்கலையில் ரத்தினமாகவும், பீதாரின் ஒரு முக்கிய அடையாளமாகவும் கருதப்படுகிறது.\n\nSection::::அமைவிடம்.\nபீதரானது தக்காணப் பீடபூமியில் கடல் மட்டத்திலிருந்து 2330 அடி உயரத்தில், நெடிய கலாச்சார மற்றும் வரலாற்று முக்கியத்துவம் கொண்ட ஒரு இடத்தில் உள்ளது. இந்த நினைவுச்சின்னமானது சௌபாரா (மணிக்கோபுரம்) மற்றும் கோட்டை ஆகியவற்றுக்கு இடையில் சில நூறு மீட்டர் தொலைவில் அமைந்துள்ளது.இந்த நினைவுச்சின்னத்தின் எஞ்சிய பகுதிகளை சுற்றி தற்போது நகர்ப்புற குடியிருப்புகள் சூழ்ந்துள்ளது. அதன் முதன்மையான கிழக்கு முகப்பு, தற்காலத்தில் பாழாகிவிட்டது. நகரத்தின் முதன்மை வீதியிலிருந்து வழியுள்ளது. \n\nSection::::விளக்கம்.\nஇந்த மதராசா அழிவுக்கு ஆளான கட்டிடமாக தொடர்ந்து சேதமுற்று வந்துள்ளது. இது 1805 இல் 205 அடி பரப்பளவில் பரவி, கிழக்குப் பக்கத்தில் ஒரு பெரிய நுழைவாயிலைக் கொண்டு இருந்துள்ளது. இதற்கு முன்னால் நூறு அடி உயரமுள்ள இரண்டு உயர்ந்த கோபுரங்கள் இருந்தன. இந்த வளாகத்தின் மையத்தில் 100 சதுர அடி பரப்பளவைக் கொண்ட திறந்த முற்றமும், அதைச் சுற்றி, மூன்று பக்கங்களிலும் பெரிய அடுக்குமாடி குடியிருப்புகள் அல்லது அறைகளானது 26 அடி அகலமும், 52 அடி நீளமும் கொண்டு மூன்றடுக்கு கட்டிடமாக உயர்ந்து இருந்தது. இந்த கட்டடங்களின் ஒவ்வொன்றின் வெளிப்புறத்தில் ஒரு குவிமாடங்களைக் கொண்டு உள்ளது. மதராசாவின் சுவர்கள் கிழக்கிலிருந்து மேற்கில் 242 அடியும், வடக்கிலிருந்து தெற்காக 220 அடி நீளமும் கொண்டது.\n\nமதராசாவின் கோபுரத்தின் (மினார்) கீழ்பாதிவரை பல்வேறு வண்ண ஓடுகளால் ஜிக் ஜாக் கோடுகளாக சுவரில் பதிக்கப்பட்டுள்ளது. சுவர்களில், குறிப்பாக முன்பகுதிகளில் அதே போன்ற ஓடுகளைக் கொண்டு பதிக்கப்பட்டுள்ளன. முன் சுவரின் உச்சியில் பச்சை மற்றும் தங்க நிறத்திலான எழுத்துக்களில் திருக்குர்ஆன் வாசகங்கள் பொறிக்கப்பட்டுள்ளன. \n\nஇதன் முதன்மை நுழைவாயில் அழிந்துவிட்டது, ஆனால் அதன் அடித்தளம் அகழ்வாராய்ச்சிகளில் கண்டுபிடிக்கப்பட்டது. நுழைவாயிலுக்கு அப்பால் ஒரு தாழ்வாரம் (போர்டிகோ) இருந்ததள்ளது. அது 15 அடி 4 அங்குல நீள அகலத்தில் சதுரமானது என அளவிடப்படுள்ளது.\n\nமினாரில் பதிக்கப்பட்டுள்ள வண்ண ஓடுகளின் பளபளப்பின் காரணமாக, உள்ளூர் மக்கள் இந்த நினைவுச்சின்னத்தை \"காஞ்சினா கம்பா\" (கன்னடம்; கான்ச் = கண்ணாடி, கம்பா = கோபுரம்)\n\nSection::::வரலாறு.\nஇப்பகுதியை இரண்டாம் முஹம்மது ஷா பஹாமணி (1463-1482), குவாஜா மஹ்மூத் கிலானி (மஹ்மூத் கவான் என்று அறியப்பட்டவர்), மாலிகுட்-டார்ஜர் என்ற பட்டத்துடன் ஆட்சி செய்தார். இவர்கள் காலத்தில் கட்டப்பட்ட மதராசவில். எஞ்சிய பகுதியே தற்போது உள்ளது. ஃபிரிஷ்தாவின் காலத்திலும், அதற்கு பிறகு சிலகாலமும் கிட்டத்தட்ட ஒரு நூற்றாண்டுக்கும் மேலாக, இங்குள்ள பெரிய பள்ளிவாசல் போன்ற மற்ற கட்டிடங்களுடனும், காவன்கி சௌக் (இன்றைய காவன் சௌக்) என்று அழைக்கப்பட்டு பாதுகாப்பாக இருந்தது. மேலும் அந்தக் கட்டடங்களும் அவை எந்த நோக்கத்துக்காக வடிவமைக்கப்பட்டதோ அதே நோக்கங்களுக்காக பயன்படுத்தப்பட்டன.\n\n1635 ஆம் ஆண்டில், ஔரங்கசீப்பின் படையெடுப்பின்போது, பிதரானது கான் டாரன் என்பவரால் அழிக்கப்பட்டது. அந்தக் கால வரலாற்று அறிஞர்களின் கூற்றின்படி \"பஹாமாணி சுல்தான்களின் ஆட்சியில் 200 ஆண்டுகளுக்கு முன் கட்டப்பட்ட ஒரு மசூதிக்கு , 1656 ஆம் ஆண்டின் முடிவில் சென்ற, அவுரங்கசீப் தனது செலவில், தனது தந்தையான பேரரசர் ஷாஜகானின் பெயரில் குத்பா அறச்செயலுக்கு ஏற்பாடு செய்தார்.\n\nஇவர்களின் கைப்பற்றலுக்குப் பிறகு, மதராசாவானது முதன்மையாக குதிரைப்படைக்கான தங்கும் இடமாக பயன்படுத்தப்பட்டது. இந்த அறைகளுக்கு அருகே இடது பக்கமிருந்த மினரை வெடி மருந்து சேமிப்பு இடமாக பயன்படுத்தப்பட்டது, பின்னர் அது விபத்தில் வெடித்து, அந்த வெடிவிபத்தால் கட்டடத்தின் நான்கில் ஒரு பகுதியும் நுழைவாயிலும் அழிந்த்தது.\n\nஇது 1696 ஆம் ஆண்டில் விழுந்த இடியால் இந்த கட்டமைப்பு குறிப்பிடத்தக்க சேதத்துக்கு உள்ளானதாக வரலாற்றில் பதிவு செய்யப்பட்டுள்ளது.\n\nSection::::முக்கியத்துவம்.\nஇந்த மதராசாவானது, இசுலாத்தின் ஷியா பிரிவை அரச மதமாக உறுதி செய்யக் கட்டப்பட்டது. இதன் முழு வளாகமும், இஸ்லாமிய கட்டிடக்கலையின் சிறப்பைக் கொண்டதாக உள்ளது. மதராசாவானது நுண்ணறிவுடன் கூடிய திட்டமிட்ட கட்டுமானத்தைக் கொண்டுள்ளது. வளாகத்தின் மேற்பரப்பானது பல்வேறு நிறங்களைக் கொண்டு தயாரிக்கப்பட்ட கண்ணாடி ஓடுகள் ஒட்டப்பட்டு வண்ணமயமாக உருவாக்கப்பட்டுள்ளது. இந்த அழகிய வண்ணமய ஓடுகளின் தடயங்கள் கட்டிடத்தின் சுவர்களில் இன்னமும் காணப்படுகின்றன. எல்லா இடங்களிலும் நிறைந்திருக்கும் வளைவுகள், மலர் அலங்காரங்கள், அரேபஸ் வடிவமைப்பு, அலங்கார கல்வேலைப்பாடுகள் இஸ்லாமிய கட்டிடக்கலைக்கு சிறந்த மாதிரியாக அமைகின்றன.\nமஹ்மூத் கவனுக்கு சமர்கண்ட் மற்றும் கோராசானில் இருந்த புகழ்பெற்ற கல்லூரிகள் குறித்து நன்கு தெரிந்திருந்ததால் இது சாத்தியமானது. இந்தக் கட்டடத்தில் விரிவுரை அரங்குகள், ஆய்வகம், பள்ளிவாசல், மாணவர் விடுதி, உண்ணும் அறை, ஆசிரியர்களுக்கு அறைகள் போன்ற கட்டுமானங்களைக் கொண்டு இருந்தன. இந்த சமய கல்விக்கூடத்தில் இஸ்லாமிய அறிஞர்கள், அறிவியலாளர்கள், மெய்யியலாளர்கள், அரபு வல்லுநர்கள் ஆகியோரை உள்ளடக்கிய கவனமாக தேர்ந்தெடுக்கப்பட்ட ஆசிரியர்களால் அறிவியலும், கணிதமும் சமயத்தோடு கற்பிக்கப்பட்டன. உலகெங்கும் இருந்து வந்திருந்த 500 க்கும் அதிகமான மாணவர்களுக்கு இங்கு இலவச உறைவிடம் மற்றும் கல்வி ஆகியவை வழங்கப்பட்டதாக பதிவு செய்யப்பட்டுள்ளது. நிறுவனர் தனது இறப்பிற்கு முன் இந்த பல்கலைக்கழகத்தில் 3000 தொகுதிகளைக் கொண்ட நூலகத்தை நிறுவினார்; அது என்ன ஆனது என்பது தெரியவில்லை.\n\nSection::::பாதுகாத்தல்.\n2005 ஆம் ஆண்டு பீதர் மாவட்டத்தில் உள்ள பழங்கால நினைவுச்சின்னங்களைக் காப்பாற்றி பாதுகாக்கும் பொருட்டு இந்தியத் தொல்லியல் ஆய்வகம் அவற்றை தன்வசம் எடுத்துக் கொண்டது. அதன்பிறகு இந்த இந்த கட்டமைப்புகளைச் சுற்றி, கலையுணர்வுடன் வடிவமைக்கப்பட்ட சுற்றுச் சுவர்களைக் கட்டி, சில நினைவுச்சின்னங்கள் சுற்றி விளக்குகள் மற்றும் புல்வெளித் தோட்டங்கள் போன்றவை அமைக்கப்பட்டன.\n\nஉலக நினைவுச்சின்னக் கண்காணிப்பு பட்டியலில் 2014 இல் பீதர் இடம் பிடித்தது. இதனால் இந்த நினைவு சின்னங்களினால் இந்த நகரின் முன்னேற்றம் குறித்து சில நம்பிக்கைகளை அளிக்கிறது.\n\nSection::::கவலைகள்.\nஇன்றைய காலகட்டத்தில், வரலாற்றுச் சிறப்புமிக்க இடிபாட்டுப் பகுதிகள் உள்ளூர் மக்களால் மேய்ச்சலுக்குப் பயன்படுத்தப்படுகின்ற காட்சிகள் வருந்தத்தக்கதாக உள்ளன.\nஒரு மதிப்பீட்டின்படி, பிதார் மற்றும் அதைச் சுற்றியுள்ள பகுதிகளில் சுமார் 100 வரலாற்று நினைவு சின்னங்கள் உள்ளன. மஹ்மூத் கவான் மதராசா போன்ற பிதார் பகுதியில் உள்ள நினைவுச்சின்னங்களில் தொடர் கண்காணிப்புத் தேவைப்படுகிறது. இதை தொல்லியல் துறை புரிந்துக்கொள்ளவில்லை. மதராசாவைச் சுற்றியுள்ள பூங்காவை அபிவிருத்தி செய்வதற்கான திட்டங்கள் இன்னும் வகுக்கப்படவில்லை. இந்த நினைவுச்சின்னத்தின் பின்னால் உள்ள திறந்தவெளியானது உள்ளூர் மக்களால் துடுப்பாட்ட மைதானமாக பயன்படுத்தப்படுகிறது, பந்து (கள்) பெரும்பாலும் நினைவுச்சின்னத்தைத் தாக்குகின்றன.\n"}
{"id": "383773", "url": "https://ta.wikipedia.org/wiki?curid=383773", "title": "மகாகாளி குகைகள்", "text": "மகாகாளி குகைகள்\n\nமகாகாளி குகைகள் (Kondivite Caves) மகாராட்டிரா மாநிலத்தின், மும்பைக்கு அருகமைந்த அந்தேரி கிழக்கில் உள்ள 19 குடைவரை குகைகளின் தொகுப்பாகும். \n\nஇந்த பௌத்தக் குடைவரைக் குகைகள் கிமு முதல் நூற்றாண்டு முதல் கிபி ஆறாம் நூற்றாண்டு முடிய வடிக்கப்பட்டவை ஆகும்.\n\nஇக்குடைவரைக் குகைகளில் பௌத்த பிக்குகள் தங்குவதற்கான சிறு சிறு விகாரைகள் குடையப்பட்டுள்ளன.\n\nஇங்குள்ள 19 குகைகளின் தொகுப்பில் குகை எண் 9ல் சிதிலமடைந்த புத்தரின் சிற்பங்கள் மற்றும் பௌத்த இலக்கியங்கள் கூறும் சிற்பங்கள் உள்ளன. \n\n\n"}
{"id": "383775", "url": "https://ta.wikipedia.org/wiki?curid=383775", "title": "தில்லி போர் (1803)", "text": "தில்லி போர் (1803)\n\nதில்லி போர் (Battle of Delhi), புந்தேல்கண்ட் பகுதியில் இரண்டாம் ஆங்கிலேய மராத்தியப் போர் நடந்து கொண்டிருந்த காலத்தில், தில்லியில் மராத்தியப் பேரரசின் படைகளுக்கும், பிரித்தானியக் கிழக்கிந்திய கம்பெனிப் படைக்களுக்கும் 11 செப்டம்பர் 1803ல் நடைபெற்ற போராகும்.\n\nஇப்போரில் மராத்தியப் படைக்களுக்கு \"தௌலத் ராவ் சிந்தியா\" தலைமை வகித்தார். ஆங்கிலேயப் படைகளுக்கு \"ஜெராடு லேக்\" மற்றும் \"லூயிஸ் பெர்கின்\" ஆகியோர் தலைமை வகித்தனர். \nயமுனை ஆற்றின் கரையில் உள்ள \"பர்பத்கஞ்ச்\" எனுமிடத்தில் நடைபெற்ற இப்போரின் முடிவில், மராத்தியப் படைகள் தோற்றது. தில்லியை ஆங்கிலேயர்கள் கைப்பற்றினர்.\n\n"}
{"id": "383780", "url": "https://ta.wikipedia.org/wiki?curid=383780", "title": "கருவளையத் தோல்குருவி", "text": "கருவளையத் தோல்குருவி\n\nகருவளையத் தோல்குருவி (\"Glareola pratincola\") சிவப்பு இறக்கை தோல்குருவி என அழைக்கப்படுகிறது. இது ஒரு கரையோரப் பறவையாகும்.\n\nSection::::பெயர்கள்.\nதமிழில் :கருவளையத் தோல்குருவி\n\nஆங்கிலப்பெயர் :Collared Prantincole\n\nஅறிவியல் பெயர் :Glareola prantincola\n\nSection::::உடலமைப்பு.\n23 செ.மீ. - குறுகலான காலும், நீண்ட கூர்மையான இறகுகளும் பிளவுபட்ட நீண்டவாலும் கொண்ட இதன் தலையும் உடம்பும் மணல்பழுப்பாக இருக்கும். வெளிர் செம்பழுப்புத் தொண்டையும் கழுத்தைச் சுற்றிச் சங்கிலிபோல வளையக் கோடும் கொண்டது. மார்பு பழுப்பாகவும் வயிறு வெண்மையாகவும் இருக்கும்.\n\nSection::::உணவு.\nகுளிர்காலத்தில் வலசை வந்து ஆற்று மணல் படுகைகளில் பறந்தபடி உள்ளானைப் போல ஓடியாடி அலைந்து புழு பூச்சிகளைப் பிடித்துத் தின்னும்.\n\nSection::::காணப்படும் பகுதிகள்.\nதமிழ்நாட்டில் கோயம்புத்தூர் மாவட்டத்தில் காணப்பட்டதான குறிப்பு உள்ளது. கோடியக்கரை வழியாக இலங்கைக்கும் செல்லக் கூடும். பெரிய தோல் குருவியிலிருந்து பிரித்து இனம் காண்பது கடினம் ஆகையால் இது காணப்படும் இடங்கள் பற்றிய விரிவான குறிப்புகள் தொகுக்கப்படவில்லை.\nதோற்றத்தில் பெரிதும் இதனை ஒத்ததான பெரியதோல்குருவி குளிர்காலத்தில் வலசை வந்து நீர் வற்றிய ஆற்றுப் படுகைகளிலும் உழுதுபோடப்பட்ட புஞ்சைநிலங்களிலும், உழுது போடப்பட்ட புஞ்சைநிலங்களிலும் பெருங்கூட்டமாக கிர் ரிரி கிர் ரிரி எனக் குரல் கொடுத்தபடி பறந்து திரியக் காணலாம்.\n\n"}
{"id": "383783", "url": "https://ta.wikipedia.org/wiki?curid=383783", "title": "சின்னத்தோல் குருவி", "text": "சின்னத்தோல் குருவி\n\nசின்னத்தோல் குருவியானது ( pratincole ) குடும்பத்தை சார்ந்த ஒரு கரையோரப் பறவையாகும்.\n\nSection::::பெயர்கள்.\nதமிழில் :சின்னத்தோல் குருவி\n\nஆங்கிலப்பெயர் :Small Pratincola\n\nஅறிவியல் பெயர் : Glareola lactea\n\nSection::::உடலமைப்பு.\n17 செ.மீ. இதன் மார்பு வெளிர் பழுப்பாகவும் வயிறு வெண்மையாகவும் இருக்கும். அலகில் அடியிலிருந்து கண்வரை செல்லும் கருப்புப்பட்டை கொண்டது.\n\nSection::::காணப்படும் பகுதிகள்.\nமணல் திட்டுக்கள் கொண்ட அகன்ற ஆற்றுப் படுகைகளில் பெரும் எண்ணிக்கையில் காணப்படும் இது கடற்கரை சார்ந்த மணல் பாங்கான பகுதிகளிலும் திரியும். திருச்சியை அடுத்த கொள்ளிடம் காவேரி, ஆகியவற்றிலும், பாலாற்றிலும் நீர் வற்றும் சமயத்தில் ஆயிரக் கணக்கில் காணலாம்.\n\nSection::::உணவு.\nபறக்கும் பூச்சிகள் கறையான், தத்துக்கிளி ஆகியன முக்கிய உணவு இருட்டும் வரை மாலை நேரங்களில் வௌவாலைப் போல அப்படியும் இப்படியுமாகத் திரும்பித் திரும்பிப் பறந்து பறக்கும் பூச்சிகளை வேட்டையாடும்.\n\nSection::::இனப்பெருக்கம்.\nபிப்ரவரி முதல் ஏப்ரல் முடிய ஆற்றில் மணல்பரப்பில் நீரருகே பலவும் குழுவாக ஆற்று ஆலாக்கள் இனப் பெருக்கம் செய்யும் பகுதிகளில் 2 முட்டைகள் இடும். முட்டைகள் மணல் நிறத்தோடு ஒத்துப் போவதால் கண்டு கொள்வது கடினம். அடைகாக்கும் பறவைகள் முட்டைகளிலிருக்கும் இடம் செல்பவர்களை இறக்கை ஒடிந்து விட்டதைப்போலத் தத்தித் தடுமாறி திசை திருப்பப் பார்க்கும். கூட்டமாக டிரிடிரி டிட் டிரிடிரி டிட் எனக் கத்தியபடி தலைக்குமேல் பறந்து தங்கள் எதிர்ப்பை வெளிப்படுத்தும்.\n"}
{"id": "383784", "url": "https://ta.wikipedia.org/wiki?curid=383784", "title": "நவரை (நெல் பருவம்)", "text": "நவரை (நெல் பருவம்)\n\nகுளிர் காலமான நவரைப் பருவம் (\"Navarai Season\") வேளாண் வழக்கு நவரைப் பட்டம் என்பது; தென்னிந்திய மாநிலங்களான தமிழ் நாடு மற்றும் பாண்டிச்சேரி விவசாய நிலங்களில், நெல் விதைப்பு, அல்லது நடவு தொடங்கும் காலத்தையும், மற்றும் சாகுபடி கால அளவையும் குறிக்கும் நெல் பருவமாகும். டிசம்பர் - சனவரி (\"தமிழ்: மார்கழி - தை\") மாதங்களில் துவங்கும் இப்பருவம், ஏப்ரல் - மே (\"தமிழ்: சித்திரை - வைகாசி\") மாதங்களில் முடிவடைகிறது.\n\n120 நாட்களைக் கொண்ட இந்த நவரைப் பருவம், குறுகியகால நெல் வகைகளை சாகுபடி செய்ய ஏற்ற பருவமாகும்.\n\n\n"}
{"id": "383786", "url": "https://ta.wikipedia.org/wiki?curid=383786", "title": "காட்டுப் பக்கி", "text": "காட்டுப் பக்கி\n\nகாட்டுப் பக்கி(Indian Jungle Nightjar) இந்தியா இலங்கை பங்களாதேசம் போன்ற நாடுகளில் காணப்படுகிறது.\n\n\nSection::::உடலமைப்பு.\n29 செ.மீ. - தான் இருப்பது பார்ப்பவர்களுக்கு எளிதில் புலனாகாத படியான சாம்பல் பழுப்பு நிறங்கொண்ட உடலில் பழுப்புத் தோய்ந்த செம்மஞ்சள் மற்றும் கருப்புமான பல நிறக் கோடுகளும் புள்ளிகளும் பெற்றிருக்கும்.\n\nSection::::உணவு.\nபறக்கும் பூச்சிகளை அப்படியும் இப்படியுமாக சுற்றிப் பறந்து லாகவமாகப் பிடிக்கும். மிகக் குறுகிய கால்களைக் கொண்ட இது எப்போதாவது தரையில் ஓடியும் பூச்சிகளைப் பிடிக்கும்.\n\nSection::::இனப்பெருக்கம்.\nபிப்ரவரி முதல் மே வரை கூழாங்கற்களுக்கிடையே அருவிக் கரையிலும் பாறைகளிடையேயான கற்குவியலிலும் 2 முட்டைகள் இடும்.\n\nSection::::காணப்படும் பகுதிகள்.\nசமவெளிப் பகுதிகளிலிருந்து மலைகளில் 2000மீ. ஊயரம் வரை தமிழகம் எங்கும் காணலாம். தேக்குமரக் காடுகள், மூங்கில் காடுகள் ஆகியவற்றில் பகலில் நிழலான இடங்களில் பதுங்கி இருக்கும். இது இரவு தொடங்கியதும் வெளிப்பட்டு இரைதேடத் தொடங்கும்.\nகாட்டுப் பாதையில் புழுதியில் எதிர்வரும் கார்களின் விளக்கு வெளிச்சத்தில் கண்கள் சிவப்பு மாணிக்கக்கல் போல் மின்ன அமர்ந்திருக்கக் காணலாம். இருட்டத் தொடங்கியவுடன் \"சுக். சுக். சுக் எனவும் சுக்கோ சுக்கோ\"' எனவும் தொடர்ந்து குரல் கொடுக்கும்.\n\n"}
{"id": "383789", "url": "https://ta.wikipedia.org/wiki?curid=383789", "title": "சொர்ணவாரி (நெல் பருவம்)", "text": "சொர்ணவாரி (நெல் பருவம்)\n\nஇளவேனிற்காலமான சொர்ணவாரிப் பருவம் (\"Sonavari Season\") வேளாண் வழக்கு சொர்ணவாரிப் பட்டம் என்பது; தென்னிந்திய மாநிலங்களான தமிழ் நாடு மற்றும் பாண்டிச்சேரி விவசாய நிலங்களில், நெல் விதைப்பு, அல்லது நடவு தொடங்கும் காலத்தையும், மற்றும் சாகுபடி கால அளவையும் குறிக்கும் நெல் பருவமாகும். ஏப்ரல் - மே (\"தமிழ்: சித்திரை - வைகாசி\") மாதங்களில் துவங்கும் இப்பருவம், சூலை - ஆகத்து (\"தமிழ்: ஆடி - ஆவணி\") மாதங்களில் முடிவடைகிறது.\n\n120 நாட்களைக் கொண்ட இந்த சொர்ணவாரிப் பருவம், குறுகியகால நெல் வகைகளை சாகுபடி செய்ய ஏற்ற பருவமாகும்.\n\n\n"}
{"id": "383792", "url": "https://ta.wikipedia.org/wiki?curid=383792", "title": "சூத்திரகர்", "text": "சூத்திரகர்\n\nசூத்திரகர் (Shudraka) (IAST: ) பரத கண்டத்தில் கிபி நான்காம் நூற்றாண்டில்,\nஉஜ்ஜைன் நாட்டை ஆண்ட மன்னரும், சமஸ்கிருத மொழி நாடக ஆசிரியரும் ஆவார். மன்னர் சூத்திரகர், மிருச்சகடிகம் _ (மண்ணியல் சிறுதேர் - \"The Little Clay Cart\"), வினவாசவத்தை (\"Vinavasavadatta\"), பாணர் \"(bhana)\" (short one-act monologue), மற்றும் பத்மபிரபிரித்தகா (\"Padmaprabhritaka\"). போன்ற சமஸ்கிருத நாடகங்களை இயற்றியவர் ஆவார்.\n\nமனித உறவுகளின் உன்னதங்களைக் கிளர்ந்தெழத்தூண்டும் \" மிருச்சகடிகம்\" நாடகம், மன்னர் சூத்திரகரால் கிபி நான்காம் நூற்றாண்டில் இயற்றபப்ட்டது.\nSection::::சூத்திரகரின் சிறப்புகள்.\nமன்னர் சூத்திரகர் அஸ்வமேத யாகத்தை முடித்து, தமது 110வது வயதில், தன் மகனுக்கு முடிசூட்டியப் பின்னர் காடுறை வாழ்க்கை மேற்கொண்டவர். சூத்திரகர் ரிக் வேதம், சாம வேதம், கணக்கியல், காமசாஸ்திரம் கற்றதுடன், காட்டு யாணைகளை பிடித்து, பயிற்சி அளித்து, அவைகளை யாணைப்படையில் சேர்க்கும் கலையை அறிந்தவர் .\n\nசூத்திரகர் இயற்றிய மிருச்சகடிகம் எனும் நூல் உலகின் பல மொழிகளில் மொழி பெயர்க்கப்பட்டும், நாடகமாகவும் அரங்கேற்றப்பட்டுள்ளது. சங்கரதாஸ் சுவாமிகள் மிருச்சகடிக நாடகத்தை தமிழில் அரங்கேற்றியுள்ளார்.\n\nஇந்தியவியல் அறிஞரான பார்லே பி. ரிச்சர்டு, சூத்திரகர் என்பது தொன்மவியல் பெயராக இருக்கும் என்றும், மிருச்சகடிக நாடக நூலின் ஆசிரியர் இதுவரை எவராலும் அறியப்படவில்லை எனக் கூறுகிறார். \nகிபி மூன்றாம் நூற்றாண்டில் வாழ்ந்த ஈஸ்வரதாசின் தந்தையான இந்திராணி தத்தா அல்லது சிவதத்தன் எனும் ஆபிர நாட்டு மன்னரின் புனை பெயரே சூத்திரகர் எனச் சில பண்டைய வரலாற்றாசிரியர்கள் கருதுகிறார்கள்.\n\n\n"}
{"id": "383795", "url": "https://ta.wikipedia.org/wiki?curid=383795", "title": "மெஹ்மூத்", "text": "மெஹ்மூத்\n\nமெகுமுது அலி (\"Mehmood Ali\", 29 செப்டம்பர் 1932 – 23 சூலை 2004), என்று அறியப்படும் மெஹ்மூத் பாலிவுட் உலகின் புகழ்பெற்ற நகைச்சுவை நடிகர், பாடகர், இயக்குனர் மற்றும் தயாரிப்பாளர் ஆவார். 300 க்கும் மேற்பட்ட இந்தித் திரைப்படங்களில் நடித்துள்ளார் .\n\nSection::::பிறப்பும், ஆரம்ப வாழ்க்கையும்.\nமும்பை, பட உலகில் 40 மற்றும் 50 களில் ஹிந்தி சினிமா திரைப்படங்களில் நடிகராக இருந்த முக்தாஸ் அலி - லதி- உன் - நிஷா தம்பதியரின் எட்டு குழந்தைகளில் இரண்டாவதாக மெஹ்மூத் பிறந்தார். மெஹ்மூட்டில் மூத்த சகோதரி மற்றும் ஆறு இளைய சகோதரர்கள், சகோதரிகள் இருந்தனர். அவரது சகோதரி மினூ மும்தாஜ், பாலிவுட் திரைப்படங்களில் வெற்றிகரமான நடனக் கலைஞரும், நடிகையுமாக இருந்தார். அவரது இளைய சகோதரர் அன்வர் அலி யம் ஒரு நடிகர் மற்றும் குட்-தார் மற்றும் காஷ் போன்ற திரைப்படங்களின் தயாரிப்பாளர் ஆவார்.\n\nமெஹ்மூதின் மூதாதையர் தென்னிந்தியாவின் ஆற்காட்டு நவாப் ஆக இருந்தனர் , ஆங்கிலேயர்கள் நாடுபிடிக்கும் கொள்கைப்படி \nதிப்புசுல்தானுக்கு உடந்தையாக இருந்தார் என்ற போலி குற்றச்சாட்டின் கீழ் உம் தாத் -உல் -உமாரா நவாப் பதவியில் இருந்து 1795 - 1801 இல்தூக்கி எறியப்பட்டார்.பின்னர் இவர் குடும்பம் பல்வேறு வகையில் சிதைந்தது .இந்த வழியில் வந்தவரே மெஹ்மூத்\n\nசிறுவனாய் இருந்த போது பம்பாய் பிலிம்ஸ் நிறுவனத்தில் எடுபிடி வேலை செய்தார் .அப்போது கிசுமத் படத்தில் நடித்தார் . பின்னர் எந்த வேலையிலும் நிலை கொள்ளாமல் பல வேலைகளில் வயிற்றுப்பாட்டுக்காக வேலை செய்தார். சில சமயங்களில்மீனாகுமாரிக்கு டேபிள் டென்னிஸ் ஆசிரியராக பணிபுரிந்தார், மீனாகுமாரியின் தந்தை அவர் காதலுக்கு தடை போடவே ,மீனா தன் தங்கை மதூ - மெஹ்மூத் தம்பதியரின் வீட்டில் சில காலம் தங்கியிருந்தார் இயக்குனர் பி. எல். சந்தோஷி மற்றும் அவரது மகன் ராஜ்குமார் சந்தோஷி,க்கும் கார் ஓட்டுநராக பணி புரிந்தார் . ராஜ்குமார் அந்தாஸ் அப்னே அப்னே படத்தில் நடிக்க சந்தர்ப்பம் அளித்தார்\n\nSection::::திரைப்பட வாழ்க்கை.\n1959 ஆண்டு முதல் சிரிப்பு நடிகராக நடிக்க ஆரம்பித்து ,பின் ஜொலிக்க ஆரம்பித்தார் . ஒரு கால கட்டத்தில் கதாநாயகனுக்கு நிகராகவும் ,\nஅதற்கு மேலும் சம்பளம் வாங்கினார் .கும்நாம் படத்தில் இவர் நடிகை ஹெலன் உடன் ஆடிப்பாடியது இவரது மதிப்புக்கு ஒரு உரைகல்.இந்த கால கட்டத்தில் தன் குதிரைகளை வளர்க்க ஒரு பெரிய பண்ணையையே விலைக்கு வாங்கினார் .மேலும் எல்லா மாடல் கார்கள் சுமார் 24 வைத்திருந்தார் சம்பளத்திற்கு 150 பேர் வேலை பார்த்தனர்.இப்படி பெரிய ராஜா போல் கொஞ்ச காலம் வாழ்ந்தார் .இந்த காலகட்டத்தில் அமிதாப் பச்சன் சினிமாவில் நடிக்க சான்ஸ் கேட்டு மும்பையில் அலைந்து திரிந்தார் . அவருக்கு தங்குவதற்கு தன்வீட்டிலேயே தங்க இடம் அளித்தார். முதன் முதலாக பாம்பே டூ கோவா படத்தில் கதாநாயகன் வேடம் வாங்கித்தந்தார் . இந்த படம் மதராஸ் டு பாண்டிசேரி படத்தின் தழுவலாகும் . பின்னர் ஒரு பேட்டியில் அமிதாப் பச்சன் மெஹ்மூத் என் தெய்வ தந்தை ( GOD FATHER) என்று புகழாரம் சூட்டினார்\n\nSection::::திரைப்படத் தயாரிப்பும் ,பின்னடைவும்.\n1970 களில் சிரிப்பு நடிகர்கள் ஜெகதீப் ,அஸ்ராணி,பைந்தால்,தேவன் வர்மா ,காதர் கான் என்று பாலிவுட்டை முற்றுகையிட மெஹ்மூத் பட வாய்ப்புகள் குறைய ஆரம்பித்தன .எனவே சொந்த பட தயாரிப்பில் ஈடுபட்டார் .ஆரம்பத்தில் கைகொடுத்த பாலிவுட் பின்னர் இவரை கை கழுவியது . 1960 களில் க்ரிஹஸ்தி ,பரோசா ,ஜிட்டி,மற்றும் லவ் இன் டோக்கியோ இவருக்கு ஜோடியாய் நடித்தவர் ஸுபா க்ஹோடே . . 1970 களில் இவருடன் ஜோடி சேர்ந்தவர் அருணா இராணி . பாம்பே டு கோவா ,கரம் மசாலா , தோபோல்,முதலியன .அருணா இராணி - இவருக்கு பல படங்களில் சான்ஸ் வாங்கி தந்துள்ளார் . பிரதி பலனாக அவர் வாங்கிய சம்பளத்தில் கமிஷன் பெற்றுள்ளார் .பின்னர் இந்த பந்தத்தில் முற்றிலும் விடுபட்டு ,நேரடியாக டான்ஸ் ,மற்றும் வில்லி ரோல்களை பெற்றார் அருணா .பின்னர் மெஹ்மூத் நடித்த பல படங்கள் தோல்வியை தழுவின . சில படங்கள் பாதியிலே கைவிடப்பட்டன .\n\nSection::::இறப்பு.\nஒரு இயக்குனராக, 1996 ஆம் ஆண்டில் மெஹ்மூத்தின் கடைசி படம் துஷ்மன் துனியா கா. அவருடைய மகன் மன்சூர் அலி அறிமுகமான இந்த படம், ஷாருக் கான் மற்றும் சல்மான் கான் ஆகியோரின் சிறப்பு நடிப்புகளை கொண்டிருந்தது. எட்டு குழந்தைகளின் இரண்டாவது மகன், மக்பூத் அலி (பிரபலமாக லக்கி அலி என்று அழைக்கப்படுகிறார்) இன்று பிரபல ஹிந்தி பாப் பாடகர் ஆவார்.\n\nஅமெரிக்காவின் பென்சில்வேனியாவில் அவர் நுரையீரல் நோய்க்கு சிகிச்சை அளிக்கப்பட்டது, சிகிச்சை பலன் அளிக்காமல் 2004 ஆம் ஆண்டு ஜூலை 23 ஆம் தேதி 72 வயதில் மெஹ்மூத் தனது தூக்கத்திலேயே மரணமடைந்தார். சூலை மாதம் 28 ஆம் தேதி அவருடைய உடல் இந்தியா கொண்டுவரப்பட்டது. மறுநாள் இறுதி ஊர்வலத்தில் ஏராளமான ரசிகர்கள் கலந்து கொண்டனர்.\n\n"}
{"id": "383807", "url": "https://ta.wikipedia.org/wiki?curid=383807", "title": "ஜேம்ஸ் கூட்டன்", "text": "ஜேம்ஸ் கூட்டன்\n\nஜேம்ஸ் கூட்டன்  (James Hutton  3 சூன் 1726 - 26 மார்ச்சு 1797) என்பவர் ஸ்காட்லாந்தைச் சேர்ந்த புவியியல் ஆராய்ச்சியாளர், மருத்துவர், வேதியியலாளர், மற்றும்  இயற்கையாளர்  ஆவார். நவீன புவியியலின் தந்தை என மதிக்கப்படுகிறார்.\n\nSection::::இளமையும் கல்வியும்.\nஎடின்பர்க்கில் பிறந்தார். எடின்பர்க் பள்ளியிலும்  பின்னர் எடின்பர்க் பல்கலைக்கழகத்திலும்  படித்தார். 17 ஆம் அகவையில் ஒரு வழக்கறிஞரிடம் பயிற்சி பெற்றார். ஆனாலும் வேதியல் ஆய்வுகளில் ஆர்வம் காட்டினார்  எடின்பர்க் பல்கலைக்கழகத்தில் மருத்துவப் பாடம் கேட்டார். பின்னர் பாரிசு பல்கலைக் கழகத்தில் படித்து மருத்துவர் ஆனார்.\n\nSection::::ஆய்வுப் பணிகள்.\nபுவியின் சீர்மைத் தன்மை (யூனீபாரமிடேரியனிஸம்) என்னும் அடிப்படைக் கோட்பாட்டை முதன் முதலாக வகுத்தவர். பூமியின் மேல் தட்டின் இயல்புகளை ஆராய்ந்தவர். புவி இப்போது இருப்பது போல எப்பொழுதும் இருந்து வருகிறது என்ற கருத்தைச் சொன்னார்.\n\nபூமியின் கோட்பாடு என்ற பெயரில் ஒரு நூலை  எழுதினார். அந்த நூல் இரண்டு தொகுதிகளில் வெளிவந்தது. மூன்றாம் தொகுதியை எழுதும்போது ஜேம்ஸ் கூட்டன் இறந்துவிட்டார். அவரது எழுத்து நடை எளிதில் புரிந்துகொள்ள முடியாமல் இருந்தது என அறிஞர்கள் கருதுகிறார்கள். எனவே   இவருடைய நெருங்கிய நண்பர் ஜேம்ஸ் பிளேபேர் என்பவர் ஜேம்ஸ் கூட்டனின் நூலின் கருத்துக்களை தெளிவாக விளக்கி ஒரு நூலில் எழுதினார்.\n\nமேலும் சார்லசு லையில் என்ற ஸ்காட்லாந்தைச் சேர்ந்த மற்றொரு புவியியலாளர் ஜேம்ஸ் கியூட்டனின் புரட்சிக் கருத்துக்களை விளக்கப்படுத்திப் பிரபலமாக்கினார்.\n"}
{"id": "383809", "url": "https://ta.wikipedia.org/wiki?curid=383809", "title": "2017 மும்பை கூட்ட நெரிசல் விபத்து", "text": "2017 மும்பை கூட்ட நெரிசல் விபத்து\n\nமும்பை கூட்ட நெரிசல் விபத்து 2017 என்பது 29 செப்டம்பர் 2017 அன்று மும்பையிலுள்ள பிரபாதேவி தொடருந்து நிலையத்தில் ஏற்பட்ட கூட்ட நெரிசல் விபத்தினைக் குறிக்கும். இந்த விபத்தில் 22 பேர் கொல்லப்பட்டனர்; 39 பேர் காயமடைந்தனர். இந்த விபத்து காலை 10.30 மணியளவில் ஏற்பட்டது.\n"}
{"id": "383830", "url": "https://ta.wikipedia.org/wiki?curid=383830", "title": "ஜாஸ்மின் பசின்", "text": "ஜாஸ்மின் பசின்\n\nஜாஸ்மின் பசின் என்பவர் ஒரு இந்திய நடிகையும் மாடலும் ஆவார். இவர் ஜீ டிவியின் தஷன்-யே-இஷ்க் என்ற இந்தி தொடரில் டிவிங்கிள் தனேஜா என்ற கதாபாத்திரத்தில் நடித்ததன் மூலம் பரவலாக அறியப்பட்டார். இவர் 2011ம் ஆண்டு சிம்பு நடித்த வானம் என்ற தமிழ்ப்படம் மூலம் வெள்ளித்திரை உலகில் அறிமுகமானார். அதன் பிறகு அவர் சில தென்னிந்திய படங்களில் நடித்துள்ளார். தற்போது அவர் கலர்ஸ் டிவியில் ஒளிபரப்பாகும் தில் ஸே தில் தக் என்ற இந்தி தொடரில் நடித்து வருகிறார்.\n\n"}
{"id": "383833", "url": "https://ta.wikipedia.org/wiki?curid=383833", "title": "கசௌலி", "text": "கசௌலி\n\nகசௌலி (Kasauli) (), இந்தியாவின் இமாச்சலப் பிரதேச மாநிலத்தின் சோலான் மாவட்டத்தில், 1900 மீட்டர் உயரத்தில் அமைந்த இந்திய இராணுவப் பாசறை நகரம் ஆகும். 1842ல் கசௌலி பகுதியில் கிழக்கிந்திய கம்பெனி ஆட்சியாளர்கள் படைத்துறை நகரத்தை நிறுவினர். \n\nஇந்நகரம் சிம்லாவிலிருந்து 77 கிமீ தொலைவிலும்; சண்டிகரிலிருந்து 65 கிமீ தொலைவிலும் அமைந்துள்ளது. கசௌலி நகரத்தின் தொடருந்து நிலையம் 1927 மீட்டர் உயரத்தில் நிறுவப்பட்டுள்ளது. \n\nSection::::மக்கள் தொகையியல்.\nகசௌலி பாசறை நகரத்தின், 2011-ஆம் ஆண்டின் மக்கள் தொகை கணக்கெடுப்பின் படி, மொத்த மக்கள் தொகை 3,885 ஆகும். அதில் ஆண்கள் 2,183 ஆகவும்; பெண்கள் 1,702 ஆகவும் உள்ளனர். ஆறு வயதிற்குட்பட்டோர் 406 ஆக உள்ளனர். சராசரி எழுத்தறிவு 91.23% ஆக உள்ளது. அதில் ஆண்களின் எழுத்தறிவு 94.05 % ஆகவும்; பெண்களின் எழுத்தறிவு 87.56 % ஆகவும் உள்ளது. பாலின விகிதம் 1000 ஆண்களுக்கு, 780 பெண்கள் வீதம் உள்ளனர். 954 வீடுகளைக் கொண்டுள்ள கசௌலி பாசறை நகராட்சி மன்றம் ஆறு வட்டங்களாக பிரிக்கப்பட்டுள்ளது.\n\nSection::::சமயம்.\nமொத்த மக்கள் தொகையில் இந்துக்கள் 91.97% ஆகவும்; இசுலாமியர்கள் 2.70% ஆகவும்; கிறித்தவர்கள் 2.27% ஆகவும்; சீக்கியர்கள் 2.21% ஆகவும்: பௌத்தர்கள் 0.49% ஆகவும்; சமணர்கள் 0.31% ஆகவும்; மற்றவர்கள் 0.05% ஆகவும் உள்ளனர்.\n\nSection::::தட்ப வெப்பம்.\nகசௌலி நகரத்தின் குளிர்கால வெப்பம் 2 பாகை செல்சியசாகவும், கோடை கால வெப்பம் 32 பாகை செல்சியஸ் வரையும் உணரப்படுகிறது. ஆண்டு மழைப் பொழிவு 1020 மில்லி மீட்டராகும். \n\nSection::::கசௌலியின் பிரபல நிறுவனங்கள்.\nSection::::மத்திய ஆராய்ச்சி நிலையம்.\nகசௌலியில் மத்திய ஆராய்ச்சி நிலையம் (CRI) 1905ல் நிறுவப்பட்டது.\n\nஉலக சுகாதார நிறுவனத்துடன் இணைந்து செயல்படும் கசௌலி மத்திய ஆராய்ச்சி நிலையத்தில் அம்மை, நாய்க்கடி, பாம்புக்கடி, தேள்கடி, முடக்கு வாதம் போன்ற நோய்களுக்கு தடுப்பு மருந்துகள் (DPT vaccine) உற்பத்திச் செய்யப்படுகிறது. மேலும் இந்நிறுவனம் நுண்ணுரியல் (Microbiology) பாடத்தில் முதுகலை பட்ட மேற்படிப்புகள் கற்றுத்தருகிறது.\n\n"}
{"id": "383835", "url": "https://ta.wikipedia.org/wiki?curid=383835", "title": "பன்வாரிலால் புரோகித்", "text": "பன்வாரிலால் புரோகித்\n\nபன்வாரிலால் புரோகித் (\"Banwarilal Purohit\", மராத்தி: बनवारीलाल पुरोहित, பிறப்பு: ஏப்ரல் 16, 1940) என்பவர் மகாராட்டிரம் மாநிலத்தின் விதர்பா பிராந்தியத்தைச் சேர்ந்த இந்திய அரசியல்வாதி ஆவார். அவர் 2017 ஆம் ஆண்டு செப்டம்பர் 30 ஆம் தேதி இந்திய ஜனாதிபதியால் தமிழ்நாடு ஆளுநராக நியமிக்கப்பட்டு அக்டோபர் 6 ம் தேதி முறைப்படி பதவியேற்றுக்கொண்டார். இவருக்கு சென்னை உயர்நீதிமன்ற தலைமை நீதிபதி இந்திரா பானர்ஜி பதவிப் பிரமாணம் செய்து வைத்தார். 2016 ஆம் ஆண்டு ஆகத்து 17 ஆம் தேதி அசாம் மாநில ஆளுநராக இந்திய குடியரசுத் தலைவரால் நியமிக்கப்பட்டார். பன்வாரிலால் நாக்பூர் நாடாளுமன்றத் தொகுதியில் இருந்து மூன்று முறை தேர்ந்தெடுக்கப்பட்டார். இரு முறை இந்திய தேசிய காங்கிரஸ் கட்சியிலிருந்தும் ஒரு முறை பாரதீய ஜனதா கட்சியிலிருந்தும் தேர்ந்தெடுக்கப்பட்டார். இவர் அரசியல் மற்றும் பொருளாதாரப் பிரிவில் பட்டம் பெற்றவர்.\n\n\nSection::::ஆளுநர் பணிகள்.\nஆகத்து 2016, புரோகித் அசாம் மாநில ஆளுநராக நியமிக்கப்பட்டார். அதுவரை நாகாலாந்து ஆளுநர் பத்மநாப ஆச்சார்யா கூடுதல் பொறுப்பாக வகித்து வந்த இந்த ஆளுநர் பதவி இவருக்கு வழங்கப்பட்டது. செப்டம்பர் 30, 2017 ஆம் ஆண்டு தமிழ்நாடு ஆளுநராக நியமிக்கப்பட்டார்.\n\nSection::::பிற தொழில்கள்.\n1979 இல் நாக்பூர் தினசரி செய்தித்தாளான தி ஹிடேவாடாவின் உரிமையை சர்வீன்ஸ் ஆஃப் இந்தியா சொஸைட்டியிடமிருந்து புரோகித் பெற்றார். இச்செய்தித்தாள் 1911 இல் கோபால் கிருஷ்ணா கோகலேவால் தொடங்கப்பட்டது. புரோகித் அதன் தற்போதைய நிர்வாக இயக்குனர் ஆவார். இவர் நாக்பூரில் உள்ள ஸ்ரீ ராம்தேபாபா பொறியியல் மற்றும் மேலாண்மைக் கல்லூரியின் தலைவராகவும் உள்ளார்.\n\n"}
{"id": "383838", "url": "https://ta.wikipedia.org/wiki?curid=383838", "title": "துவைதாத்வைதம்", "text": "துவைதாத்வைதம்\n\nதுவைதாத்வைதம் (Dvaitadvaita), நிம்பர்க்கரால் 11ம் நூற்றாண்டில் ஏற்படுத்தப்பட்ட சித்தாந்தம் ஆகும். இவரின் துவைத அத்வைத தத்துவம் பரம்பொருளுக்கும், தனிப்பட்ட சீவன்களுக்கும் உள்ள பேதத்தில் அபேதம் (வேற்றுமையில் ஒற்றுமை) என்பது கதிரவனுக்கும் அதன் கதிர்களுக்கும் உள்ள உறவு போன்றது. அல்லது நெருப்புக்கும் அதன் நெருப்புத்துளிகளுக்கும் உள்ள உறவு போன்று, பரமாத்மாவிற்கும், சீவர்களுக்கும் உள்ள உறவு, வேற்றுமையில் ஒற்றுமை காண வேண்டும் என்பதே துவைதாத்வைதத்தின் கொள்கையாகும். \n"}
{"id": "383840", "url": "https://ta.wikipedia.org/wiki?curid=383840", "title": "பூவே பூச்சூடவா (தொலைக்காட்சித் தொடர்)", "text": "பூவே பூச்சூடவா (தொலைக்காட்சித் தொடர்)\n\nபூவே பூச்சூடவா என்பது ஜீ தமிழ் தொலைகாட்சியில் ஏப்ரல் 24ஆம் திகதி 2017 முதல் திங்கள் முதல் வெள்ளி வரை இரவு 8 மணிக்கு ஒளிபரப்பான காதல் மற்றும் குடும்பம் பின்னணியை கொண்ட தொலைக்காட்சித் தொடர்.. இந்த தொடர் பெப்ரவரி 25, 2019 முதல் திங்கள் முதல் சனிக்கிழமை வரை இரவு 7:30 மணி தொடக்கம் 8:30 மணிவரை ஒளிபரப்பானது. தற்பொழுது 8 சூலை 2019 முதல் திங்கள் முதல்வெள்ளி வரை இரவு 7:30 மணிக்கு ஒளிபரப்பாகின்றது \n\nஇது ஒரு 'வருதினி பரிணயம்' என்ற தெலுங்கு மொழி தொடரின் தமிழ் மறுதயாரிப்பாகும். இந்த தொடரை ஜி. மாணிகண்ட குமார் என்பவர் இயக்க,கார்த்திக் வாசுதேவன், ரெஸ்மா, கிருதிகா லட்டு, மதன் பாண்டியன் உள்ளிட்ட பலர் நடிக்கிறார்கள். இந்த தொடர் காதலும் காதலால் குடும்ப உறவில் ஏற்படும் ஊடல்களும் நிறைந்த தொடர் ஆகும்.\n\nSection::::கதைச்சுருக்கம்.\nசாதாரண நடுத்தர குடும்பத்தை சேர்ந்த பஸ் கண்டக்டரின் மகள்களான சக்தி மற்றும் மீனாட்சி. குடுப்பதிற்காக எதையும் செய்பவள். அக்கா மீனாட்சி பணக்கார வீட்டு சுந்தரை காதலிக்க, அக்காவின் திருமணத்திற்காக சுந்தரின் அண்ணா சிவாவை திருமணம் செய்ய வெட்டிய சூழ்நிலை. திருமணத்திற்கு பிறகு இருவரும் ஒருவரை ஒருவர் எப்படி புரிந்து கொள்கின்றார்கள் என்பது தான் கதை.\n\n\n\n\n"}
{"id": "383842", "url": "https://ta.wikipedia.org/wiki?curid=383842", "title": "அழகிய தமிழ் மகள்", "text": "அழகிய தமிழ் மகள்\n\nஅழகிய தமிழ் மகள் என்பது ஜீ தமிழ் தொலைகாட்சியில் ஆகஸ்ட் 28, 2017ஆம் திகதி முதல் திங்கள் முதல் வெள்ளி வரை இரவு 7:00 மணிக்கு ஒளிபரப்பான காதல் விளையாட்டு மற்றும் குடும்பம் பின்னணியை கொண்ட நெடுந்தொடர்.இந்த தொடரை சுனில் என்பவர் இயக்க, சத்திய சாய், பூவி, சுபாலக்ஷ்மி, அஞ்சூ அரவிந்த் உள்ளிட்ட பலர் நடிக்கிறார்கள். இது ஒரு தெலுங்கு மொழி தொடரின் தமிழ் மறுதயாரிப்பாகும். இந்த தொடர் 14 சூன் 2019 ஆம் அன்று 457அத்தியாங்களுடன் நிறைவு பெற்றது. \nSection::::கதைச்சுருக்கம்.\nகபடி விளையாடியிலும் படிப்பிலும் ஆர்வம் உள்ள பூங்கொடி என்ற கிராமத்து பெண், மாரி என்ற தோழியுடன் சென்னைக்கு செல்கிறாள் அங்கு அவளுக்கு வரும் தடைகளை தாண்டி எப்படி வெற்றி கொள்கின்றாள் என்பது தான் கதை.\n\n\nSection::::வேறு மொழிகளில் மறுதயாரிப்பு.\nஇது ஒரு தெலுங்கு மொழி தொடரின் தமிழ் மறுதயாரிப்பு எனினும் இவ் தொடர் தமிழிருந்து கன்னடம் மொழிக்கு மறுதயாரிப்பு செய்யப்பட்டுள்ளது. அதே தருணம் இந்த தொடரின் பல காட்சிகள் தமிழ் நேயர்களுக்கேட்ப மாற்றப்பட்டுள்ளது என்பது குறிப்பிடத்தக்கது.\n\n"}
{"id": "383847", "url": "https://ta.wikipedia.org/wiki?curid=383847", "title": "நீண்டவால் பக்கி", "text": "நீண்டவால் பக்கி\n\nநீண்டவால் பக்கி(Jerdon's Nightjar) பக்கிகள் இனத்தை சார்ந்த ஒரு நடுத்தரமான அளவுடைய பறவையாகும்.இது தென் இந்தியா மற்றும் இலங்கையில் காணப்படுகிறது.\n\nSection::::பெயர்கள்.\nதமிழில் :நீண்டவால் பக்கி\n\nஆங்கிலப்பெயர் :Jerdon's Nightjar\nஅறிவியல் பெயர் :Caprimulgus atripennis\n\nSection::::உடலமைப்பு.\n28செ.மீ. - மஞ்சள் பழுப்பான உடலில் பல நிறக்கறைகளும் கோடுகளும் கொண்டது.\n\nSection::::காணப்படும் பகுதிகள்.\nபசுமை மாறாக் காடுகளையும், புதர்க் காடுகளையும் சார்ந்து மலைகளில் 2000மீ உயரம் வரையிலும் ஆங்காங்கே காணலாம். பழுத்து உதிர்ந்து கிடக்கும் இலைகளிடையே எளிதில் பார்வைக்குப் புலப் படாத படியான சுற்றுச் சூழலோடு இயைந்ததாகப் பகலெல்லாம் படுத்திருக்கும். ஒரே இடத்தில் கூட்டமாகப் பத்துப் பன்னிரண்டு பறவைகள் கூடக் குழுவாக இருக்கக் காணலாம். மரக்கிளைகளில் குறுக்காகவும் நெடுக்காகவும் படுத்தபடி சயுங், சயுங் என உரக்கச் சம்மட்டியால் அடிக்கும்போது எழும் ஒலி போல குரல் கொடுக்கும்,\n\nSection::::உணவு.\nபுழு பூச்சிகள், இரவில் பறக்கும் இறக்கையுள்ள பூச்சிகள் ஆகியவற்றைப் பிடித்துத் தின்னும்.\n\nSection::::இனப்பெருக்கம்.\nமார்ச் முதல் ஜூலை வரை சிறு செடிகள் முளைத்துள்ள சிற்றோடைக் கரையில் தரையில் காய்ந்த இலைதழைகளைக் குவித்து 2 முட்டைகள் இடும்.\n\n"}
{"id": "383852", "url": "https://ta.wikipedia.org/wiki?curid=383852", "title": "சிறு பக்கி", "text": "சிறு பக்கி\n\nசிறு பக்கியானது பக்கி சிற்றினங்களில் தெற்கு ஆசியா மற்றும் தென்கிழக்கு ஆசியாவில் காணப்படும் ஒரு சிற்றினம் ஆகும்.\n\nSection::::பெயர்கள்.\nதமிழில் :சிறு பக்கி\n\nஆங்கிலப்பெயர் :Common Indian Nightjar\nஅறிவியல் பெயர் :Caprimulgus asiaticus\n\nSection::::உடலமைப்பு.\n24 செ.மீ.-மற்ற பக்கிகளைவிட உருவில் சிறியதான இது கருப்புக் கோடுகளும் புள்ளிகளும் கொண்ட பழுப்பு நிற உடலைக் கொண்டது. வாலின் ஓர இறக்கைகளின் முனைகள் வெண்புள்ளிகளைக் கொண்டதாக இருக்கும்.\n\nSection::::காணப்படும் பகுதிகள்.\nதமிழகம் எங்கும் ஆங்காங்கே மலை அடிவாரம் சார்ந்த இலையுதிர் காடுகள், புதர்காடுகள் ஆகியவற்றில் பள்ளமான நீரோடைகளை அடுத்துக் காணலாம். \n\nSection::::உணவு.\nபகல் முழுதும் நிழலில் பதுங்கியிருந்து இரவில் வெளிப்பட்டு பறக்கும் பூச்சிகளைப் பிடிக்கும். பறக்கும் தோற்றம் வௌவால் பறப்பதை ஒத்தது. சாலை ஓர மைல் கற்கள், வேலிக்கம்பிகள் ஆகியவற்றின் மீத அமா;ந்து ட்சக் ட்சக் எனக் கத்தும். புழுதியில் புரளும் விருப்பம் கொண்டது.\n\nSection::::இனப்பெருக்கம்.\nபிப்ரவரி முதல் செப்டம்பர் வரையான பருவத்தில் புதர்க்காடுகளில் தரையில் 2 முட்டைகள் இடும். நகர்ப்புறங்களில் புதர்கள் வளர்ந்திருக்கும் தோட்டங்களைக் கொண்ட வீடுகளிலும் முட்டையிட்டிருக்கக் காணலாம்.\n"}
{"id": "383854", "url": "https://ta.wikipedia.org/wiki?curid=383854", "title": "தீக்காக்கை", "text": "தீக்காக்கை\n\nதீக்காக்கை மலபார் தீக்காக்கை என்றும் அழைக்கப்படுகிறது இது வண்டுகுத்தி (trogon) எனும் இனத்தை சார்ந்தது,இலங்கை காடுகளில் காணப்படுகிறது. இந்தியாவில் குறிப்பாக மேற்குத் தொடர்ச்சி மலை மற்றும் கிழக்குத் தொடர்ச்சி மலை போன்ற மலைக் காடுகளில் காணப்படுகிறது. \n\nSection::::பெயர்கள்.\nதமிழில் :தீக்காக்கை\n\nஆங்கிலப்பெயர் :Malabar Trogon \nஅறிவியல் பெயர் :Harpactes faciatus\n\nSection::::உடலமைப்பு.\n31செ.மீ.- பல வண்ணங்களில் அழகாகத் தோற்றம் தரும். இதன் தலைப் பகுதி புகைக் கருப்பாகவும், முதுகு மஞ்சள் தோய்ந்த பழுப்பாகவும், வயிறு இளஞ்சிவப்பாகவும் இருக்கும். மார்பிற்கும் வயிற்றிற்கும் இடையே வெள்ளைப்பட்டை உண்டு. பெண் பறவை படத்தில் உள்ளதுபோல மங்கிய நிறம் கொண்டது.\n\nSection::::காணப்படும் பகுதிகள்.\nமேற்குத் தமிழ்நாட்டில் மட்டுமே காணக்கூடியது. மூங்கில் காடுகளிலும், இலையுதிர்காடுகளிலும் தரைக்கு வராது.\n\nSection::::உணவு.\nகிளைகளிடையே தாவிப்பறந்து கம்பளிப் பூச்சி, வண்டு, வெட்டுக்கிளி, சில்வண்டு ஆகியவற்றை இரையாகப் பிடிக்கும். ம்யூவ் என்ற தனித்த குரல் ஒலிகொண்டு இது இருப்பதைத் தெரியலாம். முதுகுப் பக்கமே பார்ப்பவர்களுக்குத் தெரியும்படியாகக் கிளைகளில் அமரும் விசித்திரப் பழக்கம் உடையது. கிளைகளில் குப்புறத் தொங்கியபடியும் இலைக் கொத்துகளின் முன் இறக்கையடித்து பறந்தபடியும் பூச்சிகளைப் பிடிக்கும் பழக்கமும் உண்டு.\n\nSection::::இனப்பெருக்கம்.\nபிப்ரவரி முதல் மே முடிய முறிந்த, காய்ந்த மரங்களின் பொந்துகளில் தரையிலிருந்து 6 மீ-க்கு உள்ளாக 2 முதல் 4 முட்டைகள் இடும்.\n\n"}
{"id": "383856", "url": "https://ta.wikipedia.org/wiki?curid=383856", "title": "நியூட்டன் (திரைப்படம்)", "text": "நியூட்டன் (திரைப்படம்)\n\nநியூட்டன் (Newton ) என்பது 2017 ஆண்டைய இந்தித் திரைப்படமாகும். இப்படத்தை உடன் எழுதி இயக்கியவர் அமித் வி. மசார்கார். இப்படத்தின் நட்சத்திரங்கள் தேசிய விருது பெற்ற ராஜ்குமார் ராவ், பங்கஜ் திரிபாதி, அஞ்சலி பாட்டீல், ரகுபிர் யாதவ் ஆகியோராவர்.\n\nஇப்படத்தை டிரிஷியம் பிலிம்ஸ் நிறுவனத்தின் மனிஷ் முந்த்ரா தயாரித்துள்ளார். அமித் மசார்கார் இயக்கிய இரண்டாவது படம் இது. அவரது முதல்படம் 2013 ஆம் ஆண்டில் வெளியான படமான சுலேமணி கீதாவுக்கு ஆகும்.\n\nநியூட்டன் திரைப்பமானது 67 வது பெர்லின் சர்வதேச திரைப்பட விழாவில் திரையிடப்பட்டது, மற்றும் வட அமெரிக்க டிரிபேகா திரைப்பட விழாவில் சர்வதேச சர்வதேச கதைப் போட்டித் தொடரில் திரையிடப்பட்டது. மேலும் இது 90 வது அகாடமி விருதுகளில் சிறந்த வெளிநாட்டு மொழி திரைப்படத்திற்கான போட்டிக்கு இந்தியாவின் சார்பில் போட்டியிட தேர்ந்தெடுக்கப்பட்டது.\nSection::::கதை.\nதேர்தலுக்காக பழங்குடி மக்களிடையே, ‘உங்களுக்கு மடிக்கணிணியும், செல்பேசியும் தருகிறோம்’ என்று பரப்புரை செய்து வாக்கு சேகரிக்க வரும் பழங்குடி அரசியல் தலைவர் ஒருவரை மாவோயிஸ்ட்டுகள் சுட்டுக்கொல்வதிலிருந்து இந்தப் படம் தொடங்குகிறது.\n\nகதையின் முதன்மைக் கதாபாத்திரமான நுட்டன் குமார். நண்பர்கள், உறவினர்கள் போன்றோரின் கிண்டலின் காரணமாக, தனது பெயரை நியூட்டன் என்று மாற்றிக்கொள்கிறான். இந்த மத்திய தர இளைஞனுக்கு ஆட்சியர் அலுவலகத்தில் வேலை பார்கிறான். சரியான நேரத்துக்கு அலுவலகம் வந்து சரியான நேரத்துக்கு புறப்படும் பொறுப்புமிக்க அரசு ஊழியன். ‘எதையாவது மாற்றாத வரை, எதுவுமே மாறாது’ என்ற விஞ்ஞானி நியூட்டனின் தத்துவத்தின் மீது நம்பிக்கை வைத்திருப்பவன்.\n\nஇந்நிலையில் நாடாளுமன்ற தேர்தல் பணிக்காக சத்தீஸ்கர் மாநிலத்துக்கு அனுப்பப்படுகிறான். இது அவனுடைய வாழ்க்கையையும், இந்த நாட்டையும் புரிந்துகொள்ள நாடாளுமன்றத் தேர்தல் பணி அமைகிறது. சுரங்க நிறுவனங்களின் சுரண்டல், மாவோயிஸ்ட்டுகளுக்கும் பாதுகாப்புப் படையினருக்கும் இடையில் மாட்டிக் கொண்டு திண்டாடுதல், வறுமை, கல்வி, மருத்துவம், சாலை போன்ற அடிப்படைத் தேவைகள் பூர்த்தி செய்யப்படாதது உள்ளிட்ட காரணங்களால், மத்திய, மாநில அரசுகளின் மீது அங்குள்ள பழங்குடிகள் நம்பிக்கை அற்று உள்ளனர். எனவே, அவர்களுக்குத் தேர்தல் மீதும் நம்பிக்கை இல்லை.\n\nஇதைப் புரிந்துகொள்ளாத நியூட்டன், எப்படியும் தேர்தலை, விதிமுறைப்படி நடத்தியே ஆக வேண்டும் என்பதில் பிடிவாதமாக இருக்கிறான். அந்தப் பிடிவாதம் அவனுக்கு வெற்றியைத் தந்ததா, இல்லையா என்பது மீதிப் படம். எல்லாச் சட்டங்களையும் வைத்துக்கொண்டு, எதையும் சரிவரப் பின்பற்றாத ஒரு அமைப்பில், ஒருவர் மட்டும் நேர்மையாக இருந்து என்ன செய்ய முடியும் என்ற கேள்வியை இந்தப் படம் எழுப்புகிறது. ஆனால், நேர்மையாக இருப்பதன் மூலம் ஒரு சிறிய மாற்றத்தையாவது நிகழ்த்திவிட முடியும் என்ற நம்பிக்கையையும் இந்தப் படம் உருவாக்குகிறது.\n\nSection::::வரவேற்பு.\nநியூட்டன் திரைப்படம் பெர்லின் சர்வதேசத் திரைப்பட விழாவில் திரையிடப்பட்டு வரவேற்பை பெற்றது. மேலும் இது கருத்துக்களப் பிரிவ்வில் சிறந்த படத்திற்கான சிஐசிஏஇ விருதையும் வென்றது. \nகலிபோர்னியாவின் லாஸ் ஏஞ்சல்ஸ்சின், ஹாலிவுட்டில் உள்ள டால்பி அரங்கில் 2018 மார்ச் 4 அன்று நடைபெறும் 90 வது அகாடமி விருதுகளுக்காக இந்தியாவின் அதிகாரப்பூர்வமாக இது நுழைகிறது. நியூட்டன் படமானது இந்திய ஒன்றிய அரசிடமிருந்து ஒரு கோடி ரூபாய் மானியம் பெறும் முதல் இந்திய திரைப்படமாகும்.\n\nSection::::வெளியீடு.\nநியூட்டன் திரைப்படமானது 2017 செப்டம்பர் 22 அன்று இந்தியாவில் 350 அரங்குகளில் திரையிடப்பட்டது.\n"}
{"id": "383873", "url": "https://ta.wikipedia.org/wiki?curid=383873", "title": "எழுமூர் அர்த்தநாரீசுவரர் திருக்கோயில்", "text": "எழுமூர் அர்த்தநாரீசுவரர் திருக்கோயில்\n\nஎழுமூர் அர்த்தநாரீசுவரர் திருக்கோயில் சென்னை மாவட்டத்தில் உள்ள சிவன் கோயிலாகும். இது ஒரு தேவார வைப்புத்தலமாகும். \n\nSection::::அமைவிடம்.\nசென்னை பூந்தமல்லி நெடுஞ்சாலையில் ஆராவமுதன் தோட்ட தெருவில் அமைந்துள்ளது \n\nSection::::இறைவன், இறைவி.\nஇக்கோயிலில் உள்ள மூலவர் அர்த்தநாரீஸ்வரர் என்றழைக்கப்படுகிறர். இங்குள்ள இறைவி திரிபுரசுந்தரி. ஆயிரம் வருடங்களுக்கு முன் தோன்றிய சுயம்பு லிங்கம் இதுவாகும்..\n\nSection::::பிற சன்னதிகள்.\nலட்சுமி நாராயணர், தட்சிணாமூர்த்தி, துர்க்கை, நவக்கிரகங்கள் ஆகியோருக்கான சன்னதிகள் உள்ளன. \n\nSection::::வெளி இணைப்புகள்.\nகோயில் அமைவிடம் கோயில் அமைவிடம்\n"}
{"id": "383876", "url": "https://ta.wikipedia.org/wiki?curid=383876", "title": "ஆரவ்", "text": "ஆரவ்\n\nஆரவ் (Arav) (born as Nafeez Kizar) தமிழகத்தைச் சார்ந்த திரைப்படம் மற்றும் தொலைக்காட்சி நடிகருரும் ஆவார்.\n\nஇவரது சொந்த ஊர் திருச்சி, படித்து முடித்த பிறகு தனியார் நிறுவனத்தில் வேலை பார்த்தவர், சிறு வயது முதலே நடிப்பில் ஆர்வம் கொண்ட இவர் பார்த்த வேலையை விட்டுட்டு மாடலிங் செய்ய தொடங்கினார். பிறகு விஜய் டிவி நடத்தும் பிக் பாஸ் நிகழ்ச்சியில் கலந்து கொண்டு வெற்றியாளர் ஆனார் .\n\n\nSection::::நடித்த திரைப்படங்கள்.\nஆரவ், தமிழ் விஜய் தொலைக்காட்சியில் \"2017 பிக் பாஸ் நிகழ்ச்சியின் முதல் பருவ வெற்றியாளர் ஆவார்.\n"}
{"id": "383897", "url": "https://ta.wikipedia.org/wiki?curid=383897", "title": "கு. பிரபஞ்சன்", "text": "கு. பிரபஞ்சன்\n\nகு.பிரபஞ்சன் (பிறப்பு மே 29, 1993) தமிழ்நாட்டைச் சேர்ந்த கபாடி விளையாட்டு வீரர் ஆவார்.\n\nSection::::தோற்றம்.\nதமிழ்நாட்டில் உள்ள சேலம் மாவட்டத்தில், சங்ககிரியில் 1993ஆம் ஆண்டு பிறந்தார். இவர் 1.85 மீ உயரம், 78 கிகி எடை உடையவர்.\n\nSection::::புரோ கபாடி.\n2016 ஆம் ஆண்டு தெலுங்கு டைட்டன்ஸ் அணிக்காக விளையாடிய பிரபஞ்சன், 2017 ல் தமிழ் தலைவாஸ் அணிக்காக விளையாடி வருகிறார். இப்போட்டியின் 7ஆவது தொடரில் இவர் பெங்கால் வாரியர்சு அணிக்காக விளையாட ஒப்பந்தமாகியிருக்கிறார்\n"}
{"id": "383898", "url": "https://ta.wikipedia.org/wiki?curid=383898", "title": "தமிழ் தலைவாஸ்", "text": "தமிழ் தலைவாஸ்\n\nபுரோ கபடி லீக்கில் விளையாடும் தமிழ்நாட்டை தளமாகக் கொண்ட ஒரு கபடி அணி தமிழ் தலைவாஸ் . இந்த அணியின் உரிமையாளர் தொழிலதிபர் நிம்மகட்டா பிரசாத் மற்றும் இணை உரிமையாளர்களாக கிரிக்கெட் வீரர் சச்சின் டெண்டுல்கர், நடிகர்கள் அல்லு அர்ஜுன், ராம் சரண் மற்றும் திரைப்பட தயாரிப்பாளர் அல்லு அரவிந்த் ஆகியோரும் உள்ளனர் . நடிகர் விஜய் சேதுபதி அணியின் வியாபார குறியீட்டு தூதராக உள்ளார். தமிழ் தலைவாஸ் தமிழ்நாட்டின் ஜவஹர்லால் நேரு ஸ்டேடியத்தில் (சென்னை) தங்கள் சொந்த போட்டிகளில் விளையாடுகிறார்கள். \n\nபி.கே.எல்-ல் அறிமுகமானதில் இருந்து, அஜய் தாக்கூர் தலைமையிலான இந்த அணி 2017 மற்றும் 2018-19 ஆகிய இரண்டிலும் பி-பிரிவில் ராக் அடிப்பகுதியை முடித்த பின்னர் அதிக வெற்றியைப் பெறவில்லை. \n\nSection::::உரிமையாளர் வரலாறு.\nபுரோ கபடி லீக் (பி.கே.எல்) என்பது இந்தியாவில் ஒரு தொழில்முறை கபடி லீக் ஆகும், இது இந்தியன் பிரீமியர் லீக் டி 20 கிரிக்கெட் போட்டியின் வடிவமைப்பை அடிப்படையாகக் கொண்டது. போட்டியின் ஐந்தாவது பதிப்பு 2017 ஆம் ஆண்டில் இந்தியாவின் பல்வேறு நகரங்களை பிரதிநிதித்துவப்படுத்தும் 12 உரிமையாளர்களுடன் விளையாடப்படுகிறது. சென்னையை பிரதிநிதித்துவப்படுத்தும் 'தமிழ் தலைவாஸ்' 2017 இல் அறிமுகமானது. இந்த அணி ஜவஹர்லால் நேரு ஸ்டேடியத்தில் (சென்னை) தங்கள் சொந்த ஆட்டங்களை விளையாடுகிறது. \n\nSection::::குழு வரலாறு.\nSection::::2017 சீசன்.\n2017 சீசனுக்கான ஏலத்தில், தலைவாஸ் பாதுகாவலர் அமித் ஹூடாவை ரூ .63 லட்சத்திற்கு எடுத்தார். அவர்கள் இந்திய தேசிய அணியின் கேப்டன் அஜய் தாக்கூரையும் இணைத்தனர் . \n\nSection::::2018 சீசன்.\nஇ பாஸ்கரன் புதிய தலைமை பயிற்சியாளராக செயல்படுவார் என்றும் வெளிச்செல்லும் தலைமை பயிற்சியாளருடன் காசினாதா பாஸ்கரன் உரிமையின் திறம் வாய்ந்த கிராஸ்ரூட் திட்டத்திற்கான தொழில்நுட்ப இயக்குநராக பணியாற்றுவார் என்றும் தமிழ் தலைவாஸ் அறிவித்தனர். \n\nஅஜய் தாக்கூர், அமித் ஹூடா, சி அருண் ஆகியோரை தமிழ் தலைவாஸ் தக்க வைத்துக் கொண்டார். அவர்கள் 2018 ஏலத்திற்கு முன்னதாக டி.பிரதாப்பில் இணைந்தனர். ஏலத்தில், சுகேஷ் ஹெக்டே மற்றும் தர்ஷன் ஜே ஆகியோர் தலா ரூ .28 லட்சத்திற்கு உரிமையாளர்களால் வாங்கப்பட்டனர். ஆல்ரவுண்டர் மஞ்சீத் சில்லரும் ரூ. 20 லட்சத்திற்கு தமிழ் தலைவாஸால் இணைக்கப்பட்டிருந்தார். தென் கொரியாவின் சான் சிக் பார்க் மற்றும் ஜெய் மின் லீ ஆகியோர் வெளிநாட்டு வீரர்களாக களமிறங்கினர். \n"}
{"id": "383900", "url": "https://ta.wikipedia.org/wiki?curid=383900", "title": "வீதிய பண்டாரம்", "text": "வீதிய பண்டாரம்\n\nவீதிய பண்டாரம் ஆறாம் புவனேகபாகுவின் (1521 - 1551) ஆட்சிக்காலத்தில் கோட்டை அரசின் படைத் தளபதியாக விளங்கிய பெருவீரன் ஆவான்.சீதாவாக்கையின் மாயாதுன்னைக்கெதிராகவும், போர்த்துக்கேயராகவும், கோட்டை அரசு மேற்கொண்ட யுத்தங்களில் எல்லாம் இவன் பெரும்பங்கு வகித்தமையை வரலாற்றில் அறியமுடிகின்றது. தென்னிலங்கை போர்த்துக்கேயரின் வசமாகிக்கொண்டிருப்பதற்கு அதிகபட்ச எதிர்ப்புத் தெரிவித்த காரணத்தால், அவர்களின் சீற்றத்துக்குள்ளாகி ஆரியச்சக்கரவர்த்தி அரசுக்கு தப்பிச்சென்ற அவன், அங்கு ஏற்பட்ட வேறொரு குழப்பத்தில் அநியாயமாகப் பலியானான்.\n\nSection::::பின்னணி.\nகல்லுத்துறையிலிருந்து மாக்கோணை வரையான பகுதியை சிற்றரசாக ஆண்ட \"குமார பண்டாரம்\" என்பவனுக்கு மகனாகப் பிறந்த வீதிய பண்டாரம், அவன் பிறந்த பதினாறாம் நூற்றாண்டின் முற்பகுதியில் ஏற்பட்டிருந்த போர்த்துக்கேயர் - தென்னிலங்கை அரசுகள் எனும் முரணுக்கிடையே முக்கியமான பெரும்சக்தியாக வளர்ந்துவந்தான். புவனேகபாகு மன்னனின் மகள் சமுத்திரா தேவியை மணந்துகொண்ட அவன், பின்பு அவளது நடத்தையில் ஐயம் கொண்டதாகவும், அவளது கொலையில் அவனுக்கும் பங்கிருந்ததாகவும் சொல்லப்படுகிறது. வீதியன், சமுத்திரை ஆகியோரது மகனே, கோட்டையின் இறுதிச் சிங்கள மன்னனான தர்மபாலன் ஆவான். பின்பு மாயாதுன்னையின் மகளும் அக்காலத்தையை இராஜதந்திரிகளில் ஒருத்தியுமான சூரிய தேவியை அவன் மணந்துகொண்டான்.\n\nவீதியனின் செயற்பாடுகளுக்கு அவனது ஆபத்துதவியான மாக்கோண ஆராய்ச்சியும், உப படைத்தளபதிகளான விஜயக்கோன் முதலி (பங்கை றாளை), வருசப்பெருமாள் ஆராய்ச்சி, வேலாயுத ஆராய்ச்சி ஆகியோரும் துணை இருந்தனர். போர்த்துக்கேயருக்கெதிராக கடும் நடவடிக்கைகளை மேற்கொண்ட வீதிய பண்டாரம், கிறிஸ்தவத்துக்கு மதம் மாறியோரையும் கிறிஸ்தவ வழிபாட்டுத்தலங்களையும் ஒடுக்கி அழிக்கும் கொடூரமான நடவடிக்கைகளில் ஈடுபட்டான். தன் நடவடிக்கைகளால் போர்த்துக்கேயரிடம் மட்டுமன்றி, சீதாவாக்கை, கோட்டை அரசவம்சத்தினரிடமும் அவப்பெயரை சம்பாதித்துக்கொண்ட அவன், தன் மகன் தர்மபாலன் கோட்டையின் அரசுக்கட்டிலில் ஏறியபோதும், பல்வேறு சிக்கல்களில் மாட்டிக்கொண்டான். இதனால் வெறுப்புற்று, சிங்கள அரசின் ஆட்சியதிகாரச் சின்னமான புத்தரின் புனிதப்பல்லைக் கவர்ந்துகொண்டு, அவன் தன் துணைவர்களுடன் வடக்கே யாழ்ப்பாண அரசுக்குத் தப்பிச்சென்றான். அங்கு வெடிவிபத்தொன்றில் ஏற்பட்ட குழப்பத்தை அடுத்து நிகழ்ந்த கலவரமொன்றில் அவன் பரிதாபமாகக் கொல்லப்பட்டான்.\n\nSection::::வழிபாடு.\nவீதிய பண்டாரத்தின் பெருவீரத்தையும் அஞ்சாமையையும் மதித்து யாழ்ப்பாண அரசால், அவனுக்கு ஒரு பள்ளிப்படைக் கோயில் அமைக்கப்பட்டது. இன்று அது கல்வியங்காடு சிவபூதவராயர் ஆலயமாக விளங்குகின்றது.\n\n"}
{"id": "383902", "url": "https://ta.wikipedia.org/wiki?curid=383902", "title": "ஸ்ரிதி ஜா", "text": "ஸ்ரிதி ஜா\n\nஸ்ரிதி ஜா என்பவர் ஒரு இந்திய தொலைக்காட்சி நடிகை ஆவார். இவர் 2006ஆம் ஆண்டு டிஸ்னி இந்தியா தொலைக்காட்சியின் \"தூம் மசாவோ தூம்\" என்ற இந்தி தொடரின் மூலம் சின்னத்திரை உலகில் அறிமுகமானார். அதன் பிறகு அவர் பல இந்தி தொடர்களில் நடித்துள்ளார். இவர் குங்கும் பாக்யா என்ற தொடரில் பிரக்யா என்ற கதாபாத்திரத்தில் நடித்ததன் மூலம் புகழ்பெற்றார். அந்தத் தொடருக்காக அவர் பல விருதுகளும் பெற்றுள்ளார்.\n\nதற்போது அவர் ஜீ டிவியில் ஒளிபரப்பாகும் குங்கும் பாக்யா மற்றும் குந்தலி பாக்யா ஆகிய இரு தொடர்களில் நடித்து வருகிறார்.\n\n"}
{"id": "383903", "url": "https://ta.wikipedia.org/wiki?curid=383903", "title": "வயநாட்டுச் சிரிப்பான்", "text": "வயநாட்டுச் சிரிப்பான்\n\nவயநாட்டுச் சிரிப்பான் உலகில் வேறெங்கும் காணப்படாத ஒரு சிற்றினம் ஆகும், இது மேற்கு தொடர்ச்சி மலைத்தொடரிலும் கோவாவின் தெற்கு பகுதிகளிலும் காணப்படுகிறது.\nSection::::பெயர்கள்.\nதமிழில் :வயநாட்டுச் சிரிப்பான்\n\nஆங்கிலப்பெயர் :Wynaad Laughingthrush \nஅறிவியல் பெயர் :Garrulax delesserti\n\nSection::::உடலமைப்பு.\n23 செ.மீ. - உடலின் மேற்பகுதி சிவந்த பழுப்பு நிறம். கீழ்ப்பகுதி சாம்பலும் பழுப்புமாகக் காணப்படும். தலை உச்சி, கழுத்தின் பக்கங்கள் மேல் முதுகு ஆகியன சிலேட் சாம்பல் நிறம் கண்கள் வழயாக அகன்ற பட்டைக்கோடு காதுவரை செல்லும்.\n\nSection::::காணப்படும் பகுதிகள்.\nநீலகிரி, கொடைக்கானல் ஆகியவற்றைச் சார்ந்து மலை அடிவாரம் முதல்சிகரங்கள் வரை ஈரப் பதம் மிகுந்த காடுகளில் காணலாம். \nஒரு பறவை கலகலப்பாக கத்தத் தொடங்கியவுடன் அடுத்தது அதற்கு அடுத்தது என ஒவ்வொன்றாகச் சேர்ந்து குரல் கொடுக்கத் தொடங்கிப் பின் கூட்டம் முழுதும் சிரிப்பதுபோலக் கெக்கலிக்கும். அபூர்வமாக நாற்பது வரையான பறவைகளைக் கூடக் குழுவாகக் காணலாம்.\n\nSection::::உணவு.\nஆறுமுதல் பதினைந்து வரையான குழுவாகத் தரையில் உதிர்ந்து அழுகிய இலைகளைப் புரட்டிப் புழுபூச்சிகளை இரையாகத் தேடித் தின்னும். கொட்டைகளையும் சிறு பழங்களையும் உட்கொள்வதும் உண்டு. சிறு மரங்களில் தாழ்வாக ஆறேழு பறவைகள் அருகருகே நெருக்கமாக அமர்ந்து ஒன்றை ஒன்று இறகுகளைக் கோதிக் கொடுத்துக் கொள்ளும். \nSection::::இனப்பெருக்கம்.\nஏப்ரல் முதல் ஆகஸ்ட் வரை புல், இலை முதலியவற்றால் கோப்பை வடிவமான உருண்டையான கூடமைத்து 2 அல்லது 3 முட்டைகள் இடும்.\n"}
{"id": "383906", "url": "https://ta.wikipedia.org/wiki?curid=383906", "title": "நீலகிரி சிரிப்பான்", "text": "நீலகிரி சிரிப்பான்\n\nநீலகிரி சிரிப்பான் உலகில் வேறெங்கும் காணப்படாத ஒரு சிற்றினம் ஆகும்.இவை மிக உயரத்தில் காணப்படும், தீபகற்ப இந்தியா முழுதும் காணப்படும்.\nSection::::பெயர்கள்.\nதமிழில் :நீலகிரி சிரிப்பான்\n\nஆங்கிலப்பெயர் :Nilgiri Laughingthrush\nஅறிவியல் பெயர் : Garrulax cachinnans\n\nSection::::உடலமைப்பு.\n20 செ.மீ. - தலையும் உச்சியும் சிலேட் பழுப்பு நிறம். உடலின் மேற்பகுதி ஆலிவ் பழுப்பு, கண்கள் வழியே வெண்பட்டைக்கோடு செல்லும். மோவாய் கருஞ்சிவப்பு,தொண்டையும் மார்பும் நல்ல கருஞ்சிவப்பு, வாலடி வெளிர் கருஞ்சிவப்பு.\n\nSection::::காணப்படும் பகுதிகள்.\nநீலகிரியிலும் அதைச் சார்ந்த சோலைகளிலும் அடர்ந்த காடுகளிலும் வேலி ஓரங்களிலும் காணலாம். பத்துப் பன்னிரண்டு பறவைகள் குழுவாகப் புதர்கள் அடியே பழுத்து உதிர்ந்த இலைகளைப் புரட்டிப் புழு பூச்சிகளைப் பிடித்துத் தின்னும். உதக மண்டலம், குன்னூர், கோத்தகிரி ஆகிய நகரங்களைச் சார்ந்தும் இதனைக் காணலாம்.\n\nSection::::உணவு.\nவயநாட்டு சிரிப்பானை போல மனிதர்களைக் கண்டு அஞ்சி ஒளிவதில்லை. பிற பறவைக் குழுக்களோடு சேர்ந்து இரை தேடுவதும் உண்டு. \"க்கீ-க்கீ-க்கீ\" என ஒன்றைத் தொடர்ந்து ஒன்றாகக் கத்தத் தொடங்கிப் பின் குழு முழுதும் சிரிப்பது போலக் கலகலப்பான குரல் ஒலி எழுப்பும்.\n\nSection::::இனப்பெருக்கம்.\nபிப்ரவரி முதல் ஜூன் வரை பழுத்த இலை, வேர் மரப்பாசி ஆகியன கொண்டு கோப்பை வடிவிலான கூட்டினைக் கட்டி 3 முட்டைகள் இடும்.\n"}
{"id": "383908", "url": "https://ta.wikipedia.org/wiki?curid=383908", "title": "வெண்மார்புச் சிரிப்பான்", "text": "வெண்மார்புச் சிரிப்பான்\n\nவெண்மார்புச் சிரிப்பான் அல்லது சாம்பல் மார்பு சிரிப்பான் (Grey-breasted laughingthrush) என்றழைக்கப்பட்டது இப்போது இரண்டு சிற்றினங்களாக பிரிக்கப்பட்டு Ashambu laughingthrush என்றழைக்கபடுகிறது.\nSection::::பெயர்கள்.\nதமிழில் :வெண்மார்புச் சிரிப்பான்\n\nஆங்கிலப்பெயர் :Grey-breasted Laughingthrush \nஅறிவியல் பெயர் :Montecincla meridionale\n\nSection::::உடலமைப்பு.\n20 செ.மீ. - சிலேட் பழுப்பு நிறத்தலையும் ஆலிவ் பழுப்பு நிற உடலும் கொண்டது. தொண்டை, கன்னம், மார்பு ஆகியன சாம்பல் நிறம், வயிறு வெளிர் சிவப்பு.\n\nSection::::காணப்படும் பகுதிகள்.\nநீலகிரி, கொடைக்கானல், ஆனைமலை சார்ந்த மலைப் பகுதிகளில் பசுமைமாறாக் காடுகளையும் மலைவாசிகள் குடியிருப்புகளையும் அடுத்துக் காணலாம். 6 முதல் 12 வரையான குழுவாகப் காணப்படும்.\n\nSection::::உணவு.\n6 முதல் 12 வரையான குழுவாகப் புதர்களிடையே தாவித் திரிந்து புழபூச்சிகள், சிறுகனிகள் முதலியனவற்றை இரையாகத் தேடித் தின்னும். \nSection::::இனப்பெருக்கம்.\nஅச்சம் ஏற்பட்டால் பதுங்கி ஒளிந்து கொள்ளும். உரக்கச் சீழ்க்கை ஒலி எழுப்பியும் குழு முழுதும் ஒன்றாகச் சிரிப்பது போல கலகலத்தும் மாங்குயில் போல இனிய குரலில் கூவியும் தனது இருப்பை அறிவிக்கும். ஓடிப் புதர்களிடையே மறையும் போது விட்-விட்-விட் என சிறு குரலெழுப்பும்.\nடிசம்பர் முதல் ஜூன் வரை தனித்து நிற்கும் புதர்களிடையே வெளியே தெரியாதபடி மறைவாகப் கோப்பை வடிவிலான கூடமைத்து 2 முட்டைகள் இடும்.\n"}
{"id": "383917", "url": "https://ta.wikipedia.org/wiki?curid=383917", "title": "தாயத்து", "text": "தாயத்து\n\nதாயத்து, (talisman) தங்கம், வெள்ளி அல்லது செப்புத் தகட்டால் ஆன நீள் உருண்டை வடிவத்தில் அமைந்திருக்கும் மந்திரத் தாயத்து ஆகும். இதனை தீய சக்திகளிடமிந்து தங்களை காத்துக் கொள்வதற்காக இடுப்பில் அல்லது கழுத்தில் அணிவர். \n\nகன்னியாகுமரி மாவட்டப் பகுதிகளில் பொதுவாக உடலில் கட்டும் \"காப்பு\" எனப்படும் தாயத்துக்களை எல்லாமே \"தாலி\" என்பது வழக்கம்.\n\nசங்கத் தமிழ் இலக்கியங்களிலும், அதர்வண வேதத்திலும், இந்துக்கள் தாயத்துக்களைப் பயன்படுத்திய செய்திகள் கூறப்ப்பட்டுள்ளது. \n\nதற்காலத்தில் அனைத்து சமயத்தவரும் தங்களின் வேத மந்திரங்களால் செபிக்கப்பட்ட தாயத்துக்களைக் கருப்புக் கயிற்றால் கைகளிலும், கழுத்திலும் அணிந்துகொள்கின்றனர். குழந்தைகளின் அரைஞாண் கயிறுகளில் கட்டப்படும் தாயத்தில், தொப்புள்கொடியின் ஒரு சிறு துண்டு வைக்கப்படுகிறது. \n\nSection::::இலக்கியக் குறிப்புகள்.\n\"ரட்சை\" என்றும் \"பந்தனம்\" என்றும் காப்பு என்றும் அழைக்கப்படும் தாயத்து, ஒரு காலத்தில் தாலி என்று அழைக்கப்பட்டது. சிறுவர்களுக்கும் மணமானவர்களுக்கும் தாலி கட்டப்பட்டது. சிறுவர்கள் \"ஐம்படைதாலி\"யில் விஷ்ணுவின் ஐந்து சின்னங்களான சங்கு, சக்ரம், வாள், வில்,கதை ஆகிய சின்னங்கள் பொறிக்கப்பட்டதால் குழந்தைகளை தீய சக்திகள் அண்டாது என்று தமிழர்கள் நம்பினர்.\n\nகுறிஞ்சி நிலக் குறவர்கள் மற்றும் காடுகளில் வாழ்வோர் புலிப் பல், புலி நகம் ஆகியவற்றால் ஆன தாலிகளை அணிந்தனர்.\n\nபி. டி. சீனிவாச ஐயங்கார் எழுதிய தமிழர் வரலாறு (1930) என்னும் நூலில் புலிப்பல் தாயத்தே பிற்காலத் தங்கத் தாலிக்கு வழி செய்தது என்று வாதாடுகிறார். குறுஞ்சி நிலப் பெண்களும் இதை அணிந்தனர் என்பார்.\n\nசங்க காலத்திற்கு பிந்தைய இலக்கியங்களான சிலப்பதிகாரம், மணிமேகலை (3-135, 7-56), பெரியபுராணம் ஆகியவற்றில் சிறுவர்களுக்கான தாயத்து மற்றும் புலிப் பல் தாயத்து குறித்தான விவரங்கள் உள்ளது.\n\nSection::::சிந்து சமவெளியில் தாயத்து.\nசிந்து சமவெளியில் கிடைத்த ஸ்வஸ்திகா சின்னங்கள், சிந்து சமவெளி மக்கள் பயன்படுத்திய தாயத்துகள் எனக் கருத இடம் உண்டு. உலகம் முழுதும் பண்டைய கலாசாரங்களில் \"ஸ்வஸ்திகா\" சின்னம் காணப்பட்டாலும் இந்தியாவில் இருந்தே இது சென்றதை உணரமுடிகிறது. \nவட இந்தியாவின் இந்துக்களின் திருமண அழைப்பிதழ்களிலும், கடைகள், வணிக நிறுவனங்களிலும் ‘’ஸ்வஸ்திகா’’ சின்னத்தைப் பொறித்து வருகின்றனர்.\n\nSection::::பிற சமூகங்களில் தாயத்தின் பயன்பாடு.\nயூதர்கள், அரேபியர்கள் மற்றும் கிறித்தவர்கள் தீய சக்திகளிடமிருந்து விடுபடவும், பயம் தெளியவும், எதிர்களை வெற்றி கொள்ளவும் வேத மந்திரங்களினால் ஓதப்பட்டு எழுதிய தாயத்துக்களையும், சிலுவைகளையும், தாலிஸ்மேன் எனும் பெயரில் அணிந்திருந்தனர்.\n\nSection::::தாயத்து அணிவதன் பயன்.\nதாயத்துகள் அணிவதால் மனதிற்கும், உடலுக்கும் பாதுகாப்பு தருவதோடு, அதிர்ஷ்டத்தையும் தரும் என்றும் நம்பினர். மேலும் தீய சக்திகள், பேய், பிசாசுகளை அண்ட விடாது என்றும், பயத்தைப் போக்கவும், எதிரிகளை வெல்லவும் அவை உதவும் என்றும் நம்பினர். அதர்வண வேத மந்திரங்கள் இதனை தெளிவுபடுத்துகிறது.\n\nதுவக்க காலத்தில் பனை ஓலைச் சுருளில் மந்திர, தந்திர எந்திரங்களை வரைந்து அணிந்தனர். பனை மரத்துக்கு வட மொழியில் \"தால\" என்று பெயர். இதில் இருந்தே \"தாலி\", \"தாலிஸ்மேன்\" (ஆங்கிலச் சொல்) போன்ற சொற்கள் கிளைத்திருக்கலாம்.\n\nSection::::கோயில்களில்.\nகாஞ்சி காமாட்சியம்மன், திருவானைக்காவல் அகிலாண்டேஸ்வரி கோயில்களில் அம்மனுக்கு \"தாடங்கப் பிரதிஷ்டை\" என்ற பெயரில் அம்மனுக்கு ((தாள்+அங்கம்= தாடங்கம் என்னும்)) காதணி அணிவிக்கப்படுகிறது.\n\nSection::::கிரகண காலத்தில்.\nசந்திர, சூரிய கிரகண காலங்களில் எந்த நட்சத்திரங்கள், ராசிகள் பாதிக்கபடுகின்றனவோ, அந்த ராசிக் காரர்களுக்கு பனை ஓலையில் எழுதப்பட்ட மந்திர ஓலையை பட்டம் கட்டும் வழக்கம் அந்தணர் வீடுகளில் உள்ளது. \n\n"}
{"id": "383918", "url": "https://ta.wikipedia.org/wiki?curid=383918", "title": "வைஷ்ணவி மஹந்த்", "text": "வைஷ்ணவி மஹந்த்\n\nவைஷ்ணவி மஹந்த் என்பவர் ஒரு இந்திய நடிகை ஆவார். இவர் தூர்தர்ஷன் தொலைக்காட்சியில் \"ஷக்திமான்\" என்ற தொடரில் கீதா விஷ்வாஸாக நடித்ததன் மூலம் பரவலாக அறியப்பட்டார். பிறகு பல இந்தி தொடர்களில் நடித்துள்ளார். மேலும் \"பம்பாய் கா பஹு\", \"லாட்லா\", \"புல்புல்\" போன்ற பாலிவுட் படங்களில் நடித்துள்ளார். தற்போது இவர் கலர்ஸ் டிவியின் \"தில் ஸே தில் தக்\" என்ற இந்தி தொடரில் நடித்து வருகிறார்.\n\nSection::::சின்னத்திரை வாழ்க்கை.\nவைஷ்ணவி மஹந்த் 1988ஆம் ஆண்டு வீரானா என்ற இந்தி படத்தில் குழந்தை நட்சத்திரமாக நடித்ததன் மூலம் நடிப்பு தொழிலில் முதன்முதலாக அடியெடுத்து வைத்தார். பிறகு ஒருசில படங்களில் துணை கதாபாத்திரங்களில் நடித்து வந்தார். 1998ஆம் ஆண்டு ஷக்திமான் என்ற தொடரில் முதன்மை நடிகையாக நடித்ததன் மூலம் அவர் சின்னத்திரை உலகில் நுழைந்தார். அத்தொடரில் இவர் நடித்த கீதா விஷ்வாஸ் என்ற நிருபர் கதாபாத்திரம் பெரிதும் போற்றப்பட்டது. இவ்வாறு அவர் தான் நடித்த முதல் தொடரிலேயே புகழ் பெற்று விட்டார்.\n\nபிறகு பல இந்தி தொடர்களில் அம்மா கதாபாத்திரத்தில் நடிக்க ஆரம்பித்தார். அவற்றுள் அவர் நடித்த \"பாஸ்கர் பாரதி, மிலே ஜப் ஹம், ஸப்னே சுஹானே லடக்பன் கே\" மற்றும் \"தஷன்-யே-இஷ்க்\" போன்ற தொடர்கள் குறிப்பிடத்தக்கவை ஆகும். தற்போது அவர் \"தில் ஸே தில் தக்\" என்ற தொடரில் சித்தார்த் ஷுக்லாவின் அம்மாவாக நடித்து வருகிறார்.\n"}
{"id": "383927", "url": "https://ta.wikipedia.org/wiki?curid=383927", "title": "மரபணுக்கள் மற்றும் மரபணுத்தொகுதிகளின் கியோத்தோ கலைக்களஞ்சியம்", "text": "மரபணுக்கள் மற்றும் மரபணுத்தொகுதிகளின் கியோத்தோ கலைக்களஞ்சியம்\n\nமரபணுக்கள் மற்றும் மரபணுத்தொகுதிகளின் கியோத்தோ கலைக்களஞ்சியம் (\"Encyclopedia of Genes and Genomes\", சுருக்கமாக KEGG) என்பது மரபணுத்தொகைகள், உயிரிய வழித்தடங்கள், நோய்கள், மருந்துகள், வேதிப்பொருட்கள் ஆகியவற்றுடன் தொடர்புள்ள தரவுத்தளங்களின் தொகுப்பு ஆகும். இத்தொகுப்பு மரபணுத்தொகையியல், மெட்டேனோமைக்சு, வளர்சிதைமாற்றக்கல்வி மற்றும் பிற -ஓமிக்சு கல்விக்கான தரவு பகுப்பாய்வு உட்பட உயிர் தகவலியல் ஆய்வு மற்றும் கல்வி, தொகுப்பியக்க உயிரியலில் ஒப்புருவாக்கம், மற்றும் மருந்தியல் வளர்ச்சியில் நகர்வு ஆய்வு ஆகியவற்றில் பயன்படுத்தப்படுகிறது.\n\nKEGG தரவுத்தளத் திட்டம் சப்பானின் அன்றைய மனித மரபணுத்தொகைத் திட்டத்தின் கீழ் கியோத்தோ பல்கலைக்கழகத்தின் வேதியியல் ஆய்வுக் கழகப் பேராசிரியர் மினோரு கனேகிசா என்பவரால் 1995 ஆம் ஆண்டில் முன்னெடுக்கப்பட்டது.\n\n"}
{"id": "383930", "url": "https://ta.wikipedia.org/wiki?curid=383930", "title": "ஆல்பிரெட் டிக்கன்", "text": "ஆல்பிரெட் டிக்கன்\n\nஆல்பிரட் டிக்கன் (Alfred Deakin 3, ஆகசுடு 1856 - 7 அக்டோபர் 1919) என்பவர் ஆத்திரேலிய அரசியல்வாதி மற்றும் இரண்டாவது ஆத்திரேலியப் பிரதமர் ஆவார். 1903-1904, 1905-1908, 1909-1910 ஆண்டுகளில் மூன்று முறை பிரதமர் பதவியில் இருந்தவர்.\nதொடக்கத்தில் ஆத்திரேலியக் கூட்டமைப்பு உருவாக ஓர் இயக்கத்தில் தலைவராக இருந்தவர்.\n\nSection::::வாழ்க்கைக் குறிப்புகள்.\nஆல்பிரட் டிக்கன் ஓர் எளிய பாட்டாளிக் குடும்பத்தில் பிறந்தார். பள்ளிப் படிப்புக்குப் பிறகு சட்டம் பயின்று பட்டம் பெற்றார். வழக்குரைஞர்கள் மன்றத்தில் இணைந்தார். ஒரு செய்தித் தாள் நிறுவனத்தில் சேர்ந்து தனது எழுத்து ஆற்றலால் அங்கு நல்ல பெயர் பெற்றார். பின்னர் அரசியல் ஆர்வம் ஏற்பட்டு தேர்தலில் போட்டியிட்டு நாடாளுமன்ற உறுப்பினர் ஆனார்.\n\nபுரொடெக்சனிஸ்ட் கட்சி,  சோசலிச எதிர்ப்புக் கட்சி ஆகிய இரண்டையும் இணைத்து காமன்வெல்த் லிபரல் கட்சியை உருவாக்கினார். ஆனால் இந்தக் கட்சி 1910 தேர்தலில் தோல்வி அடைந்தது.  பிசர் லேபர் கட்சி வெற்றி பெற்றது. 1913 தேர்தலுக்கு முன்னதாக டிக்கன் நாடாளுமன்றத்திலிருந்து விலகினார்.\n\nSection::::பணிகள்.\nஉழைக்கும் தொழிலாளர்கள் நன்மைக்காகத் தொழிலாளர்  சீர்திருத்தங்கள் கொண்டு வரச்  செய்தார். ஆத்திரேலியாவில் நீர்ப்பாசன வளர்ச்சிக்கு இவர் பங்காற்றினார். ஆத்திரேலியா குடியேற்ற நாடாக இருந்து தனி நாடாக அமைய தனி அரசியல் அமைப்புச்சட்டம் உருவாகவும், அது ஐக்கிய இராச்சியத்தால் ஏற்றுக் கொள்ளவும் பாடுபட்டார்.\nஆல்பிரட் டிக்கன் பிரதமராக இருந்தபோது உயர் நீதிமன்றத்தை விரிவுப் படுத்தினார். கப்பல்கள் வாங்குவதற்கு நிதி ஒதுக்கியதால் ராயல் ஆத்திரேலியா கடற்படை வலிவுடையதாக ஆனது.\n\nSection::::நினைவு கூர்தல்.\nஇவருடைய எழுத்து ஆக்கங்கள் இரண்டு நூல்களில் அச்சாகி இவரது மறைவுக்குப் பின்னர் வெளிவந்தது. தி கிரைசிஸ்\nஇன் விக்டோரியன் பாலிடிக்ஸ் மற்றும் தி பெடரல் ஸ்டோரி என்பவை அந்த நூல்கள் ஆகும்.\n1969 ஆம் ஆண்டில் ஆத்திரேலிய அஞ்சல் துறை ஆல்பிரட் டிக்கனின் நினைவைப் போற்றும் வகையில் அவரது உருவ அஞ்சல் தலையை வெளியிட்டது.\n"}
{"id": "383933", "url": "https://ta.wikipedia.org/wiki?curid=383933", "title": "தத்துக்கிளி கதிர்க்குருவி", "text": "தத்துக்கிளி கதிர்க்குருவி\n\nதத்துக்கிளி கதிர்க்குருவி பழைய உலக கதிர்க்குருவியகும், இது வலசையாக மட்டுமே தமிழ்நாட்டிற்கு வரும் பறவையாகும். இங்கு இனப்பெருக்கம் செய்வதில்லை.\nSection::::பெயர்கள்.\nதமிழில் :தத்துக்கிளி கதிர்க்குருவி\n\nஆங்கிலப்பெயர் :Pale Grasshopper - warbler\nஅறிவியல் பெயர் : Locustella naevia\n\nSection::::உடலமைப்பு.\n13 செ.மீ- உடலின் மேற்பகுதி ஆலிவ் பழுப்பாகவும், மேவாய், தொண்டை, நடுவயிறு ஆகியன வெண்மையாகவும், எஞ்சிய உடலின் கீழ்ப்பகுதி மங்கிய மஞ்சள் நிறமாகவும் இருக்கும்.\n\nSection::::காணப்படும் பகுதிகள்.\nகுளிர்காலத்தில் செப்டம்பரில் வலசை வரும் இதனைப் புல் வளர்ந்துள்ள மலைப் பகுதிகள், புதர்க்காடுகள், நெல் வயல்கள், நீர்வற்றிய ஏரிக்கரைப் புதர்கள் ஆகியவற்றில் மே மாதம் வரை காணலாம். \n\nSection::::உணவு.\nபுல்லிடையே தனித்து மறைந்து திரியும் இது காலை மாலை நேரங்களில் வெளிப்பட்டு புல்லின் மேல் உயர அமரும் பழக்கம் உடையது. மனிதர்கள் மிதிக்கும் அளவுகிட்ட நெருங்கும் வரை பதுங்கி இருக்கும் இது மிக அருகில் நெருங்கியவுடன் எழுந்து பறந்து அடுத்த புல் புதரில் மறையும். டஸ்க் டஸ்க் எனக் குரல் எழுப்பும். புழு பூச்சிகளே இதன் முக்கிய உணவு.\n\nSection::::இனப்பெருக்கம்.\nமத்திய மேற்கு ஆசியாவில் இனப்பெருக்கம் செய்யும் இது தமிழ்நாட்டில் இனப்பெருக்கம் செய்வதில்லை.\n"}
{"id": "383935", "url": "https://ta.wikipedia.org/wiki?curid=383935", "title": "உடையாள்", "text": "உடையாள்\n\nஆங்கிலேயர்களை எதிர்த்துத் தமிழ் மண்ணில் நடைபெற்ற அந்நிய எதிர்ப்புப் போராட்டத்தில் மாவீரன் அழகுமுத்துக்கோன் சின்ன அழகுமுத்துக்கோன் பூலித்தேவன், வீரபாண்டிய கட்டபொம்மன், சுந்தரலிங்கனார், ஒண்டிவீரனார் போன்ற தியாகிகள் பட்டியலில் சிவகங்கைச் சீமையின் இராணி வேலு நாச்சியார் மருதுபாண்டியர்களின் வீரம் செறிந்த வரலாறுகள் காலத்தால் அழிக்க முடியாதவை. 1750 காலகட்டத்தில் ஏறக்குறைய பூலித்தேவரும் ஒண்டிவீரரும் நெல்லைச் சீமையில் ஆங்கிலேயரை எதிர்த்துப் போரிட்ட காலகட்டத்திற்குப் பிறகு சிவகங்கைச் சீமையில் முத்துவடுகநாத பெரிய உடையாத் தேவர் ஆங்கிலேயரையும் அவர்களது கூட்டாளியான ஆற்காடு நவாப்புகளையும் எதிர்த்துப் போரிட்டுக் கொண்டிருந்தார். ஒரு கட்டத்தில் சூழ்ச்சியால் முத்துவடுகநாதர் எதிரிகளால் கொல்லப்படு கிறார். உடன் அவரது இரண்டாவது மனைவி கவுரி நாச்சியாரும் கொல்லப்படுகிறார். இந்நிலையில் இழந்த நாட்டை மீட்டெடுக்க முத்துவடுகநாதரின் முதல் மனைவியான இராணி வேலுநாச்சியார் சபதமேற்கிறார். அதற்காக, திண்டுக்கல்லை மையமாகக் கொண்டு ஆட்சி நடத்திவந்த ஹைதர் அலி, அவரது மகன் திப்பு சுல்தான் மற்றும் விருப்பாச்சி கோபால் நாயக்கர் ஆகியோரின் உறுதுணையோடு 8 ஆண்டுகள் தலைமறைவு வாழ்க்கை நடத்திப் பெரும் படையைக் கட்டமைத்து சிவகங்கைச் சீமையை மீட்டெடுத்தார்.\nSection::::உடையாள் பெண்கள் படை.\nவேலு நாச்சியாரின் போர்ப்படையில் வாள் படை, வளரிப் படை, பெண்கள் படை ஆகிய மூன்றும் பிரதானமானவை. வாள் படைக்கு தலைமை ஏற்றவர் சின்னமருது, வளரிப்படைக்குத் தலைமை ஏற்றவர் பெரியமருது. பெண்கள் படைக்குத் தலைமையேற்றவர் குயிலி.\n\nகுயிலி தலைமையிலான பெண்கள் படைக்கு 'உடையாள் பெண்கள் படை' எனப் பெயர் சூட்டியிருந்தார் இராணி வேலு நாச்சியார். உடையாள் என்பவள் ஒரு மாடு மேய்க்கும் சிறுமி. காளையார் கோவிலில் தன் கணவரைப் பறிகொடுத்த வேலு நாச்சியார் அரியாக்குறிச்சி என்கிற ஊருக்கு அருகில் வரும்போது உடையாள் என்கிற மாடு மேய்க்கும் சிறுமி எதிர்ப் பட்டாள். அவளுக்கு விடை கொடுத்துவிட்டுச் சென்ற வேலு நாச்சியாரைப் பின்தொடர்ந்து வந்த எதிரிகள் உடையாளிடம் வேலுநாச்சியார் சென்ற பாதை குறித்துக் கேட்டபொழுது காட்டிக் கொடுக்க மறுத்தாள். ஆகவே, எதிரிகளால் தலை வேறு முண்டம் வேறாக உடையாள் வெட்டிப் படுகொலை செய்யப்பட்டாள். தமக்காக, தன் நாட்டுக்காக உயிரை ஈந்த உடையாளின் நினைவாகவே வேலுநாச்சியார் குயிலி தலைமையிலான மகளிர் படைக்கு \"உடையாள் மகளிர் படை\" எனப் பெயர் சூட்டியிருந்தார்."}
{"id": "383938", "url": "https://ta.wikipedia.org/wiki?curid=383938", "title": "மரக்கதிர்க்குருவி", "text": "மரக்கதிர்க்குருவி\n\nமரக்கதிர்க்குருவி மரங்களிடையே பாய்ந்து திரிந்து இரை தேடும் ஒரு கதிர்க்குருவி ஆகும். Passeriformes வரிசையை சார்ந்தது.\n\nSection::::பெயர்கள்.\nதமிழில் :மரக்கதிர்க்குருவி\n\nஆங்கிலப்பெயர் :Booted Warbler \nஅறிவியல் பெயர் :Hippolasis caligata\n\nSection::::உடலமைப்பு.\n12 செ.மீ. - உடலின் மேற்பகுதி ஆலிவ் தோய்ந்த வெளிர் பழுப்பு நிறமாக இருக்க மார்பும் வயிற்றின் கீழ்ப்பகுதியும் வெளிர்மஞ்சள் நிறமாக இருக்கும். சிறிய வெண்ணிறப் புருவக் கோடும் கொண்டது. பிளித் நாணல் கதிர்க்குருவி, நாணல் கதிர்க்குருவி ஆகிய இரண்டு கதிர்க் குருவிகளிலிருந்து வேறுபடுத்தி அறிவது கடினம்.\n\nSection::::காணப்படும் பகுதிகள்.\nசெப்டம்பரில் வடக்கேயிருந்து வலசை வரும் இது. ஏப்ரலில் மீண்டும் வடக்கு நோக்கித் திரும்பும். முன் இரண்டையும் போல நீர் வளம் மிக்க புதர்கள் மற்றும் வயல்வெளிகளைச் சார்ந்து திரியாது வறள் நிலங்களில் நிற்கும் கருவேல், வெள்வேல் போன்ற முள் மரங்களிடையே பாய்ந்து திரிந்து இரை தேடும் பழக்கத்தைக் கொண்டது.\n\nSection::::உணவு.\nமரங்களிடையே பாய்ந்து திரிந்து இரை தேடும் பழக்கத்தைக் கொண்டது. மரங்களில் தங்கி வாழும் புழுப்பூச்சிகளுமே இதன் முக்கிய உணவு. இச்சூழல் வேறுபாட்டால் இதனை வேறுபடுத்தி அறியலாம். மரக்கிளைகளை விட்டு வெளிவந்து சிமிழ்களில் தாவியபடி பூச்சிகளைப் பிடிக்கும் வழக்கமும் இதற்கு உண்டு.\n\nSection::::இனப்பெருக்கம்.\nதமிழ்நாட்டில் இனப்பெருக்கம் செய்வதில்லை.\n"}
{"id": "383965", "url": "https://ta.wikipedia.org/wiki?curid=383965", "title": "வளர்மதி (செயற்பாட்டாளர்)", "text": "வளர்மதி (செயற்பாட்டாளர்)\n\nவளர்மதி சேலம் மாவட்டத்தில் வீராணத்தை அடுத்துள்ள பள்ளிகொடுத்தானுார் கிராமத்தில் விவசாயக் குடும்பத்தில் பிறந்தவர். வளர்மதியின் தந்தை பெயர் மாதையன். தாயார் பெயர் கமலா. சமீபத்தில் நெடுவாசல் கிராமத்தில் ஐதரோகார்பன் திட்டத்தை இரத்து செய்யக்கோரி 2017 சூன் 12 ஆம் தேதி சேலம் பெண்கள் அரசு கல்லுாரி வளாகத்தில் துண்டு பிரசுரம் விநியோகம் செய்த காரணத்திற்காக வளர்மதி கைது செய்யப்பட்டார். சூன் 17 ஆம் தேதி அவர் மீது குண்டர் சட்டத்தின் கீழ் வழக்கு பதிவு செய்யப்பட்டு கோவை மத்திய சிறையில் அடைக்கப்பட்டார். மாணவி வளர்மதி மீது குண்டர் தடுப்புச் சட்டம் பதிவு செய்யப்பட்டதை சென்னை உயர்நீதிமன்றம் இரத்து செய்தது. இதனை அடுத்து அவர் விடுதலை செய்யப்பட்டார்.இவர் தமிழ்நாடு பொதுநல மாணவர் எழுச்சி இயக்கத்தின் சேலம் மாவட்ட பொறுப்பாளர் ஆவார். தற்போது பெரியார் பல்கலைக் கழகத்தில் முதுநிலை இதழியல் படித்து வருகிறார்.இவர் முன்னதாக அண்ணாமலைப் பல்கலைக்கழகத்தில் இளங்கலை விவசாயம் படித்துள்ளார்.\n"}
{"id": "383968", "url": "https://ta.wikipedia.org/wiki?curid=383968", "title": "பண்ணையடிமை", "text": "பண்ணையடிமை\n\nபண்ணையடிமை (Serfdom) முறை என்பது உலகின் பல பகுதிகளில் உள்ள நிலவுடமைச் சமூகத்தில் இருந்த ஒரு அடிமை முறையாகும். இம்முறையில் தமிழகத்தில் அப்போதைய தஞ்சை மாவட்டத்தில் இலட்சக்கணக்கான ஆண்களும் பெண்களும் பண்ணையடிமைகளாக இருந்தனர். அவர்களின் முன்னோர்கள் வாங்கிய கடனுக்கு புரோநோட் என்னும் கடன் பத்திரத்தை எழுதிக் கொடுத்துவிட்டு சுகந்தை என்ற பெயருடன் பண்ணையடிமையாக வேலை செய்து வந்தனர். ஒரு நிலவுடைமையாளரிடன் வேலை செய்யும் பண்ணையடிமை அவரிடம் மட்டும்தான் வேலை பார்க்க வேண்டும். அவரது இடத்தில்தான் குடிசை போட்டுத் தங்கியிருக்க வேண்டும். வேறொரு இடத்துக்கோ அல்லது வேறு யாரிடமோ வேலைக்குப் போகக் கூடாது. இந்த பண்ணையடிமைகள் பண்ணையார்களால் பலவிதமான துண்பத்திற்கு ஆளாயினர். இவர்களை மீட்க பொதுவுடமை இயக்கத்தினர் பாடுபட்டனர்.\n"}
{"id": "383969", "url": "https://ta.wikipedia.org/wiki?curid=383969", "title": "விஜய பாஸ்கர்", "text": "விஜய பாஸ்கர்\n\nவிஜயபாஸ்கர் (\"Vijaya Bhaskar\", கன்னடம்: ವಿಜಯಭಾಸ್ಕರ್; 1924–2002) தென்னிந்தியத் திரைப்பட இசையமைப்பாளர் ஆவார். இவர் கன்னடம், தமிழ், தெலுங்கு, மலையாளம், துளு, கொங்கணி உட்பட்ட பன்மொழிகளில் திரைப்படங்களுக்கு இசையமைத்து இருக்கிறார்.\n\nவிஜயபாஸ்கர் வயலின், வீணை, பியானோ ஆகிய இசைக்கருவிகள் வாசிக்கக் கற்றுக் கொண்டார். 50களின் ஆரம்பத்தில் மும்பாய் சென்று மதன்மோகன், நவுசாத்ஆகியோருக்கு இசை குறியீடுகள் எழுதிப் பணியாற்றினார். அவர்களுடைய பல பாடல்களுக்கு இவர் பியானோ இசை வாசித்துள்ளார். பி ஆர் கிருஷ்ணமூர்த்தி என்பவர் இவரைக் கன்னட திரைப்படத்தில் இசையமைக்க வாய்ப்பு எடுத்துக் கொடுத்தார். 1953 ல் \"ஸ்ரீ ராம பூஜா\" திரைப்படத்திற்கு இசையமைத்தார். இந்தித் திரைப்படங்களை பல்வேறு மொழிகளில் மொழிமாற்றம் செய்யப்படும் படங்களுக்கு இசையமைக்கும் வாய்ப்புகள் வந்தன.\n\nஇயக்குனர் புட்டண்ணா கனகலுடன் இணைந்து நிறைய படங்களுக்கு இசையமைத்தார். \"நகரபாவு\" (தமிழில் ராஜநாகம்) பெரும் வெற்றி பெற்றது. நகரபாவு வெற்றிக்கு பிறகு சித்ரமகால் கிருஷ்ணமூர்த்தி மூலம் தமிழுக்கு வந்தார். ஸ்ரீதர், எஸ். பி. முத்துராமன், கே. பாலச்சந்தர் படங்களுக்கு இசையமைத்து தமிழகத்திலும் பிரபலமானார். ஏழு முறை சிறந்த கன்னட இசையமைப்பாளருக்கான விருதை வென்றுள்ளார்.\n\n\n"}
{"id": "383972", "url": "https://ta.wikipedia.org/wiki?curid=383972", "title": "புவியீர்ப்பு விளக்கு", "text": "புவியீர்ப்பு விளக்கு\n\nபுவியீர்ப்பு விளக்கு (GravityLight) என்பது புவியீர்ப்பு விசையைக் கொண்டு இயங்கும் விளக்கு ஆகும். இது டிசிவாட் (Deciwatt) என்ற நிறுவனத்தால் வடிவமைக்கப்பட்டு வளர்ந்துவரும் நாடுகள் அல்லது மூன்றாம் உலக நாடுகளில் மண்ணெய் விளக்குக்கு மாற்றாக பயன்படுத்தப்படுகிறது. இந்த விளக்கு ஆறு அடி உயரத்தில் பொருத்தப்படும். அதோடு சேர்ந்து இழுக்க ஒரு சக்கமும் அதில் கயிறும் கட்டப்படும். இதன் அடியில் இரு பைகள் பொருத்தப்பட்டிருக்கும். இந்தப் பையில் சுமார் 12 கிலோ எடை உள்ள பொருட்களை வைக்க வேண்டும். இதில் சக்கரம் பொருத்தப்பட்டுள்ளதால், அதன் உதவியுடன் எடையை மேலே இழுக்கலாம். எடை மேலே சென்றதும், விளக்கு எரியும். எடை மேலே இருக்கும்வரை சுமார் 30 நிமிடங்கள் விளக்கு தொடர்ந்து எரியும்.\n\nSection::::நிதி மற்றும் அபிவிருத்தி.\nபுவியீர்ப்பு விளக்கு முதன் முதலில் இண்டிகோகோவின் (IndieGoGo) பிரச்சாரத்துடன் 2013 சனவரி 15 இல் $ 399,590 நிதி மூலம் 6219 பயனாளர்களுக்கு வழங்கப்பட்டது.\n\nஇரண்டாவது இண்டிகோகோ பிரச்சாரமான புவியீர்ப்பு விளக்குக 2; ஆப்பிரிக்காவில் தொடங்கப்பட்டு 2015 சூலை 18 நிறைவுற்றது. இதை கென்யாவில் உற்பத்தி செய்வதற்காக மேம்பட்ட வடிவமைப்பைக் கொண்டிருந்தது. \n\nமார்டின் ரிட்ஃபர்டு மற்றும் ஜிம் ரீவ்ஸ் ஆகியோர் நான்கு ஆண்டுகள் புவியீர்ப்பு விளக்கு திட்டத்தில் பணிபுரிந்தனர்.\n\nSection::::இயக்கம்.\nஇதை பயன்படுத்துவதற்கான செலவு என்பது ஒரு முறை செலவு மட்டும் ஆகும். பின்னர் இதைப் பயன்படுத்த எந்த எரிபொருள் செலவும் இல்லை. உயரத்தில் பொருத்தப்பட்டுள்ள புவியீர்ப்பு விளக்கோடு சேர்ந்து இழுக்க ஒரு சக்கரத்தையும் கயிறையும் கட்டி, இதன் அடியில் இரு பைகள் பொருத்தப்பட்டிருக்கும். இந்தப் பையில் சுமார் 20 பவுண்டுகள் ( 10 கிலோ கிராம்) எடை உள்ள பொருட்களை வைக்க வேண்டும். இதில் சக்கரம் பொருத்தப்பட்டுள்ளதால், அதன் உதவியுடன் எடையை மேலே இழுக்கலாம். எடை மேலே சென்றதும், எடையானது மெதுவாக கீழே இறங்கத் தொடங்கும் இது இறங்க எடுத்துக்கொள்ளும் நேரமான 25 நிமிடம்வரை அதன் சக்கர அமைப்பில் பொருந்தியுள்ள மின்னாக்கியில் உற்பத்தியாகும் மின்சாரத்தின் உதவியுடன் எல்ஈடி விளக்கு எரியும். எடை கொஞ்சம் கொஞ்சமாக கீழே இறங்கி வந்ததும் விளக்கு அணைந்துவிடும். எடையை மீண்டும் மேலே இழுத்தால் விளக்கு மேலும் 25 நிமிடங்களுக்கு எரியும்.\nSection::::ஊடகங்களில்.\nடைம் பத்திரிகையானது 2013 ஆம் ஆண்டின் 25 சிறந்த கண்டுபிடிப்புகளில் ஒன்றாக புவியீர்ப்பு விளக்கைக் குறிப்பிட்டுள்ளது.\n\n"}
{"id": "383993", "url": "https://ta.wikipedia.org/wiki?curid=383993", "title": "வெண்தொண்டைச் சில்லை", "text": "வெண்தொண்டைச் சில்லை\n\nவெண்தொண்டைச் சில்லை இந்திய துணைகண்டத்தில் காணப்படும் ஒரு Passeriformes குடும்பத்தை சார்ந்த சிற்றினம் ஆகும்.\n\nSection::::பெயர்கள்.\nதமிழில் :வெண்தொண்டைச் சில்லை \n\nஆங்கிலப்பெயர் : White - throated Munia Indian silverbill\nஅறிவியல் பெயர் :Euodice malabarica \n\nSection::::உடலமைப்பு.\n10 செ.மீ. - மண்பழுப்பான உடலைக் கொண்ட இதன் வால் கூர்மையாகக் சற்றுக் கூடுதலான பழுப்பு நிறங்கொண்டது. பிட்டம் வெள்ளை நிறம், மார்பும், வயிறும் வெளிர் மஞ்சள் தோய்ந்த வெண்மை. \nSection::::உணவு.\n50 வரையான குழுவாகப் புல்நிலங்கள், கள்ளி வேலிகள் ஆகியவற்றில் எறுப்பு, இரையாகக் கொள்வதோடு சோளம், நெல், புல்பூண்டின் விதைகள் ஆகியவற்றையும் உணவாக கொள்கின்றது. சிப் எனவும் சிர்ப் எனவும் குரல் கொடுக்கும்.\nSection::::இனப்பெருக்கம்.\nடிசம்பர் முதல் மே முடிய புல்லால் பந்து வடிவில் சிறிய குழாய் அமைப்புடைய பக்கவாயிலோடு கூடு அமைத்து 4 முதல் 8 முட்டைகள் இடும். பறவைகளின் தூவிகளால் கூட்டை மெத்தென்று ஆக்கும். பருத்தி பயிராகும் பகுதிகளில் பஞ்சினைப் பயன்படுத்தும் கூடு தரையிலிருந்து 2 முதல் 3மீ உயரத்தில் இலந்தை, கருவேல், துரட்டி, சதுரக் கள்ளி முதலிய முள்ளோடு கூடிய புதர்களில் அமைந்திருக்கும். \n"}
{"id": "384000", "url": "https://ta.wikipedia.org/wiki?curid=384000", "title": "மாடலன்", "text": "மாடலன்\n\n"}
{"id": "384002", "url": "https://ta.wikipedia.org/wiki?curid=384002", "title": "மாடல மறையோன்", "text": "மாடல மறையோன்\n\nமாடலன் என்னும் பெயர் கொண்ட மறையோன் ஒருவனைச் சிலப்பதிகாரம் மாடல மறையவன் என்று குறிப்பிடுகிறது. இவன் மறை ஓதுபவன். தலைச்செங்கானம் என்னும் ஊரினன். குமரித் துறையில் நீராடிவிட்டுத் தன் ஊருக்குத் திரும்பும்போது மதுரைப் புறஞ்சேரியில் கவுந்தியடிகளைக் காண வருகிறான். அவனைக் கண்டு கோவலன் வணங்குகிறான். \n"}
{"id": "384005", "url": "https://ta.wikipedia.org/wiki?curid=384005", "title": "தண்ட நாயக்கர்கள்", "text": "தண்ட நாயக்கர்கள்\n\nகருநாடகப் போசள (ஹொய்சள) அரசர்களில் வீரசோமேசுவரன் ஒருவன். இவனது ஆட்சிக்காலம் கி.பி. 1234-1264 என்னும் குறிப்புள்ளது. இவனது மகன் மூன்றாம் நரசிம்மன். இவனது ஆட்சிக்காலம் கி.பி. 1263-1292. கருநாடகத்தில் மைசூரை அடுத்துள்ள இன்றைய குண்ட்லுப்பேட்டைப் பகுதி முன்னாளில் தெற்கணாம்பி என்னும் பெயரில் இருந்தது. அதன் உட்பிரிவான பதிநால்கு நாட்டின் தலைவர்களாக இந்தத் தண்ட நாயக்கர்கள் ஆட்சிசெய்தனர்.\n\nதண்டநாயக்கர்கள் பற்றிய பிற கல்வெட்டுகள் அவிநாசி, கொழுமம், பாப்பினி ஆகிய ஊர்களின் கோயில் கல்வெட்டுகளில் காணப்படுகின்றன. \n\nSection::::அவிநாசிக் கல்வெட்டு- க.வெ.எண். 189. AR 1909.\nஅவிநாசிக்கோயிலில், மாதப்ப தண்டநாயக்கன் தன் பெயரால் இம்மடி இராகுத்தராயன் சந்தி என்னும் ஒரு சந்திப்பூசையையும், இம்மடி இராகுத்தராயன் திருநாள் என்னும் வைகாசி விசாகத் திருநாள் விழாவினையும் ஏற்படுத்தி அவை நடந்தேறக் கரைவழி நாட்டில் இருக்கும் தென்பள்ளி நத்தம் என்னும் சிதகரகண்ட நல்லூரைக் கொடையாக அளிக்கிறான். கரைவழி நாடு என்பது இன்றுள்ள உடுமலை, கொழுமம் பகுதிகளைக்குறிக்கும். தென்பள்ளி நத்தம் என்னும் இயற்பெயர் அமைந்த ஓர் ஊரைத் தன் பெயரால் சிதகரகண்டநல்லூர் எனப்பெயரிட்டுக் கொடையாக அளிக்கிறான். மேலும், அவிநாசியில் 2000 பணம் இட்டு புக்கொளியூர்க் குளம் வெடடுவித்து, குளத்தால் வந்த வருவாயை மேற்படி சந்திக்கும் திருநாளுக்கும் செலவிடுகிறான். அவிநாசியில் தாமரைக்குளம், சங்கமன் குளம் ஆகிய இரு குளங்கள் இன்றும் உண்டு. அவற்றில் சங்கமன் குளம் நாயக்கர் காலத்தில் வெட்டப்பட்டது என வேறொரு கல்வெட்டின்மூலம் அறியப்படுகிறது. எனவே, தாமரைக்குளம் என்பது மாதவப்பெருமாள் வெட்டுவித்த புக்கொளியூர்க் குளம் என்பதில் ஐயமில்லை. அதற்கேற்ப இக்குளத்துக்கருகில் இருக்கும் மடம் ஒன்று புக்கொளியூர் மடம் என்று இன்றுவரை அழைக்கப்பட்டுவருவதைச் சான்றாகக் கருதலாம். கல்வெட்டின் காலம் கி.பி. 1322. இக்கல்வெட்டில், மூன்றாம் வீரவல்லாளனின் மேலாண்மையின்கீழ் மாதப்ப தண்டநாயக்கன் இருப்பது புலப்படுகிறது. கல்வெட்டின் தொடக்கப்பகுதியிலேயே வீரவல்லாளன் பெயர் குறிப்பிடப்பெறுகிறது.\nகல்வெட்டின் பாடம்:\n\nSection::::அவிநாசிக் கல்வெட்டு- க.வெ.எண். 793/2003. (கோவை மாவட்டக் கல்வெட்டுகள்).\nமாதப்ப தண்ணாயக்கரின் இளைய மகன் சிங்கய தண்ணாயக்கர் அவிநாசிக் கோயிலில் தன் தந்தை ஏற்படுத்திய சிதகரகண்டன் சந்திக்கும், திருநாளுக்கும், நித்த நிமந்தங்களுக்கும் கரைவழி நாட்டிலிருக்கும் ஓர் ஊரை இறையிலி தேவதானமாக அளிக்கிறான். கல்வெட்டின் காலம் தெரியவில்லை; போசள அரசனின் மேலாண்மைக் குறிப்பும் இல்லை.\n\nகல்வெட்டுப்பாடம் :\n\nSection::::கொழுமம் கல்வெட்டு- க.வெ.எண். 159. AR 1909.\nகொழுமம் சோழீசுவரர் கோயிலில் உள்ள இக்கல்வெட்டு, மாதப்ப தண்டநாயக்கனின் மகன் கேத்தய தண்டநாயக்கன் கரைவழி நாட்டின் ஒட்டைக்குமிண்டான் என்னும் ஊரில் உள்ள நிலத்தைப் பிராமணர்க்குக் கொடைகொடுத்த செய்தியைக் கூறுகிறது. இவ்வூரின் இயற்பெயர் தென்மூர். தண்டநாயக்கர்களின் ஒரு விருதுப்பெயரான ஒட்டைக்குமிண்டான் என்னும் பெயரால் வழங்கியது. கல்வெட்டின் காலம் கி.பி. 1343.\n\nகல்வெட்டுப்பாடம் :\n\nSection::::கொழுமம் கல்வெட்டு- க.வெ.எண். 158. AR 1909.\nகொழுமம் சோழீசுவரர் கோயிலில் உள்ள இக்கல்வெட்டு, மாதப்ப தண்டநாயக்கனின் மகன் கேத்தய தண்டநாயக்கன், மாதவச் சதுர்வேதிமங்கலம், தென்னவதரையச் சதுர்வேதிமங்கலம் ஆகிய இரு சபையினர்க்குக் கொடையாக நிலக்கொடை அளிக்கிறான். கொடை தன் நலத்துக்கும், தன் தம்பியான சிங்கயனின் வெற்றிக்கும் உயர்வுக்கும் வேண்டி அளிக்கப்படுகிறது. கொடை நிலம் கரைவழி நாட்டின் அகரம்புத்தூரைச் சேர்ந்தது. கல்வெட்டின் காலம் கி.பி. 1345. கல்வெட்டில் போசள அரசரின் மேலாண்மைக் குறிப்பில்லை.\n\nகல்வெட்டுப்பாடம் :\n1 ஸ்வஸ்திஸ்ரீ சகாப்தம் 1267 மேல் செல்லாநின்ற பார்த்திவ சம்வத்ஸரத்து \n\nSection::::பாப்பினிக் கல்வெட்டு- க.வெ.எண். 293/2004. (ஈரோடு மாவட்டக் கல்வெட்டுகள்).\nகாங்கயம் வட்டத்திலுள்ள பாப்பினியில் இருக்கு ஒரு தனிக்கல்லில் பொறிக்கப்பட்ட கல்வெட்டு, காங்கய நாட்டார் நீலகிரி சாதாரன் கோடையில் (இருக்கும்) நாயனார் மாதவப்பெருமாளுக்குப் பாப்பினி ஊரைக் கொடையாக அளிக்கிறார்கள். பாப்பினி ஊரின் பழம்பெயர் கொங்கரமாரி மாதவநல்லூர். கொங்கரமாரி என்பது தன்டணாயக்கர்களின் விருதுப்பெயர்களுள் ஒன்று என அறிகிறோம். இக்கல்வெட்டில் டணாயக்கன் கோட்டை பற்றிய நேரடிக்குறிப்பு காணப்படுகிறது. டணாயக்கன் கோட்டையின் வேறொரு பெயர் நீலகிரி சாதாரன் கோட்டை. கல்வெட்டில் அரசர் குறிப்பில்லை. காலக்குறிப்புமில்லை.\n\nகல்வெட்டின் பாடம்:\n\nஸ்வஸ்திஸ்ரீ நீலகிரி சாதாரன் கோட்டையில் நாயனார் ஸ்ரீ மாதவப்பெருமாளுக்குக் காங்கய னாட்டார் திருவிடையாட்டமாக விட்ட பாற்பனியான கொங்கரமாரி மாதவ நல்லூர்\n\nமுடிவுரை \n\nமாதப்ப தண்டநாயக்கன் மூன்றாம் வீரவல்லாளன் காலத்தில் டணாயக்கன் கோட்டையை நிறுவினான். மூன்றாம் நரசிம்மன் (கி.பி. 1263-1292) தன் ஆட்சிக்காலத்தில் தன் தந்தை பெயரால் சோமேசுவரன் கோவிலைக்கட்டினான் என்று வரலாற்றுக் குறிப்பு கூறுகிறது. பவானிசாகர் அணைப்பகுதியில் மூழ்கிப்போன கோயில்களுள் இக்கோயிலும் ஒன்று எனக்கருதலாம்"}
{"id": "384007", "url": "https://ta.wikipedia.org/wiki?curid=384007", "title": "கல் நாதசுவரம்", "text": "கல் நாதசுவரம்\n\nகல் நாதசுவரம் கல்லால் ஆன நாதசுவரம் ஆகும்.\n\nSection::::காலம்.\nஇந்த கல் நாதசுவரம் கும்பகோணம் கும்பேஸ்வரர் கோயிலில் உள்ளது. இக்கோயிலின் பண்பாட்டுப் பெட்டகங்களில் ஒன்றாக இந்த கல் நாதசுவரம் கருதப்படுகிறது. பல நூறு ஆண்டுகளுக்கு முன்பு இந்த கல் நாதசுவரம் அமைக்கப்பட்டது. \n\nSection::::அமைப்பு.\nசாதாரண நாதசுவரத்ப் போல ஆறு பங்கு எடையுடையது. மூன்று கிலோ எடையுள்ள இந்த நாதசுவரம் இரண்டரை அடி நீளமுடையதாகும்.\nSection::::வாசிப்பு.\nஇக் கோயிலில் மகாமகத் திருவிழா மற்றும் மாசி மகத் திருவிழாவின்போது இக் கல் நாதசுவரம் இசைக்கப்பட்டது. 15 ஆண்டுகளுக்கு முன்பு இசைக்கலைஞர் திரு என். சாமிநாதன் இதனை வாசித்தார். அவரே மறுபடியும் 29 செப்டம்பர் 2017 அன்று ஆயுத பூசை, சரசுவதி பூசையை முன்னிட்டு மக்களின் வேண்டுகோளுக்கிணங்க இதனை பண்டுரோதி, சண்முகபிரியா, தர்மவிதினி, ஹேமாவதி ஆகிய கீர்த்தனைகளில் ஒரு மணி நேரம் வாசித்தார். \n\nSection::::ஆஸ்தான வித்வான்.\n46 வருடங்களாக நாதசுவரம் வாசித்து வரும் இவர், நாகப்பட்டினம் மாவட்டத்தில் சிக்கலில் உள்ள தேவஸ்தான இசைப் பள்ளியில் பயின்றவர். கலைமாமணி கோட்டூர் என்.ராஜரத்தினம்பிள்ளை அவர்களால் பயிற்றுவிக்கப்பட்ட இவர், இக்கோயிலின் ஆஸ்தான வித்வானாக கடந்த 27 ஆண்டுகளாக இருந்து வருகிறார். \n\n"}
{"id": "384019", "url": "https://ta.wikipedia.org/wiki?curid=384019", "title": "அச்சம்தவிர்த்தான்", "text": "அச்சம்தவிர்த்தான்\n\nஅச்சம்தவிர்த்தான் என்பது ஸ்ரீவில்லிபுத்தூர் தாலுகாவிற்கு உட்பட்ட ஒரு வருவாய் கிராமம் மற்றும் ஊராட்சி ஒன்றியமும் ஆகும்.\nSection::::பெயர்க்காரணம்.\nபண்டைய காலங்களில் இப்பகுதியில் வாழ்ந்த போர்வீரர்கள் தங்களுடைய வாழ்வின் முதல் போரின் போது இங்கே வந்து பற்பல பயிற்சிகளை மேற்கொண்டு, தங்களுடைய அச்ச உணர்வினை போக்கி கொள்வதற்கான பயிற்சி களமாக இப்பகுதியை பயன்படுத்தி வந்த காரணத்தால் இவ்வூர் இப்பெயர் பெற்றது என வரலாற்று ஆசிரியர்கள் குறிப்பிடுகின்றனர்.\n\nஅச்சம்தவிர்த்தான் ஊராட்சியின் கீழ் இருக்கும் குக்கிராமங்களில் குறிப்பிடத்தக்கவை \n\nசில வருடங்களுக்கு முன்பு இருந்ததை விட தற்போது இங்குள்ள பள்ளிகள் குறிப்பிடத்தக்க முன்னேற்றத்தை அடைந்துள்ளன என்று அவற்றை ஆய்வு செய்த அதிகாரிகள் குறிப்பிட்டுள்ளனர்.\n"}
{"id": "384020", "url": "https://ta.wikipedia.org/wiki?curid=384020", "title": "மேல கோடாங்கிப்பட்டி", "text": "மேல கோடாங்கிப்பட்டி\n\nவிருதுநகர் மாவட்டம் ஸ்ரீவில்லிபுத்தூர் தாலுகாவில் அமைந்துள்ள அச்சம்தவிர்த்தான் ஊராட்சியின் கீழ் இயங்கும் ஒரு குக்கிராமம் இதுவாகும்.\n\n\nவழியெங்கிலும் காணப்படும் வயல்வெளிகளும், சிறப்பாக நடைபெறும் திருவிழாக்களும் தன இவ்வூரின் சிறப்பு.\n\nமிகவும் பிரசித்தி பெற்ற தமிழரின் வீர விளையாட்டுகளான கிடா சண்டை மற்றும் கோழிச்சண்டையும் இவ்வூரில் விளையாடப்படும் விளையாட்டுக்கள் ஆகும்.\n\nஅருள்மிகு ஸ்ரீ சக்கதேவி திருக்கோவில், அருள்மிகு காளியம்மன் திருக்கோவில் மற்றும் அருள்மிகு அய்யனார் திருக்கோவில் ஆகியன இவ்வூரின் காணப்படும் புகழ்பெற்ற கோவில்களாகும்."}
{"id": "384024", "url": "https://ta.wikipedia.org/wiki?curid=384024", "title": "இந்தியத் தொல்லியல் துறையின் அருங்காட்சியகங்கள்", "text": "இந்தியத் தொல்லியல் துறையின் அருங்காட்சியகங்கள்\n\nஇந்தியத் தொல்லியல் துறையின் அருங்காட்சியகங்கள், இந்தியத் தொல்லியல் ஆய்வகத்தின் முதல் தொல்பொருள் அருங்காட்சியகம், பிரித்தானிய இந்தியாவின் ஆசிய சமூக நிறுவனத்தினரால், 1814ல் கொல்கத்தா வில்லியம் கோட்டையில் இந்தியாவில் கம்பெனி ஆட்சியின் போது நிறுவப்பட்டது.\n\nஇந்தியத் தொல்லியல் ஆய்வகத்தின் முதல் தலைமை இயக்குனர் சர் அலெக்சாண்டர் கன்னிங்காம் தலைமையிலான அகழ்வாய்வுவில் கண்டுடெத்த தொல்பொருட்களைக் கொண்டு, \"சர் ஜான் மார்ஷல்\" எனும் தொல்லியல் அறிஞர், சாரநாத் (1904), ஆக்ரா (1906), அஜ்மீர் (1908), தில்லி செங்கோட்டை (1909), பிஜப்பூர் (1912), நாளந்தா (1917) மற்றும் சாஞ்சி (1919) போன்ற இடங்களில் பிரித்தானிய இந்திய அரசின் தொல்பொருள் அருங்காட்சியகங்களை அமைத்தார். \n\n1946ம் ஆண்டு முதல் இந்திய அரசின் இந்தியத் தொல்லியல் துறையில் அருங்காட்சியகப் பிரிவு துவக்கப்பட்டது. \n\nஇந்தியத் தொல்லியல் ஆய்வகம், இந்தியாவில் 44 இடங்களில் தொல்பொருட்கள் மற்றும் பண்பாட்டு நினைவுச் சின்னங்களைக் கொண்ட அருங்காட்சியகங்களில் அமைத்துப் பராமரித்து வருகிறது.\n\nஇந்தியத் தொல்லியல் துறையின் அருங்காட்சியகப் பிரிவு, வடக்கு மண்டலம், தெற்கு மண்டலம், கிழக்கு மண்டலம் மற்றும் மேற்கு மண்டலம் என நான்கு மண்டலங்களாகப் பிரிக்கப்பட்டுள்ளது. \n\n\n\n"}
{"id": "384032", "url": "https://ta.wikipedia.org/wiki?curid=384032", "title": "ராம்லீலா", "text": "ராம்லீலா\n\nராம்லீலா (Ramlila) நவராத்திரிக்கு அடுத்த நாளான விஜயதசமி அன்று மக்கள் முன்னிலையில் கலைஞர்கள் இராமனின் வரலாற்று நிகழ்வுகளை நாடகமாகவும், நாட்டிய நாடகமாகவும் நடித்து காண்பிப்பர். இறுதியில் தீய சக்திகளாகக் கருதப்படும் அரக்கர்களான இராவணன், கும்பகர்ணன் மற்றும் இந்திரஜித் ஆகியோர்களின் உருவப் பொம்மைகளை, இராமர் அம்பெய்து எரிப்பதாக அமையும். \n\nஇராமனின் வாழ்க்கை வரலாற்றை விளக்கும் துளசிதாசர் எழுதிய ராமசரிதமானஸ் ) எனும் இராம காதையை, நவராத்திரியின் போது மக்கள் முன்னிலையில் நாட்டிய நாடகமாக அரங்கேற்றுவர். தீயசக்திகளுக்கும் (அதர்மம்), நற்சக்திகளுக்கும் (தருமம்) இடையே நடைபெறும் போரில், இறுதியாக தீயசக்திகள் முற்றிலுமாக அழிக்கப்படுவதை நினைவு கூறுமுகமாக, நவராத்திரியின் இறுதி நாளான, விஜயதசமி அன்று இரவில் புதுதில்லி ராம்லீலா மைதானத்தில் தீயசக்திகளான இராவணன், கும்பகர்ணன் மற்றும் இந்திரஜித் ஆகியோர்களை பெரிய அளவில் பொம்மைகளாக நிறுத்தி வைத்து, இராமர் வேடமிட்ட கலைஞர் அம்பெய்து எரிப்பர்.\n\nராம்லீலா பண்டிகை போன்று மேற்கு வங்காளத்தில் அன்னை துர்கை, கொடுங்குணம் கொண்ட எருமைத் தலைக் கொண்ட மகிசாசூரன் போன்ற அரக்கர்களை அழிக்கும் நிகழ்வை, துர்கா பூஜையாகக் கொண்டாடப்படுகிறது.\n\n2008ல் யுனெஸ்கோ நிறுவனம் ராம்லீலா பண்டிகையை மனிதகுலத்தின் தொன்மையான பண்பாட்டு நிகழ்வாக அறிவித்துள்ளது. \nவரலாற்று புகழ் வாய்ந்த அயோத்தி, வாரணாசி, பிருந்தாவனம், மதுரா, அல்மோரா மற்றும் மதுபனி ஆகிய நகரங்களில் ஆண்டுதோறும் ராம்லீலா பண்டிகை வெகுசிறப்பாகக் கொண்டாடப்படுகிறது. \n\nSection::::வாரணாசியில் ராம்லீலா.\nவிஜயதசமி அன்று ராம்லீலா விழா வண்ணமயமான அலங்காரங்களுடன் ஆரம்பமாகும் போது காசி நாட்டு மன்னர் \nபளபளக்கும் பட்டுப் பீதாம்பரங்களை அணிந்து, ராம் லீலா ஊர்வலத்துக்குத் தலைமையேற்று யானையில் வலம் வருவார்.பின்னர் வாரணாசியின் ராம்நகரில் ஒரு மாத காலம் நடக்கும் \"ராம்லீலா\" நாடகத்தை துவக்கி வைப்பார்.\n\nதுளசிதாசர் எழுதிய ராமாயணமான ராமசரித மானசில் கூறப்பட்டுள்ள ராமபிரானின் கதையை நடித்துக் காட்டும் நாடகமாகும். இராம நாடகம், ராம்நகரில் மாலை நேரத்தில், தொடர்ந்து 31 நாட்களுக்கு நடைபெறும். விழாவின் இறுதிநாளில் இது உச்சகட்டத்தை அடையும். இதன்போது ராமர் வேடமிட்ட கலைஞர், ராவணன் வேடமிட்ட கலைஞரை அம்பெய்து அழிப்பார். 19ம் நூற்றாண்டில், மகாராஜா உதித் நாராயண் சிங் என்பவரே ராம்நகரில் ராம்லீலாவை அரங்கேற்றும் வழக்கத்தை துவக்கினார்.\n\nகாசி மன்னரால் நடாத்தப்படும் விழாவைக் காண ஒவ்வொரு வருடமும் இலட்சக்கணக்கான பக்தர்கள் இங்கு வருவர்.\nSection::::வெளி நாடுகளில்.\nதென்கிழக்கு ஆசிய நாடுகளான கம்போடியா, தாய்லாந்து, இந்தோனேசியாவின் பாலித் தீவு]]களில் கிபி 1000 ஆண்டுக்களுக்கு முன்னரே இராமகாதை நாட்டிய நாடகமாக அரங்கேற்றப்பட்டுவருகிறது. தற்போது மேற்குலக நாடுகளிலும் இராம லீலை வெகு சிறப்பாகக் கொண்டாடப்படுகிறது.\n\n\n"}
{"id": "384037", "url": "https://ta.wikipedia.org/wiki?curid=384037", "title": "2017 லாஸ் வேகஸ் தாக்குதல்", "text": "2017 லாஸ் வேகஸ் தாக்குதல்\n\nஅக்டோபர் 1, 2017-அன்று லாஸ் வேகஸ் நகரத்தில் நடந்த துப்பாக்கிச் சூட்டில் 59-நபர்கள் உயிரிழந்தனர்; 489 பேர் காயமுற்றனர். சுமார் 20,000 நபர்கள் ஜேசன் ஆல்டென் என்பவரின் இசைக்கச்சேரியில் கலந்து கொண்டிருந்த போது ஸ்டீபன் கிரைக் பாடக் என்பவர் துப்பாக்கியால் கூட்டத்தை நோக்கி சுடத்தொடங்கினார். \n\nஇரவு சுமார் 10:08 மணியளவில், துப்பாக்கி சூடு ஆரம்பித்தது அது கூட்டத்தை நோக்கி மாண்டாலாய் பே விடுதியின் 32-வது மாடியில் இருந்து வந்தது. விடுதியில் இருந்து 330 மீட்டர் தூரத்தில், இச்சம்பவம் நடந்தது. ஆரம்பத்தில் பட்டாசு சத்தம் என்று தவறாக புரிந்துகொள்ளப்பட்டது. இத்தாக்குதலில் வெடிச்சத்தத்தை ஆராய்ந்தவர்கள் இது தானியக்க சுடுகலன்கள் என்று அறிவித்தனர். 20-க்கும் மேற்பட்ட ஆயுதங்கள் கைப்பற்றப்பட்டது அதில் பெரும்பாலும் தானியக்க சுடுகலன்களாக இருந்தன. ஆயுதங்கள் மட்டுமின்றி படமெடுக்கும் வசதியுடன் பறக்கும் தானியங்கிகள், தொலைநோக்கி உள்ளிட்டவைகளும் கண்டுபிடிக்கப்பட்டன.\n\nஇரவு 11:58 மணியளவில் ஸ்டீபன் பட்டாக் இறந்ததாக காவல்துறை அறிவித்தது. காவல்துறை நுழையும் போதே மாண்டலாய் பே விடுதியின் 32-வது மாடியில் ஸ்டீபன் தற்கொலை செய்துகொண்டார்.\n\nSection::::உயிர்ச்சேதங்கள்.\nகுறைந்தது 59 நபர்கள் கொல்லப்பட்டனர், இதைல் காவல் துறையைச் சார்ந்த ஒருவரும் இரண்டு கனடா நாட்டைச் சார்ந்தவர்களும் அடங்குவர்.குறைந்தபட்சம் 527 நபர்கள் காயமடைந்தனர், மருத்துவமனையில் அனுமதிக்கப்பட்ட சிலரும் உயிரழந்தனர்.\n\nஐக்கிய அமெரிக்க நாடுகளில் நடந்த மிகத்துயரமிக்க தாக்குதல் இதுவே. இதற்கு முன்னர் 2016 ஒர்லாண்டோ தாக்குதலில் 49 நபர்கள் உயிரழந்தனர். \n\nSection::::குற்றவாளி.\nஇத்துப்பாக்கிச் சூட்டை நிகழ்த்தியது ஸ்டீபன் பட்டாக் (ஏப்ரல் 9, 1953 – அக்டோபர் 1, 2017), 64 வயதுடைய கலிபோர்னியாவைச் சேர்ந்தவர் எனவும், நெவடா மாகாணத்தில் வசித்தவர் என்பதும் தெரியவந்தது. காவல்துறையினர் 19 ஆயுதங்களை ஸ்டீபன் தங்கியிருந்த அறைகளில் இருந்து கைப்பற்றினர், அதில் சுடுகலன், கைத்துப்பாக்கி, உள்ளிட்டவைகளும் அடங்கும். காவல்துறையின் கூற்றின்படி குற்றவாளி தனி ஒருவனாக இதைச் செய்துள்ளதாகவும், அவனுடைய குறிக்கோள் தெரியவில்லை என்றும் தெரிவித்துள்ளனர். எப்பிஐ வெளியிட்டுள்ள அறிக்கையில் ஸ்டீபன் எந்த ஒரு பன்னாட்டு தீவிரவாத அமைப்பையும் சார்ந்தவரில்லை என்று கூறியுள்ளது.\n\nஸ்டீபனுக்கு சொந்தமாக கட்டிடங்களும் இருந்துள்ளது. இவருக்கு சொந்தமாக இரு விமானங்களும் இருந்துள்ளது, இவர் ஒரு விமான ஓட்டியாவார்.\n\nஇவர் சூதாட்டக்காரர் என காவல்துறையும், அவருடைய சகோதரரும் தெரிவித்துள்ளனர். ஸ்டீபனுடைய தந்தை பெஞ்சமின் ஹோஸ்கின்ஸ் பட்டாக் ஒரு வங்கிக் கொள்ளையர், 1969-ம் ஆண்டு சிறையிலிருந்து தப்பித்த அவர் எப்பிஐயால் 1977-ம் ஆண்டு வரை தேடப்பட்டு வந்தார்.\n"}
{"id": "384055", "url": "https://ta.wikipedia.org/wiki?curid=384055", "title": "மிருச்சகடிகம்", "text": "மிருச்சகடிகம்\n\nமிருச்சகடிகம் (The Little Clay Cart) (; கிபி 3 – 4ம் நூற்றாண்டில் சூத்திரகர் எனும் உஜ்ஜைன் நாட்டு மன்னரால் சமஸ்கிருத மொழியில் இயற்றபப்பட்ட நாடகம் ஆகும்.\n\nசிலப்பதிகாரம் போன்ற மிருச்சகடிகம் எனும் நாடக நூலை, தமிழ் மொழியில் மண்ணியல் சிறுதேர் எனும் தலைப்பில் மு. கதிரேசச் செட்டியார் மொழிபெயர்த்துள்ளார். சங்கரதாஸ் சுவாமிகள் மிருச்சகடிகம் எனும் தமிழ் நாடகத்தை அரங்கேற்றியுள்ளார்.\n\nSection::::கதைச் சுருக்கம்.\nஉஜ்ஜைன் நகரத்தின் பெரும் வணிகனான சாருதத்தன் மீது அரண்மனை நடனப் பெண்னும், கணிகையுமான வசந்தசேனை காதல் வயப்படுகிறாள். வசந்தசேனை மீதுள்ள காதலினால், வணிகத்தின் மீது நாட்டமின்றி, தனது விலை மதிப்பற்ற செல்வங்களை வசந்தசேனைக்கு வழங்கி, உறவாடி மகிழ்கிறான்.\nஅதே நேரத்தில் மன்னர் பாலகரின் வைப்பாட்டியின் தம்பியும், மைத்துனனுமான் சம்ஸ்தானகன், வசந்தசேனை மீது ஒருதலைக் காதல் கொண்டு, அவளை துரத்துகையில், வசந்தசேனை, வணிகன் சாருதத்தனின் வீட்டில் தஞ்சம் அடைகிறாள். அங்கு சாருதத்தனின் மனைவி தூதையின் வறுமை நிலைக் கண்டு, சாருதத்தனை மீண்டும் வணிகத்தில் ஈடுபடுத்தி செல்வம் சேர்க்க, தனது விலைமதிப்பற்ற நகைகளைக் கொடுத்துவிட்டுச் செல்கிறாள்.\n\nவசந்தசேனை வீட்டில் பணிபுரியும் அடிமைப் பெண் மதனிகாவை பொருள் கொடுத்து மீட்டுச் செல்வதற்கு, அவள் காதலன் சார்விளாகன் எனும் இளைஞன், சாருதத்தன் வீட்டில் திருடிய நகைகளுடன், வசந்தசேனை வீட்டிற்கு செல்கிறான். சார்விளாகனின் கையிலிருந்த நகைகளைக் கண்ட வசந்தசேனை, அதனை வணிகன் சாருதத்தனுக்கு தான் வழங்கிய நகைகளே என்று உறுதி செய்து கொள்கிறாள். இருப்பினும் வசந்தசேனை தன் அடிமைப் பணிப் பெண்னை, அவள் காதலனான சார்விளானுடன் அனுப்பி விடுகிறாள். வசந்தசேனை, கணிகைக்குரிய தொழிலிருந்து விலகி, தன் வீட்டில் சாருதத்தனுடன் முழுவதுமாக வாழ்கிறாள்.\n\nசாருதத்தனின் மனைவி தூதை, தனது விலைமதிப்பற்ற மாணிக்கமாலையை தன் பணிப்பெண் இராதனிகாவிடம் மூலம் வசந்தசேனையிடம் கொடுத்து, தன் கணவன் சாருதத்தனை வசந்தசேனையிடமிருந்து மீட்க முற்படுகிறாள். ஆனால் வசந்தசேனை மாணிக்கமாலையை ஏற்காமல் சாருதத்தனின் மனைவியிடமே திருப்பி அனுப்பி விடுகிறாள். \nசில ஆண்டுகள் கழித்து ஒருமுறை, சாருதத்தனுக்கும், அவன் மனைவி தூதைக்கும் பிறந்த மகன் ரோகசேனன் தெருவில் களிமண் வண்டியுடன் விளையாடுகையில், எதிர்புறம் சாருதத்தனுக்கும் வசந்தசேனைக்கும் பிறந்த மகன் தங்க நிற வண்டியுடன் விளையாடுவதை காண்கிறான். தனக்கும் விளையாடுவதற்கு அதே போன்ற தங்க நிற வண்டி வேண்டும் என தன் அன்னை தூதையிடம் அடம் பிடிக்கிறான். ரோகசேனனின் செவிலித்தாயான இராதனிகா, ரோகசேனனை சமானப்படுத்தி, வசந்தசேனையிடம் அழைத்து வந்து, இப்பிரச்சனையை தீர்வு கோரியபோது, வசந்தசேனை தனது நகைகளைக் கொடுத்து பொன்னிற வண்டி வாங்கச் சொல்கிறாள்.\n\nவசந்தசேனை கொடுத்த நகைகளையும் மாணிக்கமாலையையும் மீண்டும் வசந்தசேனையிடமே கொடுப்பதற்காக சாருதத்தனின் மனைவி தூதை இறுதிமுயற்சி எடுத்தபோது, இருவரிடையேயான உணர்ச்சிப் பரிமாறல் மாற்றத்தை ஏற்படுத்துகிறது. இக்காட்சி சங்க இலக்கியத்தில் தலைவியின் மகனை பரத்தை, தன் மகனாக கருதி ஆரத்தழுவுவது, மிருச்சகடிகத்திலும் பேசப்பட்டுள்ளது.\n\nவசந்தசேனையின் உண்மைக் காதலுக்கு மதிப்பளித்த தலைவியான சாருதத்தனின் மனைவி தூதை, வசந்தசேனையின் பூந்தோட்டத்தில் அமர்ந்திருக்கும் தன் கணவன் சாருதத்தனை கண்டு, வசந்தசேனையுடன் தொடர்ந்து வாழ்ந்து, அவளை மகிழ்விக்குமாறு கூறி சென்றுவிடுகிறாள்.\n\nமறுபுறம் தன்னை ஏற்க மறுத்த வசந்தசேனையை அரசனின் மைத்துனன் சம்ஸ்தானகன் தாக்கியதில் மூர்ச்சை அடைகிறாள் வசந்தசேனை. வசந்தசேனை இறந்துவிட்டதாகக் கருதிய சமஸ்தானகன், அக்கொலைப்பழியை சாருதத்தன் மீது சுமத்தினான். எனவே சாருதத்தன் மரண தண்டனை கைதியாக சிறையில் அடைக்கப்படுகிறான்.\n\nஇப்போராட்டத்தின் போது, வசந்தசேனை வீட்டில் அடிமைப் பெண்னாகப் பணிபுரிந்த மதனிகாவின் காதலனான சார்விளாகனின் உற்ற நண்பனும், நாடு கடத்தப்பட்ட உஜ்ஜைன் நாட்டு இளவரசன் ஆர்யகன் எனும் இடையரிளவல், நாட்டில் சமூக நீதி கோரி மக்களைத் தூண்டி போராடுகிறான், அரசனின் மைத்துனன் சம்ஸ்தானகன் தூண்டுதல் பேரில் மன்னர் ஆர்யகனை சிறையில் அடைத்து விடுகிறார்.\n\nபின்னர் சார்விளாகனால் சிறையிலிருந்து மீட்கப்பட்ட ஆர்யகன் எனும் இடையரிளவல் தப்பிச் செல்லும் வழியில் சாருதத்தனின் வீட்டில் தலைமறைவாக இருந்தான். \nஆர்யகன் எனும் இடையரிளவல், உஜ்ஜைன் நாட்டு கொடுங்கோல் அரசன் பாலகரை வீழ்த்தி ஆட்சியைக் கைப்பற்றுகிறான். சமஸ்தானகனால் இறந்ததாக கருதப்பட்ட வசந்தசேனையை துறவியொருவரால் காப்பாற்றப்படுகிறாள். சாருதத்தனின் மரண தண்டனையை நிறைவேற்றுவதற்காக கொலைக்களத்திற்கு கொண்டு செல்கையில், அங்கு வந்த வசந்தசேனை உண்மைகளை வெளிப்படுத்தியதால், மன்னரின் மைத்துனன் சமஸ்தானகனின் கபட நாடகங்கள் அம்பலப்படுத்தப்படுகிறது. இதனால் சாருதத்தன் மரண தண்டனையிலிருந்து காப்பாற்றப்படுகிறார்.\n\nஇறுதியில் சமஸ்தானகனையும், கொடுங்கோல் மன்னரையும் கொடுஞ்சிறையில் அடைக்கின்றனர்.\n\n\n\n\n"}
{"id": "384061", "url": "https://ta.wikipedia.org/wiki?curid=384061", "title": "கல்யாண் - டோம்பிவிலி", "text": "கல்யாண் - டோம்பிவிலி\n\nகல்யாண்-டொம்பிவிலி என்பது மகாராஷ்டிரா மாநிலத்தில் தானே மாவட்ட தலைமையிடமா ன கல்யாண் நகராட்சியில் உள்ள இரட்டை நகரம் ஆகும். 1982 ஆம் ஆண்டில் கல்யாண் மற்றும் டம்பிம்பிளி ஆகிய இரட்டை நகரங்களை நிர்வகிப்பதற்கு அமைக்கப்பட்டது. கல்யாண் 700 ஆண்டுகளுக்கும் மேலான வரலாற்றைக் கொண்டுள்ளது.\n\nநவீன (ஸ்மார்ட்) நகர திட்டத்திற்கான மகாராஷ்டிரா மாநிலத்தின் ஐந்து நகரங்களை இந்தியா சமீபத்தில் அறிவித்தது. அதில் கல்யாண்-டொம்பிவிலியும் ஒன்றாகும். ஔரங்காபாத், நாசிக், நாக்பூர், மற்றும் தானே ஆகிய நான்கு நகரங்கள் ஆகும்.\n"}
{"id": "384063", "url": "https://ta.wikipedia.org/wiki?curid=384063", "title": "பரத முனிவர்", "text": "பரத முனிவர்\n\nபரத முனிவர் (Bharata Muni) பண்டைய பரத கண்டத்தின் இசை மற்றும் நாட்டிய சாத்திரமான காந்தர்வ வேதம் எனும் நூலை சமசுகிருத மொழியில் எழுதிய அறிஞர். காந்தர்வ வேதம் 6,000 சுலோகங்களையும், 36 அதிகாரங்களையும் கொண்டது. இவர் கிமு 300 - கிபி 100க்கும் இடையே வாழ்ந்ததாக கருதப்படுகிறது. பரதநாட்டியம் இவர் பெயரால் அறியப்படுகிறது. அரம்பையர்கள் மற்றும் கந்தவர்கள் பரத முனிவர் இயற்றிய காந்தர்வ வேதம் எனும் இசை மற்றும் நடனக் கலையில் சிறந்தவர்களாக விளங்கினர் என பண்டைய இந்துக்களின் சாத்திரங்கள் கூறுகிறது.\n\n\n"}
{"id": "384066", "url": "https://ta.wikipedia.org/wiki?curid=384066", "title": "தமிழ் இணைய நூலகம்", "text": "தமிழ் இணைய நூலகம்\n\nதமிழ் இணைய நூலகம் அல்லது தமிழிணைய மின்னூலகம் என்பது தமிழ் இணையக் கல்விக் கழகத்தின் ஒரு பிரிவு ஆகும். இங்கு நூல்கள், பருவ வெளியீடுகள் (இதழ்கள், ஆய்விதழ்கள்), சுவடிகள், மற்றும் பண்பாட்டு மரபுரிமை தொடர்புடைய பல்லூடக ஆவணங்கள் கட்டற்ற முறையில் அணுக்கப்படுத்தப்பட்டுள்ளன. \n\n2017 ஒக்ரோபரில் இந்தத் தளத்தில் 8115 நூல்கள், 888 பருவ வெளியீடுகள், 21 சுவடிகள் மற்றும் நூற்றுக்கணக்கான பல்லூடக வளங்கள் உள்ளன.\n\n"}
{"id": "384067", "url": "https://ta.wikipedia.org/wiki?curid=384067", "title": "ஸ்ரோரிவேவர்", "text": "ஸ்ரோரிவேவர்\n\nஸ்ரோரிவேவர் அல்லது கதைபின்னி என்பது சிறுவர் கதைகளை வாசிக்க, உருவாக்க, மொழிபெயர்ப்பதற்கான ஒரு பன்மொழித் தளம் ஆகும். இதன் உள்ளடக்கம் முற்று முழுதாக கட்டற்ற உரிமத்தில் (Creative Commons Attribution 4.0 Licence International (CC-BY-4.0)) வெளியிடப்படுகின்றது. இதில் நூறுக்கும் மேற்பட்ட தமிழ் மொழி நூல்களும் உள்ளன. \n\nஇந்தத் தளத்தினை இலாப நோக்கமற்ற பாந்தம் நூல்கள் பதிப்பகம் வெளியிடுகின்றது. இந்தத் தளத்துக்கு 2017 இக்கான காங்கிரசு நூலகத்தின் அனைத்துலக இலக்கிய விருது வழங்கப்பட்டது.\n\n"}
{"id": "384069", "url": "https://ta.wikipedia.org/wiki?curid=384069", "title": "அசிதா", "text": "அசிதா\n\nமரியா அசிதா கிராஸ்ட்டா (Maria Ashitha Crasta, 3 அக்டோபர் 1984 இல் பிறந்தவர்) ஒரு இந்திய மாடல் மற்றும் நடிகை ஆவார்.\n\nSection::::பிறப்பும் ,இளமைப்பருவமும்.\nமரியா அசிதா கிராஸ்ட்டா என்ற இயற் பெயர் கொண்ட அசிதா மாடல் அழகி மற்றும் நடிகையும் ஆவார். இவர் லோவிஸ் மற்றும் ஜெனீஃபர் க்ராஸ்டா தம்பதியரின் மகளாவார் . மும்பையில் பிறந்த இவர் பின்னர் பெங்களூருக்கு குடி பெயர்ந்தார்.\n\n15 வயதில் இருந்து அவர் நடனம் மற்றும் மாடலிங் நிகழ்ச்சிகளில் பிராந்திய மட்டத்தில் பங்குபெற்றார், மேலும் அவரது திறமைக்காக பல பரிசுகளையும் பெற்றார். - அசிதா மவுண்ட் கார்மெல் நிர்வாக துறை கல்லூரியில் படித்து நிர்வாக இயலில் முதுகலைப் பட்டத்தை பெற்றார்.\n\nSection::::அழகிப்போட்டியில் மேன்மை.\nபதினாறாம் வயதில் அசிதா தனது முதல் அழகி போட்டியில் வெற்றி பெற்றார். உடனடியாக அவர் பல பிராண்டுகளின் மேம்பாட்டுக்காக மாடலிங் செய்தார் . 'மிஸ் ப்ளாசம் 1998' மற்றும் ' மிஸ் எசோடிகா 1999' என்ற இரு அழகிப்போட்டியில் மாநில அளவில் வென்றார் \nபின்னர் 'மிஸ் மில்லினியம் - 2000' பட்டத்தை வென்று , கன்னட திரைப்பட உலகில் காலடி எடுத்து வைத்தார்.\n\nSection::::திரை உலக பிரவேசம்.\nகன்னட படவுலகம் அவ்வளவாக இவருக்கு கை கொடுக்கவில்லை .அதிக பட்சமாக கதாநாயகன் தங்கை வேடமே கிடைத்தது .\nஹார்ட் பீட்ஸ், கிரீன் சிக்னல் ,ஹாட்ஸ் ஆப் இந்தியா ,தவறினா சிறி ,ரோடு ரோமியோ ,ஆகாஷ் ,தேவரு கோட்ட தங்கி ஆகிய சிவராஜ்குமார், புனித் ராஜகுமார்படங்களில் நடித்தார்.\n\nSection::::சொந்த வாழ்க்கை.\nதொழில்முறை வாழ்க்கையில் சின்னத்திரையிலும் தோன்றினார் ஒரு பெரிய இடைவெளிக்கு பின் திருமணம் செய்து திரைவாழ்வை விட்டு விலக முடிவு செய்தார் . அசிதா அக்டோபர் 21 ம் தேதி தொழிலதிபர் ஷங்கரை திருமணம் புரிந்தார் . அசிதாவும் ,சங்கரும் சுமார் எட்டு ஆண்டுகளாக காதலித்து வந்தனர் .இந்த திருமணம் இந்து -கிறிஸ்துவ கலப்பு மணம் ஆகும் .எனவே இவர்கள் திருமணம் இரு மத மரபுகளின் படியும் நடைபெற்றது .\n"}
{"id": "384071", "url": "https://ta.wikipedia.org/wiki?curid=384071", "title": "இந்தியப் பொறியியல் பணி", "text": "இந்தியப் பொறியியல் பணி\n\nஇந்தியப் பொறியியல் பணி சுருக்கமாக ஐஇஎஸ் (Indian Engineering Services) சுருக்கமாக IES) என்பது இந்திய அரசின் தொழில் நுட்ப மற்றும் நிர்வாகச் செயல்பாடுகளும் இணந்த ஆட்சிப்பணியாகும். பெரும்பாலான நாடுகளைப் போலவே, இந்திய அரசும் அதன் ஆட்சிப்பணி ஊழியர்களையும், அதிகாரிகளையும் தகுதி அடிப்படையில் நியமனம் செய்கிறது, அதிகாரத்தில் நடுத்தர நிர்வாக நிலைகள் போட்டித் தேர்வுகள் மூலம் நிரப்பப்படுகின்றன. குறைந்த எண்ணிக்கையிலான பதவிகளுக்கு, அதிகப்படியானவர்கள் போட்டியிடுகின்றனர். சிவில் சர்வீசஸ் தேர்வை நடத்தும் ஒன்றிய அரசுப்பணியாளர் தேர்வாணையம்தான் (யூ.பி.எஸ்.சி.) ஐ.இ.எஸ். தேர்வையும் நடத்துகிறது. இந்தியப் பொறியியல் தேர்வானது, இந்திய ஆட்சிப்பணி தேர்வைப் போல, முதல்நிலைத் தேர்வு, முதன்மைத் தேர்வு, நேர்முகத் தேர்வு என அடுத்தடுத்து 3 விதமான தேர்வுகள் (ஐந்து சோதனைகள் கொண்டது) கொண்டது.\n\nஐஈஎஸ் பணியானது இந்திய பொறியியல் பட்டதாரிகளால் மிகவும் விரும்பப்படும் பணியாகும். 2015 ஆம் ஆண்டில், மொத்தம் 434 பேர் ஈ.எஸ்.இ. மூலம் தெரிவு செய்ய பரிந்துரைக்கப்பட்டனர். 2010 ஆம் ஆண்டில், மொத்தம் 157,649 பேர் 434 காலியிடங்களுக்கு விண்ணப்பித்தனர். 2011 இல், நியமனம் செய்யப் பரிந்துரைக்கப்பட்டவர்களான 693 பேரில் 317 பொது பிரிவினர், 209 பிற பிற்படுத்தப்பட்ட வகுப்பினர், 113 பட்டியல் வகுப்பினர், 54 பழங்குடியினர் ஆவர் (உடல் ஊனமுற்றவர்கள் 44 பேர் உட்பட). இந்திய பொறியியல் பணி 2012 தேர்வில் 560 பதவிகளுக்கு (உடல் ஊனமுற்றோர் 47 பேர் உட்பட) ஆள்சேர்ப்பு நடத்தப்பட்டது. 2013 ஆம் ஆண்டில் 763 பதவிகளுக்கான ஆட்சேர்ப்பு செய்யப்பட்டது (உடல் ஊனமுற்றோர் 19 பேர் உட்பட).\n\nஇந்திய பொறியியல் பணிக்கான தேர்வானது, உலகின் கடினமான தேர்வுகளில் ஒன்று என கருதப்படுகிறது. மிகுதியான நபர்கள் குறைவான பதவிகளுக்கு போட்டியிடுவதால் தேர்வு விகிதமானது 0.00275 (2010 புள்ளியியல் அடிப்படையில்) உள்ளது. இது உலகில் மிகவும் கடினமான தேர்வுகளில் ஒன்றாக கருதப்படுகிறது. இத்தேர்வில் வெற்றி பெறுபவர்களில் உயர் மதிப்பெண்களைப் பெறுபவர்கள் இந்திய தொழில்நுட்பக் கழகங்கள் மற்றும் இந்திய அறிவியல் கழகம். போன்ற கல்வி நிறுவனங்களில் இருந்து வந்தவர்களாவர். இந்த கடினமான தேர்வு முறை காரணமாக, இந்த பொறியியல் அதிகாரிகள் சமூகத்தில் உயர்ந்த மரியாதை கொண்டவர்களாக உள்ளனர். மேலும் பல்வேறு பகுதிகளில் பணிகளை நிர்வகிப்பவர்களாக உள்ளனர். இந்திய அரசாங்க செலவினத்தில் இந்தியாவின் மொத்த உள்நாட்டு உற்பத்தியில் 15 சதவிகிதத்திற்கும் அதிகமானதாக, பொதுத்துறை நிர்வகப் பணிகள், தொடர்வண்டித் துறை, சாலைகள், பாதுகாப்பு, உற்பத்தி, ஆய்வு, பகிர்மானம், கட்டுமானம், பொதுப் பணிகள், மின்சாரம், தொலை தொடர்பு, முதலியவற்றிற்கு செலவிடப்படுகிறது. குரூப் ஏ பணிகளுக்கான அனைத்து நியமங்களும் இந்திய ஜனாதிபதியால் செய்யப்படுகின்றன.\n\nSection::::அதிகாரிகளின் பணிகள்.\nஐ.இ.எஸ். தேர்வில் இந்தியன் ரெயில்வே சர்வீஸ், மிலிட்டரி இன்ஜினியரிங் சர்வீஸ், இந்தியன் டெலிகாம் சர்வீஸ், இந்தியன் நேவல் ஆர்மாமென்ட் சர்வீஸ், இந்தியன் ரயில்வே ஸ்டோர் சர்வீஸ், இந்தியன் ஆர்டினன்ஸ் பேக்டரி சர்வீஸ், இந்தியன் சப்ளை சர்வீஸ், சென்ட்ரல் பவர் இன்ஜினியரிங் சர்வீஸ் என்று பல்வேறு வகையான பணிகள் இருக்கின்றன. எனவே, பிடித்தமான பணியைத் தேர்வுசெய்துகொள்ள முடியும். தேர்வில் எடுக்கும் மதிப்பெண், விருப்பம், இடஒதுக்கீடு ஆகியவற்றின் அடிப்படையில் பணிகள் ஒதுக்கப்படுகின்றன.\n\nSection::::தகுதி.\nSection::::குடியுரிமை.\nதேர்வுக்கு வருபவர் பின்வரும் ஒன்றைச் சேர்ந்தவராக இருக்க வேண்டும்:\n\nSection::::கல்வித் தகுதி.\nஅங்கீகாரம் பெற்ற பல்கலைக்கழகத்திலிருந்து குறைந்தபட்சம் பொறியியல் (பி.ஈ. / பி. டெக்) பட்டம். எம்.எஸ்.சி. பட்டம் அல்லது அதற்கு இணையான வயர்லெஸ் கம்யூனிகேஷன்ஸ், எலெக்ட்ரானிக்ஸ், ரேடியோ பிசிக்ஸ் அல்லது ரேடியோ இன்ஜினியரிங் ஆகியவற்றுடன் சில குறிப்பிட்ட சேவைகளுக்கு மட்டுமே ஏற்றுக்கொள்ளக்கூடிய சிறப்பு பாடங்களைக் கொண்டுள்ளன.\n\nSection::::வயது வரம்பு.\nஆண்டின் துவக்கமான சனவரி அன்றைய கணக்கில் வயது 21–30 க்குள் இருக்கவேண்டும்.\n\nபின்வருமாறு வயது வரம்பில் தளர்வு உள்ளது:\n\nSection::::தேர்வு.\nSection::::விண்ணப்பம்.\nயுபிஎஸ்சியின் அதிகாரப்பூர்வ வலைத்தளத்தில் ஆன்லைனில் விண்ணப்பிக்க வேண்டும்.\n\nSection::::விண்ப்பக் கட்டணம்.\nபொதுப் பிரிவில் ஆண் விண்ணப்பதார்ர் ஆன்லைன் படிவத்தின் விண்ணப்ப கட்டணமாக ரூபாய் 200, பெண்கள் மற்றும் இட ஒதுக்கீட்டுப் பிரிவினருக்கு எந்தவொரு கட்டணமும் இல்லை.\n\nSection::::தேர்வு மையங்கள்.\nஒவ்வொரு ஆண்டும் ஜூன் மாதம் இந்தியா முழுவதும் பின்வரும் மையங்களில் இந்த்த் தேர்வு நடத்தப்படுகிறது அவை: அகர்தலா, அகமதாபாத், அய்சால், அலிகர், அலகாபாத், பெங்களூர், பரேலி, போபால், சண்டிகர், சென்னை, கட்டக், தேராதூன், தில்லி, தார்வாடு, திஸ்பூர், கேங்டாக், ஐதராபாத், இம்பால், இட்டாநகர், செய்ப்பூர், சம்மு, ஜோரத், கொச்சி, கோகிமா, கொல்கத்தா, இலக்னோ, மதுரை, மும்பை, நாக்பூர், பானஜி (கோவா), பட்னா, போர்ட் பிளேர், ராய்பூர், ராஞ்சி, சம்பல்பூர், சில்லாங், சிம்லா, சிறிநகர், திருவனந்தபுரம், திருப்பதி, உதயப்பூர் விசாகப்பட்டினம் போன்றவை ஆகும்.\n\n"}
{"id": "384093", "url": "https://ta.wikipedia.org/wiki?curid=384093", "title": "இராய்னர் வெய்சு", "text": "இராய்னர் வெய்சு\n\nஇராய்னர் வெய்சு (\"Rainer Weiss\", பிறப்பு: செப்டம்பர் 29, 1932) ஒரு அமெரிக்க இயற்பியலாளர் ஆவார். இவர் ஈர்ப்பு விசை சார்ந்த இயற்பியல் மற்றும் வானியற்பியலில் இவரது பங்களிப்பிற்காக நன்கறியப்பட்டவர். இவர் எமெரிடசில் உள்ள மாசாச்சூசெட்சு தொழில்நுட்பக் கழகத்தில் இயற்பியல் துறை பேராசிரியராக உள்ளார். லைகோ (LIGO) எனும் அடிப்படைச் செயல்பாட்டில் பயன்படும் சீரொளி குறுக்கீட்டுமானிையக் கண்டுபிடித்தமைக்காக சிறப்பு பெற்றவர் ஆவார். இராய்னர் வெய்சு கோபெ செயற்கைமதி (COBE) அறிவியல் பணிக்குழுவின் தலைவராக உள்ளார்.\n\n2017 ஆம் ஆண்டிற்கான இயற்பியலுக்கான நோபல் பரிசினை கிப் எஸ். தோர்ன் மற்றும் பேரி சி. பேரிஷ் ஆகியோருடன் இணைந்து பகிர்ந்து கொள்கிறார். சீரொளி குறுக்கீட்டுமானியின் கண்டுபிடிப்பு மற்றும் ஈர்ப்பு சக்தியின் அலைகளை இக்கருவியின் வாயிலாக உற்றுநோக்கிக் கண்டறிந்த தீர்மானிக்கத்தகுந்த பங்களிப்புகளுக்காக இவர்களுக்கு நடப்பு ஆண்டில் நோபல் பரிசு வழங்கப்பட்டுள்ளது.\n\nSection::::லைகோ.\nஅணுவின் அளவில் பத்து இலட்சத்தில் ஒரு பங்கு மட்டுமே உள்ள நுண்ணிய ஈர்ப்பு அைலகைள இனம் காண கடந்த 50 ஆண்டுகளாக அறிவியலாளர்கள் முயன்று வருகின்றனர். எனினும், இராய்னர் வெய்சு, கிப் எஸ். தோர்ன் மற்றும் பேரி சி. பேரிஷ் ஆகியோர் புதுமையான முறையில் ஈர்ப்பு அைலகைள இனம் காணும் கருவிையக் கொண்டு கடந்த இரண்டு வருடத்துக்குள் நான்கு முறை ஈர்ப்பு அலைகளை இனம் கண்டுள்ளனர். பெரும் கருந்துைளகள் அல்லது நியூட்ரான் விண்மீன்கள் வேகவேகமாகச் சுழன்றுகொண்டு ஒன்றை ஒன்று மோதிக்கொள்ளும் போது ஏற்படும் ஈர்ப்பு அலைகளை நுட்பமான கருவிகளால் உணர முடியும். ஈர்ப்பு அலை ஏற்படுத்தும் சுருக்கமானது மிக மிக நுணுக்கமானது. பூமிக்கும், சூரியனுக்கும் இடையே உள்ள தொலைவை ஒரு அணு அளவு நுட்பமாக அளவிடுவது போன்றது இது. இந்த நுணுக்கமான வேறுபாட்டை சீரொளி குறுக்கீட்டுமானி மூலமாக (Laser Interferometer) சீரொளி குறுக்கீட்டுமானி ஈர்ப்பலை நோக்குக்கூடத்தில் (லைகோ) ( LIGO - Laser Interferometer Gravitational-wave Observatory) வைத்து உற்றுநோக்கிக் கண்டறிந்தமைக்காகத்தான் மேற்காண் மூவருக்கும் 2017 ஆம் ஆண்டின் நோபல் பரிசு அறிவிக்கப்பட்டுள்ளது.\nSection::::இளமைக்கால வாழ்க்கை மற்றும் கல்வி.\nஇராய்னர் 1932 ஆம் ஆண்டு செப்டம்பர் 29 ஆம் நாள் செருமனியில் உள்ள பெர்லின் நகரில் பிறந்தார். இராய்னர் வெய்சின் தாயார் கிறித்தவரும் நடிகரும் ஆவார். இராய்னர் வெய்சின் தந்தையார், ஒரு மருத்துவரும், நரம்பியல் நிபுணரும், உளப்பகுப்பாய்வாளரும் ஆவார். இவர் அஸ்கனாசு யூதராகவும், ஜெர்மானிய பொதுவுடமைக் கட்சியின் உறுப்பிராகவும் இருந்ததால் ஜெர்மனியை விட்டு வெளியே துரத்தப்பட்டார். அந்தக் குடும்பம் முதலில் ப்ராக் நகருக்குச் சென்றது. ஆனால், 1938 ஆம் ஆண்டில் ஏற்பட்ட மியூனிச் ஒப்பந்தப்படி ஜெர்மனி செக்கோஸ்லாவாகியாவை ஆக்கிரமித்த பிறகு, அங்கிருந்து வெளியேறினர். ஸ்டிக்ஸ் குடும்பத்தைச் சேர்ந்த லூயிஸ் அவர்கள் அமெரிக்காவில் நுழைவதற்கு விசாக்களைப் பெற அவர்களுக்கு உதவினார். இராய்னர் வெய்சு தனது இளமைப்பருவத்தை நியூயார்க் நகரத்தில் கழித்தார். அங்கு அவர் கொலம்பியா இலக்கணப் பள்ளியில் படித்தார். பின்னர் இவர் மாசாச்சூசெட்சு தொழில்நுட்பக் கழகத்தில் சேர்ந்தார்.\n"}
{"id": "384099", "url": "https://ta.wikipedia.org/wiki?curid=384099", "title": "வெண்முதுகுச் சில்லை", "text": "வெண்முதுகுச் சில்லை\n\nவெண்முதுகுச் சில்லை தென் இந்தியாவில் காணப்படும் கிளை அல்லது கொம்பினைப் பற்றிக்கொண்டு அமர்வதற்கேற்ற கால்களையுடைய பறவைகள் (Passeriformes) குடும்பத்தை சார்ந்தது ஆகும்,தென் இந்தியாவில் அவை நான்கு துணை குடும்பங்களாக காணப்படுகிறது அவற்றில் இது sparrows (Passeridae) குடும்பத்தை சார்ந்தது ஆகும்.\n\nSection::::பெயர்கள்.\nதமிழில் :வெண்முதுகுச் சில்லை\n\nஆங்கிலப்பெயர் :White - rumped Munia\nஅறிவியல் பெயர் : Lonchura striata\n\nSection::::உடலமைப்பு.\n10 செ.மீ. - பருத்த கூரிய நீல நிற அலகு கொண்டது. இதன் உடலின் மேற்பகுதி பழுப்பாக வெள்ளைப் பிட்டத்துடன் காணப்படும் தொண்டையும் மார்பும் கரும் பழுப்பாகவும் வயிறு வெண்மையாகவும் இருக்கும். \nSection::::காணப்படும் பகுதிகள்.\nதமிழ்நாடெங்கும் பரவலாக சமவெளிகளிலும் மலைகளிலும் 8 முதல் 15 வரையான குழுவாகப் காணப்படும்.\n\nSection::::உணவு.\nபயிர்கள் விளைந்து நிற்கும். விளைநிலங்களில் தானியங்களைத் தின்று கேடு செய்யும் மண்பாதைகளிலும் அறுவடை முடிந்த வயல்களிலும் தாவித் திரிந்து இரைதேடும். மென் குரலில் கத்தும் இது இரவில் புள்ளிச் சில்லை. தூக்கணாங்குருவி ஆகியவற்றோடு கூட கரும்புக்காடு, லாண்டானா புதர் ஆகியவற்றில் அடையும்.\nSection::::இனப்பெருக்கம்.\nஜூலை முதல் டிசம்பர் வரை மூங்கில் இலை புல்லின் அகன்ற இலை ஆகியன கொண்டு பந்து வடிவிலான கூட்டினை அமைக்கும். கூட்டினுள் மெத்தென்று ஆக்க வைக்கப்பட்ட புல்லின் பூவோடுகூடிய இனுக்குகள் நுழைவாயிலுக்கு வெளியே குழல் அமைப்பில் நீட்டிக் கொண்டிருக்கும். சிறுமரங்களின் வெளிப்பட நீண்டிருக்கும் கிளைகளிடையே தரையிலிருந்து 4மீ. உயரத்துக்கு உள்ளாக இதன் கூடு அமைந்திருக்கும் 3 முதல் 8 வரை முட்டைகள் இடும்.\n"}
{"id": "384100", "url": "https://ta.wikipedia.org/wiki?curid=384100", "title": "கருந்தொண்டைச் சில்லை", "text": "கருந்தொண்டைச் சில்லை\n\nகருந்தொண்டைச் சில்லை தென்மேற்கு இந்தியா மற்றும் இலங்கையில் காணப்படும் ஒரு Passeriformes வரிசையை சார்ந்த சிற்றினம் ஆகும். கிழக்குத் தொடர்ச்சி மலைகளில் காணப்படுகிறது.\n\nSection::::பெயர்கள்.\nதமிழில் :கருந்தொண்டைச் சில்லை\n\nஆங்கிலப்பெயர் :Black - throated Munia \nஅறிவியல் பெயர் :Lonchura kelaarti\n\nSection::::உடலமைப்பு.\nகருந்தொண்டைச் சில்லை\n10செ.மீ. - தலை இறக்கைகள் வால் ஆகியன சாக்லெட் பழுப்பு நிறம் முதுகு பழுப்பு நிறமாக இருக்க வால் போர்வை இறகுகள் சற்று வெளுத்துக் காணப்படும். கன்னம், தொண்டை, மார்பு ஆகியன நல்ல பழுப்பாக இருக்க வயிறு வாலடி ஆகியன இளஞ் சிவப்புத் தோய்ந்த பழுப்பாக இருக்கும். \nSection::::காணப்படும் பகுதிகள்.\nதமிழ்நாட்டில் தென்மேற்கு மலைப் பகுதிகளில் ஆண்டு முழுதும் காணப்படும் இது கோடை காலத்தில் வடக்கே உள்ள நீலகிரி மலைப் பகுதிக்கும் வலசை வருகின்றது. பிற சில்லைகளைப் போல வறண்ட நிலங்களை விரும்பாத இது மலைப் பாங்கான நிலப் பகுதிகளையும் நீர் வளமிக்க பகுதிகளையும் விரும்பித் திரிவது.\nSection::::உணவு.\nபுல்விதைகள், நெல், களையாக வளர்ந்துள்ள செடிகளின் விதை ஆகியவையே முக்கிய உணவு. இதன் பழக்க வழக்கங்கள் முந்தைய சில்லையைப் போன்றதே. பாட்சாதமிழ் நாட்டுப் பறவைகளின் பட்டியலில் இது தாராளமாக எங்கும் காணப்படுவதெனக் கூறியுள்ளது ஆய்வுக்கு உரியது.\n\nSection::::இனப்பெருக்கம்.\nஜூலை முதல் டிசம்பர் வரை மூங்கில் இலை புல்லின் அகன்ற இலை ஆகியன கொண்டு பந்து வடிவிலான கூட்டினை அமைக்கும். கூட்டினுள் மெத்தென்று ஆக்க வைக்கப்பட்ட புல்லின் பூவோடுகூடிய இனுக்குகள் நுழைவாயிலுக்கு வெளியே குழல் அமைப்பில் நீட்டிக் கொண்டிருக்கும். சிறுமரங்களின் வெளிப்பட நீண்டிருக்கும் கிளைகளிடையே தரையிலிருந்து 4மீ. ஊயரத்துக்கு உள்ளாக இதன் கூடு அமைந்திருக்கும் 3 முதல் 8 வரை முட்டைகள் இடும்.\n"}
{"id": "384102", "url": "https://ta.wikipedia.org/wiki?curid=384102", "title": "கருந்தலைச் சில்லை", "text": "கருந்தலைச் சில்லை\n\nSection::::பெயர்கள்.\nதமிழில் :கருந்தலைச் சில்லை\n\nஆங்கிலப்பெயர் : Black headed Munia Tricoloured munia \nஅறிவியல் பெயர் :Lonchura malacca \n\nSection::::உடலமைப்பு.\n10 செ.மீ. - தலை கருப்பு எஞ்சிய உடலின் மேற்பகுதி செம்பழுப்பு பிட்டம் மேலும் சற்றுக் கூடுதலாகப் பழுப்பாக இருக்கும். தொண்டை, மார்பு, வயிற்றின் நடுப்பகுதி, வாலடி தொடை ஆகியன கருப்பு மார்பின் பக்கங்கள் வெண்மை.\nSection::::உணவு.\nநெல் வயல்களை அடுத்த நீர் தேங்கியுள்ள இடங்களில் புல்விதைகளையும் நெல்லையும் இரை தேடியபடி இருக்கும். புள்ளிச் சில்லை கூட்டத்துடன் சேர்ந்து இரை தேடும்.\nSection::::காணப்படும் பகுதிகள்.\nஇனப்பெருக்கம் செய்யாத பருவத்தில் 100 வரையான கூட்டமாகக் காணலாம். சதுப்பான நாணற்புதர்கள் கொண்ட நஞ்சை நிலங்களை விரும்பித் திரியும்.\nSection::::இனப்பெருக்கம்.\nஇது இனப்பெருக்கம் செய்யும் பருவத்தில் கருங்கீற்றுத் தூக்கணாங் குருவிகளுடன் உறவு கொண்டதாக அவை கூடுகட்டத் தொடங்கியவுடன் அக்கூடுகளில் நுழைந்து பார்க்கவும் அவற்றோடு கலந்து பறந்து திரியவும் செய்யும் இங். இங். என மெல்லிய குரல் ஒலி எழுப்பும்.\nஅக்டோபர் முதல் மே பந்து வடிவில் கூடமைத்து மென்மையான இளம்புல்லால் மெத்தென்று ஆக்கி 5 முட்டைகள் இடும்.\n"}
{"id": "384105", "url": "https://ta.wikipedia.org/wiki?curid=384105", "title": "ஆரஞ்சு வரியன்", "text": "ஆரஞ்சு வரியன்\n\nவரியன்கள்,சிறகன்கள்,வசீகரன்கள் யாவும் Nymphalidaeகுடும்பத்தை சார்ந்தது ஆகும்.இதில் ஒரு அழகிய வண்ணதுப்பூச்சி ஆரஞ்சு வரியன். \nSection::::பெயர்கள்.\nதமிழில் :ஆரஞ்சு வரியன்\n\nஆங்கிலப்பெயர் : Striped Tiger \nஅறிவியல் பெயர் :Danaus genutia\n\nSection::::உடலமைப்பு.\n72 மி.மீ முதல் 100 மி.மீ வரை இருக்கும்,\nஆரஞ்சு நிற இறகுகளில் கருப்பு கலந்த பழுப்பு நிறக் வரிகளுடன் காணப்படும். இறகுளின் ஓரத்திலும் கீழ்ப் பகுதிகளிலு வெள்ளைப் பட்டைகள் காணப்படும். தரையை ஒட்டி மெதுவாகப் பறக்கும் திறன் கொண்டது. ஆண்டு முழுவதும் காணப்படும் ஆரஞ்சு வரியன்களை அனைத்து இடங்களிலும் காணலாம்.பார்ப்பதற்கு வெந்தய வரியனை போன்று காணப்பட்டாலும் சிறு மாற்றங்களை காணலாம்,இவற்றில் தெளிவான கருப்பு நரம்புகள் காணப்படும்.\n\n\n"}
{"id": "384121", "url": "https://ta.wikipedia.org/wiki?curid=384121", "title": "சுவிஸ் இராணுவக் கத்தி", "text": "சுவிஸ் இராணுவக் கத்தி\n\nசுவிஸ் இராணுவக் கத்தி (Swiss Army knife) என்பது ஒரு பையடக்க கத்தி அல்லது பலகருவிச் சேர்க்கை ஆகும். இதை விக்டோரினாக்ஸ் ஏஜி (மற்றும் 2005 வரை வெங்கர் எஸ்.ஏ-யும் ) தயாரித்தது. \"சுவிஸ் இராணுவக் கத்தி\" என்ற பெயரானது இரண்டாம் உலகப் போருக்குப் பின்னர் அமெரிக்க படையினரால் உருவாக்கப்பட்டது, அவர்களால் அதன் ஜெர்மன் பெயரான \"Offiziersmesser\", என்ற பெயரை உச்சரிப்பதில் ஏற்பட்ட சிரமத்தால் அப்பெயரைக் கொண்டு அழைத்தனர்.\n\nஇந்த சுவிஸ் இராணுவக் கத்தியானது மடித்து வைக்கப்படும் கத்தி என்பதோடு திருப்புளி, சிறிய பிளேடு, நக வெட்டி, தகரவெட்டி சிறிய ரம்பம், கத்திரிக்கோல் போன்ற பலவற்றை உள்ளடக்கியது. இந்த கருவி இணைப்புகள் கைப்பிடியின் மையத்தில் உள்ள மையப் புள்ளியின் மூலம் இயக்கப்படுகின்றன. இதன் அசல் வடிவத்தின் பிடி சிவப்பு வண்ணத்தில் இருக்கும். அதில் ஒரு சிலுவை காணப்படும். சிவப்பு வண்ணப் பின்னணியில் காணப்படும் வெள்ளைச் சிலுவைதான் சுவிட்சர்லாந்தின் கொடியின் வடிவமும்.\n\nசுவிட்சர்லாந்தில் உள்ள இபாக் பகுதியில் 1891 ஆம் ஆண்டு சுவிஸ் இராணுவக் கத்தி முதன் முதலில் உற்பத்தி செய்யப்பட்டது. கார்ல் எல்செனர், பின்னர் விக்டோரினாக்கஸ் என அழைக்கப்பட்ட நிறுவனம், பழைய ஜெர்மன் உற்பத்தியாளரிடம் இருந்து, 1890 வடிவ ஸ்விஸ் இராணுவக் கத்தியைத் தயாரிக்க ஒப்பந்தத்தைப் பெற்றனர். 1893 ஆம் ஆண்டில் சுவிஸ் கருவி நிறுவனமான பால் போச்சட் & சே, பின்னர் வெங்கர் என அழைக்கப்பட்ட உற்பத்தி நிறுவனம், 1890 வடிவ இராணுவக் கத்திகளை தயாரிப்பதற்காக சுவிஸ் இராணுவத்திலிருந்து முதல் ஒப்பந்தத்தை பெற்றது; இரு நிறுவனங்களும் 1908 ஆம் ஆண்டில் இருந்து கத்திகளை தயாரித்து வழங்குவதற்கான ஒப்பந்தத்தை இரு நிறுவனங்களும் பிரித்து, விக்டோரினாக்ஸ் 2005 இல் வெங்கர் வாங்கியது வரை பெற்றுவந்தன. இந்தக் கத்தியானது சுவிச்சர்லாந்தின் ஒரு கலாச்சார சின்னமாகவும், கத்தி வடிவமைப்பு மற்றும் அதன் பல்திசையியக்கத்திறம் உலக அங்கீகாரத்தைப் பெற வழிவகுத்தது.\n\n"}
{"id": "384146", "url": "https://ta.wikipedia.org/wiki?curid=384146", "title": "குரங்கின் தாமி பதிப்புரிமைச் சிக்கல்", "text": "குரங்கின் தாமி பதிப்புரிமைச் சிக்கல்\n\nகுரங்கின் தாமி பதிப்புரிமைச் சிக்கல் (monkey selfie copyright dispute) என்பது பிரிட்டிஷ் இயற்கை ஒளிப்படக் கலைஞர் டேவிட் ஸ்லேட்டருக்குச் சொந்தமான உபகரணங்களைப் பயன்படுத்தி ஒரு குரங்கு எடுத்த தாமிப் படங்களின் பதிப்புரிமைச் சிக்கல் நிலையைக் குறித்த தொடர்ச்சியான பிரச்சினையைக் குறிக்கும். இச்சிக்கல் குறித்த வழக்கில் விக்கிமீடியா பொது மற்றும் விலங்குகளை நன்முறையில் நடத்த விழைகின்ற மக்கள் (பீட்டா) ஆகிய அமைப்புகள் அந்த குரங்குக்கு பதிப்புரிமை வழங்க வேண்டும் என்று வாதிட்டன.\n\nஸ்லேட்டர் தனக்கே பதிப்புரிமை கோரல் இருப்பதாக வாதிட்டார். தான் இந்தோனேசியாவுக்குப் பயணம் செய்து, காட்டு மகாக் குரங்கு குழுவிடம் தன் \"கேமரா\" உபகரணங்களைக் கொண்டு அவை தாமி படத்தை எடுக்கும்படி செய்ததாக வாதிட்டார். விக்கிமீடியா அறக்கட்டளையின் 2014 ஆம் ஆண்டு விக்கிமீடியா காமன்ஸ் பட நூலகத்திலிருந்து படங்களை அகற்ற இயலாது என்றும் காரணம், ஒரு ஒளிப்படம் எடுப்பவர் அதற்கான ஒளி, தேவைப்படும் கோணம் போன்றவற்றை எல்லாம் யோசிப்பார். இதெல்லாம் சேர்ந்துதான் ஒரு புகைப்படத்துக்கு ஒருவர் காப்புரிமை கோர முடியும். மனிதர் அல்லாத படைப்பாளர் ( சட்டபூர்வ நபர் அல்ல) பதிப்புரிமை வைத்திருக்க முடியாது, இதனால் படங்களை பொது களத்தில் இருந்து அகற்ற இயலாது என வாதிட்டது. 2014 திசம்பரில், ஐக்கிய மாகாண காப்புரிமை அலுவலகம் மனிதர் அல்லாமல் ஒரு குரங்கு மூலம் எடுக்கப்பட்ட ஒளிப்படத்துக்கு பதிப்புரிமை கிடையாது என்று கூறியது. அமெரிக்காவிலும், இங்கிலாந்திலும் உள்ள பல சட்ட வல்லுநர்கள் எவ்வாறாயினும், எடுக்கப்பட்ட படங்களுக்கு வழிவகுத்த அதன் செயல்முறைகளில் ஸ்லேட்டரின் பங்கு குறிப்பிடத்தக்கதாக உள்ளதால், இவை பதிப்புரிமை கோருவதற்கு போதுமானதாக இருக்கலாம் என்று வாதிட்டனர். இந்த வாத பிரதிவாதங்களுக்குப் பிறகு நீதிமன்றம் ஒரு முடிவுக்கு வந்தது.\n\n2016 ஆம் ஆண்டில் அளிப்பட்ட தீர்பில், ஒரு குரங்குக்கு படங்களுக்கான பதிப்புரிமையை அளிக்க முடியாது என்று தீர்ப்பளித்தது. இதை எதிர்த்து பீட்டாவினால் மேல் முறையீடு செய்யப்பட்டது, 2017 செப்டம்பரில், அனைத்து தரப்பினரும் ஒரு தீர்வுக்கு உடன்பட்டனர் இதன்படி நீதிமன்றம், தாமி ஒளிப்படம் எடுக்கப்பட்ட கேமராவுக்குச் சொந்தக்காரரான டேவிட் ஸ்லேட்டர், ஒளிப்படம் வழியாக வரும் வருமானத்தில் 25% பணத்தை இந்தோனேசியாவில் உள்ள கொண்டை வால் குரங்குகளைக் காப்பாற்ற அளிக்க வேண்டும் என்று கூறியது.\n"}
{"id": "384166", "url": "https://ta.wikipedia.org/wiki?curid=384166", "title": "பி. தாணுலிங்க நாடார்", "text": "பி. தாணுலிங்க நாடார்\n\nபி. தாணுலிங்க நாடார் (P. Thanulinga Nadar) (17 பிப்ரவரி 1915 – 2 நவம்பர் 1988), இந்திய அரசியல்வாதியும், கன்னியாகுமரி விடுதலைப் போராட்ட வீரரும், இந்திய நாடாளுமன்ற மக்களவை மற்றும் மாநிலங்களவை உறுப்பினரும், இந்து முன்னணியின் தமிழகத் தலைவராகவும் இருந்தவர்.\nSection::::இளமை.\nதாணுலிங்கம், 17 பிப்ரவரி 1915ல் எம். பராமார்த்த லிங்கம் என்பவருக்கு திருவிதாங்கூர் சமஸ்தானத்தின் திருவனந்தபுரம் மாவட்டத்தின் தற்கால அகத்தீஸ்வரம் வட்டம், பொற்றையடி கிராமத்தில் பிறந்தவர். \nஇளங்கலை பட்டப்படிப்பு மற்றும் சட்டப் படிப்பை முடித்த தாணுலிங்கம் ஏ. நேசமணியால் ஈர்க்கப்படு, திருவாங்கூர் தமிழ்நாடு காங்கிரசு கட்சியில் இணைந்து தீவிர அரசியலில் ஈடுபட்டார். பின்னர் காமராசரால் ஈர்க்கப்பட்டு, 1956ல் இந்திய தேசிய காங்கிரசு கட்சியில் இணைந்தார்.\n\nSection::::அரசியல்.\nஇளமையில் இந்திய விடுதலைப் போராட்டத்தில் பங்கு கொண்டார். ஏ. நேசமணி நிறுவிய திருவாங்கூர் தமிழ்நாடு காங்கிரசு கட்சியில் இணைந்து, குமரி விடுதலைப் போராட்டத்தில் பங்குகொண்டார்.\n\nதாணுலிங்க நாடார், அகஸ்தீஸ்வரம் சட்டமன்றத் தொகுதிகளிலிருந்து, 1948, 1951 மற்றும் 1954ம் ஆண்டுகளில் திருவிதாங்கூர் சட்டமன்ற உறுப்பினராகத் தேர்ந்தேடுக்கப்பட்டார்.\n1957ல் நடைபெற்ற பொதுத் தேர்தலில், இந்திய தேசிய காங்கிரசு கட்சியின் சார்பாக, தாணுலிங்க நாடார், நாகர்கோவில் மக்களவைத் தொகுதியிலிருந்து, இந்திய நாடாளுமன்ற மக்களவை (இந்தியா)|மக்களவை]] உறுப்பினராக தேர்ந்தெடுக்கப்பட்டார்.\n\nதாணுலிங்க நாடார், 9 சூலை 1964 முதல் 2 ஏப்ரல் 1968 முடிய இந்திய நாடாளுமன்ற மாநிலங்களவை உறுப்பினராகப் பணியாற்றியவர்.\n\nSection::::இந்து முன்னணி தலைவராக.\nதாணுலிங்க நாடார், 16 மார்ச்1982ல் இந்துத்துவா இயக்கமான இந்து முன்னணியின் தமிழகத் தலைவராக, தமது 73வது அகவை வரை பணியாற்றியவர். மண்டைக்காடு கலவரத்தின் போது தாணுலிங்க நாடார் 17 பிப்ரவரி 1983ல் கைது செய்யப்பட்டார்.\n\nSection::::குடும்பம்.\nதாணுலிங்க நாடார், இளம் வயதில் மணந்த நட்சத்திரம்மாளின் மறைவிற்குப் பின் இராமநாயகம் அம்மாளை மணந்தார். இவருக்கு இரண்டு மகன்களும், மூன்று மகள்களும் பிறந்தனர்.\n\n"}
{"id": "384176", "url": "https://ta.wikipedia.org/wiki?curid=384176", "title": "கூப்பரின் புறாவடி", "text": "கூப்பரின் புறாவடி\n\nகூப்பரின் புறாவடி வட அமெரிக்காவில் காணப்படும் ஓர் நடுத்தர அளவு பருந்து வகைக் கொன்றுண்ணிப் பறவையாகும். இதன் பரம்பல் தென்கனடாவிலிருந்து வட மெக்சிகோ வரை. கொன்றுண்ணிப் பறவைகளில் பொதுவாகக் காணப்படுவது போல இப்பருந்து வகையிலும் ஆணை விட பெண் உருவத்தில் பெரியதாய் இருக்கிறது. மிசிசிப்பி ஆற்றுக்குக் கிழக்கே காணப்படும் புறாவடி மேற்கே காணப்படும் பறவைகளை விட அளவில் பெரியவை. சில சமயங்களில் அவை இரண்டையும் தனித்தனி உள்ளினமாக சிலர் கருதினாலும் அவற்றின் உருவ அளவைத் தவிர வேறு எந்த வேறுபாடும் இல்லாததால் இப்பறவைக்கு உள்ளினங்கள் எதுவும் இல்லை. இதனை கோழிப் பருந்து, பெரிய புறாப் பருந்து போன்று பல்வேறு பெயர்களால் மக்கள் அழைக்கிறார்கள்.\n\nSection::::பெயர்விளக்கம்.\nசார்லசு லுசியான் போனார்பாட்டே, வில்லியம் கூப்பரின் நினைவாக இதற்கு ஆங்கிலத்தில் (Cooper's hawk, Accipiter cooperii) எனப் பெயரிட்டார். இதன் முக்கிய இரை புறாக்கள் என்பதாலும், வட அமெரிக்காவின் தென்னகத்தில் வாழும் மக்கள் அதனை (Great Pigeon Hawk) என்றழைப்பதாலும், இதனைத் தமிழ்மரபின் படி கூப்பரின் புறாவடி என்றழைக்கலாம்.\nSection::::தோற்றமும் உடலமைப்பும்.\nகூப்பரின் புறாவடி காக்கையின் அளவை ஒத்த ஓர் பருந்து. நீண்ட குறுகிய வாலையும், தன் உடலுக்கு சற்றே பெரிய தலையையும் உடையது. ஆண் புறாவடி 35 முதல் 46 செமீ நீளமும் 220 முதல் 440 கிராம் எடையுமுடையது. ஆணைவிட சற்றே பெரியதான பெண் புறாவடி 42 முதல் 50 செமீ நீளமும், 330 முதல் 700 கிராம் எடையுமுடையது. கிழக்கில் காணப்படும் புறாவடிகள் மேற்கில் காணப்படும் பறவைகளைவிட சற்றே உருவத்தில் பெரியவை. அதன் இறக்கைகளின் நீளம் 42 முதல் 50 செமீ இருக்கும். இரு பாலும் ஒரே தோற்றமுடையது. \n\nSection::::பரம்பல்.\nஇது தென்கனடாவிலிருந்து வட மெக்சிகோ வரை வட அமெரிக்கா முழுவதும் காணப்படுகிறது. மெக்சிகோ வளைகுடாவை ஒட்டிய இடங்களிலும், தென் புளோரிடாவிலும் தென் டெக்சசிலும் தென்மேற்கு அரிசோனாவிலும் மட்டும் காணப்படுவதில்லை. தென் கனடாவிலும் புது இங்கிலாந்திலும் இனப்பெருக்கம் செய்யும் புறாவடிகள் குளிர்காலங்களில் வட அமெரிக்காவிற்கும், நடு அமெரிக்காவிற்கு தெற்கே உள்ள மெக்சிகோவிற்கும் வலசை போகின்றன. மற்ற இடங்களில் இருக்கும் பறவைகள் வலசை போவதில்லை.\n\n"}
{"id": "384187", "url": "https://ta.wikipedia.org/wiki?curid=384187", "title": "வான் இஞ்சென்", "text": "வான் இஞ்சென்\n\nவான் இஞ்சென் & வான் இஞ்சென் எளிமையாக வான் இஞ்சென் அல்லது மைசூரின் வான் இஞ்சென் (1900-1999) (Van Ingen & Van Ingen, simply Van Ingen, or Van Ingen of Mysore) என்பது தென் இந்தியாவின் மைசூரில் இருந்த இறந்த விலங்குகளைப் பாடம் செய்யும் நிறுவனமாகும். இந்த நிறுவனமானது புலி மற்றும் சிறுத்தை ஆகியவற்றை பாடம் செய்யும் கலைக்கு சிறப்பாக அறியப்படுகிறது. பாடம் செய்தல் வரலாற்றில், அறிவியல் முறைப்படி வான் இஞ்சென் தோழிற்சாலையானது தனது 90 ஆண்டு காலத்தில் 43,000 புலிகள் மற்றும் சிறுத்தைகள் ஆகியவற்றின் நினைவு பாடங்களை செய்துள்ளது. வான் இஞ்சென் & வான் இஞ்சென் நிறுவனத்தின் தயாரிப்புகளான பாடம் செய்யப்பட்ட தலை மாட்டி பாடங்கள் (வேட்டைப் பதக்கம்), முழு உடல் பாடங்கள், விலங்கு தோல் விரிப்புகள் போன்றவை உலகம் முழுக்கக் காணப்படுகின்றன.\n\n1972 க்கு முன்வரை இந்தியாவில் வேட்டையாடுதல் அனுமதிக்கப்பட்டிருந்தது. அப்போது செல்வந்தர்கள் பலர் யானை , புலி, சிங்கம் போன்ற காட்டுயிர்களின் தலைகளை பாடம் செய்து டிராபி என்னும் வேட்டைப்பதக்கங்களாக தங்கள் வீட்டுச் சுவர்களில் மாட்டிவைக்க விரும்பினர் அதைச் செய்து கொடுப்பதற்காக வான் இஞ்சென் & வான் இஞ்சென் நிறுவனம் 1890 களில் யூஜீன் வான் இஞ்சென் என்பவரால் நிறுவப்பட்டது. அவருக்குப்பின் அவருடைய மகன்கள் 1999 இல் நிறுவனம் மூடப்படும்வரை அவரின் பணியைத் தொடர்ந்தனர். 1972 இல் இந்தியாவில் காட்டுயிர் பாதுகாப்பு சட்டம் வந்த பிறகு வேட்டையாடுதல் தடை செய்யப்பட்டக் காரணத்தால் இவர்களுக்கு போதிய வேலை இல்லாத காரணத்தால் நிறுவனம் மூடப்பட்டது.\n\nவான் இஞ்சென் & வான் இஞ்சென், சர்வதேச பிரபுக்களுக்கும், இந்தியாவின் மகாராஜாகளுக்கும் மிக அதிகளவில் பணியாற்றினார். அவர்களது வேட்டை கோப்பைகளான பாடம் செய்யப்பட்ட தலைகள் உலகின் பல இடங்களில் மிகச்சிறந்த அழகுடன் பாதுகாக்கப்பட்டுவருகின்றன.\n\n"}
{"id": "384203", "url": "https://ta.wikipedia.org/wiki?curid=384203", "title": "விசாகதத்தர்", "text": "விசாகதத்தர்\n\nவிசாகதத்தன் (Vishakhadatta) ( சமசுகிருத மொழி கவிஞரும், நாடக எழுத்தாளரும் ஆவார். இவரைப் பற்றிய குறிப்புகள் சிறிதளவே வரலாற்று நூல்களில் கிடைக்கிறது. விசாகத்தன், குப்தப் பேரரசின் காலத்தவர் எனக் கருதப்படுகிறது. \nவிசாகதத்தர் இயற்றிய முத்ரா ராக்ஷஸம் மற்றும் தேவிசந்திரகுப்தம் அரசியல் வரலாற்று நாடக நூல்கள் புகழ்பெற்றது. \n\nமுத்திரா ராட்சசம் எனும் நாடக நூலை, 1950 ஆம் ஆண்டில் இ. கே. நடேசசர்மா என்பவரால் தமிழில் மொழிபெயர்க்கப்பட்டு உலகத் தமிழாராய்ச்சி நிறுவனத்தால் வெளியிடப்பட்டது. இதன் மறுபதிப்பு 2000 ஆம் ஆண்டில் வெளிவந்தது.பரிதிமாற் கலைஞர் எனும் வி. கோ. சூரியநாராயண சாஸ்திரியார், இந்நூலை தமிழில் முத்திராராட்சம் எனும் தலைப்பில் மொழிபெயர்த்துள்ளார். \n\nSection::::ஆங்கில மொழி பெயர்ப்பு.\nகிலே சமசுகிருத நூலகம், முத்திரா ராட்சம் நூலை, குஜராத்தி மொழியிலிருந்து, ஆங்கில மொழியில் \"இராட்சசனின் மோதிரம்\" எனும் தலைப்பில் மொழிபெயர்த்துள்ளது.\n\n"}
{"id": "384208", "url": "https://ta.wikipedia.org/wiki?curid=384208", "title": "மெழுகு அருங்காட்சியகம், மைசூர்", "text": "மெழுகு அருங்காட்சியகம், மைசூர்\n\nமெழுகு அருங்காட்சியகம், மைசூர், இந்தியாவின் கர்நாடக மாநிலத்தில் மைசூரில் அமைந்துள்ள ஒரு அருங்காட்சியகம் ஆகும். \n\nSection::::அமைவிடம்.\nமைசூர் அரண்மனையிலிருந்து மூன்று கி.மீ. தொலைவில் இந்த அருங்காட்சியகம் 90 வருடங்களுக்கு மேலாக உள்ள ஒரு கட்டடத்தில் இயங்கி வருகிறது. பெங்களூரைச் சேர்ந்த தொழில்நுட்பத் துறை வல்லுநர் திரு ஸ்ரீஜி பாஸ்கரன் என்பவரால் அக்டோபர் 2010இல் இது நிறுவப்பட்டது. கணினி தொழில்நுட்பம் இவ் வருங்காட்சியகத்தில் நன்முறையில் இவராலும், இவருடைய மனைவியாலும் பயன்படுத்தப்பட்டுள்ளது. கோவாவிலும், உதகமண்டலத்திலும் இதுபோன்ற அருங்காட்சியகத்தை இவர் அமைத்துள்ளார். மெல்லிசை உலகம் என்று கூட இதனை அழைக்கின்றனர்.\n\nSection::::சிலை உருவாக்கம்.\nஓர் ஆளுயர மெழுகுச் சிலையை அமைப்பதற்கு இரண்டிலிருந்து நான்கு மாத காலம் ஆகிறது. அதனை உருவாக்குவதற்கு 50 கிலோவிற்கு மேற்பட்ட மெழுகு தேவைப்படுகிறது. சிலை அமைக்கப்பட்டவுடன் அதற்குப் பொருந்தும் வகையில் உரிய ஆடையும், அணியும் அதற்கு அணிவிக்கப்படுகிறது. ஒரு மெழுகுச்சிலையைத் தயாரிக்க ரூ.3 இலட்சத்திலிருந்து ரூ.15 இலட்சம் வரை ஆகிறது. சிலையின் கண்களும் பற்களும் செயற்கையானவை. உண்மைத் தன்மையை வெளிப்படுத்துவதற்காக பெரும்பாலும் சின்தெடிக் அல்லது உண்மையான முடி பயன்படுத்தப்படுகிறது. சில இசைக்குழுவினர் சிலைகளின் அருகே இசைக்கருவிகளின் பெயர்கள் படத்துடன் தரப்பட்டுள்ளன.\n\nSection::::சிறப்பு.\nமகாத்மா காந்தியின் அமர்ந்த நிலையிலான மெழுகுச் சிலை இங்கு உள்ளது. மைசூரின் அந்நாளைய மன்னரான கிருஷ்ணராஜ வாடியாரின் சிலையும் இங்குள்ளது. பல சிலைகள் நேரில் பார்ப்பதைப் போன்ற உணர்வை நமக்கு ஏற்படுத்துகின்றன. இந்த அருங்காட்சியகத்தில் உள்ள ஒரு பகுதியில் பார்வையாளர் தன் விருப்பத்திற்கு ஏற்றவாறு இசைக்கருவிகளை இசைக்கும் வசதி உள்ளது. \n\nSection::::இசைக்கருவிகள், மெழுகுச் சிலைகள்.\nஇந்தியாவின் பல பகுதிகளைச் சேர்ந்த பல வகையான இசைக்கருவிகள் இங்குள்ளன. கர்நாடகாவில் அதிக எண்ணிக்கையிலான இசைக் கருவிகளை இங்கே காணமுடியும். இசைக்கருவிகளை வாசிக்கின்ற இசைக்கலைஞர்களின் மெழுகுச் சிலைகள் உள்ளன. 19 பிரிவுகளைக் கொண்டு அமைந்துள்ள இந்த அருங்காட்சிகத்தின் ஒவ்வொரு பிரிவும் இசை மற்றும் கலை உலகின் அனுபவத்தை வெளிப்படுத்துவனவாக உள்ளன. பல்வேறு காலகட்டத்தைச் சேர்ந்த 300க்கும் மேற்பட்ட இந்திய மற்றும் மேற்கத்திய இசைக்கருவிகள் இங்கு காட்சிப்படுத்தப்பட்டுள்ளன. சுமார் 110 ஆளுயர மெழுகுச் சிலைகள் இங்கு உள்ளன. இந்திய செவ்வியல் இசையான இந்துஸ்தானி, மற்றும் கர்நாடகா, பஞ்சாபி பங்கரா, மத்தியக் கிழக்கு, சீனா, மலையகம், ஜாஸ், ஹிப்ஹாப், ராக் உள்ளிட்ட பல குழுக்களைக் குறிக்கின்ற வகையில் இசைக்குழுக்களை சிலைகளாகக் காணலாம். \n\nSection::::பார்வை நேரம்.\nஇந்த அருங்காட்சியகத்தை காலை 9.30 மணி முதல் இரவு 7.00 மணி வரை அனைத்து நாள்களிலும் பார்வையிடும் வசதி உள்ளது. பார்வையாளருக்கு ரூ.30 கட்டணம் செலுத்த வேண்டும். ஸ்டில் கேமராவிற்கு ரூ.10 வசூலிக்கப்படுகிறது.\n\n"}
{"id": "384210", "url": "https://ta.wikipedia.org/wiki?curid=384210", "title": "பிரம்மன் கோயில், புஷ்கர்", "text": "பிரம்மன் கோயில், புஷ்கர்\n\nபிரம்மன் கோயில், புஷ்கர் (Brahma Temple, Pushkar) ராஜஸ்தான் மாநிலத்திலுள்ள புஷ்கர் நகரில் உள்ளது. புஷ்கர் ஏரிக்கரையோரத்தில் அமையப்பெற்றிருப்பது, இத்திருக் கோயிலின் சிறப்பு. நான்முக கடவுளான பிரம்மாவே இந்த கோயிலின் மூலவராவார். உலகிலுள்ள மிக சில பிரம்மா கோயில்களில் இதுவும் ஒன்று.\n\nஇத்திருக்கோயில் 2000 ஆண்டுகள் பழமை வாய்ந்தது. இந்த கோயிலின் கருவறையில், பிரம்ம தேவர் தனது இரண்டாவது மனைவி தேவி காயத்ரியுடன் காட்சியளிக்கிறார். கார்த்திகை தீபத்தின் போது ஏராளமான பக்தர்கள் இக்கோயிலுக்கு வருவார்கள்.\n\nSection::::புராணக்கதை.\nஇந்து மத வேதாங்களின் ஒன்றான 'பத்ம புராணத்தின்' படி, வஜ்ரனபா என்னும் அரக்கன், தனது பிள்ளைகளான மனிதர்களைச் சித்திரவாதம் செய்வதை கண்ட பிரம்ம தேவர், தனது ஆயுதம் தாமரையை கொண்டு அந்த அரக்கனை கொன்றார். 'தாமரை ஆயுதத்தை' எய்தபோது, அதனுடைய இதழ்கள் பூலோகத்தில் விழுந்தன. இதனால் மூன்று இடங்களில் எரிகள்: புஷ்கர் ஏரி/ஜெயஷ்ட புஷ்கர் (முதல்/பெரிய ஏரி), மத்திய புஷ்கர் (நடு ஏரி) மற்றும் கனிஷ்ட புஷ்கர் (தாழ்ந்த ஏரி) உருவானது. \n\nபிரம்ம தேவர், மக்களின் நலன் கருதி அங்கே ஒரு யாகம் நடத்த விரும்பினார். யாகம் நடக்கும் போது, கொடிய அரக்கர்களிடமிருந்து காக்க, சுற்றியும் மலைகளை: வடத் திசையில் நீலகிரி மலையயும், தெற்கு திசையில் ரத்தினகிரி மலையயும், கிழக்கு திசையில் சூர்யகிரி மலையயும் மற்றும் மேற்கு திசையில் சொன்சூர மலையயும் எழுப்பினார். இந்த மலைகளில் காவலர்களாக் தேவர்களை நியமித்தார். \n\nபின்னர், யாகம் தொடங்கியது. யாகத்தின் நடுவே பிரம்மனின் மனைவி, சாவித்ரி/சரசுவதி 'அஹுதீ' தர வேண்டும். அச்சமயம் சாவித்ரி தேவி அங்கே இல்லை. தன் தோழிகள் தேவி லட்சுமி, தேவி பார்வதி மற்றும் தேவி இந்திராணியை யாகத்திற்கு அழைக்க சென்றிருந்தார். பொருமை காக்காமல் பிரம்மதேவன், அங்கே இருந்த 'குஜர்' குலத்தை சேர்ந்த 'காயத்ரியை' மணந்து கொண்டு, யாகத்தை முடித்தார். தேவி சாவித்ரி தனது தோழிகளுடன் யாகத்துக்கு வந்தடைந்தார். அப்போது, காயத்ரி தேவி பிரம்ம தேவனுடன் 'அமுதபானைக்' கொண்டு நின்றிருந்ததை கண்டு கோபம் கொண்டார். சினத்தில் தேவி சாவித்ரி, 'பிரம்ம தேவன் எங்கும் வழிபட மாட்டார்' என்று சாபம் அளித்தார். யாகத்தால் வரம் பெற்ற தேவி காயத்ரி, இந்த சாபத்தை, 'பிரம்ம தேவன், புஷ்கரில் மட்டும் வழிபடுவார்' என்று மாற்றி அமைத்தாள். \n\nசினங்கொண்ட தேவி சாவித்ரி, ரத்னகிரி மலைக்குள் புகுந்து நீருற்று ஆனார். பின்னர். அது இன்றும் உள்ளது, 'சாவித்ரி ஜர்னா' என்று அழைக்கப்பட்டு வருகிறது. தேவியின் நினைவாக அங்கே ஒரு கோயில் எழுப்பினர். \n\nSection::::வரலாறு.\nஇத்திருக்கோயில் சுமார் 2000 ஆண்டுகளுக்கு முன்பு கட்டப்பட்டதாக கருதப்படுகிறது. இதனை, விசுவாமித்ரர் கட்டியதாக புராணங்கள் குறிப்பிடுகின்றன. 17ம் நூற்றாண்டில், முகலாய மன்னர் அவரங்கசீப் ஆட்சியில் பல இந்து கோயில்கள் அழிக்கப்பட்டன. அதில் இதுவும் ஒன்று. பின்னர் இது புதுப்பிக்கப்பட்டது.\n\nSection::::வழிபாடு நேரங்கள்.\nஇத்திருக்கோயிலில், பிரம்மனை வழிபடும் நேரங்கள் \n\n"}
{"id": "384217", "url": "https://ta.wikipedia.org/wiki?curid=384217", "title": "சின்னையா", "text": "சின்னையா\n\nசின்னையா (Chinniah) என்பவர்   இந்திய அரசியல்வாதி மற்றும் முன்னாள் தமிழக சட்டமன்ற உறுப்பினர் ஆவார். 1957 தேர்தலில் ஆளங்குடி தொகுதியில் காங்கிரஸ் வேட்பாளராக போட்டியிட்டு , தமிழ்நாடு சட்டமன்றத்திற்கு தேர்ந்தெடுக்கப்பட்டார். அதே தொகுதியில் இருந்து வெற்றி பெற்ற மற்றுமொருவர் காங்கிரஸ் கட்சியியின் அருணாசல தேவர் ஆவார்..\n"}
{"id": "384220", "url": "https://ta.wikipedia.org/wiki?curid=384220", "title": "போர்சிசின்", "text": "போர்சிசின்\n\nபோர்சிசின் (, \"போர்ஜிஜின்\"; , \"போர்த்ஜிஜின்\"), செங்கிஸ் கான் மற்றும் அவரது குல வாரிசுகளின் கடைசி பெயராகும். மூத்த போர்சிசின்கள் 20ம் நுற்றாண்டு வரை மங்கோலியா மற்றும் உள் மங்கோலியாவிற்கு இளவரசர்களை அளித்தனர். இவ்வம்சம் மங்கோலியர்கள் மற்றும் சில மத்திய ஆசிய மற்றும் கிழக்கு ஐரோப்பிய நாடுகளில் ஆளும் வர்க்கத்தை உருவாக்கியது. இன்று போர்சிசின்கள் மங்கோலியா, உள் மங்கோலியா, மற்றும் சிஞ்சியாங் பகுதிகளில் காணப்படுகின்றனர், இருப்பினும் மரபியல் ஆய்வு மத்திய ஆசியாவில் செங்கிஸ் கானின் வழித்தோன்றல்கள் பொதுவாக உள்ளதை காட்டியுள்ளது.\n"}
{"id": "384222", "url": "https://ta.wikipedia.org/wiki?curid=384222", "title": "கசுவோ இசுகுரோ", "text": "கசுவோ இசுகுரோ\n\nகசுவோ இசிகுரோ (\"Kazuo Ishiguro\", பிறப்பு: 8 நவம்பர் 1954) பிரித்தானியப் புதின, சிறுகதை எழுத்தாளரும் ஆவார். இவர் சப்பான், நாகசாகியில் பிறந்தவர். இவருக்கு ஐந்து அகவை ஆனபோது 1960 இல் இவரது குடும்பம் இங்கிலாந்தில் குடிபெயர்ந்தது. 2017 ஆம் ஆண்டுக்குரிய இலக்கியத்துக்கான நோபல் பரிசு இவருக்கு வழங்கப்பட்டது.\n\nSection::::வாழ்க்கைக் குறிப்புகள்.\n1978 இல் கென்ட் பல்கலைக் கழகத்தில் படித்து ஆங்கில இலக்கியத்திலும் தத்துவத்திலும்  பட்டம் பெற்றார்.\n1980 இல் கிழக்கு ஆங்கிலியா பல்கலைக் கழகத்தில் படைப்பு எழுத்தில் முதுவர் பட்டம் பெற்றார். 1982 இல் பிரித்தானியக் குடிமகன் ஆனார்.\n\nSection::::பெற்ற மதிப்புகள்.\nமேன் புக்கர் பரிசு நான்கு  முறை பெற்றார். 1982 இல் வினிபிரெட் ஓல்ட்பி நினைவுப் பரிசும், 1986 இல் விட்பிரெட் பரிசும், 1998 இல் செவாலியர் விருதும் இவருக்கு வழங்கப்பட்டன.\n1989 இல் தி ரிமெய்ன்ஸ் ஆப் தி டே என்னும் புதினத்திற்கு புக்கர் பரிசு கிடைத்தது.\nடைம் இதழ் 2005 ஆம் ஆண்டில் நெவர் லேட் மீ கோ என்ற இவரது புதினத்தைச் சிறந்த புத்தகம் எனப் பாராட்டியது.\n2008 ஆம் ஆண்டில் டைம் இதழ் இவரை 50 சிறந்த பிரித்தானிய எழுத்தாளர்களில் ஒருவராக  மதிப்பீடு செய்தது.\n"}
{"id": "384223", "url": "https://ta.wikipedia.org/wiki?curid=384223", "title": "ஹோடுலா கான்", "text": "ஹோடுலா கான்\n\nஹோடுலா கான் கமக் மங்கோலின் கான் ஆவார். இவர் காபூல் கானின் மகன் மற்றும் செங்கிஸ் கானின் தாத்தாவின் சகோதரன் ஆவார். இவர் தாதர்களுடன் போரிடும்போது இறந்தார். இவருக்குப் பிறகு செங்கிஸ் கான் வரும்வரை வேறு எவரும் கான் ஆகவில்லை. எசுக்கெய் 1171 ஆம் ஆண்டில் இறந்தவரை கமக் மங்கோலியக் கூட்டமைப்பை மேற்பார்வை மட்டுமே செய்தார்.\n"}
{"id": "384224", "url": "https://ta.wikipedia.org/wiki?curid=384224", "title": "சிவானந்தம்", "text": "சிவானந்தம்\n\nசிவானந்தம் (பிறப்பு 1808-1863) என்பவர் தமிழ்நாட்டைச் சேர்ந்த பிரபலமான பரத நாட்டிய ஆசிரியர் ஆவார். கோயிலில் இருந்த நாட்டியக் கலையை அரங்கக் கலையாக்கிய பெருமை கொண்ட தஞ்சை நால்வருள் இவரும் ஒருவராவார். பெண்கள் மட்டுமல்லாது ஆண்களும் பரத நாட்டியமாடலாம் என்ற முறையை முதன் முதலில் சிவானந்தம் அவர்களே துவக்கி வைத்தார்.\n\nSection::::ஆரம்ப வாழ்க்கை.\nதஞ்சை மராட்டிய மன்னர் இரண்டாம் துளஜா (1763-1787) காலம் முதல் அவைக் கலைஞர்களாக இருந்து இசை, நாட்டியப் பணியினை ஆற்றி வந்தார்களின் மரபில் வந்தவர். தஞ்சை நாட்டிய ஆசிரியர் சுப்பராயனின் மூன்றாவது மகனானக சிவானந்தம் 1808 ஆம் ஆண்டு பிறந்தார். இவரின் உடன் பிறந்தவர்களான பொன்னையா, சின்னையா, வடிவேலு ஆகியோரும் புகழ்வாய்ந்த நட்டுவாங்கனாராக விளங்கினர்.\n\nSection::::இசைக் கல்வி.\nசகோதரர்கள் நால்வரும் முத்துசுவாமி தீட்சிதரிடம் இசை கற்றக, தஞ்சை சரபோஜி மன்னர் ஏற்பாடு செய்தார். இசைப் பயிற்சியோடு தமிழ், தெலுங்கு, வடமொழிகளிலும் பயிற்சி பெற்றனர். இச்சகோதரர்களின் இசை அரங்கேற்றம் மராட்டிய அரசவையில் சரபோஜி மன்னன் முன்பு நடைபெற்றது.\nSection::::தஞ்சை அரசவையில்.\nசிவானந்தம் தஞ்சை சரபோஜி மன்னரின் அரசவை வித்வானாக இருந்தார். சரபோஜி மன்னன் இவருக்கு பல்லாக்கும் விருந்தும் தந்து தினமும் காலையில் தான் கண்விழிக்கும்போது எதிரிலிருக்கவேண்டும் என்று திட்டத்தை ஏற்பாடு செய்தார். இம்மன்னர் மீது சிவானந்தம் பதவர்ணம், ஸ்வரஜதி பதங்களைப் பாடியுள்ளார். \nSection::::இசைப்பணிகள்.\nசிவானந்தம் தஞ்சை பெரிய கோயிலில் சோடேபசாரம், கீர்த்தனை நிகழும்போது சமர்ப்பிக்க வேண்டிய தாளம், ஜதிகள், நிருத்தியம், கொடியேற்றம், இறக்கம் ஆகிய விழா நாட்களிலும், நடராஜ புறப்பாட்டின் போதும் ஜதிகளோடு தாளம் தட்ட வேண்டிய முறைகளை வகுத்துத் தந்தார். இவைகளைத் தம் மாணவ மாணவியர்கட்குக் கற்றுத் தந்து, அரங்கேற்றம் செயவித்தார். மேலும் இவர் தஞ்சைப் பெருவுடையார் பெயரிலும், பந்தணைநல்லூர் பிரகதீஸ்வரர் பெயரிலும், மன்னார்குடி இராஜகோபால சுவாமி பெயரிலும் பல பதவர்ணங்கள், சதுர்மாலிகைகள், கீர்த்தனைகள், பதங்கள், தில்லானாக்கள் பாடியுள்ளார்கள்.\nSection::::நாட்டியப் பணிகள்.\nபெண்கள் மட்டுமல்லாது ஆண்களும் பரத நாட்டியமாடலாம் என்ற முறையை முதன் முதலில் இவரே ஆரம்பித்து வைத்தார். திருமறைக்காட்டில் பண்டார வகுப்பைச் சார்ந்த ஒருவருக்கு நாட்டியம் கற்பித்து அரசவையில் அரங்கேற்றம் செய்து வைத்தார்.\n"}
{"id": "384227", "url": "https://ta.wikipedia.org/wiki?curid=384227", "title": "விருத்தாச்சலேஸ்வரர் திருக்கோயில், வெங்கனூர், சேலம்", "text": "விருத்தாச்சலேஸ்வரர் திருக்கோயில், வெங்கனூர், சேலம்\n\nSection::::அமைவிடம்.\nஅருள்மிகு விருத்தாச்சலேஸ்வரர் திருக்கோயில் தமிழ்நாட்டில் சேலம் மாவட்டம் வெங்கனூர் என்னுமிடத்தில் உள்ளது.\n\nSection::::தல வரலாறு.\nஇங்கு சிவன் சுயம்பு மூர்த்தியாக அருள்பாலிக்கிறார்.\nஇத்தலத்திலுள்ள தூண்களை தட்டினால் வெண்கலத்தை தட்டுவது போல ஒலி வரும்.\n\nSection::::கோவில் அமைப்பு.\nஇங்கு தமிழ்ப் புத்தாண்டு, சித்ரா பவுர்ணமி, திருவாதிரை, பங்குனி உத்திரம், ஆடிப்பெருக்கு, ஆடி அமாவாசை, ஆருத்ரா தரிசனம், சிவராத்திரி, நவராத்திரி போன்ற விழாக்கள் சிறப்பாக கொண்டாடப்படுகிறது.\n\nஇந்த ஆலயம் தினமும் காலை 6 மணி முதல் பகல் 12 மணி வரையும், மாலை 4 மணி முதல் இரவு 8 மணி வரையும் பக்தர்கள் தரிசனம் செய்வதற்காக திறந்திருக்கும்.\n\n"}
{"id": "384231", "url": "https://ta.wikipedia.org/wiki?curid=384231", "title": "கமக் மங்கோல்", "text": "கமக் மங்கோல்\n\nகமக் மங்கோல் (\"Khamag Mongol\", , \"முழு மங்கோல்\"), 12 ஆம் நூற்றாண்டில் மங்கோலியப் பீடபூமியில் இருந்த ஒரு பெரிய மங்கோலிய பழங்குடியினக் கூட்டமைப்பு (கன்லிக்) ஆகும். இது சில நேரங்களில் மங்கோலியப் பேரரசுக்கு ஒரு முன்னோடி மாநிலமாக கருதப்படுகிறது.\n\nமங்கோலிய பாரம்பரியத்தில் கமாங் மங்கோலிய உளூஸ் என்று அறியப்பட்ட ஒரு மர்ம பழங்குடியின சக்தி வடக்கு சீனா மற்றும் கிழக்கு மங்கோலியாவில் உள்ள கிதான் லியாவோ வம்சத்தின் (907-1125) ஆதாரங்களில் பதிவுசெய்யப்பட்டுள்ளது. 1125 ஆம் ஆண்டில் லியாவோ வம்சத்தின் வீழ்ச்சிக்குப் பிறகு, மங்கோலிய சமவெளிப்பகுதிகளில் கமாங் மங்கோலியர்கள் ஒரு முக்கிய பங்காற்றத் தொடங்கினர். அவர்கள் நாட்டின் மிக வளமான நிலங்களில் ஒன்றான கென்டி மலைப்பகுதியிலுள்ள ஓனான், கெர்லென் மற்றும் துல் ஆற்றுப் பள்ளத்தாக்குகளை ஆக்கிரமித்திருந்தனர். தைசிவுட் (சிரில்லிக்: Тайчууд) என்பது 12ஆம் நூற்றாண்டின் மத்தியில் மங்கோலியாவின் கமக் மங்கோல் காலத்தில் வாழ்ந்த மூன்று முக்கிய பழங்குடி இனங்களில் ஒன்றாகும். அம்மக்கள் சைபீரியாவின் சபய்கல்சுகி கிரையின் தெற்குப் பகுதியில் வாழ்ந்தனர். சபய்கல்சுகி கிரை மற்றும் மங்கோலியாவின் கென்டீ மாகாணம் ஆகியவை கமக் மங்கோல் கானேட்டின் முக்கியமான பகுதிகள் ஆகும். இக்கூட்டமைப்பில் நான்கு முக்கிய இனங்கள் இருந்தன. அவை கியாத், தைசிவுட், ஜலைர்கள் மற்றும் ஜிருக்கென் ஆகியவை ஆகும்.\n\nவரலாற்றில் பதிவு செய்யப்பட்ட கமக் மங்கோலின் முதல் கான் போர்சிசின் இனத்தைச் சேர்ந்த காபூல் கான் ஆவார். காபூல் கான் வெற்றிகரமாக சுரசன் சின் ராணுவங்களின் படையெடுப்பை முறியடித்தார். காபூல் கானுக்கு பின் வந்தவர் தைசிவுட் இனத்தைச் சேர்ந்த அம்பகை கான் ஆவார். தனது மகளை திருமணத்திற்காக தாதர் கூட்டமைப்பின் தலைவரிடம் ஒப்படைக்க செல்லும் போது அம்பகை பிடிக்கப்பட்டார். சின் அரசமரபிடம் அம்பகை ஒப்படைக்கப்பட்டார். அவர்கள் இரக்கமற்ற வகையில் அவரை கொன்றனர். அம்பகைக்குப் பின் காபூல் கானின் மகனான ஹோடுலா கான் பதவிக்கு வந்தார். அம்பகை கானின் கொலைக்கு பழி வாங்கும் முயற்சியாக தாதர்களுக்கு எதிராக 13 யுத்தங்களை ஹோடுலா கான் நடத்தினார்.\n\nஹோடுலா இறந்த பிறகு ஒரு கானை தேர்வு செய்ய கமக் மங்கோலியர்களால் முடியவில்லை. ஆனால் காபூலின் பேரனான, கியாத் பழங்குடி இனத்தின் தலைவரான எசுகை, கமக் மங்கோலின் பயனுள்ள மற்றும் புகழ்வாய்ந்த தலைவரானார். எதிர்கால செங்கிஸ் கானான தெமுசின், எசுகையின் குடும்பத்தில் 1162 ஆம் ஆண்டு ஆனன் ஆற்றின் உயர் பகுதியில் தெலுன் போல்தக் என்ற இடத்தில் பிறந்தார்.\n\nஇளம் தொகுருல் கான் கெரயிடு இனத்தில் தனது சகோதரர்களை அரியணையில் இருந்து அகற்ற கமக் மங்கோலின் தலைவரான எசுகையிடம் உதவி கேட்டபோது, 12 ஆம் நூற்றாண்டின் ஆரம்பத்தில் கெரயிடுகளை தோற்கடித்து தொகுருலை அரியணையில் உட்கார வைக்க மங்கோலியர்கள் உதவி புரிந்தனர்.\n\n1170 இல் தாதர்கள் எசுகைக்கு விடம் வைத்தனர். அதன் பிறகு எசுகை இறந்தார். 1171 இல் எசுகையின் இறப்பிற்குப் பிறகு கமக் மங்கோல் சிதறுண்டது. 1189 இல் தெமுசின் கமக் மங்கோலின் கானாக வரும் வரை அரசியல் அராஜகம் மற்றும் ஒரு அதிகார வெற்றிடம் நீடித்தது. சீக்கிரமே மங்கோலிய பழங்குடி இனத்தவர்களுக்கு மத்தியில் போர் மூண்டது. 1201 இல் தெமுசினின் நண்பரான சமுக்கா எதிரி பழங்குடியினரால் குர்-கானாக (பிரபஞ்ச ஆட்சியாளர்) பட்டம் பெற்றார். ஆனால் கமக் மங்கோல் மற்றும் கெரயிடுகளின் கூட்டணியால் அவர் தோற்கடிக்கப்பட்டார்.\n\nகமக் மங்கோலுடன் கூட்டணி ஏற்படுத்த தொகுருல் கான் மறுத்தபோது இனங்கள் உடனான தெமுசினின் போர்கள் அவரை கிட்டத்தட்ட அழித்தன. செங்கிஸ் கானாக பட்டம் கொடுக்கப்பட்ட போது 1206 இல் மங்கோலிய பீடபூமியில் இருந்த அனைத்து இனங்களையும் தெமுசின் கடைசியாக ஒன்றுபடுத்தினார்.\n"}
{"id": "384232", "url": "https://ta.wikipedia.org/wiki?curid=384232", "title": "காரன்வாலிஸ்பிரபு", "text": "காரன்வாலிஸ்பிரபு\n\nகாரன்வாலிஸ் முன்னோர்கள் முதலாம்சார்லசுக்கு சேவை செய்தவர்கள் . இரண்டாம்சார்லசு காலத்திலும் அவருக்கு துணையாய் நின்றவர்கள் . எனவே வெளிநாடு சென்று கல்வி கற்பதிலும் ,அரசியல் செல்வாக்கு அடைவதிலும் அதிக சிரமம் ஏற்படவில்லை .அமெரிக்காவுடன் மோதல் போக்கை தவிர்க்க முயன்றாலும் , அமெரிக்க போரில் இவர் ஈடுபடும் கட்டாயம் ஏற்பட்டது .ஆரம்பத்தில் இவருக்கு வெற்றி கிட்டினாலும் இறுதியில் யார்க் டவுன் போரில் தோல்வியுற்று கைது ஆனார் .பின் பரோலில் விடுதலை செய்யப்பட்டு இங்கிலாந்து வந்தடைந்தார் .பின்னர் இந்திய கவர்னர் ஜெனரல் மற்றும் ராணுவ கமாண்டர் ஆக பொறுப்பேற்று திப்புவை மூன்றாம் மைசூர் போரில் சரணடைய செய்தார் .அயர்லாந்தில் கலகம் ஏற்படவே அங்கு சென்றார் .நெப்போலியனுடன் சமரசம் கண்டார் .பின்னர் மறுபடியும் இந்தியாவிற்கு வந்து ,சில நாளில் நோய் வாய்ப்பட்டு மரணம் அடைந்தார் \n\nSection::::பிறப்பும் ,வளர்ப்பும்.\nகாரன்வாலிஸ் லண்டனில் க்ரோஸ்வென் சதுக்கம் என்னுமிடத்தில் பிறந்தார், அவருடைய குடும்பத்தின் சொத்துக்கள் தோட்டங்கள் இங்கிலாந்தில் கென்ட் டில் இருந்தன. அவர் தந்தை சார்லஸ் காரன்வாலிஸ் , தாயார், எலிசபெத் சார்லஸ் இவர்களின் மூத்த மகனாக 1738 இல் டிசம்பர்31 இல்பிறந்தார் \n\nகாரன் வாலீஸின் முன்னோர்கள் - பிரெடெரிக் காரன்வாலீஸ் முதலாம் சார்லஸ் மன்னனுக்காக போராடியவர் . இரண்டாம் சார்லஸ் நாடு கடத்தப்பட்டபோதும் அவருக்கு உதவியாக அவருடன் சென்றவர் என்பதால் இங்கிலாந்தில் அரச குடும்ப வரிசையில் மதிப்பு மிக்கவராய் \nஇருந்தார் . காரன் வாலீஸ் கேம்பிரிட்ஜ் பல்கலை கழகத்தில் ஏடன் கல்லூரி மற்றும் கிளேர் கல்லூரியில் படித்தவர் .ஏடன் கல்லூரியில் படிக்கும் போது ஹாக்கி விளையாட்டின் போது கண்ணுக்கு பக்கத்தில் எதிர்பாராமல் அடி விழுந்தது .அவர் 1757 டிசம்பர் 8 இல் காலாட் படையில் சேர்ந்தார் .பின்னர் அவர் வெளிநாடு சென்று இராணுவ படிப்பில் சேர அனுமதி அளிக்கப்பட்டது .பிரஸ்சியா வில் கேப்டன் டீ ரோகுய்ன் துணையுடன் டுரின் ராணுவ பள்ளியில் படித்தார் . 1758 இல் படிப்பை நிறைவு செய்து ,பயிற்சிக்காக ஜெனீவாவிற்கு அனுப்பப்பட்டார் . அங்கே ஏழாண்டுப்போரில் நடப்பதை கண்ணுற்று பயிற்சியை நிறைவு செய்தார் \n\nSection::::ராணுவ வாழ்க்கையும் ,மதி நுட்பமும்.\n1760 ஆம் ஆண்டு ஜனவரி மாதம் காரன்வாலிஸ் இங்கிலாந்து பாராளுமன்றத்திற்கு தேர்ந்தெடுக்கப் பட்டார் .1762 ஆம் ஆண்டில் தனது தந்தை வகித்த மதிப்பு மிக்க பதவியும் பெற்றார் . ஹவுஸ் ஆஃப் லார்ட்ஸிற்கு உயர்த்தப்பட்டார். வருங்கால பிரதமரான லார்ட் ராக்கிங்ஹாம் ஆகியோரின் ஆதரவாளராக அவர் ஆனார். [7] 1765 ஸ்டாம்ப் சட்டத்திற்கு எதிராக காலனித்துவவாதி அனுதாபத்துடன் வாக்களித்த ஐந்து பேரில் இவரும் ஒருவர் ஆவார். [8] அடுத்த ஆண்டுகளில், அவர் சுதந்திரப் போருக்கு வழிவகுத்த பதட்டங்கள் மற்றும் நெருக்கடிகளின் போது காலனித்துவவாதிகளுக்கு வலுவான ஆதரவு அளித்தார். [9]என்றாலும் அமெரிக்காவுடனான போர் தவிர்க்க முடியாமல் போய் விட்டது . \n\nசார்லஸ் கார்ன்வால்ஸ் ஜெர்மனியில் ஏழு ஆண்டுகள் போரின் போது மிடென்டன் (1759 )இராணுவ சேவைபுரிந்தார் , 1775 ஆம் ஆண்டில் அவர் பிரதான தளபதியாக ஆனார்.. அமெரிக்க புரட்சியின் போது சேர் ஹென்ரி கிளின்டனின் கீழ் பணியாற்றிய 1776 ஆம் ஆண்டில் வெற்றிகரமாகநியூயார்க் நகரத்தை கைப்பற்றினார் . 1781 இல், ஜெனரல் ஹென்றி கிளிண்டனுக்கு இரண்டாவது கட்டளையாக, அவர் தனது படைகளை வர்ஜீனியாவிற்கு நகர்த்தினார், அங்கு அவர் யார்க் டவுன் போரில் தோற்கடிக்கப்பட்டார். எனவே கார்ன் வாலிஸ் ஜார்ஜ் வாஷிங்டன் முன் சரண் அடைந்தார் .இதன் மூலம் அமெரிக்க புரட்சியில் அமேரிக்கா சுதந்திரத்தை அடைந்தது .\n\nSection::::பரோலில் இங்கிலாந்து திரும்புதல்.\nகாரன்வாலிஸ் , பெனடிக்ட் அர்னால்ட் உடன் பிரிட்டனுக்குத் திரும்பினார், 1782 ஆம் ஆண்டு ஜனவரி 21 அன்று இறங்கியபோது அவர்கள் மகிழ்ச்சிய டைந்தனர். [65] யுத்தத்தில் வாலிஸ் சரண் அடைந்தாலும் சண்டை வேறொரு இடத்தில் நடந்து கொண்டிருந்தது . காரன்வாலிஸ் அமெரிக்க தளபதி ஹென்றி லாரன்ஸ் விடுதலைக்காக அதற்கு ஈடாகவே தற்காலிகமாக பரோலில் விடுவிக்கப்பட்டிருந்தார் .ஆனால் உடன் படிக்கையின் படி லாரன்ஸ் விடுதலை செய்யப்படாததால் மறுபடியும் அமெரிக்காவிற்கு சண்டையிட செல்ல மறுத்து விட்டார்\nஎன்றாலும்கார்ன் வாலிஸ் மூன்றாம் ஜார்ஜின் அபிமானத்தை பெற்று இருந்ததால் ஆகஸ்டு 1785 ப்ரஷ்ஷியாவிற்கு நல்லெண்ண தூதுவராக நியமிக்கப்பட்டார் \n\nSection::::இந்தியாவில் கவர்னர் ஜெனரல் பதவி.\n1786 ஆம் ஆண்டு கவர்னர் ஜெனரல் மற்றும் ராணுவ கமாண்டர் ஆக இந்தியாவில் பதவி ஏற்றார் .முன்னதாக 1782 ஆம் ஆண்டிலேயே இந்தியாவின் கவர்னர் ஜெனரலாக பரிந்துரைக்க ப்பட்டாலும் , ராணுவ பதவி தராததால் வேலையில் சேர மறுத்து விட்டார் . \n\nகாரன்வாலிஸ் மேற்கொண்ட உள்நாட்டு சீர்திருத்தங்களை மூன்று பிரிவுகளாக அறிந்து கொள்ளலாம். \n\n1 . ஆட்சித்துறை சீர்திருத்தங்கள் \n\n2 வருவாய் சீர்திருத்தங்கள் அல்லது நிலையான நிலவரித்திட்டம் \n\n3. நீதித் துறை மற்றும் பிற சீர்திருத்தங்கள். \n\nSection::::ஆட்சித்துறை சீர்திருத்தங்கள்.\nதிறமையான மற்றும் நேர்மையான பணியாளர்களை நியமித்து ஆட்சிப் பணித்துறையை செம்மைப்படுத்தியதே காரன்வாலிஸ் மேற்கொண்ட சீர்திருத்தங்களில் முதன்மையானதாகும். சிக்கனம், எளிமை, தூய்மை ஆகியவற்றை அவர் தனது நோக்கங்களாகக் கொண்டிருந்தார். வணிகக்குழுவில் பணியாற்றிய ஊழியர்களுக்கு சொற்ப ஊதியமே வழங்கப்பட்டு வந்தது. ஆனால், அவர்கள் வருவாய்க்குமேல் பெருமளவு தரகுப் பணத்தைப் பெற்று வந்தனர். மேலும் தடை செய்யப்பட்டிருந்த அதிக வருமானமுள்ள தனிப்பட்ட வாணிகத்திலும் உறவினர்கள் மற்றும் நண்பர்கள் பெயரில் ஈடுபட்டு வந்தனர். ஆட்சித் துறையை தூய்மைப்படுத்துவதை நோக்கமாகக் கொண்ட காரன்வாலிஸ், குறைந்த ஊதியம் மற்றும் அதிக ஈட்டுப்படிகள் என்ற வழக்கத்தை ஒழித்தார். வணிகக்குழு ஊழியர்களுக்கு நிறைவான ஊதியம் வழங்கும்படி இயக்குநர் குழுவிடம் கேட்டுக் கொண்டார். இதன்மூலம் ஊழல் மிகுந்த வணிக முறைகளைக் களையமுடியும் என்று எடுத்துரைத்தார். \n\nமேலும் தகுதியின் அடிப்படையிலேயே நியமனங்கள் செய்யப்படவேண்டும் என்ற கொள்கையையும் காரன் வாலிஸ் தொடங்கி வைத்தார். இவ்வாறு இந்திய ஆட்சிப் பணித்துறைக்கு அவர் அடித்தளம் அமைத்தார். செலவினங்களைக் குறைப்பதற்காக பல்வேறு அதிகப்படியான பணியிடங்களை ரத்து செய்தார். வணிகம், நீதி, வருவாய் ஆகிய மூன்று துறைகளின் செயல்பாடுகளை தனித்தனியே பிரித்து ஒரு புதிய வகை ஆட்சியமைப்பை அறிமுகப்படுத்தினார். ஆட்சியமைப்பின் அச்சாணிகளாக இருந்த மாவட்ட கலெக்டர்களிடமிருந்து நீதித்துறை அதிகாரங்கள் பறிக்கப்பட்டன. அவர்கள் வருவாய்த்துறையில், வரிவசூலிக்கும் பணியை மட்டும் கவனித்து வந்தனர். \n\nSection::::காவல்துறை சீர்திருத்தங்கள்.\nநீதித்துறையில் மேற்கொள்ளப்பட்ட சீர்திருத்தங்கள் செம்மையாக நடைமுறைப்படுத்துவதற்கு காவல்துறையின் சீரமைப்பும் தேவையாக இருந்தது. மாவட்ட நீதிபதியின் கட்டுப்பாட்டில் காவல்துறை இருந்தது. ஒவ்வொரு மாவட்டமும் சுமார் 20 மைல் பரப்பளவு கொண்ட 'தாணா' (காவல் சரகம்) என்ற பிரிவுகளாகப் பிரிக்கப்பட்டன. ஒவ்வொரு 'தாணா' பிரிவும் 'தரோகா' எனப்பட்ட இந்திய அதிகாரியின் கட்டுப்பாட்டில் விடப்பட்டன. அவருக்கு உதவியாக பல காவலர்கள் நியமிக்கப்பட்டனர். இருப்பினும் காவல் துறை திறமையானதாக இல்லை. மார்ஷ்மேன் என்பவரது கூற்றுப்படி தரோகா வரம்பற்ற அதிகாரத்தைப் பெற்றிருந்ததோடு நாட்டில் நிலவிய கொடுமைகளுக்கும் காரணமாக இருந்தார். \n\nSection::::பிற சீர்திருத்தங்கள்.\nவணிகக் குழுவின் வாணிப முதலீடுகளை நிர்வகித்து வந்த வணிக வாரியத்தை காரன்வாலிஸ் சீரமைத்தார். சார்லஸ் கிராண்ட் என்பவரின் உதவியோடு அதில் நிலவிய எண்ணற்ற முறைகேடுகளையும் ஊழல் நடவடிக்கைகளையும் அவர் ஒழித்தார். இந்திய தொழிலாளர்களுக்கும் நெசவாளிகளுக்கும் நியாயமான சலுகைகளை வழங்கினார். நேர்மையான பணியாளர்களுக்கு ஊதியத்தை உயர்த்தினார். \n\nSection::::மூன்றாம் மைசூர் போர்.\n06-.12-.1782 இல் மன்னர் ஹைதர் அலியின் மர­ணத்தை தொடர்ந்து 26.-12-.1782 இல் தனது 32 ஆவது வயதில் திப்பு சுல்தான் மைசூர் மன்­ன­ரானார். மன்னர் திப்பு சுல்தான் “புலி சின்னம்” பொறிக்­கப்­பட்ட கொடியை தனது சின்­ன­மாக பயன்­ப­டுத்­தினார். இதனால் திப்புசுல்தான் “மைசூரின் புலி” என அழைக்­கப்­பட்டார். இரண்டாம் மைசூர் போர் அதா­வது மேற்கு கடற்­க­ரை­யி­லி­ருந்து ஆங்­கி­லே­யர்­களை துரத்த வேண்டும் என்ற எண்­ணத்தில் திப்பு சுல்தான் பிரான்ஸ் படை­யி­ன­ரையும் சேர்த்துக் கொண்டு 1780 ஆம் ஆண்டில் போர் தொடுத்தார்.\n\nயுத்தம் நடை­பெற்று நான்கு வருட முடிவில் 1784 ஆம் ஆண்டில் பிரான்ஸ் மன்னன் 16 ஆம் லூயி பிரிட்­ட­னுடன் சம­ரசம் செய்து கொண்­டதால் திப்பு சுல்தான் வேறு வழி­யில்­லாமல் போரை நிறுத்த வேண்­டிய நிலை ஏற்­பட்­டது. 1784 ஆம் ஆண்டு முடி­வுற்ற இப்­போரில் ஆங்­கி­லேய தள­பதி உள்­ளிட்ட 4,000 இரா­ணுவ வீரர்கள் திப்பு சுல்­தானால் போர்க் கைதி­க­ளாக பிடிக்­கப்­பட்டு பின்னர் விடு­விக்­கப்­பட்­டனர். இந்த அவ­மானம் ஆங்­கி­லே­யர்­க­ளுக்கு திப்பு சுல்­தானை நினைத்­தாலே குலை நடுங்க செய்­தது.\n\n1789 ஆம் ஆண்டு திப்பு சுல்தான் தலை­மையில் ஆங்­கி­லே­ய­ருக்கு எதி­ராக நடை­பெற்ற மூன்றாம் மைசூர் போரில் மராட்­டிய பேர­ரசும், ஹைத­ரபாத் நிஜாமும், பிரிட்டிஷ் படைத் தள­பதி கார்ன் வாலி­ஸுடன் இணைந்து திப்பு சுல்­தா­னுக்கு எதி­ராக போர் தொடுத்­தனர்.\n\nதிப்பு சுல்தான் எதி­ரி­களை துணிச்­ச­லுடன் எதிர்­கொண்ட போதிலும் 1792 ஆம் ஆண்டு வரை நடை­பெற்ற இந்தப் போரில் திப்பு சுல்தான் தோல்வி அடைந்தார். இறு­தியில் ஸ்ரீரங்­கப்­பட்­டிணம் அமைதி ஒப்­பந்­தத்­தின்­படி பல பகு­திகள் பிரிட்டிஷ், ஹைத­ரா­பாத்­நிஜாம் மற்றும் மராட்­டி­யர்­க­ளிடம் ஒப்­ப­டைக்­கப்­பட்­டன. மூன்றாம் மைசூர் போரின் ஆரம்­பத்தில் வெற்றி பெற்ற திப்பு சுல்தான் போரின் இறுதிக் கட்­டத்தில் மராட்­டி­யர்கள் நய­வஞ்­ச­கத்­த­ன­மாக ஆங்­கி­லே­யர்­க­ளுடன் இணைந்து கொண்­டதால் ஒப்­பந்தம் செய்­து­கொள்ளும் நிலைக்குத் தள்­ளப்­பட்டார்.\n\nமைசூரின் பாதி நிலப்­ப­ரப்பும் எதி­ரிகள் வசம் சென்­றது. இழப்­பீட்டுத் தொகை­யாக 3.3 கோடி நிர்­ண­யிக்­கப்­பட்­டது. இழப்­பீட்டுத் தொகையை செலுத்தும் வரை திப்பு சுல்­தானின் இரு மகன்கள் பிணைக் கைதி­க­ளாகப் பிடித்து வைக்­கப்­பட்­டனர். திப்பு சுல்தான் இழப்­பீட்டுத் தொகையை செலுத்தி தனது இரு மகன்­களை மீட்டார். ஆங்­கி­லே­யர்­களால் ஸ்ரீரங்கப் பட்­டிணம் முற்­றுகை இடப்­பட்ட போதிலும் திப்பு சுல்­தானின் கோட்­டைக்குள்\nநுழைய இய­ல­வில்லை.\n\nSection::::காரன்வாலிஸ் இந்திய ஆட்சிப் பணியின் தந்தை.\nசெல்வந்தர் குடும்பத்தில் பிறந்த காரன்வாலிஸ் நாட்டுப்பற்று மிக்கவராகத் திகழ்ந்தார். தனது கடமைகளை அச்சமின்றி நிறைவேற்றினார். கடமையும் தியாகமும் அவரது மூச்சாக விளங்கியது. திப்புவின் வளர்ச்சி அஞ்சும் நிலைக்கு சென்றபோது, தலையிடாக் கொள்கையை கைவிட்டு துணிச்சலுடன் அதனை எதிர்கொண்டார். ஒரு ஆட்சியாளராக வணிகக்குழுவின் ஆட்சியை இந்தியாவில் நிலைப்படுத்தினார். \n\nதூய்மையான திறமையான நிர்வாகத்திற்கு அடித்தளம் வகுத்தார். அவர் கொண்டுவந்த நிலையான நிலவரித் திட்டத்தில் குறைகள் இருந்தபோதிலும், ஆட்சித் துறை, நீதித்துறை சீர்திருத்தங்களில் தமது முத்திரையை காரன்வாலிஸ் பதித்துவிட்டுச் சென்றார். தற்கால இந்திய ஆட்சிப் பணியின் தந்தை என்று அவரைக் கருதலாம். காரன்வாலிசை தொடர்ந்து சர் ஜான் ஷோர் (1793 - 98) தலைமை ஆளுநராக பதவி வகித்தார். இவரது ஆட்சிக்காலத்தில் குறிப்பிடத்தக்க நிகழ்வுகள் ஏதும் இல்லை எனலாம்.\n\nSection::::அயர்லாந்து கலகத்தை அடக்குதல் ,மனக்குமுறலும்.\nஜூன் 1798 இல் அயர்லாந்தின் லெப்டினென்ட் மற்றும் கமண்டராக நியமிக்கப்பட்டார் . இந்தப்பதவிக்கு 1797 லிலே பரிந்துரைக்கப் பட்டாலும் மே மாத அயர்லாந்து கலகத்திற்கு பின்னரே அங்கு சென்றார் . இந்திய கமாண்டராக வெல்லெஸ்லி நியமிக்கப்பட்டார் .அயர்லாந்து கலவரக் காரர்களும் ,பிரான்ஸ் சிப்பாய்களையும் அடக்க 60000 துருப்புகள் பயன்படுத்தப்பட்டன . ஏராளமான அயர்லாந்து கலவரக்காரர் களை கொன்றொழித்த பிறகே பிரெஞ்சு துருப்புகள் சரண் அடைந்தனர் . என்னுடைய வேலை மிகவும் வருந்தத்தக்கதாக உள்ளது .மேலும் அரசரை தொடர்பு கொள்ள முடியாத படி ஊழல் தலைவிரித்தாடுகிறது . இந்த மத பிரட்சனை வேதனை அளிக்கிறது . இதற்கு அயர்லாந்து இங்கிலாந்துடன் இணைக்கப்பட வேண்டும் . இல்லாத பட்சத்தில் நான் பதவியை ராஜினாமா செய்கிறேன் என்று 1801அயர்லாந்தை விட்டு வெளியேறினார் \n\nSection::::நெப்போலியனுடன் சமரச தீர்வு.\nபின்னர் நெப்போலியனுடன் சமரச தீர்வு காண பிரான்ஸ் சென்றார் .அமின்ஸ் உடன்படிக்கை 1802 மார்ச் 25 கையெழுத்தாகியது என்றாலும் இந்த உடன்படிக்கை நெப்போலியனால் மீறப்பட்டது\n\nSection::::சொந்த வாழ்க்கை.\n14 ஜூலை 1768 அன்று அவர் ஒரு கர்னல் கேல்லரின் மகள் ஜெமிமா டல்லிகின் ஜோன்ஸ்ஸை திருமணம் செய்தார். [10] அவரது மண வாழ்வு மகிழ்வுடன் கழிந்தது .அவர்கள் சஃபோல்க் நகரில் ,குள்போர்ட் டில் வசித்தனர் .இவருக்கு மேரி என்ற மகளும், சார்லஸ் என்ற மகனும் \nபிறந்தனர் .மனைவி ஜெமினா 1779 ஏப்ரல் 14 இல் மரணம் அடைந்தார்"}
{"id": "384234", "url": "https://ta.wikipedia.org/wiki?curid=384234", "title": "அமரசிம்மன்", "text": "அமரசிம்மன்\n\nஅமரசிம்மன் (Amara Simha) (கிபி 375) கிபி நான்காம் நூற்றாண்டின் இறுதியில் வாழ்ந்த பௌத்த அறிஞரும், அமரகோசம் எனும் சமசுகிருத மொழியின் இலக்கண ஆசிரியரும் மற்றும் கவிஞரும் ஆவார்.\n\nகுப்தப் பேரரசர்களில் புகழ்பெற்ற இரண்டாம் சந்திர குப்தரின் அரசவையின் நவரத்தினங்கள் எனப்போற்றப்பட்ட ஒன்பது அறிஞர்களில் ஒருவராவர். \n\nஅமரசிம்மனின் படைப்புகளில் மிகவும் புகழ்பெற்றது அவரது சமசுகிருத மொழி இலக்கண நூலான அமரகோசம் ஆகும்.\n\nஅமரகோசம் எனும் இலக்கண நூல் மூன்று தொகுப்புகளாக உள்ளது. இதில் 10,000 சொற்களுக்கு விளக்கம் அளிக்கப்பட்டுள்ளது.\n\nஅமரசிம்மனின் அமரகோசம் எனும் சமசுகிருத இலக்கண நூல், 1798 முதல் பலமொழிகளில் மொழிபெயர்க்கப்பட்டு வருகிறது. \n\nSection::::மேற்கோள்கள்.\nAttribution:\n\n"}
{"id": "384236", "url": "https://ta.wikipedia.org/wiki?curid=384236", "title": "யுவான் வம்சப் பேரரசர்களின் பட்டியல்", "text": "யுவான் வம்சப் பேரரசர்களின் பட்டியல்\n\nபின்வரும் பட்டியலானது சீனாவை ஆண்ட யுவான் வம்ச (1271–1368) பேரரசர்களின் பட்டியலாகும். இது ஆரம்பகால மங்கோலிய ஆட்சியாளர்கள் அவர்களது இறப்புக்குப் பின்னர், குப்லாய் கானால் யுவான் வம்ச பேரரசர்களாக பதவி உயர்த்தப்பட்டபின் அவர்களையும் கொண்டுள்ளது.\n"}
{"id": "384239", "url": "https://ta.wikipedia.org/wiki?curid=384239", "title": "அச்சாணிக்கு எதிராக அளவிடும் முறை", "text": "அச்சாணிக்கு எதிராக அளவிடும் முறை\n\nஅச்சாணிக்கு எதிராக அளவிடும் முறை மங்கோலிய பீடபூமியில் வாழ்ந்த மங்கோலியர்கள் மற்றும் பிற பழங்குடியினரால் பயன்படுத்தப்படும் எதிரி குடிமக்களில் யார் தலையை வெட்டுவது என்பதை தீர்மானிக்கும் ஒரு வழிமுறையாக இருந்தது.\n\nசெங்கிஸ் கான் 1202ல் ஜமுக்காவின் பழங்குடியினர் கூட்டணிக்கு எதிராக இந்த கொடூரமான முறையைப் பயன்படுத்தினர். அனைத்து ஆண் கைதிகளும் ஒரு வண்டிச் சக்கரம் அருகே நடக்க வேண்டிய கட்டாயப்படுத்தப்பட்டது. அச்சாணியை (அச்சு முனையில் செருகப்படுகிற ஒரு முள்) விட அவர்களின் தலை உயரமாக இருந்தால், அவை உடனடியாகத் துண்டிக்கப்பட்டன. வண்டிச் சக்கரமானது யுர்ட் மற்றும் பிற பொருட்களைக் கொண்டு செல்ல பயன்படுத்தப்படும் ஒரு பெரிய சக்கரம் ஆகும். இந்த முறை பழங்குடிகளுக்கு இடையே நடைபெறும் பொதுவான பழிவாங்கல் தாக்குதல்களுக்கு எதிராக முன்னதாகவே பயன்படுத்தப்பட்டது. ஒரு பழங்குடி ஒரு தாக்குதலை நடத்தியிருந்தால், விரைவில் ஒரு பழிவாங்கும் தாக்குதல் நடக்கும் சாத்தியம் எப்பொழுதும் இருந்தது. வயதான ஆண்களை நீக்குவதன் மூலம், பல நூற்றாண்டுகளாக அவநம்பிக்கையிலும், கொள்ளையுடனும், இடைவிடாத மோதல்களிலிருந்த பழங்குடியினரிடமிருந்து ஒரு பதில்தாக்குதலுக்கு குறைவான வாய்ப்பு இருந்தது.\n\nSection::::மேற்கோள்.\nGabriel, Richard A. (2004) \"Subotai the Valiant: Genghis Khan's greatest general\" Greenwood Publishing \n\nகம்மின்ஸ், ஜோசப் (2006) \"History's Great Untold Stories: Obscure events of lasting importance\", Murdoch Books, \n"}
{"id": "384254", "url": "https://ta.wikipedia.org/wiki?curid=384254", "title": "டொலுய்", "text": "டொலுய்\n\nடொலுய், (\"Tolui\", டொலுய், டுலுயி, , , டொலுய் கான் (1191–1232) செங்கிஸ் கான் மற்றும் போர்டேயின் நான்காவது மகன் ஆவார். 1227ல் இவரது தந்தை இறந்தபோது டொலுயின் உளூஸ் அல்லது மரபுவழி பிராந்தியமானது மங்கோலியத் தாயகத்தைக் கொண்டிருந்தது, மற்றும் ஒகோடி பெரிய கானாக பதவியேற்கும்வரை ஒரு நிர்வாகியாக டொலுய் பணியாற்றினார். டொலுய் அதற்கு முன் சின், சியா மற்றும் குவாரசமிய யுத்தங்களில் சிறப்பாகப் பங்கெடுத்தார், மேலும் மெர்வ் மற்றும் நிசாபூர் நகரங்களைக் கைப்பற்றுவதில் முக்கியப் பங்காற்றினார். இவரே மங்கோலியா மற்றும் இல்கான் பேரரசர்கள் பெரும்பாலானோரின் நேரடி மூதாதையர் ஆவார்.\n\nடொலுய், ககான் என்ற பட்டத்தை தனக்காக என்றுமே பயன்படுத்திக் கொண்டது இல்லை; செங்கிஸ்கானோ அல்லது அவரது பின் வந்த மங்கோலியப் பேரரசின் மூன்று கான்களோ தெற்கிலிருந்த அண்டை நாட்டு சீன அரசமரபுகளைப் போல் இராஜ பட்டங்களை என்றுமே பயன்படுத்திக் கொண்டது இல்லை. டொலுய்க்கு ககான் என்ற பட்டம் இவரது மகன் மோங்கேயால் வழங்கப்பட்டது. இவருக்கு கோயில் பெயரை (சீனம்: 元睿宗; பின்யின்: யுவான் ருயிசோங்; வேட்–கில்சு: ஜுயி-ட்சுங்) சில தசாப்தங்களுக்கு பிறகு யுவான் அரசமரபை நிறுவிய இவரது மற்றொரு மகனான குப்லாய் வழங்கினார்.\n\nSection::::வாழ்க்கை.\nSection::::இளமை.\nசெங்கிஸ்கான் வளர்ச்சி அடைந்து கொண்டிருந்த போது போரில் ஈடுபட இயலாத அளவிற்கு டொலுய் மிகவும் இளையவராக இருந்தார். இவருக்கு ஐந்து வயதாகிய பொழுது ஒரு தாதரால் இவர் கிட்டத்தட்ட கொல்லப்பட்டார். இவரை இவரது சகோதரி அல்டனி மற்றும் செங்கிஸ்கானின் இரண்டு கூட்டாளிகள் காப்பாற்றினர். 1203 இல் இவரது தந்தை இவருக்கு சோர்காக்டனியை மணம் முடித்து வைத்தார். சோர்காக்டனி ஓங் கானின் \n(டொலுயின் தாத்தா எசுகெயின் நண்பர்) சகோதரரின் மகளாவார். 1209 இல் இவர்களின் முதல் மகன் மோங்கே பிறந்தார்.\n\nSection::::ஆரம்ப காலம்.\nஇவர் முதன்முதலில் 1213 இல் சின் அரச மரபுக்கு எதிரான யுத்தத்தில் களமிறங்கினார். டெக்சிங் கோட்டை மதில் சுவரில் தனது மைத்துனன் சிகுவுடன் இணைந்து ஏறினர்.\n\n1221 இல் செங்கிஸ்கான் இவரை ஈரானின் குராசான் பகுதிக்கு அனுப்பினார். அப்பகுதியில் இருந்த நகரங்கள் பல முறை கிளர்ச்சியில் ஈடுபட்டன. நவம்பர் 1220 இல் நிசாபூரின் படைவீரர்கள் டொலுயின் மைத்துனன் தோகுசரை கொன்றனர். டொலுயின் ராணுவம் நிசாபூர் மக்களை சமவெளிப் பகுதிக்கு அழைத்துச் சென்றது. நிசாபூர் மற்றும் மெர்வ் நகர மக்களை மொத்தமாக படுகொலை செய்ய இவர் ஆணையிட்டார்.\n\nSection::::செங்கிஸ்கானுக்கு பின் அடுத்த கான்.\nதனக்குப் பிறகு அடுத்த கான் யாரென செங்கிஸ்கான் முடிவு செய்ய நினைத்தபோது தனது நான்கு மகன்களில் ஒருவரை தேர்வு செய்வதில் அவருக்கு பிரச்சினை இருந்தது. டொலுய்க்கு சிறந்த ராணுவ திறமைகள் இருந்தன. ஒரு தளபதியாகவும் அவர் பல வெற்றிகளைப் பெற்று இருந்தார். ஆனால் செங்கிஸ்கான் ஒகோடியை தேர்ந்தெடுத்தார். ஒகோடி அரசியல் ரீதியாக திறமைசாலியாக இருந்தார். ஒரு திறமையான தலைவனாக இருப்பதில் டொலுய் தேவையற்ற அளவுக்கு அதிக எச்சரிக்கையுடன் செயல்படுவார் என செங்கிஸ்கான் நினைத்தார். 1227 இல் மேற்கு சியாவிற்கு எதிரான படையெடுப்பில் டொலுய் தனது தந்தையுடன் கலந்து கொண்டார்.\n\nசெங்கிஸ்கானின் இறப்பிற்குப் பிறகு டொலுய் மங்கோலியப் பேரரசை இரண்டு வருடங்களுக்கு பொதுவான மேற்பார்வையாளராக கவனித்துக் கொண்டார். மங்கோலிய உயர்குடியினர் இச்செயலை ஏற்றுக் கொண்டனர். ஏனெனில் மங்கோலிய பாரம்பரியப்படி கடைசி மகன் தனது தந்தையின் சொத்துக்களை பெற்றார். மற்றொரு காரணம், அந்நேரத்தில் மத்திய மங்கோலியாவில் மிகப்பெரிய மற்றும் மிக சக்தி வாய்ந்த ராணுவத்தை டொலுய் கொண்டிருந்தார். அடுத்த ககானை தேர்தல் மூலம் தேர்ந்தெடுப்பதை டொலுய் ஆதரித்தார். அடுத்த ககானாக ஒகோடி தேர்ந்தெடுக்கப்பட்டார். இதன் மூலம் தனது தந்தையின் விருப்பத்தை டொலுய் நிறைவேற்றினார்.\n\nடொலுய், ஒகோடியுடன் வடக்கு சீனாவில் படையெடுப்பை நடத்தினர். 1231–32 இல் உத்தியியலாளர் மற்றும் கள தளபதியாக டொலுய் பணியாற்றினார். சின் தலைநகரான கைஃபேங்கை முற்றுகையிட இரண்டு ராணுவங்கள் அனுப்பப்பட்டன. சின் அரசின் பெரும்பாலான பாதுகாப்புகளை தகர்த்த பின்னர் அவர்கள் வடக்கு பகுதிக்கு திரும்பினர்.\n\nSection::::இறப்பு.\nமங்கோலியர்களின் ரகசிய வரலாற்றின்படி சீனாவில் நடந்த ஒரு படையெடுப்பின்போது ஒகோடியை ஒரு மிக கடினமான உடல் நலக்குறைவில் இருந்து குணப்படுத்த டொலுய் தன்னைத் தியாகம் செய்தார். ஒகோடியின் உடல்நலக் குறைவுக்கு காரணம், சீனாவின் பூமி மற்றும் நீர் ஆவிகள் என ஷாமன்கள் கூறினர். தங்களது மக்கள் விரட்டப்படுவதாலும் மற்றும் தங்கள் நிலப்பகுதி அழிக்கப்படுவதாலும் அந்த ஆவிகள் வருத்தம் அடைந்திருந்தன என அவர்கள் கூறினர். நிலம், விலங்குகள் மற்றும் மக்களை காணிக்கையாக அளித்த பொழுது ஒகோடியின் உடல்நலக்குறைவு மீண்டும் அதிகமானது. ஆனால் ஒரு குடும்ப உறுப்பினரை அவர்கள் தியாகம் செய்த போது ஒகோடி உடல்நலக் குறைவில் இருந்து உடனடியாக மீண்டார். டொலுய் தானாக ஒப்புக்கொண்டு ஒரு சபிக்கப்பட்ட பானத்தை நேரடியாக குடித்த பிறகு இறந்தார். ஆனால் அடா-மாலிக் ஜூவைனி, குடிப்பழக்கத்தால் டொலுய் இறந்தார் என கூறுகிறார்.\n\nSection::::மரபு.\nமங்கோலியப் பேரரசின் விதியை அமைத்ததில் டொலுயை விட டொலுயின் வழித்தோன்றல்கள் எனப்படும் இவரது குடும்பத்தின் பங்கு முக்கியமானது. டொலுய்க்கும் அவரது நெசுத்தோரிய கிறித்தவ மனைவி சோர்காக்டனி பெகிக்கும் மோங்கே, குப்லாய், ஆரிக் போகே மற்றும் ஹுலாகு ஆகியோர் மகன்களாக பிறந்தனர். இதில் முதல் மூவர் மங்கோலியப் பேரரசின் கான் பட்டத்திற்கு போட்டியிட்டனர். ஹுலாகு இல்கானேடு அரச வம்சத்தையும் மற்றும் குப்லாய் சீனாவின் யுவான் அரசமரபையும் தோற்றுவித்தனர். டொலுயின் மகன்களான குப்லாய் மற்றும் ஆரிக் போகே இடையிலான சண்டையானது மங்கோலியப் பேரரசின் சக்தியை குறைத்தது மற்றும் 1260 மற்றும் 1264 இல் மேற்கு கானேடுகள் ஒன்றுடன் ஒன்று போரிட்ட டொலுய் வழித்தோன்றல்களின் உள்நாட்டுப் போருக்கு காரணமானது.\n\nஒகோடி மற்றும் குயுக் ஆகியோரின் இறப்பிற்கு பின்னாலான பிரதிநிதித்துவ காலங்களில் டொலுயின் வழித்தோன்றல்கள், ஒகோடி மற்றும் சூச்சியின் மகன்கள் ஆகியோருக்கு இடையேயான போட்டியானது மங்கோலிய பேரரசில் வளர்ச்சியற்ற தன்மை மற்றும் சண்டையை உருவாக்கியது. 1252ல் ககான் என்ற பட்டத்தை டொலுயின் இறப்பிற்குப் பிறகு மோங்கே வழங்கினார். 1271 இல் யுவான் அரசமரபை குப்லாய் கான் தோற்றுவித்த போது அவர் தனது தந்தை டொலுயின் பெயரை அலுவல் பதிவுகளில் ருயிசோங் என பதிவிட்டார். டொலுயின் வழித்தோன்றல்கள் மங்கோலியா மற்றும் தெற்கு மங்கோலியாவை 1251 முதல் 1635 வரையிலும், மங்கோலியாவை 1691 வரையிலும் ஆண்டனர்.\n\nசெங்கிஸ்கான் தவிர டொலுய் மற்றும் அவரது மனைவி ஆகியோர் உள்மங்கோலியாவில் சீன பொதுவுடைமைவாதிகளால் 1950களில் கட்டப்பட்ட செங்கிஸ்கான் கல்லறையில் கௌரவப்படுத்தப்பட்டனர்.\n\nSection::::குடும்பம்.\nலிங்குன் கதுன் உட்பட டொலுய்க்கு பல துணைவிகள் மற்றும் மனைவிகள் இருந்தனர். ஆனால் டொலுயின் முதன்மை மனைவி சோர்காக்டனி பெகி ஆவார். இவரே டொலுயின் நான்கு ஆட்சி செய்த மகன்களுக்கும் அன்னை ஆவார். \n\nடொலுயின் மகன்கள் பின்வருமாறு:\n\n"}
{"id": "384256", "url": "https://ta.wikipedia.org/wiki?curid=384256", "title": "வடிவேலு (நட்டுவனார்)", "text": "வடிவேலு (நட்டுவனார்)\n\nதஞ்சை வடிவேலு (1810–1845) என்பவர் தமிழ்நாட்டைச் சேர்ந்த பிரபலமான பரத நாட்டிய ஆசிரியர் ஆவார். கோயிலில் இருந்த நாட்டியக் கலையை அரங்கக் கலையாக்கிய பெருமை கொண்ட தஞ்சை நால்வருள் இவரும் ஒருவராவார். இவர் திருவாங்கூர் சமஸ்தானத்தில் ஆஸ்தான வித்வானாக இருந்தவர். இவரே கேரளத்தில் ஆடப்படும் மோகினியாட்டத்தை உருவாக்கியவர்.\n\nSection::::ஆரம்ப வாழ்க்கை.\nதஞ்சை மராட்டிய மன்னர் இரண்டாம் துளஜா (1763-1787) காலம் முதல் அவைக் கலைஞர்களாக இருந்து இசை, நாட்டியப் பணியினை ஆற்றி வந்தார்களின் மரபில் வந்தவர். தஞ்சை நாட்டிய ஆசிரியர் சுப்பராயனின் நான்காவது மகனானக வடிவேலு 1810 ஆம் ஆண்டு பிறந்தார். இவரின் உடன் பிறந்தவர்களான பொன்னையா, சின்னையா, சிவானந்தம் ஆகியோரும் புகழ்வாய்ந்த நட்டுவாங்கனாராக விளங்கினர்.\n\nSection::::இசைக் கல்வி.\nசகோதரர்கள் நால்வரும் முத்துசுவாமி தீட்சிதரிடம் இசை கற்றக, தஞ்சை சரபோஜி மன்னர் ஏற்பாடு செய்தார். இசைப் பயிற்சியோடு தமிழ், தெலுங்கு, வடமொழிகளிலும் பயிற்சி பெற்றனர். இச்சகோதரர்களின் இசை அரங்கேற்றம் மராட்டிய அரசவையில் சரபோஜி மன்னன் முன்பு நடைபெற்றது.\nSection::::திருவாங்கூர் அரசவையில்.\nவடிவேலு திருவாங்கூர் மன்னரின் அரசவை வித்வானாக இருந்தார்.<ref name=\"https://ta.wikisource.org/wiki/%E0%AE%AA%E0%AE%95%E0%AF%8D%E0%AE%95%E0%AE%AE%E0%AF%8D:%E0%AE%A4%E0%AE%9E%E0%AF%8D%E0%AE%9A%E0%AF%88_%E0%AE%AE%E0%AE%B0%E0%AE%BE%E0%AE%9F%E0%AF%8D%E0%AE%9F%E0%AE%BF%E0%AE%AF_%E0%AE%AE%E0%AE%A9%E0%AF%8D%E0%AE%A9%E0%AE%B0%E0%AF%8D_%E0%AE%95%E0%AE%BE%E0%AE%B2_%E0%AE%85%E0%AE%B0%E0%AE%9A%E0%AE%BF%E0%AE%AF%E0%AE%B2%E0%AF%81%E0%AE%AE%E0%AF%8D_%E0%AE%9A%E0%AE%AE%E0%AF%81%E0%AE%A4%E0%AE%BE%E0%AE%AF_%E0%AE%B5%E0%AE%BE%E0%AE%B4%E0%AF%8D%E0%AE%95%E0%AF%8D%E0%AE%95%E0%AF%88%E0%AE%AF%E0%AF%81%E0%AE%AE%E0%AF%8D.pdf/248\"></ref> அப்பொது கேரளத்தில் மோகினியாட்டம் என்னும் புதிய நடன முறையை அவர் உருவாக்கினார். மன்னரின் ஆதரவுடன் உருவாக்கப்பட்ட மோகினி ஆட்டத்தில்தான் முதன்முறையாக கேரளத்தில் நடனத்தில் பெண்கள் பங்கேற்கும் புதிய மரபும், திருப்பம் உண்டானது. அதுவரை ஆண்கள் மட்டும் ஆடிவந்த கதகளி ஆட்டமே கேரளத்தின் பாரம்பரிய நடனமாக இருந்தது.\n"}
{"id": "384272", "url": "https://ta.wikipedia.org/wiki?curid=384272", "title": "ஆனைவாரி ஆனந்தன்", "text": "ஆனைவாரி ஆனந்தன்\n\nஆனைவாரி ஆனந்தன்(Anaivari Anandhan) தமிழ் கவிஞர் எழுத்தாளர் மற்றும் ஆங்கில மொழி பெயர்ப்பாளர் ஆவார்.\n\nவாழ்க்கை குறிப்பு\n\nபெயர் : இரா.ஆனந்தன்\n\nபெற்றோர் : அ. இராமானுஜம், அஞ்சலையம்மாள். பிறப்பு : IO.02.1950 பிறந்த ஊர் தென்னாற்காடு மாவட்டம் (இன்று கடலூர்) சிதம்பரம் வட்டம் .(இன்று புவனகிரி) ஆனைவாரி எனும் சிற்றூர்.\nசாதி : வன்னியர் குல சத்திரியர் (படையாட்சி, மழவராயர் )\n\nகவிஞர், எழுத்தாளர் ,பத்திரிகையாளர், மொழிபெயர்ப்பாளர், ஓய்வுப்பெற்ற அரசு அலுவலர் என பன்முக திறன் கொண்டவர்.\n\nகல்வி:\n\nதமிழ் , ஆங்கில மொழிகளில் முதுகலை பட்டங்கள், இளநிலை அறிவியல் பட்டம், ஓமியோபதி மருத்துவம்,\n\nசித்த மருத்துவ வரலாற்று ஆய்வில் முனைவர் பட்டம் (P. H. D)\n\nஎழுதியுள்ள நூல்கள்\nபுதினம்\nஒரு கவிஞன் முனிவனாகிறான்\n\nஇலக்கிய ஆய்வு\n1. தமிழர் நெஞ்சில் பாவேந்தர்\n2. பாவேந்தரின் இசையமுது\n3. ஆங்கிலக் கவிஞர்களும் பாரதியும்\n4. கண்ணதாசனின் தைப்பாவை\n5 அண்ணாவின் நிலையும் நினைப்பும்\nஅறிவியல் படைப்புகள்\n\n\nதொகுப்பு\nசிறந்த எழுத்தாளர், படைப்பாளரன இவர் கவிக்குயில் என்ற மாத இதழை நடத்தி வருகிறர்.சென்னை மற்றும் புதுச்சேரி வானொலி நிலையங்களில் ஆனைவாரியாரின் இலக்கிய உரைகள் 1981 முதல் 20-க்கும் மேற்பட்டவை ஒலி பரப்பாகி உள்ளன.\n\nவிருதுகள்: 2017 ஆம் ஆண்டுக்கான தமிழ்நாடு அரசின் மொழிபெயர்ப்பாளர் விருது 05-04-2018 அன்று முதலமைச்சரால் வழங்கப்பட்டது.\n"}
{"id": "384274", "url": "https://ta.wikipedia.org/wiki?curid=384274", "title": "பாரவி", "text": "பாரவி\n\nபாரவி (Bharavi) (IAST: Bhāravi, ) கிபி ஆறாம் நூற்றாண்டில் வாழ்ந்த சமசுகிருத மொழி கவிஞர் ஆவார். கிபி 634ம் ஆண்டின் சாளுக்கிய கல்வெட்டுக் குறிப்பில், கவி பாரவி \"கிராதார்ஜுனியம்\" எனும் காவியத்தை படைத்தவன் எனக் குறித்துள்ளது. பாரவி, தென்னிந்தியாவின் மேலைக் கங்கர் மன்னர் கொங்கணி வர்மன்-I மற்றும் பல்லவ மன்னர் சிம்மவிஷ்ணு காலத்தில் வாழ்ந்த புகழ்பெற்ற சமசுகிருத மொழி கவிஞர் ஆவார்.\n\nSection::::பெயர்க் காரணம்.\nகவிஞர் பாரவி தென்னிந்தியாவைச் சேர்ந்தவர் எனக்கருதப்படுகிறது. சமசுகிருத மொழியில் பாரவி என்பதற்கு \"கதிரவன் ஒளி\" எனப்பொருளாகும்.\n\nSection::::கிராதார்ஜுனியம்.\nமகாபாரத்தின் வன பருவத்தில், அத்தியாயம் 38 முதல் 41 முடிய , சிவனிடமிருந்து பாசுபதம் எனும் ஆயுதம் பெற, அருச்சுனன் செய்த கடும் தவம், வேடன் வேடம் பூண்ட சிவனுக்கும், அர்ஜுனனுக்கும் இடையே நடந்த போர்கள், உரையாடல்கள், வரங்கள் குறித்து, கவிஞர் பாரவி, 18 காண்டங்கள் கொண்ட கிராதார்ஜுனியம் எனும் சமசுகிருத காவியத்தில் சிறப்பாக விளக்குகிறார்.\n"}
{"id": "384275", "url": "https://ta.wikipedia.org/wiki?curid=384275", "title": "கிராதார்ஜுனியம்", "text": "கிராதார்ஜுனியம்\n\nகிராதார்ஜுனியம் (Kirātārjunīya) (, (மலைவேடனும்), அருச்சுனனும்), கிபி ஆறாம் நூற்றாண்டில் தென்னிந்தியாவில் வாழ்ந்த சமசுகிருத மொழி கவிஞர் பாரவியால் எழுதப்பட்ட சமசுகிருத மொழி காவியம் ஆகும். இக்காவியம் 18 காண்டங்கள் கொண்ட பெருங்காப்பியமாகும். \n\nSection::::காவியச் சுருக்கம்.\nமகாபாரத இதிகாசத்தின் வன பருவத்தில் அருச்சுனன் சிவபெருமானிடமிருந்து பாசுபத அஸ்திரம் எனும் தெய்வீக ஆயுதத்தைப் பெறும் நிகழ்வை , பாரவி 18 காண்டங்களில் கிராதார்ஜுனியம் எனும் சமசுகிருத பெருங் காவியமாக பாடியுள்ளார். கிராதார்ஜுனியம், அருச்சுனனின் வீரதீரச் செயலை வெளிப்படுத்துகிறது. கிராதார்ஜுனியம், சமசுகிருத மொழியின் ஆறு பெருங்காப்பியங்களில் ஒன்றாகும். \n\n\n"}
{"id": "384282", "url": "https://ta.wikipedia.org/wiki?curid=384282", "title": "விநாயகர் (பக்தித் தொடர்)", "text": "விநாயகர் (பக்தித் தொடர்)\n\nவிநாயகர் என்பது சன் தொலைக்காட்சியில் திங்கள் முதல் சனிக்கிழமை வரை இரவு 07.00 மணிக்கு ஒளிபரப்பாகி, அக்டோபர் 22, 2018 ஆம் ஆண்டு முதல் திங்கள் முதல் சனி வரை மாலை 6:30 மணிக்கு ஒளிபரப்பான பக்தித்தொடர் ஆகும். இது சோனி டிவியில் ஒளிபரப்பாகும் \"விக்னஹர்தா கணேஷ்\" என்ற இந்தி தொடரின் தமிழாக்கம் ஆகும்.\n\nஇத்தொடர் இந்துக்கடவுள் விநாயகரை மையமாகக் கொண்ட தொடர் ஆகும். இது விநாயகர் பற்றி நாம் அறியாத பல கதைகளைக் கூறுகிறது.\n\nSection::::கதைச்சுருக்கம்.\nபார்வதி தேவி தமக்கு ஒரு பிள்ளை வேண்டும் என்று சிவபெருமானிடம் வேண்டினார். அவருக்கு சிவபெருமான் ஆசி வழங்கினார். அவர் அறிவுறுத்தல்படி பார்வதி தம் சகோதரர் திருமாலை நோக்கி பல காலங்கள் புண்ணிய விரதம் என்னும் கடுந்தவம் மேற்கொண்டார். இறுதியாக திருமால் தோன்றி அவர் விருப்பப்படி அவருக்கு மும்மூர்த்திகளின் அம்சத்துடன் ஒரு பிள்ளை பிறக்கும் என வரமருளினார். \n\nகஜாசுரன் என்ற அசுரன் சிவபெருமானை நோக்கி தவம் புரிந்து அவரைத் தன் வயிற்றினுள் அடக்கி வைக்கும் வரத்தைப் பெற்றான். பிறகு அவன் தேவர்களை சிறை பிடித்தான். திருமகள் வழங்கிய சந்தனத்தின் மூலம் பார்வதி ஒரு சிறுவனின் சிலையை உருவாக்கினார். திருமாலின் தாமரை மலர் பட்டவுடன் அவன் உயிர்பெற்றான். இதனால் பார்வதி மகிழ்ச்சி அடைந்தார். தேவியர்கள் அனைவரும் வந்து அச்சிறுவனை வாழ்த்தினர். அவனைக் காண சனீசுவரன் ஆவல் கொண்டார். அவரது தீய பார்வை சிறுவன் மீது படுகிறது. இதையறிந்த பார்வதி தேவி கோபம் கொண்டு துர்க்கையாக மாறி சூலாயுதத்தால் சனீசுவரனின் காலைத் தாக்கினார். பிறகு அவர் தம் மகனின் முகத்தைக் கண்டு சாந்தமடைந்தார்.\n\nநந்திதேவர் திருமாலின் அருளுடன் கஜாசுரனைத் தாக்கினார். இதன்மூலம் விடுதலையான சிவபெருமான் கஜாசுரனை வதம் செய்தார். பிறகு அவர் தாம் பலகாலமாகப் பிரிந்திருந்த பார்வதியைக் காணச் சென்றார். இதையறிந்த பார்வதி ஆவலுடன் சிவபெருமான் வருகைக்காக தயாராகிக் கொண்டிருந்தார். அப்போது அங்கு சிவகணங்கள் யாரும் இல்லாததால் பார்வதி தம் மகனுக்கு சக்திகள் வழங்கி அவனைக் காவலுக்கு நிறுத்தினார். அவரிடம் தாம் ஒருவரையும் உள்ளே அனுமதிக்க மாட்டேன் என்று அச்சிறுவன் வாக்களித்தான்.\n\nபார்வதியின் மகன் சிவபெருமானை உள்ளே செல்ல அனுமதிக்கவில்லை. பிறகு பூதகணங்கள், தேவர்கள், எமதர்மன் என பலரும் பார்வதியின் மகனிடம் போரிட்டு தோற்றனர். இறுதியில் திருமால் மற்றும் பிரம்மர் இருவரும் அச்சிறுவனிடம் சமாதானம் பேசினர். ஆனால் அவன் பிடிவாதமாக இருந்தான். இதனால் கோபமடைந்த சிவபெருமான் தம் திரிசூலத்தைக் கொண்டு அச்சிறுவனின் தலையைக் கொய்தார். பிறகு அச்சிறுவன் பார்வதியின் புதல்வன் என்று அறிந்ததும் தேவர்கள் அதிர்ச்சி அடைந்தனர். \n\nஅங்கு வந்த பார்வதி தம் மகன் இறந்து கிடப்பதைக் கண்டு கதறி அழுதார். பிறகு கோபம் கொண்ட பார்வதி தமது அம்சங்களான தச மகா வித்யாக்களை அழைத்தார். அவர்கள் தேவர்களை அழித்துக் கொண்டிருந்தனர். இறுதியில் சிவபெருமான் தாம் பார்விதியின் பிள்ளையை உயிர்ப்பிப்பதாக வாக்களிக்கிறார். இதையடுத்து பார்வதி சாந்தமானார். பிறகு அங்க வந்த காசிப முனிவர் தாம் சிவனுக்கு அளித்த சாபத்தைப் பற்றிக் கூறுகிறார். முன்னொரு காலத்தில் சிவபெருமான் தம்மிடம் வரம் பெற்ற அரக்கர்களைக் காப்பதற்காக சூரிய தேவன் மீது திரிசூலத்தை எய்தார். இதனால் கோபமடைந்த அவரது தந்தை காசிப முனிவர் சிவபெருமானின் மகனும் ஒரு நாள் இவ்வாறு திரிசூலத்தால் கொல்லப்படுவான் என்று சாபம் விடுத்தார். அச்சாபத்தின் விளைவே நடந்த நிகழ்வுகள் என்பது தெரிய வருகிறது.\n\nபிறகு சிவபெருமான் வடக்கில் தலை வைத்து படுத்திருக்கும் சிசுவின் தலையைக் கொண்டு வருமாறு தேவர்களிடம் கூறுகிறார். அவர்கள் ஒரு யானையின் தலையைக் கொண்டு வந்தனர். அஸ்வினி குமாரர்கள் அந்தத் தலையை விநாயகருக்குப் பொருத்தினர். பிறகு சிவபெருமான் அவருக்கு உயிர் தந்தார். \n\n\n\n"}
{"id": "384289", "url": "https://ta.wikipedia.org/wiki?curid=384289", "title": "ஸ்ரீராம் (நடிகர்)", "text": "ஸ்ரீராம் (நடிகர்)\n\nஸ்ரீராம் என்னும் மதுரை ஸ்ரீராமுலு நாயுடு என்பவர் தமிழ்த் திரைப்பட நடிகராவார். இவர் மொத்தம் 23 படங்களில் நடித்துள்ளார்.\nSection::::வாழ்க்கை.\nஇவர் மதுரையில் பிறந்து வளர்ந்த பட்டதாரி, திரைப்படங்களில் நடிக்கவேண்டும் என்ற ஆசையில் சென்னை வந்தார். ஜெமினி ஸ்டுடியோவில் வாய்ப்புக் கேட்டுப் போனார். அங்கு முதலில் கூட்டத்தோடு கூட்டமாக நடிக்கும் வசனம் ஏதும் இல்லாத துணை நடிகராகத்தான் வாய்ப்புகள் வந்தன. அவற்றில் ஒன்று ஜெமினியின் பிரம்மாண்ட காவியமாகிய சந்திரலேகாவில் குதிரை வீரனாக அவர் நடித்தார். \n\nசந்திரலேகா படம் தயாரிப்பில் இருக்கும்போது எழுத்தாளர், இயக்குநர் கே. வேம்புவுடன் ஸ்ரீராமுக்கு அறிமுகம் கிடைத்தது. சந்திரலேகா வெளியான அதே ஆண்டில் வேம்பு கதை, வசனம் எழுதி இயக்க, மெட்ராஸ் டாக்கீஸ் சௌந்தரராஜன் தயாரித்து வெளியிட்ட மதனமாலா (1948) படத்தில் ஓர் ராஜகுமாரனாக நடிக்கும் வாய்ப்புக் கிடைத்தது. அதைத் தொடர்ந்து நவஜீவனம், சம்சாரம், மலைக்கள்ளன் படத்தில் எதிர் நாயகனாகவும், பழனி படத்தின் சிவாஜி கணேசனின் தம்பியாகவும் நடிதாதார். கடைசியாக அவர் நடித்தப்படம் மர்ம வீரன் ஆகும் இப்படத்தை ஸ்ரீராமே தயாரித்து நடித்தார் இப்படம் தோல்வியைத் தழுவ பெரும் பொருள் இழப்புக்கு ஆளானார்.\n"}
{"id": "384290", "url": "https://ta.wikipedia.org/wiki?curid=384290", "title": "கட்சி தாவல் தடை சட்டம், 1985", "text": "கட்சி தாவல் தடை சட்டம், 1985\n\nகட்சி தாவல் தடை சட்டம், 1985, இந்திய அரசியலமைப்பு சட்டத்தில், 52வது திருத்தத்தின் படி, பத்தாவது அட்டவணையில் சேர்க்கப்பட்டது. \n\n\n\n\n\n\nSection::::கட்சி தாவல் தடைச் சட்ட திருத்த மசோதா 2013.\nகட்சி தாவல் தடைச் சட்ட திருத்த மசோதா 2013ன் படி, ஒரு அரசியல் கட்சியின் நாடாளுமன்ற உறுப்பினர்கள் அல்லது மாநிலங்களின் சட்டமன்ற உறுப்பினர்கள் தாங்கள் சார்ந்திருக்கும் கட்சியிலிருந்து விலகி வேறு அரசியல் கட்சிக்கு மாறினால் அவர்களின் பதவி பறிக்கப்பட்டுவிடும். \n\nSection::::அமைச்சர்களின் எண்ணிக்கை.\nகட்சி தாவல் தடைச் சட்டம் திருத்த வரைவு நகலின் படி, மொத்தம் உள்ள நாடாளுமன்ற உறுப்பினர்களில் அல்லது சட்டமன்ற உறுப்பினர்களில் 10 சதவிகிதம் பேருக்கே அமைச்சர் பதவி வழங்க முடியும் என சட்ட திருத்தம் செய்யப்பட்டுள்ளது. கோவா, மேகாலாயா, மணிப்பூர், நாகாலாந்து போன்ற சிறிய மாநிலங்களுக்கும் மட்டும் இச்சட்ட திருத்தத்தில் விதிவிலக்கு வழங்கப்பட்டுள்ளது. \n\n\n\n"}
{"id": "384292", "url": "https://ta.wikipedia.org/wiki?curid=384292", "title": "ஆனன் ஆறு", "text": "ஆனன் ஆறு\n\nஆனன்(, ) மங்கோலியா மற்றும் உருசியாவில் ஓடுகின்ற நதி ஆகும். இது 818 கிமீ நீளம் மற்றும் 94,010 சதுர கிமீ பரப்பளவில் படுகையையும் கொண்டுள்ளது. இது கென்டீ மலைகளின் கிழக்கு அடிவாரத்தில் உருவாகிறது. இது 298 கிமீ தூரத்திற்கு மங்கோலியாவுக்குள் ஓடுகிறது. இது இங்கோடா நதியுடன் இணைந்து சில்கா நதியை உருவாக்குகிறது. \n\nஆனன்-சில்கா-அமுர் நீர் அமைப்பு உலகின் பத்து நீண்ட ஆறுகளில் ஒன்றாகும், இது 818 கி.மீ. + 560 கி.மீ. + 2,874 கி.மீ. நீளமுடையது.\n\nSection::::வரலாறு.\nமேல் ஆனன் என்பது செங்கிஸ் கான் பிறந்து வளர்ந்த இடமாகக் கூறப்படும் பகுதிகளில் ஒன்றாகும்.\n\n\"மங்கோலியர்களின் இரகசிய வரலாறு\" இவ்வாறு தொடங்குகிறது: \"\"போர்டே சோனோ\" இவ்வுலகத்திற்கு வந்தான்(நீல-சாம்பல் ஓநாயாக) அவன் விதி கடவுளின் எண்ணப்படி இருந்தது. அவரது மனைவி ஒரு \"குவா மரல்\" (அழகான தரிசு பெண்மான்). அவர்கள் உள்நாட்டு கடல் வழியாகப் பயணம் செய்தனர். அவர்கள் ஆனன் ஆறு உற்பத்தியாகும் இடத்தில் புர்கான் கல்துன் பார்வையில் படும்படி முகாமிட்டபோது, அவர்களது முதல் மகன் பாத் திசகன் பிறந்தான்\". \n\n"}
{"id": "384294", "url": "https://ta.wikipedia.org/wiki?curid=384294", "title": "கடுக்காமுனை", "text": "கடுக்காமுனை\n\nகடுக்காமுனை ஒரு கிராமத்தின் பெயர். இந்த கிராமமானது இலங்கையின் கிழக்கு மாகாணத்தில் மட்டக்களப்பு மாவட்டத்தில் மண்முனை தென் மேற்கு, படுவான்கரை பிரதேசத்தில் அமைந்துள்ளது. \n\nஇந்த கிராமத்தில் முற்றிலும் தமிழர்களே வாழ்கின்றனர். இங்கு மூன்று சைவ ஆலயங்களும், ஒரு பாடசாலையும் ( கடுக்காமுனை வாணி வித்தியாலயம்) அமைந்துள்ளது.\n\nமட்டக்களப்பு மாவட்டதில் உள்ள பெரிய குளங்களில் கடுக்காமுனை வில்லுக்குளமும் ஒன்று. இந்த குளத்தில் தேக்கி வைக்கப்படும் நீர் விவசாயத்துக்கு மட்டுமின்றி, மக்களின் அன்றாட தேவைகளுக்கும் பயனுள்ளதாக உள்ளது.\n\nSection::::கடுக்காமுனை வரலாறு.\nகடுக்காமுனை என்று பெயர் வந்ததற்கு காரணம். முன்னை காலங்களில் இங்கு கடுக்காய் மரங்கள் அதிகமாக இருந்தால் இந்த பெயர் வந்ததாக சொல்லப்படுகின்றது. ஆனால் இன்றளவு இங்கு கடுக்காய் மரங்களை பார்க்க முடியாது. மக்கள் இங்கு குடியேறிய காலங்களில் காடுகளை அழித்து நிலங்கள் பிடித்தன, அதனால் இந்த மரங்கள் முற்றாக இருந்திருக்கலாம் என நம்பப்படுகின்றது."}
{"id": "384296", "url": "https://ta.wikipedia.org/wiki?curid=384296", "title": "குறுல்த்தாய்", "text": "குறுல்த்தாய்\n\nகுறுல்த்தாய் (மங்கோலியம்: Хуралдай, \"குரல்தை\"; துருக்கியம்: \"குருல்தய்\") பண்டைய துர்க் தலைவர்கள் மற்றும் கான்களின் அரசியல் மற்றும் இராணுவக் குழுவாக இருந்தது, பின்னர் மங்கோலிய மக்களால் பின்பற்றப்பட்டது. இந்த வார்த்தையின் வேர் \"குர்/க்ஹுர்\" (கூடு/விவாதி) மற்றும் துருக்கிய மொழியில் அரசியல் \"கூட்டம்\" அல்லது \"சட்டமன்றம்\" என்ற பொருளுடைய \"குருல்/க்ஹுரல்\" என்ற வார்த்தைகளை உருவாக்குகிறது. குருல்தய், \"குரல்தை,\" \"குருல்தை\",\" \"அல்லது \"குரல்தான்\" என்றால் \"ஒரு கூட்டம்\", அல்லது இன்னும் இலக்கியரீதியாக, \"ஒன்றுசேர்தல்\". இந்த வார்த்தையின் அடியானது, \"விருந்து\" மற்றும் \"திருமணம்\" என்று பொருள்படும் துருக்கிய வார்த்தைகளான \"க்ஹுரிம்/க்ஹுரும்\" உடன் பொருந்துகிறது, பொதுவாக ஸ்டெப்பி எனப்படும் புல்வெளிகளில் பெரிய பண்டிகை கூட்டங்களைக் குறிப்பிடப் பயன்படுத்தப்பட்டது ஆனால் நவீன காலத்தில் திருமணத்தைக் குறிக்க முக்கியமாக பயன்படுத்தப்படுகிறது. \n\nSection::::மங்கோலியப் பேரரசு.\nஇந்த வார்த்தை முதல் முறையாக மங்கோலியர்களின் இரகசிய வரலாற்றின் கடைசி 282 வது பத்தியில் \"யெக் குரில்தா\" (நவீன மங்கோலியம்: இக் குரல்தை, சொல்லர்த்தமாக: பெரிய குரல்தை) என்று தோன்றியது. மங்கோலிய குடும்பங்கள் இந்த நிகழ்ச்சிக்கு வருகைபுரிவதன் மூலம் வாக்களித்தனர்; வருகைபுரியாத குடும்பங்கள் குறுல்த்தாய் கூட்டுவதற்கான காரணத்திற்கு ஒரு வாக்கு எதிராக வாக்களித்ததாக கருதப்பட்டது. புதிய கான் தேர்ந்தெடுக்கப்பட்ட பிறகு, ஒரு விரிவான முடிசூட்டு நடைமுறை பின்பற்றப்பட்டது. 15 ஆம் நூற்றாண்டின் ஜெர்மன் சுற்றுலா பயணியான ஜொஹான் ஷில்ட்பெர்கர் ஒரு புதிய கோல்டன் ஹோர்டே கான் நிறுவலை பின்வருமாறு விவரித்தார்( quoted in ):\nஉருசிய இளவரசர்கள் மற்றும் போயர்கள், சாராயில் புதிய கானைத் தேர்ந்தெடுப்பதற்கு காத்திருக்க வேண்டியிருந்தது, புதிய கான்கள் மீண்டும் தங்கள் யர்லிக்குகளை (காப்புரிமைகள்) வெளியிட்டார்கள், இந்த கான் குதர்மியாக் சடங்குகளைக் கண்டனர் என்பதில் சந்தேகமே இல்லை, இச்சடங்குகள் அதிகரித்து 14 ஆம் நூற்றாண்டின் மத்தியகாலத்தில், ஹோர்டேயில் ஏற்பட்ட பிரச்சனையின் போது, அடிக்கடி தொடர்ச்சியாகவும் பயனற்றதாகவும் ஆகி, \"அர்த்தமற்று சுற்றி ஓடுதல்\" என்று பொருள்படக்கூடிய உருசிய வார்த்தையான \"кутерьма\" (குதர்மா) உருவாகக் காரணமாயின\".\n"}
{"id": "384303", "url": "https://ta.wikipedia.org/wiki?curid=384303", "title": "நாட்டார்மங்கலம்", "text": "நாட்டார்மங்கலம்\n\nநாட்டார்மங்கலம்\n\nகடலூர் மாவட்டம் காட்டுமன்னார்கோவில் சட்டமன்ற தொகுதிக்குட்பட்ட ஊராட்சி நாட்டார்மங்கலம். கடலூர் மாவட்டத்தில் உள்ள மாதிரி கிராமங்களில் ஒன்றாக இக்கிராமம் தேர்ந்தெடுக்கப்பட்டுள்ளது. நாட்டார்மங்கலத்தின் வடக்குப்பகுதியில் இருந்து வீராணம் ஏரியின் எல்லை விரிந்திருக்கிறது.\n"}
{"id": "384306", "url": "https://ta.wikipedia.org/wiki?curid=384306", "title": "சகதை கான்", "text": "சகதை கான்\n\nசகதை கான் (, \"திசகடை\"; , \"சகேடை\"; ; பாரசீகம்: , \"ஜோக்ஹடை\" , 22 திசம்பர் 1183 – 1 July 1242) செங்கிஸ் கானின் இரண்டாவது மகன் ஆவார். இவர் கி.பி. 1226லிருந்து-கி.பி. 1242 வரை சகதை கானேட்டின் கான் ஆக பதவி வகித்தார். சகதை மொழி மற்றும் சகதை மக்கள் இவருக்குப்பின் பெயரிடப்பட்டனர். தனது தந்தையின் மரணத்திற்குப் பிறகு ஐந்து மத்திய ஆசிய நாடுகளில் பெரும்பாலானவற்றை பெற்றார். செங்கிஸ் கான் உருவாக்கிய சட்டமான யசாவின் செயலாக்கத்தை மேற்பார்வை செய்ய இவர் செங்கிஸ் கானால் நியமிக்கப்பட்டார், இருப்பினும் அது செங்கிஸ் கான் மங்கோலியப் பேரரசின் முடிசூட்டப்பட்ட கானாக இருந்தவரை மட்டுமே நீடித்தது. இவரது பேரரசானது மங்கோலியப் பேரரசில் இருந்து பிரிக்கப்பட்டு சகதை கானேடாகப் பெயர் பெற்றது. சூச்சியை பெரிய கானாக ஏற்றுக் கொள்ளாத காரணத்தால் இவர் ஒரு மூர்க்கனாகவும் மற்றும் சற்றே நிதானமானவராக உறவினர்களாலும் கருதப்பட்டார். இவரது உறவினர்களில் இந்த பிரச்சினையைப் பற்றி இவர் மிகவும் கடினமாகக் குரல் கொடுத்தார். சகதை ஒரு எளிய மற்றும் ஆற்றல் மிக்க கவர்னராகத் தோன்றுகிறார், ஒருவேளை கடினமானவராகவும், அருவருப்பானவராகவும் இருந்திருக்கலாம். கடுமையான குடிப்பழக்கத்திற்கு அடிமையாயிருந்தார். எவ்வாறாயினும், சகதை தனது தந்தையின் போர்வீரன் போன்ற சுறுசுறுப்புடன் இருந்தார். ஒரு ராச்சியமாக பலவகைப்பட்ட மக்கள் மத்தியில் ஒழுங்கை நிலைநாட்டுவதில் எப்போதும் வெற்றி கண்டார்.\n\nSection::::நிர்வாகம் மற்றும் சமய சகிப்புத் தன்மை.\n1232-ல் புகாராவில் பிரிவு காணப்பட்ட போது இவர் உடனடியாக கண்டிப்புடன் நடந்து கொண்டு தனது நாட்டை ஆபத்தில் இருந்து காப்பாற்றினார். எல்லா வகையிலும் இவர் ஒரு பழைய மங்கோலியனாகவே இருந்தார். யசா சட்டங்களை பின்பற்றினார். அந்நேரத்தில் அவரது பகுதிகளில் தோன்றிய புது மற்றும் வளர்ந்து வந்த மதமான இஸ்லாமிற்கு சிறிதளவே கரிசனம் காட்டினார். ஆனால் இவர் கண்டிப்பாக சமய சகிப்புத் தன்மையுடன் இருந்திருக்க வேண்டும். திரான்சோக்சியானாவிற்கான மந்திரியாக இவர் ஒரு முஸ்லிமை நியமித்தார் என பதிவுகள் உள்ளன. அந்த முஸ்லிமின் பெயர் ஜுமிலட்-உல்-முல்க் அல்லது கரசர் நெவியன். மசூதிகள் மற்றும் கல்லூரிகள் இவரது ஆட்சிக்காலத்தில் நிறுவப்பட்டன. அந்நேரத்தில் நெசுத்தோரியர்களால் கிறித்தவ மதம் பின்பற்றப்பட்டது. அவர்கள் இவருக்கு நல்ல பரிச்சயமானவர்களாக இருந்திருக்க வேண்டும். எனினும் இவர் கிறித்தவ மதம் பக்கம் சாய வில்லை.\n\nசகதையின் தலைநகரம் அல்மலிக்கில் அமைந்திருந்தது. இது அவரது நாட்டின் கிழக்கு கோடி பகுதியில் மேல் இலி பள்ளத்தாக்கில் தற்காலக் குல்ஜா நகரத்தின் அருகில் அமைந்திருந்தது. புகாரா அல்லது சமர்கந்தில் தன் தலைநகரை அமைக்காமல் தொலைதூரத்தில் தலை நகரை அமைத்ததற்கு ஒரு காரணமும் இருந்திருக்கலாம். இவரது மங்கோலிய பழங்குடி ஆண்கள் மற்றும் இவரது ஆட்சிக்கு உறுதுணையாக இருந்த இவரை பின்பற்றுபவர்கள் புல்வெளி வாழ்க்கையை மிகவும் விரும்பினர். அவர்களது பார்வையில் வீடுகள் மற்றும் பட்டணங்களில் வாழ்பவர்கள் சிதைந்த மற்றும் ஆண் தன்மையற்ற இனம்: அவர்களது முதலாளிகள் சொகுசாக வாழ்வதற்காக நிலத்தை தூர்வார்பவர்கள், மாடு போல உழைக்கும் அடிமைகள். சுதந்திர மனிதனாக வாழாத ஒரு கானுக்கு பழங்குடியின ஆண்கள் பணி புரிய மாட்டார்கள். சகதை மற்றும் அவருக்குப் பின் வந்தவர்கள் இதனை புரிந்து கொண்டிருக்கலாம். இவரது பிந்தைய வழித்தோன்றல்களான மிர்சா முகம்மது ஹைதர் துக்லத் போன்றோரால் இது விளக்கப்பட்டுள்ளது: அவர்களது சொந்த மக்களின் ஆதரவை தக்கவைக்க அவர்களுடன் ஒரு நாடோடி வாழ்க்கை வாழ வேண்டும் என்பதே சிறந்ததாக இருக்கும்.\n\nSection::::குடும்பம்.\n16 வருடம் ஆட்சி செய்த பிறகு சகதை 1242ல் இறந்தார். அதே வருடத்தில் ஒகோடியும் கரகோரத்தில் இறந்தார். மங்கோலிய பேரரசின் நான்கு தலைமை பிரிவுகளில் இரண்டு பிரிவுகளுக்கு தலைவர்கள் இல்லாமல் போனது. இதன் காரணமாக செங்கிஸ்கானின் வழித்தோன்றல்கள் தலைமைப் பதவிக்கு போட்டி போட ஆரம்பித்தனர். ஒகோடியின் விதவை தோரேசின் கதுன் பிரதிநிதியாக நியமிக்கப்பட்டார். இதன் காரணமாக சிறிது காலத்திற்கு பிரச்சினை இல்லாமல் இருந்தது. ஆனால் நீண்ட கால பிரச்சினைகள் எதிரெதிர் குடும்பங்களுக்குள் உருவாயின. மங்கோலியப் பேரரசின் அடுத்த கான் யார் என்ற கேள்வி பல நிகழ்வுகளுக்குள் பிரிக்க முடியாத அளவுக்கு பின்னிப் பிணைந்திருந்தது. குறிப்பாக சகதை கானேட்டின் கிழக்குப் பகுதியில்.\n\nதான் இறக்கும் முன்னர் சகதை தனது ராஜ்யத்தை எவ்வாறு பிரித்துக் கொடுத்தார் என்பது பற்றி சிறிதளவு தெரியவருகிறது. தனது நாட்டை தன் வழித்தோன்றல்களுக்கு பாரம்பரிய முறைப்படி பிரித்து கொடுத்ததாக எங்குமே குறிப்பிடப்பட்டதாக தெரியவில்லை. இவர் இறந்த போது இவருக்கு ஒரு பெரிய குடும்பம் இருந்ததாக பதியப்பட்டுள்ளது. ஆனால் இவர் இறந்த பிறகு இவரது விதவை எபுஸ்குன் பிரதிநிதியாக நியமிக்கப் பட்டு இவரது பேரன் மற்றும் சிறுவனாகிய காரா ஹுலாகு ஆட்சியாளராக நியமிக்கப்பட்டார்.\n\nSection::::முத்துகன்.\n1221 இல் பாமியான் முற்றுகையின்போது சகதையின் மகன் முத்துகன் கொல்லப்பட்டான்.\n\nதுருக்கிஸ்தான், திரான்சோக்சியானா மற்றும் அருகில் இருந்த பகுதிகள் இவரது வழித்தோன்றல்களால் நேரடியாக கட்டுப்படுத்தப்பட்டன. ஆனால் கஷ்கர், யர்கந்த், கோடன், அக்சு மற்றும் தியான் சான் மலைகளின் தெற்கு சரிவுகள் அல்லது மற்றொரு முறையில் கூற வேண்டுமானால் தியான் சான் கோட்டின் தெற்கு பகுதியில் இருந்த மாகாணம் இவரது வழித்தோன்றல்களால் கட்டுப்படுத்தப்படவில்லை. அப்பகுதிகள் கிழக்கு துருக்கிஸ்தான் என்று அழைக்கப்பட்டன. மிர்சா முஹம்மத் ஹைதர் துக்லத்தின் கூற்றுப்படி இந்த மாகாணம் சகதையால் அவரது இறப்பின் போது துக்லத் இனம் அல்லது குடும்பத்திற்கு கொடுக்கப்பட்டது. அம்மக்கள் தூய மங்கோலிய வழித்தோன்றல்களாக கருதப்பட்டனர். மங்கோலியர்களிலேயே உயர்குடி பிரிவாகவும் இருந்தனர். இவ்வாறாக சகதை காலத்திலிருந்தே துக்லத்துகள் கிழக்கு துருக்கிஸ்தானின் பல்வேறு மாவட்டங்களுக்கு பரம்பரை தலைவர்களாகவோ அல்லது \"அமிர்களாகவே\" ஆக்கப்பட்டனர். இந்த நிகழ்வின் காரணமாகத்தான் சகதையின் ஆட்சிப்பகுதிகள் பிற்காலத்தில் நிரந்தரமாக இரண்டாக ஆயின.\n\nSection::::பைதர்.\nபைதர் சகதையின் இரண்டாவது மகன் ஆவார். 1235-1241 காலகட்டத்தில் தனது அண்ணன் மகன் புரியுடன் பைதர் ஐரோப்பிய படையெடுப்பில் (மங்கோலியாவில் இப்படையெடுப்பு \"பெரிய சிறுவர்களின் படையெடுப்பு\" என்று அழைக்கப்பட்டது) கலந்து கொண்டார். இவர் போலந்திற்கு எதிராக ஒதுக்கப்பட்ட மங்கோலிய ராணுவத்தில் கதானுடன் இணைந்து சண்டையிட்டார். இவருடன் ஓர்டா கானும் இருந்திருக்கலாம் என்று கருதப்படுகிறது.\n\nமே 1241 இன் ஆரம்பத்தில் இவர்கள் மோராவியாவுக்குள் நுழைந்தனர். பின்னர் புர்னோ வழியாக ஹங்கேரியில் இருந்த படுவின் பெரிய ராணுவத்துடன் இணைவதற்காக சென்றனர். போலந்து, சிலேசியா மற்றும் மோராவியா ஆகிய அனைத்து இடங்களிலுமே அழிவானது ஒரே மாதிரியாகத்தான் இருந்தது.\n\n1247 இல் குயுக் கான் மங்கோலியப் பேரரசின் கானாக தேர்ந்தெடுக்கப்பட்ட பொழுது பைதர் அந்தத் தேர்ந்தெடுப்பில் கலந்து கொண்டார்.\n\nSection::::மவுசி.\nமவுசி சகதையின் இரண்டாவது மகன் ஆவார். இவர் படு கானின் மருமகன் ஆவார்.\n\nஜியோவானி டா பியன் டெல் கர்பினி தனது \"நாம் தாதர்கள் என்று அழைக்கும் மங்கோலியர்களின் வரலாறு\" (இஸ்டோரியா மங்கலோரம்) எனும் நூலில் மவுசியை பற்றி குறிப்பிட்டுள்ளார். கர்பினியின் நூலில் மவுசி கோமன்களின் (குமன்கள்) நிலத்தில் நீப்போ ஆற்றின் இடது கரையில் இருந்த பகுதியை ஆண்டார் என்று குறிப்பிடப்பட்டுள்ளது. வலது கரையில் இருந்த கோரென்காவுக்கு (குரேம்சா) இவர் மூத்தவர் ஆவார்.\n\nSection::::சகதை கானேட்டின் வம்சாவளி.\nபாபர் தான் எழுதிய நூலான பாபர் நாமாவின் அத்தியாயம் 1 பக்கம் 19 இல் தனது தாய் வழி தாத்தா யுனஸ் கானின் வம்சாவளியை பின்வருமாறு குறிப்பிட்டுள்ளார்:\n"}
{"id": "384309", "url": "https://ta.wikipedia.org/wiki?curid=384309", "title": "பக்தியார் கில்ஜி", "text": "பக்தியார் கில்ஜி\n\nபக்தியார் கில்ஜி (Muhammad bin Bakhtiyar Khilji) (இறப்பு: 1206), ஆப்கானித்தானில் பிறந்த துருக்கி இனத்தவர் ஆவார்.தில்லி சுல்தான் குத்புத்தீன் ஐபக்கின் ஒரு பெரும் படையின் தலைவர் ஆவார்.\n\nSection::::எழுச்சி.\nஆப்கானித்தானின் துருக்கிய படைத் தலைவரான பக்தியார் கில்ஜி, 1193ல் தில்லி சுல்தான் குத்புத்தீன் ஐபக்கின் ஒரு சிறு படைப்பிரிவுக்கு தளபதியாக இருந்தார்.\n\nபின்னர் அயோத்தி நவாப், பக்தியார் கில்ஜிக்கு தற்கால மிர்சாப்பூரின் ஆளுநராக நியமித்தார். வலிமை மிக்கப் படைகளை திரட்டிக் கொண்டு, மிர்சாப்பூரின் அருகில் உள்ள பகுதிகளை கைப்பற்றினார்.\n\nSection::::படையெடுப்புகள்.\nபக்தியார் கில்ஜி 1193ல், தற்கால பிகார் மாநிலத்தில் இருந்த நாளந்தா பல்கலைக்கழகம் மற்றும் விக்கிரமசீலாவின் கல்விக் கூடங்களை தீயிட்டு எரித்தார். Bakhtiyar Khilji.\n\n1203ல் பிகாரை கைப்பற்றிய பின்னர், வங்காளத்தை ஆண்ட சென் பேரரசர் இலக்குமன சென் மீது படையெடுத்து, அதன் தலைநகரான நவதீபத்தை கைப்பற்றினார். \nபின்னர் தற்கால மேற்கு வங்காளத்தின் தேவகோட், கௌர் போன்ற நகரங்களைக் கைப்பற்றினார்.\n\nSection::::திபெத் மீதான படையெடுப்பும், மறைவும்.\nபக்தியார் கில்ஜி, 1206ல் இந்தியாவையும், திபெத்தையும் இணைக்கும் பட்டுப் பாதையை கைப்பற்ற, ஆயிரக்கணக்கான போர் வீரர்களுடன், திபெத்தின் சும்பி பீடபூமி மீது போர் தொடுத்தார். போரில் திபெத்திய போர் வீரர்களுடன் தோற்ற பக்தியார் கில்ஜி, நூறு படை வீரர்களுடன் மட்டும் வங்காளத்தின் தேவகோட் நகரத்திற்கு திரும்பினார். பக்தியார் கில்ஜி, தேவகோட் நகரத்தில் தங்கியிருந்த போது, அலி மர்தன் எனும் வங்காள படைத் தலைவரால் கொலை செய்யப்பட்டார்.\n\n\n"}
{"id": "384310", "url": "https://ta.wikipedia.org/wiki?curid=384310", "title": "கென்டீ மலைகள்", "text": "கென்டீ மலைகள்\n\nகென்டீ மலைகள் () வடக்கு மங்கோலியாவின் டோவ் மற்றும் கென்டீ மாகாணங்களில் உள்ள ஒரு மலைத்தொடராகும். இத்தொடர் \"கான் கென்டீ பாதுகாக்கப்பட்ட பகுதி\" உடன் மேற்பொருந்துகிறது மற்றும் செங்கிஸ் கானின் பிறப்புடன் தொடர்புடைய மங்கோலியாவின் புனித மலையான \"புர்கான் கல்துன்\" மலையை உள்ளடக்கியுள்ளது.இது பண்டைய கால சீனாவில் லங்ஜுக்சு மலைகள் (狼居胥山, lángjūxù shān) என்றழைக்கப்பட்டது.\n"}
{"id": "384327", "url": "https://ta.wikipedia.org/wiki?curid=384327", "title": "எஸ். வி. ராஜதுரை", "text": "எஸ். வி. ராஜதுரை\n\nஎஸ். வி. ராஜதுரை (\"S. V. Rajadurai\") தமிழ்நாட்டைச் சேர்ந்த ஒரு மார்க்சிய சிந்தனையாளரும், எழுத்தாளரும் ஆவார். மார்க்சியம், பெரியாரியம், அம்பேத்கரியம் தமிழக அரசியல் பற்றிய பல நூல்களையும் கட்டுரைகளையும் தமிழிலும் ஆங்கிலத்திலும் எழுதியுள்ளார். இவர் சிறுகதைகளையும் கவிதைகளையும் தமிழாக்கம் செய்துள்ளார்.\n\nஏறத்தாழ கால் நூற்றாண்டு காலம் மனித உரிமை இயக்கத்தில் களப்பணி பணியாளராக செயலாற்றிய ராஜதுரை அவர்கள் பாரதிதாசன் பல்கலைக்கழகத்தில் பெரியார் உயர் ஆய்வு மையத்தின் தலைவராக நியமிக்கப்பட்டு குறிப்பிடத்தக்க பணியை செய்தவர்.\n\nஇவரது கம்யூனிஸ்ட் கட்சி அறிக்கையின் தமிழாக்கம் ஓர் ஆய்வு நூலாக வெளிவந்திருக்கிறது. இவர் வ. கீதா உடன் இணைந்து மார்கிசிய, பெரியாரியத்துக்கான முக்கிய நூல்களை எழுதியுள்ளார்.\n"}
{"id": "384328", "url": "https://ta.wikipedia.org/wiki?curid=384328", "title": "பேரி பேரிசு", "text": "பேரி பேரிசு\n\nபேரி கிளார்க் பேரிசு (\"Barry Clark Barish\", பிறப்பு: சனவரி 27, 1936) என்பவர் அமெரிக்க செயல்முறை இயற்பியலாளரும், நோபல் விருதாளரும் ஆவார். ஈர்ப்பு அலைகளின் ஆய்வில் இவரது பங்களிப்பு பெரிதும் போற்றப்படுகிறது.\n\n2017 இல் இவருக்கு இராய்னர் வெய்சு, கிப் தோர்ன் ஆகியோருடன் இணைந்து \"லைகோ உணர்கருவி மற்றும் ஈர்ப்பு அலைகளில் மேற்கொண்ட தீர்மானிக்கத்தகுந்த பங்களிப்புகளுக்காக\" இயற்பியலுக்கான நோபல் பரிசு வழங்கப்பட்டது.\n\nSection::::வாழ்க்கைக் குறிப்பு.\nபேரிசு போலந்த்தில் இருந்து ஐக்கிய அமெரிக்காவிற்குப் புலம்பெயர்ந்த யூதக் குடும்பம் ஒன்றில் நெப்ராஸ்கா மாநிலத்தில் பிறந்தார்.\n\nகலிபோர்னியா பல்கலைக்கழகம் (பெர்க்லி)யில் 1957 இல் இயற்பியலில் இளங்கலைப் பட்டம் பெற்றார். 1962 இல் முனைவர் பட்டம் பெற்றார். 1963 இல் கால்ட்டெக் தொழில்நுட்பக் கழகத்தில் துகள் இயற்பியல் துறையில் பணியாற்றினார். அங்கு அவர் துணைப் பேராசிரியராகவும், இயற்பியல் பேராசிரியராகவும் பணியாற்றினார்.\n\n"}
{"id": "384337", "url": "https://ta.wikipedia.org/wiki?curid=384337", "title": "தோரேசின் கதுன்", "text": "தோரேசின் கதுன்\n\nடோரேஜின் கதுன் (இன்னொரு பெயர் துரகினா) ஒரு பெரிய கதுன் மற்றும் 1241ல் அவரது கணவர் ஒகோடி கானின் இறப்பிலிருந்து 1246ம் ஆண்டு அவரது மூத்த மகன் குயுக் கான் தேர்ந்தெடுக்கப்படும் வரை மங்கோலியப் பேரரசின் பிரதிநிதியாக இருந்தார். \nSection::::பின்னணி.\nநைமன் பழங்குடியினரில் பிறந்த டோரேஜின் முதலில் மெர்கிட்களின் ஒரு தலைவனான குடுவுக்கு மனைவியாகக் கொடுக்கப்பட்டார். ஆனால் ரசித்-அல்-தின் ஹமதனி இவரது முதல் கணவர் மெர்கிட்டுகளின் டெய்ர் உசுன் என்று பெயரிட்டுள்ளார். 1204 ஆம் ஆண்டில் செங்கிஸ் கான் மெர்கிட்களை வெற்றி பெற்றபோது, அவர் டோரேஜினை ஒகோடிக்கு இரண்டாவது மனைவியாகக் கொடுத்தார். ஓகோடிக்கு முதல் மனைவிக்குக் குழந்தைகள் இல்லாத போதும், டோரேஜின் அவருக்கு ஐந்து மகன்களைப் பெற்றெடுத்தார்.\n\nஓகோடியின் அனைத்து மனைவிகளையும் ஆளுமையில் இவர் மறைத்து, நீதிமன்ற அதிகாரிகள் மத்தியில் படிப்படியாக தனது செல்வாக்கை அதிகரித்தார். ஆனால் டோரேஜினுக்கு ஓகோடியின் அதிகாரிகளுடனும் மற்றும் நிர்வாகத்தை மையப்படுத்தி வரி சுமைகளை குறைக்கும் கொள்கையிலும் கோபம் இருந்தது. டோரேஜின் வடக்கு சீனாவில் தாவோயிச மதச் சட்டங்களை மறுபதிப்பு செய்வதற்கு உதவி செய்தார். டோரேஜினின் செல்வாக்கினால், ஒகோடி சீனாவில் வரி வசூலிப்பாளராக அப்த்-உர்-ரஹ்மானை நியமித்தார்.\n\nSection::::மங்கோலியப் பேரரசின் பெரிய கதுன்.\nஒகோடி 1241ல் இறந்த உடனேயே, முதன் முதலில் அதிகாரம் ஓகோடிக்கு உரிமையான செங்கிஸ்கான் மனைவியர்களில் ஒருவரான மொகேவுக்குச் சென்றது. ஜகாடேய் மற்றும் அவரது மகன்களின் ஆதரவுடன் டோரேஜின் 1242ம் வருட இளவேனிற்காலத்தில் பெரிய கதுனாக, பிரதிநிதியாக முழு அதிகாரத்தையும் பெற்றார் தனது இறந்த கணவரின் மந்திரிகளை பதவி நீக்கம் செய்து தனது சொந்த ஆட்களை பதவியில் அமர்த்தினார், அவர்களில் முக்கியமானவர் மங்கோலியர்களின் மத்திய ஆசியப் போரில் பிடிக்கப்பட்ட தஜிக் அல்லது பெர்சிய கைதி ஃபாத்திமா. இவர் மசத் நகர சியா இசுலாமிய சன்னிதியை மங்கோலியாவிற்கு நாடுகடத்திய ஒரு சியா இசுலாமியராவார்.\n\nதோரேசின் தன் கணவர் ஓகோடியின் முக்கிய அதிகாரிகள் பலரைக் கைது செய்ய முயன்றார். இவரது கணவரின் தலைமைச் செயலாளர் சின்கை இதில் முக்கியமானவர் ஆவர். நிர்வாகி மகமுத் யலவச் வடக்கு சீனாவில் உள்ள தன் மகன் கோடெனிடம் தஞ்சமடைந்தார். துர்க்கிஸ்தான் நிர்வாகியான மசூத் பேக் ரஷ்யாவில் இருந்த படு கானிடம் தப்பியோடினார். டோரேஜின் ஜகாடேயின் விதவையை எதிர்த்த ஈரானிலிருந்த கொர்கசைக் கைது செய்து அவரிடம் ஒப்படைத்தார். ஜகாடேய் கானேடின் கானான காரா ஹுலாகு அவருக்கு மரண தண்டனை விதித்தார். டோரேஜின் ஒயிரட்டுகளின் அர்குன் அகாவை பெர்சிய கவர்னராக நியமித்தார். \n\nதோரேசின் வட சீனாவில் பொது நிர்வாகத்தின் பொறுப்பாளராக அப்த்-உர்-ரஹ்மானை பதவியில் அமர்த்தினார் மற்றும் ஃபாத்திமா மங்கோலிய நீதிமன்றத்தில் இன்னும் சக்திவாய்ந்தவராக ஆனார். இந்த நடவடிக்கைகள் மங்கோலிய பிரபுக்களை வருவாய்க்கான மிரட்டல் கோரிக்கைகளுக்கு வெறித்தனமாக வழிநடத்தியது. \n\nSection::::மங்கோலிய வெற்றிகளில் பங்கு.\nசீனாவில் இருந்த ஓகோடியின் தளபதிகளுடன் டோரேஜின் நட்புறவு கொண்டிருந்தார். மங்கோலியாவிற்கும் சாங் துருப்புக்களுக்கும் இடையிலான மோதல்கள் செங்டு பகுதிகளில் நடந்தன. சமாதான பேச்சுவார்த்தைக்கு டோரேஜின் தூதர்களை அனுப்பினார், ஆனால் சாங் அவர்களை சிறைவைத்தனர். மங்கோலியர்கள் ஹங்சோவைக் கைப்பற்றி, 1242ல் சிச்சுவான் மீது படையெடுத்தனர். இவர் சாங் வம்சத்தைத் தாக்குவதற்கு சங் ரோ மற்றும் சகனுக்கு ஆணையிட்டார். சாங் பிரதேசத்தை அவர்கள் தாக்கியபோது, சாங் அமைச்சரவை போர்நிறுத்தத்திற்கு ஒரு குழுவை அனுப்பியது. மங்கோலியர்கள் அந்தக் கோரிக்கையை ஏற்றுக்கொண்ட பிறகு சகன் மற்றும் சங் ரோ வடக்கிற்குத் திரும்பினர்.\n\nஒகோடி ஆட்சியின்போது, ரும் செல்ஜுக்குகள் நட்பிற்குத் தூது அனுப்பினர். சோர்மகனுக்கு மிதமான கப்பம் அனுப்பினர். ஆயினும், இரண்டாம் கய்குசரா ஆட்சியின் கீழ், மங்கோலியர்கள் சுல்தானை நேரில் மங்கோலியாவுக்கு செல்வதற்கும், பணயக்கைதிகளைக் கொடுப்பதற்கும் மற்றும் மங்கோலியா தருகச்சியை (வரி வசூல் செய்பவர்கள்) ஏற்பதற்கும் அழுத்தம் கொடுத்தனர். 1240ல் மங்கோலியத் தாக்குதல்கள் தொடங்கின. செல்ஜுக் சுல்தான் கய்குசரா அவர்களை சந்திக்க ஒரு பெரிய இராணுவத்தை கூட்டிவந்தார். சிசிலிய ஆர்மீனியாவின் அரசர் 1400 குதிரை ஈட்டி வீரர்களையும், நிக்காவின் பேரரசர் 400 குதிரை ஈட்டி வீரர்களையும் அனுப்ப வேண்டியிருந்தது. இரு ஆட்சியாளர்களும் சுல்தானை கய்சேரி என்ற இடத்தில் சந்தித்து விவரங்களை பேச்சுவார்த்தை நடத்தினர். திரபிசோந்தின் கம்பீரமான கொம்னெனோஸ் 200 வீரர்களையும், அதே சமயத்தில் அலெப்போவின் இளம் அயூப்பிய இளவரசர் 1000 குதிரை வீரர்களையும் வழங்கினார். இவை தவிர, கய்குசரா செல்ஜுக் இராணுவம் மற்றும் ஒழுங்காக ஒருங்கிணைக்கப்படாத துருக்கியர் அடங்கிய குதிரைப்படைக்குத் தலைமை தாங்கினார், எனினும் இரு படைகளும் பாபா இசக் கிளர்ச்சியால் பலவீனமடைந்திருந்தன. இருப்பினும், மங்கோலியத் தளபதி பைஜூ மற்றும் அவரது ஜார்ஜிய துணைப்படை 1243ல் நடந்த கோஸ் டக் போரில் இவர்களை நொறுக்கினர். இந்தப் போருக்குப் பின், ரும் சுல்தானகம், திரபிசோந்தின் பேரரசு மற்றும் ஆர்மீனிய சிற்றரசு ஆகியவை விரைவில் தங்கள் விசுவாசத்தை ஒவ்வொருவராக மங்கோலியப் பேரரசை ஆண்ட டோரேஜின் கதுனிடம் அறிவித்தனர்.\n\nமங்கோலிய துருப்புகள் தளபதி பைஜுவின் தலைமையில் ஈராக்கிய அப்பாசிட்கள் மற்றும் சிரிய அயூப்பிட்களின் படைகளை 1244-46 வரை ஆட்சி செய்தனர்.\n\nSection::::குயுக்கின் முடிசூட்டுதல்.\nஇவர் பாரம்பரியமாக ஆண்களால் மட்டுமே வழிநடத்தப்பட்ட ஒரு சமுதாயத்தில் அதிகாரத்தில் இருந்தார். சாம்ராஜ்யத்திற்குள் பல போட்டியிடும் சக்திகள் மற்றும் செங்கிஸ் கானின் வம்சாவளியைச் சேர்ந்த குடும்பத்தினரை சமநிலைப்படுத்தவும் செய்தார், 5 ஆண்டுகளுக்கும் மேலாக, பேரரசை ஆட்சி செய்தது மட்டுமின்றி, இவரது மகன் குயுக்கின் பெரிய கானாக முடிசூட்டுதலுக்கு ஏற்ற அரங்கத்தையும் அமைத்தார் . டோரேஜினின் ஆட்சியின் போது, வெளிநாட்டுப் பிரமுகர்கள் பேரரசின் தொலைதூரப் பகுதிகளிலிருந்து இவரது தலைநகரான கரகோரம் அல்லது இவரது நாடோடி ஏகாதிபத்திய முகாமுக்கு வருகை புரிந்தனர். பாக்தாத்தில் உள்ள அப்பாசியக் கலிபகப் பிரதிநிதிகளைப் போலவே துருக்கியிலிருந்து செல்ஜுக் சுல்தானும் வருகை புரிந்தார். ஜார்ஜியாவின் சிம்மாசனத்திற்கு உரிமை கோரிய இருவர்: இறந்த மன்னரின் முறையற்ற மகன் தாவீது உலு, அதே மன்னரின் நியாயமான மகன் தாவீது நரின். மிக உயர்ந்த தரமான ஐரோப்பிய பிரதிநிதியானவர் அலெக்சாந்தர் நெவ்ஸ்கியின் தந்தையும், விளாடிமிர் மற்றும் சுஸ்டலின் இளவரசருமான யரோஸ்லாவ் விசேவோலோடோவிச் ஆவார், எனினும் இவர் டோரேஜின் கதுனுடன் உணவு உண்ட பின்னர் மர்மமான முறையில் இறந்துவிட்டார்.\n\nமங்கோலியர்கள் பலதாரமணத்தைப் பின்பற்றினர். ஒகோடி கானுக்குப் பிடித்த மகன் கொஜு ஆவார், இவர் மற்றொரு மனைவியின் மூலம் பிறந்த மகன் ஆவார், கொஜுவின் மகன் சிரமுன், மேலும் 1237ம் ஆண்டில் அவரது தந்தை திடீரென சீனாவில் இறந்தபின், சிரமுன்னை கொஜுவின் பதவியை ஏற்கும்படி ஒகோடி பரிந்துரைத்தார். ஆனால் கொஜு டோரேஜினின் மகனாக இருப்பதாக சில ஆதாரங்கள் குறிப்பிடுகின்றன, மேலும் சிறுவயது சிரமுன் வெற்றி பெறுவதை டோரேஜின் விரும்பவில்லை. டோரேஜின் குயுக்குக்கு ஆதரவாக இவ்விருப்பத்தை எதிர்த்தார், ஆனால் டோரேஜினுக்கு கிடைத்த மகத்தான செல்வாக்கு இருந்த போதிலும், அவரது தேர்வுகளை மாற்றி ஓகோடியை இணங்கச் செய்ய இவரால் முடியவில்லை. ஆனாலும், இவளது இலக்குகளை தந்திரமான முறையில் அடைந்தாள். சிறிய கான்கள் இவரை பிரதிநிதியாக இவரது கணவரின் இறப்பிற்குப் பிறகு நியமித்தபோது, இவர் தனது விருப்பப்பட்டவர்களை ஏகாதிபத்திய குடும்பத்தில் உயர் பதவிகளுக்கு நியமித்தார், அவரது மகன் குயுக்கை உயர்த்துவதற்கான ஒரு வெற்றிகரமான திட்டமாக இதை உபயோகித்தார். செங்கிஸ் கானின் இளைய சகோதரர் தெமுகே ஒச்சிகன், அவரது ஆட்களைத் திரட்டி, அரியணையை கைப்பற்ற முயன்றார், குயுக் உடனடியாக அவரை சந்திக்க வந்தார். டோரேஜின் குறுல்த்தாய் நடைபெறுவதை தனது மகன் குயுக்குக்கு பெரும்பான்மை கிடைக்கும் வரை தடுத்து வைத்திருந்தார். 1246ல் டோரேஜின் தனது மகன் குயுக்குக்கு அதிகாரத்தை அளித்தார். பிறகு தோரேசின் ஒகோடி பரிசாகப் பெற்ற நிலங்களுக்கு மேற்கில் எமில் ஆற்றினருகில் ஓய்வு பெற்றார்.\n\nகுயுக்கை ககானாகத் தேர்ந்தெடுப்பதில் அவரது பங்கு இருந்தபோதிலும், டோரேஜினுக்கும் அவரது மகனுக்கும் இடையேயான உறவு இறுதியில் சரிந்தது. குயுக்கின் சகோதரர் கோடென் அவரது உடல்நலத்தை சேதப்படுத்த மாந்திரீகம் பயன்படுத்தியதாக ஃபாத்திமாவை குற்றம் சாட்டினார்;\nசில மாதங்களுக்குப் பிறகு கோடென் இறந்தபோது, குயுக் தனது தாயை, ஃபாத்திமாவை மரண தண்டனைக்கு உட்படுத்த ஒப்படைக்க வலியுறுத்தினார். டோரேஜின் தன் மகன் குயுக்கிடம் ஃபாத்திமாவை விடுவிக்க தற்கொலை செய்து கொள்வதாக அச்சுறுத்தினார். குயுக்கின் ஆட்கள் ஃபாத்திமாவைக் கைப்பற்றி, அவளுடைய அனைத்து உடற்துளைகளையும் தையல் போட்டு, தண்ணீருக்குள் மூழ்கடித்தனர்; ஏகாதிபத்திய குடும்பத்திலிருந்த டோரேஜினின் ஆதரவாளர்கள் ஒரே சமயத்தில் சுத்திகரிக்கப்பட்டனர். ஃபாத்திமா இறந்து 18 மாத காலத்திற்குள், டோரேஜின் தற்போதுவரை விவரிக்கப்படாத சூழ்நிலையில் இறந்தார்.\n\n"}
{"id": "384342", "url": "https://ta.wikipedia.org/wiki?curid=384342", "title": "குயுக் கான்", "text": "குயுக் கான்\n\nகுயுக் (அல்லது குயுக்; , \"\") (\"c\". மார்ச் 19, 1206 – ஏப்ரல் 20, 1248) மங்கோலியப் பேரரசின் மூன்றாவது பெரிய கான், ஒகோடி கானின் மூத்த மகனும் செங்கிஸ் கானின் பேரனும் ஆவார். இவர் 1246 முதல் 1248 வரை ஆட்சி செய்தார்.\n\nSection::::ஆரம்ப வாழ்க்கை.\nகுயுக்குக்கு இராணுவ பயிற்சி செங்கிஸ் கான் மற்றும் ஒகோடி கான் ஆகியோரின் கீழ் ஒரு அதிகாரியாக கிடைத்தது. இவர் மெர்கிட் வம்சத்தின் ஓகுல் கைமிசை மணந்தார். 1233 ஆம் ஆண்டில், குயுக், அவரது தாயாரின் உறவினரான அல்சிடை மற்றும் மங்கோலியத் தளபதி டாங்குடு ஆகியோருடன் சேர்ந்து, எதிர்ப்பாளரான ஜின் அதிகாரி புக்சியன் வன்னுவின் டோங்சியா அரசை சில மாதங்களில் வெற்றிகொண்டனர். டொலுய் இறந்த பிறகு, ஒகோடி டொலுயின் விதவையான சோர்க்காக்டனியை, அவரது மகன் குயுக்கை மணம்புரியுமாறு முன்மொழிந்தார். சோர்க்காக்டனி தனக்குத் தன் மகன்களே பிரதானமானவர்கள் என்று மறுத்துவிட்டார்.\n"}
{"id": "384362", "url": "https://ta.wikipedia.org/wiki?curid=384362", "title": "சாம்பல் வால் டாட்லர்", "text": "சாம்பல் வால் டாட்லர்\n\nசாம்பல் வால் டாட்லர் அல்லது பாலினேசியன் டாட்லர் (grey-tailed tattler அல்லது Polynesian tattler, \"Tringa brevipes\" (முன்னர் \"Heteroscelus brevipes\") என்பது டிரிங்கா பேரினத்தைச் சேர்ந்த ஒரு சிறு கரையோரப் பறவை ஆகும். இதன் ஆங்கிலப் பெயரான டாட்லர்ஸ் (tattlers) என்பது அதன் சத்தமான அழைப்பைக் குறிக்கிறது. இதன் மரபணுப் பெயரான டிரிங்கா (\"Tringa)\" என்பது புதிய லத்தீனில் ஆற்று உள்ளானைக் குறிப்பிட ஆல்ட்ரோடோட்லியால் 1599 பழைய லத்தீனை அடிப்படையாக்க் கொண்டு இடப்பட்டது. பிரிவிபிஸ் (\"brevipes)\" என்ற சொல் லத்தீனின் \"brevis \" என்ற சொல்லில் இருந்து எடுக்கப்பட்டது இதற்கு \"குறுகிய\", மற்றும் பாதம், \"கால்\" என்பது பொருளாகும்.\n\nஇந்த டாட்லர் பறவைகள் வடகிழக்கு சைபீரியாவில் இனப்பெருக்கம் செய்கின்றன. இவை இனப்பெருக்கத்துக்குப் பிறகு, தென்கிழக்கு ஆசியா முதல் ஆத்திரேலியாவரை இடம் பெயர்கின்றன. இப்பறவை இதுவரை இந்தியாவில் தென்பட்டதில்லை இந்நிலையில் முதன்முதலில் தமிழ்நாட்டின், பழவேற்காட்டில் 2017 செப்டம்பர் 30 காணப்பட்டதாக அடையாளம் கணப்பட்டுள்ளது.\nSection::::விளக்கம்.\nஇவை நீளமான இறகுகள், வால், கறுப்பு நிறத்தில் நேரான அலகு, மஞ்சள் நிறக் குட்டைக் கால்களைக் கொண்டு இருக்கும் இந்தப் பறவைகள், கடல் பகுதிகளில் தென்படக் கூடியது. கணுக்காலிகள், பூச்சிகள், மீன்கள் போன்றவை இவற்றின் முக்கிய உணவு ஆகும்.\n"}
{"id": "384365", "url": "https://ta.wikipedia.org/wiki?curid=384365", "title": "கரும்பு இனப்பெருக்க ஆராய்ச்சி நிறுவனம்", "text": "கரும்பு இனப்பெருக்க ஆராய்ச்சி நிறுவனம்\n\nகரும்பு இனப்பெருக்க ஆராய்ச்சி நிறுவனம் (Sugarcane Breeding Research Institute) என்பது தமிழ்நாட்டின், கோயமுத்தூரில் உள்ள மத்திய ஆராய்ச்சி நிறுவனமாகும். இது 1912 இல் நிறுவப்பட்டது மற்றும் இந்திய வேளாண் ஆராய்ச்சிக் குழுமத்துடன் இணைக்கப்பட்டது. இது கரும்பு உற்பத்தியை பெருக்கும் ஆராய்ச்சிகளை ஊக்குவிக்கும்விதமாக நிறுவப்பட்டது. மேலும் நாட்டின் ஒரே கரும்பு ஆராய்ச்சி நிறுவனம் இது ஆகும்.\n\nSection::::வரலாறு.\nகரும்பு இனப்பெருக்கம் ஆராய்ச்சி நிறுவனமானது 1912 ஆம் ஆண்டில் பிரித்தானிய ஆட்சிக்காலத்தில் நிறுவப்பட்டது. இந்நிறுவனம் அப்போதைய பிரித்தானிய அரசாங்கத்தின் வேளாண் துறையின் நிதியுதவியுடன், சென்னை மாகாணத்தின் கீழ் கரும்பு ஆராய்ச்சி மையமாக நிறுவப்பட்டது. 1932 இல், ஒரு புதிய மையமானது கர்னலில் வேளாண் ஆராய்ச்சிக் கழகத்தின் நிதியுதவியுடன் துவக்கப்பட்டது. 1962 ஆம் ஆண்டு கண்ணூரில், கரும்புக்கான ஒரு புதிய ஆராய்ச்சி மையமானது உலகளாவிய கரும்பு வித்து சேகரிப்புக்காக நிறுவப்பட்டது இடம் பெற்றது. 1969 இல் இந்த நிறுவனம் இந்திய வேளாண் ஆராய்ச்சிக் குழுமத்துடன் இணைக்கப்பட்டது. 1999 இல், பாலக்காடு, அகாலியில் ஒரு புதிய ஆராய்ச்சி மையமாக செயல்பட்டத் துவங்கியது.\n\nSection::::பணிகள்.\nஇந்தியாவின் கரும்பு சாகுபடி பரப்பளவில் 90% அதிகமாக பயிரிடப்படும் கரும்புவகைகள் இந்நிறுவனத்தால் அறிமுகப்படுத்தப்பட்டது ஆகும். இந்த நிறுவனம் கரும்புகளின் மிதவெப்ப வகையை மேம்படுத்த முதல் முயற்சியில் கலப்பின ஒட்டுரகக் கரும்பு ஆராய்ச்சியில் ஈடுபட்டது. 1918 இல் ஆற்றோரம் வளர்ந்து நிற்கும் நாணல்களையும், நாட்டுக் கரும்பையும் கலப்பினமாகக்கொண்டு கோ 205 என்ற பெயரில் ஓர் ஒட்டுரகக் கரும்பை உருவாக்கினார்கள் இது கரும்பு மகசூலில் 50 சதவிகித்த்தை அதிகரித்தது. இந்த புதிய கரும்பு வகைகள் கியூபா மற்றும் அமெரிக்காவிற்கு ஏற்றுமதி செய்யப்பட்டன.\n\nSection::::சர்ச்சைகள்.\nமத்திய அரசாங்கம் தனது 103 தேசிய வேளாண் ஆராய்ச்சி மையங்களுள் ஒரே பயிருக்காக இருவேரு இடங்களில் செயல்படும் 43 நிறுவனங்களை மூட நிதி ஆயோக் பரிந்துரைத்துள்ளது, இதில் தமிழ்நாட்டிலுள்ள மூன்று தேசிய விவசாய ஆராய்ச்சி நிறுவனங்களை மூட உத்தேசித்துள்ளதாகவும் தெரிகிறது. சென்னையிலுள்ள மத்திய உவர்நீர் மீன் வளர்ப்பு ஆராய்ச்சி மையத்தினை கொச்சியில் செயல்படும் நிறுவனத்துடன் இணைக்க உள்ளதாகவும் நவம்பர் 2017ல் செய்தி வந்ததையடுத்து தமிழக விவசாயிகள் சார்பில் கடும் எதிர்ப்பு எழுந்துள்ளது. \n"}
{"id": "384367", "url": "https://ta.wikipedia.org/wiki?curid=384367", "title": "தாஜ் அருங்காட்சியகம், ஆக்ரா", "text": "தாஜ் அருங்காட்சியகம், ஆக்ரா\n\nதாஜ் அருங்காட்சியகம் (Taj Museum), இந்திய மாநிலமான உத்தரப் பிரதேசத்தின், ஆக்ரா நகரத்தில், தாஜ் மகால் வளாகத்தின் மேற்கில் உள்ள ஜல் மஹால் கட்டிடத்தின் தரை தளத்தில் இந்தியத் தொல்லியல் ஆய்வகத்தால் 1982ஆம் ஆண்டில் நிறுவப்பட்டது.\n\nதாஜ் அருங்காட்சியகம் மூன்று கலைக் கூடங்களைக் கொண்டது. இக்கலைக் கூடங்களில் 121 தொல்பொருட்கள் காட்சிப்படுத்தியுள்ளனர். முகலாயர் காலத்திய சிறு ஓவியங்கள், கையெழுத்துப் பிரதிகள், அரச கட்டளைகள், சித்திர மொழிகளின் மாதிரிகள், போர்க் கருவிகள், பாத்திரங்கள், தாஜ் மகாலின் கட்டிட வரைபடங்கள், ஓவியங்கள், பளிங்குத் தூண்கள் முதலியன் தாஜ் அருங்காட்சியகத்தில் காட்சிபடுத்தப்பட்டுள்ளது.\n\nஅருங்காட்சியகத்தின் நடு ஹாலில், யாணையின் தந்தத்திலான ஷாஜகான் மற்றும் மும்தாஜின் ஆகியோரின் சிற்பங்களும், ஓவியங்களும் மற்றும் ஆக்ரா கோட்டையின் மாதிரிகளும் உள்ளது.\n\nபிர்தௌசி எழுதிய ஷா நாமா நூலில் உள்ள ஓவியங்களும், 1612ல் ஷாஜகான் கையொப்பமிட்ட அரச முத்திரையும் இவ்வருங்காட்சியகத்தில் உள்ளது.\n\n"}
{"id": "384370", "url": "https://ta.wikipedia.org/wiki?curid=384370", "title": "பவோலி", "text": "பவோலி\n\nபவோலி அல்லது படிக்கிணறு (Baoli அல்லது Stepwell) என்பது படிக்கட்டு வடிவக் கிணறுகள் அல்லது குளங்கள் ஆகும். இவை பொதுவாக மேற்கு இந்தியாவிலும், பாக்கித்தான்வரையும் மற்றும் தெற்காசியாவின் மற்ற வறண்ட பகுதியிலும் பரந்து காணப்படுகின்றன.\n\nவறட்சி காலத்தில் மக்களின் தண்ணீர் தேவைக்காக இந்தக் கிணறுகள் அன்றைய மன்னர்களால் உருவாக்கப்பட்டன. இக்கிணறுகளில் நீரை அடைவதற்குப் படிக்கட்டுகள் மூலமாகக் கீழிறங்கி செல்ல வேண்டும், இவை ஓரளவு ஆழமுள்ள கிணறுகளாகவும், அதைச் சுற்றிலும் படிக்கட்டுகளை அமைத்திருக்கிறார்கள். இப்படியான கிணறுகள் குடிநீருக்கென்று தனியாகவும், குளிப்பதற்கென்று தனியாகவும் அமைக்கப்பட்டிருக்கின்றன. பெரும்பாலும் இப்படிப்பட்ட கிணறுகள் கோயில்கள், பள்ளிவாசல்கள் ஆகியவற்றுக்கு அருகில் அமைக்கப்பட்டன. சில கிணறுகளின் மேலே வழிப்போக்கர்கள் போன்றோர் தங்கிச் செல்வதற்காக அறைகளும் கட்டப்பட்டிருந்தன.\nSection::::அமைப்பு.\nமழைக்காலத்தில் நீரைச் சேமித்துவைக்கும் வகையில் அமைக்கப்பும், கிணற்றில் நீரை அடைவதற்கான படிகள், படிகளில் விசாலமான அறைகள் என மூன்று முக்கிய அம்சங்களைக் கொண்டுள்ளன. இந்தக் கிணறுகள் பெருமளவு செங்கற்களைக் கொண்டு கட்டப்பட்டுள்ளன. இவற்றில் படிக்கட்டுகள் சுமார் 50 அடி ஆழத்தைக் கொண்டிருக்கின்றன. இந்த படிக்கட்டுக் கிணறுகள் வட்டம், செவ்வகம், எண் கோணம் போன்ற பல்வேறு வடிவங்களில் கட்டப்பட்டிருக்கின்றன. இவை முகலாய கட்டிடப் பாணியுடன், ஆங்கிலேய கட்டிடப் பாணியும் கொண்டு கட்டப்பட்டவை. இக்கிணறுகள் \"ஜெனானா\" எனும் பெண்களுக்கான பகுதியும், \"மர்தானா\" எனும் ஆண்களுக்கான பகுதியும் கொண்டதாக உள்ளன.\n\nஇப்படியான பெருமைகளைக் கொண்ட இவை, தற்காலத்தில் பராமரிப்பு இல்லாமல் குப்பைகள் நிறைந்த இடமாக மாறியுள்ளன. இந்தக் கிணற்றைப் போன்று தில்லி உள்ளிட்ட சில வட மாநிலப் பகுதிகளில் உள்ள கிணறுகள் நல்ல பராமரிப்பிலும் உள்ளன.\n"}
{"id": "384372", "url": "https://ta.wikipedia.org/wiki?curid=384372", "title": "இந்திய விடுதலைப் போராட்ட அருங்காட்சியகம்", "text": "இந்திய விடுதலைப் போராட்ட அருங்காட்சியகம்\n\nஇந்திய விடுதலைப் போராட்ட அருங்காட்சியகம் (Swatantrata Sangram Sanghralaya), இந்தியாவின் தலைநகமான தில்லி செங்கோட்டையில் அமைந்துள்ளது. இதனை இந்தியத் தொல்லியல் ஆய்வகம் பராமரிக்கிறது.\n\nSection::::அருங்காட்சியகத்தில் காட்சிப்படுத்தப்பட்டவைகள்.\nஇந்திய விடுதலைப் போராட்ட களங்களையும், வீரர்களையும், தலைவர்களையும் மையப்படுத்தி இவ்வருங்காட்சியகம் அமைக்கப்பட்டுள்ளது. அவைகள் பின்வருமாறு;\n\nஇவ்வருங்காட்சியகம் இந்திய விடுதலைப் போராட்டங்கள், அதன் வரலாறு மற்றும் நிகழ்வுகள் குறித்தான புகைப்படங்கள், ஆவணங்கள், ஓவியங்கள், வண்ண அச்சுப்பிரதிகள் மற்றும் துப்பாக்கிகள், வாட்கள், கைத்துப்பாக்கிகள், கேடயங்கள், பதக்கங்கள் மற்றும் சிற்பங்களைக் கொண்டு இந்திய விடுதலை இயக்கத்தினை விளக்கும் வகையில் உள்ளது.\n\n"}
{"id": "384374", "url": "https://ta.wikipedia.org/wiki?curid=384374", "title": "ஒகுல் கைமிஸ்", "text": "ஒகுல் கைமிஸ்\n\nஒகுல் கைமிஸ் (இறப்பு 1251) குயுக் கானின் முதன்மை மனைவியாவார். 1248 இல் கணவன் இறந்த பின்னர் மங்கோலியப் பேரரசை ஆட்சி செய்தார். இவர் மெர்கிட் பழங்குடியினரின் சந்ததியாவார். இருப்பினும், ஹெச்.ஹெச்.ஹோவொர்த் அவர் ஒரு ஒயிரட்டாக இருக்கலாம் என்று நம்புகிறார்.\n\nSection::::வாழ்க்கை.\n1216-19 ஆம் ஆண்டில் அவரது குலத்தின் கிளர்ச்சியை ஒடுக்கிய பிறகு செங்கிஸ் கான் இவரை குயுக்குக்கு மனைவியாக வழங்கினார். ஒகுல் கைமிஸ் குயுக்குக்கு கோஜா மற்றும் நகு என்ற இரண்டு மகன்களைப் பெற்றெடுத்தார். இவரது கணவர் துருக்கிஸ்தானின் கும்-செங்கிரில் இறந்த போது, தனது கணவரின் ஒர்டோவை ஓகோடிக்குப் பரிசாக வழங்கப்பட்ட நிலமான எமில் ஆறு-கோபக் பகுதியில் 1248ம் ஆண்டு வைத்து இருந்தார். குயுக்கின் தலைமை அதிகாரிகளான, சின்கை, கதக் மற்றும் பாலா, ஒகுல் ஆட்சியாளராக பணியாற்ற உதவினர். இவர் மங்கோலிய சாமன்களுடன் தனது நேரத்தை செலவிட்டார் மற்றும் இவரது மாமியார் டோரேஜினின் அரசியல் திறமைகளின்றி இருந்தார். அவரது மகன்கள், நகு மற்றும் கோஜா, மற்றும் ஓகோடியின் பேரன் சிரமுன் ஆகியோர், அரியணைக்குத் தங்கள் உரிமையை நிலைநாட்ட முயன்றபோது, ஜகாடேய் வம்ச கான்கள் மற்றும் யெசு மோங்கே ஆகியோர் ஒகுல் கைமிசுக்கு தங்கள் ஆதரவைத் தெரிவித்தனர்.\n"}
{"id": "384375", "url": "https://ta.wikipedia.org/wiki?curid=384375", "title": "மோங்கே கான்", "text": "மோங்கே கான்\n\nமோங்கே (; ; ஜனவரி 11, 1209 – ஆகத்து 11, 1259) சூலை 1, 1251 முதல் ஆகத்து 11, 1259 வரை ஆட்சி செய்த மங்கோலியப் பேரரசின் 4வது பெரிய கான் ஆவார். இவர் டொலுயியின் வம்சத்தில் முதல் ககான் ஆவார், மற்றும் தனது ஆட்சியின் போது பேரரசு நிர்வாகத்தை மேம்படுத்துவதற்கு கணிசமான சீர்திருத்தங்களை செய்தார். மோங்கேயின் ஆட்சியில் மங்கோலியர்கள் ஈராக், சிரியா மற்றும் நன்சோவா அரசு ஆகியவற்றைக் கைப்பற்றினர்.\n"}
{"id": "384376", "url": "https://ta.wikipedia.org/wiki?curid=384376", "title": "அரிக் போகே", "text": "அரிக் போகே\n\nஅரிக் போகே (1219க்குப் பிறகு–1266), அவரது பெயரின் கூறுகள் அரிக்ஹ், அரிக் மற்றும் புக்ஹா, புகா (; Chinese: 阿里不哥) என்று கூட உச்சரிக்கப்படுகின்றன, செங்கிஸ் கானின் பேரனும் டொலுயின் ஏழாவது மற்றும் இளைய மகனும் ஆவார். இவரது சகோதரர் மோங்கே கானின் இறப்புக்குப் பிறகு பெரிய கான் எனும் பட்டத்தைப் பெற்றுக் கொண்டு, மங்கோலிய சாம்ராஜ்ஜியத்தின் தலைவராக இவருடைய சகோதரர்கள் குப்லாய் கான் மற்றும் ஹுலாகு (பொதுவாக ஹூலாகு கான்) மங்கோலியத் தாயகத்தில் இல்லாத பொழுது அரிக் போகே பதவியேற்றார். 1260ல் குப்லாய் தேர்தலில் போட்டியிட்டபோது, போட்டியிடக்கூடிய பிரிவுகள் உடன்படவில்லை, இரு தரப்பினரும், குப்லாய் மற்றும் ஆரிக் போக் ஆகியோரை சிம்மாசனத்திற்குத் தேர்ந்தெடுத்தனர், இதன் விளைவாக மங்கோலியப் பேரரசைப் பிரித்த டொலுயிட் உள்நாட்டுப் போர் உருவானது. அரிக் போகேவிற்கு மங்கோலிய சாம்ராஜ்யத்தின் பாரம்பரியவாதிகள் ஆதரவளித்தனர், அவருடைய சகோதரர் குப்லாய்க்கு வடக்கு சீனா மற்றும் மஞ்சுரியாவின் மூத்த இளவரசர்கள் ஆதரவளித்தனர்.\n"}
{"id": "384377", "url": "https://ta.wikipedia.org/wiki?curid=384377", "title": "பிளேர் பிரேவர்மேன்", "text": "பிளேர் பிரேவர்மேன்\n\nபிளேர் பிரேவர்மேன் (Blair Braverman 1988) என்பவர் அமெரிக்க   வீர தீரப் பெண் செயல்பாட்டாளர், எழுத்தாளர், நூலாசிரியர் ஆவார். பெண்ணிய கருத்துக்களையும் வீரதீரச் செயல்கள் ஆற்றுவது பற்றியும் இதழ்களில் கட்டுரைகள் எழுதி வருகிறார்.\nதி அமெரிக்கன் லைப் என்ற வானொலி நிகழ்ச்சியில் 2015இல் கலந்து கொண்டவர்..\nபதினெட்டு அகவைப்  பெண்ணாக இருக்கும்போது கலிபோர்னியாவை விட்டு ஆர்க்டிக் நார்வே  சென்று பனி மலை நாய்களை ஓட்ட கற்றுக் கொண்டார். அலாஸ்கா பனிப் பகுதிகளில் சுற்றுலா வழிகாட்டியாக இருந்தார்.\n"}
{"id": "384378", "url": "https://ta.wikipedia.org/wiki?curid=384378", "title": "தெமுர் கான்", "text": "தெமுர் கான்\n\nதெமுர் ஒல்ஜெய்டு கான் (), பிறப்புப் பெயர் தெமுர் (\"திமுர்\" என்றும் உச்சரிக்கப்படுகிறது, , அக்டோபர் 15, 1265 – பிப்ரவரி 10, 1307), செங்சோங் (யுவானின் பேரரசர் செங்சோங்; ) என்ற கோவில் பெயராலும் அழைக்கப்படுகிற இவர் மே 10, 1294 முதல் பிப்ரவரி 10, 1307 வரை ஆட்சி செய்த யுவான் வம்சத்தின் இரண்டாம் பேரரசர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் ஆறாவது மாபெரும் கான் என கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. இவர் யுவானின் திறமையான ஆட்சியாளராக இருந்தார், இவருடைய ஆட்சி அடுத்த சில தசாப்தங்களுக்கு அதிகாரத்தின் வடிவங்களை நிறுவியது. இவருடைய பெயருக்கு மங்கோலிய மொழியில் \"ஆசிர்வதிக்கப்பட்ட இரும்பு கான்\" என்று பொருள்.\n"}
{"id": "384396", "url": "https://ta.wikipedia.org/wiki?curid=384396", "title": "குலுக் கான்", "text": "குலுக் கான்\n\nகுலுக் கான் (\"Külüg Khan\", மொங்கோலியம்: ஹுலுக் கான், Хөлөг хаан, குலுக் கயன்), பிறப்புப் பெயர் கயிஷன் (\"கயிசன்\" என்றும் உச்சரிக்கப்படுகிறது, , \"சுவர்\" என்று அர்த்தம்), வுசோங் (யுவானின் பேரரசர் வுசோங் என்ற கோவில் பெயராலும் அழைக்கப்படுகிறார், ) (ஆகஸ்ட் 4, 1281 – ஜனவரி 27, 1311), யுவான் வம்சத்தின் பேரரசர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் ஏழாவது மாபெரும் கான் என கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. மங்கோலிய மொழியில் அவரது பெயர் \"போர்வீரன் கான் அல்லது நல்ல குதிரையையுடைய கான்\" என்று பொருள்.\n"}
{"id": "384399", "url": "https://ta.wikipedia.org/wiki?curid=384399", "title": "டோலி மின்ஹாஸ்", "text": "டோலி மின்ஹாஸ்\n\nடோலி மின்ஹாஸ் என்பவர் ஒரு இந்திய நடிகையும் முன்னாள் மாடலும் ஆவார். இவர் 1988ஆம் ஆண்டு மிஸ் இந்தியா பட்டம் வென்றதன் மூலம் பரவலாக அறியப்பட்டார். இவர் இந்தி, பஞ்சாபி மற்றும் கன்னட திரைப்படங்களில் நடித்துள்ளார். மேலும் இந்தி தொலைக்காட்சி தொடர்களிலும் நடித்துள்ளார். தற்போது இவர் தில் ஸே தில் தக் என்ற தொடரில் \"அம்பிகா புருஷோத்தம் பானுஷாலி\" என்ற பாட்டி கதாபாத்திரத்தில் நடித்து வருகிறார்.\n\nSection::::வாழ்க்கைக் குறிப்பு.\nஇவர் பஞ்சாப் நாட்டில் உள்ள சண்டிகர் நகரில் பிறந்து வளர்ந்தவர் ஆவார். மிஸ் இந்தியா பட்டம் வென்ற பிறகு இவருக்கு பட வாய்ப்புகள் குவிந்தன. 1991ஆம் ஆண்டு தஸ்டூர் என்ற இந்தி படத்தின் மூலம் வெள்ளித்திரை உலகில் அறிமுகமானார், பிறகு அப்படத்தின் இயக்குநரான அனில் மட்டூவை காதலித்து மணந்துகொண்டார். பிறகு அவர் பல படங்களிலும் இந்தி தொடர்களிலும் நடித்தார்.\n"}
{"id": "384400", "url": "https://ta.wikipedia.org/wiki?curid=384400", "title": "புயந்து கான்", "text": "புயந்து கான்\n\nபுயந்து கான் (மொங்கோலியம்: Буянт хаан), பிறப்புப் பெயர் அயுர்பர்வதா, ரென்சோங் (யுவானின் பேரரசர் ரென்சோங்) (சீன மொழி: 元仁宗, ஏப்ரல் 9, 1285 – மார்ச் 1, 1320) என்ற கோயில் பெயராலும் அழைக்கப்படும் இவர், யுவான் வம்சத்தின் 4வது பேரரசர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 8வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. மங்கோலிய மொழியில் அவரது பெயருக்கு \"ஆசிர்வதிக்கப்பட்ட / நல்ல கான்\" என்று பொருள். இவரது பெயரான \"அயுர்பர்பத\" சமஸ்கிருத கலவையான \"அயுர்-பர்வத\" என்பதிலிருந்து வந்தது, அதாவது \"நீண்ட ஆயுள் மலை\" என்று பொருள்படுவதாகும், இது பேரரசர் வுசோங்கின் பெயரான கைசனிலிருந்து (சீனா மொழியில் \"மலைகளும் கடல்களும்\" என்று பொருள்) மாறுபட்டுள்ளது.\n"}
{"id": "384402", "url": "https://ta.wikipedia.org/wiki?curid=384402", "title": "ஜெஜீன் கான்", "text": "ஜெஜீன் கான்\n\nஜெஜீன் கான் (மொங்கோலியம்: \"Шидэбал Гэгээн хаан\", \"சிதேபால் கெகெகென் கயன்\"), பிறப்புப் பெயர் சிதிபாலா, யிங்சோங் (யுவானின் பேரரசர் யிங்சோங், சீனம்: 元英宗, பிப்ரவரி 22, 1302 – செப்டம்பர் 4, 1323) என்ற கோயில் பெயராலும் அழைக்கப்படும் இவர், யுவான் வம்சத்தின் பேரரசராக ஆட்சி புரிய புயந்து கானின் பின்வந்தவர் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 9ஆவது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாகப் பெயரளவில் மட்டுமே இப்பெயர் அவருக்கு இருந்தது. இவருடைய பெயருக்கு மங்கோலிய மொழியில் \"அறிவொளி / பிரகாசமான கான்\" என்று பொருளாகும்.\n"}
{"id": "384403", "url": "https://ta.wikipedia.org/wiki?curid=384403", "title": "எசுன் தெமுர் கான்", "text": "எசுன் தெமுர் கான்\n\nஎசுன் தெமுர் (மொங்கோலியம்: Есөн Төмөр; சீன கோயில் பெயர்: டைடிங்டி; சீனம்: 元泰定帝, நவம்பர் 28, 1293 – ஆகஸ்ட் 15, 1328) குப்லாய் கானின் ஒரு கொள்ளுப் பேரனும் மற்றும் யுவான் வம்சத்தின் பேரரசராக 1323 முதல் 1328 வரை ஆட்சி செய்தவரும் ஆவார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 10வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. இவர் மங்கோலியப் பாரம்பரியத்தின் மீது பற்றுக் கொண்டிருந்தார். இவருடைய பெயருக்கு மங்கோலிய மொழியில் \"ஒன்பது இரும்பு கான்\" என்று பொருளாகும்.\n"}
{"id": "384404", "url": "https://ta.wikipedia.org/wiki?curid=384404", "title": "ராஜ்குமார் (இந்தி நடிகர்)", "text": "ராஜ்குமார் (இந்தி நடிகர்)\n\nராஜ்குமார் (\"Raaj Kumar\", 8 அக்டோபர் 1926 - 3 சூலை 1996) இந்தித் திரைப்பட நடிகர் ஆவார். 1940 களின் பிற்பகுதியில் மும்பையில் காவல்துறை துணை அதிகாரியாகப் பணியாற்றி, பின்னர் திரைப்படங்களில் நடிக்க ஆரம்பித்தார். 1952 இல் ரங்கீலி என்ற திரைப்படத்தில் முதன் முதலாய் தோன்றினார். ஆஸ்கார் விருதுக்கு பரிந்துரைக்கப்பட்ட 1957 திரைப்படம் மதர் இந்தியாவில் முக்கிய வேடத்தில் நடித்தார். மேலும் நான்கு தசாப்தங்களுக்கு மேலாக வாழ்க்கைத் துறையில் 70 க்கும் மேற்பட்ட இந்தி படங்களில் நடித்தார்.\n\nSection::::பிறப்பும், ஆரம்பவாழ்வும்.\nராஜ்குமார் ஒரு காசுமீர் பண்டிதக் குடும்பத்தில் பலுச்சிசுத்தானம் மாநிலத்தில்\"லோராளாய் \"என்ற இடத்தில் 1926 அக்டோபர் 8 இல் பிறந்தார். தற்போது இவ்வூர் பாகிஸ்தானில் உள்ளது. இந்திய பிரிவினையை ஒட்டி மும்பைக்கு இவரது குடும்பம் இடம் பெயர்ந்தது, அங்கு அவர் மும்பை காவல்துறை துணை அதிகாரியாகப் பணி புரிந்தார்.\n\nSection::::திரைப்பட வாழ்க்கை.\nமும்பையில் உதவி - இன்ஸ்பெக்டர் வேலையி லிருந்து விலகி சினிமாவில் 1952 முதல் நடிக்க ஆரம்பித்தார் .பல படங்களில் கதாநாயகர்க ளில் ஒருவராகவே நடித்தார் . மதர் இந்தியா படத்தில் நர்கீசின் கணவராகவும் , தில் ஏக் மந்திர் படத்தில் புற்று நோய் நோயாளியாகவும் நடித்தது இன்றும் பேசப்படுகிறது . பைகாம் படத்தில் திலீப் குமாருடனும் ,சுனில் தத் , சசிகபூர் ,பால் ராஜ் சஹானி போன்றோருடன் நடித்துள்ளார் இவ்வாறு சுமார் 70 படங்களில் நடித்துள்ளார் ..\n\nSection::::சொந்த வாழ்க்கை.\nராஜ்குமார் ஜெனிபர் (காயத்திரி) என்ற ஆங்கிலோ-இந்தியப் பெண்ணைத் திருமணம் புரிந்தார். இவர்களுக்கு புரு ராஜ்குமார் (நடிகர்), பனினி, வஸ்தாவிக்தா (நடிகை) என 3 பிள்ளைகள் உள்ளனர்.\n\nSection::::இறப்பு.\n3 சூலை 1996 இல் 69 வயதில் அவர் தொண்டை புற்றுநோயால் இறந்தார்.\n"}
{"id": "384410", "url": "https://ta.wikipedia.org/wiki?curid=384410", "title": "டேவிட் தேவதாசு", "text": "டேவிட் தேவதாசு\n\nடேவிட் தேவதாசு இந்திய எழுத்தாளரும், இதழாளரும், விமர்சகரும், ஆவணப்படத் தயாரிப்பாளருமாவார்.\nஇவர் காசுமீர் பிரச்சனை பற்றிய \"எதிர்காலத்தைத் தேடி (In search of Future)\" என்னும் நூல் ஆசிரியர் ஆவார். இவர் பத்திரிக்கைத் துறையில் முப்பதாண்டுகால அனுபமுடையவர். இந்தியா டுடே, தி நியூ இந்தியன் எக்சுபிரசு, கல்ஃப் நியூசு, இந்துசுதான் டைம்சு மற்றும் தி எகனாமிக் டைம்ஸ் பத்திரிக்கைகளின் நிருபருமாவார். இவர் 2005ல் சமியா மிலியா இசுலாமியப் பல்கலைக்கழகத்தின் கவுரவப் பேராசிரியராகவும், நேரு நினைவு அருங்காட்சியகம் மற்றும் நூலகத்தின் மூத்த உறுப்பினராகவும் (2009-2014) பணியாற்றியுள்ளார். பின்னர் சம்மு காசுமீரின் முக்கிய ஆங்கில நாளிதழின் ஆசிரியராகவும் காசுமீர் அவன்டிபூரில் உள்ள இசுலாமிய அறிவியல் மற்றும் தொழில்நுட்பப் பல்கலைக்கழகத்தின் பேராசிரியராகவும் பணியாற்றி வருகிறார்.\n\nSection::::நூற்பட்டியல்.\nஎதிர்காலத்தைத் தேடி -காசுமீரத்தின் கதை(2007)\n"}
{"id": "384420", "url": "https://ta.wikipedia.org/wiki?curid=384420", "title": "ராஜ்ஸ்ரீ (இந்தி நடிகை)", "text": "ராஜ்ஸ்ரீ (இந்தி நடிகை)\n\nராஜ்ஸ்ரீ (\"Rajshree\", இந்தி: राजश्री, பிறப்பு: அக்டோபர் 8, 1944) என்பவர் இந்திய பாலிவுட் நடிகை ஆவார். ஜன்வர், பிரம்மச்சாரி போன்ற திரைப்படங்களில் நடித்துப் புகழ் பெற்றவர்.\n\nSection::::வாழ்க்கைக் குறிப்பு.\nராஜ்ஸ்ரீ திரைப்படத் தயாரிப்பாளரும், இயக்குநருமான வி. சாந்தாராம், நடிகை ஜெயசிறி ஆகியோரின் மகளாவார். அமெரிக்காவிற்குப் படப்பிடிப்பு ஒன்றிற்காக சென்றிருந்த போது அங்கு அமெரிக்க மாணவரான கிரெக் சாப்மேன் என்பவரை சந்தித்து காதல் கொண்டார். இவர்கள் மூன்றாண்டுகளின் பின்னர் திருமணம் செய்தனர். அதன் பின்னர் அவர் அமெரிக்காவுக்குக் குடி பெயர்ந்து கணவருடனும், ஒரு மகளுடனும் லாசு ஏஞ்சலசில் வசித்து வருகிறார். அங்கு அவர் ஒரு ஆடை வணிக நிறுவனத்தை வெற்றிகரமாக நடத்தி வருகிறார். அதே வேளையில் திரைப்படத் தொழிலிலும் பணியாற்றி வருகிறார். சில படங்களைத் தயாரித்துள்ளார்.\n\nராஜ்ஸ்ரீ தன் பத்தாவது வயதில் \"சுபா கா தாரா\" என்ற திரைப்படத்தில் நடித்தார். தன் தந்தை இயக்கிய \" கீத் கயா பத்ரோன் நே\" என்ற படத்தில் ஜிதேந்திராவுடன் இணைந்து நடித்தார் . \nஇவர் சம்மி கபூருடன் இணைந்து நடித்த பிரம்மச்சாரி இருவருக்கும் 1968 இல் விருது வாங்கி தந்தது.\n"}
{"id": "384425", "url": "https://ta.wikipedia.org/wiki?curid=384425", "title": "சிறிய தவிட்டுப் புறா", "text": "சிறிய தவிட்டுப் புறா\n\nSection::::பெயர்கள்.\nதமிழில் :சிறிய தவிட்டுப் புறா சிரிக்கும் புறா\nஆங்கிலப்பெயர் :Little Brown Dove \n\nஅறிவியல் பெயர் :Streptopelia senegalensis\n\nSection::::உடலமைப்பு.\n27 செ.மீ. - வெளிர் சிவப்புத் தோய்ந்த பழுப்பும், சாம்பல் நிறமான உடலைக் கொண்டது. கழுத்தின் பக்கங்களில் கருப்பும் செம்பழுப்புமான கட்ட அமைப்புக் கொண்டது. மார்பு இளஞ் சிவப்புத் தோய்ந்த பழுப்பாகவும், வயிறு வெண்மையாகவும் இருக்கும்.\n\nSection::::காணப்படும் பகுதிகள்.\nதமிழகமெங்கும் திருகுகள்ளி, சப்பாத்திக்கள்ளி ஆகியன வேலியாகவும் புதராகவும் வளர்ந்திருக்கும் விவசாய நிலங்களைச் சார்ந்து பிற புறாக்களோடு சேர்ந்து திரியும். \nSection::::உணவு.\nஅறுவடையான நிலங்களில் தானியங்களையும் புல் பூண்டின் விதைகளையும் இளந்தளிர்களையும் உணவாகத் தேடித் தின்னும் கூரூரூ.. கூரூஉஉ என்றோ குரு ரூ ரூ என்றோ குரல் கொடுக்கும்.\nSection::::இனப்பெருக்கம்.\nஆண்டு முழுவதும் இனப்பெருக்கம் செய்வது உண்டெனினும் சிறப்பான பருவம் ஜனவரி முதல் அக்டோபர் வரை கள்ளிப்புதர்களில் குச்சிகள், இலைதடைகளைக் கொண்டு தட்டமைப்பில் கூடு வைத்து 2 முட்டைகள் இடும்.\n"}
{"id": "384429", "url": "https://ta.wikipedia.org/wiki?curid=384429", "title": "புள்ளிப் புறா", "text": "புள்ளிப் புறா\n\nபுள்ளிப் புறா என்பது ஆங்கிலத்தில் (Spotted Dove ) என்று அறியப்படுகிறது இது இந்தியத் துணைக்கண்டம் மற்றும் தென்கிழக்காசியாவில் காணப்படுகிறது, சிறிய நீண்ட வாலை கொண்ட சிற்றினம் ஆகும்.\n\nSection::::பெயர்கள்.\nதமிழில் :புள்ளிப் புறா\n\nஆங்கிலப்பெயர் :Spotted Dove \nஅறிவியல் பெயர் :streptopelia chinensis\n\nSection::::உடலமைப்பு.\n30 செ.மீ. - கருப்பும் வௌ;ளையுமான சதுரங்கள் பலகையை ஒத்த புள்ளிகளைப் பின் கழுத்தில் கொண்ட இதன் உடலின் மேற்பகுதி இளஞ்சிவப்புக் கலந்த பழுப்பாகவும் சாம்பல் நிறமாகவும் இருக்கும். மார்பு இளஞ்சிவப்பாகவும் வயிறு, வாலடி, வால் கீழ் இறகுகள் வெள்ளையாகவும் இருக்கும்.\n\nSection::::காணப்படும் பகுதிகள்.\nநீர் வளமிக்க காடுகளையும் விளைநிலங்களையும் ஈரமிக்க இலையுதிர் காடுகளையும் சார்ந்து இணையாகவோ சிறு கூட்டமாகவோ திரியும்.\n\nSection::::உணவு.\nகாட்டுப்பாதைகளிலும் அறுவடை முடிந்த வயல்களிலும் தானியங்களையும் புல்விதைகளையும் உணவாகப் பொறுக்கித் தின்னும். இனப்பெருக்கப் பருவம் நெருங்கும் போது உயர இருந்து இறக்கை மடக்கிக் கீழே குப்புற விழும் பழக்கம் கொண்டது. க்ரூக்ரூக் எனக் குரல் கொடுக்கும். இக்குரல் ஒலி வட்டாரத்திற்கு வட்டாரம் மக்களின் வட்டார மொழி போலச் சிறிதளவு வேறுபடுவது உண்டு.\nSection::::இனப்பெருக்கம்.\nஆண்டு முழுவதும் மரங்களில் தாழ்வான கிளைகளிடையே தட்டுப் போல கூடமைத்து 2 முட்டைகள் இடும். மக்கள் வாழும் பங்களாக்களின் மாடிச்சுவர் பிதுக்கம். இறவாரம், கோப்பு ஆகியவற்றிலும் கூடும் அமைக்கும்.\n"}
{"id": "384433", "url": "https://ta.wikipedia.org/wiki?curid=384433", "title": "சாம்பல் நெற்றிப் புறா", "text": "சாம்பல் நெற்றிப் புறா\n\nசாம்பல் நெற்றிப் புறா தெற்கு மறும் தென்கிழக்கு ஆசியாவில் காணப்படும் ஒரு சிற்றினம் ஆகும்.\n\nSection::::பெயர்கள்.\nதமிழில் :சாம்பல் நெற்றிப் புறா\n\nஆங்கிலப்பெயர் :Pompadour Green– Pigeon \nஅறிவியல் பெயர் :Treron pompadora\n\nSection::::உடலமைப்பு.\n28 செ.மீ. - சாம்பல் நிறத்தலையும், நெற்றியும் செம்பழுப்பு நிற முதுகும் பசுமை தோய்ந்த மார்பும் ஆலிவ் பழுப்பான வாலிறகுகளும் கொண்டது. பெண் பறவையின் முதுகு செம்பழுப்புக்குப் பதிலாக ஆலிவ் தோய்ந்த பச்சையாக இருக்கும்.\n\nSection::::காணப்படும் பகுதிகள்.\nமேற்குத் தொடர்ச்சி மலை சார்ந்த பகுதிகளில் சமதரை முதல் 1200 மீ வரை பசுங்காடுகளைச் சார்ந்து மரங்கள் பழுக்கும் பருவத்திற்கேற்ப இருப்பை மாற்றிக்கொண்டு திரியக் காணலாம்.காபித் தோட்டங்களில் காணப்படும் இது அங்கு அமைந்துள்ள சுண்ணாம்பு பூசப்பட்ட பங்களாக்களின் சுவர்களில் முட்டி மோதி இறப்பது அடிக்கடி நிகழ்வதாகத் தெரிவிக்கப்பட்டுள்ளது.\nSection::::உணவு.\n10 முதல் 12 வரையான குழுவாக அத்தி, ஆல், சூரை முதலான மரங்களில் பழங்களைத் தேடித் தின்னும். காலையிலும் மாலையில் அடைவதற்கு முன்னும் காடுகளின் எல்லையில் நிற்கும் பெரிய மரங்களின் இலைகளற்ற நுனிக்கொம்புகளில் கூட்டமாக அமர்ந்து இனிய சீழ்க்கைக் குரல் கொடுக்கும் பழக்கம் கொண்டது.\nSection::::இனப்பெருக்கம்.\nடிசம்பர் முதல் மார்ச் முடிய நடுத்தரமான மரங்களில் குச்சிகளால் மேடை அமைப்பில் கூடமைத்து 2 முட்டைகள் இடும்.\n"}
{"id": "384435", "url": "https://ta.wikipedia.org/wiki?curid=384435", "title": "பன்னாட்டு அணு ஆயுத ஒழிப்பு பிரசார குழு", "text": "பன்னாட்டு அணு ஆயுத ஒழிப்பு பிரசார குழு\n\nசர்வதேச அணு ஆயுத ஒழிப்பு பிரசார குழு சுருக்கமாக ஐகேன் (International Campaign to Abolish Nuclear Weapons (சுருக்கமாக ICAN, என உச்சரிக்கப்படுகிறது /ˈaɪkæn/ EYE-kan) என்பது உலகளாவிய அமைப்பாகும். இது அணு ஆயுதங்கள்மீதான தடை ஒப்பந்தத்தை முழுமையாக கடைப்பிடிக்கவும், முழுமையான செயல்படுத்தவும் செயல்பட்டு வருகிறது. ஐகேன் அமைப்பு 2007 ஆம் ஆண்டு துவங்கப்பட்டது. இவ்வமைப்பின் தலைமையகம் ஜெனிவாவில் உள்ளது. நூற்றுக்கணக்கான தொண்டு நிறுவனங்களின் கூட்டணியான இவ்வமைப்பு, 2017 ஆண்டுவாக்கில் 101 நாடுகளில் செயல்பட்டு வருகிறது.\n\nஅணுஆயுத ஒழிப்புக்காக போராடி வரும் இந்த அமைப்புக்கு 2017 ஆண்டு அமைதிக்கான நோபல் பரிசு வழங்கப்பட்டுள்ளது. \"அணு ஆயுதங்கள் மீதான, `ஒப்பந்த தடையை உருவாக்க சிறப்பான களப்பணி ஆற்றியமைக்காக இந்த விருது\"\nஎனக் குறிப்பிடப்பட்டுள்ளது.\n\nSection::::பணிகள்.\nஇந்த அமைப்பு துவக்கப்பட்டதில் இருந்து அணுஆயுத போரினால் ஏற்படும் விளைவுகளையும், துயரங்களையும் தொடர் பரப்புரை வழியாக விழிப்புணர்வு ஏற்படுத்தியும், ஆணுஆயுத எதிர்ப்பு நடவடிக்கைகளிலும், அணு ஆயுத சோதனை நடத்துவதற்கும் எதிர்ப்பு தெரிவித்து வருகிறது.\nமேலும் அமெரிக்கா, வடகொரியா, ஈரான் ஆகிய நாடுகள் அணு ஆயுத உற்பத்தியை குறைத்ததில் இந்த அமைப்பின் பங்கு குறிப்பிடத்தக்கது. 2017 சூலை மாதம், ஐகேன் அளித்த அழுத்தத்தின் காரணமாக, 122 நாடுகள், படிப்படியாக அணு ஆயுதங்களை குறைத்து, தடை செய்யும் ஐ.நாவின் ஒப்பந்தத்தை எடுத்துக்கொண்டன. ஆனால், அணு ஆயுதங்களை வைத்துள்ளதாக அறியப்படும், இங்கிலாந்து, அமெரிக்கா உள்ளிட்ட 9 நாடுகள் இந்த ஒப்பந்தத்தில் கையெழுத்திடவில்லை என்பது குறிப்பிடத்தக்கது.\n"}
{"id": "384440", "url": "https://ta.wikipedia.org/wiki?curid=384440", "title": "எசுகெய்", "text": "எசுகெய்\n\nஎசுகெய் பகதூர் அல்லது எசுகெய் (நவீன மொங்கோலியம்: Есүхэй баатар, \"யெசுகெய் பாடர்\"; இறப்பு 1171), கமக் மங்கோலியக் கூட்டமைப்பின் முக்கிய தலைவராகவும், தெமுஜினின் (பின்னாளில் செங்கிஸ் கான் என அறியப்பட்டவர்) தந்தையாகவும் அறியப்படுபவர். இவர் போர்சிசின் குடும்பத்தில் பிறந்தார், இவருடைய பெயருக்கு \"ஒன்பது போல\" என்று அர்த்தம், அதாவது அவர் மங்கோலியர்களின் அதிர்ஷ்ட எண்ணான ஒன்பது இலக்கத்தின் மிகச்சிறந்த குணங்களைப் பெற்றுள்ளார் என்று அர்த்தம். \n\nSection::::வாழ்க்கை.\nஎசுகெய் ஜின் வம்சத்தால் ககானாக அறிவிக்கப்பட்ட காபூல் கானின் இரண்டாவது மகனான பர்டன் பாகதூரின் மகன் ஆவார். காபூல் கான், முதன் முதலில் மங்கோலியர்கள் அனைவரையும் ஒன்றிணைக்க முயற்சி செய்த கைடுவின் பேரன் ஆவார். யெசுகெய் தனது முதல் மனைவி சோச்சிகல் மூலம் இரு குழந்தைகளைப் பெற்றார்: பெக்டெர் மற்றும் பெல்குடெய். \"மங்கோலியர்களின் இரகசிய வரலாறு\" பதிவின்படி இளம் தெமுஜின் அவரது சகோதரர் பெக்டெரை வேட்டையாடும்போது கொன்றார். ஆனால் அவரது மற்றொரு ஒன்றுவிட்ட சகோதரன், பெல்குடெய், ஒரு நல்ல நண்பனாக இருந்தார், பின்னர் செங்கிஸ் கானுக்குக் கீழ் ஒரு தளபதியாகப் பணியாற்றினார். எசுகெய்யின் இரண்டாவது மற்றும் தலைமை மனைவி ஹோயேலுன், ஓலகோனுட் வன மக்களின் ஒரு மகள் ஆவார். ஹோயேலுனை அவரது புதிய கணவர் சிலேடுவிடமிருந்து, எசுகெய் அவரது மூத்த சகோதரர் நெகுன் டைஜி மற்றும் இளைய சகோதரர் டரிடை ஒட்சிஜின் உதவியுடன் கடத்தினார்.\n\n"}
{"id": "384443", "url": "https://ta.wikipedia.org/wiki?curid=384443", "title": "அல்டேர்னி பறவை ஆய்வகம்", "text": "அல்டேர்னி பறவை ஆய்வகம்\n\nஅல்டேர்னி பறவை ஆய்வகம் \"(Alderney Bird Observatory)\" என்பது ஆங்கிலக் கால்வாயில் அமைந்துள்ள அல்டேர்னி திவில் இருக்கின்ற பறவை ஆய்வகம் ஆகும். பறவைக் குடிபெயர்வு மற்றும் தீவின் கடற்பறவை குடியேற்றங்களைப் பற்றிய ஆய்வுகளை மேற்கொள்வதற்காக அல்டேர்னி வனவிலங்கு அறக்கட்டளை மூலமாக மார்ச் 2016 ஆம் ஆண்டில் இந்த ஆய்வகம் நிறுவப்பட்டது \n\nஇரண்டு ஆண்டுகளுக்குள் பிரித்தானியா மற்றும் அயர்லாந்தில் 19 வது அங்கீகாரம் பெற்ற பறவை ஆய்வமாக அல்டேர்னி பறவை ஆய்வகத்தை மாற்ற திட்டமிடப்பட்டுள்ளது. பிரித்தானிய ஒலிபரப்புக் கூட்டுத்தாபனம் அல்டேர்னி பறவை ஆய்வகம் தொடர்பான ஒரு நிகழ்ச்சியை 2016 ஆம் ஆண்டு மே மாதம் ஒலி பரப்பியது.\n"}
{"id": "384454", "url": "https://ta.wikipedia.org/wiki?curid=384454", "title": "நிகோலாய் இமானுவேல்", "text": "நிகோலாய் இமானுவேல்\n\nநிகோலாய் மார்க்கோவிச் இமானுவேல் \"(Nikolay Markovich Emanuel)\" (உருசியம்: Николай Маркович Эмануэль) என்பவர் அக்டோபர் 1, 1915 - டிசம்பர் 7, 1984 வரையிலான காலத்தில் வாழ்ந்த ஒரு உருசிய வேதியியலாளர் ஆவார். வேதி வினைவேகவியல் மற்றும் வேதி வினைகளின் விசையியல் ஆகிய பிரிவுகளில் இவர் முக்கிய நிபுணராக இருந்தார். 1944 முதல் மாசுகோ மாநில பல்கலைக்கழகத்தில் விரிவுரையாளாராக பணிபுரிந்த இவர், 1950 ஆம் ஆண்டில் முழுமையாக ஒரு பேராசிரியராக நியமிக்கப்பட்டார். 1958 ஆம் ஆண்டில் பல்கலைக் கழகத்துடன் இணைந்த அறிவியல் கழகத்தில் உறுப்பினராக இருந்தார். 1966 ஆம் ஆண்டில் சோவியத் அறிவியல் கழகத்தில் முழு உறுப்பினரானார். 1974 இல் இவர் இராயல் சுவீடிய அறிவியல் கழகத்தில் ஒரு வெளிநாட்டு உறுப்பினராக தேர்ந்தெடுக்கப்பட்டார். மரணத்திற்குப் பின்னர் மாசுகோவில் அடக்கம் செய்யப்பட்டார்.\n"}
{"id": "384459", "url": "https://ta.wikipedia.org/wiki?curid=384459", "title": "பெரிய பச்சைப் புறா", "text": "பெரிய பச்சைப் புறா\n\nபெரிய பச்சைப் புறா காடுகளில் வாழும் ஒரு பெரிய புறா இனமாகும். இதன் விலங்கியல் பெயர் Ducula aenea ஆகும்.\n\nSection::::பெயர்கள்.\nதமிழில் :பெரிய பச்சைப் புறா\n\nஆங்கிலப்பெயர் :Green Imperial – Pigeon\nஅறிவியல் பெயர் :Ducula aenea\n\nSection::::உடலமைப்பு.\n43 செ.மீ. - புறாக்களுள் உருவில் பெரியது. உடலும் வாலும் வெண்கல நிறம் தோய்ந்த பசுமையாகவும் தலை வெளிர் சிவப்புத் தோய்ந்த சாம்பல் நிறமாகவும் இருக்கும். வாலடி செம்பழுப்பாகவும் கால்கள் சிவப்பாகவும் இருக்கும்.\n\nSection::::காணப்படும் பகுதிகள்.\nமேற்கு, கிழக்குத் தொடர்ச்சி மலைசார்ந்த மாவட்டங்களில் பசுங்காடுகள், இலையுதிர; காடுகள் ஆகியவற்றில் சமவெளி முதல் 300 மீ வரை பழமரங்கள் பழுக்கும் பருவத்தில் கேற்பத் திரியக் காணலாம். மற்ற புறாக்களைப் போலப் பெருங் கூட்டமாகத் திரள்வதில்லை.\nSection::::உணவு.\nஉப்பு மண் தின்னவும் தண்ணீர் குடிக்கவும் தரையில் இறங்கும். இனப்பெருக்கப் பருவத்தில் ஆண், பனங்காடையைப் போல உயர எழுந்து பறந்து பின் குப்புற வீழ்ந்து மீண்டும் உயர எழுந்து பெண்ணிடம் காதல் ஆட்டம் காட்டும். பழங்களையே முன்னதைப்போல உண்ணும் இது சாதிக்காயை விரும்பித் தேடித்தின்னும். வூக், வூக், வூர் எனக் குரல் எடுத்துக் கூவும். \nSection::::இனப்பெருக்கம்.\nமார்ச் முதல் ஜுன் வரை காடுகளில் உள்ள நடுத்தர மரங்களில் ஏனோ தானோ எனக் கூடமைத்து ஒரு முட்டையிடும்.\n"}
{"id": "384460", "url": "https://ta.wikipedia.org/wiki?curid=384460", "title": "மந்திப் புறா", "text": "மந்திப் புறா\n\nமந்திப் புறா தென்கிழக்கு ஆசியாவில் பரவலாக காணப்படும் ஒரு சிற்றினம் ஆகும்.\n\nSection::::பெயர்கள்.\nதமிழில் :மந்திப் புறா\n\nஆங்கிலப்பெயர் :Mountain Imperial – Pigeon\nஅறிவியல் பெயர் :Ducula badia\nSection::::உடலமைப்பு.\n43 செ.மீ. - ஆலிவ் பழுப்பு நிறங் கொண்ட உடலும் வெளிர்சாம்பல் நிறத்தலையும் மார்பும் கொண்டது. \nSection::::காணப்படும் பகுதிகள்.\nவடகிழக்கு இந்தியாவின் மலைப் பகுதிகளிலும் தென்மேற்கு இந்தியாவின் மலைப் பகுதிகளும் மட்டுமே காணப்படும் இது இந்தியாவின் இடைப்பட்ட பகுதிகளில் காணப்படுவதில்லை. மேற்குத் தமிழ்நாட்டில் மலைத்தொடர் சார்ந்த பசுங்காடுகளில் 2000 மீ. ஊயரம் வரை காணலாம்.\nSection::::உணவு.\n15 முதல் 20 வரையான குழுவாகப் பெரிய மரங்களில் இலை தழைகளிடையே மறைந்து இரை தேடும். பழங்களையே முக்கிய உணவாகக் கொள்ளும் இது சாதிக்காயை முழுவதுமாக அப்படியே விழுங்கும் பழக்க முடையது. காலையிலும் பிற்பகலிலும் உயரக்கிளைகளில் அமர்ந்து வெயில் காயும் இது இருட்டுவதற்கு முன்பே அடையும் இடம் செல்லும். கஉயுக்கோ க்உயூக்கோ என குரல் கொடுக்கும். \nSection::::இனப்பெருக்கம்.\nஜனவரி முதல் மே வரை சிறிய மங்களிலும் அவற்றில் சுற்றி வளர்ந்திருக்கும் பெரிய கொடிகளிடையும் கூடமைத்து ஒரு முட்டையிடும்.\n"}
{"id": "384465", "url": "https://ta.wikipedia.org/wiki?curid=384465", "title": "பராபர் குகைகள்", "text": "பராபர் குகைகள்\n\nபராபர் குகைகள், இந்தியக் குடைவரைக் கட்டடங்களில் மிகவும் பழமையானதாகும். பராபர் குகைக் குடைவரை அமைப்புகள் மௌரியப் பேரரசின் காலத்தில் அசோகர் மற்றும் தசரத மௌரியர் ஆட்சிக் காலத்தில் அமைக்கப்பட்டது.\n\nSection::::அமைவிடம்.\nஏழு குகைத் தொகுதிகளுடைய பராபர் குகைகள், பிகார் மாநிலத்தின் ஜகானாபாத் மாவட்டத்தில், \"முக்தம்பூர்\" மலைப்பகுதியில் அமைந்துள்ளது. கயை நகரத்திலிருந்து வடக்கே 24 கிமீ தொலைவில், பராபர் மற்றும் நாகர்ஜுனி மலைகளில் அமைந்துள்ளது.\n\nSection::::அமைப்பு.\nபராபர் மலை மற்றும் நாகர்ஜுனி மலைகளில் அமைந்த பராபர் குகைகளில் நான்கு பராபர் மலையிலும்; மூன்று நாகர்ஜுனி மலையிலும் அமைந்துள்ளது.\n\nபராபர் குகைகளின் குடைவரைகளை பௌத்த பிக்குகள், சமணத் துறவிகள் மற்றும் ஆசிவகர்கள் பயன்படுத்தினர்.\nதற்போது பராபர் குகைகளில் பல இந்துசமயக் கடவுளர்களின் சிற்பங்களும் உள்ளது.\n\n\n"}
{"id": "384466", "url": "https://ta.wikipedia.org/wiki?curid=384466", "title": "நாயன்மார்கட்டு நாயன்மார் குருபூசை மடம்", "text": "நாயன்மார்கட்டு நாயன்மார் குருபூசை மடம்\n\nசிங்கையாரியச் சக்கரவர்த்திகளினால் அரசாட்சி செய்யப்பட்ட யாழ்ப்பாண இராச்சியத்தின் தலைநகராக விளங்கிய நல்லூரின் கிழக்கு எல்லையாக விளங்கிய பழமையான ஊர் நாயன்மார்கட்டு ஆகும். நாயன்மாருக்கு குருபூசை மடங்கட்டி செய்த அரும்பணியினால் நாயன்மார்கட்டு என பெயர் பெற்றது வரலாறு.\n\nநாயன்மார்கட்டுப் பிராந்தியத்தின் பண்பாட்டுத் தொன்மையில் மடத்து வளவு அல்லது மடத்து வாசல் எனக் குறிப்பிடப்படும் பகுதி மிகப் பிரகானமானது ஆகும். இராசகுமாரன் வளவிற்கு நேர் கிழக்கே நாயன்மார்கட்டுக் திருக்களத்திற்கு வடபுறத்தே, அதன் அருகாமையில் அமைந்துள்ள நிலப்பரப்பே மடத்து வளவு அல்லது \"மடத்து வாசல்\" என அழைக்கப்படுவதனைக் காணலாம். இங்கு அறுபத்துமூவர் நாயன்மார் குருபூசை மடம் இருந்த்தாக மரபுகள் எடுத்துக் காட்டுகின்றன. இக் குருபூசை மடத்துடன் இணைந்த வகையிலேயே \"சரஸ்வதி மஹால்\" என்று அழைக்கப்பட்ட புரதான நூலகமொன்று நாயன்மார்கட்டில் அமைந்திருந்தது என்பதும் மரபுகள் வாயிலாக அறிந்த கொள்ளமுடியும். \n\nநாயன்மார்கட்டு நாயன்மார் குருபூசை மடம் தொடர்பாக யாழ்ப்பாணச் சரித்திரம் எனும் நூலில் நூலாசிரியர் ஆ. முத்துத்தம்பிப்பிள்ளை பின்வருமாறு பதிவு செய்கின்றார். “குணபூஷண சிங்கையாரியச் சக்கரவர்த்தியின் உத்தரவிற்கமைய அவனது மந்திரி அறுபத்துமூன்று நாயன்மார்க்கும் ஒருமடாலயம் அமைப்பித்தான். அறுபத்து மூவர் மடமிருந்தவிடம் நாயன்மார்கட்டென வழங்குகின்றது.”\n\nSection::::நாயன்மாரின் பட்டியல்.\nநாயன்மாரை அறிமுகம் செய்து வைத்தவர் சுந்தரமூர்த்தி நாயனார். அவர் பாடிய நாயன்மார் 60 பேர். 63 பேர் அல்ல. சுவாமிமலைக்குப் படி 60. ஆண்டுகள் 60. மனிதனுக்கு விழா செய்வதும் 60 வது ஆண்டு. ஒரு நாளைக்கு நாழிகை 60. ஒரு நாழிகைக்கு வினாடி 60. ஒரு வினாடிக்கு நொடி 60. இப்படி 60 என்றுதான் கணக்கு வரும். 63 என்று வராது. சுந்தரமூர்த்தி நாயனார் சிவபெருமான் அடி எடுத்துக் கொடுக்கப் பாடிய நாயன்மார் 60 பேர்தான். சுந்தரமூர்த்தி நாயனார் மறைவுக்குப் பின் 100 ஆண்டுகள் கழித்து நம்பியாண்டார் நம்பி அடிகள் சுந்தரமூர்த்தி நாயனார் பாடிய 60 நாயன்மாரைக் கொஞ்சம் விரிவாகப் பாடுகின்றார். அப்போது 60 நாயன்மாரைப் பாடி, அந்த 60 நாயன்மாரைப் பாடிக் கொடுத்த சுந்தரர், அவரைப் பெற்றுக் கொடுத்த அப்பா (சடையனார்), அம்மா (இசைஞானியார்) ஆகியோரைச் சேர்த்து 63 ஆக ஆக்கினார்.\n\nSection::::உசாத்துணை நூல்கள்.\nஆ. முத்துத்தம்பிப்பிள்ளை யாழ்ப்பாணச் சரித்திரம், இரண்டாம் பதிப்பு, 1915, பக். 27, 28\n\nநாயன்மார்கட்டு\n"}
{"id": "384472", "url": "https://ta.wikipedia.org/wiki?curid=384472", "title": "வாலியா மன்னதால் ஹம்சா", "text": "வாலியா மன்னதால் ஹம்சா\n\nவாலியா மன்னதால் ஹம்சா (Valiya Mannathal Hamza) என்பவர் இந்தியாவின் கேரள மாநிலத்தைச் சேர்ந்த ஓர் அறிவியலாளர் ஆவார். அமேசான் ஆற்றுக்கு அடியில் 6000 கிலோமீட்டர் தொலைவு நீளமாகவும் 4000 மீட்டர் ஆழத்திலும்,  ஹம்சா ஆறு என்ற ஒர் ஆறு ஓடுவதை இவரும் எலிசபெத் தவரஸ் பிமெண்டல் என்பவரும் கண்டுபிடித்தார்கள்.\n\nவாலியா மன்னதால் ஹம்சா 1960 களில் கேரள மாநிலத்தில் படித்துப் பட்டம் பெற்றார். 1966 இல் ஐதராபாத்தில் புவியியல் ஆய்வு நிறுவனம் ஒன்றில் அறிவியல் உதவியாளர் பணியில் சேர்ந்தார்.  கனடாவில் உள்ள மேற்கு ஒண்டாரியோ பல்கலைக் கழகத்தில் ஆய்வுப் பட்டம் பெற்று பின்னர் 1974 இல் பிரேசில் சென்றார்.\n"}
{"id": "384473", "url": "https://ta.wikipedia.org/wiki?curid=384473", "title": "செவ்விறகுக் கொண்டைக் குயில்", "text": "செவ்விறகுக் கொண்டைக் குயில்\n\nசெவ்விறகுக் கொண்டைக் குயில் தென்கிழக்கு ஆசியா மற்றும் தெற்கு ஆசியாவில் காணப்படும் ஒரு சிற்றினம் ஆகும், இது கண்ணாடி போன்ற \nமேற்புற உடலமைப்பை கொண்டது.\n\nSection::::பெயர்கள்.\nதமிழில் :செவ்விறகுக் கொண்டைக் குயில்\n\nஆங்கிலப்பெயர் :Red-winged Crested Cuckoo\nஅறிவியல் பெயர் :Clamator coromandus\n\nSection::::உடலமைப்பு.\n47 செ.மீ. - சுடலைக் குயிலினைப் போன்ற தோற்றம் உடைய இதன் இறக்கைகள் செம்பகத்தின் இறக்கைகளைப் போலச் செம்பழுப்பு நிறமானது. முதுகு பளபளப்பான கருப்பு, மோவாய், தொண்டை, மேல்மார்பு ஆகியன துருச் சிவப்பு: கீழ் மார்பும், வயிறு வெண்மை.\nSection::::காணப்படும் பகுதிகள்.\nகுளிர்காலத்தில் தமிழ்நாட்டுக்கு வலசை வருவது. கிழக்குக் கடற்கரை மாவட்டங்கள் வழியாக இலங்கைக்கு வலசை போகும் இதனைக் கோடிக்கரையில் கண்டதான குறிப்பு உள்ளது. காவிரி ஆற்றங்கரையில் காணப்பட்ட குறிப்பும் உள்ளது. இங்கு வலசை வரும்போது மௌனம் காப்பது இதன் வருகை மற்றும் காணப்படும் இடங்கள் ஆகியன பற்றிய முழுவிவரங்களும் முறையாகத் தொகுக்கப்படவில்லை. \nSection::::உணவு.\nதனித்தும் சிறு குழுவாகவும் உயர்மரக் கிளைகளிடையே காணப்படும். கம்பளிப் பூச்சிகளைத் தேடி உணவாகக் கொள்ளும் இது தரைக்கு வருவதில்லை.\n"}
{"id": "384480", "url": "https://ta.wikipedia.org/wiki?curid=384480", "title": "சம்பா சாகுபடி", "text": "சம்பா சாகுபடி\n\nசம்பா பருவம் அல்லது ஆடிப்பட்டம், அல்லது மானாவாரி சாகுபடி (Kharif crops) என்பவை ஏப்ரல் முதல் அக்டோபர் வரையிலான காலகட்டத்தில் மழைக்காலத்தின் போது தெற்காசியாவில் பயிரிடப்பட்டு அறுவடை செய்யப்படும் தாவரங்களை பயிர்செய்யும் காலம் ஆகும். \n\nSection::::சம்பா பயிர்.\nசம்பா பயிர்கள் பொதுவாக தென்மேற்கு பருவக்காற்று பருவத்தில், ஆடி மாதம் முதல் மழைக்காலத்தின் தொடக்கத்தில் விதைக்கப்படுகின்றன. இந்தியாவில் சம்பா பருவ பயிரிடும் காலம் மாநிலங்களுக்கு மாநிலம் வேறுபடுகிறது. சம்பா பயிர் காலம் மே மாததத் துவக்கத்தில் துவங்கி, ஜனவரி மாத முடிவில் முடிவடைவதாக கூறப்பட்டாலும், பொதுவாக சூன் மாதம் தொடங்கி, அக்டோபர் மாதம் முடிவடைவதாக கருதப்படுகிறது. உலர் பருவத்தில் பயிரிடப்படும் குறுவை சாகுபடிக்கு மாறாக சம்பா சாகுபடி பருவம் உள்ளது. இந்த சாகுபடி காலங்களை குறிப்பிடும் சொற்கலான \"கரீஃப்\" மற்றும் ராபி ஆகியவை இந்திய துணைக்கண்டத்துக்கு முகலாயர்களின் வந்தபோது வந்து அவை பரவலாக பயன்படுத்தப்பட்டு வருகின்றன. \"கரிஃப்\" என்றால் அரபு மொழியில் \"இலையுதிர்\" என்று பொருள். இந்த கால கட்டமானது இந்தியத் துணை கண்டத்தில் இலையுதிர்கால / குளிர்காலத்தின் தொடக்கத்தோடு இணைந்திருப்பதால், அது \"கரிஃப் காலம்\" என்று அழைக்கப்படுகிறது.\n\nசம்பா பயிர்கள் தென்மேற்கு பருவமழை காலத்தின் போது தென்னிந்திய மாநிலமான கேரளத்தில் மே மாத இறுதியில் முதல் மழைகளின் துவக்கத்தில் பொதுவாக விதைக்கப்படுகின்றன. வட இந்தியாவின் பருவ மழைக் காலத்தில் மாறுபடுவதால், வட இந்திய மாநிலங்களில் சூலை வரையும் விதைக்கப்படுகிறது.\n\nஇந்த மானாவரி பயிர்களானது மழைநீர் அளவையும், அந்த மழை பெய்யும் காலத்தையும் நம்பியுள்ளன. மிகக் குறைந்த மழை அல்லது அளவுக்கு அதிகமான மழையளவு அல்லது காலம் தவறிய மழை போன்றவை விவசாயிகளில் முழு ஆண்டு முயற்சியையும் வீணாக்கும் வாய்ப்பு உள்ளது.\n\n\n\n"}
{"id": "384483", "url": "https://ta.wikipedia.org/wiki?curid=384483", "title": "குறுவை சாகுபடி", "text": "குறுவை சாகுபடி\n\nகுறுவை பயிர்கள் அல்லது ராபி பயிர்கள் (Rabi crops அல்லது Rabi harvest) என்பது தெற்காசியாவில் குளிர் காலத்தில் துவங்கி இலையுதிர் காலத்தில் அறுவடை செய்யப்படும் பயிர்களைக் குறிப்பிடுவது ஆகும். இந்தியத் துணைக்கண்டத்தில் இந்த பயிர் பருவத்தைக் குறிப்பிடும் \"ராபி\" என்னும் சொல் அரபி மொழியில்இருந்து வந்தது. ராபி என்றால் அரபு மொழியில் \"இளவேனிற்காலம்\" என்பதாகும். இந்தச் சொல் இந்திய துணைக்கண்டத்தில் பயன்படுத்தப்படுகிறது, இது (\"குளிர்கால பயிர்\" என்றும் அழைக்கப்படுகிறது).\n\nபருவ மழைகள் முடிந்தவுடன், குறுவைப் பயிர்கள் நவம்பர் மாத நடுவில் விதைக்கப்படுகின்றன, ஏப்ரல் / மே மாதத்தில் அறுவடை செய்யப்படுகின்றன. இந்தப் பயிர்கள் மழையில் ஊறிய தரையில் அல்லது நீர்ப்பாசனம் மூலம் வளர்க்கப்படுகின்றன. குளிர்காலத்தில் பெய்யும் கனமழை குறுவைப் பயிர்களை அழித்துவிடும் ஆனால் அது சம்பா பயிர்களுக்கு நல்லது. \n\nஇந்தியாவின் பிரதான குறுவை பயிர் கோதுமையைத், தொடர்ந்து வாற்கோதுமை, கடுகு, எள், பட்டாணி போன்றவை ஆகும்.\n\nகுறுவை, சம்பா ஆகிய இரு பருவங்களிலும் பல பயிர்கள் பயிரிடப்படுகின்றன. இந்தியாவில் உற்பத்தி செய்யப்படும் விவசாய பயிர்களானது இந்த இரண்டு பருவ காலங்களில் விளைவிக்கப்படுபவையே மிகுதியானவை.\n\n\n\n"}
{"id": "384489", "url": "https://ta.wikipedia.org/wiki?curid=384489", "title": "பங்குனிப் பட்டம்", "text": "பங்குனிப் பட்டம்\n\nபங்குனிப் பட்டம் அல்லது ஜயத் பயிர் பருவம் ( Zaid crops) என்பது இந்தியத் துணை கண்டத்தில், வேளாண்மைக்கு பருவ மழைக்காலத்திற்கு காத்திருக்க வேண்டிய தேவை இல்லாத பாசன வசதி உள்ள நிலங்களில் பயிரிப்படும் பட்டமாகும். ஆடிப்பட்டம் மற்றும் மாசிப்பட்டம் போன்றவை முதன்மையாக பருவ மழையை நம்பிய சாகுபடி காலமாகும். ஆனால் இந்தப் பங்குனிப் பட்டமானது மழையற்ற மார்ச் முதல் சூன் வரையிலான குறுகிய காலத்தில் விளைவிக்கப்படும் பயிர்கள் ஆகும். இந்த பயிர் பருவக் காலத்தை இந்தியத் துணைக் கண்டத்தில் ஜயத் பயிர் பருவம் என்று அழைக்கப்படுகிறது. இப்பருவத்தில் நீண்டகாலம் பூக்கும் சூடான வறண்ட வானிலை தேவைப்படும் பயிர்கள் பயிரிடப்படுகின்றன. குறிப்பாக இந்தப் பட்டத்தில் பழங்கள், காய்கறிகள் போன்றவை பெரும்பாலும் பயிரிடப்படுகின்றன.\n\n\n"}
{"id": "384498", "url": "https://ta.wikipedia.org/wiki?curid=384498", "title": "இதயம் (நிறுவனம்)", "text": "இதயம் (நிறுவனம்)\n\nஇதயம் () என்பது நல்லெண்ணெய் உற்பத்தி செய்யும் நிறுவனத்தின் பெயர். இந்நிறுவனத்தை 1986ஆம் ஆண்டு வி.வி.வி. இராஜேந்திரன் துவக்கினார். தற்போது அவரது மகன்கள் வி.இரா. முத்து, வி.இரா. சத்தியம், வி.இரா தென்றல் ஆகியோர் ஏற்று நடத்தி வருகின்றனர். வி.இரா. முத்து, நிறுவனத்தின் தற்போதைய தலைமை நிர்வாக மேலாளர்.\n\n1988ஆம் ஆண்டில் 2600 டன் எண்ணெய் உற்பத்தி செய்த இந்நிறுவனம், 2000ஆம் ஆண்டில் 11000 டன்னாகவும், 2001ஆம் ஆண்டில் 12,284 டன்னாகவும் உற்பத்தி செய்துள்ளது. 1988இல் ரூ.1.68 கோடியாக இருந்த வருவாய் 2001ஆம் ஆண்டில் ரூ.7.88 கோடியாக அதிகரித்துள்ளது.\n"}
{"id": "384502", "url": "https://ta.wikipedia.org/wiki?curid=384502", "title": "அம்பிகை, சமணம்", "text": "அம்பிகை, சமணம்\n\nஅம்பிகை (Ambika), ( சமண சமயத்தில் யட்சினி எனும் பெண் பரிவார தேவதையாவார். அம்பிகை, 22வது தீர்த்தங்கரரான நேமிநாதரின் காவல் தேவதை ஆவார். சமண சமயத்தில் அம்பிகையை \"அம்பை\" , \"அம்பா\" , \"குஷ்மாந்தினி\" மற்றும் \"அம்ர குஷ்மாந்தினி\" என்றும் அழைப்பர். \n\nSection::::சிற்பங்கள்.\nகர்நாடகா மாநிலத்தின் ஆவேரி மாவட்டத்தில் உள்ள கரஜாகி கிராமத்தில், அம்பிகையின் சிற்பம் கண்டுபிடிக்கப்பட்டுள்ளது. இச்சிற்பம் சக ஆண்டு, கிபி 1251ல் நிறுவப்பட்டதாக, தேவநாகரி எழுத்தில் குறிக்கப்பட்டுள்ளது.\n\nSection::::படிமவியல்.\nசமண சமய மரபின் படி, தங்க நிற அம்பிகையின் வாகனம் சிங்கம் ஆகும். நான்கு கைகளைக் கொண்ட அம்பிகை, தனது இரண்டு வலது கைகளில் ஒன்றில் மாம்பழத்தையும், மற்றொன்றில் மாமரத்தையும் தாங்கியுள்ளார். மேலும் தனது இரண்டு இடக்கைகளின் ஒன்றில் லகானையும், மற்றொன்றில் தனது இரண்டு மகன்களையும் தாங்கியுள்ளார்.\n\n\n\n"}
{"id": "384503", "url": "https://ta.wikipedia.org/wiki?curid=384503", "title": "கழுகுமலை சமணர் படுகைகள்", "text": "கழுகுமலை சமணர் படுகைகள்\n\nகழுகுமலை சமணர் படுக்கைகள் (Kalugumalai Jain beds), தமிழ்நாடு மாநிலத்தின் தூத்துக்குடி மாவட்டத்தில் கழுகுமலை எனும் ஊரில் அமைந்துள்ளது. இச்சமணர் படுகைகள் கோவில்பட்டிலிருந்து 22 கீமீ தொலைவில் கழுகுமலை பேரூராட்சியில் உள்ளது.\n\nஇச்சமணக் கல் படுக்கைகள் குடைவரை கட்டிட அமைப்பில், பாண்டிய மன்னன் பராந்தக நெடுஞ்சடையன் காலத்தில் (கிபி 768-800) அமைக்கப்பட்டதாக கருதப்படுகிறது. இங்கு திகம்பர சமணத் துறவிகள் தங்கி, சமண சமயத்தை பரப்பினர்.\n\nஇச்சமணப் படுக்கைகளுக்கு அருகில் கிபி 8ம் நூற்றாண்டின் சிவன் கோயில், கழுகுமலை வெட்டுவான் கோயில் மற்றும் கழுகுமலை முருகன் கோயில் அமைந்துள்ளது.\n\nஇச்சமண படுகைகளில் மகாவீரர், பாகுபலி, பார்சுவநாதர் போன்ற 150 தீர்த்தங்கரர்களின் சிற்பங்கள் செதுக்கப்பட்டுள்ளது. கழுகுமலை சமணர் படுகைகள், தமிழகத் தொல்லியல் துறை பராமரிக்கிறது.\n\n"}
{"id": "384515", "url": "https://ta.wikipedia.org/wiki?curid=384515", "title": "கழுகுமலை முருகன் கோயில்", "text": "கழுகுமலை முருகன் கோயில்\n\nகழுகுமலை முருகன் கோயில் அல்லது கழுகாசலமூர்த்தி கோயில், தமிழ்நாட்டின், தூத்துக்குடி மாவட்டத்தில், கோவில்பட்டி - சங்கரன்கோவில் சாலையில் கழுகுமலையில் அமைந்த முருகனுக்கு அர்பணிக்கப்பட்ட குடைவரைக் கோயிலாகும். இம்முருகன் கோயில் கோவில்பட்டியிலிருந்து 22 கிமீ தொலைவில் உள்ளது. அருணகிரிநாதர் தமது திருப்புகழில் கழகுமலை முருகனைப் பாடியுள்ளார். \nகழுகுமலை முருகன் கோயில் எதிரே எட்டயாபுரம் சமஸ்தான மன்னரின் சிறு அரண்மனை அமைந்துள்ளது. \n\nமுருகன் மேற்கு முகமாக வீற்றிருக்கும் மூன்று தலங்களில், இத்தலத்தை ராஜயோக தலம் என்று கச்சியப்பரால் போற்றப்பட்டுள்ளது.\n\nஇக்கோயில் மூலவரான முருகன் வள்ளி மற்றும் தெய்வானையுடன் அருள்பாளிக்கிறார். \n\nஇம்முருகன் கோயில் அருகில் கழுகுமலை வேட்டுவன் கோயில் மற்றும் கழுகுமலை சமணர் படுகைகள் உள்ளது. \n\n"}
{"id": "384524", "url": "https://ta.wikipedia.org/wiki?curid=384524", "title": "மாநிலப் பட்டியலிலுள்ள அதிகாரங்கள்", "text": "மாநிலப் பட்டியலிலுள்ள அதிகாரங்கள்\n\nஇந்திய அரசியலமைப்புச் சட்டம் பிரிவு ஏழின் கீழ் ஒன்றிய அரசு, மாநில அரசின் அதிகாரவரம்புகள் குறித்து பட்டியலிடப்பட்டுள்ளது இதன்படி ஒன்றிய அரசின் கீழ் இருக்கும் துறைகளின் அதிகாரங்கள் முடிவுகளை மாநில அரசோ, மாநில அரசின் கீழ் துறைகளின் அதிகாரங்கள் முடிவுகளை ஒன்றிய அரசோ திருத்தம் கொண்டு வர முடியாது. மூன்றாவதாக பொதுப்பட்டியலில் இருக்கும் துறைகளின் முடிவுகளை மாநில அரசும் ஒன்றிய அரசும் சேர்ந்து எடுக்கும்.\n\n\n"}
{"id": "384533", "url": "https://ta.wikipedia.org/wiki?curid=384533", "title": "ரகிபக் கான்", "text": "ரகிபக் கான்\n\n‘’’யுவானின் தியான்சுன் பேரரசர்’’’ (சீனம்: 元天順帝), என்று அழைக்கப்படும் ரகிபக் (அரிகபக்), யெசுன் தெமுரின் மகனாகப் பிறந்தார், இவர் 1328 ஆம் ஆண்டில் சங்டுவில் யுவான் வம்சத்தின் அரியணையில் அமர்ந்து சில காலம் ஆட்சி புரிந்தார். இவரது தந்தை யெசுன் தெமுர் கானுக்கு (அல்லது பேரரசர் டைடிங்) அடுத்தபடியாக யுவான் வம்சத்தின் ஏழாவது ஆட்சியாளராக இருக்க வேண்டியவர், இவரது போட்டியாளரால் ஆட்சிக்கவிழ்கப்பட்டு பதவி நீக்கம் செய்யப்பட்டார். சீனாவின் பேரரசர் தவிர, இவர் மங்கோலிய பேரரசு அல்லது மங்கோலியர்களின் 11வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது.\n\nSection::::வாழ்க்கை.\nரகிபக் யெசுன் தெமுரின் மூத்த மகன் ஆவார். இவரது தாயார் பபுகன் கதுன், கொங்கிராட் வம்சத்திலிருந்து வந்தவர். பபுகன் கதுன் ஏகாதிபத்திய குடும்பத்தில் திருமணம் மூலம் அதிகாரத்தைப் பெற்றார். இவர் 1324 ஆம் ஆண்டு குழந்தைப் பருவத்தில் இளவரசராக ஆனார். 1328 ஆம் ஆண்டு ஆகஸ்டில், சங்டு நகரில் யெசுன் தெமுர் திடீரென இறந்தபோது தவ்லத் ஷா என்கிற சக்திவாய்ந்த முஸ்லீம் அதிகாரியால் அடுத்த மாதத்திலேயே \nரகிபக் பதவிபெற்றார். \n\nஇருப்பினும், யெசுன் தெமுரின் திடீர் மரணம் முக்கிய எதிரிகளின் கிளர்ச்சியைத் தூண்டியது, அவர்கள் தவ்லத் ஷா உட்பட யெசுன் தெமுரின் உதவியாளர்கள் பலர் பதவியில் ஏகபோக உரிமை கொண்டாடுவதைக் கண்டு அதிருப்தி அடைந்திருந்தனர். இதில் தவ்லத் ஷா மங்கோலியாவில் ஜினோங் ஆகப் பதவி வகித்தவர் ஆவார். எட்டாவது மாதத்தில், டடுவில் நிறுத்தி வைக்கப்பட்டிருந்த மங்கோலியாராக்கப்பட்ட கிப்சக் தளபதி எல் தெமுர், ஒரு ஆட்சி கவிழ்ப்பை தொடங்கி, கயிசனின் மகனுக்கு பேரரசராகப் பதவி கொடுக்க வலியுறுத்தினார். ரகிபக் அரியணை ஏறிய அதே மாதத்தில் துக் தெமுர் டடுவிற்கு வரவேற்கப்பட்டார். \n\nஇரண்டு தலைநகரங்களின் போர் என்றழைக்கப்பட்ட உள்நாட்டுப் போர் விரைவில் வெடித்தது. ரகிபக்கின் இராணுவம் பல இடங்களில் சீனப் பெரும் சுவரை உடைத்து டடு மீது முன்னேறியது; ஆனால் எல் தெமுரின் படைகளால் கடுமையாக தோற்கடிக்கப்பட்டது. அந்த நேரத்தில், ரகிபக்கின் இராணுவத்தின் பெரும்பகுதி சீனப் பெரும் சுவர் பகுதியில் போரிட்ட நேரத்தில், அடுத்த நாளே சங்டு மன்றம் சரணடைவதற்கு நிர்பந்திக்கப்பட்டது. தவ்லத் ஷாவும் மற்றும் முன்னணி விசுவாசிகளும் கைது செய்யப்பட்டனர், சரணடைந்த பின்னர் டடுவிலிருந்த படையால் கொல்லப்பட்டனர்; ரகிபக் பின்னர் மறைந்துவிட்டதாக கூறப்படுகிறது, ஆனால் கொலை செய்யப்பட்டது இதிலிருந்து தெளிவாகத் தெரிகிறது.\n\nSection::::இவருடைய பெயரில் குறிப்பு.\nவரலாற்று ஆதாரங்களின் பற்றாக்குறை மற்றும் அவற்றின் பன்மொழித்தன்மையின் காரணமாக, ரகிபக்கின் பெயரில் நிறைய வேறுபாடுகள் உள்ளன. திபெத்திய '’ரெட் அனல்ஸ்’’ (ஹு லான் டெப் தேர்) அவரை “ர க்யி பக்” என்று அழைக்கிறது. பிற்கால மங்கோலிய வரலாற்றுக்கூறுகளான \"எர்டெனி-யின் டோப்சி\" மற்றும் ‘’அல்டான் டோப்சி’’ போன்றவை இவரை ரட்ஜிபய் அல்லது ரஜிபய் என உச்சரிக்கின்றன. ‘’யுவான் வரலாறு’’ இவரை அ-சு-ஜி-பா (阿速吉八) எனக் குறிக்கிறது, ஆனால் இது அ-ல-ஜி-பா (阿剌吉八) என்பதன் வெளிப்படையான எழுத்துக்கூட்டுப் பிழையாக இருக்கலாம். மங்கோலிய மொழியில் ஆரம்பத்தில் உள்ள \"அ\", \"ர்\" உடன் தொடங்கும் வார்த்தையைத் தடுக்கிறது. இது ஒரு நவீன மங்கோலிய ஓவியர் டிஎஸ்.மண்டிர் தன்னுடைய பெயரை \"அசிட்கேபே\" (Ашидхэв) என்று விளக்குவது போல் உள்ளது. சீனாவில் இவர் இவரது சகாப்த பெயரான தியான்சுன் பேரரசர் என்றும் அழைக்கப்படுகிறார். \n\n"}
{"id": "384534", "url": "https://ta.wikipedia.org/wiki?curid=384534", "title": "திருப்பரங்குன்றம் சமணக் குகைகள்", "text": "திருப்பரங்குன்றம் சமணக் குகைகள்\n\nதிருப்பரங்குன்றம் சமணக் குகைகள் அல்லது உமை ஆண்டார் கோயில், தமிழ்நாட்டின், மதுரை மாநகராட்சிப் பகுதியான திருப்பரங்குன்றம் மலையின் தென் பகுதியில் மலையைக் குடைந்து அமைக்கப்பட்ட சமண குடைவரையாகும். இக்குகைப் பகுதியில் மயில்களும், மந்திகளும் அதிக அளவில் காணப்படுகிறது. \n\nSection::::வரலாறு.\nஇக்குடைவரையானது கிமு முதல் நூற்றாண்டில் திகம்பர சமணத் துறவிகளுக்காக அமைக்கப்பட்டது. கிபி ஏழாம் நூற்றாண்டின் நடுப்பகுதியில், தமிழ் நாட்டில் பக்தி இயக்கம் வளர்ந்த நிலையில், சமணம் தளர்ச்சியடைந்து, சைவம் மற்றும் வைணவ சமயங்கள் வளர்ச்சியடைந்த போது, திருப்பரங்குன்றம் மலையின் தென் பகுதியில், கிமு முதல் நூற்றாண்டில், முற்கால பாண்டியர்கள் காலத்தில் உருவான இச்சமணக் குடைவரையானது, கிபி எட்டாம் நூற்றாண்டில், சமண – சைவ சமயப் பிணக்குகளின் போது, இச்சமணக் குடைவரை சிதைக்கப்பட்டு, உமை ஆண்டார் கோயிலாக மாற்றப்பட்டது. \n13ம் நூற்றாண்டின் பிற்கால பாண்டிய மன்னரான மாறவர்மன் சுந்தர பாண்டியன் (1216-1238) ஆட்சிக் காலத்திய இக்குகையின் தமிழ் பிராமி கல்வெட்டுகள், இச்சமணக் குகைகளை, சைவ சமயப் புரவலரான பிரசன்ன தேவன் என்பவர், சுந்தர பாண்டீஸ்வரர் கோயிலாக மாற்றி அமைத்தார் எனக் கூறுகிறது. \n\nSection::::உமை ஆண்டார் கோயில் அமைப்பு.\nகிபி எட்டாம் நுற்றாண்டில் இக்குடைவரையின் உள் மைய மண்டபத்தின் நடுவில் நடராஜர் – சிவகாமி சிற்பங்களும், அதன் மேல்புறத்தின் பக்கவாட்டுகளில் கணபதி மற்றும் முருகன் சிற்பங்களும், இடப்புறத்தில் முருகன் வள்ளி, தெய்வானையுடன் காட்சியளிக்கும் சிற்பங்களும் உள்ளது. மேலும் குகையின் இடப்பக்கச் சுவரில் தமிழ் பிராமி எழுத்துக்கள் பொறிக்கப்பட்டுள்ளது. \n\nகுகையின் வலப்புற சிறிய இருட்டான குகையில் அர்த்தநாரீஸ்வரர் சிற்பம் தனியாக காணப்படுகிறது. \nகுகையின் வெளிப்புற மலையில் இடப்புறத்தில் பைரவர் சிற்பமும், வலப்புறத்தில் சைவ சமயக் குரவர்களான திருஞானசம்பந்தர், திருநாவுக்கரசர் சிற்பங்களின் நடுவில் சைவ சமயப் புரவலரான பிரசன்ன தேவனின் சிற்பமும் உள்ளது. \nSection::::பழங்கால நினைவுச் சின்னம்.\nஇந்தியத் தொல்லியல் ஆய்வகம், 1958ம் ஆண்டில் இச்சமணக் குகைகளை, தேசிய முக்கியத்துவம் வாய்ந்த பழங்கால நினைவுச் சின்னமாக அறிவித்து, பராமரித்து வருகிறது. \n\n\n"}
{"id": "384554", "url": "https://ta.wikipedia.org/wiki?curid=384554", "title": "சக்தி (தொலைக்காட்சித் தொடர்)", "text": "சக்தி (தொலைக்காட்சித் தொடர்)\n\nசக்தி (\"Shakti - Astitva Ke Ehsaas Ki)\" என்பது கலர்ஸ் தொலைக்காட்சியில் மே 30, 2016 முதல் ஒளிபரப்பாகும் தொலைக்காட்சித் தொடர் ஆகும். இந்தத் தொடரில் விவான் டிசெனா, ருபினா திலைக், ரோஷ்னி சஹோடா, லக்ஷ்ய ஹன்டா போன்ற பலர் நடிக்கிறார்கள். இத்தொடர் சௌமியா மற்றும் ப்ரீத்தி ஆகிய இரு சகோதரிகளின் வாழ்வை மையமாகக் கொண்டது.\n\nஇந்த தொடர் 'நிஸ்ட்' தொலைக்காட்சியில் 'வானவில்' என்ற பெயரில் மொழிமாற்றம் செய்யப்பட்டு சூலை 19, 2017 முதல் பெப்ரவரி 17, 2018 வரை ஒளிபரப்பாகி பாதியில் நிறுத்தப்பட்டது. நவம்பர் 2, 2018 முதல் பாலிமர் தொலைக்காட்சியில் 'சக்தி' என்ற பெயரில் மொழிமாற்றம் செய்யப்பட்டு திங்கள் முதல் வெள்ளி வரை இரவு 7:30 மணிக்கு ஒளிபரப்பாகின்றது.\n\n\n"}
{"id": "384556", "url": "https://ta.wikipedia.org/wiki?curid=384556", "title": "நுண் நாடு", "text": "நுண் நாடு\n\nநுண் நாடு (micronation) என்பது சில சமயம் மாதிரி நாடு அல்லது புதிய நாடு திட்டம், என்று அழைக்கப்படுவது, தன்னை இறையாண்மை கொண்ட தேசம் அல்லது நாடாக கூறிக்கொள்வது ஆகும். ஆனால் இதற்கு உலக அரசாங்கங்கள் அல்லது முக்கிய சர்வதேச அமைப்புகளின் அங்கீகரிக்காரம் கிடையாது. \n\nபல நுண் நாடுகள் நாணயங்கள், கொடிகள், அஞ்சல் தலை, கடவுச் சீட்டுகளே, பதக்கங்கள் மற்றும் பிற பொருட்களை வெளியிட்டுள்ளன. இந்த பொருட்கள் அந்த சொந்த சமூகத்திற்கு வெளியே அரிதாகவே ஏற்றுக் கொள்ளப்படுகின்றன, ஆனால் ஆர்வமுள்ளவர்களிடமிருந்து பணம் திரட்ட அல்லது புதுமையானவற்றை சேகரிப்பவர்களுக்கு விற்கப்படலாம்.\n\n19 ஆம் நூற்றாண்டின் ஆரம்பத்திலிருந்து நுண் நாடுகள் குறித்து தகவல்கள் அறியப்படுகிறது. இணையதளத்தின் வருகையானது பல புதிய நுண் நாடுகளை உருவாக்க வழிகளை வகுத்தது. அதன் உறுப்பினர்கள் உலகம் முழுவதிலும் சிதறி பெரும்பாலும் மின்னணு சாதனங்கள் வழியாக தொடர்பு கொள்கின்றனர். பெரும்பாலும் தங்கள் நாடுகளை \"நாடோடி நாடுகள்\" என்று அழைக்கிறனர். இத்தகைய இணைய நுண் நாடுகளுக்கு இடையிலான வேறுபாடுகள், பிற வகையான சமூக வலைப்பின்னல் குழுக்கள் மற்றும் பங்களிப்பு விளையாட்டு (Role-playing game) போன்று வேறுபாடுகளை பெரும்பாலும் வரையறுப்பது கடினமாக உள்ளது.\n\nஅந்த பொருளை விவரிக்கும் \"நுண் நாடு\" என்ற சொல் 1970 களுக்கு பிற்பட்டது ஆகும். சிலர் இறைமை மிக்க தேசிய நாடுகளே \"நுண் நாடுகள்\" என்று குறிப்பிடுகின்றனர்.\n\nSection::::சொற்பிறப்பு.\nஇதை ஆங்கிலத்தில் குறிப்பிடும் சொல்லான மைக்ரோநேசன் ('micronation') என்பதற்கு \"சிறிய நாடு\" என்று பொருள். இது 1970 களின் நடுப்பகுதியில் தோன்றிய ஒரு சொல் ஆகும், அக்காலகட்டத்தில் அநேகமாக ஆயிரக் கணக்கான சிறிய அங்கீகாரமற்ற இதுபோன்ற நாடுகளை குறிப்பிட உருவானது.\n"}
{"id": "384568", "url": "https://ta.wikipedia.org/wiki?curid=384568", "title": "சுஹாசினி (தொலைக்காட்சித் தொடர்)", "text": "சுஹாசினி (தொலைக்காட்சித் தொடர்)\n\nசுஹானி ஸி ஏக் லட்கி என்பது ஸ்டார் பிளஸ் ஒளிபரப்பான தொலைக்காட்சித் தொடர் ஆகும். இந்த தொடர் சூன் 9, 2014 முதல் மே 21, 2017 வரை ஒளிபரப்பாகி 1,013 அத்தியாங்களுடன் நிறைவு பெற்றது. இத்தொடர் சுஹாசினி மற்றும் சவுமியா ஆகிய இரு தோழிகளின் வாழ்க்கையில் யுவராஜ் என்ற பையன் வரும்பொழுது ஏற்படும் நிகழ்வுகளை மையமாகக் கொண்டது ஆகும்.\n\nஇந்த தொடர் விஜய் சூப்பர் தொலைக்காட்சியில் அக்டோபர் 9, 2017 முதல் திங்கள் முதல் வெள்ளி வரை பிற்பகல் 12.30 மணிக்கு தமிழ் மொழியில் சுஹாசினி என்ற பெயரில் மொழிமாற்றம் செய்யப்பட்டு ஒளிபரப்பாகி பாதியில் நிறுத்தப்பட்டது. \n\n\n"}
{"id": "384602", "url": "https://ta.wikipedia.org/wiki?curid=384602", "title": "2017 பிபா 17-வயதுக்குட்பட்டோருக்கான உலகக்கோப்பை", "text": "2017 பிபா 17-வயதுக்குட்பட்டோருக்கான உலகக்கோப்பை\n\n2017 பிபா U-17 உலகக் கோப்பை போட்டி என்பது 17 வது முறையாக நடத்தப்படும் பிபா U-17 உலகக் கோப்பை போட்டியாகும், மேலும் இது இரண்டாண்டுகளுக்கு ஒருமுறை நடத்தப்படும் 17 வயதுக்குட்பட்ட பல்வேறு நாடுகளை சார்ந்த தேசிய அணிகள் போட்டியிடும் ஒரு சர்வதேச ஆண்களுக்கான கால்பந்தாட்ட போட்டியாகும். இந்த முறை போட்டியை நடத்தும் உரிமையை இந்தியாவிற்குக் டிசம்பர் 5, 2013 ஆம் ஆண்டு வழங்கப்பட்டது. இந்தப் போட்டி 6 அக்டோபர் 2017 ஆம் தேதி தொடங்கி 28 அக்டோபர் 2017 தேதி வரை நடைபெறும். இதுவே இந்தியாவில் முதல் முறையாக நடத்தப்படும் எந்தவொரு சர்வதேச கால்பந்தாட்ட போட்டியாகும்.\n\nSection::::போட்டி நடத்தும் நாடு தேர்ந்தெடுத்தல்.\n2017 பிபா U-17 உலகக்கோப்பையை நடத்துவதற்கான தேர்வில் கலந்துகொள்வதற்கான விண்ணப்பம் 28 மே 2013 ஆம் தேதி அன்று அஜர்பைஜான், இந்தியா, அயர்லாந்து குடியரசு மற்றும் உஸ்பெகிஸ்தான் ஆகிய நான்கு நாடுகள் சமர்பித்தன. இதற்கான முடிவை பிபா 15 நவம்பர் 2013 ஆம் தேதி அன்று வெளியிட்டது. அந்த குறிப்பில் இந்தியா போட்டி நடத்துவதற்கான உரிமையை வென்றதாக அறிவிக்கப்பட்டிருந்தது. \n\nSection::::போட்டியில் பங்குபெற தேர்ச்சிபெற்ற அணிகள்.\nபோட்டி நடத்தும் நாடு எனபதன் அடிப்படையில் இந்தியா முதல் முறையாக 2017 பிபா U-17 உலகக்கோப்பை போட்டியில் விளையாட வாய்ப்பை பெற்றது. இந்தப் போட்டியில் இந்தியா தவிர்த்து 23 அணிகள் உலகக்கோப்பை போட்டியில் விளையாட தகுதிச் சுற்றுப் போட்டிகள் மூலம் தேர்ந்தெடுக்கப்பட்டுள்ளது. \n\nஇந்தியாவுடன் சேர்த்து முதல் முறையாக உலகக்கோப்பை போட்டியில் விளையாட இந்த முறை நியூ கடலோனியா மற்றும் நைஜர் நாடுகள் தகுதி பெற்றுள்ளன்.\n\nSection::::அமைப்பு.\nSection::::போட்டிக்குத் தயாராகுதல்.\nஇந்த போட்டிகளுக்காக தேர்ந்தெடுக்கப்பட்ட ஆறு இடங்களுக்கு பிபா U-17 உலகக் கோப்பைக்கு முன்னதாக அரங்கங்கள் பெரும் புனரமைப்பு செய்யப்பட்டது. அனைத்து விளையாட்டு அரங்குகளுக்கும் புதிய இருக்கைகள், புதிய உடைமாற்றும் அறைகள், ரசிகர்கள் ஆபத்துகாலத்தில் தப்பிக்க புதிய வழிகள் மற்றும் புதிய பயிற்சி மைதானங்கள் என்று புனரமைப்பு செய்யப்பட்டுள்ளது.\n\nஉள்ளூர் அமைப்பாளர்களின் குழு இயக்குனர் ஜாவியர் செபி இவ்வாறு கூறுகிறார், மெதுவாக தொடங்கிய புனரமைப்பு வேலைகள், பின்னர் வேகம் எடுத்து என்றார். மேலும் \"கடந்த இரு ஆண்டுகள் எடுத்துக் கொண்ட ஒரு நீண்ட செயல்முறை ஆகும், இந்தியாவில் இது போன்ற விஷயங்களை ஆரம்பிக்க நேரம் எடுக்கிறது ஆனால் செயல்படுத்தும் வேகம் எடுத்தவுடன் விரைவாக செய்து முடிக்கப்படும். அதனால் \nதிட்டங்களை செயல் படுத்துவதில் நான் எப்போதும் இந்தியாவை ஒரு மிகச் சிறந்து நாடு என்று கூறுவேன் என்றார்\" \n\nSection::::போட்டியின் சின்னம்.\n2016 AFC U-16 சாம்பியன்ஷிப் போட்டியின் போது கோவாவில் 2016 செப்டம்பர் 27 ஆம் தேதி அன்று நடைபெற்ற விழாவில் அதிகாரப்பூர்வ சின்னம் வெளியிடப்பட்டது. பிபாவின் செய்தி வெளியீட்டின் படி இந்த சின்னம் \"போட்டி நடத்தும் நாட்டின் பன்முகத்தன்மை கொண்ட கலாச்சாரங்களின் கொண்டாட்டமாக வடிவமைக்கப்பட்டது, இந்திய பெருங்கடலின் முக்கிய கூறுகள், ஆல மரம், காத்தாடி மற்றும் நட்சத்திர தீவு கொண்டதாக வடிவமைக்கப்பட்டது, இது அசோக சக்கர்த்தின் விளக்கமாகும், அசோக சக்ரம் இந்திய தேசிய அடையாளத்தின் ஒரு பகுதியாகும்.\" \n\nSection::::பார்வையாளருக்கான அனுமதிச் சீட்டுகள்.\n2017 பிபா U-17 உலக கோப்பைக்கான நுழைவுச் சீட்டு விற்பனை தில்லியில் ஒரு விழாவில் மே 16, 2017 அன்று சிறப்பு விருந்தினர் கார்ல்ஸ் பியொல்லால் தொடங்கிவைக்கப்பட்டது. பொது டிக்கட்டுகள் விற்பனை அதிகாரபூர்வமாக 17 மே 2017 அன்று 19:11 மணிக்கு தொடங்கியது. இது 1911 ஆம் ஆண்டில் நடைபெற்ற (IFA Shield) கால்பந்துப் போட்டியில் முதல் முறையாக மோகன் பகான் அணி கிழக்கு யாக்சயர் ரெஜிமன்ட் அணியுடன் வெற்றி பெற்றதான் நினைவுகொள்ளும் வகையில் தொடங்கபட்டது. \n\nSection::::போட்டி நடைபெறும் இடங்கள்.\n<nowiki>*</nowiki>பாதுகாப்பை உறுதி செய்யும் பொருட்டு இருக்கைகள் எண்ணிக்கை 29,000 மட்டும் பிபாவால் அனுமதிக்கப்பட்டுள்ளது \nSection::::அணிகள்.\n2017 பிபா U-17 உலகக்கோப்பை போட்டியில் கலந்துகொள்ளும் ஒவ்வொரு அணியிலும் தலா 21 வீரர்கள் கொண்ட அணியாக இருக்கும். இதில் பங்குபெரும் ஒவ்வொரு தேசிய நாடும் தங்களுது அணியில் விளையாடும் வீரர்கம்ளின் பட்டியலை 21 செப்டம்பர் 2017 குள் வெளியிட வேண்டும். 24ங்கு அணிகளையும் சேர்த்து மொத்தம் 504 வீரர்கள் இந்தப் போட்டியில் பங்குபெருவர். 26 செப்டம்பர் 2017 ஆம் தேதி அன்று பிபா அனைத்து அணிகளின் வீரர்கள் குறித்த விபரங்களை அதிகார பூர்வமாக வெளியிட்டது. \n\nSection::::குழுகள் நிலை.\nஒவ்வொரு குழுவில் இருந்தும் சிறந்த முதல் இரண்டு இடங்களைப் பிடிக்கும் இரண்டு அணிகள் மற்றும் குழுவில் சிறந்த மூன்றாம் அணிகள் என்ற முதல் நான்கு இடங்களைப் பிடிக்கும் நான்கு அணிகள் மொத்தம் 16 அணிகள் அடுத்தச் சுற்று (சுற்று 16) ஆட்டத்திற்கு தகுதி பெரும். குழுவில் உள்ள ஒவ்வொரு அணியின் நிலை பின்வரும் முறைகளை பயன்படுத்தி வரிசைப்படுத்தப் படுகிறது (ஒழுங்குபடுத்துதலுக்கான கட்டுரை 17.7) \n\nகுழுவிற்குள் நடக்கும் அனைத்துப் போட்டிகளில் ஒரு அணியால், \n\nSection::::மூன்றாவது இடத்தில் உள்ள அணிகளின் தரவரிசை.\nமூன்றாம் இடம் பிடித்த முதல் நான்கு அணிகள் கீழ்கண்ட விதிகளின் படி தேர்ந்தெடுக்கப்படும். (ஒழுங்குப்படுத்துதலுக்கான விதிகளின் கட்டுரை 17.7):\n\n\nSection::::விருதுகள்.\nகீழ்கண்ட விருதுகள் இறுதிப் போட்டியின் முடிவில் வழங்கப்பட்டது. \n\nSection::::புதிய சாதனைகள்.\n28 அக்டோபர் 2017 ஆம் தேதி நடந்து முடிந்திருக்கும் பிஃபா 17 வயதுக்குடபட்டோருக்கான உலகக்கோப்பை கால்பந்துப் போட்டி பல புதிய சாதனைகளை படைத்திருக்கிறது. \n\nSection::::கோல் அடித்தவர்களின் பட்டியல்.\nகவனிக்கவும்: தடிமனான பெயர்கள் இருக்கும் வீரர்கள் இன்னும் போட்டியில் உள்ளனர்.\n\n\n\n\n\n\n\nSection::::ஒளிபரப்பும் உரிமை.\nபிஃபா 2017 - 17 வயதுக்குட்பட்டோருக்கான உலகக்கோப்பை ஊடகம் மற்றும் ஒளிபரப்பும் உரிமையை 21 செப்டம்பர் 2017 ஆம் தேதி வெளியிட்டது. இந்தியாவிற்கான ஒளிபரப்பும் உரிமையை சோனி டென் (Sony TEN) மற்றும் சோனி ஈஸ்பின் (Sony ESPN) பெற்றது.அமெரிக்காவில் Fox Sports 2 தொலைக்காட்சியும் மற்றும் ஐக்கிய இராச்சியத்தில் Eurosport தொலைக்காட்சியும் பெற்றுள்ளது.\n"}
{"id": "384603", "url": "https://ta.wikipedia.org/wiki?curid=384603", "title": "குரு தத்", "text": "குரு தத்\n\nவசந்த் குமார் சிவசங்கர் படுகோனே (9 ஜூலை 1925 - 10 அக்டோபர் 1964), என்றறியப்பட்ட குருதத் ஒரு இந்திய திரைப்பட இயக்குனர், தயாரிப்பாளர் மற்றும் நடிகர் ஆவார். 1950 மற்றும் 1960 களின் பியாஸ்ஸா, ககாஸ் கே பூல் , சாஹிப் பீபி அவுர் குலாம், சௌத்வின் கா சாண்ட் போன்ற படங்கள் எல்லா சினிமா படங்களிலும் எப்போதுமே மென்மையான 100 படங்கள் வரிசையில் இடம் பெற்றுள்ளன .ஒழுங்காக வகுத்துக்கொள்ளாத வாழ்கை நெறியினால் எல்லாவற்றையும் இழந்து தற்கொலை செய்து கொண்டார்\n\nSection::::பிறப்பும் ,வளர்ப்பும்.\nகுருதத் தின் இயற்பெயர், வசந்தகுமார் சிவசங்கர் படுகோனே. தந்தை சிவசங்கர் ராவ் படுகோனே விற்கும் தாய் வசந்தி படுகோனேவிற்கும் மைசூரில் 1925 ஜூலை 9 இல் பிறந்தார் . தந்தை பள்ளியில் தலைமை ஆசிரியர் ஆகவும் ,தாய் குடும்பத்தை பராமரித்தும் வந்தார் .தாயார் கொஞ்சம் எழுத்தாற்றல் மிக்கவர் .இவருடன் ஆத்மராம் ,தேவிதாஸ் ஆகியோர் உடன் பிறந்தவர்கள் .உடன் பிறந்த தங்கை லலிதா லாஜ்மி . லலிதா மகள் கல்பனா லாஜ்மி என்ற சினிமா பட இயக்குனர் என்பது குறிப்பிட தக்கது . சிறு வயதில் பெற்றோருடன் பிணக்கு கொண்டு கல்கத்தா விற்கு சென்று ஆரம்ப கல்வியை அங்கேயே கற்றார். சிறந்த மாணவராகத் திகழ்ந்தாலும் பொருளாதார நிலை காரணமாக கல்லூரி செல்ல முடியவில்லை.\n16 வயதில் வருடம் 75 ரூபாய் உதவித் தொகை பெற்று, இசைக் கலைஞர் ரவிசங்கரின் அண்ணன் அல்மோராவில் நடத்தி வந்த இந்தியப் பண்பாட்டு மையத்தில் நடனம், நாட்டியம், சங்கீதம் ஆகியவற்றில் 5 வருடங்கள் பயிற்சி பெற்றார்.\n\nSection::::சினிமா மோகமும் ,வாழ்க்கையும்.\n1944 இல் தொலைபேசி ஆபரேட்டர் வேலை கிடைத்ததை உதறி தள்ளினார் .. 1944-ல் புனேயில் உள்ள பிரபாத் சினிமா தயாரிப்பு நிறுவனத்தில் ஒப்பந்த அடிப்படையில் சேர்ந்தார். சிறிய வேடங்களில் நடித்ததுடன் உதவி இயக்குநராகவும், நடன இயக்குநராகவும் பணிபுரிந்தார். அந்த காலகட்டத்தில் தேவ் ஆனந்த், ரஹ்மான் ஆகியோரின் நட்பு இவருக்குக் கிடைத்தது.\n‘1947 இல்லஸ்டிரேடட் வீக்லி ஆஃப் இந்தியா’ பத்திரிகையில் சிறு கதைகள் எழுதினார். அந்த சமயத்தில்தான் புகழ்பெற்ற ‘ப்யாஸா’ pyasaa திரைப்படத்தின் கதையை எழுதினார். கஷ்மகஷ் என்ற பெயரில் இவர் எழுதிய இந்தக் கதை திரைப்படத்துக்காக ‘ப்யாஸா’ என்று மாற்றி அமைக்கப்பட்டது.\nஜானி வாக்கர், வஹீதா ரஹ்மான் உள்ளிட்ட பல பிரபலங்களை அறிமுகப்படுத்திய பெருமை பெற்றவர். 1957-ல் வெளிவந்து அபார வெற்றி பெற்ற ‘ப்யாஸா’ இவரது மாஸ்டர்பீஸ் என்று புகழப்பட்டது. இவரது திரைப்படங்கள் சர்வதேச அளவில் புகழ்பெற்றன. 50-க்கும் குறைவான திரைப்பட ங்களையே தயாரித்தாலும் இவை பாலிவுட்டின் பொற்காலத் திரைப்படங்களாகக் கருதப்படுகின்றன. இவரது ‘ப்யாஸா’ மற்றும் ‘காகஸ் கே ஃபூல்’ திரைப்படங்கள் அமெரிக்காவின் டைம்ஸ் மற்றும் சைட் அண்ட் சவுண்ட் ஆகிய இதழ்கள் தனித்தனியே வெளியிட்ட சிறந்த 100 படங்கள் பட்டியலிலும் இடம்பெற்றன.\n1959-ல் வெளிவந்த இவரது ‘காகஸ் கே ஃபூல்’ திரைப்படம் தோல்வியைத் தழுவியது. அதன் பிறகு படங்களை இயக்கவில்லை.\n\nSection::::சொந்த வாழ்க்கை.\nபுகழ்பெற்ற பின்னணி பாடகி கீதா தத்தை மூன்றாண்டுகளாய் காதலித்து வந்தார் . நிச்சயதார்த்தம் நடந்த நிலையிலும் கீதா வின் குடும்ப எதிர்ப்பு இருந்து வந்தது .1953 ஆம் ஆண்டில்கீதாராய்சவுதரியை மணந்தார்,\n\nகுருதத் ஒரு மகிழ்ச்சியற்ற திருமண வாழ்க்கையை கொண்டிருந்தார். , சினிமாவேலை சம்பந்தமாக ஒரு கடுமையான ஒழுக்கநெறியாளர் இருந்தார், ஆனால் அவருடைய தனிப்பட்ட வாழ்க்கையில் முற்றிலும் ஒழுங்கற்ற வாழ்க்கை வாழ்ந்தார் . திருமணத்திற்கு முன்னரே வஹீதா ரஹ்மானுடன் தொடர்பில் இருந்ததும் இவரது திருமணம் தடைபட்ட தற்கு ஒரு காரணம் ஆகும் .திருமணத்திற்கு பின்பும் இந்த தொடர்பு நீடித்ததால் தான் ,மனைவி கீதா இவரை விட்டு நீங்கினார் .மித மிஞ்சிய புகை பிடித்தலும் , மிதமிஞ்சிய குடிப்பழக்கமும் இவரது ஆயுளை குறைக்க செய்தது . எவ்வளவு நெருக்கமான நண்டராக இருந்தாலும் ,சொந்த விஷயங்களை ஒரு போதும் வெளியிடாதவர் குருதத் . சொந்த வாழ்வில் பல துயரங்களால் அவதியுற்ற இவர் ஒன்றிரண்டு முறை தற்கொலை முயற்சியில் ஈடுபட்டார்.ஒருமுறை இவரை காப்பாற்றியது இவரது நண்பர், தேவ் ஆனந்த். இந்தியாவின் துன்பவியல் சினிமாக்களின் நாயகனாக அறியப்படுபவரான குருதத், 1964-ல் 39-ம் வயதில் தற்கொலை செய்துகொண்டார். இருவரும் இறந்த பின் இவர்களின் பிள்ளைகள் தருண் ,அருண் ,நினா குரு தத்தின் சகோதரர் ஆத்மராம் வீட்டிலும் ,கீதா தத்தின் சகோதரர் வீட்டிலும் வளர்ந்தனர்\n"}
{"id": "384604", "url": "https://ta.wikipedia.org/wiki?curid=384604", "title": "ஃபிளை இன் ஆயின்மெண்ட்", "text": "ஃபிளை இன் ஆயின்மெண்ட்\n\nஆங்கிலத்தில் ஃபிளை இன் ஆயின்மெண்ட் (fly in the ointment) என்பது ஒரு மரபுத்தொடர் ஆகும். குறிப்பாக இந்த மரபுத் தொடரானது \"மகிழ்ச்சியான தருணத்தில் யாராவது எரிச்சல்படுத்துவது\" பற்றி குறிப்பிடுவது ஆகும். எ.கா.\nஇந்தச் சொற்றொடரின் ஆரம்பகாலப் பயன்பாடு பைபிளில் பிரசங்கி 10:1-ம் வசனத்தில், தென்படுகிறது:\nபழங் காலத்தில் மருத்துவர்கள் பெரிய பாத்திரம் அளவுக்கு மருத்துவக் களிம்புகளைச் சேமித்து வைத்திருப்பார்கள். சிகிச்சைக்கு வருபவர்களுக்கு அதிலிருந்து தேவையான அளவுக்குக் களிம்பை எடுத்துத் தருவார்கள். எத்தனையோ ஆயிரம் பேரைக் குணப்படுத்தும் களிம்பைக் கொண்ட அந்த பாத்திரத்தில் ஒரு சிறிய ஈ விழுந்துவிடும். அதனால், அந்த மொத்தக் களிம்புமே கெட்டுப் போய் பயனற்றதாகிவிடும். இவ்வாறு களிம்பில் ஈ விழுந்துவிடுவதிலிருந்து மேற்கண்ட சொற்றொடர் பிறந்தது. \n\n"}
{"id": "384611", "url": "https://ta.wikipedia.org/wiki?curid=384611", "title": "அரசு அருங்காட்சியகம், மதுரா", "text": "அரசு அருங்காட்சியகம், மதுரா\n\nஅரசு அருங்காட்சியகம், மதுரா அல்லது மதுரா அருங்காட்சியகம் (Government Museum, Mathura),இந்தியாவின் முதல் தொல்பொருள் அருங்காட்சியகம் ஆகும். இவ்வருங்காட்சியகம், இந்தியாவின் உத்தரப் பிரதேச மாநிலத்தின் மதுரா நகரத்தில் 1874ல் நிறுவப்பட்டது. \n\nமதுரா அருங்காட்சியகத்தில் கலைநயத்துடன் கூடிய சுடுமட்பாணைகள், சிற்பங்கள், ஓவியங்கள் மற்றும் பண்டைய நாணயங்கள் மற்றும் பிரித்தானிய தொல்லியல் அறிஞர் அலெக்சாண்டர் கன்னிங்காம் கண்டுபிடித்த தொல்பொருட்கள் இவ்வருங்காட்சியகத்தில் காட்சிப்படுத்தப்பட்டுள்ளது. \nகிமு 3ம் நூற்றாண்டு முதல் கிபி 12ம் நூற்றாண்டு முடிய இந்தியத் துணைக் கண்டத்தை ஆண்ட இந்தோ கிரேக்கர்கள், குசானர்கள் மற்றும் குப்தர்களின் காலத்திய புத்தர் மற்றும் பிற பௌத்த சிற்பங்கள், நாணயங்கள் இவ்வருங்காட்சியகத்தை பெருமை கொள்ளச் செய்கிறது. .\n\n\n"}
{"id": "384621", "url": "https://ta.wikipedia.org/wiki?curid=384621", "title": "டி. எஸ். ஜெயா", "text": "டி. எஸ். ஜெயா\n\nடி. எஸ். ஜெயா ஒரு தென்னிந்திய திரைப்பட நடிகையும் பாடகியும் ஆவார். 1937 தொடங்கி 1956 வரை தமிழ்த் திரைப்படங்களில் நடித்துள்ளார். இவரது பெயர் \"ஜெயாள்\" எனவும் சில இசைத்தட்டுகளில் குறிப்பிடப்பட்டுள்ளது.\n"}
{"id": "384637", "url": "https://ta.wikipedia.org/wiki?curid=384637", "title": "கங்கா பிரசாத்", "text": "கங்கா பிரசாத்\n\nகங்கா பிரசாத் ஒரு இந்திய அரசியல்வாதியும், மேகாலயா மாநிலத்தின் முன்னாள் ஆளுநரும் ஆவார்.\n\nSection::::அரசியல் வாழ்க்கை.\n1994-ம் ஆண்டு பீகார் மாநில மேலவை உறுப்பினராக தேர்ந்தெடுக்கப்பட்ட கங்கா பிரசாத் அவர்கள் 18 வருடங்கள் அதன் உறுப்பினராக தொடர்ந்தார். செப்டம்பர் 30, 2017 அன்று மேகாலயா மாநிலத்தின் ஆளுனராக இந்தியக் குடியரசுத்தலைவர் ராம் நாத் கோவிந்தனால் நியமிக்கப்பட்டார்..\n"}
{"id": "384638", "url": "https://ta.wikipedia.org/wiki?curid=384638", "title": "விவிலிய முன் அறிவிப்பு", "text": "விவிலிய முன் அறிவிப்பு\n\nவிவிலிய முன் அறிவிப்பு (வேதாகமத் தீர்க்கதரிசனங்கள் அல்லது விவிலிய இறைவாக்குகள்) (\"Bible prophecy\" அல்லது \"biblical prophecy\") என்பது கிறித்தவ மறைநூலான விவிலியத்தில் முன் அறிவிப்பாளர்கள் (தீர்க்கதரிசிகள், இறைவாக்கினர்) மூலம் மனிதர்களிடம் கடவுள் கூறியவை பற்றிய பகுதிகளாகும். வேதாகம முன்னறிவிப்பாளர்கள் கடவுளிடமிருந்து வெளிப்பாடுகளைப் பெற்றனர் என யூதர்களும் கிறிஸ்தவர்களும் பொதுவாக நம்புவர்.\n\nSection::::மேலோட்டம்.\nஎபிரேய வேதாகமத்தில் (ஈப்ரு பைபிள்) இறைவாக்கினர் இசுரயேலர்களைத் தங்கள் பாவங்களிலிருந்தும் சிலை வழிபாடுகளிலிருந்தும் மனந்திரும்பும்படி அடிக்கடி எச்சரிக்கின்றனர். மனந்திரும்புதல் வெகுமதிகளையும், திரும்பாதிருத்தல் தீமையையும் தருவிக்கும் என்பது எச்சரிப்பாகும். ஆசீர்வாதம் மற்றும் பேரழிவுகளுக்கு தெய்வமே \nகாரணம் காட்டப்படுகிறார்.  வேதாகம இறைவாக்குகளை நம்புகிறவர்களின்படி அவைகளில் பெரும்பாலானவை, அந்தப் பகுதிகளுக்குப்பின் வரும் பகுதிகளிலேயே நிறைவேறியுள்ளன.\n\nயூத, கிறிஸ்தவ மதங்களில், வேதாகமத்தின் பல பகுதிகள் வரவிருக்கின்ற மெசியாவைப் பற்றிய இறைவாக்குகளாகக் கருதப்படுகின்றன. மெசியாவைப் பற்றிய இந்த இறைவாக்குகளை கிறிஸ்து இயேசு நிறைவேற்றிவிட்டார் எனக் கிறிஸ்தவர்கள் கருதுகின்றனர். அதேவேளையில், யூதகுருசார் யூதமதத்தார் யூத மெசியாவின் வருகைக்கும் யூத அறுதிவிளைவியலின் (\"Jewish eschatology\") மற்ற அடையாளங்களின் நிறைவேறுதலுக்கும் இன்னமும் காத்திருக்கின்றனர். பெரும்பாலான கிறிஸ்தவர்கள் மெசியாவைப்பற்றிய பல இறைவாக்குகள் கிறிஸ்துவின் இரண்டாம் வருகையின்போதே நிறைவேறும் என எண்ணுகின்றனர். ஆனால் சில கிறிஸ்தவர்கள் (Full Preterists) மெசியாவைப் பற்றிய இறைவாக்குகள் அனைத்தும் ஏற்கனவே நிறைவேறிவிட்டதாக நம்புகின்றனர். யூதகுருசார் யூத மதம் மெசியா முதலாவது வருவதையும், மெசியாவின் ஆட்சி யுகம் தோன்றுவதையும் வேறுபிரிப்பதில்லை.\n\n\"இறுதிக்காலம்\" அல்லது \"கடைசி நாட்கள்\" என்பது அதிகம் கலந்தாய்வு செய்யப்படும் மற்றொரு விஷயமாகும், குறிப்பாக, யோவானுக்கு வெளிப்படுத்தின விஷேசத்தின்படியானவை இதில் அடங்கும்.\n"}
{"id": "384642", "url": "https://ta.wikipedia.org/wiki?curid=384642", "title": "ராஜோன் கி பாவோலி", "text": "ராஜோன் கி பாவோலி\n\nராஜோன் கி பாவோலி (Rajon Ki Baoli) \"ராஜன் கி பெயின்\" என்றும் அழைக்கப்படுவது தில்லியின் மெஹரால்லி தொல்பொருள் பூங்காவில் உள்ள ஒரு புகழ்பெற்ற படிக்கிணறு ஆகும்.\n"}
{"id": "384653", "url": "https://ta.wikipedia.org/wiki?curid=384653", "title": "செங்குயில்", "text": "செங்குயில்\n\nசெங்குயில் இந்திய துணைகண்டத்திலும் தென் ஆசியாவிலும் காணப்படும் ஒரு சிறிய வகை குயிலினமாகும்.\n\nSection::::பெயர்கள்.\nதமிழில் :செங்குயில்\n\nஆங்கிலப்பெயர் :Banded Bay Cuckoo\nஅறிவியல் பெயர் :Cacomantis sonnerattii\n\nSection::::உடலமைப்பு.\n24 செ.மீ. - செம்பழுப்பான உடலில் பழுப்புநிறக் குறுக்குக் கோடுகளைக் கொண்ட இதன் உடலில் அடிப்பாகம் வெண்மையான பழுப்புக் குறுக்குக் கோடுகள் கொண்டது. வெளிர் செம்பழுப்பான வாலில் வெள்ளையும் கருப்புமான திட்டுக்கள் இதனை அடையாளங் காண உதவும்.\n\nSection::::காணப்படும் பகுதிகள்.\nஅடர்ந்த மரங்கள் கொண்ட காடுகள், தோப்புகள், இலையுதிர்க்காடுகள், விளைநிலங்களை அடுத்த தோட்டங்கள் ஆகியவற்றில் ஆங்காங்கே காணலாம். தமிழ்நாட்டின் மேற்கு மாவட்டங்களிலேயே சிறப்பாகக் காணப்படும்.\nSection::::உணவு.\nஇது உயரமரக் கிளைகளில் கம்பளிப்பூச்சசி, வண்டு ஆகியனவற்றை இரையாகத் தேடித்திரிவது, குளிர்காலத்தில் மௌனம் சாதிப்பதால் இதன் இருப்பைக் கண்டுகொள்வது கடினம். கோடையில் வீஃடி. டீ…டி எனத் தொடங்கும் குரல் கொடுப்பதைக் காலை மாலைகளில் கேட்கலாம். மேக மூட்டமான நாட்களில் பகல்முழுவதும் குரல் கொடுத்தபடி இருக்கம்.\n\nSection::::இனப்பெருக்கம்.\nபிப்ரவரி முதல் ஆகஸ்ட் முடிய கொண்டைக் கருவி மஞ்சள் சிட்டு, சிலம்பன் முதலிய பறவைகள் இனப்பெருக்கம் செய்யும் பருவத்தில் அவற்றின் கூடுகளில் முட்டையிட்டுச் செல்லும்.\n\n"}
{"id": "384655", "url": "https://ta.wikipedia.org/wiki?curid=384655", "title": "சக்களத்திக் குயில்", "text": "சக்களத்திக் குயில்\n\nSection::::பெயர்கள்.\nதமிழில் :சக்களத்திக் குயில்\n\nஆங்கிலப்பெயர் :Indian Flaintive cuckoo\nஅறிவியல் பெயர் :Cacomantis passerinus\n\nSection::::உடலமைப்பு.\n23 செ.மீ. - மெலிந்த இதன் உடல் கரும்சாம்பல் நிறமும் பழுப்புமாக இருக்க, தொண்டையும் மார்பும் சாம்பல் நிறமாகவும், வயிறு, வெளிர் சாம்பல் நிறமாகவும் இருக்கும். கருப்புவாலின் முனை வெள்ளை வாலின் ஓர இறகுகள் வெள்ளைப்பட்டைகள் கொண்டவை.\nSection::::காணப்படும் பகுதிகள் & உணவு.\nதனித்து உயர்மரக்கிளைகளில் கம்பளிப்பூச்சி முதலியவற்றை இரை தேடும் இதனை மரங்களடர்ந்த காட்டுப் பகுதிகளில் முன்னதைவிடப் பரவலாகக் காணலாம். குளிர் காலத்தில் மௌனமாக இருக்கும். இதன் இருப்பு விவரங்கள் சரியாக கணிக்கப்படாததாகவே உள்ளது.\n\nSection::::இனப்பெருக்கம்.\nஇனப்பெருக்கத்தில் பீபிப்பீ பீ எனவும் பீ பிப்பீ பிப்பீ என மெல்லத் தொடங்கி ஸ்ருதியைக் கூட்டியபடி தொடர்ந்து பாடும். நிலவு வெளிச்சம் இல்லாத இரவிலும் இதன் குரலைக்கேட்கலாம். தோற்றத்தில் குயில் கீச்சானை.ஒத்ததால் பிரித்து அறிவது கடினம். தையல்சிட்டு, தேன்சிட்டு, கதிர்க்குருவி போன்ற சிறு பறவைகளின் கூட்டில் ஜீன் முதல் செப்டம்பர் முடிய முட்டை இட்டுச் செல்லும்.\n"}
{"id": "384664", "url": "https://ta.wikipedia.org/wiki?curid=384664", "title": "வைணவ அடியார்கள்", "text": "வைணவ அடியார்கள்\n\nவைணவ அடியார்கள்‎ திருமாலையும், அவரது அவதாரங்களையும் போற்றி பாடி பக்தி செலுத்திய ஆழ்வார்கள் முதல் வேளுக்குடி கிருஷ்ணன் வரையிலான வைணவ அடியார்களின் பட்டியல்.\n\n\n"}
{"id": "384667", "url": "https://ta.wikipedia.org/wiki?curid=384667", "title": "ஆரக்கிள்", "text": "ஆரக்கிள்\n\nஆரக்களிள் என்பது பழங்கால கிரேக்கத்தில் இருந்த ஒரு நபர் அல்லது முகமை ஆகும். இவர்கள் முக்காலத்தையும் உணர்ந்தவர்கள் என கருதப்பட்டனர். அவர்களின் முன்னறிவு சக்தியினால் தங்கள் எதிர்காலம் குறித்து பலர் ஆலோசனையைக் கேட்டதாகக் கருதப்படுகிறது. \n\nSection::::விளக்கம்.\nஆரக்கிள் என்பது இலத்தீன் மொழி வினைச்சொலான ōrāre என்பதில் இருந்து வந்தது. இதன் பொருள் பேசுதல் என்பதாகும். இது பூசாரிகள் கூறும் ஆருடத்தைக் குறிப்பிடுவது. காலப்போக்கில், ஆரக்கிள் என்ற சொல்லானது ஆரக்கிள் இருக்கும் இடத்தையும் குறிக்கக்கூடியதாகவும் ஆனது. ஆரக்கிள் உரைகளை கிரேக்க மொழியில் குர்செஷ் (χρησμοί) என்று அழைக்கப்பட்டது.\n\nஆரக்கிள்களால் கடவுளிடம் நேரடியாக பேசியதாக கருதப்பட்டனர். நாடி வந்தவர்களுக்கான கேள்விகளை கடவுளிடம் எழுப்பி, அவரிடமிருந்து பதில்களைப் பெற்று வந்தவர்களிடம் சொல்வதுதான் ஆரக்கிளின் பணி. அவர்களுக்கு பறவைகள், விலங்குகள், மற்றும் பல்வேறு முறைகள் வழியாக கடவுளால் அறிவிக்கப்படும் அறிகுறிகளைப் புரிந்துகொள்ளும் ஆற்றல் உள்ளவர்களாக கருதப்பட்டனர்.\n\nபழங்கால கிரேக்கத்தின் மிக முக்கியமான ஆரக்கிள்கள் பிய்த்தியா, டெல்பியில் உள்ள அப்போலோவின் பூசாரி, மற்றும் எயிரோஸில் உள்ள டோடோனாவில் சியுசு, டோனியின் ஆரக்கிள் போன்றவை ஆகும். அப்பல்லோவின் மற்ற கோவில்கள் ஆசியா மைனரின் கடற்கரையிலுள்ள தெத்மியாவில் கொரிந்தியிலும் பெலொபனேசியிலுள்ள பாஸ்ஸிலும் அமைந்திருந்தன. \nமற்றும் டிஜோஸ் தீவுகள் மற்றும் ஏஜியன் கடலில் ஏகினா தீவுகளில் ஆகிய இடங்களிலும் இருந்தன.\n\nசிபிலின் ஆரக்கிள்ஸ் என்பது கிரேக்க ஹெக்செமட்டரில் எழுதப்பட்ட ஆரக்கிள் ஒலிப்புகளின் தொகுப்பாகும்.\n"}
{"id": "384683", "url": "https://ta.wikipedia.org/wiki?curid=384683", "title": "ஜயாது கான்", "text": "ஜயாது கான்\n\nஜயாது கான் (மொங்கோலியம்: Заяат хаан, ஜயயடு கயன், 1304–1332), இயற்பெயர் துக் தெமுர், வென்சோங் (யுவானின் வென்சோங் பேரரசர், சீனம்: 元文宗, 16 பிப்ரவரி 1304 – 2 செப்டம்பர் 1332) என்கிற கோயில் பெயராலும் அழைக்கப்படுகிற இவர், யுவான் வம்சத்தின் ஒரு பேரரசர் ஆவார். சீனாவின் பேரரசர் தவிர, இவர் மங்கோலியப் பேரரசு அல்லது மங்கோலியர்களின் 12வது மாபெரும் கான் ஆகக் கருதப்படுகிறார், இருப்பினும் பேரரசின் பிரிவின் காரணமாக பெயரளவில் மட்டுமே இப்பெயர் அவருக்கு இருந்தது. \n\n13 அக்டோபர் 1328 ஆம் ஆண்டு முதல் 3 ஏப்ரல் 1329 ஆம் ஆண்டு வரையான காலப்பகுதியில் இவர் ஆட்சி செய்தார். இவரது சகோதரர் குடுக்டு கான் குசலாவுக்கு ஆதரவாகப் பதவியைக் கைவிட்டுவிட்டு, பின் மீண்டும் 8 செப்டம்பர் 1329 முதல் 2 செப்டம்பர் 1332 வரை குடுக்டு கான் குசலா மரணம் அடைந்தபின்னர் பதவிவகித்தார். \n\nஇவரது தந்தையின் விசுவாசமான கலகக்காரர்கள் காரணமாக, துக் தெமுர் கயிசன் வழித்தோன்றல்களை மீண்டும் பதவியில் அமர்த்தினார்; ஆனால் இவரது மூத்த சகோதரர் குசலாவின் குடும்பத்தைத் துன்புறுத்தி, பின்னர் அதற்காக வருத்தம் கொண்டார். இவரது பெயருக்கு மங்கோலியா மொழியில் “ஆசீர்வதிக்கப்பட்ட/அதிர்ஷ்டமான கான்” என்று பொருள்.\n\nதுக் தெமுர் ஆட்சியில் பல கலாச்சார நிகழ்ச்சிகள் தழைத்தோங்கின, இவரும் கவிதை எழுதுதல், ஓவியம் வரைதல், மற்றும் தரமான நூல்களை வாசித்தல் போன்றவற்றைச் செய்தார். இவரது மிகவும் திறமையான கவிதை மற்றும் கைப்பிரதி எடுத்துக்காட்டுகள் இன்றளவும் உள்ளன. இவர் ‘’தி இம்பீரியல் டைனஸ்டீஸ் கிரான்ட் இன்ஸ்டிடியூசன்ஸ் ஃபார் மேனேஜிங் த வேர்ல்ட்’’ என்ற தொகுப்பைத் தொகுக்க ஆணையிட்டு மேற்பார்வையும் செய்தார்; இந்த உரை தயாரிப்பு மூலம், இவர் தனது ஆட்சியை புதிய தொடக்கமாக அறிவித்தார், இது நிர்வாக நடைமுறைகள் மற்றும் கடந்தகால விதிகள் ஆகியவற்றின் பங்குகளை எடுத்துக் கொண்டு, மங்கோலிய வம்ச ஆட்சி முறையில் ஒரு புதிய அத்தியாயத்தை எதிர்நோக்கியது. ஆனால் இவருடைய ஆட்சி சிறிது காலமே இருந்தது, இவருடைய நிர்வாகமானது, 1328 ஆம் ஆண்டில் இவருக்கு பதவி கிடைக்க உதவிய கிப்சக்கியரான எல் தெமுர் மற்றும் மெர்கிட் இனத்தைச் சேர்ந்த பயன் போன்ற சக்தி வாய்ந்த அமைச்சர்களின் கைகளில் இருந்தது.\n\nSection::::ஆரம்ப வாழ்க்கை.\nஇவர் கயிசன் (குலுக் கான் அல்லது பேரரசர் வுசோங்) மற்றும் ஒரு தங்குடு இனப் பெண்ணின் இரண்டாவது மகன், குசலாவின் இளைய சகோதரர் ஆவார். இவரது தந்தை கயிசன் திடீரென இறந்துவிட இவரது இளைய சகோதரர் அயுர்பர்வதா 1311 இல் தலைமையேற்றப்பட்டபோது, இவர் மற்றும் இவரது சகோதரர் ஆகியோர் கொங்கிராட் இன கதுன்களின் மூலம் பிறக்காத காரணத்தால் இவரது பாட்டி டகி மற்றும் தெமுதெர் முதலான கொங்கிராட் பிரிவு உறுப்பினர்களால் மத்திய அரசாங்கத்திலிருந்து அகற்றப்பட்டனர். அயுர்பர்வதாவின் மகன் ஷிதிபாலா 1320 ஆம் ஆண்டில் அரியணை ஏறிய பிறகு, துக் தெமுர் ஹைனானுக்கு அனுப்பப்பட்டார். ஷிதிபாலா படுகொலை செய்யப்பட்டு எசுன் தெமுர் கான் புதிய ஆட்சியாளராக பொறுப்பேற்றபோது, துக் தெமுரின் நிலைமையில் முன்னேற்றம் ஏற்பட்டது. இவருக்கு ஹுவாயின் இளவரசர் () என்ற பட்டம் வழங்கப்பட்டு, ஜியான்கங்குக்கு (தற்கால நஞ்ஜிங்) இடமாற்றப்பட்டு பின் ஜியாங்லிங்குக்கு இடமாற்றப்பட்டார். இந்த நேரத்தில் இவர் பரந்த அளவிலான அறிவார்ந்த மற்றும் கலை நலன்களை வெளிக்காட்டினார், மற்றும் சுற்றிலும் பல புகழ்பெற்ற சீன எழுத்தாளர்கள் மற்றும் கலைஞர்களுடன் காணப்பட்டார். கயிசன் குலுக் கானின் துன்புறுத்தப்பட்ட மகன்களாக, துக் தெமுர் மற்றும் குசலா ஆகிய இருவரும் போர்ஜிஜின் இளவரசர்களிடையே பரிவுணர்வைப் பெற்றிருந்தனர், மேலும் முக்கியமாக, பல்வேறு அரசியல் ஒழித்துக்கட்டல்களில் தப்பிப்பிழைத்த இவர்களது தந்தையின் ஆதரவாளர்கள் பலரின் தியாகமிகு விசுவாசத்தையும் பெற்றிருந்தனர். \n\nSection::::உள்நாட்டுப் போர்.\n1328 ஆம் ஆண்டில் சங்டுவில் யெசுன் தெமுர் கானின் இறப்பு, கயிசனின் வழிவந்தோர் மேலே வர வாய்ப்பளித்தது. ஆனால் முக்கியமாக எல் தெமுரின் அரசியல் புத்திசாலித்தனம் காரணமாக, அவரது கிப்சக் குடும்பம் கயிசனின் ஆட்சியில் உச்சத்தைத் தொட்டது. அவர் சங்டு அரசவையை அகற்றுவதற்காக தலைநகர் கன்பலிக்கில் (டடு, தற்கால பெய்ஜிங்) ஒரு சதித்திட்டத்தைச் செயல்படுத்தினார். அவரும் அவரது பரிவாரங்களும் யெசுன் தெமுரின் விசுவாசிகளுக்கு மத்தியில் மகத்தான நில ரீதியிலான மற்றும் பொருளாதார ரீதியிலான நன்மைகளை அனுபவித்தனர். துக் தெமுர், கன்பலிக்கிற்கு எல் தெமுரினால் திரும்ப அழைக்கப்பட்டார், ஏனெனில் அவருடைய செல்வாக்குடைய சகோதரர் குசலா தூரத்திலிருந்த மத்திய ஆசியாவில் தங்கியிருந்தார். செப்டம்பர் மாதம் கன்பலிக்கில் புதிய ஆட்சியாளராக அவர் நியமிக்கப்பட்டார், அதே சமயத்தில் யெசுன் தெமுரின் மகன் ரகிபக் சங்டுவில் அவரது தந்தையின் விசுவாசமான சேவகனான தவ்லத் ஷாவால் அரியணையில் ஏறினார்.\n\nரகிபக்கின் படைகள் பல இடங்களில் சீனப் பெருஞ்சுவரைக் கடந்து, கன்பலிக்கின் புறநகர்ப்பகுதி வரை ஊடுருவின. ஆயினும், எல் தெமுரால் போரின் போக்கை அவரது பக்கம் மாற்ற முடிந்தது. மஞ்சூரியா (லியாவோடோங்) மற்றும் கிழக்கு மங்கோலியாவிலிருந்த மீட்பாளர்கள், விசுவாசிகள் மீது ஒரு ஆச்சரியமான தாக்குதலைத் தொடங்கினர். செங்கிஸ்கானின் சகோதரர்களின் சந்ததியினரான புகா தெமுர் மற்றும் ஒர்லுக் தெமுர் ஆகியோரின் கட்டளையின் கீழ் அவர்களின் இராணுவம், சங்டுவை 14 நவம்பர் அன்று சுற்றி வளைத்தது. அந்நேரத்தில் பெரும்பான்மையான விசுவாசிகள் சீனப் பெருஞ்சுவரினருகே சண்டையிட்டுக் கொண்டிருந்தனர். அடுத்த நாளில் சங்டுவில் இருந்த விசுவாசிகள் சரணடைந்தனர், மேலும் தவ்லத் ஷா மற்றும் முன்னணி விசுவாசிகள் கைது செய்யப்பட்டு, பின்னர் தூக்கிலிடப்பட்டனர். ரகிபக் காணாமல் போனதாகக் கூறப்படுகிறது. சங்டு சரணடைந்த நிலையில், கயிசனின் ஏகாதிபத்திய வழிமுறையை மீண்டும் நிலைநிறுத்த வழி ஏற்பட்டது, ஆயினும் 1332 வரை விசுவாசிகளின் போராட்டம் தொடர்ந்தது. \n\nSection::::மன்னரின் கொலை மற்றும் ஒழித்துக்கட்டல்கள்.\nஅதே சமயத்தில், இவரது மூத்த சகோதரர் குடுக்டு கான் குசலா மங்கோலியா மற்றும் சகடை கனேட்டில் இளவரசர்கள், தளபதிகள் ஆதரவைப் பெற்று பெரும் இராணுவ இருப்புடன் கரகோரத்திற்குள் நுழைந்தார். குறைபாடுகளை உணர்ந்த, துக் தெமுர் தனது பதவியை ராஜினாமா செய்து அவரது சகோதரரை அழைத்தார். சகடை வம்ச கான் எல்ஜிஜிடே உடன் இணைந்து, குசலா பதிலுக்கு 27 பிப்ரவரி 1329 அன்று கரகோரத்தில் தன்னைத்தானே அரியணையில் அமர்த்திக்கொண்டார். எல் தெமுர் மங்கோலியாவில் குசலாவிற்கு ஏகாதிபத்திய முத்திரையைக் கொண்டு வந்தார், அவரை வரவேற்பதற்காக டடுவின் விருப்பத்தை தெரிவித்தார், மேலும் துக் தெமுர் வாரிசாக ஆக்கப்பட்டார். ஒரு வாய்வழி பாரம்பரியக்கதையின் படி, எல் தெமுர் முகாமுக்கு வந்தபோது குசலாவின் சேவகர்கள் அவரை அவமரியாதை செய்தனர், இதனால் அவருக்கு பயமும் கோபமும் ஏற்பட்டது. ஆனால் குசலா எல் தெமுருக்கு நன்றியைத் தெரிவித்து, தர்கன் டைஷி என்ற பட்டத்துடன் செயலகத்தின் வலதுசாரி பெரிய சபை உறுப்பினராக அவரை நியமித்தார். குசலா செயலகம், இராணுவ அலுவல்கள் பணியகம், மற்றும் தணிக்கை ஆகியவற்றில் முக்கியமான பதவிகளுக்கு தனது சொந்த விசுவாசிகளை நியமிக்கத் தொடங்கினார். \n\nடடுவுக்கு செல்லும் வழியில், ஆகஸ்டு 26 அன்று குசலா சங்டு அருகில் உள்ள ஒங்குசடில் துக் தெமுருடன் சந்தித்தார். துக் தெமுருருடன் விருந்துண்டு 4 நாட்களே ஆன நிலையில், அவர் திடீரென்று இறந்துவிட்டார் அல்லது எல் தெமுரின் விஷத்தினால் கொல்லப்பட்டதாகக் கருதப்படுகிறது. ஏனெனில் எல் தெமுர் குசலாவின் ஆதரவாளர்களான, சகடை கானேடு மற்றும் மங்கோலியாவின் இளவரசர்கள் மற்றும் அதிகாரிகளிடம் அதிகாரத்தை இழந்துவிடுவோமே என்ற பயத்தில் இவ்வாறு செய்திருக்கலாம் என்று கூறப்படுகிறது. செப்டம்பர் 8, 1329 இல் துக் தெமுர் மீண்டும் அரியணைக்கு திரும்பினார். விசுவாசிகளுக்கு எதிராக அவரது சதி மற்றும் வெற்றி, மற்றும் குசலாவின் மரணம் மங்கோலியாவிலிருந்த வேட்பாளர்களின் அதிகாரத்தை படிப்படியாக அகற்றியது. \n\nதுக் தெமுரின் நிர்வாகம் அதன் எதிரிகளுக்கு எதிராக ஒரு இரத்தம் தேய்ந்த அழிவை நடத்தியது. யெசுன் தெமுரின் பின்வந்தவரான ரகிபக்கை ஆதரிக்கும் முன்னணி ஆதரவாளர்கள் கொல்லப்பட்டது மற்றும் நாடுகடத்தப்பட்டது மட்டுமல்லாமல் அவர்களது சொத்துக்களும் பறிமுதல் செய்யப்பட்டன. யெசுன் தெமுர் மற்றும் ரகிபக்கின் இறந்தபின் அளிக்கப்படும் கௌரவப் பெயர்களை துக் தெமுர் மறுத்தார், மேலும் யெசுன் தெமுரின் தந்தை கம்மலாவின் வரைப்பட்டிகையை உள்ளடக்கிய ஏகாதிபத்திய ஆலயத்தின் அறை அழிக்கப்பட்டது. எல் தெமுர் குசலாவுக்கு ஆதரவான அதிகாரிகளை ஒழித்துக்கட்டி போர்ப்பிரபுகளுக்கு அதிகாரத்தை வழங்கினார்.\n\nSection::::ஆட்சிகாலம்.\nSection::::அங்கீகாரம் பெற முயற்சிகள்.\nதுக் தெமுர் பதவிபெற்றது மிகவும் வெளிப்படையாக முறையற்றது என்பதால், பிரபுக்கள் மற்றும் அதிகாரத்துவத்திலிருந்து ஆதரவு திரட்டுவதற்கு இழிவான தாராளவாதம் மற்றும் தாராளமான விருதுகளை நம்பியிருக்க வேண்டும் என்பது முந்தைய ஆட்சியை விட அவரது ஆட்சிக்கு மிக முக்கியமானதாக இருந்தது. இவரது நான்கு வருட ஆட்சியில், இருபத்து நான்கு சுதேச தலைப்புகள் வழங்கப்பட்டன, அவற்றுள் ஒன்பது முதல் தரவரிசையில் இருந்தன. இந்த ஒன்பது முதல்-தரவரிசை இளவரசர்களில் ஏழு பேர் குப்லாய் கானின் சந்ததியினர் கூட கிடையாது. 1329 ல் மீண்டும் ஏகாதிபத்திய மானியங்கள் மீண்டும் கொடுக்கப்பட்டது மட்டுமல்லாமல், சங்டு விசுவாசிகளிடமிருந்து கைப்பற்றப்பட்ட அனைத்து சொத்துக்களும் இளவரசர்களுக்கும், மன்னனாக பதவிபெற உதவி செய்த அதிகாரிகளுக்கும் வழங்கப்பட்டன; மொத்தத்தில், 125 தனிப்பட்ட சொத்துகள் கைமாறியுள்ளன என்று மதிப்பிடப்பட்டுள்ளது.\n\nமற்ற மங்கோலிய கானேடுகளிடமிருந்து அவர்களது பெயரளவிலான ராஜாதிராஜன் என்பதற்கு அங்கீகாரம் பெறவும் நடவடிக்கை எடுக்கப்பட்டது. கோல்டன் ஹோர்டே, சகடை கானேடு மற்றும் இல்கானேடு ஆகியோருக்கு ஆடம்பர பரிசுகளுடன் துக் தெமுர் மூன்று இளவரசர்களை அனுப்பினார். மேலும் முகலியின் வம்சத்தவரான நைமந்தையை குசலாவை கடுமையாக ஆதரித்த எல்ஜிஜிடேயிடம், அவருடைய கோபத்தைத் தீர்ப்பதற்காக அரச முத்திரைகளையும் பரிசுகளையும் வழங்கி அனுப்பி வைத்தார். இருப்பினும், துக் தெமுர் வெற்றி குறித்து சாதகமான பதில்களைக் கண்டார். இதனால், துக் தெமுருக்கு மங்கோலிய உலகின் மீது மேலாதிக்கத்தை மீண்டும் நிலைநாட்டவும், மூன்று மேற்கத்திய கானேடுகளுடன் நெருங்கிய உறவை பேணுவதற்கும் முடிந்தது.\n\nSection::::நிர்வாகம் மற்றும் சபை வாழ்க்கை.\nஜயாது கான் துக் தெமுரின் நான்கு ஆண்டு கால ஆட்சியில் எல் தெமுர் மற்றும் மெர்கிட் இன பயன் ஆகியோர் ஆதிக்கம் செலுத்தினர். மீண்டும் பதவியைப் பிடிக்க பிரதான காரணமாக இருந்தவர்கள், யுவான் காலத்தில் முன்னெப்போதும் இல்லாத அளவுக்கு அதிகாரம் மற்றும் கௌரவம் பெற்றனர். அவர்கள் அதிகாரத்துவத்திலும் இராணுவத்திலும் தங்கள் சக்தி தளங்களை உருவாக்கினார்கள், மற்றும் அவர்களது பாத்திரம் துக் தெமுரை மறைத்தது. துக் தெமுர் அவரது தந்தையின் முன்னாள் அமைச்சர்களைக் கௌரவித்தார், அவர்களுக்கு மரியாதைக்குரிய பட்டங்களை வழங்கினார், மற்றும் அயுர்பர்வதாவால் துன்புறுத்தப்பட்ட சன்போ மற்றும் டோக்டோவுக்கான மரியாதைகளை மீண்டும் அளித்தார். மீண்டும் பதவி பெற உதவியவர்களுக்கு இவரது நிர்வாகத்தில் முக்கியத்துவம் வாய்ந்த பதவிகளில் பலவற்றை வழங்கினர். முஸ்லிம்களில் சிலர் மாகாணங்களில் பதவிகளை வகித்தனர், எனினும், அவர்கள் மத்திய அரசாங்கத்தில் எந்த நிலையிலும் இல்லை.\n\n1330 ஆம் ஆண்டின் பிற்பகுதியில் பேரரசர் தனது அமைச்சர்களால் நிறைவேற்றப்பட்ட, வானத்திற்கு செய்யப்பட்ட பெரும் சடங்குகளைச் செய்தார். இதற்குப் பின் பொது மன்னிப்பு வழங்கப்பட்டது, மேலும் ஜனவரி 1331 இல் வாரிசாக தனது இளைய மகனான அரட்னடராவை பிரகடனப்படுத்தினார். துக் தெமுரின் மனைவி பூதசிறி காழ்ப்புணர்ச்சி காரணமாக குசலாவின் விதவையான பாபுஷாவை ஒரு திருநங்கை மூலமாக படுகொலை செய்தார். பின்னர் தனது மகன் அரசாள வேண்டும் என்பதற்காக குசலாவின் மகனான டோகோன் தெமுரை கொரியாவுக்கு நாடு கடத்தினார்; ஆனால் அரட்னடரா வாரிசு என்ற பதவிக்கு வந்து ஒரு மாதம் கழித்து இறந்தார். அவரது மகனின் இந்த திடீர் மரணம் துக் தெமுரின் அதிகாரத்தைத் தக்க வைக்கும் திட்டத்துக்கு தடங்கலாக அமைந்தது. ஜயாது கான் துக் தெமுர் தனது மற்றொரு மகனான குணாதராவை (குலாதனா) எல் தெமுருடன் வாழவும், எல் தெமுரை குணாதராவின் தந்தையாக பாவித்து, அவரது பெயரை எல் டெகுஸ் எனவும் மாற்றினார்.\n\n1330 ல் மட்டும் அரசாங்கத்தின் வரவு-செலவுத் திட்ட பற்றாக்குறை கடுமையாக அதிகரித்து, 2.3 மில்லியன் டிங் என்ற அளவை அடைந்தது. துக் தெமுரின் சபை ஏகாதிபத்திய மானியங்கள், புத்த சடங்குகள் மற்றும் அரண்மனை செலவுகள் போன்றவற்றை குறைக்க முயற்சித்தது. இந்த நடவடிக்கைகள் மூலம், அவர்கள் வரவு செலவுத் திட்ட பற்றாக்குறையை சமாளிக்கக்கூடிய அளவுக்குள் வைத்திருக்க முடிந்தது, போதுமான தானிய இருப்புகளையும் வைத்திருக்க முடிந்தது. \n\nSection::::கலகம்.\nவிசுவாசிகளுக்கு எதிரான போரின் கூடுதலான செலவுகள் மற்றும் சிறுபான்மையினரின் கிளர்ச்சிகளை அடக்குதல், மற்றும் இயற்கை பேரழிவுகள் துக் தெமுரின் அரசாங்கத்தின் வளங்கள் மீது கடுமையாக வரிவிதிக்கும் நிலைக்குத் தள்ளியது. யுனானில் நடந்த யுத்தத்தின் வெற்றி சந்தேகமாக \nஇருந்த போதிலும், ஏகாதிபத்திய தளபதி அரட்னசிறி 100,000 படைவீரர்களைக் கொண்ட இராணுவத்தைச் சேகரித்து லொலோஸ் மற்றும் பிற மலையகத் துருப்புக்களை தோற்கடித்து, அவர்களின் இரு தலைவர்களையும் கொன்றார். அவர் கிளர்ச்சியை ஒடுக்கி, யுனான் மற்றும் சிச்சுவானை அமைதிபடுத்தியதாகத் தெரிகிறது. யுனானில் உள்ள கிளர்ச்சியாளர்களின் தலைவர்களில் ஒருவரான லோ யு, மலைகளுக்கு தப்பி ஓடினார்; அவர் தனது மக்களை ஒரு குழுவாகச் சேகரித்து, அவர்களை அறுபது சிறிய கட்சிகளாகப் பிரித்து, சன்யுவன் நாட்டைக் கைப்பற்றி, அங்கு பயங்கரமான பேரழிவைச் ஏற்படுத்தினார். அவர்களுக்கு எதிராக ஒரு படை அணிவகுத்துச் சென்றது, துக் தெமுரின் இராணுவம் அவர்களின் தலைமை கோட்டையைத் தாக்கியது. இளவரசன் டுகலின் மூன்று மகன்கள் மற்றும் இரு சகோதரர்கள் சிறைபிடிக்கப்பட்டனர், ஒரு மூன்றாவது சகோதரர் ஏகாதிபத்திய இராணுவத்தின் கைகளில் வீழ்ந்து விடாமல் தண்ணீரில் மூழ்கினார். டுகலின் கட்சிக்காரர்கள் மார்ச் 1332 இல் தங்கள் போரைக் கைவிட்டனர். இந்த போர்களுக்கு 630,000 டிங் காகிதப்பணம் செலவானது. ஆடம்பர வாழ்க்கையை விரும்பிய துக் தெமுர், இந்த தொலைதூரப் போரில் எந்தவொரு ஆர்வத்தையும் காட்டவில்லை. பேரரசரின் இந்த நடத்தை கடும் அதிருப்திக்கு காரணமாக அமைந்தது. 1307 ஆம் ஆண்டில் சிம்மாசனத்தை எடுத்துக் கொள்ள முயன்ற ஆனந்தாவின் மகன் யெலு தெமுர், சீனாவில் லாமா மதத்தின் தலைவர்களுடன் இணைந்து, அவரை இடமாற்றம் செய்ய ஒரு சதித்திட்டம் உருவாக்கினார்; ஆனால் இது கண்டுபிடிக்கப்பட்டு, அவர்கள் தண்டிக்கப்பட்டனர். \n\nSection::::கல்விச்சாலை, கலைகள் மற்றும் கற்றல்.\nசீன மொழி மற்றும் வரலாற்றைப் பற்றி துக் தெமுர் நன்கு அறிந்திருந்தார். மேலும் இவர் ஒரு நம்பகமான கவிஞர், சித்திரமொழியாளர் மற்றும் ஓவியர் ஆவார். இவரது உண்மையான அதிகாரம் எல் தெமுருக்கு உட்பட்டிருந்த நிலையில், துக் தெமுர் அவருடைய கலாச்சார பங்களிப்புக்காக அறியப்படுகிறார். யுவானின் மதிப்பிற்குரிய தலைவனாக தன்னை முன்னிலைப்படுத்திய துக் தெமுர், கன்ஃபூசியனிசத்தை கௌரவிப்பதற்கும், சீன கலாச்சார மதிப்புகளை ஊக்குவிப்பதற்கும் பல நடவடிக்கைகளை மேற்கொண்டார். 1330 ஆம் ஆண்டில், பல கன்ஃபூசியஸ் முனிவர்களுக்கும் தலைவர்களுக்கும் புகழ்பெற்ற பட்டங்களை வழங்கினார், மேலும் இவர் புறநகர் காணிக்கைகளை () கடவுளுக்குப் படைத்தார், இதனால் இந்த முக்கியமான பாரம்பரிய சீன அரசுச் சடங்கைச் செய்த முதல் யுவான் பேரரசர் ஆனார். கன்ஃபூசிய அறநெறியை ஊக்குவிக்க, அரசவையானது ஒவ்வொரு ஆண்டும் தெய்வீக பக்தி மற்றும் கற்பில் சிறந்த பல ஆண்கள் மற்றும் பெண்களை கௌரவப்படுத்தியது. \n\nசீனர்கள் மங்கோலிய அதாவது கன்ஃயூசியம் அல்லாத பழக்கவழக்கங்களைப் பின்பற்றுவதைத் தடுக்க, 1330 ஆம் ஆண்டில் அரசாங்கம், எந்த ஆண்கள் அவர்களது சொந்தக் குடும்பத்தின் விதிமுறைகளை மீறிய விதத்தில், விதவையான மாற்றாந்தாய் அல்லது மைத்துனியை மனைவியாக மணம்புரிகிறார்களோ அவர்கள் தண்டிக்கப்படுவார்கள் என ஆணை பிறப்பித்தது. இதற்கிடையில், மங்கோலியர்கள் மற்றும் முஸ்லிம்கள் சீனச் சடங்குகளை பின்பற்றும்படி ஊக்குவிக்க, இந்த இரண்டு இனக் குழுக்களும் 1329 இல் சீனப் பழக்கவழக்கமான இறந்த பெற்றோருக்கான மூன்று ஆண்டுகால துயர சம்பவத்தை பின்பற்ற அனுமதிக்கப்பட்டனர். இவர் ஜு ஜீயின் நியோ-கன்ஃபூசியத்தை ஆதரித்தார் அதேநேரத்தில் புத்தமதத்திலும் தன்னை அர்ப்பணித்துக் கொண்டார். புத்த பைலின் கோயிலில் மாஸ்டர் சாவோசோவின் ஸ்தூப நிர்மாணத்தை மேற்பார்வை செய்தார்.\n\nசீனவைப் பற்றி கற்பதை ஆதரிக்க இவரது மிக உறுதியான முயற்சியானது, அகாடமி ஆப் த பெவிலியன் ஆப் த ஸ்டார் ஆப் லிட்டரேச்சரைத் () தொடங்கியதாகும். இது முதன்முதலாக 1329 ஆம் ஆண்டின் இளவேனிற்காலத்தில் நிறுவப்பட்டது. மேலும் இது \"மங்கோலிய ஏகாதிபத்திய ஸ்தாபனத்திற்கு கன்ஃபூசியஸின் உயர்ந்த கலாச்சாரத்தை பரிமாற்றுவதற்கான பல பணிகளை\" மேற்கொள்வதற்கு வடிவமைக்கப்பட்டது ஆகும். இந்த பணிகள் கன்ஃபூசியத்தின் தரமான படைப்புகள் மற்றும் சீன வரலாற்றை சக்கரவர்த்திக்கு சோதனையுடன் விளக்குதல்; முக்கியமான தலைவர்களின் வழித் தோன்றல்கள் மற்றும் \"கேசிக்\"கின் இளைய உறுப்பினர்கள் ஆகியோரின் கல்வி; புத்தகங்களை சேகரித்தல், தொகுத்தல் மற்றும் ஒருங்கிணைத்தல்; மற்றும் ஏகாதிபத்திய சேகரிப்பிலுள்ள ஓவியங்கள் மற்றும் நேர்த்திக்கான படைப்புகளின் மதிப்பீடு மற்றும் வகைப்படுத்தல்கள். இந்த அகாடமியில் வெற்றிகரமாகப் பணியாற்றிய 113 அதிகாரிகளில், பல புகழ்பெற்ற சீன எழுத்தாளர்கள், மற்றும் அந்நேரத்தில் சீனாவைப் பற்றிய கல்வியில் சிறந்த விளங்கிய மங்கோலிய மற்றும் முஸ்லிம் அறிஞர்கள் இருந்தனர். இலக்கிய, கலை, மற்றும் கல்வி நடவடிக்கைகளைச் செய்ய பல திறமையாளர்கள் ஒரே அரசு துறையில் இருந்தது யுவான் வம்சத்தில் மட்டுமல்ல, சீன வரலாற்றில் கூட முன்னெப்போதும் இல்லாததாகும்.\n\nபல புத்தகங்களை தொகுத்து வெளியிடும் பொறுப்பு அகாடமிக்கு இருந்தது. ஆனால் அதன் மிக முக்கியமான சாதனை அதன் \"ஜிங்சி டடியன்\" (, \"உலகத்தை நிர்வகிப்பதற்கான பெரிய புத்தகம்\") என்ற பரந்த நிறுவன சங்கிரஹத் தொகுப்பாகும். டங் மற்றும் சாங் வம்சத்தின் \"ஹுயியவோ\" (, \"நிறுவனங்களின் விரிவான அத்தியாவசியங்கள்\") முறையின்படி, இந்த முக்கியமான வேலைகளில் யுவானின் உத்தியோகபூர்வ ஆவணங்கள் மற்றும் சட்டங்களை ஒன்றிணைத்து மற்றும் ஒழுங்குபடுத்தியதற்கான நோக்கம் யுவான் ஆட்சி முந்தைய சீன வம்சங்களைப் போலவே சரியானது என்பதைக் காட்டுவதற்கேயாகும். 1330 ம் ஆண்டு மே மாதம் துவங்கிய இந்த லட்சிய திட்டம் பதின்மூன்று மாதங்களில் நிறைவுற்றது. இது பின்னர் மிங் வம்சத்தின் தொடக்கத்தில் தொகுக்கப்பட்ட யுவான்ஷியின் (யுவான் வரலாறு) பல்வேறு நூல்களுக்கு அடிப்படையானது.\n\nSection::::பிற்கால வாழ்வு.\nஅதிகாரத்துவத்தில் எல் தெமுரின் ஆதிக்கம் இருந்தது என்பதால், அவரது சர்வாதிகார ஆட்சி சாம்ராஜ்யத்தின் வீழ்ச்சியை தெளிவாகக் குறித்தது, ஒட்டுமொத்த அரசாங்கத்தின் மீதான அகாடமி ஆப் த பெவிலியன் ஆப் த ஸ்டார் ஆப் லிட்டரேச்சரின் உண்மையான தாக்கம் மட்டுப்படுத்தப்பட்டது. துக் தெமுரின் மரணத்திற்கு ஆறு மாதங்களுக்கு முன்பு எல் தெமுர் 1332 ஆம் ஆண்டின் முற்பகுதியில் அகாடமியின் கட்டுப்பாட்டைக் கைப்பற்றினார். துக் தெமுரின் மரணத்திற்கு பிறகு அகாடமி முடிவுக்கு வந்தது. எல் டெகுஸ் உயிருடன் இருந்தபோதிலும், துக் தெமுர் மரணப்படுக்கையில் மூத்த சகோதரரான குசலாவிற்கு தான் கொடுத்த துன்பங்களை எண்ணி வருந்தினார். மேலும் டோகோன் தெமுரை மன்னனாக்கும் தன் எண்ணத்தையும் வெளிப்படுத்தினார். ஜயாது கான் துக் தெமுர் 2 செப்டம்பர் 1332 அன்று இறந்தார், பின்னர் ஆறே வயதான குசலாவின் இரண்டாவது மகன் ரிஞ்சின்பால், எல் தெமுரினால் மன்னனாக்கப்பட்டார். ஏனெனில் டோகோன் தெமுர் மத்திய அரசாங்கத்திலிருந்து தொலைவில் இருந்தார்.\n\n"}
{"id": "384684", "url": "https://ta.wikipedia.org/wiki?curid=384684", "title": "குமாரபாலன்", "text": "குமாரபாலன்\n\nகுமாரபாலன் (Kumarapala (Chaulukya dynasty) (ஆட்சிக்காலம்:கிபி 1143 - 1172), தற்கால குஜராத் மற்றும் அதனைச் சுற்றியுள்ள பகுதிகளை ஆண்ட சாளுக்கிய குலத்தின் கிளையான சோலாங்கி குலத்தினன் ஆவார். இவரது நாட்டின் தலைநகரம் தற்கால பதான் ஆகும்.\n\nSection::::வரலாறு.\nமன்னர் சித்தராஜன் ஜெய்சிங்கின் மறைவிற்கு பட்டமேறிய குமாரபாலன்]] 1143–1172 முடிய 29 ஆண்டுகள் சோலங்கி குலப் பேரரசனாக விளங்கினான். சமண சமய குருமார்களை ஆதரித்து, தீர்த்தங்கரர்களுக்கு தில்வாரா கோயில் எழுப்பினான். சமண அறிஞரும் ஆச்சாரியருமான ஹேமசந்திரரை ஆதரித்தார்.\n\nஅலாவுதீன் கில்சியால் இடிக்கப்பட்ட சோமநாதபுரம் சிவன் கோயிலை மீண்டும் கட்டி எழுப்பினான். இவனுடைய காலத்தில் குஜராத் செல்வச் செழிப்புடன் விளங்கியது.\n\nகுமாரபாலன், பரமாரப் பேரரசர் வல்லாளனை வென்று மால்வா பகுதியை தனது பேரரசுடன் இணைத்தார்.\n\nதற்கால இராஜஸ்தானின் ரந்தம்பூரின் சௌகான் குல மன்னர் அர்னோராஜனை வென்று, அவர் மகளை குமாரபாலன் மணந்தார். பின்னர் இராசபுத்திரர்களிடமிருந்து அபு மலையை வென்றார்.\nசோலாங்கிப் பேரரசில் இருந்த சௌராட்டிரா பகுதி மக்கள், மன்னர் குமாரபாலனுக்கு எதிராக நடத்திய புரட்சியை ஒடுக்கி, தனது மகன் சோமவர்மனை சௌராஷ்டிராப் பகுதியின் ஆளுநராக நியமித்தார்.\n\nகுமாரபாலன் தனது சோலாங்கிப் பேரரசை கிழக்கில் விதிஷா முதல் மேற்கில் சௌராஷ்டிரம் வரையிலும்; வடக்கே சித்தோர்கார் முதல் தெற்கில் நர்மதை ஆறு வரை விரிவாக்கினான்.\n\n\n"}
{"id": "384700", "url": "https://ta.wikipedia.org/wiki?curid=384700", "title": "மெசியாவின் கழுதை", "text": "மெசியாவின் கழுதை\n\nயூத மரபில், மெசியாவின் கழுதை (\"The Messiah's Donkey\", எபிரேயம்: חמורו של משיח) என்பது கடைசி நாட்களில் உலகத்தை மீட்க மெசியா ஏறிவரும் கழுதையைக் குறிக்கிறது. தற்கால எபிரேயத்தில், “மெசியாவின் கழுதை” என்னும் சொற்றொடர் ஒரு ‘அழுக்கு/கீழ்த்தர வேலையை’ மற்றவருக்குப் பதிலாகச் செய்கிற ஒருவரைக் குறிக்கிறது.\n\nஇந்த நம்பிக்கையின் தோற்றமூலத்தை செக்கரியா 9:9இல் காணலாம் \"... மகளே சீயோன்! மகிழ்ந்து களிகூரு; மகளே எருசலேம்! ஆர்ப்பரி. இதோ! உன் அரசர் உன்னிடம் வருகிறார். அவர் நீதியுள்ளவர்; வெற்றிவேந்தர்; எளிமையுள்ளவர்; கழுதையின்மேல், கழுதைக் குட்டியாகிய மறியின்மேல் ஏறி வருகிறவர்.\" இந்த வசனத்தில் குறிப்பிடப்பட்டுள்ள 'அரசர்' மெசியாவைக் குறிப்பதாக யூதமத மரபில் சஸல் (Chazal) எனப்படும் இறைமனிதர்களால் விளக்கப்பட்டுள்ளது.\n\nபாபிலோனிய தல்மூத்-இல் (சனகதரின் - யூத தலைமை சங்கம் 98a) இந்த வசனத்தைப் பற்றிய விவரணையில் பாரசீக அரசர் செவார் (Shevor) பற்றிய ஒரு கதை கூறப்படுகிறது. அதில் அவர் இறைவாக்கினர்களில் (Amoraim) ஒருவரான சாமுவேலைக் இப்படியாக வினவுகிறார்: \"<br>\nஉங்களுடைய மெசியா எதற்காக குதிரையின்மீது ஏறிவரவில்லை? அவரிடம் இல்லை என்றால், மிக வேகமான என்னுடைய குதிரைகளிலிருந்து ஒன்றை நான் மகிழ்வோடே அளிக்க விரும்புவேன்!\"\nஅரசரி பரிகாசத்திற்கு பதிலாக சாமுவேல் பதிலளித்தது: \"ஒரு நூறு வண்ணங்களில் நிறமுடைய குதிரை உங்களிடம் உள்ளதா?\" [ஏனெனில், மெசியாவின் கழுதை அப்படிப்பட்டதாக இருக்கும்].\n\nகிறிஸ்தவ வேதாகமத்தின் புதிய ஏற்பாட்டில் (மாற்கு 11:1-11) இயேசு ஒலிவ மலையை நெருங்கியபோது, அவர் தன்னுடைய சீடர்களில் இருவரை அருகிலிருந்த கிராமத்திலிருந்து ஒரு கழுதையைக் கூட்டிக்கொண்டுவர அனுப்பியதாக கூறப்பட்டுள்ளது. அவர்கள் அழைத்துக்கொண்டு வந்தபின், இயேசு அந்த கழுதையின்மீது ஏறி தன்னை கரகோஷம் எழுப்பி வரவேற்ற மக்கள் கூட்டம் நடுவே எருசலேம் நகரத்த்துக்குள் கடந்துசென்றார். கிறிஸ்தவ மதம்சார் மரபின்படி இதுவே செக்கரியா 9:9இல் கூறப்பட்ட இறைவாக்கின் நிறைவேறுதலாகும்.\n\nசில இசுலாமிய வரலாற்றாசிரியர்கள், கல்வியாளர்களின்படி உமர் இபுன் அல்-கத்தாப் ஒரு வேலையாளுடனும் ஒரு கழுதையுடனும் தனியே பயணித்தபோது மெசியாவின் கழுதையைப்பற்றிய முன் அறிவிப்பு நடந்தேறியது. அவர் எருசலேம் நகரத்தை வந்தடைந்தபோது, ஸோப்ரோனியஸ் அவரைக் கண்டு வாழ்த்துகிறார். உலகிலேயே மிகவும் வலிமைவாய்ந்த மக்கள்களில் ஒருவரான இசுலாமியர்களின் கலீபா கழுதையின்மீது ஏறிவந்தது இவரைக் கட்டாயம் வியக்கவைத்திருக்கும். இது செக்கரியா 9:9 இல் “...உன் அரசர் வருகிறார்’ என்ற முன் அறிவிப்பின் நிறைவேறுதலானது\n"}
{"id": "384716", "url": "https://ta.wikipedia.org/wiki?curid=384716", "title": "நரசிங் மேத்தா", "text": "நரசிங் மேத்தா\n\nநரசிங் மேத்தா (Narsinh Mehta) (1414–1481), வைணவ சமயக் கவிஞரும், கிருஷ்ண பக்தரும் ஆவார்.\nகுஜராத்தி மொழி இலக்கியத்தின் வளர்ச்சிக்கு முன்னோடியாக திகழ்ந்த நரசிங் மேத்தா பாடிய வைஷ்ணவ ஜன தோ எனும் பாடல் மகாத்மா காந்திக்கு மிகவும் விருப்பமான ஒன்றாகும்.\nபிருந்தாவனம் சென்று கிருஷ்ணரின் ராசலீலைகள் குறித்து 22,000 கீர்த்தனைகள் குஜராத்தி மொழியில் \nஇயற்றியுள்ளார். தற்கால குஜராத் பகுதிகளில் கிருஷ்ண பக்தியை பரப்பினார்.\n\n\n\n\n\n"}
{"id": "384719", "url": "https://ta.wikipedia.org/wiki?curid=384719", "title": "கூகை ஆந்தை", "text": "கூகை ஆந்தை\n\nகூகை ஆந்தை (\"barn owl\", \"Tyto alba\") என்பது Tytonidae குடும்பத்தைச் சேர்ந்த ஆந்தை வகை ஆகும்.\n\nSection::::உடலமைப்பு.\n36 செ.மீ. - வட்ட வடிவமான இதன் முகத்தினைச் சுற்றி விறைத்து நிற்கும் பலவகை நிறங்கள் கொண்ட தூவிகள் இருக்கும். சாம்பல் நிற உடலில் கருப்பு காணலாம். மார்பும் வயிறும் ஆழ்ந்த பழுப்புப் புள்ளிகளோடு பட்டு நிறத்தை ஒத்த வெண்மையாக இருக்கம்.\nSection::::காணப்படும் பகுதிகள், உணவு.\nதமிழகம் எங்கும், பழைய கோட்டைகள், பாழடைந்த வீடுகள், புழக்கத்தில் இல்லாத கிணறு ஆகியவற்றில் பகலில் பதுங்கி இருந்து தாங்கம் ஆற்றல் இதன் கண்களுக்கு இல்லாததால் காக்கை முதலிய பறவைகள் தாக்கும்போது தன்னைக் காத்துக் கொள்ள இயலாதாக உள்ளது. சிட்டுக்குருவி, எலி, சுண்டெலி, ஆகியவற்றை உணவாகக்கொள்ளும் இது உழவர்களுக்கு உற்ற தோழன் என்ற பெருமையைப் பெறுகின்றது. பறக்கும்போது இறக்கைகளிலிருந்து ஒலி எழுவதில்லை. இதனால் எதிர்பாராது இரவில் இதனை எதிர்ப்படுவோர் அஞ்சி இதனை \"சாக்குருவி\" என அழைக்கின்றனர். பலவகைக் குரல்களில் உரக்கக் கத்தும். இதன் குரல் கரகரப்பாக வைவதுபோல அமையும்.\n\nSection::::இனப்பெருக்கம்.\nஆண்டு முழுவதும் மரங்களின் பொந்துகளிலும் பாழடைந்த கட்டிடங்களிலும் 4 முதல் 7 முட்டைகள் இடும். தோற்றத்தில் இதனை ஒத்த புல்கூகை Grass Owl, T.capensis மேற்குத் தொடர்ச்சி மலைசார்ந்த பகுதிகளில் புல் உயரமாக வளர்ந்திருக்கும் காடுகளில் காணப்படுகிறது. தரையில் புல்லிடையே பகலில் பதுங்கியிருந்த இரவில் எலி முதலியவற்றை வேட்டையாடும் மரங்களை நாடிச்செல்லும் பழக்கம் இல்லாதது.\n\n"}
{"id": "384727", "url": "https://ta.wikipedia.org/wiki?curid=384727", "title": "அடாலஜ் படிக்கிணறு", "text": "அடாலஜ் படிக்கிணறு\n\nஅடாலஜ் படிக்கிணறு (Adalaj Stepwell) (, , , ), குஜராத் மாநிலத்தின் அகமதாபாத் நகரத்திலிருந்து வடக்கே 18 கிமீ தொலைவிலும்; மாநிலத் தலைநகரம் காந்திநகரிலிருந்து 5 கிமீ தொலைவிலும் உள்ள அடாலஜ் கிராமத்தில் உள்ளது. இக்கிணற்றின் தூண்கள், பக்கவாட்டுச் சுவர்கள் மற்றும் படிகளில் இலைகள், பறவைகள், மீன்கள் போன்ற அழகிய வேலைப்பாடுகளுடன் கூடிய சிற்பங்கள் செதுக்கப்பட்டுள்ளது.\n\nஅடாலஜ் படிக்கிணற்றை வகேலா வம்ச மன்னரான வீர் சிங் வகேலாவின் நினைவாக அவரது மனைவி ருத்தாபாய் 1499ல் கட்டினார். இந்தப் படிக்கிணறு இந்து - இஸ்லாமியக் கட்டிடக் கலைக்கு ஒரு எடுத்துக்காட்டாக விளங்குகிறது.\n\nகுடிநீர் மற்றும் சமையலுக்கு பயன்படும் இப்படிக்கிணற்றின் கரையில் இந்துக்களின் திருவிழாக்களுக்களும், புனிதச் சடங்குகளும் மேற்கொள்ளப்பட்டது. வணிகப் பாதையில் அமைந்த இப்படிகிணற்றின் அருகில் வணிகர்களின் குதிரைகள், ஒட்டகங்கள், கழுதைகள் மற்றும் பணியாட்கள் தங்கி நீரைப் பருகி ஓய்வெடுத்துச் செல்வர்.\n\nSection::::படிக்கிணற்றின் அமைப்பு.\nசோலாங்கி கட்டிடக் கலையில், ஐந்து தளங்களுடன் கூடிய ஆழமான இப்படிக்கிணறு எண்கோண வடிவில், மணற்கற்களால் கட்டப்பட்டது. ஒவ்வொரு தளமும், அழகிய சிற்பங்களால் செதுக்கப்பட்ட தூண்கள் கொண்டது. இப்படிகிணற்றில், மழைக் காலங்களில் நீரை சேமித்து, நீர் பற்றாக்குறை காலங்களில் இக்கிணற்றிலிருந்து நீரை பயன்படுத்துவர். \n\n\n\n\n"}
{"id": "384731", "url": "https://ta.wikipedia.org/wiki?curid=384731", "title": "இராணுவ மருத்துவக் கல்லூரி (இந்தியா)", "text": "இராணுவ மருத்துவக் கல்லூரி (இந்தியா)\n\nஇராணுவ மருத்துவக் கல்லூரி Armed Forces Medical College (AFMC) மகாராஷ்டிர மாநிலத்தின் புனேவில் இந்திய இராணுவத்தால் நிர்வகிக்கப்படும் ஒரு மருத்துவக்கல்லூரியாகும். 1948-ம் ஆண்டு இரண்டாம் உலகப்போருக்குப் பின் பி சி ராய் குழுவின் பரிந்துரையின் பேரில் நிறுவப்பட்ட ஒரு கல்லூரியாகும்.\n"}
{"id": "384734", "url": "https://ta.wikipedia.org/wiki?curid=384734", "title": "சௌமியா சுவாமிநாதன்", "text": "சௌமியா சுவாமிநாதன்\n\nசௌமியா சுவாமிநாதன் ஒரு இந்திய குழந்தைநல மற்றும் காச நோய் ஆராய்ச்சி மருத்துவர் ஆவார். இவர் அக்டோபர் 3, 2017 அன்று உலக சுகாதார அமைப்பின் திட்டங்களுக்கான துணை இயக்குனராக நியமிக்கப்பட்டார். இதற்கு முன்பு இவர் இந்திய அரசின் சுகாதாரம் மற்றும் குடும்பநல அமைச்சகத்தின் செயலாளராகவும், இந்திய மருத்துவ ஆராய்ச்சி சபையின் இயக்குனராகவும் பணியாற்றினார்.\n"}
{"id": "384735", "url": "https://ta.wikipedia.org/wiki?curid=384735", "title": "சமந்தா இரத்தினம்", "text": "சமந்தா இரத்தினம்\n\nசமந்தா இரத்தினம் (\"Samantha Ratnam\", சமந்தா ரட்ணம், பிறப்பு: 1977) ஆத்திரேலிய சமூக சேவையாளரும், அரசியல்வாதியும் ஆவார். இவர் ஆத்திரேலியா, விக்டோரியா மாநில பசுமைக் கட்சியின் தலைவரும் ஆவார். இவர் விக்டோரியா சட்டமன்ற உறுப்பினரும், முன்னாள் மோர்லாந்து நகரசபை முதல்வரும் ஆவார்.\n\nSection::::வாழ்க்கைக் குறிப்பு.\nஇங்கிலாந்தில் இலங்கைத் தமிழ் பெற்றோருக்கு இரட்டைக் குழந்தைகளில் ஒருவராக 1977 ஆம் ஆண்டில் பிறந்த சமந்தா இலங்கையில் வளர்ந்தார். சமந்தாவின் குடும்பத்தினர் 1983 கறுப்பு யூலை இனக்கலவரத்தில் பாதிக்கப்பட்டு ஐரோப்பா, மற்றும் கனடா சென்று, இறுதியாக ஆத்திரேலியாவில் குடிபுகுந்தனர். இவரது பெற்றோர் யாழ்ப்பாணம், மானிப்பாயைச் சேர்ந்த மேதர் குடும்பத்தைச் சேர்ந்தவர்கள்.\n\nசமந்தா மெல்பேர்ண் பல்கலைக்கழகத்தில் பயின்று இளங்கலைப் பட்டத்தையும், பின்னர் சமூக சேவையில் இளங்கலை சிறப்புப் பட்டத்தையும் பெற்றார். 2015 ஆம் ஆண்டில் அதே பல்கலைக்கழகத்தில் இளைஞர் சமூகவியலில் முனைவர் பட்டம் பெற்றார்.\n\nசமந்தா ரட்ணம் அகதிகள் நலத்திட்டங்களுக்காக பல்வேறு அமைப்புகளில் பணிபுரிந்துள்ளார்.\n\nSection::::மோர்லாந்து நகரசபை.\n2012 ஆம் ஆண்டில் மோர்லாந்து நகரசபைக்கான தேர்தலில் சமந்தா பசுமைக் கட்சியில் போட்டியிட்டு வெற்றி பெற்றார். 2016 ஆம் ஆண்டில் நடந்த தேர்தலில் 55% வாக்குகளைப் பெற்று மீண்டும் தெரிவானார்.\n\n2016 ஆம் ஆண்டில் மோர்லாந்து நகரசபைத் தலைவராக நகரசபை உறுப்பினர்களால் தேர்ந்தெடுக்கப்பட்டார்.\n\nபழங்குடிகளை அவமதிக்கும் வகையில் சனவரி 26 ஆத்திரேலியா நாளில் குடியுரிமை வழங்கும் நிகழ்வுகளை நகரசபைகள் நிறுத்தவேண்டும் என்ற கோரிக்கை எழுந்த போது, அதற்கு ஆதரவாக சமந்தா தனது மோர்லாந்து நகரசபையில் தீர்மானம் கொண்டுவந்து நிறைவேற்றினார். 2017 அக்டோபர் 11 இல் தனது நகரசபைப் பதவியைத் துறந்தார்.\n\nSection::::2016 நடுவண் தேர்தல்.\n2016 ஆம் ஆண்டில் நடைபெற்ற ஆத்திரேலிய நடுவண் தேர்தலில் பசுமைக் கட்சியின் சார்பாக வில்சு தேர்தல் தொகுதியில் சமந்தா போட்டியிட்டார். வில்சு தொகுதியில் பசுமைக் கட்சிக்கு 10% அதிக வாக்குகள் கிடைத்திருந்தாலும், தொழிற் கட்சியைச் சேர்ந்த பீட்டர் காலில் 4.88 % அதிகப்படியான வாக்குகளால் வெற்றி பெற்றார்.\n\nSection::::விக்டோரிய மாநில அரசியல்.\nஆத்திரேலிய விக்டோரியா மாநில பசுமைக் கட்சியின் தலைவர் கெர்க் பார்பர் அரசியலில் இருந்து இளைப்பாறுவதாக அறிவித்ததை அடுத்து, சமந்தா ரட்ணம் அக்கட்சியின் தலைவராக 2017 அக்டோபர் 12 அன்று அறிவிக்கப்பட்டார். விக்டோரியா மாநில சட்டமன்றத்தில் கிரெக் பார்பரின் இடத்திற்கு சமந்தா தேர்ந்தெடுக்கப்பட்டார்.\n\n"}
{"id": "384744", "url": "https://ta.wikipedia.org/wiki?curid=384744", "title": "வே. இ. பாக்கியநாதன்", "text": "வே. இ. பாக்கியநாதன்\n\nகலாநிதி வே. இ. பாக்கியநாதன் அவர்களின் ஈழத்தின் அறியப்பெற்ற நூலகவியலாளர், கல்வியாளர், எழுத்தாளார். தெகிவளை தொழில்நுட்பக் கல்லூரி உப அதிபராகவும் பணியாற்றியுள்ளார்.\n\n"}
{"id": "384751", "url": "https://ta.wikipedia.org/wiki?curid=384751", "title": "பன்னாட்டுப் பெண் குழந்தைகள் நாள்", "text": "பன்னாட்டுப் பெண் குழந்தைகள் நாள்\n\nபன்னாட்டுப் பெண் குழந்தைகள் நாள் (\"International Day of the Girl Child\", \"Day of the Girl\", \"International Day of the Girl\") என்பது ஐக்கிய நாடுகள் சபை அறிவித்த ஒரு பன்னாட்டு நினைவு நாள் ஆகும். பெண் குழந்தைகளுக்கான உரிமைகளையும் சுதந்திரத்தையும் பாதுகாக்கப்பட வேண்டிய அவசியத்தை உணர்த்த அக்டோபர் 11 ஆம் நாளை பன்னாட்டு பெண் குழந்தைகள் தினமாக ஐநா 2011 ஆம் ஆண்டில் அறிவித்தது. இந்த நாள் கனடாவினால் தீர்மானிக்கப்பட்டு பிற நாடுகளால் முன்மொழியப்பட்டு உலகமே ஏற்றுக்கொண்டது. இந்நாளில் உலகமெங்கும் பெண் குழந்தைகள் பாதுகாப்பு குறித்தான விழிப்புணர்வு பரப்புரைகள் மேற்கொள்ளப்படுகிறது.\n\nபாலின சமத்துவம், சகல துறைகளிலும் சமத்துவமான வாய்ப்பு, கல்வி உரிமை, பாதுகாப்பு, அங்கீகாரம், வளர்ச்சியை அதிகரித்தல், வன்முறைகளை களைதல் போன்றனவற்றிற்கு சமூகம் ஒத்துழைப்புக் கொடுத்து இந்தப்பெண் குழந்தைகள் நினைத்ததை சாதிக்க உறுதுணையாக நின்று, இவர்கள் பின்னாளில் சாதனைப்பெண்களாக மிளிர வைக்கும் அவசியத்தை நினைவுகூரும் நாள்.\n\nபெண் குழந்தைகள் பிறப்பு என்பது பெற்றோருக்கு ஏற்படும் பொருளாதார சுமை என்கின்ற கருத்தியலை மாற்றியமைக்கவும் இவ்வுலகில் உயிர்கள் ஒவ்வொன்றும் தோன்றவும் சுதந்திரமாய் வாழவும் இயற்கையான உரிமைகள் உள்ளன் என்பதை உணர்த்தவும் இந்நாளில் பல நடவடிக்கைகளை தன்னார்வ அமைப்புகள் மக்கள் நல அரசகள் உலகம் முழுவதும் முன்னெடுக்கப்படுகிறது.\n\n\n"}
{"id": "384752", "url": "https://ta.wikipedia.org/wiki?curid=384752", "title": "சாம்பவர்", "text": "சாம்பவர்\n\n"}
{"id": "384755", "url": "https://ta.wikipedia.org/wiki?curid=384755", "title": "ஐசானியேசுவர சிவன் கோவில்", "text": "ஐசானியேசுவர சிவன் கோவில்\n\nஐசானியேசுவர சிவன் கோவில், இந்தியாவின் ஒடிசாவின் தலைநகரான புவனேசுவரில் அமைந்துள்ள ஒரு சிவன் கோவில் ஆகும். இது கி.பி. 13ஆம் நூற்றாண்டில் கட்டப்பட்டது. இது புவனேசுவரின் பழைய நகரில் உள்ள மாநகர சபை வைத்தியசாலைக்கு அண்மையில் அமைந்துள்ளது. இக்கோவிலில் மூலவர் கிழக்கு நோக்கியுள்ளார். இங்கு மகா சிவராத்திரி, மகர சங்கராந்தி, ருத்திராபிடேகம், ஜலாபிடேகம் முதலியன முக்கிய விழாக்களாக அமைகின்றன. \n\n= மேற்கோள்கள் =\n"}
{"id": "384759", "url": "https://ta.wikipedia.org/wiki?curid=384759", "title": "முட்டல் ஏரி", "text": "முட்டல் ஏரி\n\nமுட்டல் ஏரி, தமிழ்நாட்டின் சேலம் மாவட்டத்தில் ஆத்தூர் வட்டத்தில் அமைந்துள்ள ஓர் ஏரியாகும்.\nSection::::அமைவிடம்.\nஆத்தூரில் இருந்து, 5 கி.மீ., தொலைவில், கல்லாநத்தம் ஊராட்சி, கல்வராயன்மலை அடிவாரத்தில் முட்டல் கிராமம் உள்ளது. இது முட்டல் மலையிலிருந்து அருவியாக ஒடி பின் ஏரியில் சென்றடைகிறது. இந்நீரின் மூலம் பல ஏக்கர் விவசாய நிலங்கள் பாசனவசதி பெற்கிறது.அங்கு செல்ல, டவுன் பஸ் வசதி உள்ளது. அங்குள்ள முட்டல் ஏரி மற்றும் வனப்பகுதிகளில், புள்ளிமான், காட்டெருமை, காட்டுப்பன்றி, மயில் உள்ளிட்ட வனவிலங்கு, பறவைகள், நீர்வீழ்ச்சிகள் உள்ளன.\n\nSection::::சுற்றுலாத்தலம்.\n2016ல், சுற்றுலா பயணிகள் தங்க, மூங்கில் குடில்கள் கொண்ட தங்கும் விடுதிகள், படகு சவாரி அமைக்கப்பட்டன. முட்டல் ஏரி ஆழப்படுத்தாததால், தற்போது சொட்டு தண்ணீர் கூட இல்லாமல் வறண்டு கிடக்கிறது. சுற்றுலா பயணிகள் வருகை இல்லாததால், மூங்கில் உள்ளிட்ட குடில்கள், படகுகள் பயனற்ற நிலையில் உள்ளது.\n\nSection::::வலைத்தளம்.\nஅமைவிடம் முட்டல் ஏரி அமைவிடம்\n"}
{"id": "384777", "url": "https://ta.wikipedia.org/wiki?curid=384777", "title": "எம். என். எத்திராஜ்", "text": "எம். என். எத்திராஜ்\n\nஎத்திராஜ் வண்ணார் அல்லது எம்.எத்திராஜுலு (\"M.Ethirajulu\", செப்டம்பர் 19, 1919 – செப்டம்பர் 18, 1970) சலவைத் தொழிலாளர் சங்கத்தில் முக்கிய தலைவராகப் பணியாற்றியவர். வண்ணார் சமூகத்தில் தமிழ்நாடு சட்டமன்ற மேலவைக்குத் தெரிவு செய்யப்பட்ட முதலாவது உறுப்பினர். வண்ணார் சமூகத்தை சுயமரியாதை இயக்கத்துடன் இணைப்பதற்கான முயற்சியில் அவர் மிகவும் மறக்கமுடியாதவராக இருக்கிறார்.\n\nSection::::ஆரம்ப வாழ்க்கை.\nஎம்.என்.எத்திராஜ் பரங்கிப்பேட்டை அருகில், மாணிக்கம்-நாவம்மாள் தம்பதியருக்கு மூத்த மகனாக மிகவும் ஏழைக் குடும்பத்தில் பிறந்தார். தங்கள் குடும்ப தொழிலில் ஈடுபடுவதை விரும்பாததால், கல்வி கற்க மிகவும் விருப்பப்பட்டார். அவரது உறவினர் \"சாமியார்\" என்பவர் அவரைக் கடலூர் அழைத்து வந்து உதவினார். 1937 ஆம் ஆண்டு சென்னை உயர்நிலைப் பள்ளியில் பள்ளிப்படிப்பை முடித்தார்.\n\nSection::::அரசியல் வாழ்க்கை.\nஅனைத்து இந்திய சலவைத் தொழிலாளர் மாநாடு சென்னையில் கே. காமராஜ் முன்னிலையில் நடைபெற்றது. 1969 ஆம் ஆண்டு டோபி பேரணி நடத்தப்பட்ட போது எத்திராஜ் கைது செய்யப்பட்டார். தமிழ்நாடு காங்கிரஸ் பொதுக்கூட்டத்தில் மேலவைக்கு யாரை அனுப்ப வேண்டும் என்பதில் கடுமையான போட்டி இருந்தது. அப்போது காமராஜ் அவர்களால் எத்திராஜ் தேர்வு செய்யப்பட்டார். தங்கள் சமூகம் தாழ்த்தப்பட்டோர் பட்டியலில் சேர்க்க வேண்டுமென்று, தமிழ்நாடு வந்த இந்திரா காந்திக்கு எதிராக கருப்பு கொடி காட்டப்பட்டது. 1970 ஆம் ஆண்டு தென் ஆற்காடு காங்கிரசு அலுவலகத்தில் காவல்துறை மூலம் எத்திராஜ் தாக்கப்பட்டார். மூன்றாவது முறையாக சட்டசபை உறுப்பினராகும் வாய்ப்பு பெற்றார். அனைத்து இந்திய டோபி சங்கம், தமிழ்நாடு வண்ணார் சங்கம் எனப் பல அமைப்புகளைத் தொடங்கினார். தென் ஆற்காடு பாரத் சேவா சமாஜ் அணி உறுப்பினராகவும் இருந்தார். மிகவும் பிற்படுத்தப்பட்ட மக்களின் குழு உறுப்பினராகவும் இருந்தார். மேலும் \"சலவை மணி\" இதழ் ஆசிரியராக இருந்தார். அவர் சேர்ந்த சமூகம் கன்னியாகுமரி மற்றும் செங்கோட்டை மாவட்டத்தில் தாழ்த்தப்பட்ட சமுதாயமாக இருந்தது. மற்ற மாவட்டத்தில் மிகவும் பிற்பட்ட சமுதாயமாக இருந்தது. இதை அவர் தமிழக அரசின் பார்வைக்குக் கொண்டு வந்தார். தன்னுடைய சமூகத்தை அனைத்து மாவட்டத்திலும் தாழ்த்தப்பட்டோர் பட்டியிலில் சேர்க்க வற்புறுத்தினர். மாநில அளவில் சமுதாய மாநாடுகளை அமைத்து அரசின் பார்வைக்கு அவர் சார்ந்த சமூகத்தின் நிலைமையை திரும்ப பார்க்க செய்தார். சலவை சோடா மிக குறைந்த விலையில் கிடைக்க மத்திய அரசை தொடர்புகொண்டு பெற்றுத்தந்தார்.\n\nSection::::மறைவு.\nமூன்றாவது முறையாக சட்டப்பேரவை உறுப்பினராக இருக்கும் போது உடல் நிலை சரியில்லாமல் அவதிப்பட்டார். 1970 ஆம் ஆண்டு மாரடைப்பு மூலம் அவர் உயிர் பிரிந்தது. அவரது மறைவிற்கு காமராசர், மு. கருணாநிதி உட்பட பல அரசியல் தலைவர்கள் கலந்து கொண்டனர். அஞ்சலிக் கூட்டம் நடைபெற்றது. காங்கிரஸ் கட்சியின் மூத்த தலைவர் ஜி. கே. மூப்பனார் சென்னை திருவெற்றியூரில் அவருடைய சிலையைத் திறந்து வைத்தார்.\n"}
{"id": "384780", "url": "https://ta.wikipedia.org/wiki?curid=384780", "title": "இந்திய வாசனைத் திரவியங்கள்", "text": "இந்திய வாசனைத் திரவியங்கள்\n\nவாசனைத் திரவியங்கள், இந்த்யா மற்றும் பிற ஆசிய நாடுகளில், 2000 கி.மு முதலே பயன்படுத்தியதாக குறிப்புகள் உள்ளன. . இதற்கு உதாரணமாக இராமாயணத்தில், கிராம்பும், லவங்க பட்டையும் பயன்படுத்தியதாக குறிப்பிட்டுள்ளது. \n\nஇந்தியாவில், இந்த வாசனைத் திரவியங்கள் பல் உணவுகளில் பல காரணங்களுக்காக பயன்படுத்தப்படும். சுவையான குழம்பு வகைகள் முதல் இனிப்பு வகைகள் வரை இவை பயன்படுத்தப் படுகிறது. இவை முழுமையாகவோ, பொடியாகவோ, வருத்ததாகவோ அல்லது வெட்டியதாகவோ உணவுகளில் சேர்க்கப்படுகிறது. சில சம்யங்களில் உணவின் பரிமாற்றத் தோற்றத்தை மேம்படுத்தும் அழகு பொருளாகவும், பல சமயங்களில் உணவுடன் கலந்த மருந்தாகவும் உபயோகப்படுத்தப் படுகிறது. \n\nSection::::பட்டியல்.\nஇந்திய நாட்டில் பயன்படுத்தப்படும் வாசனைத் திரவியங்களின் பட்டியல் கீழே \n"}
{"id": "384784", "url": "https://ta.wikipedia.org/wiki?curid=384784", "title": "கௌசல்யா ஹார்ட்", "text": "கௌசல்யா ஹார்ட்\n\nகௌசல்யா ஹார்ட் யுசி பெர்க்லி பல்கலைக்கழகத்தைச் சேர்ந்த ஒரு தமிழறிஞர் ஆவார். இவர் சங்கத் தமிழ் இலக்கியங்களை ஆங்கிலத்தில் மொழிபெயர்த்தமைக்காகவும், பல தமிழ் பாடநூல்களை எழுதியுள்ளமைக்காகவும் நன்கு அறியப்படுகிறார்.\n\nSection::::வாழ்க்கை.\nகௌசல்யா ஹார்ட் தமிழ்நாட்டின் மதுரையில் 1930-ல் பிறந்தார். தன்னுடைய முதுகலைப் படிப்பை அண்ணாமலைப் பல்கலைக்கழகத்தில் 1962-ல் முடித்த இவர் அயல் நாட்டைச் சேர்ந்த மற்றொரு தமிழ் அறிஞரான ஜார்ஜ் எல். ஹார்ட்(George L. Hart) என்பவரை மணம்புரிந்தார்..\n\nSection::::பணி.\nஇவர் எழுதிய 'தொடங்குனர்களுக்கான தமிழ்' எனப் பொருள்படும் 'Tamil for Beginners' என்கிற பாடபுத்தகம் பல பல்கலைக் கழகங்களில் பரவலாகப் பயன்படுத்தப்படுகிறது. மேலும் இவர் பல தமிழ் நாடகங்களையும் இயற்றியுள்ளார். இவர் தமிழ் இலக்கியம், குறிப்பாக தமிழ் இராமாயணம் மற்றும் முற்கால கிறித்தவ இலக்கியக் கூறுகள் ஆகிய தலைப்புகளில் பல ஆய்வுத்தாள்களும் இயற்றியுள்ளார்.\n\n"}
{"id": "384791", "url": "https://ta.wikipedia.org/wiki?curid=384791", "title": "தில்லிப் பெரும் புகைமூட்டம்", "text": "தில்லிப் பெரும் புகைமூட்டம்\n\nதில்லிப் பெரும் புகை மூட்டம் (Smog in Delhi) என்பது 2016-ஆம் ஆண்டு நவம்பர்த் திங்கள் ஒன்றாம் தேதியில் இருந்து ஒன்பதாம் தேதி வரை காற்று மாசுபாட்டின் காரணமாக தில்லியிலும் அதன் சுற்றுப்பகுதிகளிலும் ஏற்பட்ட புகைமூட்டத்தைக் குறிக்கும் . இச்சமயத்தில் காற்று மாசுபாடானது PM2.5 மற்றும் PM10 போன்ற அதிகப்படியான அளவுகளில் இருந்தன . 1999-ஆம் ஆண்டில் இருந்து எடுக்கப்பட்ட அளவீடுகளில் இதுவே அதிகமான மாசுபாடு ஆகும் .\n\nஇந்தப் பெரும் புகை மூட்டத்தினால் பொதுப் போக்குவரத்து அதிகமாகப் பாதிக்கப்பட்டது. குறிப்பாக இரும்புவழிப் போக்குவரத்து, விமானப் போக்குவரத்து ஆகியவற்றை இயக்குவதில் இடையூறுகள் ஏற்பட்டன.\n\nSection::::பின்னணி.\nதற்போதுவரை எடுக்கப்பட்ட ஆய்வுகளின் முடிவின் மூலம் குளிர்மையான காலநிலையாலும், காற்றின் மந்தநிலையினாலும் இதற்கான வாய்ப்பு ஏற்பட்டிருக்கலாம் எனக் கருதப்படுகிறது. மேலும் அரிதாள் கட்டையை எரித்தல், குப்பைகளை எரித்தல் , சாலை மாசு, தொழிற்சாலைக் கழிவுகள், வண்டிப் புகை, மின் உற்பத்தி நிலையம் போன்றவைகள் தான் தில்லியில் ஏற்பட்ட பெரும் புகை மூட்டத்திற்கு காரணமாகப் பார்க்கப்படுகிறது. \n\nகாற்று மாசுபாடானது PM2.5 மற்றும் PM10 போன்ற அதிகப்படியான அளவுகளில் இருந்தன.\n\nSection::::வெப்பநிலை.\nஇந்தச் சமயத்தில் புது தில்லியின் வெப்பநிலையானது 15 முதல் 29 டிகிரி செல்சியசாக இருந்தது. (~66 டிகிரி பாரன்ஃகைட்)\n\nSection::::விளைவுகள்.\nSection::::சுகாதார விளைவுகள்.\nபுது தில்லி அரசு, ஒவ்வாமை, ஈழை நோய், கண் எரிச்சல், ஈழை நோய் போன்ற நோய்களுக்கான சுகாதார ஆலோசனைகளை வழங்கியது. \n\nSection::::மாநில அரசின் நடவடிக்கைகள்.\nகாற்றில் அதிக அளவு மாசு கலந்திருப்பது கண்டறியப்பட்டதனால் மத்திய அரசினால் ,சுகாதார அவசரகாலம் அறிவிக்கப்பட்டது. அன்றைய தினம்பள்ளிக்கூடங்கள் , கல்லூரிகள், மத்திய மற்றும் மாநில அரசு அலுவலகங்களுக்கு விடுமுறை அறிவிக்கப்பட்டது. \n\nSection::::நிகழ்வுகள்.\nபெரும் புகைமூட்டச் சமயத்தில் தான் இலங்கைத் துடுப்பாட்ட அணியின் இந்தியச் சுற்றுப் பயணம் 2017-2018 முன்றாவது துடுப்பாட்டப் பொட்டியின் இரண்டாவது நாள் போட்டி புது தில்லியில் நடந்து கொன்டிருந்தது. அப்போது இலங்கை வீரர்கள் விளையாடுவதை நிறுத்திவிட்டு முகமூடி அணிந்தனர். அந்த அணியைச் சேர்ந்த லகிரு கமேஜ் தன்னால் இயல்பாக சுவாசிக்க முடியவில்லை எனத் தெரிவித்தார்.இலங்டை அணியின் பயிற்சியாளரான நிக் போதாஸ் , புது தில்லி மைதானத்தின் கடுமையான மாசு காரணமாக சுரங்கா லக்மலுக்கு கடுமையான வாந்தி ஏற்பட்டதாகத் தெரிவித்தார். பின் இந்த ஆட்டமானது 12.32 முதல் 12.49 வரை நிறுத்தப்பட்டது.\n\nSection::::கட்டுப்படுத்தல் முயற்சிகள்.\nபுதுதில்லியின் முதலமைச்சராக இருந்த அரவிந்த் கெஜ்ரிவால் பின்வரும் அறிவுத்தல்களை வழங்கினார்.\n\nபுகைமூட்டத்தைக் குறைக்க பின்வரும் தற்காலிக நடவடிக்கைகளை தில்லி அரசு மேற்கொன்டது. தில்லியில் உள்ள அரசு, அரசு உதவிபெறும், தனியார் பள்ளிகள் அனைத்திற்கும் அடுத்த முன்று நாட்கள் விடுமுறை தினமாக அறிவிக்கப்பட்டது. சுகாதாரத்துறை அமைச்சரகம் இலைகள் எரிக்கப்படுவதைக் கண்காணிப்பதற்காக செயலி ஒன்றை அறிமுகம் செய்தது. சாலைகளில் உள்ள மாசுகளை நீக்கும் பணியானது நவம்பர் 10 முதல் துவங்கத் திட்டமிடப்பட்டது. அனைத்து சாலைகளிலும் வரும் நாட்களில் நீர் தெளிக்கப்படும் எனத் தெரிவிக்கப்பட்டது. பொதுமக்கள் இயன்றவரை வெளியில் செல்வதைத் தவிர்க்க அறிவுறுத்தப்பட்டனர். நிலக்கரியை எரிபொருளாகக் கொண்டு இயங்கும் பதர்பூர் அனல்மின் நிலையம் தற்காலிகமாக நிறுத்தி வைக்கப்பட்டது. பட்டாசு விற்பனை தில்லியில் தடை செய்யப்பட்டது. சாலைகளில் நீர் தெளிக்கும் பணி நடைபெற்றது. கட்டிடங்கள் கட்டுவதும் இடிப்பதும் தற்காலிகமாகத் தடை செய்யப்பட்டது.\n"}
{"id": "384804", "url": "https://ta.wikipedia.org/wiki?curid=384804", "title": "கே. எல். வி. வசந்தா", "text": "கே. எல். வி. வசந்தா\n\nகே. எல். வி. வசந்தா (1923 - 2008) என்பவர் தமிழகத் திரைப்பட நடிகையாவார். இவர் 17 திரைப்படங்களில் நடித்துள்ளார்.\n\nஇவர் 1923 ஆம் ஆண்டு குன்றத்தூரில் பிறந்தவர். இவர் சிறு வயதிலேயே வாய்ப்பாட்டு, நடனம் ஆகியவற்றைக் கற்றுத் தேர்ந்தார். பிற்காலத்தில் நடிகையானபோது தனது வேடங்களுக்கான பாடல்களை அவரே சொந்தமாக பாடி நடித்தார். இவர் 1934 இல் பவளக்கொடி படத்தில் சிறு கதாபாத்திரத்தில் அறிமுகமாகி, 1939-ல் வெளியாகிய வெற்றிப்படமான ரம்பையின் காதல் படத்தின் கதாநாயகியாகப் புகழ்பெற்றார்.\n"}
{"id": "384810", "url": "https://ta.wikipedia.org/wiki?curid=384810", "title": "ஒட்டலிவிளை", "text": "ஒட்டலிவிளை\n\nஒட்டலிவிளை எனும் ஊர் கன்னியாகுமரி மாவட்டத்தில் கல்குளம் தாலுகாவை சார்ந்த பகுதி ஆகும். செங்கோடி, கூடன்விளாகம், முதலாறு ஆகியவை அருகில் உள்ள ஊர்களாகும்.\nSection::::பெயர் காரணம்.\n\" ஒட்டல் \" என்பதற்கு 'குளம்' என்பது அர்த்தமாகும். இவ்வூர் குளத்தங்கரையை ஒட்டி உருவானதால் இப்பெயர் பெற்றது.\n\nSection::::இனம் & சமயம்.\nஇவ்வூர் மக்கள் அனைவரும் கிறிஸ்தவ சாம்பவர் சமூகத்தை சார்ந்தவர்கள்.\nSection::::வழிபாட்டு தலம்.\nஊர் நடுவே இரட்சணிய சேனை ஆலயம் அமைந்துள்ளது.\nSection::::மக்கள்தொகை.\nஇவ்வூரில் தோராயமாக 500 பேர் வசித்து வருகிறார்கள்."}
{"id": "384811", "url": "https://ta.wikipedia.org/wiki?curid=384811", "title": "மதுரா சிங்கத் தூண்", "text": "மதுரா சிங்கத் தூண்\n\nமதுரா சிங்கத் தூண் (Mathura lion capital), கிபி முதல் நூற்றாண்டின் துவக்க காலத்தில், பரத கண்டத்தின் மதுரா பகுதிகளை ஆண்ட இந்தோ சிதிய மன்னர்கள் நிறுவிய இந்த மணற்கல் சிங்கத் தூணை, தற்கால இந்தியாவின் உத்தரப் பிரதேச மாநிலத்தின் மதுரா நகரத்தில் 1869ம் ஆண்டில் கண்டு பிடிக்கப்பட்டது. இச்சிங்கத்தூணில் பிராகிருதத்தின் கரோஷ்டி எழுத்துமுறையில் கல்வெட்டுக் குறிப்புகள் உள்ளது. \n\nஇந்தோ சிதிய மன்னர் முகி என்பவரின் நினைவாக இச்சிங்கத் தூண் நிறுவப்பட்டதாகும். இச்சிங்கத் தூணில் இந்தோ சிதிய மன்னர்களின் வழித்தோன்றல்களின் பெயர்கள் குறிப்பிடப்பட்டுள்ளது. \n\nஇச்சிங்க தூணில் உள்ள கல்வெட்டுக் குறிப்புகள், மகாசம்ஹிகா புத்தப் பிரிவை எதிர்க்கும் சர்வாஸ்திவாத பௌத்தத்தை இந்தோ சிதிய மன்னர்கள் ஆதரித்தாக குறிப்பிடுகிறது. தற்போது இச்சிங்கத் தூண் பிரித்தானிய அருங்காட்சியகத்தில் உள்ளது.\n\n\n"}
{"id": "384813", "url": "https://ta.wikipedia.org/wiki?curid=384813", "title": "அமிர்தவர்சினி படிக்கிணறு", "text": "அமிர்தவர்சினி படிக்கிணறு\n\nAmritavarshini Vav \nஅமிர்தவர்சினி படிக்கிணறு (Amritavarshini Vav or Panchkuva Stepwell or Katkhuni Vav), இந்தியாவின் குஜராத் மாநிலத்தின் அகமதாபாத் நகரத்தில் உள்ள படிக்கிணறாகும். இது பாதுகாக்கபப்ட்ட சின்னங்களில் ஒன்றாக உள்ளது. \n\nSection::::வரலாறு.\nஅமிர்தவர்சினி படிக்கிணறு, குஜராத் ஆளுநரின் தலைமை அமைச்சராக இருந்த \"இரகுநாத் தாஸ்\" என்பவரால் கிபி 1723ல் கட்டி முடிக்கப்பட்டது.\n\nSection::::கட்டிடக் கலை.\nஇந்து மற்றும் இசுலாமியக் கட்டிடக்கலைகளுடன் கலந்து கட்டப்பட்ட இந்த படிக்கிணறு, ஆங்கில எழுத்தான \"எல்\" வடிவத்தில் நிறுவப்பட்டதாகும். 50 அடி ஆழம் கொண்ட இந்த படிக்கிணறு, மூன்று தளங்களுடன் கூடியது. இக்கிணறு 2004ல் சீரமைக்கப்பட்டது. \n\n\nSection::::மேற்கோள்கள்.\n \n"}
{"id": "384814", "url": "https://ta.wikipedia.org/wiki?curid=384814", "title": "தலைநகரம் சண்டிகர் கட்டிட வளாகம்", "text": "தலைநகரம் சண்டிகர் கட்டிட வளாகம்\n\nதலைநகரம் சண்டிகர் கட்டிட வளாகம் (Chandigarh Capitol Complex), இந்தியாவின் பஞ்சாப் மற்றும் அரியானா மாநிலங்களின் தலைநகரான சண்டிகர் நகரத்தின் செக்டார் ஒன்றில் அமைந்த அரசுக் கட்டிடங்களின் வளாகம் ஆகும். இவ்வளாகம், கட்டிடக்கலை அறிஞரான லெ கொபூசியே என்பவரால் 1953ல் வடிவமைக்கப்பட்டது. இக்கட்டிட வளாகம், 2016ல் யுனெஸ்கோ நிறுவனம் உலகப் பாரம்பரியக் களங்களில் ஒன்றாக அறிவித்துள்ளது. \n\nநூறு ஏக்கர் பரப்பளவில் கட்டப்பட்ட அரசுக் கட்டிட வளாகம், சட்டமன்ற அரண்மனை, செயலகக் கட்டிடம் மற்றும், பஞ்சாப் மற்றும் அரியானா உயர் நீதிமன்றம், திறந்த கை நினைவுச்சின்னம் மற்றும் ஒரு ஏரியும் கொண்டதாகும்.\n"}
{"id": "384830", "url": "https://ta.wikipedia.org/wiki?curid=384830", "title": "மன்னர் அளகைக்கோன்", "text": "மன்னர் அளகைக்கோன்\n\nஇலங்கையின் ஒரு பகுதியை ஆண்ட தமிழ் மன்னன் அளகைக்கோன், தமிழ்நாட்டில் கோனார்கள் அதிகமாக வாழ்ந்த தஞ்சாவூரில் 700 ஆண்டுகளுக்கு முன் வாழ்ந்த தமிழனான அளகைக்கோன் என்பவர் இலங்கை சென்று மூன்றாம் விக்கிரமவாகு என்ற மன்னரிடம் மந்திரியாக இருந்து, தனது வீரத்தால் கொஞ்சம் கொஞ்சமாக முன்னேறி கம்பனை என்ற இடத்தில் ஐவர் கோட்டையை கட்டி அப்பகுதியை ஆண்டது மட்டுமல்லாது இலங்கையின் சக்கரவர்த்தியாகவும் உயர்ந்தார்.\n\nகி.பி.1344-ல் இலங்கை வந்த இபின்பட்டுடோ என்ற யாத்திரிகர் தன் பயண நூலில் அளகைக்கோன் பற்றி குறிப்பிட்டுள்ளார்.\n"}
{"id": "384840", "url": "https://ta.wikipedia.org/wiki?curid=384840", "title": "புரோகுராட்டி", "text": "புரோகுராட்டி\n\nபுரோகுராட்டி (Procuratie) (இத்தாலியம், \"procuracies\") என்பது வெனிசு நகரின் செயின்ட் மார்க்ஸ் சதுக்கத்தில் முன்று இணைப்புகள் கொண்ட ஒரு கட்டடம் ஆகும். இவை செயின்ட் மார்க்கின் கடிகார கோபுரத்துடன் இணைக்கப்பட்டவை. இது வரலாற்றுச் சிறப்புமிக்க கட்டிட கட்டுமானப் பாணியின் வடிவம் ஆகும். இந்த கட்டடத் தன் இறுதி வடிவை நெப்போலியனின் ஆக்கிரமிப்பின்போது பெற்றது. இந்தக் கட்டிடம், வெனிஸ் நகரின் மிக நீளமான (500 அடி) கட்டிடம் என்ற பெயரைப் பெற்றது. \n\nஇதன் சதுர வளாகத்தின் வடக்குப் பகுதியில் உள்ள புர்காரிட்டி வெக்கீச்சின் கட்டிடமே பழமையானது. இது பன்னிரெண்டாவது நூற்றாண்டில் இரண்டு மாடி அமைப்பாக கட்டப்பட்டது. சான் மார்கோவின் சாரார் பகுதியானது அலுவலகங்கள் மற்றும் குடியிருப்புகள் ஆகியவற்றைக் கொண்டது. இவை பதினாறாம் நூற்றாண்டில் தீக்கிரையான பிறகு கோடூசியின் மூன்று மாடி வடிவமைப்பானது அதன் கோதிக் கட்டிடக்கலையின் பாரம்பரியம் மீட்கப்பட்டது.\n\nசதுக்கத்தின் தெற்குப் பக்கத்தில், புரோக்கரிடி நியூவ் கட்டடப் பணிகள் 1586 ஆம் ஆண்டில் வின்சென்சோ ஸ்கமோசியால் மிகவும் தீவிரமாக செந்நெறிக்காலக் கட்டிடக்கலை பாணியில் தொடங்கியது, இதன் பணிகள் 1640 ஆம் ஆண்டில் லொங்கெனாவால் நிறைவு செய்யப்பட்டது. இது அலுவலகங்களுக்கு அதிக இடம் ஒதுக்கும் வகையில் வடிவமைக்கப்பட்டுள்ளது.\n\nஇரு கட்டிடங்களும் முதலில் சதுக்கத்தின் மேற்குப் பகுதியில் சிறகுகளைக் கொண்டிருந்தன, அவை சிறிய தேவாலயத்தால் மட்டுமே பிரிக்கப்பட்டிருந்தன. சுமார் 1810 ஆம் ஆண்டில், சிறகுகள் மற்றும் தேவாலயம் போன்றவை இடிக்கப்பட்டு மூன்றாம் கட்டமாக நெப்போலியோனிக் விங் ஆப் தி புரோக்கரேடிஸ் கட்டப்பட்டது. இது ஒரு நியோகிளாசிக்கல் முறையில் குசீப் மரியா சோலி என்பரால் வடிவமைக்கப்பட்டது.\n\nஇக்கட்டடம் சுமார் 500 ஆண்டுகளாக இத்தாலிய அரச குடும்பத்தினர், அரசியல்வாதிகள் ஆகியோரின் கட்டுப்பாட்டில் இருந்தது. இந்நிலையில் கட்டிடத்தை புனரமைத்து பொதுமக்கள் பார்ப்பதற்கு அனுமதிக்க இத்தாலிய அரசு முடிவெடுத்துள்ளது. இதன் புணரமைப்புப் பணிகளை 2020 ஆம் ஆண்டுக்குள் முடிந்து, பொது மக்களின் பார்வைக்குத் திறக்கப்படும் என்று எதிர்பார்க்கப்படுகிறது. இனி இந்தக் கட்டிடம், கலை நிகழ்ச்சிகள், ஓவியக் காட்சிகள், கருத்தரங்குகள், அரசு நலத் திட்டங்களுக்காகப் பயன்படவிருக்கிறது. இதற்காக பிரித்தானியக் கட்டிடக் கலைஞர் சர் டேவிட் சிப்பர்ஃபீல்ட், இந்தக் கட்டிடத்தைப் புனரமைக்க உள்ளார்.\n"}
{"id": "384843", "url": "https://ta.wikipedia.org/wiki?curid=384843", "title": "சுபர்சுவநாதர்", "text": "சுபர்சுவநாதர்\n\nசுபர்சுவநாதர் (Suparśvanātha) (, சமண சமயத்தின் 7வது தீர்த்தங்கரர் ஆவார். மன்னர் பிரதிஸ்தருக்கும், இராணி பிரிதிவிக்கும் வாரணாசியில் பிறந்தவர். சுபர்சுவநாதர் கர்மத் தளைகளிலிருந்து விடுபட்டு, ஞானம் அடைந்து, 20 லட்சம் பூர்வ ஆண்டுகள் வாழ்ந்து, இறுதியாக ஜார்க்கண்ட் மாநிலத்தின் சிகார்ஜியில் முக்தி அடைந்தார். \n\n\n"}
{"id": "384844", "url": "https://ta.wikipedia.org/wiki?curid=384844", "title": "காசினிக்கீரை", "text": "காசினிக்கீரை\n\nஇக்கீரைக்கு குளிர்ச்சியான தட்பவெப்பநிலை அவசியமாகும். மலைப்பிரதேசம்,குளிர்ச்சி பகுதிகளான கொடைக்கானல், ஏற்காடு, சேர்வராயன் மலைப்பகுதிகளில் அதிகமாகப் பயிரிடப்படுகின்றது.மேலும் நல்ல குளிர்ச்சியான தோப்புப் பகுதிகளிலும் இக்கீரையை பயிரிடலாம். காசினிக்கீரையின் தாவரவியல் பெயர் 'சிக்கோரியம் இன்டிபஸ்' [Chicorium intybus] என்பதாகும். காபி பொடியில் கலக்கப்படும் சிக்கரி இச்செடியில் இருந்து தான் எடுக்கப்படுகிறது.\n\nமருத்துவப் பயன்கள்:\n"}
{"id": "384848", "url": "https://ta.wikipedia.org/wiki?curid=384848", "title": "குமுட்டி", "text": "குமுட்டி\n\nஇது தரையில் படர்ந்து வளரும் கொடித்தாவரமாகும். இது பெரும்பாலும் நெல் வயல்களில் கோடை அறுவடைக்குப்பின் செழித்து வளரும். இதன் காய் கோவைக்காயைப் போல இருக்கும். இதன் கீரையை செடி பூப்பதற்கு முன் பறித்து சமைக்க வேண்டும்.\n\nகுமட்டிக்காய் வத்தல்:\n\nஇதன் காயை சிறுசிறு துண்டுகளாக வெட்டி, உப்பும் மோரும் கலந்த கலவையில் ஊற வைத்துப்பின் வெயிலில் உலர்த்தி வத்தல் செய்யலாம். இதனை எண்ணெயில் பொரித்து எடுக்க சுவையாக இருக்கும்."}
{"id": "384850", "url": "https://ta.wikipedia.org/wiki?curid=384850", "title": "கோவைக்கீரை", "text": "கோவைக்கீரை\n\nஇது மருத்துவப் பயன்பாடுடைய தாவரமாகும். இக் கொடித் தாவரம் பற்றைக் காடுகள், வேலிகளில் வளர்கிறது. இதன் இலையின் பிளவு அமைப்பைக் கொண்டு மூவிரல் கோவை, ஐவிரல் கோவை என்ற பிரிவுகள் உண்டு. இதன் பூ வெள்ளை நிறமானதாகும். இலை, காய், தண்டு, வேர் என எல்லாப் பாகங்களும் மருத்துவ குணமுடையனவாகும். இலைக்கஞ்சியில் இதன் இலை சேர்க்கப்படுவதுண்டு\n\nகோவையைப் பற்றி தெரியாதவர்கள் இருக்க முடியாது. வேலிகள், தோட்டங்கள், காடுகளில் இந்த கொடி படர்ந்து காணப்படும். இதன் பழங்களை சாப்பிட பறவையினங்கள் பறந்தோடிவரும்.\n\nஇதன் பழங்கள் இனிப்பு, புளிப்பு, கசப்பு தன்மை கொண்டது. கோவையின் நிறத்தையும், வடிவத்தையும் கொண்டு மூவிரல் கோவை, ஐவிரல் கோவை, நாமக்கோவை, கருங்கோவை என பலவகையாகப் பிரிக்கின்றனர்.\n\nஇதன் இலை, காய், வற்றல், தண்டு, கிழங்கு அனைத்தும் மருத்துவப் பயன் கொண்டவை. இதனை தொண்டைக்கொடி என அழைக்கின்றனர். மேலும் அப்பைக் கோவை, ராமக் கோவை என இருவகைகள் உள்ளன.\n\n\"கண்ணுங் குளிர்ச்சிபெறுங் காசமொடு வாயுவறும்\n\nபுண்ணுஞ் சிரங்கும் புரண்டேகும்-நண்ணுடலும்\n\nமீதிலார் வெப்பகலும் வீழாநீர்க் கட்டேருங்\n\nகோதிலாக் கோவையிலைக்கு\"\n\nகண் நோய் குணமாக:\n\nகண்கள் ஐம்புலன்களில் முதன்மையானது. கண்களால்தான் புறத்தோற்றங்களை காணவும் ரசிக்கவும் முடியும். உடலில் எந்தவகையான பாதிப்பு ஏற்பட்டாலும் கண்கள் முதலில் பாதிக்கப்படும். இன்றைய கம்ப்யூட்டர் யுகத்தில் கண்களுக்குத்தான் அதிக வேலை பளு. இதனால் கண் நரம்புகள் பாதிக்கப்படுகின்றன.\n\nஇதற்கு கோவை இலையை நிழலில் உலர்த்தி பொடியாக்கி, கஷாயம் செய்து தினமும் காலையில் அருந்தி வந்தால் கண் சம்பந்தப்பட்ட நோய்கள் வராமல் தடுக்கும். மேலும் கண் நரம்புகள் பலப்படும்.\n\nதோல் கிருமிகள் நீங்க:\n\nதோலில் ஏற்படும் சொறி, சிரங்கு இவற்றைக் குணப்படுத்தவும், தோலில் ஏற்படும் அலர்ஜியைத் தடுக்கவும் கோவை இலை பயன்படுகிறது.\n\nகோவை இலை, மஞ்சள் தூள், சிறியா நங்கை, வேப்பிலை இவைகளை சம அளவு எடுத்து ஒன்றாக சேர்த்து அரைத்து சிறிது நீர் கலந்து மண்சட்டியில் விட்டு நன்றாக காய்ச்சி ஆறியபின் உடலெங்கும் பூசி ஊறவைத்து பின் குளித்து வந்தால் சொறி சிரங்கு குணமாகும்.\n\nஇரத்தம் சுத்தமடைய:\n\nகாற்று, நீர், இவற்றின் மாசடைந்த தன்மையாலும் இன்றைய அவசர உணவு (பாஸ்ட்புட்)களாலும் உடலுக்குத் தேவையான சத்துக்கள் கிடைப்பதில்லை. இதனால் இரத்தத்தில் இரும்புச் சத்து குறைபாடு ஏற்படுகிறது. மேலும் பித்த அதிகரிப்பு காரணமாக இரத்தம் அசுத்தமடைகிறது. இதனால் சிறுநீரக கோளாறு ஏற்படுகிறது. இரத்த சோகை மற்றும் இரத்தம் சம்பந்தப்பட்ட அனைத்து நோய்களும் உருவாகிறது.\n\nஇவர்கள் கோவை இலையை நிழலில் உலர்த்தி பொடி செய்து வைத்துக்கொண்டு தினமும் 1 ஸ்பூன் அளவு தேனில் கலந்தோ அல்லது கஷாயமாகக் காய்ச்சியோ அருந்தி வந்தால் இரத்தம் சுத்தமடைவதுடன் உடலும் புத்துணர்வு பெறும்.\n\nஉடல் சூடு சமநிலையிலிருக்க:\n\nதற்போது கோடைக் காலம் முடிந்து தென்மேற்கு பருவமழை பெய்துள்ளது. இதனால் சுற்றுப்புறத்தில் ஏற்படும் மாற்றங்களால் உடலின் தட்ப வெப்ப நிலையும் மாறுபடுகிறது. இதனால் உடலுக்கு பல பாதிப்புகள் உருவாகிறது. இதற்கு கோவையிலை கசாயம் செய்து அருந்தி வந்தால் உடல் வெப்பம் சீராக இருக்கும். கண்கள் குளிர்ச்சிபெறும் .\n\nவியர்க்குரு ஏற்படாமல் தடுக்க:\n\nசிலருக்கு வியர்வை வெளியேறாமல் வியர்க்குருகளாக நீர்கோர்த்துக்கொள்ளும். இவை சில சமயங்களில் வேனல் கட்டிகளாக மாறவும் வாய்ப்புள்ளது. இவர்கள் கோவை இலையை அரைத்து உடலெங்கும் பூசி குளித்து வந்தால் வியர்குரு வராமல் தடுக்கலாம்.\n\nதாது புஷ்டியாக:\n\nஇன்றைய மன அழுத்த பிரச்சனையால் சிலர் தாதுவை இழந்துவிடுகின்றனர். இதனால் இவர்கள் மண வாழ்க்கைக்கு செல்ல பயங்கொள்கின்றனர். மேலும் சிலரோ இதை மறைத்து திருமணம் செய்து பின்னாளில் மணவாழ்க்கை கசந்து விவாகரத்து கோரி நிற்கின்றனர். இப்பிரச்சனை தீர கோவையிலையை நிழலில் உலர்த்தி பொடி செய்து தேன் கலந்து ஒரு மண்டலம் உண்டுவந்தால் இழந்த தாதுவை மீண்டும் பெறலாம். இவர்கள் மருத்துவரின் ஆலோசனை பெறுவது மிகவும் அவசியமாகும்.\n\nஇதர மருத்துவ பலன்கள் :"}
{"id": "384854", "url": "https://ta.wikipedia.org/wiki?curid=384854", "title": "முள்ளங்கிக்கீரை", "text": "முள்ளங்கிக்கீரை\n\nநலம் தரும் முள்ளங்கிக்கீரை:\n\n\n\n\n"}
{"id": "384857", "url": "https://ta.wikipedia.org/wiki?curid=384857", "title": "பருப்புக்கீரை", "text": "பருப்புக்கீரை\n\nதாவரவியல் பெயர் : Chenopodium album L.\n\nகுடும்பம் : Chenopodiaceae\n\nஆங்கிலம் : Lamb’s quarters\n\nவளரிடம் :\n\nஇந்தியாவில் இயற்கையாக வளர்கிறது. இதன் இலைகள் மற்றும் விதைகளுக்காக 4250 மீ உயரம் வரை உள்ள இடங்களில் வளர்க்கப்படுகிறது. தான்ய பயிர் மற்றும் கீரை வகையாக மேற்கு இமாலய பகுதிகளில் பயிரிடப்படுகிறது.\n\nவளரியல்பு :\n\nமணமற்ற குறுஞ்செடி, 30-90 செ.மீ உயரம் வளரக்கூடியது. இலைகள் நீண்ட காம்புடையவை. மடல் மெல்லியது. மலர்கள் இருபாலின. கணுக்களில் நெறுங்கியவை, விதைகள் பக்க வளர்ச்சியுடையவை.\n\nமருத்துவப் பயன்கள் :\nஎன்ன இருக்கிறது?  (100 கிராம் அளவில்)\n"}
{"id": "384860", "url": "https://ta.wikipedia.org/wiki?curid=384860", "title": "2017 பிஃபா 17 உலகக்கோப்பை அணிகள்", "text": "2017 பிஃபா 17 உலகக்கோப்பை அணிகள்\n\n2017 பிஃபா 17 வயதுக்கு உட்பட்டோருக்கான உலகக்கோப்பையில் பங்குபெறும் அணிகளுக்காக விளையாடும் வீரர்களின் பட்டியல் கீழே கொடுக்கப்பட்டுள்ளது. ஒவ்வொரு அணியும் கீழ் உள்ள விதிகளைக் கண்டிப்பாகக் கடைபிடிக்க வேண்டும். \n\nSection::::குழு அ.\nSection::::இந்தியா.\nதலைமைப் பயிற்சியாளர்: லூயீஸ் நார்டன் டி மாடோஸ் \n\nSection::::அமெரிக்கா.\nதலைமை பயிற்சியாளர்: ஜான் ஹாக்வொர்த் \n\nSection::::கொலம்பியா.\nகொலம்பியா தனது அணியில் விளையாடும் வீரர்களின் அதிகாரப்பூர்வ பட்டியலை 15 செப்டம்பர் 2017 அன்று வெளியிட்டது.\n\nதலைமை பயிற்சியாளர்: ஒர்லான்டோ ரெஸ்டோரபா\n\nSection::::கானா.\nதனது அணியில் விளையாடும் வீரர்களின் அதிகாரப்பூர்வ பட்டியலை 15 செப்டம்பர் 2017 அன்று வெளியிட்டது.\n\n<nowiki>தலைமை பயிற்சியாளர்: \n"}
{"id": "384869", "url": "https://ta.wikipedia.org/wiki?curid=384869", "title": "ரோஜர் மூர்", "text": "ரோஜர் மூர்\n\nசர் ரோஜர் மூர் (\"Sir Roger Moore\", 14 அக்டோபர் 1927 – 23 மே 2017) ஆங்கிலேய நடிகர் ஆவார். இவர் பிரித்தானிய இரகசிய முகவர் யேம்சு பாண்ட் பற்றிய திரைப்படங்களில் யேம்சு பாண்டாக 1973 முதல் 1985 வரை ஏழு திரைப்படங்களில் நடித்துள்ளார். 1991 இல் இவர் யுனிசெப் நல்லெண்ணத் தூதராக நியமிக்கப்பட்டார். 2003 இல் இவருக்கு எலபெத் மகாராணி சர் பட்டம் வழங்கிக் கௌரவித்தார்.\n\nSection::::பிறப்பும் இளமை பருவமும்.\nரோஜர் மூர் 1927 அக்டோபர் 14 ம் தேதி லண்டனில் உள்ள லம்பேத்தின் லண்டன் பெருநகரத்தின் ஒரு பகுதியான ஸ்டாக்வெல்லில் பிறந்தார். இவரது தாயார் கொல்கத்தாவில் ஓர் ஆங்கிலேயக் குடும்பத்தில் பிறந்தவர். தந்தை ஜார்ஜ் ஆல்பிரட் மூர், ஒரு காவல்துறை அதிகாரி. பாட்டர்சீ இலக்கணப் பள்ளியிலும், கோர்ன்வால் லான்செசுடன் கல்லூரியிலும், பின்னர் அமெர்சாம் சாலமோர் இலக்கணப் பள்ளியிலும் கல்வி கற்றார். பின்னர் அவர் துர்ஹாம் பல்கலைக் கழகத்தின் வெனரபிள் பெடீ கல்லூரிக்குச் சென்றார், ஆனால் பட்டம் பெறவில்லை . \n\nராயல் அகாடமி ஆஃப் டிராமாடிக் ஆர்ட்டில் இரண்டு கோர்ஸ் படித்துக்கொண்டிருந்தார், இதற்கு உதவியவர் இயக்குனர் பிரையன் டெஸ்மோண்ட் ஹர்ஸ்ட் . அத்துடன் சிறுசிறு பாத்திரங்களிலும் தோன்றினார் .அப்போது ஜேம்ஸ் பாண்ட் படங்களில் மனிபென்னி யாக வரும் லோயிஸ் மாஸ்வ்ல் இவருடன் படித்தார் \n\n18 வயதில், இரண்டாம் உலகப் போர் முடிவுக்கு வந்தவுடன், மூர் தேசிய சேவையில் சேர்ந்தார். 21 செப்டம்பர் 1946 அன்று, ராயல் ராணுவ சேவை கார்ப்ஸில் இரண்டாம் லெப்டினண்ட் ஆக நியமிக்கப்பட்டார். அவருக்கு சேவை எண் 372394 வழங்கப்பட்டது. [4] இறுதியில் அவர் ஒரு கேப்டனாக ஆனார். மூர் மேற்கு ஜெர்மனியில் ஒரு சிறு துறையை நிர்வகித்து வந்தார் .\n\nஅப்பா போல போலீஸ் அதிகாரியாக வேண்டும் என்பதே அவரின் லட்சியம். ஆனால் கடைசியில் ஓவியராகி பின்னர் திரைப்பட அனிமேஷன் துறைக்கு வந்தார் ரோஜர் மூர். அதுவும் சிறிது காலமே நிலைத்தது. பின்னர் புகைப்படக் கலைஞரான தனது நண்பரின் உதவியால் மாடலிங் செய்தார். ஆனால் அதிலும் பெரிதாக சாதிக்கமுடியவில்லை. ஜட்டி, பனியன், பற்பசை விளம்பரத்துக்குதான் கூப்பிட்டார்கள். மாடலிங் செய்தபோது ஹாலிவுட்டில் நடிக்க ஆசை வந்தது. ராயல் அகாடமி ஆஃப் டிரமாடிக் ஆர்ட் பயிற்சிக் கல்லூரியில் சேர்ந்தார் ரோஜர். முதலில் வீதி நாடகங்கள், டிவி தொடர்களில் மட்டுமே வாய்ப்பு வந்தது. அதன் பின்னர் 1945-ல் ஹாலிவுட்டில் துணை நடிகர் வாய்ப்பு கிடைத்தது. 5 ஆண்டுகள் உழைத்தும் பெரிய அளவில் வாய்ப்பு எதுவும் கிடைக்கவில்லை. அதனால் மீண்டும் டிவி சீரியலுக்கு சென்றார். 'டிராயிங் ரூம் டிடெக்டிவ்', 'தி செயின்ட்' ஆகிய டிவி தொடர்கள் இவரை உளவாளியாக பிரபலமாக்கின டிவி சீரியல்கள். ஒருவழியாக 46 வயதில் கதாநாயகனாக வாய்ப்பு கிடைத்து. \n\nSection::::திரைப்பட வாழ்க்கை.\n1973-ல் வெளிவந்த 'லிவ் அண்ட் லெட் டை' திரைப்படத்தில் ஜேம்ஸ்பாண்ட்டாக அவதரித்தார் ரோஜர் மூர்.1985 வரை 'ஃபார் யுவர் ஐஸ் ஒன்லி', 'ஏ வியூ டு எ கில்' உட்பட ஏழு படங்களில் 12 ஆண்டுகள் ஜேம்ஸ்பாண்ட் எடுத்த ஆக்ஷன் அவதாரங்கள் உலகை திரும்பிப் பார்க்கச் செய்தன. அதிக ஆண்டு காலம் 007 ஆக கோலோச்சிய ஒரே சாம்பவான் என்ற பெயர் எடுத்தார் ரோஜர். \n\nSection::::சொந்த வாழ்க்கை.\n1946 ஆம் ஆண்டில், 18 வயதான மூர் ஒரு ராடா மாணவரை மணந்தார்; நடிகை மற்றும் ஐஸ் ஸ்கேட்டர் டோர்ன் வான் ஸ்டெயின் ,அவர் மூரை விட ஆறு வயது மூத்தவர் . [21] மூர் மற்றும் வான் ஸ்டெயன் ஸ்ட்ராத்தாமில் அவருடைய குடும்பத்தாருடன் வசித்தனர், ஆனால் பணத்திற்கான பதட்டங்கள், அவரது நடிப்புத் திறனில் நம்பிக்கை இல்லாததால் அவர்களது உறவை பாதித்தது. [22] ஒரு சந்தர்ப்பத்தில் அவர் மேல் தேநீர் கோப்பையை தூக்கி எறிந்தார் . அதன் பிறகே ராணுவ சேவைக்கு சென்றார் .\n\nமூர் நான்கு முறை திருமணம் செய்து கொண்டார், அவற்றில் வெல்ஷ் பாடகர் டோரதி ஸ்கைர்ஸ் ,மற்றும் இத்தாலிய நடிகை லுயிசா மாட்டோலி, முக்கியமானவர்கள் .நடிகை லுயிசா மாட்டோலி ,அவருடன் மூன்று குழந்தைகள் பிறந்தனர் . டெபோரா மூர் மற்றும் ஜெஃப்ரி மூர் . மூர் 2008 இல் \" மை வேர்ட் இஸ் மை பாண்ட் \"என்ற சுயசரிதையை வெளியிட்டார்; அவர் தன்னுடைய வாழ்க்கையின் சினிமா பற்றி பிற புத்தகங்களை எழுதியுள்ளார். தற்போது யுனிசெஃப் நல்லெண்ணத் தூதராக இருக்கிறார். எல்லாவற்றையும்விட இந்த பணியே மிகுந்த மனநிறைவு அளிப்பதாக கூறுகிறார். யூனிசெப் அமைப்பின் நலத்தூதராகவும் பணியாற்றியுள்ள ரோஜர், சுகாதாரப் பணிகளுக்காக அதிக அளவு நன்கொடைகளை வாரி வழங்கியுள்ளார். \n\nSection::::இறப்பு.\nபுற்று நோயால் அவதிப்பட்டு வந்த அவர் ரோஜர் மூர் அவரது 89 வது வயதில் ஸ்விட்சர்லாந்தில் 2017 மே 23 இல் காலமானார். \n\n\n"}
{"id": "384870", "url": "https://ta.wikipedia.org/wiki?curid=384870", "title": "குழிநரி", "text": "குழிநரி\n\nகுழிநரி (antlions) என்பது ஒரு பூச்சி ஆகும். இதில் 2,000 இனங்கள் உள்ளன. இது Myrmeleontidae என்றக் குடும்பத்தைச் சேர்ந்தது. இதன் குடம்பிகள் அவற்றின் சுறுசுறுப்பான வேட்டை சுபாவத்துக்காக அறியப்படுகிறன. இவற்றில் பல இனங்கள், தனியாக வாழும் இரைகொல்லிப் பூச்சிகள் ஆகும். இவை எறும்பு போன்று ஊர்ந்துவரும் உயிரினங்களைப் பிடித்து உண்ணும். இவை தன் இரையைப் பிடிப்பதற்காக தோட்டங்கள், திறந்தவெளிப் பகுதிகளில், குறிப்பாக மணல் பகுதிகளில் கூம்புவடிவத்தில் சரிவான குழிகளை உருவாக்குகிறன. இந்தக் குழியின் எந்தப் பாகத்தில் ஒரு பூச்சி கால் வைத்தாலும், அவை குழியின் மையப் பகுதிக்குள் விழுந்து குழிநரிக்கு உணவாகிவிடும். இவற்றில் வயது வந்த பூச்சிகள் குறைவாகவே அறியப்படுகின்றன. அவை பெரும்பாலும் அந்தியில் அல்லது இருண்ட பிறகு பறக்கின்றன. மேலும் வளர்ந்த இந்தப் பூச்சிகள் தட்டாரப்பூச்சி அல்லது ஊசித்தட்டான் என தவறாக அடையாளம்காண வாய்ப்புள்ளது. அவை சில நேரங்களில் ஆன்ட்லியன் லசிவிங்ஸ் ( antlion lacewings) என்று ஆங்கிலத்தில் அழைக்கப்படுகின்றன. மேலும் இதன் குடம்பிகள் மணலில் விசித்திரமான பொறியமைப்பை உருவாக்குவதால் அமெரிக்காவில் சிலசமயம் இதன் குடம்பிகளை டோட்லிபக் (doodlebugs) என அழைக்கப்படுகின்றன.\n\nகுழிநரிகள் உலகம் முழுக்க பரவியுள்ளன. பெரும்பாலும் அவற்றின் குடம்பிகள் (லார்வா) பொதுவாக வறண்ட மற்றும் மணற்பாங்கான பகுதிகளில் குழிபறித்து பதுங்கி உணவை வேட்டையாடக்கூடியன. ஆனால் சில குடம்பிகள் குப்பைகள் அல்லது இலைகளுக்கு இடையில் பதுங்கியபடி தங்கள் இரையை வேட்டையாடுகின்றன.\nSection::::சொற்பிறப்பு.\nதமிழில் இதை குழிநரி என அழைக்கின்றனர். காரணம் நரியைப் போல புத்திசாலித்தனமாக இரையைப் பிடிப்பதால் இப்பெயர் பெயர் வந்திருக்கலாம். ஆங்கிலத்தில் \"ஆன்ட்லயன்\" (சிங்க எறும்பு) என்ற பெயரில் அழைக்கப்படுகிறது. பூச்சிகளில் பெரிய சதவிகிதத்தைக் கொண்ட எறும்புகளை, சிங்கம் போல அழிப்பது அல்லது வேட்டையாடுவதைக் கொண்டு இவ்வாறு குறிப்பிடுவதாகக் கருதப்படுகிறது.\n\nSection::::குழிநரியின் வளர்ச்சி நிலைகள்.\nஇதன் வளர்ச்சி நிலையானது பெண் குழிநரி பொருத்தமான இடத்தில் முட்டை இடுவதில் இருந்து தொடங்குகிறது. குழிநரியின் குடம்பியானது அது எங்கு வெளியாகிறதோ அதைப்பொறுத்து, இலைகள், குப்பைகள் மரத் துண்டுகள் ஆகியவற்றின் கீழ் தன்னை மறைத்துக் கொள்கிறது. தளர்வான மண் அமைப்பு என்றால் சரிவான குழியைப் பறித்து மறைந்து கொள்கிறது. [6] பதுங்கி இருந்து தனக்கான உணவை வேட்டையாடுகின்றது. நேரடியாக இரையைத் தாக்குவது ஆபத்தானது என்பதால் இது பொறிகளை உருவாக்கி அதை பராமரிக்கிறது. இதனால் போதுமான உணவு கிடைக்கவில்லை என்றால் குறைந்த வளர்சிதை மாற்ற விகிதங்களைக் கொண்டிருக்கும், இதனால் உணவு இல்லாமல் இவற்றால் நீண்ட காலம் வாழ முடியும். இவை தங்கள் வாழ்நாள் சுழற்சியை முடிக்க பல ஆண்டுகள் ஆகலாம்; அவை அதிகமான உணவைப் பெற்றால் அதிக அளவில் முதிர்ச்சி அடையும், இதனால் பல மாதங்கள் உணவளிக்காமல் தப்பிப்பிழைக்கவும் முடியும். குளிர்காலத்தில் அவை ஆழமான இடத்திற்குச் சென்று அங்கு செயலற்ற நிலையில் இருக்கும்.\n\nகுடம்பி அதன் அதிகபட்ச அளவு வளர்ச்சி நிலையை அடையும் போது, ​​அது கூட்டுப்புழு நிலையை அடைந்து உருமாற்றம் அடைய தயாராகிறது. இவை மணல் அல்லது எதாவது ஒரு இடத்தில் பட்டுநூல் போன்ற இழையை வெளியுமிழ்ந்து தன்னைச்சுற்றி ஒரு கூடு கட்டிக்கொள்ளுகின்றது. இந்தக் கூட்டோடு இவை மணலில் பல செண்டி மீட்டர் ஆழத்துக்கு புதைத்துக் கொள்ளலாம். சுமார் ஒரு மாத காலகட்டத்தில் வயதுவந்த பூச்சியாக உருமாற்றம் அடைந்து தன் கூட்டைப் பிளந்து மேற்பரப்புக்கு வருகிறது. மேலே வந்த சுமார் இருபது நிமிடங்களுக்குப் பிறகு, குழிநரிக்கு இறக்கைகள் முழுமையாக திறக்கப்படுகின்றது, பின் தனக்கான ஒரு துணையைத் தேடிச் செல்கிறது.\n"}
{"id": "384872", "url": "https://ta.wikipedia.org/wiki?curid=384872", "title": "லில்லியன் கிஸ்", "text": "லில்லியன் கிஸ்\n\nலில்லியன் டயானா கிஷ் (\"Lillian Diana Gish\", அக்டோபர் 14, 1893 பெப்ரவரி 27, 1993) அமெரிக்க நாடக, திரைப்பட நடிகையும், இயக்குநரும், எழுத்தாளரும் ஆவார். 1912 முதல் ஊமைக் குறுந்திரைப்படக் காலம் முதல் 1987 வரை 75 ஆண்டுகள் திரையுலகில் பங்களித்தவர். இவர் அமெரிக்கத் திரைப்படத்துறையின் முதல் பெண்மணி எனப் புகழப்படுகிறார். இவர் அடிப்படை திரைப்பட நடிப்பு நுட்பங்களை அறிமுகப்படுத்தியமைக்காகவும் அறியப்படுகிறார்.\n\nSection::::இளமைப்பருவம்.\nலியோன் டயானா கேச் 1893, அக்டோபர் 14 அன்று ஓஹியோவில் ஸ்ப்ரிங்ஃபீப்பில் பிறந்தார். அவரது தந்தை ஜேம்ஸ் லீ ஜிஷ், மது அருந்துபவர், அரிதாகவே வீட்டிலேயே இருந்தார், எனவே குடும்பத்தினர் தங்களைக் காப்பாற்றுவதற்காக தாங்களே எதாவது வேலை செய்து பிழைக்கும் நிலை ஏற்பட்டது . லில்லியன், அவரது சகோதரி டோரதி ஜிஷ் மற்றும் அவர்களின் தாயார் மேரி ஜிஷ் ஆகியோர் உள்ளூர் நாடக கம்பெனியில் நடித்து வந்தனர் \nபார்வையாளரின் முன்னிலையில் முதன்முதலில் தோன்றியபோது லில்லியன் வயது ஆறு .. அடுத்த 13 ஆண்டுகளில், சகோதரிடோரதி யும்\nநாடக மேடை பார்வையாளர்களுக்கு பரீட்சயம் ஆகி பெரும் வெற்றி பெற்றனர் .உண்மையில், அவர் படங்களில் நாடி செல்லவில்லை .என்றாலும் பெரிய மேடை நடிகைகளில் ஒருவராகவே இன்றும் கருதப்பட்டு வருகிறார்\n\nSection::::மௌனப்படங்களில் 1912 -1929 வரை.\n1912 இல், அவர் புகழ்பெற்ற இயக்குனர் D.W. கிரிபித். அவர் நாடகத்தை பார்த்து பரவசம் அடைந்து சினிமாவில் வாய்ப்பு கொடுத்தார் . அவளுடைய முதல் படம், அன் அன்ஸீன் எனிமி (1912), தி ஒன் ஷி லவ்வுடு (1912) மற்றும் மை பேபி (1912) மற்றும் கிரிபித்.இயக்கத்தில் 1912 இல் மொத்தம் 12 படங்களில் நடித்தார். அடுத்த இரண்டு ஆண்டுகளில் 25 திரைப்படங்கள் மூலம், பொதுமக்களுக்கு லில்லியனின் நடிப்பாற்றல் மிகப்பெரிய தாக்கத்தை ஏற்படுத்தி இருந்தது . மிக சிறந்த நடிகை என்று பெயர் பெற்றிருந்த\" அமெரிக்காவின் இனிய இதயம் \" மேரி பிக் போர்ட் க்கு இணையாக பேசப்பட்டார் பின்னர் மிக சிறந்த படம் என்று தனக்கு தோன்றிய படங்களில் நடிப்பாற்றலை 1929 வரை தொடர்ந்தார். \n\nSection::::பேசும் படத்தில் 1933 -1987 வரை.\nபேசும் படம் 1929 இல் அறிமுகம் ஆகவே மௌனப்பட காலம் முடிவுக்கு வந்தது .செக்சியாக நடித்து புகழ் பெற விரும்பாததால் நாடகத்திற்கு திரும்பினார்புதியவர்கள் க்ரெட்டா கார்போ போன்று இத்துறையில் அறிமுகம் ஆனதால் 1922 ,1925 ,1929 ஆகிய படங்களில் நடிக்கவில்லை .மௌன படத்திற்கு மவுசு குறைந்ததால் அவர் நாடகத்தில் நடித்தார் .இடை இடையே பேசும் படத்திலும் நடித்தார் . அவர் தனது ஹிஸ் டபுள் லைப் 1933 என்ற படத்தை தயாரித்தார் .பின்னர் பத்து வருடங்களுக்கு மற்றொரு படம் எடுக்கவில்லை . \n1943 இல் அவர் திரும்பி வந்தபோது, ​​இரண்டு பெரிய-பட்ஜெட் படங்கள், டான் (1942) மற்றும் மேன் ஆஃப் தி ஃபேமிலி (1943) ஆகியவற்றில் நடித்தார். இந்த இரண்டுபடங்களும் தோல்வியை தந்தாலும் 1946 டூயல் இன் தி சன் படத்துக்காக இல் சிறந்த துணைநடிகைக்கான விருது பெற்றார் . அவரது வாழ்க்கை மிகவும் விமர்சன ரீதியாக பாராட்டப்பட்ட பாத்திரங்களில் ஒன்று திகில் திரைப்படமான தி நைட் ஆப் த ஹண்டர் (1955) இல் வெளிவந்தது, மேலும் நடிகர் சார்லஸ் லாக்டன் இயக்கிய ஒரே திரைப்படமாகும்.\n\nSection::::சுயசரிதை.\n1969 ஆம் ஆண்டில், அவர் தனது சுயசரிதையை வெளியிட்டார் 'தி மூவிஸ், திரு க்ரிஃபித் அண்ட் மி'.\n1987 ஆம் ஆண்டில், அவருடைய இறுதித் திரைப்படம், தி வேல்ஸ் ஆஃப் ஆகஸ்ட் (1987), அவர் ஒரு புதிய தலைமுறை ரசிகர்களை அம்பலப்படுத்திய ஒரு பாக்ஸ் ஆபிஸ் வெற்றியாக இருந்தது. அவரது 75 வருட வாழ்க்கை எந்தத் துறையில் இருந்தாலும் நாடகமாகட்டும் ,மௌன படமாகட்டும் ,பேசும் படம் ஆகட்டும் நிறைவாகவே புகழுடன் இருந்தார்\n\nSection::::இறப்பு.\nஇவர் திருமணமே செய்து கொள்ளவில்லை .பிப்ரவரி 27, 1993 இல், நியூயார்க் நகரத்தில் சகோதரி டோரோதி முன்னிலையில் தூக்கத்தில் 99 வயதில் லில்லியன் கிஷ் இறந்தார்.\n\n"}
{"id": "384880", "url": "https://ta.wikipedia.org/wiki?curid=384880", "title": "பிகார் அருங்காட்சியகம்", "text": "பிகார் அருங்காட்சியகம்\n\nபிகார் அருங்காட்சியகம் (Bihar Museum) (இந்தி: बिहार संग्रहालय) இந்திய மாநிலமான பிகாரின் தலைநகரான பாட்னாவில் ஆகஸ்டு, 2015ல் திறக்கப்பட்ட கலைப் பொருட்களுக்கான அருங்காட்சியகத்தின் ஒரு பகுதியாகும். .\n\nSection::::அமைவிடம்.\nஇவ்வருங்காட்சியகம் பாட்னா நகரத்தின் பெய்லி சாலையில், ஜவகர்லால் நேரு மார்க் பகுதியில் அமைந்துள்ளது.\n\nSection::::நவீன அருங்காட்சியகம்.\nபிகாரின் தொல் வரலாற்றை விளக்கும் வகையில் ஏழு கலைக்கூடங்களின் தொகுதியான இவ்வருங்காட்சியகம், 517 கோடி செலவில் உலகத் தரத்தில் நவீனமயமாக்கப்பட்டு, 2.5 இலட்சம் சதுர அடியில், இரண்டு தளங்களுடன் கூடிய கட்டிடங்கள் கட்டப்பட்டுள்ளது. இந்த மேம்படுத்தப்பட்ட அருங்காட்சியகத்தை பிகார் முதலமைச்சர் நிதிஷ் குமார் 2 அக்டோபர் 2017ல் திறந்து வைத்தார். இப்புதிய அருங்காட்சியகம் பிகார் மாநிலத்தில் கலை, வரலாறு, தொல்லியலை விளக்கும் வகையில் அமைந்துள்ளது.\nபுத்தர், மகாவீரர், நாளந்தா பல்கலைக்கழகம், மகாத்மா காந்தி முதன் முதலில் பிகாரின் சம்பராணில் துவக்கிய ஒத்துழையாமை இயக்க நிகழ்வுகள், சாணக்கியரின் தத்துவங்களும், மௌரியப் பேரரசு, பேரரசர் அசோகர் மற்றும் குப்தப் பேரரசுகளின் வரலாற்று நிகழ்வுச் சின்னங்கள் இடம் பெற்றுள்ளது. \n\n2,000 – 2300 ஆண்டுகளுக்கு முந்தைய அசோகர் காலத்திய யட்சினி சிற்பம், பிரித்தானிய இந்தியா ஆட்சியின் போது மொரிசியஸ், சுரிநாம், டிரினிடாட், டுபாகோ போன்ற நாடுகளுக்கு புலம் பெயர்ந்த பிகாரி மக்களின் வரலாற்றை காட்சிப்படுத்தும் ஓவியங்கள் காட்சிப்படுத்தப்பட்டுள்ளது.\n\nமேலும் 171 பௌத்த பிக்குகளின் வெண்கலச் சிற்பங்களின் தொகுதி மற்றும் 6,000 கிலோ எடை கொண்ட புத்தரின் வெண்கலச் சிலை இவ்வருங்காட்சியகத்தில் காட்சிப்படுத்தப்பட்டுள்ளது.\nSection::::நுழைவுக் கட்டணம்.\nஅருங்காட்சியகத்தை பார்வையிட பெரியர்களுக்கு ரூ. 100ம்; சிறுவர்களுக்கு ரூ. 50ம்; வெளிநாட்டவர்களுக்கு ரூ. 500 கட்டணமாக வசூலிக்கப்படுகிறது.\n\n\n"}
{"id": "384890", "url": "https://ta.wikipedia.org/wiki?curid=384890", "title": "தாழ்வாரம்", "text": "தாழ்வாரம்\n\nதாழ்வாரம் என்பது தென் இந்தியாவின் பாரம்பரிய வீட்டுகளின் வாயிலின் இருபக்கமும் உள்ள திறந்த அமைப்பு ஆகும். இது வீட்டின் தலை வாசலுக்கு முன்பு தெருவை ஒட்டி, வீட்டின் முகப்பில் ஓடுகளைச் சரித்து இறக்கி, அதைத் தூண்களால் தாங்கிப் பிடிக்குமாறு கட்டப்பட்டிருக்கும். மேலே கூரை, வீதிப்பக்கம் திறந்தவெளி என்ற அமைப்புடன் தாழ்வாரம் அமைந்திருக்கும். பெரும்பாலான வீடுகளில் தாழ்வாரப் பகுதியில் திண்ணைகளும் அமைக்கப்பட்டிருக்கும். அந்த திணைணையானது வழிப்போக்கர்கள் அமர்ந்து செல்லும் நிழல் கொண்ட பகுதியாக இருக்கும். \n"}
{"id": "384911", "url": "https://ta.wikipedia.org/wiki?curid=384911", "title": "பீட்ரிஸ் ஃபின்", "text": "பீட்ரிஸ் ஃபின்\n\nபீட்ரிஸ் ஃபின் (Beatrice Fihn, (பிறப்பு 1982) என்பவர் சுவீடனைச் சேர்ந்த ஒரு வழக்கறிஞர் ஆவார். இவர் 2014 சூலை 1 முதல் பன்னாட்டு அணு ஆயுத ஒழிப்பு பிரசார குழுவின் (ஐகேன்) இயக்குநராக உள்ளார். ஐகேன் அமைப்பு 2017 ஆண்டு அமைதிக்கான நோபெல் பரிசைப் பெற்றது.\n\nSection::::வாழ்க்கை.\nபீட்ரிஸ் ஃபின் 2008 இல் ஸ்டாக்ஹோம் பல்கலைக்கழகத்தில் சர்வதேச உறவுகள் புலத்தில் இளநிலைப் பட்டம் பெற்றார். அவர் பல்கலைக்கழகத்தில் படிக்கும்போதே \"போர் நிறுத்தத்தில் பெண்களின் சக்தி\" (WILPF) என்ற அமைப்பில் இணைந்து பணியாற்றினார். அங்கு ஐக்கிய நாடுகள் மன்றத்தின் நடவடிக்கைகள் பற்றி அறிந்துகொண்டதுடன், மனித உரிமைகளுக்கான ஐக்கிய நாடுகள் மன்றத்தின் வேலைகளில் ஈடுபட்டார். பிறகு சில காலம் வங்கியில் பணியாற்றிவிட்டு, லண்டன் பல்கலைக் கழக கல்லூரியில் சர்வதேசச் சட்டப் புலத்தில் முதுநிலைச் சட்டம் படித்தார்.\n"}
{"id": "384917", "url": "https://ta.wikipedia.org/wiki?curid=384917", "title": "பட்டைக் கழுத்து சின்ன ஆந்தை", "text": "பட்டைக் கழுத்து சின்ன ஆந்தை\n\nபட்டைக் கழுத்து சின்ன ஆந்தையானது ஆசியாவின் தென் பகுதியில் மட்டுமே வாழும் ஒரு சிற்றினம் ஆகும்.\n\nSection::::பெயர்கள்.\nதமிழில் :பட்டைக் கழுத்து சின்ன ஆந்தை\n\nஆங்கிலப்பெயர் :Collared Scops Owl Indian scops owl\n\nஅறிவியல் பெயர் :\" Outs bakkamoena'\nSection::::உடலமைப்பு.\n24 செ.மீ. - தலையில் காதுபோல் அமைந்த சிறு கொம்புகளும் பின் கழுத்தில் வெளிர்பட்டையும் கொண்டது. உடல் சாம்பல் பழுப்பாகக் கருஞ்சிவப்புத் தோய்ந்து காணப்படும். மார்பும் வயிறும் வெளிர் மஞ்சளாகக் கருங்கோடுகளும் நெளியான செம்பழுப்புக் கீற்றுக்களும் கொண்டது.\nSection::::காணப்படும் பகுதிகள் & உணவு.\nதமிழகம் எங்கும் இலையுதிர்க் காடுகள், மாறாப் பசுங்காடுகள், தோப்புகள், வயல்கள், சார்ந்து பகல் முழுவதும் மரக்கிளைகளில் இலை தழைகளிடையே பதுங்கியிருந்து இரவில் வெளிப்பட்டு ஓணான், எலி, தத்துக்கிளி, வண்டு முதலியவற்றை இரையாகத் தேடி உண்ணும். வாயுட்? வாயுட்? எனக் கேள்வி கேட்பது போன்ற இதன் குரல் கொண்டு மட்டுமே இதன் இருப்பை அறிய முடியும். தொடர்ந்து இதுபோலக் குரல் கொடுத்தபடி இருக்கும்.\nSection::::இனப்பெருக்கம்.\nஜனவரி முதல் மார்ச் முடிய மரப் பொந்துகளில் 3 முதல் 5 முட்டைகள் இடும்.\n"}
{"id": "384918", "url": "https://ta.wikipedia.org/wiki?curid=384918", "title": "இராம் பிரகாசு குப்தா", "text": "இராம் பிரகாசு குப்தா\n\nஇராம் பிரகாசு குப்தா ( Ram Prakash Gupta 26 அக்டோபர் 1923 -1 மே 2004) என்பவர் இந்திய அரசியல்வாதி ஆவார். உத்தரபிரதேச மாநில முதலமைச்சராகவும் மத்தியப் பிரதேச ஆளுநராகவும் இருந்தவர். பாரதிய சன சங்கம் என்ற கட்சியிலும் அதன் மறு வடிவமான பாரதிய சனதா கட்சியிலும் தலைவராக இருந்தார்.\n\nSection::::வரலாறு.\nஅலகாபாத் பல்கலைக் கழகத்தில் பயின்ற இராம் பிரகாசு குப்தா அறிவியலில் முதுவர் பட்டம் பெற்றார். 1967 இல் சரண் சிங் உத்தரப் பிரதேச முதலமைச்சராக இருந்தபோது,  இராம் பிரகாசு குப்தா துணை  முதல்வர் ஆனார். 1977 இல் சனதா கட்சியின் ஆட்சியில் \nஇராம் நரேசு யாதவ் தலைமையில் தொழில் துறை அமைச்சர் ஆனார். உத்தரப் பிரதேச அரசின் திட்டக் குழுவில் துணைத் தலைவராகப் பதவி வகித்தார். கல்யாண் சிங் பதவி விலகலை அடுத்து இவர் முதலமைச்சராகத் தேர்ந்தெடுக்கப்பட்டார். 2003 ஆம் ஆண்டில் மத்தியப் பிரதேச ஆளுநராக அமர்த்தப் பட்டார். \n"}
{"id": "384919", "url": "https://ta.wikipedia.org/wiki?curid=384919", "title": "பெரிய காட்டு ஆந்தை", "text": "பெரிய காட்டு ஆந்தை\n\nபெரிய காட்டு ஆந்தையானது தென்கிழக்கு ஆசியா மற்றும் இந்திய துணைகண்டத்தில் காணப்படும் ஒர் இரவாடி இனமாகும்.\n\nSection::::பெயர்கள்.\nதமிழில் :பெரிய காட்டு ஆந்தை\n\nஆங்கிலப்பெயர் :Forest Eagle Owl\nஅறிவியல் பெயர் :Bubo nipalensis\n\nSection::::உடலமைப்பு.\n63 செ.மீ. - குண்டான தோற்றமும் கரும்பு பழுப்பு நிறமான உடலும் கொண்டது. பழுப்பு நிறப்பட்டைக் கோடுகளும் சிறு திட்டான பழுப்புப் புள்ளிகளும் உள்ள மார்பையும் வயிற்றையும் கொண்டது.\n\nSection::::காணப்படும் பகுதிகள் & உணவு.\nமேற்கு கிழக்குத் தொடர்ச்சி மலைசார்ந்த பசுமைமாறா அடர்காடுகளில் உயர் அடத்தியான கிளைகளில் தூங்கியபடி பொழுதைக்கழிக்கும். இரவில் வெளிப்பட்டு காடை, கௌதாரி, முயல் ஓணான், பாம்பு ஆகியவற்றை வேட்டையாடுவதோடு மலைவாழ் மக்கள் வாழ்விடங்களில் நுழைந்து அவர்கள் வளர்க்கும் கோழி, புறா, பூனை ஆகியவற்றையும் தூக்கிச் செல்லும். காட்டில் இறந்து கிடக்கும் புலி முதலான பெரிய விலங்குகளின் இறைச்சியையும் தின்பதுண்டு. ஆழ்ந்த குரலில் நெடுந்தொலைவு கேட்கும்படியாக ஹீட் ஹீட் எனக் கத்தும்.\n\nSection::::இனப்பெருக்கம்.\nடிசம்பர் முதல் ஜனவரி முடிய வயதான பெரியமரப் பொந்துகளிலும் கழுகு முதலான பறவைகள் கட்டிய பழைய கூட்டிலும் பாறை இடுக்குளிலும் மலைக்குகைகளில் தரையிலும் ஒரு முட்டை மட்டும் இடும். கூட்டை நெருங்குபவர்களைக் கோபத்தோடு தாக்கும்.\n"}
{"id": "384922", "url": "https://ta.wikipedia.org/wiki?curid=384922", "title": "பி. வி. ரமணா (விளையாட்டு வீரர்)", "text": "பி. வி. ரமணா (விளையாட்டு வீரர்)\n\nபுசார்லா வெங்கட ராமணா (Pusarla Venkata Ramana) என்பவர் முன்னாள் தொழில்முறை கைப்பந்து வீரர் மற்றும் இந்திய இரயில்வே ஊழியர் ஆவார். மேலும் அவர் இந்திய தேசிய கைப்பந்து அணி உறுப்பினராவார்.\n\n1986 ஆசிய விளையாட்டுப் போட்டிகளில், வெண்கலப் பதக்கத்தை வென்ற கைப்பந்து அணியில் இருந்தார். 2000 ஆம் ஆண்டில் இந்திய கைப்பந்து அணியில் இவரது பங்களிப்புக்காக அருச்சுனா விருது வழங்கப்பட்டது.\n\nSection::::குடும்பம்.\nரமணனின் மனைவி விஜயா தேசிய அளவில் கைப்பந்து வீரராக இருந்துள்ளார். அவர்களின் இளைய மகள் சிந்து, ரியோ டி ஜெனிரோவில்2016 ஒலிம்பிக் போட்டிகளில் வெள்ளிப் பதக்கம் வென்ற ஒரு இறகுப்பந்தாட்ட வீரர் ஆவார்.\n"}
{"id": "384925", "url": "https://ta.wikipedia.org/wiki?curid=384925", "title": "பொரிப்புள்ளி ஆந்தை", "text": "பொரிப்புள்ளி ஆந்தை\n\nSection::::பெயர்கள்.\nதமிழில் :பொரிப்புள்ளி ஆந்தை\n\nஆங்கிலப்பெயர் :Mottled Wood- Owl \nஅறிவியல் பெயர் :Strix - ocellata\n\nSection::::உடலமைப்பு.\n48 செ.மீ. - குண்டான தோற்றமும் தரும். இதற்கு காதுத் தூவிகள் இல்லை. முகம் வெள்ளையானது. உடலில் சிவப்பு, பழுப்பு, கருப்பு, வெள்ளை எனப் பல வண்ணங்களில் புள்ளிகளும் நெளியான சிறு கோடுகளும் கொண்டதாக அழகான வயிறும் வெளிர்மஞ்சளாக கருப்புப் பட்டைகளுடன் காட்சி தரும்.\nSection::::காணப்படும் பகுதிகள் & உணவு.\nதமிழகம் எங்கும் அடர்த்தியற்ற மரங்கள் நிற்கும் காடுகள், மாந்தோப்புகள், பெரிய புளியமரங்கள் நிற்கும் தோப்புகள் ஆகியவற்றில் ஊர்ப்புறங்களைச் சார்ந்து திரியும் பகலில் இணையாக மரங்களில் பதுங்கி இருந்து இரவில் வெளிப்பட்டு எலி, சுண்டெலி, பறவைகள், ஓணான், நண்டு ஆகியவைகளை இரையாகத் தேடித்தின்னும் பகலில் தொந்தரவு ஏற்பட்டால், சூரிய ஒளியினைப் பொருட்படுத்தாது தூரமாகப் பறந்து சென்று வேறொரு மரத்தில் அமரும். \nSection::::இனப்பெருக்கம்.\nஇனப்பெருக்கப் பருவத்தில் ஹீரட் ட்யுஹீ என மறைவிடத்திலிருந்து வெளிப்படும் முன் குரல் கொடுக்கும் பிற ஆந்தை இனத்தைப் போல மரங்களின் புறக்கிளைகளில் அமராது உயர இலைதழைகளிடையே மறைவாக அமரும் பழக்கம் கொண்டது.ஜனவரி முதல் மார்ச் முடிய மரப்பொந்துகளிலும் பாறை இடுக்குகளிலும் சில குச்சிகள் இறகுகள் ஆகியவற்றை வைத்து 2 முட்டைகள் இடும்.\n"}
{"id": "384928", "url": "https://ta.wikipedia.org/wiki?curid=384928", "title": "சிறிய காட்டு ஆந்தை", "text": "சிறிய காட்டு ஆந்தை\n\nSection::::பெயர்கள்.\nதமிழில் :சிறிய காட்டு ஆந்தை\n\nஆங்கிலப்பெயர் :Jungle owlet\nஅறிவியல் பெயர் :Glaucidium radiatum\n\nSection::::உடலமைப்பு.\n20செ.மீ- காதுகள் நீண்டிராத வட்டத் தலை அமைப்புடைய இதன் பழுப்புநிற உடலில் வெளிர் செம்பழுப்புக் கோடுகள் நிறைந்திருக்கும். மார்பும் வயிறும் வெள்ளை நிறத்தில் ஆங்காங்கே சிறு கீற்றுக்கள் கொண்டவை. \nSection::::காணப்படும் பகுதிகள் & உணவு.\nசமவெளி முதல் மலைகளில் 2000மீ. உயரம் வரை காடுகள் நிறைந்த வட்டாரங்களில் தமிழகமெங்கும் காணலாம். மலையடிவாரங்களில் தேக்கு மற்றும் மூங்கில் காடுகளைச் சார்ந்து திரியும். காலை மாலை நேரங்களில் மறைவிடத்திலிருந்து. வெளிப்பட்டு தத்துக்கிளி, வெட்டுக்கிளி சில்வண்டு சிறு பறவைகள் ஆகியவற்றை இரையாகத்தேடித் தின்னும். மேக மூட்டமான நாட்களில் பகல் முழுதும் சுறுசுறுப்பாக வேட்டையாடும். கோ.குக் கோ.ஓகுக் என ஐந்து வினாடிகள் தொடர்ந்து கத்தும். யாரேனும் பார்க்கிறார்கள் எனத் தொpந்தவுடன் எழுந்து பறந்து வேறொரு மரத்தில் சென்று தலையை மட்டும் திருப்பி வந்தவர்கள் தன்னைத் தொடர்கின்றார்களா எனக் கவனிக்கும். வால்காக்கை, நீண்டவால் கரிச்சான் ஆகியவற்றுடன் சேர்ந்தும் இரை தேடக் காணலாம்.\n\nSection::::இனப்பெருக்கம்.\nமார்ச் முதல் மே வரை மரப்பொந்தில் 3 முதல் 4 முட்டைகள் வரை இடும்,குக்குறுவான் மரங்கொத்தி ஆகியவற்றின் பொந்துகளை பயன்படுத்தும்.\n\n"}
{"id": "384929", "url": "https://ta.wikipedia.org/wiki?curid=384929", "title": "குட்டைக்காது ஆந்தை", "text": "குட்டைக்காது ஆந்தை\n\nகுட்டைக்காது ஆந்தை (\"short-eared owl\", \"Asio flammeus\") என்பது ஒரு வகை ஆந்தை (குடும்பம்: Strigidae) ஆகும். \"ஆசியோ\" இனத்தைச் சேர்ந்தவை. இவை திறந்த புல்வெளிகளில் காணப்படும்.\n\nSection::::உடலமைப்பு.\n38 செ.மீ. - வட்ட வடிவமான வெளிர் பழுப்பு நிற முகம் கொண்டது. தலையில் கண்களுக்கு மேலாக மிகக் குறுகிய காதுத் தூவிகள் விறைந்து நிற்கும். உடலின் மேற்பகுதி கரும் பழுப்பு நிறக் கோடுகள் கொண்டிருக்க இறக்கைகளும் வாலும் செம்பழுப்பும் கருப்புமான பட்டைகளைக் கொண்டது. மேல்மார்பு மெல்லிய கரும்பழுப்புக் கோடுகளைக் கொண்டிருக்க வயிறு கீற்றுகள் அற்ற வெளிர் பழுப்பானது. \n\nSection::::காணப்படும் பகுதிகள், உணவு.\nகுளிர் காலத்தில் தமிழ்நாட்டின் மேற்கு மாவட்டங்களைச் சார்ந்த மலைகளுக்கும் மலை சார்ந்த காடுகளுக்கும் வலசை வருவது, தனித்தும் சிறு குழுவாகவும் தரையில் புல் விடையேயும் புதர்களின் ஓரமாகவும் பகலில் அமர்ந்திருக்கும். இது காலை மாலை நேரங்களில் சுறு சுறுப்பாக வயல் எலி, சுண்டெலி, சிறு பறவைகள், தத்துக்கிளி, புழுபூச்சிகள் ஆகியவற்றை இரையாகத் தேடும். காக்கைகளும் பிற பறவைகும் கூட்டமாகத் துரத்தும்போது உயர எழுந்து வட்டமடித்துப் பறக்கும் வலசை வரும் சமயத்தில் குரலொலி ஏதும் செய்வதில்லை.\n\n"}
{"id": "384930", "url": "https://ta.wikipedia.org/wiki?curid=384930", "title": "இணைந்த துமுக்கி", "text": "இணைந்த துமுக்கி\n\nஇணைந்த துமுக்கி என்பது, குறைந்தது ஒரு புரியிட்ட குழலையும், ஒரு புரியில்லா குழலையும் கொண்டிருக்கும், வேட்டைக்கு பயன்படும் ஒரு வகையான உடைவியக்க சுடுகலன் ஆகும். ஒரு புரியிட்ட குழலையும், ஒரு புரியில்லா குழலையும் பிரயோகிக்கும் இணைந்த துமுக்கிகள், பொதுவாக மேலும்-கீழுமான வடைவமைவில் இருக்கும். பக்கம்-பக்கமான வடிவ அமைவை, கேப் துமுக்கி (ஆங்கிலம்: \"cape gun\") என குறிக்கப்படுகிறது. மும்மை (ஆங்கிலம்: \"drilling (மும்மையை குறிக்கும் ஜெர்மானியச் சொல்)\") என்பது, மூன்று குழல்கள் கொண்ட இணைந்த துமுக்கி ஆகும். நால்மை (ஆங்கிலம்: \"vierling (நால்மையை குறிக்கும் ஜெர்மானியச் சொல்)\") என்பது, நான்கு குழல்களைக் கொண்டிருக்கும். விளிம்பற்ற வெடிபொதிகளை உடைவு-இயக்க ஆயுதத்தில் இருந்து அகற்றுவது சிரமம் என்பதால், பொதுவாக விளிம்புடைய வெடிபொதிகளையே இணைந்த துமுக்கிகள் பிரயோகிக்கும். \n\nSection::::பயன்பாடு.\nசுடுகலன்கள் வெடிபொதிகளை பிரயோக்கித்த ஆரம்ப காலங்கள் தொடங்கி; ஐரோப்பா, ஆப்ரிக்கா, மற்றும் ஆசியாவில், நீண்ட வரலாற்றைக் கொண்டவை இந்த இணைந்த துப்பாக்கிகள். இந்த துப்பாக்கிகள் பிரத்தியேக வேட்டை ஆயுதங்களாக விளங்கின. \n\nSection::::சுடும் இயங்குநுட்பங்கள்.\nமுற்கால இணைந்த துப்பாக்கிகளில் குழல் துப்பாக்கிகள் சுற்றக்கூடிய வகையில் வடிவமைக்கப்பட்ட (மரையிட்ட அல்லது மரையில்லா) குழல்கள்,  தீக்கல் இயக்கத்தகடுக்கு நேராக வைத்து சுடுவதற்கு ஏதுவாக இருந்தது. இவ்வகை அலையாடும் துப்பாக்கி (\"swivel guns\") என்று அழைப்பர். இரட்டைக்குழல் சிதறுதுமுக்கிகள் மற்றும் இரட்டை புரிதுமுக்கிகள் போன்ற தோற்றத்திலேயே நவீன இணைந்த துப்பாக்கிகளும் இருக்கும்.\n\nSection::::வேறுபாடுகள்.\nSection::::இணைந்த துப்பாக்கிகள்.\nமேலும்-கீழுமான வடிவ இணைந்த துமுக்கிகள், பொதுவாக புரியிட்ட குழலின் மேல், சிதறுதுமுக்கி (புரியில்லா) குழலை கொண்டிருக்கும். இந்த வகை துப்பாக்கியில் பொதுவாக இரும்புக் குறிநோக்கி பிரயோகிக்கப்படும்.\n\nSection::::கேப் துப்பாக்கிகள்.\nஐரோப்பாவில் தோன்றிய, பக்கம்-பக்கமான வடிவ அமைவு கொண்ட இணைந்த துமுக்கி தான், கேப் துப்பாக்கி ஆகும்.\n\nSection::::மும்மைகள்.\nமும்மைகள் இயல்பாக இரு ஒரேமாதிரியான சிதறுதுமுக்கிக் குழல்களும், ஒரு புரிதுமுக்கிக் குழலும் கொண்டிருக்கும், ஆனால் இவ்வகையில் மேலும் சில வடிவ அமைவுகளும் உள்ளன:\n\n\nSection::::நால்மைகள்.\nநால்மைகள் பொதுவாக, இரு ஒரேமாதிரியான சிதறுதுமுக்கிக் குழல்கள், ஒரு .22 கேலிபர் விளிம்படி புரிதுமுக்கிக் குழல், மற்றும் ஒரு நடுவடி புரிதுமுக்கிக் குழல் ஆகியனவற்றைக் கொண்டிருக்கும். நால்மைகளிலும் பலவகை வடிவமைவுகள் இருந்தாலும், அவை அரிதாகவே உள்ளன.\n\n\n"}
{"id": "384939", "url": "https://ta.wikipedia.org/wiki?curid=384939", "title": "ராணக்பூர் சமணர் கோயில்கள்", "text": "ராணக்பூர் சமணர் கோயில்கள்\n\nராணக்பூர் சமணர் கோயில்கள், இந்தியாவின் இராஜஸ்தான் மாநிலத்தின் ஆரவல்லி மலைத்தொடரில், பாலி மாவட்டத்தில் உள்ள ராணக்பூர் கிராமத்தில், சமணத் தீர்த்தங்கரர்களில் முதல்வரான ஆதிநாதர் எனும் ரிசபநாதர் மற்றும் 7வது தீர்த்தங்கரரான சுபர்சுவநாதருக்கு அர்ப்பணிக்கப்பட்ட அழகிய சிற்பங்களைக் கொண்ட கோயில்களாகும். \n\nஇக்கோயில் உதய்பூர் நகரத்திலிருந்து 95 கிமீ தொலைவிலும்; ஜெய்ப்பூரிலிருந்து 370 கிமீ தொலைவிலும் உள்ளது. \n\nஇக்கோயில் மேவார் மன்னரான ராண கும்பாவின் உதவியுடன் ரணக்பூரின் சமண வணிகரான தர்னாஷா என்பவர் கிபி 15ம் நூற்றாண்டில் கட்டினார். .இது மூன்று கோயில்களின் தொகுப்பாகும்.\n\nசமணர்களின் ஐந்து முக்கிய யாத்திரைத் தலங்களில் ராணக்ப்பூர் சமணர் கோயில்களும் ஒன்றாகும்\n\nSection::::கட்டிடக்கலை.\nராணக்பூர் சமணர் கோயில் இளம் நிறத்தில் 60 x 62 மீட்டர் என்ற அளவில் கட்டப்பட்டுள்ளது. இக்கோயிலின் அழகிய குவிமாடங்கள், விமானங்கள், சிறுகோபுரங்கள் மற்றும் விதானங்கள் ரணக்பூரின் மலைச்சரிவில் அழகானகாட்சியளிக்கிறது.\nசிற்பங்களுடன்கூடிய இக்கோயிலை 1444 பளிங்குத் தூண்கள் தாங்கி நிற்கிறது. இது மூன்று கோயில்கள் கொண்ட கட்டிடத் தொகுதியாகும். \n\nஇத்தூண்களில் உள்ள சிலைகள் ஒன்றை ஒன்று பார்க்கும் வண்ணம் செதுக்கப்பட்டுள்ளது.\nஒரே கல்லால் செதுக்கப்பட்ட 108 தலைகளுடனும், வால்களுடன் கூடிய பாம்புச் சிற்பம் மிகவும் அழகான ஒன்றாகும்.\n6 அடி உயரம் கொண்ட கோயில் மூலவரான ஆதிநாதர் எனும் பார்சுவநாதரின் சிலை வெள்ளை பளிங்குக் கல்லால் ஆனது.இக்கோயில் வளாகத்தில், பார்சுவநாதர் கோயிலுக்கு அருகில் 22வது தீர்த்தங்கரரான நேமிநாதருக்கும், சூரிய பகவானுக்கும் தனித்தனி கோயில்கள் கட்டப்பட்டுள்ளது. \n\nஇக்கோயில் கட்டிட அமைப்பு, நான்முக வடிவில் கட்டப்பட்டுள்ளது. \nஇராஸ்தானின் பண்டைய மிர்பூர் சமணர் கோயிலை அடிப்படையாகக்கொண்டு, இக்கோயில் நிறுவப்பட்டுள்ளது.\n\nஇக்கோயில் வளாகத்தில் 13ம் நூற்றாண்டிற்கு முன்பிருந்த சூரியக் கோயில் சிதிலமடைந்த பின்னர் மீண்டும் 15ம் நூற்றாண்டில் கட்டப்பட்டது. இக்கோயில் 7வது தீர்த்தங்கரரான சுபர்சுவநாதருக்கு அர்பணிக்கப்பட்டதாகும். இக்கோயில் அழகிய சிற்பங்களுக்கும், கட்டிடக் கலைக்கும் பெயர் பெற்றது.\nஇக்கோயில்கள் ஆனந்த கல்யான் அறக்கட்டாளையால் நிர்வகிக்கப்படுகிறது. \n\n\n\n"}
{"id": "384946", "url": "https://ta.wikipedia.org/wiki?curid=384946", "title": "பாலிதானா கோயில்கள்", "text": "பாலிதானா கோயில்கள்\n\nசத்ருஞ்ஜெய மலை கோயில்கள் அல்லது பாலிதானா கோயில்கள், இந்தியாவின் குஜராத் மாநிலத்தில், பவநகர் மாவட்டத்தில், பாலிதானா நகரத்தின் அருகில் உள்ள சத்ருஞ்ஜெய மலையில் அமைந்த சுவேதாம்பர சமண சமயத்தவர்கள் வழிபடும் அழகிய சிற்ப வேலைப்பாடுகள் கொண்ட 863 கோயில்களின் தொகுப்பாகும்.\nசத்ருஞ்ஜெய மலைக்கு நேமிநாதர் தவிர மற்ற அனைத்து சமணத் தீர்த்தங்கரர்கள் வருகை புரிந்துள்ளனர். இங்குள்ள கோயில் தொகுதிகளின் முதன்மையான கோயில், சமணத்தின் முதல் தீர்த்தங்கரரான ரிசபநாதருக்கு அர்பணிக்கப்பட்டதாகும். \n\n3000 படிக்கட்டுகளைக் கடந்து ரிசபநாதரின் முதன்மைக் கோயிலை அடைய வேண்டும். இக்கோயில்களின் தொகுதி, சமணர்களின் ஐந்து முக்கியத் புண்ணியத் தலங்களில் முதன்மையானதாகும். \nசமணர்கள் தங்கள் வாழ்வில் ஒரு முறையாவது சத்ருந்ஜெய மலைக் கோயில் தொகுதிகளை கண்டு தரிசனம் செய்வதன் மூலம் மோட்சம் கிட்டும் என கருதுகின்றனர்.\n\nஹிங்குலாஜ் மாதா, சத்ருஞ் ஜெய மலையில் உள்ள 863 சமணக் கோயில்களின் காவல் தெய்வம் ஆகும். \n\n\n\n\n"}
{"id": "384958", "url": "https://ta.wikipedia.org/wiki?curid=384958", "title": "1484", "text": "1484\n\n1484 (MCDLXXXIV) ஒரு வியாழக்கிழமையில் ஆரம்பமான ஒரு யூலியன் நெட்டாண்டு ஆகும்.\n\n\n"}
{"id": "384973", "url": "https://ta.wikipedia.org/wiki?curid=384973", "title": "சின்ன உழவாரன்", "text": "சின்ன உழவாரன்\n\nசின்ன உழவாரன் என்பது இந்தியாவில் காணப்படும் ஒரு உழவாரன் ஆகும்.\n\nSection::::பெயர்கள்.\nதமிழில் :சின்ன உழவாரன்\n\nஆங்கிலப்பெயர் :Indian Edible /Nest swiftlet\nஅறிவியல் பெயர் :collocal’s unicolors\n\nSection::::உடலமைப்பு.\n12 செ.மீ. - கரும்பழுப்பு நிறத்தையுடைய மெலிந்த உடலும் சிறிதே பிளவுபட்ட வாலும் கொண்ட இது வௌவால்கள் போல வேகமாக இறக்கை அடித்துப் பறக்கும். \nSection::::காணப்படும் பகுதிகள் , உணவு.\nமேற்கு, கிழக்குக் தொடர்ச்சி மலை சார்ந்த பகுதிகளில் சமவெளி முதல் 2000 மீ. உயரம் வரை காணலாம். மலைகளில் இயற்கையாக அமைந்த குகைகள், மலைகளில் அமைந்த கட்டிடங்கள் ஆகியவற்றில் இரவில் பெருங்கூட்டமாகத் தங்கும் பொழுது புலரும் முன் பெருத்த ஆரவாரத்துடன் அவ்விடங்களை விட்டுப் புறப்படும். இரவில் இரைத்தேடித் திரும்பும் வௌவால்களுக்கு இடத்தை விட்டுக் கொடுத்து புறப்படுவதுபோல இந்நிகழ்ச்சி தோற்றம் தரும். மாலையில் சுழல்காற்றில் சுற்றிச் சுழன்று உயர எழுந்து பறக்கும். உதிர்ந்த இலைச் சருகுகளைப் போலப் பெருங்கூட்டமாக வட்டமடித்துச் சுழன்று பறந்தபடி புறப்பட்ட இடத்தை நோக்கி இரவைக் கழிக்கத் திரும்பும். பறக்கும் பூச்சிகளே இதன் முக்கிய உணவு. இரவில் தங்கியுள்ள இடத்தில் சிட்.. சிட்.. எனச் சிறுகுரல் எழுப்பும்.\n\nSection::::இனப்பெருக்கம்.\nமார்ச் முதல் ஜுன் முடிய பாறைகளிலும் கட்டிடங்களின் கூரையிலும் வாயிலிருந்து வெளிப்படும் உமிழ்நீரைக் கெட்டியாக்கி அத்துடன் தூவிகள், புல், பாசி ஆகியவற்றைச் சேர்ந்து சிப்பி வடிவிலான கூடு அமைத்து 2 முட்டைகளிடும்.\n"}
{"id": "384974", "url": "https://ta.wikipedia.org/wiki?curid=384974", "title": "நாட்டு உழவாரன்", "text": "நாட்டு உழவாரன்\n\nநாட்டு உழவாரன் என்பது ஒரு சிறிய உழவாரன் ஆகும்.இது ஆசியா மற்றும் ஆப்பிரிக்காவில் காணப்படும் ஒரு சிற்றினம் ஆகும். இது \nமலைப்பகுதி மற்றும் நகர்ப்புறங்களில் காணப்படும்.\n\nSection::::பெயர்கள்.\nதமிழில் :நாட்டு உழவாரன்\n\nஆங்கிலப்பெயர் :House Swift \nஅறிவியல் பெயர் :Apus affinis\n\nSection::::உடலமைப்பு.\n15 செ.மீ. - வெண்மையான பிட்டமும் தொண்டையும் கொண்ட புகைக் கருப்பு உடல் கொண்டது. பறக்கும் போது இறக்கைகள் வில்போல் வளைந்து தோற்றம் தரும். \nSection::::காணப்படும் பகுதிகள் ,உணவு.\nநகரங்கள் சிற்றூர்கள் ஆகியவற்றைச் சார்ந்து கூட்டமாகப் பறந்து சிறு பூச்சிகள், இறக்கை முறைத்த எறும்புகள் ஆகியவற்றை இரையாகத் தேடும். மாலையில் கூடுகளுக்கு திரும்பும்போது பல நூறு பறவைகள் பெருங்கூட்டமாகப் பந்து போலத் திரண்டு பறக்கும். காற்றின் வேகம் துணை செய்யும் போது இறக்கைகளைத் தொங்கவிட்டுக் காற்றின் வேகத்தால் பின்னோக்கித் தள்ளப்படுவதும் உண்டு. ச்சிக். ச்சிக். எனப் பறக்கும்போது கத்தும். கூட்டில் அடைந்தபின் ஒன்று சக். ச்சொன் எனக்குரல் கொடுத்தவுடன் ஒன்றையடுத்து ஒன்றாக எல்லாமாகப் பெருங்குரலில் கத்தக் கேட்கலாம்.\n\nSection::::இனப்பெருக்கம்.\nகுளிர்காலம் தவிர ஆண்டு முழுதும், பாழடைந்த மசூதிகள், கோயில்கள், பாலங்கள், இறவாரங்கள் ஆகியவற்றில் பறக்கும் தூவிகள், வைக்கோல் ஆகியவற்றை உமிழ் நீரால் பிணைத்துக் கோள வடிவமான கூடுகளை அமைத்து 2 அல்லது 3 முட்டைகள் இடும்\n"}
{"id": "384981", "url": "https://ta.wikipedia.org/wiki?curid=384981", "title": "இராது", "text": "இராது\n\nஇராது ( -2009) தமிழ்நாட்டில் முதுபெரும் திரையரங்க அனுபவம் கொண்டவர். இவர் ரிசர்வ் வங்கியில் பணியாற்றியுள்ளார். அதன்பிறகு ஐம்பதுஆண்டுகளாக திரைத்துறையில் 47 நாடகங்களும், நான்காயிரத்திற்கும் மேற்பட்ட நிகழ்ச்சிகளை நடத்தியுள்ளார். இவருக்குத் தமிழக அரசு கலைமாமணி விருது வழங்கி சிறப்பித்துள்ளது. நாடக கலாசாரதி, நாடக கலாசிரோன்மணி மற்றும் நாடக இரத்னா போன்ற விருதுகளை இவருடைய திரையரங்கப் பணிக்காக பெற்றுள்ளார்.  இவரின் மிகச் சிறந்தப் படைப்பான \"கல்யாணத்தில் கலாட்டா\" பல்வேறு நிகழ்ச்சிகளில்  அரங்ககேற்றம்செய்யப்பட்டுள்ளது. இராது வுடைய மேடை நாடகம் 36 மணிநேரம் அரங்ககேற்றம் செய்ததனால், லிம்கா சாதனைப்புத்தகத்தில் இடம்பெற்றுள்ளது.\n"}
{"id": "384984", "url": "https://ta.wikipedia.org/wiki?curid=384984", "title": "மிர்பூர் சமணக் கோயில்", "text": "மிர்பூர் சமணக் கோயில்\n\nமிர்பூர் சமணக் கோயில் (Mirpur Jain Temple), இந்தியாவின் மாநிலமான இராஜஸ்தானின், சிரோகி மாவட்டத்தில் உள்ள மிர்பூர் கோட்டை நகரத்தில் அமைந்த நான்கு சமணக் கோயில்களின் தொகுதியாகும். இக்கோயில் மூலவரான பார்சுவநாதர் ஐந்து தலை நாகங்களுடன் அமர்ந்த நிலையில் உள்ளார்.\n\nSection::::அமைவிடம்.\nமிர்பூர் சமணர் கோயில் இராஜஸ்தானின் சிரோகி நகரத்திலிருந்து 18 கிமீ தொலைவிலும்; அபு மலை சாலையிலிருந்து 60 கிமீ தொலைவிலும் உள்ளது. \n\nSection::::வரலாறு.\nமிர்பூர் சமணக் கோயில்கள் கிபி 9ஆம் நூற்றாண்டில் இராஜபுத்திர மன்னர்களால் கட்டப்பட்டதாகும். இக்கோயில் 13வது நூற்றாண்டில், குஜராத் சுல்தான் முகமது பேக்டா என்பவரால் அழிக்கப்பட்டது. 15ம் நூற்றாண்டில் இக்கோயில் மீண்டும் கட்டி மறுசீரமைக்கப்பட்டது.\n\nசமண சமய 23வது சமணத் தீர்த்தரங்கரான பார்சுவநாதருக்கு அர்பணிக்கப்பட்ட கோயிலை, சுவேதாம்பரர் சமணப் பிரிவின் சேத் கல்யாண்ஜி பரமானந்தஜி பீடம் இக்கோயிலை நிர்வகித்து வருகிறது. இக்கோயில் தில்வாரா சமணர் கோயில் மற்றும் ராணக்பூர் சமணர் கோயில்கள் போன்று கட்டப்பட்டுள்ளது.\nதற்போது கோயிலின் முக்கியப் பகுதி, மண்டபத்துடன் கூடிய உயர்ந்த பீடத்தில் உள்ளது. பீடம் அழகிய சிற்பங்களுடன் கூடியுள்ளது.\n\n\n"}
{"id": "384985", "url": "https://ta.wikipedia.org/wiki?curid=384985", "title": "சின்ன மரங்கொத்தி", "text": "சின்ன மரங்கொத்தி\n\nசின்ன மரங்கொத்தி (Brown-capped pygmy woodpecker)இது மரங்கொத்திகளில் மிகச்சிறிய வகையாகும்,இது இந்தியா இலங்கை\nநேபாளம் ஆகிய நாடுகளில் காணப்படுகிறது.\n\nSection::::பெயர்கள்.\nதமிழில் :சின்ன மரங்கொத்தி\n\nஆங்கிலப்பெயர் :Brown – Capped Pygmy Woodpecker\nஅறிவியல் பெயர் :Yungipicus nanus\n\nSection::::உடலமைப்பு.\n13 செ.மீ. - பழுப்பு நிற உடலில் வெளிர் பட்டைகளைக் கொண்டது. உடலின் கீழ்ப்பகுதி பழுப்புத் தோய்ந்த வெளிர் நிறத்தில் கருப்புக் கோடுகளைக் கொண்டது. \nSection::::காணப்படும் பகுதிகள் ,உணவு.\nகிழக்குக் கடற்கரை சார்ந்த வட்டாரங்கள் நீங்கலாகத் தமிழகம் எங்கும் இலையுதிர் காடுகள், மூங்கில் காடுகள், விளைநிலங்களை அடுத்த தோப்புகள் ஆகியவற்றில் காணலாம். இணையாகத் தரையோடு தாழ்ந்த மரங்களின் கிளைகளில் பசையெடுப்பானோ என்று நினைக்கும் படியாக ஊர்ந்து புழுப்பூச்சிகளைப் பிடிக்கும். மற்ற மரங்கொத்திகளைப் போல பெரிய மரங்களின் அடிமரங்களைச் சார்ந்து இரை தேடும் பழக்கம் இதனிடம் இல்லை. தேன்சிட்டுப் போல இலைக் கொத்துகளிடையே தாவிப் பறக்கும் காலை நேரத்தில் இலைகளற்ற மரக்கொம்பில் அமர்ந்து வெயில் காயும் பழக்கம் உடையது. புழு பூச்சிகள் எறும்பு ஆகியவற்றோடு தேனீ, அந்துப்பூச்சி ஆகியவற்றையும் உணவாகக் கொள்ளும். பழங்கள், மலர்கள், மலர்த்தேன் ஆகியவற்றையும் விரும்பி உண்ணும்.\n\nSection::::இனப்பெருக்கம்.\nபிப்ரவரி முதல் ஜுலை முடிய வெட்ட வெளியாயுள்ள காடுகள்,பட்டுப்போன சிறு மரக்கொம்புகளில் வங்கு குடைந்து 3 முட்டைகள் இடும்.\n"}
{"id": "384989", "url": "https://ta.wikipedia.org/wiki?curid=384989", "title": "மஞ்சள் நெற்றி மரங்கொத்தி", "text": "மஞ்சள் நெற்றி மரங்கொத்தி\n\nமஞ்சள் நெற்றி மரங்கொத்தி (\"Yellow-fronted Pied Woodpecker\") இந்திய துணைகண்டத்தில் காணப்படும் ஒரு மரங்கொத்தியாகும்.\n\nSection::::பெயர்கள்.\nதமிழில் :மஞ்சள் நெற்றி மரங்கொத்தி\n\nஆங்கிலப்பெயர் :Yellow-fronted Pied Woodpecker Yellow-crowned woodpecker\nஅறிவியல் பெயர் :Dendrocopos mahrattenis\n\nSection::::உடலமைப்பு.\n18 செ.மீ. - குங்குமச் சிவப்பான உச்சிக் கொண்டையையும் மஞ்சள் நெற்றியையும் உடைய பழுப்பு நிறம் தோய்ந்த இதன் கருப்பு உடலில் வெள்ளைத் திட்டுக்கள் ஒழுங்கின்றிக் காணப்படும். மோவாய், தொண்டை, முன்கழுத்து ஆகியன வெண்மை; மார்பும் வயிறும் செம்மஞ்சளாகப் பழுப்புக் கீற்றுக்களுடன் காணப்படும். அடிவயிறு பளிச்சென்று குங்குமச் சிவப்பு நிறமாக இருக்கும்.\nSection::::காணப்படும் பகுதிகள் ,உணவு.\nதமிழ்நாட்டில் கிழக்குக் கடற்கரை சார்ந்த கரை ஓரப் பகுதிகள் தவிர எங்கும் ஓரளவு தாராளமாகக் காணக் கூடியது. கள்ளிப் புதர்கள், சாலை ஓர மரங்கள் கருவைக் காடுகள், மாந்தோப்புகள் ஆகியவற்றில் திரியும். இது பசுமைமாறாக் காடுகளை விரும்புவதில்லை. புழு பூச்சிகளைத் தேடி உண்ணும் பறவைகளின் கூட்டத்தோடு கலந்து மரத்துக்கு மரம் தாவி பட்டைகளை அலகால் தட்டி, வெளிவரும் பூச்சிகளையும் அதன் முட்டைகளையும் பிடித்துத் தின்னும். கிளிக் கிளிக் என கீச்சுக் குரலில் கத்தும்.\n\nSection::::இனப்பெருக்கம்.\nபிப்ரவரி முதல் மே வரை மா வன்னி நுழைவாயிலுள்ள வங்கு குடைந்து 3 முட்டைகள் இடும்.\n"}
{"id": "384993", "url": "https://ta.wikipedia.org/wiki?curid=384993", "title": "கபாலபதி", "text": "கபாலபதி\n\nகபாலபதி (Kapalabhati ( KAH-pah-lah-BAH-tee என உச்சரிக்கப்படுகிறது) (மேலும் கபால்பதி, அல்லது பாலபாய் என்று கெரண்ட் சமிதாவில்; தேவநாகரியில் : कपालभाति प्राणायाम), என்பது ஷட்ர்காமாவின் முக்கியமான பகுதியாகும் (சிலநேரங்களில் ஷட்க்கிரியா என்றும் அழைக்கப்படுகிறது). இது உடல் சுத்திகரிப்பு நுட்பங்களைக் கொண்ட ஒரு யோகா அமைப்பு ஆகும். கபால்பதி என்பது இரண்டு சொற்களால் ஆனது: கபல் (கபாலம்) என்பதன் பொருள் 'மண்டை ஓடு' (இங்கே மண்டை ஓடு என்பது மண்டை ஓட்டின் கீழ் உள்ள அனைத்து உறுப்புகளும் அடங்கும்) மற்றும் பதி என்ற சொல்லின் பொருள் 'பிரகாசம்' என்பது ஆகும். இந்த செயல்முறை காரணமாக, மூளையின் உள்ளேயும், மூளையின் கீழ் உள்ள உறுப்புகளும் மூளை, சிறு மூளை மற்றும் மூக்கு முனையுடன் இணைந்திருக்கும் தலையில் உள்ள அனைத்து இடைவெளிகளில் நல்ல தாக்கத்தை ஏற்படுத்துகிறது. ஆகையால் அந்த சொல் பயன்படுத்தப்படுகிறது. இது முக்கியமாக க்ராரியல் சைனசை தூய்மைப்படுத்துவதை முக்கிய நோக்கமாக கொண்டதாக இருக்கிறது, ஆனால் இதனால் வேறு விளைவுகளும் உண்டாகின்றன. இந்த முறையிலான கபாலபதியில் மூக்குகள் வழியாக மூச்சை மிக வேகமாக வெளியே விடுதல்வேண்டும் அதன் பிறகு மூச்சை உள்ளிழுத்தல் என்பது தானாகவே நடக்கும். கபாலபதியில் மூன்று வடிவங்கள் உள்ளன அவை: \n"}
{"id": "384995", "url": "https://ta.wikipedia.org/wiki?curid=384995", "title": "தியோகர் சமணர் கோயில்கள்", "text": "தியோகர் சமணர் கோயில்கள்\n\nதியோகர் சமணர் கோயில்கள் (Jain Temple complex), இந்தியாவின் உத்தரப் பிரதேசம் மாநிலத்தின், லலீத்பூர் மாவட்டத்தில் உள்ள தியோகர் எனும் ஊரில் அமைந்த 31 சமணக் கோயில்களின் தொகுப்பாகும். இங்குள்ள கோயில்கள் கிபி 8ம் நூற்றாண்டு முதல் 17ம் நூற்றாண்டு வரை கட்டப்பட்டுள்ளது. இந்தியத் தொல்லியல் ஆய்வகம், இச்சமணக் கோயில்களை பராமரித்து வருகிறது. \n\nSection::::வரலாறு.\nகிபி 8 - 17ம் நூற்றாண்டு வரை கட்டப்பட்ட இங்குள்ள 31 இச்சமணக் கோயில்களில் 2000 சிற்பங்கள் கொண்டது. இக்கோயிலில் பெரும் எண்ணிக்கையில் சமண தீர்த்தங்கரர்களின் சிற்பங்கள், யட்சினிகள் மற்றும் யட்சர்கள் போன்ற சமண ஏவல் தேவ, தேவதைகளின் சிற்பங்கள், தீர்த்தங்கரர்களின் வாகனங்களின் சிற்பங்கள் மற்றும் சமணத் தொல்லியல் கதைகளில் கூறப்படும் நிகழ்வுகள் சிற்பங்களாக செதுக்கப்பட்டுள்ளது. \n\nஇங்குள்ள 31 சமணக் கோயில்களும் காலத்திற்கு ஏற்ப வேறுபட்ட அமைப்புகளுடனும், அளவுகளுடனும் கட்டப்பட்டுள்ளது.\n\n\n"}
{"id": "385004", "url": "https://ta.wikipedia.org/wiki?curid=385004", "title": "கருஞ்சிவப்பு மரங்கொத்தி", "text": "கருஞ்சிவப்பு மரங்கொத்தி\n\nகருஞ்சிவப்பு மரங்கொத்தி () (Micropternus brachyurus) என்பது இந்தியாவில் கிழக்கு வடக்கு மற்றும் தென் இந்தியாவில் காணப்படும் ஒரு மரங்கொத்தி பறவை வகையாகும். ஆகும். மேலும் இது\nநேபாளம், பூட்டான், மியான்மார், தென் சீனம், தாய்லாந்து, கம்போடியா, சிங்கப்பூர்,வியட்நாம், இந்தோனேசியா, புரூணை, போன்ற நாடுகளில் காணப்படுகிறது. \n\nSection::::பெயர்கள்.\nதமிழில் :கருஞ்சிவப்பு மரங்கொத்தி\n\nஆங்கிலப்பெயர் :Rufous Wood pecker\nஅறிவியல் பெயர் :Micropternus brachyurus\n\nSection::::உடலமைப்பு.\n25 செ.மீ. - மற்ற மரங்கொத்திகளிலிருந்து வேறுபட்டதாக செம்பழுப்பு உடல் கொண்டதாக இருப்பது கொண்டு இதனை எளிதில் அடையாளம் காணலாம்.\nSection::::காணப்படும் பகுதிகள் ,உணவு.\nமேற்கு தொடர்ச்சி கிழக்குத் தொடர்ச்சி மலைகளைச் சார்ந்து மூங்கில் காடுகள் இடையிடையே விரவிய ஈரப்பதம் மிகுந்த காடுகளில் காணலாம். மரங்களில் இலைகளிடையே கூடுகட்டும் செவ்வெறும்பு முதலான எறும்புகளே இதன் உணவாக அமைவதால் அத்தகைய கூடுகள் உள்ள மரங்களில் இதனைக்காண மிகுந்த வாய்ப்பு பழவகைகளை உண்பதோடு வாழை இலையின் தண்டின் அடிப்பாகத்தைத் துளைத்துளச் சாற்றினையும் உறிஞ்சும். கினிக்-கினீக் கினீக் என மும்முறை குரல் கொடுக்கும். மரக்கிளைகளிலும் மூங்கில்களிலும் இனப் பெருக்க காலம் நெருங்கும் சமயத்தில் அலகால் தட்டி ஒலி எழுப்பும் பழக்கம் உடையது. மெல்ல முதலில் தொடங்கப்படும் தட்டல் படிப்படியே சத்தம் கூடி கால் கிலோ மீட்டர் தொலைவு வரை கேட்கும்படியானதாக உயரும்.\nSection::::இனப்பெருக்கம்.\nபிப்ரவரி முதல் ஏப்ரல் வரையான பருவத்தில் மரத்தில் இலைக்கொத்துகளாலான தொங்கும் எறும்புக் கூட்டைத் துளைத்துக் கருப்பு நிறக் கூழ்போன்ற பொருளால் கூடமைத்து 2 முட்டைகளிடும்.\n"}
{"id": "385008", "url": "https://ta.wikipedia.org/wiki?curid=385008", "title": "மஞ்சள்பிடரி சின்ன மரங்கொத்தி", "text": "மஞ்சள்பிடரி சின்ன மரங்கொத்தி\n\nமஞ்சள்பிடரி சின்ன மரங்கொத்தி(Lesser yellownape)இது ஒரு மரங்கொத்தி வகையாகும்,பொதுவாக ஆசியாவின் வெப்பமண்டல மற்றும் துணை வெப்பமண்டல பகுதிகளில் காணப்படுகிறது,மேலும் இந்தியா இலங்கை,நேபாளம் பூட்டான், மியான்மார் ,தென் சீனா,தாய்லாந்து,கம்போடியா,சிங்கப்பூர்,வியட்நாம்,இந்தோனிசியா புருனே போன்ற நாடுகளில் காணப்படுகிறது.\n\nSection::::பெயர்கள்.\nதமிழில் :மஞ்சள்பிடரி சின்ன மரங்கொத்தி\n\nஆங்கிலப்பெயர் :Small Yellow – naped Wood pecker\nஅறிவியல் பெயர் : Picus chlorolophus\nSection::::உடலமைப்பு.\n27 செ.மீ. - மஞ்சள் தோய்ந்த பச்சை நிற உடலும் இறகுகளும் கொண்ட இதன் வால் பழுப்புத் தோய்ந்த கருப்பாக இருக்கும் மார்பு ஆலிவ் பழுப்பு நிறம் வயிறும் வாலடியும் வெண்மையும் பழுப்புமான பட்டைகள் கொண்டது.\nSection::::காணப்படும் பகுதிகள் ,உணவு.\nமேற்கு, கிழக்குத் தொடர்ச்சி மலைசார்ந்த பகுதிகளில் தேக்குக் காடுகளிலும் இலையுதிர் காடுகளிலும் காபி, ரப்பர் தோட்டங்களிலும் காணலாம். பிற மரங்கொத்திகளோடும், கரிச்சான், மின்சிட்டு, ஈப்பிடிப்பான், சிலம்பன்கள் ஆகியவற்றோடும் சேர்ந்து இரை தேடும். எறும்புகளும் கறையான்களுமே இதன் முக்கிய உணவு பழங்களையும் அவ்வப்போது தின்னும் \"'சேங்\" என சோகங்கலந்த குரலில் அரைவினாடி முதல் ஒரு வினாடி வரை நீள ஒலிக்கும் மரத்தில் உளியை ஒத்ததான அலகால் தட்டித் தொடர்ந்து ஒலி எழுப்பவும் கேட்கலாம் பறக்கும்போது குரலொலி எழுப்புவதில்லை.\n\nSection::::இனப்பெருக்கம்.\nஜனவரி முதல் மே வரையான பருவத்தில் காட்டு மரங்களில் வங்கு குடைந்து 2 முட்டைகள் இடும்.\n"}
{"id": "385011", "url": "https://ta.wikipedia.org/wiki?curid=385011", "title": "செதிள்வயிற்று மரங்கொத்தி", "text": "செதிள்வயிற்று மரங்கொத்தி\n\nசெதிள்வயிற்று மரங்கொத்தி (Little scaly – bellied Green Wood pecker(இந்திய துணைகண்டத்தில் காணப்படும் ஒரு மரங்கொத்தி வகையாகும்.\n\nSection::::பெயர்கள்.\nதமிழில் :செதிள்வயிற்று மரங்கொத்தி\n\nஆங்கிலப்பெயர் :Little scaly – bellied Green Wood pecker\nஅறிவியல் பெயர் :Picus xanthopygaeus\n\nSection::::உடலமைப்பு.\n29 செ.மீ. - புல் பச்சை நிற உடலும் மஞ்சள் நிறப்பிட்டமும் கொண்ட இதன் உச்சந்தலையும் தலைக்கொண்டையும் குங்குமச் சிவப்பாக இருக்கும். பசுமை தோய்ந்த வெளிர் பழுப்பு நிறங் கொண்ட மார்பிலும் வயிற்றிலும் கருப்பு நிறச் சிறு திட்டுக்கள் நிறைந்திருக்கும். பெண்ணின் உச்சியும் கொண்டையும் கருப்பு நிறமானவை.\nSection::::காணப்படும் பகுதிகள் ,உணவு.\nமேற்கு, கிழக்குத் தொடர்ச்சி மலைச்சார்ந்த வட்டாரங்களைச் சார்ந்த காடுகளில் இணையாக அடிமரங்களில் தொற்றியபடி இரைதேடும். அப்பொழுது வால் மரப்படைகளில் அழுந்தியதாக மூன்றாவது கால் போலச் செயல்படும். மரக்கிளைகளைச் சுற்றிச் சுற்றிவரும். இது அலகால் அவ்வப்போது மரப்பட்டைகளைத் தட்டி பூச்சிகள் மிரண்டு வெளிப்படும்படி செய்யும். நீண்ட முள் முடிச்சு அமைப்புடைய நாக்கினை மரத்தில் உள்ள துளைகளுள் செலுத்தி மரத்தைத் துளைக்கும் வண்டுகளைப் பிடிக்கும். தரைக்கு இறங்கி எறும்பு முதலிய பூச்சிகளைப் பிடிக்க அலகின் கூரிய முனைகளைப் பயன்படுத்தும்.\n\nSection::::இனப்பெருக்கம்.\nமார்ச் முதல் மே முடிய உள்ள பருவத்தில் அடிமரத்தைக் குடைந்து 3 முதல் 5 முட்டைகள் இடும்.\n"}
{"id": "385014", "url": "https://ta.wikipedia.org/wiki?curid=385014", "title": "மேல் சித்தாமூர் சமணர் கோயில்", "text": "மேல் சித்தாமூர் சமணர் கோயில்\n\nமேல் சித்தாமூர் சமணர் கோயில், தமிழ்நாட்டின் விழுப்புரம் மாவட்டத்தில், திண்டிவனம் வட்டத்தில், வல்லம் ஊராட்சி ஒன்றியத்தில், திண்டிவனம்\n- செஞ்சி சாலையில், வல்லத்திற்கு அருகில் உள்ள மேல்சித்தாமூர் ஊராட்சியில் உள்ள மேல்சித்தாமூர் கிராமத்தில் உள்ளது. இக்கோயில் தமிழ்ச் சமணர்களின் ஆன்மீகத் தலைமையிடமாக உள்ளது. .\n\nSection::::அமைவிடம்.\nமேல் சித்தாமூர் சமணக் கோயிலும், மடமும் செஞ்சிக்கு கிழக்கில் 10 கிமீ தொலைவிலும்; திண்டிவனம் நகரத்திலிருந்து 20 கிமீ தொலைவிலும், வல்லம் அருகே 2 கிமீ தொலைவில் உள்ளது.\n\nSection::::கோயில் வரலாறு.\nகிபி 9 மற்றும் 16ம் நூற்றாண்டைச் சேர்ந்த இரண்டு சமணக் கோயில்கள் மேல் சித்தாமூர் கிராமத்தில் உள்ளது. அதில் 9ம் நூற்றாண்டைச் சேர்ந்த \"மலைநாதர் கோயில்,\" சமண தீர்த்தங்கரரான நேமிநாதருக்குக்கும், 16ம் நூற்றாண்டைச் சேர்ந்த கோயில், பார்சுவநாதருக்கும் அர்பணிக்கப்பட்டுள்ளது.\n\nமலைநாதர் கோயிலில் கிபி 9ம் நூற்றாண்டைச் சேர்ந்த தீர்த்தங்கரர்கள், பாகுபலி போன்ற அருகதர்கள், கணாதரர்கள், மற்றும் காவல் தேவதைகளான யட்சினிகள் பத்மாவதி, அம்பிகை மற்றும் யட்சன் \"தரணேந்திரன்\" ஆகியவர்களின் கற்சிற்பங்கள் உள்ளது. \n\nஇக்கோயிலில் கிபி 1578ல் அமைக்கபப்ட்ட 50 அடி உயரம் கொண்ட ஒரே கல்லினால் செதுக்கப்பட்ட 50 அடி உயரம் கொண்ட மானஸ்தம்பம், கொடி மரம், பலி பீடம் கம்பம் உள்ளது. அருகில் உள்ள தேர் வடிவ மண்டபம், இரண்டு யானைகளால் இழுத்துச் செல்வது போன்று கட்டப்பட்டுள்ளது.\n\nSection::::சமண மடம்.\nவீரசேனாச்சாரியாரால் துவக்கப்பட்ட சமணக் காஞ்சியில் இருந்த பழைமையான மடம், காலப்போக்கில் மேல் சித்தாமூரில் \nஇடம்பெயரப்பட்டு, தமிழ்ச் சைனர்களின் ஆன்மீகத் தலைவரான இலக்குமிசேனா என்பவரால் நிர்வகிக்கப்படுகிறது. மேல் சித்தாமூர் கோயில் குறித்து அப்பாண்டைநாதர் உலா, தோத்திரத்திரட்டு, ஜைனசேத்திரமாலை போன்ற நூல்களில் பாடப்பட்டுள்ளது. இம்மடம் தமிழ்ச் சமணர்களின் தலைமையிடமாகும். \n\nSection::::விழாக்கள்.\nஆண்டுதோறும் பங்குனி மாதத்தில், பத்துநாட்கள் பெருவிழா நடைபெறும். ஏழாம்நாள் தேரோட்டம் நடைபெறும்.\n\n\n"}
{"id": "385028", "url": "https://ta.wikipedia.org/wiki?curid=385028", "title": "மேற்கத்திய பொன்முதுகு மரங்கொத்தி", "text": "மேற்கத்திய பொன்முதுகு மரங்கொத்தி\n\nமேற்கத்திய பொன்முதுகு மரங்கொத்தியானது (\"common flameback\") அல்லது (\"common goldenback woodpecker\") (\"Dinopium javanense\") என்று அழைக்கப்படுகிறது,இந்தியா இலங்கை,நேபாளம் பூட்டான், மியான்மார், லாவோஸ், வங்காளாதேசம், தாய்லாந்து, கம்போடியா, சிங்கப்பூர், வியட்நாம், இந்தோனிசியா, புருனே போன்ற நாடுகளில் காணப்படுகிறது.\n\nSection::::பெயர்கள்.\nதமிழில் :மேற்கத்திய பொன்முதுகு மரங்கொத்தி\n\nஆங்கிலப்பெயர் :Golden-backed woodpecker\nஅறிவியல் பெயர் :Dinopium javanense\nSection::::உடலமைப்பு.\n28 செ.மீ- மேற்போக்காகப் பார்ப்பவர்களுக்கு இதனை அடுத்ததிலிருந்து வேறுபடுத்தி அறிவது கடினம். பின் முதுகும் பிட்டமும் குங்குமச் சிவப்பாக இருப்பது கொண்டு கருப்புப் பின் முதுகும் பிட்டமும் கொண்ட அதிலிருந்து வேறுபடுத்தி அறியலாம். இதன் பொன் முதுகு அடுத்ததை விட சற்றுக் கூடுதலான ஆரஞ்சு தோய்ந்தது. பெண்ணினுடைய உச்சந்தலையும் கொண்டையும் குங்குமச் சிவப்புக்குப் பதிலாகக் கருப்பாக இருக்கும்.\n\nSection::::காணப்படும் பகுதிகள் ,உணவு.\nமேற்கு, கிழக்குத் தொடர்ச்சி மலை சார்ந்த பகுதிகளில் சமவெளி முதல் 1500மீ. வரை ஈரப்பதமிக்க இலையுதிர் காடுகளிலும், பசுமைமாறாக் காடுகளிலும் காணப்படும். இது ஈரப்பதமான சூழலையே அதிகம் விரும்புவது.\n\nSection::::இனப்பெருக்கம்.\nபிப்ரவரி முதல் ஜூலை முடிய மா, வாகை, முருங்கு ஆகிய மரங்களில் வங்கு குடைந்து 3 முட்டைகள் இடும், பழக்க வழக்கம் உணவு, இனப்பெருக்கம் ஆகியன பொன்முதுகு மரங்கொத்தியதைப் போன்றனவே.\n"}
{"id": "385029", "url": "https://ta.wikipedia.org/wiki?curid=385029", "title": "பெரிய பொன்முதுகு மரங்கொத்தி", "text": "பெரிய பொன்முதுகு மரங்கொத்தி\n\nபெரிய பொன்முதுகு மரங்கொத்தி (Greater Flameback) பெரும்பாலும் இந்திய துணைக்கண்டத்தில் காணப்படுகிறது. மேலும் தென்சீனா, சுமத்திரா, மலாய் தீபகற்ப பகுதிகளிலும் காணப்படுகிறது.\n\nSection::::பெயர்கள்.\nதமிழில் :பெரிய பொன்முதுகு மரங்கொத்தி\n\nஆங்கிலப்பெயர் :greater goldenback, large golden-backed woodpecker\nஅறிவியல் பெயர் :Chrysocolaptes guttacristatus\nSection::::உடலமைப்பு.\n31 செ.மீ- குங்குமச் சிவப்பு உச்சந்தலையும் கொண்டையும் கொண்ட இதன் பிடரியும் பின்கழுத்தும் வெண்மைநிறம், முதுகும் இறக்கைகளும் பொன்நிறமாக இருக்கும். பிட்டம் உச்சந்தலைபோலவே சிவப்பாக இருக்கும். உடலின் கீழ்ப்பகுதி வெளிர்மஞ்சள் நிறமாகக் கருநிறச் செதிள் அமைப்புடையது. குண்களிலிருந்து கன்னங்கள் வழியே செல்லும் கருப்புப் பட்டைகள் இதன் தனித்த அடையாளம். \n\nSection::::காணப்படும் பகுதிகள், உணவு.\nதமிழ்நாட்டின் மேற்கு மலைத்தொடர் சார்ந்த வட்டாரங்களில் காணப்படும். இது சேர்வராயன் மலையிலும் இருக்கக் கூடும். இன்னமும் அதுபற்றிய உறுதியான தகவல் இல்லை. அடிமரங்களில் தொத்தி, பட்டைகளைத் தட்டிப் பூச்சிகளை வெளிப்படுத்திப் பிடித்துத் தின்னும். இது பார்ப்பவர் கண்களில் படாதபடி திறமையாக மறைந்து கொள்ளும். பூச்சிகளோடு மலர்ந்தேன். இலுப்பைப்பூ ஆகியனவற்றையும் உணவாகக் கொள்ளும். கீறிச்சிட்டுச் சிரிப்பது போலக் கத்தும்.\nSection::::இனப்பெருக்கம்.\nடிசம்பர் முதல் மார்ச் வரை அடி மரத்தைக் குடைந்து ஒரே ஒரு முட்டையிடும்.\n"}
{"id": "385030", "url": "https://ta.wikipedia.org/wiki?curid=385030", "title": "கரும்புள்ளி மரங்கொத்தி", "text": "கரும்புள்ளி மரங்கொத்தி\n\nகரும்புள்ளி மரங்கொத்தி () மரங்கொத்தி குடும்பத்தில் ஒரு சிற்றினம் ஆகும். இதன் முதுகு நல்ல கருப்பாகவும் மார்பு வெளிர் கருப்பாகவும் இருக்கும் வித்தியாசமான தோற்றத்தை கொன்டது.\n\nSection::::பெயர்கள்.\nதமிழில் :கரும்புள்ளி மரங்கொத்தி\n\nஆங்கிலப்பெயர் :Heart-spotted woodpecker\nஅறிவியல் பெயர் :Hemicircus canente\n\nSection::::உடலமைப்பு.\n16 செ.மீ- ஆணும் பெண்ணும் கருப்பு நிறக் கொண்டை உடையதாயினும் பெண்ணின் நெற்றி ஆணின் நெற்றி போலக் கருப்பாக இல்லாது பளிச்சென வெண்மையாக இருக்கும். இரண்டுக்கும் தொண்டையும் கன்னங்களும் வெண்மை, முதுகு நல்ல கருப்பாகவும் மார்பு வெளிர் கருப்பாகவும் இருக்கும். முதுகில் காணப்படும் வெண்மையான பகுதிகளில் இதய வடிவிலான சிறிய கருப்புத் திட்டுகள் இடம் பெற்றிருக்கும்.\nSection::::காணப்படும் பகுதிகள் ,உணவு.\nமேற்குத் தொடர்ச்சி மலைத்தொடர் சார்ந்த பகுதிகளில், ஈரப்பதம் மிகுந்த இலையுதிர்காடுகள், தேக்கு, மூங்கில் பயிராகும் இடங்கள், காபி தோட்டங்களில் நிழல் தரும் மரங்கள் ஆகியவற்றைச் சார்ந்து தனித்தும் இணையாகவும் புழு பூச்சிகளை வேட்டையாடும். பிற பறவை இனங்களோடு சேர்ந்தும் திரியக் காணலாம். பெரிய அடி மரங்களின் பட்டைகளைத் தவிர்த்துச் சிறு கிளைகளில் இலைக் கொத்துக்களிடையே சுற்றி வந்து அக்கிளை களைத் தட்டி பூச்சிகளை வெளிப்படச் செய்து தின்னும். எறும்பு, கறையான், முட்டைப்புழு ஆகியன இதன் முக்கிய உணவு, கா;h; என உரக்கத் தொடர்ந்து குரல் கொடுப்பது கொண்டு ஒரு மரத்தில் இது இருப்பதைத் தெரிந்து கொள்ளலாம். \n\nSection::::இனப்பெருக்கம்.\nநவம்பர் முதல் ஏப்ரல் வரை பட்டுப்போன மரக்கிளைகளில் வங்கு குடைந்து 3 முட்டைகள் இடும். \n"}
{"id": "385034", "url": "https://ta.wikipedia.org/wiki?curid=385034", "title": "சிவந்த இறக்கை வானம்பாடி", "text": "சிவந்த இறக்கை வானம்பாடி\n\nசிவந்த இறக்கை வானம்பாடியானது(Indian bush lark) தெற்கு ஆசியாவில் காணப்படும் ஒரு சிற்றினம் ஆகும்.\n\nSection::::பெயர்கள்.\nதமிழில் :சிவந்த இறக்கை வானம்பாடி\n\nஆங்கிலப்பெயர் :Indian bush lark Red-winged Bush-Lark\nஅறிவியல் பெயர் :Mirafra erythroptera\n\nSection::::உடலமைப்பு.\n14 செ.மீ- தோற்றத்தில் பெரிதும் அடுத்ததை ஒத்த இதன் இறக்கைகளில் அமைந்த செம்பழுப்புத்திட்டுகள் மேலும் ஆழ்ந்த சிவப்பு நிறங் கொண்டவை. மார்பிலான திட்டுக்களும் தடித்தனவாக காணப்படும். \nSection::::காணப்படும் பகுதிகள் ,உணவு.\nசிறு கற்கள் நிறைந்த வறள்காடுகளில் தனித்து இலைகளற்ற புதர்ச் செடிகளில் உயர அமர்ந்திருக்கக் காணலாம். மழைமிகுந்து பெய்யும் பகுதிகளில் காணப்படுவதில்லை. சிறு தானியங்கள், புல்விதைகளோடு சிறு புழு பூச்சிகளையும் இரையாகத் தேடித் தின்னும். பாடியபடி உயரப் பறந்து தன் காதலையும் இனப்பெருக்கம் செய்வதற்குரிய இடவரையறை உரிமையையும் காட்ட ஆண் பறவை இவ்வாறு பாடிப் பறந்தபடி இருக்கும். அமர்ந்திருக்கும் புதர் உச்சியிலிருந்து ச்சி.. ச்சி. ச்சி எனக் குரல் கொடுத்தபடி 30 அடி உயரம் வரை பறந்த பின் வீசிசிசி, வீசிசிசிஎன உரக்கக் கத்தத் தொடங்கி இறக்கைகளை அகல விhpத்தபடியும் கால்களைத் தொங்கவிட்டபடியும் தாழப்பறந்து வந்து பெரும்பாலும் புறப்பட்ட புதரின் உச்சியிலேயே அமரும். இவ்வாறு ஒருமுறை உயரப் பறந்து கீழே வர 20 வினாடிகளே ஆகின்றது. இதுபோலப் பாடிப் பறந்தபடி காலை நேரத்தின் பெரும்பகுதியைக் கழிக்கும். \n\nSection::::இனப்பெருக்கம்.\nடிசம்பர் முதல் மே முடிய தரையில் கால்நடைகளின் குளம்பு ஏற்படுத்திய குழிவில் கோப்பை வடிவில் கூடமைத்து 3 முதல் 4 முட்டைகள் இடும்.\n"}
{"id": "385036", "url": "https://ta.wikipedia.org/wiki?curid=385036", "title": "கொடைமடம்", "text": "கொடைமடம்\n\nகொடைமடம் என்பது மடைமை குணங்களில் ஒன்றாகும். 'மடம்' என்பதற்கு 'அறியாமை' என்ற பொருள். இன்னாருக்கு இன்னது கொடுக்க வேண்டும் என்பதை எண்ணாமல், கிடைத்ததை நினைத்தபோதே கொடுப்பதைக் 'கொடை மடம்' என்று சொல்வார்கள். இது சரியா, தவறா என்று ஆலோசிக்க அறிவுக்கு இடம் கொடுக்காமல், உள்ளத்தில் கொடுக்கத் தோன்றியபோதே 'கொடை மடம்' உடையவர்கள் கொடுத்துவிடுவார்கள்.\n\nSection::::விளக்கம்.\n'மடைமை' என்பது போற்றப்பட வேண்டிய குணங்களில் ஒன்றாக இல்லையெனினும், 'கொடைமடத்தை' அவ்வாறு கூற இயலாது. கொடைக் கொடுப்பதென்பது ஒரு மாபெரும் நற்செயல். நாம் பெற்ற செல்வங்கள் எல்லாம் மற்றவர்களுக்கு கொடுப்பதற்கே. ஈகையை தவிற, பிற எல்லா கொடுத்தலும், திரும்பி பெறக்கூடிய நோக்கத்தில் மட்டும் தான் தரப்படும். இதனை வள்ளுவர் கூறுவது, \n\nஇத்தகைய கொடையை, கண் மூடித்தனமாக கொடுப்பதில் தவறொன்றுமில்லையே? சங்க காலத்தில், இந்த 'கொடைமடத்தைப்' போற்றி, கபிலர் போன்ற பல புலவர்கள், அரசர்களின் கொடை வள்ளல்களைப் பாடியது நாம் அறிந்ததே. \n\nSection::::எடுத்துக்காட்டு.\nSection::::பாரி வேந்தர்.\nஇயற்கையாகவே முல்லைக் கொடி வளருவதற்கு ஒரு ஊன்று தேவை. சாதாரண மக்கள், இத்தகைய முல்லைக் கொடி வளர, ஒரு மூங்கிலை நட்டோ, அல்லது ஒரு பந்தலை அமைத்தோ அதனைப் படர்ச் செய்வர். அந்தக் கொடியும் அதைப் பற்றிக் கொண்டு வளர்ந்து விடும். \n\nபறம்பு தேசத்தை ஆண்ட மன்னன் பாரி வேந்தன், ஒரு நாள் தனது தேசத்திலுள்ள காட்டுக்குள் சென்றான். அங்கே ஒரு முல்லை கொடி தளர்ந்திருந்த்து. அக்கொடியின் தளர்ச்சியை உடனே போக்க வேண்டும் என்று, தன்னுடைய தேரை இழுத்து அந்தக் கொடிக்கருகில் கொண்டு வந்து நிறுத்தச் சொன்னான். அருகில் நின்று, தேரின் மேலே அந்தப் பூங்கொடியை எடுத்தும் விட்டான். பாரிக்கு, \"இந்தச் சிறிய கொடி படர்வதற்கு தேரை வைக்கலாமா?\" என்ற எண்ணமே தோன்றவில்லை. அந்தக் கொடியின் தளர்ச்சி ஒன்றே அவன் கருத்தில் நின்றது. அருகில் எது இருந்தாலும் ஊன்றுக்கோளாக நிறுத்த வேண்டும் என்ற எண்ணமே முன் நின்றது. இதுவே 'கொடைமடத்தின்' எடுத்துக்காட்டு. இதனால், 'முல்லைக்கு தேர் கொடுத்த வள்ளல், பாரி' என்ற புகழையும் பெற்றான்.\n"}
{"id": "385050", "url": "https://ta.wikipedia.org/wiki?curid=385050", "title": "நாவலந்தீவு", "text": "நாவலந்தீவு\n\nஜம்புத் தீவு அல்லது நாவலந்தீவு, இந்து, பௌத்தம் மற்றும் சமண சமய அண்டவியல் கோட்பாடுகளில் மனிதர்களும், மற்ற சீவராசிகளும் வாழும் உலகத்தைக் குறிக்கிறது. \n\nசமஸ்கிருத மொழியில் ஜம்பு என்பதற்கு நாவல் மரம் ஆகும். எனவே தமிழில் ஜம்புத் தீவினை நாவலந் தீவு என தமிழ் இலக்கியங்களில் குறிப்பர்.\n\nசூரிய சித்தாந்த சோதிடச் சாத்திரங்கள், வட துருவத்தை ஜம்புத் தீவு என்றும்; தென் துருவத்தை பாதாளம் அல்லது பாதள உலகம் என்றும் குறிப்பர். கடலடியில் உள்ள பாதாள உலகில் நாகர்கள் வாழ்வதாக இந்து, சமணச் சாத்திரங்கள் கூறுகிறது. \n\nSection::::வேத அண்டவியல் படி புராணக் கருத்துகள்.\nசமணம் மற்றும் இந்து சமய புராண அண்டவியல் வரைபடங்களின் படி, அண்டம் ஏழு பெருங்கடல்களால் சூழப்பட்ட கண்டங்களாகப் பிரிக்கப்பட்டுள்ளது. அவைகள்; ஜம்புத் தீவு, இலட்சத் தீவு, சல்மாலி தீவு, குசத் தீவு, கிரவுஞ்சத் தீவு, சகத் தீவு மற்றும் புஷ்கரத் தீவு ஆகும். இந்த ஏழு தீவுக்கண்டங்களிடையே உள்ள பெருங்கடல்கள் உப்பு நீர், கரும்புச் சாறு, திராட்சை ரசம், நெய், தயிர், பால் மற்றும் நன்னீர் ஆகியவைகளால் நிரம்பியுள்ளன. \n\nஇந்த ஏழு கண்டங்களில் சுதர்சணத்தீவு என்றும் அழைக்கப்படும் ஜம்புத் தீவு முழுவதும் ஜம்பு ஆறு நிறைந்து பாய்கிறது. ஜம்புத் தீவு ஒன்பது மண்டலங்களும், எட்டு பெரு மலைகளும் கொண்டுள்ளது.\nமார்கண்டய புராணத்தில் ஜம்புத் தீவின் வட துருவம் மற்றும் தென் துருவங்கள் குறுகலாகவும், நடுப்பகுதி அகலமாகவும் உள்ளது என சித்தரித்துள்ளது. \n\nஜம்புத் தீவின் மிக உயர்ந்த மேட்டுப் பகுதிகளை மலைகள் என்றும், அதன் மையப் பகுதியை, மலைகளின் அதிபதியான மேரு என்றும் குறித்துள்ளது.\nமேரு மலையின் ஒரு கொடுமுடியில் பிரம்மாவின் பிரம்ம லோகமும்; அதனைச் சுற்றி இந்திரன் முதலான தேவர்கள் வாழும் எட்டு நகரங்களும் கொண்டுள்ளது.\n\nபிரம்மாண்ட புராணம் மற்றும் மார்க்கண்டேய புராணம் ஆகியவற்றில் தாமரைப் பூ போன்ற ஜம்பு தீவை நான்கு பெரும் மண்டலங்களாகப் பிரித்துள்ளது. இதன் நடுவில் மேரு மலை அமைந்துள்ளது.\nவிஷ்ணுவின் காலடியிலிருந்து புறப்படும் ஆகாய கங்கை ஆறு, சந்திர மண்டலத்தின் வழியாகப் பாய்ந்து, பிரம்மபுரியைச் சுற்றிக் கொண்டு, மேரு மலை வழியாக பாய்கையில் நான்கு கிளைகளாக ஜம்புத் தீவில் பாய்ந்து வளம் சேர்க்கிறது.\n\nSection::::சமணத்தில்.\nசமண அண்டவியல் கோட்பாடுகளின் படி, மத்திய லோகம் அல்லது அண்டத்தின் நடுவில் உள்ள பகுதியான ஜம்புத் தீவில் மனிதர்களும், பிற ஜீவராசிகளும் வாழும் இடமாக கூறுகிறது.\nபல கண்டத் தீவுகளையும், பல பெருங்கடல்களையும் மத்திய லோகம் கொண்டுள்ளது. மத்திய லோகத்தின் முதல் எட்டு பெருங்கடல்கள் பெயர்கள்: \n\nஅண்டத்தின் நடுவில் 100,000 யோசனை விட்டம் கொண்ட மேரு மலை ஜம்புத் தீவினை சுற்றி அமைந்துள்ளது.\n\nஜம்புத் தீவு 6 பெரும் மலைகளால் சூழப்பட்டு, ஒன்பது சேத்திரங்களாக பிரிக்கப்பட்டுள்ளது. அவைகள்; \n\n\n"}
{"id": "385053", "url": "https://ta.wikipedia.org/wiki?curid=385053", "title": "பாதாளம்", "text": "பாதாளம்\n\nபாதாளம், (Patala) (, ), இந்து அண்டவியலில், பூமிக்கு அடியில் நாக தேவதைகள் வாழிடங்களாக கூறப்படுகிறது. \n\nஇந்து அண்டவியலில் சுவர்க்கம், பூமி, மற்றும் பாதாளம் என மூன்றாக பிரிக்கப்படுகிறது. ஏழு கீழ் உலகங்களில் இறுதியாகக் கூறப்படும் பாதள உலகம், ஏழாவதும், கீழானதும் ஆகும். பாதாளம் உலகம் நாகர்கள் வாழ்வதால் நாகலோகம் என்பர். மேலும் நாகர்களின் உறவினர்களான அசுரர்கள், தானவர்கள், தைத்தியர்கள் மற்றும் இயக்கர்களும் பாதளத்தில் வாழ்கின்றனர்.\n\nசூரிய சித்தாந்த சாத்திரங்களின் படி, பூமியின் தென் துருவத்தை பாதாளம் என்றும் வட துருவத்தை நாவலந்தீவு என்றும் குறிப்பிடுகிறது.\n\nபாகவத புராணம், ஏழு கீழ் உலகங்களில் ஒன்றாக பாதளத்தை குறிப்பிடுகிறது. அசுரர்களின் கட்டிடக் கலைஞரான மயன், பாதாள லோகத்தில் பல அழகிய கட்டிடங்கள் கட்டினார். \n\nவிஷ்ணு புராணம், ஏழு கீழ் உலகங்களை, அதலம், விதலம், நிதலம், தலாதலம், மகாதலம், சுதலம் மற்றும் பாதாளம் பெயர்களால் குறிப்பிடுகிறது. \nபாதளத்தில் வசிக்கும் ஆயிரம் தலை கொண்ட, நாகர் இன தலைவரான ஆதிசேஷன், இப்பூமியை தாங்குவதாக கூறப்படுகிறது. பாதள உலகத்தின் கீழ், இறப்பிற்குப் பின் பாவிகள் வசிக்கும் நரக லோகம் உள்ளதாக கருதப்படுகிறது. \n\n\n"}
{"id": "385055", "url": "https://ta.wikipedia.org/wiki?curid=385055", "title": "புதர் வானம்பாடி", "text": "புதர் வானம்பாடி\n\nபுதர் வானம்பாடியானது Jerdon's bush lark (\"Mirafra affinis\") அல்லது Jerdon's lark என்று அழைக்கப்படுகிறது,இது தெற்கு ஆசியாவில் காணப்படும் ஒரு சிற்றினம் ஆகும்.\n\nSection::::பெயர்கள்.\nதமிழில் :புதர் வானம்பாடி\n\nஆங்கிலப்பெயர் :Jerdon's Bush lark\nஅறிவியல் பெயர் :Mirafra affinis\n\nSection::::உடலமைப்பு.\n15 செ.மீ- உடலின் மேற்பகுதி செம்பழுப்பாக கருப்புக் கீற்றுக்களுடன் காணப்படும். பறக்கும்போது இறக்கைகளின் செம்பழுப்பு பளிச்செனத் தெரியும். வெளிர் பழுப்பு நிற மார்பில் சிறு முக்கோண வடிவிலான பழுப்புத் திட்டுகள் இருக்கும்.\n\nSection::::காணப்படும் பகுதிகள் ,உணவு.\nதமிழகம் எங்கும் புஞ்சை, நஞ்சை விளைநிலங்களிலும் புல்லும் புதருமான தரிசு நிலங்களிலும் காணலாம். தனது உடல் நிறத்தோடு ஒட்டி அமைகின்ற செஞ்சரள் கற்களோடு கூடிய செம்மண் நிலத்திலேயே அதிகம் காணக்கூடியது. தரையில் ஓடியபடி புல்விதைகள், வண்டு, புழு பூச்சிகளை இரையாகத் தேடும். புதர்களின் உச்சி, பாறை, தந்திக் கம்பி ஆகியவற்றில் அமர்ந்திருக்கும். ஆண் பறவை திடீரென இறக்கை விரித்து எழுந்து செங்குத்தாக 10மீ உயரம் வரை சுவீர்.. சுவீர்.. சுவீர்.. என மென்குரலில் பாடியபடி சென்று பின் சுற்றிச் சுழன்றபடி கீழே வந்து முன் இருந்த இடத்தில் அமரும். இனப்பெருக்க காலத்தில் நாள் முழுதும் சில மணித்துளிக்கொரு முறை இப்படிப் பாடிப் பறந்தபடி இருக்கும்.\n\nSection::::இனப்பெருக்கம்.\nடிசம்பர் முதல் மே முடிய தரையில் கால்நடைகளின் குளம்பு ஏற்படுத்திய குழிவில் கோப்பை வடிவில் கூடமைத்து 3 முதல் 4 முட்டைகள் இடும்.\n"}
{"id": "385060", "url": "https://ta.wikipedia.org/wiki?curid=385060", "title": "ஹுலாகு கான்", "text": "ஹுலாகு கான்\n\nஹுலாகு கான் (ஹுலேகு என்றும் உச்சரிக்கப்படுகிறார்) (; ; ; 8 பிப்ரவரி 1265), மங்கோலிய ஆட்சியாளர் ஆவார். இவர் மேற்கு ஆசியாவின் பெரும்பகுதியைக் கைப்பற்றினார். இவரது தந்தையார் பெயர் டொலுய். இவரது தாயார் பெயர் சோர்காக்டனி பெகி. இவரது தாயார் கெரயிடு பழங்குடியினத்தைச் சேர்ந்த இளவரசி ஆவார். இவர் மங்கோலியத் தலைவர் செங்கிஸ் கானின் பேரன் ஆவார். இவருக்கு அரிக் போகே, மோங்கே கான் மற்றும் குப்லாய் கான் ஆகிய சகோதரர்கள் உண்டு.\n\nஹுலாகுவின் இராணுவம் தென்மேற்குப் பகுதியில் மங்கோலிய பேரரசை பெரிதும் விரிவாக்கம் செய்தது. இவர் பெர்சியாவில் இல்கானேடு எனும் பேரரசைத் தோற்றுவித்தார். இல்கானேடு சஃபவிட் வம்சத்தின் முன்னோடியாகும். இதன் மூலம் நவீன ஈரானின் உருவாக்கத்திற்கு இவர் காரணமாக இருந்துள்ளார். ஹுலாகுவின் தலைமையின் கீழ் மங்கோலிய இராணுவமானது, பாக்தாத் முற்றுகைகையை கி.பி. 1258ல் நடத்தியது. இதன் காரணமாக இஸ்லாமிய சக்தியின் மிகப் பெரிய மையம் அழிக்கப்பட்டது. மேலும் மற்றுமொரு முக்கிய நகரமான டமாஸ்கஸ் பலவீனமானது. இதனால் இஸ்லாமிய உலகில் செல்வாக்கு மிகுந்தவர்களாக கெய்ரோவில் இருந்த அடிமை வம்சத்தினர் (மம்லுக் சுல்தானகம்) மாறினர்.\n\nSection::::பின்புலம்.\nஹுலாகு, டொலுய் மற்றும் சோர்காக்டனி பெகி ஆகியோருக்கு மகனாகப் பிறந்தார். டொலுய் செங்கிஸ் கானின் மகன் ஆவார். சோர்காக்டனி பெகி ஒரு செல்வாக்கு மிகுந்த கெரயிடு இளவரசி ஆவார். சோர்காக்டனி பெகி மங்கோலிய அரசியலில் வெற்றிகரமாகச் செயல்பட்டார். தனது மகன்கள் அனைவரும் மங்கோலியத் தலைவர்களாக ஏற்பாடு செய்தார். அவர் ஒரு நெசுத்தோரியக் கிறித்தவர் ஆவார். ஹுலாகு கிறித்தவ மதத்திற்கு நட்பானவராக இருந்தார். ஹுலாகுவின் விருப்பத்திற்குரிய மனைவி டோகுஸ் கதுன், நெருங்கிய நண்பர் மற்றும் நைமர் இனத்தளபதியான கித்புகா ஆகியோரும் கிறித்தவர்கள் ஆவர். எனினும் தனது மரணப்படுக்கையில் இவர் பௌத்த மதத்திற்கு மாறியதாக வரலாற்றில் பதிவு உள்ளது. இது டோகுஸ் கதுனின் விருப்பத்திற்கு எதிராக நடைபெற்றது. கோய் என்ற இடத்தில் இவர் எழுப்பிய புத்த கோயில் பௌத்த மதம் மீதான இவரது ஆர்வத்திற்குச் சான்றாக உள்ளது.\n\nஹுலாகுவுக்குக் குறைந்தது மூன்று குழந்தைகள் இருந்தனர். அவர்கள் அபகா கான், தேகுதர் மற்றும் தரகை. அபகா, ஈரானின் இரண்டாவது இல்கானாக (1265-82) பதவி வகித்தார். தேகுதர் அஹ்மத் மூன்றாவது இல்கானாக (1282-84) பதவி வகித்தார். தரகையின் மகன் பய்டு 1295ல் இல்கான் ஆனார். மிர்-கிவந்த் எனும் பெர்சிய வரலாற்றாளர் தனது ஆரம்ப மொழிபெயர்ப்பில் மேலும் இரண்டு குழந்தைகளைக் குறிப்பிடுகிறார். அவர்கள் கியக்சமத் மற்றும் டாண்டன் ஆகியோர் ஆவர். கியக்சமத் ஆரம்பத்தில் ஆர்மீனியா மற்றும் அசர்பைஜானின் ஆளுநராகப் பணியாற்றினார். டாண்டன் தியர்பகிர் மற்றும் ஈராக்கின் ஆளுநராகப் பணியாற்றினார். அவர்கள் பிறந்த வரிசையானது அபகா, கியக்சமத், டாண்டன், தேகுதர் மற்றும் தரகை என்று பட்டியலிடப்பட்டுள்ளது. 1263ல் இவரது மருமகள் அபஷ் கதுன் ஷிராஸை ஆள அனுப்பப்பட்டார்.\n\nSection::::இராணுவப் படையெடுப்புகள்.\n1251ல் ஹுலாகுவின் சகோதரர் மோங்கே கான் பெரிய கான் ஆகப் பதவியேற்றார். 1255ல் மோங்கே, தென்மேற்கு ஆசியாவில் மீதமிருந்த இசுலாமிய நாடுகளை வெல்ல அல்லது அழிக்க முடிவு செய்தார். இதற்காக ஒரு பெரும் மங்கோலிய இராணும் திரட்டப்பட்டது. இதற்குத் தலைமையேற்கும் பொறுப்பு ஹுலாகுவிடம் ஒப்படைக்கப்பட்டது. ஹுலாகுவின் படையெடுப்பின் நோக்கமானது தெற்கு ஈரானின் லுர்களை அடிபணியச் செய்தல், “அசாசின்”களை அழித்தல், பாக்தாத்திலுள்ள அப்பாசியக் கலீபகத்தை அடிபணியச் செய்தல் அல்லது அழித்தல், சிரியாவின் டமாஸ்கஸில் உள்ள அயூப்பிய வம்சத்தை அடிபணியச் செய்தல் அல்லது அழித்தல் மற்றும் இறுதியாக எகிப்தின் பஹ்ரி அடிமை வம்சத்தை (மம்லுக் சுல்தானாகம்) அடிபணியச் செய்தல் அல்லது அழித்தல். மோங்கே அடிபணிபவர்களை அன்புடன் நடத்தவும், எதிர்ப்பவர்களை அழிக்கவும் ஹுலாகுவிற்கு உத்தரவிட்டார். ஹுலாகு இதில் பின் பகுதியைத் தீவிரமாக மேற்கொண்டார். \nஹுலாகு முன் எப்போதும் இல்லாத வகையிலே ஒரு பெரிய மங்கோலிய இராணுவத்தை அணிவகுத்தார். மோங்கேயின் ஆணைப்படி மங்கோலியப் பேரரசின் பத்தில் இரண்டு பங்கு போர்வீரர்கள் ஹுலாகுவின் படைக்காகக் கூடினர். இவர் எளிதாக லுர்களை அழித்தார். அசாசின்கள் சண்டை ஏதும் போடாமல் தங்களது அசைக்க முடியாத கோட்டையான “அலமுத்” உடன் சரணடைந்தனர். ஒரு ஒப்பந்தத்தின் காரணமாக அவர்களுடைய மக்களின் உயிர் தப்பியது.\n\nSection::::பாக்தாத் முற்றுகை.\nஹுலாகுவின் மங்கோலிய இராணுவம் பாக்தாத்தை நோக்கி நவம்பர் 1257ல் தனது பயணத்தைத் தொடங்கியது. நகரை நெருங்கியதும் அச்சுறுத்துவதற்காக இவர் தனது படைகளை டைகிரிசு ஆற்றின் கிழக்கு மற்றும் மேற்கு கரையில் நிறுத்தினார். ஹுலாகு சரணடையக் கோரினார் ஆனால் கலீப், அல்-முஸ்தசிம், மறுத்தார். கலீப்பின் இராணுவம், மேற்கில் இருந்து தாக்கிய படையின் ஓரு பகுதியை முறியடித்தது ஆனால் அடுத்த போரில் தோல்வியடைந்து. தாக்கிய மங்கோலியர்கள் அணைக்கரைகளை உடைத்து வெள்ளம் ஏற்படுத்தினர். வெள்ளமானது கலீப் இராணுவத்தின் பின்பகுதியைத் தாக்கியது. கலீப்பின் பெரும்பகுதி இராணுவம் படுகொலை செய்யப்பட்டது அல்லது மூழ்கடிக்கப்பட்டது.\n\nசீனத் தளபதி குவோ கன் தலைமையிலான மங்கோலியர்கள் நகரத்தின் மீது 29 ஜனவரி, 1258 அன்று முற்றுகை நடத்தினர். இதனை ஒரு சிறிய முற்றுகைப் போர் எனலாம். பிப்ரவரி 5ம் தேதி மங்கோலியர்கள் ஒரு பகுதி சுவரை தங்கள் கட்டுப்பாட்டுக்குள் கொண்டுவந்தனர். இந்தமுறை கலீப் பேச்சுவார்த்தை நடத்த முயற்சி செய்தார் ஆனால் வாய்ப்பு மறுக்கப்பட்டது. பிப்ரவரி 10ம் தேதி பாக்தாத் சரணடைந்தது. மங்கோலியர்கள் நகருக்குள் பிப்ரவரி 13 அன்று நுழைந்தனர். ஒரு வாரத்திற்கு நகரை அழித்தனர். பாக்தாத்தின் பெரும் நூலகம் அழிக்கப்பட்டது. இது மருத்துவம், வானியல் போன்ற பாடங்கள் சம்பந்தப்பட்ட எண்ணற்ற விலையுயர்ந்த வரலாற்று ஆவணங்கள் மற்றும் புத்தகங்களைக் கொண்டிருந்தது. உயிர் பிழைத்தவர்கள், டைகிரிசு ஆற்றின் நீரானது பெருமளவில் மூழ்கடிக்கப்பட்ட புத்தகங்களின் மையினால் கருப்பானது என்று கூறினர். குடிமக்கள் ஓட முயற்சித்தனர் ஆனால் மங்கோலிய வீரர்களால் இடைமறிக்கப்பட்டனர்.\n\nஇறந்தவர்களின் எண்ணிக்கை எளிதாக உறுதிப்படுத்தப்பட முடியாத வகையில் பரவலாக மாறுபடுகிறது: ஒரு குறைந்த மதிப்பீடு 90,000 பேர் இறந்ததாகக் குறிப்பிடுகிறது; உயர் மதிப்பீடுகள் 200,000ல் இருந்து 10 இலட்சம் பேர் வரை இறந்ததாகக் குறிப்பிடுகிறது. மங்கோலியர்கள் சூறையாடிய பின்னர் அழித்தலைத் தொடங்கினர். மசூதிகள், அரண்மனைகள், நூலகங்கள், மருத்துவமனைகள் – பல தலைமுறைகளாகக் கட்டப்பட்ட பெருமைமிகு கட்டடங்கள் - எரித்துத் தரைமட்டமாக்கப்பட்டன. கலீப் கைதுசெய்யப்பட்டு அவரது குடிமக்கள் கொல்லப்படுவதையும், அவரது கருவூலம் கொள்ளையடிக்கப்படுவதையும் கட்டாயப்படுத்தி பார்க்கவைக்கப்பட்டார். வெனிஸ் நகர வணிகர் மார்கோ போலோவின் பயணங்களைப் பற்றிய புத்தகமான “இல் மிலியோன்” ஹுலாகு கலீபை பட்டினிபோட்டுக் கொன்றதாகக் கூறுகிறது, ஆனால் அதற்கான ஆதாரங்கள் இல்லை. பெரும்பாலான வரலாற்றாசிரியர்கள் மங்கோலிய மற்றும் முஸ்லிம் பதிவுகளை நம்புகின்றனர். கலீப் ஒரு கம்பளிப்போர்வையில் உருட்டப்பட்டு, மங்கோலியர்கள் அப்போர்வையின் மீது தங்கள் குதிரைகளை ஓடச் செய்தனர். ஏனெனில் அரச இரத்தம் பூமியில் பட்டால் பூமி புண்பட்டுவிடும் என்று மங்கோலியர்கள் நம்பினர். கலீப்பின் ஒரு மகனைத் தவிர அனைவரும் கொல்லப்பட்டனர். பாக்தாத் மக்கள்தொகையை இழந்து, பல நூற்றாண்டுகளுக்குப் பாழான நகரம் ஆனது. இப்பகுதியில் இருந்த சிறிய அரசுகள் ஹுலாகுவிடம் அவர்களின் விசுவாசத்தை உறுதிப்படுத்த விரைந்தன. மங்கோலியர்கள் 1259ல் சிரியாவின் பக்கம் தங்கள் கவனத்தைத் திரும்பினர். அயூப்பிய வம்சம் வெல்லப்பட்டது. காசா வரை மங்கோலியர்கள் ரோந்துக்களை அனுப்பினர்.\n\nஆயிரம் சிறு படைகளாக வடக்கு சீனவைச் சேர்ந்த சுரங்கம் தோண்டுவோர்கள் மங்கோலிய கான் ஹுலாகுவுடன் மத்திய கிழக்கு நாடுகளுக்குச் சென்றனர்.\n\nSection::::சிரியாவின் மீது படையெடுப்பு (1260).\n1260ல் மங்கோலியப் படைகள் அப்பகுதியில் தங்களுக்குக் கப்பம் கட்டிய கிறித்தவ நாடுகளின் படைகளுடன் இணைந்தன. ஹேதும் I தலைமையிலான ஆர்மீனியாவைச் சேர்ந்த சிலிசிய அரசின் படை மற்றும் ஆன்டியாக்கின் பொஹேமொண்ட் VI தலைமையிலான ஃபிராங்குகளின் படை ஆகியவை கிறித்தவப் படையில் அடங்கும். இந்த படை அயூப்பிய வம்சத்தின் ஒரு பகுதியான முஸ்லிம் சிரியாவை வென்றது. இவர்கள் அலெப்போவை முற்றுகை மூலம் கைப்பற்றினர். மார்ச் 1, 1260 அன்று கிறித்தவத் தளபதி கித்புகா தலைமையில் டமாஸ்கஸ் கைப்பற்றப்பட்டது. உமயாத் மசூதியில் ஒரு கிறித்தவக் வெகுஜன கொண்டாட்டம் நடைபெற்றது. பல மசூதிகள் அவமரியாதை செய்யப்பட்டன. பல வரலாற்று பதிவுகள் மூன்று கிறித்தவ ஆட்சியாளர்கள் ஹேதும், பொஹேமொண்ட், மற்றும் கித்புகா டமாஸ்கஸ் நகரத்திற்குள் ஒன்றாக நுழைந்ததாக விவரிக்கின்றன. என்றாலும் டேவிட் மோர்கன் போன்ற சில நவீன வரலாற்றாசிரியர்கள் இது கட்டுக் கதையோ எனக் கேள்வி எழுப்புகின்றனர்.\n\nஇந்தப் படையெடுப்பு அயூப்பிய அரசை அழித்துவிட்டது. அயூப்பிய அரசு அது வரை லெவண்ட், எகிப்து, அரேபியத் தீபகற்பத்தின் பெரும்பகுதியை ஆட்சி செய்த சக்திவாய்ந்த வம்சம் ஆகும். கடைசி அயூப்பிய அரசர் அன்-நசிர் யூசுஃப், 1260ல் ஹுலாகுவினால் கொல்லப்பட்டார். இஸ்லாமிய அதிகார மையமான பாக்தாத் அழித்துவிட, டமாஸ்கஸ் பலவீனமடைந்துவிட, இஸ்லாமிய அதிகார மையம் மம்லுக் சுல்தான்களின் தலைநகரமான கெய்ரோவிற்கு மாற்றப்பட்டது. \nஹுலாகு தெற்கு நோக்கி பாலஸ்தீனத்தைக் கடந்து கெய்ரோவிலிருந்த மம்லுக்குகளுக்கு எதிராக போரிட வேண்டும் என்று எண்ணினார். கெய்ரோவிலுள்ள மம்லுக் சுல்தான் குதுஸிற்கு அச்சுறுத்தும் கடிதத்தை இவர் அனுப்பினார். குதுஸிடம் கெய்ரோவைத் திறக்குமாறும் அல்லது அது பாக்தாத்தினைப் போல அழிக்கப்படும் என்று எழுதியிருந்தார். அந்த நேரத்தில் மோங்கே கான் இறந்தார். ஹுலாகுக்கு பெரிய கான் ஆகும் தகுதியிருந்தது. எனவே ஹுலாகு, ஒரு புதிய கானைத் தேர்ந்தெடுக்க மங்கோலியாவுக்கு திரும்ப வேண்டிய கடமை ஏற்பட்டது. ஹுலாகு தனது விருப்பமான தளபதி கித்புகா தலைமையில் 2 தியுமனை (20,000 வீரர்கள்) மட்டும் விட்டுச்சென்றார். ஹுலாகு புறப்படும் செய்தியைப் பெற்றவுடன், குதுஸ் விரைவில் கெய்ரோவில் ஒரு பெரிய இராணுவத்தை கூட்டி, பாலஸ்தீனத்தை ஆக்கிரமித்தார். குதுஸ் தன்னை ஒரு சக மம்லுக் ஆன பைபர்களுடன் இணைத்துக் கொண்டார். பைபர்கள் டமாஸ்கஸை கைப்பற்றியதற்காக, பாக்தாத்தை சூறையாடியதற்காக, சிரியாவை வென்றதற்காக மற்றும் இஸ்லாமிற்காக மங்கோலியர்களைப் பழிவாங்க விரும்பினார்.\n\nமங்கோலியர்களும், தங்கள் பங்கிற்கு, அந்நேரத்தில் “ஏக்கரில்” மையமிட்டிருந்த எருசலேமின் சிலுவைபோர் இராச்சியத்தின் மீதமுள்ள படைகளுடன் ஒரு ஃபிராங்கிய-மங்கோலிய கூட்டணியை உருவாக்க (அல்லது குறைந்தபட்சம், சரணடைய வைக்க வேண்டும் என) முயற்சித்தனர், ஆனால் போப் அலெக்ஸாண்டர் IV அத்தகைய கூட்டணியைத் தடைசெய்தார். ஃபிராங்குகளில் ஒருவரான சிடோனைச் சேர்ந்த ஜூலியன், கித்புகாவின் பேரன்களில் ஒருவரது மரணத்திற்குக் காரணமான ஒரு சம்பவத்தை ஏற்படுத்தினார். இதனால் ஃபிராங்குகளுக்கும் மங்கோலியர்களும் இடையே பதட்டங்கள் அதிகரித்தன. கோபமான கித்புகா, சிடோனைப் பதவி நீக்கம் செய்தார். மங்கோலியர்களால் தொடர்புகொள்ளப்பட்ட ஏக்கரின் பெருந்தலைவர்கள் மம்லுக்குகளாலும் தொடர்புகொள்ளப்பட்டனர். மம்லுக்குகள் மங்கோலியர்களுக்கு எதிராக இராணுவ உதவி வேண்டி அணுகினர். மம்லுக்குகள் ஃபிராங்குகளின் பாரம்பரிய எதிரிகளாக இருந்தபோதிலும், ஏக்கரின் பெருந்தலைவர்கள் மங்கோலியர்களை உடனடி அச்சுறுத்தலாக அங்கீகரித்தனர். ஏதாவது ஒரு பக்கம் சேருவதற்குப் பதிலாக சிலுவைப்போர்வீரர்கள், இரு படைகளுக்கும் இடையில் எச்சரிக்கையுடன் நடுநிலை வகித்தனர். ஒரு அசாதாரணமான நடவடிக்கையாக சிலுவைப்போர்வீரர்கள், எகிப்திய மம்லுக்கள் தங்கள் பிரதேசத்தின் வழியே தடையின்றி அணிவகுத்துச் செல்ல அனுமதித்தனர். மேலும் ஏக்கருக்கு அருகே மம்லுக் படைவீரர்கள் முகாமிட்டுத் தங்கள் உணவு, உபகரணங்களை புதுப்பித்துக் கொள்ளவும் அனுமதித்தனர்.\n\nSection::::ஐன் ஜலுட் போர்.\n1260 ஆம் ஆண்டில் மங்கோலியர்கள் ஜோர்டான் ஆற்றை கடந்தனர். இச்செய்தி வந்தபோது, சுல்தான் குதுஸ் மற்றும் அவருடைய படைகள் (பெரும்பாலும் எகிப்தியர்கள்), ஜெசுரீல் பள்ளத்தாக்கின் ஐன் ஜலுட்டிலுள்ள “ஸ்ப்ரிங் ஆஃப் கோலியத்” என்ற இடத்தை நோக்கிப் புறப்பட்டன. அவர்கள் சுமார் 20,000 பேர் அடங்கிய மங்கோலியப் படையைச் சந்தித்தனர். போரானது பல மணிநேரங்களுக்கு இடைவிடாமல் நடந்தது. மம்லுக் தலைவர் பய்பர்ஸ், மங்கோலியப் படைகள் அவரை துரத்திச் செல்வதற்கான ஒரு முயற்சியாக பெரும்பாலும் சண்டையிடுதல் மற்றும் ஓடும் தந்திரங்களை நடைமுறைப்படுத்தினார். பய்பர்ஸ் மற்றும் குதுஸ் மலைகளில் தங்கள் படைகளின் பெரும்பகுதியை மறைத்துவைத்திருந்தனர். மங்கோலியர்கள் தங்கள் பகுதிக்குள் வந்ததும் தாக்கக் காத்திருந்தனர். மங்கோலியத் தலைவரான கித்புகா, ஏற்கனவே பய்பர்ஸ் மற்றும் அவரது துருப்புகள் அடிக்கடி தாக்கிவிட்டு ஓடியதால் தூண்டிவிடப்பட்டிருந்தார். தப்பி ஓடும் எகிப்தியர்களைப் பிடிக்க அவர்கள் செல்லும் பாதையில் அனைத்து துருப்புகளுடனும் அணிவகுத்துச் செல்ல முடிவு செய்தார். மங்கோலியர்கள் உயர்ந்த மலைகளை அடைந்தபோது, எகிப்தியர்கள் மறைவிலிருந்து தோன்றினர், மங்கோலியர்கள் எதிரி படைகளால் சூழப்பட்டனர்; மறைந்திருந்த துருப்புக்கள் அவர்களைப் பக்கவாட்டில் தாக்க, குதுஸ் மங்கோலியப் படையைப் பின்புறமாகத் தாக்கினார். எகிப்திய இராணுவத்தின் அளவு 24,000 முதல் 120,000 வரை இருந்ததாக மதிப்பிடப்பட்டுள்ளது. மங்கோலியர்கள் பொறியை உடைத்து தற்காலிகமாக வெற்றிகரமான எதிர்ப்பைக் காட்டினர், ஆனால் அவர்களது குறைவான எண்ணிக்கை காரணமாக முடிவு தவிர்க்க முடியாததாகிவிட்டது. இறுதியாக போர் முடிவடைந்தபோது, எகிப்திய இராணுவம் இதுவரை நடக்காததை நடக்கவைத்திருந்தது. \nஅதாவது மங்கோலிய இராணுவத்தை நெருங்கிய போரில் தோற்கடித்தது. அந்த பிராந்தியத்தில் நிறுத்திவைக்கப்பட்டிருந்த கித்புகா உட்பட கிட்டத்தட்ட மொத்த மங்கோலியப் படையினரும் அந்நாளில் கொல்லப்பட்டனர் அல்லது கைதுசெய்யப்பட்டனர். இப்போர் ஐன் ஜலுட் போர் எனப்படுகிறது. ஐன் ஜலுட் போர் மங்கோலியப் படையெடுப்புகளில் ஒரு கரும்புள்ளியாகப் பார்க்கப்படுகிறது. கிழக்கு மற்றும் தெற்கு நோக்கிய மங்கோலியப் படையெடுப்பு ஐன் ஜலுட்டிற்குப் பிறகு நிறுத்தப்பட்டது.\n\nSection::::உள்நாட்டு போர்.\nஇவரது சகோதரர் குப்லாய் கான் பெரிய கான் ஆகத் தேர்ந்தெடுக்கப்பட்டதற்குப் பிறகு, 1262ம் ஆண்டு ஹுலாகு தனது பகுதிகளுக்குத் திரும்பினார். ஐன் ஜலுட் போருக்காக மம்லுக்குகளைத் தாக்கிப் பழிவாங்குவதற்குத் தனது படைகளை ஹுலாகு கூட்டினார். ஆனால் அதற்குப் பதிலாக இவர் படு கானின் சகோதரர் பெர்கேயுடன் உள்நாட்டுப் போருக்கு இழுக்கப்பட்டார். பெர்கே கான் முஸ்லிமாக மதம் மாறியவர் ஆவார். ஹுலாகு பாக்தாத்தைத் தாக்கியதற்குப் பழிவாங்குவதற்காக பெர்கே மம்லுக்குகளுடன் இணைந்தார். செங்கிஸ் கானின் முதல் மகனான சூச்சியின் 7வது மகன் பால் அல்லது தேவல் கான் என அழைக்கப்படுகிறார். இவரது பேரன் நோகை கான் ஆவர். பெர்கே, ஹுலாகுவின் ஆட்சிக்குட்பட்ட பகுதிகளில் நோகை கான் தலைமையிலான தொடர்ச்சியான சிறு சூறையாடல்களை ஆரம்பித்தார். 1263 ஆம் ஆண்டில் காக்கேசியாவுக்கு வடக்கே எடுத்த படையெடுப்பில் ஹுலாகு கடுமையான தோல்வியைச் சந்தித்தார். மங்கோலியர்களுக்கு இடையிலான முதல் பகிரங்கப் போர் இதுவாகும். இது ஒன்றுபட்ட மங்கோலியப் பேரரசின் முடிவின் தொடக்கத்தைக் காட்டியது.\n\nபெர்கே முஸ்லிமாக இருந்தபோதும், மங்கோலிய சகோதரத்துவத்தை விட்டுவிட்டு ஹுலாகுக்கு எதிராகப் போரிட விரும்பவில்லை. அவர் கூறியதாவது “மங்கோலியர்களின் வாள்களால் மங்கோலியர்கள் கொல்லப்படுகிறார்கள். நாம் ஒன்றுபட்டிருந்தால், இந்த உலகையே நாம் வென்றிருப்போம்”. ஆனால் இல்கானேட்டின் நடவடிக்கைகள் காரணமாக கோல்டன் ஹோர்டேயின் பொருளாதார நிலைமை பாதிக்கப்பட்டிருந்தது. இது ஜிகாத் அறிவிக்க வழிவகுத்தது. ஏனெனில் இல்கானேடு வடக்கு ஈரானின் செல்வம் முழுவதையும் தனக்குத் தானே வைத்துக் கொண்டது. மேலும் இல்கானேடு கோல்டன் ஹோர்டேயிடம் மம்லுக்குகளுக்கு அடிமைகளை விற்கக் கூடாது என்ற கோரிக்கையையும் வைத்தது.\n\nSection::::ஐரோப்பாவுடன் தொடர்பு.\nமுஸ்லிம்களுக்கு எதிரான ஒரு ஃபிராங்கோ-மங்கோலியக் கூட்டணியை நிறுவும் முயற்சியில் ஐரோப்பாவிற்கு பல தகவல்தொடர்புகளை ஹுலாகு அனுப்பி வைத்தார். 1262 ஆம் ஆண்டில், இவர் செயலாளர் ரைசல்டுஸையும், தூதர்களையும் \"வெளிநாடுகளிலுள்ள அனைத்து அரசர்களுக்கும் இளவரசர்களுக்கும்\" அனுப்பினார். சிசிலியின் அரசர் மன்ஃப்ரெட், மம்லுக் சுல்தானுடன் இணைந்திருந்தார். மேலும் போப் அர்பன் IV உடன் மோதலில் இருந்தார். தூதர்கள் சிசிலியில் தடுத்து நிறுத்தப்பட்டு கப்பல் மூலம் திருப்பி அனுப்பப்பட்டனர்.\n\nஏப்ரல் 10, 1262 இல், ஹுலாகு, ஹங்கேரிய ஜான் எனும் நபரிடம், பிரான்சின் லூயிஸ் IXக்கு கூட்டணிக்காக ஒரு கடிதத்தை அனுப்பினார். கடிதம் கடைசிவரை பாரிசில் இருந்த லூயிஸ் IX ஐ அடைந்ததா என்பது தெளிவாகத் தெரியவில்லை - இருப்பதாக அறியப்பட்ட ஒரே கையெழுத்துப்பிரதி தற்போது வியன்னா, ஆஸ்திரியாவில் உள்ளது. இந்த கடிதம் எருசலேமை போப் ஆண்டவரின் நன்மைக்காகக் கைப்பற்றுவது ஹுலாகுவின் நோக்கம் என்றும், எகிப்துக்கு எதிராக ஒரு கப்பற்படையை அனுப்புமாறும் லூயிஸைக் கேட்டுக் கொண்டது:\nமங்கோலியக் கலாச்சாரத்தைப் பற்றி 13ம் நூற்றாண்டு ஐரோப்பா தெரிந்து வைத்திருந்தது. பல முயற்சிகள் இருந்த போதிலும், ஹுலாகு மற்றும் அவரது வாரிசுகளால் ஐரோப்பாவுடன் ஒரு கூட்டணியை உருவாக்க முடியவில்லை. இத்தாலியில் பிறந்த பல புதிய குழந்தைகளுக்கு ஹுலாகு உட்பட மங்கோலிய ஆட்சியாளர்களது பெயர்கள் சூட்டப்பட்டது: கான் கிராண்டே (\"பெரிய கான்\"), அலான் (ஹுலாகு), அர்கோன் (அர்குன்) மற்றும் கசானோ (கசன்) ) பதிவு செய்யப்பட்டுள்ளது.\n\nSection::::இறப்பு.\nஹுலாகு கான் 1265 ஆம் ஆண்டில் இறந்தார். உர்மியா ஏரியில் ஷஹி தீவில் புதைக்கப்பட்டார். இல்கானேட்டில் இவரது இறுதிச் சடங்கு மட்டுமே நரபலி கொடுக்கப்பட்ட இறுதிச் சடங்காக இருந்தது. இவரது மகன் அபகா கான் இவருக்குப் பின் அரசரானர்.\n\nSection::::மரபு.\nஹுலாகு கான் இல்கானேட்டிற்கான அடித்தளங்களை அமைத்தார். இது சஃபவிட் வம்ச அரசுக்கு வழிவகுத்தது. இறுதியில் நவீன ஈரான் நாட்டின் உருவாக்கத்திற்கு வழிவகுத்தது. ஹுலாகின் படையெடுப்பு ஈரானை மேற்கிலிருந்து ஐரோப்பிய செல்வாக்கிற்கும் கிழக்கிலிருந்து சீன செல்வாக்கிற்கும் அறிமுகப்படுத்தியது. இது, இவரது வாரிசுகளின் ஆதரவோடு இணைந்து, கட்டடக்கலையில் ஈரானின் தனிச்சிறப்புமிக்க வரலாற்றை வளர்த்தது. ஹுலாகு வம்சத்தினரின் கீழ், ஈரானிய சரித்திராசிரியர்கள் அரபு மொழியில் அல்லாமல் பாரசீக மொழியில் எழுதத் தொடங்கினர்.\n\n\n"}
{"id": "385070", "url": "https://ta.wikipedia.org/wiki?curid=385070", "title": "தொடரடைவு", "text": "தொடரடைவு\n\nதொடரடைவு (ஆங்கிலம்: Concordance) என்பது பொதுவாக ஒரு நூலில் அல்லது உரையில் இடம்பெறும் சொற்கள் அவற்றின் சூழமைவு (context) அல்லது அவை இடம்பெறும் சொற்தொடர்களோடு அகரவரிசைப்படுத்த பட்டியல் ஆகும். கணினி வழியிலான தேடலுக்கு முன்பு, முக்கிய படைப்புக்களுக்கு தொடரடைவுகள் வெளியிடப்பட்டன. கணினியின் வருகிக்குப் பின்பு தொடரைவுகளை இலகுவாக பெற்றுக் கொள்வற்கான கருவிகள் பரந்த பயன்பாட்டுக்கு வந்துள்ளன.\n\n"}
{"id": "385093", "url": "https://ta.wikipedia.org/wiki?curid=385093", "title": "கட்டற்ற கோழி வளர்ப்பு", "text": "கட்டற்ற கோழி வளர்ப்பு\n\nகட்டற்ற கோழி வளர்ப்பு என்பது மேச்சல் முறையுடன் கூடிய கோழி வளர்ப்பாகும். இந்த முறையில் கோழிகள் பகல் முழுவதும் தன்னுடைய இரையை நிலங்களில் தேடிப் பெற்றுக் கொள்கின்றன. இரவு நேரங்களில் பண்ணையில் அடைந்து கொள்கின்றன. \n\nதமிழகத்தில் மேச்சல் முறை அல்லது திரிசல் முறை என்று இந்த வளர்ப்பு முறை அழைக்கப்படுகிறது. பெரும்பாலான நாட்டுக் கோழிகள் தங்களுக்கு தேவையான உணவை தானே தேடிப் பெற்றுக் கொள்ளும் குணம் கொண்டமையால் இவ்வாறான முறைகளில் நாட்டுக் கோழிகள் வளர்க்கப்படுகின்றன. \n\nபுறக்கடை கோழி வளர்ப்பு முறையில் மிகச் சிறிய அளவில் குறைந்த கோழிகளை வளர்க்கும் விதத்தினை அடிப்படையாகக் கொண்டு பெரிய அளவில் இந்த வளர்ப்பு முறை கையாளப்படுகிறது. இந்த முறைக்கு மேச்சல் நிலங்களுடன் கூடிய பண்ணை கொட்டகை அமைக்கப்படுகின்றன.\n\n\n"}
{"id": "385100", "url": "https://ta.wikipedia.org/wiki?curid=385100", "title": "கான் (பட்டம்)", "text": "கான் (பட்டம்)\n\nகான் (; ; அசர்பைஜானி: \"க்ஷான்\"; உதுமானிய மொழி: \"ஹான்\"; சீனம்: 可汗, \"கெஹன்\"; கொகுர்யியோ மொழி: 皆, \"கேய்\"; சில்லா மொழி: 干, \"கான்\"; பயேக்ஜே மொழி: 瑕, \"கே\"; மஞ்சூ மொழி: ; பஷ்தூ: خان; ; பலூச்சி: خان; இந்தி: ख़ान; நேபாளி: खाँ; வங்காளம்: খাঁন; பல்கேரியம்: хан; சுவாசு: хун, \"ஹுன்\") என்பது அரசர் அல்லது இராணுவ ஆட்சியாளருக்கு வழங்கப்படும் ஒரு பட்டமாகும். இது சீனாவின் வடக்கே வாழும் மங்கோலியர்களால் பரவலாகப் பயன்படுத்தப்பட்டது. பின்னர் நடுக் கால நாடோடி துருக்கியப் பழங்குடியினரால் பயன்படுத்தப்பட்டது. இது மங்கோலியர்களின் முன்னோடிகளான ஜியான்பே கூட்டமைப்பிலும் ஒரு பட்டமாக கி.பி. 283 முதல் கி.பி. 289 வரை அவர்களின் தலைவருக்கு பயன்படுத்தப்பட்டுள்ளது. ரோரன்களே ‘’ககான்’’ மற்றும் ‘’கான்’’ ஆகிய பட்டங்களைத் தங்கள் பேரரசர்களுக்கு முதலில் சூட்டினர். பின்னர் ஆசினா வம்சத்தவர் இந்தப் பெயரை ஏற்று, ஆசியாவின் மற்ற பகுதிகளுக்கும் பரப்பினர். ஆறாவது நூற்றாண்டின் நடுப்பகுதியில் ஈரானியர்கள் ஒரு \"ககான் - துருக்கியர்களின் மன்னர்\" பற்றி அறிந்திருந்தனர்.\n\n‘’கான்’’ இப்போது \"தளபதி\", \"தலைவர்\", \"ஆட்சியாளர்\", \"அரசர்\", \"தலைமை\" போன்ற பலவிதமான அர்த்தங்களில் பயன்படுகிறது. 2015 ஆம் ஆண்டின் நிலவரப்படி கான்கள் தெற்கு ஆசியா, மத்திய கிழக்கு, மத்திய ஆசியா, கிழக்கு ஐரோப்பா மற்றும் துருக்கியில் உள்ளனர். கதுன், கடூன் மற்றும் கனும் ஆகியவை பெண்பால் மாற்றுக்கள் ஆகும். இந்தப் பட்டங்கள் அல்லது பெயர்கள் சில நேரங்களில் \" ஹான் \", \"கான்\", \" ஹக்கான் \", \" ஹனும் \" அல்லது \" ஹத்துன் \" (துருக்கியில்) மற்றும் \"க்ஷான்\", \"க்ஷனிம்\" (அசர்பைஜானில்) என்றும் எழுதப்படுகின்றன. மத்திய ஆசியாவிலிருந்த பல்வேறு மங்கோலிய மற்றும் துருக்கிய மக்கள், பழைய உலகில் மங்கோலிய சாம்ராஜ்ஜியத்தின் (1206-1368) காலப்பகுதிக்குப் பிறகு இப்பட்டத்துக்குப் புதிய முக்கியத்துவத்தை அளித்தனர். பின்னர் இப்பட்டத்தை வடக்கு ஆசியாவிற்குக் கொண்டு வந்தனர். வடக்கு ஆசியாவில் உள்ளூர் மக்கள் இதைப் பயன்படுத்தினர். ககானின் அர்த்தம் \"கான்களின் கான்\" என்பதாகும். இது சீனப் பேரரசரான தாங்கின் டைசோங் (‘’சொர்க்க ககான்’’, கி.பி. 626 முதல் கி.பி. 649 வரை ஆட்சி செய்தவர்) மற்றும் செங்கிஸ் கானின் பட்டமாகும். மேலும் மங்கோலிய சாம்ராஜ்ஜியத்தை ஆட்சி செய்வதற்கு தேர்ந்தெடுக்கப்பட்ட நபர்களும் இப்பட்டத்தைப் பயன்படுத்தினர். உதாரணமாக, மோங்கே கான் (ஆட்சி 1251-1259) மற்றும் ஒகோடி கான் (ஆட்சி 1229-1241) \"ககான்கள்\". ஆனால் குறுல்த்தாயால் மங்கோலிய சாம்ராஜ்யத்தின் ஆட்சியாளராக அறிவிக்கப்படாத ஜகாடேய் கான் ககான் அல்ல.\n"}
{"id": "385105", "url": "https://ta.wikipedia.org/wiki?curid=385105", "title": "சமணத் தமிழ் நூல்கள்", "text": "சமணத் தமிழ் நூல்கள்\n\nதமிழ் சமண நூல்கள், சமணத் தமிழ் அறிஞர்கள் ஐம்பெரும் காப்பியங்களில் ஒன்றும்; ஐஞ்சிறு காப்பியங்கள், நீதி நூல்கள், தமிழ் இலக்கண நூல்கள், தருக்க நூல்கள், அறநூல்கள், தோத்திர நூல்கள், சோதிட நூல்கள், புராணங்கள் மற்றும் கணிதம் போன்ற நூல்களை இயற்றி தமிழ் மொழிக்கு பெரும் பங்களித்துள்ளனர். \nஅவைகள்:\n\n\n\n\n\n\n\n\n\n\n"}
{"id": "385109", "url": "https://ta.wikipedia.org/wiki?curid=385109", "title": "ககான்", "text": "ககான்\n\nக கான் அல்லது ககான் (; மங்கோலிய எழுத்துமுறை: , \"கயன்\"; ) என்பதற்கு மங்கோலிய மொழியில் பேரரசர் என்று பொருளாகும். சமமான பெண்பால் பட்டம் கதுன் ஆகும். \nகான்களின் கான் எனவும் இதனை மொழிபெயர்க்கலாம். இதற்கு மன்னாதி மன்னன் என்று பொருளாகும். மங்கோலியப் பேரரசின் பிரிவு காரணமாக, யுவான் வம்சத்தின் பேரரசர்கள் ககான் பட்டத்தைப் பயன்படுத்தினர். \"ககான்\" மற்றும் \"கான்\" துருக்கியில் பயன்படுத்தப்படும் பொதுவான துருக்கிய பெயர்கள் ஆகும். \n\nகிரேட் கான் (அல்லது கிரான்ட் கான்) என்பது மங்கோலிய மொழியின் \"எக்கே ககான்\" (பெரிய பேரரசர் அல்லது Их Хаан) என்பதன் மொழிபெயர்ப்பாகும்.\n\nSection::::தோற்றம்.\nஇப்பட்டமானது 283 மற்றும் 289க்கு இடைப்பட்ட ஒரு உரையில் முதன்முதலில் காணப்படுகிறது. சியான்பே தலைவன் டுயுஹுன் தனது இளைய தத்துச் சகோதரன் முரோங் ஹுயியிடம் இருந்து தப்ப முயற்சிக்கிறான். அவன் தனது பாதையை லியாவோடோங் தீபகற்பத்திலிருந்து ஓர்டோஸ் பாலைவனத்தின் பகுதிகளில் முடிக்கிறான். அப்போது பேசும்போது யினலோவ் என்கிற முரோங்கின் தளபதி ஒருவன் முரோங்கை \"கெஹான்\" (, பிறகு ) என்கிறான். சில ஆதாரங்கள் 3ம் நூற்றாண்டில் சிங்கை ஏரியின் அருகில் வசித்த டுயுஹுனும் இப்பட்டத்தைப் பயன்படுத்தி இருக்கலாம் என்கின்றன.\n\nரோவுரன் ககானேடு (330–555) மக்களே தங்களது பேரரசர்களுக்கு ககான் மற்றும் கான் ஆகிய பட்டங்களைப் பயன்படுத்திய முதல் மக்களாவர். அதற்கு முன்னர் சியோங்னுவின் சன்யு பட்டத்தை அவர்கள் பயன்படுத்தி வந்தனர். கிரவுசட் போன்ற வரலாற்று ஆசிரியர்கள் அது துருக்கிய மக்கள் என்று கருதுகின்றனர். ரோவுரன்கள் மங்கோலியர்களுக்கு மூதாதையர்களாகக் கருதப்படுகின்றனர்.\n\n"}
{"id": "385113", "url": "https://ta.wikipedia.org/wiki?curid=385113", "title": "சிறுவிடை (கோழி)", "text": "சிறுவிடை (கோழி)\n\nசிறுவிடை (en:siruvidai) என்பது கோழி இனங்களில் ஒன்றாகும். இவை தமிழகத்தின் கோழி இனம் என்று அறியப்படுகின்றன. இக்கோழிகள் தமிழகத்தின் சில இடங்களில் குருவுக் கோழிகள் எனவும், சில இடங்களில் சித்துக் கோழிகள் எனவும் அழைக்கப்படுகின்றன. \n\nசிறுவிடை சேவல்கள் அதிகபட்சமாக இரண்டு கிலோ எடையும், கோழிகள் அதிகபட்சமாக ஒன்றரைக் கிலோ எடையும் உடையன. இக்கோழிகள் ஒரு ஈத்திற்கு 10-14 முட்டைகள் வரை இடுகின்றன. பெரும்பாலான முட்டைகளை பெறிக்கும் திறன் பெற்றவையாகவும், குஞ்சுகளை பிற எதிரிகளிடமிருந்து காக்கும் திறன்பெற்றவையாகவும் அறியப்படுகின்றன. வளர்ப்பாளர்கள் சிறுவிடையை அதிக தாய்மையுணர்வை கொண்டவையாக கூறுகின்றார்கள். சிறுவிடை முட்டை சராசரியாக 35-40 கிராம் எடை கொண்டதாக உள்ளன.\n\nSection::::இந்து தொன்மவியலில்.\nஇந்து தொன்மவியலில் முருகனின் கொடியில் இவ்வகை சிறுவிடை சேவல் இடம் பெற்றுள்ளது. சிறுவிடை சேவல்களின் தொன்மைக்கு சான்றாக இதனை கருதுவோரும் உண்டு.\n\nSection::::கல்வெட்டுகள்.\nகாஞ்சிபுரம் மாவட்டம் அச்சிறுப்பாக்கம் அருகே இந்தளூர் எனுமிடத்தில் கோழிக்காக எடுக்கப்பெற்ற நடுக்கல் காணப்படுகின்றது. அதில் ‘கீழ்ச்சேரிகோழி பொடுகொத்த’ என்று பழந் தமிழில் எழுதப்பட்டுள்ளன. இது மேல்சேரிக் கோழிக்கும் கீழ்ச்சேரி கோழிக்கும் நடத்தப்பட்ட சண்டையில் மரணம் அடைந்த கோழியாக இருக்கும் என்று ஆய்வாளர்கள் தெரிவிக்கின்றனர். இந்தக் கோழியின் அமைப்பு சிறுவிடை கோழிகளைப் போல இருப்பது குறிப்பிடத் தக்கது.\n\n"}
{"id": "385117", "url": "https://ta.wikipedia.org/wiki?curid=385117", "title": "சமண அறிஞர்கள்", "text": "சமண அறிஞர்கள்\n\nசமண அறிஞர்கள், சமண சமயம் திகம்பரர் மற்றும் சுவேதாம்பரர் என இரு பெரும் பிரிவுகளாக பிளவுபடுவதற்கு முன்னும், பின்னும் இருந்த சமய அறிஞர்கள், தத்துவவாதிகள், தர்க்கவாதிகள் மற்றும் இலக்கியவாதிகளின் பட்டியல்:\n\n\nSection::::திகம்பர அறிஞர்கள்.\nசமணம் திகம்பரர் மற்றும் சுவேதாம்பரர் எனப் பிரிந்த பின்னர் வாழ்ந்த அறிஞர்கள்.\n\n\n\n"}
