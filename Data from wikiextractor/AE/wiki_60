{"id": "429546", "url": "https://ta.wikipedia.org/wiki?curid=429546", "title": "சுவிசு பலியாட்டம்", "text": "சுவிசு பலியாட்டம்\n\nசுவிசு பலியாட்டம் (\"Swiss Gambit\") என்பது சதுரங்கத் திறப்பு ஆட்டங்களில் பறவையின் திறப்பு (1.f4) என்ற சதுரங்கத் திறப்பு வகையின் ஒரு கிளையாகும். சுவிசு திறப்பு ஆட்டம் என்பது பின்வரும் நக்ர்வுகளுடன் தொடங்குகிறது.\n\nSection::::வெளியிடப்பட்ட கோட்பாடு.\n1859 ஆம் ஆண்டில் எப்.ஏ.லேங்கு சுவிசு பலியாட்டத்திற்கான பிரதான நகர்வு வரிசையை கொடுத்துள்ளார். \nபோலந்து நாட்டைச் சேர்ந்த கோட்பாளர் அலெக்சாந்தர் வேக்னர் 1912 ஆம் ஆண்டு சுவிசு பலியாட்டத்தைக் குறித்து ஒரு புதிய பலியாட்டம் என்ற தலைப்பில் ஒரு கட்டுரை எழுதி வெளியிட்டார். வேக்னர் பலியாட்டம் பின்வரும் நக்ர்வுகளுடன் தொடங்கியது : 1.f4 f5 2.e4 fxe4 3.Nc3 Nf6 4.g4. \n\nSection::::பிற பயன்கள்.\nசுவிசு பலியாட்டம் என்ற சொல் சுவிசு திட்டத்தில் நடத்தப்படும் சதுரங்கப் போட்டிகள் குறித்தும் விளையாட்டுத்திறம் குறித்தும் பேச்சு வழக்கில் அளிக்கும் விளக்கமாகக் கருதப்படுகிறது. சுவிசு பலியாட்டத்தில் ஒரு வீர்ர் போட்டியின் தொடக்கச் சுற்றுகளில் தனது ஆட்டத்தில் தோல்விடைந்தாலோ அல்லது சமநிலையில் முடித்தாலோ அடுத்துவரும் சுற்றுகளில் அவர் அவரைப்போலவே எதிர்பாராதவிதமாய் பலவீனமாகிப்போன விளையாட்டு வீர்ர்களை எதிர்த்து விளையாடலாம் என்ற நம்பிக்கையைப் பெறுகிறார். இறுதியில் பரிசுக்குரியோர் பட்டியலிலும் இடம்பெற்றும் விடுகிறார் .. \n"}
{"id": "429548", "url": "https://ta.wikipedia.org/wiki?curid=429548", "title": "இஞ்சி இடுப்பழகி (திரைப்படம்)", "text": "இஞ்சி இடுப்பழகி (திரைப்படம்)\n\nஇஞ்சி இடுப்பழகி (Inji Iduppazhagi) 2015 இல் தமிழ் மற்றும் தெலுங்கில் வெளியான நகைச்சுவை கலந்த காதல் திரைப்படமாகும். இத்திரைப்படம் தமிழ் மற்றும் தெலுங்கில் ஒரே நேரத்தில் உருவானது. தெலுங்கில் \"சைஸ் சீரோ\" எனப் பெயரிடப்பட்டது. இத்திரைப்படத்தின் தயாரிப்பாளர் பிரசாத் வீ பொட்லுரி ஆவார். இத்திரைப்படத்தின் இயக்கம் பிரகாஷ் கோலேலமுடியினால் மேற்கொள்ளப்பட்டுள்ளது. இத்திரைப்படத்தில் முக்கிய கதாபாத்திரத்தில் அனுஷ்கா செட்டி நடிக்க அவருடன் இணைந்து ஆர்யா, ஊர்வசி மற்றும் பிரகாஷ் ராஜ் ஆகியோர் முக்கிய வேடத்தில் நடித்திருந்தனர்.\n\nSection::::கதைச்சுருக்கம்.\nசௌந்தர்யா எனும் சுவீட்டி (அனுஷ்கா செட்டி)  அதிக எடையுடைய, புத்திசாலியான, சுதந்திரமான பெண். அவளுக்கு அவளுடைய உடல் எடை பற்றி அதிக கவலை. இவ்வாறு இருக்க அவள் அபிஷேக் (ஆர்யா) மீது காதல் கொள்கின்றாள். முதலில் அபிஷேக் சுவீட்டியைப் பெண் பார்க்க வர அவனை அவள் நிராகரிக்கிறாள். பின்பு இருவரும் நட்பு கொள்கின்றனர். இதன்போதே அபிஷேக் சிம்ரன் எனும் பெண்ணை காதலிப்பது சுவீட்டிக்குத் தெரியவருகிறது. இவ்வாறு இருக்கையில் \"சைஸ் ஜீரோ\" எனும் நிறுவனத்தில் தனது எடையை குறைக்க இணைகிறாள் சுவிற்றி. இணைந்த பின் தனது தோழி உடல் எடை குறைப்பு மாத்திரைகளின் பயன்பாட்டால் சிறுநீரக செயலிழப்புக்குள்ளானது அவளுக்கு தெரியவருகிறது. அதன் பின்னர் சுவிற்றி சைஸ் ஜீரொ நிறுவனத்திற்கு எதிராக தனது போராட்டத்தைத் தொடர்கிறாள். அவளுடன் அபிஷேக் மற்றும் சிம்ரன் ஆகியோர் இணைந்து கொள்கின்றனர். இப்போராட்டத்தில் அவள் எவ்வாறு வெல்கிறாள் என்பதுடன் கதை முடிகிறது.\n\nSection::::நடிகர்கள்.\nஅனுஷ்கா-சுவிற்றி\"சௌந்தர்யா\"\n\nஆர்யா-அபிஷேக்\n\nபிரகாஷ் ராஜ்-சைஸ் ஷீரோ நிறுவனர்\n\nசோனல் சவுகன்-சிம்ரன்\n\nபவானி கங்கிரெட்டி-ஜோதி\n\nஊர்வசி-ராஜேஸ்வரி\n\nஅதிவி சேஷ்-சேகர்\n\nபிரமானந்தம்-ஆன்ரொயிட் பாபா\n\nஅலி-வொவி\n\nகோலப்புடி மாருதி ராவோ-மௌலி தாதா\n\nராவோ ரமேஷ்-சுவிற்றியின் தந்தை\n\nதணிகெல்லா பரணி-மருத்துவர்\n\nபூசனி கிருஷ்ணா முரளி-நிஜாம் நிரஞ்சன்\n\nமாஸ்டர் பரத்-யாஹு\n\nசிறப்பு தோற்றம்\n\nபொவி சிம்ஹா\n\nஹன்சிகா மோத்வானி\n\nஜீவா\n\nகாஜல் அகர்வால்\n\nலக்ஷ்மி மஞ்சு\n\nநாகர்ஜுனா\n\nராஜு சுந்தரம்\n\nராணா டகுபதி\n\nரேவதி\n\nஸ்ரீ திவ்யா\n\nதமன்னா\n\nசிஜு வில்சன்\n\nசுதி கொப்பா\n\nஜஸ்டின் ஜோன்\n"}
{"id": "429553", "url": "https://ta.wikipedia.org/wiki?curid=429553", "title": "சல்பிலிமைன்", "text": "சல்பிலிமைன்\n\nசல்பிலிமைன் (\"Sulfilimine\") என்பது கந்தகமும் நைட்ரசனும் ஒர் இரட்டைப் பிணைப்பால் பிணைக்கப்பட்டு உருவாகும் ஒரு வகையான வேதிச் சேர்மமாகும். H2S=NH என்ற வாய்ப்பாட்டைக் கொண்ட மூலச் சேர்ம்மான சல்பிலிமைன் பிரதானமாக கருத்தியில் நிலையில் உள்ள சேர்மமாகும். மெத்தில்பீனைல்சல்பாக்சிமைன், S,S-டைபீனைல்சல்பிலிமைன் போன்ற சேர்மங்கள் எளிய எடுத்துக் காட்டுகளாகும். \n\nSection::::தயாரிப்பு.\nபெரும்பாலான சல்பிலிமைன்கள் எலக்ட்ரானைத் திரும்பப்பெரும் குழுவுடன் என்-பதிலீடு செய்யப்பட்ட சேர்மங்களாகும். குறிப்பாக இவை தயோ ஈதர்களை ஒரு காரத்தின் முன்னிலையில் குளோரமீன்-டிபோன்ற மின்னணுகவர் அமீன் வினையாக்கிகளுடன் சேர்த்து ஆக்சிசனேற்றம் செய்து தயாரிக்கப்படுகின்றன :\n\nமின்னணுகவர் கந்தகச் சேர்மங்களுடன் அமீன்களை வினைப்படுத்தி தயாரிப்பது ஒரு மாற்று வழிமுறையாகும். இமிடோசல்போனியம் வினையாக்கிகள் அமீன்களால் தாக்கப்படக்கூடிய \"Me2S2+\" அயனிகளுக்கு மூலங்களாகச் செயல்படுகின்றன.\n\nSection::::புரதங்களில் சல்பிலிமைன் பிணைப்புகள்.\nசல்பிலிமைன் பிணைப்புகள் செல் வெளியில் கொலாசென் IV இழைகளை நிலைப்படுத்துகின்றன . இவை 500 மில்லியன் ஆண்டுகளுக்கு முன்னரே தோன்றியிருக்கலாம் . இப்பிணைப்புகள் ஐதராக்சிலிசின்களையும் மெத்தியோனின் எச்சங்களையும் அடுத்துள்ள பாலிபெப்டைடு இழைகளுடன் சகப்பிணைப்பாகப் பிணைத்து பெரிய கொலாசென் முப்படிகளாக உருவாக்குகின்றன. \n"}
{"id": "429560", "url": "https://ta.wikipedia.org/wiki?curid=429560", "title": "சங்க காலப் புலவர்கள்", "text": "சங்க காலப் புலவர்கள்\n\nபத்துப்பாட்டும் எட்டுத்தொகையும் நமக்குக் கிடைத்துள்ள சங்கநூல்கள். ஆகும். அவற்றில் தற்போது கிடைத்துள்ள சங்கப்பாடல்கள் 2381. அவற்றுள் 2279 பாடல்களுக்கு மட்டுமே அவற்றைப் பாடிய புலவர்களின் பெயர்கள் தெரியவருகின்றன. ஏனைய பாடல்களைப் பாடிய புலவர்களின் பெயர்கள் தெரியவில்லை.\n\nபத்துப்பாட்டு நூல்கள் தொகுப்பில் உள்ள ஒவ்வொன்றும் தனித்தனி நூல். இந்தத் தொகுப்பு முழுமைக்கும் அவற்றுள் ஒன்றான திருமுருகாற்றுப்படை கடவுள் வாழ்த்தைப் போல முதல் நூலாக வைத்துப் பத்து என்று எண்ணப்பட்டுள்ளது. எட்டுத்தொகை நூல்களில் கடவுள் வாழ்த்துப் பாடல்கள் சேர்க்கப்பட்டுள்ளன. அவை நூல் தொகுக்கப்பட்ட காலத்தில் சேர்க்கப்பட்டவை. அவற்றையும் சேர்த்துதான் இந்த 2381. மொத்தம் உள்ள பாடல்களில் ஆசிரியர் பெயர் தெரிந்த 2279 பாடல்களைப் பாடிய புலவர்கள் 475 பேர்.\n\nஇந்தச் செய்திகள் சங்க இலக்கியம் பாட்டும் தொகையும் நூலின் இறுதியில் சிறப்புப்பெயர் அகராதி என்னும் தலைப்பின் கீழ்த் தரப்பட்டுள்ள பெயர்ப்பட்டியலிலிருந்து தொகுக்கப்பட்டு உரிய பாடல்களை ஒப்புநோக்கி இந்தக் கட்டுரை உருவாக்கப்பட்டுள்ளது. இந்தப் புலவர்களின் பெயர்கள் அகர வரிசையில் பின்வருமாறு தொகுத்துத் தரப்பட்டுள்ளன\n\nமேலும் சங்கநூல் சொல்லடைவு என்னும் நூலிலிருந்து ஒவ்வொரு சொல்லும் ஒப்புநோக்கப்பட்டுள்ளன.\n\nSection::::தொகுப்பின் சீர்மை.\nஇந்தத் தொகுப்பு சங்க காலப் புலவர்களை முதலில் அகரவரிசைப் படுத்திய சு. வையாபுரிப்பிள்ளை தொகுப்பினைப் பின்பற்றியது. இதனை வழிமொழிந்து சில மாற்றங்களைக் காட்டும் தொகுப்பு ஒன்று உள்ளது. \nSection::::எண்ணிக்கைச் சிக்கல்கள்.\nநற்றிணை ராஜம் பதிப்பு இத் தொகைநூல் பாடல்களைப் பாடிய புலவர்களின் எண்ணிக்கை 192 என்று காட்டுகிறது. வையாபுரிப் பிள்ளை 175 என்று குறிப்பிடுகிறார். பின்னத்தூர் நாராயணசாமி ஐயர் பதிப்பும் 175 எனக் காட்டுகிறது. இந்த வேறுபாடுகளுக்குக் காரணம் ஒருசில புலவர்களின் பெயர்களுக்கு உள்ள அடைமொழிகள் வேறுப்பட்டிருப்பதே.\n\nமாங்குடி மருதன், மாங்குடி கிழார் என்று குறிப்பிடப்பட்டுள்ள புலவர்கள் வெவ்வேறு புலவர்கள் என்றும், ஈழத்துப் பூதன் தேவன், மதுரை ஈழத்துப் பூதன் தேவன் என்று குறிப்பிடப்பட்டுள்ள புலவர்கள் வெவ்வேறு புலவர்கள் என்றும் ராஜம் முதல் பதிப்பு கொண்டதே ஆகும்.\n\nமேலும் புலவர் பெயர்களில் காணப்படும் பாட வேறுபாடுகளும் காரணமாகும். குறுந்தொகை 79 ஆம் பாடலைப் பாடிய புலவர் பெயர் குடவாயில் கீரனத்தன் என்றும், குடவாயில் கீரத்தனார் என்றும் உள்ளன. குறுந்தொகை 131 ஆம் பாடலைப் பாடிய புலவர் பெயர் ஓரேர் உழவன் என்பதற்குப் பதிலாக நக்கீரன் என்றும், குறுந்தொகை 315 ஆம் பாடலைப் பாடிய புலவர் பெயர் மதுரை வேளாத்தத்தன் என்பதற்குப் பதிலாக தும்பிசேர் கீரனார் என்றும் பதிப்புகள் புலவர் பெயர்களை மாறுபாடுகளுடன் காட்டுகின்றன.\n\n“மாங்குடி மருதன் தலைவன் ஆக … புலவர் பாடா வரைக என் நிலவரை” எனப் பாண்டியன் தலையாலங்கானத்துச் செருவென்ற நெடுஞ்செழியன் பாட்டு குறிப்பிடுவதிலிருந்து அவனைப் பாடிய மாங்குடி மருதன், மாங்குடி கிழார் ஆகிய இருவரும் ஒருவரே எனத் தெளிவாகிறது.\n\nஇவ்வாறு விளக்கி ராஜம் பதிப்பு வையாபுரிப் பிள்ளை பதிப்பை வழிமொழிவதால் அப்பதிப்பு காட்டிய அகரவரிசை இங்குப் பின்பற்றப்பட்டுள்ளது.\n\nஅகம், புறம், நற்றிணை, குறுந்தொகை ஆகிய நானூற்றுத் தொகுப்பு-நூல்கள் காட்டும் புலவர் பெயர்களில் உள்ள இந்தச் சிக்கல்களே அன்றிக் கலித்தொகைப் பாடல்களைப் பாடிய புலவர் பெயர்களிலும் சிக்கல்கள் உள்ளன. இதில் உள்ள பாடல்கள் ஒரே புலவரால் பாடப்பட்டவை என்னும் கருத்துடன் ராஜம் பதிப்பு அவர்களின் பெயர்களைக் குறிப்பிடாமல் ஒதுக்கியுள்ளமை கருதத் தக்கது.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSection::::அட்டவணை.\nகீழுள்ள பட்டியலில் சங்ககாலப் புலவர்களும் அவர்கள் இயற்றிய பாடல்களும் கொடுக்கப்பட்டுள்ளன.\nSection::::சங்கம் மருவிய காலப் புலவர்கள்.\nபதினெண் கீழ்க்கணக்கு நூல்களைப் பாடிய புலவர்களைச் சங்கம் மருவிய காலப் புலவர்கள் என்று குறிப்பிடுகிறோம். கபிலர் என்னும் புலவர் சங்க காலப் புலவர் பட்டியலிலும், சங்கம் மருவிய காலப் புலவர் பட்டியலிலும் உள்ளார். இவர்கள் வெவ்வேறு புலவர்கள் என்பதைத் தெளிவுபடுத்திக்கொள்வதற்காகவே இந்தப் பட்டியல் இங்குத் தரப்படுகிறது.\n"}
{"id": "429564", "url": "https://ta.wikipedia.org/wiki?curid=429564", "title": "மூவிணைய-பியூடைல்லித்தியம்", "text": "மூவிணைய-பியூடைல்லித்தியம்\n\n\"மூவிணைய\"-பியூட்டைல் லித்தியம்(tert-Butyllithium) என்பது (CH)CLi என்ற மூலக்கூற்று வாய்ப்பாட்டை உடைய ஒரு வேதிச் சேர்மம் ஆகும். ஒரு ஆர்கனோலித்தியம் சேர்மமாக கரிமத் தொகுப்பு முறைகளில் இது பரந்த பயன்பாட்டைக் கொண்டுள்ளது. இதன் காரத்தன்மையின் காரணமாக, அதாவது பென்சீன் உள்ளிட்ட கார்பன் அமிலங்களை புரோட்டான்நீக்கம் செய்யக்கூடிய இயல்பைக் கொண்டுள்ளது. மூவிணைய-பியூட்டைல்லித்தியம் ஐதரோகார்பன் கரைசல்களாகக் கிடைக்கிறது; வழக்கமாக இச்சேர்மமானது ஆய்வகத்தில் தயாரிக்கப்படுவதில்லை. 1941 ஆம் ஆண்டு ஆர். பி. உட்வார்ட் என்பவரால் இச்சேர்மத்தின் தொகுப்பு முறையானது எடுத்துரைக்கப்பட்டது.\n\nSection::::அமைப்பும் பிணைப்பும்.\nஇதர கரிமலித்தியம் சேர்மங்களைப் போல மூவிணைய-பியூட்டைல்லித்தியமும் ஒரு கொத்து அமைப்பினைக் கொண்டுள்ளது. \"n\"-பியூட்டைல்லித்தியமானது ஒரு அறுகோணவடிவிலான அல்லது ஒரு நாற்படியாகக் கொண்ட கியூபேன் அமைப்பினைக் கொண்டுள்ளது. கரிமலித்தியம் கொத்து சேர்மங்களின் பிணைப்பானது, எதிர்மின்னிகளின் தலம் விரிந்த சிக்மா பிணைப்பு மற்றும் குறிப்பிடத்தக்க Li—Li பிணைப்பு ஆகியவற்றை உள்ளடக்கியுள்ளது. மூவிணைய பியூட்டைல்லித்தியத்தில், இலித்தியம்-கார்பன் பிணைப்பானது, அதிக முனைவுத்தன்மையைக் கொண்டிருப்பதால் 40% அயனிப்பிணைப்பின் பண்பினைக் கொண்டுள்ளது. இந்த மூலக்கூறானது, ஒரு கார்பன்எதிரயனியைப் போல் செயல்படுவதால் இது பின்வரும் இரண்டு உடனிசைவு அமைப்புகளைக் கொண்டுள்ளது.\n\nSection::::வேதிப்பண்புகள்.\nN-பியூட்டைல்லித்தியத்தைப் போன்றே மூவிணைய-பியூட்டைல்லித்தியமும் அமீன்கள் மற்றும் கிளர்வூட்டப்பட்ட C—H சேர்மங்களின் புரோட்டான் நீக்கம் மற்றும் ஆலசன்களுடன் லித்தியத்தால் பரிமாற்றம் போன்றவற்றிற்குப் பயன்படுத்தப்படுகிறது.\n\nஇச்சேர்மமும் மற்ற ஆல்கைல்லித்தியம் சேர்மங்களும் ஈதர் வகை கரைப்பான்களுடன் வினைபுரிவது அறியப்பட்டது; இதன் அரைவாழ்வுக்காலமானது, டைஎதில் ஈதரில், 0 °செல்சியசில் இதன் அரைவாழ்வுக்காலமானது 60 நிமிடங்களாகவும், டெட்ராஐதரோஃபியூரானில், −20 °செல்சியசில் 40 நிமிடங்களாகவும் மேலும், டைமீதாக்சீஈத்தேனில் −70 °C செல்சியசில் 11 நிமிடங்களாகவும் உள்ளது.\nபின்வரும் உதாரணத்தில், டெட்ராஐதரோஃபியூரானுடன் மூவிணையபியூட்டைல்லித்தியத்தின் வினை காட்டப்பட்டுள்ளது:\n"}
{"id": "429565", "url": "https://ta.wikipedia.org/wiki?curid=429565", "title": "பெண் (திரைப்படம்)", "text": "பெண் (திரைப்படம்)\n\nபெண் தமிழில் 1954 ஆம் ஆண்டு வெளியிடப்பட்ட நகைச்சுவை, காதல் திரைப்படம். இப்படத்திற்கு திரைக்கதை எழுதியவர் ரா.வெங்கடாசலம் மற்றும் இயக்கியவர் எம்.வி.இராமன். இத்திரைப்படத்தில் முக்கிய கதாப்பாத்திரங்களில் நடித்தவர்கள் வைஜெயந்திமாலா, ஜெமினி கணேசன்,அஞ்சலிதேவி, சுந்தரம் பாலச்சந்தர் ஆகியோராவர். இவர்களுடன்  இணைந்து நடித்த  நடிகர்கள் பின்வருமாறு சித்தூர் வி  நாகையா , வி .கே. ராமசாமி, கே .என் .கமலம், கே.ஆர் .செல்லம்  மற்றும் கே. சங்கரபாணி. இப்படத்தை தயாரித்தவர் ஏ வி எம் தயாரிப்பு நிறுவனத்தின் ஏ .வி.செட்டியார். இத்திரைப்படத்தின் இசையமைப்பாளர் ஆர்.சுதர்சனம், பாடலாசிரியர்கள் பாபநாசம் சிவன், உடுமலை நாராயண கவி, கு.சா. கிருஷ்ணமூர்த்தி, கே. பி.  காமாட்சி மற்றும் வி.சீதாராமன். இத்திரைப்படத்தின் தொகுப்பாளர்கள் கே.சங்கர் மற்றும் எம்.வி.ராமன், ஒளிப்பதிவாளர் டி.முத்துசாமி.\n\nஇத்திரைப்படத்தின் கதை  வைஜெயந்தி மாலாவும், அஞ்சலி தேவியும் நடித்த கதாபாத்திரங்களான இரண்டு நண்பர்களை சுற்றி நடக்கும் நிகழ்வுகள் ஆகும்.\n\nSection::::தயாரிப்பு.\nபெண் திரைப்படத்தை தயாரித்தவர்  ஏவிஎம் தயாரிப்பு நிறுவனத்தின் நிறுவனரான திரு ஏவி மெய்யப்ப செட்டியார்  ஆவார். இத்திரைப்படம் ஒரே நேரத்தில் ஹிந்தி மொழியில் \"லட்கி\" எனவும் தெலுங்கு மொழியில் \"சங்கம்\" எனவும் தயாரிக்கப்பட்டது. மூன்று மொழிகளிலுமே வைஜெயந்திமாலா  முன்னணி வேடத்தில் நடித்தார்.\n\nSection::::இசை.\nபெண் திரைப்படத்தின் இசையமைப்பாளர் ஆர்.சுதர்சனம், பாடலாசிரியர்கள் பாபநாசம் சிவன், உடுமலை நாராயண கவி, கு.சா. கிருஷ்ணமூர்த்தி, கே. பி.  காமாட்சி மற்றும் வி.சீதாராமன். இத்திரைப்படத்தின் தொகுப்பாளர்கள் கே.சங்கர் மற்றும் எம்.வி.ராமன், ஒளிப்பதிவாளர் டி.முத்துசாமி. பாடகர்கள் சித்தூர் வி.நாகையா மற்றும் கே.சக்கரபாணி பின்னணி பாடகர்கள் சி.எஸ்.ஜெயராமன், டி.ஏ. மோத்தி, ஜே.பி.சந்திரபாபு, டி.எஸ்.பகவதி, எம்.எஸ்.ராஜேஸ்வரி, ஏ.பி.கோமளா மற்றும் பி.சுசிலா.\n\nஇத்திரைப்படத்தில் வரும் பாடலான கல்யாணம் கல்யாணம், உல்லாசமாகவே உலகத்தில் வாழவே பாடல்களை ஜே.பி.சந்திரபாபு, எஸ்.பாலச்சந்தருக்காக பாடினார். இப்பாடல் மிகப்பெரிய வெற்றியை அடைந்தது.\n"}
{"id": "429566", "url": "https://ta.wikipedia.org/wiki?curid=429566", "title": "ரூபெல்லா", "text": "ரூபெல்லா\n\nரூபெல்லா (Rubella) என்பது ரூபெல்லா வைரஸால் ஏற்படும் ஒரு தொற்று ஆகும்.இதனை ஜெர்மன் தட்டம்மை அல்லது மூன்று நாள் தட்டம்மை என்றும் கூறுவர். இந்த வைரஸ் சுவாசப் பாதை வழியாக உள் நுழைகிறது. தொற்று ஏற்பட்டு 5-7 நாட்கள் இரத்தத்தில் இருந்து பின் உடல் முழுதும் பரவுகிறது.இவை தொப்புல் கொடி வழியாக கருவை சென்றடையக் கூடியவை. இத்தொற்றால் ஏற்படும் சொறி முகத்தில் தொடங்கி உடலின் மற்ற பகுதிகளுக்கும் பரவுகிறது. சில நேரங்களில் நமைச்சலைத் தோற்றுவிக்கும். நிணநீர் கணுக்களில் வீக்கம் பொதுவானவை. காய்ச்சல், தொண்டை புண் மற்றும் சோர்வு கூட ஏற்படலாம். பெரியவர்களுக்கு மூட்டுவலி பொதுவானது. விரைச்சிரை வீக்கம், நரம்புகளின் வீக்கங்கள், இரத்தப் போக்கு என்பன சிக்கலான நோய் நிலைகளாகும். கர்ப்பிணிகளுக்கு இந் நோய் தாக்கத்தினால் கருச்சிதைவு அல்லது பிறவி ரூபல்லா நோய்க்குறியுடனான (சிஆர்எஸ்) குழந்தை பிறக்கலாம். பிறவி ரூபல்லா நோய்க்குறியில் கண்புரை, காதுகள் கேளாமை, இதயம் மற்றும் மூளையில் கோளாறுகள் என்பன அடங்கும். கர்ப்பத்தின் 20 வது வாரத்திற்குப் பிறகு சிக்கல்கள் அரிதானவை.\n\nரூபெல்லா என்பது உலகின் பல பகுதிகளில் ஏற்படும் பொதுவான தொற்று ஆகும். ஒவ்வொரு ஆண்டும் 100,000 பிறவி ரூபெல்லா நோய்க்குறி ஏற்படுகிறது. தடுப்பூசியின் விளைவாக பல பகுதிகளில் நோய் விகிதங்கள் குறைந்துள்ளன. உலகளவில் நோயை அகற்றுவதற்கான முயற்சிகள் தொடர்ந்து நடைபெற்று வருகின்றன. ஏப்ரல் 2015 இல் உலக சுகாதார அமைப்பு அமெரிக்காவை ரூபல்லா தொற்று இல்லாத நாடாக அறிவித்தது.\n\nSection::::அறிகுறிகள்.\nஆரம்பத்தில் இந்நோய் பெரும்பாலும் தாக்கப்பட்டவர்களின் கவனத்திற்கு வராத வண்ணம் உள்ளது. பின்னர் தடித்தல் தோன்றி முகத்தில் இருந்து உடல் முழுதும் பரவுகிறது. சிலநேரங்களில் தடிப்புகளில் அரிப்பு ஏற்படுகிறது. காய்ச்சல், வரண்ட தொண்டை, மயக்கம் , மூட்டு வலி போன்றவையும் ஏற்படுகின்றன . கற்ப காலத்தில் இத்தொற்று ஏற்படும் போது கரு கலையவோ அல்லது பிறக்கும் குழந்தைகள் பிறவி ரூபெல்லா நோய்க்குறியோடு (congenital rubella syndrome) பிறக்க வாய்ப்புள்ளது. குழந்தைகளுக்கு இதனால் கண்புரை, காது கேளாமை, மூளை மற்றும் இதயம் சம்பந்தமான பிரச்சனைகள் ஏற்படுகிறது.\n\nSection::::சிகிச்சை.\nரூபெல்லாவிற்கு என்று தனிப்பட்ட சிகிச்சை இல்லை. இருப்பினும் இத்தொற்றை வராமல் தடுப்பதற்கு எம்.எம்.ஆர் தடுப்பூசிகள் ( MMR vaccine) பயன்படுத்தப்படுகின்றன. உலகச் சுகாதார நிறுவனம் குழந்தையின் 12-18 மாதத்திற்குள் முதல் ஊசியும் 36 மாதத்தில் இரண்டாவது ஊசியும் போட பரிந்துரை செய்கிறது. உலகச் சுகாதார நிறுவனம் அக்டோபர் 2018ல் ரூபெல்லா இல்லாத நாடாக ஆஸ்திரேலியாவை அறிவித்தது.\n\nSection::::காரணம்.\nரூபல்லா வைரசினால் இந் நோய் ஏற்படுகின்றது. இந்த வைரசு ஒற்றை ஆர்என்ஏ மரபணுவைக் கொண்டுள்ளது. இது சுவாச வழியால் பரவுகிறது. இத் தீ நுண்ம தொற்று 5 முதல் 7 நாட்களுக்கு பிறகு இரத்தத்தில் காணப்படுகிறது மற்றும் உடல் முழுவதும் பரவுகிறது. இந்த தீ நுண்மம் நஞ்சுக் கொடியை கடந்து கருவைத் தொற்றும் திறன் கொண்டது. ரூபெல்லா தொற்று பாதிக்கப்பட்ட நபர்களின் இருமல் வழியாக காற்றினால் பரவுகின்றது. பிறவி ரூபல்லா நோய்க்குறியுடனான குழந்தைகள் ஒரு வருடத்திற்கும் மேலாக வைரஸை பரப்பக்கூடும். மனிதர்கள் மட்டுமே தொற்றினால் பாதிக்கப்படக் கூடியவர்கள். இந்நோயை பூச்சிகள் பரப்புவதில்லை. பாதிக்கப்பட்டவர்கள் இத்தொற்று குணமடைந்தவுடன் எதிர்காலத்தில் இந்நோய் தொற்றில் இருந்து விடுபவதற்கான நோய் எதிர்ப்புச் சக்தயை பெறுகின்றனர். இரத்த பரிசோதனை, சிறுநீர் பரிசோதனை, தொண்டை பரிசோதனை என்பவற்றில் இந்நோயை பரப்பும் தீ நுண்மத்தை கண்டறிவதன் மூலம் நோய் உறுதிப்படுத்தப்படுகிறது.\n\nSection::::தொற்றுநோயியல்.\nரூபெல்லா உலகளவில் நிகழ்கிறது. மிதமான காலநிலை உள்ள நாடுகளில் வசந்த காலத்தில் இந்த வைரஸ் உச்சம் பெறுகிறது. 1969 ஆம் ஆண்டில் ரூபெல்லாவுக்கு எதிரான தடுப்பூசி அறிமுகப்படுத்தப்படுவதற்கு முன்பு, அமெரிக்காவில் ஒவ்வொரு 6-9 வருடங்களுக்கும் ஐரோப்பாவில் 3–5 வருடங்களுக்கும் பரவலாக இத்தொற்றுகள் ஏற்பட்டன. இது பெரும்பாலும் 5-9 வயதுக்குட்பட்ட குழந்தைகளை பாதிக்கிறது. தடுப்பூசி அறிமுகப்படுத்தப்பட்டதிலிருந்து அதிக எண்ணிக்கையிலான விகிதங்களைக் கொண்ட நாடுகளில் இந்த நோய் தொற்றுகள் அரிதாகிவிட்டன. 1962-1965 ஆண்டுகளுக்கு இடையில் அமெரிக்காவில் ஏற்பட்ட தொற்றுநோய்களின் போது, கர்ப்ப காலத்தில் ரூபெல்லா தீ நுண்ம தொற்றுகள் 30,000 இறந்து பிறந்த குழந்தைகள் மற்றும் 20,000 குழந்தைகள் சி.ஆர்.எஸ் இன் விளைவாக பலவீனமான அல்லது ஊனமுற்றவர்களாக பிறக்க காரணமாக இருந்ததாக மதிப்பிடப்பட்டுள்ளது.\n"}
{"id": "429568", "url": "https://ta.wikipedia.org/wiki?curid=429568", "title": "செலாடோன்", "text": "செலாடோன்\n\nசெலாடோன்(\"Celatone\") என்பது பூமியின் மீது செல்லும் தீர்க்கரேகையை அறிவதற்காக வியாழன் கோளின் நிலவுகளை உற்றுநோக்க கலீலியோ கலிலியால் உருவாக்கப்பட்ட ஒரு கருவியாகும். ஒரு தலைக்கவசத்தின் வடிவத்தைப் போல, அத்தலைக்கவசத்தில் கண்களுக்காக ஒதுக்கப்பட்ட இடத்தில் தொலை நோக்கியைப் பொருத்தி இக்கருவி உருவாக்கப்பட்டிருந்தது.\nSection::::நவீன வடிவம்.\n2013 ஆம் ஆண்டில் மேத்யூ டாக்ரே செலாடோனின் சரியான பிரதியை படைத்தார். சாமுவேல் பார்லர் எழுதிவைத்திருந்த பதிப்புக் குறிப்புகளின் அடிப்படையில் இவர் அதை உருவாக்கினார். 2014 ஆம் ஆண்டு ஏப்ரல் மாதம் முதல் 2015 ஆம் ஆண்டு சனவரி வரை டாக்ரேயின் செலாடோன் இலண்டனின் கிரீன்விச்சிலுள்ள கிரீன்விச்சு வானாய்வகத்தில் காட்சி படுத்தப்பட்டிருந்தது\n"}
{"id": "429570", "url": "https://ta.wikipedia.org/wiki?curid=429570", "title": "கோலமாவு கோகிலா (திரைப்படம்)", "text": "கோலமாவு கோகிலா (திரைப்படம்)\n\nகோலமாவு கோகிலா 2018 ல் வெளிவந்த இந்திய தமிழ் நகைச்சுவை திரைப்படமாகும். நெல்சன் திலீப்குமார் இத்திரைப்படத்தை எழுதி இயக்கியியுள்ளார். இத்திரைப்படத்தை லைகா புரடக்சன் தயாரித்திருந்தது. இத்திரைப்படத்தின் முக்கிய கதாபாத்திரத்தில் நயன்தாரா நடிக்க அவருடன் இணை கதாபாத்திரங்களில் யோகி பாபு, சரண்யா பொன்வண்ணன், ஆர்.எஸ் சிவாஜி, சார்ள்ஸ் வினோத் மற்றும் ஹரீஸ் பேர்டி ஆகியோரும் நடித்திருந்தனர். அனிருத் ரவிச்சந்தர் இத்திரைப்படத்திற்கான இசையை அமைத்திருந்தார். இத்திரைப்படம் ஆகஸ்ட் 17, 2018 ல் வெளிவந்தது. இத்திரைப்படம் தெலுங்கிலும் இதே தினத்தில் கொ கொ கோகிலா எனும் பெயரில் வெளியானது.\n\nSection::::கதைச்சுருக்கம்.\nஇப்படம் ஆரம்பத்தின் போதே கொக்கைன் மாபியா தலைவன் பாய் ஒர் காவலரைக் கொல்வதுடன் தொடங்குகிறது. கோகிலா நடுத்தர குடுபத்து மூத்த பெண் பிள்ளை. வேலை தேடி அலையும் அவளுக்கு அழகுக்கலை நிலையத்தில் ஒரு வேலை கிடைக்க தெரியாமல் கொக்கைன் போதைப்பொருள் கடத்தல் காரர்களிடம் சிக்கிகொள்கிறாள். அதன் பின்னர் தனது தாய் புற்றுநோயால் பாதிக்கப்பட்ட பலரிடம் உதவி கேட்டும் கிடைக்காமல் கொக்கைன் போதைப்பொருள் கடத்தல் காரர்களுடன் சேர்ந்து கொக்கைனை அல்போன்ஸிற்கு (ராஜேந்தர்) கடத்துவதில் ஈடுபடுகிறாள் கோகிலா. இது இவ்வாறு இருக்க காவல் அதிகாரி குரு கடத்தல் காரர்களை பிடிக்க பல செயல்களில் ஈடுபட்டு வருகிறார்.அதன் பிறகு கோகிலா கடத்துவதை யாரோ காவல் துறையிடம் காட்டி கொடுத்துவிட அவர்கள் இருவரையும் கடத்தல்காரத் தலைவனிடம் கொல்லச் சொல்கிறாள்.\n\nகடத்தல்காரத் தலைவன் கோகிலாவைக் கற்பழிக்க வர அவனை அடிக்கிறாள். அதனால் அவன் உணர்வற்றுகிடக்க 100 கிலோ கொக்கைனையும் கோகிலாவே கடத்த வேண்டும் என பாய் கட்டளையிடுகிறான். அதன் பின்னர் கோகிலா அக் கொக்கைனை கடத்த தன்  குடும்பத்துடன் எடுக்கும் சாகசங்கள். அதன் பின்னர் அனைத்து தடைகளையும் தாண்டி வெற்றி பெறுகிறாள் கோகிலா.\n\nSection::::நடிகர்கள்.\nநயன்தாரா-கோகிலா\n\nயோகி பாபு- சேகர்\n\nசரண்யா பொன்வண்ணன்-கோகிலாவின் தாய்\n\nஆர்.எஸ் சிவாஜி- கோகிலாவின் தந்தை\n\nஹரீஸ் பேரடி-பாய்\n\nசார்ள்ஸ் வினோத்-மோகன்\n\nராஜேந்திரன்-அல்போன்ஸ்\n\nசரவணன்- இன்ஸ்பெக்டர் குரு\n\nசீனு மோகன்-போலிஸ் கான்ஸ்டபிள்\n\nஅன்பு தாசன்- லக்ஸ்மன் குமார்(LK)\n\nஜக்குலின் பெர்ணாண்டஸ் (விஜய் டீவி)-சோபி(கோகிலாவினுடைய தங்கை)\n\nஅறந்தாங்கி நிஷா-குருவினுடைய மனைவி\n\nவடிவேல் பாலாஜி(விஜய் டிவி)-ரெமோ குமார்(LK's  மாமா)\n\nரெடின் கிங்ஸ்லி-தோனி\n\nSection::::வெளியீடு.\nஇத்திரைப்படத்தின் மொத்த செலவு 8 கோடி என மதிப்பிடப்பட்டுள்ளது. ஆகஸ்ட் 17, 2018 இத்திரைப்படம் வெளிவந்தது.\n"}
{"id": "429571", "url": "https://ta.wikipedia.org/wiki?curid=429571", "title": "எடக்கல் குகைகள்", "text": "எடக்கல் குகைகள்\n\nஎடக்கல் குகைகள் (Edakkal Caves) (மலையாளம்: ഇടക്കൽ ഗുഹകൾ), இந்தியாவின் கேரளா மாநிலத்தின் வயநாடு மாவட்டத்தின் நிர்வாகத் தலைமையிடமான கல்பெட்டா நகரத்திலிருந்து 25 கிமீ தொலைவில் மேற்கு தொடர்மலையில், எடக்கல் எனுமிடத்தில், கடல் மட்டத்திலிருந்து 1200 அடி உயரத்தில், கிமு 4,000 ஆயிரமாண்டுகளுக்கு முன் அமைந்த இரண்டு இயற்கையான குகைகள் ஆகும். இக்குகைப் பகுதிகளில் புதிய கற்கால மனிதர்கள் வாழ்ந்த சுவடுகள் கிடைத்துள்ளது. தென்னிந்தியாவின் கற்காலத்திய ஒரே பாறை ஓவியம் எடக்கல்லில் கண்டெடுக்கப்பட்டதாகும். எடக்கல் குகைகள், கேரள மாநிலத்தின் சுற்றுலாத் தலமாக உள்ளது. \n\nSection::::எடக்கல் குகைகள்.\nதொழில்நுட்ப ரீதியில் எடக்கல் குகைகள் அல்ல எனினும், பாறைப் பிளவுகளால் ஆன இரண்டடுக்கு கொண்ட இக்குகையின் கீழடுக்கு 18 நீளம், 12 அடி அகலம், 18 உயரம் கொண்டது. மேலடுக்கு 96 அடி நீளம், 22 அடி அகலம், 18 அடி உயரம் கொண்டது. இக்குகைச் சுவர்களில் கிமு 10,000 முதல் கிமு 5,000 வரையான காலப்பகுதிகளில் வரையப்பட்ட மனிதர்கள், விலங்குகள் மற்றும் வேட்டைக் கருவிகளின் பாறைச் செதுக்கல்களைக் கொண்டு, இப்பகுதியில் வரலாற்றுக்கு முந்தைய காலத்தில் மனித குடியிருப்புகள் இருந்தன என அறிய முடிகிறது.\n\nமூன்று வகையான இப்பாறைப் பிளவுகள் எட்டாயிரம் ஆண்டுகளுக்கு முந்தையதாகும். எடக்கல் குகைகளில் மனிதர்கள் வரலாற்றில் வேறுபாட்ட காலப் பகுதிகளில் வாழ்ந்ததற்கான ஆதாரங்கள் கிடைத்துள்ளது.\n\nபிரித்தானிய இந்தியாவின் மலபார் பகுதிகளில்1890-இல் காவல்துறை அதிகாரியாக பணியாற்றிய பிரட் பாவ்செட் என்பவர் எடக்கல் குகைகளைக் கண்டுபிடித்தார்.\n\n"}
{"id": "429577", "url": "https://ta.wikipedia.org/wiki?curid=429577", "title": "இதயத்திருடன் (திரைப்படம்)", "text": "இதயத்திருடன் (திரைப்படம்)\n\nஇதயத்திருடன் (Idhaya Thirudan) சரண் இயக்கத்தில், 2006 ஆம் ஆண்டு வெளிவந்த இந்தியத் தமிழ்த் திரைப்படமாகும். ஜெயம் ரவி, காம்னா ஜெத்மலானி (அறிமுகம்), பிரகாஷ் ராஜ், சந்தானம், நாசர், வாணி விஸ்வநாத் மற்றும் பலர் நடித்துள்ளார். கைலாசம் பாலசந்தர் மற்றும் புஷ்பா கந்தசாமி தயாரிப்பில், பரத்வாஜ் இசையில், 10 பிப்ரவரி 2006 ஆம் தேதி வெளியானது. துருக்கியிலும் வட சைப்ரஸிலும் காட்சிகள் படமாக்கப்பட்டன.\n\nSection::::நடிகர்கள்.\nஜெயம் ரவி, காம்னா ஜெத்மலானி (அறிமுகம்), பிரகாஷ் ராஜ், சந்தானம், நாசர், வாணி விஸ்வநாத், கு. ஞானசம்மந்தம், கிருஷ்ணா, நீலிமா ராணி, காஜல் பசுபதி, ஜெகன், மதன் பாப், எம். எஸ். பாஸ்கர், காக்கா ராதாகிருஷ்ணன், ரமேஷ் கண்ணா, மீரா கிருஷ்ணன்.\n\nSection::::கதைச்சுருக்கம்.\nதீபிகா (காம்னா ஜெத்மலானி) தன் தாய் சுதா ராணியின் (வாணி விஸ்வநாத்) வளர்ப்பு அவளுக்கு சற்றும் பிடிக்கவில்லை. தன் தாயை கோபப்படுத்தும் விதமாக, மகேஷ் என்ற பெயர் கொண்ட கற்பனை நபருக்கு தன் புகைப்படங்களை அனுப்புகிறாள். ஆனால், மகேஷ் என்ற பெயரில் கேட்டரிங் மாணவர் ஒருவன் இருந்தான். மகேஷ் தீபிகாவை எங்கு சென்றாலும், பின் தொடர்ந்தான்.\n\nஇந்நிலையில், மயில்ராவணன் (பிரகாஷ் ராஜ்) என்ற போலீஸ் அதிகாரி தீபிகாவை திருமணம் செய்ய விரும்புகிறார். மகேஷிற்கும் தீபிகாவிற்கும் இடைவெளியை உண்டாகும் விதமாக, சுதா ராணியுடன் கூட்டு சேருகிறார் மயில்ராவணன். நாளடைவில், மகேஷும் தீபிகாவும் விரும்பினர். மயில்ராவணனையும் சுதா ராணியை பிரிக்க முயற்சி செய்தான் மகேஷ். மகேஷும் தீபிகாவும் எவ்வாறு காதலில் வெற்றிபெற்றனர் என்பதே மீதிக் கதையாகும்.\n\nSection::::ஒலிப்பதிவு.\nஇந்தத் திரைப்படத்தின் பின்னணி மற்றும் 6 பாடல்களுக்கு இசை அமைத்திருந்தார் பரத்வாஜ்.\n\nSection::::தயாரிப்பு.\nசென்னை, மும்பை, பெங்களூரு, ஆஸ்ட்ரியா, இத்தாலி போன்ற இடங்களில் காட்சிகளும், ஜெர்மனி, ஆஸ்ட்ரியா, மும்பை ஆலப்புழா போன்ற இடங்களில் பாடல்களும் படமாப்பட்டன.\n\nSection::::வரவேற்பு.\nஇயக்குனரின் முந்தய படங்களை போல் இல்லாவிட்டாலும், இளைஞர்களை கவரும் வண்ணம் படம் அமைந்திருந்ததாகவும், விறுவிறுப்பான திரைக்கதை, கதைக்களம் நன்றாக இருந்ததாகவும், பட இறுதியில் திடீர் சண்டை காட்சிகள் இருந்ததாகவும், விமர்சனம் செய்யப்பட்டது.\n\nSection::::பாக்ஸ் ஆபீஸ்.\nஎதிர்மறையான விமர்சனத்தைப் பெற்ற இப்படம், தோல்விப் படமாக பின்னர் கருதப்பட்டது.\n\n"}
{"id": "429581", "url": "https://ta.wikipedia.org/wiki?curid=429581", "title": "நந்தா மாலினி", "text": "நந்தா மாலினி\n\nநந்தா மாலினி அல்லது நந்தா மாலனி (Nanda Malini, சிங்களம்:නන්දා මාලනී) (பிறப்பு 23 ஆகஸ்ட், 1943) ஓர் இலங்கைப் பாடகர் ஆவார். இலங்கையில் நன்கு அறியப்பட்ட புகழ்பெற்ற பாடகர் ஆவார். இவருடைய பாடல்கள் உண்மையான வாழ்க்கை மற்றும் சமூகக் கலாச்சார சூழல்களை கருப்பொருளாகக் கொண்டவை. இவருடைய பாடல்கள் மனிதர் வாழ்க்கையின் உண்மைகள், உறவுச் சிக்கல்கள், வாழ்க்கைச் சூழல், உணர்ச்சிகள் ஆகியவற்றை அடிப்படையாகக் கொண்டு பாடப்பட்டவை. நந்த மாலினி இலங்கையில் கர்நாடக இசையில் ஓர் புதிய அத்தியாயத்தை உருவாக்கியவர்.\n\nSection::::இளமை.\nஇலங்கையில் அளுத்தகமையில் லெவந்தவை என்ற இடத்தில் பிறந்தார். ஊரகப்புறமான அந்த கிராமத்தில் ஒன்பது குடும்பங்களே இருந்தன. இவரது குடும்பம் கொழும்புவில் கொட்டாஞ்சேனைக்குக் குடிபெயர்ந்தது. நந்த மாலினி, ஸ்ரீ குணநந்த வித்யாலாவில் சேர்க்கப்பட்டார். அங்கு டி. என். மார்கரெட் பிரேரா இவருடைய பாதுகாவலராக இருந்தார். இப்பள்ளியில் ஒரு கவிதைப்போட்டியில் வென்றார். இதனால் இவரை இலங்கை வானொலியில் பாட டபிள்யூ. டி. அமரதேவா அழைப்புவிடுத்தார். வானொலியில் \"கருணாரத்தின அபேய்செகர\" என்பவர் நடத்திய \"லாமா மண்டபாயா\" என்ற புகழ்பெற்ற நிகழ்ச்சியில், புது சாது என்ற புகழ்பெற்ற பாடலை நந்த மாலினி பாடினார்.\n\nSection::::அரங்கேற்றம்.\nநந்த மாலினி தனது பாடல்களால் புகழ்பெற்றிருந்த போதும், விக்டர் பிரேரா என்பவரிடம் பயிற்சியைத் தொடர்ந்தார். ஹேவுட் கலைப் பல்கலைக்கழகத்தில் ஒருவருடம் பயின்றார். பின் 1963 இல் இந்தியாவின் லக்னோவில் பாத்காந்தே இசைப்பள்ளியில் சேர்ந்தார். 1984 இல் பல்கலைக்கழகத்தில் விசாரதே பட்டம் பெறுவதற்காக மீண்டும் இலங்கை திரும்ப வேண்டியதாயிற்று. அதன் பின் இவர் அமரதேவா நடத்திய மதுவந்திபாடல்கள் என்ற இசை நிகழ்ச்சியில் தொடர்ந்து பாடினார். 'சன்னலியானே', 'ரம் தாதியா பிந்து பிந்து' ஆகிய இவரின் பாடல்கள் குறிப்பிடத்தகவை. இவரது பாடல்கள் ஒரு கோவை போல வெற்றிகரமாக வெளிவந்தன. இவரது பாடல்கள், அன்பு, மனித உறவுகள், உணர்வுகள் ஆகிய உண்மையான வாழ்க்கைச் சூழலை வெளிப்படுத்துவதாய் இருந்தது. இவரது பாடலான 'பிப்புனு மாலே ருவா', 'சுது ஹாமினி', 'காடா மண்டியே' ஆகியவை பெண்களின் இதயத்துள்ளிருந்த உண்மை உணர்வுகளை வெளிப்படுத்துவதாய் இருந்தன. 'மந்த நாவா கரநாவா' என்ற பாடல் தனிமையில் தவிக்கும் பெண்ணின் நகைச்சுவையுணர்வைக் காட்டுவதாய் அமைந்தது.\n\nSection::::இசை நிகழ்வுகள்.\n1971 ஆம் ஆண்டில் நந்தா, \"ஸ்ரவன ஆராதனா\" என்ற இசை நிகழ்ச்சியில் பண்டிட் அமராதேவாவுடன் இணைந்து பணியாற்றினார். 1973 இல் இவர் தனி இசை நிகழ்ச்சித் தொடரைத் தொடங்கினார். 530 நிகழ்ச்சிகளைத் தொடர்ந்து மே 22, 1979 இல் இந்நிகழ்ச்சி முடிவடைந்தது. 1981 இல் மற்றொரு இசை நிகழ்ச்சித் தொடரான சாத்யாய கீதாயா என்பதைத் தொடங்கினார். இந்நிகழ்ச்சி ஐந்நூறு நிகழ்ச்சிகளுடன் 1984, ஆகஸ்ட் மாதம் நிறைவடைந்தது. 1987 ஜூன் மாதம் நந்தா தனது அடுத்த இசை நிகழ்ச்சியான பாவனாவைத் தொடங்கினார். இது 205 நிகழ்ச்சிகளுடன் பதினெட்டு மாதங்கள் நடைபெற்றது. இருபத்திரண்டு ஆண்டுகளுக்குப் பிறகு, 2010 இல் சிரசா எஃப். எம் உடன் இணைந்து ஸ்வேத ராத்ரியா என்ற இவரது புதிய இசை நிகழ்ச்சியை வழங்கினார்.\n\nSection::::விருதுகள்.\nநந்நா மாலினி ஒன்பது \"சரசவ்விய\" விருதுகளைப் பெற்றுள்ளார். சிறந்த பெண் பாடகருக்கான எட்டு \"குடியரசுத் தலைவர் விருது\"களைப் பெற்றவர். காட்சி மற்றும் நிகழ்த்துக்கலைகளுக்ககான பல்கலைக்கழகம் இவருக்கு 2017 ஆம் ஆண்டு \"தர்சன சூரி சம்மன்னா\" என்ற மதிப்புறு முனைவர் பட்டத்தை வழங்கியது.\n"}
{"id": "429585", "url": "https://ta.wikipedia.org/wiki?curid=429585", "title": "மார்வாரிக் குதிரை", "text": "மார்வாரிக் குதிரை\n\nமார்வாரி (\"Marwari\") அல்லது மலானி (\"Malani\") ஓர் அரிதான குதிரை இனம். இவை இந்தியாவின் மார்வார் (அல்லது ஜோத்பூர்) பகுதியைச் சேர்ந்தவை. உட்புற வளைந்து நுனிகள் தொட்டுக்கொள்ளும் காதுகள் இந்த குதிரைகளின் சிறப்பு. இவை பல குதிரையின நிறங்களில் இருந்தாலும், கருப்பும் வெண்மையும் கலந்த திட்டு திட்டாக உள்ளவையும் வெண்ணிறப் பட்டைத்தோல் அமைப்பு கொண்டவையும் வாங்குவோர் மற்றும் வளர்ப்பவர்களிடையே மிகவும் பிரபலம். மார்வாரி குதிரைகள் அதன் கடினத்தன்மைக்காக அறியப்படுகிறது. மேலும் மார்வரியின் தென்மேற்கில் உள்ள கத்தியவார் பகுதியின் மற்றொரு இந்திய இனமான கத்தியவாரியுடன் மிகவும் ஒத்திருக்கிறது. மார்வாரிக் குதிரைகள், இந்திய குதிரைகள் மற்றும் அரேபிய குதிரைகளின் (குறிப்பாக மங்கோலிய குதிரைகள்) கலப்பினால் உருவானவை.\n\nமேற்கு இந்தியாவின் மார்வார் பகுதியின் பாரம்பரிய ஆட்சியாளர்களான ராத்தோர்கள், மார்வாரி இனப் பெருக்கத்தை முதன்முதலில் செய்தனர். 12 ஆம் நூற்றாண்டில் தொடங்கி, அவர்கள் கண்டிப்பான இனப்பெருக்கம் செய்தனர். இதன் மூலம் கலப்பிலா மற்றும் கடுமையான மார்வாரிக் குதிரை இனம் உருவானது. மார்வார் பிராந்திய மக்களால் இவைகுதிரைப்படையில் வரலாறு முழுவதும் பயன்படுத்தப்பட்டன. மார்வாரி, போரில் அதன் விசுவாசத்தையும் தைரியத்தையும் வெளிப்படுத்தியது.\n\n1930 களில் இந்த இனங்களின் இனப்பெருக்கம், மோசமான நிர்வாக நடைமுறைகளால் குறைந்தது. ஆனால் இன்று அதன் புகழ் மீண்டுள்ளது. மார்வாரிக் குதிரைகள் குறைந்தளவு பாரமிழுக்கவும் வேளாண் வேலைக்காகவும் பயன்படுத்தப்படுகிறது. அத்துடன் சவாரி மற்றும் பேக்கிங் (packing) செய்ய பயன்படுத்தப்படுகிறது. 1995 இல், இந்தியாவில் மார்வாரிக்கு ஒரு இனப்பெருக்க சமூகம் உருவானது. மார்வாரியின் ஏற்றுமதி பல ஆண்டுகள் தடை செய்யப்பட்டது, ஆனால் 2000 க்கும் 2006 க்கும் இடையில், சிறிய எண்ணிக்கையிலான ஏற்றுமதிகள் அனுமதிக்கப்பட்டன. 2008 ஆம் ஆண்டிலிருந்து, இந்தியாவிற்கு வெளியில் மார்வார்யின் அயல்நாட்டு நுழைவுச்சான்று சிறிய எண்ணிக்கையில் கிடைக்கிறது. மார்வாரிக் குதிரைகள் அரிதாக இருப்பினும், இந்தியாவிற்கு வெளியே அவைகளின் தனித்துவமான தோற்றம் காரணமாக மிகவும் பிரபலமாகி வருகின்றன.\n\n"}
{"id": "429592", "url": "https://ta.wikipedia.org/wiki?curid=429592", "title": "சிவா மனசுல சக்தி (தொலைக்காட்சித் தொடர்)", "text": "சிவா மனசுல சக்தி (தொலைக்காட்சித் தொடர்)\n\nசிவா மனசுல சக்தி என்பது விஜய் தொலைக்காட்சியில் சனவரி 21, 2019 முதல் திங்கள் முதல் சனிக்கிழமை வரை மாலை 6 மணிக்கு ஒளிபரப்பாகும் தொலைக்காட்சி தொடர் ஆகும்.. இந்த தொடர் இந்தி மொழியில் ஒளிபரப்பான 'து சூரஜ் மை சாஞ்ச், பியாஜி' என்ற தொடரின் மறுதயாரிப்பாகும். \n\nஇந்த தொடர் சிவா கதாபாத்திரத்தில் 'விக்கிரம் ஸ்ரீ' என்ற புதுமுக நடிகர் நடிக்க இவருக்கு ஜோடியாக சக்தி என்ற கதாபாத்திரத்தில் புதுமுக நடிகை 'தனுஜா' நடிக்கின்றார்.\n\nSection::::கதைச்சுருக்கம்.\nஇந்த தொடரின் கதை சிவ பக்தனான சிவா உயிரைக் கொடுத்து காதலர்களை சேர்த்து வைக்கிற நல்ல மனசுக்காரன். ஊருக்கெல்லாம் கல்யாணம் பண்ணி வைக்கிற அவனுக்கு ஒரு கல்யாணம் நடக்க மாட்டேங்குதே என்கிற கவலை ஊருக்கு. சந்தர்ப்ப சூழ்நிலை காரணமாக சக்தி என்ற பெண்ணை திருமணம் செய்கின்றான், திருமணத்திற்கு பிறகு இருவரும் ஒருவரை ஒருவர் எப்படி புரிந்து கொண்டார்கள் என்பதுதான் கதை.\n\n\n"}
{"id": "429598", "url": "https://ta.wikipedia.org/wiki?curid=429598", "title": "சுப்பு பஞ்சு அருணாச்சலம்", "text": "சுப்பு பஞ்சு அருணாச்சலம்\n\nசுப்ரமணியம் பஞ்சு அருணாச்சலம் (Subramaniam Panchu Arunachalam), சுப்பு பஞ்சு அல்லது ப. அரு. சுப்ரமணியன் (பிறப்பு 16 பிப்ரவரி 1969) இந்திய திரைப்படத் தயாரிப்பாளர் மற்றும் நடிகர் ஆவார். இவர் எழுத்தரும், தயாரிப்பாளருமான பஞ்சு அருணாச்சலத்தின் மகன் ஆவார். தனது தந்தையாரின் பி. ஏ. ஆர்ட் புரொடொக்சன்ஸ் நிறுவனத்தில் வேலை செய்வதற்கு முன்னதாக டெய்சி என்ற மலையாளத் திரைப்படத்தில் குழந்தை நட்சத்திரமாக முதலில் தோன்றினார். 2010 ஆம் ஆண்டு பாஸ் என்கிற பாஸ்கரன் என்ற நகைச்சுவைத் திரைப்படத்தில் தனது நடிப்பிற்காக புகழடைந்ததைத் தொடர்ந்து அரசி என்ற தொலைக்காட்சித் தொடரில் நடிக்கத் தொடங்கினார். சுப்பு வெகு அரிதாக பின்னணிக் குரல் வழங்குபவராகவும் மற்றும் நடன இயக்குநராகவும் பணிபுரிந்துள்ளார்.\n\nSection::::தொழில் வாழ்க்கை.\nசுப்பு, நகரத்தார் சமூகத்தைச் சார்ந்த எழுத்தாளர் மற்றும் தயாரிப்பாளர் பஞ்சு அருணாச்சலத்தின் மகனாகப் பிறந்ததைத் தொடர்ந்து குழந்தைப் பருவத்திலிருந்தே திரைத்துறையில் இருந்துள்ளார். பிரதாப் போத்தன் இயக்கத்தில் டெய்சி என்ற மலையாளத் திரைப்படத்தில் தனது 8 வயதில் குழந்தை நட்சத்திரமாக நடிக்கத் தொடங்கினார். ரசினிகாந்த் நடித்த குரு சிஷ்யன் திரைப்படத்தில் பாலகோபி என்பவரின் கண்காணிப்பில் தனது தந்தையின் பி. ஏ. ஆர்ட் புரொடொக்சன்ஸ் நிறுவனத்தில் உதவி தயாரிப்பு மேலாளராக அவரது தந்தையால் பணிக்கப்பட்டார். குரு சிஷ்யன் தொடங்கி 2007 ஆம் ஆண்டில் வெளியான மாயக் கண்ணாடி வரை அவர் தயாரிப்பு பணிகளில் தொடர்ந்து ஈடுபட்டு வந்துள்ளார். பின்னர் சுப்பு செயல் தயாரிப்பாளர் என்ற நிலையிலிருந்து முதன்மை தயாரிப்பாளர் நிலைக்கு உயர்த்தப்பட்டார்.\n\n2002 ஆம் ஆண்டில், அகத்தியன் இயக்கத்தில் காதல் சாம்ராஜ்யம் என்ற திரைப்படத்தில் முன்னணி கதாபாத்திரங்களில் ஒருவராக நடித்தார். இருப்பினும், திரைப்படத்தின் ஒலிநாடா வெளியீட்டிற்குப் பின்னர் அத்திரைப்படம் திரைக்கு வராமலே நின்று போனது. 2008 ஆம் ஆண்டில், சன் தொலைக்காட்சியில் வெளிவந்த அரசி தொலைக்காட்சித் தொடரில் நடித்தார். தனது படத்தில் வில்லன் கதாபாத்திரம் ஒன்றிற்காக இயக்குநர் சமுத்திரக்கனி இவரை அணுகினார். அத்திரைப்படத்திற்காக ஒரு வார கால அளவே நடிக்க வேண்டிய அளவில் இருந்த கதாபாத்திரமானது இவரின் நடிப்பிற்கு கிடைத்த நேர்மறையான விமர்சனங்களால் விரிவாக்கப்பட்டது. இவரது முதல் தமிழ் திரைப்படம் சரோஜா (2008) திரைப்படமாகும். மு. இராசேசின் இயக்கத்தில் பாஸ் என்கிற பாஸ்கரன் திரைப்படத்தில் ஆர்யாவின் சகோதரனாக நடித்தார். இத்திரைப்படம் 2010 ஆம் ஆண்டின் மிகப்பெரிய வெற்றித் திரைப்படமாக மாறியதைத் தொடர்ந்து சுப்புவிற்கு நடிப்பதற்கான நிறைய வாய்ப்புகளைத் தந்தது. கிளவுட் நைன் மூவீஸ் தயாரித்த தூங்கா நகரம் திரைப்படத்தில் தாசில்தாராகவும் அஜீத் நடித்த மங்காத்தா திரைப்படத்தில் சிபிஐ அதிகாரியாகவும் மற்றும் ஆண்மை தவறேல் திரைப்படத்தில் வில்லன் கதாபாத்திரத்திலும் நடித்தார்.\n\nஇவர் முன்னதாக கைலாசம் பாலச்சந்தரின் தயாரிப்பில் உருவான விடுகதை படத்தில் நடன இயக்குநராகப் பணியாற்றியுள்ளார். பின்னணிக் குரல் தருபவராக சிவாஜி திரைப்படத்தில் சுமனுக்காகவும் கந்தசாமி திரைப்படத்தில் முகேஷ் திவாரிக்காகவும் பணியாற்றியுள்ளார்.\n\nஇவர் ஹமாம் மற்றும் லெட்சுமி செராமிக்ஸ் பொருட்களுக்கான விளம்பரப் படங்களிலும் தோன்றியுள்ளார். ஜீ தமிழ் தொலைக்காட்சியில் நடைபெறும் ஆயிரத்தில் ஒருவன் என்ற விளையாட்டு நிகழ்ச்சியை நடத்தி வந்தார். \n"}
{"id": "429600", "url": "https://ta.wikipedia.org/wiki?curid=429600", "title": "மக்னீசியோகும்மிங்டோனைட்டு", "text": "மக்னீசியோகும்மிங்டோனைட்டு\n\nமக்னீசியோகும்மிங்டோனைட்டு (\"Magnesiocummingtonite\") என்பது ஆம்பிபோல் குழுவிலுள்ள கும்மிங்டோனைட்டு-குருனெரைட்டு தொடரில் மக்னீசியம் மிகுந்த கனிமங்களின் கடைசி உறுப்பினர் ஆகும். (Mg)7Si8O22(OH)2 என்ற மூலக்கூற்று வாய்ப்பாட்டால் இக்கனிம்ம் குறிக்கப்படுகிறது. \n\nகும்மிங்டோனைட்டு கனிமத்தில் மக்னீசியம் மிகுந்திருப்பதைக் குறிக்கும் வகையில் மக்னீசியோகும்மிங்டோனைட்டு என்ற பெயர் பொருத்தமாக வைக்கப்பட்டிருப்பதாக கருதப்படுகிறது. கும்மிங்டோனைட்டு கனிமத்தில் சில மக்னீசியம் அயனிகளுக்குப் பதிலாக கூடுதலாக இரும்பு அயனிகள் இடம்பெற்றிருக்கும். படிக அமைப்பில் மக்னீசியத்திற்குப் பதிலாக ஈரிணைதிற மாங்கனீசும் இடம்பெறுவது பொருத்தமாக இருக்கும். \nகிடைக்கும் கை மாதிரிகளில் கும்மிங்டோனைட்டையும் மக்னீசியம் மிகு கும்மிங்டோனைட்டையும் பிரித்தறிவது சிரமமாகும். இருப்பினும் ஒளிவிலகல் எண், ஒப்படர்த்தி, காந்தப்புலத்தினால் ஈர்க்கப்படும் தன்மை ஆகிய பண்புகளைக் கொண்டு பிரித்தறிய இயலும். இரும்பு அதிகமாக சேர்ந்திருக்கும் நிகழ்வுகளில் இப்பண்புகள் அதிகரித்துக் காணப்படும். \n\n"}
{"id": "429601", "url": "https://ta.wikipedia.org/wiki?curid=429601", "title": "குராட்டைட்டு", "text": "குராட்டைட்டு\n\nகுராட்டைட்டு (\"Kuratite\") என்பது டாக்டர் கெரோ குராட் என்ற விண்வீழ்கல் ஆராய்ச்சியாளர் கண்டுபிடித்த புதிய கனிமம் ஆகும். 1938 முதல் 2009 வரையிலான காலத்தில் வாழ்ந்த இவர் வியன்னா இயற்கை வரலாற்று அருங்காட்சியகத்தில் விண்வீழ்கல் சேகரிப்பு காப்பாளராகவும் பணிபுரிந்தார். Ca2(Fe2+5Ti)O2[Si4Al2O18] என்ற மூலக்கூற்று வாய்ப்பாட்டால் இக்கனிமம் விவரிக்கப்படுகிறது புதிய கனிமங்களுக்கான ஆணையம் முதன் முதலாக இதையொரு புதிய கனிமம் என்று அங்கீகரித்தது. சிறிய விண்வீழ்கல் மாதிரியைக் கொண்டு கனிமத்திற்கான பெயரிடலும் வகைப்படுதுதலும் நடைபெற்றன. \n"}
{"id": "429606", "url": "https://ta.wikipedia.org/wiki?curid=429606", "title": "மனிதன் (2016 திரைப்படம்)", "text": "மனிதன் (2016 திரைப்படம்)\n\nமனிதன் (\"Manithan\") 2016 இல் வெளிவந்த இந்தியத் தமிழ் திரைப்படமாகும். இத்திரைப்படத்தை எல். அகம்மது இயக்கியிருந்தார். இத்திரைப்படத்தின் நடிகர்களாக உதயநிதி ஸ்டாலின், ராதா ரவி, பிரகாஷ் ராஜ், விவேக், ஐஸ்வர்யா ராஜேஷ், மற்றும் கிருஷ்ண குமார் ஆகியோர் நடித்திருந்தனர். இத்திரைப்படம் 2013 இல் இந்திமொழியில் வெளியான சுபாஷ் கபுரின் \"ஜாலி எல்எல்பீ\" படத்தினை அடிப்படையாக கொண்டது. இத்திரைப்படம் டெல்லி கிட் அன்ட் ரன் வழக்கை அடிப்படையாக கொண்டு எடுக்கப்பட்டது. இத்திரைப்படம் ஏப்ரல் 29, 2016 இல் வெளிவந்தது.\n\n\nSection::::தயாரிப்பு.\n2014 ல் இயக்குனர் ஐ. அகமதுவும் தயாரிப்பாளர் மற்றும் நடிகரான உதயநிதி ஸ்டாலின் ஆகியோர் ஹன்சிகா மோத்வானி மற்றும் அசோக் செல்வன் ஆகியோரை வைத்து இதயம் முரளி எனும் திரைப்படத்தை எடுக்க திட்டமிடனர். அது இயலாமல் போக 2013 ல் இந்தி மொழியில் வெளியான சுபாஷ் கபூரின் ஜொலி எல்எல்பீ எனும் திரைப்படத்தை எடுக்க எண்ணினர். ஹன்சிகா மோத்வானி, பிரகாஷ் ராஜ், ராதா ரவி ஆகியோர் முக்கிய வேடத்தில் நடிக்க தேர்ந்தெடுக்கப்பட்டனர். இத்திரைப்படத்தின் இசையமைப்பாளராக சந்தோஷ் நாராயணன் ஒப்பந்தமானார். இத்திரைப்படத்தின் தயாரிப்பு 2015 ஆகஸ்டு மாதம் தொடங்கப்பட்டது. படத்தின் தொடக்கம் முதலே படத்தின் பெயர் அறிவிக்கப்படாமல் இருந்தது.\n\nஇதன்பின்னர் அக்ஷரா கௌடாவிற்கு பதிலாக ஐஸ்வர்யா ராஜேஷ் படத்திற்கு கையெழுத்திட்டார்.\n\nSection::::இசை.\nஇத்திரைப்படத்திற்கு சந்தோஷ்நாராயணன் இசையமைத்துள்ளார். இத்திரைப்படத்தில் ஐந்து பாடல்கள் அமைந்துள்ளன. இவற்றிற்கு மேலாக இத்திரைப்படத்தில் வெளிவிடாத பாடலை சக்திஸ்ரீ கோபாலன் பாடியுள்ளமை குறிப்பிடத்தக்கது. இத்திரைப்படத்தில் இடம்பெற்றுள்ள பாடல் வரிகளை மதன் கார்க்கி, விவேக் ஆகியோர் எழுதியுள்ளனர்.\n"}
{"id": "429609", "url": "https://ta.wikipedia.org/wiki?curid=429609", "title": "நியாயத் தராசு (திரைப்படம்)", "text": "நியாயத் தராசு (திரைப்படம்)\n\nநியாயத் தராசு (Nyaya Tharasu) என்பது 1989 ஆண்டில் வெளியான தமிழ்த் திரைப்படமாகும். இப்படமானது கே.ராஜேஸ்வர் இயக்குநராக அறிமுகமான திரைப்படமாகும். இப்படத்தில் நிழல்கள் ரவி மற்றும் ராதா ஆகியோர் முக்கியக் கதாப்பாத்திரங்களில் நடித்துள்ளனர். எம். வேதா தயாரிப்பில் இசையமைப்பாளர்கள் சங்கர் கணேஷ் இசையில் 1989 இல் இது வெளியிடப்பட்டது. இப்படம் மலையாள மொழியில் வெளிவந்த \"பஞ்சாக்னி\" என்ற படத்தின் மறு ஆக்கமாகும்.\n\nSection::::கதைச்சுருக்கம்.\nபரமானந்தம் என்ற நிலக்கிழார் அநியாயமாக ஒரு பழங்குடியினப் பெண்ணை பாலியல் பலாத்காரம் செய்து அவளை கற்பமாக்கிய காரணத்தால் அவனை கொலை செய்து விட்டு மரண தண்டனை அனுபவிக்கும் சிறைத் தண்டனை கைதியும் நக்சல் ஆர்வலருமான பாரதி (ராதா) இரண்டு வார பிணையில் வெளியே வருகிறாள் என்பதிலிருந்து கதை ஆரம்பம் ஆகிறது. பாரதியின் தாய் மரணப்படுக்கையில் இருக்கும் ஒரு முன்னாள் சுதந்திரப் போராளி ஆவார், அவரைப் பார்க்க பாரதி சிறையிலிருந்து விடுவிக்கப்படுகிறாள், இப்போது அவள் சுதந்திரமாக இருப்பதாக உணர்கிறாள். பாரதியின் இளைய சகோதரி சாவித்ரி, அவளது கணவன் விஜயசாரதி மற்றும் மருமகன் ஆகியோர் அவள் வீட்டிற்கு திரும்பியதற்காக மகிழ்ச்சியடைகின்றனர். அதே சமயம் அவளது இளைய சகோதரன் போஸ் (சார்லி) போதை மருந்துகளுக்கு அடிமையாகி, ஒரு நல்ல வேலையைத் தக்கவைத்துக் கொள்ள முடியாமல் வெட்டியாக ஊர்ச் சுற்றி வரும் இளைஞன் ஆவான். இதற்காக பாரதி அவனை கடிந்து கொள்கிறாள். அவளுடைய தாயின் ஈமச் சடங்கைச் செய்வதற்காக டில்லியிருந்து வீட்டிற்கு வரும் பாரதியின் மூத்த சகோதரர் அவளிடம் பேசக் கூட மறுக்கிறார். இந்த நிகழ்வுகளுக்குப் பின்னர் தாயாரின் இறுதிச் சடங்குகளைத் தான் செய்யாமல் அவரது மருமகனிடம் சடங்குகளை நடத்திட விழைகிறார். பாரதியின் கல்லூரித் தோழி அமுதாவைத் (குட்டி பத்மினி) தவிர அவளுக்கு அறிமுகமானவர்களில் பெரும்பாலானோர் அவளை மிரட்டுகின்றனர், அமுதா நாகப்பனை (லிவிங்ஸ்டன்) திருமணம் செய்து கொண்டு பாரதியின் வீட்டிற்கு அருகில் வசித்து வருகிறார்.\n\nதாழமுத்து (நிழல்கள் ரவி), நியாயத் தராசு பத்திரிக்கையாளர், பாரதியிடம் ஒரு நேர்காணலைப் பெற முயற்சிக்கிறார், ஆரம்பத்தில் பாரதி மறுக்கிறாள். ஆனாலும் விடாது அவளைத் தொடர்வது கண்டு பாரதி கோபமடைகிறார். நாட்கள் கடந்து செல்லும் போது, பாரதி அங்கு தனது தேவையின்மையை உணர்கிறாள், வாழ்வதற்கான இடம் இதுவல்ல எனவும் முடிவிற்கு வருகிறாள். சில நாட்களில் அமுதாவின் கணவனிடம் பல மாற்றங்கள் ஏற்படுகிறது, அவன் பெண்களை சீரழிக்குபவனாக மாறி விடுகிறான். எனவே பாரதி அவர்களோடு தங்க முடியாமல் போகிறது. இறுதியாக பாரதி, தாழமுத்துவை உதவிக் கேட்டுவிட்டு அவரது இடத்தில் தங்கிக்கொள்கிறார்.\n\nகாலப்போக்கில், பாரதி மற்றும் தாழமுத்து ஆகிய இருவருக்கும் இடையே உறவு மலர்கிறது. பாரதியின் பிணை முடிவுக்கு வர இருப்பதால் அவளுக்கு அரசிடமிருந்து மன்னிப்பு பெறுவதற்கு மிகுந்த சிரமப்படுகிறார். இறுதியாக அம்முயற்சியில் வெற்றி பெறுகிறார், பாரதி இனி சிறைக்கு செல்லவேண்டியதில்லை என்பதையறிந்த மிகவும் மகிழ்ச்சியடைந்த சாவித்ரி மற்றும் போஸ் ஆகியோர் பாரதியுடன் சமரசம் செய்து கொள்ள எண்ணுகின்றனர். இந்த நல்ல செய்தியை அமுதாவிடம் பகிர்ந்து கொள்வதற்காக பாரதி அங்கே செல்கிறாள். ஆனால் அங்கு அமுதாவை அவளது கணவர் நாகப்பன் மற்றும் நண்பர்கள் கும்பலாக பாலியல் பலாத்காரம் செய்து விடுகின்றனர். இதைக் கண்ட பாரதி மிகுந்த கோபம் கொண்டு வேட்டையாடும் துப்பாக்கி மூலம் நாகப்பனை சுட்டுக் கொன்றதுடன், இறுதியில் காவல் நிலையத்தில் சரணடைகிறாள்.\n\n\nSection::::தயாரிப்பு.\n\"பன்னீர் புஷ்பங்கள்\" (1981), \"கடலோரக் கவிதைகள்\"(1986) மற்றும் \"சொல்லத் துடிக்குது மனசு]]\" (1988). போன்ற படங்களுக்கு கதை எழுதிய கே.ராஜேஸ்வர் இத்திரைப்படத்தில் இயக்குனராக அறிமுகமானார். இப்படம் மலையாள மொழியில் வெளிவந்த \"பஞ்சாக்னி\" என்ற படத்தின் மறு ஆக்கமாகும். கலைஞர்.மு.கருணாநிதி இப்படத்தின் திரைக்கதையை எழுதிணார்\nSection::::இசை.\nஇசையமைப்பாளர்கள் சங்கர் கணேஷ் இசையில் இத்திரைப்படம் வெளிவந்தது.\n"}
{"id": "429617", "url": "https://ta.wikipedia.org/wiki?curid=429617", "title": "அடிப்பமைடு", "text": "அடிப்பமைடு\n\nஅடிப்பமைடு (\"Adipamide\") என்பது (CH2CH2C(O)NH2)2 என்ற மூலக்கூற்று வாய்ப்பாட்டால் விவரிக்கப்படும் ஒரு கரிமச் சேர்மமாகும். வெண்மை நிறத்தில் ஒரு திண்மமாக இச்சேர்மம் காணப்படுகிறது. நைலான்களில் ஓர் அடிப்படைக்கூறாக காணப்படுவது அடிப்பமைடுகளின் முக்கியமான வணிகப் பயன்பாடாகக் கருதப்படுகிறது.\n\nடைமெத்தில் அடிப்பேட்டுடன் அடர் அமோனியாவைச் சேர்த்து வினைப்படுத்துவதால் அடிப்பமைடு உருவாகிறது. \n"}
{"id": "429631", "url": "https://ta.wikipedia.org/wiki?curid=429631", "title": "மெரினா (திரைப்படம்)", "text": "மெரினா (திரைப்படம்)\n\nமெரினா, 2012 இல் வெளிவந்த தமிழ் நகைச்சுவை திரைப்படமாகும். பாண்டி ராஜ் இத்திரைப்படத்தை இயக்கியிருந்தார். இத்திரைப்படத்தின் முக்கிய கதாபாத்திரத்தில் சிவகார்த்திகேயனும் அவருடன் இணைந்து ஓவியாவும் நடித்திருந்தனர். இத்திரைப்படம் 2012 /பிப்ரவரி/ 3ம் திகதி வெளியானது. இத்திரைப்படம் பல கலப்பு விமர்சனங்களைப் பெற்றிருந்தமை குறிப்பிடத்தக்கது.\n\nSection::::கதைச்சுருக்கம்.\nதனது கொடுமைக்கார மாமாவிடம் இருந்து தப்பி வரும் அம்பிகாபதி (பக்கோடா பாண்டியன்) இறுதியில் சென்னை மெரினா கடற்கரையை வந்தடைகிறான். அங்கு தனது வயிற்றுப் பிழைப்புக்காக தண்ணீர் பைகள் விற்கும் தொழிலை மேற்கொள்கிறான். பின்னர் சுண்டல் விற்கும் தொழிலையும் மேற்கொள்கிறான். இவ்வாறு வாழும் அம்பிகாபதிக்கு மெரினா கடற்கரை பல நட்பு வட்டாரங்களையும் அளிக்கிறது. அம்பிகாபதியின் கனவு படிக்க வேண்டும் என்பதாகும். தனது ஓய்வு நேரங்களில் படிக்கவும் செய்தான். அவனது ஆசை மெரினா கடற்கரையில் உள்ள தனது நண்பர்களுடன் பாடசாலையில் சேர்ந்து படிக்க வேண்டும் என்பதாகும்.\n\nமெரினா கடற்கரை பல காதல் ஜோடிகளுக்கும் அடைக்கலம் கொடுத்தது. அவ்வாறான ஒரு காதல் ஜோடியே செந்தில் நாதன் (சிவகார்த்திகேயன்) மற்றும் சொப்பன சுந்தரி (ஓவியா) ஆகியோர்.\n\n\n\nSection::::வெளியீடு.\nஇத்திரைப்படத்தின் செயற்கை கோள் வெளியீட்டு உரிமையை ஸ்டார் விஜய் தொலைக்காட்சி பெற்றமை குறிப்பிடத்தக்கது. அத்தோடு இத்திரைப்படத்திற்கு இந்தியத் திரைப்படத் தணிக்கை குழு யூ சான்றிதழ் வழங்கியிருந்தது.\n"}
{"id": "429632", "url": "https://ta.wikipedia.org/wiki?curid=429632", "title": "தனுஷ்கோடி ராமசாமி", "text": "தனுஷ்கோடி ராமசாமி\n\nதனுஷ்கோடி ராமசாமி (Danushkodi Ramasamy) (1945 - 2005) இந்தியவில் தமிழ்நாட்டைச் சேர்ந்த தமிழ் எழுத்தாளர் ஆவார். அவரது படைப்புகள் பொதுவுடைமை சிந்தனைகளாலும், தொழிலாளர்களின் வலநிலைகளைச் சித்தரிப்பதாகவும் அமைந்துள்ளது. \"தமிழ்நாட்டு கலையுலக பெருமன்றம்\" என்ற இலக்கிய அமைப்பின் பொதுச் செயலாளராகவும் இருந்தார்.\n\nSection::::வாழ்க்கை வரலாறு.\nதனுஷ்கோடி ராமசாமி, தமிழ்நாட்டின் தென் மாவட்டத்தின் சாத்தூருக்கு அருகில் உள்ள கே. மேட்டுப்பட்டியில் பிறந்தார். அவரது தந்தை ஒரு பள்ளிக்கூடஆசிரியராக இருந்தார். கலை மற்றும் கல்வியியலில் முதுகலைப் பட்டம் பெற்று சாத்தூரில் உள்ள ஆயிர வைசியா உயர்நிலைப்பள்ளியில் தொடக்கக் கல்வி ஆசிரியராகப் பணிபுரிந்தார். பின் அந்தப் பள்ளியின் தலைமை ஆசிரியராகவும் பணியாற்றினார். தன்னுடைய இலக்கிய நடவடிக்கைகளுக்கு இவ்வாசிரியர் பணி தலையீடாக உணர்ந்தால் அப்பணியை துறந்தார். மீண்டும் அதே பள்ளியில் முதுகலை ஆசிரியராகப் பணியாற்றினார்.\n\nஇவருடைய இளமைக்காலத்தில் \"தனித்தமிழ் இயக்கம்\" மற்றும் காந்தியக் கொள்கைகளின் ஆதரவாளராகவும் அதில் மிகுந்த ஈடுபாடும் கொண்டிருந்தார். பின்னர் அவர் மார்க்சியத்தின் ஆதரவாளராக மாறினார். இவரது முதல் சிறுகதை \"சிம்ம சொப்பனம்\" 1978 ஆம் ஆண்டில் வெளிவந்தது. எழுத்தாளராக இருந்த போது, இவர் பல சிறு கதைகள் மற்றும் நாவல்களை எழுதினார். 1985 ஆம் ஆண்டில் எழுதப்பட்ட தோழர் என்ற நாவல் இவரது சிறந்த படைப்பு ஆகும். இவரது சிறுகதைகள் \"ஆனந்த விகடன் \"இதழில் வெளிவந்தன. 1990 இல், இந்தியப் பொதுவுடைமைக் கட்சியின் வெளியீட்டு அங்கமான நியூ செஞ்சுரி புத்தக நிறுவனம் இவருக்கு சிறந்த தமிழ் சிறுகதை எழுத்தாளர் என்ற விருது வழங்கியது. 1992 இல், தீம்தரிகிட என்ற இவரது நாவலுக்காக லில்லி தேசிகமணி நினைவு விருதினைப் பெற்றார். 1991 ஆம் ஆண்டில், ஆனந்த விகடன் வைர விழா சிறுகதை போட்டியில் வெற்றி பெற்றார். அக்னி சுபமங்களா நடத்திய 94 வது சிறுகதை போட்டியில் முதல் பரிசினை வென்றார். தமிழ்நாடு கலைஇலக்கிய பெருமன்றத்தின் மாநில செயலாளராக பணியாற்றினார். பொது செயலாளராக இருந்தபோது நீண்டகாலமாக நோயினால் பாதிக்கப்பட்ட இவர் 2005 ஆம் ஆண்டு நவம்பர் 24 அன்று காலமானார்.\n\n\nSection::::ஆளுமை.\nராமசாமி அவர்களின் கதைகள் மற்றும் நாவல்கள் கன்னடம், மலையாளம் மற்றும் வங்காள மொழி போன்ற மொழிகளில் மொழி பெயர்க்கப்பட்டுள்ளன. அவரது மரணத்திற்குப் பின்னர் அவரது நினைவாக சாத்தூரில் தனுஷ்கோடி ராமசாமி அறக்கட்டளை என்ற பெயரில் அறக்கட்டளை நிறுவப்பட்டது. இந்த தொண்டு நிறுவனம் சார்பாக ஒவ்வொரு ஆண்டும் சிறந்த தமிழ் சிறு கதை எழுத்தாளர்களுக்கான விருதுகள் வழங்கப்படுகின்றன. மேலும் இலக்கியக் கூட்டங்கள் மற்றும் மாணவர்களுக்கான இலக்கியப் பயிலரங்குகள் போன்றவை நடைபெற்று வருகின்றன.\n"}
{"id": "429636", "url": "https://ta.wikipedia.org/wiki?curid=429636", "title": "மாருப்பள்ளி", "text": "மாருப்பள்ளி\n\nமாருப்பள்ளி (Marupalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், அஞ்செட்டி வட்டத்தில் மாருப்பள்ளி ஊராட்சிக்குட்பட்ட ஒரு வருவாய் கிராமம் ஆகும்.\n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 80 கிமீ தொலைவிலும், தேன்கனிக்கோட்டையில் இருந்து 22 கிமீ தொலைவிலும் உள்ளது. 2011 ஆண்டு மக்கள் தொகை கணக்கெடுப்பின்படி இக்கிராமத்தில் 575 வீடுகள் உள்ளன. கிராமத்தின் மொத்த மக்கள் தொகையானது 2,588 ஆகும். இதில் ஆண்கள் எண்ணிக்கை 1,317, பெண்களின் எண்ணிக்கை 1,271 என உள்ளது.\n"}
{"id": "429649", "url": "https://ta.wikipedia.org/wiki?curid=429649", "title": "நமது மொழிபெயர்ப்பு உலகம்: உலகளாவிய தற்காலத் தமிழ் கவிதைகள்", "text": "நமது மொழிபெயர்ப்பு உலகம்: உலகளாவிய தற்காலத் தமிழ் கவிதைகள்\n\nநமது மொழிபெயர்ப்பு உலகம்: உலகளாவிய தற்காலத் தமிழ் கவிதைகள் (In Our Translated World: Contemporary Global Tamil Poetry) என்ற நூல் தமிழ் மற்றும் ஆங்கிலம் ஆகிய இருமொழிகளிலிருந்து திரட்டப்பட்ட கவிதைகள் அடங்கிய தொகுப்பாகும். இதை எழுதியவர்கள் இந்தியா, இலங்கை, மலேசியா, சிங்கப்பூர், கனடா, ஆஸ்திரேலியா மற்றும் ஐரோப்பா உட்பட பல நாடுகளை சார்ந்தவர்களாக உள்ளனர். \"பெண்கள் மற்றும் ஆண்கள், இளம் வயதினர், இந்து, முஸ்லிம் மற்றும் கிறிஸ்தவர் போன்ற பலதரப்பட்டவர்கள் இதில் அடங்குவார்கள். அதேபோல், அவர்களின் பின்னணியும் அனுபவங்களும் வெவ்வேறானவை.\n\nசிகாகோ பல்கலைக்கழகத்தின் தென் இந்திய ஆய்வுத் துறையின் \"சாச்சா\" \"எபெலிங்\" என்ற பேராசிரியர் \"தமிழ் கவிதைகளின் மொழிபெயர்ப்புகளில் முந்திய எப்போதும் இது போன்ற முன் மாதிரிகள் எழுதப்படவில்லை எனவும், கடந்த இரண்டு தசாப்தங்களாக தமிழ் இலக்கியம் ஒரு உண்மையான உலகளாவிய விவகாரமாக மாறியுள்ளது என்ற உண்மையை இன்றுவரை வேறு எந்த புத்தகமும் நிரூபிக்கவில்லை\" எனவும் இந்த வேலைப்பாட்டின் முக்கியத்துவத்தை பற்றி கூறுகிறார். \"நமது மொழிபெயர்ப்பு உலகம்\" என்ற நூல் ஓன்டாரியோ அரசின் நிதியுதவியுடன் ஒன்றாரியோ \"ட்ரில்லியம்\" அறக்கட்டளை மற்றும் பிறருடைய முயற்சியாலும் \"தமிழ் இலக்கியத் தோட்டம்\" என்ற அமைப்பு வெளியிட்ட வெற்றிகரமான ஒரு தொகுப்பாகும். இந்நூல், டொரான்டோ பல்கலைக்கழகத்தில் தெற்காசிய ஆய்வுகள் மையத்தின் இயக்குநரும் ஆங்கிலத் துறையின் பேராசிரியருமான செல்வ கனகநாயகம் என்பவரால் திருத்தப்பட்டது. இந்த புத்தகம் 2014 மார்ச் 9 அன்று ஸ்கார்பாரோ மாநாட்டு மையத்தில் வெளியிடப்பட்டது.\n\nSection::::தேர்வு மற்றும் மொழிபெயர்ப்பு.\nதேர்வு குழுவில் கவிஞர்கள், எழுத்தாளர்கள் மற்றும் கல்வியாளர்கள் இருந்தனர். இதில் மோகனரங்கன், சுகுமாரன், ஏ. ஏசுராசா, செல்வம் அருணானந்தம், உஷா மதிவாணன், திருமாவளவன், எஸ். யுவராஜன், லதா மற்றும் அன்னார் போன்றோர் இதில் அடங்குவர்.அனுசுயா ராமசாமி, மைதிலி தயாநிதி மற்றும் எம். எல். தங்கப்பா போன்றோர் இதன் மொழிப்பெயர்ப்பில் பணியாற்றினார்கள்.\n\nSection::::கருப்பொருள்.\nஇக்கவிதைத் தொகுப்புகள் பல்வேறு தளங்களை உள்ளடக்கியதகும். நவீனம் மற்றும் பாரம்பரியம், அடக்குமுறை கலாச்சாரம், நகர்ப்புறங்களுக்கு மாற்றுவது, இலங்கை தமிழர்கள் மீதான பாலியல் தாக்குதல், வன்முறை, வறுமை, பெண்கள் பிரச்சினைகள், புலம்பெயர்ந்தோர் அனுபவங்கள் மற்றும் இருத்தலியல் போன்றத் தலைப்புகள் இக்கவிதைத் தொகுப்புகளில் அடங்கியது. \n"}
{"id": "429651", "url": "https://ta.wikipedia.org/wiki?curid=429651", "title": "ஏற்றமனூர் சிவன் கோயில்", "text": "ஏற்றமனூர் சிவன் கோயில்\n\nஏற்றமனூர் சிவன் கோயில் கேரள மாநிலத்தில் கோட்டயம் மாவட்டத்திலுள்ள தேவார வைப்புத்தலமாகும். \n\nSection::::அமைவிடம்.\nஎர்ணாகுளம் கோட்டயம் பாதையில் உள்ள எட்டுமானூர் (\"Ettumanoor\") என்னுமிடத்தில் இக்கோயில் உள்ளது. \n\nSection::::ஏறனூர்.\nஇவ்வூர் ஏறனூர் என்றும் அழைக்கப்படுகிறது. \n\nSection::::தொடர்புடைய பாடல்.\nஇக்கோயிலோடு தொடர்புடைய சுந்தரர் பாடல் பின்வருமாறு அமையும். \n"}
{"id": "429653", "url": "https://ta.wikipedia.org/wiki?curid=429653", "title": "குகேஷ்", "text": "குகேஷ்\n\nகுகேசு (\"Gukesh D\") (பிறப்பு: 29 மே, 2006) தமிழ்நாட்டிலிருந்து வந்த இந்திய சதுரங்க கிராண்டமாஸ்டர் ஆவார். இவர் 2015 ஆம் ஆண்டில் 9 வயதிற்குட்பட்டோர் பிரிவில் ஆசிய சதுரங்கப் போட்டியில் வென்றார். 2018 ஆம் ஆண்டில் உலக இளையோருக்கான சதுரங்கப் போட்டியில் 12 வயதிற்குட்பட்டோருக்கான பிரிவில் வென்றார் . குகேஷ் 2018 ஆம் ஆண்டில் நடைபெற்ற ஆசிய இளையோருக்கான சதுரங்கப் போட்டியில் 12 வயதுக்குட்பட்டோருக்கான வெவ்வேறு பிரிவுகளில் 5 தங்கப் பதக்கங்களை வென்றார். பிரான்சில் நடைபெற்ற 34 ஆவது ஓபன் டி கேபெல்லே லா கிராண்டே சதுரங்கப் போட்டியில் வெற்றி பெற்றார்.\n\nகுகேஷ் சேர்ஜே கார்ஜக்கினுக்குப் பிறகு உலகின் மிக இளம் வயது கிராண்ட்மாஸ்டராகக் கூடிய வாய்ப்பை வயதில் ஒரு மாதத்திற்கும் குறைவான காலவளவினால் இழந்தார். ஜனவரி 15, 2019 அன்று 12 வயது, 7 மாதங்கள், 17 நாட்கள் ஆன நிலையில் புது தில்லியில் நடைபெற்ற 17 ஆவது தில்லி சர்வதேச ஓபன் சதுரங்கப் போட்டியில் சக வீரர் டி கே சர்மாவைத் தோல்வியுறச் செய்து உலகின் இரண்டாவது இளைய கிராண்ட் மாஸ்டர் ஆனார் . தற்போதைய நிலையில் இந்தியாவின் மிக இளவயது கிராண்ட்மாஸ்டராக உள்ளார்.\n\n"}
{"id": "429663", "url": "https://ta.wikipedia.org/wiki?curid=429663", "title": "விடுகதை (1997 திரைப்படம்)", "text": "விடுகதை (1997 திரைப்படம்)\n\nவிடுகதை 1997-ல் வெளிவந்த தமிழ்த் திரைப்படமாகும். இதனை அகத்தியன் இயக்கியுள்ளார்.\n\nஇப்படத்தில் பிரகாஷ் ராஜ், நீனா, மணிவண்ணன், சனகராஜ் ஆகியோர் நடித்துள்ளனர். தேவா இப்படத்திற்கு இசையமைத்துள்ளார்.\n\n\nSection::::தயாரிப்பு.\nநீனா என்பவர் \"கேளடி கண்மணி\" (1991) என்ற படத்தில் நடித்த முன்னாள் குழந்தை நட்சத்திரமாவர். பள்ளியில் படித்துக்கொண்டே படத்தில் நடித்தார்.\n\n1997 ல் திரைப்பட பணியாளர்களின் வேலை நிறுத்தம் நடைபெற்றது. அதனால் ஜூன் மாதத்திற்கு வெளியிட திட்டமிட்டு பின் அக்டோபரரில் வெளிவந்தது.\n\nதயாரிப்பாளர் பஞ்சு அருணாசலம் அவர்களின் மகனான சுப்பு பஞ்சு அருணாச்சலம் நடன இயக்குநராக பணியாற்றினார்.\n\nSection::::இசை.\nதேவா இசையில் பாடல்கள் அனைத்தும் இயக்குனர் அகத்தியன் எழுதியிருந்தார். அவருடன் வாசன், காளிதாசன் ஆகியோர் பணியாற்றியுள்ளனர்.\n"}
{"id": "429665", "url": "https://ta.wikipedia.org/wiki?curid=429665", "title": "காதல் கவிதை", "text": "காதல் கவிதை\n\nகாதல் கவிதை 1998ல் வெளிவந்த தமிழ்த் திரைப்படமாகும். இதனை அகத்தியன் (திரைப்பட இயக்குநர்) இயக்கியுள்ளார். பிரசாந்த், இஷா கோப்பிகர்கஸ்தூரி (நடிகை), மணிவண்ணன், ஸ்ரீவித்யா ஆகியோர் முக்கிய கதாபாத்திரங்களில் நடித்திருக்கின்றனர். படத்திற்கு இளையராஜா இசையமைத்துள்ளார்.\n\n15 டிசம்பர் 1998 அன்று வெளியான இப்படம் நல்ல விமர்சனத்தை பெற்று, வணிக ரீதியாக வெற்றியும் பெற்றது.\n\nSection::::கதைச்சுருக்கம்.\nவிஷ்வா (பிரசாந்த்) தன் நண்பன் ஆனந்தத்துடன் (சார்லி) நேரத்தை கழிக்கிறான். தன் தந்தையுடன் எப்பொழுதும் சண்டையிடும் தாயை தவிர்த்துவருகிறான். அந்நிலையில், ஜோதியை (இஷா கோபிக்கர்) விஷ்வா சந்திக்க நேரிடுகிறது. பின்னர், லண்டன் செல்லும் விஷ்வா, இளவரசி டயானா கல்லறையில் மிக அருமையான காதல் கவிதை ஓன்றை விட்டுச்செல்கிறான். அதே நேரம், அந்தக் கல்லறைக்கு வரும் ஜோதி, அந்த காதல் கவிதையை படிக்கிறாள். அதை எழுதிய நபரை சந்திக்க ஆசைபாடுகிறாள் ஜோதி. ஜோதிக்கும் விஷ்வாவிற்கும் பார்க்காமலே நட்பு மலர்கிறது. விஷ்வா-ஜோதி ஜோடி ஒன்று சேர்ந்ததா என்பதே மீதிக் கதையாகும்.\n\nSection::::ஒலிப்பதிவு.\nபடத்தின் பின்னணி இசை மற்றும் பாடல்களின் இசையை அமைத்தவர் இளையராஜா ஆவார். 1998 ல் அதிகமாக விற்பனையான இசைப் பாடல்களாக இப்படத்தின் பாடல்கள் இருந்தன.\n\nSection::::தயாரிப்பு.\n1998 யில் ஷங்கர் இயக்கிய ஜீன்ஸ் (திரைப்படம்) வெற்றிக்கு பின்னர், அகத்தியன் இயக்கத்தில் பிரசாந்த் நடிப்பில் படம் ஒன்றை தயாரிக்க ஒப்புக்கொண்டார் அசோக் அம்ரிதராஜ். \"அதிசயம்\" என்ற பெயருடன், தமிழ் நாட்டில் படப்பிடிப்பு 1998 யில் துவங்கியது. தனது முந்தய படைப்பின் (காதல் கோட்டை) நினைவாக, இப்படத்திற்கு \"காதல் கவிதை\" என்று பெயர் மாற்றம் செய்தார் அகத்தியன்.\n\nகஸ்தூரி இடம் பெரும் பாட்டு ஒன்றிக்கு நடனம் அமைத்தார் ராஜூ சுந்தரம். லண்டனில் இளவரசி டயானா நினைவிடம் இருக்கும் இடத்தில், படத்தின் சில காட்சிகள் படமாக்கப்பட்டன.\n\nSection::::வெளியீடு.\nஇப்படத்தில் இஷா கோபிகரின் நடிப்பை பார்த்து, நெஞ்சினிலே படத்தில் அவருக்கு வாய்ப்பு வழங்கப்பட்டது. 1998 யில் சிறந்த அறிமுக நடிகை என்ற பிலிம்பேர் விருதையும் பெற்றார்.\n\nSection::::விமர்சனம்.\nகதாபாத்திரங்களின் கலவையும், வசனங்களும் சிறப்பாக இயக்குனர் கையாண்டதாகவும், இந்த வருடத்தில் கட்டாயம் பார்க்க வேண்டிய படம் என்றும் விமர்சனம் செய்யப்பட்டது.\n"}
{"id": "429666", "url": "https://ta.wikipedia.org/wiki?curid=429666", "title": "யானை போலோ விளையாட்டு", "text": "யானை போலோ விளையாட்டு\n\nநேபாளத்திலும், தாய்லாந்திலும் யானைப் போலோ உலக யானை போலோ சங்கத்தின் கட்டுப்பாட்டின் கீழ் விளையாடப்படுகிறது. உலக யானை போலோ சங்கம், இவ்விளையாட்டில் யானைகளின் நலன் மற்றும் விளையாட்டிற்கான விதிகளை கடுமையாக வலியுறுத்துகிறது. இந்தியா மற்றும் ஸ்ரீலங்காவில் விளையாடும் போட்டிகள், இரு நாடுகளில் தனித்தனியேவாகவும் உலக யானை போலோ சங்கம் ஆகியவற்றின் மூலமாகவும் சுதந்திரமாக நிர்வகிக்கப்படுகின்றன.இலங்கையின் யானை போலோ சங்கம், உலக யானை போலோ சங்கத்தின் வழிநடத்துதலின் பேரில் காலே என்ற இடத்தில் வருடாந்தர போட்டியை நடத்துகிறது. 2007 ஆம் ஆண்டில் நடந்த ஒரு யானை போலோ விளையாட்டில் யானைகள் மோதிக் கொண்டதில், இதில் இரு அமெரிக்க வீரர்கள் காயமுற்றனர். மேலும் ஸ்பெயின் நாட்டின் \"மினிபஸ்\" என்ற போலோ அணி யானைகளால் தாக்கப்பட்டு அழிக்கப்பட்டது .அந்த அணி மோசமான விளைவைச் சந்தித்தது.\n\nஇவ்விளையாட்டில் யானைகள் கொடூரமாக நடத்தப் படுவதும்,பல்வேறு முறைகேடுகள் நடைபெறுவது தொடர்பாக புகார்கள் பெறப்பட்டதையடுத்து உலக சாதனைகளை பதிவு செய்யும் கின்னஸ் புத்தகம் என்ற நிறுவனம் யானை போலோ பதிவுகள் தொடர்பான குறிப்புகளை நீக்கவும், விளையாட்டிற்கான உதவிகளை திரும்பப் பெறவும் நடவடிக்கை மேற்கொண்டது. தாய்லாந்து நாட்டில் உள்ள மைனர் விடுதிகளுக்கு சொந்தமான பாங்காக் அனந்தாரா விடுதி என்ற இடத்தில் ஆண்டுதோறும் இவ்விளையாட்டு நடைபெற்று வந்தது. இதன் பின்னர் தாய்லாந்து நாட்டின் யானை போலோ சங்கம் அக்டோபர் 2018 முதல் தாய்லாந்தில் யானை போலோ போட்டிகள் இனி நடைபெறாது என்று அறிவித்தது..\n\n\n"}
{"id": "429687", "url": "https://ta.wikipedia.org/wiki?curid=429687", "title": "சுனந்தா முரளி மனோகர்", "text": "சுனந்தா முரளி மனோகர்\n\nசுனந்தா முரளி மனோகர் என்பவர் இந்திய-பிரிட்டிஸ் திரைப்பட தயாரிப்பாளர் ஆவார். இவர் தன்னுடைய கணவர் மருத்துவர் ஜெ. முரளி மனோகரோடு இணைந்து எண்ணற்ற படங்களை தயாரித்துள்ளனர். இவர்கள் இந்தி, தமிழ், ஆங்கில மொழிகளில் திரைப்படங்களை தயாரித்துள்ளனர்.\n\nஇவர் 2017 டிசம்பர் 30-ல் உயிரிழந்தார்.\n\n"}
{"id": "429689", "url": "https://ta.wikipedia.org/wiki?curid=429689", "title": "கமலா சடகோபன்", "text": "கமலா சடகோபன்\n\nகமலா சடகோபன் (மறைவு 14, நவம்பர் 2012) என்பவர் ஒரு தமிழ் எழுத்தாளரும், திரைப்பட இயக்குநர் சித்ராலயா கோபுவின் மனைவியும் ஆவார். இவர் தன் எழுத்துப் பணிகளை வை. மு. கோதைநாயகி நடத்திய ஜகன்மோகினி இதழில் துணை ஆசிரியராகத் துவக்கினார். பின்னர் மங்கையர் மலர் இதழில் நீண்டகாலம் இணை ஆசிரியராகப் பணிபுரிந்தார். இயக்குநர் ஸ்ரீதரால் துவக்கப்பட்ட சித்ராலயா இதழின் ஒரு பங்குதாரராகவும் இருந்துள்ளார். இவர் சுதேசமித்திரன், கலைமகள், விஜயவிகடன் போன்ற இதழ்களில் சிறுகதைகளை எழுதியுள்ளார். இவர் நாற்பதுக்கும் மேற்பட்ட புதினங்களையும், சிறுகதைகளையும், கட்டுரைகளையும் எழுதியுள்ளார். இவரது 'படிகள்' என்ற புதினத்திற்காக 1978 ஆண்டு தமிழ்நாடு அரசின் சிறந்த நூல்களுக்கான பரிசை அந்த ஆண்டுக்கான சிறந்த புதின எழுத்தாளராகப் பெற்றார்.\n\n\n"}
{"id": "429702", "url": "https://ta.wikipedia.org/wiki?curid=429702", "title": "குருனெரைட்டு", "text": "குருனெரைட்டு\n\nகுருனெரைட்டு (\"Grunerite\") என்பது FeSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். ஆம்பிபோல் குழு கனிமங்கள் வகையைச் சேர்ந்த கனிமமாக இது வகைப்படுத்தப்படுகிறது. குருனெரைட்டு-கும்மிங்டோனைட்டு வரிசையில் இரும்பைக் கொண்டுள்ள இறுதி உறுப்பினராக குருனெரைட்டு கருதப்படுகிறது. இக்கனிமம் இழை வடிவில் சிறு தூண்களாக அல்லது பெருந்தொகுதிகளாக உருவாகிறது. \nஇக்கனிமம் இழை வடிவில் சிறு தூண்களாக அல்லது பெருந்தொகுதிகளாக உருவாகிறது. படிகங்கள் பட்டகம் போன்று ஒற்றைசரிவச்சு படிகங்களாக இவை படிகமாகின்றன. கண்ணாடி, முத்து போன்ற பளபளப்புடன் பச்சை, பழுப்பு, அடர் சாம்பல் வண்ணங்களில் இப்படிகங்கள் காணப்படுகின்றன. மோவின் அளவு கோலில் குருனெரைட்டின் கடினத்தன்மை மதிப்பு 5-6 என்றும் ஒப்படர்த்தி அளவு 3.4 முதல் 3.5 எனவும் கணக்கிடப்பட்டுள்ளது. \n1853 ஆம் ஆண்டு சுவிசு-பிரெஞ்சு வேதியியலாளர் இம்மானுவேல் –இலூயிசு குருனெர் முதன் முதலில் குருனெரைட்டு கனிமத்தைக் கண்டுபிடித்தார்.\n\nSection::::அமோசைட்டு (இழை குருனெரைட்டு).\nஅமோசைட்டு என்பது ஓர் அரிய கல்நார் வடிவத் தோற்றமுடைய குருனெரைட்டு வடிவமாகும். தென் ஆப்பிரிக்காவின் திரான்சுவால் மாகாணத்தின் கிழக்குப் பகுதியில் அமோசைட்டு எனப்படும் இழை குருனெரைட்டு வகை வெட்டி எடுக்கப்படுகிறது. தென் ஆப்பிரிக்க ஆசுபெசுடாசு சுரங்கங்கள் என்ற ஆங்கில சொற்களின் சுருக்கப் பெயரே அமோசா என்றாகி அமோசைட்டு என்ற பெயரானது.\n"}
{"id": "429704", "url": "https://ta.wikipedia.org/wiki?curid=429704", "title": "பிருந்தாவனம் (2017 தமிழ்த் திரைப்படம்)", "text": "பிருந்தாவனம் (2017 தமிழ்த் திரைப்படம்)\n\nபிருந்தாவனம் (\"Brindavanam\") 2017 ஆம் ஆண்டு வெளிவந்த ஒரு இந்தியத் தமிழ்த் திரைப்படமாகும். இது ஒரு நகைச்சுவை கலந்த காதல் திரைப்படம். இதன் இயக்குநர் ராதா மோகன்; தயாரிப்பாளர் ஷான் சுதர்சன் ஆவார். இப்படத்தில் அருள்நிதி, விவேக் மற்றும் தான்யா முக்கிய கதாபாத்திரங்களை ஏற்று நடித்துள்ளனர். இதற்கு இசையமைத்தவர் விஷால் சந்திரசேகர். 2016 ஆம் ஆண்டு ஆகஸ்டு மாதம் துவங்கப்பட்ட இத்திரைப்படம் 2017 மே மாதம் 26 அன்று திரையிடப்பட்டது.\n"}
{"id": "429711", "url": "https://ta.wikipedia.org/wiki?curid=429711", "title": "கார்ப்போலைட்டு", "text": "கார்ப்போலைட்டு\n\nகார்ப்போலைட்டு (\"Carpholite\") என்பது MnAlSiO(OH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். மாங்கனீசு சிலிக்கேட்டு வகைக் கனிமமாக இது வகைப்படுத்தப்படுகிறது. மஞ்சள் நிறக் கொத்துகள் போல ஒல்லியான பட்டகங்கள் அல்லது ஊசிகளாக கார்ப்போலைட்டு தோன்றுகிறது. செஞ்சாய்சதுரத் தொகுதி திட்ட்த்தில் இதன் படிகங்கள் படிகமாகின்றன. பெரோகார்ப்போலைட்டு, மக்னீசியோகார்ப்போலைட்டு, வனேடியோகார்ப்போலைட்டு மற்றும் பொட்டாசியோகார்ப்போலைட்டு உள்ளிட்ட கனிமங்கள் கார்ப்போலைட்டுக் குழுவைச் சேர்ந்த பிற கனிமங்களாகும். \n\nSection::::தோற்றமும் கண்டுபிடிப்பும்.\nபொகிமியாவின் கார்லோவி வாரி மண்டலத்தில் ஓர்னி சிலாவ்கோவ் நகரில் முதன் முதலாக 1817 ஆம் ஆண்டு கார்ப்போலைட்டு கனிமம் கண்டறியப்பட்டது. கிரேக்க மொழியில் உறுஞ்சு குழாய் என்ற பொருள் கொண்ட கார்போசு என்ற சொல்லையும் கல் என்ற பொருளை உணர்த்தும் லித்தோசு என்ற சொல்லையும் இணைத்து படிகத்திட்ட்த்தை அடிப்படையாக்கி கார்ப்போலைட்டு என்று பெயர் வைக்கப்பட்டது. குறிப்பாக குறைந்த அளவு பல்லுருவத் தோற்றத்திற்கு ஆளாகும் மென்களிமண் பாறைகள் வடிவில் கார்ப்போலைட்டு தோன்றுகிறது. சுடோவைட்டு, மாங்கனொவன் கார்னெட்டு, குளொரிடோய்டு மற்றும் புளோரைட்டு போன்ற கனிமங்களுடன் கலந்து இயற்கையில் கார்ப்போலைட்டு கிடைக்கிறது . \n"}
{"id": "429712", "url": "https://ta.wikipedia.org/wiki?curid=429712", "title": "60 வயது மாநிறம்", "text": "60 வயது மாநிறம்\n\n60 வயது மாநிறம் (\"60 Vayadu Maaniram\") 2018 ஆம் ஆண்டு வெளிவந்த தமிழ்த் திரைப்படம். இதன் எழுத்தும் இயக்கமும் ராதா மோகன் ஆவார். 2016 இல் வெளியான, வருவாயில் வெற்றிப்படமான \"கோதி பண்ண சதாரண மைகட்டு\" என்ற கன்னடத் திரைப்படத்தின் மறுவாக்கமாகும் இத்திரைப்படம். இப்படத்தில் விக்ரம் பிரபு, பிரகாஷ் ராஜ், இந்துஜா, சமுத்திரக்கனி ஆகியோர் முக்கிய பாத்திரங்களில் நடித்திருந்தனர். படத்தயாரிப்பாளரும் வினியோகஸ்தருமான எஸ். தாணு தனது வி கிரியேசன்சு நிறுவனத்தின் கீழ் தயாரித்திருந்தார்.\n\nஇப் படத்திற்கு இசை அமைத்தவர் மேஸ்ட்ரோ இசைஞானி இளையராஜா. இப் படத்தின் ஒளிப்பதிவை மனுஷ் நந்தனும், படத்தொகுப்பை டி. எஸ். ஜெய்யும், கலை இயக்கத்தை கே. கதிரும் செய்துள்ளனர்.\n\nSection::::கதை.\nஇத் திரைப்படம் ஆல்சைமர் நோயினால் பாதிக்கப்பட்ட 60 வயது கோவிந்தராஜன் (பிரகாஷ் ராஜ்), என்பவரின் வாழ்க்கையில் நடக்கும் சம்பவங்களைப் பற்றிச் சொல்கிறது. ஒருநாள், கோவிந்தராஜன் திடீரென்று காணாமல் போகிறார். அவரது மகன் சிவா (விக்ரம் பிரபு), அவரைக் காணாமல் வருத்தமடைகிறான். \nபெண் மருத்துவர் (இந்துஜா) உதவியுடன் தன் தந்தையத் தேடுகிறான். ஆனால் கோவிந்தராஜன் ஒரு கொலையைச் செய்த ரங்காவுடன் (சமுத்திரக்கனி), இருக்கிறார். சிவா தனது தந்தையை கண்டுபிடித்தானா? இல்லையா? என்பது மீதிக் கதையாகிறது.\n\n\nSection::::தயாரிப்பு.\n2016இல் வெளிவந்த கன்னட வெற்றிப் படமான \"கோதி பண்ண சதாரண மைகட்டு\" வின் தமிழ், இந்தி மற்றும் தெலுங்கு மொழியில் மறு ஆக்கம் செய்யும் உரிமையை திரு.பிரகாஷ் ராஜ் வாங்கினார். இதன் தயாரிப்பு வேலைகள் 2016ம் ஆண்டின் இறுதியில் துவங்கியது. இது ராதா மோகனின் முதல் மறுஆக்கப் படமாகும்.\n\nஇப் படத்தின் முன்னோட்டம் ஆகஸ்டு 14, 2018இல் வெளியிடப்பட்டு மக்களிடையே நேர்மறையான வரவேற்பை பெற்றது.\n\nSection::::இசை.\nஇப் படத்திற்கு இசை அமைத்தவர் இளையராஜா; பாடல்களை பா. விஜய், பழனி பாரதி மற்றும் விவேக் எழுதியுள்ளனர். \n\nSection::::வரவேற்பு.\n\"டைம்ஸ் அஃப் இந்தியா\" பத்திரிகையில், அன்புடையவர்களின் செயலை காணாதவர்களுக்கும், மற்றும் பாசப் பிணைப்பால் உருகும் கதைகளை பார்க்க விரும்புபவர்களுக்கும் இத்திரைப்படம் ஒரு விருந்தாக அமையும் என விமர்சித்தது. \"ஃபர்ஸ்ட்போஸ்ட்\" பத்திரிகை 60 வயது மாநிறம் புதுமையான கருப்பொருளுடன், அனைவரும் விரும்பும் கதாபாத்திரங்களுடன் நன்றாக இருக்கிறது என விமர்சித்தது. \"பிகைண்ட்வுட்ஸ்\" தனது விமர்சனத்தில் சமுத்திரகனியின் கதாபாத்திரத்திற்கு மேலும் சிறப்பாக திரைக்கதை மற்றும் வசனங்களை அமைத்திருக்கலாம் என்று கூறியுள்ளது. அதிகப்படியான உணர்ச்சிகளுடன் கூடிய சராசரி திரைப்படம் என்று \"இந்தியா டுடே\" விமர்சனம் செய்தது.\"டெகான் குரோனிக்கிள்\" இப் படம் மிக நேர்த்தியாக சொல்ல விரும்பும் கருத்துக்களை அழகான முறையில் எடுத்துக்காட்டியுள்ளது எனவும், ஒளிப்பதிவும், இசையும் படத்திற்கு பலம் சேர்க்கின்றன எனவும் விமர்சனம் செய்தது.\n"}
{"id": "429713", "url": "https://ta.wikipedia.org/wiki?curid=429713", "title": "விஜய் சங்கர்", "text": "விஜய் சங்கர்\n\nவிஜய் சங்கர் (Vijay Shankar) (பிறப்பு 26 ஜனவரி 1991) இந்திய துடுப்பாட்ட வீரர் ஆவார். இவர் தமிழ்நாடு துடுப்பாட்ட அணிக்காக ஆடியவர் ஆவார். இவர் வலது கை துடுப்பாட்டக்காரராகவும், வலது கை மித வேகப்பந்து வீச்சாளராகவும் திகழ்கிறார்.\n\nSection::::உள்ளூர் தொழில் வாழ்க்கை.\nதமிழ்நாட்டு அணிக்காக விளையாடிய காலங்களில் 2014-15 இரஞ்சி கோப்பை துடுப்பாட்ட போட்டியின் போது ஆட்ட நாயகனாகத் தேர்ந்தெடுக்கப்பட்டார். விதர்பாவிற்கு எதிரான காலிறுதி ஆட்டத்தில் அவர் 111 மற்றும் 82 ஓட்டங்களை எடுத்து ஆட்ட நாயகன் விருதினைப் பெற்றார். ஆட்டமானது முடிவேதும் எட்டாமல் போனாலும், தமிழ்நாடு அடுத்த சுற்றுக்கு முன்னேறியது. மகாராஷ்டிராவிற்கு எதிரான அரையிறுதி ஆட்டத்தில் அவர் 91 ஓட்டங்களைப் பெற்றதோடு மட்டுமல்லாமல் 47 ஓட்டங்களை விட்டுக்கொடுத்து இரண்டு இலக்குகளைக் கைப்பற்றினார். இதன் மூலம் இவருக்கு இரண்டாவது முறையாக ஆட்ட நாயகன் விருது கிடைத்தது. இந்த ஆட்டத்திலும் முடிவேதும் எட்டப்படாத நிலையிலும், தமிழ்நாடு இறுதிப்போட்டிக்கு முன்னேற இந்த ஆட்டம் கை கொடுத்தது. கர்நாடகாவிற்கு எதிரான இறுதி ஆட்டத்தில் அவர் 5 மற்றும் 103 ஓட்டங்களை எடுத்ததோடு, 92 ஓட்டங்களை விட்டுக் கொடுத்து ஒரு இலக்கினைக் கைப்பற்றினார். இருந்த போதிலும், கர்நாடக அணி ஒரு முறை ஆட்ட நேர வெற்றியைக் கைப்பற்றி கோப்பையை வென்றது.\n\nஅக்டோபர் 2018 இல் இவரது பெயர் 2018-2019 தியோதர் கோப்பைக்கான இந்திய சி அணிக்குப் பரிந்துரைக்கப்பட்டது. இந்தப் போட்டித் தொடரில் அதிக இலக்குகளைக் கைப்பற்றியவர் இவரேயாவார். மூன்று ஆட்டங்களில் 7 இலக்குகளை வீழ்த்தியுள்ளார். இதைத் தொடர்ந்த மாதத்தில் 2018-2019 ரஞ்சிக் கோப்பைப் போட்டிகளில் கவனிக்கத் தக்க 8 நபர்களின் பெயரில் இவரது பெயரும் உள்ளது.\n\nSection::::இந்தியன் பிரீமியர் லீக்.\n2014 ஆம் ஆண்டில் இந்தியன் பிரீமியர் லீக் ஆட்டங்களில் சென்னை சூப்பர் கிங்ஸ் அணிக்காக ஒரு ஆட்டத்தில் விளையாடினார். 2017 ஆம் ஆண்டில் சன்ரைசர்ஸ் ஐதராபாத் அணிக்காக 4 ஆட்டங்களிலும் பங்கேற்று விளையாடியுள்ளார்.\n2018 ஆம் ஆண்டு சனவரியில் டெல்லி டேர் டெவில்ஸ் அணிக்காக வாங்கப்பட்டார். பின்னர் 2019 ஆம் ஆண்டில் மீண்டும் சன்ரைசர்ஸ் ஐதராபாத் அணிக்காக வாங்கப்பட்டுள்ளார்.\n\nSection::::சர்வதேசப் போட்டிகள்.\n20 நவம்பர் 2017 இல், இவர் புவனேஷ் குமாருக்குப் பதிலியாக இலங்கைக்கு எதிரான தேர்வு துடுப்பாட்டப் போட்டிகளுக்கான இந்திய தேர்வு துடுப்பாட்ட அணியில் இடம் பெற்றார். ஆனால், விளையாடுவதற்கான வாய்ப்பு கிடைக்கவில்லை. 2018 பிப்ரவரியில், 2018 சுதந்திரக் கோப்பைக்கான இந்திய இருபதுக்கு20 அணியிலும் இவரது பெயர் இடம் பெற்றது. மார்ச் 6, 2018 இல் 2018 சுதந்திரக் கோப்பைக்கான போட்டித் தொடரில் இலங்கைக்கு எதிரான போட்டியில் தனது முதல் சர்வதேச இருபதுக்கு20 போட்டியில் ஆடினார். இவர் இத்தொடரின் இரண்டாவது ஆட்டத்தில் வங்கதேசத்தின் முஷ்பிகுர் ரகீமின் இலக்கினை தனது முதல் இலக்காகக் கைப்பற்றினார். 2018 சுதந்திரக் கோப்பையின் இரண்டாவது ஆட்டத்தில் அவர் 32 ஓட்டங்களுக்கு இரண்டு இலக்குகளை கைப்பற்றினார். இந்த ஆட்டத்தில் இந்தியா ஆறு இலக்குகள் வித்தியாசத்தில் வெற்றி பெற்றது. ஆட்ட நாயகனாக இவர் தேர்ந்தெடுக்கப்பட்டார்.\n\nசனவரி 2019 இல், தொலைக்காட்சிப் பேட்டி ஒன்றில் ஹர்திக் பாண்டியாவின் சர்ச்சைக்குரிய பதில்களைத் தொடர்ந்து அவர் தடை செய்யப்பட்டதால் அவருக்குப் பதிலாக 2018-19 இந்திய-ஆசுதிரேலியா தொடரின் மீதமிருந்த இரண்டு ஒருநாள் சர்வதேசப் போட்டிகள் மற்றும் நியூசிலாந்துக்கெதிரான அனைத்து வரையறுக்கப்பட்ட ஓவர்கள் துடுப்பாட்டப் போட்டிகள் ஆகியவற்றில் ஆட தேர்ந்தெடுக்கப்பட்டார். ஒரு நாள் சர்வதேசப் போட்டிகளில் தனது அறிமுகத்தை சனவரி 18, 2019 இல் ஆசுதிரேலியாவிற்கு எதிராக மெல்போர்னில் நடந்த ஒரு நாள் போட்டியில் தொடங்கினார்.\n\n"}
{"id": "429716", "url": "https://ta.wikipedia.org/wiki?curid=429716", "title": "அலாமோசைட்டு", "text": "அலாமோசைட்டு\n\nஅலாமோசைட்டு (\"Alamosite\") என்பது Pb12Si12O36 என்ற மூலக்கூற்று வாய்ப்பாட்டால் விவரிக்கப்படும் ஒரு கனிமம் ஆகும். நிறமற்ற இச்சிலிக்கேட்டு கனிமம் அது கண்டுபிடிக்கப்பட்ட இடத்தை அடிப்படையாகக் கொண்டு பெயரிடப்பட்டது. அலாமோசு, சனோரா, மெக்சிகோ நாட்டின் சொனோரா மாநிலத்தின் அலாமோசு நகரில் இக்கனிமம் கண்டுபிடிக்கப்பட்டது. ஈயம் மிகுந்த ஆக்சிசனேற்ற மண்டலங்களில் அரிய இரண்டாம்நிலை கனிமமாக அலாமோசைட்டு தோன்றுகிறது. பக்கத்திலுள்ள தகவல் பெட்டியில் கருப்பு லெட்டில்லைட்டுடன் அலாமோசைட்டு இணைதிருப்து ஓர் உதாரணமாகும் . \n"}
{"id": "429721", "url": "https://ta.wikipedia.org/wiki?curid=429721", "title": "விளையாட்டு பிள்ளை", "text": "விளையாட்டு பிள்ளை\n\nவிளையாட்டு பிள்ளை (Vilaiyaattu Pillai) ஏ.பி.நாகராஜன் இயக்கத்தில் ஜெமினி ஸ்டுடியோஸ் தயாரிப்பில் 1970 ல் வெளிவந்த தமிழ்த் திரைப்படமாகும்.\nஆனந்த விகடன் என்ற பத்திரிக்கையில் கொத்தமங்கலம் சுப்பு எழுதிய \"ராவ் பகதூர் சிங்காரம்\" என்று தொடர்கதையாக வந்த புதினத்தை அடிப்படையாகக் கொண்டது.. இப்படத்தில் சிவாஜி கணேசன்,பத்மினி,காஞ்சனா ஆகியோர் முக்கிய கதாபாதிரங்களில் தோன்றி நடித்துள்ளனர். இத்திரைப்படம் மாட்டு வண்டி வீரனுக்கும் ஒரு பெண்ணுக்கும் இடையிலான காதல் பற்றியது. விளையாட்டு பிள்ளை 1979 பிப்ரவரி 20 ல் வெளிவந்து 100 நாட்களுக்கும் மேல் வெற்றிகரமாக ஓடியது.\nSection::::கதைச்சுருக்கம்.\nநீலமணி என்ற காளையை முத்தையா (சிவாஜி கணேசன்) என்ற இளைஞன் அடக்குவது போல கதை ஆரம்பம் ஆகிறது. வி.எஸ். ராகவன் என்ற செல்வந்தரின் மகள் மகரகதம் (பத்மினி) நீலமணி என்ற காளையை வளர்த்து பேணி வருகிறாள், மரகதம் முத்தையாவிடம் அவ்வூரில் நடைபெறவுள்ள மாட்டு வண்டிப் பந்தயத்தில் கலந்து கொண்டு தன்னுடைய காளையிடம் வெற்றி பெற சவால் விடுகிறாள்.முத்தையாவின் வெற்றிக்குப் பிறகு, மரகதம் அவனைக் காதலிக்கிறாள்.\n\nமுத்தையாவின் வெற்றியினால் அவனது தாயார் (லக்ஷ்மி), மகிழ்ச்சியடைகிறார். அவன் விளையாட்டு பிள்ளையாக இருப்பதால், அவனை திருமணம் செய்து, பொறுப்புடன் வாழ்வதற்கு அறிவுறுத்துகிறார். முத்தையாவின் உறவினர் (பாலையா) தான் மரகதத்தின் தந்தையாரிடம் பேசி முத்தையாவுக்கும் மரகதத்திற்குமிடையே திருமணத்தை நடத்திட ஏற்பாடுகள் செய்யவதாக் கூறிச் செல்கிறார். ஆனால் அவரது மனம் வேறு திட்டங்களைக் கொண்டுள்ளது. முத்தையாவிற்குப் பதிலாக, மரகதத்தை மோசமான குணங்களைக் கொண்ட தனது மகனுக்கு (சோ ராமசாமியை) திருமணம் செய்து வைக்க திட்டம் தீட்டுகிறார். ராமசாமியை திருமணம் செய்துகொள்ளப் போகும் நாளன்று, முத்தையாவும் மரகதமும் வீட்டை விட்டு ஓடிப்போய் திருமணம் செய்து கொள்கிறார்கள். அவர்களுக்கு பிரபாகர் என்ற மகன் பிறக்கிறான்.ஒரு நாள் யானையொன்று கட்டுக்கடங்காமல் போகிறது. முத்தையா லாவகமாக அதைக் கட்டுப்படுத்தி இளவரசியை (காஞ்சனா) காப்பாற்றுகிறான்.முத்தையாவின் செயலால் மகிழ்ந்த இளவரசி அவனது குடும்பத்துடன் அரண்மனைக்கு வருமாறு அழைக்கிறார்.\n\nஅரச குடும்பத்தின் சமையல்காரனுக்கு முத்தையாவின் மீது பொறாமை உண்டாகிறது. என்வே முத்தையாவின் மதிப்பைக் கெடுக்க எண்ணிய அவன் முத்தையா மற்றும் இளவரசியைப் பற்றிய வதந்திகளை பரப்புகிறான். கொம்பில் நஞ்சு தடவிய மாட்டினை அடக்குமாறு முத்தையாவிடம் கூறுகிறான். அதில் வெற்றி பெற்ற முத்தையா, பின்னர் அவனது குடும்பத்துடன் வளமாகவும் மற்றும் மகிழ்ச்சியுடனும் வாழ்கிறான்.\n\nSection::::தயாரிப்பு.\nஆனந்த விகடன் என்ற பத்திரிக்கையில் கொத்தமங்கலம் சுப்பு எழுதிய \"ராவ் பகதூர் சிங்காரம்\" என்ற புதினத்தின் அடிப்படையாகக் கொண்டது.ஜெமினி ஸ்டுடியோஸ் நிறுவனம் இக்கதையைப் படமாக்க எண்ணி \"விளையாட்டு பிள்ளை\" என்ற பெயரில் வெளியிட்டது , ஏ.பி.நாகராஜன் இப்படத்தின் கதையை எழுதி இயக்கியுள்ளார். திரைக்கதையை ஜெமினி ஸ்டுடியோஸ் அதிபர் எஸ்.எஸ்.வாசன் எழுதியுள்ளார். ஒளிப்பதிவை கே.எஸ்.பிரசாத் மேற்கொள்ள படத்தொகுப்பை எம்.உமாநாத் கவனித்துக்கொண்டார். Filming took place prominently in Mysore. தமிழ் திரைப்பட வரலாற்றிலேயே தமிழ்நாட்டின் விளையாட்டான மாட்டு வண்டிப் பந்தயத்தை கொண்டு முதன்முதலில் எடுக்கப்பட்ட படமென தான் நம்புவதாக ராண்டர்கை என்ற எழுத்தாளர் கருத்து கூறினார். இதன் படபிடிப்பின் போதே 1969 ல் எஸ்.எஸ்.வாசன் காலமானார். அவரது நினைவாக இப்படம் அவருக்கு அர்பணிக்கப்பட்டது.\n\nSection::::ஒலியமைப்பு.\nசங்கரதாஸ் சுவாமிகள் மற்றும் கண்ணதாசன் பாடல்களை இயற்ற கே.வி.மகாதேவன் இசையமைத்துள்ளார். டி.எம். செளந்தர்ராஜன்,பி.சுசீலா மற்றும் எஸ்.ஜானகி ஆகியோர் பாடல்களை பாடியுள்ளனர்.\n\nSection::::வெளியீடும் வரவேற்பும்.\n\"விளையாட்டு பிள்ளை\" 1970 பிப்ரவரி 20ம் நாள் வெளியிடப்பட்டது . தி இந்தியன் எக்ஸ்பிரஸ் என்ற பத்திரிக்கை படத்தைப் பற்றி எழுதுகையில் அதன் நீளத்தை குறைகூறியது, ஆனால் யானை மற்றும் மாட்டு வண்டி பந்தயக் காட்சிகளை பாராட்டியது. டி.எஸ்.பாலையா, பத்மினி மற்றும் சிவக்குமார் ஆகியவற்றின் நடிப்பை பாராட்டியது. காஞ்சனாவின் பாத்திரம் சரியாக வரையறுக்கப்படவில்லை என்று கூறியதுடன், ஒட்டுமொத்தமாக திறமைகள் வீணடிக்கப்பட்டுள்ளது என விமர்சனம் செய்தது. இருந்த போதிலும் படம் வெளிவந்து 100 நாட்களுக்கும் மேல் வெற்றிகரமாக ஓடியது.. ராண்டர்கை, கதை மிகவும் அருமையாக உள்ளதெனவும் சிவாஜிகணேசன்,பத்மினி,டி.எஸ்.பாலையா,\nவி.எஸ்.ராகவன் மற்றும் சோ ஆகியோர் வெகு சிறப்பாக நடித்திருப்பதாகவும் எழுதினார்.n.\"\n"}
{"id": "429726", "url": "https://ta.wikipedia.org/wiki?curid=429726", "title": "வியாழன் கோளின் மீது மோதல்", "text": "வியாழன் கோளின் மீது மோதல்\n\nவியாழன் கோளின் மீது மோதல் (\"March 17, 2016 collision with Jupiter\") 2016 ஆம் ஆண்டு மார்ச்சு மாதம் 17 ஆம் நாள் நிகழ்ந்தது. அப்போது சூரிய குடும்பத்தின் மிகப்பெரிய கிரகமான வியாழன் கோளின் மீது வானியற் பொருளொன்று மோதியது. அவ்வானியற் பொருள் ஒரு குறுங்கோளா அல்லது வால்வெள்ளியா என்பதை நாசா உறுதி செய்யவில்லை ஆனால் அது அவற்றில் ஒன்றாக இருக்கக் கூடும்.\n\nSection::::ஆதாரங்கள்.\nகெரிட் கெர்ன்பவ்வர் என்ற தொழில்சாரா வானியல் அறிஞர் மார்ச்சு மாதம் 17 ஆம் நாள் ஆத்திரேயா நாட்டின் வியன்னாவுக்கு அருகிலுள்ள மோட்லங்கு என்ற நகரிலிருந்து 20 சென்டிமீட்டர் தொலைநோக்கி வழியாக வியாழன் கோளை ஓர் காணொளி படமாக எடுத்துள்ளார். அவரது படப்பிடிப்பின் போது, வியாழனுக்கு வலதுபுறத்தில் ஓர் ஒளி தோன்றியதை தொலைநோக்கியின் வில்லை வழியாக அவர் பார்த்துள்ளார். இவருடைய படத்தைக் கண்டு சரிபார்த்த பின்னர் மற்றொரு தொழில்சாரா வானியல் வல்லுநர் யான் மெக்கியான் என்பவர் 11 சென்டிமீட்டர் தொலைநோக்கி வழியாக தான் பிடித்த காணொளி படத்தையும், இதே நிகழ்வின் அகச்சிவப்பு வடிகட்டையும் பதிவிட்டார்\n\nஇவ்வானியற்பொருள் ஒரு குறுங்கோளாக இருக்க வாய்ப்பிருக்கிறது என்றும் அது வால்வெள்ளியாக இருக்காது என்றும் நாசாவின் புவி உற்றுநோக்குத் திட்டத்தின் நாசா மேலாளர் பால் சோடாசு கருத்துத் தெரிவித்துள்ளார்.\n\nSection::::முன்னதாக நிகழ்ந்த மோதல்கள்.\nஇதேபோல 1994 ஆம் ஆண்டு சூ மேக்கர் லெவி 9 என்ற வால் நட்சத்திரம் உடைந்து வியாழன் கோளின் மீது மோதியது\n"}
{"id": "429729", "url": "https://ta.wikipedia.org/wiki?curid=429729", "title": "நிருபா ராய்", "text": "நிருபா ராய்\n\nநிருபா ராய் (Nirupa Roy (இயற்பெயர்: கோகிலா கிஷோர் சந்தரா புல்சரா, குஜராத்தி: નિરુપા રોય ; 4 ஜனவரி 1931 - 13 அக்டோபர் 2004) இந்தி படங்களில் தோன்றிய இந்திய நடிகை ஆவார். இவர் தாய் கதாபாத்திரங்களில் அதிகமாக நடித்தார். அவரது முந்தைய திரைப்படங்களில் முன்னணிக் கதாப்பாத்திரங்களில் நடித்தார். 1970, 80 களில் தாய் வேடத்தில் நடித்தார். இவர் 50 ஆண்டுகளுக்கும் மேலாக நடித்துக்கொண்டிருந்தார் . மேலும் அவர் 275 க்கும் மேற்பட்ட திரைப்படங்களில் நடித்தார். இந்தி திரைப்பட வட்டாரங்களில் அவர் \"துயரத்தின் ராணி\" என்று குறிப்பிடப்பட்டார்.\nSection::::தொழில்.\n1946 இல், ராய் மற்றும் அவரது கணவர் நடிகர்கள் தேடும் ஒரு குஜராத்தி பத்திரிகையில் ஒரு விளம்பரத்திற்கு பதிலளித்ததன் மூலம் நடிக்கும் வாய்ப்பினைப் பெற்றனர். குசராத் திரைப்படமான ரணக்தீவில் அறிமுகமானார். அதே வருடம் அவரது முதல் இந்தி திரைப்படம் அமர் ராஜ் இல் நடித்தார் . அவரது பிரபலமான திரைப்படங்களில் ஒன்றான \"டோ பிஹா ஜமீன்\" 1953 இல் வெளிவந்தது. அவர் பெரும்பாலும் 1940 மற்றும் 50களின் திரைப்படங்களில் புராணக் கதாபாத்திரங்களில் நடித்தார். இவருக்கு தெய்வீக வேடங்கள் பொருத்தமாக இருந்தது. இதனால் மக்கள் அவரது வீட்டிற்குச் சென்று அவரிடம் ஆசீர்வாதம் பெற்று சென்றனர். அவரது இணை நட்சத்திரங்கள் \"டிரிலோக் கபூர்\" (அவருடன் பதினெட்டு திரைப்படங்களில் நடித்தார்)), பாரத் பூஷண், பல்ராஜ் சாஹனீ மற்றும் அசோக் குமார் ஆகியோர். 1970 களில், அமிதாப் பச்சன் மற்றும் சசி கபூர் நடித்த பாத்திரங்களுக்குத் தாயாக நடித்தார்.\n\n"}
{"id": "429738", "url": "https://ta.wikipedia.org/wiki?curid=429738", "title": "ஆப்பெல் வினை", "text": "ஆப்பெல் வினை\n\nஆப்பெல் வினை (\"Appel reaction\") என்பது ஒர் ஆல்க்காலை ஆல்கைல் குளோரைடாக மாற்றும் கரிம வேதியியல் வினையாகும். இதற்காக இவ்வினையில் கார்பன் டெட்ராகுளோரைடும் டிரைபீனைல்பாசுபீனும் பயன்படுத்தப்படுகின்றன. புரோமின் அல்லது கார்பன் டெட்ராபுரோமைடை ஓர் ஆலைடு மூலமாகப் பயன்படுத்தினால் ஆல்கைல் புரோமைடு உற்பத்தியாகிறது. இதேபோல் கார்பன் டெட்ரா அயோடைடு, மெத்தில் அயோடைடு அல்லது அயோடினை ஆலைடு மூலமாகப் பயன்படுத்தினால் ஆல்கைல் அயோடைடுகள் உற்பத்தி செய்யப்படுகின்றன. ரோல்ப் ஆப்பெல் இவ்வினையைக் கண்டுபிடித்தார் என்பதால் வினைக்கு இவர் பெயர் சூட்டப்பட்டுள்ளது . இவர் கண்டுபிடிப்பதற்கு முன்னரே அவ்வப்போது இவ்வினை குறித்து விவரிக்கப்பட்டும் உள்ளது . மாண்ட்ரீயல் உடன்படிக்கை தந்த நெறிமுறையில் கார்பன் டெட்ராகுளோரைடு பயன்படுத்துவதற்கு ஏற்படுத்தப்பட்ட கட்டுப்பாடுகள் காரணமாக இந்த வினையின் பயன்பாடு குறைவாகப் போய்விட்டது.\n\nநச்சுத்தன்மை மிக்க ஆலசனேற்றும் முகவர்களை வினையில் பயன்படுத்துவதும், கரிமபாசுபரசு விளைபொருள்கள் வினையில் உருவாதலும் ஆப்பெல் வினையின் பின்னடைவுகளாகும் . பாசுபரசு வினையாக்க முகவர்களை வினையூக்கி அளவுகளில் பயன்படுத்த இயலும் . தொடர்புடைய ஆல்கைல் புரோமைடை இலித்தியம் புரோமைடை ஆதார மூலமாகப் பயன்படுத்தியும் தயாரிக்க இயலும். \n\nSection::::வினைவழிமுறை.\nபாசுபோனியம் உப்பு 3 உருவாதலுடன் ஆப்பெல் வினை தொடங்குகிறது. 4 உடன் இவை நெருக்கமான அயனி இணையாக இருக்கும் என கருதப்படுகிறது. எனவே இது ஆல்பா நீக்கத்திற்கு உட்பட்டு டைகுளோரோகார்பீனைக் கொடுக்காது. ஆல்க்காலில் புரோட்டான் நீக்கம் நிகழ்ந்து குளோரோஃபார்ம் உருவாகி ஓர் ஆல்காக்சைடு 5 உருவாகிறது. இந்த ஆல்காக்சைடால் குளோரைடானது அணுக்கருகவர் இடப்பெயர்ச்சியால் ஓர் இடைநிலை வேதிப்பொருளாக 7 உருவாகிறது. இரண்டாம்நிலை மற்றும் மூன்றாம் நிலை ஆல்க்கால்களுடன் ஆலைடு SN2 செயல்முறையில் வினைபுரிந்து 8 ஆல்கைல் ஆலைடு மற்றும் டிரைபீனைல்பாசுபீன் ஆக்சைடு போன்றவை உருவாகின்றன. மூவிணைய ஆல்க்கால்கள் SN1 வினை வழிமுறையில் 6 மற்றும் 7 விளைபொருள்களைக் கொடுக்கின்றன.\n\nஇவ்வினையையும் இதைப்போன்ற பிற வினைகளையும் இயக்குவது புதியதாக உருவாகும் வலிமையான PO இரட்டைப் பிணைப்புகளேயாகும் . \nஇவ்வினை கிட்டத்தட்ட மிட்சுனோபு வினையை ஒத்ததாக உள்ளது. அவ்வினையில் ஒரு கரிமபாசுபீன் ஒர் ஆக்சைடு ஏற்பியாகவும், ஓர் அசோ சேர்மம் ஒரு ஐதரசன் ஏற்பி வினையாக்கியாகவும் மேலும் ஒரு அணுக்கரு கவரியும் இணைந்து பயன்படுத்தப்பட்டு ஆல்க்கால்களை எசுத்தர்களாக மாற்றுகின்றன. இதைப்போன்ற பிற பயன்பாடுகளுக்கும் பயன்படுத்தப்படுகின்றன \n\nகெரானியாலை கெரானைல் குளோரைடாக குளோரினேற்றம் செய்யும் வினையை ஆப்பெல் வினையை விளக்குவதற்கான வினையாகப் பயன்படுத்திக் கொள்ளலாம் .\n\nSection::::திருத்தங்கள்.\nகார்பாக்சிலிக் அமிலங்களில் ஆப்பெல் வினை மிகவும் பயனுள்ளதாக உள்ளது. கார்பாக்சிலிக் அமிலங்களை ஆக்சசோலின்கள், ஆக்ச்சைன்கள் மற்றும் தயோசோலின்களாக மாற்ற இவ்வினை பயன்படுகிறது.\n"}
{"id": "429741", "url": "https://ta.wikipedia.org/wiki?curid=429741", "title": "ஐடா பாகுலா", "text": "ஐடா பாகுலா\n\nஐடா பாகுலா (\"Ida Facula\") என்பது வியாழன் கோளின் மிகச்சிறிய நிலவுகளில் ஒன்றான அமால்தியாவில் காணப்படும் பிரகாசமான மலையாகும். 15 கிலோமீட்டர் நீளம் கொண்ட மலையாக ஐடா பாகுலா அறியப்படுகிறது. இதனை அடுத்துள்ள மலையான லைக்டாசு பாகுலா மலையைக் காட்டிலும் இது சிறியதாகும். 1979 ஆம் ஆண்டு வாயேசர் 1 ஐடா பாகுலாவை கண்டறிந்த்து. கிரேக்கத் தீவுகளில் பெரியதும் மிகுந்த மக்கள்தொகை கொண்டதுமான தீவான கிரீட் தீவில் வானம் மற்றும் இடியின் கடவுளாகக் கருதப்படும் சியுசு கடவுள் குழந்தையாக விளையாடிய புனித மலை ஐடாவின் நினைவாக அமால்தியாவில் காணப்பட்ட மலைக்கு ஐடா பாகுலா என்று பெயரிடப்பட்டது. முதலில் இம்மலையை எளிமையாக ஐடா என்றே அழைத்தார்கள். \n"}
{"id": "429754", "url": "https://ta.wikipedia.org/wiki?curid=429754", "title": "உப்பு கருவாடு (திரைப்படம்)", "text": "உப்பு கருவாடு (திரைப்படம்)\n\nஉப்பு கருவாடு (\"Uppu Karuvaadu\") 2015 ஆம் ஆண்டு வெளியான தமிழ்த் திரைப்படம். இது ஒரு நகைச்சுவை கலந்த காதல் திரைப்படம். ராதா மோகன் இயக்க, கருணாகரன் மற்றும் நந்திதா இருவரும் முக்கிய கதாபாத்திரங்களில் நடித்துள்ளனர். நவம்பர் 27, 2015 இல் வெளியான இத்திரைப்படம், வசூல் ரீதியில் தோல்விப்படமாகக் கருதப்படுகிறது.\n"}
{"id": "429757", "url": "https://ta.wikipedia.org/wiki?curid=429757", "title": "விசிறிவால் குருவி", "text": "விசிறிவால் குருவி\n\nவிசிறிவால் குருவி (Fantail) மிகச் சிறிய பறவை இனமாகும். இது ஆஸ்திரேலியா, தென்கிழக்கு ஆசியா மற்றும் இந்திய துணைக்கண்டங்களில் காணப்படுகிறது. இப் பறவையினம் 'ரிகிபிடுரா' என்கிற மரபு வழியைச் சார்ந்தது. பெரும்பாலான குருவிகள் 15 முதல் 18 செ.மீ. நீளம் உடையது. இது வானில் பறந்து கொண்டே தனது இரையான பூச்சியினங்களை பிடித்து உண்பதால் இதற்கு 'விசிறிவால் குருவி' என்ற பெயர் ஏற்பட்டது. ஆனால் ஆஸ்திரேலியாவில் இருக்கும் \"வில்லி வேக்டைல்\" என்னும் இப்பறவைகள் அளவில் பெரியதாகவும், தரையில் ஊறும் பூச்சியினங்களைத் தாவி பிடிப்பதில் மிகச் சிறந்த வேட்டைக்காரனைப் போலவும் செயல்படுகின்றன. ஆனால் \"மோட்டோசிலா\" இனத்தை சேர்ந்த 'வேக்டைல்'களுக்கும், விசிறிவால் குருவியின் இனத்திற்கும் எவ்விதமான தொடர்பும் இல்லை.\n\nSection::::உடல் அமைப்பு.\nவிசிறிவால் குருவி சிறிய உடலையும், நீளமான விசிறிபோன்ற வாலையும்(11.5 முதல் 21 செ.மீ. நீளம்)கொண்டது. சில குருவிகளுக்கு அதன் வால் உடலை விடப் பெரியதாக இருக்கும். அதன் வால் பகுதி அதன் இறக்கையை விட நீளமாக இருக்கும். அதன் வால் பகுதியை மடிக்கும்போது பார்ப்பதற்கு வட்டவடிவமாகவும், விரிக்கும்போது காற்றாடியைப் போலவும் இருப்பதால் இப்பெயர் ஏற்பட்டது. \nபெரும்பாலும், விசிறிவால் குருவி தனது இறக்கைகளை மடித்து, வால் பகுதியினை சிறிது சுருக்கி வைத்தவாறு கிடைநிலையிலேயே இருக்கும். இதற்கு விதிவிலக்காக, ஆஸ்திரேலியாவின் வடபகுதியான நியூகினியா தீவு, மற்றும் சாலமன் தீவில் உள்ள காக்கெரல் விசிறிவால் குருவிகளின் படங்கள் நிமிர்ந்த நிலையிலேயே காணக்கிடைக்கிறது. இப்பறவைகளின் இறக்கைகள் விரைவாக பறப்பதற்கும், இரையை லாவகமாகப் பிடிப்பதற்கும் ஏதுவாக உள்ளது. பொதுவாக அனைத்து விசிறிவால் குருவிகள் தொலைதூரம் பயணித்து புலம் பெயர்கின்றன. ஆனால் கறுப்பு, வெள்ளை மற்றும் சூதி இன விசிறிவால் குருவிகள் அதிக தூரம் பறப்பதில்லை.\n\nவிசிறிவால் குருவியின் அலகு தட்டையாகவும், முக்கோண வடிவிலும் உள்ளதால் வான்வழியில் பறந்திடும் போது இரையைப் பிடித்து உண்பதற்கு ஏதுவாக உள்ளது. வாயின் உட்பகுதி அதன் அலகைப் போலவே நீளமாக உள்ளது. இதன் அலகுகள் மிக மென்மையானது. ஆனால் \"வில்லி வேக்டைல்\" கடினமான அலகுகளைக் கொண்டுள்ளது.\n\nவிசிறிவால் குருவிகளின் இறகுகள் பெரும்பாலும் ஒரே மாதிரியாக இல்லாமல் சற்று மாறுபட்டுக் காணப்படுகிறது. பெரும்பாலும் இதன் இறகுகள் சாம்பல், கறுப்பு, வெள்ளை, மற்றும் காவி நிறங்களில் உள்ளது. ஒரு சில பறவைகளுக்கு மஞ்சள் அல்லது நீல நிறத்தில் இறகுகள் இருக்கின்றன.\n"}
{"id": "429777", "url": "https://ta.wikipedia.org/wiki?curid=429777", "title": "திருவிளையாடல் ஆரம்பம் (2006 திரைப்படம்)", "text": "திருவிளையாடல் ஆரம்பம் (2006 திரைப்படம்)\n\nதிருவிளையாடல் ஆரம்பம் (\"Thiruvilaiyaadal Aarambam\") என்பது 2006 இல் வெளியான தமிழ் காதல் திரைப்படமாகும். இத்திரைப்படத்தினை பூபதி பாண்டியன் இயக்கினார்.விமலா கீதா என்பவர் தயரித்தார் . தனுஷ் மற்றும் சிரேயா சரன் ஆகியோர் இத்திரைப்படத்தில் முக்கிய கதாபாத்திரத்தில் நடிக்க அவர்களுடன் பிரகாஷ் ராஜ், கருணாஸ், சரண்யா பொன்வண்ணன் ஆகியோரும் நடித்திருந்தனர். இத்திரைப்படத்திற்கு டி. இமான் இசையமைத்திருந்தார். இத்திரைப்படம் 15/திசம்பர்/2006 இல் வெளிவந்தது. மேலும் இத்திரைப்படம் வியாபாரா ரீதியில் நல்ல வரவேற்பு கிடைத்தது\n\n\nSection::::கதைச்சுருக்கம்.\nதிருக்குமரன் (தனுஷ்) எந்த விடயத்திலும் கவலை அற்றிருந்தான். அவனுடைய நண்பர்களுடன் (ரைகர் குமார் (கருணாஸ்), சுகுமார் மற்றும் ஏனையோர்) பொழுதுபோக்குவதைப் பிரதான தொழிலாகக் கொண்டிருந்த அவன் பிரியாவுடன் காதல் கொள்கின்றான். பிரியாவின் அண்ணன் குரு பெரும் பணக்காரர். இவர்களின் இக்காதலுக்கு எதிர்ப்பு தெரிவிக்கிறார். பின்னர் திருவிற்கும் குருவிற்கும் நடைபெறும் எலி பூனை சண்டையில் திரு வெல்கிறான்.\n\nSection::::மீள் உருவாக்கம்.\n2007 ல் இத்திரைப்படம் தெலுங்கில் டக்கரி எனும் பெயரில் வெளியானது. அத்திரைப்படத்தில் நிதின் மற்றும் சதா ஆகியோர் நடித்திருந்தனர். 2011 ல் கன்னடத்தில் தூள் எனும் பெயரில் வெளிவந்தது. அத்திரைப்படத்தில் யோகேஷ் மற்றும் எயின்ரீட்டா முக்கிய வேடத்தில் நடித்திருந்தனர். இவர்களுடன் பிரகாஷ் ராஜும் நடித்திருந்தார். இத்திரைப்படம் 2012 ல் வங்காள மொழியிலும் உருவாக்கப்பட்டுள்ளது. ஒரியா மொழியில் ரங்கீலா டொக்கா எனும் பெயரிலும் வெளிவந்திருந்தது.\n\nSection::::இசை.\nஇத்திரைப்படத்திற்கு டி. இமான் இசையமைத்திருந்தார். இத்திரைப்படத்தில் இடம்பெற்றுள்ள பாடல்களை வைரமுத்து, நா. முத்துக்குமார், விவேகா மற்றும் திரைவாணன் ஆகியோர் எழுதியுள்ளனர். 1986 இல் வெளியான மிஸ்டர் பாரத் எனும் படத்தில் இருந்து 'என்னம்மா கண்ணு' எனும் பாடல் மீள்கலப்பு இத்திரைப்படத்தில் இணைக்கபட்டிருந்தமை குறிப்பிடத்தக்கது.\n"}
{"id": "429794", "url": "https://ta.wikipedia.org/wiki?curid=429794", "title": "ரெடி பிளேயர் ஒன் (திரைப்படம்)", "text": "ரெடி பிளேயர் ஒன் (திரைப்படம்)\n\nரெடி பிளேயர் ஒன் (\"Ready Player One\") 2018 இல் வெளிவந்த அமெரிக்க அறிவியல் புனைவு திரைப்படம் ஆகும். இந்தத் திரைப்படம் எர்னஸ்ட் க்ளென் எழுதிய ரெடி பிளேயர் ஒன் அறிவியல் புதினகதைப் புத்தகத்தின் கதையை அடிப்படியாக கொண்டது. இந்தத் திரைப்படத்தின் திரைக்கதை 2045 ஆம் ஆண்டு நடப்பது போல அமைக்கப்பட்டுள்ளது. வார்னர் புரோஸ் நிறுவனத்தால் 11 மார்ச் 2018 இல் வெளியிடப்பட்டது. ஸ்டீவன் ஸ்பில்பேர்க் இந்த திரைப்படத்தைத் தயாரித்து இயக்கியுள்ளார் .\n\nSection::::கதை சுருக்கம்.\n2045 ஆம் ஆண்டு நிறையபேர் விளையாடும் மெய்நிகர் இணைய கணினி விளையாட்டாக அயாசிஸ் என்ற விளையாட்டு இருந்து வருகிறது. இந்த விளையாட்டைத் தயாரித்த உரிமையாளர் இந்த விளையாட்டில் மூன்று புதிர்களை விட்டுச்சென்றுள்ளார். அந்த புதிர்களைக் கண்டுபிடிப்பவருக்கு இந்த விளையாட்டின் உரிமை வழங்கப்படும். இந்த மொத்தக் கணினி விளையாட்டில் நிறைய குறுவிளையாட்டுகள் இருப்பதால் யாருமே அந்த புதிர்களைக் கண்டுபிடிக்க முடியவில்லை.\nபேர்சிவல் என்ற பயனர் பெயருடன் விளையாடும் வேட் வாட்ஸ் ஒரு கட்டத்தில் முதல் புதிரைக் கண்டுபிடிக்கிறார். அவரது நண்பர்களுடன் இணைந்து இரண்டாவது புதிரையும் கண்டுபிடிக்கிறார். இந்நிலையில் இந்த கணினி விளையாட்டின் உரிமையை அடைய நினைக்கும் தனியார் நிறுவன உரிமையாளரால்  நிஜவாழ்க்கையில் இந்த புதிர்களைக் கண்டுபிடிக்கும் குழு துரத்தப்படுகிறது. இதனால் சக விளையாட்டாளர்களின் பெருவாரியான உதவியுடன் மூன்றாவது புதிரை வேட் வாட்ஸ் அடைகிறார். ஆனால் இந்த மூன்றாவது புதிருக்கான குறுவிளையாட்டின் முடிவில் வில்சன் இந்த கணினி விளையாட்டு வெற்றி தோல்விகள் என்பதைக் கடந்து ஒரு சாகசமாக மற்றும் நிஜவாழ்க்கையில் இல்லாத ஒரு உலகத்தை எல்லோருக்கும் கிடைக்கப்பெறவே உருவாக்கப்பட்டது என்ற தகவலை சொல்லும் காணொளியைப் பார்க்கிறார். நிறைய சவால்களைக் கடந்து கடைசியாக வாட்ஸ்  அயாசின் உரிமையாளராகத் தேர்ந்தெடுக்கப்படுகிறார்.\n\nSection::::வசூல் நிலவரம் :.\nபாக்ஸ்ஆபிஸ் மோசோ இணையதளத்தின் தகவலின் படி இந்த திரைப்படம் 582 மில்லியன் டாலர்கள் வசூல் செய்தது.\n\n"}
{"id": "429815", "url": "https://ta.wikipedia.org/wiki?curid=429815", "title": "அசில்", "text": "அசில்\n\nஅசில் (\"Asil\" அல்லது \"Aseel\") என்பது ஒரு கோழி இனமாகும். இது பாக்கித்தானின் சிந்து தெற்கு பஞ்சாப்பை சேர்ந்தது என்றும், குறிப்பாக அங்கு உள்ள அசாரா என்ற பகுதியைச் சேர்ந்தது என்றும் கருதப்படுகிறது. \n\nமேலும் இது இந்தியாவின் ஆந்திரப் பிரதேசம், தமிழ்நாடு ஆகிய மாநிலங்களின் கிராமப்புறங்களில் புகழ்வாய்ந்த கோழி இனமாக உள்ளது. தென்கிழக்கு ஆசியா முழுவதும் இதை ஒத்த கோழி இனங்களாக சாக்மா மற்றும் தாய் கேம் போன்றவை காணப்படுகின்றன. இந்த இனமானது பொதுவாக தெற்காசியாவிலும், இந்தியாவிலும் தரப்படுத்தப்படாமல் உள்ளது. ஆனால் மேற்கத்திய நாடுகளில் இதன் புகழ் உயர்ந்து வருகிறது. அண்மைக்காலமாக பிரித்தானியா, ஆத்திரேலியா அமெரிக்காவில் தரப்படுத்தப்பட்டு வருகிறது.\n\nSection::::விளக்கமும், வரலாறும்.\nஅசில் கோழிகளானது சண்டை சேவல்களாக கருதப்படுகின்றன. இவை முதன்மையாக சேவல் சண்டைக்குப் பயன்படுத்தப்படுகின்றன. அசில் அதன் சண்டையிடும் இயல்புக்காக கவனிக்கப்படுகிறது. பிறந்து சில வாரங்களிலேயே இந்த கோழிகளானது அடிக்கடி சண்டையிடத் தொடங்குகின்றன, அதன்பிறகு அவை இறக்கும்வரை சண்டையிடுகின்றன.\n\nஇந்த கோழிகள் அதிக முட்டையிடுவதில்லை, என்றாலும் நல்லவிதமாக அடைகாப்பவையாக உள்ளன. அசில் வகை கோழிகளில் சிறியவகை அசில்கள் ஆண்டுக்கு ஆறு முட்டைகள் மட்டுமே இடக்கூடியன. பெரிய அசில்கள் ஆண்டுக்கு 40 முட்டைகள்வரை இடக்கூடியன.\n\nஅமெரிக்காவின் கால்நடை பாதுகாப்புக் கழகத்தால் இந்த இனக் கோழிகளானது \"கவனிப்புபட்டியல்\" (2012) இல் வைக்கப்பட்டுள்ளது. அசில் கோழி இனமானது இந்தியாவில் குறிப்பாக தமிழ்நாடு, ஆந்திரப்பிரதேசம் ஆகிய மாநிலங்களில் பெருமளவில் வளர்க்கப்படுகிறது.\n\nSection::::வகைகள்.\nஅசிலில் பல வகைகள் உள்ளன. இவற்றில் சில ஐக்கிய இராச்சியத்தில் ரெசா அசில் என்று தரநிலையாக்கப்பட்டுள்ளன. பாக்கித்தானில் சில வகை அசில்களுக்கு மியான்வாலி அசில் என அவை இனப்பெருக்கம் ஆன பகுதிகளைக் கொண்டும், அவற்றின் நிறத்தைக் கொண்டு அதாவது சிவப்பு/கோதுமை வண்ணம் ஆகிய நிறமுள்ள அசில்களை பொதுவாக சோனட்டல் என அழைக்கின்றனர்.\n\nபல்வேறு நிறங்களைக் கொண்ட இறகுகளைக் கொண்ட கோழியானது \"மடரூ\" (Madaroo) என அழைக்கப்படுகிறது. \n\nSection::::மெட்ராஸ் அசில்.\nதமிழில் இதன் உள்ளூர் பெயர் கத்திக்கால் பெறுவடையாகும்.\nஇது பழைய சென்னை மாகாணத்தில் இருந்த பெரிய சேவல் வகை ஆகும். இதில் சிலவகையின் உடல் அமைப்பானது நீண்ட வாலும், கிளிமூக்கும் கொண்ட கிளிமூக்கு அசிலைப் போன்றதாக இருந்தாலும் இவற்றின் வாலும் மூக்கும், கிளிமூக்கு அசில் போலன்றி சாதாரணமானதாகக் காணப்படும். இவை கத்திக்கட்டு சண்டைக்குப் பயன்படுகின்றன. இவை பெரும்பாலும் தமிழ்நாட்டில் காணப்படுகின்றன.\n\nSection::::கிளிமூக்கு அசில் (கிளி மூக்கு/விசிறிவால்).\n(தமிழ் உள்ளூர் பெயர் : கிளிமூக்கு விசிறிவால் பெறுவடை அசில்) கிளிமூக்கு விசிறிவால் பெறுவடை அசில் என்பவை தென்னிந்தியாவில் குறிப்பாக தமிழ்நாட்டில் மட்டும் காணப்படுகின்றன. இவை அக்காலத்தில் சண்டை சேவல்களாக வளர்க்கப்பட்டன என்றாலும் தற்காலத்தில் அழகுக்காக மதிப்பு மிக்கதாக வளர்க்கப்படுகின்றன. இந்தக் கோழி இனங்கள் கிளியைப் போன்ற அலகினைக் கொண்டதால் கிளி மூக்கு சேவல் என்றும், இவற்றுக்கு மயிலைப் போல நீண்ட வால்கள் இருப்பதால் விசிறிவால் சேவல் என்றும் அழைக்கப்படுகின்றன. \n\nஇந்தப் பறவைகளானது பொதுவாக அவற்றின் உடலமைப்பு மற்றும் வண்ணக் கலவையின் அடிப்படையில் பின்வருமாறு வகைப்படுத்தப்படுகின்றன:\n\n\nஒரு வயதான கிளிமூக்கு அசிலானது ஐந்து கிலோ கிராம் எடை முதல் ஏழு கிலோகிராம் எடைவரை எட்டும். இந்த அசில்கள் ஒரு காலத்தில் சீனா மற்றும் தாய்லாந்துக்கு ஏற்றுமதி செய்யப்பட்டன ஆனால் இப்போது ஏற்றுமதி தடை செய்யப்பட்டுள்ளது.  இருப்பினும் உலகம் முழுவதிலுமுள்ள மக்கள் இந்த கம்பீரமான பறவையின் முட்டைகளுக்காக வருகிறனர். இந்த அசில்களின் சராசரி ஆயுட்காலம் 5 முதல் 8 ஆண்டுகள் வரை ஆகும். என்றாலும் 10 வயதுவரை வாழ்வதும் உண்டு. \n\nஅதிகரித்துவரும் தேவையின் காரணமாக இதை வளர்ப்பாளர்கள் எண்ணிக்கை அதிகரித்துள்ளது. இந்தப் பறவைகளின் மதிப்பும் உயர்ந்து வருகின்றது. இவற்றின் நிறம், நீளம், வால் அமைப்பு, அலகின் தடிமன் மற்றும் வளைவு, தலையின் வடிவம், ஒட்டுமொத்த உடல் அமைப்பு, அளவு, நிலைத்தன்மை ஆகியவற்றைப் பொறுத்து இவற்றின் விலையானது ரூ. 7000 முதல் ரூ.1,50000 வரை உள்ளது. \n\nஇந்த வகை சேவல்கள் தென்தமிழக கிராமங்களில் பல நூற்றாண்டுகளாக வளர்க்கப்படுகின்றன. மதுரை, அலங்காநல்லூர், திண்டுக்கல், திருச்சி, பழனி, உடுமலைப்பேட்டை, பொள்ளாச்சி, சேலம், நாமக்கல் போன்ற பகுதிகளில் இவை குறிப்பிடத்தக்க அளவில் வளர்க்கப்படுகின்றன. பல நூற்றாண்டுகளாக தலைமுறை தலைமுறையாகத் தேர்ந்தெடுத்த கோழி இனங்களை வளர்த்து கிளி மூக்கு அசில்களை உருவாக்கினர்.\n\nஅசில் வளர்ப்பவர்களின் பதிவு செய்யப்பட்ட சங்கங்கள் பின்வருமாறு:\n\n\nஇந்த சங்க உறுப்பினர்கள் அனைவரும் தங்கள் சொந்த ஊர்களில் அசில் வளர்ப்பதற்காக நன்கு அறியப்பட்டவர்கள்.\n\nஒவ்வோராண்டும் இந்த சங்கங்கள் அசில் கண்காட்சிகளை நடத்துகின்றன. இந்தக் கண்காட்சியில் இந்தியா முழுவதிலும் இருந்து வரும் அசில் வளர்ப்பாளர்கள் தாங்கள் வளர்க்கும் கிளிமூப்க்கு அசில் சேவல்களின் பெருமையை பறைசாற்றும் விதத்தில் காட்சிபடுத்துகின்றனர்.\n\nSection::::ரெசா அசில்.\nஇவற்றின் உயரமானது 50 செமீ வரை இருக்கும்.\nஎடையானது: கோழிகள் அதிகபட்சமாக 1.8 கிகி, சேவல்கள் அதிகபட்சமாக 2.7 முதல் 3 கிகி வரை.\n\nஇந்த வகை அசிலானது இங்கிலாந்தில் உள்ள ஆசிய ஹார்ட்பேர் சொசைட்டி மூலம் தரப்படுத்தப்படுகிறது. இவை இங்கிலாந்து முழுவதும் காட்சிகளில் காணப்பட்டாலும், மிகவும் அரிதானதாகவே உள்ளது.\n\nSection::::குலாங் அசில்.\nஇவற்றின் உயரம்: 75 செமீ வரை .\nஎடை: 5 முதல் 7 கிகி வரை உள்ளன.\n\nஇவற்றில் பெரிய அசில்கள் சில துணை வகைகளாக பிரிக்கப்பட்டுள்ளன: வட இந்திய வகை, தென் இந்திய வகை, மெட்ராஸ் வகை என்பனவாகும். \n\nவட இந்திய, தென்னிந்திய வகைகளுக்கு இடையில் அதிக வேறுபாடுகள் இல்லை. இவற்றுக்கு இடையில் கொண்டை, அலகு வடிவம், உடல் வடிவம் போன்ற வேறுபாடுகள் உண்டு. உதாரணமாக: \nவட இந்திய வகை ஒல்லியானது; தென்னிந்திய வகை கனமானது. இதில் மெட்ராஸ் அசில் குறிப்பிடத்தக்க அளவில் வேறுபட்டது; இவை மிக இறுக்கமான உடல்வாகும், உறுதியான எலும்புகளும் கொண்டவை. இந்தப் பறவைகள் பெரும்பாலும் நீல வண்ணம் கொண்டவையாக உள்ளன. இவை தமிழ்நாட்டில் காணப்படுகின்றன.\n\nSection::::சிந்தி அசில்.\nசிந்தி அசில் (Sindhi Aseel அல்லது Sindhi Asil (சிந்தி: سنڌي اسيل, உருது: سندهي اسيل) என்பவை சிந்து பகுதியில் தோன்றிய கோழி வகை என்பதால் இப்பெயரைப் பெற்றன. இந்த கோழிகள் அல்லது சண்டை சேவல்களானது இவற்றின் உயரமான வடிவத்துக்கும், கனமான உடலமைப்புக்கும், நன்கு சண்டையிடும் பண்புக்காகவும் நன்கு அறியப்படுகின்றன. மேலே குறிப்பிட்ட இதன் பண்புக்காக இவை சேவல் சண்டைக்காக வளர்க்கப்படுகின்றன.\n\nSection::::மியான்வாலி.\nஇந்த இனமானது முதன்மையாக பாக்கித்தானின் மியான்வாலி மாவட்டத்தில் காணப்படுகிறது. என்றாலும் இது பாக்கித்தானில் புகழ்வாய்ததாக உள்ளது. தற்போது இந்த சேவல் இனமானது சேவல் சண்டை போட்டி சூதாட்டக்காரர்களால் விரும்பப்படுவதாக உள்ளது. இவை சிந்தி அசில்களை ஒப்பிடும்போது சிறியவை. இவற்றின் எடையானது வளர்ப்பு முறையைப் பொறுத்து 1.5 கிகி முதல் 3.5 கிகி வரை இருக்கின்றன. இது மிக வேகமானதாகவும், சிறப்பாக தலையை தாக்கக்கூடியதாகவும், சிறியது முதல் நடுத்தர உயரம்வரை உள்ளதாகவும் இருக்கின்றது. ஒரு நல்ல மியான்வாலி அசீலானது ஒரு சில நிமிடங்களில் அதன் எதிரியை கொல்லக்கூடியது. இவற்றின் வேகம் மற்றும் துல்லியத்தன்மையின் காரணமாக பெரிய சேவல்களையும் கொல்லும் திறன் கொண்டவை. இவற்றில் உருவான இனக்கலப்பின் காரணமாக இவற்றில் பல துணை இனங்கள் உள்ளன.\n\nSection::::ஜாவா அசில்.\nஜாவா ஆசிலானது பாக்கித்தான் / இந்தியாவில் மிகவும் பயன்படுத்தப்படும் ஒரு சிறந்த போர் சேவல் ஆகும். இது முதன்மையாக பஞ்சாப் பகுதியில் காணப்படுகிறது. இது மியான்வாலி மாவட்டத்தில் தோன்றியது ஆகும். ஜாவா அசிலானது அதன் கருப்பு மற்றும் மஞ்சள் வண்ணத்தின் மூலம் அங்கீகரிக்கப்பட்டுள்ளது. இது சிவப்பு மற்றும் கருப்பு நிறங்களில் காணப்படுகிறது இவற்றில் சில ஆரஞ்சு நிறத்திலும் காணப்படுகிறது.   இவை பொதுவாக சிறப்பான சண்டை திறமைக்காக டெசி சேவல் இனங்களுடன் கலப்பு செய்யப்படுகின்றன. இதன் பலவீனம் இதன் நீண்ட கால்கள் ஆகும். என்றாலும் இவை சண்டைகளில் மிகுதியாக வெற்றிபெறக்கூடியதாக உள்ளன. இவை கர்நாடகத்தின் கோலார் மாவட்டத்திலும் காணப்படுகின்றன. ஜாவா சேவல்களின் உயரமானது 50 செமீ வரையும், எடையானது 7 முதல் 8 கிலோ இருக்கும்.\n\nSection::::அம்ரோகா.\nஇந்த கோழி இனமானது இந்தியாவிலும் பாக்கித்தானிலும் பயன்படுத்தப்படும் அசிலுடன் மிக நெருக்கமான, ஒரு மிக அரிதான கோழி இனமாகும். இந்த இனக் கோழிகளானது இந்தியாவில் ஆபத்தான நிலையில் உள்ளன. பாக்கித்தானில்கூட இவை கலப்பற்று மிகக்குறைவாகவே உள்ளன. இவை பொதுவாக கறுப்பு அல்லது சிவப்பு நெஞ்சுடனோ அல்லது கரும் பழுப்பு நிறத்தில் இருக்கும். பொதுவாக இவற்றின் கால்கள் குட்டையாக இருக்கும். இவற்றின் பாதங்கள் அதிகபட்சமாக 3 செமீ கொண்டவையாக இருக்கும். இவை தடிமனான எலும்பைக் கொண்டவையாகவும், வளர்ப்பு முறையைப் பொறுத்து இரண்டு கி.கி எடை வரை எட்டக்கூடியனவாக உள்ளன. இவற்றின் வால் மற்றும் இறக்கைகளில் வெள்ளை இறகுகள் இருக்கின்றன. அம்ரோகா அசிலானது பார்க்க அழகானவையாக இருக்கும். இவை பிற அசில்களைவிட மிகவும் சத்தமிடுபவையாக உள்ளன. அம்ரோகா கோழிகள் 9 முதல் 10 முட்டைகளை மார்ச் முதல் ஏப்ரல்வரை இடுகின்றன, பொதுவாக செப்டம்பரிலும் முட்டை இடுகின்றன. \n\nSection::::பாந்தம் அசில்.\nஎடை: 0.75 கிகி வரை.\n\nபாந்தம் அசிலானது 19ஆம் நூற்றாண்டின் பிற்பகுதியில் ஆங்கிலேயரான வில்லியம் பிளாமங்க் எண்ட்வில்லே என்பவரால் உருவாக்கப்பட்டது. இந்த இனமானது அது உருவாக்கப்பட்ட பிறகு மிக பிரபலமான ஒன்றாக இருந்தது. ஆனால் பல தசாப்தங்களுக்குப் பிறகு இது மெல்ல மெல்ல காணாமல் போனது. 1980 களின் துவக்கம் வரை இந்த சிறிய ஆசிலைப் பற்றி எதுவும் தெரியவில்லை. வில்லீ காஸ்பென்ஸ் என்ற பெயர் கொண்ட ஒரு பெல்ஜியன் இனப்பெருக்க மையமனாது மீண்டும் ஷாமா (கோழி), இந்திய கேம் மற்றும் ரசா ஆசிலைக் கொண்டு மீண்டும் இந்த இனத்தை உருவாக்கியது.  இந்த இனமானது நெதர்லாந்து மற்றும் ஐக்கிய இராச்சியத்தில் மீண்டும் அறிமுகப்படுத்தப்பட்டது. தற்போது பாந்தம் ஆசிலானது மிகவும் பிரபலமாக உள்ளது. மேலும் இவை பல்வேறு நிறங்களில் வளர்க்கப்படுகின்றன.\n\nSection::::லசானி அசில் இனம்.\nபாக்கித்தான் அசில் இனங்களைக் கொண்டு பல்வேறு வகை அசில் இனங்கள் உருவாகியுள்ளன. என்றாலும் அவற்றில் அரிதான இனங்களில் ஒன்றாக லசானி அசீல் இனம் கருதப்படுகிறது. நடுத்தர அளவான இந்த சேவல்களானது, இவற்றின் ஆற்றல்மிக்க தாக்குதல் திறனால் கழுத்து முறிப்பான் என்ற பட்டத்தைப் பெற்றன. இவற்றின் அலகு கிளி போன்றமாகவும், மிகச்சிறிய கழுத்தை கொண்டதாகவும் இருக்கும். இவை மியான்வாலி போல அல்லாமல் தனியான சண்டை பாணியைக் கொண்டுள்ளன. இவை எதிரி சேவல்மீது குதிக்காமல், அதன் முன்பு நெருக்கமாக சென்று அதன் கழுத்தை தாக்கவே விரும்பும். அம்ரோக மற்றும் லசானி ஆகிய அசில் இனங்கள் நெருங்கிய தொடர்புடையவை என்றாலும், லசானிய இனமானது சிறிய கழுத்தைக் கொண்டதாக உள்ளன. நவாபின் சில குடும்பங்கள் மட்டுமே இந்த இனத்தை அதன் தூய்மையான வடிவத்தில் கொண்டுள்ளனர். இந்த வகையானது பெங்காம் வகையைச் சேர்ந்தவையாக தவறான கருத்து உள்ளது.\n"}
{"id": "429847", "url": "https://ta.wikipedia.org/wiki?curid=429847", "title": "பெருந்தச்சன்", "text": "பெருந்தச்சன்\n\nபெருந்தச்சன் () 1991 ஆம் ஆண்டு மலையாளம் மொழியில் வெளியான ஒரு திரைப்படம் ஆகும். இப்படத்தின் கதையை எழுதியவர் எம். டி. வாசுதேவன் நாயர் மற்றும் இயக்கம் அசையன் என்பவர் ஆவார். இப்படத்தின் கதையாக்கத்தின் தலைப்பும், கதையும் கேரளப்பகுதியில் அனைவராலும் அறியப்படுகின்ற நாட்டுப்புறக்கதையான பறையிபெற்ற பந்திருகுலம் என்ற கதையிலிருந்து எடுக்கப்பட்டதாகும். 1991 ஆம் ஆண்டிற்கான அறிமுக சிறந்த இயக்குனருக்கான விருது பெற்றது.\n\nSection::::கதை.\nதச்சுத்தொழில், சிற்பத்தொழில் என பல கலைகளிலும் சிறந்து விளங்கும் கலப்பின மரபையுடையவரான பெருந்தச்சன் (திலகன்) தன் சிறுவயது குழந்தையை விட்டுவிட்டு வேறு ஊரில் தன் தோழனும், அவ்வூரின் உயர்குடியில் பிறந்தவருமான தம்புரானின் (நெடுமுடி வேணு) சொல்கேட்டு சிலைகள் வடித்துக்கொடுக்கும் பொறுப்பை ஏற்றுக்கொள்ளுகிறார். பல ஆண்டுகளாக பிள்ளைப்பாக்கியம் இல்லாதவராக இருக்கும் தம்புரானுக்கு பிள்ளைபாக்கியம் கிடைக்கிறது. அப்போது பெருந்தச்சனின் மேல் தம்புரான் சந்தேகப்படுகிறார். பின்னர் பார்கவி தம்புராட்டி (வினயா பிரசாத்) கேட்கும் கேள்விகளால் தெளிவடைந்து பெருந்தச்சனிடம் மன்னிப்புக்கேட்டு தன் வீட்டுக்கு அழைக்கிறார். ஆனால் பெருந்தச்சன் வரமறுத்து சத்தியம் செய்துவிட்டு தன் சொந்த ஊருக்குச்சென்று தன் மகன் கண்ணனை (பிரசாந்த்) அழைத்துவந்து கலைகளைச் சொல்லிக்கொடுக்கிறார்.\n\nபெருந்தச்சனின் மகன் பெருந்தச்சனைவிட அதிகமான புத்திசாலியும், கலைகளில் வல்லவருமாக விளங்குகிறார். இதைக்கண்டு அப்பாவிற்குப் பொறாமை ஏற்படுகிறது. அதோடு தம்புரானின் மகளான குஞ்சுக்காவு தம்புராட்டிம் (மோனிஷா உன்னி) கண்ணனும் காதல் கொள்ளுகிறார்கள். இதில் பெருந்தச்சன் கண்ணனின் பிறப்பு பற்றி கூறி ஊருக்குச் செல்லும்படி அறிவுறுத்துகிறார். அனைத்து மக்களும் சமம் என்று தந்தை பெருஞ்தச்சனிடம் கண்ணன் தர்க்கம் செய்து ஊருக்குச்செல்ல மறுக்கிறான். வேறு குலத்தைச் சார்ந்த கண்ணன் உயர்குலத்தைச் சார்ந்த குஞ்சுக்காவு தம்புராட்டியை நினைக்காமல் இருக்க ஒரு வழி தேடுகிறார் தந்தை பெருந்தச்சன். சரசுவதி மண்டபத்தின் மேற்கூரையைக் கண்ணனால் சரி செய்யமுடியவில்லை என்று கூறியதால் தான் மேல் ஏறி நின்று சரி செய்கிறார். அப்போது வேலையில் கவனம் செலுத்தாமல் கண்ணனும் குஞ்சுக்காவு தம்புராட்டியும் ஒருவரை ஒருவர் பார்த்துக்கொண்டிருப்பதைக்கண்ட பெருந்தச்சன் தான் பயன்படுத்திய உளியை கண்ணனின் கழுத்தில் போட்டுவிடுகிறார். இவர் செய்த செயலைக்கண்டு குஞ்சுக்காவு தம்புராட்டி கோபம் கொண்டு பெருந்தச்சனை தேவி ரூபம் கொண்டு அழிக்கிறாள்.\n\n"}
{"id": "429849", "url": "https://ta.wikipedia.org/wiki?curid=429849", "title": "முறை மாப்பிள்ளை", "text": "முறை மாப்பிள்ளை\n\nமுறை மாப்பிள்ளை (Murai Mappillai) சுந்தர். சி இயக்கத்தில் 1995 இல் வெளிவந்த நகைச்சுவைத் தமிழ்த் திரைப்படமாகும். இப்படத்தில் அருண் விஜய் மற்றும் கிருத்திகா ஆகிய இருவரும் அறிமுகமாகி முக்கிய கதாபாத்திரங்களில் நடித்துள்ளனர். ராஜ, மணிவண்ணன், கே.பிரபாகரன், கவுண்டமணி, செந்தில் ஆகியோர் துணைக் கதாபாத்திரங்களில் நடித்துள்ளனர். கே.பிரபாகரன் இப்படத்தை தயாரித்துள்ளார். ஸ்வரராஜ் இசையமைத்து 1995 டிசம்பர் 15 ந்தேதி வெளிவந்தது.\n\nSection::::கதைச்சுருக்கம்.\nகையெழுத்து கவுண்டர் (மணிவண்ணன்) மற்றும் கைநாட்டு கவுண்டர் (கே.பிரபாகரன்) ஆகிய இருவரும் கிராமத்தின் மிகப்பெரிய மனிதர்கள். மேலும் இருவரும் சிறந்த நண்பர்களாகவும் உள்ளனர். இவர்களது பிள்ளைகள் ராஜா (அருண் விஜய்) மற்றும் இந்து கிருத்திகா ஆகிய இருவரும் ஒருவருக்கொருவர் வெறுப்புடன் காணப்படுகின்றனர். அவர்கள் ஒரே வகுப்பில் படித்து வந்தாலும் இருவருக்கும் இடையே ஓயாது எப்போதும் சண்டையிட்டுக் கோண்டே இருக்கிறார்கள். இதற்கு நேர்மாறாக, அவர்களது தந்தையர்கள் இருவருக்கும் திருமணம் செய்து வைக்க விரும்புகிறார்கள். சொர்ணா என்ற நாட்டியக்காரி அவ்வூருக்கு வருகிறாள். அவள் இரு நண்பர்களுக்குள் மோதலை உருவாக்கி அவர்களை பிரிக்க நினைக்கிறாள். சண்டையிட்டுக்கொண்டு இருந்த ராஜாவும், கிருத்திகாவும் ஒருவருக்கொருவர் காதலிக்கிறார்கள். கடந்த காலத்தில், கையெழுத்து கவுண்டரும் ,கைநாட்டு கவுண்டரும் சேர்ந்து சொர்ணாவின் சகோதரியை பாலியல் பலாத்காரத்திற்கு உட்படுத்த முயற்சித்தனர், அது நடக்கும் முன்னர், அவள் தற்கொலை செய்து கொள்கிறாள். தற்போது சொர்ணா தனது தங்கையின் சாவிற்கு பழி வாங்க எண்ணி இது போன்ற செயல்களைச் செய்கிறாள். ராஜாவும் கிருத்திகாவும், இதைக் கண்டு கலக்கமடைகின்றனர். கையெழுத்து கவுண்டரையும் ,கைநாட்டு கவுண்டரையும் மட்டுமே தண்டனைக்கு உட்படுத்துவது தனது திட்டம் எனவும் இளம் காதலர்களை ஒன்றும் செய்யப் போவதில்லை எனவும் சொர்ணா அவர்களிடம் தெரிவிக்கிறாள். என்வே அவர்களை காப்பாற்ற வருகிறாள். முடிவில் என்ன நடக்கிறது என்பது படத்தின் முக்கிய திருப்பமாகும்.\n\nSection::::தயாரிப்பு.\nநடிகர் விஜயகுமாரின் மகன் அருண் விஜய் இதில் கதாநாயகனாக அறிமுகமானார். இந்த படத்திற்கு முன்பே முதன் முதலில் அவர் நடிக்க ஒப்பந்தம் செய்யப்பட்ட படம் \"லவ் ஸ்டோரி\" என்ற தமிழ்ப் படமாகும். ஆனால் இப்படம் முந்திக்கொண்டது. சுந்தர் சி. இயக்கிய \"முறை மாப்பிள்ளை\" படத்திற்காக அப்போது மிகவும் அதிகமாக படங்களில் இசையமைத்துக் கொண்டிருந்த இசையமைப்பாளர் ஏ. ஆர். ரஹ்மான் தயாரிப்பாளர் கே. பிரபாகரனால் ஒப்பந்தம் செய்யப்பட்டார். படப்பிடிப்பின் போது தயாரிப்பாளரால் ஏற்பட்ட பபிணக்கு காரணமாக சுந்தர்.சி இடையிலேயே இப்படத்தை விட்டு வெளியேறினார். பின்னர் அன்பாலயா பிரபாகரனால் படம் முடிக்கப்பட்டது. 2010 இல் வெளிவந்த \"மைனா மற்றும் 2012 இல் வெளிவந்த \"கும்கி போன்றத் திரைப்படங்களை இயக்கிய \"பிரபு சாலமன்\" இப்படத்தின் படப்பிடிப்பிற்கு பிந்தைய வேலைகளை செய்து தந்தார்.\n\n\nSection::::ஒலிப்பதிவு.\nஸ்வரராஜ் இந்தப் படத்தின் மூலம் இசையமைப்பாளராக அறிமுகமானார். பாடல்களை கவிஞர் வாலி மற்றும் பாரதி புத்ரன் ஆகியோர் எழுதினார்கள். இதன் இசைத்தொகுப்பு 7 தடங்களைக் கொண்டு 1995 இல் வெளியிடப்பட்டது.\n"}
{"id": "429860", "url": "https://ta.wikipedia.org/wiki?curid=429860", "title": "அலிடா: பேட்டில் ஏஞ்சல்", "text": "அலிடா: பேட்டில் ஏஞ்சல்\n\nஅலிடா: பேட்டில் ஏஞ்சல் (\"Alita: Battle Angel\") என்பது 2019 ஆண்டு வெளியான அமெரிக்க அதிரடித் திரைப்படம் ஆகும். இப்படமானது யுகிடாகி ஷிரோவின் சப்பானிய மங்காவான பேட்டில் ஏஞ்சல் அலிடா என்ற கதையை அடிப்படையாகக் கொண்டது. இப்படத்தை ஜேம்ஸ் கேமரன் மற்றும் ஜோன் லாண்டு ஆகியோர் இணைந்து தயாரித்துள்ளனர். இப்படத்துக்கு கேமரூன் மற்றும் லாட்டா கலோரிடிஸ் ஆகியோர் இணைந்து திரைக்கதை எழுத, ராபர்ட் ரோட்ரிக்ஸ் இயக்கியுள்ளார். இப்படத்தின் முதன்மைப் பாத்திரத்தில் ரோசா சலசார் நடிக்க, உடன் பிற பாத்திரங்களில் கிறிஸ்டோஃப் வால்ட்ஸ், ஜெனிஃபர் கானலி, மஹெர்ஷாலா அலி, எட் ஸ்க்ரீன், ஜாக்கி எர்ரி ஹேலி மற்றும் கீயன் ஜான்சன் ஆகியோர் நடித்துள்ளனர்.\n\nஇப்படம் குறித்த அதிகாரப்பூர்வ அறிவிப்பானது 2003இல் வெளியிடப்பட்டது. \"அவதார்\" மற்றும் அதன் அதன் அடுத்த பாகங்களில் கேமரூன் முழ்கி இருந்ததால், இப்படத்தின் பணிகள் தொடர்ந்து தாமதமாகி வந்தது. பல ஆண்டுகள் கழிந்த நிலையில் இப்படத்தின் இயக்குநராக ராபர்ட் ரோட்ரிக்ஸ் 2016 ஏப்ரலில் அறிவிக்கப்பட்டார். அதற்கடுத்து மாதம் இப்படத்தின் முதன்மைப் பாத்திரத்தில் ரோசா சலசார் நடிப்பதாக அறிவிக்கப்பட்டது. முதன்மை படப்பிடிப்பானது 2016 அக்டோபரில் ஆஸ்டினில் துவங்கி 2017 பெப்ரவரிவரை நீடித்தது.\n\nஅலிடா: பேட்டில் ஏஞ்சல் திரைப்படத்தை அமெரிக்காவில் 2019 பெப்ரவரி 14 அன்று 3டி மற்றும் ஐமாக்ஸ் பதிப்புகளாக வெளியிட 20ஆம் சென்சுரி ஃபாக்ஸ் திட்டமிட்டுள்ளது.\n\nSection::::கதைச்சுருக்கம்.\nநவீன அறிவியல் சரிவு காணும் எதிர்காலத்தில் கதை நடப்பதாக காட்டப்படுகிறது. அறிவியலாளர் ஒருவர் இயந்திரக் குப்பையில் கிடைக்கும் சேதமடைந்த அலிடாவுக்கு ‘சைப்ராக்’ பாணியில் முழு உருவம் கொடுக்கிறார். முழு உருவம் பெற்ற அலிடா தன்னைப் பற்றிய முந்தைய நினைவுகள் அழிந்த நிலையில் உள்ளாள். ஒரு காலகட்டத்தில் தனது முழு திறனையையும் அலிடா உணருகிறாள். அதுவரை அழகு பதுமையாக இருந்தவள், தீய சக்திகளுக்கு எதிரான தன் போரைத் தொடங்குகிறாள். \n"}
{"id": "429868", "url": "https://ta.wikipedia.org/wiki?curid=429868", "title": "வாழைப்பழம் சூறைவிடும் விழா", "text": "வாழைப்பழம் சூறைவிடும் விழா\n\nவாழைப்பழம் சூறைவிடும் விழா தமிழ்நாட்டில் திண்டுக்கல் மாவட்டத்தில் கொண்டாடப்படுகின்ற திருவிழாவாகும். \n\nSection::::நிகழ்விடம்.\nஇவ்விழா வத்தலகுண்டு-திண்டுக்கல் சாலையில், வத்தலகுண்டிலிருந்து 10 கிமீ தொலைவில் உள்ள சேவுகம்பட்டி கிராமத்தில் உள்ள சோலைமலை அழகர் பெருமாள் கோயிலில் நடைபெறுகிறது. இதனை வாழைப்பழத் திருவிழா என்றும் கூறுகின்றனர். \n\nSection::::காரணம்.\nவிவசாயம் செழிப்பதற்காகவும், வேண்டுதல் நிறைவேறும் பொருட்டும் இவ்விழா கொண்டாடப்படுகிறது. \n\nSection::::விழா நிகழ்வு.\nஒவ்வோர் ஆண்டும் தை மாதம் மூன்றாம் தேதி நடைபெறுகின்ற இவ்விழாவின்போது, வீடுகளில் வைத்து வழிபட்ட வாழைப்பழங்களை தாம்பாளத்தில் வைத்தும், கூடைகளில் ஏந்தியும் அவ்வூரைச் சேர்ந்த ஆண்கள் ஊரின் எல்லையில் அமைந்துள்ள ரெங்கம்மாள் கோயிலிலிருந்து ஊரின் முக்கிய வீதிகளின் வழியாக சோலைமலை அழகர் பெருமாள் கோயிலுக்கு எடுத்து வருகின்றனர். அங்கு சிறப்பு பூசை செய்யப்பட்ட பின்னர் கோயிலின் மேற்புறத்திற்கு எடுத்துச் சென்று சூறை விடுகின்றனர். கீழே விழும் பழங்களை அங்கு வருவோர பிரசாதமாக எடுத்துச் செல்கின்றனர். \n\nSection::::பங்கேற்பு.\nசிங்கப்பூர் உள்ளிட்ட வெளிநாடு மற்றும் வெளியூர்களில் வாழ்கின்ற, இந்த கிராமத்தைச் சேர்ந்த மக்கள், பொங்கல் விழாவிற்குப் பின் இவ்விழாவில் கலந்துகொள்கின்றனர்.﻿﻿﻿ \n\nSection::::வாடிப்பட்டி அய்யனார் கோயில்.\nமதுரை மாவட்டத்திலுள்ள வாடிப்பட்டி அய்யனார் கோயிலில் பல்லி உத்திரவின்படி ஒரு விழா கொண்டாடுகின்றனர். விழா நடைபெறுகின்ற புரட்டாசி மாதம் இரண்டாவது வெள்ளியின்போது சாமி ஊர்வலத்தில் பக்தர்கள் நேர்த்திக்கடனுக்காக வாழைப்பழங்களை கூட்டத்தினர் மீது வீசுகின்றனர். அவ்விழாவினை வாழைப்பழத் திருவிழா என்றழைக்கின்றனர். \n"}
{"id": "429869", "url": "https://ta.wikipedia.org/wiki?curid=429869", "title": "அல்லைல் மெர்கேப்டன்", "text": "அல்லைல் மெர்கேப்டன்\n\nஅல்லைல் மெர்கேப்டன் (\"Allyl mercaptan\") என்பது ஒரு கரிம கந்தகச் சேர்மம் மற்றும் சிறிய மூலகூற்று அல்லைல் வழிப்பொருளுமாகும். பூண்டு மற்றும் சிலவகையான அல்லியம் எனப்படும் வெங்காய வகைத் தாவரங்களிலிருந்து இச்சேர்மம் வருவிக்கப்படுகிறது. CHS என்ற மூலக்கூற்று வாய்ப்பாட்டால் அல்லைல் மெர்கேப்டன் விவரிக்கப்படுகிறது. நன்கு அறியப்பட்டுள்ள பூண்டு வழிப்பெறுதி கரிமகந்தக சேர்மங்களில் அதிக சக்தியுள்ள இசுட்டோன் டி அசிட்டைலேசு தடுப்பியாக இச்சேர்மம் அறியப்படுகிறது . \n"}
{"id": "429872", "url": "https://ta.wikipedia.org/wiki?curid=429872", "title": "ஆலன்டாயிக் அமிலம்", "text": "ஆலன்டாயிக் அமிலம்\n\nஆலன்டாயிக் அமிலம் (\"Allantoic acid\" ) என்பது C4H8N4O4 என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஆலன்டாயின் சேர்மத்தை நீராற்பகுப்பு செய்வதால் இப்படிக அமிலம் கிடைக்கிறது.\n"}
{"id": "429877", "url": "https://ta.wikipedia.org/wiki?curid=429877", "title": "ரகுபதி ராகவ ராஜாராம் (பாடல்)", "text": "ரகுபதி ராகவ ராஜாராம் (பாடல்)\n\nரகுபதி ராகவ ராஜாராம் (\"Raghupati Raghav Raja Ram\", தேவநாகிரி: \"रघुपति राघव राजाराम\") புகழ்பெற்ற இந்து பக்தி பாடல் ஆகும். இப்பாடல் சில நேரங்களில் 'ராம் துன்' என்று அழைக்கப்படுகிறது) மகாத்மா காந்தி இந்த பாடலை அதிகம் பயன்படுத்தியதால் புகழடைந்தது.\n\nபொதுவான அனைவரும் பாடும் இந்த பாடலின் பதிப்புக்கு, விஷ்ணு திகம்பர் பாலசுக்கர் இசையமைத்தார். காந்தி மற்றும் அவருடைய ஆதரவாளர்கள் 241 மைல் தண்டி யாத்திரைக்குச் சென்றபோது இந்த பாடலைப் பாடியவாறு சென்றனர்..\n\nSection::::கலாச்சாரத்தில்.\nஇந்தப் பாடல் பல திரைப்படப் பாடல்களில் இடம்பெற்றுள்ளது. 'பாரத் மிலாப்' (1942), 'ஜக்ரிதி' (1954), 'பூரப் அவுர் பச்சிம்' (1970) மற்றும் 'குச் குச் ஹோத்தா ஹை' (1998) படங்களில் வரும் பாடல்களில் இடம் பெற்றுள்ளது. கன்னடப் படம் 'காந்தி நகரா' (1998) மற்றும் 'காந்தி' (1982) படங்களிலும் இடம்பெற்றுள்ளது. இது 1977 இல் தயாரிக்கப்பட்ட ஒரு தமிழ் திரைப்படத்தின் தலைப்பாகவும் இருந்தது. ரகுபதி ராகவ ராஜா ராம் பாடல் பல முன்னணிப் பாடகர்களால் பதிவு செய்யப்பட்டுள்ளது.\nபீட் சீகர் தனது \"ஸ்ட்ரேஞ்சர்ஸ் அண்ட் கசின்ஸ்\" (1964) ஆல்பத்தில் இந்தப் பாடலையும் சேர்த்தார். இந்தப் பாடல் 2006 பாலிவுட் திரைப்படமான 'லகே ரஹோ முன்னா பாய்' படத்தில் ஒரு முக்கிய அம்சமாகும். மேலும் இது 'காந்தி, மை பாதர்' படத்தில் இடம்பெற்றது.\n\nSection::::ஒலிபெயர்ப்பு.\n\"ரகுபதி ராகவ ராஜாராம் !\n\"பதீத பாவன சீதாராம் !\n\n\"சீதாராம் ஜெய சீதாராம் !\n\"பஜ ப்யாரே து சீதாராம் !\n\n\"ஈஸ்வர அல்லா தேரே நாம் !\n\"சப்கோ சன்மதி தே பகவான் !\n\n\"ரகுபதி ராகவ ராஜா ராம் !\n\"பதீத பாவன சீதாராம் !\"\n\nSection::::மொழிபெயர்ப்பு.\n\"ஓ ராமா , ரகு வம்சமே, வீழ்ந்தவரை உயர்த்தும் உன்னதரே,\n\n\"உன்னையும் உன்னுடைய அன்புக்குரிய பத்தினியான சீதாவையும் வழிபட வேண்டும்.\n\n\"ஈஸ்வரா, அல்லா மற்றும் அனைத்து கடவுள்களின் பெயர்களும் ஒரே உயர்ந்த சக்தியை தான் குறிக்கின்றன.\n\n\"ஆண்டவரே, தயவுசெய்து அனைவருக்கும் சமாதானத்தையும் சகோதரதுவத்தையும் கொடுங்கள்.\n\n\"நாங்கள் அனைவரும் உங்கள் பிள்ளைகளே.\n\n\"மனிதகுலத்தின் இந்த நித்திய ஞானம் தொடர கேட்டுக்கொள்கிறோம்.\n\n"}
{"id": "429878", "url": "https://ta.wikipedia.org/wiki?curid=429878", "title": "நோக்சிடியோலின்", "text": "நோக்சிடியோலின்\n\nநோக்சிடியோலின் (\"Noxytiolin\" ) என்பது CHNOS என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இச்சேர்மம் வயிற்றையிலுள்ள குடற்பகுதியின் தொற்று நீக்குவதற்கு ஒரு தொற்று நீக்கியாகப் பயன்படுத்தப்படுகிறது . \n"}
{"id": "429879", "url": "https://ta.wikipedia.org/wiki?curid=429879", "title": "ஆல்டெர்னரியால்", "text": "ஆல்டெர்னரியால்\n\nஆல்டெர்னரியால் (\"Alternariol\") என்பது ஆல்டெர்னரியா பூஞ்சை எனப்படும் நுண்ணுயிரியின் வளர்சிதை மாற்றத்தில் உருவாகும் ஒரு நச்சுப் பொருளாகும். தானியங்கள் மற்றும் பழங்களில் ஒரு முக்கியமான தொற்றுப்பொருளாக ஆல்டெர்னரியால் கருதப்படுகிறது . புஞ்சை எதிர்ப்பு மற்றும் தாவர நச்சு போன்ற பண்புகளைக் கொண்டு காலின்யெசுட்டெரேசு நொதிகளை தடுக்கும் நச்சுப்பொருளாக இது செயல்படுகிறது. மைக்கோயீத்திரோசன் எனப்படும் ஈத்திரோசனாகவும் இதைக் கருதலாம் It is also a mycoestrogen..\n\nஆல்டெர்னரியால் ஆண்ட்ரோசன் எனப்படும் முழுமையான ஆண்பால் இயக்குநீரின் முதன்மை இயக்கியாகும் .\n"}
{"id": "429883", "url": "https://ta.wikipedia.org/wiki?curid=429883", "title": "மைக்கோயீத்திரோசென்கள்", "text": "மைக்கோயீத்திரோசென்கள்\n\nமைக்கோயீத்திரோசென்கள் (\"Mycoestrogens\") என்பவை பூஞ்சைகளால் உற்பத்தி செய்யப்படும் ஈத்திரோசன்கள் ஆகும். அவற்றுள் சீராலினால் மற்றும் சீராலனால் இரண்டும் முக்கியமான மைக்கோயீத்திரோசென்கள் ஆகும். பல்வேறு வகையான நாரிழைப் பூஞ்சை இனங்களினால் இவை உற்பத்தி செய்யப்படுகின்றன. சீராலினோனை உட்கொண்ட அசைபோடும் விலங்குகளின் உட்புறத்தில் சீராலினால் மற்றும் சீராலனால் இரண்டும் உற்பத்தியாகின்றன. ஆல்பா-சீராலனால் என்ற மைக்கோயீத்திரோசனும் பகுதி செயற்கையாக கால்நடைகளில் பயன்படுத்துவதற்காகத் தயாரிக்கப்படுகிறது. இத்தகைய பயன்பாடு ஐரோப்பிய ஒன்றியத்தில் தடை செய்யப்பட்டுள்ளது.\n\nSection::::உணவுகளில்.\nசேமிக்கப்பட்ட தானியங்களில் மைக்கோயீத்திரோசன்கள் காணப்படுகின்றன. அறுவடைக்குப் பின்னர் கிடங்குகளில் சேமிக்கும் காலத்தில் அல்லது தானியங்களின் மீது வளரும் பூஞ்சைகளுடன் சேர்ந்து இவையும் வளர்கின்றன. நொதித்தலுக்கு உள்ளான தீவனங்களிலும் இவற்றை காணவியலும்.\n\nSection::::வகை.\nடிரான்சு சென் மாற்றியன் என்பதும் ஒரு வகையான மைகோயீத்திரோசென் ஆகும்.\n"}
{"id": "429888", "url": "https://ta.wikipedia.org/wiki?curid=429888", "title": "செல்வம் (2005 திரைப்படம்)", "text": "செல்வம் (2005 திரைப்படம்)\n\nசெல்வம் என்பது 2005 ல் வெளிவந்த தமிழ் காதல் திரைப்படமாகும். இதனை அகத்தியன் இயக்கியிருந்தார். இதில் நந்தா, உமா, வாணி ஆகியோர் நடித்திருந்தனர். தேவா இசையமைத்திருந்தார்.\n\nSection::::இசை.\nஇத்திரைப்படத்திற்கு தேவா இசையமைத்திருந்தார். இதன் இசை 18 மார்ச் 2005ல் வெளிவந்தது. பாடல்களை அகத்தியன் எழுதியிருந்தார்.\n"}
{"id": "429890", "url": "https://ta.wikipedia.org/wiki?curid=429890", "title": "கணேஷ்கர்", "text": "கணேஷ்கர்\n\nகணேஷ்கர் (\"Ganeshkar\", பிறப்பு: பிப்ரவரி 24, 1978) என்பவர் தமிழகத்தைச் சேர்ந்த திரைப்பட நகைச்சுவை நடிகர் ஆவார். இவர் எண்ணற்ற திரைப்படங்களிலும், தமிழ் தொலைக்காட்சி நிகழ்ச்சிகளிலும் நடித்துள்ளார். இவர் நடிகை ஆர்த்தியைத் திருமணம் செய்து கொண்டார். இவர்கள் கலைஞர் தொலைக்காட்சி யில் \"மானாட மயிலாட\" நிகழ்ச்சியில் நடனமாடி, இரண்டாவது இடத்தைப் பெற்றார்கள்.\n\n"}
{"id": "429891", "url": "https://ta.wikipedia.org/wiki?curid=429891", "title": "ஹலோ நான் பேய் பேசுறேன் (2016 திரைப்படம்)", "text": "ஹலோ நான் பேய் பேசுறேன் (2016 திரைப்படம்)\n\nஹலோ நான் பேய் பேசுறேன் என்பது 2016ல் வெளிவந்த தமிழ் திகில் திரைப்படமாகும். இதனை எஸ். பாஸ்கர் இயக்கியுள்ளார். இதனை சுந்தர். சி தயாரித்திருந்தார். \n\nஇசை சித்தார்த் விபின்.\n\n"}
{"id": "429908", "url": "https://ta.wikipedia.org/wiki?curid=429908", "title": "கிழக்கு கரை (திரைப்படம்)", "text": "கிழக்கு கரை (திரைப்படம்)\n\nகிழக்கு கரை என்பது 1991 இல் வெளியான இந்திய நாடகத்தமிழ் திரைப்படமாகும். இத்திரைப்படத்தை பி. வாசு இயக்கியிருந்தார். இத்திரைப்படத்தின் முக்கிய வேடங்களில் பிரபு மற்றும் குஷ்பு ஆகியோர் நடித்திருந்தனர். இத்திரைப்படம் மோகன் நடராஜன் மற்றும் வீ.சண்முகம் ஆகியோரால் தாயாரிக்கப்பட்டது. தேவா இத்திரைப்படத்திற்கு இசையமைத்திருந்தார். இத்திரைப்படம் 20/செப்டம்பர்/1991 ம் ஆண்டு வெளியானது.\n\nSection::::கதைச் சுருக்கம்.\nமுரளி (பிரபு) மற்றும் சேகர் (சந்திரசேகர்) ஆகியோர் நண்பர்கள். முரளி சேகருக்காக தனது வேலையை விட்டுகொடுக்கிறான். சேகருக்கு சுங்க அதிகாரியாக வேலை கிடைக்க முரளி தனது சொந்த ஊருக்கு திரும்புகிறான். அங்கு அவனது மாமாவின் மகள் விஜயலட்சுமி (குஷ்பு) அவனை காதலிக்கிறாள். முரளியின் தந்தை ரங்கநாதன் (விஜயகுமார்) பிரபல கடத்தல்காரனாக வேலை பார்க்கிறார். ஒருவழியாக தனது தந்தையின் வேலைபற்றி முரளிக்கு தெரியவர வேலையை விட்டுவிடும்படி தனது தந்தையிடம் கேட்கிறான். தந்தையும் வேலையை விட்டுவிடுகிறார். இதற்கு பழிவாங்க முரளியின் தந்தை கொல்லபடுகிறார். அதன்பின்னர் முரளி பழிவாங்குவதுடன் கடத்தல் காரனாகவும் மாறுகிறான்.\n\n\nSection::::இசை.\nதேவா இத்திரைப்படத்திற்கு இசையமைத்திருந்தார். 1991 ம் ஆண்டு இசை வெளிடப்பட்டுள்ளது. வாலி இத்திரைப்படத்திற்கு 5 பாடல்களை எழுதியுள்ளார்.\n"}
{"id": "429911", "url": "https://ta.wikipedia.org/wiki?curid=429911", "title": "ஆல்கீனால்", "text": "ஆல்கீனால்\n\nஆல்கீனால் (\"Alkenal\") என்பது ஆல்டிகைடு மற்றும் ஆல்க்கீன் வேதி வினைக்குழுக்களைக் கொண்டுள்ள ஒரு வகை வேதிச் சேர்மமாகும்.\n\n\n"}
{"id": "429913", "url": "https://ta.wikipedia.org/wiki?curid=429913", "title": "அடிப்பிக் அமில டை ஐதரசைடு", "text": "அடிப்பிக் அமில டை ஐதரசைடு\n\nஅடிப்பிக் அமில டை ஐதரசைடு (\"Adipic acid dihydrazide\") என்பது தண்ணீர் அடிப்படையிலான குழம்புகளை குறுக்குப் பிணைப்பால் பினைக்கப் பயன்படும் வேதிப்பொருளாகும். அடிப்பிக் அமில ஈரைதரசைடு என்றும் இதை அழைக்கலாம். சில எப்பாக்சி பிசின்களை கடினமாக்கவும் இதைப் பயன்படுத்தலாம் . அடிப்பிக் அமில டை ஐதரசைடு சி4 பின்புலத்தில் C=ONHNH2 செயல்திற வினைக்குழுவைக் கொண்ட ஒரு சமச்சீர் மூலக்கூறு ஆகும். ஒரு கரிம அமிலம் ஐதரசீனுடன் வினைபுரிந்து டை ஐதரசைடுகள் உருவாகின்றன. ஐசோப்தாலிக் டை ஐதரசைடு, செபாசிக் டை ஐதரசைடு போன்ற வேறுபட்ட பின்புலங்களைக் கொண்ட பிற டை ஐதரசைடுகளும் பொதுவாகக் காணப்படுகின்றன. \n"}
{"id": "429920", "url": "https://ta.wikipedia.org/wiki?curid=429920", "title": "நியலமைடு", "text": "நியலமைடு\n\nநியலமைடு (\"Nialamide\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இது நியமிட்டு, நியமைடு, நியூரிடால், சர்கெக்சு என்ற பெயர்களாலும் அழைக்கப்படுகிறது. ஐதரசீன் வகையில் அதிகம் தெரிவு செய்யப்படாத மீளா மோனோ அமீன் ஆக்சிடேசு தடுப்பியாக இச்சேர்மம் வகைப்படுத்தப்படுகிறது . மன அழுத்தம் குறைக்கும் மருந்தாக பயன்படுத்தப்பட்டது. ஈரலுக்கு உகந்ததல்ல என்பதால் பல ஆண்டுகளுக்கு முன்பே அமெரிக்க மருந்து நிறுவனம் பைசர் இம்மருந்து தயாரித்தலை நிறுத்திவிட்டது . \n\nநியலமைடின் தசைநார் எதிர்ப்புத்திறன் பிரிடினோகார்பமேட்டை வடிவமைக்கப் பயன்படுகிறது . \n"}
{"id": "429922", "url": "https://ta.wikipedia.org/wiki?curid=429922", "title": "மோகினி (2018 திரைப்படம்)", "text": "மோகினி (2018 திரைப்படம்)\n\nமோகினி 2018 ல் வெளிவந்த நகைச்சுவை திகில் தமிழ் திரைப்படமாகும். இதனை இயக்குனர் ரமணா மாதேஷ் எழுதி இயக்கியிருந்தார். திரிசா, ஜாக்கி பக்னானி ஆகியோர் முக்கிய கதாப்பாத்திரத்தில் நடித்திருந்தனர். இவர்களுடன் யோகி பாபு, கணேஷ்கர், பூர்ணிமா பாக்கியராஜ் ஆகியோர் முக்கிய வேடங்களில் நடித்திருந்தனர்.\n"}
{"id": "429923", "url": "https://ta.wikipedia.org/wiki?curid=429923", "title": "சித் ஸ்ரீராம்", "text": "சித் ஸ்ரீராம்\n\nசித் ஸ்ரீராம்(Sid Sriram) (பிறப்பு 19 மே 1992) ஒரு இந்திய அமெரிக்க இசை உருவாக்குநர் மற்றும் பின்னணிப் பாடகர் ஆவார். இவர் பாடல்கள் எழுதுபவரும் கூட. தற்போது தமிழ் மற்றும் தெலுங்குத் திரைப்படத் துறையில் பின்னணிப் பாடகராகப் பணியாற்றி வருகிறார். வழக்கமாக, இவர் புகழ் பெற்ற பரதநாட்டியக் கலைஞர் பல்லவி ஸ்ரீராம் உடன் இணைந்து பணியாற்றி வந்தார்.\n\nSection::::தொடக்க கால வாழ்க்கை.\nஇந்தியாவில், தமிழ்நாட்டில் சென்னையில் இவர் பிறந்தார். இவருக்கு ஒரு வயதாக இருந்த பொழுது இவரது பெற்றோர் சான் பிரான்சிஸ்கோ விரிகுடாப் பகுதிக்குச் சென்றனர். ப்ரிமவுண்ட்டில் வளர்ந்த இவரின் இசைத்திறமை இவரது தாயாரால் பேணி வளர்க்கப்பட்டது. இவரது தாயார் லதா ஸ்ரீராம் சான் பிரான்சிஸ்கோ விரிகுடாப் பகுதியில் ஒரு கருநாடக இசை ஆசிரியர் ஆவார். இவர் அதே நேரத்தில் ரிதம் அண்ட் புளூஸ் உடன் இணைந்து பணியாற்றி வந்தார். 2008 ஆம் ஆண்டில் மிசன் சான் ஜோஸ் உயர்நிலைப் பள்ளியில் பட்டப்படிப்பை முடித்த பிறகு, பெர்க்லி இசைக் கல்லூரியில் சேர்ந்து இசைத் தயாரிப்பு மற்றும் இசைப் பொறியியலில் பட்டம் பெற்றார். தனது கல்லூரிக் காலத்திலிருந்தே தொடர்ச்சியாக இந்தியாவிற்கு வந்து டிசம்பர் மாத மார்கழி உற்சவங்களில் கர்நாடக இசைக் கச்சேரிகளில் கலந்து கொண்டு வந்தார்.\n\nSection::::தொழில் வாழ்க்கை.\n2013 ஆம் ஆண்டில் ஏ. ஆர். ரகுமான் இசையில் வெளிவந்த கடல் திரைப்படத்தில் இடம் பெற்ற \"அடியே\" பாடலைப் பாடிய பிறகு புகழின் உச்சத்திற்குச் சென்றார். 2015 ஆம் ஆண்டில் ஐ திரைப்படத்தில் இடம் பெற்ற \"என்னோடு நீ இருந்தால்\" பாடலுக்காக தமிழில் சிறந்த பின்னணிப் பாடகருக்கான பிலிம்பேர் விருதினைப் பெற்றார்.\n\n\"அச்சம் என்பது மடமையடா\" திரைப்படத்தில் இடம் பெற்ற \"தள்ளிப் போகாதே\", \"என்னை நோக்கி பாயும் தோட்டா\" படத்தில் இடம் பெற்ற \"மறு வார்த்தை பேசாதே\", \"நின்னு கோரி\" படத்தில் இடம் பெற்ற \"அடிக்க அடிக்க\" போன்றவை மிகவும் பிரபலமானவையாகும்.\n"}
{"id": "429926", "url": "https://ta.wikipedia.org/wiki?curid=429926", "title": "சொர்க்கத்தீவு (புதினம்)", "text": "சொர்க்கத்தீவு (புதினம்)\n\nசொர்க்கத்தீவு எனும் நாவல் தமிழ் எழுத்தாளரான சுஜாதா (எழுத்தாளர்) அவர்களால் 1970 களில் எழுதப்பட்ட அறிவியல் புனைகதை புதினமாகும். எழுத்தாளர் சுஜாதாவால் எழுதப்பட்ட முதல் அறிவியல் புனைப்பிரிவில் எழுதப்பட்ட இப்புதினம் தமிழ் இலக்கிய அறிவியல் புனைகதைகளின் முன்னோடியுமாகும்.\n\nSection::::கதைச்சுருக்கம்.\nஅய்யங்கார் என்கிற சென்னையை சேர்ந்த கணினி மென்பொறியியல் வல்லுநர் சில நபர்களால் நைச்சியமாக பேசி, தனி விமானத்தில் கடத்தப்படுகிறார். அவரை கடத்தி, வெளி உலகத்துக்கு தெரியாத ஒரு தனித் தீவு ஒன்றிற்கு அழைத்து செல்கிறார்கள். அந்த நாட்டை நிர்வகிக்கும் சத்யா என்கிற நபரை அவர் சந்திக்கிறார். அவர் தங்கள் கணினி இயந்திரங்கள் வேலை செய்யவில்லை என்றும் அதை சரி செய்யவே அவரை அழைத்து வந்ததாகவும் சொல்கிறார். அதற்கு தக்க சன்மானம் அளிப்பதாகவும் சொல்கிறார். அய்யங்காருக்கு தன்னை கடத்தி வந்ததில் கோபம் இருந்தாலும் தனக்கு நன்கு தெரிந்த கணினி மென்பொருள் சரி செய்யும் வேலை என்பதாலும் தப்பி செல்ல வேறு வழி இல்லாததாலும் ஒப்பு கொள்கிறார்.\n\nஅந்த நாட்டில் பல விஷயங்கள் விநோதமாக உள்ளன. அவர்கள் தமிழ் பேசுகிறார்கள் எனினும் பல வார்த்தைகளுக்கு அங்குள்ள குடிமக்களுக்கு அர்த்தம் புரியவில்லை. உதாரணமாய் உடலுறவு, அப்பா, அம்மா போன்ற வார்த்தைகள் அவர்களுக்கு தெரியவில்லை !\n\nஒரு நாள் அய்யங்கார் தங்கிய அறைக்கு ஒரு தொலைபேசி அழைப்பு வருகிறது. அதில் ஒரு குரல் “அவர்கள் சொல்வதை செய்யாதே” என கூறுகிறது. அப்படி பேசிய நபரை ஒரு நாள் கடற்கரையில் இரவில் சந்திக்கிறார் அய்யங்கார். கெளதம் என்னும் அந்த நபர் தீவின் தலைவரான சத்யா, அத்தீவில் உள்ள மகக்கள் அனைவரையும் தனது கட்டுப்பாட்டில் இருப்பதற்காக அனைவருக்கும் குறுப்பிட்ட மருந்து கொடுத்து உணர்வுகளை மறக்கடிப்பதாகவும், தனக்கு கொடுக்கும் மருந்தில் தவறிருந்ததால் தன் உணர்வுகள் விழித்து கொண்டன என்றும் சொல்கிறார். மேலும் இயற்கைக்கு மாறாக இவர்கள் செய்வது தவறு என்றும் அய்யங்கார் கணினியை சரி செய்து விட்டால், மனிதர்கள் விழித்து கொள்வார்கள் என்றும் கூறுகிறார். ஆனால் இப்படி சில புரட்சி செய்யும் நபர்கள் இருப்பது சத்யாவிற்கு தெரியவர அவர்கள் நசுக்கப்படுகிறார்கள். அய்யங்கார் கணினியை சரி செய்து விட்டு சென்னை கிளம்புகிறார். விமானத்தில் இருக்கும் போது கடைசியாக கதை வாசிக்கும் வாசகர்களுக்கு மட்டும் இப்படி சொல்கிறார்,\n\n“நான் கணினியில் ஒரு கட்டளையை மாற்றி விட்டேன். அதனால் அனைத்து மக்களுக்கும் கொடுக்கிற மருந்து அடுத்த ஒரு மாதம் வேலை செய்யாது. அனைவரும் விழித்து கொள்வார்கள்” என்று.\n"}
{"id": "429929", "url": "https://ta.wikipedia.org/wiki?curid=429929", "title": "டைட்டானியம் டெட்ராஅயோடைடு", "text": "டைட்டானியம் டெட்ராஅயோடைடு\n\nடைட்டானியம் டெட்ராஅயோடைடு (Titanium tetraiodide) TiI என்ற மூலக்கூற்று வாய்ப்பாட்டை உடைய கனிமச் சேர்மம் ஆகும். இச்சேர்மம் கருப்பு நிறமுடைய எளிதில் ஆவியாகக் கூடிய திண்மம் ஆகும். 1863 ஆம் ஆண்டில் இச்சேர்மத்தின் இருப்பு முதன் முதலில் ரூடோல்ப் வெபர் என்பவரால் அறிவிக்கப்பட்டது. இச்சேர்மம் டைட்டானியத்தைத் தூய்மைப்படுத்த உதவும் வான் ஆர்கெல் செயல்முறையில் ஒரு இடைநிலைப் பொருளாகும்.\n\nSection::::இயற்பியல் பண்புகள்.\nTiI ஒரு அரிதான மூலக்கூறு நிலை இரும உலோக அயோடைடாகும்.Ti(IV) மையங்களைக் கொண்ட நான்முகி தனித்த மூலக்கூறுகளைக் கொண்டதாகும். Ti-I பிணைப்பு நீளமானது 261 பிக்கோமீட்டர் ஆக உள்ளது. இது இச்சேர்மத்தின் மூலக்கூறு நிலையை பிரதிபலிப்பதாக உள்ளது. ஒரு வளிமண்டல அழுத்தத்தில் இச்சேர்மத்தை TiI சிதைவின்றி வாலைவடித்துப் பிரித்தெடுக்க முடியம்; இப்பண்பே வான் ஆன்கெல் செயல்முறையில் இச்சேர்மம் பயன்படுத்தப்படுவதன் அடிப்படைக் காரணமாக உள்ளது. TiCl சேர்மத்தின் உருகுநிலைக்கும் (உருகுநிலை -24°செல்சியசு) மற்றும் இச்சேர்மத்தின் TiI உருகுநிலைக்கும் (உருகுநிலை 150°செல்சியசு) இடையே உள்ள வேறுபாடு கார்பன் டெட்ரா குளோரைடின் உருகுநிலை மற்றும் (உருகுநிலை -23°செல்சியசு) CI ன் உருகுநிலைக்கும் (உருகுநிலை 168°செல்சியசு) உள்ள வேறுபாட்டோடு ஒத்ததாக உள்ளது. இது அயோடைடுகளில் வாண்டர்வால்ஸ் இணைப்பானது மற்றவற்றை விட வலிமையான மூலக்கூறிடை விசையாக உள்ளது என்பதை உணர்த்துகிறது.\n"}
{"id": "429930", "url": "https://ta.wikipedia.org/wiki?curid=429930", "title": "நான் அடிமை இல்லை (திரைப்படம்)", "text": "நான் அடிமை இல்லை (திரைப்படம்)\n\nநான் அடிமை இல்லை (\"Nann Adimai Illai\") துவாரகீஷ் இயக்கத்தில் 1986 ல் வெளிவந்த காதல் திரைப்படமாகும். இதில் ரஜினிகாந்த் மற்றும் ஸ்ரீதேவி முக்கிய கதாபாதிரங்களில் நடித்துள்ளனர். ஸ்ரீதேவி நடித்த கடைசித் தமிழ்ப்படம் இதுவேயாகும். இப்படதிற்குப் பின்னர் அவர் இந்தி படங்களில் கவனம் செலுத்தத் தொடங்கினார். மீண்டும் 2012 ல் வெளிவந்த இங்கிலீஷ் விங்கிலீஷ் என்ற படத்தில்தான் தமிழில் தோன்றினார். இப்படம் துவாரகீஷ் இயக்கத்தில் விஷ்ணுவர்தன் நடித்து கன்னடத்தில் வெளிவந்த 'நீ பரேடே காதம்பரி' படத்தின் மறு ஆக்கமாகும். மேலும் இந்தியில் நடிகர் மிதுன் சக்கரவர்த்தியின் நடிப்பில் 'பியார் ஜுக்தா நஹின்' என்ற பெயரில் வெளிவந்தது. இது தெலுங்கு மொழியில் கிருஷ்ணா, ஸ்ரீதேவி நடிக்க 'பஞ்சனி கோபுரம்' என்ற பெயரில் வெளிவந்தது.\n\nSection::::கதைச்சுருக்கம்.\nவிஜய் (ரஜினிகாந்த்) ஒரு தொழில்முறை புகைப்படக் களைஞனாவான். பணக்காரப் பெண் பிரியா ஸ்ரீதேவிவின் மீது காதல் கொள்கிறான். அவர்களின் பெற்றோரது சம்மதமின்றி இருவரின் திருமணம் நடைபெறுகிறது. இருவருடைய குடும்பப் பின்னணி காரணமாக வெகு விரைவிலேயே இத்திருமணம் மிகவும் கடினமாக மாறுகிறது. இருவருக்கும் சண்டை மூண்டு பிரியா தனது தந்தையின் வீட்டிற்குத் திரும்புகிறாள். சில நாட்களுக்குப் பிறகு பிரியா அடிக்கடி வயிற்று வலியால் துடிக்கிறாள். அவளை பரிசோதித்த மருத்துவர் அவள் ஒரு குழந்தைக்கு தாயாகப் போவதாக கூறுகிறார். இந்த செய்தியை கேட்டவுடன் பிரியா தனக்கும் விஜய்க்கும் இடையே உள்ள வேலியை உடைக்க நினைக்கிறாள். விஜயிடம் இதைப்பற்றிக் கூற நினைக்கிறாள், ஆனால் அவளது தந்தை அவளைத் தடுத்து வேறொருவருடன் திருமணம் செய்து வைக்க முடிவு செய்கிறார். ஆனால் தனது தந்தை தூங்கியவுடன் விஜய்யின் வீட்டிற்குச் செல்கிறாள். விஜய் அங்கே இல்லை. சமீபத்தில் வேறு எங்கோ சென்று விடுகிறான்.\n\nஅடுத்த காட்சியில் விஜய் தனது நண்பனை சந்திக்க மருத்துவமனை வருகிறான். வயிற்று வலியால் அவதிப்படும் பிரியாவும் அதே மருத்துவமனைக்கு வருகிறாள். இதையறிந்த விஜய் மிக்க மகிழ்ச்சியடைந்து பிரியாவிடம் பேச விழைகிறான். விஜய் இனி ஒருபோதும் பிரியாவைச் சந்திக்காமால் இருந்தால் குழந்தையை அவனுக்குத் தருவதாக பிரியாவின் தந்தை சொல்கிறார். விஜய்யும் வாக்குறுதித் தந்து குழந்தையுடன் திரும்புகிறான். கண் திறந்த பிரியா குழந்தையைத் தேட குழந்தை இறந்தே பிறந்து விட்டதென அவளது தந்தை கூறுகிறார். பிரியா மிகுந்த மனச்சோர்வடைந்து காணப்படுகிறாள். ஆனாலும் அவளுடைய குழந்தை இன்னும் உயிரோடுதான் இருப்பதாக நம்புகிறாள். விஜய் தனது மகனை ஆளாக்குகிறான். சில வருடங்களுக்குப் பின்னர் விஜய் இருக்குமிடத்தை நெருங்கிய பிரியா தனது மகனைக் காண்கிறாள். அவன் பிரியாவை விஜய்யிடம் அழைத்து செல்கிறான். அவர்கள் அனைவரும் ஒன்று சேர்கின்றனர்.\n"}
{"id": "429932", "url": "https://ta.wikipedia.org/wiki?curid=429932", "title": "சீசியம் இலித்தியம் போரேட்டு", "text": "சீசியம் இலித்தியம் போரேட்டு\n\nசீசியம் இலித்தியம் போரேட்டு (\"Caesium lithium borate\") என்பது CsLiBO என்ற மூலகூற்று வாய்ப்பாட்டால் விவரிக்கப்படும் கனிம வேதியியல் சேர்மமாகும். நேர் கோட்டு படிகவகை புற ஊதாகதிர் பயன்பாடுகளுக்கும் நான்கு மற்றும் ஐந்தாவது அலை அடுக்கு நியோடிமியம் கலப்பு இட்ரியம் அலுமினியம் கார்னெட்டு அடிப்படை சீரொளி அலைவரிசை (1064 நானோமீட்டர்) உருவாக்கத்திலும் பயன்படுகிறது. \n\n"}
{"id": "429933", "url": "https://ta.wikipedia.org/wiki?curid=429933", "title": "உன்னைச் சொல்லி குற்றமில்லை", "text": "உன்னைச் சொல்லி குற்றமில்லை\n\nஉன்னை சொல்லி குற்றமில்லை 1990 ஆம் ஆண்டு வெளிவந்த தமிழ்த்திரைப்படம். இத்திரைப்படம் அதிரடித் திரைப்பட வகையைச் சார்ந்தது. இத்திரைப்படத்தை அமீர்ஜன் இயக்கியுள்ளார் , கார்த்திக் மற்றும் சித்தாரா முக்கிய வேடங்களில் நடித்துள்ளனர். இத்திரைப்படத்தை தயாரித்தவர்கள் ராஜம் பாலசந்தர் மற்றும் புஷ்பா கந்தசாமி. இத்திரைப்படத்திற்கு இளையராஜா இசையமைத்துள்ளார். 17 மார்ச், 1990 அன்று திரைப்படம் வெளியிடப்பட்டது. தமிழகத்தைச் சேர்ந்த கராத்தே நிபுணரான சிகன் ஹுசைனி இத்திரைப்படத்தின் முக்கிய வில்லனாக நடித்துள்ளார்.\n\nகதை\nபடித்த இளைஞரான பாலு கிராமத்திலிருந்து பணக்காரர் ஆகவேண்டும் என்ற எண்ணத்தில் நகரத்திற்கு வருகிறார். முதலில் காவல் துறையினருக்கு தகவல் கொடுப்பவராக வேலை செய்கிறார். காவல்துறை கண்காணிப்பாளரான வீரபாண்டியனின் மகள் ஜானகியை காதல் செய்கிறார். வீரபாண்டியன் தனது மகளை யாராவது காதலிக்கிறார்களா என்று கண்காணிக்கும்படி பாலுவிற்கு ஆணை பிறப்பிக்கிறார். இதே நேரத்தில் வீரபாண்டியனின் எதிரியான குமார் வீரபாண்டியனின் மகளை கடத்த திட்டமிடுகிறார். அவர்களிடமிருந்து பாலு ஜானகியை காப்பாற்றுகிறார். முறைகேடாக போதைப்பொருட்களை வர்த்தகம் செய்யும் கும்பலை பிடித்ததனால் வீரபாண்டியன் துணைக் கண்காணிப்பாளராக பதவி உயர்வு பெறுகிறார். பாலு அவரின் தகவல் கொடுக்கும் வேலையை விட்டு நீங்கி விடுகிறார். குற்றவாளிகளிடமிருந்து பணத்தைத் திருடி பாலு பணக்காரர் ஆகிறார். பாலுவின் தங்கை பார்வதி மீது குமார் காதல் கொள்கிறார். வீரபாண்டியன் பாலுவை கைது செய்து சிறையில் அடைக்கிறார். இந்த வேலையில் குமார் நல்லவன் இல்லை என்று பார்வதி அறிந்துகொள்கிறார். அதனால் குமார் பார்வதியை கொன்றுவிடுகிறார். நடந்த அனைத்திற்கும் தர்மராஜ் தான் காரணம் என்று ஜானகி கூறியவுடன் வீரபாண்டியன் பாலுவை விடுதலை செய்கிறார். பாலு குமாரையும், தர்மராஜையும் அவரின் தங்கை மரணத்திற்காக கொன்றுவிடுகிறார்.\n\nSection::::இசை.\nஉன்னை சொல்லி குற்றமில்லை திரைப்படத்திற்கு இசையமைப்பாளர் இளையராஜா இசையமைத்துள்ளார் . பாடல்கள் 1990 ஆம் ஆண்டு வெளியிடப்பட்டது. நான்கு பாடல்கள் வெளியிடப்பட்டன, அவற்றின் பாடலாசிரியர் வாலி.\n\nSection::::வரவேற்பு.\nஇத்திரைப்படம் கலவையான விமர்சனங்களுடன் ஓரளவிற்கு வெற்றியும் பெற்றது.\n"}
{"id": "429937", "url": "https://ta.wikipedia.org/wiki?curid=429937", "title": "ஜாங்கிரி மதுமிதா", "text": "ஜாங்கிரி மதுமிதா\n\nமதுமிதா என்பவர் தமிழ் திரைப்பட நகைச்சுவை நடிகையாவார். இவர் விஜய் தொலைக்காட்சியில் லொல்லு சபா எனும் நகைச்சுவை தொடரில் நடித்து புகழ் பெற்றவர். அதன் பின் சன் தொலைக்காட்சியில் சின்னபாப்பா பெரியபாப்பா போன்ற எண்ணற்ற தொடரிலும் நடித்துள்ளார். தமிழ் திரையுலகில் \"ஒரு கல் ஒரு கண்ணாடி\" திரைப்படத்தில் நடிகர் சந்தானத்தின் இணையாக நடித்து புகழ் பெற்றார் \n"}
{"id": "429938", "url": "https://ta.wikipedia.org/wiki?curid=429938", "title": "சி.பா. ஆதித்தனார் மூத்த தமிழறிஞர் விருது", "text": "சி.பா. ஆதித்தனார் மூத்த தமிழறிஞர் விருது\n\nதமிழ் இதழியல் முன்னோடிகளில் ஒருவரும் தமிழ் தினசரி நாளிதழான தினத்தந்தியின் நிறுவனரான சி. பா. ஆதித்தனார் நினைவாக தினத்தந்தி குழுமத்தால் வழங்கப்படுவது சி.பா. ஆதித்தனார் மூத்த தமிழறிஞர் விருது ஆகும். தமிழ் இலக்கியத்தின் முன்னேற்றத்திற்காக இரு பிரிவுகளாக வருடந்தோரும் தினத்தந்தி குழுமத்தால் வழங்கப்படும் விருதுகளில் முதன்மையானது தமிழ் இலக்கியத்துக்கு அருந்தொண்டாற்றி வரும் மூத்த தமிழ் அறிஞர் ஒருவருக்கு ரூ.3 லட்சமும் ரொக்கமாக கொடுக்கப்படும் இவ்விருதாகும். இன்னொன்று , சிறந்த தமிழ் இலக்கிய நூலுக்கு ரூ.2 லட்சம் ரொக்கமாக வழங்கும் விருதாகும். மொத்தம் ரூ.5 லட்சம் பரிசு தமிழ் இலக்கிய முன்னேற்றத்திற்கும் பங்களிப்பிற்கும் வழங்கப்பட்டு வருகிறது. ஒவ்வொரு வருடமும் ஆதித்தனாரின் பிறந்தநாளன்று இவ்விருதுகள் வழங்கப்பட்டு வருகிறது. \"மூத்த தமிழறிஞர்\" என்ற பெயரில் இவ்விருது குறிப்பிடப்படுகிறது.\n"}
{"id": "429939", "url": "https://ta.wikipedia.org/wiki?curid=429939", "title": "ஆற்றுத் திருவிழா", "text": "ஆற்றுத் திருவிழா\n\nஆற்றுத் திருவிழா தமிழ்நாட்டில் கடலூர் மாவட்டத்திலும் விழுப்புரம் மாவட்டத்திலும் கொண்டாடப்படுகின்ற திருவிழாவாகும். \n\nSection::::நிகழ்விடம்.\nஇவ்விழா தை மாதத்தின் ஐந்தாம் நாள் தென்பெண்ணை ஆற்றில் நடைபெறுகிறது. \n\nSection::::விழா நிகழ்வு.\nகடலூர் மற்றும் அருகிலுள்ள பகுதிகளான கடலூர் மஞ்சக்குப்பம், புதுப்பாளையம், தாழங்குடா, குண்டுஉப்பலவாடி, ஆனைக்குப்பம், திருப்பாதிரிப்புலியூர், நானமேடு, உச்சிமேடு, கடலூர் துறைமுகம், வண்டிப்பாளையம், புருகீஸ்பேட்டை, தேவனாம்பட்டி, புதுச்சேரி கன்னியகோயில்ஆகிய இடங்களில் உள்ள அம்மன், முருகன், விநாயகர், பராசக்தி கோயில்களைச் சேர்ந்த அலங்கரிக்கப்பட்ட உற்சவர் சிலைகள் ஊர்வலமாக எடுத்துவரப்பட்டு கொண்டாடப்படுகிறது. \n\n\n"}
{"id": "429941", "url": "https://ta.wikipedia.org/wiki?curid=429941", "title": "கண் பேசும் வார்த்தைகள்", "text": "கண் பேசும் வார்த்தைகள்\n\nகண் பேசும் வார்த்தைகள் 2013ல் வெளிவந்த தமிழ் திரைப்படமாகும். இதனை ஆர். பாலாஜி எழுதி இயக்கியிருந்தார். இத்திரைப்படத்தில் செந்தில் குமார், இனியா ஆகியோர் நடித்திருந்தனர்.\n\n"}
{"id": "429943", "url": "https://ta.wikipedia.org/wiki?curid=429943", "title": "தொட்டில் குழந்தை", "text": "தொட்டில் குழந்தை\n\nதொட்டில் குழந்தை (\"Thottil Kuzhanthai\") 1995 இல் வெளியான தமிழ்த் திரைப்படமாகும். எஸ். பி. முத்துராமன் இத்திரைப்படத்தை இயக்கியிருந்தார். ராம்கி, ரஞ்சிதா ஆகியோர் முன்னணிக் கதாபாத்திரங்களில் நடிக்க அவர்களுடன் ஆனந்தராஜ், சனகராஜ், வினு சக்கரவர்தி, கோவை சரளா, வடிவுக்கரசி, விவேக் மற்றும் கரன் ஆகியோர் இணைகதாப்பாத்திரங்களிலும் நடித்துள்ளனர். வே.வடுகநாதன் மேலும் வலம்புரி முத்து ஆகியோர் இத்திரைப்படத்தை தயாரித்திருந்தனர். ஆதித்தியன் இத்திரைப்படத்திற்கு இசையமைத்திருந்தார். இத்திரைப்படத்தின் இசை பிப்ரவரி 24, 1995 அன்று வெளியிடப்பட்டுள்ளது. இத்திரைப்படம் வசூல் ரீதியாகத் தோல்வியடைந்ததாகக் கருதப்படுகிறது.\n\nSection::::கதைச்சுருக்கம்.\nகதையின் ஆரம்பத்திலேயே பிறந்த குழந்தை ஒன்று அரச காப்பகத்தில் விடப்படுகிறது. பின்னர் அக் குழந்தை புத்திசாலி பெண்ணாக வளர்கின்றது. அக் குழந்தையின் பெயர் ராணி (ரஞ்சிதா). ராணி புகழ்பெற்ற கல்லூரி ஒன்றில் சேருகின்றாள். பின்னர் அவள் கிராமத்து பையனான பிச்சையை (ராம்கி) சந்திக்க நேரிடுகிறது. ராணி அவனை நகரவாசிகள் போல மாற்றுகின்றாள். காலம் செல்லச் செல்ல இருவரும் நட்பு கொள்கின்றனர். படிப்பின் இறுதியில் ராணி சப்-இன்ஸ்பெக்டராகவும், பிச்சை மாவட்ட ஆட்சியராகவும் ஆகின்றனர்.அதன்பின்னர் பிரபல கடத்தல் காரனான ராஜரத்தினம் (ஆனந்தராஜ்) மற்றும் அவனது மகனான முரளி (கரண்) ஆகியோரை முகம்கொள்ள நேரிடுகிறது. கதையின் இறுதி இவர்களுக்குள் நடைபெறும் சம்பவங்களை அடிப்படையாக கொண்டது.\n\n\nSection::::இசை.\nஇத்திரைப்படத்திற்கு ஆதித்தியன்இசையமைத்துள்ளார். ஆதோடு இசை 1995 ம் ஆண்டு வெளியிடப்பட்டுள்ளது. இத்திரைப்பட பாடல்களைபஞ்சு அருணாசலம் எழுதியுள்ளார்.\n"}
{"id": "429945", "url": "https://ta.wikipedia.org/wiki?curid=429945", "title": "செட்டிகள்ளி ரோசரி தேவாலயம்", "text": "செட்டிகள்ளி ரோசரி தேவாலயம்\n\nசெட்டிகள்ளி தேவாலயம் (\"Shettihalli Rosary Church\") என்பது கர்நாடகாவின் செட்டிகள்ளியில் இருந்து 2 கி.மீ தொலைவில்Shettihalli உள்ளது. இது 1860ஆம் ஆண்டு பிரஞ்சு மிஷனரிகளால், கோத்திக் கட்டிடக்கலையில் கட்டப்பட்டது. 1960களில் ஹேமாவதி அணை கட்டிய பிறகு இத்தேவாலயம் கைவிடப்பட்டது. பருவமழை காலங்களில் நீரில் பாதி மூழ்கிக் காணப்படும் இத்தேவாலயத்தைப் பார்க்க சுற்றுலாப் பயணிகள் வருகின்றனர். இதனால் இது மூழ்கிய தேவாலயம் அல்லது மிதக்கும் தேவாலயம் என்று அழைக்கப்படுகிறது.\n\nSection::::காண உகந்த காலம்.\nஇந்த தேவாலயத்தின் முழு அழகைக் காண வருடத்தில் இரு முறை பயணிக்க வேண்டி உள்ளது. ஜூலை முதல் அக்டோபர் மாதத்தில் நீரில் பாதி மூழ்கி காட்சியளிக்கிறது. டிசம்பர் முதல் மே வரை நீர் வடிந்து முழுத்தோற்றம் காட்சி அளிக்கிறது.\n\nSection::::பயண வழி.\nசாலை வழி: பெங்களூருவில் இருந்து 200 கிமீ தொலைவில் செட்டிகள்ளி உள்ளது.\nஇரயில் வழி : யஷ்வந்பூரிலிருந்து கர்நாடகாவின் காசனுக்கு இரயில் செல்கிறது. காசனில் இருந்து செட்டிகள்ளி 40 கி.மீ தொலைவில் உள்ளது.\n"}
{"id": "429954", "url": "https://ta.wikipedia.org/wiki?curid=429954", "title": "கால்சியம் போரேட்டு", "text": "கால்சியம் போரேட்டு\n\nகால்சியம் போரேட்டு (\"Calcium borate\") என்பது (Ca(BO)) என்ற மூலகூற்று வாய்ப்பாட்டால் விவரிக்கப்படும் கனிம வேதியியல் சேர்மமாகும். நீலம் கலந்த வெண்மை நிறத்தில் தெளிவான கட்டமைப்புடன் இச்சேர்மம் காணப்படுகிறது. கால்சியம் உலோகத்துடன் போரிக் அமிலத்தைச் சேர்த்து வினைபுரியச் செய்தால் கால்சியம் போரேட்டு வீழ்படிவாக உருவாகிறது. நீரேறிய வடிவ கால்சியம் போரேட்டு இயற்கையில் கோலிமேனைட்டு, நோபிலைட்டு, பிரைசையிட்டு போன்ற கனிமங்களாகத் தோன்றுகிறது. \n\nஉயர் வெப்பநிலையில் அறுகோண போரான் நைட்ரைடை பிணைக்கப் பயன்படும் தூள் உலோகவியலில் இது பயன்படுகிறது. எப்பாக்சி அச்சு வார்ப்பு சேர்மங்களில் சுடர் தணிப்பியாகவும், சில வகையான பீங்கான் மெருகூட்டலில் பீங்கான் இளக்கியாகவும், தீங்கிழைக்கும் கழிவுப்பொருள் மேலாண்மையில் செயல்திறமிக்க தன்னடைப்பு பிணைப்பியாகவும் , பூச்சியெதிர்ப்பு பாலிசிடைரின் கூட்டுப்பொருளாகவும் , உரத் தயாரிப்பிலும் போரான் கண்ணாடிகள் உற்பத்தியிலும் கால்சியம் போரேட்டு பயன்படுகிறது. \n"}
{"id": "429959", "url": "https://ta.wikipedia.org/wiki?curid=429959", "title": "லொள்ளு சபா", "text": "லொள்ளு சபா\n\nலொள்ளு சபா என்பது 2004 முதல் 2007 வரை விஜய் தொலைக்காட்சியில் வெளியான நகைச்சுவைத் தொடராகும். இந்த தொடரில் சந்தானம், சுவாமிநாதன், ஜீவா (நடிகர்), பாலாஜி, மனோகர், ஜாங்கிரி மதுமிதா போன்ற எண்ணற்ற நடிகர்கள் நடித்தனர். இவர்கள் தொலைக்காட்சி தொடரில் நடித்து புகழ்பெற்று தமிழ்த் திரைப்படங்களிலும் நடித்தனர். \n\nலொள்ளு சபா நிகழ்ச்சியான தொலைக்காட்சி தொடர்களையும், திரைப்படங்களையும் பகடி (கேலி) செய்து எடுக்கப்பட்ட நிகழ்ச்சியாக இருந்தது. 156 அத்தியாயங்கள் ஒளிபரப்பானது.\n\n"}
{"id": "429963", "url": "https://ta.wikipedia.org/wiki?curid=429963", "title": "சாங்'இ 4", "text": "சாங்'இ 4\n\nசாங்'இ 4 (ஆங்கிலம்: \"Chang'e 4\", ) சீனாவின் நிலவு ஆராய்ச்சித் திட்டம் ஆகும். இதன் மூலம் சீனா நிலவின் காணப்படாத இன்னொரு பாகத்தில் தரையிறங்கி சாதனை செய்துள்ளது. இத்திட்டம் சாங்'இ 3 திட்டத்தின் தொடர்ச்சி ஆகும். சாங்'இ 3 சீனாவின் முதல் நிலவில் தரையிறங்கும் திட்டம் ஆகும். சாங்'இ என்பது சீனாவின் நிலவுக் கடவுளின் பெயர் ஆகும்.\nSection::::சாங்'இ ஒரு பார்வை.\nசாங்'இ-1 2007, சாங்'இ-2 2010, சாங்'இ-3 2013 ஆகிய ஆண்டுகளில் நிறைவேற்றப்பட்டது.சாங்'இ-4 யைத் தொடர்ந்து சாங்'இ-5 மற்றும் சாங்'இ-6 திட்டங்களும் உள்ளன. நிலவின் ஆராயப்படாத பகுதியின் கலவை, வயது போன்றவற்றை அறிய இத்திட்டம் வழி செய்கிறது.\nSection::::குறிக்கோள்.\nபழங்காலத்தில் ஏற்பட்ட ஒரு மோதல் காரணமாக நிலவில் ஒரு எயிட் கன் பேசின் (Aitkan Basin) என்கிற பெரும்பள்ளம் தோன்றியுள்ளது.இதன் ஆழம் 13 கி.மீ.இதனை ஆராய்வதின் மூலம் நிலவின் பிறப்பு, உள்கட்டமைப்பு போன்றவற்றை அறிந்து கொள்ளவும்,\n\nநிலவின் மண் மற்றும் பாறைகளின் வேதியியல் கலவைகளை அறியவும்,\n\nநிலவன் பரப்பு வெப்ப நிலையை அறியவும்,\n\nகாஸ்மிக் கதிர்கள் பற்றி அறியவும் இத்திட்டம் குறிக்கோள்களாகக் கொண்டுள்ளது.\n"}
{"id": "429964", "url": "https://ta.wikipedia.org/wiki?curid=429964", "title": "பேய் இருக்கா இல்லையா", "text": "பேய் இருக்கா இல்லையா\n\nபேய் இருக்கா இல்லையா என்பது மே மாதம் 2018ல் வெளிவந்த தமிழ் திகில் திரைப்படமாகும். இதனை பா. இரஞ்சித் குமார் இயக்கியிருந்தார். இத்திரைப்படத்தில் அமர், ஜோதிஷா ஆகியோர் முக்கிய வேடத்தில் நடித்திருந்தனர். இவர்களுடன் லிவிங்ஸ்டன், பொன்னம்பலம், ஜோசிகா மற்றும் ஜாங்கிரி மதுமிதா ஆகியோர் நடித்திருந்தனர்.\n\nசம்பத் இசையமைத்திருந்தார். மகிபாலன் ஒளிப்பதிவு செய்திருந்தார்.\n"}
{"id": "429966", "url": "https://ta.wikipedia.org/wiki?curid=429966", "title": "பெரிய கருப்பு அணில்", "text": "பெரிய கருப்பு அணில்\n\nSection::::உடல் அமைப்பு.\nஇதன் தலை மற்றும் உடல் பகுதி 35 முதல் 58 செ.மீ. நீளமுடையது. இதன் வால் பகுதி 60 செ.மீ. வரை நீளமாக இருக்கும். இதன் மொத்த நீளம் 118 செ.மீ. வரை நீளம் கொண்டதாக இருக்கும். இதன் பின்பகுதி, காதுகள் மற்றும் அடர்ந்த வால்பகுதி அடர் பழுப்பு நிறம் முதல் கருப்பு நிறத்தில் இருக்கும். இதன் வயிற்று பகுதி பழுப்பு நிறத்தில் காணப்படும் \n\nSection::::வாழ்விடம்.\n\"ஆர்.பைகோலார்\" வகை அணில்கள் பல்வேறு வகைகளை உள்ளடக்கியது. இது கடல் மட்டத்திலிருந்து குறைந்தது 1400 மீ. உயரத்தில் இருக்கும் ,உலகிலேயே மிகக் கரடுமுரடான நிலத்திலுள்ள மரங்களின் உயரங்களில் காணப்படும். இருப்பினும், சமீபத்திய பத்து ஆண்டுகளில், \" ஆர். பைகோலாரின்\" வாழ்விடம் மனித குடியேற்றம், மரங்களை அ]ழித்தல், மற்றும் வேளாண்மை ஆகியவற்றால் நிரந்தரமாக ஆக்கிரமிக்கப்பட்டு வருகிறது, அணில்கள் வசிக்கும் காடுகளில் மனித இனத்தின் தாக்குதல் தொடர்வதால் கடந்த பத்து ஆண்டுகளில் இதன் மொத்த இனத் தொகையில் 30% வரை இழப்பு ஏற்பட்டுள்ளது . எனினும், சில இடங்களில் இந்த இனங்கள் வேட்டையாடுவதற்கு சட்டப்பூர்வமாக தடை விதிக்கப்பட்டுள்ளது.\n\nதெற்கு ஆசியாவில் \" ஆர். பைகோலார்\"கள் வெப்பமண்டல மற்றும் மிதவெப்ப மண்டல நிலப்பகுதிகளில் உள்ள காடுகளில் காணப்படுகிறது. ஆனால் ஊசியிலைக் காடுகளில் மிக அரிதாகவே காணப்படுகிறது..\n\nவெப்பமண்டல மழைக்காடுகள் அதிகமாக உள்ள மலாய் தீபகற்பம், மற்றும் இந்தோனேசியாவில் பரவலாக இவைகள் உள்ளன. வனப்பகுதிகளில் உள்ள உயர் விலங்குகளின் உணவுத் தட்டுப்பாடு காரணமாக காடுகளின் உட்பகுதிக்கு இவை செல்வதில்லை. .\n\nஇந்தியாவிலுள்ள அஸ்ஸாம் மாநிலத்தின் \"காசிரங்கா தேசிய பூங்கா\"வில் இது போன்ற பெரிய கருப்பு அணில்கள் காணப்படுகின்றன.\n\nSection::::பண்புகள்.\n\"ஆர்.பைகோலார்' மரங்களில் வாழும் பகலிரவு இயக்கங்கள் கொண்டது. ஆனால் சில சமயங்களில் உணவிற்காக காடுகளின் உட்பகுதிகளுக்குச் செல்லும். பெரிய கருப்பு அணில்கள் மிக அரிதாகவே மனிதர்கள் வசிக்கும் இருப்பிடத்திற்கு வருகிறது.\n\nவிதைகள். பைன் மரக் கூம்பு, பழங்கள், மற்றும் இலைகளை உணவாகக் கொள்கிறது. இது மரங்களில் உள்ள பொந்துகள் மற்றும் கூடுகளில் ஒன்று அல்லது இரண்டு அணில்களாக வசிக்கும்\n\nSection::::வகைப்பாடு.\n\"ரட்டூஃபா பைகோலர்\" வகை அணில்கள் பலவும் ஒரே இனங்கள் என்பதை தீர்மானிக்க மேலும் ஆய்வுகள் தேவைப்படுகின்றன.\n\n\n"}
{"id": "429969", "url": "https://ta.wikipedia.org/wiki?curid=429969", "title": "பலே ராமுடு (தெலுங்குத் திரைப்படம்)", "text": "பலே ராமுடு (தெலுங்குத் திரைப்படம்)\n\nபலே ராமுடு (\"Bhale Ramudu\") 1956 ல் வெளிவந்த தெலுங்கு திரைப்படமாகும். வேதாந்தம் ராகவையா இதனை இயக்கியுள்ளார். நரசு ஸ்டுடியோவின் சார்பில் வி. எல். நரசு என்பவர் தயாரித்துள்ளார். அகினேனி நாகேஸ்வரராவ், சாவித்திரி ஆகியோர் முக்கிய கதாபாத்திரங்களில் தோன்றி நடித்துள்ளனர். எஸ். ராஜேஸ்வர ராவ் என்பவர் இசையமைத்துள்ளார். இது 1943ல் இந்தியில் வெளிவந்த கிஸ்மத் என்ற படத்தின் மறு ஆக்கமாகும். பிரேம பாசம் என்ற பெயரில் ஜெமினி கணேசன் மற்றும் சாவித்திரி ஆகியோர் நடித்து தமிழில் வெளிவந்தது.\n\nSection::::கதைச்சுருக்கம்.\nஜமீன்தார் நாராயண ராவிற்கு (ஜந்தையாலா) ரூபா மற்றும் தாரா என்ற இரு மகள்கள் உள்ளனர். அவர்களுக்கு நாட்டியம் கற்றுத் தர விரும்புகிறார். ராமு ஜமீன்தாரின் வீட்டில் குமாஸ்தாவாக பணியாற்றும் நாகபூஷணம் என்பவரின் மகன். ராமு ரூபாவிடம் மலர்களைத் தருகிறான், ரூபா அதை வாங்க முற்சிக்கையில் கட்டிடத்தின் மேலேயிருந்து கீழே விழுந்து விடுகிறாள். அதில் அவள் கால் ஊனமாகிறது. இதைக் கண்டு கடும் கோபம் கொண்ட ஜமீன்தார் தன்னுடைய துப்பாக்கியால் ராமுவை சுட்டு விடுகிறார். இதில் படுகாயமடைந்த ராமு அருகிலுள்ள நதியில் விழுந்து விடுகிறான். ராமு இறந்து விட்டதாக கருதி ஜமீன்தார் குற்ற உணர்ச்சியால் தனது சொத்துக்களுக்கு எல்லாம் குமாஸ்தா நாகபூஷணத்தை பாதுகாவலராக நியமித்து விட்டு மறைந்து வாழ்கிறார். சில நாட்களுக்குப் பிறகு கிருஷ்ணா என்ற பெயரில் ராமு அந்நகரத்திற்கு வருகிறான். இதற்கிடையில் குமாஸ்தா நாகபூஷணம் ஜமீன்தாரின் சொத்துகளை எல்லாம் அபகரித்துக் கொண்டு ரூபாவையும், தாராவையும் ஏழையாக்கி வறுமையில் வாட விடுகிறார். கிருஷ்ணா அப்பண்ணாவை (ரேலங்கி) நண்பராக்கிக் கொள்கிறான். கிருஷ்ணாவை தங்களுடனேயே தங்கிக் கொள்ள ரூபா அனுமதியளிக்கிறாள். அவர்களது உறவு காதலாக மாறுகிறது. கிருஷ்ணா அவளது ஊனத்தை சரி செய்ய உதவ எண்ணி ஜமீன்தாரின் வீட்டில் திருடுகிறான். ஜமீன்தார் நாகபூஷணத்தின் இரண்டாவது மகன் கோபி (சலம்) தாராவின் மீது காதல் கொள்கிறான். கிருஷ்ணா இத் திருமணத்தை நடத்தி வைக்கிறான். இந்த சமயத்தில் கிருஷ்ணா ஒரு திருடன் என்பதை அறிந்த ரூபாவின் இதயம் உடைந்து போகிறது. மறைந்து வாழும் ஜமீன்தார் நாராயண ராவை பிடிப்பதற்காக ஜமீன்தார் நாகபூஷணம் ரூபாதேவி (சரோஜா) என்ற நாட்டியக்காரியின் நடனத்தை ஏற்பாடு செய்கிறார். இறுதியில் காவல்துறையினர் நடவடிக்கையில் இறங்கி, ராமுவின் கையில் பச்சை குத்தியதை வைத்து ராமுவும் கிருஷ்ணாவும் ஒருவனே எனவும் கண்டு பிடிக்கின்றனர். முடிவில் ரூபாவுடன் ராமகிருஷ்ணனின் திருமணம் நடைபெறுகிறது.\n\n\n\nSection::::வரவேற்பு.\nடிசம்பர் 12, 1956 அன்று இரண்டாவது முறையாக இந்த படம் வெளியிடப்பட்டது. ஆந்திராவில் 16 திரையரங்குகளில் திரையிடப்பட்டு 100 நாட்களுக்கு மேலாக வெற்றிகரமாக ஓடியது. 1957 மார்ச் 14 இல் விஜயவாடாவில் 16 திரையரங்குகளில் திரையிடப்பட்டு அங்கும் 100 நாட்களுக்கு மேலாக வெற்றிகரமாக ஓடியது.\n\n"}
{"id": "429970", "url": "https://ta.wikipedia.org/wiki?curid=429970", "title": "இருட்டு அறையில் முரட்டு குத்து", "text": "இருட்டு அறையில் முரட்டு குத்து\n\nஇருட்டு அறையில் முரட்டு குத்து என்பது 2018ல் வெளிவந்த தமிழ் நகைச்சுவைத் திரைப்படமாகும். இதனை சந்தோஷ் பி. ஜெயக்குமார் எழுதி இயக்கியிருந்தார். ஞானவேல் ராஜா என்பவர் தயாரித்திருந்தார்.\n\nஇத்திரைப்படத்தில் கௌதம் கார்த்திக், யாசிகா ஆனந்த் ஆகியோர் முக்கிய கதாப்பாத்திரங்களில் நடித்திருந்தனர். இவர்களுடன் ஜான் விஜய், பால சரவணன், கருணாகரன், மொட்டை ராஜேந்திரன், சதீஷ், ஜாங்கிரி மதுமிதா ஆகியோர் நடித்திருந்தனர்.\n"}
{"id": "429977", "url": "https://ta.wikipedia.org/wiki?curid=429977", "title": "கலக்கப் போவது யாரு? (பகுதி 8)", "text": "கலக்கப் போவது யாரு? (பகுதி 8)\n\nகலக்கப் போவது யாரு? (பகுதி 8) என்பது விஜய் தொலைக்காட்சியில் சனவரி 19, 2019 முதல் சனி மற்றும் ஞாயிறு இரவு 9.30 மணிக்கு ஒளிபரப்பாகும் ஒரு மேடைச் சிரிப்புரை போட்டி நிகழ்ச்சி ஆகும். இந்த நிகழ்ச்சியை ஈரோடு மகேஷ் மற்றும் பாலாஜி தொகுத்து வழங்க, புகழ் பெற்ற நகைச்சுவை நடிகை கோவை சரளா மற்றும் நடிகை ராதா ஆகியோர் நடுவார்களாவார். \n\n"}
{"id": "429979", "url": "https://ta.wikipedia.org/wiki?curid=429979", "title": "வித்யா (ஞானம்)", "text": "வித்யா (ஞானம்)\n\nவித்யா (சமஸ்கிருதம்: विद्या) முதன்மையாக விஞ்ஞானம், கற்றல், தத்துவம், அறிவு, புலமைத்துவம், உண்மை - பொய் அறியும் அறிவு ஆகியவற்றை குறிக்கும்.. அதன் வேர் வித் (சமஸ்கிருதம்: विद्) என்பது - அதாவது, காரணம் கண்டுபிடித்தல், அறிதல், பெறுதல் அல்லது புரிதல். \nவித்யா என்றால் \"ஞானம்\" அல்லது \"தெளிவு\" என்ற பொருளில் தென் ஆசிய மொழிகளான பாலி மற்றும் சிங்களத்தில் வழங்கப்படுகிறது.. இது ஒரு பிரபலமான இந்தியப் பெயர். இந்தோனேசியாவிலும் இந்தப் பெயர் புழக்கத்தில் உள்ளது. இந்து மதத்தில் புராண கருத்துப்படி இந்தப்பெயர் ஞானம் மற்றும் கற்றலைக் குறிக்கும். வித்யாவுக்கு எதிர்ச்சொல் அவித்யா (அறியாமை அல்லது தவறான தகவல்) ஆகும்.\n\nஇந்து சமயப்படி வித்யா என்பது கீழ் கண்ட ஆறு இந்து தத்துவங்களையும் கற்பதாகும்.\n\nSection::::சரஸ்வதியின் அடைமொழி.\nவித்யா என்னும் பெயர் இந்து கடவுளான சரஸ்வதியின் அடைமொழி ஆகும். இந்து நம்பிக்கைப்படி சரஸ்வதி, பிரம்மாவின் மனைவி. சரஸ்வதிக்கு உயர்ந்த தெய்வீக பெண் சக்தி உண்டு, அது மனிதர்களை தூய்மைப்படுத்தி, வலுப்படுத்தி, உயர்த்தும் என்பது நம்பிக்கை. அதனால் அவர் கலைமகள் ஆவர்.\n\nசரஸ்வதி ஞானம், இசை, காலை, அறிவு மற்றும் கல்வியின் கடவுள். இவர் முப்பெரும் தேவிகளாம், சரஸ்வதி, லட்சுமி, பார்வதியில் ஒருவர். இவர்கள் மூவரும் பிரம்மா, விஷ்ணு, சிவனின் படைத்தல், காத்தல், அளித்தால் தொழிலில் உறுதுணையாக இருப்பர். காலத்தில் பழமையான ருக் வேதத்தில் வித்யா என்ற சொல் காணப்படவில்லை. பிற்கால வேத நூல்களான அதர்வண வேதத்திலும், யசுர் வேதம் மற்றும் உபநிடதங்களின் ஒரு பகுதியான பிரமாணங்களிலும் வித்யா என்ற சொல் காணப்படுகிறது. அவர் கலைமகளாக வேத காலம் முதல் இன்றுவரை உள்ளார். சரஸ்வதி வழிபாடு இந்தியாவின் பல்வேறு இடங்களில் கொண்டாடப்படுகிறது.. அன்று சிறு குழந்தைகளுக்குக் கைப்பிடித்து எழுதச் சொல்லிக்கொடுப்பர். இந்தியாவில் சமணம் மற்றும் புத்த மதத்திலும் சரஸ்வதியை வழிபடுகின்றனர்.\n"}
{"id": "429983", "url": "https://ta.wikipedia.org/wiki?curid=429983", "title": "மிஸ்டர் அண்ட் மிசஸ் சின்னத்திரை", "text": "மிஸ்டர் அண்ட் மிசஸ் சின்னத்திரை\n\n'மிஸ்டர் அண்ட் மிசஸ் சின்னத்திரை என்பது விஜய் தொலைக்காட்சியில் சனவரி 20, 2019 முதல் ஞாயிற்றுக்கிழமைதோறும் மாலை 6.30 மணிக்கு ஒளிபரப்பான ஒரு போட்டி விளையாட்டு நிகழ்ச்சி ஆகும். இந்த நிகழ்ச்சியில் பிக் பாஸ் தமிழ் 2 புகழ் விஜயலட்சுமி, நடிகை தேவதர்சினி, கோபிநாத் ஆகியோர் நடுவர்களாக பங்கேற்கின்றனர். இந்த நிகழ்ச்சி மே 19, 2019ஆம் அன்று 16 அத்தியாயங்களுடன் நிறைவு பெற்றது.\n\nSection::::நிகழ்ச்சியின் கதைச்சுருக்கம்.\nஇது சின்னத்திரை நடிகர்கள் திரைக்கு பின்னால் அவர்களது திறமை, அன்பு, காதல் ஆகியவை எப்படி உள்ளது என்பதைப் பற்றிய நிகழ்ச்சியாகும். ஒவ்வொரு சுற்றும் வெவ்வேறு மாதிரி இருக்கும். இவை அனைத்தும் நட்சத்திர ஜோடிகளின் திறமைகள், காதல், மன உறுதி ஆகியவற்றை வெளிப்படுத்தும் சுற்றுகளாக அமைந்து அவர்களுக்கு மதிப்பெண் வழங்கப்படும். இறுதியில் ஒரு ஜோடிக்கு மிஸ்டர் அன்ட் மிசஸ் சின்னத்திரை பட்டம் வழங்கப்படும்\n\n"}
{"id": "429990", "url": "https://ta.wikipedia.org/wiki?curid=429990", "title": "குரு என் ஆளு (திரைப்படம்)", "text": "குரு என் ஆளு (திரைப்படம்)\n\nகுரு என் ஆளு (\"Guru En Aalu\") 2009 இல் வெளியான நகைச்சுவை கலந்த காதல் தமிழ்த் திரைப்படமாகும். செல்வா இத்திரைப்படத்தை இயக்கியுள்ளார். இத்திரைப்படத்தில் முன்னணி கதாபாத்திரங்களில் மாதவன், அப்பாஸ், மம்தா மோகன்தாஸ் ஆகியோர் நடிக்க இவர்களுடன் விவேக் மற்றும் பிருந்தா பரேக் ஆகியோரும் நடித்திருந்தனர். இத்திரைப்படம் 1997 ல் இந்தி மொழியில்  வெளிவந்த அஜிஸ் மிஸ்ராவின் \"யெஸ் பாஸ்\" எனும் திரைப்படத்தின் தமிழ் மீளுருவாக்கமாகும் (இத்திரைப்படத்தில் ஷாருக்கான் நடித்திருந்தமை குறிப்பிடத்தக்கது.). திரைப்படத்தின் படப்பிடிப்பு 2007 இன் இறுதியில் ஆரம்பிக்கப்பட்டது. எனினும் 2009 ஏப்ரல் மாதமே திரைக்கு வந்தது.\n\nSection::::கதைச்சுருக்கம்.\nகிருஷ்ணா (அப்பாஸ்) முதலாளியாக இருக்கும் நிறுவனத்தில் பணிபுரியும் குருவிற்கு (மாதவன்) அந்நிறுவனத்தில் நிர்வாக இயக்குனராகும் ஆசை இருந்தது. கிருஷ்ணா ஒரு விளையாட்டுப்பிள்ளை. கிருஷ்ணா தன்னை நிர்வாக இயக்குனராக மாற்றுவான் எனும் நம்பிக்கையில் குரு கிருஷ்ணாவிற்கு விரும்பும்படியாக நடந்துகொள்கின்றான். கிருஷ்ணாவோ மாடல் சீமா (மம்தா மோகன்தாஸ்) மீது ஆசை கொள்கிறான். ஆனால் குருவிற்கு அதற்கு முன்னரே சீமா மீது ஆசையிருந்தது. தனது முதலாளியும் சீமா மீது ஆசைகொள்ள அவருக்காக தனது ஆசைகளை நிர்வாக இயக்குனராக வருவதையே குரு விரும்புகிறான். ஆனால் கிருஷ்ணாவோ சீமாவிற்காக குருவிடம் உதவி கேட்பதுமட்டுமில்லாமல் அவன் கட்டளையிடும் அனைத்தையும் குரு செய்து முடிக்கிறான். ஒரு கட்டத்தில் குருவிற்கு சீமா மீதுள்ள காதலை மறக்க முடியாமல் போக கிருஷ்ணா சீமாவை நெருங்குவதைத் தடுக்கிறான். கிருஷ்ணா, குரு ஆகிய இருவரில் சீமாவிற்கு யாரைப் பிடிக்கிறது என்பது கதையின் இறுதியாகும்.\n\n\nSection::::இசை.\nஇதிலுள்ள பாடல்களுக்கு ஸ்ரீகாந்த் தேவா இசையமைத்துள்ளார். ஸ்ரீகாந்த் தேவாவுடன் இயக்குநர் செல்வாவுக்கு இத்திரைப்படம் இரண்டாவது ஆகும். திரைப்பட பாடல்வரிகளை பா. விஜய், கபிலன், பழனிபாரதி ஆகியோர் எழுதியுள்ளனர்.\n"}
{"id": "429996", "url": "https://ta.wikipedia.org/wiki?curid=429996", "title": "ஜாட்டியா சங்சத் பவன்", "text": "ஜாட்டியா சங்சத் பவன்\n\nஜாட்டியா சங்சத் பவன் (\"Jatiya Sangsad Bhaban\" அல்லது National Parliament House, () என்பது வங்கதேச தலைநகரான டாக்காவில், ஷேர்-இ-பங்களா நகரிலுள்ள வங்காளதேச நாடாளுமன்ற இல்லமாகும். கட்டிடக் கலைஞர் லூயி கானால் வடிவமைக்கப்பட்ட இந்த கட்டிடமானது, உலகின் மிகப்பெரிய சட்டவாக்க அவை வளாகம் ஆகும், இது 200 ஏக்கர் (800,000 சதுர மீட்டர்) கொண்டது.\n\nஇந்தக் கட்டிரமானது கட்டிடக்கலைஞர் லூயி கான் குறித்து எடுக்கப்பட்ட ஆவனப்படமான மை ஆர்கிடெக் என்ற ஆவணப்படத்தில் முக்கிய இடம்பெற்றது. மேலும் ராபர்ட் மெக்கார்டர் என்பவர் \"Louis I. Kahn\" என்ற பெயரில் கானின் கட்டிட வடிவமைப்பில் முறை, வாழ்க்கை முறை குறித்து புத்தகம் எழுதியுள்ளார். இப்புத்தகத்தில் வங்கதேசத்தின் ஜாட்டியா சங்சத் பவன் 21ஆம் நூற்றாண்டில் முக்கியத்துவம் வாய்ந்த கட்டிடம் என அவர் குறிப்பிட்டுள்ளார்.\n\nSection::::வரலாறு.\nஇது கட்டி முடிப்பதற்கு முன்னர் நடந்த முதல் மற்றும் இரண்டாம் நாடாளுமன்ற அவைகள் \"பழைய சங்சத் பவன்\" கட்டிடத்தில் கூடின. தற்போது அந்தக் கட்டிடத்தில் பிரதமர் அலுவலகம் செயல்படுகிறது.\n\nவங்காளதேசமானது பாகிஸ்தான் கட்டுப்பாட்டியில் அதன் ஒரு பகுதியாக கிழக்கு பாகிஸ்தான் என்ற பெயரில் இருந்த காலகட்டத்தில் பாக்கித்தானில் உள்ள ஏற்றத்தாழ்வையும், கிழக்குப் பாக்கித்தானில் நிலவிய பிரிவினைவாதத்தை சமாளிக்கவும் பாக்கித்தான் அரசு பல முயற்சிகளை எடுத்தது. அதன் ஒரு பகுதியாக பாக்கித்தானின் அயூப் கான் அரசானாது 1961இல் பாக்கித்தான் நாடாளுமன்றத்தின் ஒரு பகுதியாக டாக்காவில் துணை நாடாளுமன்றத்தைக் கட்டி அதை பாக்கித்தானின் இரண்டாவது தலைநகராக்க திட்டமிட்டது.\n\nஇத்திட்டத்தை நல்லமுறையில் முடிக்க. பாக்கித்தான் அரசாங்கமானது தெற்காசிய செயற்பாட்டாளரும் கட்டிடக்கலை நிபுணருமான முஜார்ல் இஸ்லாமின் உதவியை நாடியது. இதற்காக அவர் உலகின் முன்னணி கட்டிடக்கலைஞர்களை இந்த திட்டத்திற்றாக பணியமர்த்த விரும்பினார். அவர் துவக்கத்தில் அல்வார் ஆல்ட்டோ மற்றும் லெ கொபூசியே ஆகியோரை இந்த திட்டத்துக்குள் கொண்டு வர முயற்சித்தார், ஆனால் அவர்கள் இருவரையுமே இதில் கொண்டுவர முடியவில்லை. இறுதியில் முஜார்ல் இஸ்லாம் அவரது முன்னாள் யேல் ஆசிரியரான லூயி கானை ஈடுபடுத்தினார்.\n\n1971 வங்காளதேச விடுதலைப் போர் நடந்தபோது கட்டுமானம் நிறுத்தப்பட்டது. போருக்குப் பிறகு பணிகள் மீண்டும் துவக்கப்பட்டு 1982 ஆம் ஆண்டு சனவரி 28 அன்று முடிக்கப்பட்டது. ஜாட்டியா சங்சத் பவன் கட்டிடத்தின் முக்கால்வாசி பணிகள் முடிந்த நேரத்தில் 1974ஆம் ஆண்டு லூயி கான் காலமானார். கட்டிடத்தின் ஏனைய பகுதிகளை கானின் உதவியாளர் டேவிட் விஸ்டம் நிறைவுசெய்தார்.\n\nSection::::கட்டிடக்கலை மற்றும் வடிவமைப்பு.\nஜாட்டியா சங்சத் பவன் வளாகத்தில் இடம்பெற்ற புல்வெளிகள், ஏரிகள், நாடாளுமன்ற உறுப்பினர் குடியிருப்புகள் போன்ற அமைத்தையும் லூயி கான் வடிவமைத்தார். ஜாட்டியா சங்சத் வடிவமைப்பில் வங்க மக்களின் காலச்சாரம், பண்பாடு ஆகியவற்றின் பிரதிபலிக்கும் விதத்தில் அமைக்கப்பட்டது. ஜாட்டியா சங்சத் பவனின் வெளிப்புறப் பகுதியானது எளிமையானதாகவும், செயற்கையான நீர்ப்பாதை அமைக்கப்பட்டுள்ளதாகவும் உள்ளது. ஜாட்டியா சங்சத் பவன் மூன்று பகுதிகளாகப் பிரிக்கப்பட்டுள்ளது. மெயின் பிளாசா, தெற்கு பிளாசா, பிரசிடென்சியில் பிளாசா எனத் தனிதனியாகப் பிரிக்கப்பட்டுள்ளது. ஜாட்டியா சங்சத் பவன் முதன்மைக் கட்டிடத்தின் மூன்று பக்கமும் சுற்றியதாக அமைக்கப்பட்டுள்ள செயற்கை ஏரியானது, நாடாளுமன்ற உறுப்பினர் அறைகள் வளாகம்வரை நீட்டிக்கப்பட்டுள்ளது. எண்ணற்ற நதிகள் பாயும் இடமாக வங்கதேசம் உள்ளதை வெளிப்படுத்தும் விதமாக இந்த செயற்கையான நீர்ப்பாதை அழகியலோடு அமைக்கப்பட்டுள்ளது.\n\nSection::::பபன் (முதன்மைக் கட்டிடம்).\nஜாட்டியா சங்சாத் பபனில் தனித்தனியாக மொத்தம் ஒன்பது தொகுதிகள் உள்ளன. இவற்றில் எட்டு தொகுதிகளின் உயரம் மட்டும் 110. அதேபோல் மத்தியில் அமைக்கப்பட்டுள்ள எண்கோண வடிவத் தொகுதியின் உயரம் 155 அடியாகும். கட்டிடத்தின் உட்புற பகுதிகள் ஒவ்வொன்றும்  பல்வேறு விதமாக இணைக்கப்பட்டுள்ளன. \n\n\n"}
{"id": "430006", "url": "https://ta.wikipedia.org/wiki?curid=430006", "title": "பாதம்", "text": "பாதம்\n\nபாதம் (feet-பாதங்கள்-பன்மை), முதுகுநாணிகளின் உடற்கூற்றியல் அமைப்பில் ஒன்றாகும். உடல் எடையைத் தாங்குவதற்கும், இடப்பெயர்ச்சிக்கும் உதவும் மூட்டுகளின் ஒரு பகுதியாகும். பல விலங்குகள் எலும்புகளால் ஆன கால்கள் கொண்டவை. அக்கால்களில் முடிவில் விரலிடுக்குகளும் நகங்களும் கொண்ட பாத அமைப்பு காணப்படும்.\n\nபழைய ஜெர்மானிய மொழியிலிருந்து பெறப்பட்ட ஃபோட் (fot) என்ற சொல்லிலிருந்து foot என்ற ஆங்கிலச் சொல் பெறப்பட்டது. இதன் பொருள் முதுகெலும்புள்ள விலங்குகளில் கால்கள் சந்திக்கும் ஒரு முக்கியப் பகுதி என்பது பொருளாகும். இதன் பன்மைப்பொருளில் வழங்கப்படும் feet என்பது இலக்கண விகாரப்பட்டு, வழங்கும் சொல்லாகும்\n\nSection::::அமைப்பு.\nமனிதர்களின் பாதம் இருபத்தாறு எலும்புகளாலும், முப்பத்து மூன்று இணைப்புகளாலும், நூற்றுக்கும் மேற்பட்ட தசைகளாலும், தசை நாண்களாலும், தசைநார்களாலும் ஆனது. இது நன்கு உறுதியாகக் கட்டமைக்கப்பட்ட ஓர் இயந்திரம் போன்ற அமைப்பாகும். கணுக்கால் எலும்பு , குதிக்கால் எலும்பு, நெருக்கமான நீண்ட குருத்தெலும்புகள் ஆகியவை சேர்ந்ததே கால் ஆகும். 1197 இல் செய்யப்பட்ட ஒரு மானிடவியல் ஆய்வின்படி வட அமெரிக்க காகேசிய இனத்தைச் சேர்ந்த, 35.5 வயதுடைய ஓர் ஆணின் கால் எலும்பின் நீளம் 26.3 செ.மீ ஆகும்.\n\nகீழ்ப்பாதம் என்பது கணுக்கால் மட்டும் குதிகால் இணைந்த பகுதியாகும். பின்னங்காலின் இரு நீண்ட எலும்புகள் இந்தப் பின்பாதத்துடன் அதாவது கணுக்காலின் மேற்பகுதியுடன் இணைந்துள்ளது. உடலின் மிக நீண்ட எலும்பான கால் எலும்பானது பாத எலும்புகளுடன் இணைக்கப்பட்டுள்ளது. அடிப்பாதம் என்பது குதிக்கால் எலும்புக்கும் கீழே [[கொழுப்பு படிந்த ஒரு மெத்தென்ற படலத்தால் ஆனது.\n\nநடுப்பாதம் கனசெவ்வக எலும்பு, நேவிகுலர் எலும்பு, மூன்று [[ஆப்பெலும்புகள்]] ஆகிய ஐந்து சீரற்ற எலும்புகளால் இணைக்கப்பட்டது ஆகும். நடுப்பாதத்தின் வளைபாத அமைப்பானது அதிர்வுகளைத் தாங்குவதற்கேற்ப அமைந்துள்ளது. நடுப்ப்பாதமானது, முன்பாதத்துடனும் பின்பாதத்துடனும் தசைகள் மற்றும் பிளாண்டர் பாஸ்கியா என்ற திசுக்களால் இணைக்கப்பட்டுள்ளது.\nமுன் பாதமானது ஐந்து விரல்கள், நீண்ட நெருக்கமாக அமைந்துள்ள ஐந்து எலும்புகள் ஆகியவற்றால் ஆனது. இது கைவிரல்களின் எலும்பமைப்பை ஒத்திருக்கும். கால்விரல் எலும்புகள் பாலாங்க்ஸ் எலும்புகள் என அழைக்கப்படுகின்றன. பெருவிரலில் இரண்டு பாலாங்க்ஸ் எலும்புகளும் மற்ற நான்கிலும் ஒவ்வொரு பாலாங்க்ஸ் எலும்புகளும் இருக்கும்.\nSection::::மேற்கோள்கள்.\n[[பகுப்பு:உடற்கூற்றியல்]]\n[[பகுப்பு:மனித உடல்]]\n[[பகுப்பு:மனித உடலியங்கியல்]]\n[[பகுப்பு:மனித உடற்கூற்றுத் தொகுதிகள்]]"}
{"id": "430009", "url": "https://ta.wikipedia.org/wiki?curid=430009", "title": "அமர் திறப்பு", "text": "அமர் திறப்பு\n\nஅமர் திறப்பு (\"Amar Opening\") என்பது பின் வரும் சதுரங்கத் திறப்பு நகர்வுகளை கொண்டு தொடங்குகிறது. இத்திறப்பை பாரிசு திறப்பு, போதை குதிரை திறப்பு அல்லது அமோனியா திறப்பு போன்ற பெயர்களாலும் அழைக்கப்படுகிறது. \nஅமோனியாவின் வேதியியல் வாய்ப்பாடும் (NH3) இத்திறப்பின் முதல் நகர்வும் (Nh3) ஒன்றாக இருப்பதால் அமர் திறப்பு சில சமயங்களில் அமோனியா திறப்பு என்றழைக்கப்படுகிறது. 1930 களில் பாரசீகத்தைச் சேர்ந்த சார்லசு அமர் இத்திறப்பை முதன்முதலில் விளையாடினார். போலந்து மற்றும் பிரெஞ்சு நாட்டைச் சேர்ந்த சதுரங்க கிராண்டு மாசுட்டர் சவியெல்லி டார்ட்டகோவர் இவ்வகைத்திறப்புக்கு அமர் திறப்பு எனப் பெயரிட்டார். இவ்விரண்டு பெயர்களையும் இவர் பயன்படுத்தினார் என்பது குறிப்பிட்த்தக்கது. இலண்டனைச் சேர்ந்த சதுரங்க சதுரங்க வீர்ர் திம் ஆர்டிங் என்பவர் இந்நகர்வை அமர் என்ற ஆங்கில சொல்லின் விரிவாக்கம் கட்டுக்கடங்காத பைத்தியம் மற்றும் கேலிக்கிடமான திறப்பு (Absolutely mad and ridiculous) என்ற பொருள் கொண்டது என நகைச்சுவையாகத் தெரிவிப்பதுண்டு.\n\nவழக்கத்திற்கு மாறான அரிய திறப்பு முறை என்பதால் Nh3 திறப்பை சதுரங்க கலைக்களஞ்சியம் ஏ0 என்ற குறியீட்டால் குறிக்கிறது. \n\nSection::::விவாதங்கள்.\nதர்கின் திறப்பைப் போலவே இத்திறப்பிலும் வெள்ளை தன்னுடைய குதிரையை எந்தவொரு பொருத்தமான காரணமுமில்லாமல் விலாப்புறத்தில் வெளியே கொண்டுவருகிறது. இவ்வாறு வெளியே கொண்டுவருவது அலங்கோலமானது. விலாப்புறத்து குதிரை வலிமையற்றது என்று சீக்பெர்ட் தாரசு கூறுகிறார். எனினும் ராசா பக்கத்து குதிரையை வெளியே கொண்டுவருவது ராசா பக்கத்து கோட்டை காட்டுவதற்கான தயாரிப்பு என கருதி இதையும் ஒரு பொதுவான நகர்வாக கருதலாம் என்று கருதுவோரும் உண்டு. குதிரையை 1.Na3 நகர்வு செய்வதைக்காட்டிலும் 1.Nh3 நகர்வு செய்வது பொதுவானது என்பாரும் உண்டு. . \nவெள்ளையின் இந்த முதல் நகர்வுக்கு எதிராக கருப்பு பொதுவாக 1...d5 என விளையாடுவது வழக்கம். இரண்டாவது நகர்வின் போது கருப்பு 2...Bxh3 என விளையாடி வெள்ளையின் சிப்பாய் கட்டமைப்பை சீர்குலைக்கின்ற அச்சமூட்டும் நகர்வினை விளையாட திட்டமிடுகிறது என பொருளாகும். இதற்கு பதிலாக வெள்ளை 2.g3 என விளையாடும். எனவே கருப்பு மீண்டும் மையத்தை குறிவைத்து 2...e5. என விளையாடும்.\n\nSection::::பெயர் சூட்டப்பட்ட மாறுபாடுகள்.\nஅமர் திறப்பு சதுரங்க திறப்பில் பல பெயர்சூட்டப்பட்ட மாறுபாடுகள் விளையாடப்படுகின்றன. இவற்றில் மிகவும் பிரபலான திறப்பு பாரிசு பலியாட்டம் எனப்படும் சதுரங்கத் திறப்பாகும். 1.Nh3 d5 2.g3 e5 3.f4?! Bxh3 4.Bxh3 exf4. பாரிசு பலியாட்டத் திறப்பில் கருப்பு மையப்பகுதியில் நிலையாக இடம்பிடிப்பதை வெள்ளை அனுமதிக்கிறது. கருப்புக்கு சில அதிக புள்ளிகள் கிடைப்பதையும் வெள்ளை அனுமதிக்கிறது. கொடுக்கப்பட்ட பலியும் வீணாகப் போகுமோ என்ற சந்தேகத்தையே அளிக்கிறது. பாரிசு பலியாட்ட்த்தில் பெயரிடப்பட்ட ஒரேயொரு மாறுபாடு கெண்ட் பலியாட்டம் மட்டுமே.: 5.0-0 fxg3 6.hxg3. இவ்வகையான மாறுபாட்டை முதலில் தார்டாகோவர், 1933 ஆம் ஆண்டு ஆண்டோர் லைலியெந்தாலை எதிர்த்து பாரிசில் விளையாடும்போது பயன்படுத்தினார். \nஇதைதவிர மற்றொரு பெயரிடப்பட்ட மாறுபாட்டு நகர்வும் 1...e5 நகர்வில் விளையாடப்படுகிறது. கிரேசி காட் எனப்படும் இம்மாறுபாட்டில் : 1.Nh3 e5 2.f3 d5 3.Nf2 என்ற போக்கில் நகர்வுகள் இருக்கும். \n= மேற்கோள்கள் ==\n\n"}
{"id": "430017", "url": "https://ta.wikipedia.org/wiki?curid=430017", "title": "பரணி", "text": "பரணி\n\nபரணி என்ற தலைப்பில் உள்ள கட்டுரைகள்:\n\n"}
{"id": "430018", "url": "https://ta.wikipedia.org/wiki?curid=430018", "title": "சந்திரா ரணராஜ", "text": "சந்திரா ரணராஜ\n\nசந்திரா ரணராஜ (Chandra Ranaraja, பி. 1939 – இ. 2 March 2016) இலங்கையின் முதல் பெண் மேயர் ஆவார். 1990 இல் இவர் கண்டியின் மேயராகத் தேர்ந்தெடுக்கப்பட்டார்.\n\nSection::::குடும்பம்.\nசந்திரா, குடும்பத்தின் ஏழு குழந்தைகளில் மூத்தவராக 1939 இல் அனுராதபுரத்தில் பிறந்தார். இவருடைய தாத்தா, டி. பி. பி. மகாதியூல்வேவா, பிரித்தானிய ஆட்சியின் கீழ் இருந்த இலங்கையின் சிறு கிராமங்களில் வழக்குகளைத் தீர்க்கும் நடுவர்களின் தலைவராக இருந்தார். இவரின் தந்தை எஸ். ஹெச். மகாதியூல்வேவா இலங்கையின் அனுராத புரத்தில் கச்சேரி முதலியாராகவும், 1947 முதல் 1952 வரை கலவெவை தொகுதிக்கான பாராளுமன்ற உறுப்பினராகவும் இருந்தார்.\n\nSection::::கல்வி.\nசந்திரா, கண்டியில் ஹில்வுட் கல்லூரியில் பயின்றார். இவர், வடக்கு மத்தியப் பிராந்தியத்திலிருந்து முதன்முதலில் பேராதனை கல்லூரிக்குச் சென்ற முதல் பெண்மணி ஆவார். 1961 இல் ஆசிரியர் படிப்பில் பட்டம் பெற்றார். அனுராத புரத்தில் இருந்த \"ஹோலி பேமிலி கான்வெண்ட்\" என்ற பள்ளியில் இவர் தனது முதல் கற்பித்தல் பணியைத் தொடங்கினார். செங்கடகலா தொகுதியின் பாராளுமன்ற உறுப்பினராக இருந்த செல்டன் ரணராஜ என்பவரை மணந்த பின் கண்டிக்கு இடம்பெயர்ந்தார். அங்கு கண்டி மகளிர் பள்ளியில் ஆசிர்யர் பணியில் சேர்ந்தார். இவருடைய ஐந்து குழந்தைகளைக் கவனித்துக்கொள்வதற்காகப் பணிக்குச் சென்றார். பெரிமளா, அருணை, இரட்டையர்களான சிரோமி- சாமிளா, அஞ்சலி ஆகியோர் இவருடைய மக்களாவர் .\n\nSection::::பணிகள்.\n1978 இல் சந்திரா ரணராஜ பேராதனைப் பல்கலைக் கழகத்தின் முதல் குழுவில் உறுப்பினராக நியமனம் செய்யப்பட்டார். பின்னர் உள்ளூர் அரசியலில் கவனம் செலுத்தத் தொடங்கினார். கண்டியின் நகராட்சிக் குழுவுக்கானத் தேர்தலில் வெற்றி பெற்று அதன் உறுப்பினரானார். 1979 முதல் 1989 வரை தொடர்ந்து துணை மேயராகத் தேர்ந்தெடுக்கப்பட்டார். 1990 இல் கண்டியின் முதல் பெண் மேயராகத் தேர்ந்தெடுக்கப்பட்டார். இலங்கையின் முதல் பெண் மேயர் இவரே ஆவார். சந்திரா தன்னுடைய பதவிக்காலத்தில் கண்டியின் பாரம்பரியத்தைப் பாதுகாப்பதிலும் பேணுவதிலும் நல்ல வழக்குரைஞராக உறுதியுடன் செயல்பட்டார். இவருடைய மகள் அருணை பிலிப்பைன்சு நாட்டின் தூதராக உள்ளார். சந்திரா ரத்னராஜ 2016 ஆம் ஆண்டு மார்ச் இரண்டாம் நாள் தனது 77 ஆம் வயதில் இறந்தார்.\n"}
{"id": "430019", "url": "https://ta.wikipedia.org/wiki?curid=430019", "title": "கவிதா (திரைப்படம்)", "text": "கவிதா (திரைப்படம்)\n\nகவிதா ( Kavitha) தமிழ் மொழியில் வெளிவந்தத் திரைப்படமாகும். இதை டி. ஆர். ரகுநாத் என்பார் இயக்கியுள்ளார். எம். ஆர். ராதா,எம். என். நம்பியார், ராஜசுலோச்சனா முக்கிய கதாப்பாத்திரங்களில் தோன்றி நடித்துள்ளனர்.\n\nSection::::கதைசுருக்கம்.\nகவிதா, சபாபதி முதலியார் என்ற செல்வந்தரின் ஒரே செல்ல மகள் ஆவாள். அவள் ஒரு கலைஞரான துரையை நேசிக்கிறாள். இதற்கிடையில் முதலியார் நோய்வாய்ப் படுகிறார். அவர் மலேசியாவில் வசிக்கும் தனது சகோதரியின் மகனான ராஜசேகரனை கவிதாவிற்கு திருமணம் செய்து வைக்க விரும்புகிறார். கவிதா, காதல் மற்றும் பாசத்திற்கும் இடையே பிணைக்கப்பட்டு செய்வதறியாது திகைக்கிறாள். அவளது தந்தையின் அன்பிற்கும் அவரது தியாகத்திற்கும் முக்கியத்துவம் அளித்து தனது காதலை துறக்க முடிவெடுத்து ராஜசேகரனை மணக்கிறாள். ஆனால் வெகுவிரைவில் அவன் பெருங்குடிகாரன் என்ற உண்மையை உணர்கிறாள். அவளது தந்தையிடம் சென்று அடிக்கடி பணம் வாங்கி வரச் சொல்லி அவளை அடித்துத் துன்புறுத்துகிறான். இதைக் கண்ட முதலியார் மிகவும் மன வேதனையடைகிறார். இதற்கிடையே கவிதாவைப் போலவே தோற்றமுடைய பொன்னம்மா என்ற பெண் அக்குடும்பத்தில் நுழைகிறாள்.பொன்னம்மா கவிதாவிற்கு ஆறுதல் அளித்து, ராஜசேகரனிடம் மனம் திருந்த ஆலோசனை அளிக்கிறாள்.\n\nஆனால், ராஜசேகரன் கவிதாவை ஒரு மனநல மருத்துவமனையில் சேர்த்துவிட்டு, பொன்னம்மாவை கவிதாவைப் போல மாற்றி முதலியாரிடம் அனுப்புகிறான். கவிதா\nராஜசேகரனின் உண்மையான அடையாளத்தைப் பற்றி சந்தேகப்படுகிறாள். ராஜசேகரனைப் பற்றிய உண்மையை தெரிந்த பொன்னம்மா முதலியாரிடம் அதைப் பற்றி கூற இயலாமல் கவிதாவாகவே நடிக்கிறாள். எனினும், பொன்னம்மாவிற்கு உடல்நிலை சரியில்லாத காரணத்தால் இறந்து போகிறாள். இதற்கிடையில், கவிதாவின் உறவினர்களான துரை,கோமதி மற்றும் கவிதாவின் தோழி லீலா ஆகிய மூவரும் சேர்ந்து ராஜசேகரனைப் பற்றிய உண்மைகளை வெளிக்கொணர முயல்கின்றனர். எப்படி உண்மையை வெளிக் கொணர்கின்றனர், கவிதாவை அவனிடமிருந்து எவ்வாறு காப்பாற்றினார்கள் என்பது மீதிக் கதையாகும்.\nSection::::நடிப்பு.\nஇப்பட்டியல் ஃபிலிம் நியூஸ் ஆனந்தன் என்பவரின் தகவல் தொகுப்பு மற்றும் பாட்டுப் புத்தகத்திலிருந்து தழுவியது. .\n\n\nSection::::தயாரிப்பு.\nமாடர்ன் தியேட்டர்ஸ் நிறுவனம் தயாரித்த இப்படத்தை டி. ஆர். ரகுநாத் இயக்கியுள்ளார். கதை மற்றும் வசனங்களை முரசொலி மாறன் எழுதியுள்ளார். ஆர். சம்பத் ஒளிப்பதிவை மேற்கொண்டார். எல். பாலு படத்தொகுப்பை கவனித்துக் கொண்டார். கலை பி. நாகராஜன், நடனம் ஹீராலால் மற்றும் பி. ஜெயராம்,புகைப்படம் ஏ. ஜே. ஜோசப் போன்றோர் இதில் பங்களித்துள்ளனர்.\n. இதில் ராஜசுலோச்சனா இரு வேடங்களில் நடித்துள்ளார்.\n\nSection::::ஒலிப்பதிவு.\nஇசையமைப்பாளர் கே. வி. மகாதேவன் இசையமைக்க பாடல்களை ஏ. மருதகாசி மற்றும் கண்ணதாசன் எழுதியுள்ளனர். பின்னணி பாடியோர் பி. சுசீலா, கே. ஜமுனா ராணி, எம். எஸ். ராஜேஸ்வரி, டி எம். செளந்தர்ராஜன், பி பி. ஶ்ரீனிவாஸ் மற்றும் ஏ. எல் ராகவன்.\n"}
{"id": "430031", "url": "https://ta.wikipedia.org/wiki?curid=430031", "title": "நிறமற்ற வானவில் (புதினம்)", "text": "நிறமற்ற வானவில் (புதினம்)\n\nநிறமற்ற வானவில்- தமிழ் எழுத்தாளரான சுஜாதாவால் எழுதப்பட்ட புதினமாகும். ஒரே நாளில் தனது குடும்பம் முழுவதையும் இழந்த ஒரு மனிதன் எவ்வாறு தொடர்ந்து தனது வாழ்வை முன்னெடுத்துச் செல்ல நம்பிக்கை பெறுகிறான் என்பதே இந்நாவலின் அடியோட்டமாகும்.\n\nSection::::கதை.\nகதையின் நாயகனான கிருஷ்ணமூர்த்தி அழகும் அன்பும் பாசமும் நிறைந்த மனைவி, ஒரே மகள் மற்றும் மாமா கோத்தாரி போன்றோருடன் வசித்து வருகிறான். கணிணி நிரல் எழுதுபவனான அவன் மிகுந்த புத்தி கூர்மை உடையவன். மணவாளன் என்ற கூட்டாளியுடன் கணினி சம்பந்தமான நிறுவனம் ஒன்றை நடத்தி வருவதுடன் கணிசமான சம்பளமும் பெறுகிறான்.அவனுக்கு குணவதி என்ற புத்திசாலித்தனம் நிறைந்த ஒரு உதவியாளரும் உண்டு.\n\nதங்களது 3 வயது பெண் குழந்தையான ஆண்டாள் ரோஜா கிருஷ்ணமூர்த்தியை ஆரம்பப் பள்ளியில் சேர்ப்பது தொடர்பாக கணவனும் மனைவியும் சேர்ந்து ஆலோசிப்பதாக தொடங்கும் கதை அவரது மாமா கோத்தாரி அவர்களுக்கு உதவியுடன் சென்னையில் உள்ள தலைசிறந்தப்பள்ளியில் ஆரம்ப பள்ளிக்கான சேர்க்கைக்கான நேர்முகத் தேர்விற்கு மகளை தயார்படுத்துகின்றனர் ஆனால் அவர்கள் மூவரும் கவலைப்பட்டதற்கு மாறாக அவனது மகள் தனது புத்திசாலித்தனமான பேச்சால் அப்பள்ளியின் தலைமை ஆசிரியையை கவர்ந்து அப்பள்ளியில் சேர்க்கையை உறுதி செய்கிறாள்.\n\nமூர்த்தி மற்றும் அவரது கூட்டாளியான மணவாளன் இருவரும் இணைந்து ஒரு மிகப் பெரிய வியாபார ஒப்பந்தத்தை முடிக்கின்றனர். ஒரு வாரத்திற்குள் அமெரிக்க ஐக்கிய தேசத்திற்கு தேசத்திற்கு சென்று சில நடைமுறைகளை செய்யவேண்டியிருப்பதால் மணவாளன் மூர்த்தியையும் அழைக்கிறார். ஆனால் தனது உறவினரின் திருமணத்திற்கு குடும்பத்துடன் செல்லவிருப்பதால் மூர்த்தி யோசிக்கிறான்.ஆனால் மணவாளனின் தொடர்ந்த வற்புறுத்தல் காரணமாக இறுதியில் செல்ல சம்மதிக்கிறான். கூட்டாளிகள் இருவருமாக சேர்ந்து திருமணம் முடிந்த கையோடு விமானத்தில் புறப்படுகின்றனர். விமானத்தில் ஏறிய பின்பு தெரிகிறது மணவாளன் ஹாங்காங் நகரத்தில் ஒரு நாள் இரவு தங்குவதற்காக திட்டம் போட்டிருப்பது இதனால் கோபப்படும் மூர்த்தி மணவாளனை திட்டுகிறான் அவனை சமாதானப்படுத்த மணவாளன் ஒரு பெண்ணை அறிமுகப்படுத்துகிறார். ஆனால் அவளுடன் இரவை கழிக்க மறுத்த மூர்த்தி அந்நகரத்தை சுற்றி வருகிறான். அதிகாலையில் அவனை எழுப்பும் மணவாளன் அவனது குடும்பத்தார் ஒரு சிறு விபத்தில் சிக்கி இருப்பதாக தகவல் தெரிவித்து சென்னைக்கு விமானத்தில் அனுப்புகிறான். குழப்பத்துடன் ஊருக்கு வந்த மூர்த்திக்கு அவரது அருமை மனைவியும் மகளும் அவரது மாமனும் காஞ்சிபுரத்திலிருந்து திருமணத்தை முடித்துவிட்டு சென்னைக்கு வரும் வழியில் ஒரு விபத்து ஒன்றில் சிக்கி மரணமடைந்த தகவல் தெரியவருகிறது. மிகுந்த அதிர்ச்சி அடையும் மூர்த்தி நடந்த சம்பவத்திற்கு எல்லாம் தானே காரணம் என்று கருதி சுய பச்சாதாபம் மற்றும் கோபம் கொள்கிறான். தனது மனைவி மகளுடன் சேரும் பொருட்டு தற்கொலை செய்ய முடிவெடுக்கிறான். அதன்படியே தனது வாகனத்தை மிகவும் வேகமாகச் செலுத்தி விபத்துக்குள்ளாகிறான். ஆனால் சில காயங்களுடன் உயிர் தப்பி விடுகிறான்.\n\nசில நாட்கள் சுயநினைவின்றி மருத்துவமனையில் அனுமதிக்கப்பட்டிருந்த மூர்த்தி மருத்துவர்களின் கண்காணிப்பில் நலம் பெறுகிறான்.அவனைப் போன்றே தற்கொலை முயற்சியில் ஈடுபட்டு உயிர் பிழைத்த சுப்ரியா என்ற ஒரு பெண்ணை பற்றி அங்குள்ள மருத்துவர்கள் கூறுகின்றனர்.இருவருமே தற்கொலை முயற்சியில் ஈடுபட்டு உயிர் பிழைத்ததாக மருத்துவர்கள் தெரிவிக்கின்றனர். மணவாளனும் அவ்வப்போது மருத்துவமனைக்கு வந்து மூர்த்தியை வந்து பார்த்து செல்கிறான். சில நாட்களில் காயங்கள் ஆறி மருத்துவமனையிலிருந்து வீட்டிற்கு திரும்பி தனது வேலைக்கும் செல்ல ஆரம்பிக்கின்றான். தற்கொலை எண்ணம் இருந்தாலும் தன்னால் ஒருபோதும் தற்கொலை செய்து கொள்ள இயலாது அதற்கான தைரியம் இல்லை என்பதை உணர்கிறான்.\n\nகாஞ்சிபுரத்திற்கு மறுபடியும் சென்று தனது குடும்பத்தார் கடைசியாக பங்குபெற்ற திருமண நிகழ்வின் கானொளி பதிவுகளை பெற்று அதில் தனது மனைவியும் மகளும் இருக்கும் காட்சிகளை மட்டும் வெட்டி எடுத்து தனியாக ஒரு காணொளி காட்சியைத் தயாரித்து அதனை பார்த்து மகிழ்கிறான். அங்கிருந்து மெட்ராஸ் நகரத்திற்கு வரும் வழியில் தற்செயலாக மருத்துவமனையில் தனக்குச் சொல்லப்பட்ட சுப்ரியா என்ற பெண்ணை சந்திக்கிறான். தனது வாகனத்தில் அவளுக்கு இடம் தருவதுடன் அவரது வீட்டிலும் சென்றுவிட ஓட்டுநருக்கு உத்தரவிடுகிறான் திருமணம் முடிந்த 18 நாளில் தனது கணவர் விபத்தில் இறந்த காரணத்தினால் தானும் தற்கொலை செய்து கொள்ள முடிவு எடுத்ததாக அந்தப்பெண் கூறியதை கேட்கும் மூர்த்தி அவளின் சோகத்தை புரிந்து கொள்கிறான். தனது மனைவி மகள் இருக்கும் காணொளி பதிவுகளை பார்க்கும் மூர்த்திக்கு சுப்ரியாவின் நினைவு வருகிறது. தனது அலுவலக வாகன ஓட்டுனரின் மூலம் சுப்ரியாவின் வீட்டு முகவரியை அறியும் மூர்த்தி அங்கு செல்கிறான் அவனை வரவேற்கும் சுப்ரியா மிகுந்த மகிழ்ச்சி அடைகிறாள். இருவருமாக இணைந்து வெளியில் சென்று தங்கள் உணவை முடித்து வருகின்றனர். அப்படியே பேசும்போது சுப்ரியா மூர்த்தியை தன்னுடன் தனது வீட்டில் இருக்குமாறு அழைக்கிறாள். அதனை ஏற்கும் மூர்த்தி இருவரும் ஒரே வீட்டில் வசிப்பது என்று முடிவு செய்கிறான். இரவு உணவிற்கு பின்பு தங்களது படுக்கைக்கு செல்லும் இருவரும் பல்வேறு நினைவுகளின் காரணமாக அன்றைய இரவில் உறவில் ஈடுபடுகிறார்கள். அதிகாலையில் எழும் மூர்த்தி தனது மனதின் வெறுமை மாறிவிட்டது என்பதை உணர்கிறான். இருவரும் இந்த உறவை தொடர்கின்றனர். சிறிது காலத்திற்குப் பின்பு திருமணம் செய்யவும் முடிவு எடுக்கின்றனர்\n\nஎல்லாம் நல்லபடியாக போய்க் கொண்டிருப்பதாக எண்ணிக் கொண்டிருக்கும் வேளையில் கைகளால் எழுதப்பட்ட கடிதங்கள் தொடர்ச்சியாக மூர்த்திக்கு வருகின்றது. அதில் முக்கியமாக சுப்ரியாவை நம்பவேண்டாம் என்பதாக எழுதப்பட்டிருக்கிறது. ஆரம்பத்தில் அதை அலட்சியப்படுத்தும் மூர்த்தி தனது நண்பன் ஒருவன் உதவியால் அக்கடிதங்கள் தனது உதவியாளரான குணவதி தான் கடிதம் எழுதுவதைக் கண்டறிகிறான் அவளை வேலையை விட்டு விடச் சொல்லும் மூர்த்தி சிறிது நாட்களுக்கு பின்பு அந்த கடிதத்தில் கூறப்பட்டுள்ளவை உண்மை என உணர்கிறான். சுப்ரியாவின் வீட்டுக்கு செல்லும் மூர்த்தி, அவள் தனது கூட்டாளியான மணவாளனால் ஏற்பாடு செய்யப்பட்ட பெண் எனவும் தனது மன வேதனைகளுக்கு வடிகாலாகவும் தனது வேலையை மீண்டும் சரிவர செய்யவும் இத்தகைய ஏற்பாடு செய்திருப்பதை அறிகிறான். மணவாளன் மீதும் சுப்ரியா மீதும் கோபம் அடையும் மூர்த்தி சுப்ரியாவுடன் நடக்க இருந்த திருமணத்தை நிறுத்துகிறான். சுப்ரியா தான் திருமணம் ஆகாதவர் என்றும் தான் மூர்த்தியை நேசித்தது நிஜம் என்றும் எவ்வளவு கேட்டுக் கொண்டாலும் அதை கருத்தில் கொள்ளாத மூர்த்தி தனது மனைவி மற்றும் மகனுடன் இணைவதற்காக மறுபடியும் தற்கொலை செய்து கொள்ள ரயில் தண்டவாளத்தை நோக்கி செல்கின்றான்.\n\nஇந்தமுறை உறுதியாகத் தற்கொலை செய்து கொள்ள வேண்டும் என்ற எண்ணத்தோடு வந்து கொண்டிருக்கும் ரயிலை நோக்கி தண்டவாளத்தில் நடந்து செல்லும் அவனை அவளது மகளின் வயதை ஒட்டிய ஒரு சிறு பிள்ளையின் அழுகுரல் தடுத்து நிறுத்துகிறது. அந்தப் பெண் குழந்தையை காவலர்களிடம் அழைத்துச்சென்று விசாரிக்கும்போது அந்த குழந்தையின் தகப்பன் ஒரு திருடன் என்றும் அந்த குழந்தையை விட்டுவிட்டு ஓடிவிட்டார் என்பதும் தெரியவருகிறது. அந்த குழந்தையை பார்த்துக் கொள்ள யாருமில்லை என்பதை அறியும் மூர்த்தி அவளை தன்னுடன் அழைத்துச் செல்கிறான் அந்த குழந்தையை குளிப்பாட்டி சுத்தமான உடை அணிவித்த பின்பு அவனது குழந்தையைப் போலவே இருப்பதை குறிப்பிடும் வகையில் அவனது அத்தையிடம் அவன் அந்த குழந்தையை தத்து எடுப்பதாகவும் அவள் ஆண்டாள் ரோஜா கிருஷ்ணமூர்த்தி எனவும் கூறுகின்றான் இவ்வாறாக அவன் வாழ்க்கையில் ஒரு நம்பிக்கையை ஏற்படுத்தும் விதத்தில் கதை முடிவடைகிறது.\n"}
{"id": "430037", "url": "https://ta.wikipedia.org/wiki?curid=430037", "title": "ஆவாரம் பூ (திரைப்படம்)", "text": "ஆவாரம் பூ (திரைப்படம்)\n\nஆவாரம் பூ (\"Aavaram poo\") என்பது 1992 இல் வெளியான தமிழ் நாடகத் திரைப்படமாகும். இத்திரைப்படத்தில் முன்னணிக் கதாபாத்திரங்களில் வினீத், நந்தினி மற்றும் நாசர் ஆகியோர் நடித்திருந்தனர். இத்திரைப்படம் கே. ஆர். என்டர்பிரைசஸ் நிறுவனத்தால் தயாரிக்கப்பட்டுள்ளது. இளையராஜா இத்திரைப்படத்திற்கு இசையமைத்துள்ளார். சூன் 5, 1992 ம் திகதி இசை வெளியிடப்பட்டுள்ளது. இத்திரைப்படம் 1980 இல் மலையாள மொழியில் வெளிவந்த \"தகரா\" எனும் திரைப்படத்தின் மீளுருவாக்கம் ஆகும்.\n\nSection::::கதைச்சுருக்கம்.\nசக்கரை (வினித்) புத்திசுவாதீனம் குறைந்த அனாதை . அவனுடைய வெகுளித்தனத்தை அக்கிராமமக்கள் தங்களுக்குச் சாதகமாகப் பயன்படுத்தி வந்தனர். சக்கரை அவ்வூரின் தேவரிடம் (நாசர்) பணிபுரிந்து வந்தான். தேவருக்கு இரு மனைவியர். முதல் மனைவியான லட்சுமியுடன் ஏற்பட்ட பிரச்சனைகளிற்கு பிறகு வேறொரு பெண்ணை (சுலக்சனா) திருமணம் செய்திருந்தார். சக்கரை தேவரின் மகளான தாமரையுடன் (நந்தினி) மென்மையான போக்கிலும் வெகுளித்தனமாகவும் பழகி வந்தான். தாமரையினால் அவமானப்பட்ட ஆசாரி (கவுண்டமணி) சர்க்கரையை மூளைச்சலவை செய்தான். அதனால் சர்க்கரை தாமரையுடன் உடல்ரீதியிலான தொடர்பை ஏற்படுத்திக் கொண்டான். சில காலங்களுக்கு பிறகு தேவருக்கு இவர்களுடைய உறவு குறித்து தெரியவர தாமரைக்குக் குடிகாரனான செங்கோடனுடன் திருமணத்திற்கும் ஏற்பாடு செய்தார். அதன்பின்னர் சக்கரையுடன் தாமரை சேர்கிறாளா என்பது இறுதிக்கதையாகும்.\n\n\nSection::::இசை.\nஇத்திரைப்படத்திற்கு இளையராஜா இசையமைத்திருந்தார். 1992 ஆம் ஆண்டு இத்திரைப்படத்திற்கான இசை வெளியிடப்பட்டுள்ளது. இத்திரைப்படத்தில் உள்ள 6 பாடல்களை புலமைப்பித்தன் மற்றும் கங்கை அமரன் ஆகியோர் எழுதியுள்ளனர்.\n"}
{"id": "430038", "url": "https://ta.wikipedia.org/wiki?curid=430038", "title": "யாசிகா ஆனந்த்", "text": "யாசிகா ஆனந்த்\n\nயாசிகா ஆனந்த் என்பவர் இந்திய திரைப்பட நடிகையும், பஞ்சாப் மாடல் அழகியும் ஆவார். இவர் துருவங்கள் பதினாறு திரைப்படம் மூலம் அறியப்பட்டார்.\n\nவிஜய் தொலைக்காட்சியில் 2018ல் பிக் பாஸ் தமிழ் 2 என்ற நிகழ்ச்சியில் பங்கேற்றார்.\n"}
{"id": "430041", "url": "https://ta.wikipedia.org/wiki?curid=430041", "title": "நேரு-காந்தி குடும்பம்", "text": "நேரு-காந்தி குடும்பம்\n\nநேரு-காந்தி குடும்பமாகும் (\"Nehru–Gandhi family\") என்பது இந்திய அரசியலில் முக்கிய பங்காற்றிய குடும்ப உறுப்பினைர்களைக் கொண்டது ஆகும். இக்குடும்ப உறுப்பினர்களில் பலர் இந்திய தேசிய காங்கிரசு கட்சியை வழிநடத்தியுள்ளனர். மேலும் ஜவஹர்லால் நேரு, இந்திரா காந்தி, ராஜீவ் காந்தி ஆகியோர் பிரதமர்களாக பணியாற்றினர். மற்ற குடும்ப உறுப்பினர்கள் நாடாளுமன்ற உறுப்பினர்களாக பணியாற்றினர்.\n\nபெரோஸ் காந்தி இந்திய விடுதலை இயக்கத்தில் கல்ந்து கொண்டமையால் தனது பெயருடன் காந்தி எனும் பெயரை சேர்த்துக் கொண்டார். இந்திரா காந்தி இவரைத் திருமணம் செய்ததால் இவரது பெயருக்குப் பின்னும் காந்தி என்பது சேர்ந்தது.\n\nஇந்திய சுதந்திர போராட்டம் முதலே நாட்டில் அரசியல் செல்வாக்கு அதிகம் உள்ள குடும்பம் நேருவின் குடும்பம். மோதிலால் நேரு இந்தியச் சுதந்திர போராட்ட வீரரும், வழக்கறிஞரும் ஆவார். இவர் இந்திய தேசிய காங்கிரசு கட்சியின் தலைவராக இரண்டு முறை பதவி வகித்துள்ளார். மோதிலால் நேருவின் மகனான ஜவஹர்லால் நேரு சுதந்திர இந்தியாவின் முதல் பிரதமர். ஜவஹர்லால் நேரு மற்றும் அவரது மனைவி கமலா நேரு ஆகியோர் இந்திய சுதந்திர போராட்டத்தில் ஆதிக்கம் செலுத்தியவர்கள். ஜவஹர்லால் நேரு – கமலா நேரு தம்பதிகளின் மகளான இந்திரா காந்தி இந்தியாவின் முதல் பெண் பிரதமரானார். அதன்பின், தன் பாதுகாவலர்களால் இந்திரா காந்தி கொலை செய்யப்பட்ட பிறகு அவருடைய மகன் ராஜீவ் காந்தி பிரதமரானார். ராஜீவ் காந்தி படுகொலைக்குப் பின் அவரது மனைவி சோனியா காந்தி தீவிர அரசியலில் இறங்கினார். இவர்களது மகன் ராகுல் காந்தி, மகள் பிரியங்கா காந்தி ஆகியோரும் காங்கிரஸ் கட்சியில் முக்கியப் பங்கு வகிக்கின்றனர்\n\n\n\n\n\n\n\n\n\n"}
{"id": "430062", "url": "https://ta.wikipedia.org/wiki?curid=430062", "title": "அசாபோரேன்", "text": "அசாபோரேன்\n\nஅசாபோரேன் (\"Azaborane\") என்பது வழக்கமாக ஒரு போரான்-ஐதரைடு தொகுதியைக் குறிக்கும். இத்தொகுதியின் BH உச்சிகள் N அல்லது NR குழுக்களால் இடப்பெயர்ச்சி செய்யப்பட்டிருக்கும். ( R = H , கரிம பதிலியாகும்) \n\nபல தொடர்புடைய போரேன்கள் போல இந்த தொகுதிகளும் பன்முகம் கொண்டவையாக உள்ளன. எனவே இவற்றையும் குளோசோ, நிடோ, அராக்னோ, இத்யாதி என வகைப்படுத்த இயலும். பன்முகக் கூடு எலக்ட்ரான் இணை கோட்பாட்டிற்கான வேடு விதிகளின் படி வரையறுப்பதென்றால் NR 4 எலக்ட்ரான் உச்சியையும் N 3 எலக்ட்ரான் உச்சியையும் கொண்டிருக்கும். மின்சுமை-நடுநிலை நிடோ-( NB10H13 ( அதாவது (NH)(BH)10), குளோசோ-NB11H12 ( அதாவது (NH)(BH)11) போன்றவை முதன்மையான எடுத்துக்காட்டுகளாகும்.\n\nஇமினோபோரேன்கள் (வாய்ப்பாடு = RN=NR'), போரசீன்கள் போன்ற எளிய சேர்மங்களும் அசோபோரேன்கள் என்றே குறிப்பிடப்படுகின்றன.\n"}
{"id": "430064", "url": "https://ta.wikipedia.org/wiki?curid=430064", "title": "கே. எஸ். ஜி. வெங்கடேஷ்", "text": "கே. எஸ். ஜி. வெங்கடேஷ்\n\nகேஎஸ்ஜி வெங்கடேஷ் என்பவர் (பிறப்பு டிசம்பர் 23, 1954) இந்திய திரைப்பட நடிகர் மற்றும் தயாரிப்பாளராவார். இவர் இயக்குனர் கே. எஸ். கோபாலகிருஷ்ணன் அவர்களின் மகன்.\n\nஎண்ணற்ற தொலைக்காட்சி தொடர்களில் நடித்துள்ளார்.\n\n"}
{"id": "430065", "url": "https://ta.wikipedia.org/wiki?curid=430065", "title": "போரேன் கார்பனைல்", "text": "போரேன் கார்பனைல்\n\nபோரேன் கார்பனைல் (\"Borane carbonyl\") என்பது HBCO. என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். இந்நிறமற்ற வாயுவானது போரேன் மற்றும் கார்பனோராக்சைடு ஆகியவற்றின் கூட்டு விளைபொருளாகும். போரேன்-ஈதர் அணைவுச் சேர்மங்களுடன் கார்பனோராக்சைடு சேர்த்து வினைபுரியச் செய்வதால் இச்சேர்மம் உருவாகிறது. கருத்தியல் மற்றும் வழிகாட்டி என்ற நிலையில்தான் இச்சேர்மம் இச்சேர்மம் ஆராயப்பட்டு வருகின்றது. நீரிய காரத்துடன் போரேன் கார்பனைல் வினைபுரிந்து போரான்கார்பனேட்டு, H3BCO22− உருவாகிறது. கட்டமைப்பில் B-C, 1.529, C-O, 1.140; 1.194 Å. என்ற பிணைப்பு இடைவெளிகள் உள்ளன. H-B-H பிணைப்புக் கோணம் 113.7° ஆகும். CO பிணைப்பின் அதிர்வுப்பட்டை 2165 செ.மீ−1, 22 செ.மீ−1 என்று கணக்கிடப்பட்டுள்ளது தனி கார்பனோராக்சைடைக் காட்டிலும் இது அதிகமாகும். \n"}
{"id": "430067", "url": "https://ta.wikipedia.org/wiki?curid=430067", "title": "பீச்சாங்கை", "text": "பீச்சாங்கை\n\nபீச்சாங்கை என்பது இந்திய தமிழ் நகைச்சுவைத் திரைப்படமாகும். இதனை அசோக் எழுதி இயக்கியிருந்தார்.\n\nஆர். எஸ். கார்த்திக், அஞ்சலி ராவ் ஆகியோர் முக்கிய வேடங்களில் நடித்திருந்தனர். இவர்களுடன் எம்.எசு. பாசுகர், விவேக் பிரசன்னா, சுருதி மேனன், அருண் என எண்ணற்றோர் நடித்திருந்தனர்.\n\nபடத்துக்கு கவுதம் ராஜேந்திரன் ஒளிப்பதிவு செய்துள்ளார். படத்துக்கான இசையை பாலமுரளி பாலு அமைத்துள்ளார்.\n"}
{"id": "430074", "url": "https://ta.wikipedia.org/wiki?curid=430074", "title": "ஆர். எஸ். கார்த்திக்", "text": "ஆர். எஸ். கார்த்திக்\n\nஆர். எஸ். கார்த்திக் என்பவர் இந்திய திரைப்பட நடிகராவார். இவர் 2017ல் பீச்சாங்கை என்ற திரைப்படத்தில் நடித்து பிரபலமானார். அதற்கு முன் இவர் சவாரி, அச்சம் என்பது மடமையடா, மாநகரம் போன்ற படங்களிலும் நடித்துள்ளார்.\n\nஇவருடைய பீச்சாங்கை திரைப்படத்திற்காக ஸ்டுடியோ ஒன் ஸ்டார் ஐக்கான் விருது கிடைத்தது.\n"}
{"id": "430075", "url": "https://ta.wikipedia.org/wiki?curid=430075", "title": "அது இது எது", "text": "அது இது எது\n\nஅது இது எது என்பது விஜய் தொலைக்காட்சியில் ஒளிபரப்பாகும் நகைச்சுவை நிகழ்ச்சி ஆகும். இந்த நிகழ்ச்சியை முதலில் தொகுப்பாளர் மற்றும் நடிகருமான சிவகார்த்திகேயன் தொகுத்துவழங்கினார், தற்பொழுது தொகுப்பாளர் மா கா பா ஆனந்த் இதனை தொகுத்து வழங்குகின்றார். \n\nஇந்த நிகழ்ச்சியின் முதல் பருவமானது ஜூன் 6, 2009 முதல் ஒவ்வொரு ஞாயிற்றுக்கிழமைகளிலும் இரவு 8 மணிக்கு ஒளிபரப்பானது. இரண்டாம் பருவமானது ஜூலை 29, 2017 முதல் ஒவ்வொரு சனிக்கிழமை மாலை 6 மணிக்கு மற்றும் ஞாயிற்றுக்கிழமை மதியம் 12 மணிக்கும் ஒளிபரப்பானது. தற்பொழுது ஒவ்வொரு சனிக்கிழமைகளிலும் மதியம் 3 மணிக்கு ஒளிபரப்பாகின்றது. \n\nSection::::பருவம் 1.\nமுதல் பருவத்தில் குரூப்பிலை டூப்பு, சிரிச்ச போச்சு மற்றும் மாத்தியோசி போன்ற மூன்று சுற்றுக்கள் உண்டு. 3 பிரபலங்கள் கலந்துகொள்ளவர்கள், முதலில் அவர்களுக்கு 1000 மதிப்பெண் கொடுக்கப்படும். ஒவ்வொரு சுற்றிலும் அவர்களின் மதிப்பெண் கணக்கிடப்படும் இறுதியில் யாரிடம் அதிக மதிப்பெண் இருக்கிறன்றது அவரே வெற்றியாளர் ஆவார். \n\nஇந்த பருவத்தில் சிரிச்ச போச்சு சுற்றில் பங்குபெற்ற நகைச்சுவை நடிகர்கள் ரோபோ சங்கர், ராமர் போன்ற சிலர் தற்பொழுது மிகவும் பிரபலமாக உள்ளார்கள். இந்த பருவத்தை தொகுத்து வழங்கிய சிவகார்த்திகேயன் தமிழ் திரைப்படத்துறையில் எல்லோராலும் அறியப்படும் நடிகராக உள்ளார்.\n\nSection::::பருவம் 2.\nஇரண்டாம் பருவத்தில் சிங் இன் த ரெயின், சிரிச்ச போச்சு, 5 என்றுதலுக்குள்ள போன்ற சுற்றுக்கள் உண்டு, நான்கு பெயர் இரண்டு அணியாக பங்கு கொள்வார்கள்.\n\nSection::::பிரச்சனைகள்.\nஇந்த நிகழ்ச்சியில் சிரிச்ச போச்சு என்ற சுற்றில் ஜீ தமிழ் தொலைக்காட்சியில் ஒளிபரப்பான சொல்வதெல்லாம் உண்மை என்ற நிகழ்ச்சியை அவமதிக்கும் விதமாக பேசப்பட்டது என்று வழக்க போடப்பட்டது. அந்த நிகழ்ச்சியை தொகுத்து வழங்கிய நடிகை லட்சுமி ராமகிருஷ்ணன் அவர்களை கிண்டல் மற்றும் அவமானம் செய்யப்பட்டது. அவர் கூறிய வசனங்களான என்னமா இப்படி பன்றிங்கலேம்மா, போலீசை கூப்புடுவான் போன்ற வசனங்கள் மிகவும் பிரபலமானது. இந்த வசனங்களை வைத்து பாடல்கள், நிகழ்ச்சிகள் மற்றும் திரைப்படங்களில் வசனங்களாக பயன்படுத்தினார்கள்.\n\n"}
{"id": "430081", "url": "https://ta.wikipedia.org/wiki?curid=430081", "title": "தோனி (திரைப்படம்)", "text": "தோனி (திரைப்படம்)\n\nதோனி (\"Dhoni\") 2012 ஆம் ஆண்டு பிரகாஷ் ராஜ் தயாரித்து, இயக்கி, நடித்து தமிழ் மற்றும் தெலுங்கு என இரு மொழிகளில் வெளியான இந்தியத் திரைப்படம் ஆகும். பிரகாஷ் ராஜ் உடன் ஆகாஷ் மற்றும் ராதிகா ஆப்தே முக்கிய கதாபாத்திரங்களில் நடித்துள்ளனர். இருவேறு முரண்பட்ட விருப்பங்களை உடைய தந்தை மற்றும் மகனின் கதையாகும். தந்தைக்கு தன் மகன் எம். பி. ஏ படிக்க வேண்டும் என்று விருப்பம், மகனுக்கோ மகேந்திரசிங் தோனியைப் போல சிறந்த கிரிக்கெட் வீரராக விருப்பம். இது மகேஷ் மஞ்சரேக்கர் இயக்கத்தில் வெளியான \"சிக்‌ஷ்னாச்சிய ஆய்ச்சா கோ\" என்ற மராத்தி மொழித் திரைப்படத்தைத் தழுவி உருவாக்கப்பட்டது. இத்திரைப்படம் 10 பிப்ரவரி 2012இல் வெளியானது.\n\nSection::::கதைச்சுருக்கம்.\nசுப்ரமணியன் (பிரகாஷ் ராஜ்) மனைவியை இழந்த இரண்டு குழந்தைகள் உள்ள நடுத்தரக் குடும்பத்தலைவர். அவருடைய மகள் காவேரி (ஸ்ரீதேஜா) மற்றும் மகன் கார்த்திக் (ஆகாஷ்) ஆகிய இருவருக்காகவே உழைக்கிறார். அவர் பிள்ளைகளுக்கு நல்ல கல்வியைத் தர விரும்புகிறார். குறிப்பாக அவர் மகனை எம்பிஏ பட்டதாரியாக உருவாக்க விரும்புகிறார்.\n\nபதினான்கு வயது சிறுவன் கார்த்திக் ஒரு சிறந்த துடுப்பாட்ட வீரராக விரும்புகிறான். மகேந்திரசிங் தோனியைப் போல சிறந்த குச்சக் காப்பாளர் மற்றும் அதிரடியான மட்டையாளராக வருவதே அவன் இலட்சியம்.\n\nசுப்ரமணியன் ஒரு சிறந்த பள்ளியில் மகன் கார்த்திக்கை சேர்ந்திருந்தாலும் அவன் பெரும்பாலான பாடங்களில் தோல்வி அடைகிறான். ஆனால் அவனது துடுப்பாட்ட பயிற்சியாளர் (நாசர்) கார்த்திக்கின் சிறப்பான ஆட்டத்தால் ஒரு தொடரை வென்றபோது அவன் திறமையைப் புரிந்துகொள்கிறார்.\n\nசுப்ரமணியனின் மகள் காவேரி அவர்கள் வீட்டின் அருகில் குடியிருக்கும் நளினி (ராதிகா ஆப்தே) யுடன் பழகுகிறாள். நளினி பாலியல் தொழில் செய்து சம்பாதிப்பதை அறிந்த சுப்ரமணியன் அதன் பிறகு காவேரி நளினியுடன் பழகுவதைத் தடை செய்கிறார். கார்த்திக் சரியாக படிக்காததால் பள்ளி முதல்வர் சுப்ரமணியனை அழைத்து கார்த்திக்கைப் பள்ளியை விட்டு நீக்கப்போவதாகக் கூறுகிறார்.\n\nதன் மகன் சரியாக படிக்காததற்கு அவன் துடுப்பாட்டம் விளையாடுவதே காரணம் என எண்ணும் சுப்ரமணியன் அவனது துடுப்பாட்ட பயிற்சியை நிறுத்திவிட்டு பாடங்களுக்கானத் தனிப்பயிற்சி வகுப்புகளுக்கு அனுப்புகிறார். இருந்தபோதிலும் கார்த்திக்கின் படிப்பில் எந்தவித முன்னேற்றம் இல்லாததை அறிந்து சுப்ரமணியன் ஆத்திரமடைந்து அவனை அடித்ததில் அவன் தலையில் பலத்த காயமடைந்து கோமா நிலைக்குச் சென்றுவிடுகிறான். தன் மகனின் இந்த நிலைக்கு தானே காரணமானதை எண்ணி மிகவும் வருந்துகிறார். மருத்துவச்செலவுகளுக்குப் பணம் தந்து உதவும் நளினியுடன் நட்பாகிறார்.\n\nபள்ளியில் கார்த்திக்கின் காப்புப்பெட்டகத்தில் இருக்கும் பொருட்களை எடுக்கச்செல்லும் சுப்ரமணியன் அதிலுள்ள கார்த்திக் துடுப்பாட்டப் போட்டிகளில் வெற்றி பெற்ற கேடயங்கள், பரிசுகள் மற்றும் சான்றிதழ்களைக் கண்டபின் அவனுடைய திறமையையும், விருப்பத்தையும் அறிகிறார். பள்ளி முதல்வரிடம் மாணவர்களுக்குப் படிப்பில் திறமை இல்லையென்றால் எதிலுமே திறமையற்றவர்கள் என்று நினைக்கக்கூடாது, ஒவ்வொருவரிடமும் ஒரு திறமை இருக்கும், அதை வளர்க்க, மதிப்பிட இன்றைய கல்விமுறையில் வாய்ப்புள்ளதா? என்று வாதிடுகிறார். கல்வி தொடர்பான ஒரு தொலைக்காட்சி நிகழ்ச்சியில் அனுமதியின்றி கலந்துகொண்டதற்காக அவர் பணியாற்றும் அரசு அலுவலகத்தில் தண்டிக்கப்படுகிறார். அவர் மகனின் மருத்துவச்செலவுகளுக்காக விண்ணப்பித்திருந்த கடன்தொகை மறுக்கப்படுகிறது. தொடர்ச்சியான தொந்தரவுகளால் மனம் கொதிக்கும் சுப்ரமணியன் மாநில முதலமைச்சர் பங்கேற்கும் விழாவில் நேரடியாக முதல்வரிடம் சென்று தன் பாதிப்புகளை எடுத்துக்கூறுகிறார். முதலமைச்சர் இனிமேல் சுப்ரமணியத்திற்கு எந்த பாதிப்பும் ஏற்படாது என்று உறுதியளிக்கிறார் மேலும் கார்த்திக்கிற்குத் தேவையான மருத்துவ உதவிகளை வழங்க உத்தரவிடுகிறார். கார்த்திக்கிற்கு அறுவைசிகிச்சை முடிந்து குணமடைகிறான். கார்த்திக் பள்ளியில் நடக்கும் துடுப்பாட்டத் தொடரின் இறுதிப்போட்டியில் ஆட்டத்தின் கடைசிப்பந்தில் ஆறு ஓட்டங்கள் அடித்து தன் அணியை வெற்றி பெறச்செய்கிறான். அவனது தந்தையும், பயிற்சியாளரும் கார்த்திக்கை தோளில் தூக்கிக் கொண்டாடுவதோடு படம் நிறைவடைகிறது.\n\n\nSection::::தயாரிப்பு.\nபிரகாஷ் ராஜ் இன்றைய கல்விமுறையில் குழந்தைகளுக்கு ஏற்படும் மனஅழுத்தம், பிரச்சனைகள் போன்றவற்றை மையமாகக் கொண்ட திரைப்படத்தை தமிழ், தெலுங்கு ஆகிய இரு மொழிகளில் இயக்கப் போவதாக அறிவித்தார். தெலுங்கு திரைப்பட இயக்குனர் பூரி ஜெகன்நாத்தின் மகன் ஆகாஷ் இதில் ப்ரகாஷ்ராஜின் மகனாக முக்கிய கதாபாத்திரத்தில் நடித்திருந்தார். ஆகஸ்ட் 2011 இப்படத்தின் முதல் அறிவிப்பு வெளியானது . நவம்பர் 2011 நடிகர்- நடன இயக்குனர் பிரபுதேவா கௌரவத் தோற்றத்தில் 5 நாட்கள் நடித்தார்.\n\nSection::::வரவேற்பு.\nSection::::விமர்சனம் மற்றும் பாராட்டுகள்.\n\"தோனி\" திரைப்படம் மிகுந்த பாராட்டைப் பெற்றது. தி டைம்ஸ் ஆஃப் இந்தியா 5 க்கு 3.5 மதிப்பெண் வழங்கியது. ஒன் இந்தியா பிரகாஷ் ராஜ் மிகச்சிறப்பாக இயக்கி, நடித்ததாக பாராட்டியது. \"தோனி\" \"படம் அல்ல பாடம் சொல்லிக்கொடுக்கும் பள்ளிக்கூடங்களுக்கும், தற்போதைய கல்விமுறைக்கும் ஒரு படம் என்றால் மிகையல்ல\" என்று தினமலர் பாராட்டியுள்ளது. www.giriblog.com இணையதளம் \"தோனி நடுத்தர மக்களின் உணர்வுகளை வெளிப்படுத்தி வந்துள்ள திரைப்படம்\" என்று பாராட்டியது.\n\nSection::::பாடல்கள்.\n\"தோனி\" திரைப்படத்தின் இசையமைப்பாளர் இளையராஜா. படத்தின் பாடல்கள் 28 ஜனவரி 2012 அன்று இளையராஜாவின் நேரடி இசை நிகழ்ச்சியோடு வெளியானது. இளையராஜாவின் இசையில் பாடல்களும், பின்னணி இசையும் பெருமளவில் பாராட்டு பெற்றது.\n\nதமிழ்ப் பாடல்கள் \n\nதெலுங்கு பாடல்கள்\n\nதெலுங்கில் அனைத்துப் பாடல்களையும் எழுதியவர் ஸ்ரீவெண்ணீல சீதாராம சாஸ்திரி \n"}
{"id": "430083", "url": "https://ta.wikipedia.org/wiki?curid=430083", "title": "மூக்குப் பொடி சித்தர்", "text": "மூக்குப் பொடி சித்தர்\n\nமூக்குப் பொடி சித்தர் (இறப்பு:09 டிசம்பர் 2018) என்பவர் திருவண்ணாமலையில் வாழ்ந்த சித்தராவார். இவருடைய பெயர், ஊர் என எந்த தகவல்களும் தெரியாததால், மூக்குப் பொடி போடும் பழக்கம் இருந்தால் \"மூக்குப் பொடி சித்தர்\" என்று அழைக்கப்பட்டார். தினகரன், புதுவை முன்னாள் முதல்வர் இரங்கசாமி ஆகியோர் இவரின் பக்தர்களாக அறியப்பட்டனர். இவரை காண வரும் பக்தர்கள் இவருக்கு மூக்கிப் பொடியை காணிக்கையாகத் தந்தனர்.\n\nSection::::சித்தரின் வரலாறு.\nமூக்குப் பொடிச் சித்தரின் இயற்பெயர் \"மொட்டையக் கவுண்டர்\" ஆகும். இவர் விழுப்புரம் மாவட்டம், சின்னசேலம் அருகே உள்ள இராஜபாளையம் என்ற ஊரில் பிறந்தார். இவரின் மனைவி இறந்த பிறகு திருவண்ணாமலை வந்தார். சிதம்பரத்தில் அதிக நாட்கள் இவர் தங்கிருந்ததாக செய்திதாளில் குறிப்பிடப்படுகிறது.\n\nஅம்மா மக்கள் முன்னேற்றக் கழகத்தின் பொதுச்செயலாளர் தினகரன் மூக்குப் பொடிச் சித்தரை சந்தித்தை ஊடகங்கள் அதிகம் கவனம் கொடுத்தன. அதன் பின் மூக்குப் பொடி சித்தர் அனைவரும் அறிந்தவர் ஆனார். இவர் டிசம்பர் 09, 2018 அதிகாலை நான்கு மணி அளவில் இறுதியாக தங்கிருந்த கிரிவலப்பாதையில் உள்ள சேஷாத்திரி ஆசிரமத்தில் இறந்தார்.\n\nSection::::மகிமைகள்.\nகடலூர், விழுப்புரம் உள்ளிட்ட மாவட்டங்கள் புயலால் சேதமாகும் என்பதையும், பணமதிப்பிழப்பு நடவடிக்கையும் முன்கூட்டியே இவர் கூறியுள்ளார். இவர் ஓரிடத்தில் தங்காமல் அடிக்கடி வேறு வேறு இடங்களில் தங்கி வந்தார். நினைவு தெரிந்து சித்தர் குளிப்பதே இல்லை எனவும், இருந்தும் அவருடைய உடலில் இருந்து நறுமண வாசனை வருவதாகவும் பக்தர்கள் தெரிவித்தனர். சித்தரின் பார்வை பட்டாலே நல்லது நடக்கும் என பக்தர்கள் நம்பினர். தமிழகம் மற்றும் புதுவையில் உள்ள அரசியல் பிரபலங்கள் மூக்குப் பொடி சித்தரின் பக்தர்களாக இருந்தனர்.\n"}
{"id": "430087", "url": "https://ta.wikipedia.org/wiki?curid=430087", "title": "சூப்பர் மாம்", "text": "சூப்பர் மாம்\n\nசூப்பர் மாம் என்பது நவம்பர் 4, 2018 முதல் ஒவ்வொரு ஞாயிற்றுக்கிழமைகளிலும் இரவு 8 மணிக்கு ஒளிபரப்பான குடும்ப விளையாட்டு நிகழ்ச்சி ஆகும். இந்த நிகழ்ச்சியை தொகுப்பாளினி அர்ச்சனா மற்றும் அவரின் மகள் சாராவுடன் இணைத்து தொகுத்து வழங்குகின்றார். \n\nஇது சின்னத்திரை நடிகைகள் அவரது குழந்தையுடன் இணைந்து பங்குபெறும் போட்டி நிகழ்ச்சியாகும். இந்த நிகழ்ச்சியின் வெற்றியாளர் சுவேதா மற்றும் அவரது மகன் ஹரித்திக் ஆவார். \n\n\n"}
{"id": "430092", "url": "https://ta.wikipedia.org/wiki?curid=430092", "title": "இவனுக்கு எங்கேயோ மச்சம் இருக்கு", "text": "இவனுக்கு எங்கேயோ மச்சம் இருக்கு\n\nஇவனுக்கு எங்கேயோ மச்சம் இருக்கு என்பது 2018ல் வெளிவந்த தமிழ் வயது வந்தோருக்கான நகைச்சுவைத் திரைப்படமாகும். இதனை முகேஷ் இயக்கியிருந்தார். இத்திரைப்படத்தில் விமல், ஆஷ்னா சவேரி, பூர்ணா, சிங்கம்புலி ஆகியோர் முக்கிய கதாப்பாத்திரத்தில் நடித்திருந்தனர்.\n"}
{"id": "430096", "url": "https://ta.wikipedia.org/wiki?curid=430096", "title": "2019 இல் தமிழ்த் தொலைக்காட்சி", "text": "2019 இல் தமிழ்த் தொலைக்காட்சி\n\n\n2019 இல் தமிழ்த் தொலைக்காட்சி என்பது 2019ஆம் ஆண்டில் தமிழ்த் தொலைக்காட்சியில் ஒளிபரப்பாகும் புதிய தொடர்கள் மற்றும் நிகழ்ச்சிகள், பண்டிகை நாட்களில் ஒளிபரப்பாகும் புதிய திரைப்படங்கள், முடிவடைந்த தொடர்கள் மற்றும் நிகழ்ச்சிகள் போன்றவற்றின் தொகுப்பு.\n"}
{"id": "430120", "url": "https://ta.wikipedia.org/wiki?curid=430120", "title": "கண்ணே ராதா (திரைப்படம்)", "text": "கண்ணே ராதா (திரைப்படம்)\n\nகண்ணே ராதா (Kanne Radha) கார்த்திக் , ராதா ஆகியோர் முக்கிய பாத்திரங்களில் தோன்றி இயக்குனர் ராம நாராயணன் இயக்கத்தில் 1982 ஆம் ஆண்டில் வெளிவந்த தமிழ்த் திரைப்படமாகும்.\n\nSection::::கதைச்சுருக்கம்.\nராதா (ராதா) சு. சோ. வி. சொக்கலிங்கம் (தேங்காய் சீனிவாசன்) என்ற செல்வாக்குள்ள வியாபாரியின் மகளாவாள். அவள் தனது துடுக்குத்தனமான போக்கினால் தனது உறவினர் கீதாவுடன் (வனிதா) வகுப்புகளை புறக்கணித்துவிட்டு, அடிக்கடி திரையரங்குகளுக்குச் சென்று படங்கள் பார்ப்பதை வழக்கமாகக் கொண்டுள்ளாள். இதுபோன்ற ஒரு சம்பவத்தில், இலவசமாக பயணம் செய்ய வேண்டி, தான் கர்ப்பமாக இருப்பதாகவும் ,தன்னை மருத்துவமனையில் அனுமதிக்க வேண்டுமென்றும் பொய் கூறி அவளது தோழிகளுடன் ராஜா (கார்த்திக்) என்ற மகிழுந்து ஓட்டுனரின் வண்டியில் படம் பார்க்கச் செல்கிறாள். ராதா தன்னை முட்டாளாக்கியதை ராஜா உணர்ந்து கொள்கிறான். இருப்பினும், அவளது குறும்புத்தனத்தால் ஈர்க்கப்படுகிறான்.\n\nராஜா, தனது மூத்த சகோதரி, வடிவின் (வடிவுக்கரசி), கண் சிகிச்சைக்காக பணத்தை சேமிக்கிறான். பின்னர் தனது நீண்டகால நண்பரான நடராஜின் தந்தையை சில குண்டர்களிடமிருந்து காப்பாற்றிய ராஜா அவனுடனேயே வண்டி ஓட்டியாக சேர்ந்து தங்கிக் கொள்கிறான். இதற்கிடையில், ராதாவும், ராஜாவும் அடிக்கடிச் ஒருவருகொருவர் சந்தித்து கொள்கிறனர். ராஜா ராதாவிடம் தனது காதலை தெரிவிக்கிறான். அவனது பின்னணி பற்றி தெரியாது என்றாலும் மகிழ்ச்சியுடன் ராதா தானும் ஒப்புக்கொள்கிறாள்.\n\nமறுபுறம், கீதாவுடன் காதலில் விழுந்த நடராஜ், மறுபுறம், ராஜாவை அவளை சந்திக்க ராஜாவை அனுப்புகிறான். ஆனால் நடராஜின் தந்தை அவன் பார்க்கும் மணமகளை நிராகரிக்கிறார். தயக்கம் காட்டிய ராஜா நடராஜிற்காக அப்பெண்ணை பார்க்க ஒப்புக் கொள்கிறான். அங்கே ராதவை கண்ட மகிழ்ச்சியில் திருமணத்தை நடத்திட முடிவு செய்கிறான். கீதாவை திருமணம் செய்து கொள்வதற்காக நடராஜ் ராஜாவின் ஓட்டுனராக நடிக்கிறான். திருமணத்திற்கு முன்பே, வடிவின் கண் சிகிச்சை வெற்றிகரமாக முடிந்தது. ராஜா ,ராதாவை மணந்து கொள்வதை அவர் தடைசெய்கிறார்.\n\nபல ஆண்டுகளுக்கு முன்னர், சொக்கலிங்கம் வடிவைத் திருமணம் செய்து கொண்டார் எனவும், ஆனால் அடுத்த நாளே அவரை கைவிட்டுவிட்டார் எனவும், அவரது சகோதரியின் நிலைமைக்கு பழிவாங்குவதற்கே இந்தத் திருமணத்தை பயன்படுத்திக் கொள்வதாக ராஜா வலியுறுத்தி ராதாவை மனைவியாக ஏற்றுக் கொள்ள மறுக்கிறார், இது ராதாவுக்கும் அவரது குடும்பத்துக்கும் பெரும் மனச்சோர்வை ஏற்படுத்துகிறது. ராஜாவின் உண்மையான அடையாளம் (ஓட்டுனராக இருப்பது) தெரிய வரும்போது அவர்களது உறவு மேலும் உடைந்து போகிறது. ராதாவின் பெற்றோர் மீண்டும் மீண்டும் அவனை அவமதிக்கிறார்கள்.\n\nபின்னர், பணத்தை அளித்து ராஜாவை சொக்கலிங்கம் வீட்டை விட்டு வெளியேறச் சொல்கிறார். அதற்கு ராஜா ஒப்புக்கொள்கிறான். இருப்பினும் அவன் மனதில் வேறொரு திட்டமிருக்கிறது. சொக்கலிங்கத்தின் அட்டூழியங்களை வெளியே கொண்டு வரவே பணம் வாங்குகிறான். ஆனால் ராஜா ராதாவை ஆழமாக நேசிக்கிறான் மேலும் அவரது நடவடிக்கைள் பற்றி தகுந்த காரணங்களுடன் ராதாவிடம் கூற சரியான நேரத்திற்காக காத்திருக்கிறான். ஆனால் அவள் ராஜா தனது பணத்திற்காக மட்டுமே அவளை நேசித்தான் என்று நினைத்துக் கொள்கிறாள்.\n\nஏன் ராஜா சொக்கலிங்கத்திடம் பணம் பெற்றுக்கொள்கிறான் என்பதும், சொக்கலிங்கம் தனது தவறை உணர்ந்து வடிவை ஏறுக்கொண்டாரா ? என்பதும் ராஜாவின் உண்மைக் காதலை ராதா உண்ர்ந்து கொண்டு மீண்டும் இருவரும் இணைந்தனரா என்பதும் படத்தின் மறுபாதிக் கதையாகும்.\n\n\nSection::::ஒலிப்பதிவு.\nஇப்படத்திற்கு இளையராஜா இசையமைத்தார்.\n"}
{"id": "430125", "url": "https://ta.wikipedia.org/wiki?curid=430125", "title": "சித்தங்கேணி", "text": "சித்தங்கேணி\n\nசித்தன்கேணி என அழைக்கப்படும் ஊர் யாழ் நகரிற்கு வடமேற்காக 15KM தூரத்தில் வலிகாமம் மேற்கு வலயத்தில் சங்கானை பிரதேச செயலகத்திற்குட்பட்ட ஒரு கிராமமாகும்.\n\nஇலங்கையில் யாழ் நகரில் வேகமாக வளர்ச்சியடைந்து வரும் இடங்களில் ஒன்றாக இது விளங்குகின்றது.\n\nஇவ்விடத்தின் சித்தன்கேணி என்ற பெயருக்கு காரணம் என கூறப்படும் வாய்வழிக்கதை: ஒரு காலத்தில் இவ்விடத்தில் பிரபலமான சித்தர்கள் ஒன்று கூடி வழிபாடுகளை நடத்தினரெனவும் அவர்கள் இறைவனை வழிபடும் நோக்குடன் கேணி ஒன்றை அமைத்தாகவும் அதன் காரணத்தாலேயே இவ்வூருக்கு இப்பெயர் அமைந்தாகவும் கூறப்படுவதுண்டு. சித்தர்கள் அமைத்து வழிபட்டதாக கூறப்படும் அந்த பழமை வாய்ந்த கேணி தற்போதும் காணப்படுகின்றது. அக் கேணிக்கருகில் ஒரு வைரவராலயமும் அமைத்து அப் பிரதேச மக்கள் வழிபாடுகளை நடத்தி வருவதுடன் பூசாரி என அழைக்கப்படும் அந்தணர்களால் முக்கால பூசை வழிபாடுகளும் இடம்பெற்று வருவது குறிப்பிடத்தக்க விடயம் ஆகும்.\n\nமேலும் இவ்விடத்தில் பிரபலமான ஆலயங்களும் காணப்படுகின்றன. சித்தன்கேணி ஸ்ரீ சிதம்பரேஸ்வரர் ஆலயம் மற்றும் சித்தன்கேணி ஸ்ரீ கணபதி ஆலயம் என்பன இங்கு அமைந்துள்ள பிரபல ஆலயங்களுள் குறிப்பிடத்தக்கவை.\n"}
{"id": "430127", "url": "https://ta.wikipedia.org/wiki?curid=430127", "title": "அவதாரம் (1995 திரைப்படம்)", "text": "அவதாரம் (1995 திரைப்படம்)\n\nஅவதாரம், (\"Avatharam\") 1995 இல் வெளிவந்த தமிழ்த் திரைப்படமாகும். நாசர் இத்திரைப்படத்தை எழுதி இயக்கியிருந்தார். இத்திரைப்படமே நாசர் இயக்கிய முதல் திரைப்படமாகும். இத்திரைப்படத்தின் முன்னணி கதாபாத்திரங்களில் நாசர், ரேவதி ஆகியோர் நடித்திருந்தனர். வைத்தியநாதன் இத்திரைப்படத்தைத் தயாரித்திருந்தார். இளையராஜா இத்திரைப்படத்திற்கு இசையமைத்துள்ளார். மேலும் சூன் 9, 1995 ஆம் திகதியன்று வெளியிடப்பட்டுள்ளது.\n\nSection::::கதைச்சுருக்கம்.\nகுப்புசாமி (நாசர்) வெகுளியான மனிதன். அவனுக்கு பாண்டியினுடைய (டெல்லி கணேஷ்) நாடக குழுவில் இணைய வேண்டும் என்ற ஓர் கனவு இருந்தது. இவருடைய குழுவே இந்து சமய நிகழ்ச்சிகளில் பல கலைகளை ஆற்றிவந்தது. பாண்டியின் குழுவில் உள்ள வாசி என்பவனின் துர்நடத்தை காரணமாக பாண்டி அவனை குழுவை விட்டு நீக்கிவிட்டு குப்புசாமியை குழுவில் இணைத்துகொள்கிறார். பாண்டியின் மகள் பொன்னம்மா (ரேவதி) பார்வை அற்றவள். பின்னர் பொன்னம்மாவும் குப்புசாமியும் ஒருவரை ஒருவர் காதலிக்கின்றனர். மேடை நிகழ்ச்சிகளுக்கு பணம் கொடுப்போர் பெண்கள் மேடையில் ஆட வேண்டும் என விரும்புகிறார்கள். ஒரு மேடை நிகழ்ச்சியின் போது பாண்டி இறந்து போகவும் அவரின் குழுவில் இருதவர்கள் பிரிந்து சென்றனர். குப்புசாமியும் பொன்னம்மாவும் நடிகர்களாக மாறவேண்டும் என்ற நோக்குடன் ஊரைவிட்டு புறப்பட்டு வாசியுடன் போய் தங்குகின்றனர். ஆனால் வாசியோ பொன்னம்மாவை கற்பழித்துவிட்டு குப்புசாமியை மனநல மருத்துவமனைக்கு அனுப்பிவிடுகிறான். அங்கிருந்து தப்பித்த குப்புசாமி வாசியைப் பழிவாங்குவது கதையின் இறுதி அம்சமாக இருந்தது.\n\n\nSection::::இசை.\nஇத்திரைப்படத்திற்கு இளையராஜா இசையமைத்துள்ளார். 1995 இல் இசை வெளியிடப்பட்டுள்ளது. ஆறு பாடல்கள் இதில் அடங்கியுள்ளது. இசையமைப்பிற்கு மூன்று நாட்களே எடுத்துக் கொள்ளப்பட்டது.. பாடல்வரிகள் வாலியால் எழுதப்பட்டுள்ளது.\n"}
{"id": "430128", "url": "https://ta.wikipedia.org/wiki?curid=430128", "title": "ஸ்ரீராம கிருஷ்ண தரிசனம் (திரைப்படம்)", "text": "ஸ்ரீராம கிருஷ்ண தரிசனம் (திரைப்படம்)\n\nஸ்ரீராம கிருஷ்ண தரிசனம்(Sri Ramakrishna Darshanam) என்பது 2012 ஆம் ஆண்டு சிங்கப்பூரிலும், இந்தியாவிலும் வெளிவந்த திரைப்படம் ஆகும். இத்திரைப்படமானது தமிழ் மற்றும் இந்தி மொழிகளில் வெளியானது. இத்திரைப்படமானது வங்காளத்தைச் சேர்ந்த துறவியான இராமகிருஷ்ணரின் வாழ்க்கை வரலாற்றைத் தழுவி எடுக்கப்பட்ட திரைப்படமாகும். இதனை இயக்கியவர் ஜி. என். தாஸ், தயாரிப்பாளர் ஜி. என். டி. விசன் இன்டர்நேசனல் பிரைவேட் லிமிடெட் ஆகும். இத்திரைப்படம் சென்னையில் ஆகத்து 17 அன்று சுவாமி விவேகானந்தரின் 150 வது பிறந்த நாள் அன்று வெளியிடப்பட்டது.\n\nSection::::கதை.\nஇத்திரைப்படம் இராமகிருஷ்ணரின் முழு வாழ்க்கையையும் ஆவணமாக்க முற்பட்டுள்ளது. இத்திரைப்படம் ஹூக்லியில் இராமகிருஷ்ணர் பிறந்ததில் இருந்து திரைப்படம் தொடங்குகிறது. பின்னர் அவரின் குழந்தைப்பருவம் விவரிக்கப்பட்டு, பள்ளிப் படிப்பை நிறுத்திவிட்டு இந்திய பண்டைய இலக்கியங்கள் ஆகிய ராமாயணம், மகாபாரதம், புராணங்கள் ஆகியவற்றை படிப்பதில் நேரத்தை செலவிடும் பகுதிகள் விவரிக்கப்படுகின்றது. தியானம் செய்ய ஆரம்பித்த இராமகிருஷ்ணர் பின்னர் கொல்கத்தாவுக்கு வந்துள்ளார். அங்குள்ள காளி கோயிலில் மதபோதகராக வேலை சேர்ந்தார். பின்னர் சிறிது சிறிதாக அவரின் வேலையை விட்டுவிட்டு காடுகளுக்கு சென்று பல நாட்களாக தியானத்தில் ஈடுபட்டு வந்தார். இறுதியாக இராமகிருஷ்ணர் துறவியாக மாறினார். இறுதி நாட்களில் தொண்டைப் புற்று நோய்க்கு ஆளான இராமகிருஷ்ணர் அப்போதும் விடாமல் சாகும் வரை போதனைகளை செய்துள்ளார்.\n\n\nSection::::தயாரிப்பு.\nஇத்திரைப்படத்தின் இயக்குனர் 74 வயது ஜி. என். தாஸ். இவர் சிங்கப்பூரைச் சேர்ந்தவர். தனது ஜி. என். டி. விசன் இன்டர்நேசனல் பிரைவேட் லிமிடெட் சார்பாக, இத்திரைப்படத்தை தயாரித்தார். ராமகிருஷ்ணரின் போதனைகளை பரப்புவதற்காக, அவரின் குழந்தைப் பருவம் முதல் எடுக்கப்பட்ட ஆவணப்படம் ஆகும்.\n\nSection::::வெளியீடு.\nஇத்திரைப்படம் தமிழ் மற்றும் இந்தி மொழிகளில் 17 ஆகத்து, 2012 அன்று வெளியிடப்பட்டது. சிங்கப்பூரிலும் இந்தியாவிலும் இத்திரைப்படம் சுவாமி விவேகானந்தரின் 150 வது பிறந்த நாளையொட்டி வெளியிடப்பட்டது. 24 நவம்பர் 2012 ஆம் ஆண்டு இத்திரைப்படம் சிங்கப்பூர் பல்கலைக்கழகத்தில் திரையிடப்பட்டது. அதனை சிங்கப்பூரின் துணை முதல் மந்திரி தர்மன் சண்முகரத்தினம் பார்வையிட்டார். இத்திரைப்படம் கலவையான விமர்சனங்களைப் பெற்றது பெரும்பாலும் நேர்மறையான விமர்சனங்களைப் பெற்றிருந்தது.\n"}
{"id": "430130", "url": "https://ta.wikipedia.org/wiki?curid=430130", "title": "மதகொண்டப்பள்ளி", "text": "மதகொண்டப்பள்ளி\n\nமதகொண்டப்பள்ளி (Mathagondapalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், தளி ஊராட்சி ஒன்றியம், மதகொண்டப்பள்ளி ஊராட்சிக்கு உட்பட்ட ஒரு வருவாய் கிராமம் ஆகும்.\n\nSection::::மக்கள் வகைப்பாடு.\nஇவ்வூரானது மாவட்டத் தலைநகரான கிருஷ்ணகிரியில் இருந்து 66 கிமீ தொலைவிலும், மாநிலத் தலைநகரான சென்னையில் இருந்து 329 கிமீ தொலைவிலும் உள்ளது. 2011 ஆண்டு மக்கள் கணக்கெடுப்பின்படி இக்கிராமத்தில் 1148 வீடுகள் உள்ளன. கிராமத்தின் மொத்த மக்கள் தொகையானது 4979 ஆகும். இதில் ஆண்கள் எண்ணிக்கை 2514, பெண்களின் எண்ணிக்கை 2565 (51.5 %) என உள்ளது. கிராமத்தில் கல்விறிவு பெற்றவர்கள் 3324 (66.8 %) ஆவர்.\nSection::::ஊரில் உள்ள வழிபாட்டுத் தலங்கள்.\nபாஸ்கரவெங்கட்ரமணசுவாமி கோயில்\n"}
{"id": "430132", "url": "https://ta.wikipedia.org/wiki?curid=430132", "title": "செல்வம்", "text": "செல்வம்\n\nசெல்வம் என்பது கீழ்காண்பவைகளில் ஒன்றைக் குறிக்கலாம்:\n\n"}
{"id": "430133", "url": "https://ta.wikipedia.org/wiki?curid=430133", "title": "மாப்பிள்ளை", "text": "மாப்பிள்ளை\n\nமாப்பிள்ளை என்பது கீழ்காண்பவைகளில் ஏதேனும் ஒன்றைக் குறிக்கலாம்:\n\n"}
{"id": "430137", "url": "https://ta.wikipedia.org/wiki?curid=430137", "title": "ஆஷ்னா சவேரி", "text": "ஆஷ்னா சவேரி\n\nஆஷ்னா சவேரி என்பவர் இந்திய திரைப்பட நடிகையும், மாடலுமாவார். இவர் தமிழ் மொழியில் வல்லவனுக்கு புல்லும் ஆயுதம் என்ற திரைப்படத்தின் மூலம் அறிமுகமானார். இனிமே இப்படித்தான், இவனுக்கு எங்கேயோ மச்சம் இருக்கு போன்ற படங்களில் நடித்துள்ளார்.\n\n"}
{"id": "430139", "url": "https://ta.wikipedia.org/wiki?curid=430139", "title": "முத்தனஹள்ளி", "text": "முத்தனஹள்ளி\n\nமுத்தம்பட்டி அல்லது முத்தனஹள்ளி ( Muthnahalli) என்பது இந்தியாவின், தமிழ்நாடு மாநிலம், கிருட்டிணகிரி மாவட்டம், தேன்கனிக்கோட்டை வட்டம், கெலமங்கலம் ஊராட்சி ஒன்றியம்|கெலமங்கலம் ஊராட்சி ஒன்றியத்துக்கு, உட்பட்ட ஒரு வருவாய் கிராமம் ஆகும். வேப்பனபள்ளி சட்டமன்றத் தொகுதிக்கும் தொட்டதிம்மன அள்ளி ஊராட்சிக்கும் உட்பட்ட, இந்த ஊரானது இராயக்கோட்டை - கெலமங்கலம் சாலையில் அமைந்துள்ளது.\n\nSection::::விளக்கம்.\nஇந்த ஊரானது அரசு ஆவணங்களில் \"முத்தனஹள்ளி\" என்ற கன்னடப் பெயரால் குறிக்கப்படுகிறது. ஆனால் நடைமுறையில் மக்கள் அச்சொல்லுக்கு இணையான தமிழ் பெயரான \"முத்தம்பட்டி\" என்ற பெயராலேயே குறிப்பிடுகின்றனர். இவ்வூரானது மாவட்டத் தலைநகரான கிருஷ்ணகிரியில் இருந்து 45 கிமீ தொலைவிலும், ஒசூரில் இருந்து 33 கிமீ தொலைவிலும் உள்ளது. இந்த ஊர் மக்களின் முதன்மைத் தொழில் வேளாண்மை ஆகும். அருகில் உள்ள தொடர்வண்டி நிலையம் இராயக்கோட்டை தொடர்வண்டி நிலையம் மற்றும் கெலமங்கலம் தொடர்வண்டி நிலையம் ஆகும்.\n"}
{"id": "430143", "url": "https://ta.wikipedia.org/wiki?curid=430143", "title": "கவலை வேண்டாம்", "text": "கவலை வேண்டாம்\n\nகவலை வேண்டாம் என்பது 2016ல் வெளிவந்த தமிழ் நகைச்சுவைத் திரைப்படமாகும். இதனை டிகே எழுதி இயக்கியுள்ளார். இத்திரைப்படத்தில் ஜீவா (திரைப்பட நடிகர்), காஜல் அகர்வால், பாபி சிம்ஹா, சுனைனா (நடிகை) ஆகியோர் முக்கிய வேடத்தில் நடித்துள்ளனர்.\n\nலியோன் ஜேம்ஸ் இசையமைத்துள்ளார். படத்தொகுப்பு சுரேஷ்.\n"}
{"id": "430147", "url": "https://ta.wikipedia.org/wiki?curid=430147", "title": "எல்ரெட் குமார்", "text": "எல்ரெட் குமார்\n\nஎல்ரெட் குமார் என்பவர் இந்திய திரைப்பட இயக்குனரும், தயாரிப்பாளரும் ஆவார். ஆர்எஸ் இன்போடெயின்மெண்ட் எனும் தயாரிப்பு நிறுவத்தினை நடத்தி வருகிறார். இவர் 2012ல் \"முப்பொழுதும் உன் கற்பனைகள் (திரைப்படம்)\" (2012) திரைப்படத்தினை இயக்கியுள்ளார்.\n\n\nSection::::விமர்சனம்.\nஎல்ரெட் குமாரின் தயாரிப்பில் உருவான யான் திரைப்படம், மிட்நைட் எக்ஸ்பிரஸ் என்ற ஹாலிவுட் திரைப்படத்தின் நகலென புகார் எழுந்தது. இதன் அடிப்படையில் யான் படத்தின் இயக்குநர் ரவி கே சந்திரனுக்கு நோட்டீஸ் அனுப்பினார்கள்.\n"}
{"id": "430153", "url": "https://ta.wikipedia.org/wiki?curid=430153", "title": "சக்ரி டொலெட்டி", "text": "சக்ரி டொலெட்டி\n\nசக்ரி டொலெட்டி என்பவர் ஒரு இந்திய அமெரிக்காராவார். இவர் இயக்குனர், நடிகர், திரைகதை ஆசிரியர் என பன்முகத் தன்மைக் கொண்டவர்.\n\nதமிழ் மற்றும் பாலிவுட் திரைப்படத்துறையில் பணியாற்றியுள்ளார்.\n\nபாலிவுட் திரைப்படத்துறையில் 2008ல் வெளிவந்த எ வென்னஸ்டே என்ற திரைப்படத்தினை 2009ல் \"உன்னைப் போல் ஒருவன்\" (2009) என்ற பெயரில் தமிழிலும், \"ஈநாடு (திரைப்படம்)\" (2009) என்ற பெயரில் தெலுங்கிலும் மறுஆக்கம் செய்தார். 2012ல் \"பில்லா 2 (திரைப்படம்)\" என்ற திரைப்படத்தினை இயக்கினார்.\n"}
{"id": "430155", "url": "https://ta.wikipedia.org/wiki?curid=430155", "title": "பாவா நச்சாடு", "text": "பாவா நச்சாடு\n\nபாவா நச்சாடு () என்பது 2001ல் வெளிவந்த தெலுங்கு திரைப்படமாகும். இதனை கே. எஸ். ரவிக்குமார் இயக்கியிருந்தார். இப்படத்தில் அக்கினேனி நாகார்ஜுனா, சிம்ரன், ரீமா சென் ஆகியோர் முக்கிய கதாப்பாத்திரத்தில் நடித்திருந்தனர். கீரவாணி இசையமைத்திருந்தார்.\n"}
{"id": "430187", "url": "https://ta.wikipedia.org/wiki?curid=430187", "title": "பென்டாபோரேன்(11)", "text": "பென்டாபோரேன்(11)\n\nபென்டாபோரேன்(11) (\"Pentaborane(11\")) என்பது BH என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். குறிப்பாக நன்றாக ஆராயப்பட்ட பென்டாபோரேன்(9) (BH) உடன் ஒப்பிடுகையில் பென்டாபோரேன்(11) தெளிவற்ற ஒரு போரான் ஐதரைடு தொகுதியாகக் கருதப்படுகிறது. நிடோ-பென்டாபோரேன்(9) சேர்மத்தைக் காட்டிலும் இரண்டு ஐதரசன் அணுக்கள் அதிகம் பெற்றுள்ள பென்டாபோரேன்(11) அராக்னோ தொகுதியைச் சேர்ந்த்து என வகைப்படுகிறது. \n\nSection::::தயாரிப்பு.\nபல போரான் ஐதரைடு தொகுதிகளைப் போல பென்டாபோரேன்(11) சேர்மமும் டைபோரேனை வெப்பச் சிதைவுக்கு உட்படுத்தி தயாரிக்கப்படுகிறது. [B4H9] சேர்மத்தை போரான் டிரைபுரோமைடுடன் சேர்த்து சூடுபடுத்தி திட்டமிட்ட ஒரு தயாரிப்பு முறையிலும் இதை தயாரிக்கலாம். லூயிசு அமில மிகுதி ஐதரைடுகள் B5H11 போன்ற சேர்மத்தைத் தயாரிக்க உதவும் முன்னோடிச் சேரமமான நிலையற்ற B4H8, சேர்மத்தைக் கொடுக்கின்றன:\n"}
{"id": "430192", "url": "https://ta.wikipedia.org/wiki?curid=430192", "title": "இது நம்ம பூமி (திரைப்படம்)", "text": "இது நம்ம பூமி (திரைப்படம்)\n\nஇது நம்ம பூமி {ithu namma poomi) 1992 ல் வெளியான தமிழ்த் திரைப்படமாகும். இத்திரைப்படத்தை பி. வாசுஇயக்கியிருந்தார். இத்திரைப்படத்தின் முன்னணிக் கதாபாத்திரங்களில் கார்த்திக், குஷ்பு, ஆகியோர் நடித்திருந்தனர். ராதாரவி இத்திரைப்படத்தை தயாரித்திருந்தார். இத்திரைப்படத்திற்கு இசைஞானி இளையராஜா இசையமைத்திருந்தார். சூன் 5, 1992 ம் திகதி வெளியிடப்பட்டுள்ளது.\n\nSection::::கதைச்சுருக்கம்.\nஜெகநாதன் ஒரு (விஜயகுமார்) ஏழை . அவன் அவ்வூரில் உள்ள பணக்கார குடும்பத்து பெண்ணான நாகவள்ளியை (ஸ்ரீவித்யா) காதலிப்பதோடு இரகசியமாக திருமணமும் செய்கிறான். இதனால் நாகவள்ளியின் தந்தை மாரடைப்பினால் இறந்துபோக அவளுடைய சகோதரன் ரத்னவேலுக்கோ (ராதாரவி) இந்த அவமானத்தை பொறுத்துகொள்ள இயலாமல் போகின்றது. பின்னர் ஜெகநாதன் தனது கடின உழைப்பால் ரத்னவேலை போன்று பணக்காரனாக உயர்கின்றான். ஆனால் இவ்விருவரும் ஒருவரை ஒருவர் வெறுக்கின்றனர்.ஜெகநாதனுடைய மகன் கோபி (கார்த்திக்) அவனுடைய பாட்டியான பெரியநாயகியின் (காந்திமதி) அரவணைப்பில் வளர்வதுடன் தனது தாயை பார்க்கவும் வருகின்றான். அதன்பின்னர் நாகவள்ளி இறந்து போக, கோபி இரு குடும்பத்தையும் சேர்ப்பேன் என சபதமேற்கிறான். இதனை நிறைவேற்ற ரத்னவேலின் மகளான நளினியை (குஷ்பு) திருமணம் செய்வதென தீர்மானிக்கிறான். பின்னர் இரு குடும்பங்களும் இணைந்ததா எனபது மீதிக் கதை.\n\n\nSection::::இசை.\nஇத்திரைப்படத்திற்கான இசையை இசைஞானி இளையராஜா அமைத்துள்ளார். இத்திரைப்படத்தின் பாடல்வரிகளை வாலி எழுதியுள்ளார்.\n"}
{"id": "430197", "url": "https://ta.wikipedia.org/wiki?curid=430197", "title": "ருத்தேனியம் போரைடு", "text": "ருத்தேனியம் போரைடு\n\nருத்தேனியம் போரைடுகள் (\"Ruthenium borides\") என்பவை ருத்தேனியம் மற்றும் போரான் தனிமங்கள் சேர்ந்து உருவாகும் சேர்மங்கள் ஆகும். அதிக கடினத்தன்மை இத்தகைய சேர்மங்களின் சிறப்புப் பண்பாகும். கடினத்தன்மையை அளவிட பயன்படுத்தப்படும் விக்கர்சு கடினத்தன்மை சோதனையில், RuB2 மற்றும் Ru2B3 நிலை சேர்மங்கள் பகுதிப் பொருள்களாக உள்ள மெல்லிய படச்சுருள்களில் ருத்தேனியம் போரைடுகளின் கடினத்தன்மை மதிப்பு HV = 50 கிகா பாசுக்கல் ஆகும் . இந்த மதிப்பு மொத்தமாக உள்ள RuB2 அல்லது Ru2B3 சேர்மங்களைக் காட்டிலும் கணிசமான அளவு அதிகமாக உள்ளது. ஆனால் அதை தனித்தனியாக உறுதிப்படுத்த வேண்டும், மீக்கடின பொருட்கள் மீதான அளவீடுகள் உள்ளார்ந்த அளவில் கடினமானவையாகும். \n\nஉதாரணமாக தொடர்புடைய பொருளான இரேனியம் டைபோரைடு சேர்மத்தின் தீவிர கடினத்தன்மை குறித்த ஆரம்ப அறிக்கையானது மிகவும் நம்பிக்கையுடன் இருக்கலாம் எனக் கருதப்படுவது கவனிக்கத்தக்கது was probably too optimistic..\n\nSection::::கட்டமைப்பு.\nஇரேனியம் டைபோரைடின் கட்டமைப்பைப் போன்று ருத்தேனியம் டைபோரைடும் அறுகோணக் கட்டமைப்பில் இருக்கும் எனக் கருதப்பட்டது . ஆனால் பின்னர் இது செஞ்சாய்சதுரக் கட்டமைப்பில் உள்ளதாக உறுதி செய்யப்பட்டது . \n"}
{"id": "430199", "url": "https://ta.wikipedia.org/wiki?curid=430199", "title": "இனிமே இப்படித்தான்", "text": "இனிமே இப்படித்தான்\n\n\"இனிமே இப்படித்தான்\" என்பது 2015 ல் வெளிவந்த தமிழ் காதல் திரைப்படமாகும். இதனை லொள்ளு சபா புகழ் முருகானந்தம் இயக்கினார்.\n\nசந்தானம், ஆஷ்னா சவேரி, அகிலா கிசோர் ஆகியோர் முக்கிய கதாபாத்திரங்களில் நடித்திருக்கின்றனர். இத்திரைப்படம் நல்ல விமர்சனங்களைப் பெற்றது.\n\n"}
{"id": "430200", "url": "https://ta.wikipedia.org/wiki?curid=430200", "title": "அன்னை காளிகாம்பாள் (திரைப்படம்)", "text": "அன்னை காளிகாம்பாள் (திரைப்படம்)\n\nஅன்னை காளிகாம்பாள் (\"Annai Kaligambal\") என்பது 2003 ஆண்டைய இந்திய இருமொழி பக்தி திரைப்படமாகும். இதை ராம நாராயணன் எழுதி இயக்கினார். இப்படத்தில் முதன்மைப் பாத்திரத்தில் ரம்யா கிருஷ்ணன் அனு பிரபாகர் மற்றும் லிவிங்ஸ்டன்னுடன் இணைந்து நடித்தார். இவர்களுடன் ஜெயந்தியும் நடித்துள்ளார். இப்படத்துக்கு தேவா இசையமைத்துள்ளார். இப்படம் 2003 சனவரியில் வெளியானது. இப்படம் ஒரே சமயத்தில் தமிழ் மற்றும் கன்னடத்தில் எடுக்கப்பட்டது. கன்னடத்தில் ஸ்ரீ காளிகாம்பா என்ற பெயரில் எடுக்கப்பட்ட இப்படத்தில் வினோத் ஆல்வா மற்றும் டென்னிஸ் கிருஷ்ணா ஆகியோர் லிவிங்ஸ்டன் மற்றும் வெண்ணிற ஆடை மூர்த்தி ஆகியோருக்கு மாற்றாக நடித்தனர். கன்னடப் பதிப்பானது இந்தியில் \"மா துர்கா திவ்யா ஹாத்\" என்றும் தெலுங்கில் \"அல்லரி கஜேந்த்ரா\" என்றும் மொழிமாற்றம் செய்யப்பட்டது.\n\n\n"}
{"id": "430205", "url": "https://ta.wikipedia.org/wiki?curid=430205", "title": "செம (திரைப்படம்)", "text": "செம (திரைப்படம்)\n\nசெம (\"Sema\") 2018 இல் வெளியான தமிழ் நகைச்சுவை நாடகத் திரைப்படமாகும். இத்திரைப்படம், பாண்டிராஜ் தயாரிப்பில் வள்ளிகாந்தனின் இயக்கத்தில் உருவானது. ஜி. வி. பிரகாஷ் குமார் மற்றும் அர்த்தனா பினு இருவரும் முக்கிய கதாபாத்திரங்களில் நடித்துள்ளனர். ஜி. வி. பிரகாஷ் குமார் இசையமைக்க, ஒளிப்பதிவாளராக விவேக் ஆனந்த் பணியாற்றிய இப்படத்தின் தயாரிப்பு 2017 இன் ஆரம்பகாலத்தில் தொடங்கியது.\n\n"}
{"id": "430208", "url": "https://ta.wikipedia.org/wiki?curid=430208", "title": "எல்-செலக்ட்ரைடு", "text": "எல்-செலக்ட்ரைடு\n\nஎல்-செலக்ட்ரைடு (\"L-selectride\") என்பது CHBLi என்ற மூலக்கூற்று வாய்ப்பாட்டால் விவரிக்கப்படும் ஒரு கரிமபோரேன் ஆகும். கரிம வேதியியலில் இதுவோர் ஒடுக்கும் முகவராகப் பயன்படுத்தப்படுகிறது. கீட்டோன் ஒடுக்க வினை இதற்கு உதாரணமாகும். சிட்ரைக்னைன் என்ற ஆல்கலாய்டு தயாரிக்க உதவும் ஓவர்மான் தொகுப்பு வினையில் இவ்வினை ஒரு பகுதியாகும் \n\nசில சூழ்நிலைகளில் மட்டும் எல்-செலக்ட்ரைடு சில தேர்ந்தெடுக்கப்பட்ட ஈனோன்களை இணை அணுக்கருகவர் கூட்டுவினையில் ஐதரைடை இணைப்பதன் மூலம் ஒடுக்கம் செய்கிறது. இதனால் கார்பனைல் கார்பன் தொடர்புடைய β- நிலையில் பெரிய ஐதரைடு வினையாக்கி இடக்காரணி தடையை சந்திக்க நேர்கிறது. எல்-செலக்ட்ரைடானது கார்பனைல் குழுக்களை 1,2-நடைமுறையில் முப்பரிமான தேர்வுடன் ஒடுக்குகிறது. மீண்டும் இங்கும் ஐதரைடு மின்னாக்கியின் இடக்காரணி இயல்பு முன் நிற்கிறது\n\nஎன்-செலக்ட்ரைடும் கேல்-செலக்ட்ரைடும் எல்-செலக்ட்ரைடுடன் தொடர்புடைய சேர்மங்களாகும். ஆனால் இவற்றில் நேர்மின் அயனியாக இருக்கும் இலித்தியத்திற்குப் பதிலாக அவற்றில் முறையே சோடியமும் பொட்டாசியமும் நேர்மின் அயனிகளாக உள்ளன. இவ்வினையாக்கிகள் சில வேளையில் மாற்றாகவும் பயனாகின்றன. உதாரணமாக கனிம வேதியியலில் சோடியம் இரசக்கலவைக்குப் பதிலாக எல்-செலக்ட்ரைடு பயன்படுத்தப்பட்டது.\n\nஆப்ரிபிடேண்டு என்ற வாந்தியடக்கி மருந்திலும் எல்-செலக்ட்ரைடு பயன்படுத்தப்படுகிறது.\n"}
{"id": "430211", "url": "https://ta.wikipedia.org/wiki?curid=430211", "title": "வண்ண வெளவால்", "text": "வண்ண வெளவால்\n\nவண்ண வெளவால் (painted bat) (\"\"Kerivoula picta\") வெஸ்பெரிடிலியோனிடே குடும்பத்தை சார்ந்த மாலைநேர வௌவால் ஆகும்.\n\nஇந்த வகை வெளவால்கள் பங்களாதேஷ், புரூணை, பர்மா, கம்போடியா, சீனா, இந்தியா, இந்தோனேசியா, மலேசியா, நேபாளம், இலங்கை, தாய்லாந்து மற்றும் வியட்நாம் போன்ற நாடுகளில் காணப்படுகிறது. இது வறண்ட வனப்பகுதிகளில் பரவலாக காணப்படுகிறது.\n\nSection::::உடல் அமைப்பு.\nஇதன் உடல் மற்றும் வால் பகுதி ஒரே அளவில் இருக்கும். இதன் உடல் மற்றும் வால் பகுதியின் நீளம் 3 முதல் 5.5.செ.மீ. வரை காணப்படுகிறது. இறக்கையின் அளவு 18 முதல் 30செ.மீ. வரையிலும், இதன் நிறை தோராயமாக 5 கிராம் வரை இருக்கும். \"\"கெரிவோலா பிக்டா\"\" வகை வெளவால் அடர்ந்த ஆரஞ்சு நிறத்தில் உள்ளது. இதன் இறக்கைகள் கருப்பு நிறத்திலும், விரல்கள் ஆரஞ்சு நிறத்திலும் இருக்கும். பலவகையான வெளவால்களுக்கு இடையில் இவைகள் மிகவும் பலவீனமாகவும், சுருள் முடியுடனும், புனல் வடிவ காதுகளுடன் காணப்படுகின்றன. இதற்கு 38 பற்கள் உள்ளன. இதன் காதுகள் நீளமாகவும், வெளிப்படைத்தன்மையுடனும் காணப்படுகிறது. வாய்பகுதி முடியுடன் காணப்படும். வயதான வெளவால்கள் பெண் வெளவால்களை விட நிறத்தில் சிறந்து காணப்படும். \n\nSection::::பண்புகள்.\nஇவ் வகை விலங்குகளின் ஒரு பகுதி, பழகிய மரப்பொந்துகள், வாழை மரத்தின் இலைகள், குடிசையின் மேற்பகுதியில் வாழும் தன்மை கொண்டது. வண்ண வெளவால்கள் பெரும்பாலும் தன் இணையுடன் இருக்கும். இது பகற்பொழுதில் தலைகீழாக தொங்கிய நிலையில் மந்தமாகவே காணப்படும். பெரும்பாலும் இவை இரவில் உணவு உட்கொள்கின்றன.\"கெரிவோலா பிக்டா\" பறக்கும் போதே இரையை பிடித்து உண்ணும். வெளவால்கள் இரவில் 1முதல் 2 மணி நேரம் வரை வேட்டையாடுகின்றன.\n\nSection::::எதிரொலி இடமாக்கம்.\nஇந்த இனங்கள் எங்கும் பரவியுள்ளதால் தான் ஏற்படுத்தும் ஒலி அலைகளின் மூலம் இடம் பெயர்ந்து வேட்டையாடுகிறது. மற்ற வகை வெளவால்கள் ஏற்படுத்தும் அதிர்வலைகள் \"கெரிவோலா\" இன வெளவால்கள் ஏற்படுத்தும் அதிர்வலைகளுக்கு ஒப்பீட்டளவில் ஒத்திருக்கிறது. இந்த எதிரொலிகளின் அதிகபட்ச வரம்பு 156.9கி.ஹெர்ட்ஸ் முதல் 41.5.கி.ஹெர்ட்ஸ் வரை இருக்கும். பறக்கும் போதும், நிலையாக மரத்தில் இருக்கும் போதும் இதன் அளவு மாறுபடுகிறது. அதிக அதிர்வெண்களைக் கொண்ட இழைகளை குறைந்த அதிர்வெண்களோடு ஒப்பிடுகையில் அதிக இரைச்சலுடன் வரும் வெளவால்கள் குறைந்த ஒலியுடன் வருபவற்றை விட இரையைப் பிடிப்பதில் சிறப்பாக இருக்கின்றன. இரையைப் பிடிப்பதில் இந்த எதிரொலியானது அதன் வாழ்விட சிதைவுக் கூளங்கள் அளவானது முக்கியமானதாகும்.\n"}
{"id": "430214", "url": "https://ta.wikipedia.org/wiki?curid=430214", "title": "டையசாபோரின்", "text": "டையசாபோரின்\n\nடையசாபோரின் (\"Diazaborine\") என்பது CHBNOS என்ற மூலக்கூற்று வாய்ப்பாட்டால் விவரிக்கப்படும் ஒரு வேதிச் சேர்மமாகும். பெரிய ரைபோசோம் துணை அலகுகளுக்க்கான ரைபோசோம் ஆர்.என்.ஏ. உள்ளடக்கங்கள் முதிர்ச்சி அடைவதை தடுக்கின்றன . \n"}
{"id": "430219", "url": "https://ta.wikipedia.org/wiki?curid=430219", "title": "எக்சாபோரேன்", "text": "எக்சாபோரேன்\n\nஎக்சாபோரேன் (\"Hexaborane\") என்பது (BH) என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். எக்சாபோரேன்(12) என்ற சேர்மத்திலிருந்து பிரித்தறிவதற்காக, எக்சாபோரேன்(10) (\"Hexaborane(10\")) என்ற பெயராலும் இச்சேர்ம்ம் அழைக்கப்படுகிறது. நிறமற்ற நீர்ம்மாகவும் காற்றில் நிலைப்புத்தன்மையற்றும் இச்சேர்மம் காணப்படுகிறது . \n\nSection::::தயாரிப்பு.\nபென்டாபோரேன்(11) சேர்மத்தை புரோமினேற்றம் செய்து பின்னர் புரோட்டான் நீக்கம் அல்லது புரோமைடு நீக்கம் செய்து [BrB5H7]− அயனி உருவாக்கப்படுகிறது. இந்த எதிர்மின் அயனித் தொகுதி டைபோரேனுடன் சேர்த்து ஒடுக்கப்பட்டு நடுநிலை வேதிப்பொருள் தயாரிக்கப்படுகிறது :\n\nபென்டாபோரேன்(11) சேர்மத்தை வெப்பச் சிதைவுக்கு உட்படுத்தியும் இதைத் தயாரிக்கலாம். \n\nSection::::வினைகள்.\nB6H10 சேர்மத்தை புரோட்டான் நீக்கம் செய்து [B6H9]− அயனியையும் அல்லது B6H10 சேர்மத்தை புரோட்டானேற்றம் செய்து [B6H11]+.அயனியையும் பெறமுடியும் .\n"}
{"id": "430224", "url": "https://ta.wikipedia.org/wiki?curid=430224", "title": "டைபோரேன்(4)", "text": "டைபோரேன்(4)\n\nடைபோரேன்(4) (\"Diborane(4)\") என்பது BH என்ற மூலக்கூற்று வாய்ப்பாட்டால் விவரிக்கப்படும் சடுதியில் தோன்றி மறைகின்ற ஒரு கனிம வேதியியல் சேர்மமாகும். அணுநிலை புளோரினைப் பயன்படுத்தி டைபோரேன்(6) சேர்மத்திலிருந்து இரண்டு ஐதரசன் அணுக்களை இழுத்தெடுத்து டைபோரேன்(4) தயாரிக்கப்படுகிறது. ஒளி அயனியாக்க நிறை நிறமாலையியல் செயல்முறையின் மூலம் இச்சேர்மத்தை கண்டறியலாம். \n\nஇரண்டு ஐதரசன் அணுக்கள் இரண்டு போரான் அணுக்களுடன் மும்-மைய இரு எலக்ட்ரான் பிணைப்பு மூலம் பாலம் அமைக்கப்பட்ட கட்டமைப்பு இருக்குமென கணக்கீடுகள் கணிக்கின்றன. கூடுதலாக இரண்டு போரான் அணுக்களுக்கிடையில் 2- மையம், 2-எலக்ட்ரான் பிணைப்பும் ஒரு விளிம்புநிலை ஐதரசன் அணு ஒவ்வொரு போரான் அணுவுடனும் பிணைக்கப்பட்டிருக்கும். \n\nநிலையான டைபோரேன்(4) வழிப்பெறுதிகள் பல இருப்பதாக அறியப்படுகிறது. \n"}
{"id": "430227", "url": "https://ta.wikipedia.org/wiki?curid=430227", "title": "போரேன் மூவிணைய-பியூட்டைலமீன்", "text": "போரேன் மூவிணைய-பியூட்டைலமீன்\n\nபோரேன் மூவிணைய-பியூட்டைலமீன் (\"Borane tert-butylamine\") என்பது மூவிணைய பியூட்டைலமீன் மற்றும் போரேன் ஆகியவற்றைக் கொண்டு தயாரிக்கப்படும் அமீன் போரேன் அணைவு வழிப்பெறுதியாகும். இச்சேர்மம் ஒரு நிறமற்ற திண்மமாகும்.\n\nSection::::தயாரிப்பு.\nமூவிணைய பியூட்டைலமோனியம் குளோரைடுடன் சோடியம் போரோ ஐதரைடைச் சேர்த்து வினைபுரியச் செய்தால் போரேன் மூவிணைய-பியூட்டைலமீன் உருவாகிறது :\n\nt-BuNH3Cl + NaBH4 → t-BuNH2BH3 + H2 + NaCl\n\nSection::::பயன்கள்.\nகரிமத் தொகுப்பு வினைகளில் போரேன் மூவிணைய-பியூட்டைலமீன் சேர்மத்தைப் பயன்படுத்தி ஆல்டிகைடுகள், கீட்டோன்கள், ஆக்சைம்கள் மற்றும் இமின்கள் உள்ளிட்ட வினைக்குழுக்களின் தெரிவு செய்யப்பட்ட ஒடுக்க வினைகள் மேற்கொள்ளப்படுகின்றன \nபுகைப்பட வேதியியல் செயல்முறையில் இ-4 செயல்முறையில் போரேன் மூவிணைய-பியூட்டைலமீன் பயன்படுத்தப்படுகிறது.\n"}
{"id": "430239", "url": "https://ta.wikipedia.org/wiki?curid=430239", "title": "ஒரு கிடாயின் கருணை மனு", "text": "ஒரு கிடாயின் கருணை மனு\n\nஒரு கிடாயின் கருணை மனு (Oru Kidayin Karunai Manu) 2017 ஆம் ஆண்டு வெளியான தமிழ்த் திரைப்படம். சுரேஷ் சங்கையா எழுதி இயக்கிய இந்தத் திரைப்படத்தில் விதார்த் , ரவீனா ரவி ஆகியோர் முக்கியக் கதாப்பாத்திரத்தில் நடித்தனர். எராசு இன்டர்நேஷனல் நிறுவனம் தயாரித்த இந்தத் திரைப்படம் விமர்சகர்களிடம் சிறந்த படம் என்ற பாராட்டுகளைப் பெற்றது.\nSection::::கதைச்சுருக்கம்.\nபுதியதாக திருமணம் ஆன நாயகன் ராமமூர்த்தி (விதார்த்). அவர் தன் குடும்பத்தினர் மற்றும் ஊர் மக்களுடன் ஆட்டுக் கிடாயைப் பலியிட்டுக் குலதெய்வத்துக்கு நேர்த்திக்கடன் செலுத்த சரக்குந்தில் கிளம்புகின்றனர். பயண வழியில் தாங்கள் செய்யாத விபத்துக் கொலையை தாங்கள் செய்ததாக கருதும் அம்மக்கள். அதை மறைக்கச் செய்யும் குளறுபடிகள் அதனால் ஏறபடும் விளைவுகளே படத்தின் கதை\n\n\nSection::::இசை.\nஇசையமைப்பாளர் ஆர். ரகுராம்\n\nபாடலாசிரியர்கள் வேல்முருகன், வி.குருநாதன் \nSection::::தயாரிப்பு.\nஜூலை 2015 இல் இயக்குனர் மணிகண்டனின் உதவி இயக்குனர் சுரேஷ் சங்கையா ஒரு கிடாயின் கருணை மனு என்ற திரைப்படத்தை இயக்கப்போவதாக தகவல் வெளியானது. பிப்ரவரி 2016 இல் நடிகர் விதார்த் கதாநாயகனாக நடிக்கும் அறிவிப்பு வெளியானது. எராசு இன்டர்நேஷனல் தயாரிப்பில் ஏப்ரல் 2016 இல் படப்பிடிப்பு துவங்கியது. பல திரைப்படங்களில் பின்னணிக் குரல் கொடுத்த ரவீனா ரவி இப்படத்தின் கதாநாயகியாகத் தேர்வு செய்யப்பட்டார். \"கடவுளுக்கு காணிக்கையாக வெட்டப்படும் ஆட்டை மையமாகக் கொண்டு அதன் பார்வையில் சொல்லப்பட்டுள்ள கதை\" என இயக்குநர் குறிப்பிடுகிறார். ராஜபாளையம் மற்றும் அருப்புக்கோட்டை சுற்றுவட்டாரப் பகுதிகளில் இப்படத்தின் படப்பிடிப்பு நடைபெற்றது.\n\n2016 ஆம் ஆண்டில் படக்குழு பெர்லின் திரைப்படத் திருவிழாவிற்கு அனுப்பியது. 2017 ஆம் ஆண்டு நடைபெற்ற 15 ஆவது சென்னை சர்வதேச திரைப்படவிழாவில் இந்தத் திரைப்படம் சிறந்த தமிழ்படமாகத் தேர்வு செய்யப்பட்டது.\n\nSection::::வரவேற்பு.\nஇது 02 சூன், 2017 ல் வெளியாகி சினிமா விமர்சகர்களின் பாராட்டைப் பெற்றது.\n\n"}
{"id": "430244", "url": "https://ta.wikipedia.org/wiki?curid=430244", "title": "நேக்டு நியூஸ்", "text": "நேக்டு நியூஸ்\n\nநேக்டு நியூஸ் (தமிழ்:நிர்வாண செய்தி) என்பது கனடா செய்தி மற்றும் பொழுதுபோக்கு நிகழ்ச்சியாகும். இந்த தயாரிப்பு நிறுவனம் கனடாவில் டொரொண்டோவில் அமைந்துள்ளது. வாரத்திற்கு ஆறு புதிய தினசரி நிகழ்ச்சிகள் போடப்படுகின்றன. அவை சுமார் 22 நிமிட நீளமாகும். பெண் செய்தி வாசிப்பாளர்கள் நிர்வாணமாக செய்திகளை வாசிக்கிறார்கள். அதில் பொழுதுபோக்கு, விளையாட்டு, திரைப்படங்கள், உணவு ஆகியவற்றைப் பற்றியும் செய்திகள் உள்ளன. \n\nநேக்டு நியூஸ் தொலைக்காட்சி பதிவு செய்யப்பட்ட செய்தி நிகழ்ச்சியாக பல்வேறு நாடுகளில் ஒளிபரப்படுகிறது. \n\n"}
{"id": "430248", "url": "https://ta.wikipedia.org/wiki?curid=430248", "title": "மெரினா புரட்சி (திரைப்படம்)", "text": "மெரினா புரட்சி (திரைப்படம்)\n\nமெரினா புரட்சி என்பது 2018-ஆம் ஆண்டு தயாரிக்கப்பட்டு 2019-ஆம் ஆண்டு திரையிடத் திட்டமிட்டிருக்கும் ஒரு திரைப்படம் ஆகும்.\n\n2017-ஆம் ஆண்டு சனவரித் திங்களில் தமிழகமெங்கும் நடைபெற்ற ஜல்லிக்கட்டுப் போராட்டம் உலகளவில் பேசப்பட்டது. அதை மையமாக வைத்து ஆவணப்பட வடிவில் உருவாக்கப்பட்டிருக்கும் திரைப்படம் `மெரினா புரட்சி'.\n\nSection::::திரைப்படமாக்கியதன் பின்னணி.\nஇந்தி எதிர்ப்புப் போராட்டத்திற்குப் பிறகு தமிழ்நாட்டில் நடந்த மாபெரும் போராட்டம், 2017-ஆம் ஆண்டு நடந்த ஜல்லிக்கட்டுப் போராட்டம். இந்த அளவு மக்கள் எழுச்சி எப்படி நடந்தது, உண்மையாவே இது தலைவன் இல்லாத கூட்டமா என்பதைக் கண்டுபிடிக்கும் ஆவலுடனும், இந்த வரலாற்று நிகழ்வைப் பதிவு செய்யும் நோக்கத்துடனும் உதித்தது இந்தப் படத்திற்கான முயற்சி.\n\nSection::::கதையும் கருவும்.\nஇத்திரைப்படத்தில் மெரினாப் போராட்டம் உருவானது எப்படி என்பது முதல் இறுதி நாளில் ஏற்பட்ட வன்முறை வரை பதியப்பட்டுள்ளது. இக்கதையின் படி, ஜல்லிக்கட்டுத் தடையின்பின் ஒரு பெரிய அரசியல் நோக்கம் இருப்பதாகவும், ஜல்லிக்கட்டுப் போராட்டத்தின் வெற்றிக்குப் பின் 18 பேர் இருப்பதாகவும் ஆவணமாக்கப்பட்டுள்ளது.\n\nSection::::தணிக்கைக்கான போராட்டம்.\nமெரினா புரட்சி படம் தணிக்கைக் குழுவுக்கு, சான்றிதழுக்காக அனுப்பப்பட்டது. இப்படத்தைப் பார்த்த தணிக்கைக் குழுவினர், எவ்விதக் காரணமும் சொல்லாமல், மத்தியத் திரைப்படத் தணிக்கைக் குழுவின் மறுசீராய்வுக்கு அனுப்பி வைத்தனர். அங்கு நடிகை கவுதமி தலைமையிலான குழுவினர் இப்படத்தைப் பார்த்தனர். அவர்களும் எவ்விதக் காரணமும் சொல்லாமல், படத்திற்கு மீண்டும் தடை விதித்தனர். இந்தியன் சினிமோடோகிராப் சட்டம் 1983 (Indian Cinematograph Act 1983) விதியின்படி மறுசீராய்வுக் குழு (Revising Committee) மறுப்புத் தெரிவித்தால், எப்.சி.ஏ.டி. (FCAT) எனப்படும் தீர்ப்பாயம் சென்று தணிக்கைக்கு விண்ணப்பிக்கலாம் என்பது வழக்கமான நடைமுறை. ஆனால் மெரினா புரட்சி படத்திற்கு அந்த வாய்ப்பு மறுக்கப்பட்டு இரண்டாவது மறுசீராய்வுக் குழுவிற்கு (Second Revising Committee) இப்படம் அனுப்பப்பட்டது.\n\nSection::::சட்டப் போராட்டம்.\n\"தணிக்கைச் சான்றிதழுக்காக விண்ணப்பித்து 80 நாட்கள் ஆகியும் சான்றிதழும் வழங்கவில்லை, ஏன் வழங்கவில்லை என்பதற்கான காரணமும் சொல்லவில்லை. மேல்முறையீடு செய்வதற்கான வாய்ப்புகளையும் தடுக்கிறார்கள்\" என்று சென்னை உயர்நீதிமன்றத்தில் இயக்குநர் ராஜ் வழக்குத் தொடர்ந்தார். இந்த வழக்கினை விசாரித்த நீதிபதி சுப்பிரமணி, மெரினா புரட்சி படத்தின் தணிக்கைச் சான்றிதழ் தொடர்பாக 7 நாட்களுக்குள் தகுந்த பதில்கள் அளிக்குமாறு தணிக்கைக் குழுவிற்கு உத்தரவிட்டார்.\n\nSection::::வெளிநாடுகளில்.\nதணிக்கைக்குழுவிற்கு, தணிக்கை செய்யும் கடமையும் அதிகாரமும் உள்ளபோதிலும், படைப்பாளியின் கருத்துச் சுதந்திரத்தில் தலையிட உரிமையில்லை என்னும் கருத்தை நிலைநாட்ட வெளிநாடுகளில் தணிக்கைக்கு முயற்சி செய்ததாகக் கூறுகிறார் ராஜ். மேலும், இப்படத்தை இந்திய அளவில் வெளியிட அனுமதி மறுக்கப்பட்டபோதிலும், இத்திரைப்படம் மக்கள் காண வேண்டிய ஒன்று என்பதை நிரூபணம் செய்யவே வெளிநாடுகளில் திரையிட்டதாகக் கூறுகிறார் இதன் இயக்குனர் ராஜ். நார்வே, கனடா, சிங்கப்பூர், அமேரிக்கா போன்ற வெளிநாடுகளில் அங்கு வாழும் தமிழர்களின் உதவியுடன் திரையிடப்பட்டுள்ளது.\n\nSection::::விருதுகள்.\n'மெரினா புரட்சி' நார்வே திரைப்பட விழாவில் திரையிடப்பட்டு, விருதும் வாங்கியுள்ளது. அங்கு வாழும் தமிழர்கள் மத்தியில், இந்தப் படத்திற்கு நல்ல வரவேற்புக் கிடைத்துள்ளது.\n"}
{"id": "430249", "url": "https://ta.wikipedia.org/wiki?curid=430249", "title": "திருக்குறள் மொழிபெயர்ப்பு பட்டியல்", "text": "திருக்குறள் மொழிபெயர்ப்பு பட்டியல்\n\nதிருக்குறள், குறள் என்றும் அழைக்கப்படுகிறது, உலகில் பரவலாக மொழிபெயர்க்கப்பட்ட சமயச் சார்பற்ற நூல்களில் ஒன்றாக இது கருதப்படுகிறது. 2014 வரையில், இந்த நூல் 82 மொழிகளில் மொழிபெயர்க்கப்பட்டுள்ளது. ஆங்கில மொழியில் மட்டும் இதுவரை 57 பதிப்புகள் கிடைக்கின்றன.\n"}
{"id": "430255", "url": "https://ta.wikipedia.org/wiki?curid=430255", "title": "சுதானோட்டி மாவட்டம்", "text": "சுதானோட்டி மாவட்டம்\n\nசுதானோட்டி மாவட்டம் ([[ஆங்கிலம்: \"Sudhanoti District\"; ) என்பது [[பாக்கித்தான்|பாக்கித்தானிலுள்ள]] [[ஆசாத் காஷ்மீர்|ஆசாத் காசுமீரின்]] எட்டு மாவட்டங்களில் ஒன்றாகும். சுதாநட்டி என்ற பெயராலும் இம்மாவட்டத்தை அழைக்கிறார்கள் . அட்சரேகை 33 ° 42 '54 \"வடக்கு, தீர்க்கரேகை 73 ° 41' 9\" கிழக்கு என்ற அடையாள அளபுருக்களில் பாக்கித்தானின் தலைநகரான [[இசுலாமாபாத்]]திலிருந்து 90 கிமீ தொலைவில் இம்மாவட்டம் அமைந்துள்ளது. ஆசாத் பட்டன் சாலை வழியாக [[ராவல்பிண்டி]] மற்றும் இசுலாமாபாத் நகரங்களுடன் சுதானோட்டி இணைக்கப்பட்டுள்ளது.\n\nபல்லந்தரி, பலூச்சு, மேங்கு, திராக்கேல் என்ற நான்கு தாலுகாக்களாக சுதானோட்டி மாவட்டம் பிரிக்கப்பட்டுள்ளது. மாவட்டத்தின் தலைமையிடமாக பல்லந்தரி நகரம் இயங்குகிறது. கடல்மட்டத்திலிருந்து 1372 மீட்டர் உயரத்திலும், அசாத் பட்டன் வழியாக ராவல்பிண்டி நகரிலிருந்து 97 கிலோமீட்டர் தொலைவிலும் இந்நகரம் அமைந்துள்ளது. சுதானோட்டி மாவட்டம் ராவலாக்கோட்டு நகரத்துடன் 64 கி.மீ. நீளமான சாலை வழியாக இணைக்கப்பட்டுள்ளது.\n\nSection::::வரலாறு.\nகிழக்கு ஈரானிய மக்கள் இனத்தைச் சேர்ந்த நவாப் யாசி கான் சுதானோட்டி மண்டலத்தை தோற்றுவித்ததாக நம்பப்படுகிறது. இப்பகுதியிலிருந்தவர்களுடன் போரிட்டு தாக்கி விரட்டியடித்துவிட்டு அப்பகுதிக்கு சுதானோட்டி என்று பெயரிட்டார். வீரம் என்பதை அடையாளப்படுத்தும் பெயராக சுதன் கருதப்பட்டதால் சுதானோட்டி என்ற பெயரை இவர் எடுத்துக் கொண்டார் \n\nSection::::மேற்கோள்கள்.\n[[பகுப்பு:பாக்கித்தானின் மாவட்டங்கள்]]"}
{"id": "430260", "url": "https://ta.wikipedia.org/wiki?curid=430260", "title": "கார்போரைன்", "text": "கார்போரைன்\n\nகார்போரைன் (\"Carboryne\") என்பது BCH என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். இது ஆர்த்தோ-கார்போரேனின் நிலைப்புத்தன்மை இல்லாத வழிப்பெறுதியாகும். 1,2-டை ஐதரிடோ-ஆர்த்தோ-கார்போரேன் என்றும் இதை அழைக்கலாம். மூல ஆர்த்தோ-கார்போரேனிலுள்ள சி2 அலகில் ஐதரசன் அணுக்கள் இங்கு இல்லை. ஐசோலோபால் கொள்கையுடன் கூடிய பென்சைன் சேர்மத்தை இச்சேர்மம் ஒத்திருக்கிறது.1990 ஆம் ஆண்டில் முதன்முதலாக ஒரு கார்போரைன் சேர்மம் ஆர்த்தோ-கார்போரைனிலிருந்து உற்பத்தி செய்யப்பட்டது. டெட்ரா ஐதரோபியூரானில் கார்பனுடன் இணைக்கப்பட்டிருந்த ஐதரசன் அணுக்கள் என்- பியூட்டைல் இலித்தியத்தால் நீக்கப்படுகின்றன. விளைபொருளாக விளையும் இலித்தியம் ஈரெதிர்மின் அயனி 0 ° செல்சியசு வெப்பநிலையில் புரோமினுடன் வினைபுரிந்து புரோமோ ஒற்றை அயனியாக உருவாகிறது \n\nவினைக் கலவையை 35° செல்சியசு வெப்பநிலைக்கு சூடுபடுத்தினால் கார்போரைன் வெளிவிடப்படுகிறது. பொருத்தமான டையீன்களைப் பயன்படுத்தி பின்னர் இது சேகரிக்கப்படுகிறது. \n\nஆந்தரசீன் போல (திரிப்டைசின் போன்ற மூலக்கூறை தருவதற்கு) மற்றும் பியூரான் 10 முதல் 25% அளவு வேதியியல் விளைச்சல் கிடைக்கும். மேற்கண்ட நடைமுறையை ஏற்றுக் கொள்ளும் போது கார்போரைன்கள் ஆல்கைன்களுடன் வினைபுரிந்து பென்சோகார்போரேன்களைக் கொடுக்கின்றன. ஆர்த்தோ-கார்போரேன் என்– பியூட்டைல் இலித்தியத்துடன் சேர்ந்து முன் கூறப்பட்டது போல புரோட்டான் நீக்கம் செய்யப்படுகிறது. பின்னர் டைகுளோரோ-டை(டிரைபீனைல் பாசுபினோ) நிக்கலில் இருந்து நிக்கல் ஒருங்கிணைவு கார்போரைனாக மாறுகிறது. இச்சேர்மம் 3-எக்சைனுடன் ஓர் ஆல்கைல் முப்படியாக்க வினையில் ஈடுபட்டு பென்சோகார்போரேனைக் கொடுக்கிறது. \n\nபென்சீன் வளையத்தில் கணிசமான பிணைப்பு நீள திருத்தங்கள் வெளிப்படுவதாக இச்சேர்மத்தைக் குறித்த எக்சுகதிர் விளிம்பு விளைவு பகுப்பாய்வு அரோமாட்டிக் பண்பை விலக்குகிறது என தெரிவிக்கிறது. (164.8 பைக்கோமீட்டர் முதல் 133.8 பைக்கோமீட்டர் வரை) \n"}
{"id": "430271", "url": "https://ta.wikipedia.org/wiki?curid=430271", "title": "சிறந்த கதாசிரியருக்கான தமிழக அரசு திரைப்பட விருது", "text": "சிறந்த கதாசிரியருக்கான தமிழக அரசு திரைப்பட விருது\n\nசிறந்த கதாசிரியருக்கான தமிழக அரசு திரைப்பட விருது (\"Tamil Nadu State Film Award for Best Storywriter\") தமிழ்நாடு அரசால் ஆண்டுதோறும் தமிழ்த் திரைப்படங்களுக்கு வழங்கப்படும் தமிழக அரசு திரைப்பட விருதுகளில் ஒன்றாகும்.\n\n"}
{"id": "430279", "url": "https://ta.wikipedia.org/wiki?curid=430279", "title": "வினைல்டைபீனைல்பாசுபீன்", "text": "வினைல்டைபீனைல்பாசுபீன்\n\nவினைல்டைபீனைல்பாசுபீன் (\"Vinyldiphenylphosphine\") என்பது (C6H5)2PCH=CH2 என்ற மூலக்கூற்று வாய்ப்பாட்டால் விவரிக்கப்படும் ஒரு கரிமபாசுபரசு சேர்மமாகும். நிறமற்ற இச்சேர்மம் காற்று உணரி திண்மமாகும். ஒருங்கிணைவு வேதியியலில் பயன்படும் ஈந்தணைவிகளை தயாரிக்க உதவும் முன்னோடிச் சேர்மமாகவும் ஒத்தவரிசை வினையூக்க வினைகளிலும் இச்சேர்மம் பயன்படுகிறது. குளோரோபீனைல் பாசுபீனுடன் வினைல்கிரிக்கனார்டு வினையாக்கிகளை சேர்த்து சூடுபடுத்தி இதைத் தயாரிக்கலாம்\n"}
{"id": "430305", "url": "https://ta.wikipedia.org/wiki?curid=430305", "title": "முப்பெரும் தேவியர்கள்", "text": "முப்பெரும் தேவியர்கள்\n\nமுப்பெரும் தேவியர் என்பது இந்து சமயத்தில் மூன்று பெண் கடவுள்களைக் குறிப்பதாகும். இது திருமூர்த்திகளுக்கு இணையான பெண் வடிவம் ஆகும். இந்து மாதத்தில் முப்பெரும் தேவியர் லட்சுமி, பார்வதி, சரசுவதி ஆவர். சாக்தம் எனும் மதத்தில் யோகமயா எனும் கடவுளின் வேறு வடிவங்கள் தான் முப்பெரும் தேவியர். ஆதி பராசக்தி, தேவி என்றும் யோகமயாவை அழைப்பர்.\n\nSection::::நவராத்திரி.\nபுரட்டாசி மாதத்தில் கடைப்பிடிக்கப்படும் விழாக்களில் நவராத்திரிக்கு தனி இடம் உண்டு. ஒன்பது நாட்கள் விழாவான இதில் மும்பெரும் தேவிகளான சரஸ்வதி, லட்சுமி, பார்வதி ஆகியோர் முதன்மை படுத்தப்படுகின்றனர். வளர்பிறை பிரதமை திதியில் இருந்து நவமி திதி வரை ஒன்பது நாட்கள் நடைபெறும் நவராத்திரி விழாவில் முதல் மூன்று நாட்கள் துர்க்கை (பார்வதி) வழிபாடு. இடை மூன்று நாட்கள் லட்சுமி வழிபாடு. கடைசி மூன்று நாட்கள் சரஸ்வதி வழிபாடு. முப்பெரும் தேவிகள் முக்கியத்துவம் பெறும் விழாவாக இந்த நவராத்திரி விழா உள்ளது.\nSection::::திருமூர்த்திகளின் பெண் வடிவம்.\nஆண் கடவுளை மையமாக கொண்ட இந்து புராணத்தில் முப்பெரும் தேவியரைத் திருமூர்த்திகளின் மனைவியராகவும், துணை தெய்வங்களாகவும் குறிப்பிட்டுள்ளனர். ஆனால், சக்திதர்மத்தில் அவர்களுக்கு முக்கிய பங்கு கொடுக்கப்பட்டுள்ளது. சரஸ்வதி படைக்கும் கடவுளாகவும், லட்சுமி காக்கும் கடவுளாகவும், பார்வதி (காளி) அழிக்கும் கடவுளாகவும், தேவியரின் துணை தெய்வங்களாக திருமூர்த்திகளையும் குறிப்பிட்டுள்ளனர்.\n\n\nSection::::மற்ற நாடுகளில்.\nபுத்த மதம் மற்றும் சிங்க்ரெடிசம் வழியாக ஜப்பனீஸ் சின்த்தோ தெய்வங்களுடன் , முப்பெரும் தேவியர் ஜப்பானீய புராணங்களில் பெண் தெய்வங்கள் Benzaitennyo 弁財天女 (சரஸ்வதி), Kisshoutennyo 吉祥天女 (லக்ஷ்மி), மற்றும் Daikokutennyo 大黒天女 (காளி) ஆக இடம் பெற்றனர்.\n\nSection::::வெளி இணைப்புகள்.\nTridevi statues in the Mahalaxmi temple in Mumbai\n"}
{"id": "430310", "url": "https://ta.wikipedia.org/wiki?curid=430310", "title": "டிரைசைக்ளோயெக்சைல்பாசுபீன்", "text": "டிரைசைக்ளோயெக்சைல்பாசுபீன்\n\nடிரைசைக்ளோயெக்சைல்பாசுபீன் (\"Tricyclohexylphosphine\") என்பது P(CH). என்ற மூலக்கூற்று வாய்ப்பாட்டால் விவரிக்கப்படும் கரிமச் சேர்மமாகும். மூவிணைய பாசுபீனாக வகைப்படுத்தப்படும் இச்சேர்மம் பொதுவாக கரிம உலோக வேதியியலில் ஒரு ஈந்தணைவியாகப் பயன்படுகிறது. பயன்பாட்டிற்காக PCy3,என்ற சுருக்கப்பெயரால் இது அழைக்கப்படுகிறது. இங்குள்ள Cy சைக்ளோயெக்சைல் தொகுதியைக் குறிக்கிறது. உயர் காரத்தன்மை (pKa = 9.7) மற்றும் பெரிய ஈந்தணைவி கூம்புக் கோணம் (170°) ஆகிய பண்புகளால் இச்சேர்மம் அடையாளப்படுத்தப்படுகிறது.\n\nநோபல் பரிசு வென்ற கிரப்சு வினையூக்கியும் ஒத்தவரிசை ஐதரசனேற்ற வினையூக்கியான கிராப்ட்ரீ வினையூக்கியும் P(Cy)3 ஈந்தணைவிகளைப் பெற்றுள்ள முக்கியமான அணைவுச் சேர்மங்களாகும்.\n"}
{"id": "430313", "url": "https://ta.wikipedia.org/wiki?curid=430313", "title": "இராஜகுமாரன் (இயக்குநர்)", "text": "இராஜகுமாரன் (இயக்குநர்)\n\nஇராஜகுமாரன் என்பவர் இந்திய திரைப்பட இயக்குனரும், நடிகரும் ஆவார். இவர் நடிகை தேவயானியை 2001ல் திருமணம் செய்து கொண்டார். இவர் இயக்கிய பல படங்களில் தேவயானி கதாநாயகியாக நடித்துள்ளார்.\n\nநீ வருவாய் என என்ற திரைப்படத்தில் இயக்குனர் விக்ரமன் அவர்களின் துணை இயக்குனராக ராஜமாரன் பணியாற்றினார். சிறந்த கதாசிரியருக்கான தமிழக அரசு திரைப்பட விருது இராஜகுமாரனுக்கு கிடைத்தது.\n\nதிருத்தணி முருகன் கோயில் ஏப்ரல் 2001ல் தேவயானி மற்றும் இராஜகுமாரனுக்கு திருமணம் நடந்தது. படபிடிப்பின் போது இருவரும் காதலித்தாக கூறப்பட்டது. இவர்களுக்கு இனியா மற்றும் பிரியங்கா என்ற குழந்தைகள் உள்ளனர்.\n"}
{"id": "430318", "url": "https://ta.wikipedia.org/wiki?curid=430318", "title": "வாய்மையே வெல்லும் (திரைப்படம்)", "text": "வாய்மையே வெல்லும் (திரைப்படம்)\n\nவாய்மையே வெல்லும் (vaimaiye vellum) என்பது 1997 இல் வெளியான குற்றவியல் சார்ந்த தமிழ் திரைப்படமாகும். இத்திரைப்படத்தை பி. வாசு இயக்கியிருந்தார். இத்திரைப்படத்தில் முன்னணி கதாபாத்திரங்களில் பார்த்தீபன், ரக்சனா பானர்ஜீ ஆகியோர் நடித்திருந்தனர். எஸ். ஆர். பாலாஜி இத்திரைப்படத்தை இயக்கியிருந்தார். தேவா இத்திரைப்படத்திற்கு இசையமைத்திருந்தார். பிப்ரவரி 14, 1997 இல் வெளியிடப்பட்டது.\n\nSection::::கதைச்சுருக்கம்..\nகுறிப்பிட்ட காலத்திற்கு முன்பு பெருமாளின் மனைவி பிரசவத்தின் போது உயிரிழக்க பெருமாளோ குழந்தை பிறந்த துரதிஷ்டத்தினால் தான் தனது மனைவி இறந்தாள் என எண்ணுகிறான். பின்னர் பெருமாள் சரஸ்வதியை (வெண்ணிற ஆடை நிர்மலா) இரண்டாவதாக திருமணம் செய்கிறார். சரஸ்வதி பெருமாளின் மகனை தனது மகன் போல வளர்த்து வந்தார். ஆனால் பெருமாளோ ஒன்றும் அறியாத அப்பையனை சிறைச்சாலைக்கு அனுப்பினார்.\n\nராஜா (பார்த்தீபன்) ரிக்சாகாரனாகவும் அநியாயத்தை தட்டி கேட்கும் ரௌடியாகவும் மாறியிருந்தான். இதனால் அடிக்கடி சிறைச்சாலைக்கும் போய்வந்தான். மாரி (ஜோனன்) ஒரு பணக்கார வியாபாரியாகவும் இருந்தார். அவரின் அடியாளான காசி (மஜித்) பிள்ளைகளை கடத்தி அவர்களின் பெற்றோர்களிடம் இருந்து பணம் பறித்தான். ஓர் ஊடகவியலாளர் ராஜாவை பயன்படுத்தி தனது பிள்ளையை கடத்தல் காரர்களிடம் இருந்து பெற்றார். அதன்பின்னர் ராஜா பெருமாள், மாரி, காசி ஆகியோருக்கு எதிராக செயற்படுவது கதையின் இறுதி அம்சமாக அமைகிறது.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். 1997 ல் இசை வெளியிடப்பட்டுள்ளது. பாடல்வரிகளை வாலி எழுதியுள்ளார்.\n"}
{"id": "430327", "url": "https://ta.wikipedia.org/wiki?curid=430327", "title": "அஞ்சா பார்சன்", "text": "அஞ்சா பார்சன்\n\nஅஞ்சா சோபியா டெஸ் பார்சன் (Anja Pärson) (பிறப்பு ஏப்ரல் 25,1981) சுவீடன் நாட்டைச் சேர்ந்த மலைச்சரிவு பனிச்சறுக்கு விளையாட்டு வீராங்கனை. இவர் ஒலிம்பிக் போட்டிகளில் பங்கேற்று தங்கப்பதக்கம் வென்றவர். இவர் எஃப். ஐ. எஸ். உலக மலைச்சரிவு பனிச்சறுக்கு விளையாட்டுப் போட்டியில் பங்கேற்று ஏழு முறை தங்கப்பதக்கம் வென்றுள்ளார். மேலும் உலகக் கோப்பை மலைச்சரிவு பனிச்சறுக்கு போட்டியில் இரண்டு முறை வெற்றி பெற்றார். இவர் மொத்தமாக 42 உலகக் கோப்பை பந்தயங்களில் வென்றுள்ளார்.\"\n\nSection::::சுயசரிதை.\nபார்சன் சுவீடன் நாட்டிலுள்ள 'டாமபை' என்னும் ஊரில் பிறந்தார். இவர் அங்குள்ள சமி என்ற இனத்தைச் சேர்ந்தவர். இவர் தனது சகோதரி ஃப்ரிடா மூலம் இவ் விளையாட்டிற்கு அறிமுகமானார். தற்போது இவருடைய சகோதரி இவர்களின் தந்தை ஆன்டெர்ஸ் மூலமாக பயிற்சி மேற்கொண்டு வருகிறார். 1988ம் ஆண்டு மார்ச்சு மாதம் 15ம் தேதி நடைபெற்ற மலைச்சறுக்கு பனிச்சறுக்கு உலககோப்பை பந்தயம் தான் பார்சன் பங்குபெற்ற முதல் போட்டி ஆகும். இதன் இறுதிச் சுற்று சுவிட்சர்லாந்திலுள்ள கிரான்ஸ்-மன்டனா என்னும் இடத்தில் நடைபெற்றது. இது பெரிய பனிச்சறுக்கு போட்டி எனப்படுகிறது. இதற்கு \"நியூ ஜூனியர் வோர்ல்ட் சாம்பியன்ஷிப்\" மூலம் தகுதி பெற்று இப் பந்தயத்தில் கடைசி இடமான 25வது இடத்தைப் பிடித்தார்.\n\nஇவர் தனது 17ம் வயதில் கலிஃபோர்னியாவிலுள்ள மம்மூத் மலையில் நடைபெற்ற (1999 ஆல்பைன் பனிச்சறுக்கு உலகக்கோப்பை / திசம்பர் 1998) போட்டியில் முதல் தடவையாக வெற்றி பெற்றார். ஆஸ்திரியா நாட்டில் உள்ள செயின்ட் ஆன்டன் என்னும் இடத்தில் நடைபெற்ற மலைச்சறுக்கு பனிச்சறுக்கு உலகக்கோப்பை (2001) விளையாட்டில் பங்குபெற்று முதல் தங்கப்பதக்கத்தை வென்றார். \nஇவர் வெள்ளி மற்றும் வெண்கலப் பதக்கங்களை 2002ம் வருடம் நடைபெற்ற போட்டிகளில் வென்றுள்ளார். மேலும் தங்கம் மற்றும் இரண்டு வெண்கல பதக்கங்களை 2006ம் ஆண்டு நடைபெற்ற குளிர்கால ஒலிம்பிக் போட்டிகளில் வென்றார்.\n\nபார்சன், 2004 மற்றும் 2005ம் ஆண்டு நடபெற்ற ஆல்பைன் பனிச்சறுக்கு உலகக்கோப்பை போட்டியில் ஒட்டுமொத்தமாக வெற்றி பெற்றார். 2005ம் ஆண்டு நடைபெற்ற போட்டி மிக கடினமாக இருந்தது. இவருடன் போட்டியிட்ட \"ஜெனிகா கோஸ்டெலிக்கை\" 3 புள்ளிகள் வித்தியாசத்தில் அந்த வெற்றி வாய்ப்பை அடைந்தார். இத்தாலியிலுள்ள செசனா சான் சிகாரியோவில் நடைபெற்ற ஒலிம்பிக் போட்டிகளுக்கு முன்னால் நடைபெற்ற போட்டிகளில் தனது முதல் \"சூப்பர் - ஜி\" பட்டத்தையும், டெளவுன்ஹில் பனிச்சறுக்கு போட்டியிலும் வெற்றி பெற்றார். இவர் மொத்தமாக 42 உலகக் கோப்பை போட்டிகளில் ஐந்து பிரிவுகளில் பங்கேற்று வெற்றி பெற்றுள்ளார்.\n"}
{"id": "430330", "url": "https://ta.wikipedia.org/wiki?curid=430330", "title": "காதலுடன்", "text": "காதலுடன்\n\nகாதலுடன் என்பது 2003 ல் வெளிவந்த இந்திய தமிழ் காதல் திரைப்படம் ஆகும். இதனை இராஜகுமாரன் இயக்கியிருந்தார். அவருடைய மனைவி தேவயானி தயாரித்திருந்தார்.\n\nஇத்திரைப்படத்தில் தேவயானி, அப்பாஸ் முக்கிய வேடத்தில் நடித்திருந்தனர். இத்திரைப்படம் பிப்ரவரி 14 2003 காதலர் தினம் அன்று வெளியானது \n\n\nSection::::நடிகர்கள்.\nஇப்படத்திற்கு இசை எஸ். ஏ. ராஜ்குமார். காளிதாசன், கலைக்குமார் ஆகியோர் பாடல்களை எழுதியுள்ளனர்\n"}
{"id": "430333", "url": "https://ta.wikipedia.org/wiki?curid=430333", "title": "டி. எஸ். இராகவேந்திரா", "text": "டி. எஸ். இராகவேந்திரா\n\nடி.எஸ்.ராகவேந்திரா என்பவர் தமிழ் நடிகரும், பாடகரும், இசையமைப்பாளரும் ஆவார். இவர் வைதேகி காத்திருந்தாள் படத்தில் நடிகை ரேவதியின் தந்தையாக நடித்து புகழ் பெற்றார்.\n\nஉயிர், படிக்காத பாடம், யாக சாலை ஆகிய படங்களுக்கு இசையமைத்துள்ளார். இவர் பின்னனி பாடகியான சுலோச்சனா என்பவரைத் திருமணம் செய்து கொண்டாக். இவர்களுக்கு மகள்கள் உள்ளனர்.\n"}
{"id": "430339", "url": "https://ta.wikipedia.org/wiki?curid=430339", "title": "வாய்க் கொழுப்பு", "text": "வாய்க் கொழுப்பு\n\nவாய்க்கொழுப்பு என்பது 1989 ல் இயக்குனர் முக்தா சீனிவாசன் எழுதி இயக்கிய தமிழ்த் திரைப்படங்களில் ஒன்றாகும். இதில் பாண்டியராஜன், கௌதமி, சனகராஜ் மற்றும் எஸ். எஸ். சந்திரன் முக்கிய வேடங்களில் நடித்திருந்தனர். சந்திரபோஸ் இசையமைத்திருந்தார்.\n\n"}
{"id": "430344", "url": "https://ta.wikipedia.org/wiki?curid=430344", "title": "டிஸ்கோ சாந்தி", "text": "டிஸ்கோ சாந்தி\n\nடிஸ்கோ சாந்தி என்று அறியப்படும் சாந்தக் குமாரி என்பவர் தென்னிந்தியத் திரைப்பட நடிகையாவார். இவர் குணச்சித்திரக் கதாப்பாத்திரங்கள் மற்றும், ஒரு பாடலுக்கு ஆடுகின்ற நடன மங்கையாக திரைப்படங்களில் நடித்துள்ளார். தெலுங்கு, தமிழ், மலையாளம், கன்னடம் உள்ளிட்ட தென்னிந்திய திரைப்படங்களிலும் பாலிவுட்டிலும் நடித்துள்ளார்.\n\nஇவர் நடிகர் சி. எல். ஆனந்தனின் மகளும், நடிகை லலிதா குமாரியின் சகோதரியும் ஆவார். மலையாள திரைப்பட நடிகரான மோகன்லாலுடன் கதாநாயகியாக நடித்த படம் பாதியில் நின்றதால், ஒரு பாடலுக்கு ஆடுவதற்கு வந்தாக தெரிவித்துள்ளார். இவர் ஊமை விழிகள் திரைப்படத்தில் நடனமாடிய இராத்திரி நேரத்து பூஜையில் என்ற பாடல் பிரபலம் ஆனதால், அதன் பின் நிறைய படங்களுக்கு ஒரு பாடலில் ஆடும் வாய்ப்பினைப் பெற்றார்.\n"}
{"id": "430361", "url": "https://ta.wikipedia.org/wiki?curid=430361", "title": "தையல்காரன் (திரைப்படம்)", "text": "தையல்காரன் (திரைப்படம்)\n\nதையல்காரன் (thaiyalkaran) 1991 இல் வெளியான தமிழ்த் திரைப்படமாகும். எஸ். பி. முத்துராமன் இத்திரைப்படத்தை இயக்கியுள்ளார். திரைப்படத்தின் முன்னணி கதாபாத்திரங்களில் பார்த்திபன் (நடிகர்), ஐஸ்வர்யா, சாய்குமார் புடிபேடி, ஸ்ரீஜா, சார்மலி ஆகியோரும் அவர்களுடன் இணைந்து முரளி குமார், சொக்கலிங்க பாகவதர், வாசு விக்ரம், டப்பிங் ஞானகி, கணேஷ்கர் ஆகியோரும் நடித்துள்ளனர். திரைப்படத்தை எஸ். தானு தயாரித்திருந்தார். இத்திரைப்படத்திற்கு  எஸ். பி. பாலசுப்பிரமணியம் இசையமைத்துள்ளார். மேலும் சனவரி 14, 1991 ல் வெளியிடப்பட்டுள்ளது.\n\nSection::::கதைச்சுருக்கம்.\nபாண்டியன் (பார்த்தீபன்) ஏழை தையல்காரன். அவன் பயமற்ற தைரியமானவன். அவனுடைய தைரியத்தை அவன் வாழும் கிராமமக்கள் பாராட்டினர். அக்கிராமத்தில் உள்ள காவேரி (ஐஸ்வர்யா) அவனை காதலித்தாள். காவேரி ஜெயபாலின் (சசிகுமார் புடிபேடி) சகோதரி. ஜெயபால் வசதியான ரௌடி. அவன் ஒரு மீன் சந்தையையே தனது கட்டுப்பாட்டில் வைத்திருந்தான்.\n\nபிறகு, பாண்டியன் பலருக்கு உதவினான். ஒரு பெண்ணை அவளின் குடிகார கணவனிடம் இருந்தும், பிறகு பாண்டியன் முன்னர் பிரபல பாடகராக இருந்து தற்போது வறுமையில் வாடும் சொக்கலிங்க பாகவதர் (சொக்கலிங்க பாகவதர்), விபச்சாரத்திற்காக கடத்தப்பட்ட ஓர் இளம்பெண்ணான லக்ஷ்மி (சர்மிளா), வேலையற்ற போதைப்பொருளிற்கு அடிமையான வாலிபன் ஆகியோர் பாண்டியனால் காப்பாற்றபட்டவர்களாவர். இவர்களை தன் வீட்டிலே தங்கவைத்ததுடன் அவர்களை காப்பாற்ற இரவு பகலாக உழைத்தான். இதன்பிறகு என்ன நடக்கிறது என்பது மீதிக்கதை.\n\n\nSection::::இசை.\nஇத்திரைப்படத்திற்கு எஸ். பி. பாலசுப்பிரமணியம் இசையமைத்துள்ளார். 1991 ல் இசை வெளியிடப்பட்டுள்ளது. இத்திரைப்படத்தில்  உள்ள 5 பாடல்களையும் வாலி எழுதியுள்ளார்.\n"}
{"id": "430363", "url": "https://ta.wikipedia.org/wiki?curid=430363", "title": "முகிலன்", "text": "முகிலன்\n\nமுகிலன் என்பவர் தேனி மாவட்டத்தைச் சேர்ந்த ஓவியராவார். சமூக, அரசியல் பிரச்னைகளை ஓவியமாக வரைகிறார். இடதுசாரி அரசியல் இதழ்கள், வினவு இணையதளம் ஆகியவற்றில் இவரது ஓவியங்கள் இடம்பெற்றுள்ளன.\n\nசனவரி 19-20 ஆம் தேதிகளில் லயோலா கல்லூரியில் வீதி விருது என்ற நிகழ்ச்சி நடைபெற்றது. அதில் கருத்துரிமை ஓவியங்கள் எனும் தலைப்பில் முகிலனின் ஓவியங்கள் காட்சிக்கு வைக்கப்பட்டன.\n\nSection::::வெளி இணைப்புகள்.\nஓவியர் முகிலனின் ஓவியங்களுடன் கட்டுரை\n"}
{"id": "430375", "url": "https://ta.wikipedia.org/wiki?curid=430375", "title": "டை ஐசோபுரோப்பைல்பாசுபைட்டு", "text": "டை ஐசோபுரோப்பைல்பாசுபைட்டு\n\nடை ஐசோபுரோப்பைல்பாசுபைட்டு (\"Diisopropylphosphite\") என்பது (i-PrO)2P(O)H (i-Pr = CH(CH3)2) என்ற வேதியியல் வாய்ப்பாட்டால் விவரிக்கப்படும் ஒரு கரிம பாசுபரசு சேர்மமாகும். நிறமற்ற பாகுநிலை நீர்மமான இச்சேர்மத்தின் கட்டமைப்பு நான்முகி வடிவம் கொண்டதாகும். பாசுபரசு டிரைகுளோரைடுடன் ஐசோபுரோப்பனால் சேர்த்து வினைபுரியச் செய்தால் இச்சேர்மத்தை தயாரிக்க இயலும்\n"}
{"id": "430382", "url": "https://ta.wikipedia.org/wiki?curid=430382", "title": "பாரா-டையாக்சனோன்", "text": "பாரா-டையாக்சனோன்\n\nபாரா-டையாக்சனோன் (\"p-Dioxanone\") என்பது CHO என்ற வேதியியல் வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். 1-4-டையாக்சாநன்-2-ஒன் என்ற பெயராலும் இதை அழைக்கலாம் . பாலிடையாக்சனோன் தயாரிப்பில் ஒருமமாக இச்சேர்மம் பயன்படுத்தப்படுகிறது.\n"}
{"id": "430386", "url": "https://ta.wikipedia.org/wiki?curid=430386", "title": "சின்ன வீடு", "text": "சின்ன வீடு\n\nசின்ன வீடு (chinna veedu) 1985 ஆம் ஆண்டு பாக்யராஜ் கதை, திரைக்கதை,வசனம் எழுதி, இயக்கி, கதாநாயகனாக நடித்து வெளிவந்த தமிழ்த் திரைப்படம். வணிகரீதியில் வெற்றி பெற்ற திரைப்படம். நடிகை கல்பனா தமிழில் அறிமுகமான முதல் திரைப்படம். இவர் 1983 ஆம் ஆண்டு பாக்யராஜ் இயக்கத்தில் வெளியான முந்தானை முடிச்சு திரைப்படத்தில் கதாநாயகியாக அறிமுகமான ஊர்வசியின் சகோதரி ஆவார்.\n\nSection::::கதைச்சுருக்கம்.\nமதனகோபால் (பாக்யராஜ்) மிக அழகான பெண்ணைத் திருமணம் செய்ய விரும்பும் இளைஞன். பெற்றோர்களின் வற்புறுத்தலால் அவன் விருப்பமின்றி பாக்யலட்சுமியைத் (கல்பனா) திருமணம் செய்யும் சூழல் ஏற்படுகிறது. பெண்ணின் நிழற்படத்தைப் பார்த்து அவள் மிகப் பருமனாக இருப்பதைக் கண்டு, தான் விரும்பியதுபோல் இல்லாததால் அதிர்ச்சியடைகிறான். திருமண நாளன்று தப்பித்துச்சென்று ராணுவத்தில் சேர நேர்காணலில் கலந்துகொள்ளச் சென்றவனைக் கண்டுபிடித்து அவன் சகோதரிக்கு பாக்யலட்சுமியின் சகோதரனைத் திருமணம் செய்வதால், மதனகோபாலுக்கும் கட்டாயப்படுத்தித் திருமணம் செய்துவைக்கிறார்கள்.\n\nவிருப்பமில்லாதத் திருமணத்தால் முதல் இரவில் மனைவியிடம் அவள் தனக்குப் பொருத்தமில்லாதவள் எனவே உன்னுடன் வாழ முடியாது என்று சண்டையிடுகிறான். பாக்கியலட்சுமி அவன் நிலையை புரிந்து அமைதியுடன் இருக்கிறாள். இருவரும் உடலுறவு தொடர்பின்றி வாழ்கிறார்கள். பாக்கியலட்சுமியைத் திருமணம் செய்து அவளுக்கு வாழ்வு கொடுத்துத் தியாகம் செய்துள்ளதாக எண்ணும் மதனகோபால் அவளின் தந்தையிடம் (ஜெய்கணேஷ்) மரியாதையின்றி நடந்துகொள்கிறான். கணவனை மிகவும் நேசிப்பதாலும் தன்னுடைய தாழ்வு மனப்பான்மையாலும், அவனது முட்டாள்தனங்களை சகித்துக் கொள்கிறாள் பாக்கியலட்சுமி. மாமனாரின் உதவியால் கிடைக்கும் வங்கி வேலைக்குச் செல்லும் மதனகோபால் அங்கு தனக்கு இன்னும் திருமணமாகவில்லை என்று அனைவரிடமும் அறிமுகப்படுத்திக் கொள்கிறான். பாக்யலட்சுமியின் வீட்டிற்கு வரும் அவளின் சகோதரன் சக்ரவர்த்தி (சக்ரி டோலெட்டி) மதனகோபாலின் நடவடிக்கைகளை அவனைப் பின்தொடர்ந்து அறிந்து தன் சகோதரியிடம் தெரிவிக்கிறான். தன் மகள் கர்ப்பமாக இருப்பதை அறியும் கோபாலின் தாய் (கோவை சரளா), மருமகள் இன்னும் கர்ப்பம் தரிக்கவில்லை என்று திட்டுகிறாள். இதனால் கோபப்பட்டு மனைவியுடன் உறவுகொள்ளும் மதனகோபால் தான் இரக்கப்பட்டு உறவுகொண்டதாகக் கூறுகிறான். இதைக்கேட்டுக் கோபப்படும் பாக்கியலட்சுமி கணவனின் அன்பைத்தான் விரும்புகிறேன் இரக்கத்தை அல்ல என்று சொல்கிறாள்.\n\nமரகதாம்பாள் என்ற பெண் வங்கியில் வாங்கிய கடனைக்கேட்டுச் செல்லும் மதனகோபாலிடம் அவளின் பேத்தி பானு(அனு) தாங்கள் இருவரும் பணக்கஷ்டத்தில் இருப்பதாகக் கூறுகிறாள். இதனால் இரக்கப்பட்டு வங்கியில் கடனைத் திரும்பிச் செலுத்த காலநீட்டிப்புப் பெற்றுத்தருகிறான். இதனால் பானுவுடன் நெருக்கமாகப் பழகத்துவங்கி அவள் வீட்டுக்கு அடிக்கடி வருகிறான். பானுவுடன் உறவுகொள்ளும் அவனைத் திருமணம் செய்துகொள்ளச் சொல்கிறாள். அவன் ஏற்கனவே திருமணமானவன் என்பதை அறிந்து அதிர்ச்சியாகிறாள். ஒரு குடும்பப்பெண்ணின் வாழ்க்கையைக் கெடுத்துவிட்டதாக எண்ணி அங்கிருந்து வெளியேறுகிறான். ஆனால் பானு பாலியல் தொழில் செய்து சம்பாதிப்பவள். மரகதாம்பாள் அவளுடைய வேலைக்காரி. இவர்கள் இருவரும் திட்டமிட்டு மதனகோபாலை தங்கள் சதிவலையில் சிக்கவைத்துள்ளார்கள். இதே சமயம் பாக்கியலட்சுமி கர்ப்பமானதால் அவள் மீது அன்போடு நடந்துகொள்கிறான். மதனகோபால் தன்னை சந்திக்கவராததால் தன்னிடமிருந்து தப்பிக்க விடக்கூடாது என என்னும் பானு தான் கர்ப்பமாக இருப்பதால் தன்னைத் திருமணம் செய்துகொள்ளும்படி மிரட்டுகிறாள். விபச்சார வழக்கில் தன்னை கைது செய்ய வரும் காவல்துறையிடம் தான் மதனகோபாலின் மனைவி என்று சொல்வதை மதனகோபாலும் ஒத்துக்கொள்கிறான்.\n\nஇந்தச் செய்தியறிந்த மதனகோபாலின் குடும்பத்தினர் அவனைத் திட்டுகின்றனர். ஆனாலும் பாக்கியலட்சுமி தன் கணவன்மீது நம்பிக்கையுடன் இருக்கிறாள். பானுவின் பித்தலாட்டத்தை கையும் களவுமாக பிடிக்கும் மதனகோபால் இனி தன் வாழ்வில் தலையிடக்கூடாது என்று எச்சரிக்கிறான். இதனால் கோபமடையும் பானு தன்னை இரண்டாம் திருமணம் செய்து ஏமாற்றிவிட்டதாக அவன்மீது காவல்நிலையத்தில் புகார் செய்ய அவன் கைது செய்யப்படுகிறான். பாக்கியலட்சுமி தன் கணவனை விட்டுவிடும்படி பானுவிடம் வைக்கும் வேண்டுகோளைப் புறக்கணித்து நீதிமன்றத்தில் சந்திக்கலாம் என்கிறாள். நீதிமன்றத்தில் இதற்குமுன் பானு நிறையபேர் ஏமாற்றப்பட்டுள்ளதை ஆதாரத்தோடு நிரூபிக்கும் பாக்கியலட்சுமி வழக்கில் வெற்றி பெறுகிறாள். இதனால் பாக்யலட்சுமியை பழிவாங்க அவளைக் கொல்லத் திட்டமிடுகிறாள் பானு. இதை அறிந்து பானுவைக் காப்பாற்ற வருகிறான் மதனகோபால். அந்த சண்டையில் கணவனைக் காப்பாற்றச் செல்லும்போது நிறைமாத கர்ப்பிணியான பாக்கியலட்சுமி படுகாயமடைகிறாள். பின் மருத்துவமனையில் தீவிர சிகிச்சைக்குப் பிறகு அவளுக்குக் குழந்தை பிறக்கிறது. அதன்பின் மகிழ்ச்சியுடன் குடும்பம் நடத்துகின்றனர்.\n\n\nSection::::தயாரிப்பு.\nநடிகை கல்பனா தமிழில் அறிமுகமான முதல் திரைப்படம். இவர் 1983 ஆம் ஆண்டு பாக்யராஜ் இயக்கத்தில் வெளியான முந்தானை முடிச்சு திரைப்படத்தில் கதாநாயகியாக அறிமுகம் ஆன ஊர்வசியின் சகோதரி ஆவார். தன் 23 வயதில் பாக்கியராஜின் தாயாக வயதானத் தோற்றத்தில் கோவை வட்டார வழக்கில் பேசிச் சிறப்பாக நடித்து பெரும் பாரட்டைப் பெற்றார் கோவை சரளா. தமிழ் திரைப்படங்களில் முதல் பெண் ஒளிப்பதிவாளராக இப்படத்தில் அறிமுகம் ஆனார் என்பது குறிப்பிடத்தக்கது.\n\nSection::::இசை.\nஇப்படத்தின் இசையமைப்பாளர் இளையராஜா. \"சிட்டுக்குருவி\" என்று துவங்கும் பாடல் புஷ்பலத்திகா ராகத்தில் இசையமைக்கப்பட்டது. \nSection::::சர்ச்சை.\n2018ல் விஜய் நடிப்பில் உருவான சர்கார் திரைப்படம் வெளியாவதற்கு முன்பு ஏற்பட்ட அப்படத்தின் கதை தொடர்பான சர்ச்சையில் பேட்டியளித்த இயக்குனர் ஏ. ஆர். முருகதாஸ் சின்ன வீடு திரைப்படத்தின் கதையும் அதற்கு முன்னர் வெளியான கோபுரங்கள் சாய்வதில்லை திரைப்படத்தின் கதையையும் ஒப்பிட்டு கேள்வி எழுப்பியிருந்தார். இதுகுறித்து எழுத்தாளர் சத்யப்ரியன், இந்த சர்ச்சைகளுக்கு முன்பே பாக்யராஜ் ஒரு மேடையில் பேசியத்தைக் குறிப்பிடுகிறார். \"முந்தானை முடிச்சு படத்திற்கு முன்பே ஏ.வி.எம் நிறுவனத்திற்கு சின்ன வீடு படத்தை எடுக்க விரும்பியதாகவும், படத்தின் பெயர் காரணமாகவும், கலைமணி அவர்கள் இதேபோல் கதையை சொந்தப்படமாக எடுப்பதை அறிந்த ஏ.வி.எம் அதில் குறுக்கிட விரும்பாததால் முந்தானை முடிச்சு படத்தை இயக்கினேன்\" என்று பாக்யராஜ் பேசியுள்ளார்\n\n\n"}
{"id": "430387", "url": "https://ta.wikipedia.org/wiki?curid=430387", "title": "காலமெல்லாம் காதல் வாழ்க", "text": "காலமெல்லாம் காதல் வாழ்க\n\nSection::::கதைச் சுருக்கம்.\nஜீவா (முரளி) வீட்டின் தேவை அதிகமாக உள்ள நடுத்தரக் குடும்பத்தைச் சேர்ந்த ஒரு கல்லூரி மாணவன். அவன் பாடகனாகவும் உள்ளான். அவனது இசைத் திறமையைக் கண்டு கெளசல்யா என்ற பணக்கார பெண் அவன் மேல்(கெளசல்யா) மந்திரத்தால் மயங்கியவள் போல நடந்து கொள்கிறாள். அவனது திறமையை பாராட்டி அவன் தங்கியிருக்கும் விடுதிக்கு தொலைபேசியில் அவனை அழைத்து பாராட்டுகிறாள். தொலைபேசியில் பேசிய கௌசல்யாவின் குரல் அவனுக்குள் வியக்கத்தக்க வகையில் மிகத் தீவிரக் காதலாக மாறுகிறது. காதல் கொண்ட அவன் பைத்தியமாக அலைகிறான். அவளை நேரில் காண விரும்புகிறான்.\n\n\nSection::::தயாரிப்பு.\nதயாரிப்பாளர் சிவசக்தி பாண்டியன் தனது முந்தைய படமான காதல் கோட்டை என்ற படத்தில் இடம் பெற்ற பாடலின் தலைப்பைக் கொண்டு இப்படத்திற்குப் பெயர் சூட்டினார். நடிகை கெளசல்யாவிற்கு இது அறிமுகப்படமானது.\n\nSection::::வெளியீடு.\n\" இது போன்ற நகைச்சுவைத் திரைப்படத்தை பார்த்தே வெகுநாளாகிறது என்றும், சராசரிக்கும் மேலான நல்ல இசையையும், வெகு துல்லியமான ஒளிப்பதிவையும் இதில் நாம் காணலாம்\" என இந்தோலிங்க்.காம் என்ற வலைத்தளம் விமர்சனம் செய்தது.\"\n\"காதல் கோட்டை\" (1996) அதையடுத்து \"காலமெல்லாம் காதல் வாழ்க\" ஆகிய படங்களின் மிகப்ப பெரிய வெற்றிக்குப் பின்னர் சிவசக்தி பாண்டியன் \" காதலே நிம்மதி \" என்ற ஒரு காதல் படத்தையே தான் மீண்டும் எடுக்கப் போவதாக கூறினார்(\n\nSection::::ஒலிப்பதிவு.\nஇசையமைப்பாளர் தேவாவின் இசை ரசிகர்களால் பெரும் வரவேற்பைப் பெற்றது. படத்தின் பாடல்களை தேவா, பழனிபாரதி மற்றும் பொன்னியின் செல்வன் ஆகியோர் எழுதியுள்ளனர்.\n"}
{"id": "430392", "url": "https://ta.wikipedia.org/wiki?curid=430392", "title": "பப்லு பிரித்திவிராஜ்", "text": "பப்லு பிரித்திவிராஜ்\n\nபப்லு பிரித்திவிராஜ் (\"Babloo Prithiveeraj\" பிறப்பு 18 சூலை 1966) என்பவர் ஒரு இந்திய திரைப்பட நடிகர். இவர் தமிழ் தெலுங்கு, கன்னடம் ஆகிய மொழித் திரைப்படங்களில் தோன்றியுள்ளார். மேலும் இவர் 1990கள் மற்றும் 2000களில் தமிழ்த் தொலைக்காட்சி தொடர்களிலும் நடித்துள்ளார்.\n\nSection::::வாழ்க்கை.\nபிரித்திவிராஜ் முதன்முதலில் \"நான் வாழவைப்பேன்\" (1979) என்ற படத்தில் பப்லு என்ற பெயரில் குழந்தை நட்சத்திரமாக அறிமுகமானார். கே. பாலச்சந்தர் இயக்கிய வானமே எல்லை படத்தில் முக்கிய பாத்திரத்தில் நடிப்பதற்கு முன்னர் 1980களில் குறைந்த செலவில் எடுக்கப்பட்ட மலையாளப் படங்களில் நடித்துவந்தார். இவர் தொலைக்காட்சித் தொடர்களில் நடிக்க வருவதற்கு முன் அவள் வருவாளா போன்ற படங்களில் எதிர்மறை பாத்திரங்களை ஏற்று நடித்தார். 2000களில் நாகா இயக்கிய நகைச்சுவை தொலைக்காட்சித் தொடரான \"ரமணி விசஸ் ரமணி\" மற்றும் அமானுசிய திகில் தொடரான \"மர்ம தேசம்\" ஆகிய இரண்டிலும் நடித்தார். இந்த இரு தொடர்களும் இவரது வாழ்வில் திருப்பு முனையை ஏற்படுத்தின. இதற்கிடையில் இவர் ஜெயா தொலைக்காட்சியில் ஒளிபரப்பான \"சவால்\" என்ற நிகழ்ச்சியைத் தொகுத்து வழங்கனார். பின்னர் இவர் ராதிகவின் தொலைக்காட்சித் தொடரான \"அரசி\"யில் திருநங்கையாக நடித்தார். அதன்பிறகு தொலைக்காட்சித் தொடர்களான \"ராஜ ராஜேஸ்வரி, வாணி ராணி\" ஆகிய தொடர்களில் நடித்தார்.\n\nபிரித்திவிராஜுக்கு திரைப்பட வாய்ப்புகள் குறைந்ததால் நடனத் திறமைக்கான போட்டி நிகழ்ச்சியாக விஜய் தொலைக்காட்சியில் நடத்தப்பட்ட தொலைக்காட்சி நிகழ்ச்சியான ஜோடி நம்பர் ஒன்னின் இரண்டாவது பருவத்தில் போட்டியிட்டார். நிகழ்ச்சியின் போது, நடிகரும் அந்நிகழ்ச்சியின் நடுவரான சிலம்பராசனுடன் வாக்குவாதத்தில் ஈடுபட்டார். 2010இல் இருந்து இவர் பெரும்பாலும் தொலைக்காட்சி தொடர்களில் நடிப்பதில் கவனம் செலுத்திவருகிறார். 2014 ஆண்டில் ஒளிபரப்பாகத் தொடங்கிய \"வாணி ராணி\" தொலைக்காட்சித் தொடரில் முதன்மைப் பாத்திரம் ஏற்று நடித்தார். இவர் மலேசியா சென்றுவந்த பிறகு அதன் தாக்கத்தால் சென்னை, பெசண்ட் நகரில் சா ரிபப்ளிக், பப்லி டி ஷாப் என்ற தேனீர் கடையைத் துவக்கினார்.\n\nSection::::தனிப்பட்ட வாழ்க்கை.\n1994இல் பீனா என்பவரை பப்லு திருமணம் செய்தார். இவர்களுக்கு 1994இல் அகீத் என்ற மகன் பிறந்தார்.\n\n\n\n"}
{"id": "430401", "url": "https://ta.wikipedia.org/wiki?curid=430401", "title": "வினயா பிரசாத்", "text": "வினயா பிரசாத்\n\nவினயா பிரசாத் (Vinaya Prasad) இவர் கர்நாடக மாநிலத்தைப் பூர்வீகமாகக் கொண்ட நடிகையாவார். இவர் 1988 ஆம் ஆண்டு முதல் கன்னட திரைப்படத்தில் தனது நடிப்புத் தொழிலை தொடங்கினார். பின்னர் கன்னடம், தமிழ், தெலுங்கு மற்றும் மலையாளம் போன்ற மொழிகளில் 60 படங்களுக்கும் மேல் நடித்துள்ளார். 1993 ஆம் ஆண்டில் சிறந்த நடிகைக்கான கர்நாடக மாநில திரைப்பட விருதை வென்றுள்ளார். இவர் தற்போது மலையாள மொழி படங்களில் நடித்துவருகிறார்.\n\nSection::::வாழ்க்கை.\nவினயா பிரசாத் கர்நாடகாவில் உடுப்பியில் பிறந்து வளர்ந்தார். அவரது கணவர் ஜோதிபிரகாஷ், ஒரு தொலைக்காட்சி இயக்குனர் ஆவார்.\n"}
{"id": "430411", "url": "https://ta.wikipedia.org/wiki?curid=430411", "title": "அருணி ராஜபக்ச", "text": "அருணி ராஜபக்ச\n\nஅருணி மதூசா ராஜபக்ச (சிங்களம்: අරුණි රාජපක්ෂ; ஆங்கிலம்: \"Aruni Madusha Rajapaksha\", பிறப்பு 5 சனவரி 1984) இலங்கை திரைப்பட நடிகையும், மாடல் அழகியும், தொலைகாட்சித் தொகுப்பாளரும் ஆவார். 2007 ஆம் ஆண்டு இலங்கை அழகி பட்டத்தை வென்று 2008 ஆம் ஆண்டு பிரபஞ்ச அழகி அணிவகுப்பில் இலங்கையை பிரதிநிதித்துவ படுத்தி கலந்து கொண்டார். இவர் 2007ஆம் ஆண்டு சர்வதேச அழகி போட்டியிலும் பங்குபற்றி தரப்படுத்தலில் முதல் 15 இற்குள் இடம் பிடித்தார்.\n\nSection::::ஆரம்பகால வாழ்கை.\nஅருணி ராஜபக்ச இலங்கையில் கண்டியில் பிறந்தார். இவரின் தந்தை ஓய்வு பெற்ற காவல்துறை அதிகாரி ஆவார். அருணி கண்டியில் அமைந்துள்ள சுவர்ணமாலி மகளிர் வித்தியாலயத்தில் கல்வி கற்றார். இவர் பாடசாலை நாட்களில் போதை ஒழிப்பு செயற்றிட்டங்களில் பங்கு பற்றியுள்ளார். கலைப்பிரிவில் கல்விகான பொது சான்றிதழ் மேலிநிலைத் தேர்விற்குப் பின் தொழில் நுட்ப கல்லூரியில் சேர்ந்தார். இவர் ஆடை அலங்கார அணி வகுப்புகளில் கலந்து கொண்டமை மாடலிங் துறையில் நுழைய வழி வகுத்தது.\n\nSection::::அழகுராணியாக.\n2004 ஆம் ஆண்டு உடரட்ட மனிக்கே பட்டத்தை வென்றார். 2005 ஆம் ஆண்டு கேப்ரி அழகுராணியாக கீரிடம் சூடினார். இதுவே அவரது மாடலிங் துறையில் கிடைத்த முதல் வெற்றியாகும்.\n\n2008 ஆம் ஆண்டில் பிரபஞ்ச அழகி போட்டியில் பங்குபற்றினார்.\n\n2007 ஆம் ஆண்டு சீனாவில் நடைபெற்ற சுற்றுலா ராணி ( Tourism Queen ) போட்டியிலும் ஜப்பானில் நடைபெற்ற சர்வதேச ராணி போட்டியிலும் பங்குபற்றினார்.\n\n2012 ஆம் ஆண்டு சீனாவில் நடைபெற்ற உலகின் மணப்பெண் போட்டியில் மூன்றாவது இடத்தை பிடித்தார்.\n\nSection::::தொகுப்பாளராக.\nஹிரு தொலைகாட்சியில் ‘நிவாடுவட டிரவல் எகக்’ எனும் நிகழ்ச்சியை தொகுத்து வழங்கினார்.\n\n"}
{"id": "430420", "url": "https://ta.wikipedia.org/wiki?curid=430420", "title": "டெட்ராமெத்தில்குவானிடின்", "text": "டெட்ராமெத்தில்குவானிடின்\n\nடெட்ராமெத்தில்குவானிடின் (\"Tetramethylguanidine\") என்பது HNC(N(CH)) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். நிறமற்ற நீர்மமாக்க் காணப்படும் இச்சேர்மம் ஒரு வலிமையான காரமாகும். குறிப்பாக அமீன்களைக் காட்டிலும் அதிக காரத்தன்மையை இது கொண்டிருக்கிறது . இது 1,1,3,3-டெட்ராமெத்தில்குவானிடின் என்றும் அழைக்கப்படுகிறது\n\nடெட்ராமெத்தில்தயோயூரியாவிலிருந்து கந்தக-மெத்திலேற்றமும் அமீனேற்றமும் செய்து டெட்ராமெத்தில்குவானிடின் தயாரிக்கப்படுகிறது. ஆனால் மாற்று தயாரிப்பு முறைகள் சயனோகென் அயோடைடிலிருந்து தொடங்குகின்றன \n\nSection::::பயன்கள்.\nஆல்க்கைலேற்ற வினைகளுக்கு உட்கருகவரியல்லாத வலிமையான காரமாக டெட்ராமெத்தில்குவானிடின் பயன்படுகிறது. 1,8-டையசாபைசைக்ளோ[5.4.0]அன்டெக்-7-யீன் மற்றும் 1,5-டையசாபைசைக்ளோ[4.3.0]நோன்-5-யீன் போன்ற விலையுயர்ந்த காரங்களுக்கு மாற்றாக இச்சேர்மம் பயன்படுத்தப்படுகிறது . நீரில் இக்காரம் நன்றாகக் கரையக்கூடியது என்பதால் இதை கரிமக் கரைபான் கலவைகளிலிருந்து எளிமையாகப் பிரித்தெடுக்கலாம். பாலியூரித்தேன் தயாரிப்பில் இச்சேர்மம் ஒரு கார வினையூக்கியாக பயன்படுகிறது .\n"}
{"id": "430423", "url": "https://ta.wikipedia.org/wiki?curid=430423", "title": "பாலக்காட்டு மாதவன்", "text": "பாலக்காட்டு மாதவன்\n\n\"பாலக்காட்டு மாதவன் (Palakkattu Madhavan)\" 2015ம் வருடம் தமிழ் மொழியில் வெளிவந்த நகைச்சுவைத் திரைப்படம். இத் திரைப்படம் குருவன்ன பஷீர் தயாரிப்பில், எம். சந்திரமோகன் திரைக்கதை, இயக்கத்தில் வெளிவந்தது. இத் திரைப்படத்தில் விவேக் மற்றும் சோனியா அகர்வால் முக்கிய வேடங்களிலும், ஷீலா கெளரவ வேடத்திலும் நடித்துள்ளனர்.\n\nSection::::கதை சுருக்கம்.\nபாலக்காட்டு மாதவன் விவேக் ,சோம்பேறித்தனமான, பொறுப்பற்ற மனிதனாக உள்ளான். அவன் மனைவி லட்சுமி (சோனியா அகர்வால்), மாதவனை விட அதிகம் வருவாய் ஈட்டுபவராக உள்ளார். மாதவன் தான் பார்க்கும் வேலையை விட்டுவிடுகிறான். இதனால் வீட்டில் இருவருக்கும் சண்டை வருகிறது. பிறகு, மாதவன் வயதான பெண்மணி, பட்டு மாமியை ஷீலா வாடகைத் தாயாக வீட்டிற்கு அழைத்து வருகிறான். பட்டுமாமி மாதவனுக்கு பண உதவி செய்கிறாள். இதனால் ஏற்படும் குழப்பங்களை நகைச்சுவையுடன் இத் திரைப்படம் சித்தரிக்கிறது.\n\nபாலக்காட்டு மாதவன் கதாபாத்திரத்தின் பெயர் ஏற்கனவே தமிழில் வெளிவந்த \"அந்த ஏழு நாட்கள்\" திரைப்பட கதாபாத்திரத்தின் பெயரோடு ஒத்துப்போகிறது. 'அந்த ஏழு நாட்கள்' திரைப்படத்தில் கே. பாக்யராஜ் (நடிகர்) மற்றும் அம்பிகா (நடிகை) நடித்துள்ளனர். இது அக் கதாபாத்திரத்திற்கு கிடைத்த வெற்றியாகக் கருதப்படுகிறது.\n\n\nSection::::தயாரிப்பு.\n2014ம் ஆண்டு, சூன் மாதம் எம்.சந்திரமோகன் இயக்குநராகவும், சாஜீவ் தயாரிப்பிலும், விவேக் கதாநாயகனாக நடிக்க,இத் திரைப்படத்தின் வேலைகள் ஆரம்பிக்கப்பட்டது.\n\nSection::::வரவேற்பு.\n\"ஸிஃபி\" \"சிஃபி\" பத்திரிகை, இத் திரைப்படத்திற்கு ஐந்துக்கு நான்கு புள்ளிகள் கொடுத்தது. மேலும் விவேக் வரும் காட்சிகளில் ரசிகர்கள் ஈடுபாட்டுடன் படத்தை ரசித்தனர் எனப் பாராட்டியது.\"டைம்ஸ் ஆஃப் இந்தியா\" \"தி டைம்ஸ் ஆஃப் இந்தியா\" ஆங்கில நாளேடு பொதுவாக பாராட்டினாலும், திரைக்கதையில் தொய்வு உள்ளதை சுட்டிக்காட்டியது.\n\nஇத் திரைப்படம் வெளியான முதல் நாள் வசூல் சென்னையில் ரூபாய் 8 லட்சம். இந்த வசூல் ஏமாற்றத்தை தந்தது. பாக்ஸ் ஆபிஸில் இத் திரைப்படம் ரூபாய் 1.2. கோடி வசூல் செய்தது.\n\nSection::::இசை அமைப்பு.\nஇத் திரைப்படத்திற்கு ஶீகாந்த் தேவா இசை அமைத்துள்ளார். நடிகர் விவேக் எழுதிய \"உச்சிமேல\" எனத் தொடங்கும் பாடலை அனிருத் ரவிச்சந்தர் பாடியுள்ளார்.\n\n"}
{"id": "430425", "url": "https://ta.wikipedia.org/wiki?curid=430425", "title": "வாத்தியார்", "text": "வாத்தியார்\n\nவாத்தியார் (vaathiyaar) 2006 நவம்பர் 10 ஆம் திகதி இயக்குனர் ஏ.வெங்கடேஷ் இயக்கத்தில் அர்ஜுன் மற்றும் மல்லிகா நடிப்பில் டி. இமான் இசையமைப்பில் வெளியான தமிழ்த் திரைப்படம் ஆகும்.\n\nSection::::கதைச்சுருக்கம்.\nதுரை (அர்ஜுன்) நல்லது செய்யக்கூடிய தாதா. காவல்துறை துணை ஆணையர் ஈஸ்வரபாண்டியன் (பிரகாஷ்ராஜ்) மற்றும் ஒரு காவலர் (சத்யன்) துரையைக் கைது செய்ய தகுந்த நேரத்திற்காக காத்திருக்கின்றனர். துரை ஆதரவற்றவர்களுக்கான அனாதை இல்லம் நடத்துகிறார். அவருக்கு சுப்பிரமணி (மணிவண்ணன்) மற்றும் அய்யனார் (வடிவேலு) உறுதுணையாக உள்ளனர். துரையின் தாய்க்கு (சுஜாதா) துரையின் செயல்களில் விருப்பமில்லை. தொலைக்காட்சி நிருபரான அஞ்சலி துரையைக் காதலிப்பதற்காக அனாதை என்று பொய் சொல்லி அங்கு வருகிறார்.\n\nதுரை இப்படி மாறுவதற்கு அவரது கடந்தகால வாழ்க்கையில் நடந்த மோசமான நிகழ்வே காரணமாகிறது. துரை (அண்ணாதுரை) நற்குணமும் நேர்மையும் கொண்ட பள்ளி ஆசிரியராக இருந்துள்ளார். அவர் பணியாற்றிய பள்ளியில் நடந்த தீவிபத்தில் அங்கு படித்த சிறுகுழந்தைகள் இறந்துவிடுகின்றனர். இதற்கு காரணமான அரசியல்வாதிகளையும் அதிகாரிகளையும் தட்டிக்கேட்க தாதாவாக மாறுகிறார். எங்கு தவறு நடந்தாலும் அதைத் தட்டிக்கேட்கிறார்.\n\nஅந்த நகரத்தில் வெடிகுண்டு வைக்க ஒரு அரசியல்வாதி திட்டமிடுவது துரைக்குத் தெரியவருகிறது. அதிலிருந்து அந்த நகரத்தையும் மக்களையும் எப்படி காப்பாற்றுகிறார் என்பதே மீதிக்கதை.\n\n\nSection::::தயாரிப்பு.\n2006 ஆம் ஆண்டு ஏ.வி.எம் ஸ்டுடியோவில் இப்படத்தின் படப்பிடிப்பு துவங்கியது.\nநடிகை துலிப் ஜோஷி கதாநாயகியாக முதலில் நடிக்கத் துவங்கி பின் சில பிரச்சனைகள் காரணமாக நீக்கப்பட்டு மல்லிகா கபூர் கதாநாயகி ஆனார். பாடகர் பிளாசி ஒரு பாடலுக்கு ஆடினார். அர்ஜுன் வெடிகுண்டை செயலிழக்கச் செய்யும் காட்சி ஸ்ரீபெரும்புதூரில் 12 லட்ச ரூபாய் செலவில் படமாக்கப்பட்டது. ராஜ்குமார் என்ற உதவி இயக்குனர் தன்னுடைய கதையைத் திருடி வாத்தியார் திரைப்படத்தை எடுத்துள்ளதாக சென்னை காவல்துறை ஆணையரிடம் புகார் செய்தார். ஆனால் அர்ஜுன் \" நான் யாருடைய கதையையும் திருடவேண்டிய அவசியமில்லை. வாத்தியார் கதை தன் சொந்தப் படைப்பு\" என்று தன் மீதான குற்றச்சாட்டை மறுத்தார். \n\nSection::::வெளியீடு.\nஇப்படத்தைத் தீபாவளியன்று வெளியாவதில் சில பொருளாதாரக் காரணங்களால் தாமதம் ஏற்பட்டது. இறுதியாக 2006 நவம்பர் 10ஆம் திகதி வெளியானது.\n\nSection::::விமர்சனம்.\nஆனந்த விகடன் : \"பள்ளிகளை நடத்துவதில் இருக்கும் அலட்சியங்களையும், சட்ட மீறல்களையும் வெளிச்சம் போட்டுக் காட்ட நினைத்தது இயக்குநர் ஏ.வெங்கடேஷின் நல்ல முயற்சி\" என்று பாராட்டி 38/100 மதிப்பெண் வழங்கியது.\n\nSection::::இசை.\nஇசையமைப்பாளர் டி.இமான்\n"}
{"id": "430429", "url": "https://ta.wikipedia.org/wiki?curid=430429", "title": "ஐதரசைடு", "text": "ஐதரசைடு\n\nஐதரசைடுகள் (\"Hydrazides\") என்பவை கரிம வேதியியலில் ஒரு வகையான கரிமச் சேர்மங்களாகும். பொதுவான ஒரு வேதி வினைக்குழுவை இவை பகிர்ந்துகொள்கின்றன. இப்பகிர்வில் ஒரு நைட்ரசன் நைட்ரசன் சகபிணைப்புடன் நான்கு பதிலிகளைக் கொண்டிருக்கும். இவற்றில் E(=O)-NR-NR2றைந்தபட்சம் ஒரு அசைல் குழு இருக்கவேண்டும் . ஐதரசைடுகளுக்கான பொதுக் கட்டமைப்பு வாய்ப்பாடு E(=O)-NR-NR2 ஆகும். இங்குள்ள R'கள் பொதுவாக ஐதரசனாகத்தான் இருக்கும் . ஆக்சிசனுடன் இணைக்கப்பட்டுள்ள அணுவைப் பொறுத்து ஐதரசைடுகளை மேலும் வகைப்படுத்த முடியும் The related hydrazines do not carry an acyl group.. கார்போ ஐதரசைடுகள் (R-C(=O)-NH-NH2), சல்போ ஐதரசைடுகள் (\"R-S(=O)2-NH-NH2\") மற்றும் பாசுபோனிக் டை ஐதரசைடுகள் (R-P(=O)(-NH-NH2)2 என்பவை பிற வகைகளாகும். தொடர்புடைய ஐதரசீன் சேர்மங்கள் அசைல் குழுக்களைப் பெற்றிருப்பதில்லை. பாரா-தொலுயீன்சல்போனைல் ஐதரசைடு போன்ற சல்போனைல் ஐதரசைடுகள் இவ்வகைச் சேர்மங்களில் மிகவும் முக்கியமான சேர்மங்களாகும். கரிம வேதியியலில் இவை சாப்பிரோ வினை மற்றும் எசுசென்மோசர்-தானாபி துண்டாக்கும் வினை போன்ற வினைகளில் இச்சேர்ம்ம் ஒரு பயனுள்ள வினையாக்கியாகப் பயன்படுகிறது . டோசில் குளோரைடை ஐதரசீனுடன் சேர்த்து வினைபுரியச் செய்து இவ்வினையாக்கியை தயாரிக்க முடியும் .\n\n= மேற்கோள்கள் ==\n"}
{"id": "430442", "url": "https://ta.wikipedia.org/wiki?curid=430442", "title": "வாளையார்", "text": "வாளையார்\n\nவாளையார் (Walayar) இந்தியாவின் தமிழ்நாட்டில் கோயம்புத்தூர் மாவட்டத்தில் எல்லைப்புறத்தில் அமைந்துள்ள ஒரு நகரமாகும். கேரளா தமிழ்நாடு மாநிலங்களின் தணிக்கைச் சாவடிகள் இங்கு அமைந்துள்ளன. இது தேசிய நெடுஞ்சாலை 544 இல் பாலக்காட்டிலிருந்து 26 கிலோமீட்டர் தொலைவிலும், கோவை தொடருந்து நிலையத்திலிருந்து 27 கிலோமீட்டர் தொலைவிலும் மற்றும் கோவை சர்வதேச விமான நிலையத்திலிருந்து 37 கிலோமீட்டர் தொலைவிலும் அமைந்துள்ளது.\n\nSection::::அமைவிடம்.\nவாளையார் ஒரு வளர்ந்து வரக்கூடிய சிறிய நகரம் ஆகும். இந்த இடம் தமிழக, கேரள எல்லைப்புறத்தில் அமைந்துள்ளது. இந்த இடம் வணிகவரித்துறை, போக்குவரத்துத் துறை மற்றும் ஆயத்தீர்வை ஆகியவற்றுக்கான சுங்கச்சாவடிகள் அமைந்துள்ளன. கேரளாவிற்கு அனுப்பப்படும் பெரும்பாலான சரக்குகள் இந்த வழியிலேயே செல்வதால் இந்த இடம் அதிக போக்குவரத்து நெரிசலுக்குப் பெயர் போன இடமாக விளங்குகிறது. ஆனால், தற்போது வலயார் முதல் வடக்கஞ்சேரி வரை தேசிய நெடுஞ்சாலையானது நான்கு வழிச்சாலையாக மாற்றப்பட்டுள்ளதாலும், சேவைச் சாலைகள் அமைக்கப்பட்டுள்ளதாலும் நிலைமை மாறியுள்ளது. மேலும், சரக்குந்துகளுக்கு சுங்கச்சாவடிகளுக்கு நுழையக்கூடிய இடத்திலிருந்து, வரி செலுத்தி வெளிவரும் வரையிலும் வாகனங்களுக்குத் தனியான பாதை அமைக்கப்பட்டுள்ளது. ஆகவே பயணிகள் வாகனங்கள் இடையூறின்றி செல்ல வழிவகை செய்யப்பட்டுள்ளது. தேசிய நெடுஞ்சாலை அகலப்படுத்தும் பணி 2015 ஆம் ஆண்டு முடிவுற்றது. இதர மாநிலங்களிலிருந்து வரும் பெரும்பாலான பயணிகள் வாகனங்கனான பேருந்துகள், மகிழ்வுந்துகள், சுற்றுலா வாகனங்கள் இந்த வழியிலேயே செல்கின்றன. வலயாரின் தொடருந்து நிலையமானது தேசிய நெடுஞ்சாலையிலிருந்து 100 மீட்டர் தொலைவில் அமைந்துள்ளது.\n\n"}
{"id": "430445", "url": "https://ta.wikipedia.org/wiki?curid=430445", "title": "கார்பசைடு", "text": "கார்பசைடு\n\nகார்பசைடு (\"Carbazide\") என்பது RNH-NH(C=O)NH-NHR என்ற பொது வாய்ப்பாட்டால் விவரிக்கப்படும் ஒரு வேதி வினைக்குழுவாகும். கார்பானிக் அமிலத்தை ஐதரசீனுடன் சேர்த்து ஒடுக்க வினைக்கு உட்படுத்துவதன் மூலம் இதை வழிப்பெறுதியாக பெற இயலும். கார்போவைதரசைடு ஒரு எளிய கார்பசைடு ஆகும். பகுப்பாய்வு வினைப்பொருளாகப் பயன்படும் டைபீனைல்கார்பசைடு என்ற சேர்மமும் ஒரு பொதுவான கார்பசைடுக்கு உதாரணமாகும் .\n\nஆறு இணைதிறன் கொண்ட நிலையில் குரோமியம் இருக்கும் ஆழ்ந்த நீல நிறத்தில் டைபீனைல்கார்பசைடு உருவாகிறது. இச்சேர்மத்தின் அகத்துறிஞ்சுத்திறன் குணக மதிப்பு 3400 ஆகும். அதாவது மிகக் குறைந்த அளவு குரோமியத்தைக் கூட கண்டறியவியலும் என்பது இதன் பொருளாகும். 25 மில்லி கரைசலில் உள்ள 25 மைக்ரோகிராம் அளவு கூட நிறமாலை சார்ந்த கருவிகளால் அறிய முடியும் அடர்த்தியான நிறத்தைத் தருகிறது. எனவே இதைவிடக் குறைவான அடர்த்தி கொண்ட குரோமியத்தைக் கூட கண்டறியலாம். \n\nSection::::தயோகார்பசைடு.\nகார்பசைடு அமைப்பில் கந்தக வரிசையொத்த சேர்மம் தயோகார்பசைடு எனப்படும். தயோகார்போவைதரசைடு எளிய தயோகார்பசைடுக்கு ஓர் எடுத்துக்காட்டாகும்.\n\nSection::::கார்பசோன் மற்றும் தயோகார்பசோன்.\nபகுதியாக ஆக்சிசனேற்றம் செய்யப்பட்ட கார்பசைடு கார்பசோன் எனப்படும். இதனுடைய பொதுவாய்ப்பாடு R=NNH(C=O)NH-NHR. என்பதாகும். கார்பசோன் அமைப்பில் கந்தக வரிசையொத்த சேர்மம் தயோகார்பசோன் எனப்படும். டைதைசோன் எளிய தயோகார்பசோனுக்கு எடுத்துக்காட்டாகும்.\n"}
{"id": "430447", "url": "https://ta.wikipedia.org/wiki?curid=430447", "title": "வ குவாட்டர் கட்டிங் (திரைப்படம்)", "text": "வ குவாட்டர் கட்டிங் (திரைப்படம்)\n\nவ குவாட்டர் கட்டிங் ,\"(V: QUARTER CUTTING)\" 1/4 (ஒன்றின் கீழ் நான்கு) 2010 ம் ஆண்டு தமிழ் மொழியில் வெளிவந்த நியோ-நார் (neo-noir) வகையைச் சேர்ந்த நகைச்சுவைத் திரைப்படமாகும். புஷ்கர் -காயத்திரி என்ற இருவரும் இப்படத்தை இயக்கியுள்ளனர். இதில் சிவா, எஸ். பி. பி. சரண் மற்றும் லேகா வாஷிங்டன் ஆகியோர் முக்கிய கதாபாதிரங்களில் தோன்றி நடித்துள்ளனர். இவர்களுடன் கல்யாண், ஜான் விஜய் மற்றும் அபிநயஸ்ரீ போன்றோர் உடன் நடித்துள்ளனர். இப்படம் சவுதி அரேபியா செல்லும் முன்னர் ஒருவன் மதுவிற்காக ஒரு இரவு நேரத்தில் அலைவதாக சித்தரிக்கப்பட்டுள்ளது.\n\nஇப்படம் மார்த்தாண்டத்தின் உதவியுடன் சுரா என்கிற சுந்தர்ராஜன் என்பவன் சென்னையில் மதுபானத்திற்கு அலையும் கதையைச் சொல்கிறது. இப்படம் \"ஒய் நாட் ஸ்டுடியோ\"வின் சசிகாந்த் சிவாஜி தயாரிப்பில், தயாநிதி அழகிரியின் கிளவுட் நைன் மூவீஸ் சார்பில், ஜி. வி. பிரகாஷ் குமார் இசையில் வெளிவந்தது. இதன் ஒளிப்பதிவை நீரவ் ஷா மேற்கொண்டார். 2010 ன் ஆரம்பத்தில் படப்பிடிப்பு தொடங்கப்பட்டு 2010 நவம்பர் 5 தீபாவளியன்று வெளிவந்து பல்வேறு விமர்சனங்களை பெற்றது.\n\nSection::::கதைச்சுருக்கம்.\nசுந்தர்ராஜன் என்கிற சூரா (சிவா) சௌதி அரேபியா செல்லும் வழியில் கோயம்புத்தூரில் இருந்து சென்னைக்கு வருகிறான். அவன் மார்த்தாண்டத்தின் (எஸ். பி. பி. சரண்), சகோதரியை விரைவில் திருமணம் செய்து கொள்ளும் ஒரு கால்நடை மருத்துவர் ஆவான். அவனை சௌதிக்கு அனுப்பும் முகவர் அங்கே மதுபானமெல்லாம் அருந்த முடியாது என்று சுராவிடம் தெரிவிக்கிறார். அதன் பிறகு, அவனும் மார்த்தாண்டமும் சேர்ந்து கடைசியாக மது அருந்த ஒரு மது கடைக்குச் செல்கிறார்கள். அது தேர்தலுக்கு முதல் நாளென்பதால், மதுபானம் கிடைப்பதில்லை. எனவே சென்னையில் மதுபானம் கிடைக்கும் பல்வேறு இடங்களுக்கு தனது பயணத்தை தொடங்குகிறார்கள். வாக்குகளுக்கு மதுபானம் தருமிடம், நட்சத்திர ஹோட்டல், ஆங்கிலோ-இந்திய இளைஞர்கள் குழு, மீன்கள் விற்கும் சந்தை, சூதாட்டம், குல்ஃபி கடை, விபச்சார விடுதி போன்ற இடங்களிலெலாம் மதுவைத் தேடி அலைகின்றனர். அவர்களது பயணத்தின்போது, சரஸ்வதி என்கிற சரோவை (லேகா வாஷிங்டன்) சந்திக்கிறார்கள். அவளது பெற்றோர் அவளைத் திட்டியதற்காக தற்கொலை செய்ய முடிவெடுக்கிறாள். கிங் மற்றும் பிரின்ஸ் என்ற ஜான் விஜய் அப்பா மற்றும் மகன் இருவரும் ஒன்று சேர்ந்து ஒரு சூதாட்ட மையத்தை நடத்தி வருகிறார்கள். முடிவில், மார்த்தாண்டம் குழுவும், சரோவும் எவ்வாறு தங்களது முயற்சியில் வெற்றி பெற்று, சவுதிக்கு செல்வதுப் பற்றியும் மீதமுள்ள கதையை இயக்குனர் முடிக்கிறார்.\n\nSection::::ஈஸ்டர் முட்டைகள்.\nஇந்த படத்தின் முக்கிய சிறப்பம்சங்களில் ஒன்று இந்த படத்தில் ஈஸ்டர் முட்டைகள் போன்ற படைப்பாக்கமாகும் - ஒவ்வொரு காட்சிக்கும் பின்னணியில் சித்தரிக்கப்பட்ட கலை மற்றும் ஓவியங்கள் காட்சிக்குரிய ஒற்றுமைகளை சித்தரிக்கின்றன.\n\nSection::::தயாரிப்பு.\nSection::::வளர்ச்சி.\nஒய் நாட் ஸ்டூடியோவின் சசிகாந்த் சிவாஜி, 2009 ஆம் ஆண்டின் பிற்பகுதியில் தனது அடுத்த தயாரிப்புக்காக 2010 ஆம் ஆண்டின் மிகப்பெரிய வெற்றிப் படமான \" தமிழ் படம்\" படப்பிடிப்பின் போதே இப்படத்தின் விவாதங்களைத் தொடங்கினார். சென்னையின் அடிமட்டத்தை சுற்றி நடக்கும் ஒரு கதையில் கணவர்-மனைவி பணிபுரிந்தனர், அவர்களது முதல் அறிமுகமான 'ஓரம் போ\" வெற்றிகரமாக ஓடியது. அவர்களது அடுத்த படம் 'ஓரம் போ' படத்திற்கு மாறுபட்டதாக இருக்க வேண்டுமென அவர்கள் விரும்பினர், இது சென்னையை அடிப்படையாகக் கொண்டு எடுக்கப்பட்டது.\n\nஇந்த திரைப்படம் \"வ: குவாட்டர் கட்டிங்\" என்ற பெயரில் வெளியிடப்பட்டது, ஆனால் ஆங்கில வார்த்தைகளைப் பயன்படுத்துவதன் காரணமாக, தமிழக அரசின் பொழுதுபோக்கு வரி விலக்கு விதிகளின்படி படைப்புகளின் தலைப்புகள் தமிழில் மட்டுமே இருந்தால் மட்டுமே வரிவிலக்கு கிடைக்கும் என்பதால், படத்தின் தலைப்பு 'வ' என்று மாற்றப்பட்டது இது ஒன்றின் கீழ் நான்கு (1/4) என்ற அர்த்தம் தரும் சொல்லாகும்.\n\nSection::::படமாக்கம்.\nஇதன் படப்பிடிப்பு 2010 இல் தொடங்கியது. அடுத்தடுத்த வாரங்களில் சென்னை முழுவதும் படப்பிடிப்பு தொடர்ந்து நடைபெற்றது. படத்தின் முக்கிய பகுதிகளான பழைய சென்னை மற்றும் மெரினா கடற்கரை ஆகிய இடங்களில் பரவலாக படமாக்கப்பட்டது.\n\nSection::::வெளியீடு.\nஇந்த படத்தின் செயற்கைக்கோள் உரிமைகலைஞர் தொலைக்காட்சிக்கு விற்கப்பட்டன. இந்தியத் திரைப்படத் தணிக்கை குழு இந்த படத்திற்கு \"யு / ஏ\" சான்றிதழை வழங்கியது.\n\nSection::::ஒலிப்பதிவு.\nஇதன் ஒலிப்பதிவை இசையமைப்பாளர் ஜி. வி. பிரகாஷ் குமார் மேற்கொண்டுள்ளார்\n"}
{"id": "430468", "url": "https://ta.wikipedia.org/wiki?curid=430468", "title": "லலிதா குமாரி", "text": "லலிதா குமாரி\n\nலலிதா குமாரி என்பவர் தென்னிந்தியத் திரைப்பட நடிகையாவார். இவர் நடிகர் சி. எல். ஆனந்தனின் மகளும், டிஸ்கோ சாந்தியின் சகோதரியும் ஆவார். இவர் \"மனதில் உறுதி வேண்டும் (1987 திரைப்படம்)\", \"புதுப்புது அர்த்தங்கள்\", \"புலன் விசாரணை (திரைப்படம்)\" and \"சிகரம் (திரைப்படம்)\" போன்ற படங்களில் நடித்துள்ளார்.\n\nSection::::குடும்பம்.\n1994 -ல் நடிகர் பிரகாஷ் ராஜைத் திருமணம் செய்து கொண்டார். இவர்களுக்கு பூஜா, மேக்னா என மகள்களும், சித்து என்ற மகனும் உள்ளனர். 2004ல் சித்து இறந்தார். அதன்பின் 2009ல் பிரகாஷ் ராஜை விவாகரத்து செய்தார்.\n\n"}
{"id": "430472", "url": "https://ta.wikipedia.org/wiki?curid=430472", "title": "தகவல் பாதுகாப்பு விழிப்புணர்வு", "text": "தகவல் பாதுகாப்பு விழிப்புணர்வு\n\nதகவல் பாதுகாப்பு என்ற கருப்பொருளில் வேகமாக உருவாகி வரும் ஒரு பகுதி தகவல் பாதுகாப்பு விழிப்புணர்வு ஆகும். இதன் முக்கிய நோக்கம்:\n\n\nதகவல்களை முன்னிறுத்திய அச்சுறுத்தல்கள் வேகமாக அதிகரித்து வருவதால் தகவல்களின் மதிப்பு அதிகரித்துள்ளது.\n\nதகவல்களைக் கருவியாகக் கொண்டு தாக்குபவர்களின் திறன்கள் விரிவடைந்தது.தாக்குதல் அதிகரித்துள்ளது\n\nதகவல்களை மையமாகக் கொண்டு தாக்குபவர்களின் தாக்குதல் எல்லைகள் பரந்து விரிந்துள்ளன\n\nதாக்குபவர்களின் எண்ணஙள் மற்றும் நோக்கங்கள்.பல்வேறு திசைகளிலும் வியாபித்துள்ளன\n\nதாக்குபவர்கள் தம் உள்நோக்கம் மற்றும் தூண்டுணர்வு ஆகியவற்றுக்கு ஏற்ப தங்களின் தாக்கும் முறைமைகளையும், வழிமுறைகளையும், செய்முறைகளையும் பன்மடங்கு மேம்படுத்தி விரிவாக்கம் செய்து வருகின்றனர் \n\nதகவல் பாதுகாப்புகள் கட்டுப்பாடுகள் மற்றும் செயல்முறைகள்.ஆகியவை முதிர்ச்சியடைந்துள்ளதால், இவற்றை முறியடிக்கும் விதத்தில் தாக்குதல்களின் தந்திரங்கள், நுண்ணுத்திகள், கட்டுப்பாடுகள் மற்றும் செயல்முறைகளும் முதிர்ச்சி அடைந்துள்ளன. \n\nதாக்குபவர்கள், தன்னல அடிப்படையில் தனிநபர்களின் மனித நடத்தை மீறல்கள் செய்தல், பெருநிறுவன வலைப்பின்னல்களைச் சிதரடித்துச் சுரண்டுதல், துணிச்சலான முறையில் பெருநிறுவன பிணையம், உள்கட்டமைப்பு ஒருங்கியங்கள்.ஆகியவற்றுக்கு நெருக்கடி ஏற்படுத்துதல் போன்றவற்றின் மூலம் வெற்றிகரமாகச் செயல்பட்டு வருகின்றனர். \n\nதகவல் மற்றும் அச்சுறுத்தல்கள் பற்றி அறியாத, பாரம்பரிய பாதுகாப்பு கட்டுப்பாடுகள் மற்றும் செயல்முறைகளைப் பின்பற்றும் தனிநபர்களை இனம் கண்டு அவர்களுக்குத் தெரியாமலேயே அவர்களின் நிறுவனம், கூட்டமைப்பு, சமூக வடிவம்.ஆகியவற்றில் அத்துமீறி நுழைந்து அவர்களை இலக்காக்குகிறார்கள். இதன் காரணமாக தகவல் பாதுகாப்பு விழிப்புணர்வு முதிர்ச்சி அடைகிறது. தகவல் திருட்டுகள், அபாயங்கள், அச்சுறுத்தல்கள் ஆகியவை முதன்மைத் தகவல் அலுவலர்களின் அன்றாட வணிகப் பிரச்சினைகளாக உள்ளதால், இவற்றை எதிர்கொள்வது மற்றும் தகவல் பாதுகாப்புசார் அவர்களின் ஆட்சிமன்றக் குழுக்கூட்டப்பொருளில் முதன்மை இடம் பிடிக்கிறது. மனித ஆபத்து, நடத்தை மாற்றம், நிறுவன பாதுகாப்பு, கலாச்சார உருவாக்கம் அல்லது கலாச்சார மேம்பாடு எளிதில் பாதிக்கப்படக்கூடிய வாய்ப்புகள் மற்றும் சவால்கள், இன்றைய தகவல்சார் அச்சுறுத்தல்கள் ஆகியவற்றை அனைவரும் அறியச் செய்தல் தகவல் பாதுகாப்பு விழிப்புணர்வுக்கான முக்கிய இலக்கு ஆகும்.\n\nSection::::பின்னணி.\nதகவல் பாதுகாப்பின் பல முக்கிய கொள்கைகளில் ஒன்று தகவல் பாதுகாப்பு விழிப்புணர்வு ஆகும்..அதிகரித்து வரும் மனித ஆபத்து நடத்தைகள், தகவல் மற்றும் தகவல் பாதுகாப்பு பற்றிய நம்பிக்கைகள் மற்றும் உணர்வுகள் பற்றிய புரிதல், நிறுவன கலாச்சாரம் பற்றிய புரிதல் மற்றும் மேம்பாடு, வேகமாக உருவாகி வரும் தகவல்சார் அச்சுறுத்தல்கள் ஆகியவற்றை எதிர்கொள்ளும் நடவடிக்கைகளை உள்ளடக்கிய தொகுப்பு தகவல் பாதுகாப்பு விழிப்புணர்வின் கருப்பொருளாகும். OECDயின் \"பாதுகாப்பு தகவல் அமைப்புகள் மற்றும் கணினி அமைப்புகள் மற்றும் முனையங்கள் தரவுத் தொடர்பு வழித் தடங்களின்\" \"வழிமுறைகள் இதற்கு உதாரணமாக அமைந்துள்ளன\" OECDயால் ஏற்றுக்கொள்ளப்பட்ட பொதுவன ஒன்பது கொள்கைகள்:\n\n\nஇணைய பின்னணியில் இந்த வகை விழிப்புணர்வு உள்ளது. இது இணைய அல்லது கணினி தொடர்பான பாதுகாப்பு விழிப்புணர்வு என்றும் குறிப்பிடப்படுகிறது. அமெரிக்காவின் உள்நாட்டுப் பாதுகாப்புத்துறையின், தேசிய கணினி பாதுகாப்பு விழிப்புணர்வு மாத நிகழ்ச்சி திட்டம் இதற்கான முன்னெடுப்புகள் மற்றும் முயற்சிகள் மீது முழு கவனம் செலுத்துகிறது.\n\n2015ஆம் ஆண்டு ஜனாதிபதி ஒபாமாவின் வெள்ளை மாளிகை உச்சி மாநாட்டுக் கூட்டத்தில் கணினி வழி தகவல் மற்றும் நுகர்வோர் பாதுகாப்பு குறித்த கருத்துக்கள் முக்கிய இடம் பிடித்தன. கணினி சார்ந்த குற்றங்கள் நமக்குப் புதியன அல்ல.கணினி சார் வைரஸ்கள் 20 ஆண்டுகளுக்கும் மேலாக புழக்கத்தில் உள்ளன. பத்து ஆண்டுகளுக்கு முன் வைரஸ் சார்ந்த தொடக்க கால சம்பவங்கள் உருவான போதே கணினியில் பயனருக்குத் தெரியாமல் உளவு நிரல் நிறுவப்பட்டு அவரின் செயல்பாடுகளை இரகசியமாகக் கண்காணிக்கும் பணிகள் மேற்கொள்ளப்பட்டன. குறைந்தது 2003ஆம் ஆண்டு முதல் சட்டப்படியான நிறுவனங்களின் மூலம் பல்வேறு நிறுவன நுகர்வோரின் இரகசியத் தகவல்களை கண்காணிக்கத் தொடங்கினர். தகவல் அமைப்பு வேகமாக உருவாகி பரந்து விரிவடைந்துள்ளது. ஆனால், பயனாளர்கள் மற்றும் ஊழியர்கள் மத்தியில் தகவல் பாதுகாப்பு விழிப்புணர்வு மிகவும் பி தங்கிய நிலையில் உள்ளது என்பது ஆராய்ச்சியாளர்கள் ஒப்புக் கொண்ட பல காரணங்களில் ஒன்று ஆகும். எனினும், மிக விரைவாக கணினி இணைப்பு அல்லது கணினி தொடர்பைக் கொண்ட சேவைகள் தகவல் அமைப்பு மற்றும் உத்திகளை ஏற்று தனதாக்கிக் கொண்டுள்ளன. இவ்வாறான தழுவல், தகவல் பாதுகாப்பு கலாச்சார அடிப்படையில் நோக்கும் போது மிகவும் துரதிருஷ்டவசமானதாகத் தெரிகிறது.\n\nSection::::பரிணாமம்.\nகணினி அல்லது இணையம் தொடர்பான, மின்வெளி தாக்குதல்கள் அதிகரித்துள்ள நிலையில், அவற்றை எதிர்கொள்ளும் வகையில் தகவல் பாதுகாப்பு விழிப்புணர்வு உருவாகி வருகிறது. பல தனிநபர்கள் சார்ந்த தனிப்பட்ட தகவல்கள் பெருமளவில் இலக்காக்கப்படுகின்றன. இவற்றின் அளவு மற்றும் இவற்றுக்கான செலவு மிக அதிகமாகும். இது அமைதி குலைவு ஏற்படுத்தக் கூடிய சட்டத்திற்கு எதிரான செயல் ஆகும்..\n"}
{"id": "430484", "url": "https://ta.wikipedia.org/wiki?curid=430484", "title": "ஆவாபாய் பொமாஞ்சி வாடியா", "text": "ஆவாபாய் பொமாஞ்சி வாடியா\n\nஆவாபாய் பொமாஞ்சி வாடியா (Avabai Bomanji Wadia, செப்டம்பர் 18, 1913 – ஜூலை 11, 2005): இலங்கையில் பிறந்த இந்திய சமூக செயல்பாட்டாளரும், எழுத்தாளரும் ஆவார். \"தேசிய திட்டமிட்ட குழந்தை வளர்ப்பு அமைப்பு\" என்ற அமைப்பை நிறுவியவர். மேலும் அரசு சாராத நிறுவனங்களின் மூலம் பாலியல் சுகாதாரம் மற்றும் குடும்பக் கட்டுப்பாடு பற்றிய விழிப்புணர்வுகளை ஏற்படுத்தி வருகிறார். 1971 ஆம் ஆண்டு இந்திய குடியரசின் நான்காவது உயரிய விருதான பத்மசிறீ விருது வழங்கி கௌரவிக்கப்பட்டார்.\n\nSection::::வரலாறு.\nSection::::இளமையும் கல்வியும்.\nஆவாபாய் 1913, செப்டம்பர் பதினெட்டாம் நாள் அன்றைய பிரித்தானிய இலங்கையின் கொழும்புவில் பிறந்தார். இவருடைய குடும்பம் இந்தியாவின் குஜராத் மாநிலத்தினைப் பூர்வீகமாகக் கொண்டது; மேலும் மிகவும் வசதியான, மேற்கத்தியக் கலாச்சாரத்தைப் பின்பற்றிய பார்சி மக்கள் இனத்தைச் சேர்ந்தது. ஆவாபாயின் தந்தை தோரப்ஜி முஞ்ச்செர்ஜி, கப்பல் அதிகாரியாகப் பணியாற்றினார்., இவருடைய தாயார் ஆரிஸ்வாலா மேத்தா இல்லத்தரசியாக இருந்தார். கொழும்பில் பள்ளிப்படிப்பைத் தொடங்கிய ஆவாபாய், 1928 இல் தனது பதினைந்தாம் வயதில் இந்திலாந்து சென்றார். அங்கு பிராண்ட்ஸ்பெரியில் உள்ள குவீன்ஸ் பார்க் கம்யூனிட்டி பள்ளியிலும், பின்னர் இலண்டனில் உள்ள கில்பர்ன் உயர்நிலைப்பள்ளியும் தனது படிப்பை முடித்தார்.\n\n1932 இல் சட்டம் பயின்ற ஆவாபாய் 1934 இல் \"இன்ஸ் ஆஃப் கோர்ட்டில்\" (நீதிமன்றம்) தன்னை ஒரு வழக்குரைஞராகப் பதிவுசெய்து கொண்டார். இவர் சட்டத்தேர்வை எழுதி வெற்றிபெற்ற முதல் இலங்கைப் பெண் ஆவார். 1936-1937 இல் இலண்டன் உயர்நீதிமன்றத்தில் ஒருவருடம் வழங்குரைஞராக பயிற்சிபெற்றார்.\n\nஒரு சட்ட மாணவர் என்ற முறையில், அவர் பொதுநலவாய மாநாட்டிலும், சர்வதேச பெண்கள் கூட்டமைப்பு மாநாடுகள், பல்வேறு பேரணிகள் மற்றும் நிகழ்வுகளில் கலந்துகொண்டார். மகாத்மா காந்தி, முகமது அலி ஜின்னா, ஜவஹர்லால் நேரு ஆகிய இந்தியச் சுதந்திரப் போராட்டத்தில் பங்கு கொண்ட தலைவர்கள் இலண்டன் வந்திருந்த பொழுது, அவர்களை ஆவாபாய் நேரில் சந்தித்து கலந்துரையாடினார். இந்தத் தொடர்பின் காரணமாக, ஆவாபாய் இளநிலை வழக்குரைஞராகப் பணிபுரிய சில நிறுவனங்களுக்கு விண்ணப்பிக்கும் பொழுது அந்நிறுவனங்கள் இந்தனைக் காரணமாகக் கூறி அவரை நிராகரித்தன. பின்னர் இரண்டு வருடங்கள் கழித்து ஆவாபாய் இலண்டனில் இருந்து 1939 இல், தமது தாயகமான கொழும்பு திரும்பினார். அங்கு உச்சநீதி மன்றத்தில் பதிவுபெற்று வழக்குரைஞராக 1939 முதல் 1941 வரை பணியாற்றினார்.\n"}
{"id": "430487", "url": "https://ta.wikipedia.org/wiki?curid=430487", "title": "தோரணை (திரைப்படம்)", "text": "தோரணை (திரைப்படம்)\n\nதோரணை (Thoranai) என்பது 2009 ஆம் ஆண்டில் தமிழில் வெளிவந்த சண்டை மற்றும் நகைச்சுவை திரைப்படமாகும் தமிழ் திரைப்படம் ஆகும். \"ஜி .கே .ஃபிலிம் கார்பரேஷன்\" சார்பில் விக்ரம் கிருஷ்ணா தயாரிக்க, சபா அய்யப்பன் இயக்கத்தில் வெளிவந்த . இதில் விஷால், ஷ்ரேயா சரண் ஆகிய இருவரும் முன்னணிக் கதாபாத்திரங்களில் நடித்திருந்தனர். மேலும் சந்தானம், பொல்லாதவன் கிஷோர், அலி , பிரகாஷ் ராஜ் ஆகியோர் முக்கியக் கதாபாத்திரங்களில் நடித்துள்ளனர். இப்படம் ஒரே நேரத்தில் தமிழில் தோரணை என்ற பெயரிலும் ,தெலுங்கில் \"பிஸ்தா\" என்ற பெயரிலும் படமாக்கப்பட்டது. பின்னர், 2010 ல் \"விஷால் கி குர்பான்\" என்ற பெயரில் இந்தியில் மறு ஆக்கம் செய்யப்பட்டது.\n\nSection::::கதைச் சுருக்கம்.\nகுரு (கிஷோர்) மற்றும் தமிழரசன் , சூர்ய பிரகாஷ் (பிரகாஷ் ராஜ்) ஆகியோர் மற்றவர்களை பயமுறுத்தி அடாவடித்தனத்தில் ஈடுபடும் அடிதடி கும்பலைக் கொண்டு சென்னையில் இருக்கின்றனர். அவர்கள் நகரில் தங்களது ஆதிக்கத்தை நிலைநாட்ட ஒருவருக்கொருவர் போட்டி போட்டுக் கொண்டும் சண்டையிட்டும் வருகிறார்கள். மதுரையைச் சேர்ந்த முருகன் (விஷால்) ஒரு லட்சியத்தோடு சென்னை வருகிறான். இருபது வருடங்களுக்கு முன் வீட்டை விட்டு ஓடிப்போன தனது சகோதரனை தேடிக் கண்டு பிடித்து ஊர்த் திரும்புவதாக தனது தாயிடம் (கீதா) வாக்களித்துவிட்டு வருகிறான்.\n\nஅவனது நண்பன் வெள்ளைச்சாமியின் (சந்தானம்) உதவி அவனுக்குக் கிடைக்கிறது. பின் குரு தான் தனது சகோதரன் எனத் தெரிகிறது. அவர்கள் இருவரும் எவ்வாறு சூர்யபிரகாசிடம் இருந்து தங்களைப் பாதுகாத்தனர் என்பது போன்று கதை அமைக்கப்பட்டிருக்கும்.\n\nSection::::நடிப்பு.\nதமிழ் பதிப்பு\nSection::::வரவேற்பு.\nபிகைன்ட்வுட் மற்றும் சிஃபி போன்ற வலைதளங்களில் இப்படம் பல்வேறு விமர்சனங்களை எதிர் கொண்டது.\n"}
{"id": "430495", "url": "https://ta.wikipedia.org/wiki?curid=430495", "title": "மாரியா கொலம்பகே", "text": "மாரியா கொலம்பகே\n\nரொமந்தி மாரியா கொலம்பகே (Romanthi Maria Colombage, மே 19, 1984) ஓர் இலங்கை அழகுராணியும், விளம்பர துறையைச் சேர்ந்தவரும், இலங்கையின் உலக அழகிப் பட்டம் பெற்றவரும் அவார். ஆடை வடிவமைப்பு வல்லுநரான கொலம்பகே சீனாவில் 2007 இல் நடைபெற்ற உலக அழகிப்போட்டியில், இலங்கையின் சார்பில் போட்டியிட்டு இலங்கை உலக அழகிப்பட்டம் வென்றார். கொலம்பகே இலங்கையின் மிகப் புகழ்பெற்ற விள்ம்பர அழகி ஆவார். ஐரோப்பா, ஆசியா ஆகிய நாடுகளில் ஆடை அலங்கார நிகழ்வுகளை நிகழ்த்தியுள்ளார்.\n\nSection::::பின்னணி.\nகொலம்பகே இலங்கையின் கொழும்பில் பிறந்தவர். இவருக்கு ராப்தி என்ற ஒரு சகோதரி உள்ளார். கொழும்புவின் ஹோலி ஃபேமிலி கான்வெண்டில் படிப்பைத் தொடங்கிய இவர் தனது 18 ஆம் வயதில் ஆடை வடிவமைப்பில் பட்டயக் கல்வியை முடித்தார். தனது இருபத்தொன்றாம் வயதில் சந்தைப்படுத்துதலில் பட்டயக் கல்வி பெற்றார். பின்னர் இங்கிலாந்தின் கார்டிஃப்-இல் உள்ள வேல்ஸ் பல்கலைக்கழகத்தில் வணிக நிர்வாகம் மற்றும் மேலாண்மையில் முதுகலைப் பட்டம் பெற்றார்.\n\nதனது பதினேழாம் வயதில் ஒரு நடன அமைப்பாளாரின் வேண்டுகோளுக்கிணங்கி, கொழும்பில் ஓர் ஆடை அலங்கார நிகழ்வில் கலந்துகொண்டார். அதன் பின்னரே ஐரோப்பிய ஆசிய நாடுகளில் நடைபெற்ற நிகழ்ச்சிகளில் பங்குகொள்ளத் தொடங்கினார். 2003 இல் இலங்கையின் குறிப்பிடத்தக்க ஆடை அடையாளப் பெயர்களுள் ஒன்றான “பெல்லூசி” என்ற நிறுவனம் வடிவமைக்கப்பட்ட படைப்புகளில் முக்கிய பங்காற்றினார். இது வால்ட் டிஸ்னி நிறுவனம் மற்றும் ஹால்மார்க் வடிவமைப்புகளுக்குப் பெயர்பெற்ற, ரோஷன் பெரேரா என்பவருடைய நிறுவனமாகும். ஆடை வர்த்தகத்தைப் பல்வகைப்படுத்துவதில் கொலம்பகே ஒரு கருவியாக இருந்து செயல்பட்டார்.\n\nSection::::பணி.\nகொலம்பகே இந்தியா மற்றும் இலங்கையில் பல்வேறு புகைப்படமெடுக்கும் நிகழ்வுகளில் கலந்துகொண்டார். இவருடைய பதினெட்டாம் வயதில் துபாய், பாக்கிஸ்தான் ஆகிய நாடுகளில் மாடலிங்காக கலந்துகொண்டு திரும்பினார்.பின்னர் ஜெர்மனி, லண்டன், பாரிஸ் ஆகிய இடங்களில் அலங்கார நடை பயின்று மேடைகளில் தோன்றினார். மேலும் சிங்கப்பூர், தாய்லாந்து, சீனா ஆகிய நாடுகளுக்கும் சென்றார். விரைவிலேயே தன்னுடைய பெயரை நிலைநாட்டி தாயகமான இலங்கையின் சார்பில் அழகிப்போட்டியில் கலந்துகொண்டார். 2007 இல் உலக அழகிப்போட்டியில் இலங்கையின் சார்பில் கலந்துகொண்டு இலங்கையின் உலக அழகிப் பட்டம் சூட்டப்பெற்றார்.\n\n2008 இல் இந்தியாவில் கர்நாடக மாநிலம் பெங்களூருரைச் சேர்ந்த பிரசாத் பிட்டப்பா தனது நிறுவனத்திற்கான மாடலிங்கிற்காக நடிக்க இவரை அனுகினார். 2008 இல் அவருடைய \"அபஹரன்\" நகைக்கடைக்கான பெங்களூரின் புதியமுகமாக கொலம்பகே தேர்ந்தெடுக்கப்பட்டார். அதன் பின்னர் இவர் இந்தியாவிலேயே ஆறு மாதங்கள் தங்கியிருந்து மாடலிங் செய்தார். 2008, 2009 களில் கொலம்பகே இலங்கையின் கொழும்பு நகைக்கடைகளின் விளம்பர அழகியாகத் தோன்றினார். 2010 புத்தி பத்தீக் என்ற நீச்சலுடை நிறுவனத்தின் பத் டங்களில் இடம்பிடித்தார். \"நேஷன் ட்ரஸ்ட் பேங்க், சிங்கர், ஆசியன் அலையன்ஸ் காப்பீடு\" ஆகிய நிறுவன விளம்பரஙகளில் தோன்ற கொலம்பகே ஒப்பந்தம் செய்யப்பட்டுள்ளார்.\n\nSection::::வாழ்க்கை.\nகொலம்பகே \"கியான் விஜெ\"சின்ஹா என்ற இலண்டன் வங்கியாளரை ஜூலை 10, 2010 இல் மணந்தார். இவர்களுடைய திருமணம் மவுண்ட் லெவினியாவில் தாமஸ் தேவலயத்தில் நடைபெற்றது. அங்குள்ள தனியார் கடற்கரையில் உள்ள மவுண்ட் லெவினியா விடுதியில் இவர்களுடைய திருமண வரவேற்பு நிகழ்வு நடைபெற்றது. தற்பொழுது இவர் தனது கணவருடன் இலண்டனில் வசித்து வருகிறார்.\n"}
{"id": "430500", "url": "https://ta.wikipedia.org/wiki?curid=430500", "title": "நாடோடி மன்னன் (1995 திரைப்படம்)", "text": "நாடோடி மன்னன் (1995 திரைப்படம்)\n\nநாடோடி மன்னன் என்பது 1995ல் வெளிவந்த தமிழ்த் திரைப்படமாகும். இத்திரைப்படத்தை மணிவாசகம் எழுதி இயக்கியிருந்தார். அவரது மனைவி இராஜேஸ்வரி மணிவாசகம் தயாரித்திருந்தார். தேவா இசையமைத்திருந்தார். 19 ஆகஸ்ட் 1995 ஆம் ஆண்டு வெளிவந்த இப்படம், பாக்ஸ் ஆபீசில் தோல்வி அடைந்தது\n\nSection::::கதைச்சுருக்கம்.\nராமு என்றும் அழைக்கப்படும் ராம் சுந்தர் (சரத் குமார்) ஒரு பணம் படைத்த பெரிய தொழிலதிபர். அவரது மனைவியின் பெயர் மீனாக்ஷி (மீனா). இந்த தம்பதிக்கு ப்ரியா (அதுவும் மீனா தான்) என்ற மகள் இருந்தாள். அவள் வீம்பும் திமிரும் அதிகம் கொண்டவள். படித்த பட்டதாரியான ரமேஷ் (விக்னேஷ்), படிப்பிற்கேற்ற வேலை கிடைக்காமல் கார் ஓட்டுநராக பணியாற்றி வருகிறான். ப்ரியா மீது காதல் வயப்பட்டு, தான் ஒரு பெரிய பணக்காரன் என்று பொய் சொல்கிறான் ரமேஷ். அதை நம்பி ப்ரியாவும் ரமேஷை காதல் செய்கிறாள். பின்னர், ரமேஷ் சொன்னது பொய் என்று தெரியவந்து ரமேஷை வெறுத்து ஒதுக்குகிறாள். அதனால், ப்ரியாவின் தந்தை ராமு தனக்கு கடந்த காலத்தில் நடந்ததை பற்றி கூறுகிறார்.\n\nகடந்த காலத்தில், ஒரு பெரிய பணக்காரரின் (கிட்டி) மகள் மீனாக்ஷி. ராமு, ஒரு செருப்பு தைக்கும் தொழிலாளி. அவனின் நண்பன் பொன்னுசாமி (கவுண்டமணி) ஆவான். அவ்வாறாக ஒரு நாள், ரவுடிகளிடமிருந்து மீனாட்சியை காப்பாற்றுகிறான் ராமு. உடனே, மீனாக்ஷி ராமுவை காதல் செய்கிறாள். பொன்னுசாமியின் உதவியுடன் மீனாக்ஷி, மயில் ஆத்தா என்ற பெயரில் ஏழை போல் நடித்து, ராமுவை தன் வசம் காதல் வயப்பட்ட நாடகமாடுகிறாள். அதனை நம்பி ராமுவும் மீனாட்சி மேல் காதல் கொள்கிறான். அதே சமயம், மீனாட்சியின் தந்தை இந்த காதலை ஒப்புக்கொள்ளவில்லை. அதனால், தனது பணக்கார வாழ்க்கையை துறந்து, ராமுவை மணம் செய்கிறாள் மீனாக்ஷி. அதன் பின்னர், அயராது உழைத்து, இந்திய அளவில் பெரிய பணக்காரர்களில் ஒருவராக இடப்பிடிக்கிறான் ராமு.\n\nநிகழ்காலத்தில், செல்வாக்குள்ள கிருஷ்ணமூர்த்தியிடம் (ரகுவரன்) ராமுவிற்கு மோதல் ஏற்படுகிறது. அதன் பின்னர், ப்ரியா ரமேஷை ஏற்றுகொண்டாளா? மோதலில் ராமு வெற்றிபெற்றாரா? போன்ற கேள்வி விடைகாணுதலே மீதிக் கதையாகும்.\n\nSection::::ஒலிப்பதிவு.\nகாளிதாசன் எழுதிய பாடல் வரிகளுக்கு தேவா இசை அமைத்தார். \n"}
{"id": "430503", "url": "https://ta.wikipedia.org/wiki?curid=430503", "title": "மருமகன் (திரைப்படம்)", "text": "மருமகன் (திரைப்படம்)\n\nமருமகன் என்பது 1995ல் வெளிவந்த தமிழ்த் திரைப்படமாகும். இதனை மணிவாசகம் எழுதி இயக்கியிருந்தார். தேவா இசையமைத்திருந்தார் இத்திரைப்படம் 7 ஜுலை 1995 ல் வெளிவந்தது.\n"}
{"id": "430504", "url": "https://ta.wikipedia.org/wiki?curid=430504", "title": "திலானி ஏக்கநாயக்க", "text": "திலானி ஏக்கநாயக்க\n\nதிலானி அசோகமாலா ஏக்கநாயக்க (\"Dilhani Ashokamala Ekanayake\", (; பிறப்பு;மார்ச் 4, 1970) இலங்கையைச் சேர்ந்த விருதுபெற்ற திரைப்பட நடிகையும் தொலைக்காட்சி நாடக நடிகையும் ஆவார். பாலிவுட் படங்களின் கடுமையான போட்டி மற்றும் தொலைக்காட்சி நிகழ்ச்சிகளின் எழுச்சி ஆகியவற்றால் சிங்களத் திரைப்படத்துறை கடுமையான சரிவைச் சந்தித்த போதும், சிங்களத் திரையுலகில் தனக்கென ஓரிடத்தைத் தக்கவைத்த நடிகைகளுள் ஏகநாயக ஒருவராவார். இவர் இலங்கையின் ஸ்ரீதேவி என அறியப்படுகிறார்.\n\nSection::::குடும்பம்.\nஏகநாயக இலங்கையின் கொழும்புவிலுள்ள \"புனித கிளாரே\" பெண்கள் பள்ளியில் படித்தார். இவர் பாடகர் ஜெ. ஏ. மில்டன் என்பவரின் மகனான நடிகர் பிரியங்கரா பெரேரா என்பவரை திருமணம் செய்துகொண்டார். இவருடைய மகன் தில்மின் பெரேரா ஆவார்.\n\nSection::::தொலைக்காட்சி நடிப்பு.\nதிரைப்படங்களில் நடித்துக்கொண்டிருக்கும் பொழுதே இவர் தொலைக்காட்சி நாடகங்களிலும் தனது நடிப்பை வெளிப்படுத்தி தொலைக்காட்சி நட்சத்திரமாகவும் விளங்கினார். மாயா ரங்கா, சுவர்ன கிங்கிணி, மீதுமா ஆகிய தொலைக்காட்சி நாடகங்களில் தனித்துவமான இவர் நடிப்பு அனைவராலும் பேசப்பட்டது. இலங்கையின் திரை நட்சத்திர விழாவான \"ரிடீ ரேயாக்\" என்ற விழாவில் இவர் முக்கிய கதாபாத்திரமேற்று நடித்தார். இந்நிகழ்ச்சி இலங்கையில் ஆண்டுக்கொருமுறை நிகழும் புகழ்பெற்ற நிகழ்ச்சியாகும். ரன்வீரு ரியல் ஸ்டார், மெகாஸ்டார், ஆகிய நிகழ்ச்சிகளில் நடுவராக இருந்தார். தற்பொழுது \"தவாலா தூவீலி\", \"தேவியா சுகாலா\" ஆகிய தொலைக்காட்சி நாடகங்களில் நடித்து வருகிறார். இவர் லக்ஸ் சோப்பின் விளம்பரத் தூதுவர் ஆவார்.\n\nSection::::திரைப்படத்துறை.\n1989இல் திரைப்படத்துறையில் நுழைந்த ஏகநாயக நடித்த முதல் படம் யாஸ்பாலித நாணயக்காரா என்பவரின் இயக்கத்தில் வெளிவந்த தெதுன்ன சாமநாளியக் என்ற படமாகும். 2005 இல் இலங்கையில் நடைபெற்ற சரசவ்விய திரைப்பட விழாவில் , சரசவ்விய விருதுக்கான சிறந்த நடிகை விருது பெற்றார். மேலும் \"மேக வாம் அதா, சுலங்கா, மே மேக சந்தை, சூடு காலு சாகா ஆளு, பேம் கேக்குல, மாயா ரங்கா\" (தொலைக்காட்சி நாடகம்), சமீபத்திய தொலைக்காட்சி நிகழ்ச்சியான \"தாவாலா தூவாலி\" ஆகியவற்றில் ஏகநாயக தனது சிறப்பான நடிப்பை வெளிப்படுத்தியுள்ளார். தொடக்கத்தில் வணிக ரீதியான படங்களில் நடித்தார். இவருடைய நடனமாடும் திறமையும், புன்னகையும் ரசிகர்களைக் கவர்ந்தது. இவர் இலங்கையின் ஸ்ரீதேவி என அறியப்படுகிறார். \"அசோக\" \"ஹந்தகமா\" என்பவரின் \"மீ மக சண்டை\" என்ற படத்தில் இவர் தமிழ்ப் பெண் கதாப்பாத்திரமேற்று மாறுபட்ட வேடத்தில் தன் நடிப்பை வெளிப்படுத்தினார் .\n\n"}
{"id": "430508", "url": "https://ta.wikipedia.org/wiki?curid=430508", "title": "பாட்டுக்கு நான் அடிமை", "text": "பாட்டுக்கு நான் அடிமை\n\nபாட்டுக்கு நான் அடிமை என்பது 1990 ல் வெளிவந்த இந்திய தமிழ் திரைப்படமாகும். இதனை சண்முகப்பிரியன் இயக்கியிருந்தார். இதில் ராமராஜன், ரேகா, குஷ்பூ போன்றோர் முக்கிய கதாப்பாத்திரங்களில் நடித்திருந்தனர்.\n\nஇளையராஜா இசையமைத்திருந்தார்.\n"}
{"id": "430509", "url": "https://ta.wikipedia.org/wiki?curid=430509", "title": "பாண்டு (நடிகர்)", "text": "பாண்டு (நடிகர்)\n\nபாண்டு என்பவர் தமிழ்த் திரைப்பட நடிகராவார். இவர் நகைச்சுவை கதாப்பாத்திரங்களில் அதிகம் நடித்துள்ளார். இவருடைய சகோதரர் இடிச்சப்புளி செல்வராசு என்பவரும் நகைச்சுவை நடிகராவார். இவர் திரைப்படங்களோடு தொலைக்காட்சி தொடர்களிலும் நடித்துள்ளார். தினம் தினம் தீபாவளி, உறவுகள் சங்கமம், வள்ளி போன்ற தொலைக்காட்சி தொடர்களில் நடித்துள்ளார்.\n"}
{"id": "430510", "url": "https://ta.wikipedia.org/wiki?curid=430510", "title": "ஜெசிமா இஸ்மாயில்", "text": "ஜெசிமா இஸ்மாயில்\n\nதேசபந்து ஜெசிமா இஸ்மாயில் (பிறப்பு 1935) இலங்கையை சேர்ந்த கல்வியாளர், ஒலிபரப்பாளர் மற்றும் சமூக ஆர்வலரும் ஆவார். இவர் மனித உரிமை வழக்கறிஞராக சேவையாற்றியுள்ளார். கல்வி, மனித உரிமை, ஒலிபரப்பு ஆகிய துறைகளில் பல உயர் பதவிகளை வகித்துள்ளார். முஸ்லிம் மகளிர் ஆராய்ச்சி மற்றும் நடவடிக்கை மன்றம் எனும் அமைப்பின் நிறுவனரும், இலங்கை முஸ்லிம் பெண்கள் மாநாட்டின் தலைவரும் ஆவார். இவர் நாட்டின் முக்கிய பிரச்சினைகள், இளைஞர் எழுச்சி, பெண் உரிமைகள், சமாதானம் மற்றும் ஜனநாயகம் ஆகியவைகளை பற்றி உரையாற்றியுள்ளமை குறிப்பிடதக்கது. 1989 ஆம் ஆண்டு இலங்கையின் மூன்றாவது உயரிய கௌரவமான  தேசபந்து விருது வழங்கப்பட்டு கௌரவிக்கப்பட்டார். ஜெசிமா இலங்கை முஸ்லிம் சமூகத்தின் மத்தியில் சிறந்த முன்மாதிரி பெண்ணாகத் திகழ்கின்றார்.\n\nSection::::வாழ்க்கை வரலாறு.\nஜெசிமா இஸ்மாயில் 1935 ஆம் ஆண்டு அம்பாறை மாவட்டத்தில் கல்முனை பிரதேசத்தில் இருந்து சுமார் இரண்டரை மைல் தொலைவில் அமைந்துள்ள சாய்ந்தமருது என்ற கிராமத்தில் பிறந்தார். இவரின் தந்தை நீர்ப்பாசான பொறியியளாரும் ,தாய் இல்லத்தரசியுமாவார். இவரது பாட்டனார் பள்ளிவாயில் அறங்காவலராகப் பணியாற்றியுள்ளார்.\n\nஜெசிமா பழமைவாத குடும்பப் பின்னணியை கொண்டவர். ஆனால் அவரது தந்தை அவருக்கு கல்வியை தொடர ஊக்கமளித்தார். கொழும்பில் \"புனித பிரிட்ஜெட்\" \"கன்னிமாடத்தில்\" இல் கல்வி கற்றார்.\n\nஜெசிமாவின் தாய்வழி குடும்பத்தின் உள்ளூர் அரசியலில் ஈடுபட்டிருந்தனர். அவரின் தாய் தேர்தல் காலங்களில் வாக்குபதிவு முகவராக பணியாற்றியுள்ளார்.\n\nஜெசிமா பேராதனை பல்கலைக்கழகத்திலும், சிலோன் பல்கலைகழகத்திலும் 1955 ஆம் ஆண்டு தனது 20வது வயதில் பட்டம் பெற்றார்.\n\nSection::::பணி.\nசிலோன் பல்கலைக்கழகத்தில் 1955 ஆம் ஆண்டு பட்டம் பெற்றபின் கல்வி, மனித உரிமை, ஒலிபரப்பு ஆகிய துறைகளில் பணிபுரிந்தார். தேவி மகளிர் வித்தியாலயத்தில் அதிபர் கலாநிதி. விமலா டி சில்வா அவர்களின் வழிகாட்டலில் கடமையாற்றினார். பின்பு கனடா சென்று மெக்கில் பல்கலைக்கழகத்தில் முதுகலைப் பட்டம் பெற்றார். முதுகலை டிப்ளோமாவை அவுஸ்ரேலியா சிட்னி பல்கலைகழகத்தில் பூர்த்தி செய்தார்\n\nஜெசிமா 32 வருட காலமாக கல்வி கற்பித்தலில் ஈடுபட்டிருக்கிறார். முஸ்லிம் பெண்கள் கல்லூரியில் அதிபராக 1975 - 1988 வரை சுமார் 13 வருடங்கள் கடமையாற்றியுள்ளார்.\n\n1980ஆம் ஆண்டு இலங்கை ஒலிபரப்பு கூட்டுத்தாபனத்தின் முதல் பெண் தலைவராக நியமிக்கப்பட்டார்.\n\n2009ஆம் ஆண்டு முள்ளிவாய்கால் குண்டு வெடிப்புகள் தொடர்பாக அறிக்கைகளை சமர்ப்பிக்கும் குழுவில் உறுப்பினராக நியமிக்கப்பட்டார்.\n\nஇலங்கை முஸ்லிம் பெண்கள் மாநாட்டின் நிறுவனர் ஆவார். மேலும் இவர் கிழக்கு பல்கலைக்கழகத்தின் முன்னாள் துணை வேந்தராக சேவையாற்றியுள்ளார்.\n\nஇலவசமான மற்றும் நேர்மையான தேர்தல்களுக்கு மக்கள் நடவடிக்கைகள் எனும் அமைப்பின் தலைவரும் ஆவார்.\n\nSection::::தனிப்பட்ட வாழ்க்கை.\nஜெசிமா இஸ்மாயில் பேராசிரியர் \"மஹ்ரூப் இஸ்மாயிலை\" திருமணம் முடித்தார். பேராசிரியர் மஹ்ருப் இஸ்மாயில் 13 சூன் 2016 இல் தனது 85ம் வயதில் காலமானார்.\n"}
{"id": "430513", "url": "https://ta.wikipedia.org/wiki?curid=430513", "title": "சுலக்சனா (நடிகை)", "text": "சுலக்சனா (நடிகை)\n\nசுலக்சனா (பிறப்பு: 01 செப்டம்பர், 1965) என்பவர் இந்திய திரைப்பட மற்றும் தொலைக்காட்சி நடிகையாவார். இவர் செப்டம்பர் 1, 1965 ஆம் ஆண்டு பிறந்தவர். இவர் தென்னிந்திய மொழிகளான தமிழ், மலையாளம், தெலுங்கு மற்றும் கன்னட மொழிகளில் நடித்துள்ளார். காவியத் தலைவி திரைப்படம் மூலம் இரண்டரை வயதிலிருந்து நடிக்கத் தொடங்கினார். 1980 இல் சுபோதையம் என்ற தெலுங்குப் படத்தில் நடிகர் சந்திர மோகனோடு இணைந்து நடித்தார். இவர் தூறல் நின்னு போச்சு என்னும் திரைப்படம் மூலமாக தமிழில் அறிமுகமானர். இவர் 450க்கும் மேற்பட்ட திரைப்படங்களில் நடித்துள்ளார்.\n\nSection::::குடும்பம்.\nம. சு. விசுவநாதன் மகனான கோபிகிருஷ்ணன் என்பவரை திருமணம் செய்து கொண்டார். இவர்களுக்கு மூன்று மகன்கள் உள்ளனர்.\n\n"}
{"id": "430530", "url": "https://ta.wikipedia.org/wiki?curid=430530", "title": "ரௌத்ரம் (தொலைக்காட்சித் தொடர்)", "text": "ரௌத்ரம் (தொலைக்காட்சித் தொடர்)\n\nரௌத்ரம் இது ஒரு சிங்கப்பூர் நாட்டு மர்மம் கலந்த திரில்லர் தமிழ்மொழி தொலைக்காட்சி தொடர் ஆகும். இந்த தொடரை 'வேல் முருகன்' என்பவர் இயக்க மதியழகன், சாமினி சந்துரு, மகேஸ்வரி, விக்னேஷ் வரதராஜன், கதிரவன், மகேஷ் சந்திரதாஸ் ஆகியோர் முதன்மை கதாபாத்திரத்தில் நடித்துள்ளார்கள்.\n\nஇந்த தொடர் சனவரி 16, 2019 முதல் வரை திங்கள் முதல் வியாழன் வரை இரவு 10 மணிக்கு வசந்தம் தொலைக்காட்சியில் ஒளிபரப்பாகி ஒளிபரப்பாகி 23 அத்தியாங்களுடன் நிறைவு பெற்றது. \n\n\n"}
{"id": "430532", "url": "https://ta.wikipedia.org/wiki?curid=430532", "title": "இசுகாண்டியம் நைட்ரேட்டு", "text": "இசுகாண்டியம் நைட்ரேட்டு\n\nஇசுகாண்டியம்(III) நைட்ரேட்டு (Scandium(III) nitrate) Sc(NO) என்ற மூலக்கூற்று வாய்ப்பாட்டை உடைய அயனிச் சேர்மம் ஆகும், இது மற்ற அனைத்து நைட்ரேட்டுகளையும் போல ஒரு ஆக்சிசனேற்றியாகும். இச்சேர்மம் ஒளியியல் பூச்சுகளிலும், மின்னணுவியல் சாதனங்களில் மேல்பூச்சாகவும் பயன்படுகிறது,\n"}
{"id": "430533", "url": "https://ta.wikipedia.org/wiki?curid=430533", "title": "கேத்தரின் ஈசாவு", "text": "கேத்தரின் ஈசாவு\n\nகேத்தரின் ஈசாவு (Katherine Esau, ஏப்ரல் 3, 1898 – ஜூன் 4, 1997): ஜெர்மானிய-அமெரிக்கத் தாவரவியலாளர் ஆவார். தாவர உடலமைப்பியல் குறித்த இவரது ஆய்வுக்காக தேசிய அறிவியல் பதக்கம் பெற்றார்.\n\nSection::::இளமையும் கல்வியும்.\nஈசாவு 1898 இல் அன்றையஉருசியப் பேரரசின் ஏகதெரினோஸ்லாவ் (தற்பொழுது உக்ரைனில் திநிப்ரோ) என்ற இடத்தில் பிறந்தார். இவருடைய குடும்பம் ரஷியன் \"மென்னோடைட்ஸ்\" என அழைக்க்ப்படும் ஜெர்மானியக் கிறித்துவக் குடும்பத்தைச் சேர்ந்தது. ஈசாவு மாஸ்கோவில் தனது வேளாண்மைக் கல்வியைத் தொடங்கினார்.ஆனால் அக்டோபர் புரட்சி புரட்சி காரணமாக இவரது குடும்பம் ஜெர்மனிக்குக் குடிபெயர நேரிட்டது. அங்கு பெர்லின் வேளாண்மைப் பல்கலைக்கழகத்தில் தனது படிப்பை முடித்தார். 1992-இல் ஈசாவின் குடும்பம் அமெரிக்காவின் கலிபோர்னியாவுக்குக் குடிபெயர்ந்தது. அங்கு ஸ்பெர்க்லஸ் சர்க்கரை நிறுவனத்தில் பணியில் சேர்ந்த ஈசாவு, சர்க்கரை வள்ளிக்கிழங்கினைத் தாக்கும் சுருள் வைரஸ்களைத் தடுக்கும் ஆய்வில் ஈடுபட்டார். டேவிசில் உள்ள கலிபோர்னியப் பல்கலைக் கழகத்தில் தனது படிப்பினைத் தொடர்ந்த ஈசாவு, அங்கேயே தனது முனைவர் பட்டத்திற்கான ஆய்வினை 1931 இல் முடித்துப் பட்டம் பெற்றார். பின்னர் அதே பல்கலைக்கழகத்திலேயே ஆசிரியராகப் பணியில் சேர்ந்தார். அங்கு தனது 67 ஆம் வயதில் ஓய்வு பெறும் வரை பணியாற்றினார்.\n\nSection::::பணிகள்.\nஈசாவு, தாவர உடலமைப்பியல் முன்னோடியாகத் திகழ்ந்தார். இவரது நூல்களான தாவர உடலமைப்பியல் மற்றும் \"விதைத் தாவரங்களின் உடலமைப்பியல்\" ஆகியன தாவரங்களின் கட்டமைப்பற்றி விளக்கும் முக்கியமான உயிரியல் நூல்களாகும். தொடக்கத்தில் இவரது ஆய்வு தாவரங்களைத் தாக்கும் தாவர தீ நுண்மம் பற்றியதாக இருந்தது. குறிப்பாக தாவரத் திசுக்களில் அதன் வளர்ச்சி பற்றியதாக இருந்தது. ஈசாவு ஆசிரியராகப் பணியில் சேர்ந்து, பின்னர் தாவரவியல் பேராசிரியராக உயர்ந்தார். கற்பிக்கும் பணியில் ஈடுபட்டுக்கொண்டே தாவரங்களில் குறிப்பாக, உரியத்தின் மீதான தீ நுண்மத் தாக்குதல் பற்றிய ஆய்வைத் தொடர்ந்தர். உரியம் என்பது தாவரங்களில் உணவு சேமிக்கும் திசுக்களாகும். இவருடைய ஆய்வின் பயனாக உரியம் என்ற நூல் 1969 இல் வெளியிடப்பட்டது. இதில் ஐந்தாவது தொகுதி இவரது தொகுப்பின் மிக முக்கியமானதாக அங்கீகாரம் பெற்றது. அத்தொகுதி உரியம் பற்றிய தகவல்களை உள்ளடக்கிய ஒரு முக்கியச் சான்றாக இருக்கிறது.\n\nஈசாவு, கலை மற்றும் அறிவியலுக்கான தேசிய அகாதமியின் உறுப்பினராக 1949 இல் தேர்ந்தெடுக்கப்பட்டார். 1950 இல் இவர் \"வெர்ணான் சீடெல்\" என்பவருடன் இணைந்து உரியம் பற்றிய மேலும் பல ஆய்வுகளைச் செய்தார். 1957-இல் ஐக்கிய அமெரிக்காவின் தேசிய அறிவியல் அகாதமியின் உறுப்பினராகத் தேர்ந்தெடுக்கப்பட்டார். கேத்தரின் ஈசாவு, அந்த அகாதமியால் தேர்ந்தெடுக்கபப்ட்ட ஆறாவது பெண் உறுப்பினராவார். பின்னர், 1963-இல் கலிபோர்னியாப் பல்கலைக் கழகத்தில் முழுநேரப் பேராசிரியராக பணி உயர்த்தப்பட்டார். டாவிஸில் பணியாற்றி ஓய்வு பெற்ற பிறகு 1965 இல் சாந்தா பார்பராவில் உள்ள கலிபோர்னியப் பல்கலைக்கழகத்தில் பணியாற்றினார். அங்கு தனது தொண்ணூறாம் வயது வரை ஆய்வுகளில் ஈடுபட்டார். ஈசாவு 162 ஆய்வுக் கட்டுரைகளையும், ஐந்து புத்தகத் தொகுதிகளையும் வெளியிட்டுள்ளார்.\n\n1973 இல், ஒரு பேட்டியில் வாசர்மேன் என்பவர் இவரது வழ்க்கையில் கல்வி மற்றும் தொழில் செலுத்தும் ஆதிக்கம் பற்றிய ஒரு கேள்விக்கு இவ்வாறு எழுதுகிறார். ”நிறுவப்பட்ட கொள்கைகளுக்காக என்னை மாற்றிக்கொள்ளும் போது ஓர் ஆன்மீகச் சுதந்திரத்தைப் பராமரிப்பதற்கான ஒரு வழியை நான் கண்டறிந்தேன்... நான் பெண் என்பதனால் எனது பணி பாதிக்கப்படுவதாக நான் என்றுமே உணரவில்லை”.\" \n"}
{"id": "430536", "url": "https://ta.wikipedia.org/wiki?curid=430536", "title": "போரிரேன்", "text": "போரிரேன்\n\nபோரிரேன் (\"Borirane\") என்பது CHBH என்ற மூலக்கூற்று வாய்ப்பாட்டால் விவரிக்கப்படும் ஒரு கனிம வேதியியல் சேர்மமாகும். பல்லினவளைய கரிமச் சேர்மமாக போரிரேன் வகைப்படுத்தப்படுகிறது. நிறமற்றும் எளிதில் தீப்பற்றக் கூடியதுமான இவ்வாயு எளிய போரிரேனுக்கு எடுத்துக்காட்டாகும். மூன்று உறுப்பினர் வளைய அமைப்பைக் கொண்ட இதன் கட்டமைப்பில் இரண்டு கார்பன் அணுக்களும் ஒரு போரான் அணுவும் உள்ளன. அசிரிடினின் அமைப்பை ஒத்த சேர்மமாக இதை காண இயலும். அசிரிடினிலுள்ள நைட்ரசன் அணுவை போரான் அணு இங்கு இடப்பெயர்ச்சி செய்கிறது. மேலும் போரிரேன் சேர்மம் எத்திலிடின்போரேனுடன் சமபகுதிச் சேர்மமாக உள்ளது.\nபோரிரேனுக்கு ஐந்து மாற்றியன்கள் உள்ளன.\n"}
{"id": "430544", "url": "https://ta.wikipedia.org/wiki?curid=430544", "title": "தி. க. ராமானுச கவிராயர்", "text": "தி. க. ராமானுச கவிராயர்\n\n'கவித்தென்றல்' தி. க. ராமானுச கவிராயர்' (T.K. Ramanuja Kavirajar) பி.ஏ., பி.எல். (1905–1985) என்பவர் தமிழ் புலவர், காந்தியவாதி, நாடக எழுத்தாளர், வழக்குரைஞர், மனிதநேயம் மிக்கவர் எனப் பன்முகம் கொண்டவர்.\n\nஇவர் தமிழ் மற்றும் ஆங்கில மொழியில் புலமை பெற்று விளங்கினார். இவர் தமிழ் மொழியில் 14 நூல்களையும், ஆங்கில மொழியில் 5 நூல்களையும் எழுதியுள்ளார். அவரின் படைப்புகளில் கையாண்ட தேர்ந்த மொழி ஆளுமை, கவிதைத்திறன் ஆகியவற்றால் அறியப்படுகிறார்.\n\nஅவர் மகாத்மா காந்தியின் வழியைப் பின்பற்றினார். தன் வாழ்நாள் முழுவதும் சத்தியம் மற்றும் உண்மையாக இருப்பதைக் கடைப்பிடித்தார். அவர் பல நூல்களை எழுதினாலும், 12285 வார்த்தைகளால் எழுதப்பட்ட \"மகாத்மா காந்தி காவியம்\" என்னும் நூல் அவர் எழுதிய பிற பக்தி நூல்களை விட மிகச் சிறந்ததாகப் போற்றப்படுகிறது. மேலும். நாமக்கல் கவிஞர் விருதுக் குழு அவருக்கு \"கவித்தென்றல்\" என்னும் பட்டத்தை வழங்கிச் சிறப்பித்தது. கவிராஜர் அந்த நூலை ஆங்கிலத்தில் \"பாரத் ரீபார்ன்\" (Bharath reborn) என்கிற பெயரில் மொழிபெயர்த்தார். அவர் பக்தியுடனும், எளிமையாகவும் வாழ்ந்து தனது 80ம் வயதில் காலமானார்.\n\nSection::::இளமைப்பருவம்.\nதி. க. ராமானுச கவிராயர், திருநெல்வேலியில் கள்ளபிரான்-அரசாழ்வார் தம்பதிக்கு 28 திசம்பர்,1905ம் ஆண்டு பிறந்தார். தனது 12ம் வயதிலேயே பாடல்களை எழுதினார். அவர் ஆழ்ந்த ஈடுபாட்டுடன் இலக்கியங்களை கற்று, தமிழ் மற்றும் ஆங்கில மொழியில் புலமை பெற்றுத் திகழ்ந்தார். சிறு வயதிலேயே \"ஷேக்ஸ்பியர்\" நாடகங்களுக்கு வர்ணணை செய்யும் அளவிற்கு அவர் புலமை பெற்றிருந்தார். அவரது தாயார் மறைந்ததால், தாய்மாமன் மூலம் தத்து எடுக்கப்பட்டு வளர்ந்தார்.\n\nSection::::குடும்ப வாழ்க்கை.\nகவிராயர் இளமையில் செல்லம்மாள் என்பவரை மணந்தார். அவருக்கு ஐந்து குழந்தைகள் பிறந்தன. சில வருடங்களுக்குப் பிறகு, செல்லம்மாள் மறைந்ததும் விசாலாட்சி என்பவரை மணந்தார். இரண்டாவது மனைவியும் மற்றும் இரு மகள்களும் இறந்துவிட்டதால் அவர் தனது வாழ்நாளில் தனது கடமைகளை ஒரு துறவி போலவே செயல்படுத்தி, உயர் மதிப்பு, மெய்யியல் மற்றும் உண்மையை உள்ளடக்கிய இலக்கிய படைப்புகளை உருவாக்கினார்.\n\nSection::::மகாத்மா காந்தி காவியம்.\nகவிராயர், 1975 மற்றும் 1979ம் ஆண்டுகளுக்கிடையில் தனது சிறந்த படைப்பான 'மகாத்மா காந்தி காவியம்' என்னும் நூலை நான்கு தொகுதிகளாக தமிழ் மொழியில் வெளியிட்டார். இந்த படைப்பு கம்ப ராமாயணத்திற்குப் பிறகு கவிராயரின் காவியம் என்று வல்லுனர்களால் பாராட்டப்பட்டது. அனைத்து முக்கிய இந்திய பத்திரிகைகளிலும் செய்தித்தாள்களிலிருந்தும் இந்த படைப்பிற்காக கவிராயர் பல வெளிப்படையான விமர்சனங்களைப் பெற்றார். இன்றும், இப்படைப்பில் மன்றங்கள், போட்டிகள் மற்றும் இலக்கிய மதிப்பீடுகள் நடைபெறுகின்றன.\n\nSection::::பிற படைப்புகள்.\nஇதைத் தொடர்ந்து, கவிராயர் பல ஆங்கில நூல்களை எழுதினார். 1979ம் வருடம் \"லிரிக்ஸ் ஆஃப் லைஃப்\" என்ற கவிதை தொகுப்பையும், 'முதின்' என்கிற நாடகத்தையும் எழுதி வெளியிட்டார். அதற்கடுத்த வருடத்தில் மகாத்மா காந்தி காவியத்தை \"'பாரத் ரீபார்ன்' அல்லது 'த ஸ்டோரி ஆஃப் மாத்மா காந்தி\" என்கிற பெயரில் மொழி பெயர்த்தார். பல்துறை வித்தகரான கவிராயர் மேலும் மூன்று ஆங்கில நூல்களை எழுதினார். அவை \"மாத்தமேட்டிக்ஸ் அன்ட் மேன்,\" \"அ டிரீட்டிஸ் ஆன் ஹிண்டூயிசம், மற்றும்\" \"கம்பராமாயணம் இன் இங்கிலீஸ் வெர்ஸ்\" ஆகும். 1989இல் \"மகாத்மா காந்தி\" என்கிற தலைப்பில் ஆங்கில நாடகத்தை எழுதினார். இதைத் தவிர பல்வேறு பிரிவுகளில் கவிதை மற்றும் உரைநடைகளை எழுதியுள்ளார்.\n\nSection::::மனிதநேயம்.\nபெருமளவு வசதி படைத்தவராக இருந்தாலும், கவிராயர் எளிமையாக வாழ்ந்தார். இவர் தனது 100 ஏக்கர் நிலத்தை ஆச்சார்யா வினோபாவேயின் பூமிதான இயக்கத்திற்கு நன்கொடையாக அளித்தார். தனது கிராமத்தில் உள்ளவர்களுக்காக தாய்-சேய் நல விடுதி ஒன்றினை ஏற்படுத்தினார். தகுதியான குழந்தைகளுக்கு கல்வி உதவி அளித்தார். இந்த உண்மையான காந்தியவாதி 1985 இல் மறைந்தார்.\n"}
{"id": "430546", "url": "https://ta.wikipedia.org/wiki?curid=430546", "title": "பரிசுத்த திரித்துவ ஆலயம், ஊட்டி", "text": "பரிசுத்த திரித்துவ ஆலயம், ஊட்டி\n\nபரிசுத்த திரித்துவ தேவாலயம் (Holy Trinity Church) இந்தியாவில் தமிழ்நாட்டில் உள்ள உதகமண்டலத்தில் அமைந்து உள்ளது. இது ஊட்டியின் மிகப் பழைய நிலக்குறி அல்லது அடையாளம் ஆகும். இந்த கட்டிடம் ஆரம்ப காலங்களில் ஞாயிற்றுக் கிழமைகளில் தேவாலயம் ஆகவும் மற்ற நாட்களில் பள்ளி ஆகவும் செயல்பட்டு வந்தது. 1858 இல் இருந்து இது தேவாலயம் ஆக மட்டும் செயல்பட்டு வருகிறது.\n\nஜார்ஜ் உக்லோ போப் எனும், தமிழ் புலமை பெற்ற ஆங்கிலேயர்தான் இந்த தேவாலயத்தின் வளர்ச்சியில் அதிகம் பங்கேற்றார். இவர் அநேக தமிழ் நூல்களை ஆங்கிலத்தில் மொழி பெயர்த்துள்ளார். திருக்குறளும் அதில் அடக்கம் ஆகும். 185 – 59 வரை இத்தேவாலயத்தின் பாதிரியாராக இருந்தார். இச்சபையில் ஏறக்குறைய 700 குடும்பங்கள் இருக்கின்றனர். ஏழு சிறு சபைகள் இந்த சேகரத்தோடு (தலைமை ஆலயம்) இணைக்கப்பட்டுள்ளது. அவை பரிசுத்த தோமாவின் ஆலயம் ஊட்டி, பரிசுத்த யோவானின் ஆலயம் கண்டல், இம்மானுவேலின் ஆலயம் கெந்தொரை, அனைத்து பரிசுத்தவான்களின் ஆலயம், தோடா காலனி, பரிசுத்த பவுலின் ஆலயம் முதோரை, கிறிஸ்துவின் ஆலயம், தோமண்ட், ஆகும். இந்த வருடம் இந்த ஆலயம் தனது 150 ஆவது பிரதிஷ்டை வருடமாக கொண்டாட இருக்கிறது.\n"}
{"id": "430550", "url": "https://ta.wikipedia.org/wiki?curid=430550", "title": "தூய ஸ்தேவானின் ஆலயம், ஊட்டி", "text": "தூய ஸ்தேவானின் ஆலயம், ஊட்டி\n\nதூய ஸ்தேவானின் ஆலயம் இந்தியாவில் உள்ள தமிழ்நாட்டில் மைசூர் – ஊட்டி செல்லும் பாதையில் அமைந்துள்ளது. நீலகிரி மாவட்டத்தில் உள்ள பழைய தேவாலயங்களில் இதுவும் ஒன்றாகும். \nSection::::வரலாறு.\nஇதன் வரலாறு 19 ஆம் நூற்றாண்டிற்கு செல்கிறது. அப்பொழுது சென்னை மாகாண ஆளுநராய் இருந்த ஸ்டீபன் ரும்போல்ட் லஷிங்க்டன் (Stephen Rumbold Lushington) என்பார் ஆங்கிலேயர்களுக்கு மட்டும் ஒரு தேவாலயம் வேண்டும் என்று நினைத்ததன் விளைவாக 1829 ஆம் ஆண்டு ஏப்ரல் 23இல் இதற்கான அடிக்கல்லை நாட்டினார். இந்த நாள் ஜார்ஜ் IV  எனும் ஆங்கில அரசரின் பிறந்த நாளாகும். இத்தேவாலயமானது 1830 ஆம் ஆண்டு நவம்பர் 5 ,தேதியில் கொல்கத்தாவின் அப்போதைய பேராயர் (தலைமைப் போதகர்) ஜான் மத்தியாஸ் டர்னர் (John Mathias Turner) அவர்களால் பிரதிஷ்டை செய்யப் பட்டது . பொதுமக்களின் உபயோகத்திற்காக 1831 ஆம் ஆண்டு, ஏப்ரல் 3 ஆம் நாள் ஈஸ்டர் ஞாயிறன்று திறந்து வைக்கப்பட்டது. 1947 இல் தென் இந்திய திருச்சபையின் கீழ் வந்தது. அப்போது சென்னை படை பிரிவின் தலைவர் ஆக இருந்த ஜான் ஜேம்ஸ் அண்டர்வுட் என்பார் கட்டிட வடிவமைப்பு பொறுப்பை ஏற்றுக் கொண்டார்.\n\nSection::::கட்டிடக் கலை.\nஇத் தேவாலயத்தின் முக்கிய தூண் மற்றும் கட்டுமான மரங்கள் ஸ்ரீரங்கம் திவீல் இருந்த திப்பு சுல்தான் அரசரின் அரண்மனையில் இருந்து எடுத்து வரப் பட்டதாகும். இந்த கட்டுமான பொருட்கள் சிகுர் மலைத் தொடர்கள் வரை எடுத்து வரப் பட்டன. இக் கட்டுமானப் பணிக்கு ஜே.ஜே. அண்டர்வுட் என்பார் பொறுப்பாளராக இருந்தார். அந்த கால கட்டத்தில் இதன் கட்டுமான செலவு 24,000 ஆகும். 1829 ஆம் ஆண்டு ஏப்ரல் மாதம் அடிக்கல் நாட்டப் பட்டது. மேற்கு பகுதியில் உள்ள சுவரில் கடைசி உணவு எனப் படும் ஓவியம் காணப்படுகிறது. இது கதவின் மேலே உள்ள பகுதி ஆகும். இத் தேவாலயத்தில் உள்ள வண்ண கண்ணாடி ஜன்னல் கதவுகளிலும் வண்ண ஓவியங்கள் காணப்படுகின்றன. அவற்றுள் இயேசு கிறிஸ்துவின் சிலுவை மரணக் காட்சி மற்றும் மேரி குழந்தை ஏசுவை தன் கையில் வைத்திருக்கும் ஓவியங்களும் இடம் பெற்றுள்ளன. இங்குள்ள கோபுரத்தில் எல்லா தேவாலயங்களிலும் காணப் படும் கோயில் மணிக்குப் பதிலாக ஆங்கில எழுத்து வீ வடிவத்தில் உள்ள மரப்பலகைகளுக்கு இடையில் நான்கு சுத்தியல் போன்ற அமைப்புக் காணப்படுகிறது. இவற்றில் கயிறு பிணைக்கப் பட்டுள்ளது. இதை நாம் தரையில் இருந்து பிடித்து இழுக்கும் போது இசை உருவாகிறது. இங்கு ஒரு பிரசங்க பீடம் உண்டு அதற்கு செல்ல தேவாலயத்தில் உள்ள வழிபாட்டு மேடையின் இடது பக்கத்தில் உள்ள படிக்கட்டு வழியாக செல்ல வேண்டும்.  இம்மேடையில் வழிபடும் இருக்கை வரிசைகளும் வழிபாட்டுக்கு உபயோகப்படுத்தும் ஆடைகள் வைக்கும் அறையும் காணப்படும்.\n"}
{"id": "430553", "url": "https://ta.wikipedia.org/wiki?curid=430553", "title": "தீப்தி திவாகர்", "text": "தீப்தி திவாகர்\n\nதீப்தி திவாகர் (\"Deepti Divakar\") ஓர் இந்திய மாதிரியழகி மற்றும் 1981 ஆம் ஆண்டிற்கான இந்திய அழகி பட்டத்தை வென்றவர் ஆவார் .\n\nதீப்தி திவாகர் பெங்களுரில் பிறந்தார். இவருடைய தாத்தா டாக்டர் ஆர். ஆர். திவாகர் இந்தியாவின் முதலாவது தகவல் தொடர்பு துறை அமைச்சராக இருந்தவர் ஆவார். லாசு ஏஞ்சல்சிலுள்ள கலிபோர்னியா பல்கலைக்கழகத்திலும், நியூயார்க்கிலுள்ள பார்சன்சு வடிவமைப்பு கல்லூரியிலும் தீப்தி உட்புற வடிவமைப்பியல் படிப்பை படித்தார். பெங்களூர் பல்கலைக்கழகத்தில் கட்டிடக்கலை பட்டப்படிப்பையும், சான்பிரான்சிசுக்கோ மாநிலப் பல்கலைக்கழகத்தில் வானொலி மற்றும் தொலைக்காட்சி பாடங்களில் முதுகலைப் பட்டமும் பெற்றார்.\n\nஇந்தியா, ஐரோப்பா, அமெரிக்கா போன்ற நாடுகளில் தீப்தி ஒரு பரத நாட்டிய கலைஞராக நடனநிகழ்ச்சிகளை நடத்தினார்.\n"}
{"id": "430556", "url": "https://ta.wikipedia.org/wiki?curid=430556", "title": "ஒரு விரல் கிருஷ்ணா ராவ்", "text": "ஒரு விரல் கிருஷ்ணா ராவ்\n\nஒரு விரல் கிருஷ்ணா ராவ் என்பவர் இந்திய திரைப்பட நடிகராவார். இவர் தமிழ்த் திரைப்படங்களில் நகைச்சுவை நாயகனாக நடித்துள்ளார். கலைமாமணி விருது இவருக்கு தமிழக அரசு வழங்கியுள்ளது. 1965ல் ஒரு விரல் எனும் தமிழ் திரைப்படத்தில் நடித்தமையால், ஒரு விரல் கிருஷ்ணா ராவ் என்று அறியப்படுகிறார். இவர் 600க்கும் அதிகமான தமிழ், தெலுங்குத் திரைப்படங்களில் நடித்துள்ளார்.\nSection::::தொலைக்காட்சி.\nவண்ணக் கோலங்கள் தொலைக்காட்சி தொடரில் நடித்துள்ளார். (1986)\nஇவர் 16 ஆகஸ்ட் 2002ல் தனியார் மருத்துவமனையில் உடல் நலக்குறைவால் இறந்தார்.\n"}
{"id": "430557", "url": "https://ta.wikipedia.org/wiki?curid=430557", "title": "1,2-டையைதரோ-1,2-அசாபோரைன்", "text": "1,2-டையைதரோ-1,2-அசாபோரைன்\n\n1,2-டையைதரோ-1,2-அசாபோரைன் (\"1,2-Dihydro-1,2-azaborine\") என்பது CBNH என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பென்சீன் மற்றும் போரசீன் சேர்மங்களுக்கு இடைபட்ட பண்புகளைக் கொண்ட அரோமாட்டிக் வேதிச் சேர்மமாக இது வகைப்படுத்தப்படுகிறது. பென்சீன் வளையத்தை ஒத்திருக்கும் இதன் அமைப்பில் அடுத்தடுத்துள்ள இரண்டு கார்பன் அணுக்கள் முறையே நைட்ரசன் மற்றும் போரான் அணுக்களால் இடப்பெயர்ச்சி செய்யப்பட்டிருக்கும். \n\nபல முயற்சிகள் தோல்வியடைந்த பின்னர் 2008 ஆம் ஆண்டு இச்சேர்மம் தயாரிக்கப்பட்டு 2009 ஆம் ஆண்டு அறிவிக்கப்பட்டது . \nதயாரிப்புப் படிநிலைகளில் ஒன்றான வளையம் மூடும் இடம்பெயரல் வினை இங்கு தரப்படுகிறது :\n"}
{"id": "430558", "url": "https://ta.wikipedia.org/wiki?curid=430558", "title": "ராஜாதி ராஜ ராஜ குலோத்துங்க ராஜ மார்த்தாண்ட ராஜ கம்பீர காத்தவராய கிருஷ்ண காமராஜன்", "text": "ராஜாதி ராஜ ராஜ குலோத்துங்க ராஜ மார்த்தாண்ட ராஜ கம்பீர காத்தவராய கிருஷ்ண காமராஜன்\n\nராஜாதி ராஜ ராஜ குலோத்துங்க ராஜ மார்த்தாண்ட ராஜ கம்பீர காத்தவராய கிருஷ்ண காமராஜன் என்பது 1993ல் வெளியான தமிழ் அதிரடித் திரைப்படம் ஆகும். இதனை பாபு ஆனந்த் இயக்கியிருந்தார். மன்சூர் அலி கான் மற்றும் நந்தினி என்போர் முக்கிய கதாப்பாத்திரத்தில் நடித்திருந்தனர். இவர்களுடன் நாகேஷ், ஜெய்கணேஷ், வெண்ணிற ஆடை மூர்த்தி மற்றும் எஸ். எஸ். சந்திரன் ஆகியோரும் நடித்திருந்தனர். இப்படம் 24 ஜூன் 1993 ல் வெளிவந்தது. இத்திரைப்படத்தின் தலைப்பு மிக நீளமாக தலைப்பாக தமிழ் திரையுலகில் பார்க்கப்படுகிறது.\n\nSection::::கதை.\nகுலோத்துங்கன் (மன்சூர் அலிகான்) ஒரு சாமர்த்தியமான திருடன். காவலர் உடையில் சென்று தனது திருட்டினை மேற்கொள்வான். தான் திருடிய பொருட்களை இராபின் ஊட் போல வசதியற்ற ஏழைகளுக்கு வழங்கி வருகிறான். வழக்கறிஞர்(நாகேஷ்), சுப்ரமணியன் (ஜெய்கணேஷ்) மற்றும் இவரது மனைவி ஷாலு (அபிலாஷா ) ஆகிய மூவரும் ஒரு பெரிய செல்வந்தரின் வாரிசான ராதிகாவின் (நந்தினி), சொத்துகளுக்கு பாதுகாவலர்கள் ஆவர். ஷாலு ராதிகாவின் முழுச் சொத்துகளையும் அடைய நினைத்து சுவாமியின் உதவியுடன் ராதிகாவை போதை மருந்துக்கு அடிமையாக்கி அவளை மனதளவில் பாதிப்படைய விரும்புகிறாள். ஒரு நாள் ராதிகா வீட்டிலிருந்து வெளியேறி குலோத்துங்கனிடம் வந்து சேர்கிறாள். அந்த நேரத்தில் அவன் மது அருந்தியிருந்ததால் ராதிகாவிடம் தவறாக நடந்து கொள்கிறான். இறுதியில் அவளுடைய பாதுகாவலர்கள் அவளைத் தேடிக் கண்டு பிடிக்கின்றர்.\n\nபின்னர், ஷாலு குலோத்துங்கனை ராதிகாவின் கணவனாக நடிக்க வைக்கிறான். அவனும் நடிப்பிற்காக ராதிகாவை மணக்கிறான். பிறகு உண்மை அறிந்த அவன் ஷாலுவிடமிருந்து ராதிகாவைக் காப்பாற்ற முடிவெடுக்கிறான். இதற்கிடையில் குலோத்துங்கனின் எதிரியான ராவுடன் (ஸ்ரீஹரி) சேர்ந்து கொண்டு சுப்பரமணியத்தை கொலை செய்து அந்தப் பழியை குலோத்துங்கன் மேல் போடுகிறாள். நேர்மையான காவல் அதிகாரி குரு சுப்ரமணியன் (நெப்போலியன்) இதை துப்பறிய வருகிறார். பின்னர் என்னவாயிற்று என்பது படத்தின் கதைச் சுருக்கமாகும்.\n"}
{"id": "430559", "url": "https://ta.wikipedia.org/wiki?curid=430559", "title": "விசித்ரா", "text": "விசித்ரா\n\nவிசித்ரா என்பவர் இந்தியத் திரைப்பட நடிகையாவார். இவர் தமிழ், தெலுங்கு, மலையாளம், கன்னடம் என தென்னிந்திய மொழிகளில் நடித்துள்ளார்.\n\nதலைவாசல் திரைப்படத்தில் 1992ல் கவர்ச்சியான கதாப்பாத்திரத்தில் அறிமுகம் ஆனார். இவர் முத்து, ரசிகன், சுயம்வரம் போன்ற எண்ணற்றத் தமிழ்ப் படங்களில் நடித்துள்ளார்.\n\nமாமி சின்ன மாமி என்ற தொலைக்காட்சி தொடரில் நடித்துள்ளார். இவருக்கு திருமணம் ஆனதும், நடிப்பதை விட்டு புனேவில் தங்கிவிட்டார்.\n\nநடிகரான வில்லியம்ஸ் என்பவரின் மகளாவார். இவருக்கு இரு சகோதரிகளும், ஒரு சகோதரனும் உள்ளார்கள். 2011ல் இவரது தந்தை ஒரு கொள்ளை சம்பவத்தில் கொலைசெய்யப்பட்டார்.\n"}
{"id": "430560", "url": "https://ta.wikipedia.org/wiki?curid=430560", "title": "ஈசன் (திரைப்படம்)", "text": "ஈசன் (திரைப்படம்)\n\nஈசன் (Essan). 2010 இல் வெளிவந்தத் தமிழ்த் திரைப்படமாகும். இயக்குனர் எம். சசிகுமார் தன்னுடைய முதல் படமான \"சுப்ரமணியபுரம்\". படத்தின் வெற்றிற்குப் பிறகு இரண்டாவது படமாக அவரே இதை தயாரித்து இயக்கியுள்ளார். இப்படத்தில் சமுத்திரக்கனி , வைபவ், தயாரிப்பாளர் ஏ. எல். அழகப்பன், அபினயா , அபர்ணா பாஜ்பாயி ஆகியோர் முக்கிய கதாபாத்திரங்களிலும், பல புதுமுகங்களும் நடித்துள்ளனர். ஈசன் என்ற பெயருக்கு முன்னர் இப்படத்திற்கு \"நகரம்\" அல்லது \"ஆகச்சிறந்தவன்\" என்ற பெயர் வைக்க திட்டமிடப்பட்டது. இது 2010 டிசம்பர் மாதம் 17 ந்தேதி வெளிவந்தது.\n\nSection::::கதைச்சுருக்கம்.\nஒரு விடுதியில் ஆண்கள் மற்றும் பெண்கள் அனைவரும் மகிழ்ச்சியான நடனத்தில் ஈடுபட்டுள்ளனர், அங்கே செழியனால் (வைபவ் ரெட்டி) நடந்த சண்டையில் ஒரு பெண்ணின் மரணம் சம்பவிக்கிறது. செழியனின் (வைபவ் ரெட்டி) செல்வாக்கின் காரணமாக, அப்பகுதியின் காவல்துறை உதவி ஆணையர் சங்கைய்யா (சமுத்திரகனி), இவ்வழக்கினை திரும்பப் பெற தள்ளப்படுகிறார். செழியன் மற்றும் அவனது நண்பர்கள் பல கொலைகள் செய்தாலும் ஊழல் அரசியல்வாதியான செழியனின் அவனது தந்தை தெய்வக நாயகம் தனது பதவியை பயன்படுத்தி அவர்களை பிணையில் எடுத்து விடுவார்.\n\nசெழியன் கர்நாடகவைச் சேர்ந்த தொழிலதிபரின் மகள் ரேஷ்மா (அபர்ணா பாஜ்பாயி) என்ற பெண்ணின் மீது காதல் கொள்கிறான். இவர்களின் திருமணத்திற்கு இரு வீட்டாரும் ஒப்புக் கொள்வதற்கு முன்னர் சில அரசியல் நாடகங்கள் நடைபெறுகின்றன. இந்த அரசியல் நாடகத்தில் சங்கைய்யா தான் பயன்படுத்தப்பட்டதை அறிந்து கோபமடைகிறார், ஆனாலும் அவருடைய மேல் அலுவலரால் தடுக்கப்படுகிறார். இந்நிலையில் செழியன் மர்மமான முறையில் கடத்தப்படுகிறார். இது குறித்து அதிகாரப் பூர்வமற்ற விசாரணையை சங்கைய்யா தொடங்க, அதன் முடிவில் பதினோராம் வகுப்பு படிக்கும் ஈசன் என்ற மாணவன் இதில் ஈடுபட்டிருப்பதை கண்டறிகிறார்.\n\nஈசனின் தந்தை அவர்களுடைய சொந்த கிராமத்தில் அரசாங்க ஊழியராக இருக்கிறார், அவனுக்கு பள்ளியில் படிக்கும் பூரணி என்ற வாய் பேச முடியாத சகோதரி (அபிநயா) இருக்கிறாள். பூரணி தனது படிப்பு முடிந்ததும், மேற்படிப்பினைத் தொடர சென்னை செல்கிறாள். பூரணியின் வகுப்பு தோழிகள் அனைவரும் பணக்காரர்களாகவும், மதுவிற்கு அடிமையானவரகளாகவும் இருக்கிறார்கள். அவள் தனது வகுப்பு தோழிகளால் ஒரு விருந்திற்கு அழைத்துச் செல்லப்படுகிறாள், அங்கே செழியன் மற்றும் அவரது நண்பர் வினோத் ஆகியோரால் பாலியல் பலாத்காரம் செய்யப்படுகிறாள். ஈசன் குடும்பத்தினரால் இச்சம்பவத்தை சமாளிக்க இயலாமல், அனைவரும் விஷம் குடித்து தற்கொலை செய்து கொள்ள முடிவெடுக்கிறார்கள். விஷம் கலந்த காபியை சிறிய அளவில் பருகியதால் ஈசன் உயிர் பிழைக்கிறான்.\n\nபூரணியின் தோழி சியாமளா அவனைச் சந்தித்து என்ன நடந்தது என்பதை வெளிப்படுத்துகிறாள். அவன் சகோதரியின் மேல் கொண்ட பாசம் காரணமாக, குற்றவாளிகளை பழிவாங்க தீர்மானிக்கிறான் . கணினி தொழில்நுட்பத்தின் உதவியுடன் ஆன்லைன் மூலம் மருந்தினை மாற்றி வினோத் மருத்துவ விபத்தில் இறந்தவிட்டதாக சித்தரித்து கொல்லப்படுகிறான். மேலும் செழியனை கடத்திச் சென்று தாக்குகிறான் என விசாரணையின் மூலம் ஈசனின் கதை சங்கையாவிற்கு தெரியவருகிறது. அங்கே வந்த தெய்வ நாயகமும் அவரது உதவியாளரும் செழியனின் இறந்த உடலை காண்கின்றனர். அவர்கள் சங்கைய்யாவை தாக்கி , ஈசனை நெருப்பில் தள்ளிவிட முயல்கின்றனர். சங்கைய்யா, அவர்களை துப்பாக்கியால் சுட்டு ஈசனை காப்பாற்றுகிறார். இறுதியாக ஈசன் சீர்திருத்த மையத்தில் அனுமதிக்கப்படுகிறார். சங்கையா ஈசனின் குடும்பத்தாரை சந்திக்கிறார்.\n\n\nSection::::தயாரிப்பு.\nநடிகர் விக்ரம் 2009 ல் தனது சொந்தத் தயாரிப்பில் இப்படத்தை ஆரம்பித்தார் . 90 சதவீ படபிடிப்பு முடிவடைவதற்கு முன்னர் படத்தின் செலவுகள் அதிகரித்ததால், இதிலிருந்து விலகி கொண்டார். பின்னர், இறுதியில் அவரிடமிருந்து வாங்கி இயக்குனர் சசிகுமார் படத்தை முடித்து வெளியிட்டார்.\n\nSection::::ஒலிப்பதிவு.\n\"ஈசன்\" படத்தின் இசைத்தொகுப்பானது சுப்பிரமணியபுரம் படத்திற்காக எம். சசிகுமார் உடன் பணியாற்றிய ஜேம்ஸ் வசந்தன் என்பவரால் இசையமைக்கப்பட்டது. பாடல் வெளியீட்டு விழா 2010 நவம்பர் 19 அன்று, சென்னையில் சத்யம் சினிமாஸில் நடைபெற்றது. இந்தியத் திரைப்பட பிரபலங்களான கே. பாலச்சந்தர், பாலா மற்றும் அமீர் சுல்தான் மலையாள இயக்குனர் ரஞ்சித், தெலுங்கு இயக்குனர் திரிவிக்ரம் ஸ்ரீனிவாஸ் மற்றும் கன்னட இயக்குனர் யோகராஜ் பட் போன்றோர் அவ்விழாவில் பங்கேற்றனர்.\n"}
{"id": "430562", "url": "https://ta.wikipedia.org/wiki?curid=430562", "title": "சிறீவரும் காளை", "text": "சிறீவரும் காளை\n\nசீறிவரும் காளை 2001 இராமராஜன் எழுதி இயக்கிய திரைப்படமாகும். இதில் சேது படப்புகழ் அபிதா நடித்துள்ளார். மனோரம்மா, மன்சூர் அலி கான, ஆனந்த் ராஜ்.\n\n"}
{"id": "430566", "url": "https://ta.wikipedia.org/wiki?curid=430566", "title": "டையசிரிடின்கள்", "text": "டையசிரிடின்கள்\n\nடையசிரிடின்கள் (\"Diaziridines\") என்பவை ஒரு மூன்று உறுப்பினர் வளையத்தில் இரண்டு நைட்ரசன் அணுக்கள் இடம்பெற்றுள்ள பல்லினவளையச் சேர்மங்களாகும். இவற்றை ஐதரசீன்களின் திரிபாக வகைப்படுத்த இயலும். வளைய திரிபின் காரணமாக நைட்ரசன் அணுக்கள் நிலையான எலக்ட்ரான் அமைப்பைக் கொண்டுள்ளன. இதனால் ஒருபக்க, மறுபக்க மாற்றியன்கள் தோன்றுகின்றன. இ. சிகிமிட்சால் உருவாக்கப்பட்ட தயாரிப்பு முறையில் வழக்கமாக டையசிரிடின்கள் தயாரிக்கப்படுகின்றன. இதற்காக ஒரு கார்பனைல் சேர்மம் அமோனியாவுடன் சேர்த்து சூடாக்கப்படுகிறது. அல்லது முதல்நிலை அலிபாட்டிக் அமீன் மற்றும் ஐதராக்சிலமீன்-ஓ-சல்போனிக் அமிலம் போன்ற அமினேற்ற முகவர்களை இலேசான கார நிபந்தனைகளில் வினைபுரியச் செய்து தயாரிக்கப்படுகிறது . இறுதி படிநிலையானது அமினால் மூலகூறிடை வளையமாதல் வினையை அடிப்படையாகக் கொண்டதாகும். \n"}
{"id": "430569", "url": "https://ta.wikipedia.org/wiki?curid=430569", "title": "டிரையெத்தில் போரேட்டு", "text": "டிரையெத்தில் போரேட்டு\n\nடிரையெத்தில் போரேட்டு (\"Triethyl borate\") என்பது B(C2H5O)3. என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். போரான் டிரையீத்தாக்சைடு அல்லது போரிக் அமிலம் அல்லது மூவெத்தில் போரேட்டு என்ற பெயர்களாலும் இச்சேர்மம் அழைக்கப்படுகிறது. நிறமற்ற இச்சேர்மம் எளிதில் தீப்பற்றக் கூடியதாகும். போரிக் அமிலம் மற்றும் எத்தனாலின் எசுத்தர் என்று டிரையெத்தில் போரேட்டு வகைப்படுத்தப்படுகிறது. \n−85 ° செல்சியசு வெப்பநிலையில் உருகும் இச்சேர்மம் 118 ° செல்சியசு வெப்பநிலையில் கொதிக்கிறது. 11° செல்சியசு வெப்பநிலையில் தீப்பற்றி எரிகிறது. மேலும் இதுவொரு பலவீனமான லூயிசு அமிலமாகும். கட்மான்– பெக்கட் முறையில் லூயிசு அமிலத்தன்மை ஏற்பு எண் 17 என கணக்கிடப்பட்டுள்ளது .. டிரையெத்தில் போரேட்டு பச்சை நிற சுவாலையுடன் தீப்பற்றி எரிகிறது. எத்தனாலில் உள்ள இதன் கரைசல்கள் வானவேடிக்கை தொழிலில் சிறப்பு விளைவுகளை உண்டாக்க பயன்படுத்தப்படுகிறது. \n\nஓர் அமில வினையூக்கியின் முன்னிலையில் போரிக் அமிலமும் எத்தனாலும் வினைபுரிவதால் டிரையெத்தில் போரேட்டு உருவாகிறது. கீழ்கண்ட வேதிச்சமநிலை வினையின் வழியாக இச்சேர்மத்தின் உருவாக்கம் நிகழ்கிறது, \n\nமுன்னோக்கிச் செல்லும் வினை விகிதத்தை அதிகரிக்கும் பொருட்டு, வினையில் உருவாக்கப்பட்ட நீர் வினை ஊடகத்திலிருந்து நீக்கப்படுகிறது. கொதிநிலை மாறா வடிகட்டல் முறை அல்லது பரப்புக்கவர்ச்சி ஈர்ப்பு முறை இதற்காகப் பயன்படுத்தப்படுகிறது. செயற்கை மெழுகு, பிசின், வண்ணங்கள், பளபளப்பான மேற்பூச்சுகள் தயாரிப்பில் கரைப்பானாக அல்லது வினையூக்கியாக இது பயன்படுத்தப்படுகிறது. சில தீத்தடுப்புப் பொருட்கள் மற்றும் பற்றவைக்கும் இளகிகளில் இது ஒரு பகுதிப்பொருளாக உள்ளது. \n"}
{"id": "430570", "url": "https://ta.wikipedia.org/wiki?curid=430570", "title": "மரியா கிளேனொவா", "text": "மரியா கிளேனொவா\n\nமரியா வாசில்யெவ்னா கிளேனொவா () (Maria Vasilyevna Klenova,ஆகஸ்ட் 12, 1898 – ஆகஸ்ட் 6, 1976) உருசியா மற்றும் சோவியத் ஒன்றியத்தின் நிலநூல் வல்லுநர் மற்றும் ரஷியக் கடல்சார் அறிவியல் நிறுவனத்தின் நிறுவனரும் ஆவார். மேலும் சோவியத் அண்டார்டிக் நிலப்படத்தொகுப்பு உருவாக்குவதில் பங்களித்த முதல் ரஷ்யரும் ஆவார்.\n\nகிளேனொவா பேராசிரியராக வேண்டும் எனும் விருப்பத்துடன் படித்தார். பின்னர் சோவியத் ஒன்றிய அறிவியல் கழகத்தின் அண்டார்டிக்கா ஆராய்ச்சிக் குழுவின் உறுப்பினராகவும் பணியாற்றினார். அவர் 1955-57 மேற்கொள்ளப்பட்ட முதல் சோவியத் அண்டார்டிக்கா ஆய்வுப்பயணத்தில் இணைந்து கோண்டர். மாக்குவாரீ தீவில் நடைபெற்ற ஆஸ்திரேலிய தேசிய அண்டார்க்டிக் ஆய்வுப்பயணங்களில் (ANARE) இனைந்து ஆய்வுப்பணிகளை மேற்கொண்டார். அந்த நேரத்தில் அவர் கிட்டத்தட்ட முப்பது ஆண்டுகள் பனி படர்ந்த துருவப்பகுதிகளில் ஆய்வில் ஈடுபட்டார். அண்டார்டிக்காவில் ஆய்வுக்குச் சென்ற முதல் உருசியப் பெண் விஞ்ஞானி கிளேனொவா ஆவார்.\n\nSection::::இளமையும் கல்வியும்.\nமரியா வாசில்யெவ்னா கிளேனொவா 1898 -இல் உருசியப் பேரரசின் இர்குஸ்க் என்ற இடத்தில் பிறந்தார். எக்கத்தரீன்பூர்க் என்ற இடத்தில் கல்வியைத் தொடங்கினார். பின்னர் முதலாம் உலகப்போரின் பொழுது ஒரு மருத்துவ படிப்பைத் தொடரவேண்டி இவர் மாஸ்கோ சென்றார். உருசிய உள்நாட்டுப் போரின் போது மருத்துவப் படிப்பினைத் தொடர சைபீரியாவுக்குப் பயணம் மேற்கொண்டார். 1920 இன் தொடக்கத்தில் மாஸ்கோ திரும்பிய கிளேனொவா கனிமவியல் படிக்கத்தொடங்கினார். 1924 இல் மாஸ்கோ மாநிலப் பல்கலைக்கழகத்தில் கனிமவியலில் பட்டம் பெற்றார். \"யாகொவ் சமாலியவ், விளாடிமிர் வெர்னட்ஸ்கி\" ஆகியோரின் மேற்பார்வையில் இவர் தனது முனைவர் பட்ட ஆய்வை மேற்கொண்டார்.\n\nSection::::பணிகள்.\nகிளேனொவா, 1925 இல் சோவியத் கப்பலான \"பெர்சூயிஸ்\" என்ற கப்பலில், சோவியத் ஒன்றியத்துக்கு அப்பாலான தனது கடல்சார் புவியியல் ஆய்வுப்பணியினைத் தொடங்கினார். இந்த ஆய்வுக் கப்பலானது மிதக்கும் கடல்சார் ஆய்வு நிறுவனத்துடன் இணைக்கப்பட்டிருந்தது. (தற்பொழுது இத்துறை நிக்கொலாய் எம்.கினிபோவிச் கடல்மீன்வள மற்றும் கடல்சார்வழி துருவ ஆய்வு நிறுவனம் என அழைக்கப்படுகிறது) பேரன்ட்ஸ் கடல், நொவாயா செமிலியாவின் தீவுக்கூட்டம், ஸ்பிட்ஸ்பெர்கன், பிரான்ஸ் ஜோசம் லேண்ட் ஆகிய இடங்களில் ஆய்வுகள் மேற்கொள்ளப்பட்டன. இப்பயணத்தில் 1993 ஆம் ஆண்டு கிளேனொவா பேரண்ட் கடலின் கடல்படுகையின் வரைபடத்தை வரைந்து முடித்தார். அங்கு ஒரு புதிய சமவெளியைக் கண்டறிந்தார். அந்தப் பகுதிக்கு பேரண்ட் கடல் சமவெளி (85ºவ, 40ºகி) எனப்பெயரிட்டார். 1597 இல் தனது கடல்சார் ஆய்வுப்பயணத்தில் வடகிழக்கு வழியாகச் செல்லும்போது இறந்த டச்சுநாட்டின் துருவ ஆய்வாளர் வில்லியம் பேரண்ட் நினைவாக இப்பெயர் சூட்டப்பட்டது. 1949 களில் சோவியத் ஒன்றிய அறிவியல் அகாதமியின் ஷர்சாவ் கடலியல் நிறுவனத்தில் முதுநிலை ஆய்வாளராகப் பணிபுரிந்தார். இது அட்லாண்டிக் கடல், அந்தாட்டிக்கா, காஸ்பியன் கடல், பேரன்ட்ஸ் கடல், வெள்ளைக் கடல் ஆகிய பகுதிகளில் கடல்சார் ஆய்வுகளை உள்ளடக்கிய பணியாகும்.\n\n1956 இல் தென் திசைச் சார்ந்த , அந்தார்டிகாவில் கடற்கரையில் கணக்கெடுக்கப்படாத பகுதிகளை ஆய்வு செய்யவேண்டி, சோவியத் கடல்சார் ஆய்வுக்குழுவுடன் பயணம் மேற்கொண்டார். கிளேனொவா பள்ளத்தாக்கு என்றழைக்கப்பட்ட ஒரு பள்ளத்தாக்கு ஆய்வுக்குழுவினரால் 1981-1983 களில், கண்டுபிடிக்கப்பட்டு இவர் மறைவுக்குப் பிறகு இப்பெயர் சூட்டப்பட்டது. பிரேசிலில் சால்வடாருக்குக் கிழக்கே கடலில் அமைந்துள்ள கிளேனொவா கடல்மலை 450 கி.மீ., வீனஸ் எரிமலையின் எரிமலைவாய்ப்பகுதி (வீனசின் கிளேனொவா எரிமலை வாய்ப்பகுதி, அண்டார்டிகாவில் கிளேனொவா சிகரம் ஆகியவை இவரைக் கௌரவப்படுத்தும் விதமாகச் சூட்டிய பெயர்களாகும்.\n\n"}
{"id": "430577", "url": "https://ta.wikipedia.org/wiki?curid=430577", "title": "முருகா (திரைப்படம்)", "text": "முருகா (திரைப்படம்)\n\nமுருகா(muruga) 2007 ஆம் ஆண்டு கதை, திரைக்கதை, வசனம், இயக்கத்தில் அசோக் மற்றும் ஸ்ருதி சர்மா, சமிக்சா நடிப்பில் வெளியான இந்தியத் தமிழ்த் திரைப்படம். இயக்குனர் ஆர்.டி.நேசன், உதயசங்கர் மற்றும் வின்சென்ட் செல்வா ஆகியோரிடம் உதவி இயக்குனராக பணியாற்றியவர். ராம் செந்திலின் காக்டெய்ல் ட்ரீம் புரடக்சன்சு இப்படத்தை விநியோகம் செய்தனர்.\n\nSection::::கதைச்சுருக்கம்.\nமுருகன் (அசோக்) தன் பள்ளித்தோழி அமுதா (ஸ்ருதி சர்மா) என்ற பணக்காரப் பெண்ணைக் காதலிக்கிறான். அவள் முருகனைக் காதலிக்கவில்லை. இது அமுதாவின் குடும்பத்திற்குத் தெரியவர அமுதாவின் மாமா செல்வம் (ரியாஸ் கான்) முருகனைக் கொல்ல முயற்சி செய்து அந்த ஊரைவிட்டு முருகனையும் அவன் தாயையும் துரத்துகின்றான். இதனால் சென்னைக்குச் செல்லும் முருகன் அங்கே ஒரு வேலையில் சேர்கிறான். அவன் வேலையின் நிமித்தம் அங்குள்ள மருத்துவக்கல்லூரிக்குச் செல்லும்போது அங்கு படிக்கும் அமுதாவை மீண்டும் சந்திக்கும் வாய்ப்பு கிடைக்கிறது. இருவரும் கடந்தகால பிரச்சினையை மறந்து நண்பர்களாகி பின் காதலிக்கத் தொடங்குகின்றனர். படிப்பு முடிந்து ஊருக்குச் செல்லும் அமுதாவுக்கு அவள் மாமா செல்வத்தைத் திருமணம் செய்து வைக்க முடிவு செய்துள்ளது தெரியவருகிறது. இறுதியாக அமுதாவின் தந்தை உதவியுடன் முருகனும் அமுதாவும் திருமணம் செய்கின்றனர்.\n\n\nSection::::வரவேற்பு.\nஅசோக் கதாநாயகனாக அறிமுகமான முதல் படம். இயக்குனர் ஆர்.டி.நேசன் இயக்கிய முதல் திரைப்படம் கதாநாயகி ஸ்ருதி சர்மாவிற்கு முதல் படம்\n\nSection::::இசை.\nபடத்தின் இசையமைப்பாளர் கார்த்திக் ராஜா ஆவார். படத்தின் பாடல்கள் 2006 ஆம் ஆண்டு வெளியானது. படத்தின் அனைத்துப் பாடல்களையும் பாடலாசிரியர் நா.முத்துக்குமார் எழுதியுள்ளார்.\n"}
{"id": "430625", "url": "https://ta.wikipedia.org/wiki?curid=430625", "title": "டைமெத்தில்யூரியா", "text": "டைமெத்தில்யூரியா\n\nடைமெத்தில்யூரியா (\"Dimethylurea\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். ஐயுபிஏசி முறையில் 1,3-டைமெத்தில்யூரியா என்ற பெயரால் இச்சேர்மம் அழைக்கப்படுகிறது. யூரியாவிலிருந்து வழிப்பெறுதியாக உருவாக்கப்படும் இச்சேர்மம் கரிமத் தொகுப்பு வினைகளில் இடைநிலைச் சேர்மமாக பயன்படுத்தப்படுகிறது. நிறமற்ற படிகத் தூளாகக் காணப்படும் இச்சேர்மம் சிறிதளவு நச்சுத்தன்மை கொண்டதாக உள்ளது. \n\nSection::::பயன்கள்.\nகாஃவீன், தியோப்பைலின், மருந்துவகை வேதிப்பொருட்கள், நெசவுத் தொழில் துணைப்பொருட்கள், களைக்கொல்லிகள் மற்றும் பல வேதிப்பொருள்களை தொகுப்பதற்கு டைமெத்தில்யூரியா பயன்படுகிறது . நெசவுத் தொழிற்சாலைகளில் பார்மால்டிகைடு இல்லாத இறுதிசெய்யும் முகவரை தயாரிப்பதில் இடைநிலைப் பொருளாக 1,3-டைமெத்தில்யூரியா பயன்படுத்தப்படுகிறது. உலக அளவில் டைமெத்தில்யூரியா 25000 டன்களுக்குக் குறைவாக தயாரிக்கப்படுவதாக மதிப்பிடப்பட்டுள்ளது. \n"}
{"id": "430627", "url": "https://ta.wikipedia.org/wiki?curid=430627", "title": "கார்பென்சைடு", "text": "கார்பென்சைடு\n\nகார்பென்சைடு (\"Carbenzide\") என்பது CHNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கார்பசிக் அமிலம் என்ற பெயராலும் இச்சேர்மம் அழைக்கப்படுகிறது. ஐதரசீன் வழிப்பெறுதியான இச்சேர்மம் மோனோ அமீன் ஆக்சிடேசு தடுப்பியாகவும் மன அழுத்த எதிர்ப்பு மருந்தாகவும் வகைப்படுத்தப்படுகிறது. இதுவரை சந்தைப்படுத்தப்படவில்லை .\n"}
{"id": "430631", "url": "https://ta.wikipedia.org/wiki?curid=430631", "title": "நாடோடி மன்னன்", "text": "நாடோடி மன்னன்\n\nநாடோடி மன்னன் என்பது கீழ்காண்பவைகளில் ஏதேனும் ஒன்றைக் குறிக்கலாம்:\n\n"}
{"id": "430634", "url": "https://ta.wikipedia.org/wiki?curid=430634", "title": "நாட்டை", "text": "நாட்டை\n\nநாட்டை இராக சிறப்பம்சங்கள்\n\n●தோற்றம் \n\nநமது இசையில் பல நாட்டை இராகங்கள் காணப்படுகின்றன . அவற்றில் நாட்டை , சலநாட்ட , சுத்த நாட்ட , சாயா நாட்பு , மோகன நாட்ட , ஆஹிரி நாட்ட முதலியவற்றை கூறலாம் . முதன்முதலாக தோன்றியிருக்கக் கூடிய ஒளடவ ராகம் இதுவாகும் . இதுவே கம்பீர நாட்டையாகவும் , பழந்தமிழ் பண்ணில் நட்டபாடை என்ற பண்ணாகவும் பொலிவுற்று விளங்கியுள்ளது. \n\nகி.பி 16ம் நூற்றாண்டு முதலே அதாவது ராமாமாத்யர் காலம் முதற்கொண்டே சாதாரண காந்தாரமே சில இராகங்களில் ஷட்சுருதி ரிஷபமாகவும் , கைசிகி நிஷாதமே ஷட்சுருதி தைவதமாகவும் விளங்கின . இப்படியாக ஷட்சுருதி , ரிஷப ஷட்சுருதி தைவதங்களுடன் நாட்டை இராகம் தோற்றம் அளித்தது . அதுவே சுத்த நாட்ட என்றும் சுத்த நாட்டி என்றும் அறியப்பட்டன. \n\nராமமாத்யர் சுத்த நாட்ட என்கிறார் . துளஜா மகாராஜா தன்னுடைய ' சங்கீத சாராம்ருதத்தில் ' சுத்த நாட்டி என்கிறார். நாட்ட என்ற இராகப் பெயர் இசை வரலாற்றின் இடைக்காலம் முதற்கொண்டே வழக்கத்தில் இருந்திருக்கின்றது . இராகங்களை ஜனக . ஜன்னிய பாகுபாட்டிற்கு உட்படுத்திய காலம் முதல் நாட்டராகம் ஜனக ராக ஸ்தானத்தை வகித்தது. பிற்பாடு மேளமாகவும் கருதப்படலாயிற்று . கி . பி 16ம் நூற்றாண்டுகளில் தோன்றிய தாள்ளப்பாக்க அண்ணமாச்சாரியாருடைய சங்கீர்த்தனங்களுக்கு கொடுக்கப்பட்ட இராகங்களில் நாட்டை இராகம் வெகுவாகக் காணப்படுகிறது. \n"}
{"id": "430635", "url": "https://ta.wikipedia.org/wiki?curid=430635", "title": "வன யுத்தம்", "text": "வன யுத்தம்\n\nவனயுத்தம் என்பது 2013ல் ஏ.எம்.ஆர்.இரமேஷ் இயக்கிய தமிழ், கன்னட திரைப்படமாகும். இத்திரைப்படம் அட்டகாசா என்ற பெயரில் கன்னடத்தில் வெளியானது. இத்திரைப்படம் வீரப்பன் அவர்களின் வாழ்க்கையையும், திரைப்பட நடிகர் இராஜ்குமார் அவர்களை வீரப்பன் கடத்தியதையும் மையமாகக் கொண்டு எடுக்கப்பட்டது.\n\nகிஷோர், அர்ஜுன், விஜயலட்சுமி ஆகியோர் முக்கிய வேடங்களில் நடித்தனர்.\n"}
{"id": "430643", "url": "https://ta.wikipedia.org/wiki?curid=430643", "title": "கொண்டான் கொடுத்தான்", "text": "கொண்டான் கொடுத்தான்\n\nகொண்டான் கொடுத்தான் என்பது 2012 இல் வெளிவந்த தமிழ்த் திரைப்படமாகும். இத்திரைப்படத்தை ஜி. ராஜேந்திரன் எழுதி இயக்கியுள்ளார்.\n\nஐந்தாறு தலை முறைகளாக கொண்டான் கொடுத்தான் குடும்பங்களாக வாழ்ந்து வருகிற குடும்பத்துக்குள் வருகின்ற இன்னல்களை கதைக்களமாகக் கொண்டது.\n\n"}
{"id": "430655", "url": "https://ta.wikipedia.org/wiki?curid=430655", "title": "சீதா (1990 திரைப்படம்)", "text": "சீதா (1990 திரைப்படம்)\n\nசீதா (seetha) என்பது 1990 இல் வெளிவந்த தமிழில் வெளிவந்த திகில் திரைப்படமாகும். எஸ். ஏ. சந்திரசேகர் இத்திரைப்படத்தை இயக்கியிருந்தார். இத்திரைப்படத்தில் முன்னணிக் கதாபாத்திரங்களில் ரகுமான், கனகா, ஆர். சரத்குமார், கவுண்டமணி ஆகியோரும் அவர்களுடன் இணைந்து சரண்ராஜ், சனகராஜ், மனோரமா, ராதாரவி, எஸ். சங்கர், ஸ்ரீவித்யா, டெல்லி கணேஷ் ஆகியோரும் நடித்திருந்தனர். இத்திரைப்படத்தை சோபா சந்திரசேகர், சீலா சிவா ஆகியோர் தயாரித்திருந்தனர். வித்தியாசாகர் இத்திரைப்படத்திற்கு இசையமைத்திருந்தார். மற்றும் ஏப்ரல் 14, 1990ம் திகதி வெளியிடப்பட்டுள்ளது. இத்திரைப்படம் தெலுங்கில் மொழி மாற்றம் செய்யப்பட்டு அதே பெயரில் வெளிவந்துள்ளது.\n\nSection::::கதைச்சுருக்கம்.\nகதையின் ஆரம்பம் சீதா (கனகா) தனது படிப்பையெல்லாம் முடித்துவிட்டு ஊருக்கு திரும்புவதுடன் ஆரம்பிக்கிறது. சீதாவின் குடும்பம் அவ்வூரின் ஜமீந்தாரின் மகனான பூபதி அவர்களின் குடும்பத்தில் தலையிடும் வரை மகிழ்ச்சிகரமானதாகவே காணப்படுகிறது. பூபதியின் ரௌடித்தனத்தால் அவ்வூர் மக்கள் அவன் மீது பயத்தில் வாழ்த்தனர். பூபதி சீதாவை திருமணம் செய்ய விரும்ப சீதாவோ அவனை நிராகரித்தாள். இதனால் ஆத்திரமடைந்த பூபதி அவளுடைய தந்தையை கொன்றான். இதனால் பயந்து போன சீதாவும் அவளது அம்மாவும் ஊரைவிட்டு போவதற்கு முடிவு செய்கின்றனர். சீதாவிற்கு நகரத்தில் ஒர் வாடகை வீடும், நல்ல வேலையும் கிடைக்கின்றது. ஆனால் பூபதி அவர்களை விட்டபாடில்லை. ஒர் நாள் காவல் அதிகாரி விஜய் (ரகுமான்) சீதாவை காப்பாற்ற இருவரும் ஒருவரை ஒருவர் காதல் கொள்கின்றனர். பின்னர் இருவரும் திருமணம் செய்துகொள்கின்றனர். திருமணத்தின் பின்னர் தான் சம்பந்தப்படாத ஓர் குற்றத்திற்கு கைதாகின்றான். ஊடகவியலாளரான ஜான்சி ராணி (கௌதமி) சீதாவிற்கு உதவ முன் வருகின்றார். ஆனால் ஜான்சியின் கணவனும் அவனோடு ஊழல்வாதி அரசியல் வாதியும் பூபதியுடன் கைகோய்க்கின்றனர். அதன்பின்னர் என்ன நடக்கிறது என்பதுதான் மீதிக்கதை.\n\n\nSection::::இசை.\nஇத்திரைப்படத்திற்கு வித்தியாசாகர் இசையமைத்துள்ளார். இத்திரைப்படத்தில் உள்ள பாடல்வரிகளை வாலி மற்றும் புலமைப்பித்தன் ஆகியோர் எழுதியுள்ளனர். இத்திரைப்படத்தில் 5 பாடல்கள் அமைந்துள்ளன.\n"}
{"id": "430656", "url": "https://ta.wikipedia.org/wiki?curid=430656", "title": "ஒப்பீட்டுச் சட்டம்", "text": "ஒப்பீட்டுச் சட்டம்\n\nஒப்பீட்டு சட்டம் (Comparative law) அல்லது ஒப்பீட்டு சட்டவியல் என்பது பலதரப்பட்ட நாடுகளின் சட்டங்கள் மற்றும் சட்ட அமைப்பு முறைகளின் வேற்றுமை மற்றும் ஒற்றுமைகளைப் பற்றி படித்தலாகும். மிகச்சரியாக குறிப்பிட்டால், இதில் உலகின் நிலவிலுள்ள மாறுபட்ட சட்ட அமைப்புகளை பற்றிய படிப்பை உள்ளடக்கியதாகும். பொதுச் சட்டம், இஸ்லாமியச் சட்டம், இந்து சட்டம், சீனச் சட்டம், நாட்டுச் சட்டம், சமூகவியச் சட்டம், கெணோன் சட்டம், யூதச் சட்டம் ஆகியன இதில் உட்பட்டதாகும். ஒப்பீடல் ஏற்றேடுக்காவிட்டாலும் கூட வெளிநாட்டு சட்ட அமைப்பை விளக்கல் ஆய்தல் ஆகியன இதில் உட்படும். தற்போது ஒப்பீட்டு சட்டம் கூடிவருவதற்கான முக்கியக் காரணம் தேசம்கடந்திய-மயமாக்கம், பொருளாதார உலகமயமாக்கம் மற்றும் மாந்தர்மாட்சி-மயமாக்கம். ஒப்பீட்டு சட்டம் என்பது ஒரு சட்டம் அல்ல மாறாக,  அறிவுசார் சொத்தை பாதுகாத்தல், மனித உரிமைகள், சுற்றுச்சூழல், குற்றவிய சட்டம் மற்றும் செயற்படுமுறை, வரிக் கொள்கை ஆகிய சட்டங்களை ஒப்புமை செய்தலை முக்கிய விடயமாகக் கொண்ட படிப்புமுறை.\n"}
{"id": "430663", "url": "https://ta.wikipedia.org/wiki?curid=430663", "title": "லக்கி தர்மசேன", "text": "லக்கி தர்மசேன\n\nலக்கி தர்மசேன (பிறப்பு 1945) அவர்கள் லக்கி எலகொட எனவும் அறியப்படுகின்றார். இலங்கையைச் சேர்ந்த முன்னாள் இறகு பந்தாட்ட வீராங்கனை ஆவார். இவர் முன்னாள் தேசிய இறகுப்பந்தாட்ட சாம்பியன் பட்டம் பெற்றவராவார்.  தேசிய மற்றும் சர்வதேச மட்டத்தில் இலங்கையை பிரதிநிதித்துவப்படுத்தி விளையாடிய வீரர்களில் சிறந்த இறகுப்பந்தாட்ட விளையாட்டு வீராங்கனையாக இன்றளவும் கருதப்படுகின்றார்.\n\nலக்கி தர்மசேன அவர்கள் இறகுப்பந்தாட்ட இலங்கை தேசிய சாம்பியனாக பெண்கள் ஒற்றையர் பிரிவில் ஆறு தடவைகளும் ,(1964, 1965, 1966, 1967, 1968 மற்றும் 1970) பெண்கள் இரட்டையர் பிரிவில் நான்கு தடவைகளும் ( 1965, 1967, 1968, மற்றும் 1970) வெற்றி அடைந்துள்ளார்.\n\nஇவர் இறகுப்பந்தாட்ட விளையாட்டில் நிறைவடைந்த பின் 1982 ஆம் ஆண்டு தொடக்கம் 1988 ஆம் ஆண்டு வரையான காலப்பகுதியில் இலங்கை தேசிய இறகுப்பந்தாட்ட குழுவில் பயிற்றுவிப்பாளராக பணி புரிந்தார். 1986 ஆம் ஆண்டு இந்தியாவில் ஐதராபாத்தில் நடைபெற்ற ஆசிய விளையாட்டுப் போட்டியில் பங்குப்பற்றிய இலங்கை தேசிய இறகுப்பந்தாட்டக் குழுவிற்குப் பயிற்றுவித்தார்.\n\n2002ஆம் ஆண்டு அவுஸ்ரேலியாவில் மெல்போர்ன் நகரில் நடைபெற்ற உலக மாஸ்டர்ஸ் விளையாட்டுகளில் பங்குப்பற்றி பெண்கள் ஒற்றையர் பிரிவில் போட்டியிட்டு, தங்கப் பதக்கம் வென்றார். அதே போட்டியில் பெண்கள் இரட்டையர் பிரிவில் ஆஸ்திரியாவைச் சேர்ந்த ஹிடா கிளிறாட்சி என்பவருடன் இணைந்து விளையாடி வெள்ளிப் பதக்கம் வென்றார். மேலும் கலப்பு இரட்டையர் பிரிவில் இலங்கையைச் சேர்ந்த  தம்மிக்க குணரத்தின என்பவருடன் உடன் இணைந்து விளையாடி வெள்ளிப் பதக்கமும் வென்றார். லக்கி தர்மசேன 1970 ஆம் ஆண்டு முதல் தற்சமயம் வரை தமது குடும்பத்தினருடன் இங்கிலாந்தில் வசித்து வருகின்றார்.\n"}
{"id": "430677", "url": "https://ta.wikipedia.org/wiki?curid=430677", "title": "எனக்கு இன்னொரு பெயர் இருக்கு (திரைப்படம்)", "text": "எனக்கு இன்னொரு பெயர் இருக்கு (திரைப்படம்)\n\nஎனக்கு இன்னொரு பேர் இருக்கு (enakku innoru per irukku) என்பது 2016 இல் வெளிவந்த நகைச்சுவை கலந்த தமிழ் திரைப்படமாகும். சாம் அன்ரன் இத்திரைப்படத்தை இயக்கியிருந்தார். இத்திரைப்படத்தில் ஜீ. வீ. பிரகாஷ் குமார் மற்றும் கயல் ஆனந்தி ஆகியோர் முன்னணி கதாபாத்திரங்களில் நடித்துள்ளனர். இத்திரைப்படத்தை லைகா புரடக்சனில் இருந்து சுபாஷ்கரன் அல்லைராஜா தயாரித்திருந்தார். இத்திரைப்படத்தின் தயாரிப்பு 2015 ம் ஆண்டு மார்கழியில் தொடங்கியது.\n\nSection::::கதைச்சுருக்கம்..\nஜானி (ஜீ. வீ. பிரகாஷ் குமார்) சந்தோசமான மென்மையான பையன். ஆனால் அவன் காதலிக்கும் பெண்ணான ஹேமாவின் (கயல் ஆனந்தி) தந்தையோ ஜானி ஒரு மோசமான ரவுடி என தவறாக எண்ணி எதிர்காலத்தில் தனக்கு பிறகு ராயபுரத்திற்கு நைனாவாகவும் தனக்கு நல்ல மருமகனாகவும் வரேவண்டும் என விரும்பினார். ஆனால் ஜானி அரியவகை நோயினால் அதாவது இரத்தத்தைப் பார்த்தால் அவன் முன்னர் கூறிய வார்த்தைகளை திரும்ப திரும்ப கூறுவான். ஜானி தனக்கு இருந்த குறைகளை கடந்து அடுத்த நைனாவாக எவ்வாறு மாறுகிறான் என்பது மீதிக்கதை.\n\n\nSection::::தயாரிப்பு.\n\"டார்லிங்\" (2015) திரைப்படத்திற்கு பிறகு இயக்குனர் சாம்மிற்கு ஜீ. வீ. பிரகாஷ் குமாருடன் இது இரண்டாவது படமாகும். இத்திரைப்படத்தை \"ஸ்ரூடியோ கிறின்\" ஆனது \" கைப்புள்ள\" எனும் பெயரில் எடுக்க திட்டமிட்டிருந்தது. எனினும் அது கைகூடாமல் போக \"லைகா புரடக்சன்\" அத் திரைப்படத்தை தயாரிக்க எண்ணியது. கத்தி(2014) திரைப்படத்திற்கு பிறகு இத்திரைப்படம் லைகா புரடக்சனிற்கு இரண்டாவது திரைப்படமாகும்.\n\nSection::::இசை..\nஇத்திரைப்படத்திற்கு ஜீ. வீ. பிரகாஷ் குமார் இசையமைத்திருந்தமை குறிப்பிடத்தக்கது.\n"}
{"id": "430697", "url": "https://ta.wikipedia.org/wiki?curid=430697", "title": "இன்பா", "text": "இன்பா\n\nஇன்பா என்பது 2008 ஆம் ஆண்டு வெளிவந்த தமிழ் அதிரடித் திரைப்படம். இத்திரைப்படத்தை வேந்தன் இயக்கினார்.\n\nஇதில் ஷியாம், சினேகா மற்றும் பலர் நடித்துள்ள இத்திரைப்படத்திற்கு பி. பி. பாலாஜி இசையமைத்துள்ளார்.\n\n"}
{"id": "430700", "url": "https://ta.wikipedia.org/wiki?curid=430700", "title": "பிறப்பு (திரைப்படம்)", "text": "பிறப்பு (திரைப்படம்)\n\nபிறப்பு 2007 இல் வெளிவந்த முக்கோண காதல் தமிழ்த் திரைப்படமாகும். இதனை எல். வி. இளங்கோவன் இயக்கியுள்ளார். இசையமைப்பாளர் பரத்வாஜ் இசையில், சங்கி மகேந்திரா ஒளிப்பதிவில் இப்படம் எடுக்கப்பட்டது.\n\nஅனல் அரசு என்பவர் சண்டை பயிற்சியாளராக பணியாற்றினார். இத்திரைப்படத்தில் பிரபா, கார்த்திகா போன்றோர் முக்கிய கதாப்பாத்திரத்தில் நடித்திருந்தனர். இதில் கஞ்சா கருப்பு, சரண்யா பொன்வண்ணன் போன்றோர் நடித்துள்ளனர்.\n"}
{"id": "430703", "url": "https://ta.wikipedia.org/wiki?curid=430703", "title": "செந்தூர தேவி", "text": "செந்தூர தேவி\n\nசெத்தூரதேவி என்பது 1991 இல் வெளிவந்த நகைச்சுவை தமிழ் திரைப்படமாகும். ராம நாராயணன் இத்திரைப்படத்தை இயக்கியிருந்தார். இத்திரைப்படத்தில் முன்னணி கதாபாத்திரங்களில் விவேக், கனகா, சார்மிலி ஆகியோரும் அவர்களுடன் இணைந்து செந்தில், வெண்ணிற ஆடை மூர்த்தி, குமரிமுத்து மற்றும் கிற்றி ஆகியோரும் நடித்திருந்தனர். என். ராதா இத்திரைப்படத்தை தயாரித்திருந்தார். இத்திரைப்படத்திற்கு சங்கர் கணேஷ் இசையமைத்திருந்தார். மேலும் சூன் 22, 1991 ல் வெளியிடப்பட்டது. இத்திரைப்படம் சிந்தூர தேவி எனும் பெயரில் தெலுங்கில் மொழியாக்கம் செய்து வெளியிடப்பட்டுள்ளது.\nSection::::கதைச்சுருக்கம்.\nசிந்து மற்றும் நந்து இருவரும் இரட்டை சகோதரிகள். இவ்விருவருக்கும் அவர்கள் சகோதரிகள் என்று தெரியாமலே பிரிந்திருக்கின்றனர். தங்களது பெற்றோரின் விவாகரத்திற்கு பின்னர் சிந்து அவளது அம்மா செல்வி (கனகா) மற்றும் தாத்தா (வெண்ணிற ஆடை மூர்த்தி) ஆகியோருடனும் நந்து அவளது தந்தை கோபியுடனும் (விவேக்) தங்கியிருக்கின்றனர். கோபி பிரபலமான மிருக வைத்தியர். அவருடைய வீட்டில் 4 விலங்குகளை வளர்த்து வந்தார்.அதில் ஒரு யானை செல்லப்பா, நாய் பைரவன், குரங்கு ராமு, குதிரை மதுரைவீரன் ஆகியன அடங்கியிருந்தன. நந்து இப்பிராணிகளுடன் அதிக நேரத்தை களிப்பதுடன் அவைகளை தனது நண்பர்கள் போல கவனித்தும் வந்தாள்.\n\nஒரு முறை குற்றவாளியான ஜகன்னாத் இரகசியங்கள் அடங்கிய குழாய்கள் இரண்டை ஆங்காங்கிற்கு கடத்துவதற்காக குதிரை ஒன்றின் குடலினுள் வைக்கும்படி கோபியிடம் கேட்க அதற்கு கோபி மறுக்கிறான். இதனால் வேறு வழியில்லாமல் கோபியின் இரு மகள்களையும் கடத்துகின்றான். பின்னர் அவர்கள் இருவரையும் ஒரே அறையினுள் வைத்தபின் அவர்கள் இருவரும் சகோதரிகள் என்பதை அவர்கள் உணர அங்கிருந்து நந்துவின் விலங்குகளின் உதவியுடன் தப்பிச்செல்வதுடன் இரகசியங்கள் அடங்கிய குழாய்களை மாரியம்மன் சிலையில் ஒளித்து வைப்பதுடன் தனது பெற்றோரை ஒன்று சேர்க்க இருவரும் மாறி தத்தம் வீட்டி செல்கின்றனர். இதற்கிடையில் கோபி குழாய்களை மீட்பதுடன் அதன்பிறகு நடப்பது மீதிக்கதை ஆகும்.\n\n\nSection::::இசை.\nஇத்திரைப்படத்திற்கு சங்கர் கணேஷ் இசையமைத்திருந்தார். 1991 ம் ஆண்டு இசை வெளியிடப்பட்டுள்ளது. இத்திரைப்படத்தில் உள்ள நான்கு பாடல்களிற்கும் வரிகளை கவிஞர் வாலி எழுதியிருந்தார்.\n"}
{"id": "430705", "url": "https://ta.wikipedia.org/wiki?curid=430705", "title": "பொண்டாட்டி பொண்டாட்டிதான்", "text": "பொண்டாட்டி பொண்டாட்டிதான்\n\nபொண்டாட்டி பொண்டாட்டிதான் (Pondatti Pondattithan) என்பது 1991 இல் மணியன் சிவபாலன் இயக்கத்தில் வெளிவந்த தமிழ்த்திரைப்படமாகும். எஸ். வி. சேகர், காதம்பரி போன்றோர் முக்கிய கதாப்பாத்திரத்தில் நடித்திருந்தனர். இவர்களுடன் சனகராஜ், செந்தில், மனோரமா, வி. கே. ராமசாமி, வெண்ணிற ஆடை மூர்த்தி, சுலக்சனா, டிஸ்கோ சாந்தி மற்றும் கோவை சரளா ஆகியோர் உடன் நடித்திருந்தனர்.வி.ஆர்.ஜே.பிலிம்ஸ் இப்படத்தை தயாரித்துள்ளனர். பா. விஜய், புதுமை பித்தன் ஆகியோர் பாடல்களை இயற்றியுள்ளார். இசை கங்கை அமரன் 1991 ஜூலை 11 அன்று வெளிவந்தது.\n\nSection::::கதை.\nராஜகோபால் (எஸ். வி. சேகர்) அவரது பாட்டியுடன் (மனோரமா) வேலூரில் வாழ்ந்து வருகின்றான். அவன் நன்கு படித்த ஒரு பெண்ணை திருமணம் செய்துகொள்ள விரும்புகிறான். ஆனால் அவனது பாட்டி உறவினர் ஒருவருடைய படிக்காத பெண் லக்ஷ்மியை (காதம்பரி) திருமணம் செய்துகொள்ள அறிவுரை கூறுகிறார், ஆனால் ராஜகோபால் மறுத்துவிடுகிறான். பின்னர் ,ஒரு சமயம் லக்ஷ்மியை நேரில் பார்த்த பிறகு, அவளை திருமணம் செய்துகொள்கிறார். பல்வேறு காரணங்களால், அவர்களது வாழ்க்கை ஆரம்பமாவது தாமதமாகிறது.\n\nசில வாரங்களுக்குப் பின்னர், ராஜகோபாலுக்கு பதவி உயர்வு கிடக்கிறது. எனவே இராஜகோபால் தனது வேலைக்காக வீட்டை விட்டு சென்னை செல்ல் நேர்கிறது. அங்கு, தனது கல்லூரி நண்பன் ஜெய் என்பவனுடன் தங்குகிறான். ஒரு இரவு, குண்டர்களால் துரத்தப்பட்ட பத்மா (டிஸ்கோ சாந்தி) என்ற பெண்ணுக்கு உதவி ஒரு விடுதியில் தங்க வைக்கிறான். காவல் துறையினர் அவர்களை கைது செய்து, ராஜகோபாபாலனின் முதலாளி கிருஷ்ணனுக்கு இந்த விஷயத்தைத் தெரிவிக்கிறார்கள். ராஜகோபாபாலன் நடந்ததை தனது முதலாளிக்கு எவ்வாறு கூறினான், என்பதும், தனது மனைவியுடன் மீண்டும் எவ்வாறு சேர்ந்தான் என்பதும் மீதிக்கதையாகும்\n\nSection::::ஒலித்தொகுப்பு.\nகங்கை அமரன் இசையில் 5 பாடல்கள் கொண்ட இதன் ஒலித்தொகுப்பு 1991இல் வெளிவந்தது, பா. விஜய், புதுமை பித்தன் ஆகியோர் பாடல்களை இயற்றியுள்ளார்.\n"}
{"id": "430706", "url": "https://ta.wikipedia.org/wiki?curid=430706", "title": "பினாகோலைல் ஆல்ககால்", "text": "பினாகோலைல் ஆல்ககால்\n\nபினாகோலைல் ஆல்ககால் (\"Pinacolyl alcohol\") என்பது CHO என்ற மூலக்கூற்று வாய்ப்பாட்டால் விவரிக்கப்படும் கரிம வேதியியல் சேர்மமாகும். 3,3-டைமெத்தில்-2-பியூட்டனால் சேர்மத்தின் பொதுப்பெயர் பினாகோலைல் ஆல்ககால் ஆகும். பைன் ஆல்ககால் என்ற பெயராலும் அழைக்கப்படும் இச்சேர்மம் ஓர் ஈரிணைய ஆல்ககாலாகும். \nபினாகோலைல் ஆல்ககால் அட்டவணை 2 பொருள்கள் பட்டியலில் நரம்பு கடத்தி சோமன் என்ற நச்சுப்பொருளாக இடம்பெற்றுள்ளது. \n\n"}
{"id": "430710", "url": "https://ta.wikipedia.org/wiki?curid=430710", "title": "சுந்தர புருஷன் (1996 திரைப்படம்)", "text": "சுந்தர புருஷன் (1996 திரைப்படம்)\n\nசுந்தர புருஷன் 1996 ஆம் ஆண்டு லிவிங்ஸ்டன் மற்றும் ரம்பா நடிப்பில் வெளியான இந்தியத் தமிழ்த் திரைப்படம். கட்டாயப்படுத்தித் திருமணங்கள் செய்யும் வழக்கத்தைச் சாடும் கதைக்களம் ஆகும் லிவிங்ஸ்டன் கதை மற்றும் திரைக்கதை எழுதி உள்ளார். ஒளிப்பதிவாளர் ஆர்தர். ஏ .வில்சனின் முதல் திரைப்படம். இத்திரைப்படம் 1999இல் கன்னட மொழியில் பி. சி. பட்டில் நடிப்பில் \"சாணப்ப சண்ணேகவுடா\" என்ற பெயரிலும், தெலுங்கு மொழியில் 2006 இல் சுனில் வர்மா மற்றும் ஆர்த்தி அகர்வால் நடிப்பில் அந்தால ராமுடு என்ற பெயரிலும், ஒடியா மொழியில் 2012 இல்அனுபவ் மொகந்தி மற்றும் வர்ஷா பிரியதர்ஷினி நடிப்பில் சம்திங் சம்திங் என்ற பெயரிலும் மறு ஆக்கம் செய்யப்பட்டு பெரும் வெற்றி பெற்றது.\n\nSection::::கதைச்சுருக்கம்.\nகணேசன் (லிவிங்ஸ்டன்) தன் உறவுப்பெண் வள்ளியை (ரம்பா) சிறுவயதிலிருந்து விரும்புகிறான். அவன் தாய் இறந்தபின்பு, அவனது தந்தை வேறுபெண்ணைத் திருமணம் செய்ததால் வீட்டைவிட்டு வெளியேறும் சூழல் ஏற்படுகிறது. தந்தை இறந்த பின்பு 12 வருடங்கள் கழித்து இளைஞனாகத் தன்னுடைய வீட்டிற்குத் திரும்பிவந்து தன் பாட்டியுடன் வசிக்கிறான். தந்தையின் இரண்டாவது மனைவியின் மகனை (வடிவேலு) தன் சகோதரனாக ஏற்றுக் கொள்கிறான்.\n\nவள்ளியைத் திருமணம் செய்யும் விருப்பத்துடனேயே அவன் பாட்டி வீட்டிற்குத் திரும்புகிறான். ஆனால் வள்ளி, அந்த ஊரைச்சேர்ந்த வேலை தேடிக்கொண்டிருக்கும் ஆதரவற்ற ரகுவைக் (சவுமியன்) காதலிக்கிறாள். வள்ளியின் தந்தை ரகுவிற்கு வேலை கிடைத்தால் மட்டுமே திருமணம் செய்து வைப்பதாகக் கூறுகிறார்.\n\nரகுவிற்கு வேலை பெற்றுத்தரும் கணேசன், வள்ளிக்கு ரகுவுடன் திருமணம் நடைபெறப் போவதை அறிந்து ஏமாற்றமடைகிறான். வள்ளியைத் தன் அண்ணனுக்குத் திருமணம் செய்துவைப்பதற்காக ரகுவின் மீது கொலைப்பழி சுமத்தி திருமணத்தன்று சிறைக்கு அனுப்புகிறான் வடிவேலு. வள்ளியின் தந்தை கணேசனை வள்ளியைத் திருமணம் செய்துகொள்ள வேண்டுகிறார். கணேசன் வள்ளியைத் திருமணம் செய்துகொள்கிறான்.\n\nகுற்ற உணர்ச்சியின் காரணமாக வள்ளியை விட்டு விலகியே இருக்கும் கணேசனை தொடக்கத்தில் வள்ளிக்குப் பிடிக்காவிட்டாலும் சிறிதுசிறிதாக விரும்பத் தொடங்குகிறாள். மூன்று மாதங்களுக்குப் பிறகு கணேசன் அவன் சகோதரனுடன் பேசிக்கொண்டிருப்பதைக் கேட்கும் வள்ளிக்கு தான் ஏமாற்றப்பட்ட உண்மை தெரிந்து கோபப்படுகிறாள். வள்ளியை சமாதானப்படுத்தும் கணேசனின் முயற்சிகள் அனைத்தும் வீணாவதால் கணேசன் காவல்துறையில் ரகு நல்லவன் என்ற உண்மையைச் சொல்லி அவனை சிறையிலிருந்து விடுவிக்கிறான். வள்ளியுடன் மூன்று மாதங்களாக எந்த உறவுமின்றி வாழும் உண்மையைச் சொல்லி ரகு வள்ளியைத் திருமணம் செய்ய சம்மதிக்க வைக்கிறான்.\n\nகிராம மக்கள் அனைவரது முன்னிலையிலும் வள்ளியின் கழுத்திலுள்ள கணேசன் கட்டிய தாலியைக் கழற்றமுனையும்போது வள்ளி வாந்தி எடுக்கிறாள். இதனால் வள்ளி கர்ப்பமாக இருப்பதாக என்னும் ரகு திருமணத்திற்கு மறுக்கிறான். ரகு தன்னை முழுமையாக நம்புகிறானா? என்பதைச் சோதிக்கவே இப்படி செய்ததாகக் கூறும் வள்ளி, கணேசன் மட்டுமே தன்னை முழு நம்பிக்கையுடன் நேசிப்பதாகக் கூறி, தானும் கணேசனையே விரும்புவதாகக் கூறுகிறாள். கணேசனும் வள்ளியும் மகிழ்ச்சியுடன் இணைகின்றனர்.\n\n\nSection::::தயாரிப்பு.\nதினமலர்: சாதனை புரிந்த தமிழ்ப் படங்கள் என்ற வரிசையில் சுந்தர புருஷன் படத்தையும் பட்டியலிட்டது. மேலும் \"சுந்தர புருஷன் கதை­யைக் கேட்ட பல தயா­ரிப்­பா­ளர்­க­ளும் ‘லிவிங்ஸ்­டன் படத்தை இயக்­க­லாம். ஆனால் கதை நாயக­னாக நடிக்­கக்­கூ­டாது’ என்று நிபந்தனை விதித்­தார்­கள். ஆனால், தயாரிப்பா­ளர் ஆர்.பி.சவுத்ரி மட்­டும் லிவிங்ஸ்­டன் நடிப்ப­தற்கு சம்­ம­தம் தெரிவித்து அவரை உற்சா­கப்­ப­டுத்­தி­யதால் அவர் கதை நாயகனாக நடித்­தார்\".\n\nமெக்ஸ்டர்.காம் திருப்புமுனைத் திரைப்படங்கள் 100 என்ற வரிசையில் சுந்தர புருஷன் படத்தையும் பட்டியலிடப்பட்டது.\n\nகுணச்சித்திர வேடங்களில் நடித்துவந்த லிவிங்ஸ்டன் கதாநாயகனாக நடித்த முதல் திரைப்படம்.\n\nஇயக்குனர் எஸ்.ஜே.சூர்யா இப்படத்தில் உதவி இயக்குனராகப் பணிபுரிந்தது மட்டுமின்றி, \"கெட்டப்ப மாத்தி செட்டப்ப மாத்தி\" என்ற பாடலையும் எழுதினார்.\n\nSection::::இசை.\nஇப்படத்தின் இசையமைப்பாளர் சிற்பி. இப்படத்தின் பாடல்களை எழுதியவர்கள் வைரமுத்து, காளிதாசன், எஸ். ஜே. சூர்யா, சரவணஞானம்.\n"}
{"id": "430713", "url": "https://ta.wikipedia.org/wiki?curid=430713", "title": "அனர்கலி ஆகர்சா", "text": "அனர்கலி ஆகர்சா\n\nஅனர்கலி ஆகர்சா (\"Anarkali Akarsha\", ; பிறப்பு: 12 சூலை 1987) இலங்கையைச் சேர்ந்த நடிகை, ஒப்பனை அழகி, பாடகி, தொலைக்காட்சி தொகுப்பாளர், அரசியல்வாதி ஆவார். 2004ஆம் ஆண்டு நடைபெற்ற இலங்கை அழகி போட்டியில் மகுடம் சூடினார். அதே ஆண்டில் உலக அழகி அணிவகுப்பில் இலங்கை அழகியாக போட்டியிட்டார். இவர் நிறுவனத் தூதராகவும், நிதி திரட்டுபவராகவும் பணி புரிந்துள்ளார். கொழும்பு சர்வதேச பாடசாலையில் கல்வி கற்றார்.\n\nSection::::திரைப்பட வாழ்க்கை.\n1995 ஆம் ஆண்டு சோமரத்தின திசாநாயக்க மற்றும் ரேணுகா பாலசூரிய ஆகியோரின் இயக்கத்திலும் தயாரிப்பிலும் வெளிவந்த ‘இட்டி பகன்’ என்ற தொலைக்காட்சி நாடகத்தில் முதன்முறையாக நடித்தார். இந்நாடகத்தில் \"டெய்சி சுசன்\" என்ற கதாபாத்திரத்தில் நடித்தார்.\n\nஏழு ஆண்டுகள் இடைவெளிக்கு பின்னர் 2003 ஆம் ஆண்டு வெளிவந்த \"பிஸ்சு டிரிபிள்\" என்ற சிங்களப் படத்தில் முக்கிய வேடத்தில் நடித்தார். பின்பு பல வெற்றிப்படங்களில் நடித்தார்.\n\n\"சின்யான் பாதா பதின்\" என்ற தொலைக்காட்சி நாடகத்தில் ‘இனோகா’ என்ற கதாபாத்திரத்திலும், சந்துவரன்யா என்ற நாடகத்தில் \"டான்யா\" என்ற கதாபாத்திரமும் இவருக்கு பாராட்டுக்களைப் பெற்றுக் கொடுத்தது.\"\n\nஇலங்கை சிங்களத் திரைப்பட வரலாற்றில் மிகப் பிரபலமான நடிகைக்கான விருதை வென்ற இளவயது நடிகை அனார்கலி ஆவார். 22 இற்கும் அதிகமான திரைப்படங்களிலும், 10 தொலைக்காட்சி நாடகங்களிலும் நடித்து முன்னணியில் உள்ளார். நிறுவன விளம்பர தூதராகவும், தொகுப்பாளராகவும் பணியாற்றுகின்றார்.\n\nஅனர்கலி பல இசைக் காணொளிகளிலும் நடித்துள்ளார். பாத்தியா, சந்தோசின் மீதம் செலென் காணொளி, துசன்த்தின் ஜெத்து நன் ஆகிய புகழ்பெற்ற காணொளிகளில் நடித்துள்ளார்.\n\n2012 ஆம் ஆண்டு லக்ஸ் தெரண பட விருதில் மிக பிரபலமான நடிகைக்கான விருதை வென்றார்.\n\nSection::::அரசியல் வாழ்க்கை.\nஅனர்கலி 2009 ஒக்டோபர் 29 இல் காலி மாவட்டத்தில் நடைபெற்ற தென் மாகாண சபைத் தேர்தலில் போட்டியிட்டு, தென் மாகாண சபைக்கு தெரிவானார்.\n\nSection::::தொகுப்பாளர் பணி.\nதெரண தொலைக்காட்சியில் அனார்கலி நேரலை என்ற அவரது நிகழ்ச்சியை தொகுத்து வழங்கினார்.\n\n2010 ஆம் ஆண்டு நடந்த தெரண இசை விருதுகளின் தொகுப்பாளினியும் ஆவார்.\n\nதற்சமயம் சுவர்ணவாகினியில் அனர்கலியுடன் ஞாயிறு நேரலை எனும் தொலைக்காட்சி நிகழ்ச்சியை தொகுத்து வழங்குகின்றார்.\n\n"}
{"id": "430726", "url": "https://ta.wikipedia.org/wiki?curid=430726", "title": "புதிய புரூஸ் லீ (திரைப்படம்)", "text": "புதிய புரூஸ் லீ (திரைப்படம்)\n\nபுதிய புரூஸ் லீ (Puthiya Bruce Lee) 2018இல் வெளியான அதிரடிக் காட்சிகள் நிறைந்த தமிழ் மொழியில் வெளிவந்த படமாகும். இப்படத்தை முளையூர் ஏ. சோணை என்ற அறிமுக இயக்குனர் எழுதி இயக்கியுள்ளார். இந்தத் திரைப்படத்தில் புரூஸ் லீ போலவே தோற்றமுடைய புரூஸ் என்ற நடிகர், ரசியா மற்றும் அஷ்வந்த் திலக் ஆகியோர் முன்னணி பாத்திரங்களில் நடித்துள்ளனர் இந்த படத்தில் தற்காப்பு கலை தொடர்பான சண்டை காட்சிகளில் ஈடுபட்டிருக்கும் முக்கிய பாத்திரத்தில் ப்ரூஸ் தோன்றி நடித்திருந்தார். இப்படம் புரூஸ் லீ நடித்த சண்டைக் காட்சிகளை மையமாகக் கொண்டு எடுக்கபட்டுள்ளது.\n\nSection::::கதைச் சுருக்கம்.\nஒரு மலையோர கிராமத்தில் புரூஸ் தனது தாயுடன் வசித்து வருகிறான். அவனது கிராமத்தில் ஏற்படும் பிரச்சனைகளுக்கும், அதனால் வரும் ஆபத்துகளையும் தனியே நின்று எதிர்த்து போராடும் குணமுடையவன். ஊரிலுள்ள பெரும்பாலானோர் தங்களுக்கு ஏற்படும் சிக்கல்களைத் தீர்ப்பதற்கு புரூஸ் உதவியையே நாடுகிறார்கள். ஒரு நாள் நடந்த தீ விபத்தில் அவனது தாய் இறந்து போகிறார். புரூஸின் தாய் மாமன் அவனை மதுரைக்கு அழைத்துச் செல்கிறார். ஆனால் அந்த கிராமத்து மக்கள் தங்களை காப்பாற்ற அவனை திரும்ப அனுப்பிட அவனது தாய்மாமனிடம் வேண்டுகின்றனர். அவனது தாய்மாமன் தனது வியாபாரத்தில் சில பிரச்சனைகளைச் சந்திக்கிறார். கிராமத்து இளைஞன் புரூஸ் எவ்வாறு தனது சண்டையிடும் திறமைகளால் தனது தாய் மாமனின் சிக்கலைத் தீர்த்து வைக்கிறான் என்பதே படத்தின் கதையாகும்\n\n\nSection::::தயாரிப்பு.\nஇந்த படத்தின் படப்பிடிப்பு 2013 ஆம் ஆண்டு துவங்கியது, ஆனால் தயாரிப்பில் ஏற்பட்ட சில தாமதங்களால் 2018 மே 25 அன்றுதான் வெளிவந்தது. பல திரைப்படங்களுக்கு உதவி இயக்குனராக பணியாற்றிய இதன் இயக்குனர் சோணை இறந்து போன தற்காப்புக் கலை வீரரும், நடிகருமான புரூஸ் லீ யின் நினைவுகளை மீண்டும் கொண்டு வருவதன் மூலம் தனது முதல் படத்திற்கு \"புதிய புரூஸ் லீ \" என்று பெயரிட்டார். கராத்தே என்ற தற்காப்புக் கலையில் நிபுணத்துவம் பெற்ற புரூஸ் ஜான் என்பவர் அசல் புரூஸ் லீயைப் போலவே இருந்ததால் அவர் இப்படத்திற்கு பொருத்தமானவராக இருந்தார் என இதன் இயக்குனர் கூறியுள்ளார். இதன் கதை புரூஸ் லீயின் இரு முக்கிய அம்சங்களான ஒழுக்கம் மற்றும் தைரியத்தை வெளிப்படுத்தும் விதமாக அமைந்தது என இயக்குனர் சோணை கூறுகிறார். இப்படத்தில் வில்லன் பாத்திரத்தின் நடித்துள்ள சுரேஷ் நரங் என்பவருக்கும் இதுவே முதல் படமாகும்.\n"}
{"id": "430744", "url": "https://ta.wikipedia.org/wiki?curid=430744", "title": "ஆல்பின் போரேன்", "text": "ஆல்பின் போரேன்\n\nஆல்பின் போரேன் (\"Alpine borane\") என்பது CHB என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். கரிமத் தொகுப்பு வினைகளில் பயன்படும் ஒரு கரிம போரான் சேர்மத்தின் வர்த்தகப் பெயர் ஆல்பின் போரேன் ஆகும். நீர்மமாகத் தோன்றும் இச்சேர்மம் நிறமற்று காணப்படுகிறது.\n\nSection::::தயாரிப்பு.\n9-போராபைசைக்ளோ (3.3.1) நோனேனை α-பினீனுடன் சேர்த்து சூடுபடுத்துவதால் ஆல்பின் போரேன் உருவாகிறது.\n\nSection::::வினைகள்.\nஇடக்காரணி மிகுந்த இந்த நாற்தொகுதி டிரையால்கைல்போரேன் முப்பரிமான தேர்திறனுடன் கீட்டோன்கள், ஆல்டிகைடுகள் போன்றவற்றை ஒடுக்குகிறது. இருமிய ஆல்டிகைடுகளை ஒடுக்கும் வினை மிட்லேண்டு ஆல்பின் போரேன் ஒடுக்கம் என்ற பெயரால் அழைக்கப்படுகிறது. எளிய முறையில் மிட்லேண்டு ஒடுக்கம் என்றும் இவ்வினை அழைக்கப்படுகிறது:\n\nவினையில் உருவாகும் போரினிக் எசுத்தரை நீராற்பகுக்கும்போது ஆல்க்கால் உருவாகிறது\n\nசிலவகை முப்பரிமான தேர்திறன் அசிட்டைலினிக் கீட்டோன்களை ஒடுக்கவும் இது மிகுந்த பயனை அளிக்கிறது.\n\nSection::::தொடர்புடைய வினைப்பொருள்கள்.\nஆல்கைல் பதிலீட்டு போரேன்கள் சிலவும் கரிமத் தொகுப்பு வினைகளில் சிறப்புமிக்க வினைப்பொருள்களாக உள்ளன. ஆல்பின் போரேனுடன் நெருக்கமான தொடர்புள்ள அத்தைகைய வினைப்பொருள்கள் 9-போராபைசைக்ளோ (3.3.1) நோனேன் மற்றும் டையைசோபினோகேம்பெயில்போரேன் ஆகியனவாகும்.\n"}
{"id": "430753", "url": "https://ta.wikipedia.org/wiki?curid=430753", "title": "பிரெண்டா மில்னெர்", "text": "பிரெண்டா மில்னெர்\n\nபிரெண்டா மில்னெர் (Brenda Milner,பிறப்பு; ஜூலை 15, 1918): பிரித்தானிய- கனடிய நரம்புசார் உளவியலாளர் ஆவார். மருத்துவ நரம்புசார் உளவியல் துறையில் ஆய்விலக்கியத்தில் பல்வேறு தலைப்புகளில் விரிவாகப் பங்களித்திருக்கிறார். நரம்புசார் உளவியலின் நிறுவனர் எனச் சிலநேரம் இவர் குறிப்பிடப்படுகிறார். மில்னெர் 2010 ஆம் ஆண்டு, மக்கில் பல்கலைக்கழத்தில் நரம்பியல் துறை, நரம்பியல் அறுவை சிகிச்சை ஆகிய துறைகளில் பேராசிரியராகப் பணியாற்றினார். மேலும் மொண்ட்ரியால் நரம்பியல் நிறுவனத்தில் உளவியல் பேராசிரியராகவும் இருந்தார். 2005 ஆம் ஆண்டில் இவர் 20 பட்டங்களைப் பெற்றிருந்தார். மேலும் தனது 19 ஆண்டிலேயே பணியாற்றத் தொடங்கினார். இவருடைய தற்போதைய பணி, பெருமூளையின் வலது மற்றும் இடது கோளங்களை ஆய்வு செய்வதாகும். \"மில்னெர்\" நரம்பியல் உளவியல் துறையின் நிறுவனராகவும் அதன் வளர்ச்சியில் பங்காற்றும் ஒரு இன்றியமையாத நபராகவும் விளங்குகிறார். இவர் 2009 இல் அறிவுசார் நரம்பியலுக்கான பல்சான் பரிசு பெற்றுள்ளார். மேலும் 2014 இல் ஜான் ஓ'கீஃப், மார்க்கஸ் ரெய்ச்சல் ஆகியோருடன் இணைந்து காவ்லி பரிசினைப் பெற்றுள்ளார். இவருக்கு ஜூலை 2018 -இல் நூறு வயது முடிவடைந்துள்ளது. இந்த வயதிலும் இவர் ஆராய்ச்சிப் பணிகளை மேற்பார்வை செய்தவண்ணம் உள்ளார்.\n\nSection::::இளமை.\nபிரெண்டா லாங்க்ஃபோர்ட் (திருமணத்திற்குப் பின் பிரெண்டா மில்னெர்), 1918, ஜூலை 15 ஆம் நாள் இங்கிலாந்தின் மான்செஸ்டர் நகரில் பிறந்தார். இவருடைய தந்தை சாமுவேல் லாங்க்ஃபோர்ட், ஓர் இசை விமர்சகரும், இதழியலாளரும் ஆவார். இவருடைய தாயார் ஒரு மாணவப் பாடகர். இவருடைய தாய் தந்தை இருவரும் இசைத்துறையில் திறமையானவர்களாய் இருந்தாலும் பிரெண்டாவுக்கு இசைமேல் விருப்பம் இல்லை. 1918 -இல் மில்னெருக்கு ஆறு வயதாய் இருக்கும்பொழுது, இவரும் இவருடைய தாயாரும் இன்ஃபுளுவென்சா தொற்றுப்பரவல் நோய்க்கு ஆளானார்கள். இந்நோய் அக்காலத்தில் இருபது மில்லியனிலிருந்து நாற்பது மில்லியன் மக்கள் இந்நோயால் இறந்து போனார்கள். இது முதலாம் உலகப்போரில் கொல்லப்பட்டவர்களை விட அதிகமாகும். ஆயினும் மில்னெரும் அவருடைய தாயாரும் இந்நோய்த் தொற்றிலிருந்து பிழைத்துக்கொண்டனர். இவருடைய தந்தை இவருக்கு கணிதம், கலைகளை எட்டு வயது வரை கற்றுக்கொடுத்தார்.\" பிரெண்டா வித்திங்டன் பெண்கள் பள்ளியில் சேர்ந்தார். இது அவர் \"நியூஹாமில்\" கேம்பிரிட்ஜ் கல்லூரியில் கணிதம் படிக்க உதவியது. 1936-இல் இவருக்கு உதவித்தொகை கிடைத்தது.“ அச்சமயத்தில் இக்கல்லூரியில் 400 பெண்களுக்கு மட்டுமே இடமிருந்தது. பிரெண்டா அவர்களில் ஒருவராக இடம்பெற்றார். பின்னர் தனக்கு கணிதம் படிக்க போதிய அறிவு இல்லை என உணர்ந்த பிரெண்டா உளவியல் துறைக்கு மாற்றிக்கொண்டார். 1939 இல் பிரெண்டா தனது பரிசோதனை உளவியல் படிப்பில் இளங்கலைப் பட்டம்பெற்றார். அப்பொழுது இப்படிப்பு மனித அறிவியல். என அழைக்கப்பட்டது.\n"}
{"id": "430761", "url": "https://ta.wikipedia.org/wiki?curid=430761", "title": "1.2-டைபார்மைல் ஐதரசீன்", "text": "1.2-டைபார்மைல் ஐதரசீன்\n\n1.2-டைபார்மைல் ஐதரசீன் (\"1,2-Diformylhydrazine\") என்பது NH(CHO) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். வெண்மை நிறத்துடன் நீரில் கரையக்கூடிய ஒரு திண்ம வேதிப்பொருளாக இச்சேர்மம் உள்ளது. இதனுடைய தொடர்புள்ள ஒரு மோனோபார்மைல் ஒத்த இனம் பார்மிக் ஐதரசைடு (HCONH, ) ஆகும். \n\nN-N, N-C, மற்றும் C=O பிணைப்பு இடைவெளிகள் முறையே 1.38, 1.33 மற்றும் 1.24 Å, என்ற அளவுகளுடன் சமதள மூலக்கூறு வடிவில் 1.2-டைபார்மைல் ஐதரசீன் காணப்படுவதாக எக்சுகதிர் படிகவியல் ஆய்வு தெரிவிக்கிறது. \n"}
{"id": "430772", "url": "https://ta.wikipedia.org/wiki?curid=430772", "title": "நெகனூர்பட்டி", "text": "நெகனூர்பட்டி\n\nநெகனூர்பட்டி (Neganur Patti) இந்தியாவின் தமிழ்நாடு மாநிலம், விழுப்புரம் மாவட்டம், வல்லம் ஊராட்சி ஒன்றியத்தில், நெகனூர் ஊராட்சியில் நெகனூர்பட்டி எனும் கிராமத்தில் ஒரு சகிமீ பரப்பில் அமைந்த சமணப் பண்பாட்டுத் தொல்லியல் தலமாகும். நெகனூர்பட்டி சமணப் பண்பாட்டுத் தலம் செஞ்சி நகரத்திற்கு வடகிழக்கே 6 கிமீ தொலைவில் உள்ளது. \n\nசிறுகுன்றுகள் சூழ்ந்த நெகனூர்பட்டியை அடுக்கங்கள் என்பர். இக்குன்றுகள் சிறுகுகைகள் கொண்டது. இக்குகைகளில் வரலாற்றுக் காலத்திற்கு முந்தைய பாறை ஓவியங்கள், தமிழ்ப் பிராமி கல்வெட்டுகள் மற்றும் சமணர் படுகைகள் கொண்டுள்ளது. \n\n\n\n"}
{"id": "430774", "url": "https://ta.wikipedia.org/wiki?curid=430774", "title": "மறுபடியும் (திரைப்படம்)", "text": "மறுபடியும் (திரைப்படம்)\n\nமறுபடியும் (Marupadiyum) 1993 இல் இந்தியாவில் வெளியான நாடகத் தமிழ் திரைப்படமாகும். இத்திரைப்படத்தை பாலுமகேந்திரா எழுதி இயக்கியிருந்தார். இத்திரைப்படத்தில் ரேவதி, நிழல்கள் ரவி, அரவிந்த் சாமி மற்றும் ரோகினி ஆகியோர் முன்னணி கதாபாத்திரங்களில் நடித்துள்ளனர். இத்திரைப்படம் 1992 ல் வெளியான \"ஆர்த்\" எனும் ஹிந்தி திரைப்படத்தின் மீள் உருவாக்கமாகும். இத்திரைப்படம் துளசியின் திருமணத்தின் பின் அவள் எதிர்நோக்கும் பிரச்சனைகளை அடிப்படையாக கொண்டது. இத்திரைப்படம் விம்ர்சன ரீதியிலும், வியாபார ரீதியிலும் வரவேற்பைப் பெற்றது.இத்திரைப்படத்தில் துளசி எனும் வேடத்தில் நடித்தமைக்காக 41 வது பிலிம்பேர் விருது வழங்கும் விழாவில் சிறந்த தமிழ் திரைப்பட நடிகைக்கான விருது வழங்கப்பட்டது.\n\nSection::::கதைச்சுருக்கம்.\nதுளசி (ரேவதி), முரளிகிருஷ்ணாவை (நிழல்கள் ரவி) திருமணம் செய்திருந்தாள். தனது கணவனுக்கும் கவிதா என்பவருக்கும் இடையில் தவறான உறவு இருப்பதை அறிகிறாள். ஆனால் இருவரும் பிரிய மறுக்கின்றனர். துளசி கணவனைப் பிரிந்ததும் கௌரி சங்கர் (அரவிந்த் சாமி) எனும் வேற்று நபர் துளசிக்கு உதவுவதுடன் ஒரு நல்ல நண்பனாகவும் நடந்து கொள்கின்றான். சில காலத்தின் பிறகு மாற்றாள் கணவனை திருமணம் செய்த குற்ற உணர்ச்சியில் கவிதா மனநலம் குன்றுகிறாள். ஒரு கட்டத்தில் கவிதா முரளிகிருஷ்ணாவை தூக்கி எறிகிறாள். கௌரிசங்கர் துளசிக்கு நெருக்கமான நண்பனாக மாற அதன்பின்னர் தன்னைத் திருமணம் செய்ய வேண்டுகிறான். ஆனால் துளசி அதை நிராகரிப்பதுடன் தனி வழியில் செல்ல முடிவெடுக்கின்றாள்.\n\n\nSection::::இசை.\nஇத்திரைப்படத்திற்கு இளையராஜா இசையமைத்திருந்தார். \"ஆசை அதிகம்\" எனும் பாடல் 'சிந்து பைரவி' ராகத்தில் அமைந்துள்ளது. \"எல்லோருக்கும் நல்ல காலம்\" எனும் பாடல் 'சுத்த தன்யாசி' எனும் ராகத்திலும் \"நலம் வாழ\" எனும் பாடல் 'மதுகவுன்' எனும் ராகத்திலும் அமைந்துள்ளது.\n\nSection::::வெளியீடு.\nஇத்திரைப்படம் 14/ஜனவரி/1993 இல் வெளியிடப்பட்டுள்ளது.\n"}
{"id": "430782", "url": "https://ta.wikipedia.org/wiki?curid=430782", "title": "பென்மாக்சின்", "text": "பென்மாக்சின்\n\nபென்மாக்சின் (\"Benmoxin\") என்பது CHN என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். மெபாமாக்சின் என்ற பெயராலும் இச்சேர்மம் அறியப்படுகிறது. நியுரலெக்சு, நெருசில் போன்ற வர்த்தகப் பெயர்களில் சந்தைப்படுத்தப்படுகிறது. \n\nஐதரசீன் வகைப்பாட்டில் இதுவொரு மாற்றமுடியாத மற்றும் தேர்வுத்திறனில்லாத மோனோ அமீன் ஆக்சிடேசு தடுப்பியாகக் கருதப்படுகிறது. 1967 ஆம் ஆண்டு தயாரிக்கப்பட்ட இச்சேர்மம் பின்னர் ஐரோப்பாவில் மன அழுத்த எதிர்ப்பு மருந்தாகப் பயன்படுத்தப்பட்டது. ஆனால் இப்பொழுது கைவிடப்பட்டுவிட்டது\n"}
{"id": "430788", "url": "https://ta.wikipedia.org/wiki?curid=430788", "title": "தைட்டானியம் ஈராக்சைடு", "text": "தைட்டானியம் ஈராக்சைடு\n\nதைட்டானியம் ஈராக்சைடு (Titanium dioxide), தைட்டானியம் (IV) ஆக்சைடு அல்லது தைட்டானியா எனவும் அழைக்கப்படும் தைட்டானியத்தின் ஆக்சைடு ஆகும். இதன் மூலக்கூற்று வாய்ப்பாடு ஆகும். நிறமியாக பயன்படுத்தப்படும் போது, இச்சேர்மம், தைட்டானியம் வெண்மை, வெண்ணிற நிறமி 6 (பிடபிள்யூ6), அல்லது சிஐ 77891 என அழைக்கப்படுகிறது. பொதுவாக, இச்சேர்மமானது இல்மனைட்டு, ரூடைல் மற்றும் அனாடேஸ் ஆகியவற்றிலிருந்து பிரித்தெடுக்கப்படுகிறது. இச்சேர்மம் வண்ணப்பூச்சு, சூரிய ஒளியிலிருந்து தோலைப் பராமரிக்கும் பூசுபொருள் மற்றும் உணவுப் பொருட்களுக்கான நிறப்பொருட்கள் ஆகிய பயன்பாடுகளைக் கொண்டுள்ளது. உணவுக்கான நிறப்பொருளாக பயன்படுத்தும் போது இதற்கான எண் E எண் E171 என தரப்பட்டுள்ளது. 2014 ஆம் ஆண்டில் இச்சேர்மத்தின் தயாரிப்பானது 9 மில்லியன் மெட்ரிக் டன்களாக இருந்தது. இச்சேர்மமானது அனைத்து நிறமிப்பொருட்களிலும் சேர்த்து மூன்றில் இரண்டு பாகம் பயன்படுத்தப்படுகிறது.\n\nSection::::இருப்பு.\nதைட்டானியம் ஈராக்சைடு இயற்கையில் ரூடைல், அனாடேசு மற்றும் புரூக்கைட்டு ஆகிய கனிமங்களிலும், கூடுதலாக இரண்டு அதிக அழுத்த வடிவங்களான ஒற்றைச்சாய்சதுர பேடிலேயிட் போன்ற வடிவம் மற்றும் செஞ்சாய்சதுர α-PbOபோன்ற வடிவத்திலோ, இரண்டுமே பவேரியாவில் உள்ள விண்கல் வீழ் பள்ளங்களில் காணப்படுகின்றன. இவற்றில் ஒன்று அகாவோகைட்டு என்ற மிக அரிய வகை கனிமம் ஆகும். இச்சேர்மமானது முக்கியமாக இல்மனைட்டு தாதுவிலிருந்து பிரித்தெடுக்கப்படுகிறது. இல்மனைட்டே உலகில் டைட்டானியம் ஈராக்சைடினைத் தன்வசம் கொண்டுள்ள மிகவும் பரவிக்கிடக்கிற கனிமூலம் ஆகும். இதற்கு அடுத்தபடியாக ரூடைல் டைட்டானியம் ஈராக்சைடை தனது கனிமூலத்தில் 98% அளவிற்குக் கொண்டுள்ள கனிமூலம் ஆகும். அனாடேசு மற்றும் புரூக்கைட்டு ஆகியவை ஒரு குறிப்பிட்ட வெப்பநிலைக்கு மேல் உள்ள அளவிற்கு வெப்பப்படுத்துவதன் மூலமும் பெறப்படுகிறது.\n"}
{"id": "430790", "url": "https://ta.wikipedia.org/wiki?curid=430790", "title": "ஆரம்பம் பாபி சிங்", "text": "ஆரம்பம் பாபி சிங்\n\nஆரம்பம் பாபி சிங் (\"Arambam Boby Singh\") என்பவர் இந்தியாவின் மணிப்பூர் மாநிலத்தைச் சேர்ந்த உடல் கட்டுனர் ஆவார். 2010 ஆம் ஆண்டு இந்தியாவின் வாரணாசியில் நடைபெற்ற முதலாவது உடல் கட்டுனர் சாம்பியன் பட்டப்போட்டியில் 75 கிலோ ஆடவர் பிரிவில் முதலிடத்தைப் பிடித்தார். அன்று முதல் இவர் தொடர்ச்சியாக இந்தியாவின் சார்பில் பங்கேற்று வருகிறார். பாபி சிங் மூன்று முறை தெற்காசிய சாம்பியன் பட்டத்தையும் ஐந்து முறை ஆசிய ஆணழகர் பட்டத்தையும், எட்டு முறை உலக ஆணழகர் பட்ட்த்தையும், 12 முறை இந்திய ஆனழகர் பட்டத்தையும் வென்றார்.\n\nSection::::ஆரம்ப வாழ்க்கை.\n1975 ஆம் ஆண்டு பிப்ரவரி முதல் நாளில் பாபி சிங் பிறந்தார். இந்தியாவின் வடகிழக்கிலுள்ள சிறிய மாநிலமான மணிப்பூரில் இவர் பிறந்தார். காலஞ்சென்ற ஆரம்பம் இபோம்சா மற்றும் ஆரம்பம் ஓங்பி தாசுமதி தேவி ஆகியோர் இவருடைய பெற்றோர்களாவர். பாபிக்கு இரண்டு வயதாக இருந்தபோது தன்னுடைய தந்தையை இழந்தார். குடும்ப சூழல் காரண\\மாக இவரது கல்வி இடைநிலையோடு நின்று போனது. லாங்கோலில் இருந்த இந்திய விளையாட்டு ஆணையத்தில் 1989 ஆம் ஆண்டு உடற்பயிற்சியாளராகச் சேர்ந்தார். சாசசுத்ரா சீமா பால் என்ற நிறுவனத்தில் விளையாட்டு அறிமுக திட்டத்தில் 1993 ஆம் ஆண்டு ஒரு காவலராகப் பணியில் சேர்ந்தார். பின்னர் தன்னுடைய ஆர்வத்தை தடகளத்திற்கு மாற்றிக்கொண்டு 100மீ மற்றும் 200மீ ஓட்டப்பந்தய வீர்ராக மாறினார் .\n\nSection::::உடல் கட்டுனர்.\n1995 ஆம் ஆண்டில் பாபி உடல் கட்டுனராக தன்னுடைய புதிய வாழ்க்கையைத் தொடங்கினார். 1996 இல் மணிப்பூர் ஆணழகராக ஒட்டுமொத்த இளையோர் மற்றும் மூத்தோர் பட்டங்களை வென்றார். இதே ஆண்டில் தில்லியில் நடைபெற்ற ஆசிய இளையோர் உடல் கட்டுனர் சாம்பியன் பட்டப் போட்டியில் இந்தியாவின் சார்பாக பங்கேற்றார். 1997 ஆம் ஆண்டில் இந்திய இரயில்வே துறையில் பணியில் சேர்ந்தார். 1998 ஆம் ஆண்டு இந்திய ஆணழகர் என்ற பட்டத்தையும், 2010 ஆண்டில் உலக ஆணழகர் பட்டத்தையும் வென்றார். .\n"}
{"id": "430800", "url": "https://ta.wikipedia.org/wiki?curid=430800", "title": "அச்சாரம்", "text": "அச்சாரம்\n\nஅச்சாரம் 2015 ஆம் ஆண்டு வெளியான தமிழ்த் திரைப்படம். மோகன் கிருஷ்ணா இயக்கியுள்ள இத்திரைப்படத்தில் கணேஷ் வெங்கட்ராமன், முன்னா, பூனம் கவுர் ஆகியோர் முக்கிய கதாபாத்திரங்களில் நடித்துள்ளனர். ஜூன் 19, 2015 ஆம் ஆண்டு இத்திரைபடம் வெளியிடப்பட்டது.\n\n"}
{"id": "430810", "url": "https://ta.wikipedia.org/wiki?curid=430810", "title": "பாராஃபின் மெழுகு", "text": "பாராஃபின் மெழுகு\n\nபாராஃபின் மெழுகு (\"Paraffin wax\") என்பது ஒரு மிருதுவான நிறமற்ற திடப்பொருள் ஆகும். பெட்ரோல், நிலக்கரி, ஷேல் எண்ணெய் போன்றவற்றில் இருந்து எடுக்கப்படுகிறது. இது 20 முதல் 40 கார்பன் கொண்ட ஹைட்ரோகார்பன் மூலக்கூறுகளால் ஆன கலவை ஆகும். அறை வெப்ப நிலையில் திடப்பொருளாக உள்ளது. 37° செல்சியசுக்கு மேலாக உருகத் தொடங்குகிறது. இதன் கொதிநிலைப் புள்ளி 370° செல்சியசுக்கும் மேலாக உள்ளது. இம்மெழுகு உராய்வுகள் தடுப்பு, மின் கடத்தாமை, மெழுகுவர்த்தி,கிரையான், போன்றவற்றிற்காகப் பயன்படுத்தப்படுகிறது. சில நேரங்களில் மண்ணெண்ணெய் மற்றும் சில பெட்ரோலியப் பொருட்கள் பாராஃபின் என்று அழைக்கப்பட்டாலும் இவை அதிலிருந்து வேறுபடுகிறது. சாயம் பூசாத மணமூட்டப்படாத பாராஃபின் மெழுகுவர்த்திகள் நிறமற்று அல்லது நீல வெள்ளை நிறமாக உள்ளது.\n\nSection::::வரலாறு.\nபாராஃபின் மெழுகு 1830-ம் ஆண்டு ஜெர்மன் வேதியியல் நிபுணர் கார்ல் வான் ரேய்ச்சன்பேக்கால் உருவாக்கப்பட்டது. பிற மெழுகுவர்த்திகளை விடத் தயாரிப்பதற்கு மிக மலிவாக இருப்பதாலும் மாசின்றி எரிவதாலும் மெழுகுவர்த்தி உற்பத்தியில் பாராஃபின் மெழுகு ஒரு பெரும் புரட்சி செய்தது. பாராஃபின் மெழுகு குறைந்த உருகு நிலைப்புள்ளி கொண்டிருந்தாலும் பின்னாளில் ஸ்டீரிக் அமிலம் சேர்ப்பதன் மூலம் இந்தக் குறை நீக்கப்பட்டது.\n\nSection::::பண்புகள்.\nபாராஃபின் மெழுகு பொதுவாக வெள்ளை நிறத்தில் நிறமற்று சுவையற்று திடமான மெழுகாக உள்ளது. அதன் உருகுநிலை 46 °C லிருந்து 68 °C க்குள் உள்ளது. அடர்த்தி 900 kg/m3. நீரில் கரைவதில்லை. ஈத்தர், பென்ஜீன், சில எஸ்டர்களில் கரைகிறது.\nஇவை சிறந்த மின் கடத்தாப் பொருளாகவும் உள்ளது. இதன் எதிர்ப்பு திறன் 10ன் அடுக்கு 13 லிருந்து 10ன் அடுக்கு 17 ஓம் மீட்டர் வரை உள்ளது. வெப்பத்தைச் சேமித்து வைக்க இம்மெழுகு சிறந்த சாதனம். இவை திரவமாகவும் திடப்பொருளாகவும் விற்பனை செய்யப்படுகிறது.\n\nSection::::பயன்பாடுகள்.\nமெழுகுவர்த்தி தயாரிப்பு\n\nகாகிதம் மற்றும் துணிகளில் மெழுகுப் பூச்சு\n\nசில இனிப்பு வகை உணவுகளில் மெழுகுப் பூச்சு.இவை செரிமானத்தின் போது உடையாமல் அப்படியே உடலில் இருந்து வெளியேறுகிறது.\n\nகுவளை, பாட்டில், கேன் போன்றவற்றில் அடைப்பானாகப் பயன்படுகிறது.\n\nஉரங்கள் கட்டி ஆகாமலும் தூசு படியாமலும் ஈரம் ஆகாமலும் இருக்க இவை பயன்படுத்தப்படுகிறது.\n\nவரையும் கிரையான்கள்.\n\nஹைப்ரிட் ராக்கெட்டில் திடப்பொருள் உந்திகளாக பயன்படுகிறது.\n\nசருக்குப் பலகையில் உராய்வைத் தடுக்கப் பயன்பண்படுகிறது.\n\nவேசிலின் போன்ற அழகுசாதனப் பொருள் தயாரிப்பில் பயன்படுகிறது.\n\nநியூட்ரான் கதிர்வீச்சைத் தடுத்தல்.\n\nமருத்துவக் குணங்களினால் மெழுகுக் குளியலுக்கு பயன்படுகிறது.\n\nSection::::தொழில்சார் பாதுகாப்பு.\nசுவாசம், தோல், கண் போன்றவற்றின் மூலமாக இவை மனிதர்களைச் சென்றடைகிறது.\nதேசிய தொழில்சார் பாதுகாப்பு மற்றும் சுகாதார நிறுவனம் எட்டு மணி நேர வேலை நேரத்தில் 2mg/m3 அளவிற்கு இதன் வெளிப்பாடு இருக்கலாம் என அளவு நிர்ணயித்துள்ளது.\n"}
{"id": "430820", "url": "https://ta.wikipedia.org/wiki?curid=430820", "title": "கார்போ ஐதரசைடு", "text": "கார்போ ஐதரசைடு\n\nகார்போ ஐதரசைடு (\"Carbohydrazide\") என்பது OC(NH) என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். இது வெண்மை நிறத்தில் நீரில் கரையக்கூடிய திண்மமாகக் காணப்படுகிறது . சூடுபடுத்தி உருகும்போது கார்போ ஐதரசைடு சிதைவடைகிறது . ஒன்று அல்லது அதற்கு மேற்பட்ட N-H குழுக்கள் பிற மாற்றீடுகளால் மாற்றப்பட்டு உருவாகும் பல கார்போ ஐதரசைடுகள் அறியப்படுகின்றன. அவை பெரும்பாலும் மருந்துகள், களைக்கொல்லிகள், தாவர வளர்ச்சி கட்டுப்பாட்டாளர்கள் மற்றும் சாயப்பொருள்களில் பரவலாகக் காணப்படுகின்றன. \nSection::::தயாரிப்பு.\nயூரியாவுடன் ஐதரசீனைச் சேர்த்து வினைபுரியச் செய்து தொழிற்சாலை அளவுகளில் கார்போ ஐதரசைடுகள் தயாரிக்கப்படுகின்றன :\nசி1 முன்னோடிகள் எனப்படும் கார்பனேட்டு எசுத்தர்களுடன் ஐதரசீனை வினைபுரியச் செய்தும் இதை தயாரிக்க முடியும் . \nபாசுகீனிலிருந்தும் கார்போ ஐதரசைடைத் தயாரிக்க முடியும். ஆனால் இத்தயாரிப்பு வழிமுறையில் ஐதரசீனியம் உப்பும் [N2H5]Cl கூடவே இணையாக உற்பத்தியாகி அதன் விளைவாக டைபார்மைலேற்றம் நிகழ்கிறது.கார்பசிக் அமிலமும் பொருத்தமான ஒரு முன்னோடிச் சேர்மமாகும். \nSection::::கட்டமைப்பு.\nசமதளமற்ற மூலக்கூறால் இச்சேர்மம் ஆக்கப்பட்டுள்ளது. அனைத்து நைட்ரசன் மையங்களும் குறைந்தபட்சம் பார்ப்பதற்கு கூர்நுனிக் கோபுரம் வடிவத்தைக் கொடுக்கின்றன. மேலும் அவை C-N பை-பிணைப்பை குறிக்கின்றன. கட்டமைப்பில் உள்ள C-N மற்றும் C-O பிணைப்பு இடைவெளிகள் முறையே 1.36 மற்றும் 1.25 Å, ஆகும் .. \n\nSection::::தீங்குகள்.\nகார்போ ஐதரசைடை வெப்பப்படுத்துவதால் வெடித்தல் நிகழலாம். விழுங்க நேர்ந்தால் ஆபத்தான விளைவுகளை சந்திக்க நேரிடலாம். கண்கள், மூச்சுக் குழாய்கள் மற்றும் தோலுக்கு எரிச்சலை ஏற்படுத்தும். மேலும், கார்போ ஐதரசைடு நீர்வாழ் உயிரினங்களுக்கும் நச்சுத்தன்மையை அளிக்கிறது . \n"}
{"id": "430825", "url": "https://ta.wikipedia.org/wiki?curid=430825", "title": "பியூரோனசைடு", "text": "பியூரோனசைடு\n\nபியூரோனசைடு (\"Furonazide\") என்பது படிகத்தன்மையிலுள்ள நிலையான காசநோய் மருந்து ஆகும். இதன் உருகுநிலை 199-201.5 ° செல்சியசு வெப்பநிலையாகும்.\n\nSection::::தயாரிப்பு.\nபியூரோனோசைடு முதன்முதலில் 1955 ஆம் ஆண்டு தயாரிக்கப்பட்டது. ஐசோனியாசிட்டு மற்றும் 2-அசிட்டைல்பியூரான் போன்றவற்றை எத்தமாலுடன் சேர்த்து தொடர்ந்து வடிகட்டுதல் மூலம் மியாடேக் என்பவர் இதை தயாரித்தார் . \n\nSection::::பயன்பாடுகள்.\nபியூரோனசைடு ஒரு நிலையான பாக்டீரிய எதிர்ப்புச் செயலைக் காட்டுகிறது .10-8 மோலார் அளவுகளில் நிலையான காசநோய் எதிர்ப்பையும் காட்டுகிறது. காசநோய்க்கு எதிராக போடப்படும் தடுப்பு ஊசியான பேசில்லசு கால்மெட்டெ-குரூனினுக்கு எதிராக செயல்படுவதாக ஆய்வுக்கூட சோதனைகள் தெரிவிக்கின்றன. இச்செயல்பாடுகளில் ஐசோனியாசிட்டுடன் ஒரு சமநிலை அடிப்படையில் அதற்குச் சமமானதாக இருக்கவேண்டும் என்றும் கருதப்படுகிறது .காசநோய் நுண்ணுயிர் எதிர்ப்பியான ஐசோனியாசிட்டு மருந்தைவிட சற்று அதிக தீவிரமாக இது செயல்படுகிறது என்று கினியா பன்றியில் மேற்கொள்ளப்பட்ட ஆய்வுகள் தெரிவிக்கின்றன . மேலும் இம்மருந்து ஒப்பீட்டளவில் குறைந்த நச்சுத்தன்மை கொண்டதாக உள்ளது. சராசரி உயிர் கொல்லும் அளவு (எலி வாய்வழி) 2,600 மி.கி / கி.கி என அறிவிக்கப்பட்டுள்ளது . \n"}
{"id": "430835", "url": "https://ta.wikipedia.org/wiki?curid=430835", "title": "அக்னி பார்வை (திரைப்படம்)", "text": "அக்னி பார்வை (திரைப்படம்)\n\nஅக்னி பார்வை (agni paarvai) என்பது 1992 இல் வெளியான குற்றவியல் சார்ந்த தமிழ் திரைப்படமாகும். இத்திரைப்படத்தை பி. மாதவன் இயக்கியிருந்தார். இத்திரைப்படத்தில் சு. திருநாவுக்கரசர், நிழல்கள் ரவி, சரண்யா பொன்வண்ணன், ராம்குமார், அஞ்சு ஆகியோர் முன்னணிக் கதாபாத்திரங்களில் நடித்திருந்தனர். இத்திரைப்படத்தை எஸ். செல்வரத்தினம் தயாரித்திருந்தார். இசைஞானி இளையராஜா இத்திரைப்படத்திற்கு இசையமைத்தார். 1992/பிப்ரவரி /7 ஆம் திகதி வெளியிடப்பட்டது.\n\nSection::::கதைச்சுருக்கம்.\nராஜா (சு. திருநாவுக்கரசர்) ஒரு நேர்மையான காவல் அதிகாரி. அவர் புதிய திணைக்களம் ஒன்றிற்கு இடமாற்றம் பெற்று வருகின்றார். அவ்வூர் அவருக்கு புதிதாகும். அவ்வூரில் உள்ள அரசியல் வாதி இன்பசேகரன் (நிழல்கள் ரவி) அனைத்தையும் தனது கட்டுப்பாட்டின் கீழ் வைத்திருந்தான். இன்பசேகரனோ, ராஜாவை தன்பிடிக்குள் கொண்டுவர விரும்பியபோது ராஜாவோ அதனை நிராகரித்தான். அதேநேரம் சுந்தர் (ராம்குமார்) அமைச்சரின் மகளை காதலிக்க அவளோ அவனை முன்னர் ஒருமுறை கல்லூரியில் அவனிடம் தோற்றதிற்காக பழிவாங்குகிறாள். சுந்தர் ஏழைமாணவன் அவன் அதன்பின்னர் கல்லூரியில் இருந்து விரட்டப்பட்டான்.பின்னர் ஆட்டோ ஓட்டுனராக மாறுகிறான். அதன்பிறகு இன்பசேகரின் சகோதரன் ராஜாவின் சகோதரியை கொன்றுவிடுகிறான். அதற்காக ராஜா இன்பசேகரனை பழிவாங்குவதாக சபதம் எடுக்கிறான். அதன்பின்னர் ராஜா என்ன செய்கிறான் என்பது மீதிக்கதை.\n\n\nSection::::இசை.\nஇத்திரைப்படத்திற்கு இசைஞானி இளையராஜா இசையமைத்திருந்தார். இத்திரைப்படத்தின் இசை வெளியீடு 1992 ம் ஆண்டு நடைபெற்றது. இத்திரைப்படத்தின் பாடல்வரிகளை வாலி, கங்கை அமரன், புலமைப்பித்தன் மற்றும் குருவிக்கரம்பை சண்முகம் ஆகியோர் எழுதியுள்ளனர்.\n\nஇத்திரைப்பட பாடல்களை மலேசியா வாசுதேவன், சொர்ணலதா, மனோ, கே. எஸ். சித்ரா, எஸ் ஜானகி ஆகியோர்கள் பாடியுள்ளனர்.\n"}
{"id": "430856", "url": "https://ta.wikipedia.org/wiki?curid=430856", "title": "ஹைட்ரோஃபோனிக்ஸ்", "text": "ஹைட்ரோஃபோனிக்ஸ்\n\nவிளக்கம் \n     ஹைட்ரோபோனிக்ஸ் என்பது மண்ணைப் பயன்படுத்தாமல் வேறு சில ஊடகங்கள், நீர் மற்றும் ஊட்டச்சத்துக்களைப் பயன்படுத்தி தாவரங்களை சிறிய பரப்பளவில் வளர்ப்பது ஆகும். தாவரத்தை வளர்ப்பதற்கு நிலம் தேவைப்படாது. சிமெண்ட் தரை போட்ட அறையில் கூட வளர்க்கலாம்.\n\nபடிநிலைகள்\n\n     முக்கியமான Nutrient Film Technique முறையிலான ஹைட்ரோபோனிக்ஸ் சாகுபடியைப் பார்க்கலாம்.\n\n° முதலில் வளர்ப்பு இடத்தைத் தேர்வு செய்து கொள்ள வேண்டும். \n\n° PVC குழாய்களை படத்தில் காட்டியவாறு சாய்வாக அமைத்துக் கொள்ள வேண்டும்.\n\n° குழாயில் குறிப்பிட்ட இடைவெளியில் துளையிட்டு அதில் சிறிய பிளாஸ்டிக் தொட்டிகளை இடம்பெறச் செய்யவும்.\n\n° துளைகள் கொண்ட பிளாஸ்டிக் தொட்டியில் (netted pot)  ROCKWOOL என்ற ஊடகத்தை நிரப்பவும்.\n\n° ஊடகத்தை நிரப்பிய பின்னர் விதைகளைத் தூவ வேண்டும்.\n\n° அடுத்த கட்டமாக தாவரத்திற்கு ஏற்ற அளவு, நீரில் கரையக்கூடிய ஊட்டச்சத்துக்களை (fertilizers) பாசன நீருடன் கலந்து PVC குழாய்கள் வழியாக செலுத்தவும்.\n\n° விதை முளைத்து, வேர்கள் பிளாஸ்டிக் தொட்டியின் துளைகள் வழியே வெளிச்சென்று தேவையான நீரையும் ஊட்டச்சத்தையும் எடுத்துக் கொள்ளும்.\n\n° இவ்வூட்டச்சத்து கலந்த நீரானது (pH 6.0- 6.5), சாய்வாக அமைக்கப்பட்ட PVC குழாய்கள் மூலம் மறுசுழற்சி அடைந்து கொண்டே இருக்கும்.\n\n° பம்ப் மூலம் மறுசுழற்சி அடைந்து தேவையான காற்றோட்டம் வேர்ப் பகுதிக்கு கிடைக்கும்.\n\n° சரியான நேரத்தில் தாவரத்தை அறுவடை செய்யலாம்.\n\nவளர்க்கக் கூடிய தாவரங்கள்\n\n     விரைவில் வளரக் கூடிய கீரை வகைகளை இம்முறையில் வளர்க்கலாம். சல்லி வேருடைய தாவரங்களை வளர்க்கலாம். எ.கா. ஸ்ட்ராபெர்ரி, லெட்யூஸ், புதினா, கொத்தமல்லி மற்றும் கீரை வகைகள்.\n\nநன்மைகள்\n\n■ களர்நிலத்தைப் பற்றிய கவலை இல்லை\n\n■ குறைந்த இடமே போதுமானது\n\n■ தரமான விரைவான மகசூல் கிடைக்கும்\n\n■ பூச்சி மற்றும் நோய்த் தாக்கல் மிக குறைவு\n\n■ நகரப் பகுதிகளில் நடைமுறைப் படுத்தினால் நல்ல லாபம் கிடைக்கும்\n\nபின்னடைவு\n\n● முதலீடு மிக அதிகம்\n\n● ஊட்டச்சத்து கலந்த நீரின் pH மற்றும் ECஐ கவனத்தில் கொள்ள வேண்டும்\n\n● பம்ப் மின்சாரத்தை சார்ந்தது"}
{"id": "430861", "url": "https://ta.wikipedia.org/wiki?curid=430861", "title": "மீன் குழம்பும் மண் பானையும்", "text": "மீன் குழம்பும் மண் பானையும்\n\nமீன் குழம்பும் மண் பானையும் (Meen Kuzhambum Mann Paanaiyum) அமுதேஸ்வர் எழுதி இயக்கி 2016இல் வெளிவந்த தமிழ் நகைச்சுவைத் திரைப்படம் படமாகும். இது மேற்கு மலேசியா, இந்தோனேசியா, மற்றும் கம்போடியா போன்ற பகுதிகளில் படமாக்கப்பட்டுள்ளது. இதனை துஷ்யந்த் ராம்குமார் தயாரித்துள்ளார். இப்படத்தில் பிரபு, காளிதாஸ் ஜெயராம், ஆஷ்னா சாவேரி மற்றும் பூஜா குமார் ஆகியோர் முக்கிய கதாபாத்திரங்களில் நடித்துள்ளனர். இது நடிகர் பிரபுவின் 200வது படமாகும் 2015இல் இதன் படப்பிடிப்பு தொடங்கப்பட்டு 2016இல் வெளி வந்ததுள்ளது. நடிகர் கமல் ஹாசன் சிறிய வேடத்தில் நடித்துள்ளார்.\n\nSection::::கதைச்சுருக்கம்.\nஅண்ணாமலை தாயில்லாத தனது மகன் கார்த்திக்குடன் மலேசியாவில் ஒரு இந்திய உணவு விடுதியை நடத்தி வருகிறார். அவர் தனது மகன் மேல் மிகுந்த அன்பு கொண்டு எப்போதும் அருகிலேயே இருக்க விரும்புகிறார். ஆனால் , விளையாட்டுப் பிள்ளையான கார்த்திக்கோ தனது நண்பர்களுடனே நேரத்தை செலவிடுகிறான். கார்த்திக், பவித்ரா எனற பெண் மேல் காதல் கொள்கிறான். மாலா அண்ணாமலையின் சமையலை கண்டு அவரை நேசிக்கிறார். தன்னைவிட நண்பர்களுக்கு முக்கியத்துவம் அளிப்பது கண்டு அண்ணாமலை கவலை கொள்கிறார். அவர்கள் ஒரு சாதுவை சந்திகின்றனர். அந்த சாது அவர்களின் ஆன்மாவை இருவருக்கும் இடமாற்றம் செய்கிறார். இப்போது அண்ணாமலை கல்லூரிக்கும் ,கார்த்திக் உணவு விடுதிக்கும் செல்கின்றனர். அண்ணாமலை கார்த்திக், பவித்ராவின் அன்பைப் புரிந்துகொள்கிறார் , அதேபோல உணவு விடுதியில் எதிர்கொள்ளும் பிரச்சனகளை கார்த்திக்கும் புரிந்து கொள்கிறான். முடிவில் கார்த்திக் அவனது தந்தையிடம் மன்னிப்பு கேட்க, பின்னர் இருவரும் ஆன்மாவை மாற்றிக் கொள்கின்றனர். முடிவில் கார்த்திக், பவித்ரா இருவரும் இணைகிறார்கள்.\n\nSection::::தயாரிப்பு.\nஇப்படத்தை துஷ்யந்த் ராம்குமார் தயாரிக்க, இயக்குனர் சுசீந்திரன் அவர்களிடம் உதவி இயக்குனராக பணியாற்றிய அமுதேஸ்வர் இப்படத்தை எழுதி இயக்கியுள்ளார்.\n\nSection::::ஒலித்தொகுப்பு.\nஇப்படத்தின் ஒலித்தொகுப்பை டி. இமான் மேற்கொண்டுள்ளார்.\n"}
{"id": "430869", "url": "https://ta.wikipedia.org/wiki?curid=430869", "title": "பியசீலி விஜேகுணசிங்க", "text": "பியசீலி விஜேகுணசிங்க\n\nபியசீலி விஜேகுணசிங்க (பிறப்பு :2 பெப்ரவரி 1943 , இறப்பு :2 செப்டம்பர் 2010)இலங்கை இலக்கிய திறனாய்வாளரும், ட்ரொட்ஸ்கி மற்றும் மார்க்சிய அறிஞரும் இலங்கை சோசலிச சமத்துவக் கட்சியின்  உறுப்பினரும் ஆவார். விஜி குணசிங்கா கொழும்பு பல்கலைக்கழகத்தின் சிங்களத் துறையின் தீன் பணி புரிந்துள்ளார். 44 வருடங்கள் விரிவுரையாளராகவும்  கடமையாற்றினார். இவர் சோசலிச சமத்துவக் கட்சியில் 1968 முதல் அவரது இறுதிக்காலம் வரை உறுப்பினராக இருந்தார்.\n\nSection::::வாழ்க்கை.\nபியசீலி விஜே குணசிங்க இலங்கை பேராதனை பல்கலைக்கழகத்தில் மாணவராக கல்வி கற்கும் போதே முக்கிய அரசியல் போராட்டங்களை நடத்தினார். 1968ஆம் ஆண்டு புரட்சிகர கம்யூனிஸ்ட் லீகில் இணைந்து சோசலிசம் மற்றும் சர்வதேசிய வாதியாக மாறினார். புரட்சிகர சோசலிச லீக் பின்னால் சோசலிச சமத்துவக் கட்சி (SEP) என்ற பெயரைப் பெற்றது. இவர் பிரித்தானியாவில் புரட்சிகர கட்சியில்  செயற்பட்டு கொண்டு தமது முதுகலை பட்ட படிப்பை தொடர்ந்தார்.\n\nமாக்சிய இலக்கிய திறனாய்வு தொடர்பாக புத்தகங்களை எழுதியும் இத்தலைப்பில் பல விரிவுரைகள் வழங்கியுள்ளார். கொழும்பு பல்கலைக்கழகத்தில் சிங்களத்துறையில் பேராசிரியராகப் பணிபுரிந்துள்ளார். அங்கு மார்க்சிய இலக்கிய திறனாய்வு தொடர்பாக கற்பித்தார். குணசிங்க மார்க்சிய புத்தகங்களை சிங்களத்தில் மொழிபெயர்த்துள்ளார்.\n\nவிஜேகுணசிங்க சோசலிச சமத்துவ கட்சியின் பொதுச் செயலாளர் விஜே டயஸ் என்பவரை மணமுடித்தார். இவர்களுக்கு கீர்த்தி என்ற மகன் உள்ளார்.\n\n2010ஆம் ஆண்டு செப்டம்பர் மாதம் 67ம் வயதில் காலமானார்.\n\nSection::::புத்தகங்கள்.\nபின்வரும் புத்தகங்களை சிங்களத்தில் எழுதியுள்ளார்.\n\n\nSection::::மொழிபெயர்ப்பு.\nபின்வரும் ஆங்கில புத்தகங்களை சிங்களத்தில் மொழிபெயர்த்தார்.\n\n\n\n"}
{"id": "430875", "url": "https://ta.wikipedia.org/wiki?curid=430875", "title": "வாசுகி (திரைப்படம்)", "text": "வாசுகி (திரைப்படம்)\n\nவாசுகி (vasuki) என்பது 1997 இல் வெளிவந்த நகைச்சுவை நாடகத் தமிழ் திரைப்படமாகும். இத்திரைப்படத்தை கஸ்தூரி ராஜா இயக்கியிருந்தார். ஜீ. வீ. ஆனந்தனின் \"\"ஆனந்த் மூவி\" \"லண்ட்\" \" இத்திரைப்படத்தை தயாரித்திருந்தது. ராஜேந்திர பிரசாத், ஊர்வசி ஆகியோர் இத்திரைப்படத்தில் முன்னணி கதாபாத்திரங்களில் நடித்தனர். இசைஞானி இளையராஜா இத்திரைப்படத்திற்கு இசையமைத்தார். அக்டோபர் 30, 1997 இல் வெளியிடப்பட்டது. இத்திரைப்படம் தெலுங்கில் \"பெல்லி கொடுக்கு அம்மவடுதுனு\" எனும் பெயரில் மொழியாக்கம் செய்து வெளியிடப்பட்டது.\n\nSection::::கதைச்சுருக்கம்.\nவாசுகி (ஊர்வசி) அவளுடைய பால்கார அண்ணன் கபாலி (ஜனகராஜ்) மற்றும் அண்ணி பச்சையம்மா (ஜெயச்சித்ரா) ஆகியோருடன் வசித்து வந்தாள். ஒருநாள் அவர்களின் உறவினரான ராமசாமி (விசு) பெரும் தொகைப்பணத்துடன் அவர்களைப் பார்ப்பதற்கு வந்தார். அவர்களை ஓர் உதவிசெய்யும் படியும் வேண்டினார்.\n\nமுன்பு ராமசாமியின் மகள் பணக்கார மாப்பிள்ளையை (தலைவாசல் விஜய்) திருமணம் செய்திருந்தாள். ஆனாலும் அவர்களிற்கு அளிக்க வேண்டிய வரதட்சணையை அளிக்க முடியாமல் இருந்தார். இதனால் மாப்பிள்ளையின் தாய் பார்வதம் (லதா) ராமசாமியின் மகளை தினமும் துன்புறுத்தினாள். பார்வதம் தனது மகனிற்கு இரண்டாவது திருமணத்திற்கும் ஏற்பாடு செய்தாள். எனினும் ராமசாமி பணத்தை திரட்டினார். இருந்தாலும் அது பயனற்றுப்போனது.\n\nஇதற்காக பார்வதத்தை பழிவாங்க முடிவுசெய்து வாசுகியின் உதவியை நாடுகின்றார். வாசுகியும் ஒரு பணக்கார பெண்போல வேடமிட்டு பார்வதத்தை ஏமாற்றி அவரின் இரண்டாவது மகன் பாலுவை (ராஜேந்திர பிரசாத்) திருமணம் செய்கிறாள். அதன்பிறகு என்ன நடக்கிறது என்பது மீதிக்கதை.\n\n\nSection::::இசை.\nஇத்திரைப்படத்திற்கு இளையராஜா இசையமைத்திருந்தார். 1997 ஆம் ஆண்டு இசை வெளியிடப்பட்டது. பாடல் வரிகளை கஸ்தூரி ராஜா எழுதினார்.\n"}
{"id": "430884", "url": "https://ta.wikipedia.org/wiki?curid=430884", "title": "முனைய துணைக்கோள் ஏவுகலம்-சி44", "text": "முனைய துணைக்கோள் ஏவுகலம்-சி44\n\nமுனைய துணைக்கோள் ஏவுகலம் -சி44 (PSLV-C44) இந்திய முனைய துணைக்கோள் ஏவுகல வரிசையில் 46ஆவது ஏவுதல் ஆகும். இந்த ஏவுகலம் சனவரி 24, 2019 அன்று இந்திய சீர் நேரம் 23.37 அளவில் விண்ணில் செலுத்தப்பட்டது. இந்த ஏவுகலம் மைக்ரோசாட்-ஆர் மற்றும் கலாம்சாட்-வி2 ஆகிய செயற்கைக் கோள்களை விண்வெளியில் நிலைநிறுத்தியுள்ளது. இவற்றில் கலாம்சாட்-வி2 என்பது சென்னையைச் சார்ந்த ஸ்பேஸ் கிட்ஸ் அமைப்பின் தயாரிப்பாகும். இந்தக் குழுவில் ரிபத் சாரூக் தலைமையில் தமிழக பள்ளி மாணவர்கள் உருவாக்கிய செயற்கைக் கோள் ஆகும். இந்த செயற்கைக்கோளின் ஆயுள் 2 மாதங்களாகும். கலாம்சாட்-வி2 செயற்கைக் கோளின் எடை 1 கிலோ 260 கிராம் ஆகும். வழக்கமாக பிஎஸ்எல்சி ஏவுகலத்தின் நான்காவது பிரிவு விண்வெளியிலேயே கைவிடப்படும். ஆனால் இந்த பிஎஸ்எல்வி சி44 ஏவுகலத்தின் நான்காம் பிரிவு சோதனை முயற்சிகளுக்காக விண்வெளியில் பயன்படுத்தப்பட உள்ளது. மற்றொரு செயற்கைக்கோளான மைக்ரோசாட்-ஆர் பாதுகாப்பு ஆராய்ச்சி மற்றும் வளர்ச்சி அமைப்பின் ஆராய்ச்சிக்காக விண்ணில் செலுத்தப்பட்டுள்ளது.\n"}
{"id": "430894", "url": "https://ta.wikipedia.org/wiki?curid=430894", "title": "அறிவியலில் பெண்கள்", "text": "அறிவியலில் பெண்கள்\n\nஅறிவியலில் பெண்கள் (Women in science) என்பது பழங்காலம் முதல் இன்றுவரை அறிவியலில் பெண்கள் ஆற்றியுள்ள பங்கினைக் குறிக்கும். பழங்காலம் முதலே பெண்கள் அறிவியலில் குறிப்பிடத்தக்க பங்களிப்புகளை செய்து வந்துள்ளனர். பாலினம் மற்றும் அறிவியலில் ஆர்வமுள்ள வரலாற்று ஆய்வாளர்கள், அறிவியலில் பெண்களின் சாதனைகள், அதை முடிப்பதற்கான பெருமுயற்சிகள் எனப் பதிவு செய்து வைத்துள்ளனர். தனது சாதனைகளுக்காக அவர்கள் எதிர்கொண்ட தடைகள், அவரகளின் பணிக்காக செயல்படுத்திய உத்திகள், குழு ஆய்வுகள், முக்கிய அறிவியல் இதழ்களிலும் பிற வெளியீடுகளிலும் அங்கீகரிக்கப்பட்டமை ஆகியவை பதிவு செய்யப்பட்டுள்ளன. சமூகம், வரலாறு, விமர்சனம் இவையனைத்தையும் தாண்டி, தன் அறிவுசார் ஒழுக்கத்தை வெளிப்படுத்தி தனது உரிமையை நிலைநாட்டியுள்ளனர். \n\nமுந்தைய பல நாகரிகங்களில் பெண்கள் மருத்துவத்துறையில் ஈடுபட்டிருந்தனர். பண்டைய கிரேக்கத்தில் பெண்களுக்காக இயல் மெய்யியலில் வாய்ப்புகள் இருந்தன. கி. பி. இரண்டாம் நூற்றாண்டில் பெண்கள் இரசவாதம் என்னும் துறையில் பங்களித்துள்ளனர். இடைக்காலத்தில் பெண்கள் கல்வி கற்பதற்கான இடமாக அருட்சகோதரி மடங்கள் இருந்தன. இது போன்ற சில சமூகங்களில் பெண்கள் அறிவார்ந்த ஆய்வுப்பணிகளில் ஈடுபட வாய்ப்புகள் வழங்கப்பட்டன. பதினோராம் நூற்றாண்டு இடைக்காலப் பல்கலைக்கழகங்கள் தோற்றம் கண்டபோது, பெரும்பாலான பெண்கள் பல்கலைக்கழகக் கல்வியிலிருந்து விலக்கப்பட்டனர். மருத்துவத்துறையில் பெண்கள் கல்வி கற்பதற்கான சுதந்திரம் மற்ற இடங்களில் இருந்ததைக் காட்டிலும் இத்தாலியில் அதிகமாக இருந்தது. பதினெட்டடாம் நூற்றாண்டில் அறிவியல் துறை ஆய்வுகளில் ஈடுபட்டு பல்கலைக்கழகத் தலைவராக உயர்ந்த முதல் பெண் அறிவியலாளர் லாரா பாசி ஆவார். இவர் இத்தாலியைச் சேர்ந்த அறிவியலாளர் ஆவார்.\n\nபதினெட்டாம் நூற்றாண்டில் பாலின வரையரைகள் பெரிதாக இருந்த போதும், பெண்கள் அறிவியல் துறையில் மிகப்பெரிய முன்னேற்றம் கண்டனர். தான் வாழும் சமூகத்தில் பெண்களின் சாதனைகள் விலக்கிவைக்கப்பட்ட போதும் படித்த சமூகங்கள் பெண்களை அங்கீகரித்து ஏற்றுக்கொள்ளத் தொடக்கின. பத்தொன்பதாம் நூற்றாண்டின் பின்பகுதியில் மகளிரில் கல்லூரிகள் அதிகரிக்கத் துவங்கின. அதன்மூலம் பெண்களுக்கான கல்வியும் பெண் அறிவியலாளருக்கான வேலை வாய்ப்புகளும் அதிகமாகின. 1903 ஆம் ஆண்டில் இயற்பியலுக்கான நோபல் பரிசு பெற்ற முதல் பெண் அறிவியலாளர் மேரி கியூரி ஆவார். மேலும் 1911 இல் வேதியலில் இவரின் கதிரியக்கம் குறித்த ஆய்வுகளுக்கு நோபல் பரிசு பெற்றார். இரட்டை நோபல் பரிசு பெற்ற முதல் பெண் இவரே ஆவார். 1901 முதல் 2010 வரை நாற்பது பெண்கள் இதுவரை நோபல் பரிசு பெற்றுள்ளனர். இவற்றில் பதினேழு பெண்கள் இயற்பியல், வேதியல், மருத்துவம் ஆகிய துறைகளில் நோபல் பரிசு பெற்றுள்ளனர்.\n"}
{"id": "430900", "url": "https://ta.wikipedia.org/wiki?curid=430900", "title": "பியசிலி விஜகுணசிங்க", "text": "பியசிலி விஜகுணசிங்க\n\nபியசிலி விஜகுணசிங்க (Piyaseeli Wijegunasinghe பிறப்பு: 1943) இலங்கையைச் சேர்ந்த இலக்கிய திறனாய்வாளரும், ட்ரொட்ஸ்கி மற்றும் மார்க்சிய அறிஞரும் இலங்கை சோசலிச சமத்துவக் கட்சியின்  உறுப்பினரும் ஆவார். விஜி குணசிங்கா கொழும்பு பல்கலைக்கழகத்தின் சிங்களத் துறையின் தலைவராகவும் 44 வருடங்கள் விரிவுரையாளராகவும்  பணியாற்றியுள்ளார். சோசலிச சமத்துவக் கட்சியில் 1968 முதல் அவரது இறுதிக்காலம் வரை உறுப்பினராக இருந்தார்\n\nமாக்சிய இலக்கிய திறனாய்வு தொடர்பாக புத்தகங்களை எழுதியும் இத்தலைப்பில் பல விரிவுரைகளையும் வழங்கியுள்ளார். கொழும்பு பல்கலைக்கழகத்தில் சிங்களத்துறையில் பேராசிரியராகப் பணிபுரிந்துள்ளார். அங்கு மார்க்சிய இலக்கிய திறனாய்வு தொடர்பாக கற்பித்தார். குணசிங்க மார்க்சிய நூல்களை சிங்களத்தில் மொழிபெயர்த்துள்ளார்.\n\nஇவர் சோசலிச சமத்துவ கட்சியின் பொதுச் செயலாளர் விஜேடயஸ் என்பவரை 1967ஆம் ஆண்டு திருமணம் முடித்தார். இவர்களுக்கு கீர்த்தி என்ற மகன் உள்ளார். \n\nபியசிலி புற்றுநோயினால் பாதிக்கப்பட்டு தனது 2 செப்டம்பர் 2010 இல் தமது அறுபத்தேழாம் வயதில் காலமானார். \n\nSection::::நூல்கள்.\nபின்வரும் புத்தகங்களை சிங்களத்தில் எழுதியுள்ளார். \n\n\nSection::::மொழிபெயர்ப்பு.\nபின்வரும் ஆங்கில புத்தகங்களை சிங்களத்தில் மொழிபெயர்த்தார்.\n\n"}
{"id": "430905", "url": "https://ta.wikipedia.org/wiki?curid=430905", "title": "மாருதி (ஓவியர்)", "text": "மாருதி (ஓவியர்)\n\nமாருதி என்பவர் தமிழக ஓவியர்களுள் ஒருவர். இவரது இயற்பெயர் இரங்கநாதன் என்பதாகும்.\n\nபுதுக்கோட்டையில் எஸ்.எஸ்.ல்.சி வரைப் படித்துள்ளார். பி.யூ.சி படிப்பினை பாதியில் சூழ்நிலை காரமாக நிறுத்திவிட்டார்.\n\nகே. மாதவன் என்ற ஓவியரை மானசீக குருவாக எண்ணி கற்றார்.\n\nஇவருக்கு தமிழக முன்னாள் முதல்வர் எம். ஜி. ஆர் ஓவியப் பணிகளையும், வீடும் தந்தார். அதே போல மற்றொரு முன்னாள் முதல்வரான கலைஞர் இராஜராஜன் ஆயிரமாவது ஆண்டு விழாவில் அவரது கடல்போர் உள்ளிட்ட சில படைப்புகளுக்கு ஓவியம் வரையும் வாய்ப்பு தந்துள்ளார்.\n\nSection::::ஆடை வடிவமைப்பு.\nமாருதி உளியின் ஓசை என்ற திரைப்படத்திற்கும், வீர மங்கை வேலு நாச்சியார் என்ற ஓரங்க நாடகத்திற்கும் ஆடை வடிமைத்துள்ளார்.\n\nSection::::விருதுகள்.\nஓவியக் கலைமாமணி என்ற விருதினை புதுக்கோட்டை இலக்கியப் பேரவையினர் தந்தனர்.\n\n"}
{"id": "430909", "url": "https://ta.wikipedia.org/wiki?curid=430909", "title": "இளையராஜா (ஓவியர்)", "text": "இளையராஜா (ஓவியர்)\n\nஇளையராஜா என்பவர் தமிழக ஓவியர்களுள் ஒருவராவார். இவர் கும்பகோணம் வட்டம் செம்பியவரம்பல் எனும் கிராமத்தினைச் சேர்ந்தவர்.\n\nகும்பகோணம் ஓவியக் கல்லூரியில் படித்துப் பட்டம் பெற்றவர். 2003 இல் நடைபெற்ற முதல் ஓவியக் கண்காட்சியில் மிகுந்த கவனம் பெற்றார். 2009 ஆம் ஆண்டு \"திராவிடப் பெண்கள் கண்காட்சி\" என்ற பெயரில் அப்ஸ்ட்ராக்ட் ஆர்ட் காலரியில் கண்காட்சி நடந்தது. இதில் இளையராவின் ஓவியங்கள் காட்சிபடுத்தப்பட்டன. அந்தக் கண்காட்சியில் இடம் பெற்ற ஓவியங்கள் விகடன் இதழ்களில் வாங்கி வெளியிட்டப்பட்டன.\n\nSection::::திரைத்துறை.\nஇவர் இயக்குனர் பார்த்திபன் இயக்கிய இவன் திரைப்படத்தில் உதவி இயக்குனராகப் பணியாற்றியுள்ளார். அத்திரைப்படத்தில் சிறுவயது பார்த்திபனாகவும் நடித்துள்ளார்.\n"}
{"id": "430912", "url": "https://ta.wikipedia.org/wiki?curid=430912", "title": "ஊடா யாயா சோகுபி", "text": "ஊடா யாயா சோகுபி\n\nஊடா யாயா சோகுபி (Huda Yahya Zoghbi,Arabic: هدى الزغبي) (1954-), எனப்படும் ஹுடா எல் ஹிப்ரி, லெபனானில் பிறந்த அமெரிக்க மரபியலாளரும், பேய்லர் கல்லூரியின் மூலக்கூற்று மரபியல் துறை, மனித மரபியல் துறை பேராசிரியரும் ஆவார். இவரது பணி இரெட் நோய்த்தொகை மற்றும் சிறுமூளையில் ஏற்படும் ஸ்பைனோ செரிப்ரல் அட்டாக்சி வகை-1 ஆகியவற்றைப் பற்றிய தெளிவான நுட்பங்களை அறிய உதவியது. 2017 இல் கனடாவின் \"கெய்டுனர் \"விருது, வாழ்க்கை அறிவியலுக்கான \"பிரேக்த்ரூ \"பரிசு ஆகியவற்றைப் பெற்றுள்ளார்.\n\nSection::::இளமையும் கல்வியும்.\nஊடா சோகுபி 1954 இல் லெபனானின் பெய்ரூத் நகரில் பிறந்தார். வில்லியம் சேக்சுபியர், ஜேன் ஆஸ்டின், வில்லியம் வேர்ட்ஸ்வொர்த் ஆகியோரின் படைப்புகளை பள்ளியில் விரும்பிப்படித்தார். பல்கலைக்கழகத்தில் தொடர்ந்து இலக்கியம் படிக்க விரும்பினார். ஆனால் இவரது தாயார், மத்திய கிழக்கு நாடுகளில் பிறந்த ஒரு பெண் தன்னை பாதுகாப்பாகவும், சுதந்திரமானவளாகவும், சுயமாக நிலைநிறுத்திக்கொள்ள வேண்டுமெனில் அறிவியல் படிக்க வேண்டுமென இவரை உயிரியல் படிக்க ஒத்துக்கொள்ள வைத்தார். சோகுபி, 1973 இல் பெய்ரூத்தில் உள்ள அபெரிக்கப் பல்கலைக்கழகத்தில் உயிரியல் பிரிவில் சேர்ந்தார். பின்னர் இரண்டாண்டுகளில் பல்கலைக்கழகத்தின் மருத்துவக்கல்லூரியில் நுழைந்தார்.\n\nசோகுபி முதலாம் ஆண்டு மருத்துவம் படிக்கும் போது 1976 இல் லெபனான் உள்நாட்டுப் போர் தொடங்கியது.அப்பொழுது இவரும் இவரது வகுப்புத் தோழமைகளும் பல்கலைக் கழகத்திலேயே தங்குவது என முடிவு செய்தனர். ஆனால் சோகுபியின் சகோதரர் துப்பாக்கிக் குண்டுகளால் காயமடைந்தார். அதனால் இவரின் பெற்றோர் இவர்களை டெக்சாசின் ஆஸ்டின் என்ற இடத்தில் வசிக்கும் அவர்களது சகோதரியின் வீட்டுக்கு அனுப்பி வைத்தனர். இவர்கள் கோடைக்காலம் முடிந்த பின்னர் வீடு திரும்பினர். \nஅக்டோபர் மாதத்தில் போர் முடிவடைந்துவிடும் என்று சோகுபி நினைத்திருந்தார். ஆனால், போர் தீவிரமடைந்திருந்ததால் சோகுபியால் லெபனான் திரும்ப இயலவில்லை. லெபனானில் உள்ள மருத்துவக் கல்லூரிகளைப் போலவே அமெரிக்காவிலும் மருத்துவக் கல்லூரிகள் அக்டோபர் மாதத்தில் தான் தொடங்கும் என நினைத்திருந்தார். ஆனால் அமெரிக்காவில் மருத்துவக்கல்லூரிகள் இரண்டு மாதத்திற்கு முன்பே பாடங்களைத் தொடங்கியிருந்தன.\n\nஇவருடை குடும்ப நண்பர்கள் வேண்டர்பில்ட் கல்லூரிக்கு விண்ணப்பிக்கும் படி பரிந்துரைத்தனர். அக்கல்லூரி, மாணவர்களை இடையில் மாற்றுவதில் உடன்படவில்லை. எனவே சோகுபி அங்கு சேர்த்துக்கொள்ளப்படவில்லை. ஆயினும், அக்கல்லூரிக்குப் பதிலாக மெஹாரி மருத்துவக் கல்லூரியைப் பரிந்துரை செய்தது. மெஹாரி கல்லூரி சோகுபியை உடனே அவ்விடத்திலேயே சேர்த்துக்கொண்டது.\n\nஅடுத்த கோடையில் லெபனான் திரும்ப விரும்பியபோதும் அமெரிக்கப் பல்கலைக் கழக பேராசிரியர்களின் அறிவுரை காரணமாக மெஹாரியில் தங்க நேரிட்டது. அங்கு 1979 இல் மருத்துவ டாக்டர் பட்டம் பெற்றார். அதன் பின்னர் பேய்லர் மருத்துவக் கல்லூரியில் உள்ள டெக்சாஸ் குழந்தைகள் மருத்துவமனையில் குழந்தைகள் நல மருத்துவராக பணியில் சேர்ந்தார்.\n\nசோகுபி முதலில் குழந்தைகளின் இதயவியல் வல்லுநராக வேண்டும் என உளப்பூர்வமாக விரும்பினார். இவருடைய குழந்தை நரம்பியல் மருத்துவ, சுழற்சி முறைப் பேராசியரான மார்வின் ஃபிஸ்மென் இவரிடம், இதயத்தை விட மூளை மிகவும் ஆர்வமூட்டக்கூடியது என, இவரை குழந்தைகள் நரம்பியல் மருத்துவம் படிக்க இசையவைத்தார். இப்படியாக குழந்தை நரம்பியல் மருத்துவத்தில் மூன்றாண்டுகள் தொடர்ந்து பயின்று முனைவர் பட்ட மருத்துவ ஆய்வாளர் படிப்பை 1982 இல் முடித்தார்.\n"}
{"id": "430913", "url": "https://ta.wikipedia.org/wiki?curid=430913", "title": "பூண்டி அருகர் கோயில்", "text": "பூண்டி அருகர் கோயில்\n\nபூண்டி அருகர் கோயில் (Poondi Arugar Temple), தமிழ்நாட்டின் திருவண்ணாமலை மாவட்டத்தின், ஆரணி - ஆற்காடு நகரங்களுகிடையே மூன்று கிலோ மீட்டர் தொலைவில் \"பூண்டி\" எனும் கிராமத்தில் அமைந்த சமணக் கோயில் ஆகும். பொன் எழில் நாதர் கோயில் என்று அழைக்கப்பட்ட இக்கோயிலை, கிபி 13-ஆம் நூற்றாண்டில் சோழர் கட்டிடக் கலையில் கட்டப்பட்டு, சமணத் தீர்த்தங்கரர்களுக்கு அர்ப்பணிக்கப்பட்டதாகும். \n\nஇக்கோயிலின் அடித்தளம் கருங்கற்களாலும், மேல் தளம் செங்கற்களால் கட்டப்பட்டதாகும். இக்கோயில் விமானம், தீர்த்தங்கரர்களின் சுதைச் சிற்பங்கள் கொண்டது. சம்புவரையர்களின் கல்வெட்டுகளின் படி, இக்கோயிலை வீர வீர ஜினாலயம் என அழைக்கப்பட்டது.\n. தற்போது பாதுகாக்கப்பட்ட நினைவுச் சின்னமாக அறிவிக்கப்பட்ட இக்கோயிலை, தமிழ்நாடு அரசு தொல்லியல் துறை பராமரிக்கிறது.\n\n"}
{"id": "430915", "url": "https://ta.wikipedia.org/wiki?curid=430915", "title": "கொரட்டூர் தொடருந்து நிலையம்", "text": "கொரட்டூர் தொடருந்து நிலையம்\n\nகொரட்டூர் தொடருந்து நிலையம் (Korattur Railway Station) சென்னை-அரக்கோணம் புறநகர் தொடருந்து வழிப்பாதையில் அமைந்துள்ள ஓர் தொடருந்து நிலையம் ஆகும். சென்னை மத்திய தொடருந்து நிலையத்திலிருந்து 12 கி.மீ தொலைவில் இந்நிலையம் உள்ளது. கொரட்டூர், கொளத்துர் மற்றும் பாடி மாதனாங்குப்பம் ஆகிய இடங்களுக்கும் இந்நிலையம் பயன்படுகிறது. கடல் மட்டத்தில் இருந்து 12.85 மீ. உயரத்தில் சென்னையின் மேற்கு பகுதியில் அமைந்துள்ளது.\n\nSection::::வரலாறு.\nஇந்நிலையத்தின் முதல் வழித்தடம், 1979 ஆம் ஆண்டு நவம்பர் 29 ஆம் தேதி சென்னை சென்ட்ரல்-திருவள்ளூர் பிரிவில் மின்சாரமயமாக்கப்பட்டது. 1986 ஆம் ஆண்டு அக்டோபர் 2-ஆம் தேதி வில்லிவாக்கம்-ஆவடி மின்வாரியத்தின் மின்முனையுடன் இந்த நிலையத்தின் கூடுதல் இணைப்புகள் மின்சாரமயமாக்கப்பட்டன.\n\nSection::::தளவமைப்பு.\nஇந்த நிலையத்தில் புறநகர் தொடருந்துகளுக்கான இரண்டு நடைமேடைகள் உள்ளன.\nசென்னை சென்ட்ரல் மற்றும் அரக்கோணம் இடையேயான மேற்கு தொடருந்துப் பாதையில் சராசரியாக 260 பயணங்கள் நிகழ்கிறது. 2018 ஆம் ஆண்டு நிலவரப்படி, இந்தத் தொடருந்து நிலையத்தில் ஒவ்வொரு நாளும் 43,000 க்கும் அதிகமான பயணிகள் பயணம் மேற்கொள்கின்றனர். அம்பத்தூர் தொழிற்துறை வளாகத் தொழிலாளர்களுக்கும் கல்லூரி மாணவர்களுக்கும் கொரட்டூர் நிலையம் முதன்மையாகப் பயன்படுகிறது. \n\nதொடருந்து நிலையத்தில் சுரங்கப்பாதை அமைப்பதற்கு ஒப்பந்தப்புள்ளி பெறப்பட்டு இறுதிவடிவம் பெற்றிருக்கின்றது. 112,5 மில்லியன் செலவினால் திட்டமிட்டு வருகிறது.\n\n"}
{"id": "430916", "url": "https://ta.wikipedia.org/wiki?curid=430916", "title": "முனீஸ்வரன் (ஓவியர்)", "text": "முனீஸ்வரன் (ஓவியர்)\n\nமுனீஸ்வரன் என்பவர் தமிழக ஓவியர்களுள் ஒருவராவார். இவர் மதுரை மாவட்டம் திருமங்கலத்தைச் சேர்ந்தவர். ஓவியம் பின்னனி இல்லாத குடும்பத்திலிருந்து வந்தவர்.\n\nSection::::பிறப்பும் படிப்பும்.\nமுனீஸ்வரன் 1991 செப்டம்பர் 25 இல் சக்திவேல் -மங்களம் தம்பதியினருக்கு மகனாகப் பிறந்தார். பள்ளி படிப்பை மதுரை பி.கே.என் ஆண்கள் பள்ளியிலும், மதுரை லயோலா கல்லூரியில் ஐ.டி.ஐ எலக்ட்ரீசயன் படிப்பும் முடித்தார். பின்பு கும்பகோணம் அரசு கவின் கலைக் கல்லூரியில் படித்து பட்டம் பெற்றார்.\n\n\nSection::::விருதுகள்.\nகல்லூரியில் படிக்கும் பொழுது இவரின் ஓவியம் \"கேம்லின் ஆர்ட் பவுண்டேசன்\" நடத்திய போட்டியில் முதலிடம் பெற்றது.\nகலை பண்பாட்டுத்துறை, தஞ்சை நடத்திய மாநில அளவிலான ஓவியப் போட்டியில் வெற்றி.\nமாநில அளவிலான தமிழக அரசு விருது, 2014\nகஸ்தூரி சீனிவாசன் மெமோரியல் விருது, 2014, 2015\nரிசர்வ் வங்கி நடத்திய ஓவிய கண்காட்சியில் பங்கேற்பு.\n\nஇவரது ஓவியங்கள் தத்ரூப பாணி ஓவியங்களாக உள்ளன. அடர் நிறங்களை பயன்படுத்துதல், ஆடைகள் உள்ளிட்ட சிறு விசயங்களுக்கும் ஓவியத்தில் முக்கியத்துவம் கொடுத்தல் போன்றவை இவரது ஓவியத்தின் தனித்தன்மைகள்.\n"}
{"id": "430925", "url": "https://ta.wikipedia.org/wiki?curid=430925", "title": "குளோப்பமைடு", "text": "குளோப்பமைடு\n\nகுளோப்பமைடு (\"Clopamide\") என்பது CHClNO என்ற மூலக்கூற்று வாய்ப்பாட்டால் விவரிக்கப்படும் ஒரு கரிம வேதியியல் சேர்மமாகும். பிரினாடிக்சு என்ற வர்த்தகப் பெயரால் இச்சேர்மம் அழைக்கப்படுகிறது. இதுவொரு பிப்பெரிடின் சிறுநீர்ப்பெருக்கி என்று வகைப்படுத்தப்படுகிறது.\n\nSection::::வினை வழிமுறை.\nதயசைடு போன்ற சிறுநீர்ப்பெருக்கியாகவும் வகைப்படுத்தப்படும் குளோப்பமைடு, தயசைடு சிறுநீர்ப்பெருக்கி எவ்வாறு செயல்படுகிறதோ அதைப்போலவே சிறுநீரகத்தில் இது செயற்படுகிறது. சிறுநீரகத்தின் நெப்ரானிலுள்ள தொலை வளை சிறுகுழலில் சோடியம்-குளோரைடு இணைக்கடத்தியை இது தடுக்கிறது.\nஉட்பக்கத்தின் மேல் அண்மைச் சுருள் நுண்குழலிலுள்ள சோடியம்-குளோரைடு இணைக்கடத்தியின் குளோரைடு பிணைக்கும் தளத்தில் குளோப்பமைடு தேர்வுத்திறனுடன் பிணைகிறது. எனவே சோடியம் குளோரைடின் மீளுறிஞ்சுதலில் இது தலையிட்டு சம ஆசுமோலார் நீரை சோடியம் குளோரைடுடன் வெளியேற்றுகிறது. \n"}
{"id": "430928", "url": "https://ta.wikipedia.org/wiki?curid=430928", "title": "வீடு மனைவி மக்கள்", "text": "வீடு மனைவி மக்கள்\n\nவீடு மனைவி மக்கள் (\"Veedu Manaivi Makkal\") திரைப்படம் 1988-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை டி. பி. கஜேந்திரன் இயக்க என். ராதாவால் தயாரிக்கப்பட்டது. இத்திரைப்படத்தில் விசு, கே. ஆர். விஜயா, பாண்டியன், சீதா, எஸ். வி. சேகர் ஆகியோர் நடித்திருந்தனர்.\n\n\nSection::::கதைச்சுருக்கம்.\nசுப்பையா பிள்ளை (விசு) ஓர் அச்சகத்தில் வேலை செய்து வருகிறார். அவரும், அவரது மனைவி லட்சுமி, கணவனை பிரிந்து வாடும் மூத்த மருமகள் பார்வதி, கல்யாணமாகாமல் இருக்கும் முதல் மகள் சுலக்ஷனா, வேலை கிடைக்காமல் இருக்கும் இரண்டாவது மகன் சங்கர், கடைசி மகள் உமா ஆகியோருடன் ஒரே வீட்டில் வாழ்ந்து வருகிறார். இந்த சூழ்நிலையில், சுப்பையா பிள்ளை தன் குடும்ப உறுப்பினர்களுக்கும், சுற்றியிருக்கும் சக மக்களுக்கும் உள்ள பிரச்சனைகளை எவ்வாறு அணுகி தீர்த்து வைக்கிறார் என்பதே கதை களமாகும். எஸ். வி. சேகர் இப்படத்தில் ஒரு முக்கிய நகைச்சுவை கதாபாத்திரத்தில் நடித்திருந்தார் என்பது குறிப்பிடத்தக்கது.\n\nSection::::தயாரிப்பு.\nவீடு மனைவி மக்கள், டி. பி. கஜேந்திரன் அவர்களின் முதல் படமாகும். விசுவின் பாணிக்கு ஏற்றவாறு எழுதப்பட்ட கதையாகும். இப்படத்தின் இறுதி ஒளிநாடாவின் நீளம் 4117.32 மீட்டர்கள் ஆகும்.\n\nSection::::இசை.\nதிரைப்படத்தின் இசையமைப்பாளர் சங்கர் கணேஷ் ஆவார்.\nSection::::வெளியீடு மற்றும் வரவேற்பு.\n15 ஜனவரி 1988-ல் வீடு மனைவி மக்கள் திரைப்படம் வெளியானது. வெளியான அடுத்த வாரம், இப்படம் விசுவின் முந்தயப்படங்களை (குடும்பம் ஒரு கதம்பம், மணல் கயிறு (திரைப்படம்), சம்சாரம் அது மின்சாரம், திருமதி ஒரு வெகுமதி) போலவே இருப்பதாகவும், மேலும் கே. ஆர். விஜயாவின் நடிப்பு அருமையாக இருந்ததாகவும், என். கிருஷ்ணஸ்வாமி இந்தியன் எக்சுபிரசில் விமர்சனம் செய்தார்.\n\n\n"}
{"id": "430933", "url": "https://ta.wikipedia.org/wiki?curid=430933", "title": "இரட்டை ரோஜா (திரைப்படம்)", "text": "இரட்டை ரோஜா (திரைப்படம்)\n\nஇரட்டை ரோஜா (\"irattai roja\") 1996 இல் வெளிவந்த தமிழ் நாடகத் திரைப்படமாகும். கே. ஆர். இத்திரைப்படத்தை இயக்கியிருந்தார். ராம்கி, ஊர்வசி, குஷ்பூ ஆகியோர் இத்திரைப்படத்தில் முன்னணி கதாபாத்திரங்களில் நடித்திருந்தனர். கே. சி. சேகர் பாபு இத்திரைப்படத்தை தயாரித்திருந்தார். இத்திரைப்படத்திற்கு இளையராஜா இசையமைத்திருந்தார். ஏப்ரல் 5,1996ம் திகதி வெளியிடப்பட்டது. இத்திரைப்படம் 1994 இல் தெலுங்கு மொழியில் வெளியான \"சுபலக்னம்\" திரைப்படத்தின் மீள்உருவாக்கம் ஆகும்.\n\nSection::::கதைச்சுருக்கம்.\nஉமா (ஊர்வசி), பாலு (ராம்கி) எனும் பொறியியலாளரை திருமணம் செய்கிறாள். உமா தனது கணவர் இலஞ்சம் வாங்குபவராகவும் பணக்காரர் எனவும் எண்ணுகிறாள். ஆனால் பாலு ஒரு நேர்மையான நடுத்தர குடும்பத்து பையன் ஆவான். உமாவிற்கு செல்வந்தராக வரவேண்டும் எனும் கனவு இருந்தது. இவர்கள் இருவருக்கும் இரு குழந்தைகள் பிறக்கிறது. அதேநேரம் பாலுவின் முதலாளி ராஜசேகரின் (ராஜசேகர்) மகளான பிரியா (குஷ்பு) பாலுவின் மீது காதல் கொள்கிறாள். பிரியா தன் விருப்பத்தைப் பாலுவிடம் தெரிவிக்க பாலுவோ தனக்கு ஏற்கனவே திருமணம் நடந்து இரு பிள்ளைகள் இருப்பதாக கூறி பிரியாவின் விருப்பத்தை நிராகரிக்கின்றான். ஆனால் பிரியாவோ உமாவிடம் ஒரு கோடி பணத்திற்கு பாலுவை விட்டுத்தரும்படி பேரம் பேசுகிறாள். பணத்தின் மீது ஆசை கொண்ட உமா இதற்கு சம்மதிப்பதோடு பாலுவைப் பிரியாவைத் திருமணம் செய்யும்படி வற்புறுத்துகிறாள். பாலு இதனை மறுக்க தற்கொலை செய்யச் செல்கிறாள். இதனால் பாலு கனத்த மனதோடு பிரியாவை திருமணம் செய்ய சம்மதிக்கிறான். பிரியா மீது காதலும் கொள்கின்றான். இதன்பின்னரே தான் செய்தது தவறு என உமா உணர்வதோடு பாலுவோடு திரும்பவும் சேர்வதற்கு விரும்புகிறாள். அதன்பின்னர் பிரியா, உமா, பாலு ஆகியோருக்கு இடையில் என்ன நடக்கிறது என்பதுதான் மீதிக்கதை.\n\n\nSection::::இசை.\nஇத்திரைப்படத்திற்கான இசையை இளையராஜா அமைத்தார். இத்திரைப்படத்திற்கான இசை வெளியீடு 1996 ஆம் ஆண்டு நடைபெற்றது. இத்திரைப்படத்தின் பாடல்வரிகளை வாலி எழுதினார்.\n"}
{"id": "430948", "url": "https://ta.wikipedia.org/wiki?curid=430948", "title": "ஆறுகால நித்தியப் பூசை", "text": "ஆறுகால நித்தியப் பூசை\n\nஆறுகால நித்திய பூசை அல்லது \"ஆறுகால பூசை\" என்பது சைவ சமயக் கோவில்களில் ஆகம முறைப்படி தினம் நடைபெறுகின்ற ஆறு பூசைகளாகும். இந்த நித்தியப் பூசை நடைபெற சில கோயில்களில் இந்து சமய அறநிலையத்துறையானது நித்ய ஆராதனைக் கட்டளைத் திட்டம் என்பதை செயல்படுத்துகிறது.\n\nஆறு கால பூசைகளாவன.\n\n\nSection::::உசக் கால பூசை.\nமுதல் பூசையான இது, சூரிய உதயத்திற்கு முன்பே நடத்தப்படுகிறது. ஆகமத்தின் படி சூரிய உதயத்திற்கு மூன்றே முக்கால் நாழிகைக்கு முன் நடத்தப்பட வேண்டும்.\n\nஇந்த பூசையின் போது சிவாச்சாரியார், பைரவர் சந்நதியில் வைக்கப்பட்டிருக்கும் சாவியை பூஜை செய்து எடுத்துக் கொள்வார். மங்கள வாத்தியத்துடன் பள்ளியறை சென்று திருப்பள்ளி எழுச்சி ஓதுவார். \n\nபின்பு பெருமான் சிலையை மட்டும் மேள வாத்தியத்துடன் கோயிலை வலம் வந்து மூலவரான லிங்கத்தின் முன்பு வைத்து பூசை நடைபெறும். உற்சவர் சிலையில் இருந்த பெருமான், லிங்க வடிவான மூலவர் சிலைக்கு செல்வதாக நம்பிக்கை.\n\nஇந்தப் பூசை அபிசேக ஆராதனையோடு முடிவடைகிறது.\n\nSection::::காலை சந்தி.\nஆகமத்தின் படி காலை சந்தி சூரிய உதயத்திலிருந்து ஏழரை நாழிகைக்குள் நடைபெற வேண்டும். பூசையின் போது சூரியன், விநாயகருக்கு, துவாரத்திற்கு பூசை நடைபெறுகிறது. \n\nபின்பு மூலவர், பரிவாத தெய்வங்களுக்கு அர்ச்சனை நடைபெற்று பஞ்சக்ருத்யம் கூறி நித்ய பலியுடன் பூசை முடிவடைகிறது.\n\nSection::::உச்சிகால பூசை.\nஇப்பூசை நண்பகலில் நடத்தப்படுகிறது. விநாயகர் பூசை முடிந்ததும், துவாரபாலகரை வழிபட்டு மூலவரான இலிங்கத்திற்கு அலங்காரம், ஆவரணம், தூபம், தீபம், நைவேத்தியம் போன்றவை நடைபெறுகின்றன. அந்த பூசைப் பொருட்கள் மூலவரிடமிருந்து அகற்றப்பட்டு சண்டேசரிடம் வைத்து வழிபடப்படுகிறது.\n\nSection::::சாயரட்சை பூசை.\nஇந்த பூசையானது சூரியனின் மறைக்கு மூன்றே முக்கால் நாழிகைக்கு முன்னர் நடத்தப்பட வேண்டும். விநாயகர் பூசை, மூலவரான இலிங்கத்திற்கு அபிசேகம், அலங்காரம் செய்து தீபம், நைவேத்தியம் படைக்கப்படுகிறது.\n\nSection::::இரண்டாம் கால பூசை.\nவினாயகர் பூசை, மூலவருக்கு அபிசேக, ஆராதனை, தீபம், நைவேத்திய படையல் பூசை செய்யப்படுகிறது. பின்பு பரிவார தெய்வங்கள், நித்யாக்னி கார்யம், நித்யோத்சவ பலி ஆகிய பூசை நடைபெற்று சண்டேசுவர பூசையுடன் இரண்டாம் கால பூசை முடிவடைகிறது.\n\nSection::::அர்த்த சாம பூசை.\nமூலவருக்கு அபிசேகம், ஆராதனை முடிந்ததும், உற்சவ மூர்த்திகள் பள்ளியறைக்கு எடுத்துச் சென்று அங்கு நறுமண மலர்கள், ஏலக்காய், இலவங்கம், வெற்றிலைப் பாக்கு வைத்து திரையிடப்படுகிறது. இதனை பள்ளியறை பூசை என்பர். \n\nபள்ளிறைப் பூசை முடிந்ததும் சண்டேசுவரர் பூசை நடைபெறுகிறது. பின்பு பைரவர் சந்நிதியில் சாவியை வைத்து பூசை நடைபெற்று அர்த்தசாம பூசை முடிவடைகிறது.\n"}
{"id": "430951", "url": "https://ta.wikipedia.org/wiki?curid=430951", "title": "ஜெனிபர் டவுன்னா", "text": "ஜெனிபர் டவுன்னா\n\nஜெனிபர் அன்னே டவுன்னா (Jennifer Anne Doudna, பிறப்பு; பிப்ரவரி 19, 1964) ஓர் அமெரிக்க உயிர்வேதியியலளாளர் ஆவார். கலிபோர்னியா பல்கலைக்கழகம், பெர்க்லியில் வேதியல் துறை, மூலக்கூறு மற்றும் உயிரணு உயிரியல் துறை பேராசிரியராகவும் உள்ளார். டவுன்னா, 1997 வரை \"ஹோவர்ட் ஹக்ஸ்\" மருத்துவ நிறுவனத்தின் விசாரணை அதிகாரியாக இருந்தார். கலிபோர்னியா பல்கலைக்கழகத்தில் பேராசிரியராகப் பணியாற்றிக்கொண்டே \"கிளாட்ஸ்டோன் \"நிறுவனத்தில் முதுநிலை விசாரணை அதிகாரியாகவும் தொடர்ந்து பணிபுரிந்துகொண்டிருக்கிறார்.\n\nடவுன்னா, மரபணு தொகுப்பாக்கத்தில் நுண்ணியிரிகள் பற்றிய இவருடைய அடிப்படை பணிகளுக்காகவும், தலைமைத்துவத்திற்காகவும் கிறிஸ்பர் (Crispr)-புரட்சியின் முன்னோடியாக அறியப்படுகிறார். 2012 ஆம் ஆண்டில் டவுன்னா மற்றும் இம்மானுவெல் சார்ப்பெண்டியர் ஆகிய இருவரும், கிறிஸ்பர் |காஸ்9 பாக்டீரியாவின் நொதிகள் நுண்ணுயிரிகளின் நோயெதிர்ப்புத் திறனை கட்டுப்படுத்தும் எனவும் அதனைப் பல்வேறு வகைகளில் திட்டமிடப்பட்ட மரபணு தொகுப்பாக்கத்திற்குப் பயன்படுத்தலாம் என்றும் முன்மொழிந்தனர். இது உயிரியல் வரலாற்றில் குறிப்பிடத்தக்க முக்கியக் கண்டுபிடிப்பாகக் கருதப்படுகிறது\n\nடவுன்னா, உயிர் வேதியல் துறையிலும், மரபணு துறையிலும் குறிப்பிடத்தகக் அடிப்படைப் பங்காற்றியமைக்காக பல்வேறு மதிப்பு மிக்க விருதுகளையும் கௌரவங்களையும் பெற்றிருக்கிறார். எக்சு-கதிர் படிகவியலால் தீர்மானிக்கபப்ட்ட ஒரு ரைபோசைமின் கட்டமைப்பு குறித்த ஆய்வுக்காக இவருக்கு 2000 ஆம் ஆண்டில் ஆலன் டி. வாட்டர்மேன் விருது வழங்கப்பட்டது. சார்ப்பெண்டியருடன் இணைந்து ஐவர் செய்த கிறிஸ்பர்/காஸ்9 மரபணு தொகுப்பு நுட்ப ஆய்வுக்காக 2015 ஆம் ஆண்டு வாழ்க்கை அறிவியலுக்கான பிரேக்த்ரூ பரிசு வழங்கப்பட்டது. மேலும் 2015 ஆம் ஆண்டு மரபணுவியலுக்கான குரூபர் பரிசு பெற்றார். 2016 ஆம் ஆண்டில் கனடாவின் கெய்டுனர் தேசியப் பரிசும். 2017 ஆம் ஆண்டில் ஜப்பான் பரிசும் பெற்றார். அறிவியல் சமூகத்திற்கு அப்பாற்பட்டு 2015 இன் மிகவும் புகழ்பெற்ற நூறு மனிதர்களுள் ஒருவராக (சார்பெண்டியருடன்) அமெரிக்காவின் புகழ்பெற்ற டைம் இதழில் இடம்பெற்றுள்ளார் அதே இதழின் 2016 ஆண்டின்; டைம் பர்சன் ஆஃப் தி இயர் நபர்களுள் ‘ரன்னர் அப்’ என பிற கிறிஸ்பர் ஆய்வாளர்களுடன் பட்டியலில் இடம்பிடித்துள்ளார்.\n"}
{"id": "430960", "url": "https://ta.wikipedia.org/wiki?curid=430960", "title": "கோபுரம் (தொலைக்காட்சித் தொடர்)", "text": "கோபுரம் (தொலைக்காட்சித் தொடர்)\n\nகோபுரம் என்பது சன் தொலைக்காட்சியில் ஆகத்து 13, 2001 முதல் ஆகத்து 15, 2002 வரை ஒளிப்பரப்பாகி 325 அத்தியாங்களுடன் நிறைவடைந்த தொலைக்காட்சி தொடர் இதுவாகும். இந்த தொடரை சத்ய ஜோதி படங்கள் என்ற நிறுவனம் தயாரிக்க சரத்பாபு, சாதனா, கல்தூண் திலக், ஜெகன் நிவாஸ், தீபா வெங்கட், அம்ரிதா போன்ற பலர் நடித்துள்ளார்கள்.\n\nSection::::கதைச்சுருக்கம்.\nசெயந்தன், வசந்தன் என இரு அண்ணன், தம்பிகளுக்கு இடையே நிகழும் வாழ்வியல் சூழல்களை எடுத்துக் காட்டுகிறது. பல போராட்டங்களுக்குப் பிறகு, அவர்கள் இருவரும் ஒரு குளிர்பானத் தொழிலைத் தொடங்குகின்றனர். அத்தொழில் தொடங்க அவர்களுக்கு முப்பதாயிரம் உரூபாய் தேவைப்படுகிறது. இந்நிலையில் பேருந்தில் கண்டெடுத்தப் பத்தாயிரம் உருபாய் பணத்தைப் பயன்படுத்திக்கொள்கிறார்கள். எனவே, அத்தொழில் கிடைக்கும் இலாபத்தில் 10 சதவீதத்தை, அண்ணாமலையார் அறக்கட்டளையில், பெயர் தெரியாத அந்த பத்தாயிரம் உரூபாயை உடையவருக்காகச் சேமிக்கின்றனர். தற்செயலாக அந்நிறுவனத்தில் பணியாற்ற பத்மினி என்ற பெண் அமைகிறாள். பேருந்தில் பணத்தை இழந்தவரின் மகளே அவளாவார். இந்நிலையில் அவள் வழியே, அப்பெண்ணின் தந்தை பெயர் மாதவன் எனவும், பணத்தை இழந்தமையால் பெரும் இடருக்கும் அவர் ஆட்பட்டதை எண்ணி, இரு முதலாளிகளும் வருந்துகின்றனர். இந்நிலையில் இச்சூழலை அறிந்த, அண்ணன், தம்பிமாரின் வழக்குரைஞர், இந்த இரு முதலாளிகளின் எண்ணங்களையும், மனதையும் திரித்து, சமுதாயத்தில் காட்டுகிறார். இவற்றை எல்லாம் கடந்து, அந்த இரு உடன்பிறப்புகளும், தங்கள் மனநிலையையும், அவர்களின் எண்ணங்களையும் நிலைநாட்டி உண்மையை வெற்றி பெறச் செய்கின்றனர்.\n\n\n"}
{"id": "430976", "url": "https://ta.wikipedia.org/wiki?curid=430976", "title": "கவர்மெண்ட் மாப்பிள்ளை (1992 திரைப்படம்)", "text": "கவர்மெண்ட் மாப்பிள்ளை (1992 திரைப்படம்)\n\nகவர்மெண்ட் மாப்பிள்ளை (Government Maapillai), 1992 ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை மணிவண்ணன் இயக்க ஜி. எஸ். மதுவால் தயாரிக்கப்பட்டது. இத்திரைப்படத்தில் ஆனந்த் ராஜ், கஸ்தூரி, மணிவண்ணன், பொன்வண்ணன் மற்றும் பலர் நடித்துள்ளனர். 6 மார்ச் 1992 இல் வெளியான இப்படத்திற்கு இசை அமைத்தவர் தேவா ஆவார்.\n\n\nSection::::கதைச்சுருக்கம்.\nமணிவண்ணன் எனும் பணக்கார மனிதருக்கு அடியாளாக வேலை செய்யும் முன்கோபி சுந்தரபாண்டியன் ஆனந்த் ராஜ் ஓர் அனாதை. சிறு தவறுகளுக்கு அடிக்கடி சிறைக்கு செல்வதை வழக்கமாக கொண்டவன். மணிவண்ணன் வீட்டில் வேலை ஆளாக சேரும் கார்த்திகேயன் (ராம்குமார்) அவரது மகள் கல்யாணியை (சாரதா ப்ரீத்தா) விரும்புகிறான். இந்நிலையில், சுந்தரபாண்டியனைத் திருத்த முயற்சிக்கும் மள்ளரியாவும் (கஸ்தூரி) ஓர் அனாதை. மள்ளரியாவும் சுந்தரபாண்டியனும் காதலிக்கின்றனர். ஒரு நாள், ஊழல்வாதி எம்எல்ஏ (வாசு விக்ரம்) செல்லாயி (ராகசுதா) எனும் சிறுமியைப் பாலியல் பலாத்காரம் செய்து கொன்றுவிடுகிறார். சுந்தரபாண்டியனும் மள்ளரியாவும் ஒரு வழியாகத் திருமணம் செய்து கொள்கிறார்கள். திருமணம் செய்தும் பணப்பற்றாக்குறையால் அவர்களால் ஊரை விட்டு ஓட இயலவில்லை. கல்யாணிக்கும் எம்எல்ஏவுக்கும் திருமணம் நிச்சயிக்கப்படுகிறது. அதனால் கல்யாணியின் காதலனைக் கொல்ல சுந்தரபாண்டியனுக்கு கட்டளை இடுகிறார் மணிவண்ணன். ஆனால், நல்லவனாகத் திருந்தி இருக்கும் சுந்தரபாண்டியன் கொல்ல மறுத்து அந்த கல்யாணி கார்த்திகேயன் ஜோடிக்கு உறுதுணையாக செயல்பட்டு எவ்வாறு மணிவண்ணனை முறியடிக்கிறான் என்பது தான் மீதிக் கதை.\n\nSection::::இசை.\nஇத்திரைப்படத்தின் இசையமைப்பாளர் தேவா ஆவார். இப்படத்தின் 7 பாடல்களையும் எழுதியவர் காளிதாசன்.\n\n"}
{"id": "430981", "url": "https://ta.wikipedia.org/wiki?curid=430981", "title": "தொகை நூல்", "text": "தொகை நூல்\n\nபலரால் பாடப்பட்ட பாடல்கள் ஒன்றாகத் திரட்டப்பட்டு ஒரு நூலாக ஆக்கப்பட்டிருந்தால் அதனைத் தொகை நூல் என்று கூறுவது மரபு. பத்துப்பாட்டு தொகுப்பில் உள்ள பத்து நூல்களில் ஒவ்வொன்றும் தனியொரு புலவரால் பாடப்பட்டவை. எட்டுத்தொகை தொகுப்பில் உள்ள ஒவ்வொரு நூலிலும் பலரது பாடல் உள்ளன. \n"}
{"id": "430982", "url": "https://ta.wikipedia.org/wiki?curid=430982", "title": "ஈசானி மூலை", "text": "ஈசானி மூலை\n\nஈசானி மூலை (Eesaani moolai) என்பது இந்திய வாஸ்து சாஸ்திரத்தில் உள்ள எட்டு திசைகளில் ஒன்றான வடகிழக்கு திசையாகும். இந்திய புராணங்கள் மற்றும் வாஸ்து சாஸ்திரத்தின் படி, குபேரன் இருக்கும் வடக்கு திசை செல்வத்தையும், ஆதித்தன் இருக்கும் கிழக்கு திசை அறிவையும் குறிக்கின்றன. அதனால் அறிவு மற்றும் செல்வம் இணைத்திருக்கும் உச்சநிலையாகவே ஈசானி மூலை பார்க்கப்படுகிறது. அதனால்தான் வீடு மற்றும் அலுவலகங்கள் கட்டும் பொழுது வடகிழக்கு திசையை நோக்கி கட்டுவது வாஸ்து சாஸ்திரப்படி அநுகூலத்தை அளிக்கும் என்றும் கருதப்படுகிறது.\n\nSection::::புத்த மதம்.\nதிசைகளை காக்கும் 12 தேவர்களில் ஒருவர் ஈசானி ஆவார். காமதாதுவின் ஆறாவது சொர்கத்தின் பிரதான கடவுள் ஆவார். மஹாபிரஜ்னாபாரமிதுபதேசத்தில் உள்ள எழுத்துக்கள் ஈசானியை மஹேஸ்வரா எனவும், தனி உருவம் கொண்டவர் எனவும் குறிக்கின்றன.\n\nSection::::தோற்றம்.\nஈசானிக்கு 3 கண்கள் மற்றும் கடுமையான முகத்தை கொண்டவராக பெரும்பாலும் சித்தரிக்கப்படுகிறார். வலது கையில் சூலமும், இடது கையில் கிண்ணமும் வைத்திருப்பார். இவரது வாகனம் எருது ஆகும்.\n"}
{"id": "430984", "url": "https://ta.wikipedia.org/wiki?curid=430984", "title": "கண்ணங் கூத்தனார்", "text": "கண்ணங் கூத்தனார்\n\nகண்ணங் கூத்தனார் அல்லது கண்ணங்கூத்தனார் என்பவர் சங்கம் மருவிய காலத்தில் வாழ்ந்த ஒரு புலவர். இவர் பதினெண் கீழ்க்கணக்கு நூல்களில் ஒன்றான கார் நாற்பது என்னும் நூலைப் பாடியவர். \nகண்ணங் கொற்றனார் என்னும் பெயர் கொண்ட புலவர் ஒருவர் நற்றிணைத் தொகுப்பில் உள்ள பாடல் ஒன்றினைப் பாடியுள்ளார். இவர் கண்ணங் கூத்தனாருக்குச் சில நூற்றாண்டு காலம் முந்தியவர்.\n\nகண்ணங்கூத்தனார் முல்லைத் திணைக்கு உரிய பெரும்பொழுதான காலம் பற்றிம் பாடியுள்ளார். தலைவியைப் பிரிந்து செல்லும் தலைவன் கார் காலத்தில் இல்லம் திரும்புவது வழக்கம். திரும்புவதற்குக் காலம் தாழும்போது தலைவி வருந்துவதும், தோழி தலைவியைத் தேற்றுவதும் போன்றவை நிகழும். இப்படிப்பட்ட செய்திகளைத் தொகுத்துக் கூறும் செய்திகள் இவரது பாடல்களில் உள்ளன.\n"}
{"id": "430989", "url": "https://ta.wikipedia.org/wiki?curid=430989", "title": "களவு தொழிற்சாலை (திரைப்படம்)", "text": "களவு தொழிற்சாலை (திரைப்படம்)\n\nகளவு தொழிற்சாலை (Kalavu Thozhirchalai) டி.கிருஷ்ணசாமி என்பவர் இயக்கி 2017இல் வெளிவந்த தமிழ்த் திரைப்படம் ஆகும். இப்படத்தில் கதிர், குஷி ஆகியோர் முக்கியக் கதாபாத்திரங்களில் நடித்துள்ளனர். மேலும் வம்சி கிருஷ்ணா, களஞ்சியம் மற்றும் ரேணுகா ஆகியோரும் உடன் நடித்துள்ளனர்.. 2013இல் படப்பிடிப்பு துவங்கியது . ஆனால் இந்தத் திரைப்படம் 2017இல் வெளிவந்து பல கலவையான விமர்சனங்களைப் பெற்றுள்ளது இப்படம் இந்தி மொழியிலும் மறு ஆக்கம் செய்யப்பட்டுள்ளது.\n\nSection::::கதைச்சுருக்கம்.\nஇக்கதை கிராமத்திலுள்ள ஒரு கோவிலின் கடவுள் சிலையை கடத்துவதைப் பற்றியது. கதை ஒரு சர்வதேச குற்றவாளியான ராம் சஞ்சய் (வம்சி கிருஷ்ணா) தஞ்சாவூரில் உள்ள ஒரு கிராமத்தில் மருந்திஸ்வரர் ஆலயத்தில் இருக்கும் பண்டைய மரகத லிங்கச் சிலையைக் கடத்தும் எண்ணத்துடன் வருகிறான். கோவில் ஆராய்ச்சிக்காக வந்த ஒரு பத்திரிகையாளரின் உதவியுடன் கோவிலுக்குள் நுழைகிறான். பிள்ளையார் சிலைகளை திருடுகிற திருடனான ரவியின்(கதிர்) உதவி அவனுக்கு கிடைக்கிறது. ரவி நிறைய பணம் சம்பாதித்து தனது காதலி வாணியுடன் ரெபேக்கா வசதியாக வாழ விரும்புகிறான். எனவே அவன் ராமுடன் கோவிலுக்குள் நுழைந்து அவர்களின் திட்டப்படி, கோவிலில் இருந்து மரகத லிங்கத்தை திருடுகின்றனர். ரவி தனது பங்கைப் பெற்றுக்கொள்கிறான். காணாமல் போய்விட்ட அந்த சிலையை கண்டுபிடிக்க காவல்துறை சிறப்பு அதிகாரியான இர்ஃபான்(களஞ்சியம்) அவ்வூருக்கு வருகிறார். அவர் எப்படி சிலைத்திருட்டை கண்டுபிடிக்கிறார் என்பது மீதிக்கதையாகும்.\n\n\nSection::::தயாரிப்பு.\nகுற்றம் சாட்டப்பட்ட சிலைத்திருட்டு கும்பலைப் பற்றிய காவல் துறை உயர் அலுவலர் காதர் பாஷாவின் ஒரு நேர்காணல் இப்படத்திற்கான உத்வேகம் தந்தது என் இப்படத்தின் இயக்குனர் கிருஷ்ணசாமி கூறியுள்ளார் 2014இல் தொடங்கப்பட்ட இந்த படம் தயாரிப்பில் ஏற்பட்ட தாமதத்தால் காலதாமதமாக வெளிவந்தது. இப்படத்திற்கு பின்னர் தமிழக அரசு கோவில்களுக்கு உள்ளே படமெடுக்க அனுமதிக்கவில்லை.\n\nSection::::ஒலித்தொகுப்பு.\nஷ்யாம் பெஞ்சமின் இப்படத்திற்கு இசையமைத்திருந்தார்\n\nSection::::வெளியீடு.\n\"களவு தொழிற்சாலை\"' 2017இல் தமிழகமெங்கும் பல திரைப்படங்கள் வெளியான நாளில் வெளிவந்தது. இது பல கலவையான விமர்சனங்களைப் பெற்றது. இப்படம் சரியான முயற்சியில்லாமல் எடுக்கப்பட்டுள்ளதென சில்வர்ஸ்க்ரீன்.இன் என்ற இணையதளம் விமர்சனம் செய்துள்ளது. தி டெக்கன் குரோனிக்கள் நல்ல கதை ஆனல் படம் மெதுவாக நகர்கிறதென விமர்சித்திருந்தது.\n"}
{"id": "430996", "url": "https://ta.wikipedia.org/wiki?curid=430996", "title": "எஸ். ஏ. வி. இளையராஜா", "text": "எஸ். ஏ. வி. இளையராஜா\n\nஎஸ்.ஏ.வி இளையராஜா என்பவர் தமிழக ஓவியர்களுள் ஒருவர். இவர் செஞ்சி அருகே உள்ள சிங்கவரம் எனும் கிராமத்தை சேர்ந்தவர். நீர்வண்ண ஓவியங்களை யதார்த்தம் போன்று வரைவதில் வல்லவர்.\n\nSection::::குடும்பம்.\nஇளையராஜாவின் அப்பா தமிழாசிரியர் எஸ்.ஏ.வடிவேலு. மூத்த அண்ணன் இளங்கோவன், இரண்டாவது அண்ணன் இளஞ்செழியன், தம்பி இளையபாரதி என இளையராஜாவுக்கு மூன்று சகோதரர்கள். இவரின் அண்ணன் இளஞ்செழியன் என்பவர் சென்னை கவின்கலைக் கல்லூரியில் படித்தார். இளையராஜாவுக்கு ஓவியங்கள் குறித்து கற்பித்தார்.\n\nஇவர் மைசூரில் உள்ள டி. எம். எஸ் லலிதகலா மஹாசம்ஸ்தான கவின்கலைக் கல்லூரியில் படித்துப் பட்டம் பெற்றார்.\n\nSection::::கண்காட்சிகள்.\nஎண்ணற்ற தனிநபர் ஓவியக் கண்காட்சிகளை நடத்தியுள்ளார். குழுவுடன் இணைந்து சென்னை லலித்கலா அகாடமி, மும்பை ஜஹாங்கீர் ஆர்ட் காலரி, சென்னை வின்யாஸா ப்ரீமியர் ஆர்ட் கேலரி, புதுவை கோலம்பாணி காலரி, தக்சின சித்ரா என பல காலரிகளில் ஓவியக் கண்காட்சி நடத்தியுள்ளார். இவர் உயர் யதார்த்த ஓவியங்கள் வரைவதில் வல்லவர்.\n\nகல்கி, ஆனந்தவிகடன் போன்ற இதழ்களில் கவிதைகளுக்கு இவரது ஓவியங்கள் வெளிவந்துள்ளன.\n\nபோன்ற விருதுகளைப் பெற்றுள்ளார்.\n\nSection::::வெளி இணைப்புகள்.\nஎஸ்.ஏ.வி. இளையராவின் முகநூல் பக்கம்\n"}
{"id": "430998", "url": "https://ta.wikipedia.org/wiki?curid=430998", "title": "சோலையம்மா (திரைப்படம்)", "text": "சோலையம்மா (திரைப்படம்)\n\nசோலையம்மா (solaiyammaa) என்பது 1992 ஆம் ஆண்டு வெளிவந்த ஓர் இந்திய தமிழ் நாடகத் திரைப்படமாகும். இத்திரைப்படத்தை கஸ்தூரி ராஜா எழுதி, இயக்கி ஜோதி ராஜாவால் தயாரிக்கப்பட்டது. இத்திரைப்படத்தில் ராகுல், சுகன்யா, கரிகாலன் ஆகியோர் முன்னணிக் கதாபாத்திரங்களில் நடித்துள்ளனர். இத்திரைப்படத்திற்கு தேவாவால் இயற்றப்பட்ட இசை மற்றும் கே. பி. அகமது ஒளிப்பதிவு ஆகியவற்றை உள்ளடக்கி, இத்திரைப்படம் டிசம்பர் 11, 1992 அன்று வெளியானது.\n\nSection::::கதைச்சுருக்கம்.\nசோலையம்மா (சுகன்யா) தாயற்ற பெண். தந்தையின் அரவணைப்பில் வளர்ந்து வந்தாள். அவர்களின் உறவினரான பால்ராஜ்ஜிற்கு (ராகுல்) திருமணம் செய்வதாக நிச்சயம் செய்யப்பட்டது. மேலும் அவர்கள் இருவரும் ஒருவரை ஒருவர் காதலும் செய்தனர். வைரவன் (கரிகாலன்) ஊரில் பெரும் அராஜகத்தன்மையோடும் பெண்களின் கற்பை சூறையாடியும் வந்தான். ஒரு நாள் இரவு சோலையம்மாவின் வீட்டினுள் நுழைந்து சோலையம்மாவிடம் தவறாக நடக்க முயன்றான். ஆனால் சோலையம்மாவோ அவனை எதிர்த்து தாக்கினாள். இதனால் அவன் அங்கிருந்து தப்பித்து சென்றுவிடுகிறான். ஆனால் ஊர்க்காரர்கள் உட்பட சோலையம்மாவின் உறவினர்கள் எல்லாம் வைரவன் அவளை கற்பழித்து விட்டான் என்றே கூறுகிறார்கள். இதன் பின்னர் சோலையம்மாவின் தந்தை தற்கொலை செய்துக்கொள்கிறார். வைரவனோ அவளை தன்னுடன் ஒர் இரவு தங்கும்படி தொந்தரவு செய்கின்றான். அதன் பின்னர் சோலையம்மா என்ன செய்தாள் என்பதே மீதிக்கதையாகும்.\n\n\nSection::::இசை.\nஇத்திரைப்படத்திற்கு தேவா இசையமைத்துள்ளார். கஸ்தூரி ராஜா இத்திரைப்படத்தின் பாடல்வரிகளை எழுதியுள்ளார்.\n\nஇத்திரைப்படத்தில் இடம்பெற்றுள்ள பாடல்களை எஸ். ஜானகி, எஸ். பி. பாலசுப்பிரமணியம், கங்கை அமரன், ஜயச்சந்திரன், கிருஷ்ணராஜ் ஆகியோர் பாடியுள்ளனர்.\n"}
{"id": "431017", "url": "https://ta.wikipedia.org/wiki?curid=431017", "title": "சிவக்குமார சுவாமி", "text": "சிவக்குமார சுவாமி\n\nசிவக்குமார சுவாமி (\"Shivakumara Swami\", 1 ஏப்ரல் 1907 – 21 சனவரி 2019) இந்தியாவைச் சேர்ந்த ஒரு ஆன்மீக தலைவரும் கல்வியாளரும் ஆவார். இவர் கர்நாடகத்தைச் சேர்ந்த சித்த கங்கா மடத்தின் தலைவரும் வீர சைவப் பிரிவில் ஒரு முக்கிய தலைவருமாவார். அவருடைய இறப்புக்கு முன்பு அதாவது 111 ஆண்டுகள் 295 நாட்கள் வாழ்ந்தவர் இந்தியாவில் நீண்ட நாட்கள் வாழ்ந்து கொண்டு வாழ்ந்தவர்கள் பட்டியலில் இருந்தார். 2015 ஆம் ஆண்டு இந்திய அரசு அவருக்கு நாட்டின் மூன்றாவது உயரிய விருதான பத்ம பூஷன் விருதை அளித்தது.\n\nSection::::சமூகப் பணி.\nதுவக்கப் பள்ளி முதல் பொறியியல் முதலான கல்லூரி படிப்பு வரை இவர் மொத்தம் 132 கல்வி நிறுவனங்களை தோற்றுவித்துள்ளார். மேலும் இவரது குருகுலத்தில் பத்தாயிரம் பள்ளி செல்லும் வயதில் உள்ள அனைத்து மத சாதி மாணவர்களுக்கும் இலவச உணவு உடை இருப்பிடத்துடன் கல்வி வழங்கப்படுகிறது.\n\nSection::::பெருமைகளும் விருதுகளும்.\nஇவரது மனிதநேய பணியைப் பாராட்டி கர்நாடக பல்கலைக்கழகம் 1965ஆம் ஆண்டு இவருக்கு கௌரவ முனைவர் பட்டம் வழங்கியது. மேலும் அவரது நூறாவது பிறந்த ஆண்டான 2007ஆம் ஆண்டு கர்நாடக அரசு மாநிலத்தின் உயர்ந்த விருதான கர்நாடக ரத்னா விருதினை அளித்தது. 2015 ஆம் ஆண்டு இந்திய அரசு பத்ம பூஷன் விருது அளித்தது.\n"}
{"id": "431018", "url": "https://ta.wikipedia.org/wiki?curid=431018", "title": "பெருமாள் (ஒவியர்)", "text": "பெருமாள் (ஒவியர்)\n\nபெருமாள் என்பவர் தமிழக ஓவியர்களுள் ஒருவர். இவர் விருதுநகர் மாவட்டம் இராமசாமி புரம் எனும் ஊரைச் சேர்ந்தவர்.\n\nசென்னை கவின் கலைக் கல்லூரியில் படித்து பட்டம் பெற்றவர். பிரபல ஓவியரான சில்பியின் வகுப்புத் தோழர். \n\n"}
{"id": "431021", "url": "https://ta.wikipedia.org/wiki?curid=431021", "title": "முத்துசாமி (ஓவியர்)", "text": "முத்துசாமி (ஓவியர்)\n\nமுத்துசாமி என்பவர் தமிழக ஓவியர்களுள் ஒருவர். ஒட்டோவியம் எனப்படும் செய்தி தாள்களை வெட்டி உருவம் உண்டாக்கும் கலையை கற்றவர். \n\nதமிழக அரசு இவருக்கு கலைச் செம்மல் விருது வழங்கியுள்ளது.\n"}
{"id": "431031", "url": "https://ta.wikipedia.org/wiki?curid=431031", "title": "செல்லப்பன் (ஓவியர்)", "text": "செல்லப்பன் (ஓவியர்)\n\nசெல்லப்பன் என்பவர் தமிழக ஓவியர்களுள் ஒருவர், இவரை ஓவியர் செல்லம், ஓவியச் சக்ரவர்த்தி என்று அழைக்கின்றனர். இவர் நாகர்கோவில் மாவட்டம் இக்கியானம் எனும் ஊரைச் சேர்ந்தவர். \n\n1940 ஆம் ஆண்டு பிரந்தார். இவர் நாகர்கோவில் சித்ரா ஓவியக் கல்லூரியில் பட்டம் பெற்றார். பி. எஸ். மணி ஆசிரியராக இருந்த கன்னியாக்குமரி (இதழ்) இதழில் ஓவியம் வரையத் தொடங்கினார். \n\n40 ஆண்டுகள் முரசொலி நாளிதழின் [[கேலி சித்திரக்காரர்]|கேலி சித்திரக்காரராகப்] பணி செய்தார். \n\nSection::::சிறப்பு.\n1976 ஆம் ஆண்டு நெருக்கடி நிலை குறித்தான இவர் வரைந்த கேலிசித்திரத்தை [[நியூஸ்வீக்]] இதழ் பிரசுகித்தது. \nகோகுலம், சிறுவர் மலர், ரத்னபாலா, பூந்தளிர், கண்மணி, தங்க மலர், முத்து காமிக்ஸ், சுட்டி விகடன் போன்ற இதழ்களில் இவரது படைப்புகள் வெளியிட்டுள்ளன. \n\nSection::::வெளி இணைப்புகள்.\n[[பகுப்பு:தமிழக ஓவியர்கள்]]"}
{"id": "431035", "url": "https://ta.wikipedia.org/wiki?curid=431035", "title": "அரஸ் (ஓவியர்)", "text": "அரஸ் (ஓவியர்)\n\nஅரஸ் என்பவர் தமிழக ஓவியர்களுள் ஒருவர். இவர் தமிழ் பத்திரிக்கைகளில் கேலிச் சித்திரம், கதைப் படங்கள், கேரிகேச்சர் பாணி ஓவியங்களை வரைந்து வருகிறார். \n\n2016 ஆகஸ்ட் 03 இல் சென்னை கீழ்ப்பாக்கம் தமிழ்நாடு பவுண்டேசன் கேலரியில் \"ஆர்ட் அட்டாக்\" என்ற பெயரில் ஓவியப் பயிற்சி பட்டறை நடத்தினார். இதில் சிறுவர்கள் முதல் பெரியவர்கள் வரை அனைவருக்கும் ஓவியங்கள் வரைதல், கேலிச்சித்திரம், விளக்கப்படம், கதைகளுக்கான படம் போன்றவைகளைப் பற்றி விளக்கம் தந்தார். அரசுடன் ஓவியர் ராம்கி, கார்டூனிஸ்ட் தேவநாதன் போன்றோர் இணைந்து இந்த பயிற்சி பட்டறையை நடத்தினர். \n"}
{"id": "431037", "url": "https://ta.wikipedia.org/wiki?curid=431037", "title": "சியாம் (ஓவியர்)", "text": "சியாம் (ஓவியர்)\n\nஷியாம் என்பவர் தமிழக ஓவியர்களில் ஒருவர். இவரது ராஜபாளையம் ஊரைச் சேர்ந்தவர். \n\nஇவர் குற்றாலம் வேதப்பாடசாலையில் பயின்றவர். சென்னையில் அம்புலிமாமா பத்திரிக்கையில் பணியாற்றினார். இவரது ஓவியங்கள் குமுதம், நக்கீரன், விகடன் போன்ற பல இதழ்களில் வெளிவந்துள்ளது. பல தமிழ் நூல்களுக்கான அட்டைப் படங்களை வரைந்துள்ளார். தமிழ், மலையாளம், கன்னடம், தெலுங்கு என நான்கு மொழி பத்திரிக்கைகளுக்கு ஓவியம் வரைகிறார்.\n\nவிகடனில் வெளியான எழுத்தாளர் சரஸ்வதியின் மல்லி தொடருக்கும், கவிஞர் வைரமுத்து அவர்களின் மூன்றாம் உலகப் போருக்கும் ஓவியம் வரைந்தார்.\n"}
{"id": "431039", "url": "https://ta.wikipedia.org/wiki?curid=431039", "title": "தமிழ்நாட்டில் சமணம்", "text": "தமிழ்நாட்டில் சமணம்\n\nதமிழ்நாட்டில் சமணம் (Jainism in Tamil Nadu), தமிழ்நாட்டில் சமணத்தின் தோற்றம், வளர்ச்சி மற்றும் தற்போதைய நிலையைக் விளக்குகிறது. \n\nSection::::வரலாறு.\nதமிழ்நாட்டில் கிமு மூன்றாம் நூற்றாண்டின் துவக்ககால தமிழ்ப் பிராமி கல்வெட்டுகள் மற்றும் கிபி எட்டாம் நூற்றாண்டின் திருச்சி மலைக் கோட்டை கல்வெட்டுக்கள் தமிழ்நாட்டில் சமணர்களின் இருப்பை வெளிக்கொணர்கிறது. \n\nSection::::தற்கால மக்கள்தொகை பரம்பரல்.\nசமணத்தின் திகம்பரப் பிரிவைச் சேர்ந்த தமிழ்ச் சமணர்கள், தமிழ்நாட்டின் அனைத்துப் பகுதிகளிலும், குறிப்பாக வட தமிழகத்தின் விழுப்புரம், திருவண்ணாமலை, வேலூர், கடலூர், காஞ்சிபுரம், தஞ்சாவூர் மாவட்டங்களில் பெருவாரியாக வாழ்கின்றனர். தமிழ்நாட்டின் மொத்த மக்கள்தொகையில், தமிழ்ச் சமணர்களின் எண்ணிக்கை 85,000 (0.13%) ஆகவுள்ளது.\n\nSection::::அரசர்களின் ஆதரவு.\nகளப்பிரர்கள் தமிழ்நாட்டை கிபி 3 முதல் 7-ஆம் நூற்றாண்டு வரை ஆண்ட போது, சமணத்தை ஆதரித்தனர். \n\nபல்லவர்கள் இந்து சமயத்துடன், சமணத்தையும் ஆதரித்தனர். பல்லவ மன்னர்கள் திரைலோக்கியநாதர் கோயில், சிதறால் மலைக் கோவில்களைக் கட்டி சமணத்தை ஆதரித்தனர்.\n\nதுவக்கத்தில் சமணத்தை ஆதரித்த பாண்டியர்கள், பின்னர் திருஞானசம்பந்தரால் சைவ சமயத்தை போற்றினர்.\n\nபாண்டியர்கள் சமண பண்பாட்டுத் தலங்களான சித்தன்னவாசல் குகை ஓவியங்கள், சமணர் மலை, மதுரை, கழுகுமலை சமணர் படுகைகள் போன்றவற்றவை நிறுவினர்.\n\nசோழர்கள் சைவ சமயத்துடன், சமணத்தையும் ஆதரித்தனர். சோழ மன்னர் முதலாம் இராஜராஜ சோழனின் சகோதரி குந்தவை நாச்சியார் திருமலை சமணர் கோயில் வளாகம், திறக்கோயில், பூண்டி அருகர் கோயில், மன்னர்குடி மல்லிநாதர் கோயில்களைக் கட்டினார்கள் \nSection::::கலை.\nSection::::தமிழ் இலக்கியத்தின் மீது சமணத்தின் தாக்கங்கள்.\nசங்கத் தமிழ் இலக்கியத்திற்கு சமணர்களின் பங்கு அளப்பரியது. சமண முனிவர்கள் இயற்றிய சீவக சிந்தாமணி, நாலடியார் மற்றும் ஐஞ்சிறு காப்பியங்களான உதயணகுமார காவியம், சூளாமணி, நாக குமார காவியம், நீலகேசி, யசோதர காவியம் ஆகியவை குறிப்பிடத்தக்கது. சங்க இலக்கியத்தின் சமணர்களின் இலக்கியங்கள் எட்டாம் நூற்றாண்டில் அல்லது அதற்குப் பின்னர் எழுதப்பட்டது என சில அறிஞர்கள் கருதுகிறார்கள்.தமிழின் இரட்டை காப்பியங்களில் ஒன்றான சிலப்பதிகாரத்தில் சமணத்தின் தாக்கங்கள் அதிகம் உள்ளது.\n\nSection::::அகராதிகள்.\nகிபி எட்டாம் நூற்றாண்டில் சமண திவாகர முனிவர் இயற்றிய திவாகர நிகண்டும், கிபி பத்தாம் நூற்றாண்டில் பிங்கல முனிவர் இயற்றிய பிங்கல நிகண்டும், கிபி பதினாறாம் நூற்றாண்டில் இயற்றப்பட்ட சூடாமணி நிகண்டும், தமிழ் மொழிக்கு வளம் சேர்த்தன.\n\nSection::::கோயில்கள்.\nபாண்டிய நாட்டில் 26 சமணக் குடைவரைகளும், 200 கல் படுக்கைகளும், 60 கல்வெட்டுகளும் உள்ளது. \nமேலும் சமணத் துறவிகள் தமிழ் காப்பியங்களும், தமிழ் இலக்கண நூல்களும், அகராதிகளும் எழுதினர். \n\nகிபி 7 - 8-ஆம் நூற்றாண்டின் சித்தனானவாசல் குகைகள் சமண ஓவியக் கலைக்கும், குடைவரைகளுக்கும் சிறந்த எடுத்துக்காட்டாகும். மேலும் சித்தன்னவாசல் மலைகளில் சமணத்துறவிகளின் ஏழடிப்பட்டம் சமணர் படுக்கைகள் கல்வெட்டுகள், கிமு 2-ஆம் நூற்றாண்டின் தமிழ் பிராமி எழுத்துகள் மற்றும் கிபி எட்டாம் நூற்றாண்டின் தமிழ் எழுத்துகளில், இம்மலையில் வாழ்ந்த சமணத் துறவிகளின் பெயர்கள் கல்வெட்டுகளில் பொறிக்கப்பட்டுள்ளது. \n\nகிபி எட்டாம் நூற்றாண்டின் கழுகுமலை சமணர் படுகைகள், தமிழகத்தில் சமணத்தின் மறுமலர்ச்சிக்கு எடுத்துக்காட்டாய் விளங்குகிறது. கழுகுமலைக் குகைக் கோயிலை பாண்டிய மன்னர் பராந்தக நெடுஞ்செழியன் எழுப்பினார்.\n\nதமிழ்ச் சமணர்களின் சமயத் தலைமையிடமாக மேல்சித்தாமூர் சமண மடம் விளங்குகிறது.\n\nSection::::வீழ்ச்சி.\nசமணத்திற்கு தமிழக மன்னர்களின் ஆதரவு குறைந்த காரணத்தினால், சமணம் படிப்படியாக தமிழகத்தில் வீழ்ச்சியடைந்தது. பல்லவ மன்னர் முதலாம் மகேந்திரவர்ம பல்லவன் கிபி (கிபி 600 - 630), அப்பரின் தூண்டுதலால் சமணத்திலிருந்து, சைவ சமயத்திற்கு மாறினார். இப்பல்லவ மன்னர் இயற்றிய மத்தவிலாசம் எனும் நூல் சமணம் மற்றும் பௌத்தத் துறவிகளை எள்ளிநகையாடியது. கிபி ஏழாம் நூற்றாண்டில் திருஞானசம்பந்தர், பாண்டிய மன்னர் கூன் பாண்டியனை, சமணத்திலிருந்து சைவ சமயத்திற்கு மதம் மாற்றினார்.\n\n\n\n\n\n"}
{"id": "431041", "url": "https://ta.wikipedia.org/wiki?curid=431041", "title": "சுண்ணாம்பு நீர்", "text": "சுண்ணாம்பு நீர்\n\nசுண்ணாம்பு நீர் (Limewater) என்பது கால்சியம் ஐதராக்சைடின் நீர்த்த கரைசலுக்கான பொதுப்பெயர் ஆகும். கால்சியம் ஐதராக்சைடு, Ca(OH), நீரில் மிக மிகக் குறைவாகக் (1.5 கி/லி at 25 °C) கரையும் தன்மை பெற்றதாகும். தூய சுண்ணாம்பு நீருானது தெளிவான, நிறமற்ற, இலேசான மண்ணின் மணமுடைய, காரக்கசப்புச் சுவையுடையதாகும். சுண்ணாம்பு என்பது காரத்தன்மையுள்ள கனிமம் என்பதோடு தொடர்புடையதாகும்.\n\nசுண்ணாம்பு நீரானது, நீரில் கால்சியம் ஐதராக்சைடை நன்கு கலக்கி, அதிகப்படியான, கரையாத நிலையில் உள்ள கால்சியம் ஐதராக்சைடை வடிகட்டி பிரித்தெடுப்பதன் மூலம் தயாரிக்கப்படுகிறது. அதிகப்படியான கால்சியம் ஐதராக்சைடானது கரைக்கப்படும் போது, பால் போன்ற வெண்மை நிறத்தை வெளிப்படுத்தும் தொங்கல் கரைசல் கிடைக்கிறது. இதன் காரணமாக இக்கரைசல் சுண்ணாம்புப் பால் என்ற பொதுப் பெயரைக் கொண்டுள்ளது. சுண்ணப்பால் என்பது சுண்ணாம்பின் தெவிட்டிய கரைசல் ஆகும். இதன் காரகாடித்தன்மைச் சுட்டெண் 12.4 ஆகும். இக்கரைசல் இயல்பில் காரத்தன்மை கொண்டது.\n\nSection::::வேதியியல்.\nசுண்ணாம்பு நீர் உள்ள சோதனைக் குழாயில் கார்பனீராக்சைடைச் செலுத்தும் போது தெளிந்த சுண்ணாம்பு நீர் பால் போல் மாறுகிறது. இதற்குக் காரணம் சுண்ணாம்பு நீரில் உள்ள கால்சியம் ஐதராக்சைடானது கார்பனீருாக்சைடுடன் வினைப்பட்டு கால்சியம் கார்பனேட்டு வீழ்படிவைத் தருகிறது. இதன் காரணமாக, கரைசலானது பால் போன்ற நிறமுடைய கால்சியம் கார்பனேட்டுத் துகள்களைத் தனது தொங்கல் கரைசலில் கொண்டுள்ளது:\n\nஅதிக அளவில் CO ஆனது சேர்க்கப்பட்டால், பின்வரும் வினையானது நிகழ்கிறது:\n\nகால்சியம் பைகார்பனேட்டானது நீரில் கரையக்கூடிய தன்மை உடையதாதலால், பால் போன்ற நிறம் காணாமல் போகிறது.\n\nSection::::பயன்பாடுகள்.\nமேலே சொன்ன வேதியியல் பண்பானது, வாயு நிலையில் உள்ள மாதிரிகளில் கார்பனீராக்சைடு உள்ளதா? இல்லையா? என்பதைப் பள்ளி ஆய்வகங்களில் கண்டறியப் பயன்படுத்தப்படுகிறது. கார்பனேடேசன் என்றழைக்கப்படும் சர்க்கரை சுத்திகரிப்பிலும் பயன்படுகிறது.\n\nSection::::தொழிற்துறை.\nதொழிற்சாலைகளிலிருந்து வெளியேற்றப்படும் கந்தக டைஆக்சைடு உள்ளிட்ட கழிவு வாயுக்களை, சுண்ணாம்பு நீரினுள் குமிழிகளிடச் செய்வதன் மூலம் சுத்திகரிக்கலாம். இந்த முறையல் நச்சுத் தன்மையுள்ள கந்தக டைஆக்சைடானது வீா்படிவாக பிரித்தெடுக்கப்படுகிறது.\n\nSection::::நீர் மேலாண்மை.\nநீரின் கடினத்தன்மையை நீக்குவதற்கு சுண்ணாம்பினால் மென்மையாக்குதல் என்ற செயல்முறை பயன்படுத்தப்படுகிறது. மாநகராட்சி கழிவு நீர் மேலாண்மை நிலையங்களில் உள்ள அமிலத்தை நடுநிலையாக்கும் காரணியாகவும் பயன்படுகிறது.\n\nSection::::கலைகள்.\nசுதை ஓவியத்தில் சுண்ணாம்பு நீரானது நிறங்களைக் கரைப்பதற்குரிய கரைப்பானாகப் பயன்படுகிறது. வரலாற்று ரீதியாக இது வண்ணப்பூச்சுகளுக்கான நிறமம் ஆகும்.\n"}
{"id": "431042", "url": "https://ta.wikipedia.org/wiki?curid=431042", "title": "சிவப்பதிகாரம்", "text": "சிவப்பதிகாரம்\n\nசிவப்பதிகாரம் (\"Sivappathigaram\") திரைப்படம் 2006-ஆம் ஆண்டு வெளியான ஓர் இந்தியத் தமிழ்த் திரைப்படமாகும். இத்திரைப்படத்தை கரு பழனியப்பன் எழுதி, இயக்கினார். இத்திரைப்படத்தில் விஷால், மம்தா மோகன்தாஸ், ரகுவரன், உபேந்திரா, மணிவண்ணன், ராஜன் பி.தேவ், கஞ்சா கருப்பு மற்றும் பலர் நடித்துள்ளனர். இது மம்தா மோகன்தாஸின் முதல் தமிழ் திரைப்படமாகும். பின்னர், இந்த படம் இந்தி மொழியில் டப்பிங் செய்யப்பட்டு ஆஜ் கா நயா கமினா என்ற பெயருடன் வெளிவந்தது.\n\n\nSection::::கதைச்சுருக்கம்.\nகல்லூரி படிப்பில் இருக்கும் தன் மகள் சாருலதாவுடன், பேராசிரியர் இளங்கோ (ரகுவரன்) தேனி அருகில் இருக்கும் தன் சொந்த ஊருக்கு வருகிறார். அவரது பேராசிரியர் பணியிலிருந்து தன்னார்வ ஒய்வுப் பெற்று பூர்வீகவீட்டில் வாழ வந்தார். அங்கே நாட்டுப்புற பாடல்களில் ஆராய்ச்சி நடத்தி, ஒரு நூலாக வெளியிட திட்டமிட்டார். அவரது மாணவன் சத்யமூர்த்தி (விஷால்) அவரது ஆராய்ச்சிக்கு உதவியாக இருந்தான். சத்யமூர்த்தியின் நற்குணங்களால் ஈர்க்கப்பட்டு அவன் வசம் காதல் கொண்டாள் சாருலதா.\n\nஅந்நிலையில் மாநில தேர்தல் அறிவிக்கப்பட்டிருந்ததால், அனைத்து கட்சிகளும் வேட்பாளர்களை தேர்வு செய்யும் பணியில் ஈடுபட்டிருந்தன. வேட்புமனுவை தாக்கல் செய்ய தொடங்கியபோது, சில அச்சமூட்டும் சம்பவங்கள் நிகழ்ந்தன. முக்கிய கட்சிகளின் சில வேட்பாளர்கள் கொல்லப்பட்டதால், அனைத்து வேட்பாளர்களும் நிலைகுலைந்து வேட்பு மனுவை திரும்பப்பெற்றனர். கட்சிகள் அடுத்து என்ன செய்யலாம் என்று திட்டமிட, காவல் துறை கொலையாளியை தேடினர். இந்த சம்பவங்களால், தேர்தல் தள்ளிவைக்கப்பட்டது.\n\nகாவல் துறை தீவிரமாக தேடி, கொலையாளி சத்யமூர்த்தி தான் என்று கண்டுபிடித்தனர். மேலும் இக்குற்றங்களுக்கு இளங்கோ உதவியாக இருந்தார் என்பதும் கண்டுபிடிக்கப்பட்டது. அதேநேரம், ஹைதெராபாத் பயணத்தின் போது, சாரு மனம் திறந்து தனது எண்ணங்களை சத்யாவிடம்வெளிப்படுத்தினாள். சத்யா தானும் பேராசிரியர் இளங்கோவும் எதனால் இந்த குற்றங்களை செய்தோம் என்று அனைத்து உண்மைகளையும் சாருவிடம் கூறினான் சத்யா.\n\nபோலீஸின் வலையிலிருந்து தப்பித்து, மந்திரியை கொல்ல முயன்றான் சத்யா. அவனது முயற்சி வெற்றி பெற்றதா என்பது தான் மீதி கதை.\n\nSection::::இசை.\nஇந்த திரைப்படத்தின் இசையமைப்பாளர் வித்தியாசாகர் ஆவார். யுகபாரதி மற்றும் பா.விஜய் இப்படத்தின் பாடல்களை எழுதினர்.\nSection::::விமர்சனங்கள்.\nரீடிஃப் .காம் அருமையான படம் என்று விமர்சித்து 4.25/5 மதிப்பிட்டதநவ் ரன்னிங் . காம் 3.5/5 மதிப்பெண்கள் வழங்கியது.\n\n\n"}
{"id": "431047", "url": "https://ta.wikipedia.org/wiki?curid=431047", "title": "பூமகள் ஊர்வலம்", "text": "பூமகள் ஊர்வலம்\n\nபூமகள் ஊர்வலம் () 1999 ஆம் ஆண்டு ராசு மதுரவன் இயக்கத்தில் வெளியான குடும்பம், காதல் மற்றும் நகைச்சுவை நிறைந்த தமிழ்த் திரைப்படம். பிரசாந்த், ரம்பா, லிவிங்ஸ்டன், மணிவண்ணன், ராதிகா, விவேக், ராசன் பி. தேவ், ராதாரவி, பொன்வண்ணன் மற்றும் நிழல்கள் ரவி ஆகியோர் முக்கியக் கதாபாத்திரங்களில் நடித்தனர். படத்தின் இசையமைப்பாளர் சிவா. இது குடும்பப்பாங்கான வெற்றிப்படமாகும்.\n\nSection::::கதைச்சுருக்கம்.\nசிதம்பரமும் (மணிவண்ணன்) அவரது மனைவியும் (ராதிகா) அனாதை இல்லத்திலிருந்து தத்தெடுத்து சரவணனைத் (பிரசாந்த்) தங்கள் மகனாக வளர்க்கிறார்கள். சரவணனுக்குத் திருமணம் செய்யத் தரகர் பொன்னுச்சாமி (பாண்டு) மூலம் பெண் தேடுகிறார்கள். மற்றொரு சிதம்பரமும் (ராதாரவி) தன் மகனான ஆவுடையப்பன் என்ற ஆம்ஸ்ட்ராங்கிற்கு (லிவிங்ஸ்டன்) அதே தரகரிடம் பெண் தேட சொல்கிறார். செங்கோடனின் (ராசன் பி.தேவ்) பேத்தியான கவிதாவை (ரம்பா) ஆவுடையப்பனுக்குப் பெண் கேட்டுச் செல்லும் தரகர் தவறுதலாக சரவணன் குடும்பத்தினரின் நிழற்படத்தைக் கொடுத்து விடுகிறார்.\n\nசரவணன் மற்றும் ஆவுடையப்பன் இருவரின் தந்தை பெயரும் சிதம்பரம் என்பதால் ஏற்படும் குழப்பத்தில் கவிதாவைப் பெண் பார்க்க இரண்டு குடும்பமும் ஒரே நாளில் வருகிறார்கள். செங்கோடன் குடும்பத்தினர் சரவணன்-கவிதா திருமணம் குறித்துப் பேசுவதை ஆவுடையப்பன் குடும்பத்தினர் ஆவுடையப்பன்-கவிதா திருமணம் குறித்துப் பேசுவதாகத் தவறாகப் புரிந்துகொள்கின்றனர். நிச்சயதார்த்தத் தேதி குறிக்கப்படுகிறது. நிழற்படம் மாறியதால் ஏற்பட்ட குழப்பத்தை அறிந்த தரகர் தலைமறைவாகிறார்.\n\nகவிதாவும் சரவணனும் ஒருவரையொருவர் விரும்பத் தொடங்குகின்றனர். ஆவுடையப்பனும் தன் திருமணம் குறித்த பல கனவுகளோடு இருக்கிறான். நிச்சயதார்த்த நாளன்று கவிதாவை சரவணனுக்குத் திருமணம் செய்வதாகப் படிப்பதைக் கேட்கும் ஆவுடையப்பனின் தந்தை தன் மகனுக்குத்தான் கவிதாவைத் திருமணம் செய்ய வேண்டும் என்று சண்டையிடுகிறார். அனைவருக்கும் தரகர் ஏற்படுத்திய குழப்பம் புரிகிறது.\n\nசரவணனின் தாய்-தந்தை சாதி மறுப்புத் திருமணம் செய்தவர்கள் என்பதால் கவிதாவை சரவணனுக்குத் திருமணம் செய்து வைக்க மறுக்கிறார் செங்கோடன். அப்போது சரவணன் மனநல மருத்துவமனையில் மனநோயாளியான தன் தாயைத் () தன்னைப் பெற்ற தந்தை விட்டுச்சென்ற கடந்த கால நிகழ்வைக் கூறக் கேட்கும் செங்கோடனுக்கு, தன் மகன் பூபதிக்கும் (நிழல்கள் ரவி) லட்சுமிக்கும் ) பிறந்தவன்தான் சரவணன் என்றும், அவன் தன் சொந்தப்பேரன் என்றும் உண்மை தெரிந்து தன் சாதி மனப்பான்மை சார்ந்த குறுகிய எண்ணத்தை விடுத்து சரவணனுக்குக் கவிதாவைத் திருமணம் செய்து வைக்கச் சம்மதிக்கிறார். ஆவுடையப்பன் குடும்பத்தினரும் இம்முடிவுக்கு மகிழ்ச்சியுடன் சம்மதிக்கின்றனர்.\n\n\nSection::::தயாரிப்பு.\nதூறல் நின்னு போச்சு திரைப்படத்தில் இடம்பெற்ற புகழ்பெற்ற பாடலான \"பூபாளம் இசைக்கும் பூமகள் ஊர்வலம்\" என்ற பாடலில் இடம்பெற்ற பூமகள் ஊர்வலம் என்ற வார்த்தையை இப்படத்தின் தலைப்பாக அமைத்தனர்.\n\nராசு மதுரவன் இப்படத்தில் இயக்குநராக அறிமுகமானார். இதை மதுரவன் என்ற பெயரில் இயக்கினார். இப்படத்தின் படப்பிடிப்பை முப்பது நாட்களுக்குள் முடித்தார்.\n\nஇப்படத்தின் இசையமைப்பாளர் சிவா. இசையமைத்த முதல் படம் லவ் டுடே. இவர் மேலும் காதல் சுகமானது, அற்புதம், \"ஒருவர் மீது இருவர் சாய்ந்து\" போன்ற தமிழ்ப் படங்களுக்கும், சில தெலுங்குப் படங்களுக்கும் இசையமைத்துள்ளார். 'ஒருவர் மீது இருவர் சாய்ந்து' திரைப்படத்தில் \"ஹரிஹரன்\" என்று தன் பெயரை மாற்றிக்கொண்டார்.\n\nSection::::வெளியீடு.\nஇப்படம் காதல், குடும்பம் மற்றும் நகைச்சுவை கலந்த திரைப்படமாக அமைந்து பெரும் வெற்றி பெற்றது.\n\nசினிமா விகடன்: வில்லாதி வில்லன்கள் என்ற கட்டுரையில் இத்திரைப்படத்தில் நடித்த ராசன் பி.தேவ் குணச்சித்திர வேடத்தில் சிறப்பாக நடித்துள்ளதாகப் பாராட்டியுள்ளது.\n\nSection::::இசை.\nஇப்படத்தின் இசையமைப்பாளர் சிவா (ஹரிஹரன்). இப்படத்தின் பாடல்கள் 1999 இல் வெளியானது. பாடல்கள் அனைத்தையும் எழுதியவர் வைரமுத்து.\n"}
{"id": "431053", "url": "https://ta.wikipedia.org/wiki?curid=431053", "title": "இலித்தியம் அசிட்டேட்டு", "text": "இலித்தியம் அசிட்டேட்டு\n\nஇலித்தியம் அசிட்டேட்டு (Lithium acetate) (CHCOOLi) என்பது அசிட்டிக் அமிலத்தின் இலித்திய உப்பு ஆகும்.\n\nSection::::பயன்கள்.\nஇலித்தியம் அசிட்டேட்டு ஆய்வகத்தில் டி.என்.ஏ மற்றும் இரைபோ கருவமிலங்களின் டி.என்.ஏ. கூழ்ம மின்புல புரைநகர்ச்சியில் தாங்கல் கரைசலாக பயன்படுகிறது. இது மிகக் குறைவான மின் கடத்தும் திறனைக் கொண்டுள்ளது. டிஏஇ தாங்கல் கரைசல்களிலிருந்து உருவாக்கப்பட்ட கூழ்மங்களைக் காட்டிலும் (இலித்தியம் அசிட்டேட் கூழ்மம் - 5-30 வோல்ட்/செமீ : டிஏஇ தாங்கல் கூழ்மம் - 5-10 வோல்ட்/செமீ) அதிக வேகத்தில் இயக்க முடியும். ஒரு குறிப்பிட்ட மின்னழுத்தத்தில் வெப்ப உற்பத்தி மற்றும் கூழ்மத்தின் வெப்பநிலையானது டிஏஇ தாங்கல்களை விட மிகக் குறைவானதாக இருப்பதால், கூழ்ம மின்பிரிகையின் வேகத்தை அதிகப்படுத்துவதற்குத் தேவையான மின்னழுத்தத்தையும் அதிகரிக்க முடியும். ஆகவே, வழக்கமான நேரத்தில் பகுதியை மட்டுமே கூழ்மம் எடுத்துக் கொள்கிறது.\n"}
{"id": "431056", "url": "https://ta.wikipedia.org/wiki?curid=431056", "title": "கே. மாதவன்", "text": "கே. மாதவன்\n\nகே. மாதவன் என்பவர் தமிழக ஓவியராவார். இவர் 1906 -இல் திருவனந்தபுரத்தில் பிறந்தார். இவரை ஓவிய மன்னர், பேனர் (திரைசீலை) உலகின் தந்தை என்று அழைக்கின்றனர்.\n\nதிருவனந்தபுரம் ஸ்கூல் ஆப் ஆர்ட்ஸ் கல்லூரியில் படித்து பட்டம் பெற்றார். பிறகு சென்னைக்கு வந்து கன்னையா நாடகக் குழுவில் இணைந்தார். அங்கு டி. கே. சண்முகம், என். எஸ். கிருஷ்ணன் போன்றோரின் நாடகங்களுக்கு திரைசீலை வரைந்து கொடுத்தார்.\n\nமங்கம்மா சபதம்,நல்ல தம்பி போன்ற படங்களுக்கு கலை இயக்குனராகப் பணியாற்றினார். இவருக்கு ஓவிய மன்னர் என முன்னாள் தமிழக முதல்வர் அண்ணாதுரை பட்டம் தந்தார்.\n"}
{"id": "431057", "url": "https://ta.wikipedia.org/wiki?curid=431057", "title": "நீலகிரி அணில்", "text": "நீலகிரி அணில்\n\nநீலகிரி அணில் (\"Funambulus sublineatus\") அல்லது நீலகிரி வரி அணில் இந்திய அணில் வகைகளுள் ஒன்றாகும். இவ்வினமும் இலங்கையிலுள்ள மங்கிய வரி அணில் இனமும் (\"Funambulus obscurus\") ஒரே இனத்தின் துணையினங்களாக முன்பு கருதப்பட்டது. இப்போது மரபணு ஆய்வுகளின்படி அவற்றைத் தனித்தனி இனங்களாக அறிந்துள்ளனர். மேற்குத்தொடர்ச்சி மலையில் சில பகுதிகளில் மட்டும் உள்ளக விலங்காக இருப்பதாலும் மிகச்சிறியதாக இருப்பதாலும் நீலகிரி வரி அணில்களைக் காண்பது அரிதாக உள்ளது. இதன் மலையாளப் பெயர் \"குஞ்ஞன் அண்ணான்\" (കുഞ്ഞൻ അണ്ണാൻ) என்பதாகும்.\n\nSection::::உடலமைப்பு.\nநீலகிரி அணில்கள் சுமார் 40 கிராம் எடையுள்ளவை. இவை சார்ந்துள்ள பேரினத்தில் மிகச் சிறிய இனம் இவை. நீலகிரி அணில்களின் வாழிடங்களில் காணப்படும் மற்ற இரண்டு அணிலினங்களைக் காட்டிலும் அடர்நிறமாகவும் கூடுதலான மயிர் போர்த்தியும் இருக்கிறது. இவ்வணில்களின் முதுகுப்புறத்தில் வெளிரிய நிறத்திலான மூன்று கோடுகள் காணப்படுகின்றன. அவை மங்கலாகவும் நீளமான மயிர்களுக்குள் மறைந்தும் இருப்பதால் வெளியில் தெரிவதில்லை. வெளிர்நிறக் கோடுகளுக்கிடையே மூன்று முதல் 5 மி.மீ. விட்டமுடைய அடர்நிறக் கோடுகள் இருக்கின்றன. காட்டு வரையணில்களுக்கு உள்ளதுபோல இவற்றின் வாலில் சிகப்புக் கோடு இருப்பதில்லை. நீலகிரி அணில்களின் அடிநிறம் பசுமஞ்சளாக இருக்கும்.\n\nSection::::நடத்தை.\nநீலகிரி அணில்கள் தனியாகவும் இணையுடனும் வாழும். நீலகிரி அணில்கள் புல்விரியன் பாம்புகளுக்கு உணவாவது அறியப்பட்டுள்ளது. மனிதர்களைக் கண்டாலே அஞ்சி ஓடி ஒளிந்து கொள்ளும் தன்மையுடையவை என்பதால் இவற்றின் நடத்தையைப் பற்றி அவ்வளவாகப் பதிவுகள் இல்லை.\n\nSection::::அறிவியல் வகைப்பாடு.\nஇவ்வணில் இனத்தின் உள்ளினமொன்று இலங்கையிலும் இருப்பதாக முன்னர் கருதப்பட்டு வந்தது. ஆனால் அவையிரண்டும் தனித்தனி இணங்கள் என்றும் அவற்றின் நெருங்கிய மரபுவழித்த் தொடர்புகள் வெவ்வேறு அருகமை அணில் இனங்களுடன் உள்ளன என்றும் அண்மையில் கண்டறிந்துள்ளனர். அதனால் இவற்றைத் தனித்தனியாக அறிவியல் வகைப்படுத்தி, இந்திய இனத்துக்கான 1880 பதிவுகளிலுள்ள பழைய பெயரான நீலகிரி வரி அணில் என்பதை வழங்குகிறார்கள். இலங்கை இனத்தை மங்கிய வரி அணில் (\"Funambulus obscurus\") என அழைக்கிறார்கள்.\n\nSection::::பரம்பல்.\nநீலகிரி அணில்கள் இந்தியாவில் தமிழ் நாடு, கேரளம், கருநாடகம் ஆகிய மாநிலங்களில் மேற்குத்தொடர்ச்சி மலைத்தொடரில் காணப்படுகின்றன. மங்களூருக்குத் தெற்கில் தொடங்கி திருவனந்தபுரம் வரையுள்ள மேற்குத்தொடர்ச்சி மலைத்தொடரில் இவற்றின் வாழிடங்கள் அமைந்துள்ளன. பாலக்காட்டுக்கருகில் மலைத்தொடரில் இடைவெளி உள்ள இடத்தில் நீலகிரி அணில்கள் காணப்படுவதில்லை. இவற்றின் வாழிடங்கள் 200 மீட்டர் முதல் 1200 மீட்டர் உயரம் வரையிலான மலைப்பகுதிகளில் அமைந்துள்ளன.\n\nSection::::சூழியல்.\nநீலகிரி மேற்குத் தொடர்ச்சிமலைகளில் உள்ள வெப்பமண்டல பசுமை மாறா மழைக் காடுகளிலும், இலையுதிர் ஈரக்காடுகளிலும் நீலகிரி அணில்கள் வாழ்கின்றன. குறிப்பாக மூங்கில்களிடையே இவற்றைக் காணலாம்.\n\nSection::::காப்புநிலை.\nநீலகிரி அணில்கள் தனியான சட்டப்பாதுகாப்பு எதுவுமற்றவை. இருப்பினும் கேரளத்திலுள்ள அமைதிப்பள்ளத்தாக்கு தேசியப் பூங்கா, சிம்மணி கானுயிர் உய்விடம், பெரியாற்றுத் தேசியப் பூங்கா, வயநாடு கானுயிர் உய்விடம் ஆகிய இடங்களிலும், தமிழகத்தின் தேக்கடி பறவைகள் உய்விடத்திலும் பாதுகாக்கப்பட்ட பகுதிகளில் வாழ்கிறது.\n\nநீலகிரி அணில்களின் வாழிடங்கள் அழிக்கப்படுவதாலும், மரங்கள் வெட்டப்படுவதாலும், மூங்கில்களை அறுப்பதாலும் இவை அச்சுறுத்தலுக்கு உள்ளாகின்றன. காட்டுத்தீயும் இவ்வணில்களின் அழிவுக்குக் காரணமாகிறது. காடுகள் பிளவுபடுவதாலும் கொறிணியழிப்பு மருந்துகளைப் பயன்படுத்துவதாலும் நீலகிரி அணில் இனம் பாதிக்கப்படுகிறது. அதனால் நீலகிரி அணில்களை பன்னாட்டு இயற்கைப் பாதுகாப்புச் சங்கத்தினால் வழங்கப்படும் சிவப்புப் பட்டியலில் \nஅழிவாய்ப்பு இனம் (Vulnerable species) எனக் குறிப்பிட்டுள்ளனர்.\n"}
{"id": "431058", "url": "https://ta.wikipedia.org/wiki?curid=431058", "title": "தங்க புத்தர் (சிலை)", "text": "தங்க புத்தர் (சிலை)\n\nதங்க புத்தர் ( Golden Buddha, அதிகாரப்பூர்வமா பெயர்: Phra Phuttha Maha Suwana Patimakon (), என்பது தங்கத்தாலான ஒரு புத்தர் சிலையாகும், இது 5.5 டன் (5,500 கிலோகிராம்) எடை கொண்டது. இது தாய்லாந்தின் பேங்காக்கின், வாட் ட்ராமிட் கோவிலில் அமைந்துள்ளது. இச்சிலை வரலாற்றின் ஒரு காலகட்டத்தில், அதன் உண்மையான மதிப்பை பிறர் அறியாமல் மறைக்கும்விதமாக அதன்மீது சாந்து பூசப்பட்டு சாராரண சிலையாக ஆக்கப்பட்டிருந்தது. இவ்வாறு இது கிட்டத்தட்ட 200 ஆண்டுகள் இந்த நிலையிலேயே அவ்வளவான முக்கியத்துவம் இல்லாத ஒரு புத்தர் கோயிலில் இருந்துள்ளது.   1955இல் இந்தச் சிலையை இடம்மாற்ற முனைந்தபோது அதன் மீதிருந்த பூச்சு உடைந்து உள்ளிருந்த தங்கம் வெளியே தெரிந்தது.\n\nSection::::வரலாறு.\nஇச்சிலையின் தோற்றம் குறிந்த தெளிவான தகவல் இல்லை. இது 13ஆம் - 14ஆம் நூற்றாண்டின் சுகோத்தாய் இராச்சிய காலத்திய பாணியில் உள்ளது என்பதால் அவர்கள் காலத்தில் செய்யப்பட்டதாக இருக்கலாம், அல்லது அதற்கு சற்று பிற்பட்ட காலத்தைச் சேர்ந்ததாகவும் இருக்கலாம். ஏனென்றால் இந்த புத்தர் சிலையின் தலையானது முட்டை வடிவத்தில் உள்ளது. இ்வ்வடிவ புத்தர் சிலைகளை சுகோத்தாய் இராச்சிய காலத்தில் உருவாக்கும் வழக்கத்தைக் கொண்டிருந்தனர். சுகோத்தாய் கலைவடிவத்தில் இந்திய தாக்கம் உள்ளது இந்தியாவில் தயாரிக்கப்பட்ட பல புத்தர் சிலைகள் நிறுவுவதற்காக பல நாடுகளுக்குக் கொண்டு செல்லப்பட்டன. இந்த தங்க புத்தர் சிலையின் சில பாகங்கள் இந்தியாவில் வார்க்கப்பட்டதாக இருக்கலாம்.\n1403இல், இந்தத் தங்கச் சிலையானது சுகோத்தாய் ராஜ்யத்திலிருந்து தாய்லாந்தின் இன்னொரு வலிமையான இராச்சியமான அயூத்தயா ராஜ்யத்துக்குக், கொண்டு செல்லப்பட்டிருக்கலாம் என்று நம்பப்படுகிறது.\nஇந்த தங்க புத்தர் சிலையை அந்நியப் படையெடுப்பாளர்கள் கொள்ளையடித்துவிடக் கூடாது என்பதற்காக அதன் மீது சாந்து கொண்டு பூசி அதன்மீது வண்ணமயமான கண்ணாடிகள் பதிக்கப்படு, அதனைச் சாதாரண புத்தர் சிலைபோல மாற்றினார்கள். இது 1767இல் பர்மியர்கள், அயூத்தயா மீது படையெடுத்து அந்த இராச்சியத்தை வீழ்த்துவதற்கு முன்னர் நடந்ததாக நம்பப்படுகிறது. அதன்பிறகு சிதைந்து போன அயூத்தயா இராச்சியத்தில் புத்தர் சிலையும் கேட்பாரின்றிக் கிடந்துள்ளது.\n\n1801இல் தாய்லாந்து மன்னரான முதலாம் இராமா பாங்காக்கைத் தனது தலைநகராக அறிவித்து, அங்கே பல புதிய புத்த ஆலயங்களைக் கட்டச் சொன்னார். அந்த கோயில்களில் நாட்டில் உள்ள பழைய புத்தர் சிலைகள் பலவற்றையும் வைக்க உத்தரவிட்டார்.\n\nஅதற்குப் பின் ஆட்சிக்கு வந்த அரசர் இரண்டாம் இராமா (1824-1851) பாங்காக்கின் வாட் சோட்டாநரம் என்ற புத்தர் கோயிலில் இந்தப் புத்தர் சிலையை நிறுவினார்.\n\nபிற்காலத்தில் வாட் சோட்டாநரம் கோயில் கைவிடப்பட்டு மூடப்பட்டது. 1935இல் இந்தப் புத்தர் சிலை, வாட் டிரைமிட்டுக்குக் கொண்டு வரப்பட்டது. அச்சமயம் வாட் டிரைமிட்டு கோயில் அவ்வளவாக முக்கியத்துவம் இல்லதாத கோயிலாக இருந்தது (பாங்காக்கில் உள்ள மற்ற நூற்றுக்கனக்கான புத்தர் கோயில்கள் போல). கோயிலில் இந்தச் சிலையை வைக்க போதிய இடவசதி இல்லாததால் 20 ஆண்டுகள் ஒரு சாதாரண தகரக் கொட்டகைக்குள் வைக்கப்பட்டிருந்தது. இந்த சிலையின் உண்மையான மதிப்பு சுமார் 200 ஆண்டுகள் வெளியில் தெரியாமல் இருந்தது.\n\nSection::::தங்கச் சிலை கண்டுபிடிப்பு.\n1954இல் அங்கே புதிய கோயில் ஒன்று எழுப்பப்பட்டது. அந்தக் கோயிலின் ஓரிடத்தில் இந்தப் புத்தர் சிலையை வைக்க முடிவு செய்தனர். அதன்பிறகு சரியாக என்ன நடந்தது என்பது குறித்து வேறுபட்ட தகவல்கள் உள்ளன. ஆனால் பெரிய கயிறுகளால் சிலையைக் கட்டித் தூக்கி கோயிலின் வாயிலை நோக்கிச் சென்றபோது கயிறு அறுந்தது, சிலை தரையில் விழுந்தது என்ற தகவல் சரியாக உள்ளது. கீழே விழுந்த புத்தர் சிலையின் ஒரு பகுதியில் உள்ள சாந்து பூச்சு சேதமடைந்து உள்ளே உள்ள பொன்மஞ்சள் பளபளப்பைக் காட்டியது. இதையடுத்து சிலையை ஆராய்ந்து பார்த்து தங்கம் என உறுதிசெய்தனர்.\n\nபின்னர் சிலையின் மேற்பூச்சை மேலும் மேலும் கவனமாக உடைத்தார்கள். அப்போதுதான் உள்ளே தங்கத்தாலான புத்தர் சிலை இருக்கிறது என்று தெரிந்தது. அதையடுத்து அச்சிலையை ஒளிப்படங்கள் எடுக்கப்பட்டன. அவை கோயிலில் காட்சிக்கு வைக்கப்பட்டுள்ளன. அதேபோல உடைக்கப்பட்ட அந்த மேற்பூச்சுகளும் காட்சிக்கு வைக்கப்பட்டுள்ளன. சிலை மீது இருந்த பூச்சுகள் அனைத்து அகற்றப்பட்ட பிறகு இந்த தங்கச் சிலையானது மொத்தம் ஒன்பது இணைக்கப்பட்ட பாகங்களைக் கொண்டதாக இருந்தது. சிலையை ஒரு இடத்தில் இருந்து மற்றொரு இடத்துக்கு கொண்டு செல்லும்போது பிரித்து எடுத்துச் செல்ல வசதியாக இவ்வாறு செய்யப்பட்டுள்ளது.\n\nபத்தர் பிறந்து இருபத்தைந்தாவது நூற்றாண்டுக்கு (2500 ஆண்டுகள்) நெருக்கமான காலத்தில் இந்த தங்க புத்தர் சிலை கண்டுபிடிக்கப்பட்டது.   இது தாய் செய்தி ஊடகங்களில் பரபரப்பாக வெளியிடப்பட்டது. பல பௌத்தர்களால் இந்த நிகழ்வு அற்புதமானதாக கருதப்பட்டது.\n\n2010 பெப்ரவரி 14 அன்று வாட் டிரைமிட்டில் இந்தப் புத்தர் சிலைக்கென அழகான பெரிய கோயில் ஒன்று கட்டப்பட்டது. அதில் தங்க புத்தர் கண்டுபிடிப்பு குறித்த கண்காட்சி போன்றவற்றைக் கொண்டுள்ளது.\n\nSection::::பண்புகள்.\nஇந்தச் சிலையானது 3 மீட்டர் (9.8 அடி) உயரமும், 5.5 டன் எடையும் கொண்டது. இதை ஒன்பது துண்டுகளாக பிரிக்கலாம். \n\nசிலையில் உள்ள தங்கமானது (18 காரட்) 250 மில்லியன் அமெரிக்க டாலர் மதிப்புள்ளதாக மதிப்பிடப்பட்டுள்ளது. புத்தரின் உடலில் 40% சுத்தத் தங்கம் கலந்திருக்கிறது. முகத்தில் 80%, முடியும் கொண்டையும் 45 கிலோ கிராம் எடைகொண்ட 99% சுத்தத் தங்கத்தால் செய்யப்பட்டிருக்கின்றன.\n\n"}
{"id": "431062", "url": "https://ta.wikipedia.org/wiki?curid=431062", "title": "மாலி (ஓவியர்)", "text": "மாலி (ஓவியர்)\n\nமாலி என்பவர் தமிழக ஓவியர்களுள் புகழ்பெற்ற ஒருவர். இவருடைய இயற்பெயர் மகாலிங்கம் என்பதாகும். \n\nஆனந்த விகடனில் பணியாற்றிய இவர், சாமா, ரவி, சேகர், ராஜு,தாணு, சித்ரலேகா மற்றும் கோபுலு போன்ற ஓவியர்கள் விகடனில் வரைவதற்கு உறுதுணையாக இருந்தார். சில்பி போன்ற அடுத்த தலைமுறை ஓவியர்கள் மாலியின் ஓவியங்களை கண்டு ஓவியரானவர்கள்.\n\nகோட்டோவியங்கள், வரைகலை ஓவியங்கள் போன்றவற்றில் வல்லவராக இருந்தார்.\n"}
{"id": "431064", "url": "https://ta.wikipedia.org/wiki?curid=431064", "title": "பலே கோடல்லு (தெலுங்கு திரைப்படம்)", "text": "பலே கோடல்லு (தெலுங்கு திரைப்படம்)\n\nபலே கோடல்லு (\"Bhale Kodallu\") திரைப்படம் 1968-ஆம் ஆண்டு வெளியான ஓர் இந்தியத் தெலுங்குத் திரைப்படமாகும். இத்திரைப்படத்தை கைலாசம் பாலசந்தர் எழுதி, இயக்கினார். இந்த படம் தமிழிலும் தெலுங்கிலும் ஒரே நேரத்தில் படமாக்கப்பட்டாலும், தமிழில் வெளிவந்து ஓர் ஆண்டிற்கு பிறகுதான் தெலுங்கில் வெளிவந்தது. இத்திரைப்படத்தில் எஸ். வி. ரங்கா ராவ், சௌகார் ஜானகி, காஞ்சனா, ஜெயந்தி, நாகபூஷணம், ராமகிருஷ்ணா, சலம் , ராஜஸ்ரீ, சரஸ்வதி மற்றும் பலர் நடித்துள்ளனர்.\n\n\nSection::::கதைச்சுருக்கம்.\nநரசிம்மன் (எஸ்.வி.ரங்கா ராவ்) ஓர் ஒய்வு பெற்ற ஆசிரியர். அவரின் மூன்று மகன்களுக்கும் திருமணமாகி ஒரே வீட்டில் கூட்டுக் குடும்பமாக வாழ்ந்து வருகின்றனர். அவர்கள் வசிக்கும் வீட்டிற்கு அருகில் சினிமா நடிகை ராஜஸ்ரீ குடி வருகிறார். அந்த மூன்று தம்பதியரும் ராஜஸ்ரீயை பார்த்து பேச முடிவு செய்கிறார்கள். அவ்வாறு பார்த்து பேசி, ராஜஸ்ரீயை அவர்களது வீட்டிற்கு வருமாறு அழைக்கிறார்கள். ராஜஸ்ரீயும் ஒப்புக்கொள்ள, ராஜஸ்ரீ வீடு போலவே தமது வீட்டையும் புதுப்பிக்கிறார்கள். இந்த மூன்று தம்பதிகள் செய்யும் அனைத்து கேலிக்கூத்துகளையும் தள்ளி நின்று ரசித்து விமர்சிக்கிறார் மாமனார் நரசிம்மன். ராஜஸ்ரீ அவர்கள் வீட்டிற்கு வரும்போது, செல்வந்தராய் காட்சியளிக்க மூத்த மருமகள் ஒரு வைர அட்டிகையை கடன் வாங்குகிறாள். ராஜஸ்ரீ அவர்கள் வீட்டிற்கு வந்து போனதும் இந்த 3 தம்பதியினருக்கு இடையே சிறு சிறு சண்டைகள் ஏற்படுகின்றன. அந்த கடன் வாங்கிய அட்டிகை தொலைந்து விடுகிறது. நடிகை ராஜஸ்ரீயிடம் இந்த 3 கணவன்மார்களும் நெருக்கமாக பழக முயற்சிப்பது அவர்களின் மூன்று மாணவியருக்கும் அறவே பிடிக்கவில்லை. அதனால் மேலும் பிரச்ச்னைகள் அதிகரிக்கின்றன. இந்த பிரச்சனைகளிலிருந்து எவ்வாறு அந்த 3 தம்பதியினரும் மீண்டார்கள் என்பதே தான் மீதி கதை ஆகும்.\n\nSection::::தயாரிப்பு.\nகே. பாலச்சந்தரின் வீட்டிற்கு அருகில் நடிகை சௌகார் ஜானகி வந்த பொழுது அவரது குடும்பத்தினர் உணர்ச்சி வசப்பட்டு ஆரவாரம் செய்த நிகழ்வு பலே கோடல்லு கதைக்கு அடித்தளமாக அமைந்தது. இதே திரைப்படம் தமிழிலும், சில கதாபாத்திர மாற்றங்களுடன் பாமா விஜயம் என்ற பெயரில் வெளிவந்தது. இந்த படத்தின் இறுதி நீளம் 4767 மீட்டர்கள் ஆகும்.\n\nSection::::இசை.\nஇந்த திரைப்படத்தின் இசையமைப்பாளர் ம. சு. விசுவநாதன் ஆவார். சி. நாராயண ரெட்டி இப்படத்தின் பாடல்களை எழுதினார்.\nSection::::வெளியீடு.\nபலே கோடல்லு திரைப்படம் 26 ஏப்ரல் 1968-ஆம் தேதி வெளியானது. பாமா விஜயம் திரைப்படம் வெளியாகி ஓர் ஆண்டிற்கு பிறகு தான் இப்படம் வெளியானது.\n\n\n"}
{"id": "431065", "url": "https://ta.wikipedia.org/wiki?curid=431065", "title": "ஒன்பதுல குரு (திரைப்படம்)", "text": "ஒன்பதுல குரு (திரைப்படம்)\n\nஒன்பதுல குரு(Onbadhule Guru) இது 2013இல் வெளிவந்த தமிழ் நகைச்சுவைத் திரைப்படம் ஆகும். இதை பி. டி. செல்வகுமார் எழுதி ,இயக்கியுள்ளார். படத்தில் வினய், சத்யன் (தமிழ் நடிகர்), பிரேம்ஜி அமரன், அரவிந்து ஆகாசு மற்றும் ராய் லட்சுமி (நடிகை) ஆகியோர் நடித்துள்ளனர். ஐந்து நண்பர்கள் ஒன்றாகச் சேர்ந்து மேற்கொள்ளும் பயணத்தின்போது அவர்களுக்கு என்ன நடக்கிறது என்பதைப் பற்றி சொல்கிறது. இந்த படத்தின் தலைப்பு சோதிடத்தில் பயன்படுத்தப்படும் ஒரு கணிப்பைக் குறிக்கிறது.\n\nSection::::கதைச்சுருக்கம்.\nகுருவிற்கு திருமணம் நடைபெறவுள்ள நாளில் அவன் காணாமல் போக அவனது நண்பன் பில்லாவை (வினய்) மணமகள் அழைப்பதில் படம் தொடங்குகிறது. வாழ்க்கையில் பல்வேறு சிக்கல்களை கொண்டிருக்கும் பில்லா (வினய்), ரங்கா சத்யன் (தமிழ் நடிகர்) ,கோச்சடையான்(அரவிந்து ஆகாசு) ஆகியோர் நண்பர்களாய் உள்ளனர். அவர்கள் தங்களது திருமணத்தை மறைத்து வாழ நினைக்கிறார்கள். இதில் குருவையும் சேர்த்துகொண்டு பெங்களூருவிலுள்ள சார்லஸ் (பிரேம்ஜி அமரன்), வீட்டிற்குச் செல்கிறார்கள். அங்கே நடக்கும் ஒரு விருந்தில் சஞ்சனா(ராய் லட்சுமி (நடிகை))வை அவள் யாரென்று அறியாமலேயே சந்த்தித்து அனைவரும் தனித்தனியே அவளை காதலிக்க முயல்கின்றனர். இதற்குப் பிறகு அவர்களுக்கு என்ன நடந்தது, சஞ்சனா யார்?, குருவிற்கு திருமணம் நடைபெற்றது பற்றிய கதை தொடர்கிறது.\n\nSection::::தயாரிப்பு.\nநகுல், சிவா, சந்தானம் , பிரேம்ஜி அமரன் மற்றும் பிரியாமணி ஆகியோரைக் கொண்டு 2012இல் தொடங்கப்பட்ட இப்படம் , பின்னர், வினய், சத்யன் (தமிழ் நடிகர்), பிரேம்ஜி அமரன், அரவிந்து ஆகாசு மற்றும் ராய் லட்சுமி (நடிகை) ஆகியோரது நடிப்பில் பி. டி. செல்வகுமாரின் அறிமுக இயக்கத்தில் வெளிவந்தது.\n\nSection::::விமர்சனங்கள்.\nபொதுவாக எதிமறையான விமர்சங்களையே இப்படம் எதி கொண்டாலும் நல்ல வசூலை ஈட்டியதாக படக்குழு தெரிவித்தது.\n\nSection::::ஒலித்தொகுப்பு.\nஇசையமைப்பாளர் கே. இசையமைக்க, பாடலாசிரியர்கள் நா. முத்துக்குமார், மதன் கார்க்கி ஆகியோர் பாடல்களை எழுதியுள்ளனர்.\n"}
