{"id": "388011", "url": "https://ta.wikipedia.org/wiki?curid=388011", "title": "வாசவதத்தை, பௌத்தம்", "text": "வாசவதத்தை, பௌத்தம்\n\nவாசவதத்தை (Vasavadatta) (, இந்தியாவின் சமசுகிருத மொழி காதல் கவிதை இலக்கியம் ஆகும். இந்நூல் கிபி ஏழாம் நூற்றாண்டில் கவிஞர் சுபந்து எனும் பௌத்த அறிஞரால் இயற்றப்பட்ட பௌத்த இலக்கியம் ஆகும். கவிஞர் சுபந்து, (கிபி 385 - 465) குப்தப் பேரரசின் அவையில் இருந்ததாக வரலாற்று ஆய்வாளர் மான் சிங் கருதுகிறார். \nவளர்ந்த, விரிவான, அலங்காரமான மற்றும் பகட்டான அமைப்பு கொண்ட இந்நூலின் தாக்கத்தால், பிந்தயை எழுத்தாளர்களின் காதல் வர்ணனையை மாற்றி அமைத்ததில் பெரும் பங்கு வகித்ததாக மான்சிங் கூறுகிறார். \n\nவாசவதத்தையின் விமர்சன நூலாக, கிபி பதினெட்டாம் நூற்றாண்டின் சிவராம திரிபாதி எழுதிய \"காஞ்சனதர்பணம்\" மற்றும் ஜெகத்தாரர் எழுதிய \"தத்துவதீபினி\" எனும் நூல்கள் வெளியாயின. \n\nவாசவதத்தை நூலை 1913ல் லூயிஸ் \"ஹார்பெர்ட் கிரே\" என்பவர் சமசுகிருத மொழியிலிருந்து ஆங்கில மொழியில் மொழிபெயர்த்தார். இதனை \"ஏ. வி. வில்லியம் ஜாக்சன்\" திருத்தி வெளியிட்டார். \n\nSection::::நூல் சுருக்கம்.\nவட இந்தியாவின் மதுரா நகரத்தில் உபகுப்தர் பௌத்த சமயப் பிரச்சாரம் செய்து வந்தார். அவ்வூரின் விலைமகளான பேரழகி வாசவதத்தையின் பணிப் பெண், உபகுப்தரின் கட்டழகைக் கண்டு வியந்து, வாசவதத்தையிடம உபகுப்தரின் உடல் அழகை வருணித்துச் சொன்னாள். அது முதல் வாசவதத்தையின் மனம் உபகுப்தரை அடைய அலைபாய்ந்தது.\nஎனவே வாசவத்தை, உபகுப்தரை நேரில் தன் வீட்டிற்கு வருமாறு, தனது பணிப் பெண் மூலம் கடிதம் அனுப்பினாள். அதற்கு உபகுப்தர், நானே ஒரு நாள் உன்னைப் பார்க்க வேண்டிய நிலை வரும் என்று பதில் கடிதம் அனுப்பினார்.\n\nஒரு நாள் வாசவதத்தையின் வாடிக்கையாளர்களில் ஒரு பெரும் தனவாணிகன், வாசவத்தையின் வீட்டில் குருதி வெளியேறியவாறு இறந்து கிடந்தான். இச்செய்தி அறிந்த மதுரா மன்னரின் அரண்மனை வீரர்கள், நடைபெற்ற நிகழ்வை விசாரணை செய்யாது, வாசவதத்தையை கைது செய்தனர். வாசவதத்தை விலைமகள் என்பதால் பொருளுக்கு ஆசைப்பட்டு காதலனைக் கொன்றுவிட்டதாக மன்னரிடம் கூறினர். \n\nபெண்களுக்கு மரண தண்டனை விதிக்கும் வழக்கம் இல்லை என்பதால், வாசவதத்தையின் முகம், மூக்கு, காது பகுதிகளை சிதைத்து, கூந்தலை மழித்து மொட்டையடித்து, உடலை சிதைத்து அலங்கோலப்படுத்தி, ஊரை விட்டு வெளியே விரட்டி விட மன்னர் ஆணையிட்டார். எனவே உடற்பாகங்கள் சிதைந்த நிலையில், அலங்கோலமான வாசவதத்தை, ஊருக்கு வெளியே உள்ள சுடுகாட்டில், தனக்கு நம்பிக்கையான பணிப்பெண்னுடன் வாழ்ந்து வந்தாள். \n\nஇந்தச் செய்தி அறிந்த உபகுப்தர் வாசவதத்தை வசித்து வரும் சுடுகாட்டை அடைந்தார். வாசவதத்தையின் பணிப்பெண், உபகுப்தரை அடயாளம் கண்டு கொண்டு, வாசவதத்தைக்கு உபகுப்தரை அறிமுகம் செய்துவைத்தாள். உடலெல்லாம் உருக்குலைந்த நிலையில் உபகுப்தரைச் சந்திக்கும் படியாக நேரிட்டதால் மனம் கலங்கி கண்ணீர் வடித்தாள் வாசவதத்தை.\n\nஉபகுப்தர் சிறிதும் தயக்கமின்றி, வாசவதத்தை அருகில் அமர்ந்தார். அப்போது வாசவதத்தை இவ்வுடல் நன்னிலையில் இருக்கும் போது என்னை பாராது, வெறுக்கத்தக்க நிலையில் இருக்கையில் வந்தது குறித்து கண்ணீர் விட்டாள். அதற்கு உபகுப்தர், வாசவத்தைத் நோக்கி, இதுவே உன்னைப் பார்க்க வேண்டிய நேரம் என்று கூறினார். மானிடர் அனுபவிக்கும் இம்மைச் சுகங்களெல்லாம் அழியக்கூடியது என்பதை அறிந்து கொள் என வாசவதத்தைக்கு உபகுப்தர் உபதேசம் செய்தார். \n\nவாசவதத்தை துக்கம் நீங்கி, ஆறுதல் அடைந்து, பௌத்த சங்கத்தில் இணைந்து பிக்குணியாகி, சாந்தி பெற்று உயிர் நீத்தாள். \n\n"}
{"id": "388015", "url": "https://ta.wikipedia.org/wiki?curid=388015", "title": "குணாளன்", "text": "குணாளன்\n\nகுணாளன் (Kunala) (IAST: ) (கிமு 263 - ?) பேரரசர் அசோகர் - பேரரசி பத்மாவாதிக்கும் பிறந்த, மௌரியப் பட்டத்து இளவரசன் ஆவார். அசோகரின் முதல் மகன் மகிந்தன் பௌத்த சமயத்தை இலங்கையில் பரப்பச் சென்றதால், குணாளன் மௌரியப் பேரரசின் பட்டத்து இளவரசர் பதவிக்கு தேர்ந்தெடுக்கப்படுவார் என்பதால், குணாளனின் கண்கள், அவனது மாற்றாந்தாய் திஸ்சியரக்சாவால் குருடாக்கப்பட்டது. எனவே குணாளனின் மகன் சம்பிரதி மௌரியப் பேரரசின் பட்டத்து இளவரசன் ஆக்கப்பட்டார். \n\nபேரரசர் அசோகர் ஆட்சியின் போது குணாளன், கிமு 235ல் தக்சசீலா பிரதேசத்தின் ஆளுநராக இருந்தார். \n"}
{"id": "388023", "url": "https://ta.wikipedia.org/wiki?curid=388023", "title": "ஆதித்திய வர்மன் அருங்காட்சியகம்", "text": "ஆதித்திய வர்மன் அருங்காட்சியகம்\n\nஆதித்திய வர்மன் அருங்காட்சியகம் (\"Adityawarman Museum\") இந்தோனேசியாவின் படாங்கில் அமைந்துள்ள ஒரு மாநில அருங்காட்சியகமாகும். ஆதித்தியவர்மன் அருங்காட்சியகம், மேற்கு சுமத்ராவின் மாநில அருங்காட்சியகம் (அருங்காட்சியகம் நேகரி சுமேடாரா பாரத்) என அலுவல்பூர்வமாக அழைக்கப்படுகிறது. இந்த அருங்காட்சியகத்தில் மேற்கு சுமத்திரா மாகாணத்தின், குறிப்பாக மின்குங்க்பூ மற்றும் மெண்டவாய் கலாச்சாரம் தொடர்பான இன வரைவியல் பொருட்களின் சேகரிப்புகள் பார்வைக்கு வைக்கப்பட்டுள்ளன.\n\nSection::::வரலாறு.\nஅருங்காட்சியத்திற்கான ஆலோசனை முதலில் மேற்கு சுமத்ரா மாகாணத்தின் கலாச்சார கல்வித் துறையின் தலைவர் அமீர் அலியால் முன்மொழியப்பட்டது. அதன் அசல் முன்மொழிவு ஒரு 'மின்காக்பாவு கலாச்சாரம் கூடம்' உருவாக்கமாக இருந்தது. அந்த ஆலோசனையை மேற்கு சுமத்ரா ஆளுநருக்கு முன்மொழிந்தவர் ஹருன் அல் ராசித் ஜைன் என்பவராவர். அதே நேரத்தில் இந்த ஆலோசனைக்கு தேசிய அதிகாரிகள் சாதகமாக பதிலளித்தனர். எனவே மேற்கு சுமத்ரா மாகாணத்திற்கான அரச அருங்காட்சியகம் கட்டப்பட்டது.\n\nஅருங்காட்சியத்துக்கான கட்டுமானம் 1974 ஆம் ஆண்டு 2.6 ஹெக்டர் (6.4 ஏக்கர்) நிலப்பரப்பில் துவங்கியது. கட்டுமானம் முடிய சுமார் 3 ஆண்டுகள் ஆனது. அருங்காட்சியகம் இந்தோனேசியாவின் கல்வி மற்றும் கலாச்சார அமைச்சின் சியர்பிப் தயேப் அவர்களால் 1977 ஆம் ஆண்டு மார்ச் 16 ஆம் தேதி தொடங்கி வைக்கப்பட்டது . 1979 ம் ஆண்டு மே மாதம் 28 ஆம் நாள், இங்கு 'மேற்கு சுமத்திராவின் மாநில அருங்காட்சியகம்' (இந்தோனேசிய அருங்காட்சியகம் நேகரி சுமேடாரா பாரத்) என்ற பெயரில் மாநில அருங்காட்சியம் ஒன்று அமைக்கப்பட்டு ஆதித்திய வர்மன் பெயர் சூட்டப்பட்டது. இப்பெயர் 14 ஆம் நூற்றாண்டு மினங்கபுௗ ஹைலேண்ட்சிலுள்ள (Minangkabau Highlands) மலயபுராவின் நிறுவனராகவும் மற்றும் ஆட்சியாளராகவும் இருந்த ஆதித்தர்மர்மன் என்பவரின் பெயராகும்.\n\nபடாங் நில நடுக்கத்தின் காரணமாக இந்த அருங்காட்சியகம் பாதிப்படைந்தது. இங்கிருந்த 80 விழுக்காடு பொருட்கள் சேதமடைந்தன.\n\n"}
{"id": "388030", "url": "https://ta.wikipedia.org/wiki?curid=388030", "title": "பகாங் ஆறு", "text": "பகாங் ஆறு\n\nபகாங் ஆறு () மலேசியாவின் பகாங் மாநிலத்தின் வழியாகப் பாயும் ஆறு ஆகும். 459 கிலோ மீட்டர் நீளமுடைய இந்த ஆறு மலாய் தீபகற்பத்தின் மிக நீளமான ஆறு ஆகும். இந்த ஆறானது, தித்திவாங்சா மலைத்தொடரில் உள்ள ஜிலாய் மற்றும் டெம்பெலிங் ஆறுகளின் சந்தியில் உற்பத்தியாகி தென்சீனக் கடலில் கலக்கிறது.இந்த ஆற்றின் வடிநிலப்பகுதியின் பரப்பளவானது 29,300 சதுர கிலோமீட்டர்களாகும். இந்தப் பரப்பில் 27,000 சதுர கிலோமீட்டர் அளவிற்கு பகாங் மாகாணத்திலேயே அமைந்துள்ளது.   \n\nSection::::ஆற்றின் போக்கு.\nதித்திவாங்சா மலைத்தொடரின் மேல் சரிவுகளில் உள்ள  கேமரன் மலையிலிருந்து   ஜிலாய் நதி தென்கிழக்கு திசை நோக்கி பாய்கிறது. இந்த ஆறானது, டெம்பெலிங் ஆற்றில் சேர்வதற்கு முன்பாக டெங்கு மற்றும் கோலா லிப்பிஸ் ஆகியவை வழியாக பாய்கிறது. டெம்பெலிங் ஆறானது பகாங் மற்றும் திராங்கானு மாநில எல்லையில் உள்ள  உலு டெம்பெலிங்கில் தொடங்கி தென்கிழக்கு திசையில் நகர்ந்து கோலா தாகான் வழியாகக் கடந்து செல்கிறது. பகாங் ஆறானது, தெற்கு திசையில் கடந்து ஜெராண்டுட் பெரி, கோலா க்ராவ், கெராடு மற்றும் தெமர்லோ  ஆகிய பகுதிகளைக் கடந்து செல்கிறது. மெங்காராக் ஆற்றில் இந்த ஆறானது வடகிழக்கு நோக்கி திரும்பி செனார் வழியாகப் பாய்ந்து பின்னர் லுபுக்கி பாகு மற்றும் லெபார் என்ற இடத்தில் கிழக்கு திசை நோக்கி திரும்புகிறது. அதன் பின் வெள்ளப்பெருக்குச் சமவெளியான பாலோன் இனாய், பெக்கான் மாவட்டம் மற்றும் கோலா பகாங் ஆகிய நிலப்பரப்புகளைக் கடந்து தென்சீனக் கடலில் கலக்கிறது.  \n\nஇந்த ஆறு உற்பத்தியாகும் இடத்திலிருந்து கேமரன் பீடபூமி, லிபிஸ், ஜெரான்டட், டெமெர்லோ, பெரா, மரன் மற்றும் பெக்கான் ஆகிய பகுதிகளை உள்ளடக்கிய பகாங் மாகாணத்தின் அனைத்து மாவட்டங்களையும் கடந்து செல்கிறது. ஜெலாய் ஆற்றின் கிளை நதியான லிபிஸ் ஆறுானது, பகாங் மற்றும் பெராக் மாகண எல்லையில் உள்ள ராவ்ப் மாவட்டத்தில் உலு சங்கையில் உற்பத்தியாகிறது. இந்த ஆறு ஜெலாய் ஆறு முடிவடையயும் இடத்தில் கோலா லிபிஸ் எனுமிடத்தில் தனது பயணத்தை நிறைவு செய்கிறது. பகாங் ஆற்றின் கிளை நதியான செமாண்டன் ஆறு பென்டாங் மாவட்டத்தில் தனது நகர்வைத் தொடங்கி பகாங் ஆறு மற்றும் செமாண்டன் ஆறு சங்கமிக்கும் இடமான கோலா செமாண்டனில் முடிவடைகிறது. பகாங் மாநிலத்தில் பகாங் ஆறு பாய்ந்து வளப்படுத்தாத ஒரே ஒரு மாவட்டம் ரோம்பின் ஆகும்.\n\nSection::::வரலாறு.\nபகாங் ஆற்றின் கரையோரங்களில் 1400 ஆம் ஆண்டளவிலேயே போர்வீரர்களும், கடலோடிகளும் கடல்சார் தென்கிழக்காசியா, அச்சே, ரியாவு, பலெம்பாங் மற்றும் சுலாவெசி போன்ற இடங்களில் குடியேறத் தொடங்கினர்.பகாங் நதி மற்றும் நதியோரமாகக் குடியிருந்த உள்ளூர்வாசிகள் பற்றிய தொடக்க கால வரலாற்றுப்பதிவுகள் மலாய் அன்னல்சு மற்றும் இக்காயத் முன்சி அப்துல்லா ஆகியவற்றில் காணப்பட்டன.\n\nSection::::தொடக்க கால நீர்வழிப் போக்குவரத்தில் பங்கு.\nபகாங் ஆறு மற்றும் மியுவார் ஆறு ஆகியவை செர்டிங் ஆறானது பகாங் ஆற்றின் கிளை ஆறான பெரா ஆற்றுக்குள் ஊடுருவிக் கலப்பது போல நெகிரி செம்பிலானில் உள்ள ஜெம்பால் எனுமிடத்திற்கருகில் கிட்டத்தட்ட இணைகின்றன. ஜெம்பால் ஆறும் மியுவார் ஆற்றுக்குள் பாய்ந்து கலக்கிறது. பெக்கானில் உள்ள கோலா பகாங் அல்லது கோலா லிப்பிஸ் வரை வணிகப் படகுகளல் மியுவார் ஆற்றில் தங்கள் பயணத்தைத் தொடர முடிகிறது.\n\nSection::::நகரங்கள் மற்றும் பாலங்கள்.\nஜெலாய் மற்றும் டெம்ப்ளிங் ஆறுகள் சங்கமிக்கும் இடத்திலிருந்து 15 கிலோமீட்டர் தொலைவில் ஜெரான்டுட் அமைந்துள்ளது. டெமெர்லோவானது செமன்டான் ஆறு மற்றும் பகாங் ஆறு சங்கமிக்கும் இடத்திற்கருகிறல் உள்ளது. பகாங்கின் சிறப்பு வாய்ந்த நகரான பெக்கானானது ஆற்றின் சமவெளியில் ஆற்றின் தொடக்க இடத்திற்கருகில் தெற்கு கரையோரமாக அமைந்துள்ளது. \n\nபகாங் ஆற்றின் மீது 7 பாலங்கள் குறுக்காக கட்டப்பட்டுள்ளன. அவை பெக்கானில் உள்ள அபுபக்கர் பாலம்,பாலோ இனாயில் டுன் ரசாக் நெடுஞ்சாலையில் உள்ள பாலோ இனாய் பாலம், செனாரில் உள்ள செனார் பாலம், டெமெர்லோவில் உள்ள டெமெர்லோ பாலம்,சாங்காங்கில் உள்ள கிழக்கு கடற்கரை விரைவுச்சாலையில் செமன்டான் பாலம், கோலா கிராவில் உள்ள சுல்தான் அகமது சா பாலம் மற்றும் ஜெனார்டுட் பெரியில் உள்ள சுல்தான் அப்துல்லா பாலம் ஆகியவையாகும்.\n\nபகாங் ஆற்றங்கரையில் உள்ள பெரா மாவட்டம் மட்டுமே ஆற்றின் குறுக்காக எந்த ஒரு பாலத்தையும் கொண்டிராத மாவட்டம் ஆகும்.\n"}
{"id": "388036", "url": "https://ta.wikipedia.org/wiki?curid=388036", "title": "ஜி. என். அன்புச்செழியன்", "text": "ஜி. என். அன்புச்செழியன்\n\nஜி. என். அன்புச் செழியன் (G. N. Anbu Chezhiyan) என்பவர் தமிழ் திரைப்படத் துறையைச் சேர்ந்த ஒரு நிதியாளர் மற்றும் திரைப்பட தயாரிப்பாளர். இவரது தயாரிப்பு நிறுவனம் கோபுரம் ஃபிலிம்ஸ் ஆகும். 2003 ஆம் ஆண்டு திரைப்பட தயாரிப்பாளர் ஜி. வெங்கடேஸ்வரனின் தற்கொலைக்கு காரணமானார் என்று கூறப்படுகிறது.  சுந்தரா டாராவல்ஸ் படத்தைத் தயாரித்த திரைப்பட தயாரிப்பாளர் எஸ். வி. தங்கராஜ் அளித்த புகாரின் அடிப்படையில்  பணம் கேட்டு மிரட்டியதாக முரளி மற்றும் ராமகிருஷ்ணன் ஆகியோருடன் 2011 ஆம் ஆண்டு கைது செய்யப்பட்டார். 2017 நவம்பர் மாதம் சுப்பரமணியபுரம் படத்தின் இணைத்தயாரிப்பாளரும், நடிகர் சசிகுமாரின் உறவினருமான அசோக் குமார் இவரால் தற்கொலை செய்து கொள்வதாக கடிதம் எழுதிவைத்துவிட்டு தற்கொலை செய்துகொண்டார்.\nSection::::வாழ்கை.\nஅன்புச்செழியனின் சொந்த ஊர் இராமநாதபுரம் மாவட்டம், கமுதி அருகே உள்ள பம்மனேந்தல் கிராமம் ஆகும். இவரின் தந்தை ஒரு தலைமை ஆசிரியர் ஆவார். இவரின் தந்தை ஓய்வுபெற்றபோது கிடைத்த பணப்பலன்களை முதலீடாக கொண்டு தொழில், மதுரை கீரைத்துரை பகுதிக்கு வந்தார். துவக்கத்தில் சிறுவணிகர்களுக்கு கடன் கொடுத்தவர், படிப்படியாக உயர்ந்து, கோபுரம் பிலிம்ஸ் என்ற பெயரில் திரைப்பட விநியோக நிறுவனத்தை தொடங்கினார். அடுத்த கட்டமாக சினிமாத் துறையினருக்கு கடன் கொடுப்பவராக வளர்ந்து, முதன்முதலாக வானத்தைப் போல படம்த்துக்கு கடனுதவி அளித்தார். அதன்பிறகு பல படங்களுக்கு கடனுதவி அளிப்பவராக மாறினார்.\n\n"}
{"id": "388050", "url": "https://ta.wikipedia.org/wiki?curid=388050", "title": "சிதி-தாங் கோவில்", "text": "சிதி-தாங் கோவில்\n\nசிதி-தாங் கோவில் பர்மாவில் (மியான்மர்) உள்ள மராக் யு நகரத்தில், ராகினி மாநிலத்தில் உள்ளது. இந்தக் கோவிலை \"வெற்றியின் கோவில்\" என்றும் \"80,000 புத்தர் உருவங்கள் கொண்ட கோவில்\" என்றும் அழைக்கப்படுகிறது. சிதத்தாங் என்றும் அழைக்கப்படுகிறது.\n\nSection::::வரலாறு.\nவங்காளத்தை வென்றதன் நினைவாக மன்னர் மின் பார்ரால் 1535-1536 ஆண்டுகளில் இந்தக் கோவிலை கட்டினார். மேலும் இந்தக் கோவில் மன்னரின் அரண்மனைக்கு வடக்கே போகோங் மலையில் மேற்கு முகப்பகுதியில் மற்றும் அன்டா-தின் கோயிலுக்கு அருகில் உள்ளது.\n\nபர்மாவில் காணப்படும் பல பௌத்த கோயில்களில் இது ஒரு தனிச்சிறப்பு வாய்ந்தது: ஒரு மத்திய மணி வடிவ தூபி, நான்கு மூலைகளிலும் சிறிய தூபிகள், அவற்றைச் சுற்றிளும் பல சிறிய தூபிகளாலும் நிறைந்துள்ளது.கோவிலின் கிழக்கே, அண்மையில் (சுமார் 75 ஆண்டு பழமையானது) தொடர்ச்சியான மாடிப் படிகளும், தசாங்ளும் கூடுதலாக \nசேர்க்கப் பட்டுள்ளது.\n\nகோயிலின் மையத்தில் ஒரு மைய மண்டபம் உள்ளது, இது எளிதில் செல்லும் வகையில் உள்ளது. நூற்றுக்கணக்கான புத்தர் சிலைகள் முக்கிய மண்டபத்தில் உள்ளன, அவற்றில் சில அசல் நிலைகளிலும், மற்றவைகள் அருகிலுள்ள அகழ்வாராய்ச்சி களங்களில் இருந்து கொண்டுவரப்பட்டவை. இருப்பினும், சிதி-தாங்கின் மிக முக்கியமான அம்சம் மைய மண்டபம் அல்ல, மாறாக பிரதான மண்டபத்தை சுற்றிலும் வளைவாக உள்ள மூன்று அடுக்குகள் போன்ற தாழ்வாரங்கள் தான் முக்கிய அம்சமாகும். ஏனென்றால் ஒவ்வொரு வளையங்களிலும் எண்ணிலடங்கா புத்தர் சிலைகளும், போதிசாதுக்கள், ஆன்மீக தலத்தின் மன்னர்கள், காவல் காக்கும் வீரர்கள், 550 ஜாதகாஸ், அரக்கனீஸ் கலாச்சாரம் மற்றும் உண்மையான மற்றும் கற்பனை விலங்குகள் போன்ற அறிய தொண்மையான தொகுப்புகளை பார்க்க முடியும்.\n\nசிதி-தாங் கோவில் மராக் யு நகரின் முக்கிய இடமாகவும் மற்றும் சுற்றுலா பயணிகளை ஈர்க்கும் இடமாக உள்ளது. மேலும் இந்தக் கோவிலின் அருகில் புகழ்பெற்ற ஹடுக்கன்தீன் கோவில் உள்ளது.\n\nSection::::கட்டிடக்கலை.\nஇந்தக் கோவில் ஒரு மலையின் மீது அமைந்துள்ளது. இதன் கட்டிட அமைப்பை பார்க்கும் போது ஒரு பெரிய பதுங்கு குழி போன்ற தோற்றும் கொண்டதாக உள்ளது, அது போரின் போது ஒரு புகலிடமாகவும் மற்ற நேரங்களில் வழிபாட்டுத் தலமாகவும் பயன்படுத்தப்பட்டது என தொல்லியல் வல்லுநர்கள் நம்புவதற்கு வழிவகுத்தனர். அதன் கட்டிடக்கலை, குறிப்பாக தூபி போன்ற அதன் கோபுரம் 16 ஆம் நூற்றாண்டு வங்காளம் (இன்றைய பங்களாதேசம் மற்றும் இந்தியாவின் மேற்கு வங்காள மாநிலம்) பாணியை ஒத்திருக்கிறது.\n\nSection::::வானிலை சேதம்.\nமராக் யு நகரம் கடற்கரை அருகில் வெப்பமண்டல பருவ மழைப் பகுதியில் இருப்பதன் காரணமாக, அதன் கோயில்களில் பெரும்பாலானவை பருவ மழையினால் சேதமடைந்துள்ளன. 2003 ஆம் ஆண்டில் மத்திய தூபிப் பகுதியில் மழை நீர் கசிவு தொடங்கியது, இரண்டு அறைகளில் இருந்த தொன்மையான சில சிலைகளை கரைத்துவிட்டது. மேலும் பாதிப்பை தடுக்க, உள்ளூர் தொல்பொருள் துறை அவசரமாக தூபிகளின் மீது கான்கிரீட் கலவையை ஊற்றினர். இந்த வழிமுறையால் மற்ற சிலைகள் அழிக்கப்படுவது தடுக்கப்பட்டது, ஆனால் இது கோவிலின் வெளிப்புற தோற்றத்தையும் மாற்றிவிட்டது, தூபியின் பெரும்பகுதி வடக்கு அரக்கானியை மையமாகக் கொண்டதாக மாறியது.\n\n"}
{"id": "388061", "url": "https://ta.wikipedia.org/wiki?curid=388061", "title": "சார்லஸ் மேன்சன்", "text": "சார்லஸ் மேன்சன்\n\nசராலஸ் மேன்சன் (Charles Milles Manson (பிறப்பு Charles Milles Maddox) 12, நவம்பர் 1934 –  19, நவம்பர் 2017) என்பவர் ஒரு அமேரிக்க முற்றவாளி மற்றும் வழிபடு தலைவார். 1960 களின் பிற்பகுதியில் கலிஃபோர்னியாவில் மேன்சன் ஃபேமிலி எனும் பெயரில் அறியப்பட்ட அவரது குழுவினர் அவரின் ஆணைக்குட்பட்டு நடந்து வந்தனர்.  மேன்சனின் சீடர்கள் 1969 சூலை மற்றும் ஆகஸ்டில்  நான்கு இடங்களில் ஒன்பது கொலைகள் செய்தனர். 1971 ஆம் ஆண்டில் நடிகர் ஷரோன் டேட் உட்பட ஏழு பேரைக் கொன்றதற்காக  முதல் குற்றவாளி மற்றும் சதித்திட்டம் தீட்டிய குற்றவாளி எனக் கண்டறியப்பட்டார். இவை அனைத்தும் இவரது குழு உறுப்பினர்களால் நடத்தப்பட்டவை. இதில் இரண்டு கொலைகளை மேன்சனும் முதன்மையாக உடனிருந்து செய்தார்.\n\nகுடும்பம் உருவாகத் தொடங்கிய சமயத்தில், மேன்சன் வேலையில்லாத முன்னாள் குற்றவாளியாக இருந்தார், சிறுவயதிலேயே சின்னச் சின்னக் குற்றங்களைச் செய்து சிறுவர் சீர்திருத்தப் பள்ளிகளில் அடைக்கப்பட்டவர். படுகொலைகளைச் செய்வதற்கு முன்னர், அவர் லாஸ் ஏஞ்சல்சில் இசைத் தொழிலில் ஈடுபட்டு பாடகர்-பாடலாசிரியராக இருந்தார். அவர் புகழ்பெற துவங்கியதிலிருந்தே வன்முறை, போதை மருந்து, கட்டற்ற பாலியல் உறவு என்று அவரும் அவரது குழுவினரும் ஹிப்பி கலாச்சாரத்தில் திளைத்தனர். மேன்சன். பீட்டில்ஸ்சின் ‘ஹெல்ட்டர் ஸ்கெல்ட்டர்’ பாடலின் மூலம் அவர் வெள்ளை இனத்தவர்களுக்கும் கறுப்பினத்தவர்களுக்கும் இடையில் ஒரு இனப் போர் உருவாகும் என்று தனக்கு திருவெளிப்பாடு கிடைத்ததாக கற்பிதம் செய்துகொண்டார். வெள்ளை இனத்தவர்களைக் கொலை செய்து பழியைக் கறுப்பின மக்கள் மீது போட முடிவெடுத்தார். அதையே தன் குழுவினருக்கும் மூளைச்சலவை செய்தார். குற்றவாளி என்று மேன்சன் குற்றம் சாட்டப்பட்ட பின்னர், அவர் எழுதிய மற்றும் நிகழ்த்திய பாடல்களின் பதிவுகள் வணிக ரீதியாக வெளியிடப்பட்டன.\n\nமேன்சனுக்கு முதலில் மரண தண்டனை விதிக்கப்பட்டிருந்தாலும் பின்னர் 1972 இல் ஆயுள் தண்டனையாகக் குறைக்கப்பட்டது. இந்நிலையில், அவர் தனது 83-வது வயதில் 2017 நவம்பர் 19 இல் கலிபோர்னியா சிறையிலேயே இயற்கையான முறையில் மரணமடைந்தார்.\n"}
{"id": "388065", "url": "https://ta.wikipedia.org/wiki?curid=388065", "title": "மராக் யு", "text": "மராக் யு\n\nமராக் யு என்பது மிகத் தொன்மையான ஒரு நகரம், இந்த நகரம் மியான்மரில் உள்ள வடக்கு ராகினி மாநிலத்தில் அமைந்துள்ள ஒரு முக்கியமான பழமையான நகரம். இதற்கு முன்னால் மயோஹங் என்றழைக்கப்பட்டுள்ளது. இது மராக் யு டவுன்ஷிப்பின் தலைநகரமாகும். மேலும் 1430 ஆண்டு முதல் 1785 ஆண்டு வரை, இது மிக முக்கியமான மற்றும் சக்திவாய்ந்த ராகினி (அராக்கனீஸ்) இராச்சியம் என்ற மராக் யு இராச்சியத்தின் தலைநகரமாகவும் இருந்தது.\n\nSection::::புவியியல்.\nமராக் யு நகரம் கலாடன் ஆற்றில் இருந்து கிட்டதட்ட 11 கிமீ கிழக்காக அதன் சிறு கிளை நதி அமைந்திருக்கும் பகுதியில் உள்ளது. இந்த நகரம், கலாடனின் தரை மண்டலத்தின் கிழக்குப் பகுதியிலுள்ள ராகினி யோமாவின் சிறிய பகுதி மீது அமைந்துள்ளது. இதனால், சுற்றியுள்ள கிராமப்புறங்களில் மலைப்பாங்கான நிலப்பரப்பு, சதுப்பு நிலங்கள், ஏரிகள் மற்றும் ஏராளமான ஏரிகள் உள்ளன.\n\nSection::::காலநிலை.\nமராக் யு நகரம் மற்றப் ராகினி மாநிலத்தில் உள்ள பகுதிகள் போல கடற்கரை ஒட்டி இருப்பதால் இதன் வெப்பநிலை ஒரு கடற்கரை வெப்பமண்டல பருவ மழைக்காடு பகுதியில் உள்ளது. இந்த நகரம் தென்மேற்கு பருவமழை மூலம் ஒரு வருடத்தில் பெரும் மழையின் அளவு சுமார் 1200 மில்லிமீட்டர் (47 அங்குலம்) பெறுகிறது, இதனால் இந்தப் பகுதி மியான்மரில் மிக ஈரப்பதமான பகுதிகளில் ஒன்றாகும். மழைக்காலம் பொதுவாக மே மாதத்தில் தொடங்கி அக்டோபர் மத்தியில் முடிவடைகிறது. \n\nமராக் யு வெப்பமண்டலப் பகுதியில் அமைந்துள்ள போதிலும், வடகிழக்கு பருவ மழையால் குறைந்த வெப்பநிலையை அடைகிறது. குளிர்கால பருவத்தில் அக்டோபரிலிருந்து மார்ச் வரை, வெப்பநிலை வரை குறையும். இந்தப் பருவம் மியான்மரின் சுற்றுலா பருவத்தோடு ஒத்துள்ளது.\n\nSection::::சொல்லிலக்கணம்.\nசில ராகினி அறிஞர்கள் மராக் யு என்பதன் பொருள் தொன்மையான அரக்கனீஸ் மொழியில் \"முதல் சாதனை\" என்று கூறுகிறார்கள். இது அரக்கனீஸ் கதையை அடிப்படையாகக் கொண்டது, 10 ஆம் நூற்றாண்டின் முற்பகுதியில் பியுவால் படையெடுப்பு ஒன்றை மரோ இளவரசன், பாய் பரு மூலம் அரக்கனீசால் அழிக்க முடிந்தது. பியு படையெடுப்பாளர்கள் அழிக்கப்பட்ட பகுதிக்கு அருகில் இந்த நகரம் அமைந்துள்ளது. இதுமட்டுமில்லாமல் இளவரசர் தனது தந்தையை சூழ்ச்சியால் கொன்று ஆட்சியை கைப்பற்றிய தனது மாமாவை வெண்று மகுடம் சூட்டிக்கொண்டார். இது அவரின் முதல் சாதனையாக கருதப்பட்டதால் இந்நகரத்திற்கு இப்பெயர் ஏற்பட்டது. \nSection::::புராணக்கதை.\nபர்மிய புராணக்கதைகளில் மராக் யு பெயர்காரணம் வேறு விதமாக கூறப்பட்டுள்ளது, ஒரு தனிமையில் வாழ்ந்த பெண் குரங்கு ஒரு மயிலை சந்தித்து அதனோடு வாழத் தொடங்கியது. அதன் மூலம் ஒரு முட்டையை ஈன்றது. அந்த முட்டையில் இருந்து ஒரு மகன் தோன்றினார். அவன் ஒரு வலிமைமிக்க இளவரசன் ஆக வளர்ந்தார். அவர் அங்குள்ள காட்டை அழித்து மராக் யு நகரத்தை உருவாக்கினார். இதன் படி மராக் யு என்றால் \"குரங்கின் முட்டை\" என்பது பொருள். \n\nSection::::வரலாறு.\n1433 ஆம் ஆண்டில், மன்னர் மின் சாவ் மோன், மராக் யு வை நிறுவி, ஒன்றுபட்ட அராக்கனீஸ் இராச்சியத்தின் கடைசி தலைநகரமாக உருவாக்கினார். பதினேழாம் நூற்றாண்டின் ஆரம்பத்தில் இந்த நகரம் 160,000 மக்கள் வாழும் நகரமாக இருந்தது 1784 ஆண்டில் பர்மா கோன்பாங் வம்சத்தினர் ஆட்சியைக் கைப்பற்றும் வரை மராக் யு நகரம் மராக் யு இராச்சியத்தின் தலைநகரமாக இருந்தது. \n\nஆங்கிலேயர் ஆட்சிக்காலத்தில் இந்நகரம் மயோஹங் என்றழக்கப்பட்டது.\n\n"}
{"id": "388070", "url": "https://ta.wikipedia.org/wiki?curid=388070", "title": "வியட்நாமில் மகளிர்", "text": "வியட்நாமில் மகளிர்\n\nவியட்நாமில் மகளிர் \"(women in Vietnam)\" பாத்திரம் வியட்நாமின் வரலாற்றில் காலந்த்றும் மாறிக்கொண்ட்ந்ந் வந்துள்ளது. அவர்கள் சமூகத்தில் போராளிகளாக செவிலியராக தாயராக மனைவியராகப் பாத்திரங்களை வகித்து வந்துள்ளனர். வியட்நாம் மகளிர் உரிமைகளில் பல முன்னேற்றங்கள் ஏற்பட்டுள்ளன. அரசில் மகளிரின் பேராண்மை உயர்ந்துள்ளது.வியட்நாம் மகளிர் ஒன்றியம் 1930 இல் உருவாக்கப்பட்டுள்ளது.\n\nசீனக் குடியேற்ற ஆட்சிக்கு முன்பு வியட்நாம் தாய்வழி சமூகமாகவே இருந்துள்ளது எனவும் சீன ஆட்சி வியட்நாமில் கன்பூசியத் தந்தைவழி முறைமையைத் திணித்தது எனவும் பல அறிஞர்கள் கருதுகின்றனர். பெரும்பாலான பகுதிகளில் கி.பி இரண்டாம் நூற்றாண்டளவில் சீன ஆட்சி முடிவுற்றாலும், பின்வந்த வியட்நாமிய அரசகுலங்கள் சீன விழுமியங்களையும் நிறுவனங்களையும் பின்பற்றலாயினர்.19 ஆம் நூற்றாண்டில் பிரெஞ்சு இந்தோசaஇன ஆட்சி ஏற்பட்டது. அப்போது பலவியட்நாமிய் மகளிர் ஐரோப்பியரை மணந்தனர். இது இருபாலாருக்கும் நலம்தருவதாகக் கருதிக்கொண்டனர்.\n\n20 ஆம் நூற்றாண்டின் தொடக்கத்தில், தேசிய உணர்வு வியட்நாமில் எழுச்சியுற்றதால் 1954 இல் பிரெஞ்சு ஆட்சிக்கு முடிவுகட்டியது. வியட்நாம் இரு நாடுகளாகப் பிரிந்தது. தேசிய உணர்வு மகளிர் உரிமைகளை கூட்டியதோடு பிரெஞ்சு ஆட்சிக்கு எதிரான புரட்சியில் மகளிர் பெரும்பங்காற்றியுள்ளனர் என பல ஆய்வுகள் கூறுகின்றன..\n\n20 ஆம் நூற்றாண்டு முழுவதும் போரிலும் வீட்டுக்கு வெளியிலும் வியட்நாம் மகளிரின் பஙளிப்பும் பாத்திரமும் விரிவடைந்தவண்ணமே இருந்தன, குறிப்பாக இந்நிலை இந்தோசீனப் போரில் திறம்பட வெளிப்பட்டது. வியட்நாம் போரின்போதும் பின்னரும், வியட்நாமின் பொதுவுடைமைக் கட்சி ஆட்சி மகளிரின் உரிமைகளையும் சமமையையும் அரசில் மகளிரின் பங்களிப்பையும் வென்றெடுத்தது. 1960 களில் அரசு வேலைகளில் பெண்களுக்கான ஒதுக்கீட்டை நடைமுறைப்படுத்தியது, இதன்படி, அனைத்து அரசு துறைகளிலும் குறிப்பிட்ட விழுக்காட்டில் மகளிருக்கு வேளை வழங்கப்பட்டது.. \n\nநிகழ்கால வியட்நாமிலும் பெண்களின் உரிமைகள் உயர்ந்தவண்ணமே உள்ளதோடு மகளிர் தலைமையுங்கூட வளர்ந்தவண்ணமே உள்ளது. அண்மையில், தாங் தி நிகோசு தின் 2016 ஏப்பிரலில் இருந்து வியட்நாமியக் குடியரசுத் துணைத்தலைவராக உள்ளார். கூடுதலாக, நிகுயேன் தி கிம் நிகான் 2016 மார்ச்சில் இருந்து வியட்நாம் தேசியச் சட்டமன்றத் தலைவியாகத் தேர்ந்தெடுக்கப்பட்டுள்ளார். இதுவே இம்மன்ற முதல் பெண் தலைமையாகும். என்றாலும் வியட்நாமில் வீட்டளவிலும் சமூகப் பொருளியல் மட்டத்திலும் இன்னமும் பழைய ஆண்பாலினப் பாத்திர, பண்பாட்டுத் தாக்கங்கள் இல்லாமல் இல்லை.\n\nSection::::வியட்நாம் போருக்கு முன் வரலாறு.\nSection::::தொடக்கநிலை வரலாறும் சீன ஆட்சியும்.\n\"வீட்டு வாசலில் பகைவன் வந்தால், பெண்களும் போருக்குக் கிளம்புவர்.\" இவ்வுரை வியட்நாம் மகளிர் தகுதிக்கான சான்றாகும் எனக் கூறப்படுகிறது. (Giac den nha dan ba phai danh) – என்பது வியட்நாமிய முதுமொழியாகும். \"giac den nha, dan ba cung danh\" எனும் வியட்நாமிய மேற்கோளின் பொருள் போர் மகளிருக்கு உகந்ததல்ல; என்றாலும் வீட்டு வாசலில் பகைவன் நின்றால் அப்போது பெண்களும் போரில் ஈடுபடுவர் எனபதாகும்.\n\nSection::::திரங் உடன்பிறப்புகள் (மகளிர்) ஆட்சி.\nமுதன்மைக்கட்டுரை:திரங் உடன்பிறப்புகள் (மகளிர்) ஆட்சி\n\nகி.பி 40 இல் திரங் திராசு, திரங் நிகி ஆகிய இரு திரங் உடன்பிறப்பு மகளிர், வியட்நாமை அப்போது ஆண்டுவந்த தோ தின் எனும் ஊழல்மலிந்த சீன ஆளுநரை எதிர்த்துக் கிளர்ச்சி செய்தனர். இவர்கள் கியாவோ சி (இன்றைய வடக்கு வியட்நாம்) பகுதியின் நிலக்கிழாரின் பெண்கள்; அலுவலர்களின்விதவைகள். இவர்கள் மீ இலின்னில் தம் ஆட்சியை வெற்றிபெற்று நிறுவினர். இங்கு திரான் திராசு அரசியாக அறிவிக்கப்பட்டாள். அங்கு அவளுக்காக ஒரு தலைநகரம் உருவாக்கப்பட்டது. மீ இலின்னில் ஆட்சி செய்தபோது தோ தின் ஆட்சியின் \nகொடுமை வாய்ந்த வரிகள் அனைத்தையும் நீக்கினார். இவ்விருவரும் கி.பி 43 இல் சீனப் போர்த்தளபதியான ஏன் அரசகுல மா யுவானால் தோற்கடிக்கப்பட்டனர். இவர்கள் இன்னமும் பெண்போர்மணிகளாகவும் நாட்டின் வீராங்கனைகளாகவும் போற்றப்படுகின்றனர்.\n\n\n"}
{"id": "388089", "url": "https://ta.wikipedia.org/wiki?curid=388089", "title": "ஒதகன்தெங்கர்", "text": "ஒதகன்தெங்கர்\n\nஓதகன்தெங்கர் (மொங்கோலியம்: Отгонтэнгэр, \"பொருள். \"இளைய வானம்\"\") என்பது மங்கோலியாவில் உள்ள கான்காய் மலைகளின் மிக உயரமான சிகரமாகும். இதன் உயரம் 4,008 மீ ஆகும். இது சவ்கான் மாகாணத்தில் அமைந்துள்ளது. கான்காய் மலைகளில் உள்ள மலைகளில் இதன் உச்சி மட்டுமே நிரந்தர பனிப்பாறையுடன் காணப்படுகிறது. இதன் தென் முகம் தான் மங்கோலியாவிலேயே மிகவும் விரிவான கிரானைட் சுவர் ஆகும். \n\nபௌத்த மதத்தை அறிமுகப்படுத்தியதிலிருந்து, மங்கோலியர்களின் புனித மலைகளில் பல கோபமான தெய்வங்கள் வசிப்பதாக மரபுவழி மங்கோலிய நம்பிக்கைகள் உள்ளன. வச்ரபானி குறிப்பாக ஓதகன் தெங்கருடன் தொடர்புடையவராகக் கருதப்படுகிறார்.\n\n"}
{"id": "388100", "url": "https://ta.wikipedia.org/wiki?curid=388100", "title": "நீகாட்டா", "text": "நீகாட்டா\n\nநீகாட்டா ஜப்பான் நாட்டிலுள்ள ஒரு கடல் சார்ந்த மாநிலம் ஆகும். நீகாட்டாவின் தலைநகரம் நீகிட்டா ஆகும். இங்கு ஒரு துறைமுகம் உள்ளது. இந்நகரின் உள்ள மக்கள்தொகை 807450. மக்கள்தொகை அடர்த்தி 1110/ச.கி.மீ. இந்நகரின் மொத்த பரப்பளவு 726.45ச.கி.மீ. \n\nSection::::வரலாறு.\nநீகாட்டா நகர அரசு 1889ல் உருவாக்கப்பட்டுள்ளது. பின் 2005ஆம் ஆண்டு பல நகரங்கள் நீகாட்டாவுடன் இணைக்கப்பட்டு தற்போது 810000 மக்கள் வாழ்கின்றனர். ஹொன்சுவின் ஜப்பான் கடல் கடற்கரை உருவாக்கப்பட்டது. 16 ஆம் நூற்றாண்டில், நிக்காடா எனும் துறைமுகம் ஷினனோ ஆற்றின் முகப்பில் நிறுவப்பட்டது, அதே நேரத்தில் அனோகோ ஆற்றின் முகப்பில் நெட்டரி என்ற பெயரில் ஒரு துறைமுக நகரம் உருவாக்கப்பட்டது. செங்குகோ காலத்தின் போது யூசுகி கென்ஷின் ஆட்சியின் கீழ் இந்த பகுதி பரந்திருந்தது. 17 ஆம் நூற்றாண்டில் நிக்காடாவின் பிரதான தீவில் ஒரு கால்வாயின் அமைப்பு கட்டப்பட்டது.\n\n1858 ஆம் ஆண்டில், யப்பான்-அமெரிக்கா இன் அமிட்டி மற்றும் வர்த்தக ஒப்பந்தப்படி சர்வதேச வர்த்தகத்திற்காக திறக்கப்பட்ட ஐந்து துறைமுகங்களில் ஒன்றாக நீக்காடா நியமிக்கப்பட்டது. 1886 ஆம் ஆண்டில், முதல் பந்தாய் பாலம் ஷிநானோ ஆற்றின் குறுக்கே கிழக்கில் நிக்காடாவின் குடியிருப்புகளையும் மேற்கில் நட்டாரி யையும் இணைக்க கட்டப்பட்டது. 1914 இல் நிக்காடா நெட்டரி இணைக்கப்பட்டது. \n\nSection::::20ம் நூற்றாண்டு.\nஇரண்டாம் உலகப் போரின்போது டோக்கியோவின் தலைநகரங்களுக்கும் ஜப்பானின் கடலுக்கும் இடையில் நிக்காடாவின் மூலோபாய இடம் குடியேறியவர்களுக்கும் இராணுவத்தினருக்கும் ஆசிய கண்டத்தில் இடமாற்றம் செய்வதற்கான ஒரு முக்கிய அம்சமாக இருந்தது. 1945 ஆம் ஆண்டில், போர் முடிவுக்கு வந்தவுடன், ஹைகிஷீமா, கோகுரா, மற்றும் நாகசாகி ஆகிய நான்கு நாடுகளில் ஒன்றான நிக்காடா ஜப்பானில் சரணடைந்தால் அணுகுண்டுக்கு இலக்குகளை எடுத்தது.\n\n1950 ஆம் ஆண்டில், நீகாட்டா நிலையம் கட்டுமான நிறைவு, பண்டாய் பாலம் இருந்து நகர பகுதியில் விரிவாக்கம் செய்யப்பட்டது. 1955 ல் பேரழிவுகரமான தீவு நகரத்தின் பெரும்பகுதி தீ விபத்தால் சிதையுண்டது. பின் இறுதியில் நகரம் மீண்டும் கட்டமைக்கப்பட்டது.\n1964 ஜூன் 16, இல், ஜப்பானை ஒரு பெரிய நிலநடுக்கம் ஏற்ப்ட்டது. , 7.5 ரிக்டர் அளவுகோல்லில் நிலநடுக்கம் ஆக பதிவாகியது . 29 பேர் இறந்ததோடு பெரிய அளவிலான சொத்து சேதத்தை ஏற்படுத்தியது, 1,960 கட்டிடங்கள் முற்றிலும் தரைமட்டமாயின. 6,640 கட்டிடங்கள் பகுதியாக சேதமாயின. \n1965, நீகாட்டாவில் பாயும் அகானோ ஆறு வழியாக ஷியா மின் நிறுவன இரசாயன ஆலையில் இருந்து மீத்தைல் மெர்குரி என்ற மாசுபட்ட வாயு காற்றில் கலந்தது. 690 க்கும் அதிகமான மக்கள் மினமாட்டா நோய் அறிகுறிகளை வெளிப்படுத்தினர், இந்த நோயானது நீகாட்டா மினமாட்டா நோயாக அறியப்பட்டது. \n\nSection::::புவியியல் அமைப்பு.\nநீக்காடா ஜப்பான் கடலோர கடலில் ஒரு வளமான கரையோரப் பள்ளத்தாக்கில் அமைந்துள்ளது. ஷிநானோ நதி மற்றும் அகோனோ ஆறு நகரம் இடையே பாய்கிறது. நீக்காடா நகர் குறைந்த கடல் மட்டம் மற்றும் ஏராளமான நீர் வெள்ளம் கட்டுப்பாட்டு மற்றும் நிலச் சீர்திருத்தங்கள் ஆகியவை அதன் வரலாற்றின் முழுப்பகுதிக்குமான முக்கிய பிரச்சினைகள்.\n\nSection::::காலநிலை.\nநீக்காட்டா நகரம் அதிக மழைப்பொழிவை பெறுகிறது, பெரும்பாலும் மழை வடிவில் உள்ளது. சராசரியாக, நிக்காடா நகரம் ஒவ்வொரு ஆண்டும் சுமார் 269 நாட்கள் மழை பெய்கிறது. சுமார் 170 நாட்கள் மழை அல்லது பனிப்பொழிவு 1 மில்மீட்டர் அளவிற்கு பெய்கிறது. ஜூலை மாதத்தில் மழைப்பொழிவு அதிக அளவில் இருக்கிறது. அதே போல் குளிர்கால மாதங்கள், குறிப்பாக நவம்பர் மற்றும் டிசம்பர் மாதங்களில் அதிக மழை பெய்கிறது. \n"}
{"id": "388102", "url": "https://ta.wikipedia.org/wiki?curid=388102", "title": "நோடா", "text": "நோடா\n\nநோடா (Noda, Chiba) ஜப்பான் நாட்டின் சீபா மநிலத்தில் உள்ள ஒரு நகரம் ஆகும்.\nSection::::அமைவிடம்.\nநோடா என்பது ஒரு ஜப்பானிய நகரம் ஆகும். \nஇத பரப்பளவு 125 ச.கி.மீ..\nஇதன் மக்கள் தொகை 155,644 ஆகும்.\nSection::::வலைத்தளம்.\nநோடா நகர வலைத்தளம்\n"}
{"id": "388103", "url": "https://ta.wikipedia.org/wiki?curid=388103", "title": "எஸ்கிமோ உள்ளான்", "text": "எஸ்கிமோ உள்ளான்\n\nஎஸ்கிமோ உள்ளான் அல்லது வடக்கத்திய உள்ளான் (\"Numenius borealis\") என்பது ஒரு வகை உள்ளான் ஆகும். இது மேற்கு ஆர்க்டிக் கனடா மற்றும் அலாஸ்காவின் தூந்திரப் பகுதியில் உள்ள கரையோரங்களில் ஏராளமான எண்ணிக்கையில் காணப்பட்டது. 1800களின் பிற்பகுதியில் சுமார் 20 இலட்சம் பறவைகள் கொல்லப்பட்டன. இதன் காரணமாக இவற்றை 30 ஆண்டுகளுக்கும் மேலாக யாரும் பார்த்ததில்லை. இந்த இனம் இப்போது அழிந்துவிட்டதாகக் கருதப்படுகிறது. இப்பறவையின் நீளம் சுமார் 30 செமீ (12 அங்குலம்) ஆகும். இவை பெரும்பாலும் பெர்ரிகளை உண்ணக்கூடியவை.\n\nSection::::பிரபலமான கலாச்சாரத்தில்.\nஇந்தப் பறவையின் பரிதாப நிலை \"லாஸ்ட் ஆப் த கர்லூவ்ஸ்\" என்ற நாவலை எழுத ஃப்ரெட் போட்ஸ்வொர்த் என்பவரை ஊக்கப்படுத்தியது. இந்நாவலைத் தழுவி எடுக்கப்பட்ட 1972ம் ஆண்டின் \"ஏ.பி.சி. ஆஃப்டர் ஸ்கூல் ஸ்பெஷல்\" என்ற தொலைக்காட்சித் தொடர்  எம்மி விருது பெற்றது.\n\n\n"}
{"id": "388105", "url": "https://ta.wikipedia.org/wiki?curid=388105", "title": "வியட்நாமில் சமயம்", "text": "வியட்நாமில் சமயம்\n\nநெடுங்காலமாக நிறுவப்பட்ட வியட்நாமின் சமயங்கள் \"(religions in Vietnam)\" எனப்படுபவற்றில் [[வியட்நாமிய நாட்டுப்புறச் சமயம் அடங்கும். இது வரலாற்றியலாக சீனாவின் கன்பூசியனியம், தாவோயியம் சார்ந்த,நெறிமுறைகளையும் திறன்மிக்க பவுத்த தாம் கியாவோ எனும் மும்மை போதனைகளையும் உள்ளடக்கியதாகும். [[வியட்நாம்]] உலகின் மிகக் குறைவாக சமய மயமாகிய நாடுகளில் ஒன்றாகும். 2014 ஆம் ஆண்டின் அரச அலுவற் புள்ளிவிவரப்படி, மொத்த மக்கள்தொகையான 90 மில்லியன் மக்களில் 24 மில்லியன் மக்களே நிறுவனச் சமயங்களைச் சார்ந்துள்ளனர். இவரில், 11 மில்லியன் பேர் பவுத்தர் (12.2%), 6.2 மில்லியன் பேர் கத்தோலிக்கர் (6.8%), 4.4 மில்லியன் பேர் சாவோதையர் (4.8%), 1.4 மில்லியன் பேர் சீர்டிருத்தக் கிறித்தவர்(1.6%), 1.3 மில்லியன் பேர் கோவாகோவாவினர் (1.4%), 75,000 பேர் முசுலிம்கள், 7,000 பேர் பாகாலியர், 1,500 பேர் இந்து சமயத்தவர், மேலும் பிற சிறுகுழுக்கள் (<1%) பிற சமயத்தவர் ஆவர். மரபான தேவர், தேவதை, மூத்தோர் ஆகியவரை வழிபடும் நாட்டுப்புற வடிவம் 1980 களுக்குப் பின்னர் புத்துயிர்ப்பு பெற்றுள்ளது.\n\nபியூ ஆராய்ச்சி மைய 2010 ஆம் ஆண்டின் அறிக்கைப்படி, மொத்த மக்கள்தொகையில், (45.3%) அளவு வியட்நாமியர் நாட்டுப்புறச் சமயம் சார்ந்துள்ளனர். பவுத்தர்கள் 16.4% அளவினர் ஆவர்; 8.2% அளவினர் கத்தோலிக்கக் கிறித்தவர்கள் ஆவர்; எஞ்சிய 30% அளவினர் சமயம் சாராதவர் ஆவர். அலுவல்முறைப்படி, வியட்நாமியப் பொதுவுடைமைக் கட்சியும் அரசும் வியட்நாமை வியட்நாமியச் சமவுடைமைக் குடியரசு எனவும் இதுவொரு நாத்திக ந்நடு என்வும் அறிவித்துள்ளன.\n\nSection::::பருந்துப் பார்வை.\n1999 ஆம் ஆண்டின் மக்கள்தொகை கணக்கெடுப்பின்படி பெர்ம்பாலான வியட்நாமியர் சமயம் சாராதவராக்ப் பதிவு செய்திருந்தாலும், சமயம் என்பது அனைவரும் ஏற்கின்ற ஒத்த நம்பிக்கை, நடைமுறைகள் எனும் வரையறையின்படி, வியட்நாமிய வாழ்க்கையில் சமயம் ஒருங்கிணைந்த பகுதியாகவே உள்ளது, இது உள்நாட்டு, வெளிநாட்டு வியட்நாமியரின் சமூக நடத்தையையும் ஆன்மீக நடைமுறைகளையும் வழிபடுத்துகிறது. தாம் கியாவோ எனும் முச்சமயம், அதாவது, மகாயாணப் பவுத்தம், தாவோயியம், கன்பூசியனியம், நாட்டுப்புறச் சமயம் ஆகியவை இணைந்த கூட்டுச் சிந்தனை மரபு, வியட்நாமியரின் நம்பிக்கைகளிலும் நடைமுறைகளிலும் தாக்கம் செலுத்துகிறது. இது கணக்கெடுப்பில் பதிவாவதில்லை.வியட்நாமியர் பின்பற்றும் மிகக் குறிப்பிடத்தக்க ஆன்மீக நடைமுறைகளில் ஒன்று மூதாதையர் வழிபாடாகும். இவ்வழிபாட்டைச் சீனரும் பெரும்பாலான ஆசியப் பண்பாடுகளும் மேற்கொள்கின்றன. சமயம் சார்ந்த அல்லது சாராத வியட்நாமியரின் வீடுகளிலும் வணிக இல்லங்களிலும் பலிபீடங்கள் உள்ளன. அங்கு மூதாதையருக்கு வழிபாடுகள் செய்யப்படுகின்றன. இவை முதன்மையான மரபு அல்லது சமய விழாக்களில் அதாவது இறப்பு நினைவு விழா, வணிகத் தொடக்கம், குடும்ப உறுப்பினருக்கான வழிப்படுத்தல் போன்ர நிகழ்ச்சிகாளில் மேற்கொள்ளப்படுகின்றன. பெரும்பாலான வியட்நாமியருக்கு பேய்களிலும் ஆவிகளிலும் நம்பிக்கை உண்டு; தம் மூத்தோருக்கு முறையாக வழிபாடு செய்யாவிட்டால் அவர்கள் பசிமிக்க பேய்களாக 9வியட்நாமில் மாதோய்களாக) அலைவர் என்ற நம்பிக்கை வியட்நாமியரிடம் உண்டு . \n\n2002 ஆம் ஆண்டின் பியூ ஆராய்ச்சி மைய அறிக்கை வியட்நாமின் 24% அளவு மக்கள்தொகையைச் சார்ந்தவரே சமயத்தை மிகவும் முதன்மையானதாகக் கருதுகின்றனர்.\n\n\nSection::::வரலாறு.\n[[File:Buddha statue, Nha Trang.jpg|thumb|200px|[[வியட்நாம்]] நாட்டில் நிகா திராங்கில் உள்ள மாபெரும் புத்தர் சிலை.]]\n\nவியட்நாமியரின் மிகப் பழைய சமய நடைமுறைகளாக ஆவி வழிபாடும் குலக்குறி வழிபாடும் நிலவின.தோன் சோன் முரசு அழகுபாடுகள் விழா, சமயப் பொருள்களும் நம்பிக்கைகளும் அமைந்தவையாக ஏற்றுக்கொள்ளப்படுகின்றன.அவற்றில் பறவை உருவங்கள் உள்ளன; எனவே தொடக்க கால வியட்நாமிய்ர் பறவைகலை வழிபட்டிஉக்கலாம். வியட்நாமியக் கலையில் அடிக்கடி நீர்த்தும்பிகள் அமைகின்றன.இது அவர்களது தந்தையாக்க் கருதப்படும் இலாசுலோங் குவான் எனும் தொன்மக் கடவுளாகிய தும்பிக்கடவுளின் வழிபாடாகலாம்.\n\nSection::::அகச் சமயங்கள்.\n[[File:Lien2.jpeg|thumb|150px|அடுக்குத் தூபியில் வழிபடும் இலேந்தோங் வழியினர்.]]\nமுதன்மைக்கட்டுரை:வியட்நாமிய நாட்டுப்புறச் சமயம்\n\nSection::::பவுத்தம்.\n[[File:Chua Mot Cot.jpg|thumb|225px|கனாயில் உள்ள ஒற்றை அடுக்குத் தூபி, வரலாற்றுப் பவுத்தக்கோயில்.]]\n\n[[File:Amitbabha and female devotee detail.jpg|thumb|225px|தூயநில ஆசான் அமிதாப புத்தர், பெண்துறவிக்கு அருள்தருதல், குவானாம் அடுக்குத் தூபி, சோலான்.]]\n\nமுதன்மைக்கட்டுரை:வியட்நாமில் பவுத்தம்\n\nSection::::கிறித்தவம்.\nமுதன்மைக்கட்டுரை:வியட்நாமில் கிறித்தவம்\n\nSection::::கத்தோலிக்கம்.\n[[File:HCMC Notre Dame Cathedral.jpg|thumb|170px|நோத்ரே தாம் தேவாலயம், ஓ சி மின் நகர், வியட்நாம்.]]\n\nமுதன்மைக்கட்டுரை:வியட்நாமில் உரோமக் கத்தோலிக்கம்\n\nSection::::சீர்திருத்தக் கிறித்தவம்.\nமுதன்மைக்கட்டுரை:வியட்நாமில் சீர்திருத்தக் கிறித்தவம்\n\nSection::::சாவோ தையியம்.\n[[File:Cao Dai prayers 2.jpg|thumb|225px|வியட்நாம், தாய்மின் நகரில் சாவோதையில் துறவிகள் வழிபடல்.]]\n\nSection::::இந்து சமயம்.\nமுதன்மைக்கட்டுரை:தென்கிழக்காசியாவில் இந்து சமயம், வியட்நாம்\n\n[[File:Hindu Temples Cham Empire Nha Trang Vietnam.jpg|thumb|[[வியட்நாம்]] நாட்டில் நிகா திராங்கில் உள்ள இந்துக் கோயில்]]\n\nSection::::இசுலாமியம்.\n[[File:Mosque near Chau Doc, Vietnam.jpg|right|ஆன் கியாங்கில் உள்ள மசூதி|thumb|225px]]\nமுதன்மைக்கட்டுரை:வியட்நாமில் இசுலாமியம்\n\nSection::::யூதவியம்.\nமுதன்மைக்கட்டுரை:வியட்நாமில் யூதர் வரலாறு\n\nSection::::பாகாலியம்.\nமுதன்மைக்கட்டுரை:வியட்நாமில் பாகாலியம்\n\nSection::::சமய விடுதலை.\nமுதன்மைக்கட்டுரை:வியட்நாமில் சமய விடுதலை\n\n\n\n[[பகுப்பு:வியட்நாமில் சமயம்| ]]\nSection::::வெளி இணைப்புகள்.\n[[பகுப்பு:தென்கிழக்காசியாவில் சமயம்]]\n[[பகுப்பு:ஆசியாவில் சமயம்]]\n[[பகுப்பு:ஆசிய மாதக் கட்டுரைகள் நவம்பர் 2017]]"}
{"id": "388109", "url": "https://ta.wikipedia.org/wiki?curid=388109", "title": "வளை ஆந்தை", "text": "வளை ஆந்தை\n\nவளை ஆந்தை (\"burrowing owl\", உயிரியல் பெயர்: \"Athene cunicularia\") என்பது ஒரு சிறிய ஆந்தை ஆகும். இது நீண்ட கால்களைக் கொண்டுள்ளது. இது வட மற்றும் தென் அமெரிக்காவின் திறந்த நிலப்பரப்புகளில் காணப்படுகிறது. புல்வெளிகள், மேய்ச்சல்நிலங்கள், வேளாண்மைப் பகுதிகள், பாலைவனங்கள் அல்லது குறைந்த தாவரங்களுடன் கூடிய வேறு எந்த வெளிப்புற உலர்ந்த பகுதியிலும் இவை காணப்படுகின்றன. இவை வளைகளில் தங்குகின்றன. தரை நாய்களால் (\"Cynomys spp.\") தோண்டியெடுக்கப்பட்டவை போன்ற வளைகளில் தங்குகின்றன. பெரும்பாலான ஆந்தைகள் போலல்லாமல், வளை ஆந்தைகளானது பகல் நேரத்தில் சுறுசுறுப்பாக இருக்கும். எனினும் இவை  மதிய வெப்பத்தைத் தவிர்க்கின்றன. அனைத்து வகையான ஆந்தைகளையும் போலவே, வளை ஆந்தைகள் அந்தியிலிருந்து விடியற்காலை வரை வேட்டையாடும். இந்நேரத்தில் இவை தங்கள் இரவுப் பார்வை மற்றும் கேட்கும் திறனைச் சாதகமாகப் பயன்படுத்துகின்றன. இவை காடுகளைத் தவிர்த்து திறந்த புல்வெளிகளில் வாழ்கின்றன. இதன் காரணமாக இவற்றிற்கு நீண்ட கால்கள் உருவாகியுள்ளன. இது வேட்டையாடும் போது வேகமாக ஓட மற்றும் பறக்க உதவுகிறது.\n\n\n"}
{"id": "388147", "url": "https://ta.wikipedia.org/wiki?curid=388147", "title": "தமிழ்நாடு முஸ்லிம் லீக்", "text": "தமிழ்நாடு முஸ்லிம் லீக்\n\nதமிழ்நாடு முஸ்லிம் லீக் ( Tamil Nadu Muslim League ) தமிழகத்தின் ஒரு அரசியல் கட்சியாக 1973 ஆம் ஆண்டு நாவலர் அ._மு._யூசுப்_சாகிப் மற்றும் இலப்பைகுடிக்காடுஅப்துல் காதர் ஜமாலி சாகிப் ஆகியோரால் துவங்கப்பட்டது \n\nSection::::தலைவர்கள்.\nஇக்கட்சியின் தலைவராக ஹபிபுல்லா பேக்கும், செயலாளராக அ. மு. யூசுப் சாகிப் தேர்ந்தெடுக்கப்பட்டனர்.\n\nSection::::அரசியல்.\nஇக்கட்சி துவஙகப்பட்ட‌ கால கட்டத்தில் தமிழகத்தில் நடைபெற்ற இடைத்தேர்தல்களில் அ.தி.மு.க.வுக்கு ஆதரவு அளித்தது. எனினும் இவரது தலைமையிலான தமிழ்நாடு முஸ்லிம் லீகிற்கு சமுதாய மக்களிடம் போதிய ஆதரவு கிடைக்கவில்லை.\n1977 ஆம் ஆண்டு நடைபெற்ற சட்டமன்றத் தேர்தலுக்குப் பின்னர் சி.ஹெச் முகம்மது கோயா உள்ளிட்ட கேரள மாநில லீக் தலைவர்கள் யூசுப் சாகிபுடன் மேற்கொண்ட சமரசப் பேச்சு வார்த்தைகள் காரணமாக தமிழ்நாடு முஸ்லீம் லீக்கைக் கலைத்துவிட்டு இந்திய யூனியன் முஸ்லிம் லீக்கில் இணைந்தது\n"}
{"id": "388149", "url": "https://ta.wikipedia.org/wiki?curid=388149", "title": "அ. மு. யூசுப் சாகிப்", "text": "அ. மு. யூசுப் சாகிப்\n\nஅ. மு. யூசுப் சாகிப் (1928- 1993) இந்தியாவில் புகழ்பெற்ற ஓர் இசுலாமிய பத்திரிகையாளரும், எழுத்தாளரும், இந்திய யூனியன் முஸ்லிம் லீக்கின் முன்னணித் தலைவர்களில் ஒருவரும், சிற்றிதழ் ஆசிரியருமாவார். சில திரைப்படங்களுக்கு பின்னணிக் குரலும் கொடுத்துள்ளார். தலை சிறந்த பேச்சாளரான இவரை நாவலர் யூசுப் என்றே அழைத்தனர்.\n\nSection::::பிறப்பு.\nஅ. மு. யூசுப் சாகிப் 1928 ஆம் ஆண்டு புதுச்சேரி மாநிலம் காரைக்காலில் அப்துல்ஹை - பாத்திமா பீவி தம்பதியினரின் மகனாகப் பிறந்தார். தனது ஆரம்ப மற்றும் இடைநிலைக் கல்வியை காரைக்காலிலேயே கற்றுத்தேறினார். காரைக்கால் அப்போது பிரெஞ்சுக் காலனியாக இருந்ததால், அவருக்குப் பிரரெஞ்சு மொழியும் ஓரளவு தெரியும்.\n\nSection::::எழுத்துத் துறை.\nஏ.எம். யூசுப் இளமையிலேயே எழுதுவதில் ஆர்வம் கொண்டிருந்தார். 1943 ஆம் ஆண்டு, அதாவது தனது 15 வயதிலேயே கதம்பம்என்ற கையெழுத்து இதழை எஸ். எம். உமருடன் இணைந்து நடத்தினார். பக்கர் என்பவரின் ஓவியங்கள் இவ்விதழை அலங்கரித்துள்ளன. மேலும் பால்யன் என்ற இதழிலும் எழுதி வந்தார், 1947 ஆம் ஆண்டு காரைக்காலில் முஸ்லிம் லீக் என்ற இதழை தானே தொடங்கி நடத்தி வந்தார். இக்கால கட்டத்தில் இந்தியாவில் செய்தித் தணிக்கை காணப்பட்டது. இதனால் அதிகாரிகளுடன் அடிக்கடி மோதல்களுக்கு உட்பட்டார். இத்தகைய இக்கட்டான நேரத்தில் இவரது நண்பர்கள் இவரை சிங்கப்பூருக்கு அனுப்பி வைத்தனர். அங்கு வெளிவந்து கொண்டிருந்த மலாயா நண்பன் இதழில் ஆசிரியர் கரீம் கனியுடன் சில காலம் பணியாற்றி விட்டு நாடு திரும்பினார். சிங்கப்பூரிலிருந்து இந்தியா திரும்பிய இவர் 1952ம் ஆண்டு மறுமலர்ச்சி எனும் வார இதழை ஆசிரியராக இருந்து வெளியிட்டுள்ளார். இசுலாமிய இதழ்களில் நீண்ட காலங்களாக வெளிவந்த இதழாகவும், சில காலங்கள் அதிக விற்பனையுள்ள சிற்றிதழாகவும் இது இருந்துள்ளது. மறுமலர்ச்சி 'இசுலாமியக் கலைக்களஞ்சியம்' எனும் நூலினையும் வெளியிட்டுள்ளது.\n\nSection::::அரசியல்.\nஇவர் முஸ்லிம் லீக்கில் இணைந்து “தமிழ் நாடு முஸ்லிம் லீக் பொதுச் செயலாளராக” வளர்ச்சியடைந்தார். காரைக்காலுக்கு 'முஸ்லிம் லீக்' இயக்கத்தை கொண்டு வந்தவர்களில் இவரும் ஒருவராவார்.\n\nSection::::நீரிழிவு நோய் பாதிப்பு.\nஇவர் நீரிழிவு நோய் காரணமாக மிகவும் பாதிப்படைந்தார். இதில் ஒரு காலை இழந்தார். இருப்பினும் தன் எழுத்துப் பணியைத் தொடர்ந்தார். இச்சந்தர்ப்பத்தில் \"கால் போனால் போகட்டுமே, பேனா பிடிக்க கை இருக்கின்றதே, தொடர்ந்து பணியாற்றுவேன்\" என்று இதழியல் பணி தொடர்ந்தார்.\n\nSection::::இறப்பு.\nஇவர் ஏப்ரல் 23, 1993 அன்று அவருடைய 67வது வயதில் காலமானார்.\n"}
{"id": "388153", "url": "https://ta.wikipedia.org/wiki?curid=388153", "title": "அப்துல் காதர் ஜமாலி சாகிப்", "text": "அப்துல் காதர் ஜமாலி சாகிப்\n\nஅப்துல் காதர் ஜமாலி சாகிப் 25டிசம்பர்1922 ஆம் ஆண்டு அரசியல்வாதி ஆவார். பெரம்பலூர் மாவட்டம் இலப்பைகுடிக்காடு பேரூராட்சியில் பிறந்தார்.\n\nSection::::பிறப்பு.\nஅஹமது புகாரி ஜெய்த்தூன் பீவி தம்பதியரின் நான்காவது மகனாகப் பிறந்தார்.\n\nSection::::கல்வி.\nதொடக்க மற்றும் இடை நிலைக்கல்வியை உள்ளூரிலேயே பயின்ற இவர் சென்னை பெரம்பூரில் செயல் பட்டுவரும் ஜமாலியா அரபுக்கல்லூரியில் ஓதி ஜமாலி என்ற பட்டம் பெற்றார், இதனாலேயே இவரை ஜமாலி என்றே மக்கள் அழைக்களாயினர்.\n\nமேலும் திருவையாற்றிலுள்ள தமிழ்க்கல்லூரியில் பயின்று தமிழில் (வித்வான்) புலவர் பட்டம் பெற்றார். தமிழக முஸ்லிம் லீக் தலைவர்களிலேயே தமிழ் வித்வான் பட்டம் பெற்றவர் இவர் ஒருவர்தான் என்பது குறிப்பிடத்தக்கது.\n\nSection::::பத்திரிக்கை ஆசிரியராக.\nமுஸ்லிம் லீக் மற்றும் மறுமலர்ச்சி_(சிற்றிதழ்) பத்திரிக்கைகளில் ஆசிரியராகவும், பங்குதாரராகவும் செயல்பட்டவர்.\n\nSection::::அரசியல் மற்றும் சட்ட மன்ற உறுப்பினர்.\nஇந்தியன் யூனியன் முஸ்லிம் லீக்கில் இணைந்து தனது அரசியல் பணியை துவக்கினார். கட்சியின் கிளைப்பொறுப்புகளில் துவங்கி மாநில பொறுப்புவரை அனைத்து மட்டத்திலும் பணியாற்றினார். அன்றைய சென்னை மாகணத்தின் 1948 ஆம் ஆண்டு நடைபெற்ற இடைத்தேர்தலில் இராமநாதபுரம் (சட்டமன்றத் தொகுதி) தொகுதியில் போட்டியிட்டு வெற்றி பெற்று சட்ட மன்ற உறுப்பினரானார். \n\nSection::::தமிழ்நாடு முஸ்லிம் லீக்கில்.\nஇந்திய யூனியன் முஸ்லிம் லீக்கில் சக நிர்வாகிகளுடன் ஏற்பட்ட கருத்து வேறுபாட்டால், 1973 ஆம் ஆண்டு நாவலர் அ. மு. யூசுப் சாகிப்புடன் இணைந்து தமிழ்நாடு முஸ்லிம் லீக் என்ற கட்சியை துவங்கினார்.\n\nSection::::நாடு பிரிவிணையின் போது.\nநாடு பிரிவிணையின் போது டிசம்பர் 13,14 ஆகிய தேதிகளில் 1947ல் கராச்சி நகரில் நடைபெற்ற கவுன்சில் கூட்டத்தில் காயிதே மில்லத் இஸ்மாயில் சாகிபுடன் சென்னை மாகாணப் பிரதிநியாக கலந்து கொண்ட ஐவரில் ஒருவராக இவரும் இருந்தது குறிப்பிடத்தக்கது.\n\n\nSection::::இறப்பு.\nஉடல் நலிவுற்றிருந்த ஜமாலி சாகிப் அவர்கள் 12 ஏப்ரல் 1996 ஆம் ஆண்டு தன்னுடைய 74 வயதில் மரணமுற்றார்.\n\n"}
{"id": "388154", "url": "https://ta.wikipedia.org/wiki?curid=388154", "title": "ஹடுக்கன்தீன் கோவில்", "text": "ஹடுக்கன்தீன் கோவில்\n\nஹடுக்கன்தீன் கோவில் புகழ்பெற்ற கோவில்களில் ஒன்றாக மிகத் தொன்மையான அரக்கனீஸ் நகரமான மராக் யுவில், ராகினி மாநிலத்தில், மியான்மரில் உள்ளது. இந்தப் பெயரின் பொருள் \"குறுக்கு உத்தரம் ஒழுங்குமுறை மண்டபம்\".\n\nSection::::வரலாறு.\nஹடுக்கன்தீன் கோவில் 1571 ஆம் ஆண்டில் மன்னர் மின் பலாங்கால் கட்டப்பட்டது, அவரது ஆட்சியில் மராக் யு பேரரசுக்கு செழுமையையும் விரிவாக்கத்தையும் கொண்டுவந்ததாக கூறப்படுகிறது. மேலும் மன்னர் மின் பலாங்கால் ஒரு டஜன் தூபிக் கோவில்கள் கட்டப்பட்டதாக நம்பப்படுகிறது. அதில் 1577 ஆம் ஆண்டில் கட்டப்பட்ட அரசரின் அரண்மனை மற்றும் பிட்டாகா டைக் என்ற நூலகக் கட்டிடம் ஆகிய இரண்டும் மட்டுமே மீதமிருக்கும் கட்டிடங்களாகும்.\n\nபிட்டாகா டைக் ஒரு சிறிய, மிகவும் அழகுபடுத்தப்பட்ட கல் கட்டிடம் மலர் வடிவங்களின் சிற்பங்கள் கொண்டு அலங்கரிக்கப்பட்டுள்ளது. இது வடக்கு திசையில் ஹதுபாயன் தூபியிருக்கும் பகுதிக்கு அருகில் காணப்படும். இந்தக் கோவில் தொன்மையான் பெளத்த புனித நூல் திரிபிடகாவை பாதுகாக்கும் இடமாக மன்னரால் கட்டப்பட்டுள்ளது. இந்த நூல் அப்போதைய சிலோனிலிருந்து (இப்போது இலங்கை) மன்னரால் கொண்டுவரப்பட்டது.\n\nSection::::கட்டிட அமைப்பு.\nமராக் யு புத்தமத கோவில்களைப் போலவே இந்தக் கோவிலும் இரட்டை பயன்பாடு கொண்டதாக கோபுரமாகவும் பதுங்கும் குழிகள் கொண்ட கோட்டை-கோவிலாகவும் வடிவமைக்கப்பட்டுள்ளது. இது ஒரு 'தெய்ன்' (ஒழுங்குமுறை மண்டபம்) என்றாலும், இது மராக் யு இல் உள்ள மிகவும் இராணுவ பயன்பாட்டிற்கான கட்டிடங்களில் ஒன்றாகும், எழுப்பப்பட்ட தரையில் கட்டப்பட்டது, ஒரே நுழைவாயில் மற்றும் சிறிய ஜன்னல்கள் கொண்டுள்ளது.\n\n19 ஆம் நூற்றாண்டின் பிற்பகுதியில் மராக் யுவில் உள்ள தொன்மையான கட்டிடங்களை ஆய்வு செய்வதற்காக பிரித்தானியப் பேரரசு ஒரு தொல்பொருள் நிபுணரான டாக்டர் எமில் ஃபொச்சாம்மேர் அனுப்பியது. அவர் கோவில்களை (தூபிகளை) ஆய்வுகள் செய்து போரின் சமயங்களில் புத்த மதத்தினர் தங்குவதற்காக கட்டப்பட்ட ஒழுங்கு மண்டபம் மற்றும் பதுங்கும் கோட்டைகளாக பயன்படுத்திருக்கலாம் என்றார்.\n\nகோவிலின் நடுவில் ஒரு காளான் வடிவத்தில் ஒரு குவிமாடம் உள்ளது அதன் மேல் கிரீடம் அல்லது ஹதி உள்ளது, நான்கு மூலைகளிலும் சிறிய தூபிகளால் சூழப்பட்டுள்ளது. மத்திய குவிமாடத்தின் முகப்பின் அடிவாரத்தில் ஒரு சதுர ஜ்ன்னல் வடிவமைக்கப்பட்டு, அதன் வழியே விடியற்காலை சூரியனின் கதிர்கள் நேரடியாக பிரதான புத்தர் படத்தின் மையப்பகுதிக்குள் பிரகாசிக்கின்றன. கோயிலின் மேற்கு பக்கத்தில் ஒரு சிறிய தியான அறை உள்ளது, இதை பிரதான வாயில் வழியாக மட்டுமே அணுக முடியும்.\n\nகோவில் செங்கல் மற்றும் கற்களை கொண்டு கட்டப்பட்டுள்ளது.\n\nஹடுக்கன்தீன் கோவிலில் மூன்று அறைகள் கடிகார முல் சுழற்சி திசையில் வரிசையாக உள்ளது. இந்தக் கோவிலில் மொத்தம் 180 புத்தர் சிலைகள் உள்ளன. தாழ்வாரப் பகுதியில் 179 சிறிய சிலைகளும், மத்திய மண்டபத்தில் ஒரு சிலையும் உள்ளன. இதிலுள்ள ஒவ்வொரு பக்கத்திலும் செதுக்கப்பட்ட ஆண் மற்றும் பெண் உருவங்கள் உள்ளது. இது இந்தக் கோவிலை உருவாக்கவுதற்காக நன்கொடை கொடுத்தவர்களை சிறப்பிப்பதற்காக இந்தச் சிலைகளை உருவாக்கி இருக்கலாம்.\n\nகோவிலின் இருண்ட உட்புறத்தில் மெழுகு வர்திகள் ஏற்றப்பட்டு ஒரு மாயத்தோற்றத்தை உருவாக்குகிறது. கோவிலின் உள்ளே செல்ல வளைந்து செல்லும் பாதையில் உட்புறம் சென்றால் நேராக மத்திய் மண்டபத்தில் அமைந்திருக்கும் புத்தர் சிலைக்கு வந்தடைவோம்.\n\n"}
{"id": "388164", "url": "https://ta.wikipedia.org/wiki?curid=388164", "title": "வியட்நாமிய உணவு", "text": "வியட்நாமிய உணவு\n\nவியட்நாமிய உணவு \"(Vietnamese cuisine)\" என்பது வியட்நாமில் வழக்கில் உள்ள உணவுகளையும் பருகுவகைகளையும் உள்ளடக்கும். ஒட்டுமொத்த வியட்நாமிய உணவில் ஐஞ்சுவைகள் அமையும். ஐஞ்சுவை வியட்நாம் மொழியில் \"நிகூ வி (ngũ vị)\") எனப்படுகிறது. ஒவ்வோரு வியட்நாமிய உணவிலும் தனித்தன்மை வாய்ந்த நறுஞ்சுவை இருக்கும். இது ஐந்து சுவைகளில் ஒன்று அல்லது இரண்டு சுவைகளின் கூட்டாக அமையும். வியட்நாமிய உணவின் வழக்கமான உட்கூறுகளாக, மீன்குழைவு, கல்லிறால் மசியல், சோயாக் குழைவு, புத்திலைகள், பழங்கள், காய்கறிகள் இருக்கும். வியட்நாமிய உணவுவகைகளில் மஞ்சட்புல்லரிசி,இஞ்சி, புதினா, வியட்நாம் புதினா, நீள்கொத்தமல்லி, சாய்கோன் சின்னமோன், குறுமிளகாய், எலுமிச்சம்பழம், தாய் பாசில் இலைகள் ஆகியன இருக்கும்.மரபு வியட்நாமியச் சமையலில் புதிய உட்கூறுகளும் குறைவான பாலும் எண்ணெயும் காய்கறிகளும் கீரைகளும் அழகிய காட்டமைவும் அமைவதால் பலராலும் பெரிதும் போற்றி உண்ணப்படுகிறது. புதுக்கீரைகளும் இறைச்சியும் சமமாக கலப்பதாலும் நுண்சுவைக்கேற்ப சுவைப்பொருள்களைத் தேர்ந்தெடுத்த பாங்கில் பயன்படுத்துவதாலும், வியட்நாமிய உணவு உலகளாவிய நிலையில் உடல்நலத்துக்கு உகந்த உணவாகக் கருதப்படுகிறது. \n\nSection::::மெய்யியல் சிறப்பு.\nவியட்நாம் மக்கள் சமனிலை விதிகளை மதிப்பதால், வியட்நாமிய உணவு நறுமனம், நறுஞ்சுவை, நன்னிறம் ஆகியவற்ரின் சேர்மானம் சமனிலையில் அமையும். வியட்நாமிய உணவு ஐங்கூறுபாடுகளின் கூட்டாகும்; உணவு சமைக்கும்போது இந்தக் கூறுபாடுகளுக்கு இடையிலும் சமனிலை போற்றிப் பேணப்படுகிறது. பல வியட்நாமிய உணவுகள் பின்வரும் ஐஞ்சுவை பொதுளியனவாகும் (\"நிகூ வி\"): கார்ப்பு (பொன்மம்), உவர்ப்பு (மரம்), கைப்பு (தீ), உவர்ப்பு (நீர்), இனிப்பு (மண்); உரிய ஐந்து உறுப்புகளாவன, (\"நிகூ தாங்\"): பித்தப் பை, சிறுகுடல், பெருங்குடல், வயிறு, சிறுநீர்ப் பை என்பனவாகும்.\n\nவியட்நாமிய உணவுகள் ஐவகை ஊட்டங்களைக் கொண்டுள்ளன. அவை, (\"நிகூ சாத்\") எனப்படும். அவை தூள், நீர் அல்லது நீர்மம், கனிமச் சத்துகள், புர்தம், கொழுப்பு என்பனவாகும். வியட்நாமியச் சமையல்காரர்கள் உணவுகளில் ஐந்து நிறங்களைப் பயன்படுத்துகின்றனர். அவை (\"நிகூ சாசு\") எனப்படும். அவை, வெண்மை (பொன்மம்), பச்சை (மரம்), மஞ்சள் (மண்), சிவப்பு (தீ), கறுப்பு (நீர்) என்பனவாகும்.\n\nவியட்நாமிய உணவுகள் ஐம்புலன்களுக்கும் விருந்தளிக்கின்றன. ஐம்புலன்கள் \"நாம் கியாசு குவான்\" எனப்படுகின்றன. உணவு அழகுபடுத்தல் கண்களுக்கு விருந்தளிக்கிறது; நொறுக்கு உணவுகள் ஓசையைத் தருகின்றன; நாக்கு ஐஞ்சுவைகளில் திளைக்கிறது; மூக்கு கீரைகள் தூண்டும் மணக்கூறுபாடுகளை முகர்கிறது; சுருள் உணவுகள் போன்ற சில உணவு வகைகளை தொட்டு உணரலாம். Whether சிக்கலானதோ எளியதோ வியட்நாமிய உணவுகள் உண்ணல் இன்பத்தை உண்ணும்போது தரவல்லன.\nSection::::ஐம்பூத ஒப்புறவு.\nவியட்நாமிய உணவு, வூ சிங் எனும் ஆசிய ஐம்பூத, மாபூதக் கோட்பாட்டு நெறியின் தாக்கமுற்றதாகும், \n\nSection::::யின்-யாங் சமனிலை.\nஉடலுக்கு நன்மைதரும்படி, உணவு வகைகளின் தேர்வில் யின்-யாங் சமனிலை நெறி பின்பற்றப்படுகிறது. இதேபோல, கட்டமைப்பு வேறுபாட்டுச் சமனிலையும் நறுஞ்சுவை வேறுபாட்டுச் சமனிலையும் முதன்மையாகக் கருதப்படுகின்றன, இச்சமனிலைக்கு உட்கூறுகளின் குளிர்த்தல், சூடேற்றல் இயல்புகள் சார்ந்த நெறி கருத்தில் கொள்ளப்படுகிறது. சூழல், வெப்பநிலை, உணவின் சுவை ஆகியவற்றின் சமனிலைகள் அமைந்த தகுந்த உணவுகள், உரிய பருவத்துக்கேற்ப பரிமாறப்படுகின்றன. Some examples are:\n\n\n\n\n\nSection::::பண்பாட்டுச் சிறப்பு.\nஉப்பு வாழ்வோர், இறந்தோர் உலகங்களிடையே அமையும் உறவின் குறியீடாக பயன்படுகிறது. \"பான் பூ தே\" எனும் சொல் திருமணமான முழுநிறைவான சீரிசைவு மிக்க இணையரைக் குறிக்கப் பயன்படுகிறது. புத்தாண்டுப் பிறப்பு போன்ற சிரப்பு விழா நாட்களில் இரந்த மூதாதையருக்கு உணவுகள் பலைபீடத்தில் வைத்துF வன்ங்கப்படுகிறது. வியட்நாமியப் பண்பாட்டில் சமைத்தலும் உணவு உட்கொள்ளலும் மிகமிக முதன்மையான பாத்திரத்தை வ்கிக்கின்றன. ஆன் (உண்ணல்) எனும் விய்ட்நாமியச் சொல் பல வியட்நாமியப் பழமொழிகளில் வருகிறது. இது பலவகை ஆகுபெயர்களாகிப் பல பொருண்மைப் புல விரிவுகளைத் தருகிறது.\n\nSection::::சமையல் நுட்பங்கள்.\nசில பொதுவான சமையல் நுட்ப முறைகள் பின்வருமாறு: \n\n\n"}
{"id": "388165", "url": "https://ta.wikipedia.org/wiki?curid=388165", "title": "தமிழ்நாட்டின் உயிரினங்கள்", "text": "தமிழ்நாட்டின் உயிரினங்கள்\n\nதமிழ்நாட்டில் 2000க்கும் அதிகமான உயிரினங்கள் காணப்படுகின்றன.\n\nSection::::பாலூட்டிகள்.\nஆசிய யானை, வங்காளப் புலி, இந்தியச் சிறுத்தை, தேன் கரடி, கடமா, காட்டுப்பன்றி, சோலைமந்தி, நீலகிரி மந்தி, சாம்பல் மந்தி, குல்லாய் குரங்கு, நீலகிரி வரையாடு, நாற்கொம்பு மான், செந்நாய், மர மூஞ்சூறு, கடமான், சருகுமான், குரைக்கும் மான், காட்டுப்பூனை, மீன்பிடிப் பூனை, சிறுத்தைப் பூனை, சிறிய இந்திய புனுகுப் பூனை, ஆசிய மரநாய், சிறிய இந்திய கீரிப் பிள்ளை, புல்வாய், புள்ளிமான், கோடிட்ட கழுதைப்புலி, நீலகிரி மார்ட்டின், திருவாங்கூர் பறக்கும் அணில், பழுப்பு மலை அணில், பறக்கும் அணில், இந்திய அணில், இந்திய முயல், இந்திய எறும்பு தின்னி, காட்டு நீர்நாய், மலபார் ஊசிமுனை டோர்மவுஸ், இந்தியக் குள்ள நரி, சென்னை முள்ளெலி, இந்திய கொண்டை முள்ளம்பன்றி மற்றும் ஆற்று நீர்நாய் ஆகியவை தமிழ்நாட்டில் காணப்படும் பாலூட்டிகள் ஆகும். \n\nSection::::பறவைகள்.\nமலபார் கொரிப்பான், மலபார் வெள்ளை கறுப்பு இருவாச்சி, கருப்பு புறா, நீலகிரி சிரிக்கும் பறவை, பொரி வல்லூறு, இராசாளிப் பருந்து, கிழக்கத்திய டாலர் பறவை, நீலகிரி நெட்டைக்காலி, சிறிய சிலந்திவேட்டைப் பறவை, நீலகிரி நீலச்சிட்டு, பட்டாணி உப்புக்கொத்தி, சிறிய இந்திய உழவாரன், வெள்ளை உதர வால் காக்கை, வெள்ளை உதர மரங்கொத்தி, பச்சை ஏகாதிபத்தியப் புறா, நீலகிரி ஈபிடிப்பான், பெரிய காது பக்கி, வெள்ளைக் கானாங்கோழி, இதயவடிவப் புள்ளி மரங்கொத்தி, மயில், சாம்பல் மார்புப் பச்சைப் புறா, பொரி உள்ளான், இளவேனிற்கால தொங்கும் கிளி,\nமலபார்\nகிளி, வெண்புருவக் கொண்டலாத்தி, மலை மீன்கொத்தி, சாம்பல் தலை மீன்பிடிக் கழுகு, அரக்குத் தலை சிறிய மரங்கொத்தி, கருப்பு ஆரஞ்சு ஈபிடிப்பான், பச்சைக் குக்குறுவான், நீலத்தாடி தேனீ-உண்ணும் பறவை, அகலவால் புல்பறவை, நீர்க்காக்கை, பாம்புத் தாரா, ஹெரான், இக்ரெட், நத்தை குத்தி நாரை, துடுப்பு வாயன், வெள்ளை அரிவாள் மூக்கன், முக்குளிப்பான், இந்திய காணான்கோழி, நெடுங்கால் உள்ளான், சில புலம்பெயரும் வாத்துக்கள் மற்றும் சாம்பல் பெலிகன் ஆகியவை தமிழ்நாட்டில் காணப்படும் பறவைகள் ஆகும். \n\nSection::::கடல்வாழ் உயிரினங்கள்.\nஆவுளியா, ஆமை, ஓங்கில், கருவாலிக்கொட்டை புழு ஆகியவை தமிழ்நாட்டில் காணப்படும் கடல்வாழ் உயிரினங்கள் ஆகும்.\n\nSection::::பூச்சிகள்.\nவண்ணத்துப்பூச்சிகள்: தெற்கத்திய பறவையிறக்கை, உரோசா அழகி, சிவப்புடல் அழகி, நெட்டிலி அழகி, நாட்டு நீல அழகி, மரகத அழகி, கத்திவால் அழகி, ஐம்பட்டை கத்திவால் அழகி, கோமாளி, மலபார் பட்டை அழகி, மலபார் காகம், சிவப்பு ஹெலன், கறிவேப்பிலை அழகி, நீல மோர்மோன், பாரிசு மயில், மலபார் பட்டை மயில், பட்டை மயில், கொன்னை வெள்ளையன், கடோப்சிலியா பைராந்தே, சிறிய புள் மஞ்சள், புல் மஞ்சள், மஞ்சள் அழகி, சுற்றும் வெள்ளையன், செபோரா நெரிசா, செபோரா நடினா, கேப்பர் வெள்ளை, அபியாஸ் இந்திரா, அபியாஸ் லின்சிடா, அபியாஸ் அல்பினா, அபியாஸ் வர்டீ, சிறிய ஆரஞ்சு முனை, வெள்ளை ஆரஞ்சு முனை, மஞ்சள் ஆரஞ்சு முனை, பரேரோனியா வலேரியா, பெரிய ஆரஞ்சு முனை ஆகியவை தமிழ்நாட்டில் காணப்படும் பூச்சிகள் ஆகும். \n\nSection::::ஊர்வன.\nமுக்கர் முதலை, கருநாகம், புல்விரியன், இந்திய மலைப் பாம்பு, திருவிதாங்கூர் ஆமை, இந்திய நாகம், கட்டுவிரியன், கண் குத்திப் பாம்பு, குக்ரி பாம்பு, இந்திய உடும்பு, இந்திய பச்சோந்தி, ஓணான், பறக்கும் பல்லியோந்திகள், சிற்றாமை (ஆலிவ் ரிட்லி), கொச்சி பிரம்பு ஆமை, கருப்பு ஆமை, கண்ணாடி விரியன், பல்வேறு வகையான ஸ்கிங் ஓணான்கள் மற்றும் பல்லிகள் ஆகியவை தமிழ்நாட்டில் காணப்படும் ஊர்வன ஆகும்.\n\nSection::::நீர்நில வாழ்வன.\nமலபார் இரவுத் தவளை, கேரளா மலைத் தவளை, வெருகோஸ் தவளை, பெட்டோமின் இரவுத் தவளை மற்றும் பரம்பிக்குளம் தவளை ஆகியவை தமிழ்நாட்டில் காணப்படும் நீர்நில வாழ்வன ஆகும்.\n\n"}
{"id": "388174", "url": "https://ta.wikipedia.org/wiki?curid=388174", "title": "தஞ்சை மாமணி கோவில்", "text": "தஞ்சை மாமணி கோவில்\n\nஅருள்மிகு நீலமேகப்பெருமாள் திருக்கோவில் (தஞ்சை மாமணி)\nதஞ்சாவூர்\n\nManikuranra_perumal_temple\n\nசுவாமி : நீலமேகர், வீரநரசிம்மர், மணிக்குன்றர்.\n\nஅம்பாள் : செங்கமலவல்லி, அம்புஜவல்லி, தஞ்சை நாயகி.\n\nமூர்த்தி : சக்கரத்தாழ்வார்.\n\nதீர்த்தம் : அமிர்த தீர்த்தம், கன்னிகா புஷ்கரிணி, வெண்ணாறு, ஸ்ரீராம தீர்த்தம், சூர்ய புஷ்கரிணி.\n\nதலவிருட்சம் : மகிழம் மரம்.\n\nதலச்சிறப்பு : பெருமாளின் 108 திவ்ய தேசங்களில் இத்தலம் 3வது திவ்ய தேசம் ஆகும். சோழர்களால் கட்டப்பட்ட திருக்கோவில். பூதத்தாழ்வார், நம்மாழ்வார், திருமங்கையாழ்வாரால் மங்களாசாஸனம் செய்த திருத்தலம். அருள்மிகு நீலமேகப்பெருமாள் கோவிலில் இறைவன் அமர்ந்த திருகோலத்தில் கிழக்கு நோக்கி அருள்பாலிக்கிறார். இறைவி செங்கமலவல்லி ஆவாள். அருள்மிகு மணிக்குன்றப் பெருமாள் கோவிலில் இறைவன் அமர்ந்த திருகோலத்தில் கிழக்கு நோக்கி அருள்பாலிக்கிறார். இறைவி அம்புஜவல்லி ஆவாள். வீரநரசிம்ம பெருமாள் கோவிலில் இறைவன் அமர்ந்த திருகோலத்தில் கிழக்கு நோக்கி ஸ்ரீவீரசிங்கப்பெருமாள், நரசிம்மன் என்ற திருநாமத்துடன் அருள்பாலிக்கிறார். இறைவி தஞ்சை நாயகி ஆவாள். சிங்கப்பெருமாள் கோவில் வீர நரசிம்மர், முன் மண்டபத்தில் யோக நரசிம்மர், நீலமேகப்பெருமாள் கோவில் பிரகாரத்தில் இருக்கும் லட்சுமி நரசிம்மர், கருடாழ்வார் விமானத்தில் அபயவரத நரசிம்மர், தாயார் சன்னதியில் உள்ள தூணில் கம்பத்தடி யோக நரசிம்மர் என இந்த திவ்ய தேசத்தில் பஞ்ச நரசிம்மர்கள் அருள்பாலிக்கின்றனர். \n\nவீரநரசிம்மர் கோவில் சக்கரத்தில் பெருமாளே சக்கரத்தாழ்வாராக பக்தர்களுக்கு அருள்பாலிக்கிறார். சக்கரத்தாழ்வார் வலப்புறத்தில் இருக்கும் யானையின் மீது கை வைத்த நிலையில் இருக்க, இடப்புறத்தில் சுவாமியை வணங்கியது போன்ற சிலை அமைப்பு உள்ளது. இந்த அமைப்பு யானை வடிவம் எடுத்த தஞ்சகாசுரனையும், அவன் திருந்தி பெருமாளை வணங்குவதாகவும் கூறப்படுகிறது. இவரின் பின்புறத்தில் நரசிம்மர் யோகபட்டையுடன் அமர்ந்த திருக்கோலத்தில் அருள்பாலிக்கிறார். நரசிம்மரின் இருபுறமும் இரண்யகசிபு, பிரகலாதன் உள்ளனர். இந்த சக்கரத்தாழ்வார் வடிவ பெருமாளின் தரிசனம் மிகவும் சிறப்பாக கருதப்படுகிறது.\n\nநரசிம்மரின் இடதுபுறத்தில் அமர்ந்து அருள்பாலிக்கும் மகாலட்சுமி, நீலமேகப்பெருமாள் கோவிலில் பிரகாரத்தில் நரசிம்மரின் வலப்புறத்தில் அமர்ந்த நிலையில் அருள்பாலிக்கிறாள். இந்த நரசிம்மர் \"வலவந்தை நரசிம்மர்”என அழைக்கப்படுகிறார். அசுரனை அழித்த நரசிம்மர், கோபம் தணியாமல் இத்தலத்தில் அமர்ந்தார். கோபம் இருக்கும் இடத்தில் மகாலட்சுமி வாசம் செய்வதில்லை என்பதால் மகாலட்சுமி நரசிம்மருக்கு வலப்புறத்தில் அமர்ந்துகொண்டாள். அதிகமாக கோபப்படுபவர்கள் இத்தல இறைவனை வணங்கி மன அமைதி பெறலாம் என்பது நம்பிக்கை.\n\nஅசுரர்களை அழித்த பெருமாள் நீலமேகர், மணிக்குன்றப் பெருமாள், வீரநரசிம்மர் என மூன்று வடிவங்களில் தனித்தனி கோவில்களில் அருள்பாலிக்கிறார். பூதத்தாழ்வார், திருமங்கையாழ்வார் ஆகியோர் மூன்று கோவில்கள் சேர்த்து மங்களாசாசனம் செய்ததால் மூன்று கோயில்கள் சேர்ந்து ஒரே திவ்யதேசமாக கருதப்படுகிறது. வீரநரசிம்மர் கருவறையில் ஸ்ரீதேவி, பூதேவியுடன் காட்சி தருகிறார். மூன்று மூலவர்களுக்கும் தைலக்காப்பு மட்டுமே நடைபெறுகிறது. நீலமேகப்பெருமாள் உற்சவராக கையில் செங்கோல் ஏந்தியும், உற்சவர் தாயார் அக்னி கிரீடம் அணிந்து சாந்தமான திருகோலத்தில் காட்சி தருவது சிறப்பு ஆகும். இவரது கருவறையில் பராசரர் சுவாமியை வணங்கிய கோலத்தில் இருக்கிறார். ஹயக்ரீவர் இங்கு லட்சுமியுடன் வடக்கு பார்த்தபடி அருள்பாலிக்கிறார்.\n\nஇத்திருதலம் தஞ்சை அரண்மனை தேவஸ்தானத்திற்கு உட்பட்ட 88 திருகோவில்களில் ஒன்றாகும். மேலசிங்கப்பெருமாள், நீலமேகப்பெருமாள், மணிகுன்றப் பெருமாள் ஆகியவை மாமணி கோவில்கள், என்றழைக்கப்படுகின்றன. இத்தலம் பராசர சேத்ரம், வம்புலாஞ்சோலை, அழகாபுரி, கருடாபுரி, சமீவனம், தஞ்சையாளி நகர் எனப் பல பெயர்களால் அழைக்கப்படுகிறது.\n\nதல வரலாறு : திரேதா யுகத்தில் தஞ்சகன், தண்டகன், தாடகன் என்று மூன்று அசுரர்கள் தவம் செய்து சிவபெருமானிடம் இருந்து அவரால் எந்தத் துன்பமும் ஏற்படாத வரம் பெற்றனர். இதனால் கர்வம் கொண்டு அனைத்து முனிவர்களையும், ரிஷிகளையும் துன்புறுத்தி வந்தார்கள். பாற்கடலைக் கடைந்து கிடைத்த அமுதத்தை மணிமுத்தா நதியில் விட்டு, பராசரர் முனிவர் பசுமையான வெண்ணாற்றங்கரையில் ஆசிரமம் அமைத்து ஹரிநாமத்தை ஜபித்து தவம் செய்து வந்தார். அரக்கர்கள் முனிவருக்கு தொல்லை கொடுத்து, தவத்தைக் கலைத்து அந்த இடத்தை விட்டு விரட்ட நினைத்தனர். பராசரர் அவர்களிடம் தவறை எண்ணித் திருந்துமாறு அறிவுரை கூறினார். அரக்கர்கள் பராசரர் முனிவரின் அறிவுரையை ஏற்க மறுத்தனர். எனவே பராசரர் முனிவர் பெருமாளின் உதவியை நாடினார்.\n\nபெருமாள் பக்தரைக் காக்கக் கருடனுடன் விரைந்து வந்தார். தஞ்சகன் யானை வடிவில் \"கஜமுகனாக\" தோன்றி பெருமாளிடம் போரிட்டான். பெருமாள் நரசிம்மயாளி வடிவில் தோன்றி தம் சக்ராயுதத்தால் தஞ்சகனைத் தோற்கடித்தார். தஞ்சகன் சரணடைந்தான். இந்த சம்பவத்தை நினைவூட்டும் விதமாக இந்த இடம் தஞ்சகனூர் என்று அழைக்கப்பட்டது. நாளடைவில் தஞ்சகனூர் தஞ்சாவூர் என்று மருவியது. பெருமாள் நரசிம்மயாழி வடிவில் வந்ததால் இவ்விடம் தஞ்சையாழி என்றும் அழைக்கப்படுகிறது.\n\nஅதன் பின்னர் தண்டகன் தண்டகாரண்யத்தில் வராஹ அவதார மூர்த்தியாலும் தாடகன் கிருஷ்ணாவதாரத்தின் போது காளி தேவியாலும் வதம் செய்யப்பட்டனர். அரக்கர்களை அழித்தபின் பெருமாள், பராசர முனிவருக்கு நீலமேகப் பெருமாளாக காட்சியளித்தார். பக்தருக்கு அபயம் தந்த பெருமாள் இவ்விடத்தில் வெண்ணாற்றங்கரையில் மூன்று கோவில்களில் அருள்பாலிக்கிறார். செங்கமலவல்லித் தாயார் சமேத ஸ்ரீ நீலமேகப் பெருமாள் கோவில், அம்புஜவல்லித் தாயார் சமேத ஸ்ரீ மணி குன்றப் பெருமாள் கோயில், தஞ்சைநாயகித் தாயார் சமேத வீரநரசிம்மர் திருக்கோவில் ஆகும்.\n\nவழிபட்டோர் : பராசரர்.\n\nபாடியோர் : பூதத்தாழ்வார், நம்மாழ்வார், திருமங்கை ஆழ்வார்.\n\nநடைதிறப்பு : வீரநரசிம்ம பெருமாள் கோவில் காலை 7.00 – 11.00 மணி, மாலை 5.00 - 8.00 மணி வரையில் திறந்திருக்கும். மற்ற இரண்டு கோவில்களுக்கு செல்ல இங்கிருந்து அர்ச்சகரை அழைத்துச் செல்ல வேண்டும்.\n\nதிருவிழாக்கள் :\n\nபங்குனி, சித்திரை, வைகாசி ஆகிய மூன்று மாதங்களில் மூன்று பெருமாள்களுக்கும் தொடர்ந்து பிரம்மோற்ஸவங்கள் நடைபெறும்.\n\nஅருகிலுள்ள நகரம் : கும்பகோணம்.\n\nகோவில் முகவரி : அருள்மிகு நீலமேகப்பெருமாள் கோவில் (மாமணிக்கோவில்),\n\nதஞ்சாவூர் - 613 003."}
{"id": "388176", "url": "https://ta.wikipedia.org/wiki?curid=388176", "title": "மிகப்பெரிய பேரரசுகளின் பட்டியல்", "text": "மிகப்பெரிய பேரரசுகளின் பட்டியல்\n\nஇது உலக வரலாற்றின் மிகப்பெரிய பேரரசுகளின் பட்டியல் ஆகும். உலகின் மொத்த நிலப்பரப்பு 14.8 கோடி சதுர கி.மீ. (5.75 சதுர மைல்) ஆகும். இப்பட்டியலில் உலகின் நிலப்பரப்பில் 2%க்கும் மேல் கொண்டிருந்த பேரரசுகள் உள்ளன. \n"}
{"id": "388177", "url": "https://ta.wikipedia.org/wiki?curid=388177", "title": "சப்பானில் தாவோயியம்", "text": "சப்பானில் தாவோயியம்\n\nதாவோயியம் சப்பானிய கலாச்சாரத்தின் ஆன்மீக கருத்துக்களின் உள்ளுறை துாண்டுதலாக இருப்பதாக நம்பப்படுகிறது. இம்மதம் சீனாவின் பூர்வீகக் குடிமக்களின் மரபுவழி மதமான  சிந்தோவுடன்  ஒத்ததாக இருந்தாலும்,  அது இன்னும் இறுக்கமானதாகவும், அசாதாரணமானதாகவும் உள்ளது. தாவோயியத்தின் செல்வாக்கை சப்பானிய கலாச்சாரம் முழுவதிலும் காண முடியும் எனினும் கன்பூசியத்தோடு ஒப்பிடும் போது இதன் தாக்கம் குறைவான அளவு தான் காணப்படுகிறது என்பதையும் அறியலாம்.\n\nசப்பானிய தாவோயியத்தில் மூடநம்பிக்கைகள் அல்லது சோதிடத்தில் தனது மூலத்தைக் கொண்டவையாக இருக்கலாம். பேய்கள் மற்றும் ஆவிகள் பற்றிய கருத்துக்களில் தாவோயியத்தின் ஓனிமோகோ மற்றும் சூசென்டோ போன்றவற்றில் தனது வேர்களைக் கொண்டிருக்கின்றன. பரவலாக பயன்படுத்தப்படும் பேய்களை விரட்டும் உச்சாடனர்கள் பயன்படுத்தும் \"செட்சுபன்\" (節 分) சடங்கு மற்றும் மந்திரமான ”பேய்கள் வெளியேறட்டும், யோகம் உள்வரட்டும்” என்ற மந்திரத் தொடரும் தாவோயியத்தில் தனது அடிப்படையைக் கொண்டுள்ளது.'ஒகமியாசான்' என்றழைக்கப்படும் கலந்துரையாடல் கலாச்சாரங்கள் குறித்த பகிர்வின் போது வீடுகள் கட்டுமானம் போன்ற நிகழ்வுகளின் போது நிழ்த்தப்படும் தாவோயியம் சார்ந்த உள்ளுணர்வு குறித்து கருத்துக்கள் தெரிவிக்க கேட்டுக்கொள்ளப்படுகிறார்கள்.தாவோயியம் ஒரு நிகழ்விற்கு சிறப்பளிக்கும் வகையில் சிறந்த நாள், பொழுது, நேரம் போன்றவற்றைக் காட்டும் நாட்காட்டி ஒன்றைக் கொண்டிருந்தது. (டென்கென்ஜுட்சு (யோகம் கூறுதல்)).\n\nSection::::சொற்பிறப்பியல்.\nசப்பானிய எழுத்து வடிவத்தில் தாவோயியத்திற்கான முத்திரை எழுத்தான கன்சி என்பது (டோ-க்யோ) 道教 (Dô-kyô) என்பதாக குறிக்கப்படுகிறது. இந்த முத்திரை எழுத்தின் மூலமானது 道 (\"மிச்சி\", வழி, பாதை) + 教 (\"க்யோ\", நெறிமுறைகள், போதனைகள், கல்வி) என்பதாக இருக்கிறது. \"டோ\" என்பது தாவோ எனப்படும் சீன எழுத்து (道) கொண்டுள்ள அதே ”வழி” என்ற பொருளைக் கொண்டுள்ளது. \n\nSection::::சப்பானில் தாவோயியம்.\n\" நிகோன் சோகி\" யின் கதைகளில் காணப்படும் ஒரு கதையின் படி, தஜீமா மோரி என்ற ஒரு மனிதன், மரணமில்லாத நிலையான வாழ்விற்கான, அமுதத்தைக் கண்டெடுக்க அழிவின்மைக்கான நிலத்தை அடைந்ததாகவும், அங்கு அவர் \"நறுமணப் பழம்\" ஒன்றை தனது ஆட்சியாளரிடம் வழங்குவதற்காக கொண்டு வந்ததாகவும் தெரிவிக்கப்படுகிறது. கண்டுள்ளனர். முன்னதாக அரசர் இறந்து விட்டபடியால், தாஜிமா மோரி மீது வழக்கு தொடரப்பட்டது. கல்வியாளர்கள் அழியாத்தன்மைக்கான இடம் என்பது பெங்லாய் எனப்படும் தீவுக்கூட்டம் என்பதையும், மணமுள்ள பழமானது மாண்டரின் ஆரஞ்சைப் போன்ற பழம் என்பதையும் அடையாளம் கண்டனர்.\n\nசீனாவின் அரசியலமைப்புச் சட்டமானது 7 ஆம் மற்றும் 8 ஆம் நூற்றாண்டின் பிற்பகுதியில், குறிப்பாக \" யிங் \" மற்றும் \" யாங் \", \" ஒம்யோகன் பேழையிலிருந்தே எடுக்கப்பட்டது எனலாம். நேரம் தவறாமை, கனவு விளக்கம் மற்றும் நாட்காட்டி கணக்கீடு ஆகியவை\" யிங்-யங் \" மற்றும் ஐந்து நிலைகள் கோட்பாடு, அண்டவியல் ஆகிய அடிப்படைகளை வைத்து உருவாக்கப்பட்டவையாகும். 10 ஆம் நுாற்றாண்டு காலகட்டத்தில் 10 ஆம் நூற்றாண்டில், யோகமற்றவற்றை விலக்கி வைக்க உதவும் மதச்சடங்குகள் உருவாக்கப்பட்டன. இது சப்பானில் \"இன்யோடோ\" அல்லது \" யின்-யங் \" என்ற பெயரிடப்பட்ட மத நடைமுறையாக அறியப்பட்டது.\n\nசப்பானின் சாமானிச மற்றும் மலை வழிபாடு, \" சுகென்டோ \" ஆகியவற்றிலும், தாவோயியம் தாக்கத்தை ஏற்படுத்தியது. இது 7 ஆம் நூற்றாண்டில் இணைந்த புத்தமதத்தில், \" யிங்-யங் \" கணிப்பு, சின்டோ மற்றும் தாவோயிச கூறுபாடுகள் என அனைத்தையும் உள்ளடக்கியவையாகத் தொடங்கியது. ஒரு காலகட்டத்தில் படைவீரர்கள் புனித மலையினுள் நுழையும் முன் பயன்படுத்தப்பட்ட \"கீழே இறங்கி வாருங்கள், படைவீரர்களே, என்முன்னே வரிசையில் நில்லுங்கள்” என்ற வாசகம் தாவோயிய தாக்கத்தால் விளைந்தவையாகும். தாவோயியத்தின் தாக்கத்தின் விளைவாக மற்றொரு சடங்கு சூத்திரமான \"விரைவாக, விரைவாக, சட்டங்களுக்கும் விதிமுறைகளுக்கும் இணங்குங்கள்!\" என்ற வாசகம் இன்றும் கூட சப்பானில் பதாகைகளிலும், தாயத்துகளிலும், கூரை ஓடுகளிலும் காணப்படுவதிலிருந்து அறியப்படலாம்.\n"}
{"id": "388182", "url": "https://ta.wikipedia.org/wiki?curid=388182", "title": "விராட்நகர்", "text": "விராட்நகர்\n\nவிராட்நகர் (Biratnagar) (தேவநாகரி: विराटनगर) நேபாள நாட்டின் நான்கு மாநகராட்சிகளில் ஒன்றாகும். 40.108 சதுர மைல் (103.88km²) பரப்பளவு கொண்ட விராட்நகர், 2011ம் ஆண்டின் மக்கள் தொகை கணக்கெடுப்பின் படி, மக்கள் தொகை அடிப்படையில் ஐந்தாம் இடத்திலும், மக்கள்தொகை அடர்த்தியில், காட்மாண்டிற்கு அடுத்து இரண்டாம் இடத்திலும் உள்ளது. விராட்நகரில் அதிக தொழிற்சாலைகள் செயல்படுவதால், இந்நகரை நேபாளத்தின் தொழில் தலைநகரம் எனப்பெயர் பெற்றுள்ளது. \nநேபாளத்தில் விராட்நகரின் புவியியல் 26°28'60\"N 87°16'60\"E பாகையில் அமைந்துள்ளது. \n\nவிராட்நகர் 22 மே 2017 அன்று மாநகராட்சியாக நேபாள அரசால் அறிவிக்கப்பட்டது. தன்கிசுனுவாரி மற்றும் ஜெகதா பகுதிகளை விராட்நகருடன் இணைத்த பின்பு இதன் மக்கள் தொகை 2,40,000 ஆக உயர்ந்துள்ளது. \n\nSection::::விராட்நகரின் அமைவிடம்.\nகிழக்கு வளர்ச்சிப் பிராந்தியத்தில், நேபாள மாநில எண் 1ல், கோசி மண்டலத்தில் கிழக்கு தராய் பகுதியின் மொரங் மாவட்டத்தின் தலைமையிடமான விராட்நகர், நேபாளத்த்தின் தேசியத் தலைநகரம் காட்மாண்டுவிலிருந்து கிழக்கே 399 கிலோ மீட்டர் தொலவிலும், இந்தியாவின் பிகார் மாநில வடக்கு எல்லையிலிருந்து வடக்கே 6 கிலோ மீட்டர் தொலைவிலும் அமைந்துள்ளது.\n\nSection::::வரலாறு.\nவிராட்நகரின் பழைய பெயர் \"கோர்க்கா பஜார்\" ஆகும். 1914ல் கர்ணல் ஜித் பகதூர் கத்திரி எனும் மாவட்ட ஆளுநர், ரங்கோலில் இருந்த மாவட்டத் தலைமையகத்தை கோர்க்கா பஜாருக்கு மாற்றினார். \n1919ல் ராணா வம்சத்தை நிறுவிய நேபாள மன்னர் ஜங் பகதூர் ராணா, 1919ல் கோர்க்கா பஜார் நகரத்தின் பெயரை விராட்நகர் என்று மாற்றி, விராட்நகரில் ஒரு அரண்மனையை கட்டினார். \n\nமகாபாரத காலத்தில் விராட்நகரை தலைநகராகக் கொண்டு விராட மன்னர் ஆண்டார் என அறியப்படுகிறது. \n\n4 மார்ச் 1947 அன்று, ராணா வம்ச நேபாள ஆட்சியாளர்களுக்கு எதிராக, கிரிஜா பிரசாத் கொய்ராலா மற்றும் விஸ்வேஷ்வர் பிரசாத் கொய்ராலா ஆகியோர்களின் தலைமையில் முதன் முதலாக விராட்நகர் சணல் தொழிற்சாலைகளி தொழிலாளர்கள் போராட்டத்தை துவக்கினர். பின்னர் இப்போராட்டாம் நாடு முழுவதும் பரவியதால், ராண வம்ச மன்னர்களின் ஆட்சி முடிவுக்கு வந்தது.\n\nSection::::மக்கள் தொகை பரம்பல்.\n2011 நேபாள மக்கள் தொகை கணக்கெடுப்பின் படி, மொரங் மாவட்டத்தின் தலைமையிடமாக விராட்நகரின் மக்கள் தொகை 2,14,663 ஆகும். விராட்நகரத்தின் பெரும்பாலான மக்கள் செத்திரி மற்றும் பிராமணர்கள் ஆவார். இந்து சமயம் பெரும்பாலான மக்களால் கடைப்பிடிக்கப்படுகிறது. பிற சமயங்களாக இசுலாம், கிறித்தவம், சமணம் உள்ளது. விராட்நகரில் நேபாள மொழி மற்றும் மைதிலி மொழி அதிக மக்களால் பேசப்படுகிறது. ஆங்கில மொழியும் பேசப்படுகிறது. \n\nSection::::பொருளாதாரம்.\nகிழக்கு நேபாளத்தில் விராட்நகர் பொருளாதார மையமாக விளங்குகிறது.\nநேபாளத்தில் சணல் தொழிற்சாலைகள் முதன்முதலாக விராட்நகரில் துவக்கப்பட்டது. தற்போது விராட்நகரில் 6,000 தொழிற்சாலைகள் உள்ளது. மேலும் இந்தியா - நேபாளத்தை இணைக்கும் பாதையில் விராட்நகர் அமைந்துள்ளதால், இந்நகரம் வணிகம் மற்றும் போக்குவரத்தில் முக்கிய மையமாக உள்ளது. \n\nSection::::கல்வி.\nநேபாள கிழக்கு வளர்ச்சி பிராந்தியத்தில், விராட்நகரில் \"பூர்வாஞ்சல் பல்கலைக்கழகம்\", பொறியியல், தொழில்நுட்பம், மருத்துவம், கலை மற்றும் அறிவியல் கல்லூரிகள் அதிகம் கொண்டது. இங்குள்ள கல்வி நிலையங்களில் படிப்புகள் ஆங்கில மொழியில் கற்றுத் தரப்படுகிறது. தேசியத் தலைநகரம் காத்மாண்டிற்கு அடுத்து, விராட்நகரில் எண்பது பள்ளிகளும், இருபத்திற்கும் மேற்பட்ட கல்லூரிகளும், 21 மருத்துவமனைகளும் உள்ளது.\n\nSection::::தட்ப வெப்பம்.\nபதிவான தட்ப வெப்பத்தின் அடிப்படையில், விராட்நகராத்தின் அதிகபட்ச வெப்பம் 14 ஏப்ரல் 1992 அன்று 43 பாகை செல்சியஸ் ஆகவும், குறைந்தபட்ச வெப்பநிலை 1 பாகை செல்சியசாக டிசம்பர், 1970 மற்றும் சனவரி 1971ல் பதிவாகியுள்ளது.விராட்நகர் இளஞ்சூட்டு இடைவெப்ப மழைக்காலநிலை பகுதியில் அமைந்துள்ளது.\n\nSection::::போக்குவரத்து வசதிகள்.\nSection::::வானூர்திகள்.\nவிராட்நகர் வானூர்தி நிலையம், நேபாளத்தின் தலைநகரான காட்மாண்டு மற்றும் கிழக்கு நேபாளத்தின் அனைத்து நகரங்களையும் இணைக்கும் வானூர்திகள் பறக்கிறது. \n\nSection::::சாலை வசதிகள்.\nநேபாளத் தலைநகரம் காட்மாண்டை இணைக்கும் 500 கிலோ மீட்டர் சாலை உள்ளது. தரண், இடாரி, தன்குட்டா போன்ற நேபாளத்தின் கிழக்கு மாவட்டங்களை இணைக்கும் சாலைகள் விராட்நகரிலிருந்து செல்கிறது. நேபாளப் போக்குவரத்துக் கழகப் பேருந்துகள் விராட்நகரிலிருந்து அனைத்து கிழக்கு நேபாள மாவட்டங்களுக்கு இயக்கப்படுகிறது. \n\nSection::::எல்லைப்புறச் சாலை.\nவிராட்நகரிலிருந்து ஏழு கிலோ மீட்டர் தொலைவில் நேபாள-இந்தியா எல்லைப்புறச் சாலையில் சுங்கச் சாவடி அமைந்துள்ளது. இந்தியர்கள் மற்றும் நேபாளிகள் கடவுச் சீட்டு மற்றும் விசா இன்றி எல்லைச் சாவடியை கடக்கும் சலுகை பெற்றவர்கள் ஆவார். \nநேபாள-இந்தியா எல்லைப்புறத்தில் விராட்நகருக்கு அருகில், இந்திய மாவட்டமான அரரியா மாவட்டத்தின் ஜோக்பானி ஊரில் அமைந்த தொடருந்து நிலையம், கொல்கத்தா, புதுதில்லி போன்ற பெருநகரங்களை இணைக்கிறது.\n\nSection::::உள்ளூர் போக்குவரத்து வசதிகள்.\nமிதிவண்டி, ரிக்சா, ஆட்டோ ரிக்சா, வாடகை வண்டிகள் உள்ளூர் போக்குவரத்திற்கு அதிகம் பயன்பாட்டில் உள்ளது.\n\nSection::::புகழ் பெற்றவர்கள்.\nSection::::நேபாள பிரதம அமைச்சரகள்.\nநேபாள நாட்டின் ஐந்து பிரதம அமைச்சர்களை விராட்நகர் வழங்கியுள்ளது. அவர்கள் முறையே:\n\n\n\n"}
{"id": "388185", "url": "https://ta.wikipedia.org/wiki?curid=388185", "title": "மன்னர்களின் மன்னர்", "text": "மன்னர்களின் மன்னர்\n\nமன்னர்களின் மன்னர் (அசிரியம் šar šarrāni, எபிரேயம் מֶלֶךְ מְלָכִים \"மெலெக் மெலகிம்\") என்பது \"பெரிய மன்னர்\" அல்லது \"உயர்ந்த மன்னர்\" என்ற பொருள் கொண்ட வார்த்தையாகும். இது செமித்திய மொழிகளிலிருந்து வந்திருக்கலாம் என்று கருதப்படுகிறது. செமித்திய மொழிகளிலிருந்து இது பாரசீகம் (ஷாஹின்ஷா), ஹெலனியம் மற்றும் கிறித்தவப் பாரம்பரியங்களுக்குப் பரவியது.\n"}
{"id": "388186", "url": "https://ta.wikipedia.org/wiki?curid=388186", "title": "குலான் கதுன்", "text": "குலான் கதுன்\n\nகுலான் கதுன் (அநேகமாக 1164 –அநேகமாக 1220கள்) அல்லது அபிகா குலான் கதுன் என்பவர் செங்கிஸ் கானின் மனைவியரில் ஒருவர் ஆவார். மங்கோலியப் பேரரசில் இவர் போர்த்துக்கு அடுத்த இடத்தில் இருந்தார். \n\nSection::::சுயசரிதை.\nஇவரது தந்தையார் பெயர் தைர்-உசுன். தைர்-உசுன் உவாஸ் மெர்கிடு இனத்தின் தலைவர் ஆவார். குலானின் தந்தை சரணடைந்த பின்னர் இவர் செங்கிஸ் கானுக்குப் பரிசாகக் கொடுக்கப்பட்டார். இவர்களுக்குக் கெலெசியன் என்றொரு மகன் பிறந்தார். மங்கோலியப் பேரரசில் கெலெசியன் போர்தேயின் நான்கு மகன்களுக்கு அடுத்த இடத்தில் இருந்தார். \n\nSection::::செங்கிஸ் கானின் மனைவியாக.\nகுலானுக்குத் தனியாக ஓர்டோ அல்லது சபை இருந்தது. இவருக்கு கென்டீ மலைகள் ஆட்சி செய்ய ஒதுக்கப்பட்டிருந்தது. \n\nசெங்கிஸ் கான் குலானின் மேல் அதிக விருப்பம் கொண்டிருந்தார். பல நேரங்களில் இவர் மட்டுமே செங்கிஸ் கானுடன் போர்களுக்குச் சென்றுள்ளார். உதாரணமாக குவாரசமியா மீதான மேற்கத்தியப் படையெடுப்புகளுக்கு இவர் செங்கிஸ் கானுடன் சென்றுள்ளார். இவர் இந்தியாவிற்கு அருகில் இறந்தார். கடினமான பனிக்குக் கீழ் புதைக்கப்பட்டார்.\n"}
{"id": "388187", "url": "https://ta.wikipedia.org/wiki?curid=388187", "title": "எசுகென்", "text": "எசுகென்\n\nஎசுகென் என்பவர் செங்கிஸ் கானின் மனைவியரில் ஒருவர் ஆவார். இவர் தாதர் இனத்தில் பிறந்தார். இவரது சகோதரி எசுயியும் செங்கிஸ் கானின் மனைவி ஆவார். \n\nஇவருக்குக் கான்காய் மலைகள் ஆட்சி செய்ய ஒதுக்கப்பட்டிருந்தன.\n"}
{"id": "388188", "url": "https://ta.wikipedia.org/wiki?curid=388188", "title": "போர்த்", "text": "போர்த்\n\nபோர்த் உசின் கதுன் (சிரில்லிக்: Бөртэ үжин; 1161–1230) என்பவர் தெமுசினின் மனைவி ஆவார். இவர் மங்கோலியப் பேரரசின் பேரரசியாக இருந்தார். இவரது இளமைக் காலம் பற்றி அதிகம் தெரியவில்லை. இவர் தெமுசினை தன் 17ம் அகவையில் திருமணம் செய்து கொண்டார். திருமணத்திற்குப் பிறகு மெர்கிடு பழங்குடியினரால் கடத்தப்பட்டார். இவரை மீட்க தெமுசின் முயன்றதே, அவரது உலகை வெல்லும் முயற்சியின் ஆரம்பமாக இருந்திருக்கலாம் எனக் கருதப்படுகிறது. இவருக்கு நான்கு மகன்கள் மற்றும் ஐந்து மகள்கள் பிறந்தனர்.\n\nSection::::இளமைக் காலம்.\nபோர்த் 1161ம் ஆண்டு கொங்கிராடு இனத்தின் ஒலகோனுடு பிரிவில் பிறந்தார். இந்த இனத்தினர் போர்சிசின் இனத்துடன் நட்பாக இருந்தனர். இவரது தந்தை தாய்-செயிச்சென், தாயார் தசோதன் ஆவர். இவர் வெளிர் நிறம் உடையவராகவும், \"முகத்தில் வெளிச்சமும் கண்களில் நெருப்பும்\" (பொருள்: அறிவில் சிறந்தவர்) உடையவராகவும் குறிப்பிடப்பட்டுள்ளார்.\n\nஇவரது திருமணம் தாய் சசன் மற்றும் எசுகெயால் நிச்சயிக்கப்பட்டது. அப்போது இவருக்கு வயது 10, தெமுசினுக்கு 9 ஆகும். இதன் பிறகு தெமுசின் இவரது குடும்பத்துடன் தங்கினார். எசுகெயயை தாதர்கள் உணவு உண்ண அழைத்து நயவஞ்சகமாக விஷம் வைத்துக் கொன்றனர். ஆண் இல்லாத குடும்பம் என்ற காரணத்தால் இவரது குடும்பத்தை இவரது நாடோடிக் கூட்டம் ஒதுக்கி வைத்தது. ஆதரவற்ற தன் குடும்பத்தைக் காப்பாற்ற தெமுசின் புறப்பட்டார். பின் 1178ம் ஆண்டில் போர்த்தைக் காண தெமுசின் பயணம் செய்தார். தாய் சசனின் அனுமதியுடன் தெமுசின் போர்த்தையும், அவரது தாயையும் தன் கூடாரத்திற்கு அழைத்துச் சென்றார். தெமுசினின் கூடாரம் செங்குர் ஆற்றின் அருகிலே இருந்தது. போர்த்துக்கு வரதட்சணையாக கருப்பு சேபில் சட்டை கொடுக்கப்பட்டது.\n\nSection::::கடத்தல்.\nஇவர் தெமுசினைத் திருமணம் செய்த பிறகு, மூன்று மெர்கிடுகள் எனப்படும் மெர்கிடு பழங்குடியினர் விடியற்காலையில் தாக்குதல் நடத்தினர். தெமுசினும், மற்ற ஆண்களும் குதிரைகளில் ஏறித் தப்பினர். குதிரைகள் பற்றாக்குறையால் பெண்களால் தப்ப முடியவில்லை. போர்த் மெர்கிடுகளால் கடத்தப்பட்டார். கி.பி. 1159ல் எசுகெய் ஓவலுனைக் கடத்தியதற்குப் பழிவாங்க இவர் கடத்தப்பட்டார். பல மாதங்களுக்குப் பிறகு தெமுசின் தன் கூட்டளிகள் சமுக்கா மற்றும் வாங் கானின் உதவியுடன் மீட்டார். சில அறிஞர்கள் தெமுசினின் வாழ்க்கையில் முக்கியமான பகுதியாக இதைக் கருதுகின்றனர். ஏனெனில் பிற்காலத்தில் உலகமே நடுங்கிய ஒரு செங்கிஸ் கானாக மாறியதன் ஆரம்பம் இதுதான். \n\nபோர்த் எட்டு மாதங்கள் கழித்து மீட்கப்பட்டார். மீட்கப்பட்ட பின் போர்த் ஒரு குழந்தையைப் பெற்றெடுத்தார். அக்குழந்தையின் தந்தை யார் என்ற குழப்பம் ஏற்பட்டது. ஏனெனில் இவர் இன்னொருவருக்கு மனைவியாகக் கொடுக்கப்பட்டிருந்தார். ஆனால் தெமுசின் அக்குழந்தைக்கு சூச்சி (மொங்கொலிய மொழியில் விருந்தாளி என்று பொருள்) என்று பெயரிட்டுத் தன் குடும்பத்துடன் தங்க வைத்தார். தன் மகனாக வளர்த்தார். சூச்சியே செங்கிஸ் கானின் வாரிசாக வேண்டியது. ஆனால் இவரது தந்தை யார் என்ற குழப்பத்தால் இவரது சகோதரர்கள் இவரை ஏற்க மறுத்தனர். சூச்சி உருசியாவை சுமார் 250 வருடங்கள் ஆண்ட தங்க நாடோடிக் கூட்டத்தின் மன்னன் ஆனார். \n\nSection::::அழகுடைய பேரரசி.\nசெங்கிஸ் கான் பேரரசராக ஆன பிறகு போர்த் பேரரசியானார். செங்கிஸ் கான் போர்களுக்குச் செல்லும்போது அவரது தம்பி தெமுகே மங்கோலியாவை ஆண்டார். போர்த் அவருக்கு ஆலோசனைகள் வழங்கினார். இவரும் ஒரு சில பகுதிகளை ஆண்டார். கெர்லென் ஆற்றுப் பகுதிகள் இவருக்கென ஒதுக்கப்பட்டிருந்தன. இப்பகுதி முதலில் தாதர்கள் வசம் இருந்தது.\n\nபோர்த் வெள்ளை நிற ஆடையுடன், தலைமுடிகளில் தங்க நாணயங்களால் அலங்கரிக்கப்பட்டு, கையில் வெள்ளை நிற ஆட்டுக்குட்டியுடன் உள்ளவராகக் காட்டப்படுகிறார். மேலும் இவர் ஒரு வெள்ளைக் குதிரையில் வருபவராகவும் காட்டப்படுகிறார். \n\n"}
{"id": "388189", "url": "https://ta.wikipedia.org/wiki?curid=388189", "title": "மொங்கோலிய எழுத்துமுறை", "text": "மொங்கோலிய எழுத்துமுறை\n\nஇலக்கிய நய அல்லது பாரம்பரிய மொங்கோலிய எழுத்துமுறை (மொங்கோலிய எழுத்துமுறையில்: ᠮᠣᠩᠭᠣᠯ ᠪᠢᠴᠢᠭ \"மங்யோல் பிசிக்\";\nமங்கோலிய சிரில்லிக்கில்: Монгол бичиг \"மங்கோல் பிசிக்\") என்பது மொங்கோலிய மொழிக்காக முதன்முதலில் உருவாக்கப்பட்ட எழுத்துமுறையாகும். இது ஹுடும் மங்கோல் பிசிக் என்றும் அழைக்கப்படுகிறது.\n1946ல் சிரில்லிக் எழுத்துமுறை அறிமுகப்படுத்தப்பட்ட வரை இதுவே பயன்பாட்டில் இருந்தது. இது பழைய உய்குர் எழுத்துமுறையில் இருந்து உருவாக்கப்பட்டது. இந்த எழுத்துமுறை ஒயிரடு மற்றும் மஞ்சூ மொழிகளுக்கும் பயன்படுத்தப்பட்டது. இம்முறை மொங்கோலியம், சிபே மற்றும் ஆய்வுரீதியாக எவங்கி மொழிகளை எழுத சீனாவின் உள் மங்கோலியா மற்றும் பிற பகுதிகளில் இன்றும் பயன்படுத்தப்படுகிறது. \n"}
{"id": "388190", "url": "https://ta.wikipedia.org/wiki?curid=388190", "title": "எசுயி", "text": "எசுயி\n\nஎசுயி என்பவர் செங்கிஸ் கானின் மனைவியரில் ஒருவர் ஆவார். இவர் தாதர் இனத்தைச் சேர்ந்தவர் ஆவார். \n\nஇவருக்குத் தூல் ஆற்றின் பகுதிகள் ஆட்சி செய்ய ஒதுக்கப்பட்டன. \n\nஇவர் கி.பி. 1226ல் தாங்குடுகளுக்கு எதிரான படையெடுப்பின் போது செங்கிஸ் கானுடன் சென்றார். செங்கிஸ் கானுக்கு உடல் நலக் குறைவு ஏற்பட்டபோது அதனை மறைக்க எசுயி அரசைக் கவனித்துக் கொண்டார்.\n"}
{"id": "388191", "url": "https://ta.wikipedia.org/wiki?curid=388191", "title": "வடகிழக்கு ஆசியா", "text": "வடகிழக்கு ஆசியா\n\nவடகிழக்கு ஆசியா என்பது ஆசியாவின் ஒரு பகுதியாகும். \n\nஇச்சொல் 1930களில் அமெரிக்க வரலாறாளர் இராபர்ட் கெர்னெரால் உபயோகப்படுத்தப்பட்டது. அவரது வரையறையின்படி \"வடகிழக்கு ஆசியா\" என்பது மங்கோலியப் பீடபூமி, மஞ்சூரிய சமவெளி, கொரியத் தீபகற்பம் மற்றும் மேற்கே பைக்கால் ஏரியிலிருந்து கிழக்கே அமைதிப் பெருங்கடல் வரை உள்ள உருசிய தூரக் கிழக்குப் பகுதிகளின் மலைப்பாங்கான பகுதிகளையும் உள்ளடக்கியதாகும்.\n\n"}
{"id": "388192", "url": "https://ta.wikipedia.org/wiki?curid=388192", "title": "மங்கோலிய சிரில்லிக் எழுத்துக்கள்", "text": "மங்கோலிய சிரில்லிக் எழுத்துக்கள்\n\nமங்கோலிய சிரில்லிக் எழுத்துக்கள் (மொங்கோலியம்: Монгол Кирилл үсэг, \"மங்கோல் கிரில் உசேக்\" அல்லது Кирилл цагаан толгой, \"கிரில் த்சகான் டோல்கோய்\") என்பவை தற்போது மங்கோலியாவில் பயன்படுத்தப்படும் எழுத்து முறையாகும். எனினும் சீனாவின் உள் மங்கோலியாவில் இன்னும் பாரம்பரிய மங்கோலிய எழுத்துமுறையே பயன்படுத்தப்படுகிறது. \n\nSection::::வரலாறு.\nகடந்த சில காலகட்டங்களில் மொங்கோலிய மொழிக்குப் பயன்படுத்தப்பட்ட எழுத்து வடிவங்களில் இதுவே கடைசியானதாகும். இது பல்கேரிய எழுத்துக்களை ஒத்துள்ளது. உருசிய எழுத்துமுறையை விட இதில் இரண்டு எழுத்துக்கள் மட்டுமே அதிகமாக உள்ளன. \n\nஇது 1940களில் சோவியத் செல்வாக்கின் கீழ் மங்கோலிய மக்கள் குடியரசில் அறிமுகப்படுத்தப்பட்டது. இதற்கு முன்னர் இலத்தீன் எழுத்துமுறை பயன்படுத்தப்பட்டது. 1990ல் மங்கோலியப் புரட்சிக்குப் பிறகு பாரம்பரிய மங்கோலிய எழுத்துமுறைக்கு மாற முயற்சிக்கப்பட்டது. எனினும் இந்த மாற்றம் நிகழவில்லை. எனினும் பாரம்பரிய மங்கோலிய எழுத்துமுறை ஆரம்ப மற்றும் மேல்நிலைப் பள்ளிகளில் கட்டாயப்பாடமாக உள்ளது. மேலும் அது பிரபலமாகி வருகிறது. மொங்கோலிய எழுத்துமுறை செங்குத்தாக எழுதப்படுகிறது. சீன எழுத்துமுறையை கிடைமட்டமாக கூட எழுதமுடியும். ஆனால் பாரம்பரிய மங்கோலிய எழுத்துமுறையை அவ்வாறு எழுத முடியாது. ஆதலால் சிரில்லிக் எழுத்துமுறையே நடைமுறைக்கு உகந்ததாக உள்ளது.\n"}
{"id": "388213", "url": "https://ta.wikipedia.org/wiki?curid=388213", "title": "எடிபிசியோ கோபன்", "text": "எடிபிசியோ கோபன்\n\nஎடிபிசியோ கோபன் (கோபன் கட்டிடம்) என்பது பிரேசில் நாட்டின் சாவோ பாவுலோ நகரத்தில் உள்ள ஒரு குடியிருப்புக் கட்டிடம். 118.44 மீட்டர் உயரம் உள்ள இந்த கட்டிடம் 38 தளங்களையும் 1160 குடியிருப்புகளையும் கொண்டது. பிரேசிலின் மிக உயர்ந்த கட்டிடங்களில் இதுவும் ஒன்று. \n\nSection::::உருவாக்கம்.\nசாவோ பாவுலோ நகரத்தின் சிறந்த கட்டிடக் கலை நிபுணரான ஆசுகார் நெய்மாரால் வடிவமைக்கப்பட்டது இந்தக் கட்டிடம். முதலில் ஒரு குடியிருப்பு மற்றும் ஒரு தங்கும் விடுதி என திட்டமிடப்பட்ட இந்தக் கட்டிடம் இறுதியில் ஒரு குடியிருப்பு மட்டும் நிறைவு செய்யப்படுகிறது. \n\n1952 ஆம் ஆண்டு துவங்கப்பட்ட கட்டுமான பணிகள் பல தடைகளைக் கடந்து 1966 ஆம் ஆண்டு நிறைவு பெற்றது. \n\nSection::::வசதிகள்.\nதற்போது இந்தக் கட்டிகத்தில் 1160 குடியிருப்புகள் உள்ளன. 2038 நபர்கள் தங்கியிருக்கும் இந்தக் கட்டிடத்தில் 20 மின் தூக்கிகளும் 221 தரைகீழ் வாகன நிறுத்திமிடங்களும் உள்ளன. தரை தளத்தில் ஒரு தேவாலயம், ஒரு புத்தக நிலையம், ஒரு பயண நிறுவனம் உட்பட 72 நிறுவங்களும் 4 உணவு விடுதிகளும் உள்ளன. இதன் மொத்த பரப்பளவு 10,572.80 சதுர மீட்டர். \n\nஇங்கு தங்கியிருக்கும் மிக அதிக குடியிருப்பு வாசிகளை கணக்கில் கொண்டு பிரேசில் அஞ்சல் துறை இந்தக் கட்டிடத்திற்கு 01046-925 என்ற தனி அஞ்சல் குறியீட்டு எண்ணை அளித்துள்ளது. . \n\nஇந்த கட்டிடத்தின் வெளியில் ஒரு பூங்காவும், முதல் தளத்தில் திறந்த வெளிப் பகுதியில் ஒரு பூங்காவும் இருந்தன. தற்போது கட்டிடத்தின் வெளியே உள்ள பூங்கா ஒரு வங்கிக் கட்டிடமாக உள்ளது. முதல் தளம் மூடப்பட்டுள்ளது. \n"}
{"id": "388214", "url": "https://ta.wikipedia.org/wiki?curid=388214", "title": "பிர் அல்-அபெட் தாக்குதல்", "text": "பிர் அல்-அபெட் தாக்குதல்\n\nபிர் அல்-அபெட் நகரின் அல்-ரவாடா பள்ளி வாசலில் 24 நவம்பர் 2017 வெள்ளிக்கிழமை அன்று தொழுகையின் போது நாற்பது தீவிரவாதிகள் நடத்திய தாக்குதலில் குறைந்தது 235 மக்கள் இறந்தனர், எகிப்திய வரலாற்றில் இது மிகப்பெரிய தீவிரவாத தாக்குதலாகும். இந்நகரம் எகிப்தின் சினாய் மூவலந்தீவின் வடக்கு பகுதியில் நடுநிலக் கடல் பகுதியில் அமைந்துள்ளது. சுயசு கால்வாயின் முகப்பில் நடுநிலக் கடலில் அமைந்துள்ள சயித் துறைமுகத்தில் இருந்து சினாய் வழியாக காசாக்கரை நிலப்பரப்புக்கு செல்லும் சாலை 40 இந்நகரின் வழியாக செல்வதால் நிறைய பயணிகள் இந்நகரத்துக்கு வருவார்கள்.\n"}
{"id": "388219", "url": "https://ta.wikipedia.org/wiki?curid=388219", "title": "ஊக்கர் வினை", "text": "ஊக்கர் வினை\n\nஊக்கர் வினையில் \"(Hooker reaction)\" சில நாப்தோகுயினோன்களில் உள்ள ஆல்க்கைல் சங்கிலியானது மெத்திலீன் அலகு ஒன்றால் ஒவ்வொரு பொட்டாசியம் பெர்மாங்கனேட்டு ஆக்சிசனேற்றத்திலும் கார்பன் டை ஆக்சைடாக ஒடுக்கப்படுகிறது. இந்நிகழ்வு முதன்முதலில் லாபக்கால் சேர்மத்தில் அறியப்பட்டது \n"}
{"id": "388235", "url": "https://ta.wikipedia.org/wiki?curid=388235", "title": "ஆல்கைன் சிப்பர் வினை", "text": "ஆல்கைன் சிப்பர் வினை\n\nஆல்கைன் சிப்பர் வினை \"(Alkyne zipper reaction)\" என்பது ஒரு கரிமச் சேர்மத்தின் உட்புற ஆல்க்கைனைக் விளிம்புநிலை ஆல்க்கைனாக மாற்றியமாக்குகின்ற வினையாகும். சார்லசு ஆலன் பிரௌன் மற்றும் அயோகா யமாசிட்டா என்பவர்கள் 1975 இல் முதன்முதலாக இவ்வினையை கண்டறிந்தனர். நேர்-சங்கிலி ஆல்கைன்களுக்காகவும் அசிட்டிலினிக் ஆல்ககால்களுக்காகவும் இவ்வினை நிகழ்கிறது. மேலும், நீண்ட-சங்கிலி ஐதரோகார்பன்களில் தொலை செயல்பாட்டு சேர்க்கைக்கான ஒரு பயனுள்ள அணுகுமுறையையும் வழங்குகிறது.\nஆல்கைன் சிப்பர் வினை நிகழ்வதற்கு ஒரு வலிமையான காரம் அவசியமாகும். பிரௌனும் யமாசிட்டாவும் பொட்டாசியம் ஐதரைடை 1,3-டையமினோபுரோப்பேன் கரைப்பானுடன் சேர்த்து வினைத் தளத்தில் உருவாக்கப்பட்ட 1,3-டையமினோபுரோப்பேனைடைப் பயன்படுத்தினர். பொட்டாசியம் ஐதரைடின் அதிக விலையும் தீங்கிழைக்கும் தன்மையும் மாற்று வழிமுறையை தேட வைத்தன. எத்திலீன்டையமீன், 1,3-டையமினோபுரோப்பேனுக்கு சரியான மாற்றாக இருக்கவில்லை. உதாரணமாக, 9-டெசைன்–1- ஆலை 2-டெசைன்–1- ஆலிலிருந்து மாற்றியமாக்கும் வினையைக் கூறலாம். பொட்டாசியம் மூவிணைய பியூட்டாக்சைடு முன்னிலையில் 1,3-டையமினோபுரோப்பேனின் இலித்தியம் உப்பு தோராயமாக 85% 9-டெசைன்–1- ஆலைத் தருகிறது\n"}
{"id": "388243", "url": "https://ta.wikipedia.org/wiki?curid=388243", "title": "வான் உச்சி", "text": "வான் உச்சி\n\nThe வான் உச்சி (zenith) என்பது கற்பனையான வான் கோளத்தில் ஒரு கற்பனை புள்ளிக்கு செங்குத்தாக மேலே அமைந்திருக்கும். இது புவியீர்ப்பு விசையின் திசைக்கு எதிர் திசையில் செயல்படும். இதற்கு எதிர் திசையில், அதாவது புவியீர்ப்பு திசையில் தாழ் புள்ளி (nadir) செயல்படுகிறது. வான் கோளத்தில் வான் உச்சி மிக உயரமாக இருக்கும் (புவியீர்ப்பு விசையிலிருந்து வெகு தொலைவில் உள்ளதாகக் கொள்வதால் அவ்வாறு கொள்ளப்படுகிறது)\n\nSection::::வரலாறு.\nபண்டைய பாரசீக வானியிலாளர்களால் பயன்படுத்தப்பட்ட () என்ற அரேபிய சொல்லிருந்து \"zenith\" என்ற சொல் தோன்றியது. தலைக்கு மேலுள்ள திசை அல்லது தலைக்கு மேலுள்ள பாதை எனப் பொருள்படும் இந்த அராபியச் சொல்லானது, 14 ஆம் நூற்றாண்டில் நடுக்காலத்தில் இடைக்கால இலத்தீனில் தவறுதலாக பயன்படுத்தப்பட்டு \nபின்னர் திசை என்ற அர்த்தம் கொண்ட 'samt' என்ற வார்த்தையாக திரிபடைந்தது. 17 ஆம் நூற்றாண்டில் செனித் ('senit'/'cenit') என்று அழைக்கப்பட்ட பழைய பிரெஞ்சு மொழி வார்த்தையிலிருந்து வான் உச்சி 'zenith' என்ற வார்த்தைத் தோன்றியது.\n\nSection::::விளக்கம் மற்றும் பயன்பாடு.\nவான் உச்சி என்பது வான் கோளத்தின் தோற்ற நிலை சுற்றுப்பாதையில், நோக்குநர் பார்வையில் மிக உயரமானப் புள்ளியைக் குறிக்கும். \nசூரியன் இருக்குமிடத்தை உணர்த்தவே இவ் வார்த்தை பயன்படுத்தப்படுகிறது. வானியல் அடிப்படையில் சூரியனுக்குத் தனியாக வான் உச்சியென்று இல்லை, நோக்குநரின் தலைக்கு நேர் மேலே உள்ள புள்ளியே வான் உச்சியாகக் கொள்ளப்படுகிறது.\n\nஅறிவியல் கோட்பாட்டின் படி, வான் உச்சியின் திசைக்கும், நட்சத்திரங்களின் திசைக்கும் இடைப்பட்ட கோணம் வான் உச்சி கோணம் எனப்படுகிறது.\n\nஅடிவானத்திலிருந்து 90 டிகிரி கோணத்தில், அதாவது வான் உச்சியில் சூரியன் இருக்கும் நிகழ்வு, கடக ரேகைக்கும் மகர ரேகைக்கும் இடையே நிகழ்கிறது.\n\nசூரியன் இருக்கும் போது, தாழ் புள்ளியென்பது நேரெதிர் (antipode) திசையில் செயல்படுகிறது.\n\nவானியலில், அடிவானக் கோணமும் வான் உச்சி கோணமும் நிரப்புக்கோணங்கள் ஆகும். இவ்விரு கோணங்களும் ஒன்றுக்கொன்று செங்குத்தானவை.\n\nவானியலில், தீர்க்க ரேகை என்பது வான் உச்சியைக் கொண்டு அளக்கப்படுகிறது. வான் கோளத்தில் வான் உச்சி மற்றும் தாழ் புள்ளியைக் கொண்டு வான் துருவங்கள் (celestial poles) கணக்கிடப்படுகின்றன.\n\nநட்சத்திரங்களின் நிலையை துல்லியமாக அறிய, செங்குத்தாக தொலைநோக்கி அமைக்கப்படுகிறது, இதை வான் உச்சி தொலைநோக்கி என அழைக்கிறார்கள்.\n\nநாசா சுற்றுப்பாதை சிதைபொருள் வானாய்வகம் (NASA Orbital Debris Observatory) மற்றும் பெரிய வான் உச்சி தொலைநோக்கி (Large Zenith Telescope) ஆகியவை\nவான் உச்சி தொலைநோக்கிகளுக்கு சில உதாரணங்கள். இவ்வகை தொலைநோக்கிகளில் திரவ ஆடிகள் பயன்படுத்தப்படுகின்றது.\n\nசர்வதேச விண்வெளி நிலையத்தில் மேலே, கீழே என்பதற்கு பதிலாக வான் உச்சி, தாழ் புள்ளி என்ற வார்த்தைகள் பயன்படுத்தப்படுகின்றன.\n\n\n"}
{"id": "388270", "url": "https://ta.wikipedia.org/wiki?curid=388270", "title": "ரோடியம்-பிளாட்டினம் ஆக்சைடு", "text": "ரோடியம்-பிளாட்டினம் ஆக்சைடு\n\nரோடியம்-பிளாட்டினம் ஆக்சைடு \"(Rhodium-platinum oxide)\" என்பது ஒரு ஐதரசனேற்ற வினையூக்கியாகும். Rh–Pt ஆக்சைடு அல்லது நிசிமுரா வினையூக்கி என்ற பெயராலும் இதை அழைக்கிறார்கள். \n\nSection::::பயன்கள்.\nபல்வேறு கரிமச் சேர்மங்களை இயல்பான அறைவெப்பநிலை மற்றும் வளிமண்டல அழுத்தத்தில் அவற்றுடன் தொடர்புடைய வளைய ஆல்க்கேன்களாக அல்லது நிறைவுற்ற பல்லின வளையங்களாக ஒடுக்கப் பயன்படுகிறது. இப்பயன்பாட்டில் பிளாட்டினம் டையாக்சைடு போன்ற பிற 10 ஆவது தொகுதி வினையூக்கிகளைக் காட்டிலும் ரோடியம்-பிளாட்டினம் ஆக்சைடு அதிக பயனளிக்கும் வினையூக்கியாகச் செயல்படுகிறது. மேலும் ஐதரசன் பகுப்பு வினை வழியாக ஆக்சிசனைப் பெற்றுள்ள வேதிவினை குழுக்களை இழப்பது குறைவாக இருக்கவும் இவ்வினையூக்கி பயன்படுத்தப்படுகிறது. \n\nSection::::தயாரிப்பு.\nரோடியம் குளோரைடின் நீரிய கரைசல், குளோரோபிளாட்டினிக் அமிலம், சோடியம் நைட்ரேட்டு ஆகியவை சேர்ந்த கரைசலை ஆவியாக்கி பின்னர் அதை 460-480 பாகை செல்சியசு வெப்பநிலையில் நைட்ரசனின் ஆக்சைடுகள் முடியும்வரை உருகவைக்கப்படுகிறது. கிடைக்கும் திண்மத்தை வாலைவடி நீர் மற்றும் சோடியம் நைட்ரேட்டு ஆகியவற்றில் கழுவி கால்சியம் குளோரைடு சேர்த்து உலரவைத்து ரோடியம்-பிளாட்டினம் ஆக்சைடு தயாரிக்கப்படுகிறது. குறிப்பாக 3:1 Rh/Pt அல்லது 7:3 Rh/Pt. விகிதங்களில் உலோகங்கள் இவ்வினையூக்கியில் பயன்படுத்தப்படுகின்றன. \n\n"}
{"id": "388273", "url": "https://ta.wikipedia.org/wiki?curid=388273", "title": "ஹாப்மேனின் மரங்கொத்தி", "text": "ஹாப்மேனின் மரங்கொத்தி\n\nஹாஃப்மேனின் மரங்கொத்தி (\"Melanerpes hoffmannii\") என்பது தெற்கு ஒண்டுராசில் இருந்து கோஸ்ட்டா ரிக்கா வரை வசித்து வரும் ஒரு பறவை ஆகும். இது அமைதிப் பெருங்கடல் நிலச் சரிவுகளில் காணப்படும் ஒரு பொதுவான இனம் ஆகும். இவை சுமார் 2,150 மீ (7,050 அடி) உயரம் வரை காணப்படுகின்றன. காடுகளின் அழிப்பு காரணமாக இவை தற்போது கரிபியன் நிலச் சரிவுகளிலும் விரிவடைந்து கொண்டிருக்கின்றன. இனப்பெருக்கம் பருவம் தவிர மற்ற காலங்களில் அலையும் தன்மை காரணமாகவும் இவற்றின் வாழ்விடம் விரிவடைகிறது.\n\nவயதுவந்த ஹாஃப்மேன் மரங்கொத்தி 18 செமீ (7.1 அங்குலம்) நீளமும், 68 கிராம் (2.4 அவுன்ஸ்) எதையும் இருக்கும். இதன் மேல்பகுதியும் இறக்கையும் கருப்பு மற்றும் வெள்ளை நிறத்துடன் நேர்த்தியாகக் கோட்டுடன் காணப்படும். இதன் பின்பகுதி வெள்ளையாக இருக்கும். கீழ்ப்பகுதிகள் மஞ்சள் மைய தொப்பை இணைப்புடன் வெளிர் சாம்பல் நிறத்தில் உள்ளன. ஆண் மரங்கொத்தி வெள்ளை தலை, சிவப்பு நெற்றி, மற்றும் கழுத்தின் பின்புறம் மஞ்சள் நிறத்துடன் காணப்படுகிறது. பெண் மரங்கொத்தி வெள்ளை தலை மற்றும் நெற்றி, கழுத்தின் பின்புறம் குறைந்த அளவான மஞ்சள் நிறத்துடன் காணப்படுகிறது. இளம் பறவைகள் மந்தமான நிறத்தில் இருக்கின்றன, மேல்பகுதியில் குறைந்த வெள்ளை மற்றும் வயிற்றுப்புறத்தில் குறைந்த மஞ்சள் நிறத்துடன் உள்ளன.\n\nஇந்த மரங்கொத்தி ஜெர்மன் இயற்கைவாதி கார்ல் ஹாஃப்மேனுக்காகப் பெயரிடப்பட்டுள்ளது.\n\n"}
{"id": "388282", "url": "https://ta.wikipedia.org/wiki?curid=388282", "title": "பிந்தோல பரத்துவாஜர்", "text": "பிந்தோல பரத்துவாஜர்\n\nபிந்தோல பரத்துவாஜர் (Pindola Bharadvaja), கௌதம புத்தரின் நேரடிச் சீடர்களில் ஒருவர் ஆவார். பௌத்த சமயத்தின் துவக்க கால அமிதாப் புத்தரின் சூத்திரங்கள் கூறும் நான்கு முக்கிய பௌத்த அருகதர்களில் ஒருவர். புத்தரின் வழிகாட்டுதல்களின் படி, பிந்தோல பரத்துவாஜர், பௌத்த சமய தருமங்களை பரத கண்டத்தின் கிழக்கு திசையில் பரப்பியவர். \nபுத்தரின் கட்டளையை மீறி, எளிய மக்கள் முன் தனது பெருமையை வெளிப்படுத்த அட்டமாசித்திகளை தேவையின்றி தவறாக பயன்படுத்தியதால் பிந்தோல பரத்துவாஜர், பௌத்த சங்கத்திலிருந்து சில காலம் விலக்கி வைக்கப்பட்டிருந்தார். \n\nபுத்தரின் முதன்மைச் சீடர்களில் ஒருவரான ஆனந்தருடன், பிந்தோலா பரத்துவாஜர், மகத நாட்டு மன்னர் உதயணனின் கௌசாம்பி அரண்மனைப் பெண்களுக்கு, இரண்டு நிகழ்வுகளின் போது, புத்தரின் உபதேசங்களை அருளியவர் ஆவார். \n\nபிந்தோல பரத்துவாஜர் ஆயிரம் பிக்குகளுடன் கிழக்கு விதேக நாட்டின் மலைக் குகைகளில் பௌத்த சாத்திரங்களை ஆய்ந்தவர். \n\nபுத்தர் வாழ்ந்த காலத்தில் நான்கு பிக்குகள் மட்டுமே அருக நிலைக்கு உயர்ந்திருந்தனர். புத்தருக்கு பின்னர் பௌத்த சமயத்தில் பதினெட்டு பிக்குகள் அருகதநிலையை அடைந்திருந்தனர். திபெத்திய பௌத்தத்தில் பதினெட்டு அருகதர்களின் ஓவியங்களில், பிந்தோல பரத்துவாஜர் ஒரு கையில் பிட்சை பாத்திரத்தையும், மற்றொரு கையில் ஏட்டுச் சுவடிகளுடன் ஓவியங்களில் காட்சியளிக்கிறார். \n\nஅரச குடும்பத்தில் பிறந்த பிந்தோல பரத்துவாஜர், தன் வாழ்க்கை அர்த்தமற்றது என உணர்ந்து, பிக்குவாக மாறி, பௌத்த சமயத்தில் இணைந்து, புத்தரின் சீடரானார். \n\nபௌத்த ஓவியங்களில் பிந்தோல பரத்துவாஜரை, வலது கையில் ஏட்டுச் சுவடிகள் தாங்கியவாறும், இடக்கையில் பிட்சை பாத்திரத்தை தாங்கி இருப்பது போன்று காட்சிப்படுத்தப்படுகிறது. \n\nSection::::ஜப்பானில்.\nஜப்பானில் புகழ்பெற்ற அருகதரான பிந்தோல பரத்துவாஜர், பின்சுரு என்று சுருக்கமாக அழைக்கப்படுகிறார்.\nஜப்பானின் நர நகரத்தில் அமைந்த தோதாய்ஜி கோயிலில், தாமரை மலரில் அமர்ந்த நிலையில், பின்சுரு எனப்படும் பிந்தோல பரத்துவாஜரின் மரச்சிற்பம் உள்ளது.\nஜப்பானிய ஓவியங்களில், பிந்தோல பரத்துவாஜரை, பாறையில் அமர்ந்து, கையில் தர்மசூத்திரங்கள் அடங்கிய ஏட்டுச் சுவடிகளை தாங்கிய அலலது இறகு விசிறியுடன் கூடிய முதியவராக காட்சிப்படுத்தப்படுகிறார். \n\n"}
{"id": "388283", "url": "https://ta.wikipedia.org/wiki?curid=388283", "title": "தாதா அப்துல்லாஹ் கம்பெனி", "text": "தாதா அப்துல்லாஹ் கம்பெனி\n\nதாதா அப்துல்லா கம்பெனி இந்திய சுதந்திர போராட்டத்தினை மாற்று வழியில் போராட வழிவகுத்த ஒரு நிறுவனம்.\n\nSection::::தோற்றம்.\nஅப்துல்லாஹ் ஆதம் ஜவேரி மற்றும் அப்துல் கரீம் ஜவேரி சகோதர்களின் கப்பல் நிறுவனமே தாதா அப்துல்லா கம்பெனி, இது தென்னாப்பிரிக்காவை மையமாக வைத்து நடைபெற்ற இந்நிறுவனத்தில் 50 சரக்கு கப்பல்களும் 4 பயணிகள் கப்பல்களையும் கொண்டது. இந்திய மற்றும் தென்னாப்பிரிக்க விடுதலைக்காக குரல் கொடுத்ததற்காக ஆங்கிலேய அரசால் பல கப்பல்கள் மூழ்கடிக்கப்பட்டு பெரும் நஷ்டத்திற்கு உள்ளானது இந்நிறுவனம்.\n\n"}
{"id": "388285", "url": "https://ta.wikipedia.org/wiki?curid=388285", "title": "சாம்பல் மார்புக் கௌதாரி", "text": "சாம்பல் மார்புக் கௌதாரி\n\nவெள்ளை மார்புக் கௌதாரி என்பது இந்தோனேசியாவில் கிழக்கு ஜாவாவின் உயரமான வனப்பகுதிகளில் காணப்படுகின்ற ஒரு பறவை ஆகும். \n\n28 செ.மீ. (11 அங்குலம்) அளவுள்ள, இந்த இனம் ஒரு பருத்துக் குட்டையான, குறுகிய கால்களை உடைய பறவையாகும். இதன் பெரும்பாலும் சாம்பல் இறகுகள் பின்புறம் மற்றும் வால் மீது கோடுகளுடன் காணப்படுகிறது. இதன் தலை மற்றும் பின்தலை கருப்பு நிறத்திலும், கவனத்தைக் கவர்கிற நெற்றி, கன்னங்கள் மற்றும் தொண்டை வெள்ளை நிறத்திலும் காணப்படுகிறது. கண்களை சுற்றிலும் தோல் சிவப்பு நிறத்தில் காணப்படுகிறது. அலகு கருப்பு மற்றும் கால்கள் சிவப்பு நிறத்தில் காணப்படுகிறது. \n\nஇவை வாழ்விட இழப்பு காரணமாக பாதிக்கப்பட்டுள்ளன.\n\n"}
{"id": "388296", "url": "https://ta.wikipedia.org/wiki?curid=388296", "title": "மஞ்சள்-வால் ஓரியோல்", "text": "மஞ்சள்-வால் ஓரியோல்\n\nமஞ்சள்-வால் ஓரியோல் (\"Icterus mesomelas\") என்பது தெற்கு மெக்ஸிக்கோவிலிருந்து மேற்கு பெரு மற்றும் வடமேற்கு வெனிசுலாவில் காணப்படும் ஒரு பறவை ஆகும். பெருவில் இது ஒரு நதி பள்ளத்தாக்கில் காணப்படுகிறது. மஞ்சள்-வால் ஓரியோல் 22-23 செமீ (8.7-9.1 அங்குலம்) நீளம் மற்றும் 70 கிராம் (2.5 அவுன்ஸ்) எடையுடன் காணப்படுகிறது. இதில் நான்கு கிளையினங்கள் உள்ளன. பெரு மற்றும் வெனிசுலா தவிர மற்ற இடங்களில் மஞ்சள்-வால் ஓரியோல் மிகவும் பொதுவானதாக உள்ளது. ஆனால் கூண்டு-பறவை வர்த்தகத்தால் பாதிக்கப்பட்டு பெரும்பாலான இடங்களில் இதன் எண்ணிக்கை குறைந்து கொண்டு வருகிறது; இந்த இனம் இதன் தோற்றம் மற்றும் இதன் அழகிய பாடல் இரண்டிற்காகவும் மதிக்கப்படுகிறது.\n\n\n"}
{"id": "388300", "url": "https://ta.wikipedia.org/wiki?curid=388300", "title": "நீலகிரி ஈப்பிடிப்பான்", "text": "நீலகிரி ஈப்பிடிப்பான்\n\nநீலகிரி ஈப்பிடிப்பான் (Nilgiri Flycatcher, உயிரியல் பெயர்: Eumyias albicaudatus) என்பது நீலகிரி உயிர்க்கோளக் காப்பகத்தில் காணப்படும் ஒரு வகைப் பறவை ஆகும். இது வெர்டிட்டர் ஈப்பிடிப்பான் போலவே இருப்பதால், நீலகிரி வெர்டிட்டர் ஈப்பிடிப்பான் என்றும் முன்னர் அழைக்கப்பட்டன. வெர்டிட்டர் ஈப்பிடிப்பானும் குளிர்காலத்தில் நீலகிரிக்கு வருகிறது. எனினும் அது வெளிர் நீல நிறத்தில் இருக்கும். இதன் வாலின் அடிப்பகுதியில் இரண்டு சிறிய வெள்ளை திட்டுகள் உள்ளன. இது மேற்குத் தொடர்ச்சிமலையின் சோலைக்காட்டில் அதிக உயரத்திலும் மற்றும் நீலகிரி மலைகளிலும் காணப்படுகிறது.\n\n"}
{"id": "388301", "url": "https://ta.wikipedia.org/wiki?curid=388301", "title": "உண்மையான ஆந்தை", "text": "உண்மையான ஆந்தை\n\nஉண்மையான ஆந்தைகள் அல்லது வழக்கமான ஆந்தைகள் (குடும்பம் Strigidae) என்பவை இரண்டு பொதுவாக ஒத்துக்கொள்ளப்பட்ட ஆந்தைக் குடும்பங்களில் ஒன்றாகும். மற்றொன்று பார்ன் ஆந்தைகளாகும் (Tytonidae). இந்த பெரிய குடும்பம் சுமார் 25 பேரினங்களில் 189 வாழும் இனங்களைக் கொண்டுள்ளது. இவை அந்தாட்டிக்கா தவிர மற்ற அனைத்து கண்டங்களிலும் காணப்படுகின்றன.\n\nSection::::உருவியல்.\nஇக்குடும்பத்தில் உள்ள உயிரினங்கள் அளவில் பெரிதும் வேறுபடுகின்றன. இக்குடும்பத்தில் உள்ள மிகச் சிறிய ஆந்தையான எல்ஃப் ஆந்தை இக்குடும்பத்தில் உள்ள மிகப்பெரிய ஆந்தைகளான ஐரோவாசியக் கழுகு ஆந்தை மற்றும் பிளாக்கிஸ்டனின் மீன் ஆந்தை ஆகியவற்றின் அளவில் நூறில் ஒரு பங்கு தான் இருக்கும். ஒவ்வொரு வகையான ஆந்தையும் பெரும்பாலும் ஒத்த உடல் அமைப்பையே பெற்றுள்ளன. இவற்றுக்கு பொதுவாக பெரிய தலைகள், குட்டையான வால்கள் மற்றும் கண்களைச் சுற்றி உருண்டையான முக வட்டங்கள் இருக்கும். வளை ஆந்தை போன்ற ஒரு சில உயிரினங்களை தவிர இக்குடும்பத்தில் உள்ள அனைத்து ஆந்தைகளும் மரத்திலேயே வாழ்கின்றன. இவை பறந்தவாறே தங்களது உணவை வேட்டையாடுகின்றன. இறக்கைகள் பெரியதாகவும், அகலமாகவும் மற்றும் நீளமாகவும் இருக்கும். பெரும்பாலான கொன்றுண்ணி பறவைகளைப் போலவே பெரும்பாலான ஆண் ஆந்தைகள் தங்கள் இன பெண் ஆந்தைகளை விட சிறிய உடல் அமைப்பைக் கொண்டு இருக்கும்.\n\nஇவை இரவாடிகளாக இருப்பதால் ஆண் பெண் என இவற்றின் சிறகுகளின் நிறத்தை வைத்து வேறுபடுத்த இயலாதவாறு உள்ளது. இவற்றின் இறக்கைகள் மெல்லியதானதாக உள்ளன. இதன் காரணமாக இவற்றால் சத்தமின்றி பறக்க முடிகிறது. சில ஆந்தைகளில் விரல்களிலும் சிறகுகள் உள்ளன, குறிப்பாக உயர் அட்சரேகைகளில் வாழும் ஆந்தைகளில். பிக்மி ஆந்தை பேரினத்தில் உள்ள பல்வேறு உயிரினங்கள் மற்றும் வடக்கு வல்லூறு ஆந்தை ஆகியவை தங்களது தலைக்கு பின்புறம் கண் போன்ற அடையாளங்களை பெற்றுள்ளன. மனிதர்களால் அறியப்பட்டது வரை, பிற பறவைகள் ஆந்தைகளால் எந்நேரமும் கண்காணிக்கப்படுகின்றன என்ற தோற்றத்தை ஏற்படுத்துவதற்காக இந்த அடையாளங்கள் இருக்கலாம் என கருதப்படுகிறது. பல்வேறு இரவாடி ஆந்தைகள் காதின் அருகே இறகுகளை பெற்றுள்ளன. கண்களைச் சுற்றி இறகுகளாலான முக வட்டமானது ஆந்தைகளின் காதுகளுக்கு கொடுக்கப்படும் சத்தத்தை அதிகரிக்க பயன்படுத்தப்படுகிறது. ஆந்தைகள் துல்லியமாக சத்தத்தை கேட்க கூடியவை. இவற்றின் காதுகள் சமச்சீரற்றவையாக உள்ளன. இதன் காரணமாக ஒரே சத்தத்தை பல்வேறு திசைகளில் இவற்றால் கேட்க முடியும். இவற்றின் கேட்கும் திறன் தவிர ஆந்தைகள் தங்களது உடல் அளவோடு ஒப்பிடுகையில் பெரிய கண்களையும் பெற்றுள்ளன. பொதுவாக ஆந்தைகள் இரவில் நன்றாக பார்க்கக் கூடியவை என்ற கருத்து உண்டு. ஆனால் உண்மையில் அடர்ந்த இருளில் இவற்றால் நன்றாக பார்க்க முடியாது. அதே நேரத்தில் பகல் நேரத்தில் இவற்றால் நன்றாக பார்க்க முடியும்.\n\nSection::::நடத்தை.\nஆந்தைகள் பொதுவாகவே இரவாடி பறவைகளாகும். ஒரு நாளின் பகல் பொழுது முழுவதும் இவை அடைந்தே இருக்கும். மனிதர்கள் இவற்றை நெருங்கிச் செல்லும் போது கூட இவை அப்படியே அசையாமல் இருக்கின்றன. இதன் காரணமாக ஆந்தைகள் கொல்லைப்படுத்தப்பட்ட உயிரினம் போல அடங்கி இருப்பதாக எடுத்துக் கொள்ளப்படுகிறது. ஆனால் உண்மையில் அசைவதன் மூலம் தான் இருக்கும் இடத்தை தெரியப்படுத்திவிடக்கூடாது என்பதற்காகவே ஆந்தை, மனிதர்கள் மிக அருகில் செல்லும் போது கூட அப்படியே அசையாமல் இருக்கிறது. மரத்தின் நிறமுடைய சிறகுகள் மற்றும் பார்வை படாத இடங்களில் அடையும் தன்மை ஆகியவை கொன்றுண்ணிகளிடமிருந்தும் சிறிய பறவைகள் ஒன்றுகூடித் துரத்தி விடாமல் இருப்பதற்காகவும் ஏற்படுத்தப்பட்ட பாதுகாப்புகள் ஆகும்.\n\n\n"}
{"id": "388305", "url": "https://ta.wikipedia.org/wiki?curid=388305", "title": "நேபாள நகரங்கள்", "text": "நேபாள நகரங்கள்\n\nநேபாள நகரங்களை மக்கள் தொகை, ஆண்டு வருவாய் மற்றும் உள்கட்டமைப்பு வசதிகள் அடிப்படையில் மாநகராட்சிகள், துணை-மாநகராட்சிகள், நகர்புற நகராட்சிகள், கிராமிய நகராட்சிகள் என நான்கு அடுக்குகளாக வகைப்படுத்தப்பட்டுள்ளது. \n\nநேபாள உள்ளாட்சி அமைப்புகளின் மறுசீரமைப்பு ஆனையத்தின் அறிக்கையின் படி, மார்ச், 2017ல், நேபாள நாட்டின் நகரங்களை, 4 மாநகராட்சிகளாகவும்; 13 துணை-மாநகராட்சிகளாகவும்; 246 நகர்புற நகராட்சிகளாகவும், 481 கிராமிய நகராட்சிகளாகவும் பிரிக்கப்பட்டுள்ளது. 1 சூன் 2017ல் விராட்நகர் மற்றும் வீரகஞ்ச் துணை-மாநகராட்சிகள், மாநகராட்சிகளாக தரம் உயரத்தப்பட்டதால், தற்போது நேபாளத்தில் 6 மாநகராட்சிகளும், 11 துணை-மாநகராட்சிகளும் உள்ளது. \n\nபரப்பளவில் 464.28 சதுர கிலோ மீட்டர் பரப்பளவுடன் கூடிய பொக்காரா-லெக்நாத் மாநகராட்சி முதலிடத்திலும், 36.12 சதுர கிலோ மீட்டர் பரப்பளவுடன் லலீத்பூர் மாநகராட்சி நான்காம் இடத்திலும் உள்ளது. துணை-மாநகராட்சிகளில் கோரக்கி துணை-மாநகராட்சி 522.21 சதுர கிலோ மீட்டர் பரப்பளவும், 1,56,154 மக்கள் தொகையுடன் முதலிடத்தில் உள்ளது. \n\nSection::::நகர்புற நகராட்சிகளின் வகைப்பாடுகள்.\nமக்கள் தொகை, கல்வி, மருத்துவம், குடிநீர் மற்றும் கழிவு நீர் வடிகால் வசதிகள், தொலைதொடர்பு வசதிகள், விளையாட்டு அரங்கங்கள், போக்குவரத்து சாலைகள் ஆகியவற்றின் அடிப்படையில், நேபாள அரசு, நகர்புற நகராட்சி மன்றங்களை மாநகராட்சிகள், துணை-மாநகராட்சிகள் மற்றும் நகர்புற நகராட்சிகள் என மூன்றாக வகைப்படுத்தப்பட்டுள்ளது. \n\nSection::::மாநகராட்சிக்கான தகுதிகள்.\nஒரு மாநகராட்சி கீழ்கண்ட தகுதிகளையும், வசதிகளையும் கொண்டிருக்க வேண்டும்:\n\n\nSection::::துணை-மாநகராட்சிகள்.\nஒரு துணை-மாநகராட்சி நகரம் கீழ்கண்ட தகுதிகளையும், வசதிகளையும் கொண்டிருத்தல் வேண்டும். \n\nSection::::நகர்புற நகராட்சிகள்.\nநகர்புற நகராட்சிகள் குறைந்தபட்சமாக கீழ்கண்ட தகுதிகள் கொண்டிருக்க வேண்டும்.\n\n\nSection::::உள்ளாட்சி தேர்தல், 2017.\nநேபாளத்தின் 6 மாநகராட்சிகளுக்கும், 11 துணை-மாநகராட்சிகளுக்கும், 246 நகர்புற நகராட்சிகளுக்கும் 14 மே, 28 சூன், 18 செப்டம்பர் 2017 என மூன்று நாட்களில், மூன்று கட்டங்களாக தேர்தல் நடைபெற்றது. 2015ல் நேபாளத்திற்கான புதிய அரசியல் அமைப்பு சட்டம் நடைமுறைக்கு வந்த பிறகு, இருபது ஆண்டுகளுக்குப் பின், நடைபெறும் முதல் உள்ளாட்சி தேர்தல் ஆகும். \n\n\n"}
{"id": "388306", "url": "https://ta.wikipedia.org/wiki?curid=388306", "title": "அதீனா (ஆந்தை)", "text": "அதீனா (ஆந்தை)\n\nஅதீனா என்பது ஆந்தைகளின் பேரினமாகும். இது தற்போது உயிர் வாழும் நான்கில் இரண்டு இனங்களைக் கொண்டுள்ளது. இந்த பறவைகள் சிறியதாகவும், பழுப்பு மற்றும் வெள்ளை நிறப் புள்ளிகளுடனும், மஞ்சள் கண்களுடனும் மற்றும் வெள்ளை புருவங்களைக் கொண்டதாகவும் உள்ளன. இந்தப் பேரினம் ஆத்திரேலியா, அந்தாட்டிக்கா மற்றும் துணை-சகார ஆப்பிரிக்கா தவிர மற்ற அனைத்துக் கண்டங்களிலும் காணப்படுகிறது.\n"}
{"id": "388310", "url": "https://ta.wikipedia.org/wiki?curid=388310", "title": "குருவி (வரிசை)", "text": "குருவி (வரிசை)\n\nகுருவி (\"passerine\") என்ற சொல் \"Passeriformes\" என்ற வரிசையிலுள்ள எந்த ஒரு பறவையையும் குறிக்கும் சொல்லாகும். உயிர்வாழும் அனைத்து பறவை இனங்களில் பாதிக்கும் மேற்பட்டவை இதன் கீழ்தான் வருகின்றன. பறவையினத்தின் மற்ற வரிசைகளிலிருந்து குருவிகள் அவற்றின் கால்விரல்கள் அமைப்பின் மூலம் வேறுபடுகின்றன. இவ்வரிசையின் பறவைகளில் மூன்று விரல்கள் முன்னோக்கியும் மற்றும் ஒரு விரல் பின்னோக்கியும் உள்ளது. இது இறுகப்பற்றி உட்காருவதற்குப் பயன்படுகிறது.\n\n"}
{"id": "388312", "url": "https://ta.wikipedia.org/wiki?curid=388312", "title": "பழைய உலக ஈப்பிடிப்பான்", "text": "பழைய உலக ஈப்பிடிப்பான்\n\nபழைய உலக ஈப்பிடிப்பான்கள் என்பவை முசிகபிடி (Muscicapidae) குடும்பத்தில் உள்ள பறவைகளைக் குறிக்கிறது. இந்த சிறிய பேஸ்ஸரின் பறவைகள் பொதுவாகப் பழைய உலகத்தில் (ஆப்ரோயுரேசியா) காணப்படுபவையாகும். இவை பொதுவாக சிறிய மரங்களில் வாழும் பூச்சியுண்ணிகள் ஆகும். இவை பெயருக்கேற்றார் போலவே தங்கள் இரையைப் பறக்கும்போது பிடிக்கின்றன. இக்குடும்பத்தில் 324 இனங்கள் உள்ளன. இவை 51 பேரினங்களாகப் பிரிக்கப்பட்டுள்ளன.\n\n"}
{"id": "388313", "url": "https://ta.wikipedia.org/wiki?curid=388313", "title": "யூமியாஸ்", "text": "யூமியாஸ்\n\nயூமியாஸ் என்பது பழைய உலக பறக்கும்பிடிப்பான் குடும்பத்தின் பேரினமாகும்.\n\nஇதில் பின்வரும் இனங்கள் உள்ளன:\n\n"}
{"id": "388340", "url": "https://ta.wikipedia.org/wiki?curid=388340", "title": "திவ்வியவதனம்", "text": "திவ்வியவதனம்\n\nதிவ்வியவதனம் அல்லது தெய்வீக வரலாறுகள் (Divyāvadāna or \"Divine narratives\") சமசுகிருத மொழியில் எழுதப்பட்ட பௌத்த தொன்மவியல் கதைகளைக் கொண்டது. இக்கதைகள் பண்டைய மூலசர்வாஸ்திவாத பௌத்த சாத்திரமாக வினய சாத்திரங்களில் காணப்படுகிறது. இந்நூலின் காலம் கிபி இரண்டாம் நூற்றாண்டு என அறியப்படுகிறது. \nஒரு தனி மனிதனின் முந்தைய பிறவிகளின் கர்மவினைகள், தற்போதைய பிறவியில் எவ்வாறு செயல்படுகிறது என்பதை, கௌதம புத்தர் தனது சீடர்களுக்கு எடுத்துரைப்பது போன்று, இந்நூலின் கதைகள் அமைந்துள்ளது. \n\nSection::::நூலின் உள்ளடக்கம்.\n\"திவ்வியவதனம்\" எனும் சமசுகிருத மொழி நூல், புகழ் பெற்ற அசோகவதனம் கதை, அசோகரின் வரலாற்று கதை உட்பட, மொத்தம் முப்பத்தி எட்டு கதைகள் கொண்டது. இந்நூலை ஜான் ஸ்டிராங் என்பவர் ஆங்கிலத்தில் மொழி பெயர்த்துள்ளார். \n\nஏட்டுச் சுவடிகளில் சமசுகிருத மொழியில் இருந்த திவ்வியவதனம் எனும் நூலை, எட்வர்டு பைல்ஸ் கோவெல் மற்றும் ஆர். ஏ. நீல் என்பவர்கள், 1886ல் சமசுகிருத மொழியில் அச்சு வடிவில் நூலாக வெளியிட்டனர். \nஇந்த சமசுகிருத அச்சு நூலை, பி. எல். வைத்தியா என்பவர் 1959ல் திருத்திய பதிப்பாக வெளியிட்டார்.\n\nஇந்நூலின் சகசோதக அவதானக் கதையின் துவக்கத்தில், பவச்சக்கரம் எனும் தரும நெறிகளுடன் ஒரு மனிதன் வாழ வேண்டிய முறையை கௌதம புத்தர் விளக்குகிறார். \n\nஇந்நூலின் ருத்திராயன அவதானக் கதையில் (\"Rudrāyaṇa-avadāna\"), மன்னர் ருத்திராயானருக்கு, கௌதம புத்தர் பவச்சக்கரத்தின் பெருமையை விளக்குகிறார். மேலும் இக்கதையில் மன்னர் ருத்திராயானர், மகதப் பேரரசர் பிம்பிசாரருக்கு, நவமணிகளுடன் கூடிய, இடுப்புக் கயிற்றை பரிசாக அளித்தான். கைம்மாறாக தான் எதை மன்னர் ருத்திராயனருக்கு பரிசளிப்பது என பிந்துசாரர் ஆழ்ந்து சிந்திக்கும் போது, கௌதம புத்தரை அடைந்து உபதேசம் கேட்கையில், பவச்சக்கரம் ஓவியத்தை வரைந்து, அதனை மன்னர் ருத்திராயனருக்கு பரிசளிக்குமாறு கூறினார். பிம்பிசாரரும் அவ்வாறே பவச்சக்கரத்தை ஓவியமாக வரைந்து மன்னர் ருத்திராயனருக்கு பரிசாக அனுப்பினார். பவச்சக்கரம் அறிவுறுத்தும் வாழ்க்கை நெறிகளை அறிந்த மன்னர் ருத்திராயனர், வாழ்க்கையின் உயர்ந்த நோக்கத்தை அறிந்து அதன் படி, தனது வாழ்க்கையை அமைத்துக் கொண்டான். \n\n\n"}
{"id": "388341", "url": "https://ta.wikipedia.org/wiki?curid=388341", "title": "இட்டெர்பியம் டைரோடியம் டைசிலிசைடு", "text": "இட்டெர்பியம் டைரோடியம் டைசிலிசைடு\n\nஇட்டெர்பியம் டைரோடியம் டைசிலிசைடு \"(Ytterbium dirhodium disilicide)\" என்பது (YbRhSi) என்ற மூலக்கூற்று வாய்ப்பாடு கொண்ட ஒரு கனிமச் சேர்மமாகும். இட்டெர்பியம், ரோடியம், சிலிக்கன் தனிமங்கள் சேர்ந்து உருவாகும் கன பெர்மியான் துகள்களாலான திண்மநிலை சேர்மமாகும். 2 மில்லிகெல்வின் வெப்பநிலை அளவுக்கு இத்திண்மத்தைக் குளிர்வித்தால் இதுவொரு மீக்கடத்தியாகிறது. இவ்வெப்பநிலைக்கு சற்று அதிகமான வெப்பநிலையில் இதன் வெப்பயேற்புத் திறன் மிக அதிகமாகும். எலக்ட்ரான்கள் இந்நிலையில் இயல்பாக இருப்பதைவிட 1000 மடங்கு கனமாக இருக்கின்றன. \n"}
{"id": "388347", "url": "https://ta.wikipedia.org/wiki?curid=388347", "title": "வியட்நாமின் ஆட்சிப் பிரிவுகள்", "text": "வியட்நாமின் ஆட்சிப் பிரிவுகள்\n\nபுவியியல் மட்டத்தில், வியட்நாம் சமவுடைமைக் குடியரசு கீழ்வரும் முப்பெரும் மண்டலங்களாகப் பிரிக்கப்படுகிறது:\n\nSection::::ஆட்சி வட்டாரங்கள்.\nவியட்நாமிய அரசு வியட்நாமைப் பின்வரும் எட்டு ஆட்சிசார் வட்டாரங்களாகப் பிரிக்கிறது:\n\nஒவ்வொரு ஆட்சிசார் வட்டரத்திலும், முதல் அடுக்கு ஆட்சி அலகுகள் உள்ளன.\n\nSection::::ஆட்சி அலகுகள்.\nவியட்நாம் மூன்று ஆட்சி அடுக்குகளாகப் பிரிக்கப்படுகின்றன. ஒவ்வொரு ஆட்சி அடுக்கிலும் வேறுபாட்ட ஆட்சி அலகுகள் அமைகின்றன:\n\nநான்காம் அடுக்கில் சிற்றூர்களும் 9சோம், ஆப்) ஊர்களும் (இலாங், தோன், பான்) அடங்குகின்றன. என்றாலும் இவை அலுவல்முறைப்படி ஏற்கப்படுவதில்லை.\n\nSection::::முதல் அடுக்கு.\nமுதல் அடுக்கு ஆட்சிப் பிரிவில் கீழ்வரும் ஐந்து நகராட்சிகளும் 58 மாகாணங்களும் அமைகின்றன:\n\n\n\nSection::::இரண்டாம் அடுக்கு.\nமேலும் காண்க:வியட்நாமின் மாவட்ட மட்ட ஆட்சிப்பிரிவுகள்\n\nநகராட்சிகள் நகரக மாவட்டமாகவும் நகரியம் ஆகவும் ஊரக மாவட்டம் ஆகவும் பிரிக்கப்படுகின்றன. நகராட்சிக்குத் தனி அலுவல் தலைமையகம் அமையாது. உள்ளூராட்சி இருக்கை நடுவண் நகரக மாவட்டத்தில் அமையும்.\n\nமாகாணங்கள் நகராட்சியாகவும், நகரியம்/பேரூர் ஆகவும் ஊரக மாவட்டம் ஆகவும் பிரிக்கப்படுகின்றன. மாகாணத்தின் தலைநகரமாக மாநகரமோ நகரியமோ அமையும்.\n\nவியட்நாமின் 2011 ஆம் ஆண்டின் அண்மைய பொதுப் புள்ளியியல் அலுவலகத் தகவற்படி, 713 இரண்டாம் நிலை அடுக்கு ஆட்சி அலகுகள் உள்ளன.\n\nஊரக மாவட்டம் நகரியம்/பேரூர் ஆகவும் நகரியம்/பேரூர் நகராட்சியாகவும் நிலை உயர்த்தப்படலாம்.\n\nSection::::மூன்றாம் அடுக்கு.\nநகரக மாவட்டங்கள் சிறகமாகவும் நகரியங்கள் சிரகங்களாகவும் குமுகங்களாகவும் பிரிக்கப்படுகின்றன. ஊரக மாவட்டங்கள் நகரியங்களாகவும் குமுகங்களாகவும் பிரிக்கப்படுகின்றன.\n\nநகரக, ஊரக மாவட்டங்களுக்கு தலைமையகங்களாக நகரங்கள் ஏதும் அமைவதில்லை; ஆனால், வழக்கமாக நடுவண் நகரியத்திலோ அல்லது நடுவன் சிறகத்திலோ உள்ளூராட்சி இருக்கை அமையும். இதேபோல, நகரத்துக்கும் நகரியத்துக்கும் தலைமையகம் என ஏதும் அமைவதைல்லை. ஆனால், வழக்கமாக உள்ளூராட்சி இருக்கை நடுவண் சிறகத்தில் அமையும்.\n\nவியட்நாமின் 2016 ஆம் ஆண்டின் பொதுப் புள்ளியியல் அலுவலகத் தகவற்படி, 11,162 மூன்றாம் அடுக்கு ஆட்சி அலகுகள் உள்ளன; இவற்றில் 1,581 சிறகங்களும் 603 நகரியங்களும் 8,978 குமுகங்களும் உள்ளன. \n\nநகரியம்/பேரூர்கள் வியட்நாம் மொழியில் தித்திரான் எனப்படுகின்றன; பண்ணை நகரியங்கள் மிகவும் சிலவாக உள்ளன; இது வியட்நாம் மொழியில் தித்திரான் நோங் திருவோங் எனப்படுகிறது.\nகுமுகம் நகரியம்/பேரூர் ஆகவோ சிறகம் ஆகவோ நிலை உயர்த்தப்படலாம்.\n\nSection::::பிற உட்பிரிவுகள்.\nவியட்நாம் தேர்தல் தொகுதிகளாகவும் படைசார் வட்டாரங்களாகவும் பிரிக்கப்படுகின்றன.\n\nSection::::நேரடித் தேர்தல்.\n\"மேலும் காண்க வியட்நாமில் தேர்தல்\n\nவியட்நாமின் தேசியச் நாடாளுமன்ற பேராளர்கள் ஐந்தாண்டுக்கு ஒருமுறை மக்களில் இருந்து நேரடையாகத் தேர்ந்தெடுக்கப்படுகின்றனர். ஒவ்வொரு பகுதிக்குமான பேராளிகள் அப்பகுதி மக்கள்தொகையைச் சார்ந்தமையும். நடப்பில் வியட்நாம் நாடாளுமன்றத்தில் 500 பேராளிகள் உள்ளனர்.\n\nSection::::தேர்தல் பிரிவுகள்.\nதேர்தல் நோக்கில், ஒவ்வொரு மாகாணமும் நகராட்சியும் தோன் வி பாவு சோ எனும் தேர்தல் தொகுதிகளாகப் பிரிக்கப்படுகின்றன. இவை மேலும் குவூ போ பியேயு எனும் வாக்களிப்பு வட்டாரங்களாக பிரிக்கப்படுகின்றன. தேர்தல் தொகுதிகளின் எண்ணிக்கை மாகாணத்தின் அல்லது நகராட்சியின் மக்கள்தொகைக்கு ஏற்ப தேர்தலுக்குத் தேர்தல் வேறுபடுகிறது.\n\n2011 நாடாளுமன்றத் தேர்தலுக்குப் பிறகு, வியட்நாமில் 183 தேர்தல் தொகுதிகளும் (அலகுகளும்) 89,960 வாக்களிப்பு வட்டாரங்களும் உள்ளனs.\n\nSection::::படைசார் வட்டாரங்கள்.\nவியட்நாம் மக்கள் படை 8 படைசார் மண்டலங்களாகப் பிரிக்கப்பட்டுள்ளது:\n\nSection::::மேலும் காண்க.\n[[வியட்நாமில் உள்ள நகரங்களின் பட்டியல்]]\n\nSection::::மேற்கோள்கள்.\n[[பகுப்பு: வியட்நாமின் ஆட்சிசார் உட்பிரிவுகள்]]\n[[பகுப்பு:ஆசிய மாதக் கட்டுரைகள் நவம்பர் 2017]]"}
{"id": "388372", "url": "https://ta.wikipedia.org/wiki?curid=388372", "title": "ஆல்டால்-டிச்செங்கோ வினை", "text": "ஆல்டால்-டிச்செங்கோ வினை\n\nஆல்டால்-டிச்செங்கோ வினை \"(Aldol–Tishchenko reaction)\" என்பது ஆல்டால் வினை மற்றும் டிச்செங்கோ வினை இரண்டும் அடுத்தடுத்து இணைந்து நிகழும் வினையாகும். ஆல்டிகைடுகளையும் கீட்டோன்களையும் கரிமத் தொகுப்பு வினையில் இவ்வினையின் மூலம் 1,3-ஐதராக்சில் சேர்மங்களாக மாற்றலாம். பல உதாரணங்களில் இவ்வினையின் தொடர்ச்சியானது இலித்தியம் டை ஐசோபுரோப்பைலமைடு உபயோகப்படுத்தி கீட்டோனை ஓர் ஈனோலேட்டாக மாற்றுவதிலிருந்து தொடங்குகிறது. அடுத்ததாக நீராற்பகுப்பு படிநிலையில் ஒற்றை-எசுத்தர் டையால், டையாலாக மாற்றப்படுகிறது. அசிட்டைல் டிரைமெத்தில் சிலேனும் புரோப்பியோபீனோனும் வினைக்கான வினைபடு பொருள்களாகின்றன. டையால் தூய்மையான நிலையில் ஒரு டயாமுப்பரிமாண மாற்றியனாகக் கிடைக்கிறது.\n"}
{"id": "388374", "url": "https://ta.wikipedia.org/wiki?curid=388374", "title": "ஆல்காக்சிலேற்றம்", "text": "ஆல்காக்சிலேற்றம்\n\nஆல்காக்சிலேற்றம் \"(Alkoxylation)\" என்பது ஓர் ஈபாக்சைடை மற்றொரு சேர்மத்துடன் சேர்க்கின்ற வேதி வினையாகும். ஆல்ககால்களை ஈதாக்சிலேற்றம் செய்வதையே வழக்கமாக நிகழ்கின்ற இவ்வினை வெளிப்படுத்துகிறது. எத்திலீன் ஆக்சைடு இவ்வினையில் ஆல்காக்சிலேற்றும் முகவராக செயல்படுகிறது. \nபுரோப்பைலீன் ஆக்சைடும் (PO, OCH2CHCH3) தொழில்முறை முக்கியத்துவம் பெற்ற மற்றொரு ஈபாக்சைடு ஆகும். இது ஆல்காக்சிலேற்றம் மூலம் பாலியீத்தர் பாலியால்களை தயாரிக்க பயன்படுத்தப்படுகிறது. ஆல்காக்சிலேற்றச் செயல்முறையின் எளியவடிவம் கீழே தரப்பட்டுள்ளது. \nஇம்முறையில் உருவாகும் பாலியால்கள் சிக்கலான முப்பரிமாண அமைப்புகளைக் கொண்டு புரோப்பைலீன் ஆக்சைடிற்கு சமச்சீரின்மையைத் தருகின்றன. பாலியால்களை டையசோசயனேட்டுகளுடன் சேர்த்து குறுக்கவினைக்கு உட்படுத்தி பாலியுரித்தேன்களைத் பெருமளவில் தயாரிக்கப் பயன்படுத்துகிறார்கள் . \n"}
{"id": "388377", "url": "https://ta.wikipedia.org/wiki?curid=388377", "title": "மேற்கு சைபீரியச் சமவெளி", "text": "மேற்கு சைபீரியச் சமவெளி\n\nமேற்கு சைபீரியச் சமவெளி பட்னோ-சைபீர்ஸ்காயா ராவ்னினா என்றும் அழைக்கப்படுகிறது () இச்சமவெளியானது சைபீரியாவின் மேற்குப் பகுதியை பெருமளவிற்கு ஆக்கிரமித்துள்ள ஒரு பெரும் சமவெளியாகும்.மேற்கில் உரால் மலைகள்  கிழக்கில் எனிசி ஆறு தென்இகிழக்கில் அல்த்தாய் மலைத்தொடர்கள் இவற்றுக்கு இடையே இச்சமவெளி பரந்து கிடக்கிறது. இந்தச் சமவெளியின் பெரும்பகுதி பெரும்பாலான சமவெளிப் பகுதி வறண்டு காணப்படுகிறது. மேலும், உலகின் மிகப்பெரிய சதுப்பு நிலங்களும் வெள்ளப்பெருக்குச் சமவெளிகளும் இந்தச் சமவெளிக்குள் உள்ளடங்கும். ஓம்ஸ்க், நோவோசிபிர்ஸ்க், டொம்ஸ்க் மற்றும் செல்யாபின்ஸ்க் ஆகிய முக்கிய நகரங்கள் இச்சமவெளிப் பகுதியைச் சார்ந்தவையாகும்.\n\nSection::::புவியியல்.\nமேற்கு சைபீரியச் சமவெளியானது உரால் மலைகளுக்கு கிழக்கில் பெரும்பாலும் உருசியாவின் பிரதேசத்தில் அமைந்துள்ளது. உலகின் மிகப்பெரிய உடையாத தாழ்நிலப்பகுதியாக குறிப்பிடப்படுகிறது.—மேலும் விட 50 சதவீதத்திற்கும் அதிகமான நிலப்பகுதியானது, கடல் மட்டத்திலிருந்து 100 மீட்டருக்குக் (330 அடி) குறைவான உயரத்திலேயே அமைந்துள்ளது.—மற்றும் பரப்பளவில் சுமார் 2.6–2.7 மில்லியன் சதுர கிலோமீட்டர்கள் அல்லது (1.0 மில்லியன் சதுர மைல்கள்) அளவிற்கு அதாவது சைபீரியாவின் மூன்றில் ஒரு பகுதியை உள்ளடக்கியதாக உள்ளது. இச்சமவெளியானது, வடக்கில் இருந்து தெற்காக 2,400 கி. மீ (1,490 மைல்கள்), ஆர்க்டிக் பெருங்கடலிலிருந்து அல்த்தாய் மலைத்தொடர் வரையிலும், மற்றும் கிழக்கில் இருந்து மேற்காக 1,900 கிமீ (1,180 மைல்) உரால் மலைகளிலிருந்து யெனிசி ஆறு வரையிலும் பரவியுள்ளன.\n\nஇந்த சமவெளி நிலப்பகுதிகளில் எட்டு தனித்த தாவர வகைப்பாடுகள் உள்ளன. அவை: தூந்திரா, துாந்திரா காடு, வடக்கு தைகா, மத்திய தைகா, தெற்கு தைகா, துணை தைகா காடுகள், வன-புல்வெளி மற்றும் ஸ்டெப்பி புல்வெளிகள். மேற்கு சைபீரியச் சமவெளியில் துாந்திராவில் குறைந்தபட்சம் 107 அல்லது வன ஸ்டெப்பி-புல்வெளிகளில் 278 அல்லது அதற்கு அதிகமான விலங்கின வகைகளும் காணப்படுகின்றன. நீண்ட யெனிசி ஆறு தெற்கிலிருந்து வடக்காக பாய்கிறது. இது ஆர்க்டிக் பெருங்கடலிலிருந்து 3,530 கிமீ (2,195 மைல்) தொலைவில் உள்ளது. கடலுடன் கலக்குமிடத்தில், 20 மில்லியன் லிட்டருக்கும் அதிகமான (5 மில்லியன் கேலன்கள்) நீர் வெளியேற்றப்படுகிறது. யெனிசி ஆறு அதன் கிளை ஆறான அங்காராவுடன் சேர்த்து 5,530 கிமீ (3,435 மைல்) பாய்கிறது.\n\nயெனிசியால் உருவாக்கப்பட்ட பள்ளத்தாக்கு மேற்கு சைபீரியச் சமவெளி மற்றும் மத்திய சைபீரிய பீடபூமி இவற்றுக்கிடையே ஒரு கடினமான பிரிவாக செயல்படுகிறது. பனிக்கட்டி குவிப்புகள் தெற்கே ஓப்-இர்த்திஷ் சங்கமிக்கும் வரையிலும் தென்பகுதியில் பரவிக்கிடக்கின்றன. ஆங்காங்கே ஒரு சில குன்றுகள் மற்றும் முகடுகளை உருவாக்குகின்றன. இவைதவிர, மற்றபடி சமவெளிப் பகுதியானது வேறு எந்த சிறப்பம்சங்களும் இல்லாத சமவெளியாகவே உள்ளது.\n\nSection::::மண்ணியல்.\nமேற்கு சைபீரியச் சமவெளியானது புத்துயிர் ஊழிக்கால வண்டல் மண்ணைக் கொண்டுள்ள வியக்கத்தக்க வகையிலான சமவெளிப்பிரதேசமாகும். கடல் மட்டமானது 50 மீட்டர்கள் அளவுக்கு உயருமானால், ஆர்க்டிக் பெருங்கடலுக்கும் நோவோசிபிர்ஸ்கிற்கும் இடையிலான அனைத்து நிலப்பகுதிகளும் மூழ்கடிக்கப்பட்டு விடும். பூமியின் மேலோட்டின் ஒரு பகுதியாக விளங்கும் இது 65,000,000 ஆண்டுகளுக்கு முன்னாலிருந்து தொடங்கி நீண்ட கால அழுத்தத்திற்குட்பட்ட கிடைமட்டப் படிவுகளின் தொகுப்பாகும். இந்தப் படிவுகளில் பெரும்பான்மையானவை, பனித்தடுப்புகளின் காரணமாக திசைமாற்றம் செய்யப்பட்டு காசுப்பியன் கடல் மற்றும் ஏரல் கடல் ஆகியவற்றில் கலக்கமாறு செய்யப்ட்ட ஓப் மற்றும் யெனிசி ஆறுகளின் பாய்ச்சலினால் ஏற்பட்டவையாகும். இந்த சமவெளியில் குறைவான மரங்களைக் கொண்ட மண்ணானது மிகவும் சதுப்பு நிறைந்ததாகவும், குழைச்சேற்றினைக் கொண்ட கரிம ஈர மண்ணாகவும் உள்ளது.\n"}
{"id": "388398", "url": "https://ta.wikipedia.org/wiki?curid=388398", "title": "நானாதேசி வணிகர்கள்", "text": "நானாதேசி வணிகர்கள்\n\nநானாதேசி வணிகர்கள் தமிழகத்தில் சிறந்து விளங்கியிருந்த வணிகக் கணங்களில் குறிப்பிடத்தக்கவர்களாவர். வெளிநாடுகளில் சென்று வாணிபத்தில் ஈடுபடுபவர்கள் எனும் பொருளில் \"நானாதேசி\" என அழைக்கப்பட்டிருந்தனர். சோழர் ஆட்சிக் காலத்தில் இலங்கையிலும் நானாதேசி வணிகர்களின் பங்களிப்பு இருந்தமையை பொலநறுவைக்கால சாசனங்கள் சான்றுபடுத்துகின்றன. ஐந்நூற்றுவர் வணிகக் கணத்தவரும் நானாதேசி வணிகக் கணத்தவரும் ஒரு குழுவினரே எனும் கருத்தும் நிலவுகின்றது.\n"}
{"id": "388410", "url": "https://ta.wikipedia.org/wiki?curid=388410", "title": "கூனித்தீவு", "text": "கூனித்தீவு\n\nகூனித்தீவு என்பது இலங்கையின் திருகோணமைல மாவட்டத்தின் கிழக்கே மூதூர் பிரதேசத்தில் உள்ள ஒரு கிராமம். இது விவசாய மற்றும் விசுவகுல மக்களைக் கணிசமாகக் கொண்டது.\n\nSection::::பெயர்க்காரணம்.\nஇக்கிராமத்தின் பெயர் அமைவதற்கு பின்வரும் இரண்டு காரணங்கள் கூறப்படுகிறது. இங்கு அதிகமாக அக்காலத்தில் கூர்நெல்(சிறிய வகை நெல்) பயிரிடப்பட்டு வந்தமையினால் \"கூர்நெல்தீவு\" என அழைக்கப்பட்டு பின் அது மருவி இன்று\"கூனித்தீவு\" என அழைக்கப்பட்டு வருகின்றது எனவும், இக் கிராமத்தின் நிலத்திணிவானது வளைந்த வடிவில் அமைந்துள்ளது எனவும் கூறப்படுகிறது.\n\nஇங்குள்ள \"வில்லுக்குளம்\" என்ற குளம் வில் போன்று வழைந்து பரந்து காணப்படுவதோடு அதன் வழைந்த நிலப்பரப்பினுளேயே கூனித்தீவு அழகாக இடம்பிடித்திருப்பது இக்கிராமத்தின் சிறப்பாகும். வில்லுக்குளம் வெள்ளைத்தாமரைத் தடாகமாகக் காட்சியளிப்பதோடு மீன் வளத்தையும் கொண்டு விளங்குகிறது.\n\nஊரில் பிறந்து கல்வியால் உயர்ந்தவர்கள்\n\n\"திரு.தா.கௌரிசங்கர் (சத்திர சிகிச்சை நிபுணர்)\"\n\nதிரு.சு.சுதர்சன் (வைத்தியர்)\n\nதிரு.யோ.பிரசாத் (வைத்தியர்)\n\n\n\n\n"}
{"id": "388415", "url": "https://ta.wikipedia.org/wiki?curid=388415", "title": "ஞானகுமாரன்", "text": "ஞானகுமாரன்\n\nபேராசிரியர் நாகநாதன் ஞானகுமாரன் யாழ்ப்பாணப் பல்கலைக் கழகத்தின் மெய்யியல் துறையின் தலைவரும் கலைகலாசார பீடத்தின் மேனாள் பீடாதிபதியும் ஆவார்.\n\nSection::::கல்வி.\nயாழ்ப்பாணம் ஹார்ட்லி கல்லூரியில் ஆரம்பக் கல்வியை முன்னெடுத்தார். கொழும்பு களனிப் பல்கலைக் கழகத்தில் தனது பட்டப்படிப்பினைப் பூர்த்தி செய்தார்.\n\n"}
{"id": "388418", "url": "https://ta.wikipedia.org/wiki?curid=388418", "title": "இனக்குழு (உயிரியல்)", "text": "இனக்குழு (உயிரியல்)\n\nஉயிரியலில், ஒரு இனக்குழு என்பது பேரினத்திற்கு மேலே குடும்பம் மற்றும் துணைக்குடும்பத்திற்குக் கீழே உள்ள ஒரு பெயரீட்டுத் தரநிலை ஆகும். இது சில நேரங்களில் துணை இனக்குழுக்களாகப் பிரிக்கப்படுகிறது.\n\nஉதாரணமாக உயிரியலில் கர்பினி (ஆடு-மறிமான்கள்), ஹோமினி, போம்பினி (வண்டுத் தேனீக்கள்) மற்றும் துன்னினி (சூரை மீன்கள்) ஆகியவை இனக்குழுக்கள் ஆகும்.\n"}
{"id": "388420", "url": "https://ta.wikipedia.org/wiki?curid=388420", "title": "புதிய உலக மான்", "text": "புதிய உலக மான்\n\nபுதிய உலக மான் என்பவை மான் குடும்பத்தின் ஒரு துணைக் குடும்பமாகும். இவற்றின் எலும்பு அமைப்பு பழைய உலக மான்களிலிருந்து வேறுபடுகிறது. இவை பின் மியோசீன் காலத்தில் 77 இலட்சம் முதல் 1.15 கோடி வருடங்களுக்கு முன் மத்திய ஆசியாவில் தோன்றியதாகக் கருதப்படுகிறது.\n\nஇத்துணைக்குடும்பம் புதிய உலக மான் என்று அழைக்கப்பட்டாலும் பழைய உலகப் பகுதியான யூரேசியாவில் வாழ்கின்ற ரெயின்டீர், யூரேசிய மூஸ் மற்றும் ரோ மான் ஆகியவற்றை உள்ளடக்கியுள்ளது.\n"}
{"id": "388422", "url": "https://ta.wikipedia.org/wiki?curid=388422", "title": "பழைய உலக மான்", "text": "பழைய உலக மான்\n\nபழைய உலக மான் என்பது மான் குடும்பத்தின் ஒரு துணைக்குடும்பமாகும். இப்பெயர் இவை தோன்றிய இடத்தைக் குறிக்கிறது, தற்போதைய பரவலை அல்ல. இவற்றின் எலும்பு அமைப்பு புதிய உலக மான்களிலிருந்து வேறுபடுகிறது.\n"}
{"id": "388424", "url": "https://ta.wikipedia.org/wiki?curid=388424", "title": "செர்வஸ்", "text": "செர்வஸ்\n\nசெர்வஸ் என்பது ஒரு மான் பேரினம் ஆகும். இவை பொதுவாக யூரேசியாவில் காணப்படுகின்றன. எனினும் ஒரு இனம் வடக்கு ஆப்பிரிக்காவிலும், மற்றொரு இனம் வட அமெரிக்காவிலும் காணப்படுகிறது. \n"}
{"id": "388429", "url": "https://ta.wikipedia.org/wiki?curid=388429", "title": "லெப்போரிடே", "text": "லெப்போரிடே\n\nலெபோரிடே என்பது முயல்கள் மற்றும் குழிமுயல்களின் குடும்பம் ஆகும். தற்போது வாழ்கின்ற பாலூட்டிகளில் சுமார் 60க்கும் மேற்பட்ட உயிரினங்களை இது உள்ளடக்கியுள்ளது. \"லெபோரிடே\" என்ற இலத்தீன் வார்த்தைக்கு \"\"லெபஸ்\" (முயல்) ஐப் போன்று உள்ளவை\" என்று பொருள். லெபோரிடே மற்றும் பைகாக்கள் பாலூட்டி வரிசையான லகோமோர்பாவின் கீழ் வருகின்றன. லெபோரிடே குள்ள, உரோமம் நிறைந்த வால்கள் மற்றும் நீளமான காதுகள் ஆகியவற்றைக் கொண்டுள்ளதால் பைகாக்களிலிருந்து வேறுபடுகின்றன. \n"}
{"id": "388433", "url": "https://ta.wikipedia.org/wiki?curid=388433", "title": "லகோமோர்பா", "text": "லகோமோர்பா\n\nலகோமோர்புகள் என்பவை லகோமோர்பா வரிசையின் உயிரினங்கள் ஆகும். இவ்வரிசை லெபோரிடே (முயல்கள் மற்றும் குழிமுயல்கள்) மற்றும் ஒச்சோட்டோனிடே (பைகாக்கள்) என இரண்டு குடும்பங்களைக் கொண்டுள்ளது. இவ்வரிசையின் பெயர் கிரேக்க வார்த்தைகளான \"லகோஸ்\" (λαγώς, \"முயல்\") மற்றும் \"மோர்பே\" (μορφή, \"வடிவம்\") ஆகியவற்றில் இருந்து உருவானது ஆகும்.\n"}
{"id": "388434", "url": "https://ta.wikipedia.org/wiki?curid=388434", "title": "சிரிய பாலைவனம்", "text": "சிரிய பாலைவனம்\n\nசிரிய பாலைவனமானது (, \"Bâdiyat aş-Şâm\"), அமத் எனவும் அழைக்கப்படுகிறது. இது ஸ்டெப்பி புல்வெளிகள் மற்றும் பாலைவனம் ஆகியவை இணைந்த நிலப்பகுதியாகும். இது மத்திய கிழக்கு நாடுகள் மற்றும் தென்கிழக்கு சிரியா, வடகிழக்கு ஜோர்தான், வடக்கு சவூதி அரேபியா மற்றும் மேற்கு ஈராக்கு ஆகியவற்றின் பகுதிகளை உள்ளடக்கி 500000 சதுர கிலோமீட்டர்கள் அல்லது 200000 சதுர மைல்கள் அளவிற்குப் பரவியுள்ளது. இதனுடைய தெற்கத்திய எல்லைகள் அரேபியன் பாலைவனத்துடன்  இணைகின்ற விதத்தில் உள்ளது. இந்த நிலப்பகுதியானது திறந்த, வறட்சியான பாலைவனப்பகுதியாகவும், அவ்வப்போது காணப்படுகின்ற வறண்ட ஆற்றுப்படுகைகளைக் கொண்டதாகவும் உள்ளது.\n\nSection::::இட அமைவு மற்றும் பெயர்.\nஇந்தப் பாலைவனமானது, மேற்கில் ஒரோன்டெஸ் பள்ளத்தாக்கு மற்றும் அராட் அல்-சாமாவினுடைய எரிமலைப் பாறை களத்தையும் கிழக்கே புறாத்து ஆற்றையும் கொண்டுள்ளது. வடக்கில் இந்தப் பாலைவனம் வளமான புல்வெளிகளையும் தெற்கில் இது அராபியத் தீபகற்பத்தின் பாலைவனங்களோடு இணையும் விதத்திலும் அமைந்துள்ளது.\n\nசில மூலநூல்கள் சிரிய பாலைவனத்தை அமத் பாலைவனம் எனக் குறிப்பிடுகின்றன. வேறு சில மூலங்கள் அமத் என்ற பெயரை தெற்கு மத்திய பீடபூமிக்கு மட்டுமாக வரையறுத்துக் கொண்டுள்ளன. இன்னும் சிலர் அமத் என்பதை முழுமையான பகுதிக்கும் வடக்குப் பகுதிக்கு மட்டும் சிரியன் பாலைவனம் என்பதாகவும் கருதுகிறார்கள்.\n\nசிரிய பாலைவனத்தின் பல பகுதிகள் பல்மைராவைச் சுற்றியுள்ளதால் பல்மைரின் பாலைவனம் என்றும் ஓம்ஸ் பாலைவனம் என்றும் அழைக்கப்படுகின்றன.\n\nசாமியா என்ற பெயரும் சிரிய பாலைவனத்தைக் குறிப்பிட உதவும் மற்றொரு பெயராகும்.\n\nSection::::புவியியல்.\n700-900 மீட்டர் உயர் பகுதியில் உள்ள பாலைவனத்தில் நடுவில் உள்ளது அமத் பீடபூமி, இது தட்டையான, கற்பாங்கான, சுண்ணாம்பால் ஆன படுகைப் பாறையை சிலிக்கா கனிம வகைச் சரளையால் மூடப்பட்ட பகுதியளவு பாலைவனத்தன்மையைக் கொண்ட நிலமாக உள்ளது. பீடபூமிப் பகுதியில் பெய்யும் சிறிதளவு மழையானது உள்ளூர் ஏரியடி உப்புடன் கலந்து விடுகிறது. இந்த பீடபூமியில் 1000மீ+ உயரம் கொண்ட சவுதி அரேபியாவின் காவ்ர் உம் உவால் மற்றும்  960மீ  உயர, ஜோர்தான், ஈராக்கு மற்றும் சவுதி அரேபியா எல்லையில் அமைந்த ஜெபெல் அனெய்சா ஆகிய சிகரங்கள் அமைந்துள்ளன.\n\nஅராபியத் தீபகற்பத்தில் காணப்படும் மற்ற பாலைவனங்களுடன் இணைத்துப் பார்க்கும் போது அமத் பாலைவனமும் உலகின் மிக வறண்ட பாலைவனங்களில் ஒன்றாக கருதப்படுகிறது.\n\nSection::::காட்டுயிர்கள்.\nசிரிய பாலைவனமே சிரிய வெள்ளெலிகளின் பிறப்பிடமாக உள்ளது.\nநாரைகள், கொக்குகள், வெள்ளமடையான் நாரைகள், சிறிய கரையோரப் பறவைகள், இரைவாரிச் செல்லும் பறவைகள் போன்றவை பருவகால ஏரிகளுக்கு வந்து செல்பவையாகும். சிறிய கொறிக்கும் வகை விலங்குள் பொதுவாகக் காணப்படுபவையாகும். பாம்புகள், தேள்கள், ஒட்டகச் சிலந்திகள், ஓநாய், குள்ள நரி, நரி, பூனை, மான் போன்ற விலங்கு, நெருப்புக்கோழி, காட்டுக்கழுதை, சிறுத்தை போன்றவை காணப்படுகின்றன. மனிதர்கள் வேட்டையாடி அழித்து விட்ட காரணத்தால் பெரிய பாலுாட்டி இனங்கள் காணப்படாமலிருக்கலாம் என கருதப்படுகிறது.\n\nSection::::வரலாறு.\nSection::::தொன்மைக்காலம்.\nஇந்தப் பாலைவனமானது, வரலாற்றுரீதியாக, பெடௌயின் இன பழங்குடி மக்கள் மற்றும் பல பழங்குடிகளின் வசிப்பிடமாக இருந்துள்ளது. இன்றும் கூட சில பழங்குடி இன மக்கள் இந்தப்பகுதியில் பாலைவனச்சோலைகளின் அருகாமையில் அமைந்த நகரங்கள் அல்லது குடியிருப்புப் பகுதிகளில் வாழ்ந்து வருகின்றனர். மிகச்சில பெடௌயின் இன மக்கள் தங்களின் மரபுவழி வாழ்க்கை முறையின்படி பாலைவனத்தில் வசித்து வருகின்றனர். எழுத்தறிவு பெற்ற பெடௌயின் இன மக்களால் எழுதப்பட்ட செமிட்டிக் கல்வெட்டுகள், ஆதி அராபிய எழுத்துக்களடங்கிய கல்வெட்டுக்கள் சிரிய பாலைவனம் முழுவதிலும் காணப்படுகின்றன. இவை கி.மு. முதலாம் நுாற்றாண்டு முதல் கி.பி. நான்காம் நுாற்றாண்டு வரையான காலகட்டத்திற்குரியவையாக கண்டறியப்பட்டுள்ளன.\n\nசிரிய பாலைவனத்தின் மிகப் பழமையான குடியேற்றப்பகுதிகளில் ஒன்றாக பல்மைரா கண்டறியப்பட்டுள்ளது. இது உரோமைப் பேரரசின் காலத்தில் பழம்பெரும் வணிக மையமாக திகழ்ந்துள்ளது.இப்பகுதி மக்கள் பெயர் பெற்ற வணிகர்களாக இருந்துள்ளனர். தொலைதுார கிழக்குப் பகுதிகளை மத்தியதரைக்கடல் பகுதியுடன் இணைத்தத பட்டுப் பாதையை தங்கள் வணிக மேம்பாட்டிற்கு சாதகமான முறையில் பயன்படுத்தி வந்துள்ளனர்.\n\nஇப்பகுதி மக்கள் பெயர் பெற்ற வணிகர்களாக இருந்துள்ளனர். தொலைதுார கிழக்குப் பகுதிகளை மத்தியதரைக்கடல் பகுதியுடன் இணைத்தத பட்டுச்சாலையை தங்கள் வணிக மேம்பாட்டிற்கு சாதகமான முறையில் பயன்படுத்தி வந்துள்ளனர். பாலைநிலங்களை மூடிய வண்டிகளில் கடக்கும் வணிகர் கூட்டங்களுக்கு வரி விதித்தும், பட்டுப் பாதையின் மீது தொலைதுாரக் கிழக்குப் பகுதியிலிருந்து வரும் அரிய பொருட்களை வணிகம் செய்தும் தங்கள் நகருக்கு மிகப்பெரும் செல்வத்தை ஈட்டித் தந்தனர்.\n\nSection::::நவீன கால வரலாறு.\n1919 ஆம் ஆண்டு இயக்கூர்தியால் முதன்முதலாகக் கடந்து செல்லப்பட்டது.\nஈராக் போரின் போது, இந்தப் பாலைவனம் 2003 – 2011 ஆம் ஆண்டு வரையில் ஈராக்கிய கிளர்ச்சியாளர்களுக்கு ஆயுதங்கள் வழங்கும் முக்கிய இடமாகத் திகழ்ந்துள்ளது. பாலைவனத்தில் எதிர்ப்பின் இருப்பினை அகற்றுவதில் தொடர்ச்சியான கூட்டு இராணுவ நடவடிக்கைகள் ஒப்பீட்டளவில் திறனற்றுப் போயின. எதிர்ப்பாளர்கள் சுற்றியுள்ள பகுதிகளை கட்டுப்பாட்டிற்குள் கொண்டுவருகையில், கூட்டு இராணுவப் படையின் சார்பாகப் பேசும் பிரதிநிதிகள் கிளர்ச்சியாளர்களின் இராணுவச் செயல்பாடுகளுக்கு மையமாகத் திகழும் சிரிய பாலைவனத்தின் முக்கியத்துவத்தை குறைக்கும் விதத்தில் பேசத் தொடங்கினர். இருப்பினும், சிரிய பாலைவனமானது, சிரியாவின் எல்லைப்புறத்திற்கருகில் அதன் அமைவிடத்தின் காரணமாக ஆயுதக்கடத்தலுக்கு உகந்த முக்கியப்பாதையாக நிலைத்திருக்கிறது. 2016 ஆம் ஆண்டு செப்டம்பர் மாத வாக்கில் எதிர்ப்பாளர்களின் கட்டுப்பாட்டில் அல் அன்பார் மாகாணம் வந்த பிறகு, தங்களின் படைகளையும், தலைவர்களையும் கிழக்கு நோக்கி நகரச் செய்து, புறாத்து ஆற்றின் அருகாயைிலுள்ள எதிர்ப்பு கட்டுப்படுத்தப்பட்ட நகரங்களுக்கு கொண்டு சென்றனர்.\n"}
{"id": "388435", "url": "https://ta.wikipedia.org/wiki?curid=388435", "title": "வீரகஞ்ச்", "text": "வீரகஞ்ச்\n\nவீரகஞ்ச் (ஆங்கிலம்: \"BirgunjJ\") (நேபாள மொழி: बीरगंज), நேபாளத்தின், நேபாள மாநில எண் 2 இல் உள்ள நாராயணி மண்டலத்தின், காத்மாண்டு சமவெளியின் பர்சா மாவட்டத்தின் நிர்வாகாத் தலைமையிடமும், பெருநகர் மாநகராட்சியாகும். நேபாளத்தின் தெற்கு நுழைவு வாயிலாக வீரகுஞ்ச் மாநகரம் உள்ளது. வீரகுஞ்ச் நகரம், நேபாளத்தின் வணிக-பொருளாதாரத்திற்கான மையமாக திகழ்கிறது.\n\nSection::::அமைவிடம்.\nஇந்திய-நேபாள எல்லைப்புறத்தில் அமைந்த வீரகுஞ்ச் மாநகரம், நேபாளத் தேசிய தலைநகரம் காத்மாண்டுவிற்கு தெற்கில் 135 கிலோ மீட்டர் தொலைவிலும், இந்தியாவின் பிகார் மாநிலத்தின் வடக்கில் அமைந்த ரக்சல் நகரம் ஆறு கிலோ மீட்டர் தொலைவிலும் அமைந்துள்ளது. \n\nSection::::வரலாறு.\nராணா வம்சத்தின் மன்னர் ஜங் பகதூர் ராணா வீரகுஞ்ச் நகரத்தை 1897ல் நிறுவினார். 21 மே 2017 முடிய நகராட்சியாக இருந்த வீரகுஞ்ச் நகரம், 22 மே 2017 அன்று பெருநகர மாநகராட்சியாக தகுதி உயர்த்தப்பட்டது.\n27 செப்டம்பர் 2017 அன்று நடைபெற்ற நேபாள உள்ளாட்சித் தேர்தல்களில், வீரகுஞ்ச் பெருநகர மாநகராட்சி தேர்தலில், மேயராக விஜய்குமார் சராகியும், துணைமேயராக சாந்தி கார்க்கியும் தேர்ந்தெடுக்கப்பட்டனர். \n\nSection::::மக்கள் தொகை பரம்பல்.\n2011 நேபாள மக்கள் தொக கணக்கெடுப்பின் வீரகுஞ்ச் மாநகரத்தின் மக்கள் தொகை 2,07,980 ஆகும்.வீரகுஞ்ச் பெருநகரம், தராய் மற்றும் நாராயணி மண்டலத்தில் பெரிய நகரமாகும். மேலும் நேபாளத்தின் ஏழு பெருநகரங்களில் வீரகுஞ்ச் நகரம் நான்காம் இடம் வகிக்கிறது. வீரகுஞ்ச் நகரம், பர்சா மாவட்டத்தின் நிர்வாகத் தலைமையிடமாகும். வீரகுஞ்ச் நகரத்தில், நேபாளத்தின் அலுவல் மொழியாக நேபாளி மொழியும் மற்றும் மைதிலி மொழி, இந்தி, ஆங்கிலம், போஜ்புரி மொழிகளும் பேசப்படுகிறது.\n\nSection::::வரலாறு.\nSection::::மத்தியகால வரலாறு.\nநேபாள இராச்சியத்தின் ராணா வம்சத்தின் மூன்றாவது பிரதம அமைச்சர் ஜங் பகதூர் ராணா, 1897ல் வீரகஞ்ச் நகரத்தை நிறுவினார்.\n\nSection::::நவீன வரலாறு.\nஉலகின் ஒரே இந்து நாடு என்ற பெருமை படைத்த நேபாள நாட்டை, 18 மே 2006ல் நேபாள அரசு, மதச்சார்பற்ற நாடாக அறிவித்தது. அரசின் இந்த அறிவிப்பை எதிர்த்து போர்க்கொடி தூக்கினர். நேபாள நாட்டில் பெருங்கலவரம் வெடித்தது. எனவே இந்தியாவிலுருந்து நேபாளத்திற்கு நுழைவு வாயிலாக விளங்கும் வீரகுஞ்ச் எல்லைச் சாவடியை இரண்டு ஆண்டுகளுக்கு மூடி வைத்தனர். \n\nSection::::பொருளாதாரம்.\nநேபாள நாட்டிற்கு தேவையான பெரும்பாலான பொருட்கள், இந்தியாவிலிருந்து வீரகுஞ்ச் நகரத்தின் வழியாக செல்கிறது என்பதால், வீரகுஞ்ச் நகரம் பெரும் வணிக மையமாக திகழ்கிறது. இந்நகரத்தில் வேதியல், பஞ்சாலைகள், கட்டிட மரங்கள், பெட்ரோலியத் தொழிற்சாலைகள் கொண்டது. பரசா மாவட்டத்தின் 56% உற்பத்திப் பொருட்கள் வீரகுஞ்ச் நகரத்தின் வழியாக இந்தியாவின் பிகார் மாநிலத்திற்கு ஏற்றுமதியாகிறது. \n\nSection::::போக்குவரத்து.\nSection::::தொடருந்து நிலையம்.\nவீர்குஞ்ச் தொடருந்து நிலையம், நேபாளத்தின் தேசியத் தலைநகரம் காத்மாண்டையும், இந்தியாவின் பிகார் மாநிலத்தின் ரக்சல் நகரத்தையும் இணைக்கிறது.\nவீரகுஞ்ச் நகரத்திற்கு அருகில் ஆறு கிலோ மீட்டர் தொலைவில் அமைந்த இந்தியாவின் பிகார் மாநிலத்தின் ரக்சல் தொடருந்து நிலையம், நேபாளத்தின் வீரகுஞ்ச் பெருநகரத்தையும், சுகௌலி நகரத்தையும் மற்றும் இந்தியாவின் கொல்கத்தா, மும்பை, தில்லி, பாட்னா, வாரணாசி, அலகாபாத், போபால், அமிர்தசரஸ், கோரக்பூர், ராஞ்சி, நாக்பூர், ஐதராபாத் நகரங்களை நேரடியாக இருப்புப் பாதைகள் மூலம் இணைக்கிறது. \n\nSection::::வானூர்தி நிலையம்.\nவீரகுஞ்ச் நகரத்தின் வடக்கில் ஒன்பது கிலோ மீட்டர் தொலைவில் உள்ள சிமரா வானூர்தி நிலையம், தலைநகரம் காட்மாண்டு மற்றும் பாட்னாவிற்கு விமான சேவைகள் வழங்கி வருகிறது. தற்போது வீரகுஞ்ச் பெருநகரத்தில் இரண்டாவது பன்னாட்டு வானூர்தி நிலையம் அமைக்கப்படவுள்ளது. \n\nSection::::பேருந்துகள்.\nநேபாள்வீரகுஞ்ச் பேருந்து நிலையத்திலிருந்து காத்மாண்டு, பொக்காரா, பரத்பூர், பதான், பக்தப்பூர், விராட்நகர் நேபாள்கஞ்ச், ஜனக்பூர் போன்ற முக்கிய நகரங்களுக்கும் பேருந்து வசதிகள் உள்ளது. \n\nSection::::குதிரை வண்டி.\nவீரகுஞ்ச் பெருநகரத்தில் வாழும் மாதேசி மக்களின் பயண வண்டியாக குதிரை பூட்டிய வண்டியை பயன்படுத்துகின்றனர். சகோதர நகரமான பிகாரின் ரக்சல் - வீரகுஞ்ச் இடையே போக்குவரத்திற்கு குதிரை வண்டிகள் பயன்படுகிறது. .\n\nSection::::சரக்கு போக்குவரத்து.\n2005ம் ஆண்டு முதல், இந்தியாவின் பிகார் மாநிலத்தின் ரக்சல் நகரத்திலிருந்து, நேபாளத்தின் வீரகுஞ்ச் நகரத்திற்கு இடையே அமைந்த அகலப் பாதை இருப்புப் பாதைகள் மூலம், பெரும் அளவிலான சரக்குப் போக்குவரத்துகள் நடைபெறுகிறது. நேபாளம் வெளிநாடுகளிலிருந்து இறக்குமதி செய்யும் பொருட்கள், இந்திய துறைமுகங்களில் இறக்கப்பட்டு, பின்னர் இந்திய இரயில்வேயின் சரக்குத் தொடருந்துகள் மூலம் நேபாளத்தின் வறண்ட துறைமுகம் எனப் பெயர் பெற்ற வீர்கஞ்ச் துறைமுகத்திற்கு எடுத்துச் செல்லப்பட்டு, பின் அங்கிருந்து நேபாளத்தின் அனைத்து இடங்களுக்கு பிரித்து அனுப்பப்படுகிறது. \n\n\n\n"}
{"id": "388439", "url": "https://ta.wikipedia.org/wiki?curid=388439", "title": "அகரக்கட்டு", "text": "அகரக்கட்டு\n\nஅகரக்கட்டு (\"Agarakattu\"), திருநெல்வேலி மாவட்டத்தில் தென்காசி நகருக்கு அருகே, அனுமன் நதிக்கரையில் அமைந்துள்ள கத்தோலிக்க கிறிஸ்தவர்கள் அதிகம் வசிக்கும் கிராமம். 1956 வரை இப்பகுதி மற்றும் செங்கோட்டை முதல் சாம்பவர் வடகரை வரை கேரள மாநில அரசின் கீழ் இருந்தது. நாகர்கோவிலில் நடைபெற்ற போராட்டம் மற்றும் 11 பேரின் வீர மரணத்திற்கு பின் 1956 ல் அப்போதைய முதல்வர் காமராஜரின் காலத்தில் தமிழ் நாட்டுடன் இணைக்கப்பட்டது. இங்கு நடக்கும் புனித அந்தோனியார் ஆலய திருவிழா பிரசித்தி பெற்ற ஒன்றாகும்.\n\nSection::::வரலாறு.\nபல ஆண்டுகளுக்கு முன்பு ஆய்க்குடியில் பிராமணர்கள் அதிகம் பேர் வாழ்ந்து வந்தனர். அவர்கள் எழுதுவதற்கும், ஆவணங்களை பாதுகாப்பாக எழுதி பராமரிக்கவும் பனை ஓலைகளைப் பயன்படுத்தினர். இந்த பனை ஓலைகளை மரத்திலிருந்து வெட்ட, பனையேறும் தொழில் செய்து வந்த நாடார் சமூகத்தைச் சேர்ந்த மக்களை திருச்செந்தூர் அருகே உள்ள மூலகாடு ஊரில் இருந்து வரவழைத்தனர். பின்னர் அம்மக்கள் பிராமணர்களுடன் ஏற்பட்ட கருத்து வேறுபாட்டால் ஆய்க்குடியை அடுத்த காட்டுப்பகுதியில் குடியேறினர். அது அவரைச் செடிகள் மற்றும் பனைமரங்கள் நிறைந்த அவரைக்காடு ஆகும். இங்கு பனை ஓலைகளால் குடிசை அமைத்து வாழ்ந்தனர். பின்னர் இப்பகுதி அவரைக்காடு என அழைக்கப்பட்டு, அவரக்காடு என திரிந்து, தற்போது அகரை அல்லது 'அகரக்கட்டு என அழைக்கப்படுகிறது. பின்னர் விவசாயம் செய்து, பனையேறி படிப்படியாக உயர்ந்தனர்.\n\nSection::::மாநில எல்லை பிரச்சினை.\nஇந்தியா 1947 ம் ஆகத்து 15ம் நாள் சுதந்திரம் பெற்றப் போது திருவிதாங்கூர் சமஸ்தானம்( இன்றைய கேரளா) இந்திய கூட்டாட்சியில் சேருவதில்லை என்று முடிவெடுத்தது. இருப்பினும் வேறுவழியின்றி மன்னர் திரு சித்திரை திருநாள் பாலராமலர்மா, பல்வேறு சூழ்நிலைகளால் இந்திய கூட்டாட்சியில் 1947 செப்டம்பர் 4 ம் நாள் இணைத்தார். 1949 ம் ஆண்டு அன்றய திருவிதாங்கூர்-கொச்சி மாநிலத்துடன் செங்கோட்டை முதல் கம்பிளி வரையிலான அகரையை உள்ளடக்கிய தமிழக பகுதிகள் இணைக்கப்பட்டது. அக்காலத்தில் தென் திருவிதாங்கூரின் தாலுக்காவான \"செங்கோட்டை\" மக்கள் தமிழைத் தாய் மொழியாகக் கொண்டிருந்தனர். முதல் மற்றும் இரண்டாம் ஐந்து ஆண்டுத் திட்டங்களில் தமிழ் பகுதிகளில் விவசாய வளர்ச்சிக்காக வகுக்கப்பட்ட நீர்பாசன திட்டங்களை மலையாள திருவிதாங்கூர் அரசு முடக்கியது. இதனால் வெறுப்படைந்த செங்கோட்டை தமிழர்கள், திருவிதாங்கூரிலிருந்து பிரிந்து தமிழகத்துடன் இணைவதற்கு 1948 செப்டம்பர் மாதம் 8 ம் தேதி கன்னியாகுமரியில் மார்சல் ஏ.நேசமணி தலைமையில் போராட்டங்களை தொடங்கினர். இவரின் தலைமையில் திருவிதாங்கூர் தமிழ்நாடு காங்கிரசு என்ற அரசியல் அமைப்பை அவர் உருவாக்கி, இணைப்பு போராட்டங்களை நடத்தினார். தமிழக மக்கள் பல உயிர் தியாகங்கள், சிறை கொடுமைகள் மற்றும் காவல் துறையின் அட்டூழியங்கள் ஆகியவற்றை எதிர்கொண்டனர். இதன் பயனாக 1956 ம் ஆண்டு நவம்பர் 1 ம் தேதி குமரி மாவட்டம் மற்றும் செங்கோட்டை தாலுகா (அகரை,கம்பிளி பகுதிகள்) தமிழகத்துடன் இணைந்தது. மலையாள ஆதிக்க நாயர்களிடமிருந்து சுமார் 200 ஆண்டு காலங்களாக அனுபவித்து வந்த சாதி கொடுமையில் இருந்து விடுதலை பெறுவதற்காகவும் இந்த போராட்டத்தை மக்கள் முன்னின்று நடத்தி வெற்றியும் பெற்றனர். திருவிதாங்கூர் பகுதிகளில் நிலவிவந்த சாதிக் கொடுமைகளும் இப்பகுதிகள் பிரிந்து சென்று தமிழகத்துடன் இணைய இன்னொரு காரணமாக இருந்தது.\nபின்னணி:\n'முதல் காரணம்:'\nமத்திய அரசின் தமிழக பகுதிக்கான நீர்பாசன திட்டங்களை திருவிதாங்கூர் சமஸ்தான அரசு தடுத்தது.\n'இரண்டாம் காரணம்:'\nதிருவிதாங்கூர் நாடு இந்து ஆகம அடிப்படையில் ஆட்சி நடத்தப்பட்டமையால் சாதிக் கோட்பாடுகள் மிகக் கடுமையாக கடைபிடிக்கப்பட்டு வந்தது. உயர் இந்துக்கள், இழிவு இந்துக்கள் என சமுதாயத்தை இருகூறுகளாக்கினர். இழிவு இந்துக்களை தீண்டத்தகாதவர்களாகவும், காணத்தகாதவர்களாகவும், நடமாடத் தகுதியற்றவர்களாகவும் கருதி சமுதாயத்தில் அவர்களை இழிவுபடுத்தினர். இந்த நிலை மாற திருவிதாங்கூரிலிருந்து பிரிந்து செல்ல தமிழர்கள் விரும்பினர். இதுவும் பிரிவினைக்கு இரண்டாவது காரணமாக அமைந்தது.\n'மூன்றாம் காரணம்:'\nதமிழ் மக்கள் குறிப்பாக நாடார் சமுதாய மக்கள், மலையாள நாயர்கள் மற்றும் அவர்களைச் சாரந்தப் பிரிவு மக்களுக்கு எதிராகப் போராடினர். 1948 ல் இப்போராட்டம் தீவிரமடைந்தது. பட்டம் தாணுபிள்ளை சுதந்திர திருவிதாங்கூரின் முதலமைச்சராக அப்போது செயலாற்றி வந்தார். இவர் இழிவு சமூகம் என கருதப்பட்டவர்களின் மேல் கடுமையான அடக்குமுறைகளை பயன்படுத்தினார். மங்காட்டில் தேவசகாயம், கீழ்குளத்தில் செல்லையன் இருவரையும் மலையாளக் காவல்துறையினர் சுட்டுக் கொன்றனர். இதனைத் தொடர்ந்து நாடார்களுக்கும் நாயர்களுகளுக்கும் மோதல் ஏற்பட்டது. நாயர்களுக்கு தாணுபிள்ளையின் அரசு ஆதரவு அளித்தது. இந்த சூழ்நிலையில் 1954 ம் ஆண்டு ஆகத்து 11 ம் நாள் திருவிதாங்கூர் தமிழ் பகுதிகள் முழுவதிலும் விடுதலை தினம் கடைபிடிக்கப்பட்டது. இத்தருணத்தில் பட்டம் தாணு பிள்ளை திருவிதாங்கூரில் இரண்டாவது முறையாக முதலமைச்சராக இருந்தார். இவரது ஆணையின் படி தமிழக மக்கள் மீது இரண்டாவது முறையாக துப்பாக்கிச் சூடு நடத்தினர் மலையாள காவல்துறையினர். இதனால் 11 பேர் குண்டடிப்பட்டு இறந்தனர். இவர்களில் நாடார் சமுதாயத்தைச் சேர்ந்த 5 பேர் வீரமரணம் அடைந்தனர். துப்பாக்கி சூடு முடிந்தவுடன் போராட்டக்காரர்களை அடக்க தாணுபிள்ளை அரசு தீவிர நடவடிக்கை எடுத்தது. அன்று முதல் (11-08-1954) தாணுபிள்ளை பதவியிலிருந்து விலகும் வரை (14-02-1955), அதாவது 188 நாட்கள் நாடார் சமுதாய மக்கள் மீது காவல் துறையினர் மிகக் கடுமையான அடக்குமுறைகளைக் கையாண்டனர். பலர் சிறைகளில் அடைக்கப்பட்டு சித்திரவதைக்கு ஆளாகினர். இதுவும் பிரிவினைக்கு முக்கிய காரணமாகும்.\n\nSection::::வளர்ச்சி.\nதென்காசி பகுதியில் ஆலயம் அமைத்து பணி செய்து வந்த இயேசு சபை குருக்களின் பார்வை அவரக்காட்டின் பக்கம் திரும்பியது. கல்வி என்னும் அறிவொளியை ஏற்றி, RC பள்ளிக்கூடம் அமைத்தனர். தற்போது இது மேல் நிலைப் பள்ளியாக தரம் உயர்த்தப்பட்டுள்ளது. கடும் உழைப்புக்கு பெயர்பெற்றது இவ்வூர். ஏனெனில் ஆண்களுக்கு இணையாக பெண்களும் பீடி சுற்றி, விவசாயம் செய்து வருமானம் ஈட்டுகிறார்கள். இங்கு ஆண்கள் மட்டுமே உயர்கல்வி கற்கும் நிலை பல ஆண்டுகளாக காணப்பட்டது. பெண்களை வெளியூரில் படிக்க வைக்க பெற்றோர்கள் தயங்கினர்.ஆனால் இவ்வூரில் கல்லூரி அமைந்த பிறகு பெண்களும் உயர்கல்வி கற்று சாதித்துக்கொண்டிருக்கிறார்கள். தற்பொழுது கல்வியில் தன்னிறைவை நோக்கி பயணிக்கிறது அகரை கிராமம். \n\nSection::::அடிப்படை வசதிகள்.\nதமிழ்நாடு ஊரக வளர்ச்சி மற்றும் ஊராட்சித் துறையின் 2015ஆம் ஆண்டுத் தரவின்படி கீழ்க்கண்ட தகவல் தொகுக்கப்பட்டுள்ளது.\n\nSection::::கோவில்கள்.\nவிநாயகர் கோவில் \n\nகிருஷ்ணன் கோவில்\n\nஅம்மன் கோவில்\n\nகரடிமாடசுவாமி கோவில்\n\nSection::::தேவாலயங்கள்.\nகத்தோலிக்க திருச்சபை:\n\nபாளையங்கோட்டை மறைமாவட்டத்தின், ஒரு தனிப்பங்கு ( PARISH) அகரக்கட்டு ஆகும் . இங்கு \n\nபுனித பதுவை அந்தோனியார் ஆலயம்\n\nபுனித மர்க்கிரீத் மரியாள் ஆலயம்\n\nபுனித கன்னி மரியாள் ஆலயம்\n\nஇரக்கத்தின் அன்னை சிற்றாலயம்.(@ JP College )\n\nஆகிய கத்தோலிக்க ஆலயங்கள் உள்ளன. \n\nகத்தோலிக்கம் அல்லாதவை:\n\nஇந்திய தேவ சபை ( Pentecostal)\n\nAG சபை (AG)\n\nஇவான்சலிக்கன் சபை \n\nSection::::கல்வி நிறுவனங்கள்.\nபள்ளிகள் \n\nபுனித அருளானந்தர் மேல் நிலைப் பள்ளி (St.Britto's Higher Secondary School )\n\nஅரசு ஆரம்பப் பள்ளி \n\nபுனித வளனார் சர்வதேச CBSC பள்ளி \n(St.Joseph's Global International CBSC School) \n\nஅரசு அங்கன்வாடி மற்றும் சத்துணவு மையங்கள்\n\nகல்லூரிகள் \n\nJP பொறியியல் கல்லூரி \n\nJP கலை மற்றும் அறிவியல் கல்லூரி \n\nJP கல்வியியல் கல்லூரிகள்\n\nSection::::போக்குவரத்து.\nபேருந்து நிறுத்தங்கள் \n\nஅந்தோனியார் சர்ச் \n\nஅரசு ஆரம்பப் பள்ளி \n\nஅகரை SKT நகர் \n\nஅகரை ஜே. பி கல்லூரி\n\nஅகரை விலக்கு \n\nபேருந்து வழித்தடங்கள்\n\nமாநில நெடுஞ்சாலை எண் 39A. (SH-39A) அகரக்கட்டின் வழியாக செல்கிறது. \n\nகீழ்க்கண்ட வழித்தடங்களில் இயக்கப்படும் பேருந்துகள் அகரக்கட்டு நிறுத்தத்தில் நின்று செல்லும். மேலும் 2 முதல் 4 முறை மறுமார்க்கத்திலும் இயக்கப்படும். \n\nதென்காசி -இடையர்தவணை (5,5M)\n\nதென்காசி - சுரண்டை (D5)\n\nதென்காசி-சுரண்டை (D5 Exp)\n\nதென்காசி-வீராணம் (14,14A)\n\nதென்காசி -சேர்ந்தமரம் (7)\n\nதென்காசி- சேர்ந்தமரம்-சங்கரன்கோவில் (SFS)\n\nதென்காசி-சுரண்டை- தேவர்குளம் (SFS)\n\nதென்காசி-சுரண்டை-திருநெல்வேலி (SFS)\n\nசெங்கோட்டை - சுரண்டை (10, 10A, 10D)\n\nசெங்கோட்டை -வீரகேரளம்புதூர் (10Exp)\n\nசெங்கோட்டை - திருநெல்வேலி (Private)\n\nதிருமலைக்கோவில் - திருநெல்வேலி (SFS)\n\nதிருமலைக்கோவில் -சுரண்டை (8) \n\nஊர்மேலழியான்-ஆய்க்குடி-தென்காசி (private)\n\nசெங்கோட்டை-சங்கரன்கோவில்-சென்னை (SETC)\n\nசெங்கோட்டை-சுரண்டை-சென்னை (SETC)\n\n<nowiki>***</nowiki>அடைப்புக்குறிக்குள் காணப்படுவது வழித்தட எண்கள் ஆகும்.\n\n"}
{"id": "388446", "url": "https://ta.wikipedia.org/wiki?curid=388446", "title": "முக்குளிப்பான்", "text": "முக்குளிப்பான்\n\nமுக்குளிப்பான் (grebe) என்பது போடிசிபெடிபார்மஸ் (Podicipediformes) வரிசையில் உள்ள ஒரு  பறவைக் குடும்பமாகும். இந்த வரிசையுடன் தொடர்புடைய பறவை வகை இது மட்டுமே ஆகும்.\n\nமுக்குளிப்பான்கள் வரிசையானது பரவலாகக் காணப்படும் நன்னீர் மூழ்கிப் பறவைகளின் வரிசையாகும். எனினும் சில வகைப் பறவைகள் குளிர்காலத்திலும் வலசை போதலின் போதும் கடலுக்குச் செல்லும். இந்த வரிசையில் போடிசிபெடிடே எனும் ஒரே ஒரு குடும்பம் மட்டுமே உள்ளது. இக்குடும்பத்தில் உள்ள 6 வகைப் பேரினங்களில் 22 உயிரினங்கள் உள்ளன.\n\nSection::::விளக்கம்.\nமுக்குளிப்பான்கள் சிறியது முதல் நடுத்தர-பெரிய அளவுடையவை , மடல் விரல்களைப் பெற்றுள்ளன, மற்றும் சிறந்த நீச்சல் மற்றும் மூழ்கும் திறனுடையவை ஆகும். இவற்றால் குறைந்த தூரத்திற்கு ஓட முடியும் என்ற போதிலும், இவைகள் தங்கள் கால்களை உடலின் பின்பகுதியில் தொலைவில் வைத்திருப்பதால், அதிக நேரங்களில் விழும் வாய்ப்புடையவையாக உள்ளன. \n\nமுக்குளிப்பான்கள் குறுகிய இறக்கைகளைக் கொண்டிருக்கின்றன, மற்றும் சில இனங்கள் பறக்கத் தயங்குகின்றன; உண்மையில், இரண்டு தென் அமெரிக்க இனங்கள் முற்றிலும் பறக்கமுடியாதவையாக உள்ளன. இவை ஆபத்துக் காலத்தில் பறப்பதைத் தவிர்த்து நீரில் மூழ்கவே முயற்சிக்கின்றன, மற்றும் எந்த விஷயத்தில் வாத்துக்களை விட மிகவும் குறைந்த எச்சரிக்கையுடனே உள்ளன. இவை 120 கிராம் (4.3 அவுன்ஸ்) மற்றும் 23.5 செமீ (9.3 அங்குலம்) அளவுடைய சிறிய முக்குளிப்பானில் இருந்து, 1.7 கிலோ (3.8 பவுண்ட்) மற்றும் 71 செமீ (28 அங்குலம்) அளவுடைய பெரிய முக்குளிப்பான் வரை பல்வேறு அளவுகளில் காணப்படுகின்றன. \n\nவட அமெரிக்க மற்றும் ஐரோவாசிய உயிரினங்கள் அனைத்துமே தேவை ஏற்படும்போது அவற்றின் பரவலில் பெரும்பாலான அல்லது அனைத்து பகுதிகளுக்கும் இடம்பெயர்கின்றன, மற்றும் குளிர்காலத்தில் கடலுக்குச் செல்லும் உயிரினங்களும் தொடர்ந்து இடம்பெயருபவையாக உள்ளன. வட அமெரிக்காவின் சிறிய நன்னீர் பல வண்ண-அலகு முக்குளிப்பான் கூட 30 க்கும் மேற்பட்ட சந்தர்ப்பங்களில் அட்லாண்டிக் கடல் தாண்டி ஐரோப்பாவில் எதேச்சையாகக் காணப்பட்டுள்ளன. \n\nஇவை மீன் முதல் நன்னீர் பூச்சிகள் மற்றும் ஒட்டுமீன்கள் வரை உட்கொள்கின்றன. இவற்றின் உணவுப் பழக்கவழக்கத்தைப் பொறுத்து இவற்றின் அலகுகள் குட்டையான மற்றும் பருத்த அலகுகள் முதல் நீண்ட அலகுகள் வரை பல்வேறு வகையாக உள்ளன. இவற்றின் கால்கள் எப்போதும் பெரியவையாக உள்ளன. விரல்களில் அகலமான மடல்கள் காணப்படுகின்றன. முன் மூன்று விரல்கள் சிறிய சவ்வுகளால் இணைக்கப்பட்டுள்ளன. பின் விரலிலும் சிறிய மடல் காணப்படுகிறது. சமீபத்திய ஆய்வுகளின்படி இந்த மடல்கள் ஒரு புரோப்பெல்லர் கத்திகளைப் போல் செயல்படுவதாகக் கண்டறியப்பட்டுள்ளது. ஆர்வமூட்டும் விதமாக, இதே போன்ற வழிமுறையானது அற்றுவிட்ட கிரீத்தேசியக்கால இனமான ஹெஸ்பெரோனிதிபார்மஸில் முற்றிலும் சுதந்திரமாக உருவானது. ஆச்சரியமூட்டும் விதமாக இவை இரண்டுமே முற்றிலும் தொடர்பற்ற பறவைகள் ஆகும்.\n\nமுக்குளிப்பான்கள் அசாதாரண இறகுத் தோற்றத்தைக் கொண்டுள்ளன. இது அடர்த்தியானது மற்றும் நீர்ப்புகாததும் ஆகும், மற்றும் இறக்கைகளின் அடிப்பகுதி தோலுடன் வலது கோணங்களில் அமைந்து இருக்கும். நேராக வெளியே ஒட்டிக்கொண்டு மற்றும் முனையில் வளைந்து இருக்கும். உடலுக்கு எதிராக இறகுகளை அழுத்துவதன் மூலம், முக்குளிப்பான்கள் தங்கள் நீரில் மிதக்கும் தன்மையை மாற்றிக்கொள்ளலாம். பெரும்பாலும், முக்குளிப்பான்கள் நீரில் தாழ்வாக, தலை மற்றும் கழுத்து மட்டும் வெளியில் படும்படி நீந்திக்கொண்டு இருப்பவையாகும்.\n\nஇறகுகளைக் கோதும்போது, முக்குளிப்பான்கள் தங்கள் சொந்த இறகுகளைச் சாப்பிடுகின்றன, மற்றும் அவற்றின் குஞ்சுகளுக்கும் ஊட்டுகின்றன. இந்த நடத்தையானது நிச்சயமற்றதாக உள்ளது. ஆனால் இது எலும்புகளை சிறு உருண்டையாக கக்கும்போது உதவுவதாக நம்பப்படுகிறது. மேலும் இரைப்பை ஒட்டுண்ணிகளின் பாதிப்புகளைக் குறைப்பதாகவும் நம்பப்படுகிறது.\n\nமுக்குளிப்பான்கள் தண்ணீரின் மேற்பரப்பில் உள்ள செடிகளுக்கு மத்தியில் மறைத்து வைக்கப்பட்ட வகையில் தாவரங்களினாலான மிதக்கும் கூடுகளைச் செய்கின்றன. குஞ்சுகள் பிறப்பிலிருந்து நீந்தக்கூடியவை ஆகும்.\n\nSection::::வகைப்படுத்தல், முறைப்படுத்தல் மற்றும் பரிணாம வளர்ச்சி.\nஉடற்கூறியலைப் பொறுத்தவரையில் முக்குளிப்பான்கள் முற்றிலும் தனித்துவமான பறவைகள் குழு ஆகும். இதன்படி, முதலில் இவை லூன்களுடன் தொடர்புடையதாக நம்பப்பட்டன. லூன்களும் கால்களைச் செலுத்தி நீரில் மூழ்கும் பறவைகள் ஆகும். இவற்றின் இரண்டு குடும்பங்களும் ஒருநேரத்தில் கொலிம்பிபார்மஸ் வரிசையின் கீழ் வகைப்படுத்தப்பட்டிருந்தன. எனினும், 1930களில், இது ஒரு குவிப்பரிணாம வளர்ச்சியின் உதாரணம் என்று அறியப்பட்டது. வெவ்வேறு நேரங்களில் வெவ்வேறு வாழ்விடத்தில் ஒரே வாழ்க்கை முறையைப் பகிர்ந்து கொள்ளும் தொடர்பற்ற பறவைகள் எதிர்கொள்ளும் வலுவான தேர்ந்தெடுக்கப்பட்ட அழுத்தங்கள் காரணமாக இது ஏற்படுகிறது. முக்குளிப்பான்கள் மற்றும் லூன்கள் ஆகியவை இப்போது முறையே பொடிசிபெடிபார்மஸ் மற்றும் கவீபார்மஸ் ஆகிய வரிசைகளின் கீழ் தனித்தனியாக வகைப்படுத்தப்பட்டுள்ளன.\n\nகிளைப்பாட்டியல் செய்தல் மற்றும் வடிவத்தைப் பொறுத்து வகைப்படுத்தல் ஆகிய இரண்டிற்கும் இடைப்பட்ட மத்திய 20ம் நூற்றாண்டு விவாதம் ஆனது ஒப்பீடுகளை பொதுமைப்படுத்துவதில் அறிவியல் ஆர்வத்தை புதுப்பித்தது. இதன் விளைவாக, மதிப்பிழந்த முக்குளிப்பான்-லூன் இணைப்பு மீண்டும் விவாதிக்கப்பட்டது. இது முக்குளிப்பான்கள், லூன்கள் மற்றும் பல்லுடைய ஹெஸ்பெரோர்னிதிபார்மஸுக்கு ஒற்றைத்தொகுதிக் குழு முன்மொழியப்பட்டது வரை கூடச் சென்றது. கடந்த காலங்களில், விவாதத்தின் அறிவியல் மதிப்பானது ஒரு கிளைப்பாட்டியல் முறையானது ஒட்டுமொத்த வடிவத்தைப் பொறுத்து வகைப்படுத்தும் அறிவியல் கோட்பாட்டுடன் பொருத்தமற்றது இல்லை என்பதற்கான எடுத்துக்காட்டுகளை வழங்குவதில் இருந்துள்ளது. ஆதலால், வெறுமனே சில ஆய்வு கிளைப்பாட்டியலைப் பயன்படுத்துகிறது என்பது சிறந்த முடிவுகளுக்கு உத்தரவாதம் அளிக்காது.\n\nடி.என்.ஏ-டி.என்.ஏ கலப்பினம் (சிப்லே & அல்குயிஸ்ட், 1990) மற்றும் வரிசை பகுப்பாய்வு போன்ற மூலக்கூறு ஆய்வுகள் சரியாக முக்குளிப்பான்களின் உறவுகளை தீர்க்க முடியவில்லை. இதன் காரணம் முக்குளிப்பான்களில் போதுமான தீர்மானம் இல்லாதது மற்றும் லூன்களில் உள்ள நீண்ட கிளை ஈர்ப்பு. இன்னும் – உண்மையில் இதன் காரணமாக – இந்த பறவைகள் மிகவும் பழமையான பரிணாம பரம்பரையை (அல்லது மூலக்கூறு மட்டத்தில் தேர்ந்தெடுக்கப்பட்ட அழுத்தங்களுக்கு உட்பட்ட ஒன்று) உருவாக்குகின்றன என்பதை அவர்கள் உறுதிப்படுத்துகின்றனர். இவை லூன்கள் மற்றும் முக்குளிப்பான்களின் தொடர்பு அற்ற தன்மையை ஆதரிக்கின்றன.\n\n2014ல் வெளியிடப்பட்ட பறவை பைலோஜீனோமிக்ஸின் (பரிணாம வளர்ச்சி மற்றும் மரபியல் துறைகளின் இணைப்பு), மிக விரிவான ஆய்வு, முக்குளிப்பான்கள் மற்றும் பூநாரைகள் கொலம்பே கிளையின் உறுப்பினர்கள் எனக் கண்டுபிடித்துள்ளது. இக்கிளை புறாக்கள், மண் கௌதாரிகள் மற்றும் மெசைட்கள் ஆகியவற்றையும் கொண்டுள்ளது.\n\nSection::::பூநாரைகளுடன் தொடர்பு.\nஅண்மைய மூலக்கூறு ஆய்வுகள் பூநாரைகளுடன் ஒரு தொடர்பைப் பரிந்துரைக்கின்றன. அதே சமயத்தில் உருவ ஆதாரங்களும் பூநாரைகள் மற்றும் முக்குளிப்பான்கள் இடையே ஒரு தொடர்பை வலுவாக ஆதரிக்கின்றன. இவை குறைந்தபட்சம் 11 உருவப் பண்புகளை பொதுவாகக் கொண்டிருக்கின்றன. இப்பண்புகள் மற்ற பறவைகளில் காணப்படவில்லை. இப்பண்புகளில் பல முன்னர் பூநாரைகளில் அடையாளம் காணப்பட்டுள்ளன. ஆனால் முக்குளிப்பான்களில் அடையாளம் காணப்படவில்லை. அற்றுவிட்ட போனிகோப்டெரிபார்மஸ் இன புதைபடிவங்கள் பரிணாமரீதியாக, மற்றும் சுற்றுச்சூழல் ரீதியாக பூநாரைகள் மற்றும் முக்குளிப்பான்களுக்கு இடைப்பட்டவையாகக் கருதப்படலாம்.\n\nமுக்குளிப்பான்-பூநாரை கிளைக்கு, மிரன்டோர்னிதேஸ் (\"அற்புதமான பறவைகள்\" இவற்றின் தீவிர வேறுபாடு மற்றும் பெறப்பட்ட பண்புகள் காரணமாக) என்ற வகைப்பாட்டியல் சொல் முன்மொழியப்பட்டுள்ளது. மாற்றாக, இவை ஒரு வரிசையில் வைக்கப்படலாம். வரிசைக்கு போனிகோப்டெரிபார்மஸ் முன்னுரிமையில் உள்ளது.\n\n\n\n"}
{"id": "388455", "url": "https://ta.wikipedia.org/wiki?curid=388455", "title": "சுண்டெலிப் பறவை", "text": "சுண்டெலிப் பறவை\n\nசுண்டெலிப் பறவைகள் என்பவை (குடும்பம் Coliidae, வரிசை Coliiformes) ஒரே குடும்பத்தைச் சேர்ந்த பறவைகள் ஆகும். இது யூகவிடேவ்ஸ் (Eucavitaves) கிளையின் சகோதரிக் குழு ஆகும். யூகவிடேவ்ஸில் குயில் சுழலி (Leptosomatiformes), திரோகோன்கள் (Trogoniformes), புசேரோடிபார்மஸ், கோரசிபார்மஸ் மற்றும் பிசிபார்மஸ் ஆகியவை வகைப்படுத்தப்பட்டுள்ளன. இந்த குழு துணை சஹாரா ஆப்பிரிக்காவில் மட்டுமே உள்ளது. இது அந்தக் கண்டத்தில் மட்டுமே காணப்படும் ஒரே பறவை வரிசையாகும். வரலாற்றுக்கு முந்தைய காலங்களில் இவை பரவலான அளவில் இருந்தன. பாலியோசின் காலத்தில் ஐரோப்பாவிலும், வட அமெரிக்காவிலும் பரவலாகக் காணப்பட்டன. இவை மரங்களில் வாழக்கூடியவை ஆகும். இலைகளின் ஊடே கொறிணிகளைப் போல் ஓடுவதால் இவை சுண்டெலிப் பறவைகள் எனப் பெயர் பெற்றன. \n\n\n"}
{"id": "388466", "url": "https://ta.wikipedia.org/wiki?curid=388466", "title": "ஐரோவாசிய மேக்பை", "text": "ஐரோவாசிய மேக்பை\n\nஐரோவாசிய மேக்பை அல்லது மேக்பை (\"Pica pica\") என்பது ஆசியா மற்றும் மக்ரிபு ஆகியவற்றின் பெரும்பகுதி, ஐரோப்பா முழுவதும் வாழும் பறவை ஆகும். இது காக்கைக் குடும்பத்தில் உள்ள பல பறவைகளில் ஒன்றாகும். \n\nஐரோவாசிய மேக்பை மிகவும் நுண்ணறிவான பறவைகளில் ஒன்றாகும். இது  மனிதனைத் தவிர உள்ள விலங்குகளில் ஒரு மிகவும் புத்திசாலியான உயிரினம் என நம்பப்படுகிறது.\n\n"}
{"id": "388474", "url": "https://ta.wikipedia.org/wiki?curid=388474", "title": "பரத்பூர், நேபாளம்", "text": "பரத்பூர், நேபாளம்\n\nபரத்பூர் (Bharatpur) () தென்மத்திய நேபாளத்தில் சித்வன் மாவட்டத்தின் நிர்வாகத் தலைமையிட நகரமும், நேபாளத்தின் நான்காவது பெருநகர மாநகராட்சியும் ஆகும். இந்நகரத்தின் மக்கள் தொகை 2,80,502 (census 2015) ஆகும். பரத்பூர், நேபாளத்தின் ஏழு பெருநகர் மாநகராட்சிகளில் ஒன்றாகும்.\n\nSection::::அமைவிடம்.\nநேபாள மத்திய வளர்ச்சிப் பிராந்தியத்தின், நாராயணி மண்டலத்தில், நேபாள மாநில எண் 3ல் உள்ள, சித்வான் மாவட்டத்தில், நாராயணி ஆற்றின் கரையில் பரத்பூர் நகரம் உள்ளது. \n\nசித்வான் மாவட்டத்திற்கும், நேபாள மத்திய வளர்ச்சி பிராந்தியத்திற்கும், பெரும் வணிக மையமாக அமைந்த பரத்பூர் நகரம், காட்மாண்டு - வீரகுஞ்ச் நகரங்களை இணைக்கும் மகேந்திர நெடுஞ்சாலையின் நடுவில் உள்ளது. \n\nபரத்பூர் நகரம் காத்மாண்டிலிருந்து 146 கிலோ மீட்டர் தொலைவிலும், பொக்காராவிலிருந்து 126 கிலோ மீட்டர் தொலைவிலும், வீரகுஞ்சிலிருந்து 128 கிலோ மீட்டர் தொலைவிலும் உள்ளது.\n\nSection::::வரலாறு.\n2 டிசம்பர், 2014 அன்று பரத்பூர் நகரம், துணை-மாநகராட்சியாக அறிவிக்கப்பட்டது. 2011ல் இந்நகரத்தின் மக்கள் தொகை 2,03,867 ஆக உயர்ந்தததால், டிசம்பர், 2017ல் பரத்பூர் நகரம் மாநகராட்சியாக தரம் உயர்த்தப்பட்டது.\n\nSection::::போக்குவரத்து மற்றும் தொலைதொடர்புகள்.\nபரத்பூர் உள்நாட்டு வானூர்தி நிலையம், தேசியத் தலைநகரம் காட்மாண்டு நகரத்துடன் நாள் ஒன்றிற்கு ஏழு முதல் பதினோறு பறப்புகளுடன் கூடியது. \n\nமகேந்திரா நெடுஞ்சாலை, பரத்பூர் நகரை நாட்டின் அனைத்து முக்கிய நகரங்களுடன் இணைக்கிறது.\n\nSection::::சுற்றுலாத் தலங்கள்.\nSection::::இருபதாயிரம் ஏரிகள்.\nபரத்பூர் நகரத்தின் தெற்கில் ஐந்து கிலோ மீட்டர் தொலைவில் அமைந்த இருபதாயிரம் ஏரிகள், சித்வான் தேசியப் பூங்காவிற்கு அருகில் உள்ளது. இவ்வேரி முதலைகள் போன்ற ஊர்வனங்கள் மற்றும் பறவைகளின் சரணாயலமாக உள்ளது.\n\nSection::::சித்வான் தேசியப் பூங்கா.\nநேபாளத்தின் மூன்றாவது சுற்றுலாத் தலமாக விளங்கும் உலகப் பாரம்பரியக் களங்களில் ஒன்றாக அறிவிக்கப்பட்ட சித்வான் தேசியப் பூங்காவின் மொத்தப் பரப்பளவில் 70% மரங்கள், குறிப்பாக சால மரங்கள் மற்றும் பைன் மரங்கள் கொண்டுள்ளது. உலகின் உயரமான புல்வகைகளில் ஆசியா யானைப் புற்கள் (Miscanthus sinensis) இப்பூங்காவில் அதிகம் வளர்கிறது.\n\nசிற்றுயிர்கள் மற்றும் 700 வகையான காட்டுயிர்கள் உள்ளது. மேலும் பதினேழு வகையான பாம்பினங்கள், நட்சத்திர ஆமைகள், உடும்புகள், இத்தேசியப் பூங்கா வழியாக பாயும் நாராயணி-இரப்தி ஆறுகளில் 113 வகையான மீனினங்கள் மற்றும் 235 கரியால் வகை முதலைகள் உள்ளது. \n\nசித்வான் தேசியப் பூங்காவில் 43 வகையான பாலூட்டிகள் உள்ளது. உலகில் அதிக புலிகளைக் கொண்ட தேசியப் பூங்கா, சித்வான் தேசியப் பூங்காவாகும். தற்போது ஒரு சதுர கிலோ மீட்டருக்கு ஆறு பெண் புலிகளும், இரண்டு ஆண் புலிகளும் உள்ளது. வங்கப் புலிகளுடன், இந்தியச் சிறுத்தைகளும் இப்பூங்காவில் உள்ளது. \n\nசித்வான் தேசியப் பூங்காவில் 200 முதல் 250 வரையிலான சோம்பேறிக் கரடிகள் உள்ளது. மேலும் நீர்நாய்கள், வங்காள நரிகள், புள்ளிகள் கொண்ட புனுகுப் பூனைகள், தேன்வளைக்கரடிகள், உடலில் வரிகள் கொண்ட கழுதைப்புலிகள் உள்ளன. சித்வான் தேசியப் பூங்காவில் செந்நாய்கள், தங்க நிற குள்ள நரிகள், மீன்பிடிப் பூனைகள், சிறுத்தைப் பூனைகள், பெரிய மற்றும் சிறிய ஆசிய மரநாய்கள், நண்டை உண்ணும் கீரிகள், மஞ்சள் நிற தொண்டை கீரிகள் அதிகம் கண்டறியப்பட்டுள்ளது. \nஒற்றைக் கொம்பு காண்டாமிருகங்கள் எண்ணிக்கை 544 ஆக உயர்ந்துள்ளது. அழிவின் விளிம்பு நிலையில் உள்ள ஒற்றைக் கொம்பு காண்டா மிருகங்களைக் காக்க, இங்கிருந்து நாட்டின் பிற தேசியப் பூங்காக்களுக்கு, இன வளர்ச்சிக்காக அனுப்பி வைக்கப்படுகிறது. \n\nமேலும் சித்வான் தேசியப் பூங்காவில் ஆசியக் காட்டு யானைகள், காட்டெருதுகள் அதிகமாக உள்ளது. காட்டுப்பன்றிகள், கலைமான்கள், குரைக்கும் மான்கள், புள்ளிமான் கூட்டங்கள், புல்வாய்கள், நான்கு கொம்புகள் கொண்ட மறிமான்கள், செம்முகக் குரங்குகள், அனுமார் குரங்குகள், இந்திய எறும்பு தின்னிகள், இந்திய முள்ளம்பன்றிகள், பறக்கும் அணில்கள், பல இன காட்டு முயல்கள் மற்றும் தேவாங்குகள் காணப்படுகின்றன.\n\nஇங்கு 543 இன பறவை இனங்களில் மூன்றில் இரண்டு பங்கு பறவைகள் உலக அளவில் அழிவின் விளிம்பு நிலையில் உள்ளவைகள் ஆகும். அரிய வகை சிட்டுக் குருவிகள், தேன்சிட்டு பறவைகள், பெருந்தலை கிளிகள், கானாங்கோழிகள், காட்டுக் கோழிகள், இந்திய மயில்கள் மற்றும் உலக அளவில் அருகி வரும் புள்ளிக் கழுகுகளின் இனப்பெருக்கத்திற்கு இப்பூங்கா செயல்படுகிறது.\n\nSection::::நாராயணி ஆறு.\nநேபாளத்தின் ஆழமான, பெரிய ஆறுகளில் ஒன்றான நாராயணி ஆறு, பரத்பூர் நகரத்தின் மேற்கு பகுதியில் வடக்கு-தெற்காக பாய்கிறது.\n\nSection::::ரப்தி ஆறு.\nகிழக்கிலிருந்து தெற்காக பாயும் ரப்தி ஆறு பரத்பூர் நகரத்தின் தெற்கில் அமைந்துள்ளது. ரப்தி ஆறு சித்வான் தேசியப் பூங்காவின் வடக்கு எல்லையாக ரப்தி ஆறு உள்ளது.\n\nSection::::பண்பாட்டுத் தலங்கள்.\nதேவ்காட் படித்துறை, தின்கோலே பௌத்த விகாரை, கணேசர் கோயில், பாகேஸ்வரி கோயில், அரிஹரன் கோயில், மங்கலேஷ்வர் சிவன் கோயில், காளிகா கோயில், ஜெகதிமாய் கோயில், துர்கை கோயில், ராமேஷ்வர் கோயில் முதலியன் பரத்பூர் நகரத்தில் உள்ளது.\n\nSection::::கல்வி நிறுவனங்கள்.\nSection::::பள்ளிகள்.\nசன் ரைஸ் ஆங்கிலப் பள்ளி, அபெக்ஸ் கல்விக் கழகம், அரோமா ஆங்கில மேனிலைப் பள்ளி, சித்வான் மேனிலைப் பள்ளி, ஹோலி விஷன் பொதுப் பள்ளி, லிட்டில் பிளவர் பள்ளி, நேபாள் மேனிலைப் பள்ளி முதலிய பள்ளிகள் பரத்பூர் நகரத்தில் அமைந்துள்ளது. \n\nSection::::கல்லூரிகள் & பல்கலைகழகங்கள்.\nவேளாண்மை மற்றும் காட்டுயிர்ப் பல்கலைக்கழகம், பாலகுமாரி கல்லூரி, பரத்பூர் மருத்துவக் கல்லூரி , பரத்பூர் விமான ஓட்டுனர் பயிற்சிப் பள்ளி, சித்வான் மருத்துவ அறக்கட்டளை மற்றும் ஆராய்ச்சி மையம், சித்வான் ஹோட்டல் பயிற்சி மையம், சித்வான் மருத்துவக் கல்லுரி மற்றும் ஆராய்ச்சி மையம், சித்வான் அறிவியல் கல்லூரி, கிரிஸ்டல் கல்லூரி, இந்திராணி கல்லூரி, அறிவியல் மற்றும் மேலாண்மைக்கான லீட் அகாதமி, கௌதம புத்தா பொறியியல் மற்றும் மேலாண்மைக் கல்லூரி, மையா தேவி மகளிர் கல்லூரி\nமற்றும் பிரசிடென்சி மேலாண்மை அறிவியல் கல்லூரி போன்ற கல்லூரி மற்றும் பல்கலைக்கழங்கள் பரத்பூர் நகரத்தில் உள்ளது. (PCMS)\n\nSection::::மருத்துவ மனைகள்.\nபரத்பூர் அரசு மருத்துவமனை, மருத்துவ அறிவியல் கல்லூரி , சித்வான் மருத்துவக் கல்லூரி , பரத்பூர் கண் மருத்துவ மனை, \nபி.பி கொய்லாரா நினைவு புற்றுநோய் மருத்துவமனை, \nமற்றும் நாராயணி சமுதாய மருத்துவமனைகள் பரத்பூர் நகரத்தில் அமைந்துள்ளது.\n"}
{"id": "388475", "url": "https://ta.wikipedia.org/wiki?curid=388475", "title": "தகைவிலான் குருவி", "text": "தகைவிலான் குருவி\n\nதகைவிலான்கள் மற்றும் மார்ட்டின்கள், அல்லது ஹிருன்டினிடே ஆகியவை பேஸ்ஸரின் குடும்பப் பறவைகளாகும். இவை அந்தாட்டிக்கா தவிர அனைத்துக் கண்டங்களிலும் காணப்படுகின்றன. இவை பறக்கும்போது உணவைப் பிடிக்க மிகவும் தகவமைந்து உள்ளன. இவை ஒரு தனித்துவமான தோற்றத்தைக் கொண்டுள்ளன. இக்குடும்பத்தில் 19 பேரினங்களில் 83 உயிரினங்கள் உள்ளன. இவை ஆப்பிரிக்காவில் அதிக வகைகளில் காணப்படுகின்றன. அங்குதான் இவை துளை-கூடுகளை அமைக்கும் வகையில் பரிணாமம் அடைந்ததாகக் கருதப்படுகிறது. இவை பல பெருங்கடல் தீவுகளிலும் காணப்படுகின்றன. பல ஐரோப்பிய மற்றும் வட அமெரிக்க இனங்கள் நீண்ட தூரம் வலசை போகக் கூடியவையாகும். மாறாக, மேற்கு மற்றும் தென்னாப்பிரிக்க தகைவிலான்கள் வலசை போவதில்லை.\n\nஇக்குடும்பத்தில் இரண்டு துணை குடும்பங்கள் உள்ளன: சூடோசெலிடோனினே (\"சூடோசெலிடோன்\" பேரினத்தின் ஆற்று மார்ட்டின்கள்) மற்றும் ஹிருன்டினினே (மற்ற அனைத்து தகைவிலான்கள், மார்ட்டின்கள் மற்றும் இரம்ப- இறக்கைகள்). பழைய உலகத்தில் \"மார்ட்டின்\" என்ற பெயர் சதுர-வால் இனங்களுக்கும், \"தகைவிலான்\" என்ற பெயர் முள்-வால் இனங்களுக்கும் பயன்படுத்தப்படுகிறது; எனினும் அறிவியல் ரீதியாக இந்த இரண்டு குழுக்களுக்கு இடையில் வேறுபாடு கிடையாது. புதிய உலகத்தில் \"மார்ட்டின்\" என்ற பெயர் \"ப்ரோக்னே\" பேரினத்தின் உறுப்பினர்களுக்கு பயன்படுத்தப்படுகிறது. (இந்த இரு அமைப்புகள் காரணமாகவே மண் மார்ட்டின் புதிய உலகத்தில் \"கரை தகைவிலான்\" என்று அழைக்கப்படுகிறது.)\n\nSection::::வகைப்பாடு மற்றும் அமைப்பு முறை.\nஹிருன்டினிடே குடும்பம் (ஹிருன்டியா என்ற பெயரில்) பிரான்ஸ் நாட்டை சேர்ந்த பல்துறை வல்லுநர் கான்ஸ்டன்டைன் சாமுவேல் ரபினேஸ்குவே என்பவரால் 1815 இல் அறிமுகப்படுத்தப்பட்டது. ஹிருன்டினிடே குடும்ப உறுப்பினர்கள் பேசரின்களிலேயே உருவ அமைப்பில் தனித்துவமானவை. மூலக்கூறு ஆதாரங்கள் இவற்றை தனித்துவமான பரம்பரை என சில்வியோயிடியாவினுள் (பழைய உலக பாடும் பறவைகள் மற்றும் உறவினர்கள்) வகைப்படுத்துகின்றன. இவை வெண்-கண்ணிகள் மற்றும் டிட் பறவைகளுடனும் தொடர்புபடுத்தப்படுகின்றன. சிப்லே-அல்குயிஸ்ட் வகைப்பாட்டியலில் இவை சிறு வரிசையான பேசரிடாவின் கீழ் வகைப்படுத்தப்படுகின்றன.\n\nஇந்த குடும்பத்தினுள் ஒரு தெளிவான பிரிவு துணை குடும்பங்களுக்கு இடையில் உள்ளது. சூடோசெலிடோனினாய் துணை குடும்பத்தில் ஆற்று மார்ட்டின்கள் உள்ளன. மற்றொரு துணை குடும்பமான ஹிருன்டினினாயில் எஞ்சிய இனங்கள் வகைப்படுத்தப்பட்டுள்ளன. ஹிருன்டினினாய் துணைக் குடும்பத்தின் பிரிவானது பல்வேறு விவாதங்களுக்கு உள்ளாகியுள்ளது. பல்வேறு வகைப்பாட்டியலாளர்கள் அதிகபட்சமாக 24 பேரினங்களாக அதைப் பிரிக்கின்றனர். வேறு சிலர் வெறும் 12 பேரினங்களாக மட்டுமே பிரிக்கின்றனர். ஹிருன்டினினாயில் மூன்று அடிப்படை குழுக்கள் உள்ளன என்பதில் மட்டும் சிறிது உடன்பாடு வகைப்பாட்டியலாளர்கள் இடையே உள்ளது. அந்த மூன்று குழுக்கள் \"சலிடோப்ரோக்னே\" பேரினத்தின் ரம்ப இறக்கைகள், முக்கிய மார்ட்டின்கள், \"ஹிருன்டே\" பேரின தகைவிலான்கள் மற்றும் அவற்றின் கூட்டாளிகள் ஆகியவை ஆகும். ரம்ப இறக்கைகளே இந்த மூன்று குழுக்களில் அடித்தளம் ஆனவையாகும். மற்ற இரண்டு குழுக்கள் சகோதரி குழுக்கள் என்று அழைக்கப்படுகின்றன. தகைவிலான்களின் பிரிப்பானது அவற்றின் கூடு கட்டுதலின் பரிணாம வளர்ச்சியை அதிகமாக ஒத்துள்ளது; இவற்றின் அடித்தளமாக கருதப்படும் ரம்ப-இறக்கைகள் பொந்துகளை கூடுகளாக பயன்படுத்துகின்றன, முக்கிய மார்ட்டின்கள் வளைகளை (பழைய உலக உயிரினங்களில்) மற்றும் பொந்துகளை கூடுகளாக (புதிய உலக உயிரினங்களில்) பயன்படுத்துகின்றன, மற்றும் \"ஹிருன்டோ\" மற்றும் அதன் கூட்டாளிகள் மண் கூடுகளை பயன்படுத்துகின்றன.\n\n"}
{"id": "388479", "url": "https://ta.wikipedia.org/wiki?curid=388479", "title": "குறுவால் மரநாய்", "text": "குறுவால் மரநாய்\n\nகுறுவால் மரநாய் (\"Mustela erminea\") என்பது ஒரு வகை மரநாய் ஆகும். இது மரநாயைவிடப் பெரியது. இதன் வால் நுனி கருப்பாக உள்ளது. இது யூரேசியா மற்றும் வட அமெரிக்காவில் காணப்படுகிறது. இவை யூரேசியாவில் இருந்து 5 இலட்சம் வருடங்களுக்கு முன் வட அமெரிக்காவிற்குப் பரவின. அங்கு நீளவால் மரநாயுடன் வாழத்தொடங்கியன. \n\n\n"}
{"id": "388496", "url": "https://ta.wikipedia.org/wiki?curid=388496", "title": "பெரிய நாரை", "text": "பெரிய நாரை\n\nபெரிய நாரைகள் என்பவை பெரிய உடலுடன், நீண்ட கால்களுடன், நீண்ட கழுத்துடன், நீள மற்றும் தடித்த அலகுகளுடன் காணப்படும் பறவைகள் ஆகும். இவை சிகோனீடே (Ciconiidae) குடும்பம், சிகோனீபார்மஸ் (Ciconiiformes) வரிசையைச் சேர்ந்தவை ஆகும். இதற்கு முன்னர் சிகோனீபார்மஸில் கொக்குகள், அரிவாள் மூக்கன்கள் போன்ற குடும்பங்கள் வகைப்படுத்தப்பட்டிருந்தன. ஆனால் அவை இப்போது வேறு வரிசையின் கீழ் வகைப்படுத்தப்பட்டுள்ளன.\n\n"}
{"id": "388499", "url": "https://ta.wikipedia.org/wiki?curid=388499", "title": "காகக் குடும்பம்", "text": "காகக் குடும்பம்\n\nகாகக் குடும்பம்(\"Corvidae\") என்பது உலகம் முழுவதும் பரவலாகக் காணப்படும் பறவைக் குடும்பம் ஆகும். இதில் காகங்கள், ராவென்கள், ரூக்குகள், ஜாக்டாவ்கள், ஜேய்கள், மேக்பைகள், ட்ரீபைகள், சாப்கள் மற்றும் நட்கிராக்கர்கள் ஆகியவை உள்ளன. இது பொதுவாக காக்கைக் குடும்பம் எனப்படுகிறது. அல்லது கோர்விட்கள் எனப்படுகின்றன. இதில் காகங்கள், ராவென்கள், ரூக்குகள், ஜாக்டாவ்கள் ஆகியவற்றை உள்ளடக்கிய கோர்வுஸ் பேரினம் மூன்றில் ஒரு பங்கு பறவைகளை உள்ளடக்கியுள்ளது. இவை   அனைத்தும் பேஸ்ஸரின்கள் ஆகும். இவை பாடும் பறவைகள் என்ற கிளையின் கீழ் வருகின்றன.\n\n\n"}
{"id": "388501", "url": "https://ta.wikipedia.org/wiki?curid=388501", "title": "மாட்டுக் குடும்பம்", "text": "மாட்டுக் குடும்பம்\n\nமாட்டுக் குடும்பம் (\"Bovidae\") என்பது மாடு வகையைச் சேர்ந்த இனங்களை உள்ளடக்கிய ஒரு உயிரியல் குடும்பமாகும். இதில் காட்டெருது, ஆப்பிரிக்க காட்டெருமை, எருமை மாடு, மறிமான், செம்மறியாடு, ஆடு, கத்தூரி எருமை மற்றும் வீட்டு மாடு ஆகிய அசைபோடும் இரட்டைப்படைக் குளம்பிகள் உள்ளன. இக்குடும்பத்தின் உறுப்பினர் மாடு என்று அழைக்கப்படுகிறது.\n\nSection::::வகைப்பாடு.\nBelow is a cladogram based on Gatesy et al. (1997) and Gentry et al. (1997)\n\n"}
{"id": "388509", "url": "https://ta.wikipedia.org/wiki?curid=388509", "title": "தொடரும் (இதழ்)", "text": "தொடரும் (இதழ்)\n\nSection::::தொடரும் இதழ் தோற்றம்.\nசிவகங்கை மாவட்டம், சிங்கம்புணரியில் இருந்து 1990 ஜுலை மாதம் தொடங்கி, உருளச்சு இதழாக வெளிவரத்தொடங்கியது, தொடரும் கலைஇலக்கியத் திங்களிதழ். பின்னர்,1993இல் ஒரு சிறப்பு மலரை வெளியிட்டதைத்தொடர்ந்து இருமாதத்திற்கொருமுறை அச்சிதழாக வெளிவரத் தொடங்கியது. சிங்கம்புணரி, பொன்னமராவதி, இராமநாதபுரம், கோயமுத்தூர் உள்ளிட்ட நகரங்களில் விழாக்கள் நடத்தியதோடு தொடரும் ஒளித்திரள் என்னும் சிறப்பு மலரினையும் 2002ல் வெளியிட்டுள்ளது. தொடர்ந்து காலாண்டிதழாக வெளிவந்துகொண்டிருக்கும் தொடரும் இதழுக்கு வயது இப்போது 28.\nசிறுகதைகள், கவிதைகள், ஆய்வுக் கட்டுரைகள், நேர்காணல்கள், மொழிபெயர்ப்பு ஆக்கங்கள் இவ்விதழில் தொடர்ந்து வெளிவந்து கொண்டிருக்கின்றன.\n\nSection::::தொடரும் இதழின் எழுத்தாளர்கள்.\nமுதுபெரும் எழுத்தாளர்கள், வல்லிக்கண்ணன், தொ.மு.சி.ரகுநாதன், தவத்திரு குன்றக்குடி அடிகளார், சிட்டிபெ.கோ.சுந்தர்ராஜன், பத்மபூஷண், ஞானபீட விருதுபெற்ற எழுத்தாளர் ஜெயகாந்தன், சாகித்திய அகாதெமி விருதுபெற்ற எழுத்தாளர்கள் பொன்னீலன், கவிஞர் சிற்பி, மேலாண்மை பொன்னுச்சாமி, கவிஞர்கள் இரா.மீனாட்சி, பொன்மணி, நா.விச்வநாதன், சுப்ரபாரதிமணியன், போன்றோர் பங்களித்து வருகிறார்கள்.\nஇதுவரை தொடரும் இதழ்கள் மற்றும் சிறப்பு மலர்களில் நேர்காணல்கள் அளித்த எழுத்தாளர்களில் குறிப்பிடத்தக்கோர். கவிஞர்கள் மீரா, சிற்பி, மரு.பரமகுரு, எழுத்தாளர்கள் ஜெயகாந்தன், பொன்னீலன், மற்றும் தமிழறிஞர்கள் முனைவர் ச.வே.சுப்பிரமணியன், மருத்துவர் ஜெயபாரதி (மலேசியா), மருத்துவர் இரா.கலைக்கோவன், அருளாளர்கள் தவத்திரு குன்றக்குடி அடிகளார், அருள்திரு பேரூராதீன அடிகளார் முதலியோர் ஆவர்.\nதவத்திரு குன்றக்குடி அடிகளார், பொன்னீலன், கவிஞர் சிற்பி, மேலாண்மை பொன்னுச்சாமி, கந்தர்வன், உ.ராஜாஜி, க.பஞ்சாங்கம், மு.பழனிராகுலதாசன், ஆகியோர் கட்டுரைகள் வெளிவந்துள்ளன.\nSection::::கதைகள்.\nஆ.சந்திரபோஸ், சிவசங்கரி, தனுஷ்கோடி ராமசாமி, சந்திரகாந்தன், ஆதவன்தீட்சண்யா, ஜெகாதா, செம்பைமணவாளன், ஜனநேசன், அய்க்கண், எஸ்.ஷங்கரநாராயணன், மங்கலம் கிருஷ்ணமூர்த்தி, வெ.சு.பாரதி, சேதுபதி, மு.பழனியப்பன் ஆகியோர் தொடர்ந்து கதைகளை வழங்கி வருகின்றனர்.\n\nSection::::கவிதைகள்.\nமரு. பரமகுரு, இரா.மீனாட்சி, கவிஞர் பரிணாமன், பேனா மனோகரன், பொன்மணி, சுகந்திசுப்பிரமணியன். மனுஷ்யபுத்திரன், யுகபாரதி, இலக்குமி குமாரன் ஞானதிரவியம், ஆதவன்தீட்சண்யா, நாஞ்சில்நாடன், தி.சு.நடராசன், கிருங்கை சேதுபதி, மு.பழனியப்பன், ஞா.சிங்கமுத்து, பழ.வள்ளியின் செல்வன், அறிவுச்செல்வன், இரா. குறிஞ்சி வேந்தன், சொ.அருணன் போன்றோர் கவிதைகள் வெளிவந்திருக்கின்றன.\n"}
{"id": "388512", "url": "https://ta.wikipedia.org/wiki?curid=388512", "title": "கன்காய் ஆறு", "text": "கன்காய் ஆறு\n\nகன்காய் ஆறு (மாய் கோலா எனவும் அழைக்கப்படுகிறது) () இரு பிரதேசங்களின் எல்லையின் ஊடாக பயணிக்கும் ஆறு ஆகும். இது நேபாளத்தின் இலாம் மற்றும் ஜாபா வழியாக வடக்கிலிருந்து தெற்காகப் பாய்கிறது. நேபாளம் முழவதிலும் வாழும் பல இலட்சக்கணக்கான இந்துக்களின் புனித ஆறாக இது திகழ்கிறது. இலாம் குன்றுப்பகுதிகளிலிருந்து தொடங்கி ஜாபா மாவட்டம் வழியாகப் பாய்கிறது. ஜாபா மற்றும் இலாமில் வாழும் இந்துக்கள் இறந்தோருக்கான இறுதிச்சடங்குகளை நிகழ்த்தும் இடமாக கோடிகோம் ஆற்றங்கரை விளங்குகிறது. நேபாள அரசினால் செயல்படுத்தப்பட்ட கான்காய் பாசனத்திட்டம் தெற்கு ஜாபாவின பகுதிகளான சிவ்கஞ்ச், பச்கசி, மகாவரா மற்றும் இதர பகுதிகளுக்கும் பாசன வசதியை ஏற்படுத்தித்தருகிறது. கான்கிமாய் அல்லது மாய் கோலா  தோமுகா, தனுஷ்கோடி, சுளி, சேப்டி மற்றும் மாய்பொகாரி போன்ற பல சுற்றுலாத் தலங்களைக் கொண்டுள்ளது. பருவக்காற்றுக் காலங்களில் ஆற்றில் வெள்ளப்பெருக்கு ஏற்பட்டு ஜாபா மாவட்டத்தில் ஆயிரக்கணக்கான ஏக்கர் வளமான நிலப்பகுதிகளில் பாயும் வாய்ப்பும் உள்ளது. இந்த ஆற்றில் உள்ளூர் மீனவர்கள் மீன் பிடிப்பதையும், சிறுவர்கள் சூரிய ஒளியில் குளிப்பதையும் பார்ப்பது மிக்க அழகான காட்சியாகும். மகத்தைக் கொண்டாட இந்தியாவின் பல பகுதிகளிலிருந்தும், ஜாபா, மோராங், இலாம் மற்றும் பல பகுதிகளிலிருந்தும் வரும் மக்களுக்காக கோடிகோம் சுருங்கா நகராட்சி ஆண்டுதோறும் மாய் மேளாவை நடத்தி வருகிறது. கோடிகாம் ஆற்றங்கரையில் இறந்தோருக்கான மதச்சடங்குகளை நிறைவேற்றுவதற்கான கன்காய் ஆர்யகாட் என்ற பெயரில் பொதுப்பங்களிப்பின் மூலம் கட்டிடம் ஒன்று கட்டப்பட்டுள்ளது. \n\nSection::::சொற்பிறப்பியல் (அல்லது) பெயர்க்காரணம்.\nஇந்த ஆற்றின் பெயர் கன்காய் என்பது கனகா என்ற சமஸ்கிருத வார்த்தையிலிருந்து எடுக்கப்பட்டுள்ளது. சமஸ்கிருதத்தில் கனகா என்பதற்கு தங்கம் என்று பொருள்படும். மற்றுமொரு காரணம் பின்வருமாறு கூறப்படுகிறது. பல ஆண்டுகளுக்கு முன்பு கன்காய் ஆற்றுக்குப் பின்னால் இருந்த மலைப்பகுதியில் சில துறவிகள் தங்களது துறவு மற்றும் தியான வாழ்க்கைக்காக வசித்து வந்த போது ஒரு பொற்கல் ஆற்றின் நீரிலிருந்து தோன்றியது. ஆகவே, துறவிகள் இந்த ஆற்றினை ”கனகவதி மாய்” அல்லது ”தங்க தேவதை” என்று அழைத்ததாகவும் கூறப்படுகிறது. படிப்படியாக மக்கள் இந்த ஆற்றை கன்காய் ஆறு என அழைக்கத் தொடங்கியுள்ளனர்.\n\nSection::::ஆற்றின் போக்கு.\nகன்காய் ஆறானது நேபாளத்தில் உள்ள மகாபாரத் மலைத்தொடரில் உற்பத்தியாகிறது. இது நேபாளத்தின் வழியாகப் பாய்ந்து பின்னர் இந்திய மாநிலங்களில் பீகார் மாநிலம் வழியாகப் பாய்ந்து கிசன்கஞ்ச் மாவட்டத்தில் மகாநந்தாவில் கலக்கிறது.கன்காய் ஆறு 60 சதவிகிதத்திற்கும் மேலாக கனிமங்களைக் கொண்டதாகவும், மேலும், மீதமுள்ள பாறைகள் பலதரப்பட்ட உருமாற்றமடைந்த படிவுப் பாறைகளாகவும் உள்ளன. ஆற்றினால் ஏற்படும் வண்டல் மண் விளைச்சலானது ஆண்டொன்றுக்கு 0.148 மில்லியன் டன் என மதிப்பிடப்பட்டுள்ளது.கன்காய் ஆற்றின் வடிநிலப்பகுதியின் பரப்பானது 1148 சதுர கிலோமீட்டர் (443 சதுர மைல்கள்) ஆகும்.\n\nSection::::பாசன வசதி அமைப்பு.\nகன்காய் பாசனத் திட்டமானது, நேபாளத்தின் தென்கிழக்கு மூலையில் உள்ள தெராய் மாவட்டத்தில் ஜாபாவில் காணப்படும் 20,000 ஏக்கர் விவசாய நிலங்களுக்குப் பாசன வசதி செய்து தரும் பொருட்டு ஏற்படுத்தப்பட்டது. இத்திட்டத்தின் பரப்பானது கிழக்கே கன்காய் ஆறு முதல் தொடங்கி, மேற்கே கிரிஷ்ணா ஆறு வரையிலும் வடக்கே மகேந்திரா நெடுஞ்சாலையிலிருந்து தொடங்கி தெற்கே இந்திய எல்லை வரையிலும் பரவிக்கிடக்கிறது. இத்திட்டத்தின் சாத்தியம் குறித்த விரிவான ஆய்வு ஆசிய வளர்ச்சி வங்கியின் உதவியுடன் 1970 ஆம் ஆண்டில் முடிக்கப்பட்டது. கட்டுமானப் பணிகளானது இரண்டு கட்டமாக மேற்கொள்ளப்பட்டது. முதல் கட்டப்பணிகள் 1973 ஆம் ஆண்டில் தொடங்கி 1981 ஆம் ஆண்டு நிறைவு பெற்றது. இரண்டாம் கட்டமாக, கூடுதல் 3000 எக்டேர் நிலப்பரப்பிற்குப் பாசன வசதி செய்து தரும் பொருட்டு 1980 ஆம் ஆண்டு தொடங்கப்பட்ட பணியானது 1991 ஆம் ஆண்டு நிறைவு பெற்றது. ஆனால், 2000 எக்டேருக்கான பாசன வசதி மட்டுமே சாத்தியமானது. ஒட்டுமொத்தமாக 7000 எக்டேர் அல்லது 17000 ஏக்கர் நிலப்பகுதியானது பாசன வசதி செய்யப்பட்டது. இத்திட்டத்தின் மொத்த மதிப்பானது 310 மில்லியன் ரூபாயாகும். இத்தொகையில் 63 விழுக்காட்டை ஆசிய வளர்ச்சி வங்கி கடனாகத் தந்துள்ளது. \n"}
{"id": "388528", "url": "https://ta.wikipedia.org/wiki?curid=388528", "title": "மின்சார மிதிவண்டி சட்டங்கள்", "text": "மின்சார மிதிவண்டி சட்டங்கள்\n\nமின்சார மிதிவண்டி சட்டம் என்பது மின்சார மிதிவண்டி பயன்பாட்டை நெறிப்படுத்த பல நாடுகளில் நடைமுறையில் உள்ள சட்டமாகும். மின்சார மிதிவண்டி பயன்படுத்துவோரின் பாதுகாப்பு மற்றும் மின்சார மிதிவண்டி உருவாக்குவதற்கான உள்கட்டமைப்பு பொதுஇடங்களில் அதன் பயன்பாடு ஆற்றல் திறன் போன்ற பலவற்றை உள்ளடக்கிய சட்டம் ஆகும். உலகில் உள்ள பல நாடுகளில் இந்த சட்டம் நடைமுறையில் உள்ளது .\n\n250 வாட்டு திறன் கொண்ட மின்சார மிதிவண்டி பல ஸ்வீடன் ,நார்வே ,பின்லாந்து ,இந்தியா,துருக்கி,இஸ்ரேல் மற்றும் ஜப்பான் நாடுகளில் பயன்பாட்டில் உள்ளது.\n\nSection::::ஸ்வீடன்.\nஸ்வீடன் நாட்டில் வாகன ஒழுங்குமுறை சீரமைப்பு சட்டத்தின் கீழ் 250 வாட்டு மின் ஆற்றல் கொண்ட மின்சார மிதிவண்டிகளை இயல்பான மிதிவண்டிகளாக கருதப்படுகிறது .மேலும் இந்த வகை மிதிவண்டிகளின் அதிகபட்ச செயல் திறன் மணிக்கு 25 கீ .மீ ஆற்றல் திறன் 250 வாட்டுக்கு மிகாமலும் இருத்தல் வேண்டும்.\n\nSection::::துருக்கி.\nதுருக்கி நதியில் பயன்படுத்தப்படும் மின்சார மிதிவண்டிகளின் விசைப்பொறி மணிக்கு 25 கீ மீ வேகத்தை தாண்டும் போது விசைப்பொறி அணைக்கப்பெற்று இயல்பான மிதிவண்டிபோல் செயல் படும் அமைப்பு மக்கள் நலனுக்காக நடைமுறையில் உள்ளது .\n\nSection::::இஸ்ரேல்.\nஇஸ்ரேல் நாட்டில் 16 வயத்துக்கு மேற்பட்டோர் மட்டுமே மிதிக்கட்டை துணையுள்ள 250 வாட்டு ஆற்றல் மற்றும் மணிக்கு 25 கீ மீ செல்லும் மிதிவண்டி பயன்படுத்துவதற்கு அனுமதி அளிக்கப்பட்டு உள்ளது.மிதிவண்டிகள் ஐரோப்பிய தரம் ஈ என் ௧௫௧௯௪ மற்றும் இஸ்ரேல் நாட்டின் தரகட்டுப்பாடு நிலைய ஒப்புதல் பெற்று இருக்க வேண்டும்.இவ்வகை மிதிவண்டிகள் மக்கள் பயன்படுத்த உரிமம் மற்றும் காப்பீடு தேவை இல்லை என்று அறியப்படுகிறது.மற்ற அணைத்து வகை வாகனங்களும் உரிமம் மற்றும் காப்பீடு அவசியம் . மின்சார மிதிவண்டியில் எடை 30 கிலோவிற்கு மிகாமல் இருத்தல் வேண்டும் .\n\nSection::::நார்வே.\nநார்வே நாட்டில் மின்சார மிதிவண்டிகள் அந்நாட்டின் வாகன சீரமைப்பு நெறிமுறைகள் வாயிலாக இயல்பான மிதிவண்டிகளாக கருதபடுகிறது.\nஅதிகபட்ச செயல் திறன் மணிக்கு 25 கீ .மீ ஆற்றல் திறன் 250 வாட்டுக்கு மிகாமலும் மின்சார மிதிவண்டிகள் செயல் பட வேண்டும் .பனிக்காலங்களில் மின்சார மிதிவண்டி பயன்பாடு சிறப்பாக உள்ளது .மேலும் தலைக்கவசம் அணியும் பழக்கம் மின்சார மிதிவண்டி பயன்படுத்துவோரிடம் அதிகரித்துள்ளது\n\nSection::::பின்லாந்து.\nபின்லாந்து நாட்டில் மின்சார மிதிவண்டி பயன்படுத்துவதற்கு காப்பீடு அவசியம். இயல்பான மிதிவண்டி கொண்டுள்ள மிதிக்கட்டை துணைசெய்ய 250 வாட்டு திறன் கொண்ட மணிக்கு 25 கீ மீ மிகாமல் செயல்படும் விசைப்பொறி பயன் படுத்தலாம்.தலைகவசம் பயன்படுத்துவது கட்டாயம் ஆல் ஆனால் அதன் பயன்பாடு ஊக்கப்படுத்தப்படுகிறது.\n\nSection::::இந்தியா.\nஇந்தியாவில் அணைத்து மின்சார வாகனங்களும் அரசு அனுமதி பெற்று தான் செயல்படவேண்டும் .\n\nSection::::ஜப்பான்.\nஜப்பான் நாட்டில் மின்சார மோட்டார் துணைகொண்டு செயல்படும் மிதிவண்டி மிதிக்கட்டடை செயலமைப்பு கொண்டு இருந்தால் அது மனித சக்தியால் செயல்படும் மிதிவண்டி என்று கருதப்படுகிறது .முழுவதும் மின்சார உந்துதலால் செயல்படும் மிதிவண்டிகள் மட்டுமே மின்சார மிதிவண்டியாக கருதப்படுகிறது .இவ்வகை வண்டிகள் உரிமம் பெற்று இயக்க வேண்டும் மேலும் இருசக்கர மோட்டார் வாகன விதிகளையும் பின்பற்ற வேண்டும் . \n\nSection::::மேற்கோள்கள்.\n * http://blog.newwheel.net/post/30869093307/eurobike-electric-bike-review-2012\n"}
{"id": "388539", "url": "https://ta.wikipedia.org/wiki?curid=388539", "title": "நடுவண் வியட்நாம்", "text": "நடுவண் வியட்நாம்\n\nநடுவண் வியட்நாம் \"(Central Vietnam)\" () என்பது முன்பு \"திரங் பான் (Trung Phần)\" என வியட்நாமியக் குடியரசால் வழங்கப்பட்டது; பிரெஞ்சு இந்தோசீன அரசு தன் மூன்று வியட்நாம் மண்டலங்களில் ஒன்றாக \"திரங்கை\" , ஆன்னம் (பிரெஞ்சுக் காப்பிடம்) என்பவற்றை அழைத்தது.\n\nபாவொ தாய் எனும் வியட்நாமிய அரசன் 1945 இல் ஆக்காணத்தைவிட உயர் ஆட்சிப் பிரிவை உருவாக்கியபோது நடுவண் வியட்நாமுக்குத் திரங்கைக்கு மாற்றாக திரங் போ எனும் பெயரைப் பயன்படுத்தினான். பின்னர் பிரெஞ்சு ஆட்சிய்ல் இது மீண்டும் திரங்கையாக மாற்றப்பட்டது. இப்பெயர் வியட்நாம் மக்கள் குடியரசாலும் மக்களாலும் பயன்பாட்டில் இன்றும் கூட வழங்கப்பட்டு வருகிறது.\n\nSection::::ஆட்சிப் பிரிவுகள்.\nநடுவண் வியட்நாமில் மூன்று ஆட்சிசார் வட்டாரங்களும் 19 முதல் அடுக்கு ஆட்சி அலகுகளும் அமைகின்றன.\n\nஇப்பகுதியின் 19 முதல் அடுக்கு ஆட்சி அலகுகளில் ஒன்று நகராட்சி ஆகும்; எஞ்சிய 18 மாகாணங்கள் ஆகும்.\n\n"}
{"id": "388546", "url": "https://ta.wikipedia.org/wiki?curid=388546", "title": "அமைப்பு வட்டக் கருவி", "text": "அமைப்பு வட்டக் கருவி\n\nஅமைப்பு வட்டக் கருவி (Setting circles) தொலைநோக்கிகளை நிலநடுக் கோட்டுக்கு இணையாக அமைக்க உதவுகிறது. கோளியல் மற்றும் நட்சத்திர வரைபடம் ஆகியவற்றைக் காணும் வகையில் தொலைநோக்கியை அமைக்க, இவ்வகை கருவி பயன்படுகிறது.\n\nSection::::விளக்கம்.\nநிலநடுக் கோட்டுக்கு இணையாக உள்ள அமைப்பு வட்டக் கருவியில் இரண்டு அளவுகோடிட்ட வட்டத்தட்டுகள் உள்ளன. அதில் ஒன்று வல எழுச்சிக் கோணம் (right ascension) அளக்கவும், மற்றொன்று சரிவுக் கோணம் (declination) அளக்கவும் பயன்படுகிறது. வல எழுச்சிக் கோணம் மணி, நிமிடம், நொடி என அளவுகோடிடப்பட்டுள்ளது. சரிவுக் கோணம் மணி, நிமிடம், நொடி என அளவுகோடிடப்பட்டுள்ளது. வல எழுச்சிக் கோண அச்சு வான் கோளத்திற்கு இணையாக அமைக்கப்படுகிறது. வல எழுச்சிக் கோணம், பொதுவாக விண்மீன் வழி நேரத்துடன் இணைக்கப்படுகிறது. \nநிலநேர்க்கோடு மற்றும் நிலநிரைக்கோடு கொண்டு பூமியில் இடங்களைக் கண்டறிவது போல், அமைப்பு வட்டக் கருவி வான் கோளத்தில் பொருட்களை கண்டறியப் பயன்படுகிறது. வட அரைக்கோளம், தென் அரைக்கோளம் ஆகிய இரண்டையும் அளக்க தனித்தனி அளவுகள் கொண்ட அமைப்பு உள்ளது.\n\nSection::::பயன்கள்.\nSection::::ஆராயும் தொலைநோக்கிகள்.\nஅமைப்பு வட்டக் கருவி உருவாக்குவதில் ஆரம்பத்தில் மிகுந்த சிரமம் இருந்தது. பிரிக்கும் இயந்திரத்தில் ஒரு இணை அமைப்பு வட்டக் கருவிகளை மிகுந்த துல்லியத்துடன் உருவாக்கப்பட்டது. அதிக விட்டத்துடன் கூடிய அமைப்பு வட்டக் கருவி உருவாக்கப்பட்டு வெர்னியர் அளவுகள் கொண்ட தொலைநோக்கிகள் கோணத்துளி (1/60 பாகை) துல்லியத்துடன் உருவாக்கப்பட்டுள்ளன. 20ஆம் நூற்றாண்டில் அமைப்பு வட்டக் கருவிக்குப் பதிலாக மின்னணு பரிபாடை புகுத்தி (encoders) எனும் கருவி பெரும்பாலன ஆராயும் தொலைநோக்கிகளில் பயன்படுத்தப்படுகிறது.\n\nSection::::எங்கும் எடுத்துச் செல்ல வல்ல தொலைநோக்கிகள்.\nதொழில்முறை அல்லாத வானியலில் (amateur astronomy) பயன்படுத்தப்படும் எங்கும் எடுத்துச் செல்ல வல்ல தொலைநோக்கிகளில் அமைப்பு வட்டக் கருவி \nபயன்படுத்தப்படுகிறது. அமைப்பு வட்டக் கருவிகளை உருவாக்கத் தேவையானவை:\n\nதொலைநோக்கியை மிகச் சரியாக அமைக்க இயலாததற்கு சில காரணங்கள்:\n\nதுருவ விண்மீனை அடிப்படையாகக் கொண்டே தொலைநோக்கிகள் நிலைநிறுத்தப்படுகின்றன. ஆனால் துருவ விண்மீன் வட துருவத்திலிருந்து அரை டிகிரி பாகை விலகி உள்ளது. இதனால் அளவுகள் துல்லியமாக அமைவதில்லை.\n\nSection::::எண்மின் அமைப்பு வட்டக் கருவி.\nஎண்மின் அமைப்பு வட்டக் கருவி (Digital setting circles (DSC)) என்ற அமைப்பில், இரு சுழலும் பரிபாடை புகுத்திகள் (rotary encoder) தொலைநோக்கியின் இரு அச்சிலும் எண்ணிம காட்சிப்பலகையில் நேரடியாக அளவுகள் தெரியும் படி வடிவமைக்கப்படும். இவ்வகை காட்சிப்பலகைகளில் இருளில் கூட அளவிட முடியும். தொலைநோக்கியுடன் இணைக்கப்பட்டுள்ள நுண்கணிப்பொறிகள் (microcomputer) வான் கோளத்தில் வான் பொருட்களின் இடங்களை துல்லியமாகக் கண்டறிய உதவுகிறது.\n\n\n"}
{"id": "388549", "url": "https://ta.wikipedia.org/wiki?curid=388549", "title": "பிலிப்பைன்ஸ் நாட்டில் தேங்காய் உற்பத்தி", "text": "பிலிப்பைன்ஸ் நாட்டில் தேங்காய் உற்பத்தி\n\nபிலிப்பைன்ஸ் நாட்டின் தேங்காய் உற்பத்தி பிலிப்பைன்ஸ்ப்பொருளாதாரத்தில் ஒரு முக்கிய பங்கு வகிக்கிறது. உலக அளவில் பிலிப்பைன்ஸ் தேங்காய் உற்பத்தியில் முதன்மை உற்பத்தியாளராக திகழ்கிறது . 2009ல் பிலிப்பைன்ஸ் நாட்டின் உற்பத்தி 19,500,000 டன்களாக இருந்தது என ஐக்கிய நாடுகளின் உணவு மற்றும் வேளாண்மை அமைப்பு வெளியிட்டுள்ள அறிக்கையில் தெரிவித்துள்ளது.\n\nதேங்காய் உற்பத்தி இந்நாட்டில் பெரும்பாலும் நடுத்தர அளவிலான பண்ணை நிலங்களில் உற்பத்தி செய்ய படுகிறது .தேங்காய் உற்பத்தி ஊக்கப்படுத்தவும் ,சிறந்த சாகுபடி முறைகளை ஆராய்ந்து தேங்காய் பயிர் செய்யும் விவசாயிகளுக்கு உதவவும் பிலிப்பைன்ஸ் தேங்காய் ஆணையம் ஒன்று அமைக்கப்பட்டு செயல்பாட்டில் உள்ளது \n\nSection::::வரலாறு.\nஐக்கிய நாடுகளின் பொருளாதார ஆணையத்தின் அறிக்கை மூலம் தேங்காய் உற்பத்தி பிலிப்பைன்ஸ் நாட்டில் 1911 ஆம் ஆண்டு முதல் 1929 ஆம் ஆண்டு வரை, ஆண்டுக்கு 5.3 சதவிகித வளர்ச்சியும் 1952 ஆம் ஆண்டு முதல் 1966 ஆம் ஆண்டு வரை ஆண்டுக்கு 5.2 சதவிகித வளர்ச்சியும் அடைந்திருந்தது.1995 ஆம் ஆண்டு 6 .5 சதவிகித ஆண்டு வளர்ச்சியடைந்து உலகளவில் தேங்காய்த உற்பத்தியில் தலைசிறந்து விளங்கும் இந்தோனேசியா நாட்டை விட மேம்பட்ட நிலை அடைந்தது பிலிப்பைன்ஸ்.<br>\nபிலிப்பைன்ஸ் நாட்டின் மொத்த விவசாய நிலத்தில் 25 சதவிகித நிலத்தில் தென்னை மரங்கள் பயிரிடப்படுகிறது .மேலும் நாட்டின் மொத்த மக்களத்தொகையில் சுமார் 25 முதல் 33 சதவிகித மக்கள் தேங்காய் உற்பத்தி மற்றும் அதனை சார்ந்த சேவைகளை தங்கள் வாழ்வாதாரமாக கொண்டு உள்ளனர். தேங்காய் சாகுபடியில் ஈடுபட்டு இருந்த விவசாய தொழிலாளர்கள் பெரும்பாலானோர் கல்வியறிவில் பின் தங்கியவர்களாகவும் கிராமப்புற தொழிலாளர்களாகவும் மிக குறைந்த அளவிலான ஊதியம் பெறுபவராகவும் இருந்தனர் .<br>\nஉலக சந்தையில் கொப்பரை தேங்காய் தேவை அதிகரிக்க ஆரம்பமே பிலிப்பைன்ஸ் அரசாங்கம் கொப்பரை தேங்காய் பதப்படுத்துதல் மற்றும் தேங்காய் எண்ணெய் ஆலைகளை நிறுவுவதில் முனைப்பாக செயல்பட தொடங்கியது. மேலும் தேங்காய் எண்ணெய் ஆலைகளை நிறுவ முதலீடு ஊக்கிகள் கொடுக்கப்பட்டன . இதன் மூலம் 1968 ஆம் ஆண்டு 28 ஆக இருந்த ஆலைகளின் எண்ணிக்கை 1979 ஆம் ஆண்டு 62 ஆக உயர்ந்தது .<br>\n1990 களில் இருந்த தென்னனை மர பண்ணை சுமார் நான்கு ஹெக்டர் பரப்பளவு கொண்ட நடுத்தர பண்ணையாக இருந்தது. பண்ணைகளை குத்தகைக்கு விடாமல் விவசாய கூலிகளை கொண்டு தேங்காய்கள் சேகரிக்கப்பட்டன. பண்ணைகளில் வேலை செய்பவர்களுக்கு சேகரிக்கப்படும் தேங்காய்கள் எண்ணிக்கைக்குக்கேற்ப கூலிகள் கொடுக்கப்பட்டது. \n1973 ஆம் ஆண்டு படைத்துறை ஆட்சி காலத்தின் போது தேங்காய் உற்பத்தி சார்ந்த அணைத்து திட்டங்களும் ஒன்றிணைக்கபட்டன பிலிப்பைன்ஸ் தேங்காய் ஆணையம் உருவாக்கப்பட்டது . பிலிப்பைன்ஸ் தேங்காய் ஆணையம் கொப்பரை தேங்காய் விற்பனை வரி வசூல் செய்வதுற்கு அதிகாரம் அளிக்கப்பட்டது. 1974 ஆம் ஆண்டு 100 கிலோவிற்கு ௦.55 பெசோவாக இருந்த வரி 20 பெசோவாக அதிகரிக்கப்பட்டது.1983 ஆம் ஆண்டு 25 முதல் 30 சதவிகித தென்னை மரங்களின் வயது 60 ஆண்டுகள் கடந்து இருந்தது .1988 ஆம் ஆண்டு இந்த விகிதசமம் 35 முதல் 40 சதவிகிதத்தை அடைந்தது. இவற்றில் பெருபாலான முதிர்ந்த மரங்களுக்கு ஈடாக புதிய மலேசியா மற்றும் மேற்கு ஆப்பிரிக்கா ஒட்டுரக மரக்கன்றுகள் நடப்பட்டன.\n\n\n\n"}
{"id": "388557", "url": "https://ta.wikipedia.org/wiki?curid=388557", "title": "பங்களோ தீவு", "text": "பங்களோ தீவு\n\nபங்களோ தீவு வடக்கு போஹோல் கடல் பகுதியில் உள்ள ஒரு தீவு ஆகும்.மத்திய தெற்கு பிலிப்பைன்ஸ் சார்ந்த விசயன் தீவு கூட்டத்தில் மத்திய விசய பகுதியில் அமைந்துள்ளது . \n\nSection::::புவியியல்.\nஇந்த தீவின் பரப்பளவு 94.53 சதுர கிலோ மீட்டர் .போஹோல் மாகாணத்தின் இரண்டு நகராட்சியை கொண்டுஉள்ளது அவை டேவிஸ் மற்றும் பங்களோ நகராட்சிகள்.தீவின் நிலப்பகுதி சமவெளி மற்றும் மலைகளை கொண்டு இருக்கிறது.மாறிபோஜா வகை சுண்ணாம்புக்கற்கள் இங்கு காணப்படுகிறது போஹோல் பகுதியின் மேற்கு திசையில் இளைய சுண்ணாம்புக்கற்கள் அமைந்து இருக்கிறது .இங்கு காணப்பட்ட சுண்ணாம்புக்கற்கள் பொதிவு மற்றும் முருகையுருப்பிராணி சுண்ணாம்புக்கற்கள் கரையத்தக்க தன்மை உள்ளவை ஆகையால் குகைகள் மற்றும் சுண்ணாம்புக் கரட்டுப் பள்ளம் உருவாகும் வாய்ப்புகள் அதிகம் உள்ளமையால் இங்கு அமையவிருந்த விமான நிலையம் சார்ந்த பணிகள் தற்காலிகமாக நிறுத்தி வைக்கபட்டுள்ளது.<br>\n2015 ஆம் ஆண்டின் மக்கள்தொகை கணக்கெடுப்பின்படி தீவின் மக்கள் தொகை 79,2016 ஆகும். இந்த தீவு பிலிப்பைன்ஸ் நாட்டின் உள்ள ஒரு பிரபலமான பயண இலக்கு ஆகும் .மேலும் கட்-அங், போண்டோட், பாலிகாசாகி போன்ற குருந்தீவுகளை கொண்டுள்ளது.மேலும் இங்கு ஒரு சுவாரிஸ்யமான புவிசார் சிறப்பியல்பு இங்குள்ள ஹினக்தானேன் குகை அங்குல நீராதாரம் நிலமட்டத்திற்கு கீழே அமைந்துள்ளது.இந்த தீவில் ஆறு மற்றும் குளங்கள் இல்லாததால் இக்குகையின் நீராதாரம் முக்கியத்துவம் பெறுகிறது.\n\nSection::::வரலாறு.\nபங்களோ தீவு சீன ,மலாய் ,சியாம் மற்றும் இந்தோனேசியா வர்த்தகர்கள் வாணிபம் செய்த பகுதிகளில் ஒன்று ஆகும் .உலகளவில் தலைசிறந்த குடற்காலி இங்கு காணப்படுகிறது .\n\nSection::::பல்லுயிர்ப்பெருக்கம்.\n2004ஆம் ஆண்டு பங்களோ கடல்வாழ் பல்லுயிர்பெருக்கம் திட்டம் தொடங்கப்பட்டது.இத்திட்டத்தின் வாயிலாக சுமார் 250 வகையான ஓடுடைய இனங்கள் இவை மிகவும் கடினமான ஓட்டை தமது புறவன்கூடாகக் கொண்ட, கணுக்காலிகளாகும்.மேலும் 2500 வகையான மெல்லுடலிகள் எனப்படும் மிக மெலிதான ஓடுகளைக் கொண்ட விலங்கினங்கள் கண்டறியப்பட்டன.ஜப்பான் மற்றும் மத்தியதரைக் கடல் பகுதிகளில் உள்ள கடல்வாழ் உயிரினங்களை விட அதிகளவிலான கடல்வாழ் பல்லுயிர்பெருக்கம் இங்கு காணப்படுகிறது.\n\nSection::::சுற்றுலா.\nபங்களோ தீவு , பிலிப்பைன்ஸ் நாட்டின் ஒரு முக்கிய சுற்றுலா இலக்கு ஆகும் . இங்கு உள்ள அலோனா கடற்கரை அதன் மிக அழகான வெள்ளை மணல் மற்றும் தெளிந்த நீரும் சுற்றுலா பயணியர் வருகைக்கான முக்கிய காரணங்கள் ஆகும்.இங்கு வரும் சுற்றுலா பயணிகளை கவரும் வகையில் பல்வேறு நீரசாகச விளையாட்டு உபகரணங்கள் ,மீன் பிடித்தல் ,அலைச்சறுக்கு,மூச்சுவிடு அமைப்புடன் நீரில்குதித்தல்,நீரடி காற்றுவழங்கி துணைகொண்டு கடலாழத்தில் உள்ள உயிரினங்களை ரசிக்கலாம், ஒவாய் கடற்பன்றி அருகில் பார்க்கும் வாய்ப்பும் உள்ளது .\n\nSection::::பொருளாதாரம்.\nஇந்த தீவு அதிகஅளவில் மணற்பரப்பை கொண்டு உள்ளபோதும் இங்குள்ள மக்கள் சிறிய அளவிலான பண்ணைகளை உருவாக்கி உள்ளனர் .இங்கு தென்னை ,சோளம், வாழை , மாமரம் மற்றும் கோழிகளை வளர்க்கின்றனர் இவற்றை அருகில் உள்ள நகரங்களில் விற்று தங்கள் வருமானத்தை பெருகுகின்றன .மேலும் இந்த தீவு அமைந்து இருக்கும் கடற்பகுதி சிறந்த மீன் பிடி பகுதியாக திகழ்கிறது .\nSection::::போக்குவரத்து.\nஇந்த தீவில் 2018 ஆம் ஆண்டு முதல் ஒரு சர்வதேச விமான நிலைய செயல் பட உள்ளது .\nSection::::மதம்.\nஇங்கு இருக்கும் மக்களில் பெரும் பகுதியானவர்கள் ரோமன் கத்தோலிக்க மதத்தை பின்பற்றுகின்றனர். \n"}
{"id": "388559", "url": "https://ta.wikipedia.org/wiki?curid=388559", "title": "உடுமலைப்பேட்டை நகராட்சி", "text": "உடுமலைப்பேட்டை நகராட்சி\n\nஉடுமலை நகராட்சியானது 2009-ம் ஆண்டு கோவை மாவட்டத்திலிருந்து பிரிக்கப்பட்டு திருப்பூர் மாவட்டத்துடன் இணைக்கப்பட்டது.மேலும் மாவட்டத்திலேயே அதிக அணைகள் கொண்ட ஒரே தாலுகா உடுமலை ஆகும்.நீர்வளம் மிகுந்த ஓர் நகராட்சி ஆகும்"}
{"id": "388561", "url": "https://ta.wikipedia.org/wiki?curid=388561", "title": "தாராபுரம் நகராட்சி", "text": "தாராபுரம் நகராட்சி\n\nதிருப்பூர் மாவட்டம் உதயமாகிய பொழுது ஈரோடு மாவட்டத்திலிருந்த தாராபுரம் நகராட்சியை திருப்பூர் மாவட்டத்துடன் இணைக்கப்பட்டது.தாராபுரம் அருகில் தான் அமராவதி அணை உள்ளது. மேலும் மாவட்டத்திலேயே முன்னனி நகராட்சி தாராபுரம் நகராட்சி ஆகும்."}
{"id": "388564", "url": "https://ta.wikipedia.org/wiki?curid=388564", "title": "வியட்நாமின் மாவட்டங்கள்", "text": "வியட்நாமின் மாவட்டங்கள்\n\nவியட்நாம் மாகாணங்கள் மாவட்டங்களாகவும் (), மாகாண நகரங்களாகவும் (), மாவட்ட மட்ட நகரியங்களாகவும் () மூவகையாகப் பிரிக்கப்படுகின்றன. குயேன் எனும் ஆட்சிப் பிரிவு15 ஆம் நூற்றாண்டில் இருந்தே பின்பற்றப்படுகிறது.\n\nநேரடி மையநிலைக் கட்டுபாடுள்ள மாநகராட்சிகள் ஊரக மாவட்டங்களாகவும்(), மாவட்ட மட்ட நகரியங்களாகவும் (), நகரக மாவட்டங்களாகவும் () இவை மேலும் சிறகங்களாகவும் () பிரிக்கப்படுகின்றன.\n\nபல்வேறு ஆட்சிப் பிரிவுகள் (மாநகரங்கள், நகரியங்கள், மாவட்டங்கள்) கீழே மாகாணவாரியாகத் தரப்படுகின்றன:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "388565", "url": "https://ta.wikipedia.org/wiki?curid=388565", "title": "பல்லடம் நகராட்சி", "text": "பல்லடம் நகராட்சி\n\nபல்லடம் நகராட்சியானது கோவை மாவட்டத்திலிருந்து 2009ல் பிரிக்கப்பட்டு திருப்பூர் மாவட்டத்துடன் இணைக்கப்பட்டது.மேலும் மாவட்டத்திலேயே சிறிய நகராட்சி பல்லடம் நகராட்சி ஆகும்.வெறும் 18 வார்டுகளை கொண்டுள்ளது. பல்லடம் நகர வருமானம் திருப்பூர் மாவட்ட வருவாயில் 12% பூர்த்தி செய்கிறது. ஏனென்றால் பல்லடம் நகரைச் சுற்றி பல தொழில்களும் தொழிற்சாலைகளும் நிறைய உள்ளது. பல்லடத்திலிருந்து தமிழகத்தில் பெரும்பாலான மாவட்டங்களுக்கும் பேருந்து வசதி உள்ளது."}
{"id": "388575", "url": "https://ta.wikipedia.org/wiki?curid=388575", "title": "ராபர்ஸ் குகை , இந்தியா", "text": "ராபர்ஸ் குகை , இந்தியா\n\nராபர்ஸ் கேவ் (Guchhupani என உள்ளூர் மக்களால் அழைக்கப்படுகிறது), நதி ஒன்று இந்த குகை வழியாக பாய்ந்து வருகிறது.\n\nஇந்தியாவில் உள்ள உத்தரகண்ட் மாநிலத்தில் இமயமலை அடிவாரத்தில் டேராடூன் நகரில் இருந்து  சுமார் 8 கி. மீ., தொலைவில் இந்த குகை அமைந்திருக்கிறது. \n\nடேராடூனிலிருந்து 8 கிமீ தொலைவில் இமயமலையின் அடிவாரத்தில் கொள்ளையர்கள் குகை ( Robber's Cave) என்ற குகை இருக்கிறது. பல வருடங்களுக்கு முன் கொள்ளையர்கள் கொள்ளையடித்த பணத்தை பதுக்கி வைக்க இந்த குகையை பயன்படுத்தினார்களாம். இந்த இடத்தை குச்சுபானி (Guchhupani) என்றும் அழைக்கிறார்கள். ஆங்கிலேயர்கள் இந்த இடத்தை Robber's Cave என்று அழைக்கத்தொடங்கினர்.\nமுன்பு இந்த பகுதிக்குச் செல்லப் பயப்பட்ட மக்கள் இப்போது உலகம் முழுவதிலிருந்தும் வந்து பார்த்து இரசித்துச் செல்கின்றனர். இங்கு ஒரு அறுநூறு மீட்டர் நீழமுள்ள குகை இருக்கிறது. அதிகபட்சமாக 10 மீட்டர் உயரம் இருக்கிறது.\nகுகையின் நடுப்பகுதியில் ஓரிடத்தில் தண்ணீர் அருவி மாதிரி கொட்டுகிறது. குகையின் இறுதிப்பகுதியிலும் ஒரு அருவி கொட்டுகிறது.\nகுகை வழியாக தண்ணீர் பாய்ந்து வருகிறது. பனியில் இருந்து உருகி வரும் தண்ணீரில் கால் வைத்தாலே விர்ரென்று காலை இழுத்துவிடுவோம். ஆனால் கொஞ்ச நேரம் தண்ணீரில் நடந்தால் அந்த குளிரோடு கலந்து விடுவோம். கடுமையான குளிரில் இருட்டு குகையினுள் நடப்பது ஒரு இனிய அனுபவம். குளிரை தாங்கும் சக்தியுள்ளவர்கள் குகையின் இறுதிப்பகுதியில் இருக்கும் அருவியில் குளித்துவிட்டு திரும்பலாம்.\n"}
{"id": "388577", "url": "https://ta.wikipedia.org/wiki?curid=388577", "title": "காத்மாண்டு சமவெளி", "text": "காத்மாண்டு சமவெளி\n\nகாத்மாண்டு சமவெளியில் (Kathmandu Valley) (, நேபாளத்தின் தேசியத் தலைநகரமாக காட்மாண்டு நகரம் உள்ளது. பல பண்பாடு, வரலாறு, இயற்கைச் சின்னங்கள் கொண்ட காத்மாண்டு சமவெளியில் புகழ் பெற்ற இந்து மற்றும் பௌத்தக் கோயில்களும், தேசியப் பூங்காக்களையும் கொண்டுள்ளது. காத்மாண்டு சமவெளியில் ஏழு உலகப் பாரம்பரியக் களங்கள் உள்ளது. \n\nநேபாளத்தில் காத்மாண்டு சமவெளி மக்கள் தொகையும், பொருளாதார வளர்ச்சியும் கொண்டது. காத்மாண்டு சமவெளி காத்மாண்டு மாவட்டம், லலித்பூர் மாவட்டம், சித்வான் மாவட்டம், பக்தபூர் மாவட்டம் என நான்கு மாவட்டங்களையும், காட்மாண்டு, லலித்பூர், பரத்பூர், வீரகஞ்ச் என நான்கு மாநகராட்சிகளையும் கொண்டுள்ளது. \n\nதற்கால நேபாள அரசின் பெரும்பாலான அரசு அலுவலகங்கள் காத்மாண்டு சமவெளியில் உள்ளதால், நேபாளத்தின் பொருளாதார மையமாக விளங்குகிறது. ஏப்ரல், 2015ல் காத்மாண்டு சமவெளியில் ஏற்பட்ட நிலநடுக்கத்தால் பல கட்டிடங்கள் சிதைந்தது.மேலும் ஆயிரக்கணக்கான மக்கள் கொல்லப்பட்டனர் அல்லது படுகாயமடைந்தனர். இந்நிலநடுக்கத்தால் காத்மாண்டு சமவெளியின் உள்கட்டமைப்புகள் சீர்குலைந்தது. \n\nSection::::வரலாறு.\nSection::::பண்டைய வரலாறு.\nபரத கண்டத்தின் காத்மாண்டு சமவெளியில், முதலில் கிராதர்கள் கிராத நாட்டை நிறுவினர். \n\nமௌரியப் பேரரசர் அசோகரின் மகளான சாருமதி, கிமு மூன்றாம் நூற்றாண்டில், பதான் எனப்படும் லலித்பூர் நகரத்தில் தூபிகளை நிறுவினார். \n\nவைசாலி நாட்டின் லிச்சாவி வம்சத்தினர், காத்மாண்டு சமவெளியைக் கைப்பற்றி, கிபி 400 முதல் கிபி 750 முடிய ஆண்டனர். \nஎட்டாம் நூற்றாண்டின் பிற்பகுதியில், திபெத்திய பேரரசால் லிச்சாவிகளின் காத்மாண்டு சமவெளி வெற்றி கொள்ளப்பட்டது.\n\nலிச்சாவி குலத்திற்குப் பின்னர் இராகவதேவன் என்ற மன்னர் கிபி 869-இல் நிறுவிய \"தாக்கூரி வம்ச அரசு\" 869 முதல் 1200 முடிய காத்மாண்டு சமவெளியை ஆண்டது. \n\nSection::::மத்தியகால வரலாறு.\nமல்ல வம்சத்தவர்கள் காத்மாண்டு சமவெளியில் பதான் நகரப் பரப்பை மேலும் விரிவு படுத்தினர். மல்ல வம்ச மன்னர் வீரதேவன் என்பவர் லலித்பூர் எனும் பாதன் நகரத்தை நிறுவினார். மல்லர்கள் காத்மாண்டு சமவெளியை கி பி 1201 முதல் 1768 முடிய ஆண்டனர்.\n\nமல்லர்கள் ஆட்சியில், காத்மாண்டு சமவெளியில் காட்மாண்டு, லலித்பூர் மற்றும், பக்தபூர் போன்ற நகரங்களில் காத்மாண்டு நகர சதுக்கம், பக்தபூர் நகர சதுக்கம், பாதன் நகர சதுக்கம் போன்ற அரண்மனைகளும், நகர சதுக்ககங்களும் கட்டப்பட்டது. மல்லர்களின் இறுதி மன்னரான ஜெயப்பிரகாஷ் மல்லர், கிபி 1768ல் நடைபெற்ற கீர்த்திப்பூர் போரில் நாட்டை ஷா வம்ச மன்னர்களிடம் பறிகொடுத்தார். \n\nSection::::வரலாற்று காலம்.\nகோர்க்கா மன்னர் பிரிதிவி நாராயணன் ஷா என்பவர், 1768ஆம் ஆண்டில் நடைபெற்ற கீர்த்திப்பூர் போரில், மல்ல நாட்டவர்களை வென்று, அகண்ட நேபாள இராச்சியத்தை நிறுவினார். ஷா வம்சத்தவர்கள், காத்மாண்டு சமவெளி உள்ளிட்ட நேபாள இராச்சியத்தை 1846 முடிய ஆண்டனர். \nஷா வம்ச மன்னர்களின் பரம்பரை அமைச்சர்களாகவும், படைத்தலைவர்களாகவும் இருந்த ராணா வம்சத்தின், ஜங் பகதூர் ராணா, கிபி 1846ல் ஷா வம்ச மன்னர்களை பொம்மை அரசர்களாக ஆக்கி ஆட்சி அதிகாரத்தை கைப்பற்றினார். ராணா வம்சத்தவர்கள் கிபி 1951 முடிய நேபாளத்தின் ஆட்சியார்களாக செயல்பட்டனர். கிபி 1951ல்\nராணா வம்சத்தவர்கள் ஆட்சி அதிகாரத்திலிருந்து நீக்கப்பட்டு, மீண்டும் ஷா வம்சத்தின் ஆட்சி நிலைநாட்டப்பட்டது. ஷா வம்ச மன்னர்களின் ஆட்சி கிபி 2008 முடிய நீடித்தது.\n\nSection::::ராணா வம்சம்.\nகாத்மாண்டு சமவெளி உள்ளிட்ட நேபாளத்தை 1846 - 1951 முடிய ஆண்டவர்கள் ராணா வம்சத்தினர் ஆவார். ராணா வம்சத்தின் ஜங் பகதூர் ராணா என்பவர் 1846ல் நேபாள இராச்சியத்தின் ஆட்சி அதிகாராங்களை கைப்பற்றி, ஷா வம்ச மன்னர்களை கைப்பாவையாக வைத்துக் கொண்டு, அவரும், அவரது பரம்பரையினரும் 1951 முடிய ஆட்சி செலுத்தினார். \n\nSection::::புவியியல்.\nகிண்ணம் போன்ற அமைப்பில் அமைந்த காத்மாண்டு சமவெளியின் மையப் பகுதி, கடல் மட்டத்திலிருந்து 1425 மீட்டர் உயரத்தில் உள்ளது. இச்சமவெளியின் வடக்கில் இமயமலையின் 2825 மீட்டர் உயரம் கொண்ட நாகார்ஜுன் மலைத்தொடரும், 2895 மீட்டர் உயரமுடைய பூல்சௌக் மலைத்தொடரும், 2551 மீட்டர் உயரமுடைய சந்திரகிரி மலைத்தொடரும் கொண்டது. இச்சமவெளியில் முக்கிய ஆறுகளில் ஒன்றான பாக்மதி ஆறு பாய்கிறது.\n\n220 சதுர கிலோ மீட்டர் பரப்பளவு கொண்ட காத்மாண்டு சமவெளியில் காத்மாண்டு மாவட்டம், லலித்பூர் மாவட்டம் மற்றும் பக்தபூர் மாவட்டம் என மூன்று மாவட்டங்களைக் கொண்டுள்ளது.\nகாத்மாண்டு சமவெளி, நேபாளத்தின் பண்பாட்டு மற்றும் அரசியல் மையமாக உள்ளது. \n\nகாத்மாண்டு சமவெளியின் நடுவில் சித்வான் தேசியப் பூங்காவும் மற்றும் வடக்கில் சிவபுரி நாகார்ஜுன் தேசியப் பூங்காவும் உள்ளது.\n\nSection::::பார்க்க வேண்டிய இடங்கள்.\nகாத்மாண்டு சமவெளியில் பார்க்க வேண்டிய இடங்கள்:உலகப் பாரம்பரியக் களங்களான அனுமன் தோகா நகர சதுக்கம், பக்தபூர் நகர சதுக்கம், பதான் தர்பார் சதுக்கம், பசுபதிநாத் கோவில், காத்மாண்டு நகர சதுக்கம், சித்வான் தேசியப் பூங்கா மற்றும் சிவபுரி நாகார்ஜுன் தேசியப் பூங்கா. மற்றும் ஜானகி கோயில் மற்றும் சங்கு நாராயணன் கோயில் \n\n\n"}
{"id": "388579", "url": "https://ta.wikipedia.org/wiki?curid=388579", "title": "மங்கோலியர்களின் காரா கிதை படையெடுப்பு", "text": "மங்கோலியர்களின் காரா கிதை படையெடுப்பு\n\nமங்கோலியப் பேரரசு கி.பி. 1216-1218ல் காரா கிதையைத் தோற்கடித்தது. படையெடுப்பிற்கு முன் குவாரசமிய அரசமரபுடனான போர், நைமர்களின் இளவரசரான குசலுகு ஆட்சியைக் கைப்பற்றியது ஆகிய காரணங்களால் காரா கிதை பலவீனமாக இருந்தது. குசலுகு அல்மலிக்கை முற்றுகையிட்டபோது அது கரலுகுக்களின் வசம் இருந்தது. கரலுகுக்கள் மங்கோலியப் பேரரசிற்குக் கப்பம் கட்டிக் கொண்டிருந்தனர். செங்கிஸ் கான் குசலுகுவைப் பின்தொடர செபே தலைமையில் ஒரு படையை அனுப்பினார். குசலுகுவின் 30,000 படைவீரர்கள் செபேயின் படையால் கிதான் தலைநகரம் பலசகுனில் தோற்கடிக்கப்பட்டனர். குசலுகுவின் பிரபலமற்ற ஆட்சிக்கு எதிர்ப்புக் கிளம்பியது. இதனால் குசலுகு தற்கால ஆப்கானித்தானுக்குத் ஒடினார். அங்கு இவர் கி.பி. 1218ல் வேட்டைக்காரர்களால் பிடிக்கப்பட்டார். அந்த வேட்டைக்காரர்கள் குசலுகுவை மங்கோலியர்களிடம் ஒப்படைத்தனர். மங்கோலியர்கள் குசலுகுவை சிரச்சேதம் செய்தனர். காரா கிதையை வென்ற பிறகு மங்கோலியப் பேரரசின் எல்லையானது குவாரசமியப் பேரரசு வரை விரிவடைந்திருந்தது. அதுவும் கி.பி. 1219ல் படையெடுப்புக்கு உள்ளானது.\n\nSection::::பின்புலம்.\n1204ல் செங்கிஸ் கான் நைமர்களைத் தோற்கடித்த பிறகு நைமர்களின் இளவரசன் குச்லுக் தன் நாட்டில் இருந்து ஓடி காரா கிதையில் அகதியாக தஞ்சமடைந்தான். குர்கான் எலு ஜிலுகு குச்லுக்கை தனது பேரரசுக்கு வரவேற்றார். குச்லுக் அங்கு ஒரு ஆலோசகராகவும் ராணுவத் தளபதியாகவும் பணியாற்றினான். பின்னர் ஜிலுகுவின் ஒரு மகளை மணமுடித்தான். ஜிலுகு அண்டை நாடான குவாரசமிய அரசமரபுடன் சண்டையிடும்போது குச்லுக் ஜிலுகுக்கு எதிராகக் கலகம் செய்தான். குச்லுக்குக்கு அதிகாரம் வந்த பிறகு ஜிலுகுவை பெயரளவில் மட்டும் காரா கிதையை ஆள அனுமதித்தான். குர்கான் 1213ல் இறந்த பொழுது குச்லுக் கானேட்டின் முழு அதிகாரத்தையும் கையில் எடுத்துக் கொண்டான். குச்லுக் உண்மையிலேயே நெசுத்தோரியக் கிறித்தவ மதத்தைச் சேர்ந்தவன். காரா கிதைக்குச் சென்ற பிறகு புத்த மதத்திற்கு மாறினான். பெரும்பான்மை இன மக்களான முஸ்லிம்களை துன்புறுத்தினான். அவர்களை புத்த மதம் அல்லது கிறித்தவ மதத்திற்கு மாறுமாறு வற்புறுத்தினான். இதன் காரணமாக பெரும்பாலான மக்களிலிருந்து ஒதுக்கப்பட்டான். கர்லுக்குகளின் நகரமான அல்மலிக்கைக் குச்லுக் முற்றுகையிட்டான். கர்லுக்குகள் மங்கோலியப் பேரரசுக்குக் கப்பம் கட்டிக் கொண்டிருந்தனர். எனவே செங்கிஸ்கான் உதவி கேட்டனர்.\n\nSection::::படையெடுப்பு.\nகுவாரசமியாவின் இரண்டாம் முகமதுவை குச்லுக்குக்கு உதவ வேண்டாம் என்று கூறிய செங்கிஸ் கான் தனது தளபதி செபே தலைமையில் இரண்டு தியுமன் (20,000 வீரர்கள்) வீரர்களை காரா கிதை பிரச்சினையைச் சரி செய்ய அனுப்பினார். அதே நேரத்தில் மெர்கிடுகளுடன் போரிட சுபுதையை 20,000 ஆயிரம் வீரர்களுடன் அனுப்பினார். இரண்டு ராணுவங்களும் ஒன்றாக அல்தாய் மலைகள் மற்றும் தர்பகடை மலைகளைக் கடந்து அல்மலிக் வரை சென்றன. அங்கிருந்து பிரிந்த சுபுதை தென்மேற்கு திசையை நோக்கிச் சென்றார். மெர்கிடுகளை அழித்த அவர் அதே நேரத்தில் குவாரசமியாவிலிருந்து ஏதேனும் திடீர்த் தாக்குதல் செபேக்கு எதிராக நடத்தப்படாமல் பார்த்துக் கொண்டார். அல்மலிக்கைக் கடந்த செபே பல்காசு ஏரிக்குத் தெற்கு நோக்கி சென்றார். காரா கிதை நிலப் பகுதிக்கு சென்றார். பலசகுனின் தலைநகரத்தை முற்றுகையிட்டார். அங்கு செபே 30,000 வீரர்களைக் கொண்ட ராணுவத்தை தோற்கடித்தார். குச்லுக் கஷ்கருக்குத் தப்பியோடினான். குச்லுக்கின் ஆட்சியிலிருந்த அமைதியின்மையைப் பயன்படுத்திக்கொண்ட செபே குச்லுக்கின் கொள்கையான மதரீதியான துன்புறுத்தல் நிறுத்தப்பட்டதாகக் கூறினார். இதன் காரணமாக முஸ்லிம் மக்களின் ஆதரவைப் பெற்றார். செபேயின் இராணுவம் 1217ல் கஷ்கருக்கு வந்தபோது மக்கள் புரட்சியில் ஈடுபட்டனர். குச்லுக்குக்கு எதிராகத் திரும்பினர். இதன் காரணமாக உயிரை காப்பாற்றிக்கொள்ள குச்லுக் தப்பி ஓட வேண்டியிருந்தது. செபே குச்லுக்கை பாமிர் மலைகள் முழுவதும் துரத்தினார். ஆப்கானிஸ்தானின் பதக்ஷான் பகுதி வரை துரத்தினார். அடா-மாலிக் ஜுவய்னியின் கூற்றுப்படி ஒரு வேட்டைக்காரர்களின் கூட்டம் குச்லுக்கைப் பிடித்து மங்கோலியர்களிடம் ஒப்படைத்தது. மங்கோலியர்கள் உடனடியாக குச்லுக்கின் தலையைத் துண்டித்தனர்.\n\nSection::::பின் விளைவு.\nகுச்லுக்கின் இறப்பிற்குப் பிறகு மங்கோலியப் பேரரசு காரா கிதையின் மீதான தனது கட்டுப்பாட்டைப் பாதுகாத்துக் கொண்டது. காரா கிதையின் மற்றொரு பிரிவான புரக் ஹஜிப்பால் தோற்றுவிக்கப்பட்ட ஒரு அரச மரபு கிர்மன் மாகாணத்தில் நீடித்தது. அவர்கள் மங்கோலியர்களுக்குக் கப்பம் கட்டினர். ஆனால் மங்கோலிய இல்கானேடு ஆட்சியாளர் ஒல்ஜைடுவின் ஆட்சியின் போது அவர்கள் இல்லாமல் போய் விட்டனர். மங்கோலியர்கள் தற்போது மத்திய ஆசியாவில் குவாரசமியப் பேரரசுடன் எல்லையைக் கொண்ட ஒரு திடமான புறக்காவலைக் கொண்டிருந்தனர். குவாரசமியாவுடனான உறவும் சீக்கிரமே முறிந்து போனது. இதன் காரணமாக அதுவும் மங்கோலியப் படையெடுப்புக்கு உள்ளானது.\n\n"}
{"id": "388580", "url": "https://ta.wikipedia.org/wiki?curid=388580", "title": "மங்கோலியர்களின் மேற்கத்திய சியா படையெடுப்பு", "text": "மங்கோலியர்களின் மேற்கத்திய சியா படையெடுப்பு\n\nமங்கோலியர்களின் மேற்கத்திய சியா படையெடுப்பானது மங்கோலியப் பேரரசிற்கும், மேற்கத்திய சியா (சீனம்: 西夏; பின்யின்: Xī Xià) (தாங்குடு பேரரசு அல்லது மின்யா) வம்சத்திற்கும் நடைபெற்ற தொடர் மோதல்களாகும். கொள்ளையிடுவதற்கும், ஒரு சக்திவாய்ந்த கப்பம் கட்டும் நாட்டைப் பெறுவதற்கும் மங்கோலியத் தலைவர் செங்கிஸ் கான் ஆரம்பத்தில் சில சிறு தாக்குதல்களை மேற்கத்திய சியாவிற்கு எதிராக நடத்தினார். பின் கி.பி. 1209ல் முழு படையெடுப்பைத் தொடங்கினார். இதுவே செங்கிஸ் கான் ஆரம்பித்த முதல் பெரிய படையெடுப்பாகும். மங்கோலியர்களின் சீனப் படையெடுப்பிற்கு இதுவே ஆரம்பம் ஆகும். ஒரு வருடத்திற்கு மேற்கத்திய் சியாவின் தலைநகரமான இன்சுவான் முற்றுகையிடப்பட்டது. நகரை எப்படிக் கைப்பற்றுவது என்பது மங்கோலியர்களுக்குப் புரியவில்லை. அவர்களிடம் குதிரையும், வில் அம்புகள் மட்டுமே இருந்தன. இதனால் ஒரு நேரத்தில் மஞ்சள் நதியை நகருக்குள் திருப்பிவிட முடிவு செய்யப்பட்டது. ஆனால் அத்திட்டத்திற்காகப் போடப்பட்ட தடுப்பரண் உடைந்து மங்கோலியர்களின் கூடாரங்களுக்குள் வெள்ளம் புகுந்தது. இதனால் மங்கோலியர்கள் உயரமான பகுதிகளுக்குச் செல்ல வேண்டிய நிர்பந்தம் ஏற்பட்டது. அத்திட்டம் தோல்வியில் முடிந்தது. இவ்வாறு நடந்தபோதிலும் மங்கோலியர்கள் மேற்கத்திய சியாவிற்கு பிரச்சினையாக இருந்தனர். மேற்கத்திய சியாவின் பயிர்கள் அழிக்கப்பட்டன. சின் அரசமரபின் மன்னரும் உதவிக்கு வர மறுத்தார். பேரரசர் லி அன்குவான் கி.பி. 1210 சனவரியில் மங்கோலிய ஆட்சிக்கு அடிபணிந்தார். தனது விசுவாசத்தைக் காட்ட தன் மகள் சகாவை செங்கிஸ் கானுக்கு மணம் முடிக்கக் கொடுத்தார். ஒட்டகங்கள், வல்லூறுகள் மற்றும் துணிமணிகள் காணிக்கையாகக் கொடுக்கப்பட்டன. சுமார் 10 வருடங்களுக்கு மேற்கத்திய சியா மங்கோலியர்களுக்குக் கப்பம் கட்டியது. மங்கோலியர்-சின் போரில் உதவி செய்தது. ஆனால் செங்கிஸ் கான் கி.பி. 1219ல் குவாரசமியாவின் மேல் படையெடுத்தபோது மேற்கத்திய சியா மங்கோலியப் பேரரசில் இருந்து விலகியது. சின் மற்றும் சாங் அரசமரபுகளுடன் கூட்டு வைத்துக் கொண்டது. இந்த நம்பிக்கை துரோகம் காரணமாக செங்கிஸ் கானுக்குக் கோபம் ஏற்பட்டது. இதற்குத் தண்டனையாக கி.பி. 1225ல் இரண்டாவது முறையாக மேற்கத்திய சியா படையெடுப்பிற்கு உள்ளானது. செங்கிஸ் கான் மேற்கத்திய சியாவின் கலாச்சாரத்தை ஒட்டுமொத்தமாக அழிக்க நினைத்தார். மேற்கத்திய சியாவின் நகரங்களும், நாட்டுப் புறமும் திட்டமிடலுடன் அழிக்கப்பட்டன. கி.பி. 1227ல் தலைநகரம் முற்றுகையிடப்பட்டது. இந்த முற்றுகையின் முடிவில் செங்கிஸ் கான் உடல்நலக்குறைவால் இறந்தார். இவரது இறப்பிற்குப் பிறகு இன்சுவான் மங்கோலியர்களிடம் வீழ்ந்தது. \n\nSection::::பின்புலம்.\nமேற்கு சியா அரசமரபு அல்லது சி சியா அல்லது தாங்குடு பேரரசு அல்லது மின்யா என அழைக்கப்படும் இந்த அரசு 1038 இல் உருவானது. இது சீனாவின் வடமேற்கு மாகாணங்களான நிங்சியா, கன்சு கிழக்கு சிங்கை, வடக்கு ஷான்க்ஷி, வடமேற்கு சின்ஜியாங், தென்மேற்கு உள் மங்கோலியா மற்றும் மங்கோலியாவின் தெற்குப் பகுதிகளை உள்ளடக்கியிருந்தது. இது ஒரு சிறிய அரசு ஆகும். இது அதன் பெரிய மற்றும் சக்தி வாய்ந்த அண்டை நாடுகளுடன் ஆதிக்கப்போட்டியில் போராடிக் கொண்டிருந்தது. இதன் அண்டை நாடுகளாக கிழக்கு மற்றும் வட கிழக்கில் லியாவோ அரச மரபும் தென்கிழக்கில் சாங் அரச மரபும் இருந்தன. 1115 இல் லியாவோ அரசமரபை சின் அரசமரபு வெற்றி கொண்டபோது மேற்கு சியா புதிய அரச மரபுக்குக் கப்பம் கட்ட ஒப்புக்கொண்டது. மேற்கு சியா சாங் அரச மரபுக்கு எதிரான சின் அரச மரபின் போரில் சின் அரசு மரபுக்கு உதவி செய்தது. இதன்மூலம் மேற்கு சியா ஆயிரக்கணக்கான சதுர மைல் பரப்பளவை சாங் பகுதிகளிலிருந்து பெற்றது. ஆனால் வருடங்கள் செல்லச் செல்ல மேற்கு சியா மற்றும் சின் அரச மரபுக்கு இடையேயான நட்பானது குறைந்து கொண்டே சென்றது.\n\nமேற்கு சியாவின் நான்காவது ஆட்சியாளரான பேரரசர் ரென்சோங் இறந்த பிறகு பேரரசர் குவான்சோங் ஆட்சிக்கு வருகிறார். இதன் பிறகு மேற்கு சியாவின் சக்தியானது குறையத் தொடங்குகிறது. ராணுவ ரீதியாக அண்டை நாடான சின் அரசமரபை விட மேற்கு சியாவின் பலம் குறைவாக இருந்த போதிலும் வடக்கு புல்வெளியில் அது ஆதிக்கம் செலுத்தியது. மேற்கு சியா அடிக்கடி துரத்தப்பட்ட கெரயிடு தலைவர்களை வரவேற்றது. இதற்குக் காரணம் வடக்கு புல்வெளியில் இருந்த மக்களுடனான வணிகத் தொடர்பு மற்றும் அங்கிருந்து அகதிகளாக வந்தவர்களை மங்கோலிய பீடபூமியில் ஒரு கருவியாக மேற்கு சியா உபயோகித்தே ஆகும். 1190 களின் இறுதி மற்றும் 1200 களின் ஆரம்பத்தில் தெமுசின் தனது சக்தியை மங்கோலியாவில் உறுதிப்படுத்தினார். கெரயிடு தலைவர் ஓங் கானின் இறப்பு முதல் 1203 இல் தெமுசினின் மங்கோலியப் பேரரசு வளர்ந்து வந்த வரை கெரயிடு தலைவர் நில்கா செங்கும் தனது ஆதரவாளர்களின் சிறு படையுடன் மேற்கு சியாவிற்கு சென்றார். ஆனால் அவரது ஆதரவாளர்கள் மேற்கு சியா மக்களிடம் கொள்ளையடிக்க ஆரம்பித்த போது நில்கா செங்கும் மேற்கு சியாவில் இருந்து துரத்தப்பட்டார்.\n\nSection::::ஆரம்பகால தாக்குதல்கள்.\nதனது எதிரி நில்கா செங்கும் மேற்கு சியாவில் தஞ்சமடைந்ததை காரணம் காட்டி தெமுசின் 1205 இல் எட்சின் பகுதியில் தாக்குதல் நடத்தினார். மங்கோலியர்கள் எல்லைப்புற குடியிருப்பு பகுதிகளை கொள்ளையிட்டனர். ஒரு மேற்கு சியா உயர்குடி மங்கோலிய மேலாதிக்கத்தை ஒப்புக்கொண்டார். கன்சோவு (தற்கால ஜங்யே) தாக்குதலின்போது மங்கோலியர்கள் அந்நகரத்தின் தளபதியின் மகனை பிடித்தனர். அச்சிறுவன் மங்கோலிய படையில் இணைந்தான். மங்கோலிய பெயரையும் வைத்துக் கொண்டான். அவன் பெயர் சகன். அவன் தெமுசினின் பாதுகாவலர்களின் தளபதியானான். அடுத்த வருட வருடமான 1206 இல் தெமுசின் அதிகாரப்பூர்வமாக செங்கிஸ்கான் என்ற பட்டம் பெற்றார். அனைத்து மங்கோலியர்களின் ஆட்சியாளரானார். இதுவே அதிகாரபூர்வமாக மங்கோலியப் பேரரசின் தொடக்கமாகும். லீ அங்குவான் என்பவர் ஒரு கலகம் ஏற்படுத்தி மேற்கு சியாவின் ஹுவாங்சோங்கைக் கொன்றார். தனக்கு பேரரசர் க்ஷியான்சோங் என்று பெயர் வைத்து ஆட்சி செய்தார். 1207 இல் செங்கிஸ்கான் மேற்கு சியாவின் மீது மற்றொரு தாக்குதல் நடத்தினர். இப்போது ஓர்டோ பகுதி தாக்கப்பட்டது. மஞ்சள் ஆற்றின் கரையில் அமைந்திருந்த முக்கிய பகுதியான உகை கொள்ளையிடப்பட்டது. 1208 இல் செங்கிஸ்கான் பின்வாங்கினார். ஒரு முழு அளவிலான படையெடுப்புக்கு தன்னை தயார் படுத்திக் கொண்டிருந்தார். மேற்கு சியாவை தாக்குவதன் மூலம் அவருக்கு ஒரு கப்பம் கட்டும் நாடு கிடைக்கும். மேலும் பட்டுப் பாதையும் அவரது கட்டுப்பாட்டுக்குள் வரும். இதன் மூலம் அவர்களுக்கு நிறைய வருமானம் கிடைக்கும். மேலும் மேற்கு சியாவில் இருந்து அதை விட செல்வம் நிறைந்த சின் அரச மரபின் மீது தாக்குதல் நடத்தலாம்.\n\nSection::::முதல் படையெடுப்பு.\n1209 இல் மேற்கு சியாவை வெல்ல செங்கிஸ் கான் தனது பயணத்தை தொடங்கினார். லீ அங்குவான் சின் அரசமரபிடம் இருந்து உதவி வேண்டினார். ஆனால் புதிய சின் பேரரசர் வன்யன் யோங்ஜி உதவி அனுப்ப மறுத்தார். \"எங்களது எதிரிகள் ஒருவரை ஒருவர் தாக்கிக் கொள்ளும் போது எங்களுக்கு சாதகமே. இதனால் எங்களுக்கு என்ன ஆபத்து?\" என்று கூறினார். வோலஹோய் நகருக்கு வெளியில் கவோ லியாங்-ஹுயியால் தலைமை தாங்கப்பட்ட ஒரு படையை தோற்கடித்த பின்னர் செங்கிஸ் கான் நகரைக் கைப்பற்றினார். மஞ்சள் ஆற்றின் போக்கில் முன்னேற தொடங்கினார். கியேமன் கோட்டையை அடையும் வரை அவர் தான் சென்ற பாதையில் பல நகரங்களை வென்றார். அக்கோட்டை தான் ஹெலன் மலைகளின் வழியே மேற்கு சியாவின் தலைநகரான இன்சுவானுக்கு செல்லும் ஒரே ஒரு வழியை பாதுகாத்தது. அக்கோட்டையில் 70,000 வீரர்கள் வரை கொண்ட ராணுவமும் 50,000 துணை படையினரும் இருந்தனர். இதன் காரணமாக கோட்டையைப் பிடிப்பது மிகக் கடினமாக இருந்தது. இரண்டு மாதம் போர் வெற்றி தோல்வியின்றி நடந்தது. பிறகு மங்கோலியர்கள் தோற்று ஓடுவதைப் போல ஓடினர். மேற்கு சியா ராணுவம் வெயி-மிங் லிங்-குங் தலைமையில் வெளிப்பகுதிக்கு மங்கோலியர்களை துரத்திக்கொண்டு வந்தது. அங்கு எளிதில் தோற்கடிக்கப்பட்டது. தன் பாதையில் எந்த தடைகளும் இல்லாமல் போன பிறகு செங்கிஸ் கான் தலைநகரை நோக்கி முன்னேறினார். நல்ல அரண்களைக் கொண்டிருந்த இன்சுவான் சுமார் 150,000 வீரர்களை கொண்டிருந்தது. இது மங்கோலிய ராணுவத்தை போல் கிட்டத்தட்ட இரு மடங்காகும். மங்கோலியர்கள் அப்போதுதான் முதன் முதலாக முற்றுகை போர் செய்ய முயற்சித்தனர். ஆனால் அவர்களிடம் நகரை வெல்லுவதற்கு தேவையான கருவிகளோ அல்லது அனுபவமோ இல்லை. அந்த நகரத்திற்கு மங்கோலியர்கள் மே மாதத்தில் வந்தனர். ஆனால் அக்டோபர் வரை அவர்களால் நகருக்குள் செல்ல முடியவில்லை. ஆறு மற்றும் அதன் பாசன கால்வாய்களை திசை திருப்பி நீரை நகருக்குள் செலுத்தி வெள்ளம் ஏற்படுத்த செங்கிஸ் கான் முயற்சித்தார். மங்கோலியர்கள் ஜனவரி 1210 இல் இன்சுவான் மதில் சுவர்களை தாண்டி செல்ல இருந்தனர். ஆனால் ஆற்றின் பாதையை மாற்றிய தடுப்பரண் உடைந்தது. இதன் காரணமாக மங்கோலிய கூடாரங்கள் வெள்ளத்தில் மூழ்கின. மங்கோலியர்கள் உயர் நில பகுதிகளுக்கு சென்றனர். இந்தப் பின்னடைவு ஏற்பட்ட போதிலும் மங்கோலியர்கள் இன்னும் மேற்கு சிவாவிற்கு ஒரு ஆபத்தாகவே விளங்கினார். மேற்கு சியாவின் பயிர்கள் அழிக்கப்பட்டு மற்றும் சின் அரசிடமிருந்து எந்த உதவியும் வராத நேரத்தில் லீ அங்குவான் மங்கோலிய ஆட்சிக்கு அடிபணிவதாக ஒப்புக்கொண்டார். தனது விசுவாசத்தை காட்டுவதற்காக தன் மகள் சகாவை செங்கிஸ் கானுக்கு மணமுடித்துக் கொடுத்தார். மேலும் ஒட்டகங்கள், வல்லூறுகள் மற்றும் துணிமணிகளை கொடுத்தார்.\n\nSection::::மங்கோலியர்களுக்கு கப்பம் கட்டும் நாடாக மேற்கு சியா.\n1210 இல் மேற்கு சியா சின் அரசமரபை தாக்கியது. இதற்கு காரணம் மங்கோலியர்களுக்கு எதிரான போரில் மேற்கு சியாவை சின் அரசமரபு ஆதரிக்காததே ஆகும். அடுத்த வருடம் மங்கோலியர்கள் மேற்கு சியாவுடன் இணைந்து 23 ஆண்டுகாலம் நடக்கப்போகும் சின் அரச மரபுக்கு எதிரான போரை தொடங்கினர். அதே வருடம் லீ அங்குவான் தனது பதவியிலிருந்து விலகினார். பேரரசர் ஷென்ஜோங் ஆட்சியை கைப்பற்றிய பிறகு லீ அங்குவான் இறந்தார்.\n\nமேற்கு சியா சின் அரச மரபுக்கு எதிரான போரில் மங்கோலியர்களுக்கு ஆதரவளித்த போதும் 1217 இல் மத்திய ஆசிய படையெடுப்புகளுக்கு செங்கிஸ் கான் மேற்கு சியாவின் படைகளை கேட்டபோது அது படைகளை அனுப்ப மறுத்தது. மேற்கு சியாவிற்கு எச்சரிக்கை விடுக்கும் விதமாக மங்கோலியர்கள் அங்கிருந்து பின் வாங்கும் முன்னர் அதனை முற்றுகையிட்டனர். 1219 இல் செங்கிஸ் கான் மத்திய ஆசியாவில் இருந்த குவாரசமியப் பேரரசுக்கு எதிராக படை எடுத்தார். மேற்கு சியாவின் ராணுவ உதவியை கேட்டார். எனினும் மேற்கு சியாவின் பேரரசர் மற்றும் அவரது இராணுவ தளபதி அசா ஆகியோர் படையெடுப்புக்கு வர மறுத்தனர். \"குவாரசமியாவை தாக்க செங்கிஸ்கானிடம் சிறு படையே இருப்பின் அவர் தன்னை பெரிய சக்தியாக கூறிக்கொள்ள தகுதியற்றவர்\" என்று கூறினர். கோபமடைந்த செங்கிஸ்கான் பழிவாங்க சபதம் எடுத்துக் கொண்டு குவாரசாமியாவை தாக்க புறப்பட்டார். அதே நேரத்தில் மேற்கு சியா சின் மற்றும் சாங் அரசமரபுகளுடன் மங்கோலியர்களுக்கு எதிராக கூட்டணி ஏற்படுத்த முயற்சித்து.\n\nSection::::இரண்டாவது படையெடுப்பு.\n1221 இல் குவாரசமியாவை தோற்கடித்த பிறகு செங்கிஸ்கான் மேற்கு சியாவின் நம்பிக்கை துரோகத்திற்கு பதிலடி கொடுக்க தனது ராணுவத்தை தயார் செய்தார். அதே நேரத்தில் பேரரசர் ஷென்ஜோங் 1223 இல் பதவியிலிருந்து விலகினார். அவரது மகன் க்ஷியான்சோங் பதவிக்கு வந்தார். 1225 இல் செங்கிஸ்கான் சுமார் 180,000 வீரர்களைக் கொண்ட படையுடன் தாக்கினர். காரா கோடோவை வென்ற பிறகு மங்கோலியர்கள் நிதானமாக தெற்கு நோக்கி முன்னேறினர். மேற்கு சியாவின் துருப்புகளின் தளபதியான அசாவால் மங்கோலியர்களை போரில் சந்திக்க முடியவில்லை. ஏனெனில் தலைநகரில் இருந்து களைப்படைய வைக்கும் 500 கிலோ மீட்டர் பாலைவன பயணத்தை மேற்கு நோக்கி அவர்கள் செய்ய வேண்டி இருந்தது. யுத்தத்தில் அவர்களை சந்திக்க எந்த ராணுவமும் இல்லாத அந்த நேரத்தில் மங்கோலியர்கள் தேர்ந்தெடுத்து தங்களது இலக்குகளை தாக்கினர். ஒவ்வொரு நகரமும் கைப்பற்றப்படும் போது கைதிகள், கட்சி மாறியவர்கள், ராணுவத்திற்கு தேவையான பொருட்கள் மற்றும் ஆயுதங்களை எடுத்துக் கொண்டு அடுத்த நகரத்தை தாக்கினர். மேற்கு சியாவின் கடும் எதிர்ப்பால் கோபமடைந்த செங்கிஸ்கான் கிராமப்புறங்களை அழித்தார். நகரங்கள் மற்றும் கோட்டைகளை அழிக்குமாறு தனது தளபதிகளுக்கு ஆணையிட்டார். காரா கோடோவை வென்ற இரண்டு மாதங்களுக்குப் பிறகு மங்கோலியர்கள் கிலியன் மலைகள் எட்சின் ஆற்றை கிழக்கு நோக்கி திருப்புகின்ற இடத்தை அடைந்தனர். அப்பகுதி காரா கோடோவில் இருந்து சுமார் 300 கிலோ மீட்டர் தெற்கில் அமைந்துள்ளது. அந்த இடத்தில் செங்கிஸ்கான் தனது ராணுவத்தை பிரித்தார். மேற்கு பகுதி நகரங்களை கவனித்துக்கொள்ள தளபதி சுபுதையை அனுப்பினார். அதேநேரத்தில் முக்கிய இராணுவமானது கிழக்கு நோக்கி முன்னேறி மேற்கு சியா பேரரசின் இதய பகுதியை நோக்கி சென்றது. செங்கிஸ்கான் சுசோவு பகுதியை முற்றுகையிட்டார். அது ஐந்து வாரங்களுக்குப் பிறகு வீழ்ந்தது. பிறகு கன்சோவு பகுதியை நோக்கி முன்னேறினார். இதுதான் அவரது தளபதி சகான் பிறந்து வளர்ந்த நகரமாகும். சகானின் தந்தை தான் இன்னும் அந்த நகரத்தின் படைக்குத் தளபதியாக இருந்தார். எனவே சகான் அவருடன் பேச்சு வார்த்தைக்கு முயற்சித்தார். ஆனால் அவரது தந்தைக்கு அடுத்த இடத்தில் இருந்த தளபதி கலகம் ஏற்படுத்தி சகானின் தந்தையை கொன்றான். சரணடைய மறுத்தான். அந்த நகரத்தை வெல்ல ஐந்து மாதங்கள் ஆனது. கோபம் கொண்ட செங்கிஸ்கான் பழிவாங்க நினைத்தார். ஆனால் சகான் அவரை சமாதானப்படுத்தினார். எனவே சகானின் தந்தையை கொன்ற 35 சதிகாரர்கள் மட்டும் கொல்லப்பட்டனர்.\n\nமேற்கு சியா பேரரசின் இரண்டாவது பெரிய நகரமான உவேவை தனது துருப்புக்கள் நெருங்கியபோது 1226 ஆகஸ்டில் செங்கிஸ்கான் வெப்பத்தில் இருந்து விலகிச் செல்ல கிலியன் மலைகளுக்கு சென்றார். தங்களது தலைநகரிலிருந்து உதவி வராத காரணத்தால் உவே நகரம் சரணடைய முடிவு செய்தது. இதன் காரணமாக அழிவிலிருந்து தப்பியது. இந்த நேரத்தில் பேரரசர் க்ஷியான்சோங் இறந்தார். இதன் காரணமாக மொசு பதவிக்கு வந்தார். அந்நேரத்தில் மங்கோலியர்கள் மேற்கு சியாவின் தலைநகரை நெருங்கிக் கொண்டிருந்தனர். நாடு வீழ்ந்து கொண்டிருந்தது. இலையுதிர் காலத்தில் செங்கிஸ்கான் தனது துருப்புகளுடன் இணைந்தார். லியாங்ஜோவு பகுதியை கைப்பற்றினார். ஹெலன் ஷான் பாலைவனத்தை கடந்தார். இன்சுவானில் இருந்து வெறும் 30 கிலோமீட்டர் தொலைவில் இருக்கும் லிங்வுவை நவம்பரில் முற்றுகையிட்டார். அங்கு மஞ்சள் ஆற்று யுத்தத்தில் மேற்கு சியா 300,000க்கும் மேற்பட்ட படைவீரர்களைக் கொண்டு எதிர் தாக்குதல் நடத்தியது. உறைந்திருந்த ஆறு மற்றும் கால்வாய்களின் கரையில் மங்கோலிய வீரர்களுடன் சண்டையிட்டது. மங்கோலியர்கள் மேற்கு சியா துருப்புகளை தோற்கடித்தனர். யுத்தத்திற்குப் பிறகு 3 லட்சம் மேற்கு சியா வீரர்களின் உடல்கள் எண்ணப்பட்டதாக கூறப்பட்டது.\n\n1227 இல் இன்சுவானை அடைந்த செங்கிஸ்கான் அதை முற்றுகையிட்டார். அதேநேரத்தில் சின் அரசிடமிருந்து உதவிப் படைகள் வர வாய்ப்பு இருந்த காரணத்தால் சின் அரசையும் தாக்க முயற்சிகள் மேற்கொண்டார். சின் அரசமரபை முழுவதும் வெல்வதற்கு அவர் மேற்கொண்ட ஒரு முயற்சியாகவும் இதை நாம் எடுத்துக்கொள்ளலாம். செங்கிஸ்கான் தனது மகன் ஒகோடி மற்றும் தளபதி சகான் தலைமையில் தெற்கு எல்லைக்கு படைகளை அனுப்பினார். வெயி ஆறு மற்றும் தெற்கு ஷான்க்ஷி அருகில் இருக்கும் பகுதிகளை அவர்கள் தாக்கினர். மேலும் சின் மலைகளை தாண்டி சின் தலைநகரமான கைஃபேங்கை தாக்க சில துருப்புக்களையும் அனுப்பினார். செங்கிஸ்கான் நேரடியாகச் சுபுதையுடன் இணைந்து தென்மேற்கில் தற்போதைய நிங்க்ஷியா மற்றும் கன்சு பகுதிகளில் 150 கிலோ மீட்டர் அகல பகுதி வழியே தாக்குதல் நடத்தி சென்றார். சுபுதை லியுபான் மலைகளின் வடக்கு பகுதிகளை கடந்து பிப்ரவரி மற்றும் மார்ச் மாதங்களில் ஒவ்வொரு பட்டணமாக வென்றார். தாவோ ஆற்று பள்ளத்தாக்கு மற்றும் லன்சோவு பகுதிகளை வென்றார். அதே நேரத்தில் செங்கிஸ்கான் கிங் ஷுயி ஆற்றின் போக்கில் தெற்குப் பகுதிக்கு சென்றார்.\n\nமேற்கு சியாவில் இன்சுவான் ஆறு மாதங்களுக்கு முற்றுகையிலேயே இருந்தது. அதே நேரத்தில் லோங்டே பகுதியில் செங்கிஸ்கான் முற்றுகையில் ஈடுபட்டிருந்தார். எனவே சகானை பேச்சுவார்த்தைக்கு அனுப்பினார். பேரரசர் அடிபணிவதாக ஒத்துக் கொண்டதாகவும் ஆனால் தகுந்த பரிசுகளை ஏற்பாடு செய்ய ஒரு மாதம் கால அவகாசம் கேட்டு இருப்பதாகவும் சகான் தெரிவித்தார். செங்கிஸ்கான் ஒத்துக்கொண்டார் ஆனால் அதே நேரத்தில் ரகசியமாக பேரரசரை கொல்ல திட்டமிட்டார். அமைதிப் பேச்சு வார்த்தைகளின் போது செங்கிஸ்கான் லியுபான் மலைகளின் அருகில் இருந்த குயுவான் பகுதியில் தனது ராணுவ நடவடிக்கைகளை மேற்கொண்டிருந்தார். அந்நேரத்தில் சின் அரசிடம் இருந்து வந்த அமைதிப் பேச்சுவார்த்தையை நிராகரித்தார். சின் மற்றும் சாங் அரசுகளின் எல்லை அருகே சின் அரசை தாக்க தயாரானார். ஆனால் ஆகஸ்ட் 1227 இல் செங்கிஸ்கான் இறந்தார். வரலாற்றுரீதியாக அவரது இறப்பிற்கான காரணம் தெரியவில்லை. அதே நேரத்தில் ராணுவ நடவடிக்கைகளில் எதுவும் தொய்வு ஏற்படக் கூடாது என்பதற்காக அவரது மரணம் ரகசியமாக வைக்கப்பட்டது. செப்டம்பர் 1227 இல் பேரரசர் மொசு மங்கோலியர்களிடம் சரணடைந்தார். பின் கொல்லப்பட்டார். பிறகு மங்கோலியர்கள் இரக்கமின்றி இன்சுவானை சூறையாடினர். நகர மக்களைக் கொன்றனர். நகரத்திற்கு மேற்கு பகுதியில் இருந்த ஏகாதிபத்திய கல்லறைகளை சூறையாடினர். மேற்கு சியா அரசை முழுவதுமாக அழித்தனர்.\n\nSection::::செங்கிஸ்கானின் இறப்பு.\nஆகஸ்ட் 1227 இல் இன்சுவான் வீழ்ந்தபோது செங்கிஸ்கான் இறந்தார். அவரது இறப்பிற்கான சரியான காரணம் இன்றும் மர்மமாகவே உள்ளது. மேற்கு சியாவிற்கு எதிரான போரின் போது குதிரையிலிருந்து கீழே விழுந்தது, உடல்நலக்குறைவு அல்லது, வேட்டையாடும்போது அல்லது போரின் போது ஏற்பட்ட காயம் என பல்வேறாக இவரது இறப்பிற்கான காரணங்கள் கூறப்படுகிறது. கலிசிய-வோலினிய கிரானிக்கல் ஆனது இவர் மேற்கு சியாவிற்கு எதிரான போரில் இறந்ததாகவும், செங்கிஸ்கான் தனது இறுதி யுத்தத்தில் தனது காலில் பெற்ற அம்பு காயத்தால் தொற்று ஏற்பட்டு இறந்ததாக மார்க்கோ போலோவின் நூலும் கூறுகின்றன. பிற்கால மங்கோலிய நூல்கள் போரில் பரிசாக பெற்ற ஒரு மேற்கு சியா இளவரசியை செங்கிஸ்கான் இறப்பிற்கு காரணமாகக் கூறுகின்றன. 17ஆம் நூற்றாண்டின் ஒரு ஆரம்பகால நூலானது அந்த இளவரசி ஒரு கத்தியை மறைத்து வைத்திருந்து இவரை குத்தியதாக கூறுகின்றது. ஆனால் சில மங்கோலிய எழுத்தாளர்கள் இக்கதையை நம்ப மறுக்கின்றனர். இது எதிரிகளான ஒயிராட்களின் வேலையாக இருக்கலாம் என்று சந்தேகிக்கின்றனர்.\n\nSection::::போருக்குப் பிறகு.\nஇரண்டாவது படையெடுப்பின் போது மேற்கு சியாவின் அழிவானது கிட்டத்தட்ட முழுமையாக நடத்தப்பட்டது. யோவான் மேன் எனப்படும் எழுத்தாளரின் கூற்றுப்படி மேற்கு சியா எனும் நாடு இருந்தது வரலாற்று நிபுணர்கள் தவிர பெரும்பாலானவர்களுக்கு தெரியாது. இதற்கு காரணம் அதை முழுமையாக அழிக்க செங்கிஸ்கான் உத்தரவிட்டதே ஆகும். மேலும் அவர் \"இதுதான் முதன் முதலில் பதிவிடப்பட்ட இனப்படுகொலை முயற்சியின் உதாரணம்\" என்கிறார்.\" எனினும் மேற்கு சியாவின் அதிகார இனம் மேற்கு சிச்சுவான், வடக்கு திபெத் ஆகிய இடங்களுக்கு இடம்பெயர்ந்து. இவர்கள் வடகிழக்கு இந்தியாவிற்கு இடம்பெயர்ந்து இருக்கவும் வாய்ப்பு உள்ளது. இடம்பெயர்ந்த இடங்களில் சில நேரங்களில் இவர்கள் உள்ளூர் ஆட்சியாளர்களாக மாறினர். திபெத்தின் யர்லுங் ஆற்றின் மேல் பகுதிகளில் ஒரு சிறு மேற்கு சியா மாநிலம் நிறுவப்பட்டது. அதே நேரத்தில் மற்ற மேற்கு சியா மக்கள் தற்போதைய ஹெனான் மற்றும் ஹீபே மாகாணங்களுக்கு குடிபெயர்ந்தனர். சீனாவில் மிங் அரசமரபின் நடுக்கால ஆட்சி வரை மேற்கு சியாவின் எஞ்சிய மக்கள் காணப்பட்டனர்.\n\nமங்கோலியப் பேரரசானது செங்கிஸ்கான் இறந்தபோதிலும் கடைசியில் மேற்கு சியாவை தோற்கடிப்பதில் வெற்றி பெற்றது. பிறகு செங்கிஸ்கானின் வழிவந்தவர்களின் தலைமையில் எஞ்சிய சீனாவை வெல்ல முயற்சித்தது. சின் அரசாங்கமானது 1211 இல் ஆரம்பித்து நடந்துவந்த மங்கோலிய தாக்குதல்களால் நிலப்பகுதி மற்றும் துருப்புகளை இழந்தது. பிறகு 1234 இல் தோற்கடிக்கப்பட்டது. தென்மேற்கு சீனாவின் தலி ராச்சியமானது 1253 இல் தோற்கடிக்கப்பட்டது. தெற்கு சீனாவின் சாங் அரசாங்கமானது 1235 இல் ஆரம்பித்து நான்கு தசாப்தங்களுக்கு நடந்த போர்களுக்கு பிறகு 1279 இல் சரணடைந்தது.\n\n"}
{"id": "388581", "url": "https://ta.wikipedia.org/wiki?curid=388581", "title": "மங்கோலியர்களின் சின் வம்சப் படையெடுப்பு", "text": "மங்கோலியர்களின் சின் வம்சப் படையெடுப்பு\n\nமங்கோலியர்களின் சின் வம்சப் படையெடுப்பு (மங்கோலியர்-சின் போர்) என்பது மங்கோலியப் பேரரசிற்கும், மஞ்சூரியா மற்றும் வட சீனாவை ஆண்ட சுரசன்கள் தலைமையிலான சின் அரசமரபிற்கும் இடையே நடைபெற்ற போர் ஆகும். கிபி. 1211ல் ஆரம்பிக்கப்பட்ட இப்போர் 23 வருடங்களுக்கும் மேலாக நீடித்தது. கி.பி. 1234ல் மங்கோலியர்களால் சின் வம்சம் முழுமையாகக் கைப்பற்றப்பட்ட பின்னரே முடிந்தது.\n\nSection::::பின்புலம்.\nசின் அரசமரபின் சுரசன் ஆட்சியாளர்கள் மங்கோலிய புல்வெளிகளில் வாழ்ந்த நாடோடி பழங்குடியினரிடம் கப்பம் பெற்றுக் கொண்டிருந்தனர். மேலும் பழங்குடியினருக்கு இடையே சண்டைகளை தூண்டிவிட்டனர். மங்கோலியர்களின் காபூல் கானின் தலைமையில் 12 ஆம் நூற்றாண்டில் ஒன்றிணைந்தபோது சுரசன்கள் தாதர்களைத் தூண்டி விட்டு அவர்களை அழிக்க முயன்றனர். ஆனால் மங்கோலியர்கள் தங்கள் பகுதியில் இருந்து சின் படைகளை வெளியேற்றினர். காபூல் கானுக்குப் பின் ஆட்சிக்கு வந்த அம்பகையை தாதர்கள் பிடித்தனர். அவரை சின் ஏகாதிபத்திய அவையில் ஒப்படைத்தனர். சின் அரசமரபின் பேரரசர் க்ஷிசோங் அம்பகையை சிலுவையில் அறைந்து கொல்ல ஆணையிட்டார். சின் அரசாங்கமானது அடிக்கடி மங்கோலிய நாடோடிகளுக்கு எதிராக சிறு தாக்குதல்களையும் நடத்தியது. தாக்குதலின் முடிவில் அவர்கள் அடிமையாக்கப்பட்டனர் அல்லது கொல்லப்பட்டனர்.\n\n1210 இல் செங்கிஸ்கானின் அவைக்கு வன்யன் யோங்ஜி சின் அரியணைக்கு வந்ததை அறிவிக்க ஒரு குழு வந்தது. மங்கோலியர்களை கப்பம் கட்ட கூறியது. சுரசன்கள் சக்தி வாய்ந்த புல்வெளி நாடோடிகளை தோற்கடித்து இருந்தனர். கெரயிடுகள் மற்றும் தாதர்களுடன் கூட்டணியில் இருந்தனர். இதன் காரணமாக புல்வெளியில் இருந்த அனைத்து பழங்குடியினரும் தங்கள் ஆட்சியின் கீழ் என கூறினர். சின் அரசாங்கத்தின் உயர்நீதிமன்ற அதிகாரிகள் மங்கோலியர்கள் பக்கம் கட்சித் தாவி செங்கிஸ்கானை சின் அரசமரபை தாக்குமாறு வலியுறுத்தினர். இது ஒரு பொறியாகவோ அல்லது மோசமான சூழ்ச்சித் திட்டமாகவே இருக்கலாம் என எண்ணிய செங்கிஸ்கான் மறுத்தார். கப்பம் கட்ட கூறி ஆணை வந்தபோது செங்கிஸ்கான் தெற்குப் பக்கம் திரும்பி தரையில் எச்சில் துப்பியதாக கூறப்படுகிறது. பிறகு தனது குதிரையில் ஏறி வடக்குப் பக்கம் சென்றார். அதிர்ச்சியில் உறைந்திருந்த தூதுவன் குதிரை குளம்பின் புழுதியில் மூச்சு முட்ட நின்றான். செங்கிஸ்கானின் மறுப்பு மங்கோலியர்கள் மற்றும் சுரசன்கள் இடையே ஒரு போரை அறிவித்ததற்கு சமமானதாகும்.\n\nகெர்லன் ஆற்றுக்கு செங்கிஸ்கான் திரும்பி வந்த பிறகு 1211ன் ஆரம்பத்தில் அவர் ஒரு குறுல்த்தாய்க்கு அறிவிப்பு விடுத்தார். ஒரு பெரிய விவாதத்திற்கு ஏற்பாடு செய்ததன் மூலம் சமூகத்தில் இருந்த ஒவ்வொருவரும் இதில் ஈடுபடுத்தப்பட்டனர். அருகில் இருந்த மலையில் கான் தனியாக வழிபட்டார். தனது தொப்பியையும் பெல்ட்டையும் கழட்டி எல்லையற்ற வானத்தின் முன்பு வணங்கி நின்றார். பல தலைமுறைகளாக சுரசன்களுக்கு எதிராக தன் மக்களுக்கு இருந்த குறைகளையும் தனது முன்னோர்கள் அனுபவித்த சித்திரவதை மற்றும் அவர்கள் கொல்லப்பட்டதையும் விவரித்தார். சுரசன்களுக்கு எதிரான இந்தப் போரை தான் கேட்கவில்லை என்று விளக்கம் அளித்தார். நான்காம் நாள் காலையில் செங்கிஸ்கான் ஒரு தீர்ப்புடன் வெளிப்பட்டார்: \"எல்லையற்ற நீல வானமானது வெற்றி மற்றும் பழிவாங்கலை நமக்கு சத்தியம் செய்து கொடுத்துள்ளது\".\n\nசெங்கிஸ்கான் நடந்து கொண்ட விதத்தை கேள்விப்பட்ட வன்யன் யோங்ஜி, கானுக்கு ஒரு செய்தியை அனுப்பினார்: \"எங்கள் பேரரசு கடல் போன்றது; உங்களுடையதோ கைப்பிடி மண் போன்றது ... நாங்கள் எப்படி உங்களை கண்டு பயப்பட முடியும்?\".\n\nSection::::செங்கிஸ்கான் தலைமையில் மங்கோலியப் படையெடுப்பு.\nதாங்குடுகள் தலைமையிலான மேற்கு சியா பேரரசு மீது படையெடுப்பு ஆரம்பிக்கப்பட்டபோது 1207 முதல் 1209 வரை பல்வேறு தாக்குதல்கள் நடத்தப்பட்டன. மங்கோலியர்கள் 1211 இல் சின் பகுதிகளை தாக்கியபோது ஒங்குடு மக்களின் தலைவராக இருந்த அல 'குஸ் செங்கிஸ்கானை ஆதரித்தார். சின் அரசமரபின் இதயப் பகுதிக்கு செல்ல பாதுகாப்பான வழியையும் காண்பித்தார். மங்கோலியப் பேரரசு மற்றும் சின் அரசமரபுக்கு இடையிலான முதல் முக்கியமான யுத்தமானது எஹுலிங் யுத்தம் ஆகும். இது 1211 இல் ஜங்ஜியாகோவு என்ற இடத்தில் ஒரு மலை வழியில் நடைபெற்றது. அங்கு சின் தளபதி வன்யன் ஜியுஜின் மங்கோலியர்களை தாக்க தனக்கு கிடைத்த முதல் வாய்ப்பை பயன்படுத்தாமல் ஒரு தந்திரோபாய தவறை செய்தார். அதற்கு பதிலாக அவர் சிமோ மிங்கன் என்ற தூதுவனை மங்கோலியர்களிடம் அனுப்பினார். உடனடியாக மங்கோலியர்கள் பக்கம் கட்சித் தாவிய அந்த தூதுவன் சின் படையானது வழியின் அடுத்த பக்கத்தில் காத்திருப்பதை கூறினான். அங்கு நடைபெற்ற எஹுலிங் யுத்தத்தில் மங்கோலியர்கள் ஆயிரக்கணக்கான சின் துருப்புக்களை கொன்றனர். படையை நகர்த்திக்கொண்டே சண்டையிட மங்கோலியர்கள் ஆரம்பத்திலேயே கற்றனர். அவர்கள் பட்டணங்கள் வழியே சென்று தங்களது எதிரிகளை அவர்களின் விலங்குகளிடமிருந்து பிரிந்து வர வைப்பர். எதிரிகள் மங்கோலிய ராணுவத்தின் பொறிக்குள் சிக்கும் போது மங்கோலியர்கள் அவர்களைக் கொன்று அவர்களுடைய விலங்குகளை எடுத்துக் கொள்வர். செங்கிஸ்கான் தெற்கு நோக்கி சென்றபோது அவருடைய தளபதி செபே மேலும் கிழக்கு நோக்கி மஞ்சூரியாவிற்கு பயணம் செய்தார். அங்கு முக்டென் (தற்கால ஷென்யங்க்) என்ற பகுதியைக் கைப்பற்றினார். எனினும் 1212 இல் செங்கிஸ் கான் தனது முழங்காலில் பட்ட அம்பினால் காயமுற்றார். இதன் பிறகு மங்கோலியர்கள் புல்வெளி மற்றும் கோபி பாலைவனத்திற்கு இடைப்பட்ட பகுதியில் இருந்து ஓய்விற்குப் பிறகு திரும்பினர். 1212 இல் கிதான் தலைவர் லியு-கே செங்கிஸ்கான் உடன் தனது கூட்டணியை பிரகடனப்படுத்தினார். மஞ்சூரியாவை சின்களிடமிருந்து விடுவித்தார்.\n\nமங்கோலிய இராணுவமானது 1213 இல் சின்களின் மத்திய தலைநகரமான ஷோங்டுவை (தற்கால பெய்ஜிங்) முற்றுகையிட்டது. அப்போது லி யிங், லி க்ஷியோங் மற்றும் சில பிற தளபதிகள் 10,000க்கும் மேற்பட்ட வீரர்களை கொண்ட குடிமக்கள் படையை சேர்த்து மங்கோலியர்களை பல இடங்களில் தோற்கடித்தனர். மங்கோலியர்கள் ஒவ்வொன்றும் லட்சம் வீரர்களை கொண்ட சின் ராணுவங்களை தோற்கடித்தனர். ஜுயோங் மற்றும் ஜிஜிங் வழிகள் வழியே தடைகளைத் தகர்த்து கொண்டு மங்கோலியர்கள் நவம்பர் 1213 இல் சென்றனர். 1213 முதல் 1214ன் ஆரம்பம் வரை மங்கோலியர்கள் முழு வடக்கு சீன சமவெளியையும் சூறையாடினர். 1214 இல் செங்கிஸ்கான் ஷோங்டுவில் உள்ள தங்க கானின் அவையை சுற்றி வளைத்தார். சின் தளபதி ஹுஷாஹு பேரரசர் வன்யன் யோங்ஜியை கொலை செய்து வன்யன் யோங்ஜியின் உடன் பிறப்பின் மகனான க்ஷுவான்ஷோங்கை பேரரசர் பதவியில் அமர்த்தினார். மங்கோலியர்கள் ஷோங்டுவை முற்றுகையிட்டபோது சின் அரசாங்கமானது மங்கோலியப் பேரரசுக்கு கப்பம் கட்ட தற்காலிகமாக ஒப்புக்கொண்டது. செங்கிஸ்கானுக்கு ஒரு சுரசன் இளவரசியையும் பரிசாக அளித்தது. சின்களிடமிருந்து பெரும் அளவில் பரிசுகளை பெற்று இருந்த மங்கோலியர்கள் 1214 இல் போர் முடிவுற்றதாக நினைத்து பின்வாங்க ஆரம்பித்தனர். அப்போது பல்லாயிரக்கணக்கில் பெருகி இருந்த தனது படையினரை கொண்டு லி யிங் மங்கோலியர்கள் மீது அவர்கள் செல்லும் வழியில் பதுங்கியிருந்து தாக்குதல் நடத்த விரும்பினார். ஆனால் சின் ஆட்சியாளர் பேரரசர் அயிசோங் மங்கோலியர்களை தாக்க பயந்தார். எனவே லி யிங்கை தடுத்து நிறுத்தினார். பேரரசர் அயிசோங் மற்றும் தளபதி ஜுஹு கவோகி ஆகியோர் தலைநகரை தெற்கிலுள்ள கைஃபேங்குக்கு மாற்ற முடிவு செய்தனர். லி யிங் உட்பட பல அவையினரின் எதிர்ப்பையும் மீறி இந்த முடிவு எடுக்கப்பட்டது. அன்றிலிருந்து சின்கள் தங்களை தற்காத்துக் கொள்ளவே முயற்சித்தனர். 1215 இல் ஷோங்டு மங்கோலியர்களிடம் வீழ்ந்தது.\n\nசின் தலைநகரை கைஃபேங்குக்கு மாற்றிய பிறகு சின் வேந்தர் வன்யன் செங்குயி மற்றும் தளபதி மோரன் ஜிங்ஜோங் ஆகியோர் ஷோங்டுவை காவல் காக்க விடப்பட்டனர். அந்த நேரத்தில் சின் ராணுவத்தின் ஒரு பகுதி மங்கோலியர்கள் பக்கம் கட்சி தாவியது. ஷோங்டுவை தெற்கு பகுதியிலிருந்து தாக்கி லுகோவு பாலத்தை கைப்பற்றியது. செங்கிஸ்கான் ஷோங்டுவை தாக்க மீண்டும் தனது துருப்புக்களை அனுப்பினார். சரணடைந்த கிதான் தளபதிகளான சிமோ மிங்கன், எலு அஹை மற்றும் எலு துஹுவா ஆகியோரின் தலைமையில் அப்படை அனுப்பப்பட்டது. மோரன் ஜிங்ஜோங்கிற்கு இரண்டாம் இடத்தில் இருந்த புசா ஜிஜின் தன்னிடம் இருந்த அனைத்து துருப்புகளுடன் மங்கோலியர்களிடம் சரண் அடைந்தார். இதனால் ஷோங்டுவில் நெருக்கடி ஏற்பட்டது. பிறகு பேரரசர் அயிசோங் வடக்குப் பகுதிக்கு உதவி படைகளை அனுப்பினார்: ஜென்டுங்கில் இருந்து ஜோங்ஷானுக்கு யோங்க்ஷி தலைமையில் துருப்புகளும் (எண்ணிக்கை தரப்படவில்லை), உகுலின் ஜிங்ஷோவு தலைமையில் 18,000 ஏகாதிபத்திய காவலாளிகளும், 11,000 காலாட்படை மற்றும் குதிரைப் படையினர் தென்மேற்கு திசை வழியாகவும் மற்றும் 10 ஆயிரம் வீரர்கள் ஹீபே மாகாணத்திலிருந்தும், அவர்களுக்கு உதவி பொருட்கள் வழங்கும் வண்டிகள் லி யிங் தலைமையிலும் அனுப்பப்பட்டன. ஷோங்டு மங்கோலியர்களிடம் மே 31 1215 இல் வீழ்ந்தது. மங்கோலியர்கள் பிறகு ஷான்க்ஷி, ஹீபே மற்றும் ஷான்டோங் மாகாணங்களில் இருந்த அனைத்து எதிர்ப்பாளர்களையும் 1217 முதல் 1223 வரை தோற்கடித்தனர். செங்கிஸ்கான் பிறகு தனது கவனத்தை மத்திய ஆசியா மற்றும் பாரசீகத்தில் இருந்த மற்றொரு நிகழ்வின் மீது திருப்பினார்.\n\nஏகாதிபத்திய அவை 1217 இல் ஜுஹு கவோகியின் கட்டுப்பாட்டில் இருந்தபோது அவர் முட்டாள்தனமாக கிட்டத்தட்ட முப்பது வருடங்களில் முதல் முறையாக ஹான் சீனர்கள் தலைமையில் இருந்த தெற்கு சாங் அரசமரபை தாக்க முடிவு செய்தார். இப்போர் 1224 வரை நீடித்தது. சின் அரசமரபுக்கு முழு தோல்வியாக அமைந்தது. 1224 இல் பேரரசர் அயிசோங் சின் அரசமரபானது என்றும் மீண்டும் சாங் அரசமரபை தாக்காது என்று அறிவித்தார். ஆனால் பாதிப்பு ஏற்கனவே ஏற்பட்டுவிட்டது - சின் படைகள் வடக்கு மற்றும் தெற்கில் பிரிக்கப்பட்டிருந்தன. அந்த நேரத்தில் அவர்கள் மங்கோலியர்களுடன் போரிட்டுக் கொண்டிருந்தனர். ஷோங்டு, ஹீபே மற்றும் ஷான்டோங் மாகாணங்கள் வீழ்ந்தன மற்றும் ஷான்க்ஷி மாகாணம் தாக்கப்பட்டு கொண்டிருந்தது. பல கிதான் கூலிப்படையினர் சுரசன் ராணுவத்தில் இருந்து விலகி மங்கோலியர்களுடன் இணைந்தனர்.\n\nSection::::முகாலியின் முன்னேற்றம்.\n1223 இல் செங்கிஸ்கான் குவாரசமியாவை தாக்கிக் கொண்டிருந்த போது மங்கோலிய தளபதி முகாலி ஷான்க்ஷி மாகாணத்தின் சங்கன் பகுதியை தாக்கினார். சங்கன் கோட்டையில் 200,000 வீரர்கள் வன்யன் ஹெடா தலைமையில் பலம் பொருந்தி இருந்ததால் முகாலி தன் இலக்கை மாற்றி ஃபெங் பகுதியை 100,000 வீரர்களுடன் முற்றுகையிட்டார். முற்றுகையானது மாதக்கணக்கில் முடிவுறாமல் நடந்து கொண்டிருந்தது. மங்கோலியர்கள் உள்ளூர் மக்கள் படையினரால் தாக்கப்பட்டனர். அந்நேரத்தில் சின் அரசின் உதவிப் படைகளும் வந்து கொண்டிருந்தன. அப்போது முகாலி உடல் நலக்குறைவால் இறந்தார். மங்கோலியர்கள் பின்வாங்கினர். இந்த முற்றுகையின் போது தான் மங்கோலியர்களுக்கு ஆதரவளித்து கொண்டிருந்த மேற்கு சியா துருப்புக்கள் ஆதரவை விலக்கிக் கொண்டு தங்கள் நாட்டிற்கு திரும்பின. இதனால் செங்கிஸ்கானின் கோபத்திற்கு ஆளாயின. மங்கோலியர்களுக்கு எதிரான போர்களில் சின் அரசானது குதிரை படைக்கு, உய்குர்கள், தாங்குடுகள் மற்றும் கிதான்கள் போன்ற குடிமக்கள் அல்லது கூட்டாளிகளை நம்பியிருந்தது.\n\nSection::::அணி மாறிய ஹான் சீனர்கள்.\nபல ஹான் சீனர்கள் மற்றும் கிதான்கள் சின் அரசுக்கு எதிராக போர் புரிய மங்கோலியர்கள் பக்கம் அணி மாறினர். ஷி டியான்சே மற்றும் லியு ஹெயிமா (劉黑馬) ஆகிய இரண்டு ஹான் சீன தலைவர்கள் மற்றும் கிதான் இன ஜியாவோ ஜாலா (蕭札剌) ஆகியோர் மங்கோலியர்கள் பக்கம் அணிமாறி மங்கோலிய ராணுவத்தில் 3 தியுமன்களை வழிநடத்தினர். லியு ஹெயிமா மற்றும் ஷி டியான்சே ஆகியோர் செங்கிஸ்கானுக்கு அடுத்து வந்த ஒகோடி கானின் கீழும் பணியாற்றினர். லியு ஹெயிமா மற்றும் ஷி டியான்சே மேற்கு சியாவுக்கு எதிராக மங்கோலிய இராணுவங்களுக்கு தலைமை தாங்கினார். மங்கோலிய ராணுவத்தில் நான்கு ஹான் தியுமன்கள் மற்றும் மூன்று கிதான் தியுமன்கள் இருந்தன. ஒவ்வொரு தியுமனிலும் 10,000 வீரர்கள் இருந்தனர். மூன்று கிதான் தளபதிகள் ஷிமோ பெயிடியர் (石抹孛迭兒), டபுயிர் (塔不已兒), மற்றும் சியாவோ ஜோங்க்ஷி (蕭重喜; ஜியாவோ ஜாலாவின் மகன்) ஆகியோர் மூன்று கிதான் தியுமன்களுக்கு தலைமை தாங்கினர். நான்கு ஹான் தளபதிகள் ஜங் ரோவு (張柔), யன் ஷி (嚴實), ஷி டியான்சே மற்றும் லியு ஹெயிமா ஆகியோர் நான்கு ஹான் தியுமன்களுக்கு ஒகோடி கானின் கீழ் தலைமை தாங்கினார். மங்கோலியர்கள் பக்கம் அணி மாறிய சின் அரச மரபில் பணியாற்றிய ஷி டியான்சே, ஜங் ரோவு, யன் ஷி மற்றும் பிற ஹான் சீனர்கள் புதிய மங்கோலிய அரசின் நிர்வாகத்திற்கு அமைப்பை உருவாக்கி கொடுப்பதில் உதவினர்.\n\nSection::::ஒகோடி கானின் தலைமையில் மங்கோலிய படையெடுப்பு.\nஒகோடி கான் தனது தந்தைக்கு பிறகு ஆட்சிக்கு வந்த போது சின் அரசின் அமைதிப் பேச்சு வார்த்தைகளை நிராகரித்தார். சின் அதிகாரிகள் மங்கோலிய தூதுவர்களை கொன்றனர். டோங் வழியை தாக்க முயற்சிக்க கெசிக் தளபதி தோகோல்கு அனுப்பப்பட்டார். ஆனால் அவரை வன்யன் ஹெடா தோற்கடித்தார். இதன் காரணமாக 1230 இல் சுபுதை பின்வாங்கினார். 1231 இல் மங்கோலியர்கள் மீண்டும் தாக்கினர். கடைசியாக ஃபெங்க்ஷியாங்கை கைப்பற்றினர். சங்கன் கோட்டையில் இருந்த சின் வீரர்கள் பயந்து கோட்டையை கைவிட்டு விட்டு ஓடினர். நகரத்தின் அனைத்து மக்களுடன் ஹெனான் மாகாணத்திற்கு ஓடினர். ஒரு மாதத்திற்கு பிறகு கைஃபேங் மீது வடக்கு, கிழக்கு மற்றும் மேற்கு ஆகிய திசைகளில் இருந்து மும்முனைத் தாக்குதல் நடத்த மங்கோலியர்கள் முடிவு செய்தனர். ஃபெங்க்ஷியாங்கில் இருந்து வரும் மேற்கு படையானது டொலுயின் தலைமையில் வரும். டோங் வழிக்குள் நுழையும். ஹான் ஆற்றின் (க்ஷியாங்கியாங் அருகில்) அருகில் இருக்கும் சாங் அரசின் பகுதி வழியாக செல்லும். கைஃபேங்குக்கு தெற்கில் தோன்றும். சுரசன்களுக்கு ஆச்சரியம் அளிக்கும்.\n\nஆனால் இந்தத் திட்டத்தை வன்யன் ஹெடா அறிந்தார். டொலுயை வழிமறிக்க 200,000 வீரர்களுடன் சென்றார். டெங்சோவு என்ற இடத்தில் டொலுயின் மீது பதுங்கியிருந்து தாக்குதல் நடத்த ஏற்பாடு செய்தார். பல்லாயிரக்கணக்கான குதிரைப் படையினரை மலையின் மறுபுறத்தில் பதுக்கி வைத்தார். ஆனால் டொலுயின் ஒற்றர்கள் அவருக்கு தகவல் தெரிவித்தனர். டொலுய் தனது பெரும்பகுதி படையை ராணுவ உதவி பொருட்கள் வழங்கும் வண்டிகள் உடனேயே வைத்திருந்தார். சிறு இலகுரக குதிரை படையினரை மட்டும் பள்ளத்தாக்கை சுற்றிவர செய்து சின் துருப்புகளை பின்பகுதியிலிருந்து தாக்கினார். தனது திட்டம் முறியடிக்கப்பட்டதை வன்யன் ஹெடா உணர்ந்தார். மங்கோலியர்கள் மீது தாக்குதல் நடத்த தனது படையைத் திரட்டினார். டெங்சோவுவுக்கு தென்மேற்கில் யு மலையில் இரு ராணுவங்களும் ஒரு சிறு யுத்தத்தை நடத்தின. சின் ராணுவத்திடம் ஏராளமான படை வீரர்கள் இருந்தனர். அவர்கள் ஆக்ரோஷத்துடன் போரிட்டனர். மங்கோலியர்கள் யு மலையிலிருந்து 30 \"லி\" தொலைவிற்கு பின்வாங்கினர். டொலுய் தனது திட்டத்தை மாற்றினார். வன்யன் ஹெடாவை போரிட்டுக் கொண்டே வைத்திருக்க தனது படையின் ஒரு பகுதியை விட்டு விட்டு சென்றார். தனது பெரும்பாலான வீரர்களை வடக்கு நோக்கி பல குழுக்களாக ஹெடாவுக்கு தெரியாத வண்ணம் கைஃபேங்கை தாக்க அனுப்பினார்.\n\nடெங்சோவுவில் இருந்து கைஃபேங்குக்குச் செல்லும் வழியில் இருந்த அனைத்து பகுதிகளையும் ஒன்றன்பின் ஒன்றாக மங்கோலியர்கள் எளிதாக வென்றனர். ராணுவத்திற்கு உதவியாக இருக்கும் அனைத்து பொருட்களையும் அழித்தனர். பின்வரும் வன்யன் ஹெடாவின் ராணுவத்திற்கு எந்த உதவியும் கிடைக்க கூடாது என்பதற்காக அவர்கள் இவ்வாறு செய்தனர். வன்யன் ஹெடா பின்வாங்க வேண்டிய நிலைமை ஏற்பட்டது. செல்லும் வழியில் ஜுன்சோவு என்ற இடத்தில் இருந்த மூன்று சிகர மலையில், மங்கோலியர்களிடமே அவர் செல்ல நேர்ந்தது. இந்த நேரத்தில் மஞ்சள் ஆற்றில் இருந்த சின் துருப்புகளும் டொலுயின் தாக்குதலை சந்திக்க தெற்குப் பகுதிக்கு திருப்பி விடப்பட்டு இருந்தன. ஒகோடி கான் தலைமையிலான மங்கோலிய வடக்கு படையானது இந்த சந்தர்ப்பத்தை பயன்படுத்தி உறைந்திருந்த ஆற்றை கடந்து டொலுயுடன் இணைந்தது - இந்த நேரத்தில் கூட இணைக்கப்பட்ட மங்கோலியப் படைகளின் வீரர்கள் எண்ணிக்கையானது வெறும் 50,000 ஆகத்தான் இருந்தது. 1232 இல் சுரசன் ஆட்சியாளரான பேரரசர் அயிசோங் கைஃபேங்கில் முற்றுகையிடப்பட்டார். ஒகோடி மற்றும் டொலுய் இணைந்து சின் படையினரை நொறுக்கினர். சிறிது காலத்திலேயே ஒகோடி கடைசி தாக்குதலை தனது தளபதிகளிடம் கொடுத்து விட்டு அவர் விலகிச் சென்றார்.\n\nSection::::சின் அரசமரபின் வீழ்ச்சி.\nயு மலை யுத்தத்திற்கு பின்னரும் கூட வன்யன் ஹெடாவின் ராணுவத்தில் 100,000க்கும் மேற்பட்ட வீரர்கள் இருந்தனர். எதிரிகளை சோர்வடைய செய்யும் உத்தியை மங்கோலியர்கள் பின்பற்றினர். டெங்சோவுவில் இருந்து வந்த சின் துருப்புகள் சிறிதளவே ஓய்வெடுத்து இருந்தன. மூன்று நாட்களுக்கு உணவு உண்ணாமல் வந்திருந்தனர். ஏனெனில் மங்கோலியர்கள் ராணுவத்திற்கு உதவியாக இருக்கும் என நினைத்த எல்லாவற்றையும் அழித்து இருந்தனர். வீரர்களின் மனநிறைவு குறைந்து கொண்டே போனது. அவர்களது தளபதிகள் நம்பிக்கை இழந்து கொண்டிருந்தனர். மூன்று சிகர மலையை அடைந்த போது ஒரு பனிப்புயல் வந்தது. கடுமையான குளிர் காரணமாக சின் துருப்புகளின் முகம் பிணம் போல வெள்ளையானது. அவர்கள் நடப்பதற்கே கடினமாக இருந்தது. வழியின்றி இருந்த அவர்களை மங்கோலியர்கள் தாக்காமல் தப்பிக்க விட்டனர். தப்பித்து கொண்டிருந்த படையினரை மங்கோலியர்கள் பதுங்கியிருந்து தாக்கினர். சின் இராணுவமானது எவ்வித எதிர்ப்பையும் காட்டாமல் சரிந்தது. மங்கோலியர்கள் தப்பித்து ஓடிய சின் துருப்புக்களை துரத்தினர். வன்யன் ஹெடா கொல்லப்பட்டார். அவரது பெரும்பாலான தளபதிகளும் தங்கள் உயிர்களை இழந்தனர். மூன்று சிகர மலை யுத்தத்திற்குப் பிறகு கைஃபேங் சபிக்கப்பட்ட பகுதியை போல் ஆனது. பேரரசர் அயிசோங் நகரத்தை விட்டு வெளியேறினார். தன்னுடைய ஆட்சியை நடத்த வீண் முயற்சியாக ஹீபே மாகாணத்திற்குள் நுழைந்தார். ஆயிரக்கணக்கான மக்கள் மங்கோலியர்களை எதிர்த்து தாக்கு பிடித்தனர். மங்கோலியர்கள் தாக்குதலை தங்கள் தளபதிகளிலேயே துணிச்சலானவரான சுபுதையிடம் ஒப்படைத்திருந்தனர். பேரரசர் அயிசோங் மீண்டும் தெற்குப் பகுதிக்கு விரட்டப்பட்டார். அந்த நேரத்தில் மங்கோலியர்கள் கைஃபேங்கை கைப்பற்றியிருந்தனர். இதனால் பேரரசர் அயிசோங் தனது புது தலைநகரை ஹெனான் மாகாணம் கயிசோவுவில் நிறுவினார். அனைத்து மக்களையும் கொல்ல சுபுதை நினைத்தார். ஆனால் ஆலோசகரான எலு சுகையின் மனிதாபிமானமுடைய ஆலோசனைப்படி ஒகோடி கான் அந்த இரக்கமற்ற திட்டத்தை நிராகரித்தார்.\n\n1232 இல் கைஃபேங்கை தற்காத்து கொள்ள சுரசன்கள் மங்கோலியர்களுக்கு எதிராக நெருப்பு அம்புகளை எய்தனர். மங்கோலியர்கள் இந்த ஆயுதத்தை அவர்களது எதிர்கால படையெடுப்புகளில் பயன்படுத்தினர்.\n\n1233 இல் பேரரசர் அயிசோங்கால் கைஃபேங்கை கைவிட்ட பிறகு ஹீபேயில் தனக்கென ஒரு புதிய ராணுவத்தை சேர்க்க இயலவில்லை. அவர் ஹெனானுக்கே திரும்பி தனது அவையை குயிடேவில் (தற்கால அன்யங்) அமைத்தார். சிதறிக்கிடந்த சின் ராணுவங்கள் சுற்றியிருந்த பகுதிகள் மற்றும் ஹீபேயிலிருந்து குயிடேவுக்கு வந்து சேர ஆரம்பித்தன. ஆனால் அந்நகரத்தில் அனைத்து வீரர்களுக்கும் உணவளிக்க போதிய உணவு இல்லை. இதன் காரணமாக பேரரசர் அயிசோங், புசா குவன்னு தலைமையில் 450 ஹான் சீன துருப்புகள் மற்றும் மா யோங் தலைமையில் 280 வீரர்களை மட்டும் நகரத்தை காப்பதற்காக வைத்துக் கொண்டு மீதமிருந்த துருப்புக்களை சு (அன்ஹுயி மாகாணம்), க்ஷு (தற்கால க்ஷுசோவு, ஜியாங்சு மாகாணம்) மற்றும் சென் (தற்கால ஹுவாயியங், ஹெனான் மாகாணம்) ஆகிய இடங்களில் உணவு தேடி இருக்கச் சொன்னார்.\n\nபுசா குவன்னு தனது துருப்புகளுடன் ஒரு ஆட்சிக் கவிழ்ப்பை அரங்கேற்றினார். மா யோங் மற்றும் 300-க்கும் மேற்பட்ட பிற அவையினர் மேலும் தன்னுடன் ஒத்துழைக்க மறுத்த 3000 அதிகாரிகள், அரண்மனைக் காவலர்கள் மற்றும் குடிமக்களை கொன்றார். அவர் பேரரசர் அயிசோங்கை ஒரு கைப்பாவை ஆக்கிவிட்டு சின் ஏகாதிபத்திய அவையின் உண்மையான தலைவரானார். அந்த நேரத்தில் குயிடேவுக்கு வெளியில் மங்கோலியர்கள் வந்தனர். அந்நகரத்தை முற்றுகையிட தயாராகினர். நகருக்கு வடக்கில் ஆற்றங்கரையில் மங்கோலிய தளபதி சஜிசிபுஹுவா தன்னுடைய கூடாரத்தை அமைத்தார். குவன்னு பிறகு தனது 450 துருப்புகளை தெற்கு வாயில் கதவின் வழியாக இரவில் படகுகளில் நெருப்பு ஈட்டிகளுடன் கூட்டிக் கொண்டு புறப்பட்டார். அவர்கள் ஆற்றில் நகரத்தின் கிழக்குப் பக்கம் துடுப்பிட்டு மறுநாள் காலையில் மங்கோலிய கூடாரத்தை அடைந்தனர். பேரரசர் அயிசோங் இந்த யுத்தத்தை நகரத்தின் வடக்கு வாயிலில் இருந்து பார்த்துக் கொண்டிருந்தார். அவருக்கென்று ஒரு ஏகாதிபத்திய படகு சின் துருப்புக்கள் தோற்கடிக்கப்படும் பட்சத்தில் அவரை க்ஷுசோவுக்கு கொண்டு செல்ல தயாராக இருந்தது.\n\nசின் துருப்புக்கள் மங்கோலிய கூடாரங்களை இரு பக்கங்களில் இருந்தும் தாக்கின. தங்களுடைய நெருப்பு ஈட்டிகளை கொண்டு மங்கோலியர்களை பீதி அடைய வைத்தன. தப்பித்து ஓடிய 3500க்கும் மேற்பட்ட மங்கோலியர்கள் ஆற்றில் மூழ்கினர். மங்கோலியர்களின் மரத் துண்டுகளாலான வேலிகள் அனைத்தும் தீயிட்டு எரிக்கப்பட்டன. சஜிசிபுஹுவாவும் இந்த யுத்தத்தில் கொல்லப்பட்டார். புசா குவன்னு ஒரு குறிப்பிடத்தக்க வெற்றியை அடைந்தார். அவருக்கு பேரரசர் அயிசோங் பதவி உயர்வு கொடுத்தார். ஆனால் குயிடேவை நீண்ட நாட்களுக்கு பாதுகாக்க முடியாது. மற்ற அவையினர் பேரரசர் அயிசோங்கை கைசோவுவுக்கு இடத்தை மாற்றுமாறு கூறினர். கைசோவுவில் வலிமையான சுவர்களும், ராணுவத்திற்கு தேவையான பொருட்கள் மற்றும் ஏராளமான துருப்புகளும் இருந்தன. இந்த முடிவை புசா குவன்னு எதிர்த்தார். அரசில் தன்னுடைய பலம் குறைந்து விடுமோ என பயந்தார். கைசோவுவின் நன்மைகள் மிகைப்படுத்தப்படுவதாக கூறினார்.\n\nமூன்று மாதங்களுக்குப் பிறகு பேரரசர் அயிசோங், குவன்னுவை தீர்த்துக்கட்ட ஒரு திட்டத்தை பயன்படுத்தினார். பிறகு கைசோவுவுக்கு இடத்தை மாற்ற தேவையான நடவடிக்கைகளை வேகமாக எடுத்தார். கைசோவு ஆனது பாதுகாப்பு, துருப்புக்கள் மற்றும் உதவிப் பொருட்களை ஆகியவற்றில் அவ்வளவாக பலன் அளிக்கக்கூடிய வகையில் இல்லை என்று புதிய தகவல்கள் அவரை சென்றடைந்த போது அவர் கிட்டத்தட்ட நகரை அடைந்து இருந்தார். குயிடேவில் பல பிரச்சனைகளுக்கு இடையில் அவர்கள் வெற்றி பெற்றிருந்த போதும் சின் அரசமரபின் தலைவிதி தற்போது நிச்சயிக்கப்பட்டிருந்தது.\n\nதெற்கு சாங் அரசமரபானது சின் அரசமரபுக்கு மரண அடி கொடுக்க காத்திருந்தது. அவர்கள் மீது போரை அறிவித்தது. ஒரு பெரிய ராணுவத்தை நிறுத்தியது. எஞ்சிய சின் ராணுவத்தினர் கைசோவுவில் தஞ்சம் அடைந்தனர். அங்கே அவர்கள் மங்கோலியர்களால் ஒரு பக்கமும் சாங் ராணுவத்தால் மறுபக்கமும் முற்றுகையிடப்பட்டனர். சுற்றிவளைக்கப்பட்ட சுரசன்கள் விரக்தியின் தைரியத்தில் போரிட்டனர். சில காலத்திற்கு தங்கள் எதிரிகளிடம் தாக்கு பிடித்தனர். கடைசியாக பேரரசர் அயிசோங் இப்போராட்டத்தை நீண்ட நாட்களுக்கு நடத்த முடியாது என்பதை உணர்ந்தார். தன்னுடைய உயிரை மாய்த்துக் கொள்ள முடிவெடுத்தார். நகர சுவர்களை எதிரிகள் கடந்து வந்த போது தன்னுடைய அரியணையை தன் தளபதி வன்யன் செங்லினிடம் கொடுத்து விட்டு பேரரசர் அயிசோங் தற்கொலை செய்து கொண்டார். வன்யன் செங்லின் வரலாற்று ரீதியாக பேரரசர் மோ என்று அறியப்படுகிறார். ஒரு நாளுக்கு குறைந்த காலமே ஆட்சி புரிந்தார். அவரும் போரில் கொல்லப்பட்டார். இவ்வாறாக சின் அரசமரபானது 1234 இல் முடிவுக்கு வந்தது.\n"}
{"id": "388582", "url": "https://ta.wikipedia.org/wiki?curid=388582", "title": "கானேடு", "text": "கானேடு\n\nகானேடு (\"Khanate\") அல்லது ககானேடு (\"Khaganate\") என்பது கான் அல்லது ககானால் ஆளப்படும் ஒரு அரசியல் அமைப்பு ஆகும். தற்காலத் துருக்கிய மொழியில் இந்த சொல் ககான்லிக் அல்லது ஹான்லிக் எனப்படுகிறது. மொங்கோலிய மொழியில் கான்லிக் எனப்படுகிறது. \"கெரேயிடீன் கான்லிக்\" என்பதன் பொருள் கெரயிடுகளின் கானேடு என்பதாகும். இந்த அரசியலமைப்பு யுரேசியப் புல்வெளி மக்களுக்கு உரித்தானதாகும். இது பழங்குடியின அரசியலமைப்பு, இளவரசு ஆட்சிப்பகுதி, முடியாட்சி அல்லது ஏன் பேரரசுக்குக் கூட சமமானதாகும்.\n"}
{"id": "388583", "url": "https://ta.wikipedia.org/wiki?curid=388583", "title": "மங்கோலியப் பேரரசின் பிரித்தல்", "text": "மங்கோலியப் பேரரசின் பிரித்தல்\n\nமங்கோலியப் பேரரசின் பிரித்தலானது கி.பி. 1259ல் தியவோயு கோட்டை முற்றுகையின் போது மோங்கே கான் இறந்ததிலிருந்து ஆரம்பித்தது. டொலுய் குடும்ப உறுப்பினர்களிடையே உயர்ந்த கானின் பதவிக்காகப் போர் ஏற்பட்டது. இது, பெர்கே-ஹுலாகு போர் மற்றும் கயிடு-குப்லாய் போர் காரணமாக மங்கோலியப் பேரரசின் மேல் இருந்த உயர்ந்த கான் என்ற பதவியின் அதிகாரம் குறைந்தது. பேரரசானது தன்னாட்சி கொண்ட கானேடுகளாகப் பிரிந்தது. வடமேற்கில் தங்க நாடோடிக் கூட்டம், மத்தியில் சகதை கானேடு, தென்மேற்கில் இல்கானேடு மற்றும் கிழக்கில் தற்கால பெய்ஜிங்கைத் தலைநகராகக் கொண்ட யுவான் அரசமரபு எனப் பிரிந்தது. எனினும் யுவான் பேரரசர்கள் ககான் (உயர்ந்த கான்) என்னும் பட்டத்தைப் பெயரளவில் பயன்படுத்தினர். இந்த நான்கு கானேடுகளும் தங்களுக்கென்று தனி விருப்பங்கள் மற்றும் நோக்கங்களைப் பின்பற்றின. தனித்தனி காலகட்டங்களில் வீழ்ந்தன.\n\nSection::::அடுத்த கான்.\nமோங்கே கானின் தம்பி ஹுலாகு கான் சிரியா மீதான தனது வெற்றிகரமான ராணுவ படை எடுப்பிலிருந்து விலகிச் சென்றார். பெரும்பாலான தனது படைகளுடன் முகான் என்ற இடத்திற்கு பின் வாங்கிச் சென்றார். தனது தளபதி கித்புகா தலைமையில் சிறிய அளவிலான படையினரை மட்டுமே விட்டுச் சென்றார். கிறித்தவ சிலுவைப்போர் வீரர்கள் மற்றும் முஸ்லிம் அடிமை வம்சத்தவர்கள் மங்கோலியர்களை மிகப்பெரிய ஆபத்தாக அறிந்த காரணத்தால் மங்கோலிய இராணுவம் பலமின்றி இருந்த இந்த சந்தர்ப்பத்தை தங்களுக்கு சாதகமாக பயன்படுத்தி தங்களுக்குள் ஒரு அசாதாரண ஒப்பந்தத்தை ஏற்படுத்திக் கொண்டனர்.\n\n1260 இல் அடிமை வம்சத்தவர்கள் எகிப்திலிருந்து முன்னேறினார். ஏக்கர் என்ற கிறித்தவ ஆதிக்க பகுதிக்கு அருகில் முகாமிட அனுமதிக்கப்பட்டனர் மற்றும் தங்கள் ராணுவத்திற்கு தேவையான பொருட்களையும் பெற்றுக் கொண்டனர். அயின் ஜலுட் யுத்தத்தில் கித்புகாவின் படைகளுடன் கலிலீ என்ற இடத்திற்கு சற்றே வடக்கில் போரிட்டனர். மங்கோலியர்கள் தோற்கடிக்கப்பட்டனர். கித்புகா கொல்லப்பட்டார். இந்த முக்கியமான யுத்தம் மேற்கு எல்லையில் மங்கோலிய விரிவாக்கத்தின் முடிவாக அமைந்தது. ஏனெனில் இந்த யுத்தத்திற்கு பிறகு மங்கோலியர்கள் சிரியாவை தாண்டி எந்த ஒரு முக்கியமான ராணுவ முன்னேற்றங்களையும் அடையவில்லை.\n\nபேரரசின் மற்றொரு பகுதியில் ஹுலாகு மற்றும் மோங்கேயின் மற்றொரு சகோதரரான குப்லாய் கான் சீனாவின் ஹுவாய் ஆற்றுக்கு அருகில் பெரிய கானின் இறப்பைப் பற்றி அறிகிறார். தலைநகருக்குத் திரும்புவதை விடுத்து அவர் யங்ட்சே ஆற்றுக்கு அருகில் சீனாவின் உச்சாங் பகுதிக்குள் தனது முன்னேற்றத்தை தொடர்கிறார். அவர்களது தம்பி ஆரிக் போகே, ஹுலாகு மற்றும் குப்லாய் இல்லாத சமயத்தை பயன்படுத்தி தலைநகரத்தில் பெரிய கான் என்ற பட்டத்தை தனக்கே பெற்றுக்கொள்கிறார். அனைத்து குடும்ப கிளைகளின் பிரதிநிதிகளும் கரகோரத்தில் நடந்த குறுல்த்தாயில் அவரை தலைவராக ஏற்றுக் கொள்கின்றனர். இதை அறிந்த குப்லாய் கான் கைபிங் என்ற இடத்தில் தானும் ஒரு குறுல்த்தாய்க்கு அழைப்பு விடுக்கிறார். அங்கே வட சீனா மற்றும் மஞ்சூரியாவில் இருந்த மூத்த இளவரசர்கள் மற்றும் பெரிய தளபதிகள் ஆரிக் போகேவுக்கு எதிராக குப்லாய்க்கு ஆதரவாக தங்களது நிலைப்பாட்டை எடுக்கின்றனர்.\n\nSection::::உள்நாட்டுப் போர்.\nகுப்லாய் மற்றும் அவரது சகோதரர் ஆரிக் போகேவின் படைகளுக்கு இடையில் யுத்தம் நடைபெற்றது. மோங்கேயின் முன்னால் நிர்வாகத்திற்கு விசுவாசமான படைகளும் ஆரிக் போகேவுக்கு ஆதரவாக இருந்தன. குப்லாயின் ராணுவம் எளிதாக ஆரிக் போகேவின் ஆதரவாளர்களை நீக்கியது. தெற்கு மங்கோலியாவில் நிர்வாகத்தை தங்கள் கட்டுப்பாட்டுக்குள் கொண்டு வந்தது. ஆனால் குப்லாய்க்கு மற்றுமொரு பிரச்சனையானது அவரது பெரியப்பா சகதையின் வழித்தோன்றல்களின் வடிவில் வந்தது. குப்லாய் தனக்கு விசுவாசமான சகதை குடும்ப இளவரசனான அபிஷ்காவை சகதை ஆட்சிப் பகுதிகளை கட்டுப்பாட்டுக்குள் கொண்டு வர அனுப்பினார். ஆனால் ஆரிக் போகே அபிஷ்காவை கைது செய்து கொன்று விட்டார். தனது ஆளான அல்குவை அரியணையில் ஏற்றினார். குப்லாயின் புதிய நிர்வாகம் மங்கோலியாவில் இருந்த ஆரிக் போகேவின் பகுதிகளுக்கு உணவுப்பொருட்களை செல்லவிடாமல் தடுத்து பஞ்சத்தை ஏற்படுத்தியது. கரகோரம் எளிதாக குப்லாயிடம் வீழ்ந்தது. ஆனால் ஆரிக் போகே 1261 இல் அதை மீண்டும் கைப்பற்றினார்.\n\nமங்கோலியப் பேரரசின் தென் மேற்கில் இல்கானேட்டின் ஹுலாகு தனது சகோதரர் குப்லாய்க்கு விசுவாசமாக இருந்தார். ஆனால் 1262 இல் பேரரசின் வட மேற்கில் இருந்த தங்க நாடோடி கூட்டத்தின் ஆட்சியாளரும் அவர்களது ஒன்று விட்ட தம்பியுமன பெர்கேவுடன் சண்டை ஆரம்பமானது. சூச்சியின் வழிதோன்றிய இளவரசர்களின் சந்தேகத்திற்குரிய மரணங்கள், போரில் கிடைத்த பொருட்கள் சமமாக பகிர்ந்து அளிக்கப்படாத தன்மை, மற்றும் ஹுலாகு முஸ்லிம்களைப் படுகொலை செய்தது ஆகியவை பெர்கேவின் கோபத்தை அதிகப்படுத்தியது. 1259–1260 இல் ஹுலாகுவின் ஆட்சிக்கு எதிராக சார்சியா ராச்சியத்தின் கலகத்தை ஆதரிக்கும் முடிவை பெர்கே பரிசீலனை செய்தார். மேலும் தெற்கே எகிப்திய அடிமை வம்சத்தவர்களுடன் ஹுலாகுவுக்கு எதிராக கூட்டணியை ஏற்படுத்தினார் மற்றும் குப்லாயின் போட்டியாளரான ஆரிக் போகேவையும் ஆதரித்தார்.\n\nபிப்ரவரி 8, 1264 இல் ஹுலாகு இறந்தார். இந்த சந்தர்ப்பத்தை பயன்படுத்தி ஹுலாகுவின் ஆட்சிப் பகுதிகள் மீது படையெடுக்க பெர்கே நினைத்தார். ஆனால் வழியிலேயே இறந்தார். சில மாதங்களுக்குப் பிறகு சகதை கானேட்டின் அல்கு கானும் இறந்தார். குப்லாய் புதிய இல்கானாக ஹுலாகுவின் மகனான அபகாவை அறிவித்தார். அபகா வெளிநாட்டு கூட்டணிகளை ஏற்படுத்த முயற்சித்தார். முக்கியமாக எகிப்திய அடிமை வம்சத்தவர்களுக்கு எதிராக ஐரோப்பியர்களான பிராங்குகள் மற்றும் மங்கோலிய கூட்டணி போன்றவற்றை ஏற்படுத்த முயற்சித்தார். குப்லாய் படுவின் பேரனான மோங்கே தெமுரை தங்க நாடோடி கூட்டத்தின் தலைவனாக முன்மொழிந்தார். ஆகஸ்ட் 21, 1264 இல் சங்டுவில் இருந்த குப்லாயிடம் ஆரிக் போகே சரணடைந்தார்.\n\nSection::::நான்கு கானேடுகளாக பிரிதல்.\nகுப்லாய் கான் யுவான் அரசமரபை நிறுவிய செயல் மங்கோலியப் பேரரசின் பிரிதலை வேகமாக்கியது. மங்கோலியப் பேரரசு யுவான் அரசமரபு, தங்க நாடோடிக் கூட்டம், சகதை கானேடு மற்றும் இல்கானேடு என நான்கு கானேடுகளாக பிரிந்தது. 1304 இல் ஏற்படுத்தப்பட்ட அமைதி உடன்படிக்கை பெயரளவில் யுவான் அரசமரபின் ஆதிக்கத்தை மற்ற மேற்கு கானேடுகள் மீது நிறுவியது. ஆனால் இந்த ஆதிக்கம் முந்தைய ககான்கள் செலுத்திய ஆதிக்கத்தை போல் இல்லை. எல்லை தாக்குதல்கள் போன்ற சண்டைகள் இந்த கானேடுகளுக்குள் தொடர்ந்தன. இதற்கு ஒரு எடுத்துக்காட்டாக 1310 களில் ஏற்பட்ட ஏசன் புகா-அயுர்பர்வதா போரைக் குறிப்பிடலாம். நான்கு கானேடுகள் ஒவ்வொன்றும் தனித் தனி மாநிலங்களாக செயல்பட்டன மற்றும் பல்வேறு நேரங்களில் வீழ்ந்தன.\n\nSection::::யுவான் அரசமரபு.\n1264 இல் மங்கோலியப் பேரரசின் தலைநகரை கன்பலிக்கிற்கு மாற்றிய குப்லாய் கானின் முடிவிற்கு பல்வேறு மங்கோலியர்கள் எதிர்ப்பு தெரிவித்தனர். எனவே ஆரிக் போகேவின் போராட்டம் என்பது பேரரசின் மையத்தை மங்கோலிய தாயகத்திலேயே வைத்திருப்பதாகும். ஆரிக் போகேவின் இறப்பிற்குப் பிறகு இந்தப் போராட்டம் ஒகோடி கானின் பேரனான கைடு மற்றும் நயன் பிரபுவால் தொடர்ந்து நடத்தப்பட்டது.\n\nசாங் அரசமரபை நீக்கியதன் மூலம் குப்லாய் கான் சீனாவை வெல்வதை முழுமை ஆக்கினார். 1274 மற்றும் 1281 இல் யுவான் அரசமரபின் கப்பல்கள் ஜப்பான் மீது படையெடுக்க முயற்சித்தன. ஆனால் இரண்டு படையெடுப்புகளும் தோல்வியில் முடிந்தன. அதிக எண்ணிக்கையிலான மங்கோலிய கப்பல்கள் கமிகசே (தெய்வீக புயல்) என்றழைக்கப்பட்ட கடல் புயல்களால் இரண்டு முறையும் அழிக்கப்பட்டன. யுவான் அரசமரபின் போது சாதாரண மக்கள் கஷ்டங்களை அனுபவித்தனர். எனவே மங்கோலிய வீரர்கள் 1289 இல் குப்லாய்க்கு எதிராக கலகம் செய்தனர். குப்லாய் கான் 1294 இல் இறந்தார். அவருக்குப் பிறகு தெமுர் கான் ஆட்சிக்கு வந்தார். தெமுர் கான் கைடுவுக்கு எதிரான போரை தொடர்ந்து நடத்தினார். அப்போர் 1301 இல் கைடு இறக்கும் வரை தொடர்ந்து நடந்தது. அயுர்பர்வதா புயந்து கான் 1312 இல் ஆட்சிக்கு வந்தார். 1313 இல் யுவான் அரசமரபுக்கு ஆட்சிப் பணித் தேர்வு அமைப்பு ஏற்படுத்தப்பட்டது.\n\n1350 களில் சிவப்பு தலைப்பாகை கலகம் என்றழைக்கப்பட்ட கலகம் சீனாவில் தொடங்கியது. 1368 இல் மிங் அரசமரபால் யுவான் அரசமரபு தூக்கி எறியப்பட்டது. கடைசி யுவான் பேரரசர் தோகோன் தெமுர் வடக்கு நோக்கி இங்சாங்குக்கு தப்பித்து ஓடினார். அங்கு 1370 இல் இறந்தார். வடக்கு யுவான் அரசமரபு என்று அழைக்கப்பட்ட யுவான் அரசமரபின் எஞ்சிய வீரர்கள் மங்கோலிய தாயகத்திற்கு பின்வாங்கினர். அங்கிருந்து மிங் சீனாவை அவர்கள் எதிர்த்தனர்.\n\nSection::::தங்க நாடோடிக் கூட்டம்.\nதங்க நாடோடி கூட்டமானது சூச்சியின் மகன் படு கானால் 1243 இல் நிறுவப்பட்டது. வோல்கா பகுதி, உரல் மலைகள், கருங்கடலுக்கு வடக்கே இருந்த புல்வெளிகள், ஃபோர்-காக்கேசியா, மேற்கு சைபீரியா, ஏரல் கடல் மற்றும் இர்டிஷ் வடிநிலம் ஆகிய பகுதிகளை தங்க நாடோடிக் கூட்டம் தன்னகத்தே கொண்டிருந்தது. மேலும் ருஸ் இளவரச நாடுகள் தங்க நாடோடிக் கூட்டத்திற்கு துணை நாடுகளாக இருந்தன.\n\nதங்க நாடோடிக் கூட்டத்தின் தலைநகராக ஆரம்பத்தில் சராய் படுவும் பிற்காலத்தில் சராய் பெர்கேவும் இருந்தன. படுவின் வழித்தோன்றல்களுக்கு இடையே ஏற்பட்ட சண்டைகளால் இப்பேரரசு வலிமை இழந்தது. கசன் கானேடு, அஸ்ட்ரகான் கானேடு, கிரிமிய கானேடு, சைபீரிய கானேடு, பெரிய நாடோடிக் கூட்டம், நோகை நாடோடிக் கூட்டம் மற்றும் வெள்ளை நாடோடிக் கூட்டம் என பல்வேறு பகுதிகளாக பதினைந்தாம் நூற்றாண்டில் இது பிரிந்தது. ஒருங்கிணைந்த ருஸ் ஆனது 1552 இல் கசனின் கானேட்டையும், 1556 இல் அஸ்ட்ரகான் கானேட்டையும் மற்றும் 1582 இல் சைபீரிய கானேட்டையும் கைப்பற்றியது. 1783 இல் உருசியப் பேரரசு கிரிமிய கானேட்டை கைப்பற்றியது.\n\nSection::::சகதை கானேடு.\n1266 இல் சகதை கானேடு பிரிந்து கொண்டது. நடு ஆசியா, பல்காசு ஏரி, கஷ்கரியா, ஆப்கானிஸ்தான் மற்றும் ஜெடைசு ஆகிய பகுதிகளை இது கொண்டிருந்தது. மேற்கில் நிலையான வாழ்க்கை வாழ்ந்த திரான்சோக்சியானா (மா வரா'உன்-நர்) மற்றும் கிழக்கில் நாடோடி வாழ்க்கை வாழ்ந்த மொகுலிஸ்தான் என இரண்டு பகுதிகளாக இது பிரிந்தது. 16ம் நூற்றாண்டின் பிற்பகுதிவரை அதன் சில பகுதி மக்கள் மங்கோலிய மொழியையே பேசியதாக கூறப்படுகிறது.\nபர்லா இன போர் பிரபுவான தைமூரின் (1395–1405) காலத்தில் மொகுலிஸ்தான் வலிமையடைந்தது. 1395 இல் தைமூர் தங்க நாடோடி கூட்டத்தின் கானான தோக்தமிசை தோற்கடித்தார். அவரை ஃபோர்-காக்கேசியா பகுதியில் இருந்து வெளியேற்றினார். தைமூர் அங்கோராவுக்கு அருகில் துருக்கிய சுல்தானின் ராணுவத்தை தோற்கடித்து அழித்தார். இந்நிகழ்வின் காரணமாக பைசாந்தியப் பேரரசு துருக்கியை வெல்வது அரை நூற்றாண்டுக்கு தாமதப்படுத்தப்பட்டது. தைமூரின் பேரரசு அவர் இறந்த உடனேயே வீழ்ச்சியடைய ஆரம்பித்தது.\n\nதைமூரின் பேரன் உளுக் பெக் (1409–1449) திரான்சோக்சானியாவை ஆண்டார். அவரது ஆட்சிக் காலத்தில் திரான்சோக்சானியாவின் வணிகம் மற்றும் பொருளாதாரம் குறிப்பிடத்தகுந்த வளர்ச்சியை அடைந்தன. 1429 இல் அவர் சமர்கந்துக்கு அருகில் ஒரு வானியல் ஆய்வகத்தை அமைத்தார். மேலும் அவர் சிஜ்-இ-சுல்தானி என்ற வானியல் புத்தகத்தையும் எழுதினார். அப்புத்தகத்தில் வானியல் சம்பந்தமான கோட்பாடுகள் அடங்கியிருந்தன. 1000 நட்சத்திரங்கள் வளிமண்டல கோளத்தில் அவற்றின் துல்லியமான இடங்களுடன் அட்டவணைப்படுத்தப்பட்டிருந்தன.\n\nமொகுலிஸ்தான் ஒயிராட்களுடன் வணிக பாதைகளுக்காக நீண்ட காலத்திற்கு சண்டையிட்டது. 1530 இல் ஒயிராட்களால் தோற்கடிக்கப்பட்டது. காபூலின் ஆட்சியாளரான தைமூரின் வழிவந்த பாபர் 1526 இல் பெரும்பாலான இந்தியாவை வென்றார். முகலாயப் பேரரசை நிறுவினார். 18 மற்றும் 19 ஆம் நூற்றாண்டுகளில் முகலாய பேரரசு பல்வேறு சிறு மாநிலங்களாக சிதறுண்டது. 1858 இல் பிரித்தானிய பேரரசால் அதன் பிந்தைய தலைநகரம் கைப்பற்றப்பட்டது.\n\nSection::::இல்கானேடு.\n ஹுலாகுவின் வழித்தோன்றல்களால் ஆளப்பட்ட இல்கானேடு 1256 இல் உருவாக்கப்பட்டது. இது ஈரான், ஈராக், டிரான்ஸ் காக்கேசியா, கிழக்கு ஆசியா மைனர் மற்றும் மேற்கு துருக்கிஸ்தான் ஆகிய பகுதிகளைத் தன்னகத்தே கொண்டிருந்தது. இல்கானேட்டின் ஆரம்ப கால ஆட்சியாளர்கள் அதிகமாக திபெத்திய பௌத்த மதத்திற்கு மாறிய போதும் இல்கான் கசனின் (1295–1304) பதவி ஏற்பிற்கு பிறகு மங்கோலிய ஆட்சியாளர்கள் இஸ்லாம் மதத்திற்கு மாறினர். 1300 இல் கசனின் ஆணைப்படி மங்கோலிய வரலாற்று ஆசிரியர்களின் ஒத்துழைப்புடன் ரஷித்-அல்-தின் ஹமாதனி, சமி அல்-தவரிக்கை (சுடுர் உன் சிகுல்கன், நாளாகமத்தின் தொகுப்பு) எழுத ஆரம்பித்தார். அது 1311 இல் இல்கான் ஒல்ஜெயிடுவின் (1304–1316) ஆட்சிக் காலத்தில் எழுதி முடிக்கப்பட்டது. மங்கோலிய வரலாற்று ஆசிரியர் போலட் சின்சன் எழுதிய \"ஆல்டன் டெப்டெர்\" ஆனது \"சமி அல்-தவரிக்கை\" எழுதுவதற்கு அடிப்படையாக அமைந்தது. அபு சயித்தின் (1316–1335) இறப்பிற்குப் பிறகு இல்கானேடு வேகமாக பல்வேறு மாநிலங்களாக சிதறுண்டது. அம்மாநிலங்களில் முக்கியமானது ஜலைர் அரசமரபால் ஆளப்பட்ட பகுதிகளாகும். அவர்கள் ஜலைர் இனத்தை சேர்ந்த செங்கிஸ்கானின் தளபதி முகாலியின் வழித்தோன்றல்கள் ஆவர்.\n"}
{"id": "388584", "url": "https://ta.wikipedia.org/wiki?curid=388584", "title": "செங்கிஸ் கானின் சமாதி", "text": "செங்கிஸ் கானின் சமாதி\n\nசெங்கிஸ் கானின் சமாதி எங்கே என்பது பல ஊகங்கள் மற்றும் ஆராய்ச்சி ஆகியவற்றிற்கு ஆளான ஒன்றாகும். அவர் ஆகத்து 18, 1227 அன்று இறந்தார். தன்னை அடையாளமின்றி புதைக்கச் சொன்னார். இது இன்னும் கண்டுபிடிக்கப்படாமலேயே உள்ளது. \n\n\n"}
{"id": "388585", "url": "https://ta.wikipedia.org/wiki?curid=388585", "title": "பழைய உய்குர் எழுத்துக்கள்", "text": "பழைய உய்குர் எழுத்துக்கள்\n\nபழைய உய்குர் எழுத்துக்கள் என்பவை பழைய உய்குர் மொழியை எழுதப் பயன்பட்டவை ஆகும். பழைய உய்குர் மொழியானது பழைய துருக்கிய மொழியின் வகையாகும். இது துர்பன் மற்றும் கன்சு ஆகிய நகரங்களில் பேசப்பட்டது. இது தற்கால மேற்கத்திய யுகுர் மொழியின் முன்னோடியாகும். இதுவே மொங்கோலியம் மற்றும் மஞ்சூ எழுத்துக்களுக்கு முன்மாதிரி ஆகும். டாட்டா டோங்காவால் மங்கோலியாவிற்கு பழைய உய்குர் எழுத்துக்கள் கொண்டு வரப்பட்டன.\n\n"}
{"id": "388586", "url": "https://ta.wikipedia.org/wiki?curid=388586", "title": "அம்பகை", "text": "அம்பகை\n\nஅம்பகை கான் என்பவர் கமக் மங்கோலியக் கூட்டமைப்பின் கானாக கி.பி. 1149-1156 காலகட்டத்தில் இருந்தவர் ஆவார். இவர் கயிடுவின் கொள்ளுப்பேரன், ஹோடுலா கானின் உறவினர் ஆவார். இவரது ஆட்சியின்போது மங்கோலியர்கள் பலமிக்கவர்களாக இருந்தனர். இவர் ஒரு திருமணத்தை நிச்சயிக்க தாதர்களிடம் சென்றபோது அவர்கள் தலைவர் தெமுசின் உகே இவரை சிறைபிடித்தார். இது சீன சுரசன்களின் (ஒரு துங்குசிக் இனம்) (சின் வம்சத்தவர்) உத்தரவின்பேரில் மங்கோலியர்களின் பலத்தைக் குறைப்பதற்காக நடந்தது. அவர்கள் இவரது கை கால்களில் ஆணி அடித்துக் கொன்றனர். தாதர்களின் தலைவர் தெமுசின் உகே செங்கிஸ் கானின் தந்தை எசுகெயால் கி.பி. 1162ல் அம்பகை கானை ஏமாற்றியதற்காகக் கொல்லப்பட்டார். மேலும் எசுகெய் தன் மகனுக்கு தெமுசின் என்று பெயரிட்டார். \n\nகி.பி. 1211ல் செங்கிஸ் கான் சின் வம்சத்தின் வீழ்ச்சிக்குக் காரணமான மங்கோலியர்-சின் போரைத் தொடங்கினார். இப்போர் அம்பகையின் கடத்தல் மற்றும் இறப்பிற்குப் பழிவாங்குவதற்காக ஆரம்பிக்கப்பட்டது. கி.பி. 1234ல் சின் வம்சம் வீழ்ந்தது.\n\nஅம்பகை எசுகெய் மற்றும் செங்கிஸ் கானின் உறவினர் ஆவார்.\n"}
{"id": "388587", "url": "https://ta.wikipedia.org/wiki?curid=388587", "title": "காபூல் கான்", "text": "காபூல் கான்\n\nகாபூல் கான் கமக் மங்கோல் கூட்டமைப்பின் முதன்முதலில் அறியப்பட்ட கான் ஆவார். இவர் செங்கிஸ் கானின் கொள்ளுப்பாட்டனார் ஆவார்.  \n\nஇவரது தந்தையார் பெயர் தும்பினை செட்சென். இவர் கயிடுவின் கொள்ளுப்பேரன் ஆவார்.\n\nகாரா கிதை அரசைத் தோற்றுவித்த எலு தசியைக் கொல்ல சின் இராணுவம் மங்கோலியாவிற்குள் நுழைந்தபோது காபூல் கான் அதை எதிர்த்துத் தாக்கி விரட்டினார். கி.பி. 1135ல் சின் பேரரசர் தைசோங் காபூல் கானை தன் சபைக்கு அழைத்தார். அங்கு சென்ற காபூல் கான் தைசோங்கின் தாடியைப் பிடித்து இழுத்தார். இதனால் சின் இராணுவம் காபூல் கானை தெற்கு மங்கோலியாவிற்குத் துரத்திச் சென்றது. காபூல் தப்பித்தார். பின் ஒரு பெரிய இராணுவத்துடன் திரும்பிய காபூல் சின் அரசைக் கொள்ளையடித்தார். காபூல் கானுக்கு 7 மகன்கள் இருந்தபோதிலும் தாய்சியுடு இனத்தைச் சேர்ந்த செங்குன் பில்கேயின் மகனான அம்பகையைத் தன் வாரிசாக நியமித்தார்.\n"}
{"id": "388588", "url": "https://ta.wikipedia.org/wiki?curid=388588", "title": "போடோன்சார் முன்ஹாக்", "text": "போடோன்சார் முன்ஹாக்\n\nபோடோன்சார் முன்ஹாக் (அநேகமாக கி.பி. 850 - கி.பி. 900) என்பவர் ஒரு புகழ்பெற்ற மங்கோலியப் போர்த்தலைவர் ஆவார். இவர் செங்கிஸ் கான் மற்றும் பருலாஸ் மங்கோலியர்களின் மூதாதையர் ஆவார். இந்த பருலாஸ் இனத்தில் தான் தைமூரும் தோன்றினார். ஆகையால் இவர் இந்தியாவை ஆண்ட முகலாயர்களுக்கும் மூதாதையர் ஆவார். \n\nமங்கோலியர்களின் இரகசிய வரலாறின்படி இவர் போர்த் சினோவின் 12ம் தலைமுறை பெயரளவு வழித்தோன்றல் ஆவார். செங்கிஸ் கான் போடோன்சார் முன்ஹாக்கின் 9ம் தலைமுறை நேரடி வழித்தோன்றல் ஆவார். சில சமயம் இவர் எளிமையான புடோன்சர் என்றும் அழைக்கப்படுகிறார். இவரே போர்சிசின் குடும்பத்தைத் தோற்றுவித்தவர் ஆவார். சகதை மொழிப் பாரம்பரியம் இவரை கி.பி. 747ல் அபு முஸ்லிம் புரட்சியின்போது வாழ்ந்தவராகக் குறிப்பிடுகிறது. போர்சிசின் என்ற பெயர் இவரிடமிருந்து தோன்றவில்லை. இவரது பெயரளவு கொள்ளுப்பாட்டனார் போர்ஜிகிடை மெர்கெனிடம் (விவேக போர்ஜிகிடை) இருந்து தோன்றியது ஆகும். கி.பி. 747ம் ஆண்டு என்பது போர்ஜிகிடை மெர்கெனுடன் சரியாகப் பொருந்துகிறது. இவர் கி.பி. 747ல் வாழ்ந்த பயன்சுர் கானுடன் குழப்பிக் கொள்ளப்படுவதாலும் இந்த ஆண்டுக் கணக்குப் பிரச்சினை ஏற்படுகிறது. போடோன்சார் முன்ஹாக்கின் பொருள் \"சிறிய நெறி தவறிப் பிறந்த மூடன்\" என்பதாகும். புடுன்சார் என்பது \"புடுச்சி\" (நெறி தவறிப் பிறந்தவன்), \"-ன்சார்\" என்ற விகுதி மற்றும் முட்டாள் அல்லது மூடன் என்ற பொருளுடைய \"முன்ஹாக்\" என்ற வார்த்தைகளின் கூட்டாகும். ஆனால் இவரது பெயர் மங்கோலியப் பழங்குடியினரிடையே இவர் வகிக்கும் உயர்ந்த நிலைக்கு அப்படியே முரண்பாடாக உள்ளது. \n"}
{"id": "388589", "url": "https://ta.wikipedia.org/wiki?curid=388589", "title": "சுரசன்கள்", "text": "சுரசன்கள்\n\nசுரசன்கள் (மஞ்சூ: jušen; சீனம்: 女真, Nǚzhēn, [nỳ.ʈʂə́n]) என்பவர்கள் ஒரு துங்குசிக் இன மக்கள் ஆவர். இவர்கள் கி.பி. 1630 வரை மஞ்சூரியாவில் வழ்ந்தவர்கள் ஆவர். அதன் பின்னர் இவர்கள் தங்கள் அண்டை இனத்தாருடன் சேர்த்து மஞ்சூ இனத்தவர் என்று அழைக்கப்பட்டனர். சுரசன்கள் சின் வம்சத்தைத் தோற்றுவித்தனர். இவர்கள் கி.பி. 1127ல் வடக்கு சாங் வம்சத்தை வென்று வட சீனாவின் பெரும்பகுதியைத் தங்கள் கட்டுப்பாட்டிற்குள் கொண்டு வந்தனர். சின்கள் கி.பி. 1234ல் மங்கோலியர்களால் தோற்கடிக்கப்படும் வரை வட சீனாவை ஆண்டனர். மஞ்சூ பிறகு மிங் வம்சத்தைத் தோற்கடித்து கி.பி. 1911 வரை சீனாவை ஆண்ட சிங் அரசமரபைத் தோற்றுவித்தனர். \n"}
{"id": "388590", "url": "https://ta.wikipedia.org/wiki?curid=388590", "title": "சின் வம்சம் (1115–1234)", "text": "சின் வம்சம் (1115–1234)\n\nசின் வம்சம் (கி.பி. 1115-1234) மங்கோலியத் தாக்குதலுக்கு முன்னர் சீனாவில் இருந்த பல வம்சங்களில் ஒன்றாகும். இது கின் அல்லது சுரசன் சின் என்றும் அழைக்கப்படுகிறது. ஏனெனில் இதன் தோற்றுவிப்பாளர் பேரரசர் தைசு (கி.பி. 1115-1123) வன்யன் சுரசன்களின் வழிவந்தவர் ஆவார். \n\nசின்கள் லியாவோ வம்சத்திற்கு (கி.பி. 907-1125) எதிரான தைசுவின் புரட்சியில் இருந்து உருவாயினர். லியாவோ வம்சத்தினர் வட சீனாவை ஆண்டு கொண்டிருந்தபோது வளர்ந்து வந்த சின்களிடம் தோற்றனர். லியாவோ வம்சத்தவர் மேற்கு நோக்கி இடம்பெயர்ந்து மேற்கத்திய லியாவோ என்று அழைக்கப்பட்டனர். லியாவோவைத் தோற்கடித்த பின்னர் சின்கள் தெற்கு சீனாவில் இருந்த சாங் வம்சத்திற்கு (கி.பி. 960-1279) எதிராக 100 வருடங்களுக்கும் மேலாக நடைபெற்ற ஒரு போரைத் தொடங்கினர். ஆட்சி செய்யத் தொடங்கிய பின்னர் சின்கள் சீனப் பழக்கவழக்கங்களை சீக்கிரமே கற்கத்தொடங்கினர். அதன் ஒரு பகுதியாக வளர்ந்து வந்த மங்கோலியர்களுக்கு எதிராகச் சீனப் பெருஞ்சுவரையும் செறிவூட்டினர். சின் ஆட்சியில் கலாச்சார மற்றும் தொழில்நுட்ப மாற்றங்கள் ஏற்பட்டன. உதாரணமாக வெடிமருந்து உருவாக்கம் மற்றும் கன்பூசிய மதத்தின் மறுமலர்ச்சி ஆகியவற்றைக் குறிப்பிடலாம். \n\nசெங்கிஸ் கான் கி.பி. 1211ல் சின் வம்சத்தவருக்கு எதிராகப் படையெடுத்தார். சின் இராணுவத்திற்குப் பேரழிவுகரமான தோல்விகளைக் கொடுத்தார். \n\n"}
{"id": "388600", "url": "https://ta.wikipedia.org/wiki?curid=388600", "title": "காகித குவளை", "text": "காகித குவளை\n\nகாகித குவளை (\")\" காகிதத்தால் தயாாிக்கப்படும் ஒரு குவளை. ஆங்கிலத்தில் கிளாஸ் என்று செல்லப்படுகிறது. இது காகிதக் கூழ் கொண்டு தயாாிக்கப்படுகிறது. காகித்தைக் குவளை வடிவ அச்சு இயந்திரத்தில் வைத்து தயாாிக்கப்படுகிறது. தற்காலிகமாக உபயோகிப்பதற்காக அதிகமாகப் பயன்படுகிறது. அதாவது தேனீர், தண்ணீர் போன்ற திரவபொருட்களை எடுக்க பயன்படுத்தப்படுகிறது. பல வண்ணங்களில் பல வடிவங்களில் இது உருவாக்கப்படுகிறது.\n"}
{"id": "388602", "url": "https://ta.wikipedia.org/wiki?curid=388602", "title": "அலிசன் ஸ்டோக்", "text": "அலிசன் ஸ்டோக்\n\nஅலிசன் ஸ்டோக் அமெரிக்காவை சேர்ந்த கோலூன்றிப் பாய்தல் வீராங்கனை. தடகள போட்டியாளர். மற்றும் உடற்பயிற்சி மாடல்.\n\nஅமெரிக்க உயர்நிலைப் பள்ளிகளின் கோலூன்றிப் பாய்தல் தொடர்பான பல்வேறு சாதனைகளை உடைத்தெறிந்தவர். அவரது பதினேழு வயதில் இணையத்தில் அவரது படங்கள் வெளிவரத் தொடங்கியதன் பின் மிகப் பிரபல்யமடைந்தார்.\n"}
{"id": "388605", "url": "https://ta.wikipedia.org/wiki?curid=388605", "title": "பொ. கந்தையா", "text": "பொ. கந்தையா\n\nபொ.கந்தையா இலங்கையின் திருக்கோணமலை மண்ணில் காந்தியவாதியாக வாழ்ந்து காந்தி ஐயா என எல்லோராலும் அன்பாக அழைக்கப்பட்டவர். பல சமயப்பணிகளிலும் சமூகப்பணிகளிலும் தன்னை ஈடுபடுத்தி பல சேவைகளை செய்து வந்தவர்.\n\nSection::::பிறப்பு.\nயாழ்ப்பாண மாவட்டத்தில் மாதகல் என்னும் கிராமத்தின் மேற்குப்பக்கமாக அமைந்துள்ள நுணைசை முருகமூர்த்தி கோவிலடியைச் சேந்த பொன்னம்பலத்திற்கும் – நன்னிப்பிள்ளைக்கும் 2வது மகனாக 1918ம் ஆண்டு மார்கழி மாதம் 19ம் திகதி பிறந்தார்.\n\nSection::::கல்வி.\nஇவர் தனது ஆரம்ப கல்வியை தற்போது முருகமூர்த்தி வித்தியாலயம் என்று அழைக்கப்படுகின்ற மாதகல் அமெரிக்க மிஷன் பாடசாலையில் 5ம் வருப்பு வரை கற்று பின்னர் 6ம் 7ம் வகுப்பினை பண்ணாகம் மெய்கண்டான் பாடசாலையில் 8ம் வகுப்பினையும், மூளாய் சைவப்பிரகாச வித்தியாசாலையில் பண்டிதர் க.பொ.இரத்தினம் அவர்கள் அதிபராக இருந்த காலப்பகுதியில் 9ம் வகுப்பினையும் கற்று ஆசிரியர் தரதரப்பதிரத்திலும் தேர்ச்சி பெற்று அப்பாடசாலையிலேயே உதவி ஆசிரியராக சேர்ந்தார்.\n\nSection::::தொழில்.\nவவுனியா கருங்காலிக்குளம் அரசினர் பாடசாலையில் முதன் முறையாக 1938ம் ஆண்டு தை மாதம் 6ம் திகதி நியமனம் பெற்றார். தொடர்ந்து 1939ம் ஆண்டு மட்டக்களப்பு ஏறாவூர் அரச பாடசாலையிலும் 1943 ம் ஆண்டு திருகோணமலை பெரிய கிண்ணியா அரச பாடசாலையிலும் சேவையாற்றியிருந்தார்.\n\n1947ம் ஆண்டு நுவரெலியா மாவட்டத்தில் கக்கல அரசினர் பாடசாலையில் சேவையாற்றி அரச சேவையில் இருந்து ஓய்வுபெற தீர்மானித்தார்.\nஇருப்பினும் ஐயாவினுடைய சேவை மாணவர் சமுதாயத்திற்கு தேவை என்று கருதிய கல்வி அதிகாரி திரு.சந்திரசேகரம் அவர்கள் கொக்குவில் இராமகிருஷ்ண மிஷன் சைவ வித்தியாலயத்தில் சேவை செய்ய ஏற்பாடு செய்து கொடுத்தார். இதனால் 1947ம் ஆண்டில் இருந்து 1951ம் ஆண்டு வரை அங்கு சேவையாற்றி பின்னர் 01.01.1952ல் திருகோணமலை இராம கிருஷ்ண மிஷன் பாடசாலைக்கு இடமாற்றம் பெற்று வந்து தொடர்ந்து 1954ம் ஆண்டு தம்பலகாமம் இராம கிருஷ்ண மிஷன் பெண் பாடசாலையிலும் பணியாற்றி மீண்டும் 1955ம் ஆண்டு திருகோணமலை இராம கிருஷ்ண மிஷன் பாடசாலைக்கு இடமாற்றம் பெற்று வந்து 1961ம் ஆண்டு வரை பணியாற்றியிருந்தார்.\n\nஇறுதியாக திருகோணமலை புனித பிரான்சிஸ் சவேரியர் பாடசாலைக்கு 1961ல் இடமாற்றம் பெற்று 43வது வயதில் ஆசிரிய சேவையில் இருந்து ஓய்வு பெற்றார்.\n\nSection::::பாடசாலைகள் உருவாக்கம்.\n1946ம் ஆண்டு திருகோணமலை தாமரைவில்லில் புதிய அரசினர் பாடசாலை ஒன்றை தொடங்கி தனது பணியை தொடர்ந்த காந்தி ஐயா தொடர்ந்து திரியாயிலும் அரச பாடசாலை ஒன்றை தொடங்கினார்.\n\nSection::::குடும்ப வாழ்க்கை.\n1953ம் ஆண்டு இராசநாயகி என்பவருடன் திருமண பந்தத்தில் இணைந்து 1955ம் ஆண்டு கதிர்காமநாதன் என்ற மகனைப் பெற்றெடுத்தார். பல பட்டங்கள் பாராட்டுகள் கிடைத்தபோதும் எவற்றையும் தன் பெயரின் முன் சேர்க்காமல் எளிமையாக காந்தியின் வழியில் திருகோணமலை முத்துக்குமார சுவாமி கோவிலின் முன்பாக அமைந்துள்ள சிறிய வீட்டில் வாழ்ந்து வந்தார்.\n"}
{"id": "388623", "url": "https://ta.wikipedia.org/wiki?curid=388623", "title": "பைகா கலகம்", "text": "பைகா கலகம்\n\nபைகா கலகம் அல்லது பாய்க் கலகம் ( Paik Rebellion, Paika Bidroha) என்பது ஒடிசாவில் பிரித்தானியக் கிழக்கிந்திய கம்பெனி ஆட்சியை எதிர்த்து 1817 இல் நடந்த ஆயுதக் கிளர்ச்சியைக் குறிப்பது ஆகும். ஒடிசாவின் பைகா சமூகத்தினர் போர் வீரர்களாகவும் இருந்தனர். அவர்களது வாடகை இல்லா நிலங்களை, 17-ம் நூற்றாண்டில் அங்கு வந்த ஆங்கிலேய கிழக்கிந்தியக் கம்பெனியினர் கைப்பற்றினர். இதை எதிர்த்து ஒடிசாவின் குர்தா பகுதி மன்னரின் தளபதியான பக் ஷி ஜகாபந்து பித்யாதர் தலைமையில் நடத்தப்பட்ட கிளர்ச்சியைத் தொடர்ந்து ஆங்கிலேயர்கள் அடித்து விரட்டப்பட்டனர்.\n\nSection::::பைகா.\nபைகா என்பவர்கள் ஒடிசாவின் பாரம்பரியமான குடிப்படையினராவர். அவர்கள் போர்வீரர்களாகவும் இருந்தனர். போரற்ற காலங்களில் காவல் பணிகளில் ஈடுபட்டு வந்தனர். இந்த பைகா மக்கள் அவர்களின் வேலை மற்றும் பயன்படுத்தும் ஆயுதங்கள் போன்றவற்றின் அடிப்படையில் மூன்று வேறுபட்ட பிரிவிவினராக இருந்தனர். இந்த பைகாகள் ஒடிசா படையில் பல்வேறுபட்ட பணிகளை மேற்கொண்டு வந்தனர். 1803 ஆம் ஆண்டு கிழக்கு இந்திய கம்பனி ஒடிசாவைக் கைப்பற்றியது இதனால் ஒடிசாவின் குர்தா பகுதி அரசரிடம் பணியாற்றிவந்த பைகாவினரின் அதிகாரமும் கௌரவமும் வீழ்ச்சியுற்றது. அவர்களுக்கு முந்தைய ஆட்சியாளர்களால் அளிக்கப்பட்ட வாடகை இல்லா சாகிர் நிலங்களை, பின்வந்த ஆங்கிலேய கிழக்கிந்தியக் கம்பெனியினர் கைப்பற்றி, அவர்களின் செல்வாக்கைக் கட்டுப்படுத்தி வைத்தனர். ஆனாலும் பைகா மக்கள், தங்கள் முந்தைய வீரமிக்க இயல்புகளை தக்க வைத்துக் கொண்டிருந்தனர். இதனால் பிரித்தானிய காவல்துறை இவர்களைத் தொடர்ந்து கண்காணித்து எச்சரிக்கையாக இருந்தது. பைகா சமூகம் முற்றிலுமாக அழிக்கப்பட்டாலன்றி, பிரித்தானிய ஆட்சி சீராக இயங்காது எனவும் கருதியது.\"\n\nSection::::கலகத்திற்கான காரணங்கள்.\nபாய்க் கிளர்ச்சிக்கு பலவிதமான சமூக, பொருளாதார மற்றும் அரசியல் காரணங்கள் இருந்தன. பிரிட்டிஷ் ஆட்சியில் பாய்க் சமூகத்தினர் ஒதுக்கப்பட்டனர், குர்தாவை வெற்றி கொண்ட பிறகு அவர்களுக்கு வழங்கப்பட்டிருந்த வாடகைக்கு இல்லா நிலங்கள் எடுத்துக் கொள்ளப்பட்டன. மேலும் அவர்கள் கம்பெனி அரசாங்கம் மற்றும் அதன் ஊழியர்களால் அடக்குமுறைக்கும் ஆளாயினர். ஆரம்பத்தில் இருந்தே பைக்குகளுடன் அமைதி நடவடிக்கைகளை மேற்கொண்டிருந்தால், அவர்கள் ஒடிசாவில் உள்ள கம்பெனி ஆட்சியைக் காப்பவர்களாக இருந்திப்பார்கள். கம்பனியின் கடுமையான நில வருவாய் கொள்கை விவசாயிகள் மற்றும் நிலக்கிழார் போன்றோரை கடுமையாக பாதித்தது. புதிய அரசால் திணிக்கப்பட்ட வரிகளால் உப்பு விலை அதிகரித்து பொது மக்களை பாதித்தது. ஒடிசாவில் இருந்த கொய்ரி நாணய முறையை கம்பெனி ரத்து செய்தது. வெள்ளி நாணயங்களைக் கொண்டு வரி செலுத்த வேண்டியது அவசியமானது. இது மிகவும் துன்பங்களையும் அதிருப்தியையும் மக்களிடையே ஏற்படுத்தியது. 1804 ஆம் ஆண்டு, கர்தா ராஜா, பாய்க்கிகளுடன் சேர்ந்து கிளர்ச்சி செய்ய திட்டமிட்டார், ஆனால் அந்தச் சதி விரைவில் கண்டுபிடிக்கப்பட்டது இதனால் ராஜாவின் பிரதேசமே பறிமுதல் செய்யப்பட்டது.\n\nSection::::தலைவர்களும் பங்கேற்பாளர்களும்.\nகுர்தா பகுதி முன்னாள் மன்னரின் தளபதியான பக் ஷி ஜகாபந்து பித்யாதர் தலைமையில் பாய்க்கிகள் அணிதிரண்டனர். கிலா ரோரங்கின் ஜகபந்துவின் குடும்பத்தின் ஜமீனானது 1814 ஆம் ஆண்டில் பிரித்தானியரால் கைப்பற்றப்பட்டது. 1817 மார்ச்சில் கலகம் வெடித்தபோது, பாய்க்குகள் அவர்களது தலைமையின் கீழ் ஒன்றுகூடினர். இந்த கலகக்காரர்களின் மற்றொரு தலைவர் குர்தாவின் கடைசி மன்னரான ராஜா முகுந்த தேவா ஆவார். இந்த கலகம் ஒடிய சமுதாயத்து நிலப்பிரபுக்கள், ஜமீந்தார்கள், ஒடிசாவின் பொது மக்களின் பரவலான ஆதரவைக் கொண்டிருந்தது. கரிபூர், திருச்சூர், கோல்ரா, பாலம்பம்பூர், புட்னாகரா, ரூபாசாவின் ஆகியவற்றின் ஜமீன்தர்கள் கலகத்தை ஆதரித்தனர். பனாபூர் மற்றும் குர்தாவில் இருந்து கிளர்ச்சி துவங்கி, அது விரைவில் ஒடிசாவின் மற்ற பகுதிகளான பூரி, பிபிலி, கட்டக் ஆகிய பகுதிகளுக்கும் கனக, குஜங் மற்றும் பட்டமண்டே போன்ற பல கிராமங்களுக்கும் பரவியது. கிளர்ச்சிக்கு கனகா, குஜாங்க், நயாகா, குமுசூர் ஆகிய பகுதிகளின் அரசர்கள் மற்றும் ஜகபந்து மற்றும் ஜட்பூரின் தலாபீரா மிரிஹைதார் அலி குமுசூர் போன்ற முசுலீம் தலைவர்களின் உதவிகளும் கிடைத்தன.\n\nSection::::கலகத்தின் போக்கு.\nஒடிசாவில் 1817 மார்ச் மாதம், கந்தாஸ் பகுதியில் குர்தா இராச்சியத்தின் 400 க்கும் மேற்பட்ட வலிமைமிக்க வீரர்கள் கூடி ஆட்சிக்கு எதிராக தங்கள் கிளர்ச்சியை வெளிப்படையாக அறிவித்தபோது, ஒடிசாவில் கம்பெனியின் சட்டத்தை மீறுவது அதிகரித்தது. ஜகபந்துவின் கீழ் திரண்ட பைக்காகள் பான்புரில் உள்ள காவல் நிலையத்தையும் அஞ்சல் அலுவலகத்தையும் சூறையாடினர். பின்னர் கும்பாவிற்கு கிளர்ச்சியாளர்கள் அணிவகுத்துச் சென்றனர், இதைத் தொடர்ந்து அங்கு உள்ள பொதுக் கட்டிடங்களையும், கருவூலத்தையும் கம்பெனி கைவிட்டது. கிளர்ச்சியாளர்களின் மற்றொரு குழு பரகனா லேம்பை கைப்பற்றியது, அங்கு அவர்கள் நிறுவனத்தில் பணிபுரிந்த உள்ளூர் அதிகாரிகளைக் கொன்றனர்.\n\nஈ. இம்பீயி தலைமையிலான கம்பெனி அரசாங்கம், ஏப்ரல் தொடக்கத்தில் லெப்சன்ட் ப்ரிடாயூர் மற்றும் ஃபரிஸ் ஆகியோரின் கீழ் பிப்லிக்கு கிளர்ச்சியை ஒடுக்க படைகளை அனுப்பியது. அந்தப் படைகள் பைக் கிளர்ச்சிப் படையின் தொடர்ச்சியான தாக்குதல்களை எதிர்கொண்டது, அவர்கள் கட்டாக்கில் இருந்து பின்வாங்குவதற்கான நிர்பந்தத்தை, பாரிய இழப்புக்களின் வழியாக சந்தித்தனர், ஃபரிஸ் கிளர்ச்சியாளர்களால் கொல்லப்பட்டார். கேப்டன் வெல்லிங்டன்கின் கீழ் பூரிக்கு அனுப்பப்பட்ட மற்றொரு படை, சிறிது எதிர்ப்பை எதிர்கொண்டது, ஏப்ரல் 9 அன்று, 550 ஆட்கள் கொண்ட படை குர்தாவுக்கு அனுப்பப்பட்டது. மூன்று நாட்களுக்குப் பிறகு அவர்கள் குர்தாவை தங்கள் கட்டுப்பாட்டுக்குள் கொண்டுவந்து, குர்தா பிரதேசத்தை இராணுவச் சட்டத்துக்குள் கொண்டுவந்தனர்.\n\nகுர்தா பிரதேசத்தை தங்கள் கட்டுப்பாட்டில் பிரித்தானியர் வைத்திருந்தாலும், பூரி பாக்சி ஜகபந்து தலைமையிலான கிளர்ச்சியாளர்களிடம் வீழ்ந்தது, பிரித்தானியர் ஏப்ரல் 18 அன்று கட்டாக்கில் இருந்து பின்வாங்கினர். பிரித்தானிய படைகள் பாயிஸுக்கு அணிவகுத்து ஆயிரம் பேர்கொண்ட வலுவான கிளர்ச்சிப் படைகளைத் தோற்கடித்து, பூரியை மீண்டும் கைப்பற்றினர் மேலும் நகரிலிருந்து தப்பிப்பதற்கு முன்னர் அரசரைக் கைது செய்தனர்.\n\nஒடிசா முழுவதும் கிளர்ச்சி வேகமாக பரவியது, மேலும் பிரிட்டிஷ் மற்றும் பாக்கி படைகளுக்கு இடையில் பல மோதல்கள் நடந்தன. 1817 ம் ஆண்டு மே மாதத்தில், பிரித்தானியர் முழு மாகாணத்திலும் தங்களுடைய அதிகாரத்தை மீண்டும் நிலைநாட்டினர், என்றாலும் முழு அமைதி திரும்புவதற்கு நீண்ட காலம் தேவைப்பட்டது.\n\nSection::::விளைவுகள்.\n1817 மே மாதம் பிரித்தானியர் இது குறித்த வழக்கை விசாரிக்க நீதிபதிகளை நியமித்தார். வழக்கின் முடிவில் கிளர்ச்சிக்காரர்களுக்கு மரண தண்டனை, நாடுகடத்தில், நீண்டகால சிறைவாசம் போன்ற தண்டனைகள் வழங்கப்பட்டன. 1818 க்கும் 1826 க்கும் இடையில், கம்பெனி படைகள் கர்ட்டாவின் காடுகளில் மறைந்து இருந்த கிளர்ச்சியாளர்களைத் தப்பிச் செல்ல விடாமல் தேடிபிடித்துக் கொன்றது. இந்த நடவடிக்கைகளில் பல பைக்காகள் கொல்லப்பட்டனர். 1825 ஆம் ஆண்டு அவர்களின் தலைவரான ஜகபந்து, பிரிட்டிசாரிடம் சரணடைந்தார், 1829 ஆம் ஆண்டு அவர் மரணமடைந்தார். பூரியை பிரித்தானியர் கைப்பற்றியபோது, கைது செய்யப்பட்ட ஜக்பந்து ராஜா மங்கியா தேவா கட்டாக் சிறையில் அடைக்கப்பட்டார். அவர் 1817 நவம்பரில் கைதியாகவே மரணமடைந்தார். கிழக்கு இந்திய கம்பெனி கலகத்தின் காரணத்தை ஆராய ஒரு ஆணையத்தை நியமித்தது. \nSection::::கோரிக்கைகள்.\nவட இந்தியாவில் 1857 இல் நிகழ்ந்த சிப்பாய்க் கலகத்திக்கு முன்பே 1817 நடந்த இந்த பைகா கலகமானது எனவே இந்தியாவின் முதல் சுதந்திரப் போராக இதை அறிவிக்க வேண்டும் என ஒடிசாவில் பல ஆண்டுகளாக வலியுறுத்தப்பட்டு வந்தது. புவனேஸ்வரத்தில் 2017 அக்டோபர் 23 அன்று மத்திய மனிதவள மேம்பாட்டுத் துறை அமைச்சர் பிரகாஷ் ஜவடேகர் அடுத்த ஆண்டு முதல் பள்ளிப் பாடங்களில் ஒடிசாவில் ‘பைகா கலகம்’ முதல் இந்திய சுதந்திரப் போராக மாற்றி எழுதப்படுவதாகவும் உறுதியளித்துள்ளார். \n"}
{"id": "388627", "url": "https://ta.wikipedia.org/wiki?curid=388627", "title": "அரிச்சந்திரபுரம் சந்திரமௌலீஸ்வரர் கோயில்", "text": "அரிச்சந்திரபுரம் சந்திரமௌலீஸ்வரர் கோயில்\n\nஅரிச்சந்திரபுரம் சந்திரமௌலீஸ்வரர் கோயில் தஞ்சாவூர் மாவட்டம் பட்டீஸ்வரம் அருகே அமைந்துள்ளது. இக்கோயில் தேவார வைப்புத்தலமாகும். அப்பர் பாடிய பெருமையுடையது.\n\nSection::::அமைவிடம்.\nபட்டீஸ்வரம் அருகே இக்கோயில் உள்ளது. இத்தலம் சோழன்மாளிகை என்ற ஊருக்குப் பக்கத்தில் அமைந்துள்ளது.\n\nSection::::இறைவன்,இறைவி.\nகருவறையில் உள்ள மூலவர் சந்திரமௌலீஸ்வரர் ஆவார். இறைவி சௌந்தரவல்லி ஆவார். சிறியதாக அமைந்துள்ள இக்கோயில் மூலவர் சன்னதி, இறைவி சன்னதி மற்றும் அந்தந்த சன்னதிக்குரிய விமானங்களைக் கொண்டு அமைந்துள்ளது. மூலவர் கருவறை கோஷ்டத்தில் தட்சிணாமூர்த்தி உள்ளார். இக்கோயிலில் சூரீயன், சந்திரன், பைரவர் உள்ளனர். திருசசுற்றில் மூலவர் சன்னதிக்குப் பின்புறமாக விநாயகர், வள்ளி தெய்வானையுடன் சுப்பிரமணியர், மகாலட்சுமி ஆகியோர் தனித்தனி சன்னதிகளில் உள்ளனர். இக்கோயில் வளாகத்தின் இடது புறம் மகாகாளி சன்னதி தனிக்கோயிலாக அமைந்துள்ளது.\n\nSection::::குடமுழுக்கு.\nரௌத்திர ஆண்டு ஆனி மாதம் வியாழக்கிமை 26 சூன் 1980இல் குடமுழுக்கு ஆனதற்கான கல்வெட்டு உள்ளது. அண்மையில் ஏவிளம்பி ஆண்டு கார்த்திகை மாதம் 24 நவம்பர் 2017இல் குடமுழுக்கு நடைபெற்றது. \n\n"}
{"id": "388632", "url": "https://ta.wikipedia.org/wiki?curid=388632", "title": "விறைப்புத் தூக்கல்", "text": "விறைப்புத் தூக்கல்\n\nவிறைப்புத் தூக்கல் என்பது ஓர் உடலியல் நிகழ்வு ஆகும். இந்நிகழ்வால் ஆண்குறி உறுதியடைந்தும், குருதியழுத்தத்தால் விரிவடைந்தும் காணப்படும்.\n"}
{"id": "388641", "url": "https://ta.wikipedia.org/wiki?curid=388641", "title": "பாகன் (மியான்மார்)", "text": "பாகன் (மியான்மார்)\n\nபாகன் அல்லது பகன் மியான்மரில் மண்தாலே பிரதேசத்தில் உள்ள பண்டைய நகரம். 9 முதல் 13 ஆம் நூற்றாண்டு வரை, பாகன் இராச்சியத்தின் தலைநகரமாக இருந்தது, பின்னர் நவீன மியான்மர் என்ற ஒருங்கிணைத்த பகுதியை உருவாக்கிய முதல் பேரரசு என்ற பெயரை பெற்றது. பாகன் இராச்சியம் உச்சத்தில் இருந்த பொழுது 11 மற்றும் 13 ஆம் நூற்றாண்டுகளுக்கு இடையில், 10,000 க்கும் மேற்பட்ட பெளத்த கோயில்கள், தூபிகள் மற்றும் மடாலயங்கள் ஆகியவை பாகன் சமவெளிகளில் கட்டப்பட்டன. இதில் 2,200 க்கும் மேற்பட்ட கோவில்கள் மற்றும் தூபிகள்(பகோடாக்கள்) இன்றும் உள்ளன.\n\nபாகன் தொல்பொருளியல் மண்டலம், மியான்மரின் முக்கிய சுற்றுலாத் தலமாக விளங்குகிறது. எந்தளவுக்கு என்றால் கம்போடியாவில் உள்ள அங்கோர்வாட் அளவுக்கு பாகனையும் விரும்பிப் பார்க்கிறார்கள். \n\nSection::::வரலாறு.\nSection::::9 முதல் 13 வது நூற்றாண்டு வரை.\nபர்மிய வரலாற்றின் படி, பாகன் இரண்டாம் நூற்றாண்டில் நிறுவப்பட்டது, மேலும் கிமு 849 ஆம் ஆண்டில் மன்னர் பயின்பயாவால் கட்டமைக்கப்பட்டது. இவர் பாகன் வம்சாவழியின் 34 காவது வாரிசாக இருந்தார். இருப்பினும் பிரதான ஆராய்ச்சியாளர்களின் கூற்றுப்படி பாகன் ஒன்பதாம் நூற்றாண்டில் நடுப்பகுதியில் மிர்மான் மக்களால் உருவாக்கப்பட்டிருக்கலாம். அவர்கள் நாஞ்சோ இராச்சியத்தில் இருந்து இராவாதி பள்ளதாக்கிறகுள் வந்ததாக நம்பப்படுகிறது. 10 ஆம் நூற்றாண்டின் பிற்பகுதி வரை பியு நகரத்தின் மாநிலங்களில் ஒன்றாக இருந்தது, பர்மிய மக்களின் வளர்ச்சிக் காரணமாக பின்னர் ஆட்சி அதிகாரம் பர்மிய மக்களிடம் வந்தது.\n\n1044 ஆண்டு முதல் 1287 ஆண்டு வரையான காலப்பகுதியில் பாகன் தலைநகராகவும், பாகன் பேரரசின் அரசியல், பொருளாதார மற்றும் கலாச்சார மையமாகவும் இருந்தது. பகான் சமவெளிகளில் 104 சதுர கிலோமீட்டர் (40 சதுர மைல்) பரப்பளவில் 250 ஆண்டுகளுக்கு மேலாக, பாகனின் ஆட்சியாளர்களால் 10,000 ஆன்மீக நினைவுச் சின்னங்கள் (சுமார் 1000 தூபிகள், 10,000 சிறு கோவில்கள் மற்றும் 3000 மடாலயங்கள்) கட்டப்பட்டது. செழிப்பாக நகரம் வளர்ந்து, பெருமை பெற்றது. மதம் மற்றும் மதச்சார்பற்ற படிப்புகளுக்கு ஒரு பெருநகர மையமாக மாறியது, பாலி மொழியில் இலக்கணம் மற்றும் தத்துவ-உளவியல் (அபிதாமா) போன்ற ஊக்கத்தொகையோடு கூடிய படிப்புகளுக்கு சிறப்புப் பெற்றது இதோடு மேலும் பல பாடப் பிரிவுகள் நூல், ஒலியியல், இலக்கணம், ஜோதிடம், இரசவாதம், மருத்துவம் மற்றும் சட்ட ஆய்வுகள் ஆகியவற்றுக்கும் சிறப்புப் பெற்றது. இந்தியா, இலங்கை மற்றும் கெமர் நாடுகள் வரை இந்த நகரத்தின் புகழ் பரவி, துறவிகள் மற்றும் மாணவர்களை ஈர்த்தது.\n\nபாகன் கலாச்சாரத்தில் மதம் பெரும் ஆதிக்கம் செலுத்தியது. இது பியு சகாப்தத்தின் தொடர்ச்சியாக இருந்தது. அங்கு தேரவாத பௌத்தம் மற்றும் மஹாயான பௌத்தம் இரண்டும் மக்களால் பின்பற்றப்பட்டு இருந்தது. இது தவிர தாந்திரிக் புத்தமதம், பல்வேறு இந்து மதப் (சைவம், வைனவம்) பள்ளிகள், இது தவிர உள்ளூர் ஆன்மீக (நாட்) நம்பிக்கைகளும் இருந்தன. 11 ஆம் நூற்றாண்டின் முற்பகுதியில் இருந்து தேரவாத பௌத்தம்திற்கு மன்னரின் ஆதரவு கிடைக்கப் பெற்றதால் பௌத்த பாடசாலைகள் படிப்படியாக முதன்மையான மதமாக மாற வழிவகுத்தது, பிற மதங்கள் மற்றும் மரபுகள் அனைத்தும் படிப்படியாக குறைந்தது ஒரு கட்டத்தில் முழுமையாக மறைந்துவிட்டது. \n\n"}
{"id": "388644", "url": "https://ta.wikipedia.org/wiki?curid=388644", "title": "மண்தாலே பிரதேசம்", "text": "மண்தாலே பிரதேசம்\n\nமண்தாலே பிரதேசம் முன்னர் மண்தாலேப் பகுதி மியான்மரின் ஒரு நிர்வாக பிரிவுப் பிராந்தியமாகும். இது நாட்டின் மையத்தில் அமைந்துள்ளது, மேற்கில் சாகிங் பகுதியையும், மகவே பகுதியையும், கிழக்கில் ஷான் மாநிலம், மற்றும் பகோ பகுதியையும் மற்றும் காயின் மாநிலத்தை தெற்கில் எல்லைகளாக அமைந்துள்ளது. இந்தப் பிரதேசத்தின் தலைநகரம் மண்தாலே ஆகும். இந்தப் பிராந்தியத்தில் நிர்வாக வசதிக்காக ஏழு மாவட்டங்களாக பிரிக்கப்பட்டுள்ளன. இவை மேலும் உட்பிரிவுகளாக 30 நகரங்கள் மற்றும் 2,320 வார்டுகள் மற்றும் கிராமப் பகுதிகளை கொண்டுள்ளது. \n\nமியான்மரின் பொருளாதாரத்தில் மண்தாலே மாநிலத்தின் பங்கு முக்கியமானது, இது தேசிய பொருளாதாரத்தில் 15% பங்களிக்கிறது. மண்தாலே பிரதேச அரசு நிர்வாகத்தின் கீழ் உள்ளது.\n\nSection::::வரலாறு.\nமண்தாலே மாநிலத்தின் வரலாறு என்பது பர்மிய வரலாற்றின் பெரும்பகுதியை தவிர மேல் மியான்மார் வரலாற்றுடன் ஒத்ததாக உள்ளது. மண்தாலே பிரதேசத்தில் இருந்து தான் பர்மிய முழுவதம் ஆதிக்கம் செலுத்தக் கூடிய அரசியல் ஆதிக்கம் நிறைந்த தலைநகரமாக தோன்றியது. தற்போதைய நாட்டின் தலைநகரம், நய்பிடா, மற்றும் பர்மாவின் முன்னாள் அரச தலைநகரங்களான அவா, அமராபுரா, மண்டலை போன்ற பர்மிய நகரங்கள் இங்கு உள்ளன.\n\nதிபெத்திய-பர்மிய் பயு பேசும் மக்கள் கிமு முதலாம் நூற்றாண்டின் ஆரம்பத்தில் மண்தாலே பகுதியை உள்ளடக்கிய மத்திய மியான்மரின் வறண்ட பகுதிகளை ஆதிக்கம் செலுத்திய முதல் வரலாற்று மக்கள். 9 ஆம் நூற்றாண்டின் ஆரம்பத்தில், யுன்னான் \nபகுதியில் இருந்து வந்த நான்சோ இராச்சியம் ஒரு தொடர் போர்களில் மூலம் பயு இன மக்கள் அழிக்கப்பட்டனர். 9 ஆம் நூற்றாண்டில் யுன்னானில் இருந்து வந்து இப்பகுதியில் குடியேறிய பர்மயர்கள், கிமு 849 ஆம் ஆண்டில் தங்கள் சொந்த நகரமான பகன் நகரத்தை நிறுவினர். பகன் வம்சாவழியினர் படிப்படியாக அடுத்த இரண்டு நூற்றாண்டுகளில் மியான்மரின் மைய மண்டலத்தை ஆதிக்கம் செலுத்தத் தொடங்கினர், சுமார் 11 ஆம் நூற்றாண்டின் பிற்பகுதியில், இன்றைய மியான்மர் முழுவதுமே அவர்கள் கட்டுப்பாட்டில் வந்தது. பகன் மன்னர்களின் ஆதரவுடன் பர்மிய மொழி மற்றும் எழுத்துக்கள் பெரும் ஆதரவையும் வளர்ச்சியும் பெற்றது.\n\nகிமு 1287 ஆம் ஆண்டில் பகன் இராச்சியம் மங்கோலியர்கள் வசம் வீழ்ச்சியடைந்தது. பின்னர் மத்திய மியான்மரின் சில பகுதிகள் \nதொடர்ச்சியாக பல ஆட்சியாளர்களால் கட்டுப்படுத்தப்பட்டன: மங்கோலியர்கள் (1287-c.1303), மயின்சாங் (1298-1313), பின்யா (1313-1364), மற்றும் சாகாங் (1315-1364). கிமு 1364 ஆம் ஆண்டில், பர்மிய ஷான் வம்ச மன்னர்களால் தலைமை தாங்கப்பட்ட அவா இராச்சியம் அனைத்து மத்திய மியன்மாரையும் ஒருங்கிணைத்தது. மத்திய மியான்மர் கிமு 1527 வரை அவாவின் கட்டுப்பாட்டின் கீழ் இருந்தது, மற்றும் மோன்ஹின் (1527-1555) ஷான்ஸ் கீழும் இருந்தது. பர்மிய இலக்கியம் மற்றும் கலாச்சாரம் இந்த சகாப்தத்தில் வளர்ந்தது. மத்திய மியான்மர் கிமு 1555 முதல் 1752 வரை தாங்கோ இராச்சியத்தின் பகுதியாக இருந்தது. இப்பகுதியின் சில பகுதிகள் பெகு (பெகுவின் மோன்ஸ்) (1752-1753) வீழ்ந்தது. திசம்பர் 1885 வரை மூன்றாவது ஆங்கில-பர்மிய போரில் அப்போதைய மேல்ப் பகுதி மியான்மர் எல்லையை இழந்தபோது கோன்பாங் வம்சம் இப்பகுதியை ஆட்சி செய்தது.\n\nSection::::நிர்வாகப் பிரிவுகள்.\nமண்தாலே மாநிலத்தில் உள்ள 31 நகரங்களும் நிர்வாக வசதிக்காக கீழ்வரும் ஏழு மாவட்டங்களாக பிரிக்கப்பட்டுள்ளது.\n\n\n"}
{"id": "388647", "url": "https://ta.wikipedia.org/wiki?curid=388647", "title": "வான் உச்சி தொலைநோக்கி", "text": "வான் உச்சி தொலைநோக்கி\n\nவான் உச்சி தொலைநோக்கி (zenith telescope) என்பது தொலைநோக்கியின் ஒரு வகையாகும். நேராக வான் உச்சியை நோக்கியோ அல்லது வான் உச்சிக்கு அருகிலோ பார்க்க உதவும் வகையில் இத் தொலைநோக்கி வடிவமைக்கப்பட்டுள்ளது. இது, நட்சத்திரங்களின் நிலையைத் துல்லியமாக நோக்கிடவும், பொதுவாக தொலைநோக்கிகளை எளிமையாக நிறுவிடவும் அல்லது இரண்டிற்கும் உதவுகிறது.\n\nசெம்மையான (classic) வான் உச்சி தொலைநோக்கியானது மட்டமாக்கும் திருகுகளைக்கொண்டு நிறுத்தப்பட்ட கிடை-குத்துத் அச்சமைப்பினைக் (altazimuth mount) கொண்டுள்ளது. தொலைநோக்கியானது மிகவும் துல்லியமான நிலைகளையும், கண்ணருகு வில்லையுடன் (eyepiece) இணைக்கப்பட்ட திருகு அளவியும் கொண்டது. வான் உச்சி தூரங்களிலுள்ள சிறிய மாற்றங்களை அளக்கவும், வானியல் சார் அட்சரேகைகளைக் கண்டறியவும் உதவுகிறது.\n\nமான்யுமெண்ட் டு தி கிரேட் ஃபையர் ஆஃப் லண்டன் (Monument to the Great Fire of London) என்ற இடத்திலுள்ள வான் உச்சி தொலைநோக்கிகளும், 1980 ல் வடதுருவத்தில் நிறுவப்பட்ட மிகவும் துல்லியமான வான் உச்சி தொலைநோக்கிகளும் சில வான் உச்சி தொலைநோக்கிகளின் வகைகள் ஆகும். நாசா சுற்றுப்பாதை சிதைபொருள் வானாய்வக (NASA Orbital Debris Observatory) வான் உச்சி தொலைநோக்கி மற்றும் 6 மீட்டர் விட்டம் கொண்ட பெரிய வான் உச்சி தொலைநோக்கி (Large Zenith Telescope) ஆகியவை வான் உச்சி தொலைநோக்கிகளுக்கு சில உதாரணங்கள். இவ்வகை தொலைநோக்கிகளில் திரவ ஆடிகள் பயன்படுத்தப்படுகின்றது.\n\n\n"}
{"id": "388648", "url": "https://ta.wikipedia.org/wiki?curid=388648", "title": "சிறகம் (வியட்நாம்)", "text": "சிறகம் (வியட்நாம்)\n\nமூன்றாம் ஆட்சி அடுக்கில் வியட்நாம் 1,581 சிறகங்களாகவும் 603 நகரியங்களாகவும் 8,978 குமுகங்களாகவும் பிரிக்கப்பட்டுள்ளது. சிறகம் (\"பூவோங்\"), நகரியம் (\"தித்திரான்\") குமுகம் (\"சா\") (\"thị trấn\") ஆகியவை சம மூன்றாம் அடுக்கு ஆட்சி அலகுகளாகும்.\n\nமூன்றாம் ஆட்சி அலகாக சிறகம் \"(Ward)\" நகர மாவட்டத்துக்கோ அல்லது மாகாண நகரத்துக்கோ அல்லது நகரியத்துக்கோ உறுப்பாகச் செயல்படும்.\n\nSection::::நிலவரம்.\nஅன்மையில், நகரகப் பகுதிகளையும்f குடும்பங்கலையும் மேலாண்மை செய்தல் எளிதாக அமைய, ஒவ்வொரு சிறகமும் அணுக்கங்களாக () பிரிக்கப்பட்டுள்ளது; அணுக்கம் என்பது மக்களின் அணிதிரளல் ஆகும்.\n\nஓ சி மின் நகர் 259 சிறகங்களையும் கனாய் நகர் 147 சிறகங்களையும் கொண்டுள்ளன.\n"}
{"id": "388656", "url": "https://ta.wikipedia.org/wiki?curid=388656", "title": "குமுகம் (வியட்நாம்)", "text": "குமுகம் (வியட்நாம்)\n\nவியட்நாமில் மூன்றாம் அடுக்கு ஆட்சிப் பிரிவுகளில், 1,581 சிறகங்களும், 603 நகரியங்களும் 8,978 குமுகங்களும் அமைகின்றன.சிறகம் (\"பூவோங்\"), குமுக மட்ட நகரியம், (\"தித்திரான்\"), ஊரக்க் குமுகமும் ( Chữ nôm:社) ஆகியவை சமத் தகுதியுள்ள மூன்றாம் அடுக்கு ஆட்சிப் பிரிவுகளாகும்.\n\nஊரகக் குமுகம் \"(Rural Commune)\" மாகாண நகரத்துக்கோ ஊரக நகரியத்துக்கோ அல்லது ஊரக மாவட்டத்துக்கோ () கட்டுபாட மூன்றாம் அடுக்கு ஆட்சிப் பிரிவாகும்.\n\nSection::::நிலவரம்.\nசில சிற்றூர்கள் ஆட்சி சார்ந்த குமுகங்களாக அமைவதில்லை.\n\nவியட்நாமில் 2008 திசம்பர் 31 இன் நிலவரப்படி, 9,111 ஊரகக் குமுகங்கள் அமைந்தன. மற்ற மாகாண மட்ட ஆட்சி அலகுகளைவிட தாங்கோவா மாகாணத்தில் உயரெண்ணிக்கை ஊரகக் குமுகங்கள் (586) அமைந்தன. அதற்கடுத்து நிகேயான் மாகாணத்தில் 436 குமுகங்களும் கனாய் நகரில் 408 குமுகங்களும் அமைந்தன. தாநாங்கில் மிக்க் குறைவாக 11 ஊரகக் குமுகங்களே அமைந்தன. ஒன்றாக, கூடுதலான ஊரகக் குமுகங்கள் அமைந்த பின்வரும் பத்து மாகாணங்களில்— அதாவது, தாங்கோவா (586), நிகேயான் (436), கனாய் (408), தாய் பின் (267), பூத்தோ (251), காதின் (238), கை துவோங் (234), குவாங் நாம் (210), பாசு கியாங் (207), இலாங்சோன்(207) ஆகியவற்றில் மட்டும்— வியட்நாமில் உள் அனைத்து ஊரகக் குமுகங்களில் மூன்றில் ஒருபங்கைப் பெற்றுள்ளன. இம்மாகாணங்களில் மூன்று சிவப்பாற்றுக் கழிமுகப் படுகை வட்டாரத்திலும் அடுத்த மூன்று தோங்பாசுவிலும் (வடகிழக்கு வட்டாரம்) மற்ற மூன்று பாசுதிரங் போவிலும் (நடுவண் வடக்குக் கடற்கரை வட்டாரம்) இன்னும் ஒன்று நாம்திரங் போவிலும் (நடுவண் தெற்குக் கடற்கரை வட்டாரம்) அமைந்துள்ளன.\n\nஅண்மைய வியட்நாமின் பொதுப் புள்ளியியல் அலுவலக தரவுகளின்படி, வியட்நாமில் 11164 மூன்றாம் மட்ட (குமுக மட்ட) ஆட்சிப் பிரிவுகள் உள்ளன.\n"}
{"id": "388662", "url": "https://ta.wikipedia.org/wiki?curid=388662", "title": "வியட்நாம் குமுக மட்ட ஆட்சிப் பிரிவுகள்", "text": "வியட்நாம் குமுக மட்ட ஆட்சிப் பிரிவுகள்\n\nவியட்நாமில், மூவகை மூன்றாம் அடுக்கு ஆட்சிப் பிரிவுகள் அமைகின்றன:குமுகம் (), நகரியம்/பேரூர் ()，சிறகம் (. வியட்நாமில் ஊரக்க் குமுகம் சா எனவும் நகரகக் குமுகம் தித்திரான் எனவும் அழைக்கப்படுகிறது. என்றாலும், மாகாணத் தகுதியுள்ள பெரிய நகரகங்கள் சிறகங்களாகப் பிரிக்கப்படும். இவை பூவோங் என அழைக்கப்படும்.\n\n2008 ஆம் ஆண்டு திசம்பர் 31 இன் நிலவரப்படி வியட்நாமில், நகரியங்களையும் சிறகங்களையும் தவிர, 9,111 குமுகங்கள் நிலவுகின்றன. ஒவ்வொரு குமுகமும் பேரூர்களையும் ஊர்களையும் கொண்டுள்ளன; ஆனால், சிறகங்களும் குமுக மட்ட நகரியங்களும் (பெரும்பாலும் நகரக மாவட்டங்களில்) மேலும் அணுக்கங்களாகவும் பிரிக்கப்படுகின்றன. இவை ஊரக்க் குமுகங்களில் இருந்து வேறுபட்டனவாகும்.\n\n2008 ஆம் ஆண்டு திசம்பர் 31 இன் நிலவரப்படி, வியட்நாமில், 11,112 நகரியங்களும் சிறகங்களும் உட்பட, குமுக மட்டப் பிரிவுகள் உள்ளன. தாங்கோவா மாகாணம் உயரெண்ணிக்கை குமுகங்களைப் பெற்றுள்ளது. இதில் 637 குமுக மட்ட ஆட்சிப் பிரிவுகள் உள்ளன.\n\nSection::::வரலாற்றுப் பாத்திரம்.\nவியட்நாம் குடியரசின் இரண்டாம் குடியாட்சியின்போது ஒவ்வொரு குமுகத்துக்கும் ஒரு மாவட்டத் தலைவர் அமர்த்தப்படுவார். இவர்கள், காவல் தலவர், குமுக்க் கருவூலத் தலைவர், ஆட்சியியல் அலுவலர்கள், பொதுப்பணி அலுவலர்கள் ஆகிய பிற தலைவர்களை ஒருங்கிணைத்து குமுக மன்றங்களை அமைப்பர். குமுகத்தின் உடல்நலம், கல்வி உட்பட, பல பொறுப்புகளைக் குமுக மன்றம் வகிக்கிறது.\n\n"}
{"id": "388665", "url": "https://ta.wikipedia.org/wiki?curid=388665", "title": "பட்டாணிக் குருவி", "text": "பட்டாணிக் குருவி\n\nபட்டாணிக் குருவிகள், சிக்கடீக்கள் மற்றும் டிட்மவுஸ்கள் ஆகியவை பரிடே குடும்பத்தில் வருகின்றன. இது பேஸ்ஸரின் பறவைகள் அடங்கிய குடும்பமாகும். இவை பொதுவாக வடக்கு அரைக்கோளம் மற்றும் ஆப்பிரிக்காவில் காணப்படுகின்றன. இவற்றில் பெரும்பாலானவை பருஸ் பேரினத்தில் வகைப்படுத்தப்பட்டிருந்தன.\n\n"}
{"id": "388678", "url": "https://ta.wikipedia.org/wiki?curid=388678", "title": "பொக்காரா பள்ளத்தாக்கு", "text": "பொக்காரா பள்ளத்தாக்கு\n\nபொக்காரா பள்ளத்தாக்கு (Pokhara Valley) நேபாளத்தின் மலைப்பாங்கான பகுதியின் இரண்டாவது பெரிய பள்ளத்தாக்கு ஆகும். இது நேபாளத்தின் மேற்குப் பகுதியில் அமைந்துள்ளது. பொக்காரா மற்றும் லேக்நாத் ஆகியவை இந்தப் பள்ளத்தாக்கில் உள்ள நகரங்கள் ஆகும். காத்மாண்டு சமவெளி பள்ளத்தாக்கின் மேற்காக 203 கிலோ மீட்டர் (126 மைல்கள்) தொலைவில் கண்டகி மண்டலத்தில் அமைந்துள்ளது. பொக்காரா நகரமானது நேபாளத்தின் முக்கிய நகரங்களில் ஒன்றாகும். காத்மாண்டு சமவெளியைப் போல இந்தப் பகுதியும் மண்ணின் களித்தன்மையும், திரவமாக்கும் திறனின் காரணமாகவும் எளிதில் நிலநடுக்கத்திற்கு இலக்காகும் பகுதியாகும். \n\nSection::::சுற்றுலா.\nபொக்காரா, நேபாளத்தில் உள்ள மிக பிரபலமான சுற்றுலாத் தலங்களில் ஒன்றாகும்.  பல சுற்றுலா பயணிகள் இமயமலைத் தொடரைப் பார்ப்பதற்காகவும், இங்குள்ள ஏரிகளைப் பார்ப்பதற்காகவும்  பொக்காரா பள்ளத்தாக்குக்கு வருகிறார்கள். பொக்காரா படகு சவாரி, மலையேற்றம், நீர்ச்சறுக்கு விளையாட்டு போன்றவற்றிற்கும் கூட பிரபலமானது ஆகும். மேலும், பல விதமான செயல்களின் (நடத்தல், தவழ்தல், நீந்துதல், மலையேறுதல் போன்ற செயல்கள்) கூட்டான தீர விளையாட்டான கேனோயிங் மற்றும் கயிறு கட்டி குதிக்கும் விளையாட்டு (பங்கி குதித்தல்) ஆகிய விளையாட்டுகளும் இங்கு பிரபலமானவையாகும். நேபாள சுற்றுலா வாரியத்தின் தகவலின் படி 2009 ஆம் ஆண்டில் பொக்காரா வருகை தந்த சுற்றுலாப் பயணிகள் எண்ணிக்கை 203,527 ஆகவும், அதே ஆண்டில் நேபாளம் வந்த சர்வதேச சுற்றுலா பயணிகள்  எண்ணிக்கை 509,956 ஆகவும் இருந்துள்ளது.  இந்த எண்ணிக்கை ஒவ்வோர் ஆண்டும் அதிகரித்து வருகிறது.\n\nSection::::ஏரிகள்.\nபொக்காரா பள்ளத்தாக்கில் உள்ள பல ஏரிகளில் பெவா ஏரி மிகப்பெரிய ஏரியாக உள்ளது. இந்த ஏரி நேபாளத்தின்  இரண்டாவது மிகப்பெரிய ஏரியுமாகும். இந்த ஏரியானது பொக்காரா பள்ளத்தாக்கு, சாரங்காட், மற்றும் காஸ்கிகாட் போன்ற பகுதிகளை உள்ளடக்கியது. மச்சப்புச்ரே (மீனின் வால்) மலையின் பிரதிபலிப்பினை இந்த ஏரியில் காணலாம்.  இந்த ஏரியில் பல சுற்றுலாப் பயணிகள் படகு சவாரி மற்றும் மீன்பிடித்தல் போன்ற பொழுதுபோக்குகளில் ஈடுபட்டு மகிழ்கின்றனர். பெவா ஏரியின் மற்றொரு முக்கிய ஈர்ப்பாக, ஏரியின் மத்தியில் ஒரு தீவினைப் போன்று காணப்படும் இரண்டு அடுக்கு பராகி பகவதி கோயில் அமைந்துள்ளது. பெவா ஏரியைத் தவிரவும், பெக்னாஸ் ஏரி பொக்காரா பள்ளத்தாக்கின் மற்றுமொரு புகழ்பெற்ற ஏரியாகும். பெக்னாஸ் ஏரியானது 650 மீ உயரத்தில், 3 சதுர கிலோ மீட்டர் பரப்பளவை உள்ளடக்கியதாகும்.\nSection::::குகைகள்.\nபொக்காரா பள்ளத்தாக்கின் அதிகமான சுற்றுலாப் பயணிகளைக் கவரும் இடங்களில் மகேந்திரா குகையும் ஒன்றாகும். இந்தக் குகையானது பாடுலேசாவ்ர் என்ற சிறிய நகரத்தில் அமைந்துள்ளது. மகேந்திரா குகை என்பது மறைந்த நேபாள அரசர் மகேந்திர பீர் பிக்ராம் சா தேவ் என்பவரின் நினைவாகப் பெயர் சூட்டப்பட்டுள்ளது. இந்தக் குகையானது ஒரு இயற்கையான சுரங்கம் போன்று அமைந்துள்ளது. இந்தக் குகைக்குள் ஒருவர் நடந்து செல்லும் போது குகையின் பக்கச்சுவர்களில் சுண்ணாம்புப் பாறைகள் போன்ற பலவிதப் பாறைகளைக் காணலாம். இந்தச் சுண்ணாம்புப் பாறைகளில் ஒளியானது படும்போது மின்னக்கூடிய தன்மை கொண்டவையாகும். நேபாளத்தின் இருள் நிறைந்த நோக்குமிடங்களுள் ஒன்றான மகேந்திரா குகையானது சுற்றுலாவாசிகளுக்கு இருளில் கண்டறியும் வாய்ப்பைத் தரும் குகையாக உள்ளது. வௌவால்களின் இயற்கையான வாழிடமாக உள்ள வௌவால் குகையானதும் பார்வையிடுவதற்குத் தகுதியான மற்றொரு இடமாகும். இந்தக் குகை மகேந்திரா குகையிலிருந்து 10 நிமிட நடை துாரத்தில் அமைந்துள்ளது. வௌவால் குகையானது 150 மீ நீளமும் மற்றும் 25  அடி உயரமும் கொண்டதாகும். இந்தக் குகையின் நுழைவு வாயிலானது மிகவும் குறுகியதாகவும், உள்பகுதியானது போதுமான அளவிற்கு அகலமானதாகவும் உள்ளது. 15 ஆயிரம் வகையிலான வௌவால் இனங்கள், இந்தக் குகையின் முக்கிய சிறப்பம்சம் ஆகும். யானைத் தும்பிக்கைகள் மற்றும் கடவுளர்களின் படங்களை குகையின் உட்புறச் சுவர்களில் காணலாம். \n\nSection::::சர்வதேச மலை அருங்காட்சியகம்.\nஒவ்வொரு ஆண்டும் எழுபதாயிரத்திற்கும் மேற்பட்ட உள்நாட்டு மற்றும் சர்வதேச சுற்றுலாப்பயணிகள் சர்வதேச மலைக் காட்சியகத்தைப் பார்வையிடுகின்றனர். இந்த அருங்காட்சியகத்தின் பதிவுருக்கள், ஆவணங்கள் உலகெங்கிலுமுள்ள மலைகளின் கடந்த கால மற்றும் நிகழ்கால வளர்ச்சி குறித்த தகவல்களைக் கொண்டுள்ளது. இந்த அருங்காட்சியகம் மகா இமயமலையின் அரங்கம், புகழ் பெற்ற மலைகளின் அரங்கம், உலக மலைகளின் அரங்கம் மூன்று காட்சியக அரங்குகளைக் கொண்டுள்ளது. இந்த அரங்கங்கள், நேபாள மக்களின் மரபு வழிக் கலாச்சாரங்கள் மற்றும் மதிப்புகளை குறிப்பிடும்வகையில் புகழ்பெற்ற சிகரங்கள், மலையேறுபவர்கள், மலைவாழ் மக்களின் கலாச்சாரம், வாழ்க்கை முறை, உயிரின வகைகள் மற்றும் மண்ணியல் போன்றவை குறித்த விவரங்களைத் தருகிறது. \n\n"}
{"id": "388681", "url": "https://ta.wikipedia.org/wiki?curid=388681", "title": "யங்கோன் பிரதேசம்", "text": "யங்கோன் பிரதேசம்\n\nயங்கோன் பிரதேசம் (\"Yangon Region\", முன்னர் ரங்கூன் பகுதி) மியான்மரின் ஒரு நிர்வாக பிரிவுப் பிராந்தியம் அல்லது மாநிலமாகும். இது கீழ் மியான்மரின் மையப்பகுதியில் அமைந்துள்ளது. இந்தப் பகுதி வடக்கு மற்றும் கிழக்கில் பாகோ பகுதியையும், தெற்கே மார்டாபன் வளைகுடாவையும், மேற்கில் அயெய்வரிடி பகுதியையும் எல்லைகளாகக் கொண்டுள்ளது.\n\nயங்கோன் மாநிலத்தின் தலைநகரமான யங்கோன் நகரம் முன்னாள் தேசிய தலைநகரமாகவும், நாட்டின் மிகப்பெரிய நகரமாகவும் உள்ளது. நாட்டின் மிக நன்கு வளர்ச்சியடைந்த பகுதியாகவும் பிரதான சர்வதேச நுழைவாயிலாகவும் உள்ளது. \nஇந்த மாநிலத்தின் பரப்பளவு 10,170 கிமீ (3,930 சதுர மைல்). .\n\nSection::::வரலாறு.\nவரலாற்று ரீதியாக இப்பகுதி முழுவதும் மொன் இன மக்கள் வாழ்ந்த பகுதியாக இருந்தது. அரசியல் ரீதியாக, இந்தப் பகுதி 1057 ஆண்டுக்கு முன்னதாக மொன் இராச்சியங்களால் கட்டுப்படுத்தப்பட்டது. 1057 ஆண்டுக்குப் பின்னர், சில விதிவிலக்குகளுடன், வடக்கில் பர்மன் இராச்சியங்கள் கட்டுப்பாட்டில் இருந்தன. 13 ஆம் நூற்றாண்டு முதல் 16 ஆம் நூற்றாண்டுகள் வரையும் (1287-1539) 18 ஆம் நூற்றாண்டில் சிறிது காலமும் (1740-1757), இந்தப் பிராந்தியத்தின் கட்டுப்பாடு பகோ அடிப்படையிலான மொன் இராச்சியத்தின் வசம் திரும்பியது. தான்லின் (சிரியாம்) மற்றும் அதன் சுற்றியுள்ள பகுதிகளும் 1599 முதல் 1613 ஆண்டு வரை \nபோர்த்துகீசியர்கள் கட்டுப்பாட்டில் இருந்தது. பல நூற்றாண்டுகளாக, கீழ் மியான்மரில் 18 ஆம் நூற்றாண்டின் மத்திய காலம் வரை மிக முக்கிய துறைமுக நகரமாக தன்லின் விளங்கியது. பின்னாளில் மன்னர் ஆலாங்பாயா ஆற்றின் ஓரத்தில், டகான் என்ற பெயரில் அமைந்த மிகப்பெரிய சவேடகன் அடுக்குத் தூபி அருகே ஒரு சிறிய கிராமத்தைத் தேர்ந்தெடுத்து விரிவுபடுத்திய பின்னர் தன்லினின் புகழ் குறையத் தொடங்கியது. \n\nமுதல் ஆங்கிலோ-பர்மிய போரில் (1824-1826) ஆங்கிலேயர் முதன்முதலாக யங்கோனைக் கைப்பற்றினர், ஆனால் போருக்குப் பிறகு பர்மாவின் நிர்வாகத்தைத் அவர்களிடமே திருப்பிக் கொடுக்கப்பட்டது. பிரித்தானியப் பேரரசு இரண்டாம் ஆங்கில-பர்மிய போரில் 1852 ஆம் ஆண்டில் யங்கோன் மற்றும் கீழ் பர்மாவை கைப்பற்றியது. பின்னர் பர்மாவின் வர்த்தக மற்றும் அரசியல் மையமாக யங்கோன் நகரை மாற்றியது. யங்கோன், பிரிட்டிஷ் பர்மா மற்றும் ஹந்தாவாடி மாகாணத்தின் தலைநகரமாகவும் இருந்தது, இப்பகுதி இன்று யங்கோன் மற்றும் பகோ பிரிவுகளை உள்ளடக்கியுள்ளது. பிரிட்டிஸ் பர்மிய அரசு வேலைசெய்வதற்காக இந்தியாவில் இருந்து தொழிலாளர்களையும் மற்றும் பொது ஊழியர்களையும் யங்கோனிற்கு அழைத்து வந்தது. பின்னாளில் 1930 ஆண்டில் யங்கோன் முழுவதும் இந்தியர்களால் நிறைந்திருந்தது மேலும் பர்மியர்களின் எண்ணிக்கை மூன்றில் ஒரு பகுதியாக குறைந்து விட்டது. முதலாம் உலகப் போர் மற்றும் இரண்டாம் உலகப் போருக்கு இடையில், யங்கோன் நகரம் பர்மிய தேசியவாத இயக்கத்தின் மையமாக இருந்தது. ஆங் சான், யு நு, ஊ தாண்ட் மற்றும் நீ வின் போன்ற பல எதிர்கால பர்மிய அரசியல் தலைவர்கள் அனைவரும் ஒரே நேரத்தில் ரங்கூன் பல்கலைக்கழக மாணவர்களாக இருந்தனர். யங்கோன் பிராந்தியம் ஏப்ரல் 1942 முதல் மே 1945 வரை சப்பானின் ஆக்கிரமிப்பின் கீழ் இருந்தது.\n\nசனவரி 1948 ஆண்டில் மியன்மார் ஐக்கிய இராச்சியத்திடமிருந்து சுதந்திரம் பெற்றப் பிறகு, ஹந்தாவாடி மாகாணமானது அதன் தலைநகரமாக யங்கோனைக் கொண்டு பெகு (பகோ) பிரிவு என மறுபெயரிடப்பட்டது. 1964 ஆம் ஆண்டில், யங்கோன் மாகாணம் பகோ மாகாணத்திலிருந்து பிரிந்தது. பகோ மாகாணத்தின் தலைநகர் யங்கோன்னில் இருந்து பகோவிற்கு மாற்றப்பட்டது. சூன் 1974 ஆண்டில், ஹந்தாவாடி மற்றும் ஹம்வாபி நகரங்கள் பகோ பிரிவிலிருந்து யங்கோன் பிரிவுக்கு மாற்றப்பட்டன. \n\n\n"}
{"id": "388683", "url": "https://ta.wikipedia.org/wiki?curid=388683", "title": "பக்தபூர்", "text": "பக்தபூர்\n\nபக்தபூர் (Bhaktapur) ( ), (மாற்று பெயர்கள்: குவாபா தேசம் ( ख्वप देस) மற்றும் பாத்கவுன்), இதனை பக்தர்களின் நகரம் என்றும் அழைப்பர். இந்நகரம் காத்மாண்டு சமவெளிவின் கிழக்கில், நேபாளத்தின் தேசியத் தலைநகரான காட்மாண்டிலிருந்து எட்டு மைல் தொலைவில், நேபாள மாநில எண் 3ல் உள்ள பக்தபூர் மாவட்டத்தில் உள்ளது. \n\nமத்திய வளர்ச்சி பிராந்தியத்தின், பாக்மதி மண்டலத்தில் அமைந்த எட்டு மாவட்டங்களில் ஒன்றான பக்தபூர் மாவட்டத்தின் நிர்வாகத் தலைமையிடமாக பக்தபூர் நகரம் உள்ளது. பத்து நகராட்சி மன்ற உறுப்பினர்கள் கொண்ட நகராட்சிக் குழு, பக்தபூர் நகராட்சியை நிர்வகிக்கிறது. \n\nதொன்மையான பக்தபூர் நகரத்தில், நேபாளத்தின் உலகப் பாரம்பரியக் களங்களில், இரண்டு பக்தபூரில் உள்ளது. அவைகள்: பக்தபூர் நகர சதுக்கம் மற்றும் சங்கு நாராயணன் கோயில் ஆகும்.\n\nஇந்நகரம் கடல் மட்டத்திலிருந்து 2500 அடி உயரத்தில் உள்ளதால், தட்ப-வெப்ப நிலை அதிக குளிரும், வெப்பமும் இன்றி சீராக உள்ளது.\n\nSection::::வரலாறு.\nகாத்மாண்டு சமவெளியின் நேவாரிகளின் மூன்று இராச்சியங்களில் பக்தபூர் இராச்சியம் மிகப் பெரிதாகும். நேவார் மல்ல வம்ச மன்னர்களின் இராச்சியத்தின் தலைநகராக பதினைந்தாம் நூற்றாண்டு முடிய பக்தபூர் நகரம் விளங்கியது. \n\nSection::::போர்கள்.\nமல்லர் வம்சத்தின் செயப்பிரகாசு மல்லாவிற்கும், கோர்க்க மன்னர் பிரிதிவி நாராயணன் ஷாவிற்கும் இடையே 1767ல் நடைபெற்ற கீர்த்திபூர் போரிலும், பக்தபூர் மன்னர் ஜெயப்பிரகாஷ் மல்லா தோற்றார். எனவே காத்மாண்டு சமவெளியில் இருந்த மூன்று முக்கிய நகரங்களான காட்மாண்டு, லலித்பூர் மற்றும் பக்தபூர் நகரமும், அதனுடன் இணைந்த கிராமப்புற பகுதிகளும் கோர்க்காலிகளின் மன்னர் பிரிதிவி நாராயணன் ஷாவின் ஆளுகையின் கீழ் சென்றது. .\n\nSection::::மக்கள் தொகை பரம்பல்.\n2011 நேபாள மக்கள் தொகை கணக்கெடுப்பின் படி, பக்தபூர் நகரத்தின் மக்கள் தொகை 83,658 ஆகும். \n\nஇந்நகரத்தில் பெரும்பாலனவர்கள் நேவார் மக்கள் ஆவார். இந்நகரத்தில் நேவாரி மொழி மற்றும் நேபாள மொழி அதிக பேசப்படுகிறது. மக்களில் பெரும்பான்மையோர், இந்து மற்றும் பௌத்தர்களாக உள்ளனர். பெரும்பாலன மக்கள் இதன் அருகே அமைந்த நகரங்கள் காட்மாண்டு மற்றும் லலித்பூர் ஆகும். \n\nபக்தபூர் நகரம், பண்டைய நேபாள நாட்டின் பண்பாடு, கட்டிடக்கலை, வரலாற்று நினைவுச் சின்னங்கள், கலைப்பொருட்கள், மட்பாண்டம், நெசவு, கோயில்கள், குளங்கள், சமயத் திருவிழாக்களை கொண்டதால், வெளிநாட்டுச் சுற்றுலாவினரை ஈர்க்கும் இடமாக உள்ளது. \n\nSection::::குறிப்பிடத்தக்க தலங்கள்.\nSection::::பக்தபூர் நகரச் சதுக்கம்.\nபக்தபூர் நகரத்தில் தொன்மையான அமைந்த பக்தபூர் நகர சதுக்கம், தௌமதி சதுக்கம், தத்தாத்திரேயர் சதுக்கம், மட்பாண்ட சதுக்கம் என நான்கு சதுக்கங்களைக் கொண்டது. காத்மாண்டு சமவெளியில், வெளிநாட்டுச் சுற்றலாப் பயணிகளை அதிகம் ஈர்க்கும் இடம் பக்தபூர் நகர சதுக்கமாகும். காத்மாண்டு சமவெளியில் உள்ள நான்கு உலகப் பாரம்பரியக் களங்களில் இதுவும் ஒன்று.\n\nமல்ல வம்சத்தின் யட்ச மல்லர் என்ற மன்னர் 1427இல் கட்டிய அழகிய மரச்சிற்பங்களுடன் கூடிய பக்தபூர் அரண்மனை 55 மரச்சன்னல்கள் கொண்டது. மன்னர் ரஞ்சித் மல்லர் என்பவர் எழுப்பிய பக்தபூர் அரண்மனையின் தங்கக் கதவுகளில், காளி, கருடன், தேவலோக தேவதைகளின் உருவங்கள் பொறிக்கப்பட்டுள்ளது. பக்தபூர் மன்னரின் அரண்மனையின் வலப்புறத்தில் அழகிய பசுபதிநாதரின் கோயில் உள்ளது.\n\nSection::::நயாதபோலா கோயில்.\nபகத்பூர் நகரத்தில் தௌமதி சதுக்கத்தில், நயாதபோலா பௌத்தக் கோயில் ஐந்து நிலைகள் கொண்ட பகோடா அமைப்பில் கட்டப்பட்டுள்ளது. நேவாரி மல்ல வம்ச மன்னர் இப்பகோடாவை 1701 - 1702 காலத்தில் கட்டினார். \n\nSection::::பைரவநாதர் கோயில்.\nபக்தபூரில் மூன்றடுக்கு பகோடா பௌத்தக் கட்டிடக் கலையில் அமைந்த பைரவநாதர் கோயிலை, மல்ல வம்ச மன்னர் ஜெகத் ஜோதி மல்லர் கட்டினார். \n\nSection::::தத்தாத்ரேயர் கோயில்.\nசிவபெருமானின் அம்சான தத்தாத்ரேயருக்கு அர்பணிக்கப்பட்ட இக்கோயில், மூன்று அடுக்குகள் கொண்ட பகோடா வடிவில் உள்ளது. இக்கோயில் ஐம்பத்தி நான்கு மரச்சன்னல்கள், கலைநயமிக்க சிற்பவேலைபாடுகளுடன் கூடியது. இதனை மல்ல வம்சத்து யக்ச மல்லர் (கிபி 1428 - 1482) கட்டினார். \n\nSection::::சங்கு நாராயணன் கோயில்.\nதிருமாலுக்கு அர்ப்பணிக்கப்பட்ட சங்கு நாராயணன் கோயில், பக்தபூரின் வடக்கில் ஆறு கிலோ மீட்டர் தொலைவில் உள்ளது. இக்கோயில் கிபி நான்காம் நூற்றாண்டில் கட்டப்பட்டதாகும். இக்கோயிலும் நேபாளத்தின் ஒன்பது உலகப் பாரம்பரியக் களங்களில் ஒன்றாகும். \n\nSection::::தா புக்கு (சித்த பொக்கரி) குளம்.\nதா புக்கு குளம், செவ்வக வடிவத்தில் அமைந்த பெரிய குளம். இது பக்தபூர் நகரத்தின் நுழைவு வாயில் உள்ளது. மல்ல வம்சத்தின் யட்ச மல்லர் கிபி பதினைந்தாம் நூற்றாண்டில் இக்குளத்தை நிறுவியதாக கருதப்படுகிறது.\n\nSection::::கைலாஷ் மகாதேவர் சிலை.\nபக்தபூர் நகரத்தில் அமைந்த 143 அடி உயரத்தில் அமைந்த கைலாஷ் மகாதேவர் சிலை, உலகின் உயரமான சிவபெருமான் சிலையாகும். இச்சிலை செப்பு, சிமெண்ட், தாமிரம் மற்றும் இரும்பால் செய்யப்பட்டதாகும். இச்சிலையின் பணி 2004ல் துவக்கப்பட்டது. 21 சூன் 2012ல் பொதுமக்கள் பார்வைக்கு திறக்கப்பட்டது.\n\nSection::::நிலநடுக்கங்கள்.\n1934ஆம் ஆண்டின் நிலநடுக்கத்தால் பக்தபூர் நகர சதுக்கம் சேதமடைந்தது. 1934 நிலநடுக்கதிற்கு முன்னர் மூன்று தொகுதிகளுடன் கோயில்கள் இருந்தது. 1934 நிலநடுக்கத்தில் 99 வாசல்களுடன் இருந்த பக்தபூர் அரண்மனை 6 வாசல்களுடன் மட்டுமே எஞ்சியிருந்தது. \n\n25 ஏப்ரல் 2015 அன்று காலை 11.56 மணியளவில் ஏற்பட்ட 7.8 ரிக்டர் அளவிலான நிலநடுக்கத்தில், பக்தபூர் நகரத்தின் பண்டைய கோயில்கள், அரண்மனைகள், நினைவுச் சின்னங்கள் கடும் சேதமடைந்தது. இதில் பெரும் சேதமடைந்த உலகப் பாரம்பரியக் களமான பக்தபூர் நகரச் சதுக்கமும் ஒன்றாகும். \n\nSection::::விழாக்கள்.\nபக்தபூர் நகர மக்களின் முக்கிய திருவிழாக்கள் தீபாவளி, ஹோலி, மகரசங்கராந்தி, நேபாள புத்தாண்டு மற்றும் சிறீ பஞ்சமியாகும். \n\nSection::::பிரபல கலாசாரத்தில்.\nலிட்டில் புத்தா எனும் ஹாலிவுட் திரைப்படத்தின் சில காட்சிகள் பக்தபூர் நகரத்தில் படமெடுக்கப்பட்டது. மேலும் பாலிவுட்டின் இந்தி மொழி ஹரே ராம ஹரே கிருஷ்னா மற்றும் பாபி திரைப்படங்களின் சில காட்சிகள் பக்தபூர் நகரத்தில் படமெடுக்கப்பட்டது..\n\n\nRetrieved: 8 May 2015\n\n"}
{"id": "388687", "url": "https://ta.wikipedia.org/wiki?curid=388687", "title": "டேஜியோன்", "text": "டேஜியோன்\n\nடேஜியோன் (\"Daejeon\") தென் கொரியாவின் ஐந்தாவது மிகப்பெரிய மாநகரமாகும். இங்கு 150000 மக்கள் வசித்து வருகின்றனர். இது தென்கொரியாவின் மையப்பகுதியில் அமைந்துள்ளது. போக்குவரத்து மையமாக உள்ளது. தென்கொரியாவின் தலைநகரான சியோலுக்கு மிக அருகில் உள்ள நகரமாகும்.\n\nSection::::புவியியல் அமைப்பு.\nடேஜியோன் நிலப்பரப்பு அகலத்தில் N36 ° 10'50 \"மற்றும் N36 ° 29'47\" மற்றும் நீளத்தில் E127 ° 14'54 \"மற்றும் E127 ° 33'21\" இடையே தென் கொரியாவில் உள்ளது.\n\nSection::::விளையாட்டு.\n2002 தென் கொரியாவில் நடைபெற்ற ஃபிஃபா உலகக் கோப்பையில் டேஜியோனில் உலகக் கோப்பை கால்பந்து மைதானம் அமைக்கப்பட்டது. இங்கு நடந்த இரண்டாவது சுற்றில் தென் கொரிய காற்பந்து அணி இத்தாலியைச் சந்தித்தது. மேலும் டேஜியோன் நகரை மையமாகக் கொண்டு K லீக் சவால் கால்பந்து கிளப் அணியான டேஜியோன் சிட்டிசன், தேசிய லீக் டேஜியோன் அணிகள் உள்ளன.\n\nSection::::வளர்ச்சி.\nமே 16, 2013 இல், டேஜியோன் நகரம் சர்வதேச அறிவியல் வியாபார பட்டை என தேர்ந்தெடுக்கப்பட்டது\nSection::::போக்குவரத்து.\nதென் கொரியாவில் டேஜியோன் போக்குவரத்து மையமாக உள்ளது. சியோங்குபுபு விரைவுச்சாலை மற்றும் ஒனாம் விரைவுச்சாலைகள் ஆகிய இரண்டு முக்கிய சாலைவசதிகளை பெற்றுள்ளது. மேலும் முக்கிய ரயில் பாதைகளான சியோங்குபுபு மற்றும் ஒனாம் இரயில்வே இரண்டும் இங்கு இணைக்கப்பட்டுள்ளன. KTX என்ற மிகுவிரைவு இரயில் டேஜியோன் மற்றும் சியோலுக்கு இடையே ஓடுகிறது. இதன் பயண நேரம் சுமார் 50 நிமிடங்கள் ஆகும்.\n\nடேஜியோனுக்கு அருகிலுள்ள வானூர்தி நிலையம் சேங்குச்சூ வானூர்தி நிலையம் ஆகும், இது டேஜியோனிலிருந்து முப்பது நிமிட பயணமாகும். டேஜியோனிலிருந்து, இன்சோன் பன்னாட்டு வானூர்தி நிலையத்திற்கும் நேரடிப் பேருந்து இணைப்புகளும் உள்ளன.\n"}
{"id": "388694", "url": "https://ta.wikipedia.org/wiki?curid=388694", "title": "2017 ஆகூங்க் எரிமலை வெடிப்பு", "text": "2017 ஆகூங்க் எரிமலை வெடிப்பு\n\n2017 ஆம் ஆண்டில்,இந்தோனேசியாவில் உள்ள பாலி தீவில் ஆகூங்க் மலையில் உள்ள  எரிமலையானது  கடுமையாக வெடித்து எரிமலைக் குழம்பைக் கக்ககத் தொடங்கியது. இதன் காரணமாக அப்பகுதியில் வாழும் மக்கள் உடனடியாக வெளியேற்றப்பட்டனர்.  வான்வழிப் போக்குவரத்தில் சீர்குலைவும் ஏற்பட்டது.  அன்று எச்சரிக்கையின் அளவு உச்சபட்சமாகி, வெளியேற்ற ஆணைகள் பிறப்பிக்கப்பட்டன.\n\nSection::::எரிமலை கக்குதல் நிகழ்வின் கால வரிசை.\nஎரிமலைக் குழம்பு வெளிப்படும் அளவிற்கான நிலநடுக்கங்கள் 2017 ஆகத்து 10 முதலே உற்றுநோக்கப்பட்டன. மேலும், அடுத்தடுத்த வாரங்களில் இந்த நிகழ்வின் தீவிரம் அதிகரித்து வந்தது.  அக்டோபரின் பிற்பகுதியில் இதன் தீவிரம் குறைய ஆரம்பித்தது. பின்னர் மீண்டும் நவம்பரின் பிற்பகுதியில் ஒரு பெரிய நிகழ்வு தொடங்கியது.\n\nSection::::முதல் பெரு நிகழ்வின் காலம்.\nSection::::செப்டம்பர்.\nசெப்டம்பர் 2017 இல், எரிமலையைச் சுற்றியுள்ள பகுதியில் நில அதிர்வுகளும் உருட்டொலிகளும் அதிகரிக்கத் தொடங்கின. இதன் காரணமாக,  122,500 அளவிலான மக்கள் எரிமலையைச் சுற்றிய அவர்களின் வாழிடங்களிலிருந்து வெளியேற்றப்பட்டனர். இந்தோனேசிய தேசிய பேரிடர் நிர்வாக ஆணையம் செப்டம்பர் 24 அன்று எரிமலையைச் சுற்றிய 12 கிலோ மீட்டர் தொலைவுப் பகுதியை வெளியேற்றப் பகுதியாக அறிவித்தது. எரிமலையின் வாய்ப்பகுதியில் செப்டம்பர் 13 ஆம் நாளன்று ஒரு தீப்பிழம்பு காணப்பட்டது.\n\nவெளியேற்றப்பட்டவர்கள் கிளங்கம், காரங்காசேம், பியூலிலெங் மற்றும் இதர பகுதிகளைச் சுற்றி விளையாட்டு அரங்கங்களிலும், சமுதாயக் கூடங்களிலும் தங்க வைக்கப்பட்டனர். டெம்புகு, ரென்டாங், காரங்காசேம் போன்ற பகுதிகளில் அமைந்துள்ள கண்காணிப்பு நிலையங்களில் நடுக்கங்களின் அளவு, அதிர்வெண்கள் மற்றும் நெருங்கி வரப்போகும் பெரிய அளவிலான எரிமலை வெடிப்புகளுக்கான சாத்தியக்கூறுகள் தொடர்ந்து கண்காணிக்கப்பட்டு வந்தன.\n\nசெப்டம்பர் 25 ஆம் நாள் 844 எரிமலை வெடிப்பு நிலநடுக்கங்களும், 26 செப்டம்பரின் நன்பகலில் 300 முதல் 400 வரையிலான நிலநடுக்கங்களும் உணரப்பட்டன. நிலநடுக்க ஆய்வாளர்கள், இதே போன்று மற்றைய எரிமலை வெடிப்புகள் நிகழ்ந்த போது ஏற்பட்ட தீவிரம் மற்றும் அதிர்வெண்கள் குறித்து எச்சரிக்கப்பட்டனர்.\n\nSection::::அக்டோபர்.\nஅக்டோபர் 2017 இன் பிற்பகுதியில் எரிமலையின் செயல் குறிப்பிடத்தக்க அளவிற்கு குறைந்தது. இதன் காரணமாக எச்சரிக்கையின் அளவு அக்டோபர் 29 இல் குறைக்கப்பட்டது.இரண்டாவது பெருநிகழ்வின் தொடக்கம் வரையிலும் எச்சரிக்கையின் அளவு 3 (உச்சபட்சம் 4) என்ற அளவிலேயே நீடித்தது. இந்த காலகட்டத்தில் எரிமலை வாயில் அவ்வப்போது தீப்பிழம்புகள் தோன்றியது கவனிக்கப்பட்டு வந்தன.\n\nSection::::இரண்டாவது பெரு நிகழ்வின் காலம்.\nSection::::செவ்வாய், நவம்பர் 21.\nநவம்பர் 21 அன்று ஒருங்கிணைந்த சர்வதேச நேரம் 09:05 இன் போது ஏற்பட்ட சிறிய அளவிலான நீராவியால் உந்தப்பட்ட வெடிப்பினால் ஏற்பட்ட சாம்பல் புகையானது கடல் மட்டத்திலிருந்து 3842 மீட்டர் உயரத்தை அடைந்தது. ஆயிரக்கணக்கான மக்கள் அந்தப் பகுதியை விட்டு விரைந்து வெளியேறினர். மேலும் 29,000 தற்காலிக அகதிகள் அருகாமையில் உள்ள 270 இடங்களில் தங்க வைக்கப்பட்டனர். \n\nSection::::சனிக்கிழமை, நவம்பர் 25.\nசனிக்கிழமையன்று அதிகாலையில் மாக்மாவினால் ஏற்படும் வெடிப்பு தொடங்கியது. இதன் காரணமாக ஏற்பட்ட வெடிப்பின் தீப்பிழம்பானது மலை முகட்டில் உள்ள எரிமலை வாயிலிருந்து 1.5–4 கி.மீ அளவுக்கு எழுந்ததாகவும், தெற்குப் பகுதியை நோக்கி நகர்ந்து சுற்றுப்புறம் முழுவதையும் கருஞ்சாம்பலாலான படிவால் மாசுபடுத்தியதோடு, ஆசுத்திரேலியா மற்றும் நியூசிலாந்துக்கான விமானங்களை இரத்து செய்யவும் காரணமாக இருந்துள்ளது. ஆரஞ்சு நிற ஒளிர்வானது எரிமலை வாயைச் சுற்றிலும் இரவில் காணப்பட்டது. இது புத்தம்புது மாக்மாவானது நிலத்தை அடைந்திருக்கக்கூடும் என்பதை உறுதி செய்தது. \nSection::::ஞாயிறு, நவம்பர் 26.\nஒ.ச.நே 23:37 அளவில மற்றுமொரு வெடிப்பு நிகழ்ந்தது. Ngurah Rai International Airport was closed next day, leaving many tourists stranded. எரிமலைப் பகுதியின் சுற்றுவட்டப் பகுதியில் 10 கிலோ மீட்டர் தொலைவுக்குள் வாழ்ந்த ஒரு இலட்சத்திற்கும் அதிகமான மக்கள் அந்த இடத்திலிருந்து வெளியேற உத்தரவிடப்பட்டனர். \n\nSection::::திங்கள், நவம்பர் 27.\n ஞாயிற்றுக் கிழமையின் வெடிப்பு மற்றும் கக்குதல் ஒரு சீரான இடைவெளியில் தொடர்ந்தது. மேலும் எரிமலையின் தெற்குப் பகுதியில் அமைந்த செலாட் மாவட்டத்தில் லகர்கள் வந்து சேர்ந்தனர். The Australian Government's Bureau of Meteorology reported that the top of the eruption column had reached an altitude of 9,144 m (5.7 miles). தென்கிழக்கு திசையில் சாம்பல் பரவுவது தொடர்ந்தது. இந்த எரிமலை வெடிப்பின் காரணமாக வளிமண்டலத்தில் வெளியிடப்பட்ட சாம்பல் வெளிப்பாடானது எரிமலையைச் சுற்றிலும் வாழும் மக்களடர்த்தி அதிகம் உள்ள பகுதிகளில் வாழும் 56  இலட்சம் மக்களைப் பாதிக்கக்கூடும் என்று மதிப்பிட்டுள்ளது. \n"}
{"id": "388700", "url": "https://ta.wikipedia.org/wiki?curid=388700", "title": "அமராபுரா", "text": "அமராபுரா\n\nஅமராபுரா மியான்மரின் மண்தாலே மாநிலத்தில் உள்ள ஒரு பண்டைய நகரம். அது மட்டுமல்லாமல் இந்நகரம் மியான்மரின் முன்னாள் தலைநகரமாகவும் செயல்பட்டிருக்கிறது தற்போது மண்தாலே பிரதேசத்தில் ஒரு நகரமாக இருக்கிறது. அமராபுராவின் மேற்கில் இர்ரவாடி ஆறும், சென்மைதாஸி நகரம் வடக்கிலும் மற்றும் தெற்கில் பண்டைய மியான்மரின் தலைநகரமாக இருந்த அவா (இன்வா) நகரம் சூழ்ந்துள்ளது. மன்னர் கோன்பாங் ஆட்சிக் காலத்தில் (1783-1821 மற்றும் 1842-1859 ஆண்டுகளில்) அமராபுரா இரண்டு முறை மியான்மரின் தலைநகராக இருந்தது. பின்னாளில் 1859 ஆண்டில் வடக்கில் 11 கிமீ தொலைவில் மண்டலை நகரத்திற்கு தலைநகரம் மாற்றப்பட்டது. இது வரலாற்று ரீதியாக தாங்மயோ (தெற்கு நகரம்) என அழைக்கப்படுகிறது. நகர்ப்புற விரிவாக்கத்தின் விளைவாக இன்று மண்டலையின் ஒரு பகுதியாக அமராபுரா உள்ளது. \n\nஇந்நகரம் பாரம்பரிய பட்டு மற்றும் பருத்தி நெசவு மற்றும் வெண்கல வார்பு வேலைகளுக்காக இன்றும் அறியப்படுகிறது. இது மண்டதலேயில் இருக்கும் ஒரு பிரபலமான சுற்றுலா தலமாக பயணிகள் தினசரி பயணமாகும் இடமாக உள்ளது.\n\nSection::::வரலாறு.\nஅமராபுரா நகரம் கோன்பாங் வம்சத்தை சார்ந்த மன்னர் போதவபாயாவால் உருவாக்கப்பட்டது. மே 1783 ஆம் ஆண்டில் அவர் தனது புதிய தலைநகரமாக அமராபுராவை நிறுவினார். புதிய தலைநகரம் பௌத்த சீர்திருத்தங்கள் மற்றும் கற்றல் மையமாக மாறியது. 1800 ஆம் ஆண்டில் இலங்கையில் இருந்த வந்த பௌத்த பிட்சுக்கள் இந்த நகரத்தில் உயர் பதவிகளைப் பெற்றனர் மற்றும் அமராபுர நிகாயா (அமராபுரா பிரிவு) ஆரம்பித்தனர். \n\n1810 ஆம் ஆண்டில் மக்கள் தொகை 170,000 கொண்டிருந்ததாக மதிப்பிடப்பட்டிருந்தது, ஆனால் இந்த நகரம் அதே ஆண்டில் தீயினால் அழிக்கப்பட்டது. மன்னர் போதவபாயாவின் பேரன் மன்னர் பாகிதாவ நவம்பர் 1821 ஆம் ஆண்டில் நீதிமன்றம் மற்றும் தலைநகரை அவா நகரத்திற்கு மாற்றினார். 1827 ஆம் ஆண்டுவாக்கில் அமராபுரா மக்கள் தொகை 30,000 மாக குறைந்ததாக மதிப்பிடப்பட்டள்ளது. மன்னர் பாகிதாவின் அடுத்த வாரிசான மன்னர் தாரவாடி, பிப்ரவரி 1842 ஆம் ஆண்டில் தலைநகரை மீண்டும் அமராபுராவிற்கு மாற்றினார். 1857 ஆம் ஆண்டு பிப்ரவரி மாதவாக்கில் மன்னர் மின்டான், அமராபராவிற்கு வடக்கில் சுமார் 11கிமீ தொலைவில் புதிய தலைநகரமாக மண்டலை நகரை கட்டமைக்க தொடங்கினார். 1852 ஆம் ஆண்டில் நடைபெற்ற இரண்டாம் ஆங்கில-பர்மிய போரில் மன்னரின் அரச கருவூலத்தில் செல்வங்கள் பெருமளவு குறைத்துவிட்டது, இதன் காரண்மாக மன்னர் மின்டான் மண்டலை நகரின் கட்டுமான செலவை ஈடுகட்ட முடிந்தளவு அமராபுரத்திலிருந்தே அதிகமான பொருட்களை எடுத்து மீண்டும் பயன்படுத்த முடிவு செய்தார். அமராபுரா அரண்மனை கட்டடங்கள் இடிக்கப்பட்டு பொருட்கள் அகற்றப்பட்டு யானைகளால் புதிய இடத்திற்கு கொண்டு செல்லப்பட்டது. சாலைகள் மற்றும் இரயில் பாதைகளுக்கான கட்டிடப் பொருட்களைப் பயன்படுத்துவதற்காக நகரின் சுவர்கள் இடிக்கப்பட்டு அதன் பொருட்கள் பயன்படுத்தப்பட்டது. பாகயா மடாலயத்திற்கு அருகே இப்போதும் ஒரு அகழி இருப்பது இன்றும் அறியப்படுகிறது. 1859 ஆம் ஆண்டு மே மாதம் மண்டலை நகரம் புதிய தலைநகரமாக அதிகாரப்பூர்வமாக ஏற்றுக்கொள்ளப்பட்டது, ​​ பழைய நகரத்தின் செயல்பாடு முற்றிலும் நிறுத்தப்பட்டது. \n\nஅமராபுரா நகரின் இடிபாடுகளை பார்க்குப் போது நகரின் மதில் சுவர் நான்கில் மூன்று பங்கு மைல் நீளம் கொண்டதாக இருந்திருக்கிறது. ஒவ்வொரு மூலையிலும் சுமார் 100 அடி உயரமுடைய ஒரு திட செங்கலால் கட்டப்பட்ட தூபி இருந்தது. நகரின் மிகவும் குறிப்பிடத்தக்க கட்டிடம் ஒரு பிரபலமான கோவில் ஆகும். இங்கு 250 உயரமான மர தூண்கள் கொண்டு அழ்குபடுத்தப்பட்டிருந்தது மற்றும் புத்தரின் ஒரு பெரிய வெண்கலச் சிலையும் அந்தக் கோவிலில் வைத்திருந்தனர். \n\n"}
{"id": "388701", "url": "https://ta.wikipedia.org/wiki?curid=388701", "title": "இன்வா", "text": "இன்வா\n\nஇன்வா அல்லது அவா (\"Inwa\" அல்லது \"Ava\",) என்பது மியான்மரின் மண்தாலே மாநிலத்தில் உள்ள ஒரு பழமையான நகரம். 14 ஆம் நூற்றாண்டு முதல் 19 ஆம் நூற்றாண்டு வரை தொடர்ந்து பர்மிய இராச்சியங்களின் பண்டைய ஏகாதிபத்திய தலைநகரமாக இருந்திருக்கிறது. வரலாறு முழுவதும், இந்நகரம் பலமுறை இடிக்கப்பட்டு மீண்டும் கட்டப்பட்டள்ளது. மார்ச் 1839 ஆம் ஆண்டில் தொடர்ச்சியாக ஏற்பட்ட பெரும் பூகம்பங்களால் இந்நகரம் அழிக்கப்பட்டது, பின்னர் இந்நகரம் கைவிடப்பட்டது. இந்த நகரம் இருந்ததற்கான ஒரு சில தடயங்கள் மட்டுமே இன்று இருந்தபோதிலும், மண்தாலே பகுதியில் ஒரு மிகப் பிரபலமான சுற்றுலாத்தலமாக இருக்கிறது.\n\nSection::::சொல்லிலக்கணம்.\nஇன்வா என்றப் பெயரின் பொருள் இலக்கியரீதியாக \"ஏரியின் வாய்\" என்பதாகும். இந்தப் பெயர் கயாக்சி மாவட்டத்தில் உள்ள இந்நகரத்தின் புவியியல் அமைப்பைப் பிரதிபலிப்பதாக உள்ளது. ஏனெனில் இந்நகரம் ஏரியின் அருகில் அமைந்துள்ளது. மற்றொரு கோட்பாடு இனாவாவில் இருந்து இன்வா பெறப்பட்டதாகக் கூறுகிறது, இதன் பொருள் \"ஒன்பது ஏரிகள்\" என்பதாகும். பாலி மொழியில் நகரின் பாரம்பரிய பெயர் இரத்தினபுரா (பொருள்-இரத்தினங்களின் நகரம்) என்பதாகும். \n\nSection::::வரலாறு.\nஇன்வா பர்மாவின் தலைநகரமாக கிட்டத்தட்ட 360 ஆண்டுகள், ஐந்து தனித்தனி சந்தர்ப்பங்களில், 1365 முதல் 1842 ஆண்டு வரை இருந்தது. இவ்வாறு பர்மாவின் முக்கிய ஆட்சி அதிகார மையமாக இருந்த இன்வாவின் பெயராலேயே 19 ஆம் நூற்றாண்டுவரை ஐரோப்பியர்கள் பர்மாவை அறிந்திருந்தனர்.\n\nSection::::அடித்தளம்.\nபுவியியல் ரீதியாக மேல் பகுதி பர்மாவில், அரிசி விளையும் கயாக்சி மாவட்டத்தில், இர்ராவாடி மற்றும் மயிடகி ஆறுகள் சங்கமிக்கும் இடத்தில் இன்வா அமைந்துள்ளது. அவாவின் இடம் 1310 ஆம் ஆண்டில் மன்னர் திஹாதுவால் தலைநகரம் அமைக்க சாத்தியமான தளமாகக் கருதப்பட்டது. எனினும் மன்னர் திஹத்து இறுதியில் 1313 ல் கிழக்கே சில மைல் தூரத்தில் பின்யாவில் தனது புதிய தலைநகரத்தைக் கட்டி எழுப்பினார். செப்டம்பர் 1364 ஆண்டில் சகாங் மற்றும் பின்யா ராஜ்யங்களை இணைத்த திஹதுவின் கொள்ளுப் பேரன் தாடோ மின்பியா, தனது புதிய தலைநகரமாக இன்வாவின் தளத்தைத் தேர்ந்தெடுத்தார். வடக்கில் இர்ரவாடி ஆற்றையும் கிழக்கில் மயிடகி ஆற்றையும் இணைக்கும் தென்மேற்காக அமைந்த கால்வாயால் உருவான செயற்கைத் தீவில் 26 பிப்ரவரி, 1365 ஆண்டில் இன்வா நிறுவப்பட்டது. ஏரி மற்றும் சதுப்பு நிலங்களை நிரப்புவதன் மூலம் அந்த செயற்கை தீவு உருவாக்கப்பட்டது.\nSection::::அவா காலம் (14 முதல் 16வது நூற்றாண்டு வரை).\n1555 ஆம் ஆண்டில் மன்னர் தடோ மின்பியாவால் இன்வா தலைநகரமாக மாற்றப்பட்டு அவா இராச்சியம் என்றழைக்கப்பட்டு, மேல் பகுதி பர்மாவின் பெரிய அரசியல் சக்தியாய் இருந்தது. இந்த காலகட்டத்தில், பிரதானமாக பாலி மொழியில் மட்டுமல்லாது உள்ளூர் பர்மிய மொழியிலும் எழுத முற்பட்ட துறவிகளின் முயற்சிகள் மூலம் பர்மிய இலக்கியம் நன்கு வளர்ச்சிப் பெற்றது. இந்தக் காலத்தில் தான் விமர்சனத்திற்குட்பட்ட பல பர்மிய சட்டக் குறியீடுகளின் இரண்டாம் தலைமுறை (தாம்மதாட்ஸ்) முந்தைய தொகுப்புகள், புதிய கவிதை வடிவங்கள் மற்றும் பழைய வேத வசனங்கள், ஆரம்பகால பர்மாவின் பர்மிய மொழியின் வரலாற்றுக் கூறுகள் அனைத்தும் திருத்தப்பட்டு பரிபூரணம் ஆனது. 1511 ஆம் ஆண்டு பிப்ரவரியில் இந்நகரில் உருவாக்கப்பட்ட புதிய \"நேர்த்தியான தங்க அரண்மனை\" மன்னர் சவேநன்கயாசின் பெயரால் அவரது இறப்புக்குப்பின் அறியப்படுகிறது. \n\n\n"}
{"id": "388713", "url": "https://ta.wikipedia.org/wiki?curid=388713", "title": "கோவை - 52 (எம் ஜி ஆர் - 100) (நெல்)", "text": "கோவை - 52 (எம் ஜி ஆர் - 100) (நெல்)\n\nகோ - 52 (\"CO - 52\") எனப்படும் இந்த நெல் வகையானது, தமிழ்நாடு அரசால் கொண்டாடப்படும் எம்ஜிஆர் நூற்றாண்டு விழாவை முன்னிட்டு தமிழ்நாடு வேளாண்மைப் பல்கலைக்கழகத்தால் எம்ஜிஆர் - 100 என பெயர் மாற்றப்பட்டு வெளியிடப்பட்டதாகும். பி பீ டீ - 5204 மற்றும் கோ - (ஆர்) - 50 (\"BPT 5204 / CO (R) 50\") நெல் இரகங்களை இணைத்து உருவாக்கப்பட்ட இது, தமிழ்நாட்டின் உயர் விளைச்சல் தரக்கூடிய புதிய நெல் வகையாகும்.\n\nSection::::வெளியீடு.\nதமிழக கோவை மாவட்டத்தின், கோவையில் அமைந்துள்ள தமிழ்நாடு வேளாண்மைப் பல்கலைக்கழகம் (\"TNAU\"), 2017 ஆம் ஆண்டு, இவ்வகை நெல் இரகத்தை வெளியிட்டது.\n\nSection::::காலம்.\nமத்திய, மற்றும் நீண்டகால நெற்பயிர்களில் ஒன்றான இது, 130 - 135 நாட்களில் அறுவடைக்கு வரக்கூடியதாக கருதப்படுகிறது. மேலும் இதுபோன்ற நெற்பயிர்கள் சாகுபடி செய்ய, சம்பா, முன் சம்பா, பின் சம்பா, பிசாணம், பின் பிசாணம், மற்றும் தாளடி \nபோன்ற பட்டங்கள் (பருவங்கள்) ஏற்றதாகும்.\n\n"}
{"id": "388723", "url": "https://ta.wikipedia.org/wiki?curid=388723", "title": "குமுக மட்ட நகரியம்", "text": "குமுக மட்ட நகரியம்\n\nமூன்றாம் ஆட்சி அடுக்கில், வியட்நாம் 1,581 சிறகங்களாகவும் 603 நகரியங்களாகவும் 8,978 குமுகங்களாகவும் பிரிக்கப்பட்டுள்ளது. நகரியம் (தித்திரான்) அலுவலகப்படி நான்காம் வகுப்பாகவோ ஐந்தாம் வகுப்பாகவோ பகுக்கப்படுகின்றன. மூன்றாம் ஆட்சி அடுக்கு அலகுகளில் சிறகம் (\"பூவோங்\"), நகரியம் (\"தித்திரான்\"), குமுகம் (\"சா\") ஆகியன சமத் தகுதி வாய்ந்தவையாகும்.\n\nநகரியம் (தித்திரான்) குயேன் எனும் ஊரக மாவட்டக் கட்டுபாட்டில் உள்ள மூன்றாம் அடுக்கு ஆட்சி அலகுகளாகும்.\n"}
{"id": "388727", "url": "https://ta.wikipedia.org/wiki?curid=388727", "title": "குயேன் (ஊரக மாவட்டம்)", "text": "குயேன் (ஊரக மாவட்டம்)\n\nஇரண்டாம் ஆட்சி அடுக்கில், வியட்நாம் 713 அலகுகளகப் பிரிக்கப்பட்டுள்ளது. நகரக மாவட்டம் (குவான்) Chữ nôm: (郡)), மாகாண நகரம் (\"தான்போதுரூசு துவோசுதின்.\"}}), மாவட்ட மட்ட நகரியம் (\"திசா\"}}), ஊரக மாவட்டம் (\"குயேன்\") ஆகியன சமத் தகுதி வாய்ந்த இரண்டாம் அடுக்கு ஆட்சிப் பிரிவுகளாகும்.\n\nகுயேன் (ஊரக மாவட்டம்) நேரடி ஆட்சியில் உள்ள நகராட்சிக்கோ மாகாணத்துக்கோ கட்டுபட்ட இரண்டாம் அடுக்கு ஆட்சி அலகு ஆகும். மூன்றாம் அடுக்கில் ஊரக மாவட்டம் குமுக மட்ட நகரியமாகவும் ஊரகக் குமுகங்களாகவும் பிரிக்கப்படுகின்றன.\n\n\n"}
{"id": "388731", "url": "https://ta.wikipedia.org/wiki?curid=388731", "title": "சித்வான் சமவெளி", "text": "சித்வான் சமவெளி\n\nசித்வான் சமவெளி (Chitwan Valley) ( தெற்கு நேபாளத்தின் உள் தெராய் பகுதியில், இமயமலையின் அடிவாரத்தில் உள்ளது. இச்சமவெளியின் சித்வான் தேசியப் பூங்கா நேபாளத்தின் பத்து உலகப் பாரம்பரியக் களங்களில் ஒன்றாகும். சித்வான் சமவெளி, நாராயணி மண்டலத்தின் மக்வான்பூர் மாவட்டம், நவல்பராசி மாவட்டம் மற்றும் சித்வன் மாவட்டம், பரத்பூர் மாவட்டம் என நான்கு மாவட்டங்களைக் கொண்டது. நேபாளத்தின் பல்லுயிர் மண்டலமாக விளங்கும் சித்வான் சமவெளி, 150 கிலோ மீட்டர் நீளமும், 30 - 48 கிலோ மீட்டர் அகலமும் கொண்டது. \n\nஇச்சமவெளியின் கிழக்குப் பகுதியில் \"ஹெதௌதா\" மற்றும் \"ரத்தினாகர்\" நகரங்களும், சமவெளியின் மையப் பகுதியில் பரத்பூர், \"ராயணன்கர்\" நகரங்களும் உள்ளது. \n\nஇமயமலையின் மகாபாரத மலைத்தொடரில் உற்பத்தியாகும் கிழக்கு ரப்தி ஆறு, சித்வான் சமவெளியில் கிழக்கு ரப்தி ஆறு கிழக்கு மேற்காக பாய்கிறது. பின்னர் நாராயணி ஆறு எனப்படும் கண்டகி ஆற்றுடன் கலக்கிறது. \n\nகிழக்கு ரப்தி ஆறு சித்வான் சமவெளியின் ஹெதௌதா நகரத்தின் வழியாக பாய்ந்து, பின்னர் மேற்கில் திரும்பி சமவெளியின் மையப் பகுதியை முழுமையாக நனைக்கிறது. பின்னர் கிழக்கு ரப்தி ஆறு, ஹெதௌதா நகரத்திற்கு மேற்கில் இருபது கிலோ மீட்டர் தொலைவில் உள்ள சித்வான் தேசியப் பூங்காவின் கிழக்கு எல்லையை சந்திக்கிறது. பின்னர் எழுபது கிலோ மீட்டர் தொலைவிற்கு பாயும் கிழக்கு ரப்தி ஆறு, நாராயணி ஆறு எனப்படும் இந்தியாவின் கண்டகி ஆற்றுடன் கலக்கிறது.\n\nSection::::நிர்வாகம்.\nசித்வான் சமவெளி நேபாளத்தின் நான்கு மாவட்டங்களில் பரவியுள்ளது. அவைகள்: மேற்கு வளர்ச்சி பிராந்தியத்தில் உள்ள லும்பினி மண்டலத்தின் நவல்பராசி மாவட்டம், சித்வன் மாவட்டம் மற்றும் மத்திய வளர்ச்சி பிராந்தியத்தில் உள்ள நாராயணி மண்டலத்தின் மக்வான்பூர் மாவட்டம் ஆகும். \n\nSection::::வரலாறு.\nபதினெட்டாம் நூற்றாண்டில் ஒன்றிணைந்த நேபாள இராச்சியம் அமைவதற்கு முன் வரை, சித்வான் சமவெளி காடுறை மக்களான கிராதர்களின் இராச்சியமாக இருந்தது. \n\nஇச்சமவெளியின் வரலாற்று புகழ்பெற்ற தலைநகரமாக \"உபர்தங்கதி\" நகரம் விளங்கியது.\n\nஇருபதாம் நூற்றாண்டின் துவக்கம் வரை சித்வான் சமவெளி முழுவதும் அடர்ந்த காட்டு நிலங்களாக இருந்தது. தற்போது சித்வான் சமவெளியில் பழங்குடி மக்களான தாரு மக்கள், தனுவார் மக்கள், தராய் மக்கள், மஜ்கி மக்கள் வாழ்கின்றனர். மேலும் செபாங் மக்கள், குரூங் மக்கள், மகர் மக்கள், சேத்திரி மக்கள், பகுன் மக்கள் போன்ற பழங்குடி மக்களும் வாழ்கின்றனர். \n\nசித்வான் சமவெளியில் 1980 முதல் மக்கள் தொகை வளர்ச்சி பெருகி, தற்போது இங்கு மக்கள் தொகை 2,60,000 ஆக உள்ளது. இம்மக்கள் முன்னூற்றி இருபது குடியிருப்புகளில் வாழ்கின்றனர்.\n\nSection::::பொருளாதாரம்.\nSection::::வேளாண்மை.\nசித்வான் சமவெளியில் நீர் வளமும், நில வளமும் நன்கு அமைந்துள்ளதால், வேளாண்மைப் பயிர்கள் பயிரிடுவது முக்கியத் தொழிலாக உள்ளது. இச்சமவெளியில் நெல், கரும்பு, வாழை, கடுகு, கோதுமை, பருப்பு மற்றும் எள் முதலியன அதிகம் பயிரிடப்படுகிறது.\nஇச்சமவெளி மக்கள் வேளான்மைத் தொழிலுடன் தேன் உற்பத்திக்கு தேனீ வளர்ப்புத் தொழிலும், பட்டு நூல் உற்பத்திக்கு, பட்டுப் புழு வளர்ப்புத் தொழில் மற்றும் பால், தயிர், வெண்ணெய், நெய் உற்பத்திக்கு பசு, எருமை, ஆடு போன்ற கால்நடைகளையும் வளர்க்கின்றனர். \n\nSection::::தொழில்கள்.\n1998ல் இச்சமவெளியின் ஹெதௌதா நகரத்தில் இருபத்தி இரண்டு தொழில் அலகுகள் இருந்தன. \n2007ல் நெசவு, வேதியல், சுண்ணாம்புக் கல் சுரங்கங்கள் மூலம் சமவெளியின் தொழில் துறை முன்னேறி வருகிறது. தேன் உற்பத்தி மற்றும் பட்டு நூல் உற்பத்தியை அதிகரிக்க சமவெளியில் தேனீ வளர்ப்பு மற்றும் பட்டுப் புழு வளர்ப்பு அதிகரித்துள்ளது. \n\nSection::::சுற்றுலா.\nநேபாளத்தின் மூன்றாவது சுற்றுலாத் தலமாக விளங்கும் உலகப் பாரம்பரியக் களங்களில் ஒன்றாக அறிவிக்கப்பட்ட, சித்வான் சமவெளியில் அமைந்த சித்வான் தேசியப் பூங்கா பன்னாட்டு சுற்றுலாப் பயணிகளை கவரும் வண்ணம் உள்ளது. சுற்றுலாத் துறையின் வாயிலாக இச்சமவெளி வெளிநாட்டு பணத்தை அதிகம் ஈட்டுகிறது. சித்வான் தேசியப் பூங்காவின் நுழைவுப் பகுதியான சௌரகாவில் சுற்றுலாப் பயணிகள் தங்கும் விடுதிகள் அதிகம் உள்ளது.\n\nசித்வான் தேசியப் பூங்காவின் மொத்த நிலப்பரப்பில் 70% காடுகள் கொண்டது. மேலும் உயரமான ஆசியா யானைப் புற்கள் இப்பூங்காவில் அதிகம் வளர்கிறது. இங்கு 700 வகையான காட்டுயிர்கள் உள்ளது. மேலும் பதினேழு வகையான பாம்பினங்கள், நட்சத்திர ஆமைகள், உடும்புகள், இத்தேசியப் பூங்கா வழியாக பாயும் நாராயணி-இரப்தி ஆறுகளில் 235 கரியால் வகை முதலைகள் உள்ளது. \n\n43 வகையான பாலூட்டிகள் கொண்ட இப்பூங்கா, அதிக வங்காளப் புலிகளைக் கொண்டது. வங்கப் புலிகளுடன், இந்தியச் சிறுத்தைகளும் இப்பூங்காவில் உள்ளது. மேலும் சோம்பேறிக் கரடிகள், நீர்நாய்கள், வங்காள நரிகள், புனுகுப் பூனைகள், தேன்வளைக்கரடிகள், கழுதைப்புலிகள் உள்ளன. செந்நாய்கள், தங்க நிற குள்ள நரிகள், மீன்பிடிப் பூனைகள், சிறுத்தைப் பூனைகள், பெரிய மற்றும் சிறிய ஆசிய மரநாய்கள், நண்டை உண்ணும் கீரிகள், மஞ்சள் நிற தொண்டை கீரிகள் அதிகம் கண்டறியப்பட்டுள்ளது. \n\nஒற்றைக் கொம்பு காண்டாமிருகங்கள், காட்டு யானைகள், காட்டெருதுகள் அதிகமாக உள்ளது. காட்டுப்பன்றிகள், கலைமான்கள், குரைக்கும் மான்கள், புள்ளிமான் கூட்டங்கள், புல்வாய்கள், நான்கு கொம்புகள் கொண்ட மறிமான்கள், செம்முகக் குரங்குகள், அனுமார் குரங்குகள், இந்திய எறும்பு தின்னிகள், இந்திய முள்ளம்பன்றிகள், பறக்கும் அணில்கள் மற்றும் தேவாங்குகள் காணப்படுகின்றன.\n\n"}
{"id": "388741", "url": "https://ta.wikipedia.org/wiki?curid=388741", "title": "குவான் (நகரக மாவட்டம்)", "text": "குவான் (நகரக மாவட்டம்)\n\nகுவான் (நகரக மாவட்டம்)\nஇரண்டாம் அடுக்கில் வியட்நாம் 713 ஆட்சி அலகுகளாகப் பிரிக்கப்பட்டுள்ளது. நகரக மாவட்டம் (குவான்) Chữ nôm: (郡)), மாகாண நகரம்(\"தான்போதிரூசு துவோசுதின்\"), மாவட்ட மட்ட நகரியம் (\"திசா\"), ஊரக மாவட்டம் (\"குயேன்\"}}) ஆகியன சமத் தகுதி வாய்ந்த இரண்டாம் அடுக்கு ஆட்சிப் பிரிவுகளாகும்.\n\nகுவான் (நகரக மாவட்டம்) நகராட்சிகளின் நேரடிக் கட்டுபாட்டில் அமையும் இரண்டாம் அடுக்கு ஆட்சிப் பிரிவுகளாகும். மூன்றாம் அடுக்கில், நகரக மாவட்டம் சிறகங்களாகப் (பூவோங்) பிரிக்கப்படுகின்றன.\n\nSection::::வியட்நாமின் நகரக மாவட்டங்கள்.\nகனாய் (10 நகரக மாவட்டங்கள்)\n\n\nஓ சி மின் நகர் (19 நகரக மாவட்டங்கள்)\n\n\nகைப்போங் (7 நகரக மாவட்டங்கள்)\n\n\nதா நாங் (6 நகரக மாவட்டங்கள்)\n\n\nசாந்தோ (5 நகரக மாவட்டங்கள்)\n\n"}
{"id": "388772", "url": "https://ta.wikipedia.org/wiki?curid=388772", "title": "சிக்கிமின் வரலாறு", "text": "சிக்கிமின் வரலாறு\n\nசிக்கிமின் வரலாறு என்பது, 1642 ஆம் ஆண்டில் தற்போதைய வடகிழக்கு இந்தியா மற்றும் நேபாளத்தில் பல ஆட்சியாளர்கள் இருந்த போது நிறுவப்பட்ட ஒரு இராச்சியத்தின் காலத்திலிருந்து வருகிறது. அந்த சமயத்தில் இருந்த சிக்கிமானது தனி நாடாக இருந்து வந்தது அதன் அரசர் சோக்யால் அல்லது தர்ம ராஜா என அழைக்கப்பட்டார். இந்த நாடானது 1975 மே 16 வரை மன்னரின் ஆட்சியின் கீழ் சுதந்திர நாடாக இருந்தது. சுதந்திர சிக்கிம் நாட்டின் கடைசி மன்னராக பல்டன் தொண்டூப் நம்கையால் என்பவர் இருந்தார். சிக்கிமானது பண்டைய இந்து மற்றும் திபெத்தியர்களிடையே தொடர்புகள் கொண்டு இருந்தது, அதைத் தொடர்ந்து 17 ஆம் நூற்றாண்டில் பௌத்த இராஜ்யமான சோக்யால் நிறுவப்பட்டது. 18 ஆம் நூற்றாண்டின் துவக்கத்தில், பிரித்தானியப் பேரரசானது திபெத்தில் வணிக வழித்தடங்களை நிறுவ முயன்றது, இது சிக்கிமை பிரித்தானியரின் மேலாதிக்கத்தின் கீழ் கொண்டு வந்தது. இது 1947 இல் அது சுதந்திரம் பெறும் வரை நீடித்தது. ஆதன்பின் சிக்கிம் சுதந்திரமான நாடாக இருந்து, 1975 இல் வாக்கெடுப்பு நடத்தப்பட்டு இந்தியாவுடன் இணைக்கப்பட்டது.\n\nSection::::பழங்கால வரலாறு.\nகி. மு. 1500 இல் கிராந்தி மன்னர் யாலம்பார் நடு நேபாளத்தைக் கைப்பற்றினார். அவரது நாடு மேற்கில் திரிசுலி ஆற்றிலிருந்து கிழக்கில் டீஸ்டா ஆறுவரை விரிவுபடுத்தப்பட்டது. பழங்கால இந்து இதிகாசங்களின்படி, அருச்சுனன் முன்பு சிவபெருமான் வேட்டைக்காரனாக தோன்றியதாக சொல்லப்படுகிறது. அவ்வாறு சிவன் தோன்றிய இடமாக சொல்லப்படும் கீரேச்வர் கோவில் மேற்கு சிக்கிமின் லெக்சிப்பில் உள்ளது.\n\n7 ஆம் நூற்றாண்டில், தென்குங் ஆடெக் லெப்கா பழங்குடியினரை ஒருங்கிணைத்து தன்னை பழங்குடிகளின் அரசராக அறிவித்துக்கொண்டார். இதேபோல், லிம்புவ பழங்குடியினரால் தேர்ந்தெடுக்கப்பட்ட பத்து தலைவர்களால் அல்லது அவர்களது குடும்பங்களில் இருந்து (பழங்குடி குடியரசுக் குழு) குழுவினர் ஆண்டனர். பல இந்து நூல்களில் சிக்கிம் பற்றி குறிப்பிடப்பட்டுள்ளது, ஏனென்றால் பௌத்த துறவி குரு ரன்போச்சே அல்லது பத்மசம்பவர் 9 ஆம் நூற்றாண்டில் இப்பகுதியைக் கடந்து வந்ததாக கூறப்படுகிறது. புராணங்களின் படி, குரு இந்த நிலத்தை ஆசீர்வதித்து, புத்தமதத்தை சிக்கிமுக்கு அறிமுகப்படுத்தினார். திபெத்தியர்கள் சிக்கிமில் குடியேறியதையும், சிக்கிமில் முடியாட்சியை நிறுவியதைப் பற்றி பல கதைகள் நிலவுகின்றன. ஒரு பிரபலமான கதையாக 13 ஆம் நூற்றாண்டில், கிழக்கு திபெத்தில் உள்ள காம் நகரத்தில் உள்ள மாய்யாக் அரண்மனையில் இருந்த ஒரு இளவரசியான குரு டாஷி, தனது அதிர்ஷ்டத்தைத் தேட தெற்கே பயணிக்கும்படி ஒரு இரவு தெய்வீக வெளிப்பாட்டை உணர்ந்தார். அதன்படி குரு தாஸ் சும்பி பீடபூமியில் குடியேறினார். இந்த காலப்பகுதி குறித்து மக்கள் மற்றும் மொழியியல் ஆய்வுகள் நடத்தப்படவில்லை, ஆனால் இப்பகுதியில் லேப்சாஸ், லிம்பஸ், மாகர் மற்றும் சில பூட்டியா இனமக்கள் பிந்தைய காலங்களில் குடியேற்றப்பட்டதாகத் தெரிகிறது.\n\nSection::::சிக்கிம் இராச்சியம்.\n1641 வாக்கில், லெப்சா, லிம்புகள், மாகாரர்கள் போன்ற மக்கள் வெவ்வேறு கிராமங்களில் சுயாட்சியுடன் இயங்கிவந்தனர். லிம்பு மற்றும் மாகாரா பழங்குடியினர் தொலை மேற்கு மற்றும் தெற்கு பகுதிகளில் வாழ்ந்துவந்தனர். 17 ஆம் நூற்றாண்டின் முற்பகுதியில் பூட்டியாக்கள் திபெத்தில் நிலவிய சிவப்பு தொப்பிகள் மற்றும் மஞ்சள் தொப்பிகள் இடையே நிகழ்ந்த மோதல்கள் காரணமாக சிக்கிமில் தஞ்சம் அடையும் நிலைக்குத் தள்ளப்பட்டனர். இங்கு குடியேறிய பூட்டியா இனக்குழுவினர், அங்கு வாழ்ந்த மக்களை சிக்கிமின் பூழ்வீக சமயத்திலிருந்து புத்த சமயத்துக்கு மாற்ற முயன்று, அதில் ஓரளவுக்கு வெற்றியும் பெற்றனர். திபெத்திய லாமாக்கள் சிக்கிமில் ஒரு பௌத்த ராஜ்யத்தை நிறுவ முயன்றார், அதனால் திபெத்திய மாதிரியான லோகா அரச வம்சம் உருவானது.\n\nSection::::பூட்டான், நேபாளப் படையெடுப்புகள்.\n1670 ஆம் ஆண்டில் புன்ட்சோங் நம்க்யாலுக்குப் பிறகு அவரது மகன், டென்சுங் நாம்யால் என்பவர் ஆட்சிக்கு வந்தார். இந்த சோக்யால் ஆட்சியில் நாடு அமைதியாக இருந்தது, நாட்டின் தலைநகரானது யூக்சோம் நகரிலிருந்து ரபெண்டெஸ் நகரத்துக்கு மாற்றப்பட்டது. அரசரின் இரண்டாவது மனைவியின் மகனான சக்டோர் நம்கியால், 1700 ஆம் ஆண்டு அரசாட்சி கைப்பற்றப்பட்டது. இதைத் தொடர்ந்து அவரது ஒன்றுவிட்ட அக்காள் பெண்டியன்குமு, பூடானின் உதவியுடன் அவரை ஆட்சியில் இருந்து அகற்றினார். 1700 முதல் 1706 வரை சக்டோர் நாம்கால் சிக்கிமை ஆண்டுவந்தபோது, சிக்கிம் மன்னர் மூன்றாவது சோகையால் என்பவர் படையெடுத்துவந்து சிக்கிமின் பெரும்பகுதியைக் கைப்பற்றினார். இதனால் சக்டோர் நாம்கால் திபெத்தில் தஞ்சமடைந்தார். இதன் பின்னர் திபெத்தியர்கள் பூட்டானிய இராணுவத்தை வெளியேற்றி, நாம்காலை மீண்டும் சிக்கிமுக்கு அழைத்து வந்தனர். சக்டோருக்குப் பின் அவரது மகன் கியுர்மத் நம்க்யால் 1717 இல் ஆட்சிக்கு வந்தார். கியுர்மத் நம்க்யால் ஆட்சியில் நேபாளம் மற்றும் சிக்கிமுக்கு இடையே பல சண்டைகள் நடந்தன. கியுர்மத்துக்கு முறையற்றவகையில் பிறந்தவரான இரண்டாம் நன்ஜால், 1733 இல் தனது தந்தையிடமிருந்து ஆட்சியைக் கைப்பற்றினார். இவர் காலத்தில் பூட்டானியர்கள் மேற்கொண்ட தாக்குதல்களை எதிர்கொள்ள நேரிட்டது மேலும் நேபாளிகள் இவர்களின் தலைநகரான ரபெண்டெஸை கைப்பற்றினர் இதனால் ஆட்சியில் குழப்பம் நிலவியது.\n\n1780 முதல் 1793 வரை டென்சிங் நம்க்யால், ஆட்சி புரிந்தார் இவர் சோக்யால்களில் பலவீனமான ஆட்சியாளராக இருந்தார், அவருடைய நாட்டின் பெரும்பான்மைப் பகுதியானது நேபாளம், சிக்கிம் ஆகியவற்றால் கையகப்படுத்தப்பட்டது. 1788 ஆம் ஆண்டு, நேபாள கோர்கா இராணுவம் சிக்கிம்மீது படையெடுத்தது, லிம்புவானா மற்றும் முன்னாள் தலைநகரான ரெட்டெண்ட்ஸை ஆகியவற்றை சூறையாடியது. சிக்கிம் மன்னர் இரண்டாவது முறையாக திபெத்தில் தஞ்சமடைந்தார். 1788 ஆம் ஆண்டு, திபெத்தின் 8 வது தலாய் லாமா ரெனா ஸாங்கில் சும்பி பீடபூமியில் (இன்றைய யாதோங் கவுண்டி) அவரை தங்க வைத்தார். சீனாவின் உதவியுடன் அவரது மகன் துஷ்புது நாம்யாலை 1793 ல் சிக்கிமுக்கு திரும்பினார். அவர் தன் தலைநகரை டும்லொங்கிற்கு மாற்றினார்.\n\nSection::::பிரிட்டிஷ் பேரரசுடன் உறவு.\nஅருகில் உள்ள இந்தியாவுக்கு பிரித்தானியர் வந்தனர். நேபாளத்தின் கோர்கா இராச்சியத்தின் பொது எதிரியான பிரித்தானியரிடன் சிக்கிம் கைகோர்தது. இதனால் சிக்கிமை பழிவாங்க நேபாளப் படைகள் சிக்கிம் மீது தாக்குதல் நடத்தியது. இது ஆங்கிலேய-நேபாளப் போருக்கு தூண்டுதலாகி பிரித்தானிய கிழக்கிந்திய கம்பெனி நேபாளத்தை 1814 இல் தாக்கத் தொடங்கியது. போரின் முடிவில் பிரிட்டிஷ் மற்றும் நேபாளத்திற்கு இடையே ஒப்பந்தமான - சூகாலி உடன்படிக்கையும், சிக்கிம் மற்றும் பிரிட்டிஷ் இந்தியா இடையே - டிலிடியா உடன்படிக்கைகள் கையெழுத்தாயின. \n1817 இல் நேபாளத்தால் கைப்பற்றப்பட்ட சிக்கிமின் பகுதிகள் மீண்டும் சிக்கிமுடன் இணைக்கப்பட்டன.\n\nஇதற்கிடையில், பிரித்தானியர் திபெத்துடன் வர்த்தக உறவுகளைத் தொடங்குவதற்கு ஒரு பாதையைத் தேடிக்கொண்டிருந்தது. சிக்கிம் வழியாக பண்டைய பட்டுச் சாலையை அடையும் வழிக்கு ஏற்றதாக இருப்பதை பிரித்தானியர் கண்டனர். அச்சூழலில் திபெத்தில் வளர்ந்து வந்த உருசிய செல்வாக்கை முடக்குவதும் இந்த பாதை இணைப்புகளை நிறுவுவதற்கான இன்னொரு காரணமாக இருந்தது. 1825 இல் சிக்கிமில் தொடங்கிய உள்நாட்டுக் குழப்பத்தையடுத்து சிக்கிமைக்கு பாதுகாப்பளிக்கும் வாய்ப்பு பிரிட்டனுக்கு கிடைத்தது. இந்த உறவு மகிழ்ச்சியற்றதானது, சிக்கிமிலிருந்து பிரித்தானிய பகுதிக்கு எளிதாக குற்றவாளிகள் தப்பிச் சென்றுவிடுவதால். அதற்கு இழப்பீடாக, பிரிட்டிஷ் அரசாங்கம் சிக்கிம் மன்னருக்கு ரூ. 1841 முதல் 3,000 வரை வழங்கியது, பின்னர் அது ரூ. 12,000 ஆக ஆனது.\n\n1849 ஆம் ஆண்டில், பிரித்தானிய டாக்டர் அர்கிபால்ட் காம்ப்பெல், பின்னர் டார்ஜிலிங் கண்காணிப்பாளரும், தாவரவியலாளருமான ஜோசப் ஹூக்கரும், சிக்கிமின் மலைகளில் பிரிட்டனின் அனுமதியுடன் சென்றனர், ஆனால் திபெத்தின் சோ சா லா பகுதிக்குள் நுழைந்தனர். அவர்கள் திபெத்தியர்களின் தூண்டுதலால் சிக்கிம் அரசாங்கத்தால் தடுத்துவைக்கப்பட்டனர், இது இமாலய இராச்சியத்திற்கு எதிராக பிரிட்டிசார் போர் நடவடிக்கையில் ஈடுபட வழிவகுத்தது. அடுத்தடுத்த இரத்தக்களரிகள் தவிர்க்கப்பட்டாலும், பிரிட்டித்தானியர் டார்ஜீலிங் மாவட்டத்தையும் 1861 ஆம் ஆண்டில் டெரேயையும் தன்னோடு இணைத்துக்கொண்டது. அதே ஆண்டில், இதுகுறித்த தும்கொங் உடன்படிக்கை சிக்கிம் மற்றும் இடையே உண்டானது.\n\n\"பிரித்தானிய சிக்கிம்\" உடன், \"சுதந்திரமான சிக்கிம்\" பரப்பளவில் தலைநகரத்தை மையமாகக் அதைச் சுற்றிய நிலப்பரப்பைக் கொண்டதாக இருந்தது.\nSection::::சுதந்திர முடியாட்சி.\nபிரிட்டனிடமிருந்து 1947 இல் சிக்கிம் சுதந்திரம் அடைந்தது. அதை இந்திய ஒன்றியத்துடன் இணைக்கும் முயற்சி நடைபெற்றது. ஆனால் இந்திய ஒன்றியத்தில் சேர்வதற்கு சிக்கிம் மக்களிடையே நடந்த பொது வாக்கெடுப்பு தோல்வியுற்றது. இதன் பிறகு இந்தியப் பிரதமர் ஜவஹர்லால் நேரு சிக்கிமின் சிறப்புப் பாதுகாப்பிற்கு ஒப்புக் கொண்டார். இந்தியாவைச் சார்ந்த சுதந்திர நாடாக சிக்கிம் இருந்து. சிக்கிமின் வெளியுறவு, பாதுகாப்பு போன்றவை இந்தியாவின் கட்டுப்பாட்டில் இருந்தது. 1953 ஆம் ஆண்டு மாநில சபை நிறுவப்பட்டது, அது 1973 வரை நீடித்தது.\n\n1962 ஆம் ஆண்டு, இந்தியாவும், சீன மக்கள் குடியரசும் போரில் ஈடுபட்டன. சிக்கிம் ஒரு சுதந்திரமான நாடாக இருந்தாலும் இந்திய எல்லைப் பாதுகாவலர்கள் மற்றும் சீன வீரர்களுக்கு இடையில்நாதூ லா கணவாயில் மோதல் நிகழ்ந்தது. \nபோருக்குப் பின், இந்த பண்டைய கணவாய் மூடப்பட்டது (இது 2006 சூலை 6 இல் மீண்டும் திறக்கப்பட்டது).\n\nபழைய மன்னர் டாஷி நாம்கால் 1963 இல் புற்று நோயால் பாதிக்கப்பட்டு இறந்தார். பரம்பரையின் கடைசி மன்னரான பால்தன் தொண்டூப் நம்க்யால், 1965 இல் அரியணை ஏறினார். சிக்கிமின் சுதந்திந்திரத்தை மதித்து அதை பாதுகாத்த இந்திய பிரதமர் நேரு 1964 இல் மறைந்தார். அதன்பிறகு சிக்கிம் மன்னரின் அரியணை ஆட்டம் கண்டது. 1966 இல் இந்தியப் பிரதமரான இந்திரா காந்தி, சுதந்திர சிக்கிம் நாடு அல்லது அதன் முடியாட்சியை ஏற்றுக் கொள்வதில் பொறுத்துக்கொள்ள இயலாதவராக இருந்தார்.\n\n1970 களின் முற்பகுதியில், முடியாட்சிக்கு எதிரான சிக்கிம் தேசிய காங்கிரசு புதிய தேர்தலையும், நேபாளிகளுக்கு அதிக பிரதிநிதித்துவத்தையும் கோரியது.\n\n1973 ஆம் ஆண்டு, அரண்மனைக்கு முன்னால் ராயல்டி எதிர்ப்பு கலவரம் ஏற்பட்டது. இதனால் பாதுகாப்புக்கு இந்தியாவுக்கு முறையான வேண்டுகோள்விடப்பட்டது. சிக்கிம் நிலையற்று உள்ளதால் அதில் சீனாவின் தலையீடு நிகழ வாய்ப்புள்ளதாவும், நிலவியலில் திபெதின் ஒரு பகுதியாக சிக்கிம் உள்ளதால், அங்கு சீனாவை சிக்கிம் அழைக்க வாய்ப்புள்ளதாக இந்தியா கவலையுற்றது. இந்திய அரசாங்கம் பி. எஸ். தாஸ் என்பவரை சிக்கிமில் தலைமை நிர்வாகியாக நியமித்தது. அவர் சிக்கிமின் மன்னரிடமிருந்து நாட்டைத் தன் கட்டுப்பாட்டுக்குள் கொண்டுவந்தார்.\n\nமன்னர் மற்றும் தேர்ந்தெடுக்கப்பட்ட காசி (பிரதம மந்திரி) லென்பெப் டோரிஜி ஆகியோருக்கு இடையே பணிப்போர் துவங்கி அது சட்டமன்றத்தின் கூட்டத்தை தடுக்கும் முயற்சியை ஏற்படுத்தியது. அமைச்சரவையால் பிரதமர் தேர்ந்தெடுக்கப்பட்டார், அமைச்சரவை முடியாட்சி தொடர்வதை ஒருமனதாக எதிர்த்தது.\n\nசிக்கிமின் பிரதமர் டோரிஜி இந்திய பாராளுமன்றத்திற்கு மாநில பிரதிநிதித்துவம் வேண்டி முறையிட்டார். அப்போது இந்திய இராணுவம் தலையிட்டு சோக்யாலின் படைகளை முறியடித்துத் தலைநகர் கேங்டாக்கை தன் வசம் எடுத்துக்கொண்டது. அதைத் தொடர்ந்து 1975 ஏப்ரல் 14 அன்று சிக்கிமில் வாக்கெடுப்பு நடத்தப்பட்டது, அதில் பெரும்பான்மையான மக்கள் சோக்யால் அரசை மீண்டும் பதவியில் அமர்த்த விரும்பவில்லை. இதை இந்திய ஒன்றியத்துடன் இணைவதற்கானமறைமுக வாக்களிப்பாக எடுத்துக்கொள்ளப்பட்டது. 1975 ஏப்ரல் 26 அன்று சிக்கிம் இந்தியாவின் 22 வது இந்திய மாநிலமாக மாறியது. 1975 மே 16 அன்று, சிக்கிம் அதிகாரப்பூர்வமாக இந்திய ஒன்றியத்தின் ஒரு மாநிலமாக மாறியது அதன் முதலமைச்சராக லீண்ட் டோர்ஜி ஆனார். \n\nஇவ்வாறு சோழயலின் முடியாட்சி அகற்றப்பட்டு முடிவடைந்தது.1982 ஆம் ஆண்டு, பால்தன் தொண்டப்பு அமெரிக்காவில் புற்றுநோயால் இறந்தார்.\n\nSection::::இந்திய மாநிலம்.\n1979 சட்டமன்றத் தேர்தலில் நாக பகதூர் பண்டாரி சிக்கிமின் முதல்வராக தேர்ந்தெடுக்கப்பட்டார். 1984 மற்றும் 1989 ஆம் ஆண்டுகளில் மீண்டும் பண்டாரி வெற்றிபெற்றார். 1994 இல், பவன் குமார் சாம்லிங் சிக்கிமின் முதல்வராக ஆனார். பின்னர் 1999, 2004, 2009, 2014 தேர்தல்களில் வென்று ஆட்சி அமைத்துள்ளார்.\n\nசீனா சிக்கிமை இந்தியாவால் ஆக்கிரமக்கப்பட்ட ஒரு நாடாகவே கூறிவந்தது. 2000-ல் பெளத்த மதத்தின் 17வது கரம்பா எனத் தலாய் லாமாவால் அறிவிக்கப்பட்டு, சீன அரசாலும் அவ்வாறே ஏற்றுக்கொள்ளப் பட்ட டோர்ஜே திபெத்திலிருந்து தப்பித்துச் சிக்கிம் மாநிலத்தில் உள்ளரும்டெக் மடாலயத்துக்கு வந்தபோது சீனா கொந்தளித்தது.\n\n2003-ல் சிக்கிம் இந்தியாவின் ஒரு மாநிலம் என சீனா ஏற்றுக்கொண்டது. 2005 இல் நாதுலா மற்றும் செலப் லா கணவாய் ஆகிய கணவாய்களைத் திறக்க இரண்டு அரசாங்கங்களும் ஒப்புக்கொண்டன.\n\n2011 செப்டம்பர் 18 அன்று ஏற்பட்ட6.9 நிலநடுக்கத்தில் சிக்கிம் மாநிலம், நேபாளம், பூட்டான், வங்காளம், திபெத் ஆகிய நாடுகளில் குறைந்தது 116 பேர் கொல்லப்பட்டனர். \nசிக்கிமில் மட்டும் 60 க்கும் மேற்பட்டவர்கள் உயிரிழந்தனர், அதில் கேங்டாக் நகரம் கணிசமான அளவு சேதமுற்றது.\n\n\n\n"}
{"id": "388800", "url": "https://ta.wikipedia.org/wiki?curid=388800", "title": "வான் உச்சி நிழற்படக் கருவி", "text": "வான் உச்சி நிழற்படக் கருவி\n\nவான் உச்சி நிழற்படக் கருவி (zenith camera) என்பது புவிப்பரப்பு வானியல் (geodetic astronomy) தொலைநோக்கியாகும். பூமியின் \nஈர்ப்புப்பகுதியிலுள்ளவற்றை நில அளவை செய்ய இவ்வகைத் தொலைநோக்கிகள் பயன்படுகின்றன. வான் உச்சி நிழற்படக் கருவிகள் எங்கும் எடுத்துச் செல்ல வல்லதாகவும், வானியல் அச்சுத்தூரங்களில் (astronomical coordinates) தொலைநோக்கியை அமைக்கும் வகையில் குண்டுநூல் (plumb line) அமைப்புடனும், தொலைநோக்கியை செங்குத்து விலக்கம் (vertical deflection) அடையச் செய்யும் வகையிலும் அமைக்கப்பட்டுள்ளது.\n\nSection::::கருவி.\nவான் உச்சி நிழற்படக் கருவியானது 10 முதல் 20 செ.மீ விட்டமுள்ள ஒளியியல் வில்லையையும் எண்ணிம பிம்ப உணர்கருவியையும் (digital image sensor) அதாவது மின்னூட்ட பிணைப்புச் சாதனத்தையும் (Charge-coupled device) இணைக்கிறது. இவை வான் உச்சி பகுதியிலுள்ள நட்சத்திரங்களைக் காண உதவுகிறது. மின்னணு மட்டமாக்கும் கருவி (Electronic levels) தொலைநோக்கியை வான் உச்சியை நோக்கி அமைக்க உதவுகிறது.\n\nSection::::தரவுச் செயலாக்கம் (Data processing).\nமின்னூட்ட பிணைப்புச் சாதனத்தையும் பயன்படுத்தபட்ட வில்லையையும் பொறுத்து ஒரு வான் உச்சி நிழற்படக் கருவியானது 10 முதல் 100 நட்சத்திரங்களை படமெடுக்கப் பயன்படுகிறது. நட்சத்திரங்களின் அட்டவணைகளான Tycho-2 அல்லது UCAC-3 ஆகியவை நட்சத்திரங்களை இடங்காண உதவுகிறது. வான் உச்சி புள்ளியானது நட்சத்திரங்களை அடையாளங் காண உதவுகிறது.\n\nSection::::துல்லிய அளவீடு மற்றும் பயன்கள்.\nபூமியின் ஈர்ப்புப்பகுதியிலுள்ளவற்றை நில அளவை செய்ய வான் உச்சி நிழற்படக் கருவிகள் பயன்படுகின்றன. வானியல் அச்சுத்தூரங்களில் 0.1 விகலை (seconds of arc) அளவுக்கு துல்லியமாக அளக்க இவை உதவுகிறது.\n\n\n"}
{"id": "388803", "url": "https://ta.wikipedia.org/wiki?curid=388803", "title": "குவாம் தொழில்நுட்பம்", "text": "குவாம் தொழில்நுட்பம்\n\nகுவாம் தொழில்நுட்பம் ( QAM TECHNOLOGY) \n\nபொழுது போக்கு உலகில் கேபிள் டிவி என்பது அடித்தட்டு மக்களுக்கு ஒரு இன்றியமையாத தேவையாக உள்ளது. \n\nஅதே நேரம் நடுத்தரவர்கத்தினர் கேபிள் டிவி யிலும் DTH லும் தங்களின் பொழுதினை கழிக்கின்றனர். \n\nமேல்தட்டு மக்களோ கேபிள் டிவி யின் உயர்மட்ட தொழில்நுட்பமாக DTH மற்றும் DTH HD ஆகியவற்றை தேர்ந்தெடுக்கின்றனர். \n\nகேபிள் டிவி ஆப்பரேட்டர்கள் தங்களுக்கான பகுதியில் உள்ள வாடிக்கையாளர்களுக்கு இடைவிடாத சர்வீஸ் வழங்குகின்றனர்.\n\nஇவ்வித சர்வீஸினை மற்ற ஒளிபரப்பாளர்கள் எக்காலத்திலும் தர இயலாது. \n\nஇச்சூழலில் கேபிள் டிவி ஆப்பரேட்டர்களுக்கு வரப்பிரசாதமாக ஒரு உயர்மட்ட தொழில்நுட்பம் வந்துள்ளது. \n\nஅதை அறிந்து கொள்ள நீங்கள் ஆவலாக உள்ளீர்கள்தானே! \n\nQAM (Quadrature Amplitude Modulation) குவாம்  என்னும் நவீன தொழில்நுட்பம்  இப்போது கேபிள் டிவி யில் வெளிச்சத்திற்கு வந்துள்ளது. \n\nஇப்போது டிஜிட்டலுக்கு மாறும் சூழல் ஆப்பரேட்டருகளுக்கு ஏற்பட்டிருக்கும் வேளையில்  குவாமின் முக்கியத்துவமும் உணரப்படுகிறது. ஏனெனில் டிஜிட்டல் வீடியோ பரிமாற்றத்தில் குவாம் மிக முக்கிய பங்கு வகிக்கிறது. \n\nஇங்கே குவாம் மாடுலேட்டர்களில் டிஜிட்டல் சேவைகள் புகுத்தப்பட்டு உங்களின் கட்டுப்பாட்டு அறையிலிருந்து வாடிக்கையாளர்களின் வீடு வரை வீடியோ,ஆடியோ மற்றும் டேட்டா சிக்னலை தரமுடன் பரிமாறப்படுகிறது. இது பெரும் தொழிற்சாலைகளில் பொருள்களை ஒரு இடத்திலிருந்து மற்றொரு இடத்திற்கு கொண்டு செல்லும் கன்வேயர் பெல்டுகள் போலத்தான்.\n\nகுவாம் தொழில்நுட்பம் நாம் முன்னர் VSB மற்றும் SAW FILTER MODULATOR களை பயன்படுத்தியது போல ஒரு ரேக் கில் பல தொழில்நுட்ப அட்டைகளை சொருகுமாறு முறைப்படுத்தப்பட்டிருக்கும். \n\nஒரு குவாம் சேனல் என்பது 38.8 Mbps டவுன்லோடு வேகத்தில் 3 HD சானல்களையும் அல்லது 10 முதல் 12 டிஜிட்டல் சானல்களையும் ஒரு நொடிப்பொழுதில் கடத்தக் கூடியது. இவையனைத்துமே நாம் தற்போது கொடுத்துக் கொண்டிருக்கும் அனலாக் சான்லின் ஒரு சானலின் இடத்தை மட்டுமே பிடிக்கும். \n\nஅதாவது நாம் தற்போது Ch-12 ல் பொதிகை சானல் மட்டும் தருவதாக வைத்துக் கொள்வோம்.\n\nநீங்கள் QAM மாடுலேட்டர் பொருத்தினால் அதே Ch-12  இடத்தில் 10 முதல் 12 டிஜிட்டல் சானல்களையும் அல்லது 3 HD சானல்களையும் தர இயலும். \n\nஇதனாலேயே சமீபகாலமாக கேபிள் MSO க்கள் இணையப்பக்கங்களும், டிஜிட்டல் வீடியோக்களும் இணைத்து ஒளிபரப்ப குவாம் தொழில்நுட்பத்தை பயன்படுத்துகிறார்கள்.\n\nதேவைகள் மிகவும் கொண்ட கேபிள் தொழில்நுட்பத்தில் எட்ஜ் குவாம் (Edge QAM)  பற்றிய விழிப்புணர்வு பெரும்பான்மையோரிடம் இல்லாதது வியப்புக்குரியதாக உள்ளது.\n\nஇதனாலேயே என்னவோ கடந்த 2 வருடங்களாக Motorola, Scientific Atlanta, Cisco, Arris, Big Band Networks, Harmonic Inc, RGB Spectrum போன்ற 7 நிறுவனங்கள் மட்டுமே எட்ஜ் குவாம் மாடுலேட்டர்களை உற்பத்தி செய்து வருகின்றன.\n\nஅதிகப்படியான விலை, தேவைக்கேற்றார்போல் கிடைக்காதது மற்றும் உற்பத்தியாளர்களின் ஒத்துழைப்பு போன்றவை ஆப்பரேட்டர்களை குவாம் தொழில்நுட்பத்தில் கால் பதிக்க தயங்க வைக்கின்றன.\n\nஇப்போது குவாம் தொழில்நுட்ப மீது பரவலான ஒரு புரிதல் ஏற்பட்டு ஆப்பரேட்டர்கள் பயன்படுத்த தொடங்கியிருப்பதால் எட்ஜ் குவாமின் விலையும் சரியத் துவங்கியுள்ளது. பிற நிறுவனங்களும் உற்பத்தி செய்ய முன்வந்துள்ளன.\n\nஇன்றைய நிலவரப்படி $250 அமெரிக்க டாலருக்கு கிடைக்கிறது. ( இந்திய மதிப்பில் சுமார் ரூ.1,70,000)\n\n8 முதல் 24 கார்டுகள் பொருத்தும் மாடுலேட்டர் ரேக்குகள் இப்போது  சந்தையில் கிடைக்கின்றன.\n\nஇனி இதன் தேவையைப் பொறுத்து உற்பத்தியும் கூடினால் விலை மேலும் சரிய வாய்ப்பிருக்கிறது.\n\nஇப்போது இந்த குவாம் தொழில்நுட்பமானது குறைந்த உற்பத்தியாளர் மற்றும் இணைய இணைப்பு வழங்குநர்களின் கட்டுப்பாடுகள் ஆகியவற்றால் இதில் முதலீடு செய்ய தயங்கவைக்கிறது.\n\nஏனெனில் ஆப்பரேட்டர்களைப் பொருத்தவரை தங்களின் முதலீட்டில் பல கசப்பான அனுபவங்களை ஏற்கனவே பெற்றுள்ளதால் அவர்களை மீண்டும் முதலீடு செய்ய யோசிக்க வைக்கிறது.\n\nஎனவே MSO க்கள் இது குறித்து முழுவதும் அறிந்து கொண்டு ஆப்பரேட்டர்களையும் ஒருங்கிணைத்து செயல்பட்டால் கேபிள் டிவி நவீனமயமாக்கம் என்பதற்கு அர்த்தம் கிடைத்துவிடும்.\n\nDTH HD தொழில்நுட்பத்தை இப்போது பார்த்து வருபவர்கள் முழுமையான HD சானல்களை காண இயலாது.\n\nஆனால் குவாம் தொழில்நுட்பத்தில் மிக அதிக எண்ணிக்கையில் HD சானல்களை தரமுடியும் என்பதால் அனைத்து தர மக்களும் கேபிள் டிவி வாடிக்கையாளர்களாக மாறும் காலம் நெருங்குகிறது.\n\nஜனவரி 2017 நிலவரப்படி திரட்டப்பட்ட தகவல்களின் அடிப்படையில் இக்கட்டுரையினை எழுதியுள்ளேன்.\n\nபிப்ரவரி 8,9,10 தேதிகளில் புது டெல்லியில் நடைபெறவுள்ள Convergence 2017 என்னும் உலகம் தழுவிய ஒரு எக்ஸ்போ வில் கலந்துகொண்டு மேலும் குவாம் குறித்தும் ஏனைய பிற தொழில்நுட்பங்களை அறிந்து அடுத்த கட்டுரையில் உங்களுடன் இணைகிறேன். \n\nகட்டுரை:    கோவை ரவீந்திரன் :                       "}
{"id": "388809", "url": "https://ta.wikipedia.org/wiki?curid=388809", "title": "தாக்லாக் மாகாணம்", "text": "தாக்லாக் மாகாணம்\n\nதாக்லாக் \"(Đắk Lắk)\" என்பது வியட்நாமின் அறுபத்து மூன்று மாகாணங்களில் ஒன்று ஆகும். இதன் பெயர் தார்லாக் என சிலவேளைகளில் வழங்கப்பட்டாலும் அலுவல்முறைப்படி இது தாக்லாக் என்றே அழைக்கப்படுகிறது. இது வியட்நாமின் ஒன்பது வட்டாரங்களில் ஒன்றாகிய நடுவண் மேட்டுச் சமவெளி வட்டாரத்தில் அமைந்துள்ளது. இங்கு, வியட்நாமியரோடு வியட்நாமியர் அல்லாத பல சிறுபான்மை இனக்குழுவினர் வாழ்கின்றனர்.\n\nSection::::வரலாறு.\nஇப்போது தாக்லாக் என அழைக்கப்படும் பகுதி, முன்பு சாம்பா அரசு ஆட்சியில் இருந்தது. 15 ஆம் நூற்றாண்டில் வியட்நாம் சாம்பா அரசைக் கைப்பற்றி வியட்நாமோடு இணைத்ததும், இது தளர்வான வியட்நாமிய ஆட்சிக்கு வந்தது. பின்னர், இங்கு 1540 இல் வியட்நாம் ஆட்சியால் பூயிதா கான் எனும் நிலக்கிழார் ஆட்சியாளராக அமர்த்தப்பட்டார். இவர் இப்பகுதியில் வியட்நாம் இனக்குழு மக்களைக் கொண்டு வந்து குடியேற்றினார்; எனவே, இப்பகுதி வியட்நாமின் முழுமையான கட்டுபாட்டுக்குக் வந்தது. மேற்கில் இருந்து வந்து முற்றுகையிடும் பகைவரை எதிர்க்கவும் அங்கே வாழும் பிற இனக்குழு மக்களின் கலகத்தை அடக்கவும் அங்கே வியட்நாம் அரசு படைத்தள முகாம்கள் நிறுவப்பட்டன. பின்னர், இப்பகுதி பிரெஞ்சுக் குடியேற்றம் ஆகிய இந்தோசீனாவின் கட்டுபாட்டுக்கு வந்ததும், பிரெஞ்சு ஆட்சி அங்கே பல தோட்டங்களை அமைத்தது. என்றாலும், தாக்லாக்கில் பிரெஞ்சு ஆட்சிக்கு வலிவான எதிர்ப்பு, பல்வேறு பழங்குடி இனக்குழுக்களிடம் இருந்து கிளம்பியது. அவர்கள் பல கலகங்களைச் செய்தவண்ணம் இருந்தனர். இதில் 23 ஆண்டுகளாக அங்கே தொடர்ந்து நித்திராங்லோங் எனும் மூவோங் பழங்குடி வீர்ரின் பரப்புரை மிகச் சிறப்பானதும் குறிப்பிடத் தக்கதும் ஆகும்.பின்னர், தாக்லாக் தென்வியட்நாமின் பகுதியாக இணைக்கப்பட்டது. தாக்லாக் மாகாணம் வியட்நாம் போரில் கடுமையாக போரிட்டது.\n\nஅண்மைவரை, தாக்நோங் தாக்லாக்கின் பகுதியக இருந்தது. இப்போது தாக்நோங் தனி மாகாணமாகப் பிரிக்கப் பட்டுள்ளது.\n\nமுதன்மை நிகழ்ச்சிகளின் காலநிரல்\n\n\nSection::::புவிப்பரப்பியல்.\nதாக்லாக் மாகாணம், தாக்லாக் மேட்டுநிலச் சமவெளியில் கடல்மட்டத்தில் இருந்து அறுநூறு மீட்டர் உயரத்தில் அமைந்துள்ளது.\n\nதாக்லாக் மாகாணத்தில் புவோன்மா துவோத்துக்கு 60 கிமீ தெற்கே இலாக் ஏரி அமைந்துள்ளது. இங்கு முந்தைய பேரரசராகிய பாவோதாயின் உறைவிடம் ஏரியைப் பார்த்தபடி அமைந்து உள்ளது. பேரரசரின் உறைவிடம் இப்போது உணவகமாக மற்றப்பட்டுள்ளதுl. இதைச் சுற்றிலும் யுன் மக்கள் வாழும் யுன் எனும் ஊர் உள்ளது. இவர்கள் தனிவகைப்பட்ட மீன்பிடித்தல் முறையைக் கடைபிடிக்கின்றனர். இவர்கள் இம்முறையில், ஒரு சீருந்து மின்கல அடுக்கிற்கு பொன்மத் தண்டு ஒன்றை இணைத்து நீரில் அத்தண்டை ஓடவிட்டு மீன்களுக்கு அதிர்ச்சி உண்டாக்கி அவற்றைத் திரட்டி, ஊரருகில் அமையும் தனியான குளத்தில் பிடித்து விட்டுவைப்பர். பின்னர், தேவைப்படும்போது அவற்றைப் பயன்படுத்துவர்.\n\nSection::::புவிசார் இருப்பும் எல்லைகளும்.\nதாக்லாக் மாகாணத்தின் வடக்கில் கியாலை மாகாணம் அமைகிறது; வடகிழக்கில் பூயேன் மாகாணம் அமைகிறது; கிழக்கில் காங்கோவா மாகாணம் அமைகிறது; தெற்கில் இலாம் தோங் மாகாணம் \nஅமைகிறது; தென்மேற்கில் தாங்நாங் மாகாணம் மேற்கில் கம்போடியாவைச் சார்ந்த மண்டோல்கிரி மாகாணமும் அமைந்துள்ளது.\n\nSection::::ஆட்சிப் பிரிவுகள்.\nதாக்லாக் 15 மாவட்டங்களாகப் பிரிக்கப்பட்டுள்ளது:\n\n\n\n\nஇவை மேலும் 12 குமுக மட்ட நகரியங்களாகவும் (அல்லதுசிறுநகரங்களாகவும்), 152 குமுகங்களாகவும், 20 சிறகங்களாகவும் பிரிக்கப்பட்டுள்ளன.\n\nSection::::பொருளியல்.\nஇப்பகுதியின் பொருள்வளத்தில் காஃபி, பழங்கள், தொய்வத் தொழில்கள் பெரும்பங்கு ஆற்றுகின்றன. அண்மையில், இப்ப்குதி நீர்வளம் வாய்ப்பு மிக்குள்ளதால் புனல்மின் நிலையங்கள் அமைக்கப்பட்டு வருகின்றன.யுன் மக்கள் சுற்றுலா வணிகத்தில் வெற்றியுடன் ஈடுபடுகின்றனர். மேலும், யானையேற்றத்தை ஊரிலும் ஏரியிலும் நடாத்திப் பணம் ஈட்டுகின்றனர்.\n\n"}
{"id": "388832", "url": "https://ta.wikipedia.org/wiki?curid=388832", "title": "2017 மாவீரர் நாள்", "text": "2017 மாவீரர் நாள்\n\n2017 ஆம் ஆண்டின் மாவீரர் நாள் நவம்பர் 27, 2017 அன்று இலங்கையிலும் உலகின் பல்வேறு நாடுகளிலும் கடைப்பிடிக்கப்பட்டது. \n"}
{"id": "388852", "url": "https://ta.wikipedia.org/wiki?curid=388852", "title": "கரோஷி", "text": "கரோஷி\n\nகரோஷி (過労死 Karōshi?) (過労死) என்பது ஒரு சப்பானிய மொழிச் சொல்லாகும். இதை \"பணிச்சுமை மரணம்\" என மொழிபெயர்க்கலாம். இது கூடுதலான பணிச்சுமையினால் ஏற்படும் மரணத்தைக் குறிக்கிறது. கரோஷி மரணங்களின் முதன்மைக் காரணங்களாக மன அழுத்தம், மாரடைப்பு, பக்கவாதம் போன்றவை உள்ளன. தென் கொரியாவில் இந்த நிகழ்வு பரவலாக உள்ளது, அங்கு இது குரோசாசா (과로사/過勞死) என குறிப்பிடப்படுகிறது. சீனாவில், அதிக உழைப்பு தூண்டலால் ஏற்படும் மரணம் கௌலாசோ (மரபுவழி: 過勞 死 எளிமையாக்கம்: 过劳 死) என்று அழைக்கப்படுகிறது.\n\nSection::::வலாறு.\nசப்பானின் மிகப்பெரிய பத்திரிகை நிறுவனத்தின் சிப்பம்கட்டும் பிரிவில் பணிபுரிந்த 29 வயதான ஆண் தொழிலாளியின் 1969 ஆம் ஆண்டு இறப்புதான் முதல் காரோஷி இறப்பாக அறிவிக்கப்பட்டது. 1978 ஆம் ஆண்டு காலப்பகுதியில், கூடுதல் பணிச்சுமையின் காரணமாக மேலும் அதிகமானோர் உயிரிழந்தது கண்டறியப்பட்டது. 1982 ஆம் ஆண்டு இந்த விவகாரம் குறித்து வெளியான ஒரு புத்தகம் இது குறித்து பொதுவெளிக்கு கொண்டு வந்தது, என்றாலும் 1980 களின் பிற்பகுதியில், சப்பானில் பொருளாதாரதார வீக்கம் ஏற்பட்ட காலகட்டத்தில், பல முதன்மை வணிக நிறுவனங்களில் இருந்த பல உயர்நிலை நிர்வாகிகளின் திடீர் மரணங்கள் இந்த சிக்கல் குறித்து அந்த காலகட்ட சப்பானிய பொது வாழ்வில் வெளிப்பட்டது. இந்த பணி அழுத்தமானது தொழிலாளர்களுக்கான தீவிரமான அச்சுறுத்தலாக கருதப்பட்டது. சப்பான் தொழிற்சாலை அமைச்சு கரோஷி மரணங்கள் குறித்த புள்ளிவிவரங்களை வெளியிடத் தொடங்கியது.\n\nஇரண்டாம் உலகப் போரினால் சப்பானில் ஏற்பட்ட அழிவினால், போருக்கு பிந்தைய தசாப்தங்களில் சப்பானின் பொருளாதார வளர்ச்சிக்காக அம்மக்கள் கடுமையாக உழைக்கவேண்டி இருந்தது. இது புதிய கொள்ளை நோய் என அழைக்கப்பட்டது. ஊழியர்கள் ஒரு நாளைக்கு 12 அல்லது அதற்கு மேற்பட்ட மணி நேரமும் ஒரு வாரத்துக்கு, 6-7 நாட்களுக்கும், பணிபுரிவது என்பது, உடல் ரீதியிலும் மன ரீதியிலும் பாதிக்கப்பை ஏற்படுத்தியது.\nகரோஷி பற்றி பன்னாட்டு தொழிலாளர் அமைப்பின் ஒரு கட்டுரையில், பின்வரும் நான்கு வழக்குகள் குறிப்பிடப்பட்டுள்ளன:\n\n"}
{"id": "388856", "url": "https://ta.wikipedia.org/wiki?curid=388856", "title": "கோகோ (2017 திரைப்படம்)", "text": "கோகோ (2017 திரைப்படம்)\n\nகோகோ (Coco) என்பது 2017 ஆம் ஆண்டு வெளிவந்த அமெரிக்க முப்பரிமாண இசையை அடிப்படையாகக் கொண்ட கற்பனை இயங்குபடத் திரைப்படம் ஆகும். இதை வால்ட் டிஸ்னி பிக்சர்ஸ் வெளியிட்டது. லீ அன்க்ரிச்சின் யோசனையின் அடிப்படையில், அன்கிரிச்சின் இயக்கம் மற்றும் அட்ரியன் மொலினாவின் இணை இயக்கத்தில் இப்படம் வெளி வந்தது. இந்த கதையானது, மிகெல் என்ற 12 வயது சிறுவன் தற்செயலாக இறந்தவர்களின் உலகுக்கு சென்று விடுகிறான், அங்கு அவரது மூதாதையும் இசைக்கலைஞருமான எர்னஸ்டோவைத் தேடுகிறான். பின் உலகுக்கு திரும்பினானா என்பதே கதை.\n\nஇந்த திரைப்படத்தின் கதையானது மெக்சிகோவில் கடைபிடிக்கும் இறந்தோர் நாளை  அடிப்படையாகக் கொண்டது.  இந்த படத்தின் கதை அன்கிரிச், மோலினா, ஜேசன் காட்ட்ஸ் மற்றும் ஆல்ட்ரிக் ஆகியோரின் கதையை அடிப்படையாகக் கொண்டது. இதற்கு திரைக்கதையானது, மொனினா மற்றும் மத்தேயு ஆல்ட்ரிக் ஆகியோரால் எழுதப்பட்டது. இப்படம்  $175–200 மில்லியன் பொருட்செலவில் தயாரிக்கப்பட்டது.\n\nகோகோ 2017 அக்டோபர் 20 அன்று மெக்சிகோவில் நடந்த மோரிசியா சர்வதேச திரைப்பட விழாவில் திரையிடப்பட்டது. மெக்ஸிகோவில் அடுத்த வாரமே  வெளியிடப்பட்டது,  நாட்டில் அதிகம் வசூலித்த திரைப்படம் என்ற சாதனையை நிகழ்த்தியது. இது அமெரிக்காவில் 2017 நவம்பர் 22 அன்று வெளியிடப்பட்டது, உலகளவில் $ 160 மில்லியன் வசூலித்துள்ளது. இப்படம்  அனிமேஷன், குரல் தேர்வு, இசை, பாடல்கள், உணர்ச்சிபூர்வமான கதை, மெக்சிகன் கலாச்சாரத்துக்கு மரியாதை ஆகியவற்றால் விமர்சகர்களால் போற்றப்படுகிறது.\n\nSection::::கதை.\nமிகெல் மெக்சிகோவில் வசித்துவரும் ஒரு சிறுவன். காலணிகள் தயாரிப்பது அவர்களது குடும்பத் தொழில்.\nமிகெல்லுக்குப் பிரபல மெக்சிகன் இசையமைப்பாளரான எர்னஸ்டோவைப்போலவே பாடகராகவும் கிதார் இசைக் கலைஞராகவும் ஆகவேண்டுமென்று ஆசை. ஆனால் மிகெல்லின் குடும்பத்தினருக்கு இசை என்றால் பிடிக்காது. \nஎன்பதால், யாருக்கும் தெரியாமல் ஒரு கிதார் வாங்கி, பயிற்சி செய்துவருகிறான். இவனது உற்றத் தோழன் ’டான்டே’ என்ற நாய்.\n\nமெக்சிகோவில் முன்னோர்களுக்கு நன்றி சொல்லும் நாள் ஒன்று உண்டு. இதை இறந்தோர் நாள் (Day of the Dead) என்று அழைப்பார்கள். நமது உலகுக்கும் இறந்தவர்களின் உலகுக்கும் இடையே ஒரு பாலம் இருக்கிறது. முன்னோர்களின் தினத்தன்று அவர்களின் கல்லறையில் பூக்களை வைத்து அன்புடன் நினைவு கூர்ந்தால், அவர்கள் அந்தப் பாலத்தைக் கடந்து நம் உலகுக்கு வரமுடியும் என்பது மெகிசிகோ மக்களின் நம்பிக்கை. அப்படி ஒரு முன்னோர்களுக்கான தினத்தில் மிகெல்லின் பாட்டியின் பாட்டியான கோகோ வீட்டுக்குவருகிறார். அப்போது பழைய படத்தில் ஒருவரது தலை கிழிக்கப்பட்டிருப்பதைக் காண்கிறான் மிகெல். அவர் அவனது தாத்தாவுக்கும் தாத்தா என்பதையும், அவர்தான் பிரபல இசைக்கலைஞர் எர்னஸ்டோ என்பதையும் கண்டுபிடிக்கிறான்.\n\nஅதே நேரத்தில், மிகெல்லின் கிதாரை அவனது குடும்பத்தினர் கண்டுபிடித்து, உடைத்துவிடுகிறார்கள். கோபத்துடன் வெளியேறும் மிகெல், எர்னஸ்டோவின் அருங்காட்சியகத்துக்குள் நுழைகிறான். அங்கே ஒரு பாலத்தில் ஏறி, இறந்தவர்களின் உலகுக்குச் சென்றுவிடுகிறான். அவனுடனே வனது நாயான டான்டேவும் நுழைந்துவிடுகிறது. அங்கே, ஹெக்டார் என்பவரின் உதவியுடன் தனது மூதாதையரான எர்னஸ்டோவைத் தேடுகிறான். முன்னோர்களின் தினம் ஒரே ஒருநாள் மட்டும் கடைபிடிக்கப்படுவதால், விடிவதற்குள்ளாக அவன் மறுபடியும் பாலத்தைக் கடந்து, நமது உலகுக்கு வந்தாகவேண்டும். இல்லையென்றால் அந்த உலகிலேயே தங்கிவிட நேரும் என்பதால், மிகெல் விரைவாக செயல்படுகிறான். இறுதியில் என்ன ஆனது என்பதே மீதி கதை.\n"}
{"id": "388859", "url": "https://ta.wikipedia.org/wiki?curid=388859", "title": "பொக்காரா சாந்தி தூபி", "text": "பொக்காரா சாந்தி தூபி\n\nபொக்காரா சாந்தி தூபி (Pokhara Shanti Stupa), நேபாள நாட்டின் மத்திய-மேற்கில் இமயமலை பகுதியில் உள்ள காஸ்கி மாவட்டத் தலைமையிட நகரமான பொக்காராவிற்கு அருகே உள்ள ஆனந்தா மலையில், உலக அமைதிக்காக நிறுவப்பட்ட பௌத்தத் தூபி ஆகும். இத்தூபி பௌத்தக் கட்டிட கலையில், அடுக்குத் தூபி (பகோடா) வடிவமைப்பில் கட்டப்பட்டுள்ளது. .\n\nநிப்போன்சாங்-மையோகோஜி மடாலயத்தை நிறுவிய பௌத்த பிக்கு நிசிதாத்சு பியூஜியின் ஆலோசனையின் படி, மொரியோகா சோனின் என்ற பௌத்த பிக்கு, உள்ளூர் மக்களின் உதவியுடன், பொக்காராவில் உலக அமைதிக்கான தூபியை நிறுவினார். \n\nSection::::பெயர்க் காரணம்.\nசமசுகிருத மொழியில் சாந்தி என்பதற்கு அமைதி, சமாதானம் என்பர். உலக அமைதியை வேண்டி, இத்தூபி பொக்காராவில் நிறுவப்பட்டதால், இதனை பொக்காரா உலக அமைதிக்கான தூபி என்பர்.\n\nSection::::அடிக்கல் விழா.\nநேபாளத்தின் பொக்காரா நகரத்திற்கு அருகமைந்த இமயமலைத் தொடரில் உள்ள 1,100 மீட்டர் உயர ஆனந்தா மலையில், சாந்தி தூபி நிறுவுவதற்கு கட்டுமான அடிக்கல் நாட்டு விழா, பௌத்த பிக்குவும், அறிஞருமான நிசிதாத்சு பியூஜியால் 12 செப்டம்பர் 1973 அன்று மேற்கொள்ளப்பட்டது.\n\nSection::::சிறப்பு.\nஉலகின் அமைதிக்கான அடுக்குத் தூபிகளில் இரண்டு நேபாளத்தில் உள்ளது. ஒன்று கௌதம புத்தர் பிறந்த லும்பினியிலும் மற்றொன்று பொக்காராவிலும் உள்ளது. பன்னாட்டு சுற்றுத்தலமான பொக்காரா அருகே இமயமலையின் அன்னபூர்ணா 1 கொடுமுடியும், மனதைக் கவரும் பேவா ஏரியும் அமைந்துள்ளது.\n\nSection::::கட்டுமானம்.\nபொக்காராவில் உலக அமைதியின் சின்னமாக, தூபியை நிறுவ முன்னோடியாக இருந்தவர், திபெத்திய பௌத்த பிக்கு நிசிதாத்சு பியூஜி ஆவார். \nபௌத்த அறிஞர் நிசிதாத்சு பியூஜியின் ஆலோசனையின் படி, பொக்காராவின் நிப்போன்சாங்-மையோகோஜி பௌத்த மடாலயம் மற்றும் உள்ளூர் மக்களின் துணையோடு, பௌத்த பிக்கு மொரியோகா சோன் என்பவர் உலக அமைதிக்கான தூபியை நிறுவினார். இப்பணிக்கு உறுதுணையாக இருந்தவர்களில் குறிப்பிடத்தக்கவர்கள் பொக்காராவின் தர்மசில்லா விகாரையின் தலைமைப் பிக்குணி மற்றும் நேபாள அரசின் துணை பாதுகாப்பு அமைச்சருமான மின் பகதூர் குரூங் ஆவர்.\n\nஇத்தூபியின் துவக்க கட்டுமானத்தின் போது நேபாள அரசு, பல குற்றச்சாட்டுகளை எழுப்பி, கட்டுமானத்தில் ஈடுபட்டவர்களை பல முறை கைது செய்தது. மக்களால் தேர்ந்தெடுக்கப்பட்ட நேபாள அரசின் முதல் துணை பாதுகாப்பு அமைச்சராக இருந்த மின் பகதூர் குரூங், உலக அமைதிக்கான தூபி கட்டுமானத்திற்கான நிலத்தை நன்கொடையாக வழங்கியதால், அவரது நற்பணியை பாராட்டும் விதமாக, மின் பகதூர் குரூங் உருவச் சிலையை, உலக அமைதிக்கான தூபிக் கோயிலுக்கு முன் நிறுவப்பட்டது. 28 நவம்பர் 1973ல் கௌதம புத்தரின் உருவச் சிற்பத்துடன் கூடிய தியான மண்டபம், விருந்தினர் மாளிகை கட்டி முடிக்கப்பட்டது.\n\nஉள்ளூர் கிராம வளர்ச்சி குழுவின் அனுமதியின்றி கட்டப்பட்ட, உலக அமைதிக்கான பகோடா 35 அடி உயரம் வரை கட்டிக் கொண்டிருக்கையில், நேபாள மன்னர் அரசும், உள்ளூர் கிராமிய வளர்ச்சிக் குழுவும் சேர்ந்து, பாதுகாப்பு காரணங்களால் தூபியின் கட்டுமானத்தை நிறுத்தினர். மேலும் இதுவரை மேற்கொண்ட கட்டுமானப் பணிகளையும் இடித்து அகற்றினர். \n\n21 மே 1992 அன்று நேபாள பிரதம அமைச்சரும், நேபாளி காங்கிரசு கட்சியின் தலைவருமான, கிரிஜா பிரசாத் கொய்ராலா பொக்காராவின் ஆனந்தா மலையில், உலக அமைதிக்கான தூபியை மீண்டும் கட்டுவதற்கு அடிக்கல் நாட்டினார். உள்ளூர் மக்களின் ஆதரவுடனும், பிக்குகள் துணையுடனும் அமைதிக்கான தூபியின் கட்டுமானப் பணி எவ்வித தடையின்றி தொடரப்பட்டு, முடிக்கப்பட்டது.\nகிரிஜா பிரசாத் கொய்லாரா முன்னிலையில், 30 அக்டோபர் 1999 அன்று உலக அமைதிக்கான தூபியின் திறப்பு விழா நடைபெற்றது. \n\nSection::::சாந்தி தூபியின்அமைப்பும், சிறப்புகளும்.\nபொக்காராவின் சாந்தி தூபி, நேபாளத்தின் முதல் உலக அமைதிக்கான அடுக்குத் தூபி ஆகும். இது திபெத்திய பௌத்த மடலாயமான நிப்போன்சாங்-மையோகோஜி மடாலயத்தைத்தின் தலைமை பிக்குவான நிசிதாத்சு பியூஜியின் ஆலோசனையின் படி, பிக்கு நிப்போன்சான் மொரியோகா சோன் குழுவினரால் 30 அக்டோபர் 1999 அன்று கட்டி முடிக்கப்பட்டது.\n\n115 அடி உயரம் மற்றும் 344 அடி சுற்றளவுடன், வெள்ளை நிறத்தில் அமைந்த உலக அமைதிக்கான இந்த தூபி, இரண்டு தளங்களுடன் கூடியது.இரண்டாவது தளத்தில், ஜப்பான், இலங்கை, தாய்லாந்து மற்றும் லும்பினி எனும் நான்கு இடங்களிலிருந்து பெறப்பட்ட புத்தரின் நான்கு மாதிரி உருவச் சிற்பங்கள் நிறுவப்பட்டுள்ளது. அடுக்குத் தூபியின் உச்சியின் கூரான பகுதியில், பிறவிச் சுழற்சி, தரும நெறிகள் மற்றும் புத்தரின் நற்செய்திகளை நினைவுபடுத்தும் விதமாக தங்கத்தில் தர்மச் சக்கரத்தை நிறுவியுள்ளனர். தர்மசக்கரத்தின் மேல் உள்ள தூய்மையான படிகக் கல், அறிவு மற்றும் கருணை ஆகிய நெறிகளை அடையாளப்படுத்துகிறது. இப்படிகக் கல் இலங்கையிலிருந்து கொண்டு வரப்பட்டது. \n\nஉலக அமைதிக்கான தூபியின் அருகே உள்ள தம்மா மண்டபத்தில் கௌதம புத்தரின் சிலை உள்ளது. இம்மண்டபத்தில் பௌத்த பிக்குகள், பிக்குணிகள் மற்றும் உபாசகர்கள் தங்கள் சமயச் சடங்குகளை மேற்கொள்கின்றனர். \n\nSection::::சுற்றுலா தலங்கள்.\nபொக்காரா சாந்தி தூபிக்கு அருகே பொக்காரா, பேவா ஏரி, அன்னபூர்ணா 1 போன்ற சுற்றுலாத் தலங்கள் உள்ளது. \n\nSection::::உலக அமைதிக்கான தூபிகள்.\nஉலக அமைதிக்கான தூபிகளில் சிலவற்றின் காட்சிகள்:\n\n"}
{"id": "388863", "url": "https://ta.wikipedia.org/wiki?curid=388863", "title": "துர்காபாய் தேஷ்முக்", "text": "துர்காபாய் தேஷ்முக்\n\nதுர்காபாய் தேஷ்முக் (\"Durgabai Deshmukh\",15 ஜூலை 1909 – 9 மே 1981) இந்திய சுதந்திரப் போராளியாக இருந்தார், வழக்கறிஞர், சமூக தொழிலாளி மற்றும் அரசியல்வாதி. அவர் இந்திய அரசியலமைப்பு சட்டமன்ற உறுப்பினராகவும் மற்றும் இந்தியாவின் திட்டமிடல் ஆணையத்தின் உறுப்பினராகவும் இருந்தார்.\nபெண்கள் விடுவிப்புக்கான பொதுநல ஆர்வலராகவும்,1937ல் ஆந்திர மகளிர் சபையை (ஆந்திர மகளிர் மாநாடு) துவங்கிவைத்தார். அவர் மத்திய சமூக நல வாரியத்தின் நிறுவனர் தலைவராகவும் இருந்தார்.1953இ்ல் சி.டி.தேஷ்முக்கை மணந்தார். சி.டி.தேஷ்முக், 1950-1956இல் இந்திய ரிசர்வ் வங்கியில் முதல் இந்திய கவர்னராகவும் இந்திய மத்திய அமைச்சரவையில் நிதி அமைச்சராகவும் பணிபுரிந்தவராவார்.\n\nSection::::வாழ்க்கை.\nஆரம்பகால வாழ்க்கையில் துர்காபாய் இந்திய அரசியலுடன் தொடர்பு கொண்டிருந்தார். 12 வயதில், அவர் ஆங்கில மொழி கல்வியை சுமத்துவதற்கு எதிராகப் பள்ளியை விட்டு வெளியேறினார். பெண்கள் இந்தி கல்வியை மேம்படுத்துவதற்காக ராஜமுந்திரியில் பாலிகா இந்தி பாத்ஷாலாவைத் தொடங்கினார்.\n\nஇந்திய தேசிய காங்கிரசு 1923 ல் அவரின் சொந்த ஊரான காக்கிநாடாவில் மாநாடு நடத்தியபோது, அவர் ஒரு தொண்டராகவும், காதி கண்காட்சியின் பொறுப்பாளராகவும் இருந்தார். அனுமதிச் சீட்டு இல்லாமல் பார்வையாளர்கள் அனுமதிக்கப்படவில்லை என்பதை உறுதிப்படுத்துவதே அவரது பொறுப்பு. அவருக்கு கொடுக்கப்பட்ட பொறுப்பை நேர்மையாக நிறைவேற்றினார். அனுமதிச் சீட்டில்லாமல், ஜவஹர்லால் நேருவைத் தடுத்து நிறுத்திவிட்டார். கண்காட்சியின் அமைப்பாளர்கள் அவர் செய்ததைக் கண்டு கோபப்பட்டப்போது, அவர் அறிவுரைகளை மட்டுமே பின்பற்றுவதாக பதிலளித்தார். அமைப்பாளர்கள் நேருக்கு ஒரு அனுமதிச் சீட்டு வாங்கிய பின்னர்தான் நேரு உள்நுழைய துர்காபாய் தேஷ்மூக் அனுமதி கொடுத்தார். நேரு, தன் கடமையைச் செய்து கொண்டிருக்கும் தைரியத்திற்காக அந்த பெண்ணைப் பாராட்டினார். பிரிட்டிஷ் ஆட்சியிலிருந்து இந்தியாவின் சுதந்திரத்திற்கான போராட்டத்தில் அவர் மகாத்மா காந்தியைப் பின்பற்றினார். அவர் எப்போதும் நகைகள், ஒப்பனைப் பொருட்கள் அணிந்திருந்ததில்லை, அவர் ஒரு சத்தியாக்கிரகியாக இருந்தார். காந்தி தலைமையில் உப்பு சத்தியாக்கிரக நடவடிக்கைகளில் பங்கேற்ற ஒரு முக்கிய சமூக சீர்திருத்தவாதி ஆவார். இயக்கத்தில் பெண் சத்தியாக்கிரகிகளை ஒருங்கிணத்தார். இதனால் பிரிட்டிஷ் ராஜ் அதிகாரிகள் அவரை 1930 - 1933 ஆண்டுகளுக்கு மூன்று முறை சிறையில் அடைத்தனர். சிறையில் இருந்து விடுவிக்கப்பட்ட பிறகு துர்காபாய் தனது படிப்பை தொடர்ந்தார். ஆந்திரப் பல்கலைக்கழகத்தில் 1930 இல் அரசியல் அறிவியல் துறையில் பி.ஏ மற்றும் அவரது எம்.ஏ.வை முடித்தார். அவர் 1942 இல் சென்னை பல்கலைக்கழகத்தில் தனது சட்ட பட்டம் பெற சென்றார். சென்னை உயர்நீதிமன்றத்தில் வழக்கறிஞராகப் பயிற்சி பெற்றார். துர்காபாய் பார்வையற்றவர்களின் நிவாரண சங்கத்தின் தலைவர் ஆவார்.\n\n\n\n\n"}
{"id": "388865", "url": "https://ta.wikipedia.org/wiki?curid=388865", "title": "கினு", "text": "கினு\n\nகினு (Kihnu () என்பது பால்டிக் கடல் பகுதியில் உள்ள ஒரு தீவு ஆகும். இதன் பரப்பளவு இது ரிகா வளைகுடவில் மிகப்பெரிய தீவு ஆகும். மேலும் எசுத்தோனியாவின் ஏழாவது பெரிய தீவுமாகும். தீவின் நீளம , அகலம் , கடல் மட்டத்திலிருந்து தீவின் உயரமான பகுதி ஆகும். இந்தத் தீவானது எஸ்டோனியாவின் பர்னு மாவட்டத்தைச் சேர்ந்தது. இது நாட்டின் சிறிய நகராட்சியாக பரப்பளவுடன் உள்ளது.\n\n2007 ஆம் ஆண்டுக்கான குறிப்பின்படி, 604 பேர் கினுவில் வாழ்கின்றனர், இவர்களில் 69 பேர் துவக்கப்பள்ளி மாணவர்கள்.. இங்கு நான்கு கிராமங்கள் உள்ளன அவை: லெம்ஸி, லினகூலா, ரூட்ஸிகுலா சேயர் ஆகியவை ஆகும். வானூர்தி வழியாக பானுவிலிருந்து 15 நிமிடங்களில் கினுவை அடைய முடியும் தீவுக்கு படகிலும் செல்ல இயலும். குளிர்காலத்தில் கடல் உறைந்திருக்கும் போது தீவிலிருந்து பனி மீது ஓட இயலும்.\n\nSection::::பண்பாடு.\nஇத்தீவு கைவினைஞர்களுக்குப் புகழ்பெற்றது. யுனெசுகோ 2003 ஆம் ஆண்டு நவம்பர் 7 ஆம் தேதி கினுவின் கலாச்சாரம், முக்கியமாக திருமணச் சடங்குகளை ‘உலகப் பாரம்பரியச் சின்னமாக’ அங்கீகரித்திருக்கிறது. மான்ஜியா மற்றும் கினு ஆகிய பால்டிக் தீவுகள் தனித்த மரபுகள் கொண்ட சிறிய இனக் குழுவினரின் இருப்பிடமாக உள்ளது. தீவைச் சேர்ந்த ஆண்கள் காலம் காலமாகத் தொலைதூரத்தில் பணிபுரிந்து வந்திருக்கிறார்கள். இதனால் தீவில் பெரும்பாலும் பெண்கள் மட்டுமே வசிக்கின்றனர். கினு தீவின் கைவினை, நடனம், விளையாட்டு, இசை ஆகியவை உள்ளடக்கிய தீவின் கலாச்சார பாரம்பரியத்தின் பாதுகாவலர்களாக பெண்கள் விளங்குகின்றனர். இங்குள்ள பெண்கள் மீன் பிடித்தல், துணி நெய்தல், காய்கறி, பழங்களை விளைவித்தல்., கால்நடைகள், பறவைகள் ஆகியவற்றை வளர்த்தல், குழந்தைகளை வளர்த்தல், கல்வி புகட்டுதல் ஆகிய பணிகளைச் செய்கின்றனர். இந்த பெண்கள் தினசரி அணியும் ஆடைகளை அவர்களே நெய்து, பாரம்பரிய முறைப்படி அணிகின்றனர். தீவின் மரபுகளில் இசை முக்கியத்துவம் வாய்ந்து மேலும் கைவினைப்பொருட்கள், சமய விழாக்கள் மற்றும் பிற கொண்டாட்டங்களையும் கொண்டிருக்கிறது. கினு மக்கள் எஸ்தோனியாவின் ஒரு வட்டாரவழக்கைப் பேசுகின்றனர், இது சில நேரங்களில் தனித்துவமான மொழியாகவும் கருதப்படுகிறது. மேலும் இதில் ஸ்வீடிஷ் மொழியின் பல கூறுகளும் உள்ளன.\n"}
{"id": "388866", "url": "https://ta.wikipedia.org/wiki?curid=388866", "title": "மொன் மாநிலம்", "text": "மொன் மாநிலம்\n\nமொன் மாநிலம் மியான்மர் அரசின் ஒரு நிர்வாகப் பிரிவு மாகாணம் ஆகும். இது கிழக்கில் கயின் மாநிலம், மேற்கில் அந்தமான் கடலும், வடக்கில் பகோ மாகாணமும் மற்றும் தெற்கில் தாநின்தாரீ மாகாணமும் எல்லைகளாக சூழப்பட்டுள்ளது. தென்கிழக்கு முனையில் தாய்லாந்தின் காஞ்சனபுரி மாகாணத்துடன் ஒரு குறுகிய எல்லையும் உள்ளது. நிலப்பகுதி 12,155 கிமீ ஆகும். தாவநா மலைத்தொடர் மாநிலத்தின் கிழக்கு பக்கம் NNW–SSE என்ற திசையில் செல்வதால், கயின் மாநிலத்துடன் ஒரு இயற்கையான எல்லையாக அமைந்துவிட்டது. மொன் மாநிலம், காலிகுக், வ கயுன் மற்றும் கயுன்மகி தீவு போன்ற சிறிய தீவுகளை கொண்டுள்ளது, மொத்தம் 566 கிமீ நீலமான கடற்கரையை கொண்டுள்ளது. \n\nமொன் மாநிலத்தின் தலைநகரம் \"மவலாமைநி\"\n\nSection::::காலநிலை மற்றும் வானிலை.\nமொன் மாநிலம் ஒரு வெப்பமண்டல காலநிலை கொண்ட பகுதியில் உள்ளது. புவியியல் ரீதியாக குறைந்த அட்சரேகை மண்டலத்தில் அமைந்துள்ளது மற்றும் கடல் அருகே அமைந்துள்ளது. மாநிலத்தில் வெப்பநிலைகளில் சிறிய மாற்றங்கள் மட்டுமே உள்ளன. சனவரி மாதத்தின் சராசரி வெப்பநிலை 78° F (25.6° C) மற்றும் ஏப்ரல் மாதத்தில் 85° F (29.4° C) ஆகும். மவலாமைனின் வருடாந்தர மழைப்பொழிவின் அளவு சராசரி 190 அங்குலம் (4.8 மீ) மற்றும் தடானில் சராசரி 217 அங்குலங்கள் (5.5 மீ) ஆகும். ஜூலை மற்றும் ஆகத்து மாதங்களில் மழைப்பொழிவு அதிகமாக உள்ளது.\n"}
{"id": "388867", "url": "https://ta.wikipedia.org/wiki?curid=388867", "title": "பகோ மாநிலம்", "text": "பகோ மாநிலம்\n\nபகோ மாநிலம் அல்லது பகோ பிரதேசம் (முன்னர் பெகு பிரிவு அல்லது பகோ பிரிவு) என்பது மியான்மர் அரசாங்கத்தின் ஒரு நிர்வாகப் பிரிவு அல்லது நிர்வாகப் பகுதியாகும். இது நாட்டின் தெற்கு மத்திய பகுதியில் அமைந்துள்ளது. இதன் எல்லைகளாக வடக்கில் மாகவே மாநிலம் மற்றும் மண்தாலே பிரதேசம், கிழக்கில் கயின் மாநிலம், மொன் மாநிலம் மற்றும் மார்டாபன் வளைகுடா, தெற்கில் யங்கோன் பிரதேசம் மற்றும் மேற்கில் ராகினி மாநிலம் என சூழப்பட்டுள்ளது. இது 46° 45'N மற்றும் 19° 20'N மற்றும் 94° 35'E மற்றும் 97° 10'E இடையே அமைந்துள்ளது. 2014 ஆம் ஆண்டின் மக்கள்தொகை கணக்கெடுப்பின் படி 4,867,373 மக்கள்தொகை கொண்டது. \n\n"}
{"id": "388868", "url": "https://ta.wikipedia.org/wiki?curid=388868", "title": "நடுவண் மேட்டுச் சமவெளி (வியட்நாம்)", "text": "நடுவண் மேட்டுச் சமவெளி (வியட்நாம்)\n\nதாய் நிகுயேன் \"(Tây Nguyên)\" அல்லது மேற்கு மேட்டுச் சமவெளி \"(Western Highlands)\" அல்லது நடுவண் மேட்டுச் சமவெளி \"(Central Highlands)\" என்பது வியட்நாமின் வட்டாரங்களில் ஒன்றாகும். இவ்வட்டாரத்தில் தாக்லாக் மாகாணம், தாக்நோங் மாகாணம், கியாலை மாகாணம், கோன் தும் மாகாணம், இலாம் தாங் மாகாணம் ஆகிய மாகாணங்கள் உள்ளன.\n\nஇவ்வட்டாரம் சிலவேளைகளில் சாவோ நிகுயேன் திரங் போ (\"Cao nguyên Trung bộ\") (இதன் பொருள் (\"நடுவண் மேட்டுச் சமவெளி (Midland Highlands)\" என்பதாகும்) எனவும் அழைக்கப்படுகிறது. இது வியட்நாம் குடியரசில் சாவோ நிகுயேன் திரங் பான் (\"Cao nguyên Trung phần\") (இதன் பொருள் (\"நடுவண் மேட்டுச் சமவெளி (Central Highlands)\" என்பதாகும்) என அழைக்கப்பட்டது.\n\nSection::::வரலாறு.\nநடுவண் மேட்டுச் சமவெளியில் காலங்காலமாக தேகர் எனப்படும் மோந்தகுனார்து மக்கள் வாழ்ந்துவந்தனர். நாம் தியேன் எனும் தெற்குநோக்கி அணிவகுப்போம் இயக்கத்தின்போது வியட்நாம் இப்பகுதியை வென்றது. தென்வியட்நாம் அரசும் இன்றைய ஒன்றுபட்ட வியநாம் பொதுவுடைமைக் குடியரசும் கட்டாயமாக கின் வியட்நாமியரைக் குடியேற்றியதும் இப்போது கின் வியட்நாமியர் இப்பகுதியில் தேகர்களைவிட பெரும்பான்மையினராக உள்ளனர். மோந்தகுனார்துகள் அனைத்து வியட்நாமியரின் முற்றுகையையும் அதாவது, பொதுவுடைமை எதிர்ப்பு தென்வியட்நாம் அரசையும் இன்றைய ஒன்றுபட்ட வியட்நாம் பொதுவுடைமை அரசையும், எதிர்த்துப் போராடினர்.\n\nதாழ்நிலச் சாம் அரசையும் சாம் மக்களையும் மோந்தகுனார்துகள் தம் அரசர்களாக ஏற்றனர். இவர்களின் பொருள் வளம் சாமியரிடம் அமைந்தாலும் தாம் தன்னாட்சியுடன் வாழ்ந்துவந்தனர். After World War II concept of \"Nam tiến\" and the southward conquest was celebrated by Vietnamese scholars. 1946 இல் இருந்தான பிரெஞ்சு இந்தோசீன ஆட்ச்யின்போது இப்பகுதி பேசு மோந்தகுனார்து து சுத்திந்தோசீனா எனப்பட்டது.\n\nபிரெஞ்சு ஆட்சி வரை வியட்நாமியர் நடுவண் மேட்டுச் சமவெளியில் நுழைந்ததே இல்லை. மோந்தகுனார்துகளை புலிய்யோடு திரியும் முரட்டுக் கட்டுமிராண்டிகளாகவே கருதிவந்தனர். அவர்கள் தண்ணீரை நஞ்சூட்டியும் கெட்ட ஆவிகளாகவும் வாழ்வதாக நம்பினர். பிரெஞ்சு ஆட்சியில் பலவகைத் தோட்டப்பயிர்களால் இப்பகுதி வளமுற்ரதும் வியட்நாமியர் இப்பகுதியில் ஆர்வம் காட்டலாயினர். மேலும், இப்பகுதிக் காடுகளின் இயற்கை வளங்களையும், கனிமவளங்களையும் மண்வளத்தையும் கண்டு இதன் புவியியல் முதன்மையையும் உணரலாயினர்.\n\nதெற்கு வியட்நாமையும் ஒன்றுபட்ட பொதுவுடைமை வியட்நாம் குடியரசையும் எதிர்த்து புல்ரோவின் மோந்தகுனார்துகள் கலகம் செய்தனர். தென்வியட்நாமிய அரசாலும் ஒன்றுபட்ட வியட்நாமிய அரசாலும் கின் வியட்நாமிய இனக்குழு மக்களின் குடியேற்றத் திட்டம் நடுவண் மேட்டுச் சமவெளியில் நடைமுறைப்படுத்தப்பட்டது. இப்போது கின் வியட்நாமிய மக்கள் பெரும்பான்மையராக நடுவண் மேட்டுச் சமவெளியில் அமைகின்றனர்.\n\nவியட்நாம் ஆட்சியை எதிர்த்த சிறுபான்மை இனக்குழு மக்களின் பேரெழுச்சியின்போது, 2001, 2004 ஆம் ஆண்டுகளில் நிகழ்ந்த பெருந்திரளான சிறைக்கும் கொலைகளுக்கும் பின்னர், சிறிதுகாலம் நடுவண் மேட்டுச் சமவெளியில் அயல்நாட்டவர் செல்ல தடை செய்யப்பட்டது.\n\nSection::::புவிப்பரப்பியல்.\nதாய் நிகுயேன் மேட்டுச் சமவெளியின் எல்லைகளாக தாழ்நிலப் பகுதியில் இலாவோசும் வடகிழக்கில் கம்போடியாவும் அமைகின்றன. கோன் தும் மாகாணம் இலாவோசு, கம்போடியா எல்லைகளில் அமைகிறது.ஆனால், கியாலைமாகாணமும் தாக்லாக் மாகாணமும் கம்போடியாவை மட்டுமே எல்லையாகக் கொண்டுள்ளன. இலாம்தோங் மாகாணம் நில அரணால் பன்னாட்டு எல்லை எதையும் பெற்றில்லை.\n\nஉண்மையில், தாய் நிகுயேன் ஒருதன்மை வாய்ந்த மேட்டுச் சமவெளியில் அம்மையவில்லை. மாறாக, பல குத்துயர மேட்டுநிலத் தொடர்களில் அமைகிறது; இதில் உள்ள கோன் தும் மேட்டுச் சமவெளியின் குத்துயரம் 500 மீ. கோன் பிளோங் மேட்டுச் சமவெளியும் கோன் நாநுங் மேட்டுச் சமவெளியும் பிளிய்கு மேட்டுச் சமவெளியும் 800 மீ குத்துயரத்தில் அமைகின்றன. மதிராக் மேட்டுச் சமவெளியின் குத்துயரம் 500 மீ, தாக்லாக் மேட்டுச் சமவெளியின் குத்துயரம் 800 மீ. மோநோங் மேட்டுச் சமவெளியின் குத்துயரம் 800 மீட்டரில் இருந்து 1000 மீட்டர் வரை அமைகிறது, தாலாத் அல்லது இலாம் வியேன் மேட்டுச் சமவெளியின் குத்துயரம் 1500 மீ. தீலின் மேட்டுச் சமவெளியின் குத்துயரம் 900 மீ முதல்1000 மீ வரை அமைகிறது. இந்த அனைத்து மேட்டுநிலங்களும் உயர்ந்த மலைத்தொடர்களாலும் மலைகளாலும் (தெற்கு ஆன்னமைட்டு மலைத்தொடர்.\n\nதாய் நிகுயேன் அதன் காலநிலையையும் இடக்கிடப்பியலையும் பொறுத்து மூன்று துணைவட்டாரன்களாகப் பிரிக்கப்படுகிறது. அவையாவன: வடக்கு தாய் நிகுயேன் (பாசு தாய் நிகுயேன்) (கோன் தும், கியாலை மாகான்ங்கள் அடங்கியது), இடைநிலை தாய் நிகுயேன் (திரங் தாய் நிகுயேன்) (தாக்லாக், தாக் நோங் மாகாணங்கள் அடங்கியது), தெற்கு தாய் நிகுயேன் (நாம் தாய் நிகுயேன்) (இலாம்தோங் மாகாணம் அடங்கியது). திரங் தாய் நிகுயேன் மற்ற துணை வட்டாரங்களைவிட்த் தாழ்வானது. எனவே, இங்கு வெப்பநிலை மற்ற இரண்டு வட்டாரங்களை விடக் கூடுதலாக அமைகிறது.\n\nSection::::இனக்குழு மக்கள்.\nகீழே வியட்நாமின் இனக்குழு மாக்களின் பட்டியல் தரப்பட்டுள்ளது.. இவர்கள் நடுவண் மேட்டுச் சமவெளியிலும் அண்மிய பகுதிகளிலும் வாழ்கின்றனர். இவர்கள் கதூயிக், பக்னாரிக், சாமிக் ஆகிய ஆட்டிரோனேசிய குடும்ப மொழிகளைப் பேசுகின்றனர். மக்கள்தொகைப் புள்ளிவிவரங்கள் வியட்நாமின் 2009 ஆம் ஆண்டு மக்கள்தொகைக் கணக்கெடுப்பின்படி அமைந்துள்ளன.\n\nSection::::வேளாண்மை.\nதாய் நிகுயேன் பல தொடக்கநிலைக் காடுகளைக் கொண்டுள்ளன. இக்காடுகள் சாத் தியேன் தேசியப் பூங்கா, யோக்தோங் தேசியப் பூங்கா, கோங்காகின் தேசியப் பூங்கா ஆகிய வியட்நாமின் தேசியப் பூங்காக்களில் பாதுகாக்கப்படுகின்றன. இவ்வட்டாரம் கடல்மட்ட்த்தில் இருந்து 500 முதல் 600 மீ உயரத்தில் அமைந்துள்ளது. இதன் பசால்ட் உவர்நிலம் காஃபி. தென்னை, கருமிளகு, வெண்மல்பரி தோட்டங்கள் வைத்துப் பயிரிட ஏற்றதாகும். இங்கு, முந்திரியும் தொய்வ மரங்களும் பயிரிடப்படுகின்றன. காஃபி தாய் நிகுயேனின் முதன்மை விளைபொருளாகும். காப்பித் தோட்ட விளைச்சல் தாக்லாக் மாகாணத்தில் செழிப்பாக நடைபெறுகிறது. இந்த மாகாணத் தலைநகராகிய புவோன்மா துவோத்தில் பல காப்பித் தொழிலகங்கள் அமைந்துள்ளன.இவற்றில் திரங் நிகுயேனின் தொழிலகங்களும் அடங்கும். உலகில் பாக்சைட்டு தாது கிடைக்கும் மூன்றாம் இடமாகத் தாய் நிகுயேன் அமைகிறது. சுற்றுச்சூழல் சிக்கல்களாலும் தொழிலாளர் தட்டுபாட்டாலும் பாக்சைட்டுக் கனிம சுரங்கத் திட்டத்துக்கு எதிர்ப்பும் முரண்பாடுகளும் நிலவுகின்றன.\n\nSection::::மரஞ்செடிகொடிகளும் விலங்குகளும்.\nதாய் நிகுயேன் வியட்நாமிலும் தென்கிழக்காசியாவிலும் மிகவும் பெயர்பெற்ற அச்சுறுத்தல்நிலை உயிரினங்கள் வாழும் இடமாகும். இங்கு, இந்தோசீனப் புலிகள், பேருருவக் கவுர்கள், ஆசியக் காட்டு நீரெருமைகள், பாந்தெங்குகள் (banteng), ஆசிய யானைகள் ஆகிய அச்சுறுத்தல்நிலை விலங்கினங்கள் வாழ்கின்றன.\n\nவியட்நாமின் மேட்டுநிலச் சமவெளியில், இலாங்மூர்களும் மிகவும் அச்சுறுத்தப்படுகின்றன. இவை வியட்நாமியப் படை வீரர்களால் கொல்லப்படுகின்றன. இவற்றின் நிகழ்படங்கள் இணையத்தில் வெளியிடப்படுகின்றன.\n"}
{"id": "388872", "url": "https://ta.wikipedia.org/wiki?curid=388872", "title": "ஆதி நாகசுப்ரமணியா கோயில்", "text": "ஆதி நாகசுப்ரமணியா கோயில்\n\nஆதி நாகசுப்ரமணியா கோயில் (adi naga subramanya) என்பது இந்தியாவில், கேரள மாநிலத்தின், பாலக்காடு மாவட்டத்தில், நெம்மேரா என்ற ஊருக்கு அருகே அமைந்துள்ள ஒரு முருகன் கோயிலாகும்.\n\nSection::::இடம்.\nஆதி நாகசுப்ரமணியா கோயில், கேரள மாநிலம் பாலக்காடு மாவட்டத்தில் உள்ள நெம்மேரா என்ற ஊருக்கு அருகில் உள்ளது. பொள்ளாச்சி வழியாகத் திருச்சூர் சென்றாலும் நெம்மேராவை அடையலாம்.\n\nSection::::கோயில்.\nஇந்தக் கோயிலின் முதன்மை நுழைவாயில் வழியாக உள்ளே சென்றதும் கிழக்குத் திசை நோக்கி கருவறை அமைந்துள்ளது. ஆயிரம் தலையும் இரண்டாயிரம் நாக்குகளும் கொண்ட ஆதிசேஷன், இங்கு ஐந்து தலை நாகமாகக் காட்சியளிக்கிறார். சண்முகக் கடவுள் அழகாக சிறிய உருவில் காட்சியளிக்கிறார். கேரளக் கோயில்கள் பலவற்றில் மூலஸ்தானத்தில் மின் விளக்குகள் அமைக்கப்படாதது போலவே இக்கோயிலிலும் மின்விளக்குகள் அமைக்கப்படவில்லை குத்துவிளக்குகளின் ஒளி மற்றும் நெய் விளக்கு ஒளியிலேயே தரிசனம் நடக்கிறது. தினந்தோறும் காலையில் நடைபெறும் பூசையின்போது குமரனுக்கு பால் அபிஷேகம் நடக்கிறது.\n\nமேற்குத் திருச்சுற்றின் பின்புறச் சுவரில் இரண்டு விநாயகர்கள் காட்சியளிக்கிறனர். மஹாவிஷ்ணு மற்றும் சாஸ்தாவுக்கு சந்நிதிகள் அமைக்கப்பட்டிருக்கின்றன. பரசுராமர் காலத்தில் பிரதிஷ்டை செய்யப்பட்டதாகக் கூறப்படும் இக்கோயிலின் உள்ளே அழகான குளமும் உள்ளது. இதையொட்டி நான்கு புறமும் சுவர் எழுப்பி பெரிய வாசலுடன் அமைக்கப்பட்ட மண்டபத்தின் உள்ளே ஒரு பெரிய புற்று காணப்படுகிறது. இதையடுத்து பெரிய அரச மரத்தின் கீழே பெரிய நாகர் சிலையும் அருகே சிறிது சிறிதாக இருபது நாகங்களும் காணப்படுகின்றன.\n\nSection::::தல வரலாறு.\nபுராணக்கதைப்படி, பிரணவ மந்திரத்துக்குப் பொருள் தெரியாததால் பிரம்மனை சிறையில் அடைத்தான் முருகன். பின்னர் அந்தக் குற்றவுணர்ச்சி தாளாமல் பாம்பாக அலைந்து பின்னர் தாயின் அருளால் மீண்டும் கடவுளான தலமாக இந்த ஆதி நாகசுப்ரமணியா கோயில் கருதப்படுகிறது.\n\nSection::::சிறப்பு பூசைகள்.\nஅதிகாலை ஐந்து மணியிலிருந்து பதினோரு மணிவரையிலும் மாலை ஐந்து மணியிலிருந்து இரவு எட்டரை மணிவரையிலும் நடை திறந்திருக்கும். நாக தோசம் உள்ளவர்கள் முருகனுக்கு பால் அபிஷேகம் செய்து வந்தால் தோசம் விலகி நன்மை பெறுவார்கள் என்பது ந்பிக்கை. குழந்தை பாக்கியம் வேண்டி வரும் பக்தர்கள், ஒரு மண்டலம், அரை மண்டலம், கால் மண்டலம் என்று விரதம் மேற்கொண்டு பால் அபிஷேகம் செய்கின்றனர்.\n\nSection::::திருவிழாக்கள்.\nதமிழகத்தில் கந்த சஷ்டி சிறப்பாக கொண்டாடப்படுவதுபோல் கார்த்திகை மாதத்தில் வரும் குமார சஷ்டி இங்கு மிக விமரிசையாகக் கொண்டாடப்படுகிறது. இந்த நாள்தான் பார்வதி தேவி விரதமிருந்து முருகனை மீண்டும் மகனாகக் கண்ட நாள். இது மட்டுமின்றி தைப் பூசம், பார்வதி தேவியிடம் ஞானப் பால் அருந்திய விழாவும் சிறப்பான நாட்கள்.\n\n"}
{"id": "388897", "url": "https://ta.wikipedia.org/wiki?curid=388897", "title": "அமுலரியா ஆஸ்டோயா", "text": "அமுலரியா ஆஸ்டோயா\n\nஅமுலரியா ஆஸ்டோயா என்ற தேன் காளான் (Armillaria ostoyae (sometimes called Armillaria solidipes) என்பது பிசலாலிரியேசே குடும்பத்தைச் சேர்ந்த ஒரு காளான் வகை ஆகும். இது மேற்கு ஐக்கிய அமெரிக்காவில் மிகவும் பொதுவாக காணப்படக் கூடிய காளான்களான, அன்னைலரியா மெல்லேயா இந்த இனத்தவை பகிர்ந்து கொள்கின்றன. \n\nஅமெரிக்காவின் கிழக்கு ஓரிகன் மலைப் பகுதிகளில் உள்ள தேசிய வனப்பகுதியில் இந்த தேன் காளான்.   நிலப்பரப்பில் மிகப்பெரிய உயிரினமாக பரந்து விரிந்திருக்கின்றன. இவை அனைத்தும் கண்களுக்குத் தெரியாத ஒரே ஒரு வித்திலிருந்துதான் உருவாகியிருக்கின்றன என்கிறார்கள் அறிவியலாளர்கள். இந்தக் காளான் உருவாகி குறைந்தது 2,400 ஆண்டுகள்  ஆகியிருக்கலாம் என்கிறார்கள். இந்த காளான் தொகுப்புக்கு  \"Humongous Fungus\".  என்று பெயரிட்டுள்ளனர். இந்த காளான்கள் மெதுவாகப் படர்ந்து, தான் செல்லும் வழியில் உள்ள தாவரங்களைக் கொன்றுவிடுகின்றன. ஒவ்வோர் இலையுதிர் காலத்தின்போதும் மஞ்சள் வண்ணக் காளான்களாகக் கூட்டம் கூட்டமாகத் தங்கள் இருப்பை வெளிக்காட்டிக்கொள்கின்றன. ஒரு சில வாரங்களில் தங்களுடைய உருவத்தை மாற்றி, வெள்ளை நிறமாக மாறி சுண்ணாம்புபோல் சாதாரணமாகக் காட்சியளிக்கின்றன. இந்தத் தேன் காளான்கள் மரங்களுக்கு மிகப் பெரிய ஆபத்தை விளைவித்துவிடுகின்றன. மரத்தின் வேர்களில் இருந்து சத்தை மெதுவாக உறிஞ்சி தங்களை வளர்த்துக்கொள்கின்றன. இதனால் மரங்கள் மெதுவாக சத்துகளை இழக்க ஆரம்பிக்கின்றன. 20, 30 ஆண்டுகளில் தேன் காளான்களை எதிர்த்து நிற்க முடியாமல் இறக்கும் நிலைக்கு சென்றுவிடுகின்றன.\n\nஇதே தேன் காளான்கள் அமெரிக்காவின் மிச்சிகன் பகுதியிலும் ஜெர்மனியிலும் உள்ளன. ஆனால் ஓரிகனில் வாழ்வதுபோல் அவை மிகப் பெரிய உயிரினமாகவும், மிகப் பழமையான உயிரினமாகவும் இல்லை.\n"}
{"id": "388900", "url": "https://ta.wikipedia.org/wiki?curid=388900", "title": "தாதர்கள்", "text": "தாதர்கள்\n\nதாதர்கள் (உருசியம்: татары); (தாதர்: татарлар) என்பவர்கள் ஒரு துருக்கிய இன மக்கள் ஆவர். இவர்கள் ஆசியா மற்றும் ஐரோப்பாவில் வாழ்கின்றனர். \"தாதர்\" என்ற பெயரானது எழுத்து வடிவில் முதன்முதலில் குல் திசினின் நினைவுச்சின்னத்தில் 𐱃𐱃𐰺 (TaTaR) என்ற வடிவில் தோன்றுகிறது. வரலாற்றுரீதியாக \"தாதர்கள்\" என்ற சொல் பல்வேறு வகையான துருக்கிய-மங்கோலிய பகுதி-நாடோடிப் பேரரசுகளுக்கு வழங்கப்பட்டது. இவை தார்தரி என்று அழைக்கப்பட்ட பெரிய நிலப்பரப்பை தங்கள் கட்டுப்பாட்டில் வைத்திருந்தனர். ஆனால் இந்தச் சொல் தற்போது குறுகிய அளவிலேயே பயன்படுத்தப்படுகிறது. ஏதாவது ஒரு துருக்கிய மொழியைப் பேசும் மக்களை மட்டுமே குறிக்கப் பயன்படுத்தப்படுகிறது. \n\nசெங்கிஸ் கானின் தலைமையில் கி.பி. 1206ல் உருவாக்கப்பட்ட மங்கோலியப் பேரரசு தாதர்களுடன் கூட்டணி வைத்துக் கொண்டது. செங்கிஸ் கானின் பேரன் படு கானின் (அநேகமாக கி.பி. 1207-1255) தலைமையில் மங்கோலியர்கள் மேற்கு நோக்கிப் பயணித்தனர். அவர்கள் தங்களுடன் பல மங்கோலியப் பழங்குடியினரை உருசியாவின் சமவெளிகளை நோக்கி அழைத்துச் சென்றனர். தாதர் குலமரபானது இன்னும் மங்கோலியர்கள் மற்றும் கசாராக்கள் இடையே உள்ளது. \n\nஉருசியர்களால் \"தாதர்கள்\" என்று அழைக்கப்படும் இப்போது இருக்கும் மிகப்பெரிய குழுவானது வோல்கா தாதர்கள் ஆவர். இவர்கள் வோல்கா பகுதியைச் (தாதர்தான் மற்றும் பசுகோர்தோதான்) சேர்ந்தவர்கள் ஆவர். இவர்கள் இக்காரணத்திற்காக எளிமையாக \"தாதர்கள்\" என்று அழைக்கப்படுகின்றனர். இவர்களின் மொழி தாதர் மொழி என்று அழைக்கப்படுகிறது. 2002ம் ஆண்டின் கணக்குப்படி இவர்களின் மதிப்பிடப்பட்ட மக்கள்தொகையானது ஏறக்குறைய 60 இலட்சம் ஆகும். உருசியர்களும், தாதர்களும் ஒருவருடன் ஒருவர் ஒன்றாகக் கலந்துவிட்டதாக ஒரு நம்பிக்கை உண்டு. இது \"ஒரு உருசியனைச் சிறிது சுரண்டினால் அவனுக்கு உள்ளே ஒரு தாதன் வெளிப்படுவான்\" என்ற ஒரு கூற்றால் விளக்கப்படுகிறது. உருசியாவின் முதலாம் பேதுரு ஆட்சிக்கு வருவதற்கு முன்னர் இருந்த பிரபுக் குடும்பங்கள் தாதர் வழிவந்தவர்களாக இருந்தனர். எனினும் மரபியல் ஆராய்ச்சிகள் உருசியர்கள் வடக்கு மற்றும் கிழக்கு ஐரோப்பியர்களை (முக்கியமாக பெலாரசியர்கள் மற்றும் உக்கிரைனியர்கள்) மூதாதையர்களாகக் கொண்டுள்ளதாகக் காட்டுகின்றன. தாதர் மக்களிலிருந்து மரபியல்ரீதியாகத் தொலைவில் உள்ளவர்களாகக் காட்டுகின்றன.  \n\nஇக்காலத்தில் தாதர்களின் உடல் தோற்றம் ஒரு வண்ணப் பட்டியாக உள்ளது. இவர்கள் மங்கோலியர் முதல் காக்கேசியர் வரையிலான தோற்றங்களைக் கொண்டுள்ளனர்.\n"}
{"id": "388901", "url": "https://ta.wikipedia.org/wiki?curid=388901", "title": "தெலுன் போல்தக்", "text": "தெலுன் போல்தக்\n\nதெலுன் போல்தக் என்பது மங்கோலியாவின் கென்டீ மாகாணத்தில் ததல் என்ற இடத்தில் அமைந்துள்ள ஒரு தளமாகும். இது செங்கிஸ் கான் பிறந்த இடம் என்று கருதப்படுகிறது. இது மங்கோலிய நாட்டுப்புறக் கதைகளில் அடிக்கடிக் குறிப்பிடப்படுகிறது. இதற்கு மங்கோலியர்களிடையே ஒரு புனிதமான புகழ் உண்டு. இது ஒரு கிராமப்புறப் பகுதியில் அமைந்துள்ளது. இப்பகுதி முழுவதும் சிறு பட்டணங்களாலும், கிராமங்களாலும் ஆனதாகும். இங்கு 1962ல் ஒரு பெரிய செங்கிஸ் கானின் சிலை அவரது 800வது பிறந்தநாளின்போது எழுப்பப்பட்டது.\n"}
{"id": "388902", "url": "https://ta.wikipedia.org/wiki?curid=388902", "title": "தாய்சியுடு", "text": "தாய்சியுடு\n\nதாய்சியுடு ((சிரில்லிக்: Тайчууд, டைசூட்) என்பது 12ம் நூற்றாண்டு மங்கோலியாவில் கமக் மங்கோலியக் கூட்டமைப்பின் முக்கியமான மூன்று பழங்குடியினத்தில் ஒன்று ஆகும். \n\nஇவர்கள் சபைக்கால்சுக்கி பிரதேசம் மற்றும் தோர்நோத் மாகாணத்தில் வாழ்ந்தனர். இவர்களும் கியாத் போர்சிசின்களும் நெருங்கிய இனத்தவர் ஆவர். இவர்கள் போடோன்சார் முன்ஹாக்கின் வழிவந்தவர்கள் ஆவர். இந்த இரு இனங்களிடையே கமக் மங்கோலியக் கூட்டமைப்பின் தலைவர் பதவிக்குப் போட்டியிருந்தது. போர்சிசினின் காபூல் கான் 7 மகன்களைப் பெற்றிருந்த போதும் தாய்சியுடு இனத்தைச்\nசேர்ந்த அம்பகையை கமக் மங்கோலின் இரண்டாவது கான் ஆக்கினார். இப்பதவி இரு இனத்தவரிடையே மாறி மாறிச் சென்று கடைசியில் போர்சிசின் வம்சத்தைச் சேர்ந்த செங்கிஸ் கானிடம் வந்தது. \n"}
{"id": "388903", "url": "https://ta.wikipedia.org/wiki?curid=388903", "title": "கெரயிடுகள்", "text": "கெரயிடுகள்\n\nகெரயிடுகள் (மொங்கோலியம்: Хэрэйд) என்பவர்கள் கி.பி. 12ம் நூற்றாண்டில் அல்தை சவன் பகுதியிலிருந்த ஐந்து முக்கியமான துருக்கிய<ref name=\"https://books.google.com/books?id=ndPZAQAAQBAJ&pg=PT153&dq=ong+khan+turkic&hl=sv&sa=X&ved=0ahUKEwiZyOGC9cvPAhXB2SwKHRL4ChMQ6AEIKzAC#v=onepage&q=ong%20khan%20turkic&f=false\"></ref> அல்லது துருக்கிய-மங்கோலிய பழங்குடியின<ref name=\"https://books.google.com/books?id=lgS-j2m_0TEC&pg=PT19&dq=turko+mongol+keraits&hl=sv&sa=X&ved=0ahUKEwjA0KfK3svPAhUwS5oKHa-MBLAQ6AEIHjAA#v=onepage&q=turko%20mongol%20keraits&f=false\"></ref><ref name=\"https://books.google.com/books?id=bdZbe3zOz_MC&pg=PT300&dq=kerait+khan+turk&hl=sv&sa=X&ved=0ahUKEwjej8nc8MvPAhVDhiwKHT2TCN84ChDoAQgdMAA#v=onepage&q=kerait%20khan%20turk&f=false\"></ref> கூட்டமைப்பினரில் (கானேடு) ஒருவர் ஆவர். இவர்கள் கி.பி. 11ம் நூற்றாண்டின் ஆரம்பத்தில் நெசுதோரியக் கிறித்தவ மதத்திற்கு மாறினர். ஐரோப்பாவின் பிரஸ்தர் ஜான் என்ற புராணக் கதாபாத்திரம் இங்கிருந்து தோன்றியிருக்கலாம் எனக் கருதப்படுகிறது. \n\nஇவர்கள் ஆண்ட பகுதியானது விரிவானது ஆகும். அது தற்கால மங்கோலியா முழுவதையும் உள்ளடக்கியதாக இருந்தது. வசிலி பர்தோல்த் (1913) என்ற வரலாற்றாசிரியர் இவர்கள் ஆனன் மற்றும் கெர்லென் ஆறுகளின் மேல் பகுதியில் தூல் ஆற்றின் அருகிலே இருந்ததாகக் கூறுகிறார். இவர்கள் 1203ல் செங்கிஸ் கானால் தோற்கடிக்கப்பட்டனர். மங்கோலியப் பேரரசின் வளர்ச்சியிலே செல்வாக்கு மிக்கவர்களாகத் திகழ்ந்தனர். 13ம் நூற்றண்டில் துருக்கிய-மங்கோலிய கானேடுகளில் சேர்த்துக் கொள்ளப்பட்டனர். \n"}
{"id": "388905", "url": "https://ta.wikipedia.org/wiki?curid=388905", "title": "காதின் மாகாணம்", "text": "காதின் மாகாணம்\n\nகாதின் \"(Hà Tĩnh)\" என்பது வியட்நாமின் 63 மாகாணங்களில் ஒன்றாகும். இது வியட்நாமின் நடுவண் வடக்குக் கடற்கரை வட்டாரத்தில் அமைந்துள்ளது. அண்மையில் உள்ல நிகேயான் மாகாணத்துடன் இணைந்து இரண்டு மாகாணங்களும் நிகேதின் மாகாணம் எனப்படுகிறது. இங்கு வாழும் வியட்நாமியர் குறிப்பாக அறியப்பட்ட குரல் ஒலிப்புடன் வியட்நாம் மொழியைப் பேசுகின்றனர்.\n\nSection::::புவிப்பரப்பியல்.\nகாதின் மாவட்டம் கனாய்க்குத் தெற்கே 340 கிமீ தொலைவில் நடுவண் வியட்நாம் மண்டலத்தின் வடக்குப் பகுதியில் அமைந்துள்ளது. இதன் வடக்கில் நிகேயான் மாகாணமும் தெற்கே குவாங் பின் மாகாணமும் மேற்கே இலாவோசும் கிழக்கே தென்சீனக் கடலும் அமைந்துள்ளன.\n\nSection::::ஆட்சிப் பிரிவுகள்.\nகாதின் மாகாணம் 13 மாவட்டங்களாகப் பிரிக்கப்பட்டுள்ளது:\n\n\n\n\n\n\nஇவை மேலும் 12 குமுக மட்ட நகரியங்களாகவும் (அல்லது சிறுநகரங்களாகவும்), 235 குமுகங்களாகவும் 15 சிறகங்களாகவும் பிரிக்கப்பட்டுள்ளன.\n\nSection::::சுற்றுலாவும் சுற்றுலாத் தளங்களும்.\nகாதின் வரலாற்று, பண்பாட்டுச் சிறப்புள்ள பல சுற்றுலாத் தளங்களைக் கொண்டுள்ளது. இது இலேகூ திராக், நிகுயேந்து (கின்வான் கியேயு காப்பியத்தின் ஆசிரியர்), நிகுயேன் சோங்திரூ, பாந்தின் பூங், திரான்பூ, நிகோ தூசுகே, நிகுயேன் பான்சான், கோவாங் நிகோசு பாச், சுவான் தியேயு, குய்சான், கோவாங் சுவான்கான், நிகுயேன் காசு வியேன், இலேவான் தியேம், தியேம் பூங்தி, நிகுயேந்தோ போன்ற தேசியத் தலைவர்களும் ஆளுமைகளும் தோன்றிய இடமாகும் . \n\nகுறிப்பிடத் தக்க இயற்கைக் காட்சிகள் நிறைந்த இடங்களாக இலா ஆறு, வூமோன் அருவி, வூ குவாங் தோட்டம், கேகோ ஏரி, சோன்கிம் வெப்பநீர் ஊற்றுகள், தேவோ நிகாங் கணவாய், குவோங் திட்ச் அடுக்குத் தூபி, தியேன்சாம் கட்ற்கரை, தேவோசோன் கடற்கரை, சுவாந்தான் கடற்கரை, சான் தியேன் கடற்கரை (இக்கடற்கரைப் பகுதிகள் நெடுஞ்சாலைகள் 1A, 8 ஆகியவற்ரின் வழியில் உள்ளன) ஆகியவை அமைகின்றன.\n\nSection::::போக்குவரத்து.\nகாதின் மாகாணத்தில் பெந்துய் பாலதில் இருந்து (வின் மாநகரம்) தேவோ நிகாங் கணவாய் வரை காதினையும் குவாங் பினையும் இணைக்கும்130 கிமீ நீளமுள்ள நெடுஞ்சாலை 1A வழித்தடம் அமைந்துள்ளது. இம்மாகாணத்தில் உள்ள இரண்டாம் வழித்தடம் ஓ சி மின் வழித்தடமாகும். இவை மட்டுமன்றிக் காதின் மாகாணத்தில் கோங்லின் நகரியத்தில் இருந்து இலாவோசுக்குச் செல்லும் நெடுஞ்சாலை 8 வழித்தடமும் வூங்காங் துறைமுகத்தில் (குய்யான் மாவட்டம்) இருந்து இலாவோசுக்குச் செல்லும் வியட்லாவோ வழித்தடமும் இயங்குகின்றன. காதின் மாகானத்தில் இருந்து இலாவோசுக்குச் செல்லும் தொடர்வண்டித் தடம் ஒன்றுக்கும் 2007 இல் முன்வரைவு உருவாக்கப்பட்டுள்ளது .\n\nSection::::பொருள்வளம்.\nகாதின் வியட்நாமின் மிக ஏழ்மையான மாகாணம் ஆகும். 2008 இல் இதன் தொகு உள்நாட்டு விளைபொருள் ஆளுக்கு 420 அமெரிக்க டாலர் ஆகும். இதன் ஏழ்மைக்கு ஒருவகையில் இங்கு நிலவும் மழைக்கால கடுங்குளிரும் கோடைக்கால கடும்வெயிலும் இலையுதிர்கால வெள்ளங்களும் புயல்களும் பயனற்ற மண்நிலையும் இயற்கை வளங்களும் காரணங்கள் ஆகின்றன. மிக திறமையற்ற மாவட்ட, மாகாண ஆட்சியமைப்புகளும் முன்னேற்றத்துக்கு முட்டுகட்டைகள் ஆகின்றன.\n\nSection::::வரலாறு.\nசீனோ-வியட்நாமிய எழுத்துகளில், இந்த மாகாணத்தின் பெயர் அமைதியாறு எனப்பொருள்படும் என எழுதப்பட்டது. 1930 இல் தொடங்கி, காதின் தொடர்ந்து நிகேயான், குவாங் நிகாய் மாகாணங்களோடு சேர்ந்து வியட்நாமிய ஊரகச் சோவியத்து கிளர்ச்சி இயக்கத்தைக் கட்டியமைத்து கலகங்கள் புரிந்த இடமாகும்.\n\n"}
{"id": "388908", "url": "https://ta.wikipedia.org/wiki?curid=388908", "title": "எட்டா (விடுதலை அமைப்பு)", "text": "எட்டா (விடுதலை அமைப்பு)\n\nஇடிஏ (ETA விரிவு Euskadi Ta Askatasuna (பொருள்; தாயகத்திற்கும் விடுதலைக்குமான இயக்கம் \"Basque Homeland and Liberty\"), என்பது ஒரு முன்னாள் ஆயுதமேந்திய இடதுசாரி பாஸ்க் தேசிய மற்றும் விடுதலை அமைப்பாகும். இவர்களின் தாயகம் பாசுக்கு நாடு (வடக்கு ஸ்பெயின் மற்றும் தென்மேற்கு பிரான்சு). 1959 ஆம் ஆண்டில் இந்த குழு நிறுவப்பட்டது, பாசுக் மக்களின் பாரம்பரியத்தையும், பண்பாட்டையும் காக்க தனிநாடு வேண்டி எசுபானியாவின் ஆதிக்கத்தில் உள்ள தெற்கு பாசுக்கு நாட்டுப் பகுதியில் குண்டுவீச்சு, கொலை, கடத்தல், வன்முறை போன்ற தொடர் தாக்குதலில் ஈடுபட்ட ஒரு ஆயுதக் குழுவாக உருவானது. பாசுக்கு தேசிய விடுதலை இயக்கத்தின் பிரதான குழுவாக இடிஏ உள்ளது மேலும் பாசுக் போராட்டத்தின் மிக முக்கியமான செயற்பாட்டாளராகவும் உள்ளது.\n\n1968 மற்றும் 2010 இடையில், இவர்களால் 820 பேர் கொல்லப்பட்டனர் (340 பொதுமக்கள் உட்பட) மேலும் ஆயிரக்கணக்கானவர்கள் காமுற்றுள்ளனர். ஸ்பெயின், பிரான்ஸ், ஐக்கிய இராச்சியம், ஐக்கிய மாநிலங்கள், ஐரோப்பிய ஒன்றியம். ஆகியவற்றால் இடிஏவை பயங்கரவாதக் குழு என முத்திரைக் குத்தியுள்ளன. இதனால் உள்நாட்டு மற்றும் சர்வதேச ஊடகங்கள் இந்தக் குழுவை \"பயங்கரவாதிகள்\" என்று குறிக்கின்றன. ஸ்பெயின், பிரான்ஸ் மற்றும் பிற நாடுகளில் 300 க்கும் மேற்பட்ட இதன் உறுப்பினர்கள் சிறைகளில் உள்ளனர்.\n\nஇடிஏ 1989, 1996, 1998 மற்றும் 2006 ஆகிய ஆண்டுகளில் போர்நிறுத்தங்களை அறிவித்தது. 2010 செப்டம்பர் 5, அன்று, இடிஏ புதியதாக போர்நிறுத்தத்தை அறிவித்தது, அது இன்னும் நடைமுறையில் உள்ளது, மேலும் 2011 அக்டோபர் 20 அன்று, இடிஏ தன் \"ஆயுத செயற்பாடுகளின் நிறுத்தத்தை உறுதிபடுத்தி\" அறிவித்தது. 2012 நவம்பர் 24 இல், குழுவைக் கலைக்கவும் அதன் நடவடிக்கைகளை நிறுத்தவும் ஒரு \"உறுதியான முடிவுக்குவர\" பேச்சுவார்த்தைக்கு தயாராக உள்ளது என அறிவித்தது. 2017 ஏப்பிரல் 7 ஆம் திகதி இந்தக் குழுவானது தன் ஆயுதங்கள் மற்றும் வெடிபொருட்கள் அனைத்தையும் ஒப்படைத்ததுடன், அடுத்த நாளிளில் இருந்து அதிகாரப்பூர்வமாக நிராயுதபாணியான அமைப்பாகவும் அறிவித்தது.\nSection::::வரலாறு.\n1938 ஆண்டு ஸ்பெயினின் ஆட்சியை சர்வதிகாரி பிரான்சிஸ் பிராஸ்கோ கைப்பற்றிய பிறகு பாஸ்க் மொழி தடை செய்யப்பட்டது. எல்லா உரிமைகளும் பறிக்கப்பட்டன. இந்த இன ஒடுக்குமுறைக்கு எதிராக பாஸ்க் தேசியக்கட்சி ஜனநாயக வழியில் போராட்டத்தை முன்னெடுத்தது. ஆனால் சனநாயக வழிப்போராட்டங்களால் எவ்வித நன்மையும் கிடைக்காததை உணர்ந்து, பாஸ்க் தேசியக்கட்சியின் மாணவர் அமைப்பானது ஆயுதப் போராட்டத்தை நடத்துவது என்று தீர்மானித்து உருவாக்கிய அமைப்பு தான் இடிஏ போராளி அமைப்பு.\n\nஇடிஏ அமைப்பு வெறும் தேசியவாதக் கண்ணோட்டத்துடன் மட்டுமில்லாமல் பாஸ்க் விடுதலைப் போராட்டத்தை மார்க்சிய கண்ணோட்டத்தோடும் நடத்தியது. தொடர் தாக்குதலை இடிஏ நடத்தத் தொடங்கி இறுதியில் சர்வதிகாரி பிரான்சிஸ் பிராஸ்கோவின் அரசியல் வாரிசான பிளாஸ்கோவை குண்டு வைத்து கொலை செய்து சர்வாதிகார ஆட்சியை முடிவுக்கு கொண்டு வந்தனர். 1978 இல் ஸ்பெயினில் சர்வதிகார ஆட்சி முடிவுக்கு வந்து சனநாயக நாடாளுமன்ற முறை நிறுவப்பட்டு பாஸ்க்கு தன்னாட்சி அதிகாரம் வழங்கப்பட்டது. ஆனால் நடைமுறையில் ஸ்பெயினின் மத்திய பாராளுமன்றமே அதிகாரம் கொண்டதாக இருந்தது என்ற குறை நிலவியது. எனவே பல கட்டப் பேச்சு வார்த்தைப் பிறகு மீண்டும் இடிஏ ஆயுதப் போரட்டத்தை தொடங்கியது.\n\nஅமெரிக்காவில் 2001 செப்டம்பரில் இரட்டைக் கோபுரங்கள் தாக்கப்பட்ட பிறகு உலகின் போக்கு மாறத் துவங்கியது ஆயுதந்தாங்கிய போராளி இயக்கங்களின் நியாயங்கள் எல்லாம் கணக்கில் கொள்ளாமல் அனைத்து இயக்கங்களும் பொத்தாம்பொதுவாக ஒட்டுமொத்தமாக தடை செய்யப்பட்டன. இதனால் இடிஏவின் ஆயுதப் போராட்டம் கடுமையான நெருக்கடியைச் சந்தித்தது. இடிஏவின் போராட்டத்திற்கு முதலில் ஆதரவாக இருந்த பிரான்சு பிறகு ஸ்பெயினுடன் இணைந்துகொண்டு பாஸ்க் விடுதலைப் போராட்டத்தை எதிர்த்தது. மேலும் இடிஏவின் 40 ஆண்டு கால தொடர் ஆயுதப் போராட்டம், அம்மக்களையே சோர்வடைய வைத்து விட்டது. நாடுகளும் தங்களுக்குள் ஒப்பந்தம் செய்து கொண்டு அரசியல் கைதிகளை அந்நாட்டிடம் ஒப்படைக்கத் தொடங்கின. இதனால் இடிஏவின் அரசியல் தலைவர்கள் கைது செய்யப்பட்டனர். அவர்களின் ஆயுதக் குவியல்கள் பறிமுதல் செய்யப்பட்டன. எனவே, அரசியல் ரீதியாக இயக்கம் பலவீனமடையத் தொடங்கியது. இதனால் போராட்டத்தில் தோற்பதைவிட பின்வாங்குவதே சிறந்தது என்று இடிஏ வேறு வழியின்றி தன் ஆயுத போராட்டத்தைக் கைவிட்டது.\n"}
{"id": "388916", "url": "https://ta.wikipedia.org/wiki?curid=388916", "title": "வீரகத்திப் பிள்ளையார் தேவஸ்தானம்", "text": "வீரகத்திப் பிள்ளையார் தேவஸ்தானம்\n\nவீரகத்திப் பிள்ளையார் தேவஸ்தானம் இலங்கையின் திருக்கோணமலை மாவட்டத்தில் அமைந்துள்ளது. கி.பி.1801 ஆம் ஆண்டளவில் திரு அகிலேசப்பிள்ளை வேலுப்பிள்ளை என்பவருடன் திரு ச.சுவாமிநாத முதலியார் பரம்பரையில் வந்த திரு வீரகத்தி ராசகோன் முதலியாரும் இணைந்து இவ் ஆலயத்தை அமைத்து, திருப்பணிகள் செய்து வந்ததாகவும் 1878 வேலுப்பிள்ளை அவர்களின் மகன் வே.அகிலேசப்பிள்ளையும் தொடர்ந்து 1910 ஆம் ஆண்டு அவர் மறைவிற்கு பின் அவரது மூத்த குமாரனான அ. இராசக்கோன் என்பவரும் அவரது சகோதரரான திரு அழகைக்கோன் மற்றும் மயில்வாகன முதலியார் சுப்பிரமணியம் அவர்களும் இவ்வாலயத்தை பரிபாலித்து வந்துள்ளனர்.\n\n1983 - 1990 ஆகிய காலகட்டத்தில் நாட்டில் இடம்பெற்ற வன்செயல் மற்றும் யுத்த சூழல் காரணமாக இவ் ஆலயம் முழுமையாக சேதமடைந்ததுடன் இதன் பூஜை வழிபாடுகளும் நிறுத்தப்பட்டன. பல வருடங்களுக்கு பின் 2015 ஆண்டு கால பகுதியில் இவ்வாலயத்தின் புனர்நிர்மான பணிகள் இதன் பரம்பரை வழிவந்தவரான திரு சிறிதரன் (பாப்பா) என்பவரின் முயற்சியாலும் நலன் விரும்பிகளின் உதவியுடன் மீண்டும் ஆரம்பிக்கப்பட்டு பல்வேறு சிரமங்களுக்கு மத்தியில் தொடர்ந்து மேற்கொள்ளப்பட்டு வருகிறது.\n"}
{"id": "388919", "url": "https://ta.wikipedia.org/wiki?curid=388919", "title": "பறையன்குளம் எல்லைக் காளி கோயில்", "text": "பறையன்குளம் எல்லைக் காளி கோயில்\n\nபறையன்குளம் எல்லைக் காளி கோயில் \n\nSection::::அமைவிடம்.\nதிருக்கோணமலை நகரிலிருந்து வடக்கே வவுனியா / அனுராதபுரம் செல்லும் பாதையில் இருபத்தைந்து கிலோமீற்றர் தொலைவில், மொறவெவ பிரதேச சபை அலுவலகத்திற்கு அருகில் முதலிக்குளம் சந்தியில் வலப்புறமாக பிரியும் நல்லகுட்டிஆறு பகுதியூடாக சுமார் பத்துக் கிலோமீற்றர் சென்று அடர்ந்த காட்டுப்பகுதியில் ஐந்து கிலோமீற்றர் தூரத்தில் அமைந்துள்ளது.\nSection::::ஆலய அமைப்பு.\nஅடர்ந்த காட்டுப் பகுதியில் தகரக் கொட்டகையிலேயே இவ் ஆலயம் அமைந்துள்ளது.\nSection::::பூசை விழாக்கள்.\nமாதந்தோறும் பெளர்ணமி தினங்களில் மாத்திரம் பொங்கலும் பூசையும் இடம்பெறுகின்றது. தைப்பூச நாளில் விசேடமாக வழிபாடு நிகழ்கின்றது.\nSection::::மூலவர்.\nசோழர்களின் காவற்தெய்வமாக விளங்கிய கொற்றவை எனும் காளியே இக் கோயிலின் மூலவராவார். எட்டுக்கைகளுடன் உக்கிரமாக காட்சி தரும் தெய்வமாக விளங்குகின்றாள்.\n"}
{"id": "388925", "url": "https://ta.wikipedia.org/wiki?curid=388925", "title": "கார்மோ மலை", "text": "கார்மோ மலை\n\nகார்மோ மலை (தாஜிக் மொழி: Қуллаи Гармо, குல்லை கார்மோ, உருசிய மொழி: пик Гармо, பீக் கார்மோ)மத்திய ஆசியாவில் தஜிகிஸ்தானில் உள்ள பாமிர் மலைத் தொடரில் உள்ள ஒரு மலையாகும். இந்த மலையின் உயரமானது 6,595 மீட்டர்கள் முதல் 6,602 மீட்டர்கள் வரையில் இருக்கும் என அறிவிக்கப்பட்டுள்ளது.\n\nகார்மோ மலையில் பனியாறு ஒன்று உள்ளது. இந்த மலையின் கிழக்காக பெட்செங்கோ பனியாறு (உலகில் துருவப் பகுதிகள் தவிர்த்த இடங்களில் உள்ள பனியாறுகளில் மிக நீளமானது) பாய்கிறது. இம்மலைப்பகுதிக்கு அருகாமையில் உள்ள குடியேற்றப் பகுதியானது, இந்த மலையிலிருந்து தெற்காக 15 கிலோ மீட்டர் தொலைவில் உள்ளது. (38° 39' 10 N, 71° 58' 2 E), இந்த குடியேற்றப்பகுதியின் உயரமானது 2785 மீட்டர்களாகும்.\n\nஇந்த மலைச்சிகரத்தின் இருப்பிடம் மற்றும் உயரம் பற்றிய நிச்சயமற்ற தன்மையே இந்தப் பெயரைத் தாங்கி நிற்பதன் காரணமாக உள்ளது. தற்போதைய ஒருமித்த கருத்தின் படி 6,595 மீட்டர்களாக உள்ளது. 1973 ஆம் ஆண்டுவாக்கில், அமெரிக்க அல்பைன் பருவ இதழ் இம்மலைச்சிகரத்தின் உயரத்தை 21,703 அடி(6,615 மீ) என்பதாகக் குறிப்பிட்டுள்ளது.\n\nSection::::வரலாறு.\nமுன்னதாக, சோவியத் ஒன்றியத்தில் கார்மோ அறிவியல் தொடரின் கல்விசார் அமைப்பின் பகுதியாக கார்மோ அமைந்துள்ளது.(; தாஜிக் மொழி|க்வாடோரகுகி அகாதெமியாய் பான்கோ) இது இந்த இடத்தில் தார்வோஸ் மலைத் தொடருடன் இணைகிறது.\n\n1928 ஆம் ஆண்டு உருசிய படையெடுப்பின் போது லெனின் சிகரத்தின் முதல் ஏற்றத்தை அடைந்தது. அந்த இடம் வரையிலான உயரத்தை அளக்கவும் செய்தனர். தற்போது அது அலுவல்ரீதியாகவே இசுமாயில் சோமோனி சிகரம் எனவும் அழைக்கப்பட்டது. இந்த சிகரமே முதலில் தவறுதலாக கார்மோ என அடையாளப்படுத்தப்பட்டது. இருந்த போதிலும் இந்த இடமானது தற்போதைய கார்மோவிற்கு பதினாறு கிலோமீட்டர்கள் வடக்கு திசையில் அமைந்துள்ளது.\n\nசூலை 1962 இல் இரண்டு பிரித்தானிய மலையேற்ற வீரர்கள் வில்பிரிட் நாய்ஸ் மற்றும் இளைஞரான இசுகாட்டிய மலையேற்ற வீரர் இராபின் சுமித் இருவரும் இசுமாயில் சோமோனியில் (கம்யூனிச சிகரம் என அப்போது அழைக்கப்பட்டது) சோவியத்-பிரித்தானிய சாதனைக்கு தயாராகி, 4000 அடி (1200 மீட்டர்) உயர சிகரத்தை அடைந்த பிறகு இறந்து போயினர்.\n\nநாய்ஸ் மற்றும் சுமித் ஆகியோரின் மரணத்திற்குப் பிறகு உருசியர்களுக்கும், பிரித்தானியர்களுக்கும் இடையே சச்சரவுகள் ஏற்பட்டன. சர் ஜான் அன்ட், படையெடுப்பின் இணைத் தலைவர், பிரிட்டனுக்குத் திரும்பினார். 1964 ஆம் ஆண்டில், பிரித்தானிய பத்திரிக்கைகள் கார்மோவை \"21,800-அடி கார்மோ சிகரம்\"எனக் குறிப்பிட்டிருந்தது.\n\nSection::::பெயர் குழப்பம்.\n1920கள் மற்றும் 1930களிலிருந்து, இம்மலையானது மற்றுமொரு உயர்ந்த சிகரமான இசுமாயில் சோமோனியுடன் இணைத்து குழப்பத்தை ஏற்படுத்திக் கொள்ளப்பட்ட ஒன்றாகும். இது சல ஆண்டுகளுக்கு ஸ்டாலின் சிகரம் என்றோ அல்லது இன்னும் சிறப்பாக கம்யூனிச சிகரம் என்றோ அழைக்கப்பட்டது. பிபிசி நடத்திய இணைய வழி வினாடி வினாப் போட்டி ஒன்றில் ”தஜிகிஸ்தானில் காணப்படும் கார்மோ சிகரம் சோவியத் ஒன்றியத்தின் மிக உயர்ந்த சிகரமாக இருந்த போது எந்தப் பெயரில் அழைக்கப்பட்டது?” என்ற வினாவிற்கான பதிலாக கம்யூனிச சிகரம் என்ற பதிலைத் தந்தது.\n\n1937 ஆம் ஆண்டு ஸ்டாலின் சிகரத்தின் ஏற்றத்தின் போது மைக்கேல் ரோம்ன் மற்றும் அலெக் பிரௌன் ஆகியோர் \"தார்வாஸ் என்பது கார்மோ சிகரம்  என்றும் கார்மோவானது ஸ்டாலின் சிகரம் என்றும் பெயர் மாற்றம் செய்து அழைக்கப்பட்டது”  என்று கூறினர். இதற்கான காரணங்கள் திருப்திப்படுத்தும் விதத்தில் இல்லை. பிரித்தானிய ஆட்சி அலுவலக உபயோகத்திற்காக புவியியல் பெயர்களைப் பரிந்துரைக்கும் நிலைக்குழுவின் ஆய்வறிக்கையானது தஜிகிஸ்தான், பாமீர் மலைத்தொடரின் உயரமான நீடித்த தன்மையை (நவம்பர் 2001) பின்வருமாறு கூறுகிறது: 2008 ஆம் ஆண்டில், பல விதமான மூலங்கள் கார்மோவை பாமீர் மலைத்தொடரின் உயரமான மலைச்சிகரமாக அடையாளப்படுத்தின அல்லது இதன் உயரத்தை 7000 மீட்டர்கள் எனத் தந்தன.\n\nSection::::புகழ் பெற்ற கலாச்சாரம்.\nகார்மோ மலைச்சிகரமானது டெக்சாஸ் கருவிகள் TI-99/4A தனிநபர் கணினி விளையாட்டில் குறிப்பிடப்படும் ஆறு மலைச்சிகரங்களில் ஒன்றாக உள்ளது.\n"}
{"id": "388930", "url": "https://ta.wikipedia.org/wiki?curid=388930", "title": "நடுவண் வடக்குக் கடற்கரை", "text": "நடுவண் வடக்குக் கடற்கரை\n\nநடுவண் வடக்குக் கடற்கரை \"(Bắc Trung Bộ)\" அல்லது பாசுதிரங்போ (இதன் உண்மையான பொருள் நடுவண் வடக்கு வட்டாரம். ஆனால், நடுவண் வடக்குக் கடற்கரை (North Central Coast) என மொழிபெயர்க்கப்படுகிறது) என்பது வியட்நாமின் 63 மாகாணங்களில் ஒன்றாகும். இதில் பின்வரும் ஆறு மாகாணங்கள் உள்ளன: தாங்கோவா மாகாணம், நிகேயான் மாகாணம், காதின் மாகாணம், குவாங்பின் மாகாணம், குவாங் திரி மாகாணம், தூவதியேன் குயே. கடைசி இரண்டு மாகாணங்கள் 1975 வரை தென்வியட்நாமில் இஉந்தன.\n\nநடுவண் வடக்குக் கடற்கரை]] (பாசுதிரங்போ) - 6 மாகாணங்கள்: தாங்கோவா மாகாணம், நிகேயான் மாகாணம், காதின் மாகாணம், குவாங்பின் மாகாணம், குவாங் திரி மாகாணம், தூவதியேன் குயே. நிகுயேன் அரசில், தூவதியேன் தவிர்த்த எஞ்சிய பகுதி கூ திரூசு கய் எனப்பட்டது.\n\nSection::::வரலாறு.\nநடுவண் வடக்குக் கடற்கரை வட்டாரத்தின் நான்கு மாகாணங்கள் பொதுவுடைமை ஆட்சிக்கு ஆட்பட்ட வடக்கு வியட்நாமில் அமைந்துள்ளன. இவை ஐக்கிய அமெரிக்காவுக்கு எதிராக வியட்நாம் போரின் முழுவதிலும் செயல்பட்டன. இது வியட்கோங் விடுதலைப் படையின் கோட்டையாக இருந்தது.\n\nSection::::பண்பாடு.\nஇங்கு, வியட்நாமின் ஏழு உலக மரபுக் களங்களில் மூன்று அமைந்துள்ளது. அவை, இயற்கை வளம் மிக்க போங் நாகே பாங் தேசியப் பூங்கா (2003), குயே மரபுச் சின்ன்ங்களின் வளாகம் (1993) கோ அரசகுலக் கோட்டை (2011) ஆகிய பண்பாட்டு மரபுக் களங்கள் ஆகும்.\n\nSection::::பொருள்வளம்.\nபாசுதிரங்போ வட்டாரம் நாட்டிலேயே மிகக் குறைந்த உள்நாட்டு தொகு விளைபொருள் அமைந்த இரண்டாவது இடம் ஆகும். வியட்நாமின் வடமேற்கு (தாய் பாசு) வட்டாரம், மிகக் குறைந்த உள்நாட்டுத் தொகு விளைபொருள் அமைந்த முதலாவது இடமாக அமைகிறது.\n\nSection::::மக்கள்தொகையியல்.\nநடுவண் வடக்குக் கடற்கரை வட்டாரத்தின் மாத தனியர் வருமானம் 902,900 VND ஆகும். வியட்நாம் நாடு முழுவதற்குமான மாத தனியரின் வருமானம் 1,387,200 VND (2010) ஆகும். \n\nநடுவண் வடக்குக் கடற்கரை வட்டாரத்தில் நிலையாக வீடு உள்ளவர்கள் விழுக்காடுs 75.6% ஆகும்.வியட்நாம் நாடு முழுவதும் நிலையான வீடு உள்ளவர்கள் விழுக்காடு 49.2% (2010). \n\nநடுவண் வடக்குக் கடற்கரை வட்டாரத்தில் நிரல் (சராசரி) குடும்ப அளவு 3.94 பேர் ஆகும் (2010).\n\nநடுவண் வடக்குக் கடற்கரை வட்டாரத்தின் 15 அகவையும் அதற்கு மேற்பட்ட அகவையும் உள்ள மக்கள்தொகையினரின் கல்வித் தகுதி விழுக்காடு பின்வருமாறு: பள்லி செல்லாதவர் 5.2%; தொக்கநிலைப்பள்ளி 19.3%; உயர்நிலைப்பள்ளி 33.1%; மேனிலைப்பள்ளி 17.3%; கல்லூரி, பல்கலைக்கழகம் 5.2%; பட்டமேற்படிப்பு 0.1% (2010).\n\n15 அகவையும் அதற்கு மேற்பட்ட அகவையும் உள்ள மக்கள்தொகையினர் அடியில்கண்ட தொழில்துறைகளில் பின்வரும் விழுக்காடுகளில் அமைகின்றனர்: வேளாண்மை 59.9%; கான்வளம் 2.1%; மீன்பிடித்தல் 1.8%; தொழிலகம் 7.5%; கட்டுமானம் 6.6%; தொழில்வணிகம் 7.7%; சேவைகள் 14.5% (2010).\n"}
{"id": "388932", "url": "https://ta.wikipedia.org/wiki?curid=388932", "title": "முதலாம் ஆங்கிலேய-பர்மியப் போர்", "text": "முதலாம் ஆங்கிலேய-பர்மியப் போர்\n\nமுதலாம் ஆங்கிலேய-பர்மியப் போர் (First Anglo-Burmese War) (5 மார்ச் 1824 – 24 பிப்ரவரி 1826), பிரித்தானியப் பேரரசுக்கும், கோன்பவுங் வம்சத்தின் பர்மியப் பேரரசுக்கும் இடையே 1824 -26-களில் நடைபெற்ற முதல் ஆங்கிலேய-பர்மியப் போர் ஆகும். இப்போர் 1 ஆண்டு, 11 மாதங்கள் மற்றும் 19 நாட்கள் நடைபெற்றது. போரின் முடிவில் ஆங்கிலேயர்கள் வென்றதால், யாந்தபு உடன்படிக்கையின் படி, பர்மிய அரசு, அகோம் பேரரசு, மணிப்பூர் இராச்சியம், அரக்கான், கச்சர் மற்றும் ஜெயந்தியா இராச்சியத்தின் மலைப் பகுதிகளை பிரித்தானிய இந்தியாவிற்கு விட்டுக் கொடுத்ததுடன், போர் ஈட்டுத் தொகையாக ஒரு மில்லியன் பவுண்டுகள் ஆங்கிலேயர்களுக்கு செலுத்தியது.\n\nதற்கால வடகிழக்கு இந்தியப் பகுதிகளை, ஆங்கிலேயர்கள் கைப்பற்ற பர்மிய அரசுடன் இப்போர் நடைபெற்றது.\n\nமுதல் ஆங்கிலேய-பர்மியப் போரில் பதினைந்தாயிரம் ஐரோப்பிய மற்றும் பர்மியப் படைவீரர்கள் உயிர் இழந்தனர். போரின் நடுவில் சிக்கிய பர்மியக் குடிமக்கள் பலர் இறந்தனர். இப்போரினால் பிரித்தானியப் பேரரசுக்கு 5 முதல் 13 மில்லியன் பவுண்டுகள் இழப்பு ஏற்பட்டது. இப்பெருந்தொகை இழப்பினால், பிரித்தானியக் கிழக்கிந்தியக் கம்பெனியின் நிதி நிலை சீர் கெட்டது.\n\nஇப்போர் பர்மிய இராச்சியத்தின் தோல்வியுடன் முடிந்ததால், பர்மாவின் தன்னாட்சி உரிமையின் முடிவிற்கு வித்திட்டது.\nஇப்போரின் முடிவால், சிறிது காலத்திற்கு பிரித்தானிய இந்தியாவின் கிழக்கு எல்லைப் பகுதிகளில், பர்மியப் பேரரசின் அச்சுறுத்தல்கள் அகன்றது. முதலாம் ஆங்கிலேய - பர்மியப் போரில் வெற்றி பெற்ற ஆங்கிலேயர்களுக்கு, பர்மியப் பேரரசு பெரும் போர் ஈட்டுத் தொகை வழங்கியதால், பர்மாவின் பொருளாதாரம் சீர் கெட்டது. முதல் ஆங்கிலேய - பர்மியப் போரைத் தொடர்ந்து, ஆங்கிலேயர்கள், 1852 - 1853 மற்றும் 1885 - 1886 ஆண்டுகளில் இரு முறை நடைபெற்ற பர்மியர்களுக்கு எதிரான போர்களில் வெற்றி பெற்றதால், 1886ல் பர்மாவில் பிரித்தானிய ஆட்சி மலர்ந்தது.\n\nSection::::போருக்கான காரணங்கள்.\nகிபி 1822ல் பர்மியப் பேரரசின் தலமைப் படைத்தலைவர் மகா பந்துலா, பிரித்தானிய இந்தியாவின் வடகிழக்கு பகுதிகளான மணிப்பூர், அசாம் பகுதிகளை கைப்பற்றி, பிரித்தானிய இந்தியாவுடன் நெடும் எல்லையை உருவாக்கினார். \nபர்மிய ஆக்கிரமிப்புக்கு பயந்த, இந்தியாவின் வடகிழக்கில் இருந்த கச்சார் மற்றும் ஜெயந்தியா பகுதியின் மன்னர்கள், கிழக்கிந்தியக் கம்பெனியுடன் செய்து கொண்ட ஒப்பந்தப்படி, கம்பெனி ஆட்சியினர், கச்சார் மற்றும் ஜெயந்தியாப் பகுதிகளை பர்மியர்களிடமிருந்து காக்க, தங்களது படைவீரர்களை அனுப்பி வைத்தனர்.\nகிழக்கிந்தியக் கம்பெனி ஆட்சியாளர்கள் உரிமை கோரும் சிட்டகாங் பகுதியின் சல்புரி தீவுப் பகுதியை, 1823ல் பர்மியப் படைகள் கைப்பற்றியது.\n\nபர்மியப் பேரரசுக்கு எதிராக, 1824ல் சச்சார் மற்றும் ஜெயந்தியாப் பகுதிகளில், குரல் எழுப்பிய கிளர்ச்சியாளர்களை ஒடுக்க, பர்மியப் பேரரசு, படைத்தலைவர் மகா உசானா தலைமையில் பெரும் படைகளை அனுப்பியது. பர்மியப் படைகளை ஒடுக்க பிரித்தானியப் பேரரசும் சச்சார் மற்றும் ஜெயந்தியா மலைப் பகுதிகளுக்கு படைகளை அனுப்பியது. அரக்கான் மலைப்பகுதிகளில் இரு படைக்களுக்கு இடையே 5 மார்ச் 1824ல் பெரும் போர் வெடித்தது. \nபிரித்தானியர்கள், வங்காள மாகாணத்தை விரிவு படுத்தவும், பிரித்தானிய உற்பத்தி பொருட்களுக்கு புதிய சந்தைகளை திறந்து விடவும் இப்போரை வாய்ப்பாக கருதினர்.\n\nமேலும் பர்மிய துறைமுகங்களை பிரான்சு நாட்டவர்கள் பயன்படுத்திக் கொள்வதையும், பிரான்சு - பர்மிய நட்புறவைக் கண்டு பொறாமை கொண்ட கம்பெனி ஆட்சியினர் பர்மியர்களுக்கு எதிராக இப்போரை நடத்த முக்கிய காரணமாயிற்று.\n\nSection::::போர்.\nSection::::பர்மாவின் மேற்கு பகுதியில்.\nபர்மாவின் அரக்கான் பகுதியின் பர்மியப் படைத்தலைவர் மகா பந்துலா தலைமையிலான 10,000 தரைப்படை வீரர்கள் மற்றும் 5,00 குதிரைப் படைவீரர்கள், ஆங்கிலேய கம்பெனி படைகளை, சிட்டகாங் மற்றும் சில்ஹெட் என இரண்டு முனைகளில் எதிர் கொண்டனர். \nமலைப் பகுதிகளில் போரிட நன்கு பயிற்சி பெற்ற பர்மியப் படைகள், பிரித்தானியப் படைகளை எளிதாக வெற்றி கொண்டு புறந்தள்ள முடியும் என்ற நிலை இருந்தது. முன்னரே சனவரி 1824ல் பர்மியப் படைத்தலைவர் உசானா, சச்சார் மற்றும் ஜெயந்தியா மலைக் குன்றுகளில், ஆங்கிலேயர்களை எதிர்த்து போரிட்டு வென்றவர்.\nமய்யாவதி மிங்யி உ சா என்ற பர்மியப் படைத்தலைவர் தலைமையிலான நான்காயிரம் பர்மியப் படைகள், போரிட்டுக் கொண்டே பிரித்தானியர்களின் வங்காளப் பகுதிகளில் புகுந்து, 17 மே 1824ல் காக்ஸ் பஜார் நகரத்திற்கு வெளியே பத்து மைல் தொலைவில் இருந்த ஆங்கிலேயப் படைகளை வென்றார் \nபின்னர் படைத்தலைவர் மய்யாவதி மிங்யி உ சா படைகள், பர்மியத் தலைமைப் படைத்தலைவர் பந்துலாவின் படைகளுடன் இணைந்து, காக்ஸ் பஜார் நகரத்தை கைப்பற்றினார்கள்.ஆனால் பர்மியர்கள் சிட்டகாங் மற்றும் கொல்கத்தா நகரங்களை சூறையாடினர். இதனால் பயந்த ஆங்கிலேய அரசு, தோற்ற படையினருக்கு உதவ, கொல்கத்தா துறைமுகத்தில் படைகளை குவித்தனர்.\n\nSection::::பர்மாவிற்குள்.\nSection::::ரங்கூன் போர் (மே – டிசம்பர் 1824).\nபர்மியர்களுடன் மலைப்பாங்கானப் பகுதிகளில் போரிடுவதை தவிர்த்து, பர்மாவின் சமவெளிப் பகுதிகளில் போரிட ஆங்கிலேயர்கள் முடிவு செய்தனர். \nஆங்கிலேயப் படைத்தலைவர் ஆர்ச்சி போல்டு காம்பெல் தலைமையிலான 10,00 போர் வீரர்கள் (ஐயாயிரம் ஆங்கிலேயர்கள், ஐயாயிரம் இந்தியர்கள்), ஆங்கிலேயக் கப்பற்படை துணையுடன், 11 மே 1824ல் பர்மாவின் துறைமுக நகரமான ரங்கூனைக் கைப்பற்றினர். பர்மியர்கள் ரங்கூன் நகரத்தை கைவிட்டு, நகரத்திற்கு வெளியே பத்து மைல் தொலைவில், ஆங்கிலேயர்களை தாக்குவதற்கு நிலை கொண்டனர். \nஆங்கிலேயர்கள் ரங்கூனில் உள்ள சவேடகன் பௌத்தக் கோயிலை அரணாகக் கொண்டு பர்மியப் படைகளைத் தாக்கினர்.\n\nஇதனால் வங்காளம் மற்றும் அசாம் பகுதியில் பந்துலா மற்றும் உசான தலைமையிலான பர்மியப் படைகள், ரங்கூனுக்கு திரும்பியது. காக்க வந்தது.\n\nநவம்பரில் பர்மியப் படைத்தலைவர் பந்துலா தலைமையிலான 30,000 பர்மியப் படைவீரர்கள், 10, 000 வீரர்கள் கொண்ட ஆங்கிலேயப் படைகளை எதிர்கொண்டார். பர்மிய பீரங்கிகள் தீக்குண்டுகளை மட்டும் வீசியது. ஆனால் ஆங்கிலேயப் படைகள், வெடித்து சிதறும் பீரங்கி குண்டுகளை வீசியது. ஆங்கிலேயப் படைகள் ராக்கெட் ஏவுகனைகளயுன் போரிட்டனர்.\n\nநவம்பர் 30ம் நாளன்று, பந்துலாவின் கட்டளையின் படி, பர்மியப்படைகள், பிரித்தானியப் படைகளைத் தாக்கினர். டிசம்பர் 7 அன்று, பிரித்தானியப் படைகள், நவீன ராக்கெட் ஏவுகனை போன்ற போர்க்கருவிகளின் துணையுடன், பர்மியப் படைகளை எதிர்கொண்டது.\n\nடிசம்பர் 15 அன்று, பர்மியப் படைகள், கோகின் பகுதியிலிருந்து விரட்டி அடிக்கப்பட்டனர். போரின் துவக்கத்தில் 30,000 ஆக இருந்த பர்மியப் படைகள், போரில் முடிவில் 7,000 ஆக குறைந்தது.\n\nSection::::தானுப்யு போர் (மார்ச் – ஏப்ரல் 1825).\nமார்ச், 1825ல் நான்காயிரம் பிரித்தானிய கப்பற்படையினர் தானுப்யு துறைமுகப் பகுதியை தாக்கினர். பர்மியப் படைத்தலைவர் பந்துலா தலைமையிலான தரைப்படை வீரர்கள், குதிரைப்படை வீரரகள் மற்றும் 17 போர் யானைகளுடன், ஆர்ச்சி போல்டு தலைமையிலான பிரித்தானியப் படைகளை தாக்கி வெற்றி கொண்டார். ஏப்ரல் ஒன்றாம் நாளன்று, பர்மியப் படைத்தலைவர் பந்துலா, பிரித்தானியப் படையின் குண்டு வீச்சில் கொல்லப்பட்டார். இதனால் பிரித்தானியப் படைகள் தானுப்யு நகரை எளிதில் வென்றனர்.\n\nSection::::அரக்கான் போர் (பிப்ரவரி – ஏப்ரல் 1825).\nஅரக்கான் பகுதியின் படைத்தலைவர் உசானா தலைமையிலான பர்மியப் படைகளை, பிரித்தானியப் படைகள் 29 மார்ச் 1825 அன்று மரௌக் - உ எனுமிடத்தில் எதிர்கொண்டது. சில நாள் போருக்குப் பின்னர், 1 ஏப்ரல் 1825 அன்று மரௌக் - உ நகரத்தை பிரித்தானியர்கள் கைப்பற்றினர். உசானாவின் பர்மியப் படைகள் அரக்கான் பகுதியை விட்டுச் சென்றதால், அரக்கானை பிரித்தானியர்கள் வசமாயினர்.\n\nSection::::புரோம் போர் (நவம்பர் – டிசம்பர் 1825).\n1 டிசம்பர் 1825 அன்று பிரித்தானியப் படைத்தலைவர் ஆர்ச்சி போல்டு காம்பெல் தலைமையிலான 4,000 கடற்படை வீரர்கள் கொண்ட பிரித்தானியப் படைகள் புரோம் நகரை தாக்கினர். டிசம்பர், இரண்டாம் நாள் போரில் பர்மியப் படைத்தலைவர் மகா நி மியோ பிரித்தானியப் படைகளின் குண்டு வீச்சில் இறந்தார். டிசம்பர் ஐந்தில் புரோம் நகரம் பிரித்தானியர்கள் கைப்பற்றினர்.\n\n26 டிசம்பர் 1825 அன்று பர்மியர்கள், பிரித்தானியர்கள் போர் நிறுத்த ஒப்பந்தம் செய்து கொள்ள முன் வந்தனர். இதன் படி, 24 பிப்ரவரி 1826ல் யாந்தபு ஒப்பந்தம் செய்து கொள்ளப்பட்டது.\n\nSection::::யாந்தபு உடன்படிக்கை.\n24 பிப்ரவரி 1826ல் பிரித்தானியர்களுக்கும், பர்மியர்களுக்கு இடையே செய்து கொள்ளப்பட்ட யாந்தபு ஒப்பந்தப் படி,\n\n\n\n"}
{"id": "388937", "url": "https://ta.wikipedia.org/wiki?curid=388937", "title": "இலங்கையில் தந்த சிற்பக்கலை", "text": "இலங்கையில் தந்த சிற்பக்கலை\n\nதந்த சிற்பக்கலை (\"Ivory carving\") இலங்கையின் பாரம்பரிய கைத்தொழில்களில் ஒன்றாகும். இலங்கையின் தந்தம் செதுக்கும் தொழில் மிக நீண்ட வரலாற்றைக் கொண்டுள்ளது. ஆனால் அதன் தோற்றம் குறித்து இதுவரை முழுமையாக அறியப்படவில்லை. கண்டி அரசாட்சியின் போது, ​​தந்த சிற்பக்கலை மிகவும் பிரபலமானதாகவும், அதன் உச்சநிலையிலும் இருந்தது. நுட்பமான தந்த சிற்ப வேலைப்பாடுகள் இலங்கை கைவினைஞர்கள் இந்நுட்பத்தில் எவ்வாறு சிறந்து விளங்கினர் என்பதை விளக்குகின்றன.\n"}
{"id": "388948", "url": "https://ta.wikipedia.org/wiki?curid=388948", "title": "நியோக்னதாய்", "text": "நியோக்னதாய்\n\nநியோக்னத்துகள் என்பவை ஆவேஸ் வகுப்பில் நியோர்னிதிஸ் என்ற துணைவகுப்பின் கீழ் வரும் பறவைகள் ஆகும். நியோக்னதாய் என்ற பின்வகுப்பு கிட்டத்தட்ட அனைத்து வாழும் பறவைகளையும் உள்ளடக்கியுள்ளது; விதிவிலக்குகள் இவைகளின் சகோதரி வகைப்பாடான (பாலியோக்னதாய்) ஆகும். பாலியோக்னதாய் தினமு மற்றும் பறக்கமுடியாத ராட்டைட்களைக் உள்ளடக்கியுள்ளது.\n\n\n"}
{"id": "388950", "url": "https://ta.wikipedia.org/wiki?curid=388950", "title": "கங்வொன்", "text": "கங்வொன்\n\nகாங்வொன் மாகாணம் (Gangwon Province, South Korea) தென்கொரியாவில் உள்ள\nஎட்டாவது மிகப் பெரிய மாகாணம் ஆகும்.\nகாங்வொன் 7 நகரங்களாகவும் 11 கென் களாகவும் பிரிக்கப்பட்டுள்ளது.10 லட்சத்திற்கு மெற்பலட்ட மக்கள் வசித்து வருகின்றனர்.\n\nSection::::சமயம்.\nஇங்கு வாழும் மக்களில் 23% புத்தம் சமயத்தையும் , 24.7 மக்கள் கிறித்துவம் சமயத்தையும் , முஸ்லிம் மத்தையும் பின்பற்றுகின்றனர்.52.3% மக்கள் எந்த மதத்தையும் பின்பற்றுவதில்லை.\n"}
{"id": "388953", "url": "https://ta.wikipedia.org/wiki?curid=388953", "title": "யாருக்கு சொந்தம்", "text": "யாருக்கு சொந்தம்\n\nயாருக்கு சொந்தம் 1963 ஆம் ஆண்டு வெளியான ஒரு இந்திய தமிழ்த் திரைப்படமாகும். கே. வி. ஸ்ரீநிவாசன் இந்தப் படத்தை இயக்கினார். இத்திரைப்படத்தில் கல்யாண்குமார், தேவிகா, எஸ். வி. சுப்பையா, ஜே. பி. சந்திரபாபு, ராஜஸ்ரீ, மனோரமா மற்றும் பலர் நடித்திருந்தனர்.\n\nSection::::பாடல்கள்.\nதிரைப்படத்துக்கு கே. வி. மகாதேவன் இசையமைத்தார். அ. மருதகாசி, பஞ்சு அருணாசலம், வில்லிபுத்தன் ஆகியோர் பாடல்களை இயற்றினார்கள். பாடகர் ஜே. பி. சந்திரபாபு. பின்னணி பாடகர்கள் பி. பி. ஸ்ரீநிவாஸ், பி. சுசீலா, கே. ஜமுனாராணி ஆகியோர்.\n"}
{"id": "388957", "url": "https://ta.wikipedia.org/wiki?curid=388957", "title": "சாம்பல் கோப்பை", "text": "சாம்பல் கோப்பை\n\nசாம்பல் கோப்பை கனடிய கால்பந்து லீக் (CFL) சாம்பியன்ஷிப் விளையாட்டு மற்றும் கனடிய கால்பந்து விளையாடுகின்ற வெற்றிகரமான அணிக்கு வழங்கப்பட்ட கோப்பையின் பெயராகும். இது CFL யின் கிழக்கு மற்றும் மேற்கு பிரதேச பிளேஃப்பின்களின் வெற்றியாளர்களிடையே போட்டியிடுவதோடு கனடிய தொலைக்காட்சியின் மிகப் பெரிய வருடாந்த விளையாட்டு நிகழ்வுகள் ஒன்றாகும். 1958 ஆம் ஆண்டில் தொழில்முறை சிஎஃப்எல் உருவாக்கியதில் இருந்து எட்மண்டன் எஸ்கிமோஸ் மிகவும் சாம்பல் கோப்பை வென்றுள்ளது. டொரொண்டோ ஆர்கானாட்ஸ் மிகவும் சாம்பல் கோப்பை (17) முதலிடம் பெற்றது. சமீபத்திய, 105 வது க்ரே கோப்பை, ஒன்டாரியோவின் ஒட்டாவா நகரில், நவம்பர் 26, 2017 அன்று, டொராண்டோ ஆர்கானாட்ஸ் கால்கரி ஸ்டாம்பெடர்ஸ் 27-24 என்ற கணக்கில் தோற்கடித்தார்.\n\nஅந்தக் கோப்பை 1909 ஆம் ஆண்டில் கனடாவின் கவர்னர் ஜெனரல் ஏர்ல் க்ரே என்பவரால் நியமிக்கப்பட்டது, இது நாட்டின் மூத்த அமெச்சூர் ஹாக்கி சாம்பியன்ஷிப்பை தானே நன்கொடையாக நம்பியிருந்தது. அந்த நோக்கத்திற்காக அலன் கோப்பை பின்னர் நன்கொடை அளித்தபின், கிரீஸ் அதற்கு பதிலாக \"கனடிய டொமினியன் கால்பந்து சாம்பியன்ஷிப்\" (தேசிய சாம்பியன்ஷிப்) கனடிய கால்பந்தாட்ட வீரராகப் பெற்றார். இந்த கோப்பையில் ஒரு வெள்ளி சால்ஸை ஒரு பெரிய தளத்திற்கு இணைக்கின்றது, அதில் அனைத்து வென்ற அணிகளின் பெயர்கள், வீரர்கள் மற்றும் நிர்வாகிகள் பொறிக்கப்பட்டுள்ளனர். சாம்பல் கோப்பை பல சந்தர்ப்பங்களில் உடைக்கப்பட்டு, இருமுறை திருடப்பட்டது, மீட்கும் பணியில் ஈடுபட்டிருந்தது. இது 1947 இல் ஏற்பட்ட தீவிபத்தில் எஞ்சியிருந்த பல கட்டிடங்களை அழித்தது.\n\nசாம்பல் கோப்பை முதலில் டொராண்டோ பல்கலைக்கழக வார்சிட்டி ப்ளூஸ் பல்கலைக்கழகத்தால் வென்றது. 1916 முதல் 1918 வரை முதல் உலகப் போர் மற்றும் 1919 ஆம் ஆண்டுகளில் விதிகள் சர்ச்சை காரணமாக இடைநிறுத்தப்பட்டது."}
{"id": "388966", "url": "https://ta.wikipedia.org/wiki?curid=388966", "title": "அ. இளங்கோவன்", "text": "அ. இளங்கோவன்\n\nஅ. இளங்கோவன் (பிறப்பு:1942 ஜூலை 5) பலகலைக்கழகத்தின் கட்டமைப்புத் துறையின் பேராசிரியரும் தமிழில் 1960 களில் இருந்தே அறிவியலையும் தொழில்நுட்பத்தையும் படைக்க முனைந்த முன்னோடிகளில் ஒருவரும் ஆவார். இவர் பொறியியல் இளவல் பாடத்திட்டத்தில் கட்டிடப் பொறியியல் சார்ந்த ஐந்து பாட நூல்களைத் தமிழில் எழுதியுள்ளார். அண்ணா பல்கலைக்கழகம் இந்நூல்களை வெளியிட்டுள்ளது. இவற்றைப் பயன்படுத்தி தமிழில் பொறியியல் பயின்ற அண்ணா பலகலைக்கழக மாணவருக்குப் பாடம் எடுத்துள்ளார். இவர் அண்ணா பல்கலைக் கழகம் நடத்திய களஞ்சியம் காலாண்டிதழின் ஆசிரியக் குழுவின் தலைவராகவும் இருந்துள்ளார்.\n\nSection::::இளமை.\nஇவர் சேலம் மாவட்டத்தில் உள்ள எந்காலைக்கு அருகில் அமைந்த திருமலைகிரியில் சி. அப்பவு என்பவருக்கும் கோவிந்தம்மாள் என்பவருக்கும் 1942 ஆம் ஆண்டு சூலைத் திங்கள் 5 ஆம் நாளன்று பிறந்தார்.\n\nSection::::பள்ளிக் கல்வி.\nஇவர் தன் தொடக்கநிலைப் பள்ளிக் கல்வியைத் திருமலைகிரி ஊராட்சி ஒன்றியத் தொடக்கநிலைப் பள்ளியில் 1947 முதல் 1952 வரையில் படித்துள்ளார். அடுத்து தன் உயர்நிலைப் பள்ளிக் கல்வியைச் சேலம் நகராட்சி உயர்நிலைப் பள்ளியில் 1952 முதல் 1958 வரையில் படித்துள்ளார். இவர் சேலம் நகராட்சிப் பள்ளிகளிலேயே பள்ளி இறுதியாண்டில் முதல் மாணவராகத் தேர்வுற்றுள்ளார்.சேலம் மவட்டத்தில் இரண்டாம் மாணவராகத் தேறியுள்ளார். அதற்காக அமைச்சர் கக்கன் அவர்களிடம் வெள்லிப் பதக்கமும் பெற்றுள்ளார்.பள்ளிப் படிப்பின்போது பல பேச்சு, கட்டுரை போட்டிகளில் கலந்துகொண்டு ம்தல்/இரண்டாம் பரிசுகள் பெற்றுள்ளார்.\n\nSection::::கல்லூரிக் கல்வி.\nஇவர் சேலம் நகர்க் கல்லூரியில் புகுமுக வகுப்பில் 1958-59 ஆம் ஆண்டில் பயின்றுள்ளார். பிறகு, கோவை, பூளைமேட்டில் அமைந்த பூ. சா. கோ. பொறியியல் கல்ல்ரியில் 1959 முதல் 1964 வரை கட்டிடப் பொறியியலில் பட்டப் படிப்பு முடித்து பொறியியல் இளவல் பட்டம் பெற்றுள்ளார். கல்லூரியில் படிக்கும்போதே தமிழார்வம் மிக்க இவர் கல்லூரி இறுதியாண்டில் மாணவர் மன்றங்களில் பங்கேற்று, பல உரைகளை ஆற்றியுள்ளார். குறிப்பாக, அட்சமும் தீர்க்கமும் ஒருங்கே காணல் எனும் லைப்பில் சிறப்புரை ஆற்றியுள்ளார். கல்லூரித் தமிழ் ஆண்டு மலருக்கு இவர் எழுதி வெளியிடப்பட்ட உலோகங்களும் தளர்ச்சியும் எனும் கட்டுரை முதல் பரிசு பெற்றுள்ளது. (ஆனால், இது அச்சேறவில்லை.)\n"}
{"id": "388975", "url": "https://ta.wikipedia.org/wiki?curid=388975", "title": "ஆரையம்பதி கந்தசுவாமி கோவில்", "text": "ஆரையம்பதி கந்தசுவாமி கோவில்\n\nகந்தசுவாமி கோயில் (\"முருகன்\") இலங்கையின் கிழக்கிலங்கையின் மட்டக்களப்பு நகருக்கண்மையுள்ள ஆரையம்பதி கிராமத்தில் அமைந்துள்ள முருகன் கோவில் ஆகும். ஆரையம்பதி கிராமத்தில் பெரிய கோயில் என்ற சிறப்பு பெயரால் இக் கோயில் அழைக்கப்படுகிறது.\n\nSection::::வரலாறு.\n16 ஆம் நுாற்றாண்டின் முற்பகுதியில் காத்தான் என்ற வேடுவத்தலைவன் வழிபட்ட வேல் முகுர்த்தம் கொண்டு உருவான கோயில். கோயில் குளத்தில் அமைந்திருந்த காசிலிங்கேஸ்வரர் கோயில் போர்த்துக்கேயரால் அழிக்கப்பட அப்பகுதியில் வாழ்ந்த மக்கள் ஆரையம்பதிக்கு இடம்பெயர்ந்து காத்தானின் வேல் முகூர்த்தத்தை மூலவராக கொண்டும் காசிலிங்கேஸ்வரர் கோயிலின் சிதைவுகளை கொண்டும் பெரிய அளவில் கட்டுவிக்கப்படட கோயில்.\n\nSection::::திருவிழாக்கள்.\nSection::::புரட்டாதி மகோற்சவம்.\nபுரட்டாதி பூரணைக்கு முன்வரும் பத்து தினங்கள் கொண்டு மகோற்சவம் இடம்பெறும். இங்கு ஒவ்வெரு திருவிழாவையும் உபயம் செய்பவர்களை ”பாகைக்காரர்கள்” என அழைப்பார்கள்.\n\nSection::::கந்தசஷ்டி விரதம்.\nமுருகனுக்கே உரித்தான கந்தசஷ்டி விரதம் ஆறுநாட்கள் அனுஷ்டிக்கப்பட்டு இறுதி நாள் சூரன் போர் இடம்பெறும். பின்னர் திருக்கல்யாண உற்சவம் இடம்பெறும். இவ் விரத உற்சவத்தை “ஆறுகாட்டி குடி“ மரபினர் முன்னின்று நடத்தி வைப்பர்.\n\nSection::::குமாராலய தீபம்.\nகார்த்திகை குமாராலய தீப உற்சவம் இடம்பெறும். இவ் உற்சவத்தை “மன்றுளாடி குடி“ மரபினர் முன்னின்று நடத்தி வைப்பர்.\n\nSection::::திருவாதிரை.\nநடேசருக்கு சபையில் மார்கழி திருவாதிரை உற்சவம் பத்து நாட்கள் இடம்பெற்று இறுதியில் சமுத்திர தீர்த்தமும் அதன் பின்னர் பொன்னுாஞ்சல் திருவிழாவும் இடம்பெறும். இவ் உற்சவத்தை “பாலசிங்க ரெட்ண குடி“ மரபினர் முன்னின்று நடத்தி வைப்பர்.\n\nSection::::தைப்பூசம்.\nதைப்பூச உற்சவம் இடம்பெற்று மறுநாள் சமுத்திர தீர்த்தம் நடைபெறும். இவ் உற்சவத்தை “புலவனார் குடி“ மரபினர் முன்னின்று நடத்தி வைப்பர்.\n\nSection::::மாசி மகம்.\nமாசி மகத் திதியில் நடேசருக்கு உற்சவம் இடம்பெற்று மறுநாள் சமுத்திர தீர்த்தமும் அன்னதானமும் இடம்பெறும். இவ் உற்சவத்தை “வங்காள குடி“ மரபினர் முன்னின்று நடத்தி வைப்பர்.\n\nSection::::பங்குனி உத்திரம்.\nமுத்துக்குமார சுவாமிக்கு பங்குனி உத்திர தினத்தில் உற்சவம் இடம் பெற்று சமுத்திரதீர்த்தம் அதனை தொடர்ந்து அன்னதானம் இம்பெறும். இவ் உற்சவத்தை “முதலித்தேவன் குடி “ மரபினர் முன்னின்று நடத்தி வைப்பர்.\n\nSection::::சித்திரை சித்திரை.\nமுத்துக்குமார சுவாமிக்கு உற்சவம் இடம்பெற்று. சமுத்திர தீர்த்தமும் சித்திரைகஞ்சி பிரசாதமும் இடம்பெறும். இவ் உற்சவத்தை “வீரமாணிக்கன் குடி “ மரபினர் முன்னின்று நடத்தி வைப்பர்.\n\nSection::::ஆனி உத்திரம்.\nநடேசருக்கு உற்சவம் இடம்பெற்று சமுத்திர தீர்த்தம் நடைபெறும். உற்சவத்தை “திருவிளங்கு குடி “ மரபினர் முன்னின்று நடத்தி வைப்பர்.\n\nSection::::ஆடிப்பூரம்.\nஅம்மனுக்கு உற்சவம் இடம்பெற்று சமுத்திர தீர்த்தம் நடைபெறும். உற்சவத்தை “பத்தினியாச்சி குடி “ மரபினர் முன்னின்று நடத்தி வைப்பர்.\n\nSection::::ஆவணி மூலம்.\nநடேசருக்கு உற்சவம் இடம்பெற்று சமுத்திர தீர்த்தம் நடைபெறும். உற்சவத்தை “அலறித்தேவன் குடி “ மரபினர் முன்னின்று நடத்தி வைப்பர்.\n\n\nSection::::தான்தோன்றிஸ்வரர் ஆலய தொடர்புகள்.\nகொக்கட்டிச்சோலை தான்தோன்றீஸ்வரர் கோயிலுக்கும் இவ் கோயிலுக்கும் இடையிலான பாரம்பரியமான தொடர்புகள் காணப்படுகின்றன.\nஇவ் நடைமுறைகள் மகோன் வகுத்த நியதிப்படி நடைபெற்று வருகின்றது. மட்டக்களப்பில் சாதி அமைப்பில் முக்குகர் மற்றும் குருகுலத்தோர் ஆகிய சாதிகளுக்கு இடையிலேனா பரஸ்பர உறவுகளுக்கான சம்பிர்தாயம் என கருதப்படுகின்றது.\n\n"}
{"id": "388980", "url": "https://ta.wikipedia.org/wiki?curid=388980", "title": "மடிவாளா மசிதேவா", "text": "மடிவாளா மசிதேவா\n\nமடிவாளா மசிதேவா (அல்லது) மடிவாள மாசிதேவா(Madivala Machideva) (1120 -1130AD) இவர் கன்னட மாநிலத்தின் ஒரு தலை சிறந்த வீரனாகவும் மற்றும் கடவுளாகவும் இருந்துள்ளார்.இவர் திவாரா அருகிலுள்ள,சிந்தகி என்னும் வட்டத்தில் பீஜப்பூர் கர்நாடகாவில் பிறந்தார்.இவர் பிறந்த இந்த நகரம் கடவுள் காளிதேவரின் நகரமாக கூறப்பட்டது \n\nSection::::தோற்றம்.\nமசிதேவா அவர்கள் பர்வதப்பா மற்றும் சுஜனனி தம்பதி இனருக்கு மகனாக கர்நாடகா மாநிலத்தில் பிறந்தார்.இவர்கள் சிவன் வழி வந்தவர்கள் என்று கூறப்படுகிறது.\nலிங்காயத் மதத்தை பரப்பிய பசவர் அவர்களின் அரசவையில் சலவை தொழில் புரிந்து வந்தார் பாரம்பரிய வழியாக,மசிதேவா பசவரை விட இருபது ஆண்டுகள் முன்னாடி தோன்றியவர் என்றும் வரலாறு உள்ளது.\n\nSection::::இறைபனி.\nஹிப்பாராகிரி என்னும் ஊரில் ஒரு கோவில் இருந்துள்ளது,அந்த கோவிலில் கைலாஷ் சாமி என்னும் கடவுளை பிரதிஷத்தை செய்தனர்,அக்கோவில் ஊருக்கு வெளியில் இருந்தது,அக்கோவிலுக்கு அருகில் ஒரு குளம் இருந்துள்ளது,அந்த கடவுளின் பெயரால் அந்த ஊருக்கும் அப்பெயர் சூட்டப்பட்டது.அக்குளத்தில் இருந்துகொண்டு அக்கோவிலுக்கு இறைபணி செய்து வந்தார் மசிதேவா.இவர் இறை பக்தியை கண்டு பசவர்,பிரபுதேவா,அக்கமடா போன்ற மாமனிதர்கள் இவரை கண்டு வியந்தனர்.ஆனால் இந்த கோவில் மசிதேவா வின் தாய்,தந்தையை கொண்டே பிரதிபலிக்கப்பட்டது என்பதை தெரியாமலே மசிதேவா அக்கோவிலுக்கு இறை பனி செய்து வந்தார்.பின்பு ஹிப்பாராகிரி யை விட்டு விலகி சென்று சிவசரணாக்களின் தந்தை \"கல்யானவை\" சந்திக்க நினைத்தார்,ஆகையால் ஹிப்பாராகிரி கும்,கல்யாணவிற்கும் இடையில் ஒரு பெரிய ஆறு இருந்தது அந்த ஆற்றின் பெயர் \"பீமா\",பெரும்பாலான மனிதர்கள் அதை கடக்க அஞ்சுவார்கள் ஏன் என்றால் அந்த ஆறு சகதி மற்றும் முள்களும் நிறைந்தது,ஆனாலும் கல்யானவை சந்திக்க வேண்டும் என்ற முடிவோடு,தன் மன தைரியம் கொண்டும் அந்த ஆற்றை நீந்தியே கடந்தார்.\n\nSection::::பிஜில்லாவுடன் சந்திப்பு.\nஒரு நாள் அரசவையில் மன்னரின் வருகைக்காக அமைச்சர்கள் மற்றும் மந்திரிகள் நின்று கொண்டிருந்தனர் மன்னர் பிஜிலா அரசவைக்குள் சென்றார்,அப்போது ஒவ்வொரு மந்திரிகளை பார்த்து அமர சொன்னார்,அப்போது கடைசியாக நின்று கொண்டிருந்த பசவா வை பார்த்து ஒரு சிந்தனை தோன்றியது, அதை பசவா விடம் கேட்டார் உன் ஆடை மட்டும் மிக வெண்மையாகவும், தூய்மையாகுவும் இருப்பதற்கு காரணம் என்ன என்று கேட்டுள்ளார்.அதற்கு பசவா இதற்கு காரணம் மசிதேவா என்று கூறியுள்ளார்,அதற்கு மன்னர் என் ஆடைகளையும் சலவை செய்து தரும்படி கூறினார்,அதற்கு பசவா அவர் அதை செய்யமாட்டார் என்று கூறியுள்ளார்,இதை கேட்ட மன்னர் க்கு சிறிது கோபம் வந்துள்ளது,அடுத்து மன்னர் \"மன்னரின் கட்டளையை மதிக்காவிடில் தக்க தண்டனை காத்துக்கொண்டிருக்கிறது\". ஆகையால்,மசிதேவா வை என் துணிகளை சலவை செய்ய அழைத்து வா என்று கூறினர், அதற்கு பசவா அவர் சிவ சரணாக்களுக்கு தொண்டு செய்பவர்,உங்களை போன்ற அதிகார குரல் கூறுபவர்களுக்கும், பொற்காசுகளை ஈட்டுபவர்களுக்கும் அவர் பணியமாட்டார் என கூறினார். இதை கேட்ட மன்னருக்கு கோபம் இன்னும் அதிகரிக்கவே அவரது படை வீரர்களை அழைத்து மசிதேவா வை எங்கு பார்த்தாலும் அழைத்து வரும்படி உத்திரவு விட்டார். இந்த தகவல் அனைத்து மக்களுக்கும் தெரியவந்தது,முக்கியமாக சிவ தொண்டு ஆற்றுபவர்களுக்கும்,ஒரு நாள் மசிதேவா வை தேடி செல்லும் பாதையில் மசிதேவா ஒரு கையில் துணி மூட்டையும்,மற்றொரு புறம் பளபளக்கும் வாளையும் ஏந்திய படி குலத்திற்கு சென்றார்,அதை கண்ட மன்னரின் படைகள் ஒளிந்தனர்.பின்பு அவர் கையில் இருக்கும் பளபளக்கும் வாளை கண்டு அஞ்சி பின் வாங்கினார்.இதை கேட்ட மன்னர் அவமானம் அடைந்தார்,மசிதேவா குளத்தில் இருக்கும் போது யானை யை வைத்து அவரை கொன்று விடுங்கள் என்று அவருடைய படை வீரர்களுக்கு உத்தரவுவிட்டார், அதன் படி அவர்களும் மசிதேவா இருக்கும் குலத்திற்கு அருகில் யானை யை ஓட செய்தனர், இதனை அறிந்த மசிதேவா யானை தன் அருகில் வரும் நேரத்தில் திரும்பி தன் வாளை சுழற்றியுள்ளார், வாளின் சீற்றதை கண்ட யானை மசிதேவா முன் மண்டியிட்டு தன் கரங்களை உயர்த்தி தலை வணங்கியது. இதை கண்ட வீரர்கள் திகைத்தனர், அதை அப்படியே மன்னரிடம் கூறினார், இதை கேட்ட மன்னர் தன்னுடைய இரண்டாவது முயற்சியும் தோல்வியில் முடிந்தது என்று எண்ணி அவமானம் அடைந்தார். \nஇதன் இடையில் \"மஞ்சணாஸ்\" பிரிவை சேர்ந்தவர்களும் மன்னரிடத்தில் அப்பிரச்சனையை மேலும் வளர்த்தனர். இதனால் மனமுடைந்தார் மன்னர். அப்போது அரசவைக்கு பசவர் நுழைந்தார், என்ன நடந்தது என்பதை மற்ற மன்னர்களிடம் கேட்டு தெரிந்தார், அந்த சமையத்தில் மன்னர் எனக்கொரு கதை கூறு என்று பசவா விடம் கேட்டார்,அப்போது பசவா சிவசரணாஸ் இன் கொள்கைகளையும்,மசிதேவா வின் குணத்தையும் பற்றி மன்னரிடம் விவரித்தார்.இதை கேட்ட மன்னரின் மனது குளிர்ந்தது. உடனே என்னை மசிதேவா இருக்கும் இடத்திற்கு அழைத்து செல் என்று கட்டளை இட்டார்.உடனே மசிதேவாவை சந்தித்து என்னை மன்னித்து விடுங்கள் என்று கூறினார்,அதோடு மட்டுமல்லாமல் சிவசரணாஸ் விடமும் மன்னிப்பு கேட்டார்.இதை அறிந்த \"வைதகாஸ்\" பிரிவை சேர்ந்தவர்கள் சற்று பொறாமை கொண்டனர். மேலும் அவர்கள் மன்னருக்கும்,மசிதேவா கும் இருக்கும் நல்லுறவை களைத்து விட வேண்டும் என்று எண்ணினர் அதற்காக அந்த ஊர் மற்றும் அரசவைக்கு தொடர்ந்து தொந்தரவு கொடுத்து வரும் மது அடிமையை,மசிதேவா தூண்டுதல் பெயரில் இது நடக்கிறது என்று குறி வந்தனர்.இதை போன்று தொடர்ந்து மசிதேவா விற்கு எதிராக பல தவறான கருத்துகளை பரப்பி வந்தனர்.\n\nSection::::மசிதேவாவால் கிடைத்த உயிர்.\nநியூலி சந்தியா மற்றும் அவருடைய மனைவி காயகாஸ் என்னும் சிவனின் இனத்தை சேர்ந்தவர்கள்,சந்தியா கல்யாணவின் பெருமையை அறிந்து கல்யானவை சந்திக்க வேண்டும் என்று சென்றார்,சிவசரணாக்களும் அவருடைய இறை பணியை கண்டு கல்யாணவில் ஏற்று கொண்டனர்,சந்தியா தினமும் காட்டுப்பகுதியில் உள்ள புற்களை அறுத்து அதை கயறு போல் பின்னி சிவசரணாகலிடம் வழக்கமாக விற்று வந்தார்,ஒரு நாள் அக்கயிர்களை போடுவதற்கு ஒரு கூடையை செய்வதற்கு காட்டிற்கு சென்றார்,ஒவ்வொரு மரங்களாக வெட்டி கொண்டிருந்தார்,அப்போது அவருடைய காலிற்கு அடியில் உள்ள சிறிய மர பட்டையினால்,ஒரு பெரிய மர கட்டையில் விழுந்தார் அது அவருடைய நெஞ்சில் மிக பெரிய காயத்தை ஏற்படுத்தியது,அவர் வலியால் துடித்தார் இருப்பினும் அவ்வழியை பொறுப்படுத்தாமல் சிவசரணாகலிடம் குறித்த நேரத்தில் கயிறை கொடுக்க வேண்டும் என எண்ணி நடக்க ஆரம்பித்தார்,இதனால் அவருடைய நெஞ்சில் ரத்தம் வழிந்தது இதை கண்ட ஒருவர் அவரிடம் இதை தெரிவித்தார்,அதை அவர் பெரிதாக எண்ணவில்லை,சற்று தூரம் செல்லவே அவர் மயக்கம் அடைந்து விழுந்தார்,அப்போது குலத்திற்கு அருகில் இருந்த மசிதேவா வை கண்ட அவர் அழைத்தார்\nமசிதேவா அவர் நெஞ்சில் இருந்த சிறிய கட்டையை அகற்றினர்,தனக்கு தெரிந்த மூலிகை மருந்துகளை வைத்து அவரின் காயத்தை ஆற்றினார்,பின்பு அவருடைய வீட்டில் அவரை சேர்த்தார்,சந்தியாவின் காயத்தை அறிந்த பசவா அவர் மாண்டுவிட்டார் என எண்ணி அவருடைய வீட்டிற்கு விரைந்தார்,அங்கு அவர் உயிருடன் இருக்கவே,நான் உயிர் பிழைக்க காரணம் மசிதேவா என்றும் அவரே எங்கள் கடவுள் எனவும் கூறி சந்தியா மற்றும் அவருடைய மனைவி கண்ணீர் விட்டனர்.\n\nSection::::மசிதேவாவின் போர் குணம்.\nசிவசரணாஸ்கள் வேற்று குலத்தை சேர்ந்த ஹராலயா மற்றும் மதுவருசா ஆகியோருக்கு திருமணம் செய்து வைத்தனர். இதனை வைதக்கஸ் மிகவும் எதிர்த்தனர்,என்ன செய்வது என அறியாமல் மன்னரிடத்தில் அதை தெரியப்படுத்தினர்,இதை கேட்ட மன்னர் மிகவும் ஆத்திரமடைந்து தன் வீரர்களை அழைத்து ஒரு செயலை செய்ய கூறினார்,யானையின் கால்களில் ஹராலயா மற்றும் மதுவருசா கட்டப்பட்டு ஊர் முழுவதும் இழுத்து செல்லப்பட்டது,பின்பு அவர்கள் கொடூரமான முறையில் மாண்டனர். இதனை அறிந்த பாதி சிவசரணாஸ் சின்ன பசவன்,அக்கம்டா ஆகியோருடன் தஞ்சம் புகுந்தனர், ஆனால் மசிதேவா மட்டுமே மிகவும் துணிச்சலாக பிஜிலா அரசை எதிர்கிறார்,அவர் மட்டும் அவர் குழு மட்டுமே கல்யானவை விட்டு அஞ்சி செல்லவில்லை\n\nSection::::மசிதேவாவின் தியாகம்.\nமசிதேவா வின் போர் குணத்தையும், அவரின் விடா புடி யும் அறிந்த மன்னர் மிகவும் ஆத்திரமடைந்து மசிதேவா வை எப்படியாவது மாய்த்து விட வேண்டும் என்று கூறினார், ஆகையால் பிஜில்லாவின் மகன் \"சோய்தேவா\"வின் கீழ் ஒரு படை மசிதேவாவை கொல்ல சென்றது,தந்தை மசிதேவா கடினமான முறையில் அவர்களை எதிர்த்து கதாநாயகனான முறையில் மாய்ந்தார். இவர் சிவசரணாஸ் இன மக்களுக்காக போராடினர் என்பது குறிப்பிடத்தக்கது, பெல்லகம் என்னும் மாவட்டத்தில் கொட்டாச்சி என்னுமிடத்தில் கொல்லப்பட்டார், அவ்விடத்தில் சிவசரணாஸ் மட்டும் இன்றி,பல்வேறு இனமக்கள் இவருக்கு அங்கு நினைவாலயம் அமைக்கபட்டது,மேலும் தந்தை மசிதேவா மறு இன திருமணம்,அரசர்களின் நில அபகரிப்பு,தீண்டாமை,வாய்தகஸ் அடக்குமுறை இவற்றிற்கு எதிராகவும் மக்களிடையே சமநிலைக்கு ஆதரவாகும் கடினமான முறையில் போராடினர். \nதந்தை மசிதேவா வின் மரணம் வீர மரணம்.மேலும் அவரை போன்ற சான்றோர்கள் பூமியில் பிறப்பது அரிது, ஆகையால் தான் பசவா, சின்ன பசவா, அக்கம்டா, பிரபுதேவா, போன்ற மாமனிதர்கள் அவரை போற்றி புகழ்ந்தனர், அவரின் வழிமுறைகளை தெரிந்த அனைத்து தர கன்னட மக்களும் அவரை வீரனாகவும், கடவுளாகவும் வணங்கி கொண்டிருக்கின்றனர்\n\nSection::::விமான நிலையம்.\nடொமளுர் யில் இயங்கி வந்த விமான நிலையம் கர்நாடகா அரசாங்கத்தால் தற்போது மசிதேவா என்னும் பெயர் சூட்டப்பட்டுள்ளது.\n\nSection::::திரைபடம்.\nமசிதேவா வின் வரலாறு அடங்கிய திரைப்படம் கன்னட நடிகர் சாய்குமார்\nநடிப்பில் வெளியிடப்பட்டது.யாரக்குறைய அனைத்து கன்னட திரை அரங்குகளிலும் படம் வெளியிடப்பட்டது.\n\n\n"}
{"id": "388995", "url": "https://ta.wikipedia.org/wiki?curid=388995", "title": "எஸ். எம். குமரேசன்", "text": "எஸ். எம். குமரேசன்\n\nஎஸ். எம். குமரேசன் (1930 - 1977) என்பவர் தமிழகத் திரைப்பட நடிகர், நாடக நடிகர், மற்றும் திரைப்பட தயாரிப்பாளராவார். \nSection::::வாழ்க்கை.\nஎஸ். எம். குமரேசன் குமரி மாவட்டம் சுசீந்திரத்தைச் சேர்ந்தவர். சிறுவனாக இருந்தபோதே நவாப் ராஜமாணிக்கம் பிள்ளையின் நாடகக் குழுவில் சேர்ந்து, பல்வேறு இதிகாச நாடகங்களில் நடித்தவர். 1948 ஆம் ஆண்டு அவரது பதினேழாவது வயதில், அபிமன்யு படத்தின் நாயகன் ஆனார். அதன்பிறகு தன அமராவதி, விகடயோகி, ஓடாதே நில், கலியுகம், பாவக்குட்டி (மலையாளம்) உட்பட பல படங்களில் நடித்தார். மேலும் இவர் ஆயிரக்கணக்கான நாடகங்களில் நடித்துள்ளார். எஸ்.எம்.கே பிக்சர்ஸ் என்ற பெயரில் தயாரிப்பு நிறுவனத்தைத் தொடங்கிய குமரேசன், சிவாஜி கணேசன், சரோஜா தேவி ஆகியோரின் நடிப்பில் \"வானவில்\" என்ற படத்தையும், அவரே கதாநாயகனாக நடித்து \"மூங்கில் பாலம்\" என்ற படங்களைத் தயாரித்தார். ஆனால் இந்த இரண்டு படங்களும் வெளிவராமல் பெருத்த இழப்புக்கு ஆளானார்.\nSection::::இறப்பு.\n1977 ஆம் ஆண்டு புதுக்கோட்டை மாவட்டத்தில் \"வள்ளி திருமணம்\" நாடகத்தில் நடித்துக்கொண்டிருக்கும்போது மாரடைப்பு ஏற்பட்டு மருத்துவமனை கொண்டு செல்லப்பட்டு சிகிச்சை பலனின்றி தன் 47 வயதில் இறந்தார்.\n"}
{"id": "388996", "url": "https://ta.wikipedia.org/wiki?curid=388996", "title": "யாந்தபு", "text": "யாந்தபு\n\nயாந்தபு (Yandabo) மியான்மர் நாட்டின் நடுவில், ஐராவதி ஆற்றின்கரையில் அமைந்துள்ளது. பிரித்தானியர்களுக்கும், பர்மியர்களுக்கு இடையே நடைபெற்ற முதலாம் ஆங்கிலேய-பர்மியப் போரின் (1824 - 1826) முடிவில், யாந்தபு கிராமத்தில் வைத்து, பிரித்தானிய இந்திய அரசும், பர்மிய அரசும், 24 பிப்ரவரி1826 அன்று போர் நிறுத்த உடன்படிக்கை செய்து கொண்டதால், அவ்வுடன்படிக்கைக்கு இக்கிராமத்தின் பெயரால் யாந்தபு ஒப்பந்தம் எனப்பெயராயிற்று.\n\nSection::::தொழில்கள்.\nயாந்தபு கிராமம் நானூறு வீடுகள் கொண்டது. இக்கிராமத்தின் முப்பது வீட்டார்கள் மட்பாண்டம் செய்யும் தொழிலும், மற்றவர்கள் வேளாளான்மை, மீன் பிடித்தல், செங்கல் சூளைக்கு களிமண் மற்றும் விறகு சேகரித்தல் தொழில்களை செய்கின்றனர்.\n\n"}
{"id": "389003", "url": "https://ta.wikipedia.org/wiki?curid=389003", "title": "கெர்லென் ஆறு", "text": "கெர்லென் ஆறு\n\nகெர்லென் (கெருலென்; ; ) என்பது மங்கோலியா மற்றும் சீனாவில் ஓடும் ஒரு ஆறு ஆகும். இதன் நீளம் 1,254 கி.மீ. ஆகும். \n\nSection::::நீரோட்டம்.\nஇது கென்டீ மலைத்தொடரின் தெற்குப் பகுதி சரிவுகளில் புர்கான் கல்துன் மலைக்கு அருகில் உருவாகிறது. இது கான் கென்டீ பாதுகாக்கப்பட்ட பகுதியில் உலான் பத்தூருக்கு வடகிழக்கே 180 கி.மீ. தொலைவில் அமைந்து உள்ளது. இப்பகுதி ஆர்க்டிக் (தூல் ஆறு) மற்றும் அமைதி (கெர்லென், ஆனன்) வடிநிலங்களுக்கு இடையே அமைந்துள்ள ஆற்றுப் பள்ளத்தாக்கு ஆகும். இது மூன்று ஆற்றுப் பள்ளத்தாக்கு என அழைக்கப்படுகிறது. \n\nஇங்கிருந்து கெர்லென் பெரும்பாலும் கிழக்கே, கென்டீ ஐமக்கின் வழியே பாய்கிறது. குறிப்பிட்ட தூரத்திற்குப் பின்னர் இது கிழக்கு மங்கோலியப் புல்வெளியைக் கடக்கிறது. ஆள்கூற்று ல் சீனாவிற்குள் நுழைகிறது. 164 கி.மீ.க்குப் பின் ஹுலுன் ஏரியில் கலக்கிறது.\n"}
{"id": "389007", "url": "https://ta.wikipedia.org/wiki?curid=389007", "title": "பாலியோக்னதாய்", "text": "பாலியோக்னதாய்\n\nபாலியோக்னதாய் அல்லது பாலியோக்னத்துகள் என்பவை பறவைகளின் இரு உயிர்வாழும் கிளைகளில் ஒன்றாகும். மற்றொன்று நியோக்னதாய் ஆகும். இந்த இரு கிளைகளும் இணைந்து நியோர்னிதிஸ் என்ற கிளையை உருவாக்குகின்றன. பாலியோக்னதாய் ராட்டைட்கள் எனப்படும் ஐந்து உயிர்வாழும் (மற்றும் இரு அழிந்த கிளைகள்) பறக்கமுடியாத பறவைகளின் கிளைகள், மற்றும் நியோட்ரோபிக் பகுதியில் காணப்படும் ஒரு பறக்கமுடிந்த தினமுவின் கிளை ஆகியவற்றைக் கொண்டுள்ளது. தினமுவில் 47 வகை இனங்கள் உள்ளன. இதில் 5 கிவி இனங்கள் (\"Apteryx\"), 3 கசோவரி இனங்கள் (\"Casuarius\"), 1 ஈமியூ இனம் (\"Dromaius\") (மற்றொரு வரலாற்று காலங்களில் அழிந்து போன இனம்), 2 ரியா இனங்கள் மற்றும் 2 தீக்கோழி இனங்கள் உள்ளன. அண்மைக்கால ஆராய்ச்சி பாலியோக்னத்துகள் ஒற்றைத்தொகுதிமரபு உயிரினங்கள் என்று குறிப்பிடுகின்றன. ஆனால் பறக்கமுடியாத மற்றும் பறக்கமுடிந்த வடிவங்களுக்கு இடையிலான பாரம்பரிய வகைப்பாட்டியல் பிளவு தவறானது; தினமுக்கள் ராட்டைட்களுடன் தொடர்புள்ளவையாக உள்ளன, அதாவது பறக்கமுடியாத தன்மை இணை பரிணாம வளர்ச்சி மூலம் பல முறை சுதந்திரமாக நடந்துள்ளது.\n\n"}
{"id": "389008", "url": "https://ta.wikipedia.org/wiki?curid=389008", "title": "அயேயாரவதி பிரதேசம்", "text": "அயேயாரவதி பிரதேசம்\n\nஅயேயாரவதி பிரதேசம் அல்லது ஐராவதி பிரதேசம் மியான்மரின் ஒரு பிரதேசம். முன்னர் அயேயாரவதி பகுதி அல்லது இர்ராவதி பகுதி என அழைக்கப்பட்டது. அயேயாரவதி ஆற்றின் வண்டல் முழுவதும் இந்தப் பிரதேசம் ஆக்கிரமித்துள்ளது. இந்தப் பிரதேசத்தின் எல்லைகளாக வடக்கில் பகோ பிரதேசமும், கிழக்கில் பகோ பிரதேசமும் மற்றும் யங்கோன் பிரதேசமும், மேலும் வங்காள விரிகுடா தெற்கிலும், மேற்கிலும் எல்லைகளாக கொண்டுள்ளது. இது வடமேற்கில் ராகினி மாநிலத்துடன் இணைந்திருக்கிறது. \n\nஇந்தப் பிரதேசம் வடக்கு அட்சரேகை 15° 40' மற்றும் தோராயமாக கிழக்கு தீர்கரேகை 18° 30' இடையே அமைந்துள்ளது. இது 35,140 சதுர கிலோமீட்டர் (13,566 சதுர மைல்) பரப்பளவில் உள்ளது.\n\nமக்கள் தொகை 6.5 மில்லியனாக உள்ளது, பர்மாவின் மாநிலங்கள் மற்றும் பிராந்தியங்களில் இது மிகவும் மக்கள்தொகை கொண்டதாக உள்ளது. மியான்மரில் 2014 ஆம் ஆண்டின் தேசிய மக்கள் தொகை கணக்கெடுப்பின்படி, அயேயாரவதி பிராந்தியத்தில் 6,184,829 மக்கள் உள்ளனர். \n\n"}
{"id": "389009", "url": "https://ta.wikipedia.org/wiki?curid=389009", "title": "யாந்தபு ஒப்பந்தம்", "text": "யாந்தபு ஒப்பந்தம்\n\nயாந்தபு ஒப்பந்தம் ( Treaty of Yandabo) முதலாம் ஆங்கிலேய-பர்மியப் போரில், (1824-1826) ஆங்கிலேயப் படைகள் பர்மாவை வென்றது. \n\nபோரின் முடிவில் 24 பிப்ரவரி 1826 அன்று, கிழக்கிந்திய கம்பெனியின் படைத்தலைவர் ஆர்ச்சி பால்டு காம்பெலுக்கும், கோன்பவுங் வம்சப் பர்மாப் பேரரசின் லிகெயிங் மாகாண ஆளுநர் மகா மின் லா யா ஹிதினுக்கும் (Maha Min Hla Kyaw Htin) இடையே யாந்தாபு கிராமத்தில் அமைதி ஒப்பந்தம் கையெழுத்தாயிற்று. எனவே இந்த ஒப்பந்தத்திற்கு யாந்தபு ஒப்புந்தம் எனப் பெயராயிற்று.\n\nயாந்தபு ஒப்பந்தப்படி, பிரித்தானியக் கிழக்கிந்தியக் கம்பெனியின் கீழ் கண்ட ஒப்பந்த விதிகளை நிறைவேற்ற பர்மிய அரசு ஒப்புக்கொண்டது. \n\n\n"}
{"id": "389018", "url": "https://ta.wikipedia.org/wiki?curid=389018", "title": "தூக்கு குண்டு", "text": "தூக்கு குண்டு\n\nதூக்கு குண்டு (plumb bob, or plumb-line) என்பது பம்பரம் போன்று கீழே கூரான முனையைக் கொண்ட, இரும்பினாலான ஒரு கணமான பொருளாகும். இவை ஒரு கம்பியில் அல்லது நூலால் கட்டப்பட்டு அந்த நூலின் மறுமுனை செங்குத்து அச்சான ஒரு குச்சி அல்லது மரக் கட்டையில் செல்லும்படியாக வடிவமைக்கப்பட்டிருக்கும். கிடைமட்ட அச்சில் மட்டம் பார்க்க ரசமட்டம் (spirit level) உதவுவது போல், தூக்கு குண்டு செங்குத்து அச்சில் மட்டம் பார்க்க உதவுகிறது. தொடக்க காலத்தில் தூக்குக் குண்டானது கல்லால் உருவாக்கப்பட்டது. இன்று இரும்பு, பித்தளை எனப் பல விதமான உலோகங்கள் கொண்டு தூக்குக் குண்டுகள் உருவாக்கப்படுகின்றன.\n\nபண்டைய எகிப்து காலத்திலிருந்து இந்த கருவி பயன்படுத்தப்பட்டு வருகிறது. \nநில அளவியலில் இக் கருவி புவியீர்ப்பு தாழ்ப்புள்ளியைக் (nadir) நிறுவிட உதவுகிறது. இவை செங்குத்தாக மட்டமாக்க வேண்டிய ஆய்வுக்கருவிகள், தியோடலைட்டுகள் அளக்கும் நாடா போன்ற பல கருவிகளிலுடன் பயன்படுத்தப்படுகிறது. நில அளவியல் குறியீடுகளை (survey marker) பதிக்கும் இடத்தை அடையாளங் காண உதவுகிறது.\n\nSection::::சொற்பிறப்பியல்.\nபிளம்பம் (plumbum) என்ற இலத்தீன் மொழி சொல்லிருந்தும், பிளம்ப் (plomb) என்ற பிரெஞ்சு மொழி சொல்லிருந்தும் பெறப்பட்டது. தூக்கு குண்டு ஆரம்பத்தில் காரீயத்தால் (lead (chemical name Plumbum)) செய்யப்பட்டதால் இப் பெயர் பெற்றது. அலோம்ப் (aplomb) என்ற பெயர்ச் சொல்லுக்கு செங்குத்தாக நிற்பவை என்று அர்த்தம்.\n\nSection::::பயன்பாடு.\nநவீன காலம் வரை, மிக உயரமான கட்டிடங்களின் செங்குத்துத்தன்மையைக் காண தூக்கு குண்டுகள் பயன்படுத்தப்பட்டன. \n\nதூக்கு குண்டு, ஒரு விட்டமானியுடன் (inclinometer) பொருத்தப்படும் போது, குத்துக்கோட்டுடன் ஏற்படுத்தும் கோணங்களைக் காண பயன்படுகிறது. \nஆரம்ப கால வானளாவிய கட்டிடங்களில் (skyscrapers) உள்ள மின்தூக்கியின் சுழல் தண்டுடன் (elevator shafts) கனமான தூக்கு குண்டுகள் பிணைக்கப்பட்டிருக்கும். \nதூக்கு குண்டுகள், தண்ணீர் கொள்கலனுடனும் (உறையும் வெப்பநிலைக்கு மேலே), கழிவுச் சர்க்கரைக் பாகு (molasses) கொள்கலனுடனும், அதிகப் பாகுத்தன்மை கொண்ட திரவக் கொள்கலனுடனும் பயன்படுத்தப்படுகின்றன. \nSection::::சீரற்ற உருவ அமைப்பின் புவியீர்ப்பு மையம் காணுதல்.\nசீரற்ற உருவ அமைப்பின் புவியீர்ப்பு மையம் காண உதவுகிறது.\n\n\n"}
{"id": "389019", "url": "https://ta.wikipedia.org/wiki?curid=389019", "title": "கோழி (இனம்)", "text": "கோழி (இனம்)\n\nகோழி எனும் பறவைகள் ஆனவை இரு உயிரியல் வரிசைகளில் ஒன்றைக் குறிப்பது ஆகும். ஒன்று விளையாட்டுக்கோழி அல்லது நிலக்கோழி (\"Galliformes\"), மற்றொன்று நீர்க்கோழி (\"Anseriformes\"). உடற்கூறியல் மற்றும் மூலக்கூறு ஒற்றுமைகள் பற்றிய ஆய்வுகள் இந்த இரண்டு குழுக்களும் நெருங்கிய பரிணாம உறவுகளாகும் என்பதைக் காட்டுகின்றன; ஒன்றாக, இவை கோழி பெருவரிசையை உருவாக்குகின்றன. அது விஞ்ஞானரீதியாக கேலோயன்சிரி என அழைக்கப்படுகிறது. \n"}
{"id": "389023", "url": "https://ta.wikipedia.org/wiki?curid=389023", "title": "நியோயேவ்ஸ்", "text": "நியோயேவ்ஸ்\n\nநியோயேவ்ஸ் என்பது பறவை வகைப்பாட்டியலின் ஒரு கிளை ஆகும். இது கிட்டத்தட்ட அனைத்துப் பறவைகளையும் உள்ளடக்கியுள்ளது. இதில் வகைப்படுத்தப்படாதவை பாலியோக்னதாய் (ராட்டைட்கள் மற்றும் பல) மற்றும் கேலோயன்சிரி (வாத்துக்கள், கோழிகள் மற்றும் பல) ஆகும். இந்த கிளையின் பல்வேறு வகை குழுக்களின் வேறுபாடானது கிரேடசியஸ்-பலியோஜின் அழிவு நிகழ்வைச் சுற்றி நடந்தது. இவற்றின் ஒன்றோடொன்றான உறவுகளைத் தீர்ப்பதற்கான முயற்சிகள் ஆரம்பத்தில் அதிக சர்ச்சையில் சிக்கியுள்ளன.\n\nSection::::உசாத்துணை.\n "}
{"id": "389025", "url": "https://ta.wikipedia.org/wiki?curid=389025", "title": "பிரிதிவி நாராயணன் ஷா", "text": "பிரிதிவி நாராயணன் ஷா\n\nபிரிதிவி நாராயணன் ஷா (Prithvi Narayan Shah) –1775; ) ஷா வம்சத்து கோர்க்கா நாட்டின் இறுதி மன்னரும், ஒன்றிணைந்த நேபாள இராச்சியத்தின் முதல் பேரரசரும் ஆவார். ஒன்றிணைந்த நேபாளத்தை நிறுவியர் என்ற பெருமை இவருக்கு உண்டு. மன்னர் நர பூபாள ஷாவின் மறைவிற்குப் பின், 1743ல் கோர்க்கா நாட்டின் மன்னராக தமது இருபதாவது அகவையில் முடி சூட்டப்பட்டார். இவர் திரவிய ஷாவிற்குப் பின்னர் ஷா வம்சத்தின் ஒன்பதாவது தலைமுறையாவார். \n\nSection::::கோர்க்கா நாட்டு மன்னராக.\nகோர்க்கா நாட்டின் மன்னர் நர பூபால ஷா - கௌசல்யாவதி தேவிக்கும் பிறந்த பிரிதிவி நாராயனன் ஷா ஆவார்.\nமல்லர்களுடன் நடைபெற்ற போரில் நுவாகோட்டை இழந்த மனக்கவலையுடன் நாராயணன் ஷாவின் தந்தை நர பூபாள ஷா காலமானார். 1743ல், தமது இருபதாவது வயதில் பிரிதிவி நாராயணன் ஷா, கோர்க்கா நாட்டின் மன்னராக முடிசூட்டப்பட்டார்.\n\nSection::::ஒன்றினைந்த நேபாள இராச்சியத்தை நிறுவுதல்.\nகாட்மாண்டு மற்றும் கோர்க்காவிற்கு நடுவில் இருந்த நுவாகோட் பகுதி, திபெத்திற்கான முக்கிய வணிகப் பாதையும் ஆகும். நுவாகோட் நகரத்தை கிபி 1744ல் மல்ல வம்சத்தினரிடமிருந்து கைப்பற்றினார். 1756ல் திபெத்திற்கு செல்லும் கணவாய் பாதைகளை தன் கட்டுக்குள் கொண்டுவந்தார். \n\nபின் ஒன்றிணைந்த நேபாளத்தை நிறுவ, பிரிதிவி நாராயணன் ஷா மல்ல வம்சத்தின் ஜெயப்பிரகாஷ் மல்லா போன்றோருடன், 1767 முதல் 1769 முடிய நடைபெற்ற காட்மாண்டுப் போர், கீர்த்திப்பூர் போர், பக்தபூர் போர்களில் கீர்த்திபூர், லலித்பூர், காட்மாண்டு மற்றும் பக்தபூர் நகரங்களை பிரிதிவி நாராயணன் ஷா கைப்பற்றி காத்மாண்டு சமவெளியில் ஒன்றினைந்த நேபாள இராச்சியத்தை நிறுவினர். \n\nSection::::கீர்த்திப்பூர் போர்.\nகாத்மாண்டு சமவெளியின் நேவார் படைகளுக்கும், மன்னர் நாராயணன் ஷா தலைமையிலான கோர்க்கா படையினருக்கும் இடையில், 1767ல் இப்போர் நடைபெற்றது. போரின் முடிவில் நேவார்களின் ஆட்சி முடிவுக்கு வந்தது. கீர்த்திபூர் நகரம் உள்ளிட்ட அதனுடன் இணைந்த பிற பகுதிகள் முழுவதும் பிரிதிவி நாராயண் ஷாவின் கட்டுப்பாட்டுக்குள் வந்தது.\n\nSection::::காட்மாண்டு போர்.\n1768ல் நடைபெற்ற காட்மாண்டுப் போரில் பிரிதிவி நாராயணன் ஷா, மல்ல நாடுகளான காட்மாண்டு மற்றும் லலித்பூர் மற்றும் பக்தபூர் மன்னர்களை வென்று அவர்களின் நாட்டையும் கைப்பற்றினார். \n\nSection::::பக்தபூர் போர்.\n1769ல் நடைபெற்ற பக்த போரின் முடிவில் மல்ல வம்சத்தின் இறுதி மன்னர்களான ஜெயப்பிரகாஷ் மல்லா போன்றவர்கள் முழுமையாக தோற்கடிக்கப்பட்டு, ஷா வம்சத்தின் ஒன்றிணைந்த நேபாள இராச்சியம் நிறுவப்பட்டது.\n\nSection::::மறைவு.\nசனவரி, 1775ல் தமது 52வது அகவையில் பிரிதிவி நாராயணன் ஷா நுவாகோட் பகுதியின் தேவிகாட்டில் காலமானார்.\n\nபிரிதிவி நாராயணன் ஷாவின் மூத்த மகன் பிரதாப் சிங் ஷா மற்றும் பேரன் ராணா பகதூர் ஷாவும் இணைந்து, குமாவுன், சிர்மூர், கார்வால், மொரங், சிக்கிம் மற்றும் டார்ஜிலிங் பகுதிகளைக் கைப்பற்றி நேபாள இராச்சியத்தை மேலும் விரிவாக்கினார்கள்.\n\nSection::::மரபுரிமைப் பேறுகள்.\nநேபாள இராச்சியத்தை நிறுவிய பிரிதிவி நாராயணன் ஷாவின் 295ம் பிறந்த நாளை முன்னிட்டு, நேபாளத்தில் சனவரி, 11ம் நாளன்று நேபாள ஒற்றுமை நாள் ஆண்டுதோறும் கடைபிடிக்கிறது. \n\n\n\nSection::::வெளி இணைப்புகள்.\n பிரதாப் சிங் ஷாவின் மறைவிற்குப் பின்னர், அவரது இரண்டாவது மகன் ராணா பகதூர் ஷா, நேபாளத்தின் பெரும் பகுதிகளை வென்று நேபாள இராச்சியத்துடன் இணைத்தார். \n"}
{"id": "389026", "url": "https://ta.wikipedia.org/wiki?curid=389026", "title": "ஸ்ட்ருதியோனிடாய்", "text": "ஸ்ட்ருதியோனிடாய்\n\nஸ்ட்ருதியோனிடாய் என்பது பறக்கமுடியாத ராட்டைட் பறவைகளின் குடும்பம் ஆகும். இவை முதன்முதலில் மியோசின் சகாப்தத்தின் போது தோன்றின. எனினும் பல பாலியோசின், இயோசீன் மற்றும் ஒலிகோசின் சகாப்த ராட்டைட்களும் இக்குடும்பத்தின் கீழ் வரலாம்.\n"}
{"id": "389030", "url": "https://ta.wikipedia.org/wiki?curid=389030", "title": "மாதிரி இனங்கள்", "text": "மாதிரி இனங்கள்\n\nஉயிரியல் வகைப்பாட்டில் எந்த ஒரு உயிரினம் அதன் இனத்திற்கு மாதிரியாக உள்ளதோ அவையே மாதிரி இனங்கள் ஆகும். இதே கருத்துப்படிவம் பேரினக்குழுக்களுக்குப் பயன்படுத்தப்படும்போது மாதிரிப் பேரினம் எனப்படுகிறது. இவை அவற்றின் குழுவிற்குப் பிரதிநிதியாக உள்ளன.\n"}
{"id": "389033", "url": "https://ta.wikipedia.org/wiki?curid=389033", "title": "ரெயிடே", "text": "ரெயிடே\n\nரெயிடே என்பது பறக்கமுடியாத ராட்டைட் பறவைகளின் குடும்பம் ஆகும். இவை முதன்முதலில் பாலியோசீன் காலத்தில் தோன்றின. இன்று இது ஒரே ஒரு உயிர்வாழும் பேரினமான ரியாவால் பிரதிநிதித்துவம் படுத்தப்படுகிறது. ஆனால் பல அழிந்து போன இனங்களும் இதில் உள்ளன.\n"}
{"id": "389045", "url": "https://ta.wikipedia.org/wiki?curid=389045", "title": "உட்வார்டு சிசு ஐதராக்சிலேற்றம்", "text": "உட்வார்டு சிசு ஐதராக்சிலேற்றம்\n\nஉட்வார்டு சிசு ஐதராக்சிலேற்றம் \"(Woodward cis-hydroxylation)\" என்பது ஆல்கீன்கள் அயோடின் மற்றும் வெள்ளி அசிட்டேட்டுடன் சேர்ந்து ஈரமான அசிட்டிக் அமிலத்தில் வினைபுரிந்து சிசு-டையோல்களை உருவாக்குகின்ற ஒரு வினையாகும். இவ்வினை உட்வார்டு வினை என்ற பெயராலும் அழைக்கப்படுகிறது.\n\nஇராபர்ட்டு பர்ன்சு உட்வார்டு இவ்வினையைக் கண்டறிந்த காரணத்தால் வினை இப்பெயர் பெற்றது.\n\nசிடீராய்டு தொகுப்பு வினையில் உட்வார்டு சிசு ஐதராக்சிலேற்ற வினை பயன்படுத்தப்படுகிறது .\n\nSection::::வினை வழிமுறை.\nஅயோடின் ஆல்கீன் வினையை வெள்ளி அசிட்டேட்டு ஊக்குவிக்கிறது. இதனால் அயோடினியம் அயனி உருவாகிறது (3). அசிட்டிக் அமிலம் அல்லது வெள்ளி அசிட்டேட்டு மூலம் SN2 வினை வழியாக அயோடினியம் அயனி திறக்கப்ப்பட்டு அயோடோ அசிட்டேட்டு என்ற முதல் இடைநிலை விளைபொருள் உருவாகிறது (4). அடுத்து அருகிலுள்ள தொகுதியின் பங்கேற்பால் மற்றொரு SN2 வினை வழியாக அயோடின் இடம்பெயர்ந்து ஆக்சோனியம் அயனி உருவாகிறது (5). பின்னர் இது நீராற்பகுக்கப்பட்டு ஒற்றை எசுத்தர் ஆகிறது (6). \n"}
{"id": "389047", "url": "https://ta.wikipedia.org/wiki?curid=389047", "title": "தினமு", "text": "தினமு\n\nடினாமஸ், இனம்பஸ், யுடோஸ் ஆகியவை ஒரு வரிசையை உருவாக்குகின்றன. அவ்வரிசை டினாமிபோர்மஸ் (\"Tinamiformes\") என்று அழைக்கப்படுகிறது. இது டினாமிடே (\"Tinamidae\") என்ற ஒரே ஒரு குடும்பத்தை மட்டுமே கொண்டுள்ளது. இரு துனைக்குடும்பங்களைக் கொண்டுள்ளது. இதில் 47 இனங்கள் உள்ளன. இப்பறவைகள் மெக்சிகோ, மத்திய அமெரிக்கா மற்றும் தென் அமெரிக்காவில் காணப்படுகின்றன.\n\n"}
{"id": "389049", "url": "https://ta.wikipedia.org/wiki?curid=389049", "title": "பிரெவோசுட்டு வினை", "text": "பிரெவோசுட்டு வினை\n\nபிரெவோசுட்டு வினை \"(Prévost reaction)\" என்பது ஆல்கீனை, பென்சாயிக் அமிலத்தின் அயோடின் மற்றும் வெள்ளி அசிட்டேட்டால் எதிரெதிர் முப்பரிமாண அமைப்புடன் கூடிய விசினல் டையாலாக மாற்றும் ஒரு வினையாகும் . சார்லசு பிரெவோசுட்டு (1889-1983) இவ்வினையைக் கண்டறிந்தார்.\n\nSection::::வினை வழிமுறை.\nவெள்ளி பென்சோயேட் (1) மற்றும் அயோடின் இடையேயான வினை மிகவும் விரைவானது ஆகும். இவ்வினை மிகவும் விரீயமான அயோடினியம் பென்சோயேட் இடைநிலை (2) விளைபொருளை உற்பத்தி செய்கிறது. அயோடினியம் உப்பு (2) ஆல்கீனுடன் ஈடுபடும் வினையால் மற்றொரு குறுகிய கால அயோடினியம் உப்பு (3) உருவாகிறது. பென்சோயேட்டு உப்பின் அணுக்கரு கவர் பதிலீட்டு வினையால் (SN2) எசுத்தர் உருவாகிறது.(4) மற்றொரு வெள்ளி அயனி பென்சோயேட்டு எசுத்தருக்கு அடுத்து அருகிலுள்ள தொகுதியை பதிலீடு செய்து ஆக்சோனியம் உப்பைக் கொடுக்கிறது.(5) பென்சோயேட்டு எதிர்மின் அயனியால் நிகழ்த்தப்படும் இரண்டாவது (SN2) பதிலீட்டு வினை தேவையான டையெசுத்தரைக் கொடுக்கிறது. (6) \n\nநீராற்பகுப்பின் இறுதி படிநிலையில் எசுத்தர் குழுக்கள் எதிர்-டையால் சேர்மத்தைக் கொடுக்கிறது. இது உட்வார்டு சிசு ஐதராக்சிலேற்ற வினையில் உருவாகும் விளைபொருளுக்கு எதிர்மாறானது. இவ்வினையில் ஒருபக்க சேர்ப்பு வினை விளைபொருள் உருவாகிறது.\n\n"}
{"id": "389054", "url": "https://ta.wikipedia.org/wiki?curid=389054", "title": "கசுவாரீபார்மஸ்", "text": "கசுவாரீபார்மஸ்\n\nகசுவாரீபார்மஸ் என்பது பெரிய பறக்கமுடியாத பறவைகளின் வரிசை ஆகும். இதில் தற்போது உயிர்வாழும் 4 உயிரினங்கள் உள்ளன. 3 கசோவரி இனங்கள் மற்றும் மீதமுள்ள ஒரே இனமான ஈமியூ. \n\n4 உயிரினங்களுமே ஆத்திரேலியா-நியூ கினியாவைப்பூர்வீகமாகக் கொண்டவை. எனினும் அழிந்துபோன சில வகைகள் பிற நிலப்பகுதிகளிலும் வாழ்ந்தன.\n"}
{"id": "389061", "url": "https://ta.wikipedia.org/wiki?curid=389061", "title": "ஆரையம்பதி கண்ணகி அம்மன் கோயில்", "text": "ஆரையம்பதி கண்ணகி அம்மன் கோயில்\n\nஆரையம்பதி கண்ணகையம்மன் ஆலயம் இலங்கையின் கீழை மாகாணத்தின், மட்டக்களப்பு மாவட்டத்தில், ஆரையம்பதி கிராமத்தில் அமைந்துள்ள ஆலயமாகும். சிலப்பதிகார நாயகியான பத்தினி கண்ணகிக்கு இலங்கையில் அமைந்த ஆலயங்களில் முக்கியமான ஆலயம்.\n\nSection::::வரலாறு.\nSection::::சிராம்பியடி வழிபாடு.\nஒத்தக்குடா கந்தன் என்பவர் தனது புத்திரி மற்றும் சகோதரிகளோடு யாழ்ப்பாணம் ஒத்துக்குடாவில் இருந்து மட்டக்களப்பு வாவி ஊடாக புதுக்குடியிருப்பு சிராம்பியடி என்ற இடத்தில் ஏழு கண்ணகை சிலைகளுடன் இறங்கியதாகவும். சிராம்பியடியில் கண்ணகை சிலைகளை வைத்து வழிபாடு ஆரம்பித்த வேளை. ஒத்தக்குடா கந்தனை பற்றிய தவறான தகவல்களால் கண்டி அரசன் ஒத்துக்குடா கந்தனை கொன்றுவிட்டு ஏழு கண்ணகை சிலைகளையும் ஏழு கிராமங்களுக்கு அனுப்பி வழிபட உத்தர விட்டதாகவும் அறிய முடிகின்றது.\n\nSection::::மண்முனை வழிபாடு.\nகண்டி மன்னனின் கட்டளைக்கமைய கண்ணகை சிலைகள் பல ஊர்களுக்கும் அனுப்பப்பட ஒத்துக்குடா கந்தனின் வழித்தோன்றல்கள் ஏழு சிலைகளில் ஒன்றை மண்முனையில் வைத்து சிராம்பி கட்டி வழிபட்டு வந்தனர். மண்முனையில் கண்ணகை வழிபாடு இடம்பெற்ற இடத்தில் 1980 களின் பின்னர் பத்திரகாளி அம்மன் கோவில் ஒன்று நிறுவப்பட்டுள்ளது.\n\nSection::::ஆரையம்பதி வழிபாடு.\nஆரையம்பதியில் களிமண்ணால் கந்தசுவாமி கோயில் தெற்கு வீதியில் கண்ணகை அ்ம்மன் வழிபாடு இருந்து வந்திருந்தது. இக்காலத்தில் மண்முனை கண்ணகை அம்மனின் உக்கிரம் அதிகரித்து அதை பராமரிப்பதில் சிரமங்களை எதிர்கொண்டதனால் மண்முனை அம்மனைப் பராமரித்துவந்த மூதாட்டி ஆரையம்பதியில் இருந்த கோயிலில் வைத்து வழிபடுவதற்காக கந்தசுவாமி கோயில் கணக்குபிள்ளையாக இருந்த சின்னதம்பி(1850 - 1914) அவர்களை அணுகி அம்மனை கொடுத்திருந்தார் சின்னத்தம்பியும் (சின்னஉபாத்தியார்) மண்முனை அம்மனை ஆரையம்பதி கண்ணகை அம்மன் கோயிலில் வைத்து வழிபட ஏற்பாடு செய்தார்.\n\nSection::::ஆலய அமைப்பு.\nஆலயம் கந்தசுவாமி கோயிலின் தெற்கு வீதியில் வடக்கு நோக்கியதாக அமைக்கப்படடுள்ளது. கேரளப்பாணியில் அமைந்த ஓட்டு மடாலயமாகவே இவ்வாலயம் அமைந்து விளங்குகின்றது. 1912 இல் களிமணால் காணப்பட்ட கோயிலை கற்கள் கொண்டு கட்டிமுடிக்கப்பட்டிருக்கின்றது. ஆலய கூரையில் மூன்று கலசங்கள் நிறுவப்பட்டுள்ளன. வைரவர், நாகதம்பிரான், நரசிம்மர், வீரபத்திரர், இராமர், அனுமான் ஆகியோருக்கு பரிவார சன்னதிகள் அமைக்கப்பட்டிருக்கின்றன.\n\nSection::::வைகாசிச் சடங்கு.\nவருடத்தில் வைகாசிமாத பூரணைக்கு முந்திய எட்டுநாட்கள் அதிகாலை, மாலை நேரங்களில் சடங்கு நடைபெற்று முடிவில் அம்மனின் கருவறைக்கதவுகள் அடுத்த வருட வைகாசி மாத சடங்கு வரைக்கும் பூட்டப்படும்\n\nSection::::திருக்கதவு திறத்தல்.\nவைகாசி மாதத்தின் பூரணைக்கு 8 நாட்களுக்கு முன்பு ஆலயத்தின் கருவறை கதவுகள் திறத்தலுடன் சடங்குகள் ஆரம்பமாகும்.\n\nSection::::அம்மனை அழைத்து வருதல்.\nதிருக்கதவு திறந்தவுடன் கந்தசுவாமி கோயிலில் தினப்பூசையில் இருக்கும் அம்மனை அழைத்து வந்து கருவறையில் எழுந்தருளப்பண்ணல் இடம்பெறும்.\n\nSection::::திருக்கல்யாணச்சடங்கு.\nநான்காம் நாள் பிற்பகல் கல்யாணகால் வெட்டும் உற்சவம் நடைபெறும். பின்னிரவு கல்யாணகால் நாட்டி திருக்கல்யாண சடங்கு இடம்பெறும்.\n\nSection::::கப்பல்காரர் சடங்கு.\nஆறாம் நாள் அதிகாலை கப்பல்காரர் சடங்கு இடம்பெறும்\n\nSection::::பச்சைகட்டிச்சடங்கு.\nஏழாம்நாள் அதிகாலை பச்சைகட்டி சடங்கு இடம்பெறும்\n\nSection::::திருக்குளிர்த்தி.\nஎட்டாம் நான் அதிகாலை திருக்குளிர்த்தி சடங்கு நடைபெறும்\n\nSection::::திருக்கதவடைத்தல்.\nஎட்டாம் நாள் இரவு அம்மன் மீண்டும் கந்தசுவாமி ஆலயத்திற்கு அழைத்துசெல்லப்பட்டவுடன் கருவறை கதவு தாழிடப்படும்.\n\nSection::::மரபுகள்.\nSection::::பத்ததி வழிபாடு.\nஆகமம் சாராத கிராமிய முறைப்படி பூசை நியமங்களை கொண்ட பத்ததியை அடிப்படையாக கொண்டு வழிபாடு நடாத்தப்படும்.\n\nSection::::பூசகர்.\nஆகமம் சாராத பூசாரியே பூசைகளை நடாத்தும் கடமையுடையவராவார். ”பொன்னாச்சி குடி“ மரபினர் மாமன் அவரின் பின் மருமகன் என்ற அடிப்படையில் பூசை மேற்கொள்ளும் உரித்துடையவர்கள். பூசை மேற்கொள்ளும் பூசாரியை ”கட்டாடியார்” என அழைப்பார்கள்.\n\nSection::::தெய்வமாடும் முறைமை.\nபக்தர்களுக்கு உருவந்து ஆடுதல், கட்டுச் சொல்லல் என்ற கிராமிய வழிபாடு இடம்பெறும்.\n\nSection::::கோவலன் காதை படித்தல்.\nசடங்கு காலங்களில் கண்ணகியின் கதை கூறும் “கோவலன் கதை” படித்தல் இடம்பெறும்.\n\n"}
{"id": "389062", "url": "https://ta.wikipedia.org/wiki?curid=389062", "title": "கல்லிபார்மஸ்", "text": "கல்லிபார்மஸ்\n\nகல்லிபார்மஸ் என்பது கனமான உடலைக் கொண்ட தரையில் உண்ணும் பறவைகளின் வரிசை ஆகும். இதில் வான்கோழி, கிரவுஸ், கோழி, புதிய உலகக் காடை மற்றும் பழைய உலகக் காடை, பிடர்மிகன் (லகோபஸ்), கௌதாரி, பெசன்ட் (pheasant), காட்டுக் கோழி ஆகியவை உள்ளன. இலத்தீன் மொழியில் \"கல்லுஸ்\" என்ற சொல்லுக்கு \"சேவல்\" என்று பொருள். அச்சொல்லிலிருந்தே இப்பெயர் தோன்றியது.\n\n\n"}
{"id": "389068", "url": "https://ta.wikipedia.org/wiki?curid=389068", "title": "அன்செரிபார்மஸ்", "text": "அன்செரிபார்மஸ்\n\nஅன்செரிபார்மஸ் என்பது ஒரு பறவை வரிசை ஆகும். இதில் 3 குடும்பங்கள் உள்ளன: அன்ஹிமிடே (இசுகிரீமார்கள்), அன்செரனடிடே (மேக்பை வாத்து) மற்றும் அனாடிடே. இதில் அனாடிடேவே பெரிய குடும்பம் ஆகும். இதில் வாத்துக்கள், கூஸ்கள் மற்றும் அன்னங்கள் ஆகிய நீர்க்கோழிகள் உட்பட 170 இனங்கள் உள்ளன. அன்செரிபார்மஸில் மொத்தத்தில் தற்போது உயிர்வாழும் 180 இனங்கள் உள்ளன.\n\n"}
{"id": "389070", "url": "https://ta.wikipedia.org/wiki?curid=389070", "title": "போனிகாப்டெரிபார்மஸ்", "text": "போனிகாப்டெரிபார்மஸ்\n\nபோனிகாப்டெரிபார்மஸ் என்பது நீர்ப்பறவைகளின் குழு ஆகும். இதில் பூநாரைகள் மற்றும் அவற்றின் அற்றுவிட்ட உறவினர் பறவைகள் உள்ளன.\n\nபூநாரைகள் மற்றும் அவற்றின் உறவினர்கள் புதைபடிவ பதிவுகளில் நன்கு உறுதிப்படுத்தப்பட்டுள்ளன. எலோர்னிஸ் எனும் இயோசீன் காலப்பறவையும் இதில் அடங்கும்.\n"}
{"id": "389074", "url": "https://ta.wikipedia.org/wiki?curid=389074", "title": "பருத்திக்கறை பூச்சி", "text": "பருத்திக்கறை பூச்சி\n\nபருத்திக்கறை பூச்சி (Pyrrhocoridae) என்பது ஒரு பூச்சிக் குடும்பமாகும். இந்தக் குடும்பத்தில் 300ம் மேற்பட்ட இனங்கள் உள்ளன. இதில் பெரும்பாலானவை சிவப்பு நிறத்தவையாக உள்ளன இதனால் \"சிவப்பு பூச்சி\" என அறியப்படுகின்றன மேலும் சில வகைகள் \"பருத்திக்கறை பூச்சி\" என அழைக்கப்படுகின்றன ஏனெனில் இதில் சில வகைகள் பருத்திக் காய்களை உண்பதால், வெடிக்கும் பருத்தியில் மஞ்சள்பழுப்புக் கரையேறிவிடும் என்பதால் இவ்வாறு அழைக்கப்படுகின்றன.\n\nஉலகின் பலபகுதிகளில் வாழும் இந்தப் பூச்சி இனங்களானது மரம் நிறைந்த பகுதிகள், காட்டின் விளிம்புகள், இலைச்சருகுகள் அருகே அதிகம் தென்படக்கூடியன. இவை அனைத்துண்ணி ஆகும். சில நேரம் தன்னினத்தையே உண்ணக்கூடியன.\n\nSection::::இனங்கள்.\nஇந்த பூச்சிக் குடும்பத்தில் பல வகைகள் உள்ளன மற்றும் இவை பின்வருமாறு:\n"}
{"id": "389077", "url": "https://ta.wikipedia.org/wiki?curid=389077", "title": "சிடெக்லிச் எசுத்தராக்கல் வினை", "text": "சிடெக்லிச் எசுத்தராக்கல் வினை\n\nசிடெக்லிச் எசுத்தராக்கல் வினை \"(Steglich esterification)\" என்பது டைசைக்ளோ எக்சைல்கார்போடையமைடு ஓர் இணைப்பு முகவராகவும் 4-டைமெத்திலமினோபிரிடின் ஒரு வினையூக்கியாகவும் செயல்படுகின்ற ஒரு மாற்று எசுத்தராக்கல் வினையாகும். 1978 ஆம் ஆண்டில் உல்புகேங்கு சிடெக்லிச்சு இவ்வினையைக் குறித்து முதலில் விவரித்தார் . டைசைக்ளோ எக்சைல்கார்போடையமைடுடன் 1- ஐதராக்சிபென்சோடிரையசோல் சேர்த்து அமைடுகள் உருவாக்கும் பழைய தயாரிப்பு முறையின் தழுவல் இப்புதிய முறையாகும் \nஇந்த வினை பொதுவாக அறை வெப்பநிலையில் நடைபெறுகிறது. இவ்வினைக்கான பொருத்தமான கரைப்பான் டைகுளோரோமீத்தேன் ஆகும். ஏனெனில், மிதமான வினையாக இது இருப்பதால், இவ்வினையில் தயாரிக்கப்படும் எசுத்தர்களை பிற வினைகளால் பெறமுடியாது. 1,4-டை ஐதராக்சி பென்சாயிக் அமிலத்தின் எசுத்தர்கள் சரியான உதாரணமாகும். டைசைக்ளோ எக்சைல்கார்போடையமைடின் வினையால் உருவாகும் நீரால் டைசைக்ளோயெக்சைல்யூரியா சேர்மம் உருவாகிறது.\nSection::::வினை வழிமுறை.\nசிடெக்லிச் எசுத்தராக்கல் வினையின் வழிமுறை பின்வருமாறு:\n\nஅமீன்களுடன் இந்த வினை தொடர்புடைய அமைடுகளுக்கு எந்தவிதமான பிரச்சனையும் இல்லாமல் நிகழ்கிறது. ஏனென்றால் அமீன்கள் வலிமையான அணுக்கரு கவரிகளாகும். ஒருவேளை எசுத்தராக்கல் மெதுவாக இருந்தால், பக்க விளைவுகள் ஏற்படுகின்றன. இறுதி விளைபொருள் குறைவதும் அல்லது அதைத் தூய்மைக்கலில் பிரச்சினைகளும் தோன்றுகின்றன. ஆர்த்தோ அசைல் இடைநிலை விளைபொருளை 1,3-மறுசீராக்கல் வினையினால் என்-அசைல்யூரியாவாக மாற்றுவது ஒரு பக்கவிளைவு ஆகும். இவ்விளைபொருள் ஆல்ககாலுடன் வினைக்கலவை மேலும் வினைபுரிவதைத் தடுக்கிறது. 4-டைமெத்திலமினோபிரிடின் பக்க விளைவுகளைக் குறைத்து ஒரு அசைல் பரிமாற்ற முகவராக பின்வருமாறு செயல்படுகிறது\n"}
{"id": "389128", "url": "https://ta.wikipedia.org/wiki?curid=389128", "title": "மெசைட்", "text": "மெசைட்\n\nமெசைட்கள் என்பவை மெசிடோர்னிதிடாய் குடும்பப் பறவைகள் ஆகும். இவை கொலம்பிமார்பே கிளையின் கீழ் வருகின்றன. இக்கிளை கொலம்பிபார்மஸ் மற்றும் பிடெரோக்லிபார்மஸ் ஆகியவற்றையும் கொண்டுள்ளது. இவை சிறிய பறக்கமுடியாத அல்லது கிட்டத்தட்ட பறக்கமுடியாத பறவைகள் ஆகும். இவை மடகாசுகரில் மட்டுமே காணப்படுகின்றன.\n"}
{"id": "389132", "url": "https://ta.wikipedia.org/wiki?curid=389132", "title": "மண் கௌதாரி", "text": "மண் கௌதாரி\n\nமண் கௌதாரி (\"Sandgrouse\") என்பது ப்டெரோக்லிடிடாய் (\"Pteroclididae\") குடும்பப் பறவைகளுக்குக் கொடுக்கப்படும் பொதுவான பெயர் ஆகும். இதில் 16 வகை இனங்கள் உள்ளன. இவை பாரம்பரியமாக 2 பேரினங்களாகப் பிரிக்கப்பட்டுள்ளன. இவை அனைத்தும் ப்டெரோக்லிடிபார்மஸ் (\"Pteroclidiformes\") வரிசையின் கீழ் வருகின்றன. \n\n"}
{"id": "389143", "url": "https://ta.wikipedia.org/wiki?curid=389143", "title": "அபோடிபார்மஸ்", "text": "அபோடிபார்மஸ்\n\nஅபோடிபார்மஸ் (\"Apodiformes\")என்பது பறவை வரிசை ஆகும். இதில் தற்போது உயிர்வாழும் 3 குடும்பங்கள் உள்ளன. அவை உழவாரன்கள் (Apodidae), மர உழவாரன்கள் (Hemiprocnidae) மற்றும் ஓசனிச்சிட்டுகள் (Trochilidae) ஆகியவை ஆகும்.\n"}
