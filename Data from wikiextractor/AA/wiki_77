{"id": "50856", "url": "https://ta.wikipedia.org/wiki?curid=50856", "title": "சிற்பம்", "text": "சிற்பம்\n\nசிற்பம் என்பது ஒரு முப்பரிமாணக் கலைப் பொருள் ஆகும். இது கடினமான அல்லது நெகிழ்வுத் தன்மை கொண்ட பொருள்களுக்கு உருவம் கொடுப்பது மூலம் உருவாக்கப்படுகிறது. பொதுவாகச் சிற்பங்கள் செய்வதற்காகப் பயன்படும் பொருட்களுள், கற்கள், உலோகம், மரம் மண் என்பவை அடங்குகின்றன. கல், மரம் போன்றவற்றைப் பயன்படுத்தும்போது, சிற்பங்கள் செதுக்குவதன் மூலம் செய்யப்படுகின்றன. வேறு பொருட்களில் செய்யும்போது, ஒட்டுதல், உருக்கி வார்த்தல், அச்சுக்களில் அழுத்துதல், கைகளால் வடிவமைத்துத் சூளையில் சுடுதல் போன்ற பலவித செயல்முறைகள் கையாளப்படுகின்றன. சிற்பங்களை உருவாக்குபவர் சிற்பி எனப்படுகிறார். வரலாற்றுக் காலத்துக்கு முற்பட்ட காலத்திலிருந்து சிற்பக்கலை வளர்ந்து வருகின்றது. மனித நாகரிகத்தையும் அதன் வளர்ச்சிக் கூறுகளையும் எடுத்துக்காட்டும் சான்றுகளில் சிற்பக் கலை இன்றியமையாத ஒன்றாக உள்ளது. நாடுகளின் தொன்மை வரலாற்றை அம்மக்கள் வளர்த்த சிற்பக்கலை வழியாகவே பெரிதும் அறிய முடிகின்றது. ஒருவர் தன் கண்களால் கண்ட உருவங்கள் அல்லது கற்பனை உருவங்களை வடிவமைத்துச் செய்வது சிற்பம் எனப்படும். கல், உலோகம், செங்கல், மரம், சுதை, தந்தம், வண்ணம், கண்டசருக்கரை, மெழுகு என்பன சிற்பம் வடிக்க ஏற்றவை என பிங்கல நிகண்டு என்ற இலக்கியம் கூறுகின்றது. கல்லில், கருங்கல், மாக்கல், பளிங்குக் கல், சலவைக் கல் ஆகியவையும் உலோகங்களில் பொன், வெள்ளி, வெண்கலம், செம்பும் ஆகியனவும் சிற்பம் செய்ய ஏற்றனவாகக் கருதப்பட்டன. வடிவம் முழுவதையும் முன்புறம் பின்புறம் இரண்டையும் காட்டும் சிற்பங்களை முழு வடிவச் சிற்பங்கள் என்றும் வடிவத்தின் ஒருபுறம் மட்டும் காட்டும் சிற்பங்களை ‘புடைப்புச் சிற்பங்கள்’ என்றும் வகைப்படுத்துவர்.\n\nபண்டைய பண்பாட்டு கலாச்சாரங்களின் எச்சமாக மண்பாண்டங்களைத் தவிர்த்த ஏனைய படைப்புகள் யாவும் அழிவுற்றன.மனிதனின் படைப்புகளில் காலத்தால் அழியாமல் வாழக்கூடிய கலைப்படைப்பு சிற்பமாகும். மற்றையவை விரைவில் அழியக்கூடிய பொருட்கள் கொண்டு செய்யப்பட்டவையாகும். பழங்காலத்தில் செய்யப்பட்ட மரச்சிற்பங்கள் இன்று கிடைக்கப்பெறவில்லை. அவை முற்றிலும் அழிந்துவிட்டன. அக்காலச் சிற்பங்களில் பிரகாசமான வண்ணம் தீட்டப்பட்டன. இவை தற்போது தேய்வுற்றும் வண்ணம் மங்கியும் காணப்படுகின்றன.\n\nபல்வேறு கலாச்சாரங்களில் சிற்பங்கள் பெரும்பாலும் மத வழிபாடுகளை மையமாகக் கொண்டு அதன் அடிப்படையில் உருவாக்கப்பட்டன. அது போன்றதொரு பெரிய சிற்பங்களை படைத்தல் என்பது தற்போதைய நூற்றாண்டு வரை ஒரு தனி நபருக்கு மிகவும் விலை உயர்ந்ததும் அதிக செலவு பிடிக்கக் கூடியதுமாகும். சிற்பங்கள் வழக்கமாக அன்றைய சமய அல்லது அரசியல்வெளிப்பாடாக இருந்தன. கலாச்சாரத்தின் எச்சமாக இன்று வரை அழியாதுள்ள சிற்பங்கள் மூலம் அக்கலாச்சாரமும் வாழ்ந்துகொண்டுள்ளன எனலாம். பண்டைய மத்தியத் தரைக்கடல் நாகரிகம், இந்தியா, சீனா, ஆப்பிரிக்கா மற்றும் பல தென் அமெரிக்கக் கலாச்சாரங்கள் இது போன்றே அதன் பேரளவு சிற்பங்கள் மூலம் இன்றளவும் வாழ்ந்துகொண்டுள்ளன.\n\nமேற்கத்தைய சிற்பக்கலைப் பண்பாடு பண்டைய கிரேக்கத்தில் தொடங்கியது. மேலும் கிரேக்கர்களே செவ்வியல் காலத்தில் பெரும்பாண்மையான புகழ்பெற்ற படைப்புகளித் தந்தவர்கள் ஆவர். மத்திய காலத்தில் கோத்திக் என்பப்படும் சிற்பக்கலை வடிவம் அகோனி மற்றும் கிறித்துவ நம்பிக்கைகளை பிரதிபலிப்பதாக அமைந்தது. மறுமலர்ச்சிக் காலத்தில் மைக்கேல் ஏஞ்சலோவின் டேவிட் என்ற சிற்பங்களைப் போன்ற படைப்புகளை உருவாக்கும் மேதைகள் சிற்பக்கலைக்கு உயிரூட்டினர். நவீனச் சிற்பங்கள் பண்டைய மரபு முறையான சிற்பங்களிலிருந்து முற்றிலும் மாறுபட்டு மனித உடலமைப்பை அருதியாகப் படைக்கும் கட்டமைப்புடன் உருவாக்கப்பட்டன. இவை ஒரு முழுமையான கலைப்படைப்பின் அம்சமாக திகழ்ந்தன.\n\nSection::::சிற்ப வகைகள்.\nசில பொதுவான சிற்ப வகைகள்:\n\n\nசிற்பம் என்ற சொல் அதே தொழில்நுட்பத்தைப் பயன்படுத்தி உருவாக்கப்படும் முப்பரிமாண வடிவங்கள் அனைத்தையும் உள்ளடக்கியதாகும். சான்றாக நாணயம், பதக்கங்கள், கற்சிற்பங்கள் போன்றனவற்றைக் குறிப்பிடலாம். கற்களில் செய்யும் சிறிய செதுக்கல் வேலையிலிந்து மிகப்பெரிய விரிவான நுட்ப வேலைப்பாடுகள் வரையுள்ள அனைத்தையும் இச்சொல் குறிக்கின்றது\n\n\nSection::::பொருட்கள் மற்றும் தொழிநுட்பங்கள்.\nவரலாறு முழுவதும் சிற்பங்கள் செய்யப் பயன்படும் பொருட்களில் பெரும் மாறுபாடுகள் காணப்படுகின்றன.சிறந்த நிலைப்புத்தன்மையுடைய சிலைகள் செய்ய வெண்கலம் போன்ற உலோகங்கள் பொருத்தமானதாகும். மரம், களிமண், எலும்பு, விலங்குகளின் கொம்புகள் போன்ற பொருட்கள் சிக்கனமானது ஆனால் குறை ஆயுட்காலங்களைக் கொண்டவைகளாக இருக்கக்கூடும்.மதிப்புமிக்க பொருட்களான தங்கம், வெள்ளி,பச்சை மாணிக்கக்கல், யானைம் தந்தங்கள் போன்றவற்றைக் கொண்டு சிறு சொகுசு வேலைப்பாடுகள் செய்யப் பயன்படுத்தப்படுகின்றன.சில வேளைகளில் பெரிய சிலைகளில் பொன் இழைக்கப்பட்டும் உருவாக்கப்படுகின்றன.பொதுவான பயன்பாடுகளுக்கு பரவலாக குறைந்த விலையுள்ள பொருட்களான கடினத்தன்மையான மரங்கள் (கருவாலி மரம்) ,சுடுமண், பீங்கான், மெழுகு (அழுத்தி உருவாக்கப்படும் சிற்பங்கள் முத்திரைகள் போன்றவை செய்ய மெழுகு ஏற்றது) மலிவான உலோக கலவையான பியூட்டர் கலவை மற்றும் துத்தநாகம் பயன்படுத்தப்பட்டன.\n\nசிற்பங்களுக்கு பெரும்பாலும் வர்ணம் பூசப்படுகின்றன, ஆனால் அவை நேரடியாக தங்கள் ஓவியத்தை நேரத்தை இழக்கின்றன அல்லது மீட்டெடுக்கின்றன. சிற்பங்களுக்கு வண்ணமிட பல நுட்பங்கள் பயன்படுத்தப்படுகின்றன, இதில் பதவண்ணம், எண்ணெய் ஓவியம், தங்கமுலாம் பூச்சு (gilding), வீட்டு வண்ணம், தூவாணமாகத் தெளிப்பு (aerosol), மின்பூச்சு (enamel) மற்றும் மண்ணூதையிடல் (sandblasting) ஆகிய நுட்பங்கள் பயன்படுத்தப்படுகின்றன.\n\nSection::::கற்கள்.\nகடினமான மற்றும் இயற்கை கற்களில் தேவையற்ற பகுதிகள் கட்டுப்படுத்தப்பட்ட சூழலில் அகற்றப்பட்டு கற்சிலை உருவாக்கும் நுட்பம் பண்டைய முறைகளுள் ஒன்றாகும்.கற்சிலைகளின் நிலைத்த தன்மையின் காரணமாக பண்டைய நாகரீகத்தில் கற்சிலை வேலைப்பாடுகள் பயன்பாட்டில் இருந்தததை எகிப்து, கிரேக்கம்,இந்தியா, ஐரோப்பாவின் பெரும்பான்மையான பகுதிகளில் காண முடிகிறது.பண்டைய பாறைக்குடைவு (Petroglyphs அல்லது rock engraving) எனும் கற்சிலை வடிப்பு முறையில் பாறைகளைின் பகுதிகளை வெட்டி நீக்கி உருவங்கள் செதுக்கப்பட்டது.இது வெட்டுதல் (incising), கொத்துதல் (pecking),செதுக்கல் (carving),வழித்தல் அல்லது மழித்தல் (abrading) போன்ற படிநிலை நுட்பங்களை கொண்டுள்ளது. நினைவுச்சின்ன சிற்பம் பெரிய வேலைப்பாடுகளைக் கொண்டிருக்கின்றன. கட்டிடக்கலை சிற்பங்கள் கட்டிடங்களுடன் இணைக்கப்பட்டுள்ளது. பச்சைக்கல் (jade), பளிங்கு(agate), நரம்புக்கல் (onyx), பாறைப் படிகங்கள், படிகக்கல் (carnelian) போன்ற சற்று விலைமிக்க கடினகற்களை செதுக்கி பொருட்கள் செய்யப்படுகின்றன.\n\nSection::::உலோகம்.\nவெண்கலம் மற்றும் செப்பு உலோகக்கலவையைப் பயன்படுத்தி சிலைகள் செய்யும் முறை பழமையான இன்றளவும் பயன்பாட்டில் உள்ள முறை ஆகும். வெண்கலத்தில் செதுக்கிய சிற்பங்கள் வெண்கலம் என்றே வழங்கப்படுகின்றன.\nபொதுவான வெண்கல உலோகக்கலவைகள் அச்சுகளில் நிரப்பும் போது நன்றாகப் இடுக்குகளில் பரவி சிலையின் நுண்ணிய \nவேலைப்பாடுகள் கூட சிறந்த முறையில் தெளிவாகத் தெரிகின்ற காரணத்தால் விரும்பத்தக்க வகையில் பயன்படுத்தப்படுகிறது.கற்கள் மற்றும் பல்வேறு பீங்கான் பொருட்களை ஒப்பிடும் போது உலோகங்களின் வலிமையும் நொருங்காத தன்மையும் உருவங்கள் செய்ய அனுகூலமாக உள்ளது.மிக மென்மையானதும், அதிக விலைமதிப்பு மிக்கதுமாக தங்கம் நகைகள் செய்யவும் அதே போல தங்கத்துடன் வெள்ளியும் சுத்தியல் மற்றும் வேறு கருவிகளைக் கொண்டு அச்சில் வார்த்தெடுத்தல் (cast), சித்திரவுலோகவேலை (repousse), உருச்செதுக்குதல் (chasing), போன்ற நுட்பங்களைப் பயன்படுத்தி நகை செய்யும் பொற்கொல்லுத் தொழிலிலும் மற்றும் வெள்ளியைக் கொண்டு சிற்ப வேலைப்பாடுகள் செய்யுமிடங்களிலும் பயன்படுகின்றன.\nமிக நுட்பமான வேலைப்பாடுகள் நிறைந்த சிற்பங்கள் செய்ய வார்த்தெருத்தல் முறையே சிக்கனமானதும் எளிமையானதும் ஆகும்.கி.மு. 3200 ஆம் ஆண்டில் செய்ப்பட்ட மெசபடோமியன் காலத்திய எஞ்சியிருக்கின்ற செப்புத்தவளைச் சிலை இதற்கு தற்போதைய உதாரணமாகும்.மெழுகில் வார்த்தல், பாரிசச் சாந்தில் வார்த்தல், மணல் அச்சில் வார்த்தல் போன்றவை குறிப்பிடத்தக்க வார்த்தெடுத்தல் உத்திகளாகும்.\n\nSection::::கண்ணாடி.\nகண்ணாடியை கொண்டு சிற்பங்கள் செய்ய பரந்த அளவிலான செயல் நுட்பங்கள் தேவைப்படுகிறது. இருப்பினும் பெரிய \nசிற்ப வேலைகளுக்காக அதைப் பயன்படுத்துவது சமீபத்திய வளர்ச்சியாகும். கண்ணாடியை செதுக்குவது மிகச் சிரமமான பணியாகும்.இரு வண்ண ரோமன் லைகுர்கஸ் கோப்பை கண்ணாடிச் சிற்பத்துக்கு தனித்துவ அடையாளமாகும் .\n"}
{"id": "50861", "url": "https://ta.wikipedia.org/wiki?curid=50861", "title": "சூழலியல்", "text": "சூழலியல்\n\nசூழலியல் (Ecology) என்பது, உயிர் வாழ்க்கையின் பரவல் பற்றியும், உயிரினங்களுக்கும் அவற்றின் இயற்கைச் சூழலுக்கும் இடையிலான இடைவினைகள் பற்றியும் அறிவியல் அடிப்படையில் ஆய்வு செய்யும் துறையாகும். ஒரு உயிரினத்தின் சூழல் என்பது சூரிய ஒளி, காலநிலை, நிலவியல் அம்சங்கள் போன்ற உயிரற்ற காரணிகளின் ஒட்டுமொத்த அளவான இயற்பியல் இயல்புகளையும்; குறிப்பிட்ட வாழிடத்தில் வாழும் பிற உயிரினங்களைக் கொண்ட உயிர்சார் சூழல் மண்டலத்தையும் (ecosystem) உள்ளடக்கியதாகும்.\n\nசூழல் என்பது தாவரங்கள், விலங்குகள் அடங்கிய அனைத்து உயிரினங்களுடன், அவற்றுடன் தொடர்பு கொண்டிருக்கும் அனைத்து இயற்பியல் கூறுகளையும் அடக்கியதாகும். இவைகளுக்கு இடையே தொடர்புகள், பரிமாற்றங்கள் அல்லது இடைவினைகள் எவ்வாறு நடைபெறுகிறது என்பதைப் பற்றி கற்றுக்கொள்ளுவதே சூழலியல் ஆகும்.\n\nசூழலியல் தனது ஆய்வுகளுக்காக, நிலவியல், புவியியல், காலநிலையியல், மண்ணியல், மரபியல், வேதியியல், இயற்பியல் ஆகிய துறைகளையும் துணையாகக் கொள்கின்றது. இதனால் சிலர் இதனை ஒரு முழுதளாவிய (holistic) அறிவியல் என்கின்றனர்.\n\n\nSection::::வீச்செல்லை.\n சூழலியல் பொதுவாக, உயிரினங்களைப் பற்றி ஆய்வு செய்யும் அறிவியல் துறைகளுள் ஒன்றான உயிரியலின் ஒரு பிரிவாகக் கருதப்படுகின்றது. உயிரினங்களைப் பல மட்டங்களில் ஆய்வு செய்ய முடியும். சான்றாக, நியூக்கிளிக் அமிலங்கள், காபோவைதரேட்டுக்கள், புரதங்கள், கொழுமியங்கள் போன்ற உயிரியல் மூலக்கூறுகளை, உயிர்வேதியியல், மூலக்கூற்று உயிரியல் போன்ற துறைகளிலும், இதிலிருந்து மேலும் கலங்களை உயிரணு உயிரியல் ஊடாகவும், தாவரங்களைத் தாவரவியலிலும், விலங்குகளை விலங்கியலிலும், சிறு சிறு உட்பிரிவுகளாக ஆராயலாம். இருப்பினும் உயிரியலின் சமூகச்செயற்பாடு அதன் குழு, கூட்டங்கள், சமுதாயங்கள், சூழ்நிலை மண்டலங்கள், உயிரினக் கோள மட்டம் வரை கூர்ந்தறிதல் சூழலியலின் சிறப்பம்சமாகும். எனவே சூழலியல் ஒரு பல்துறை அறிவியல் பிரிவெனலாம்.\n\nSection::::சூழலியல் ஒருங்கிணைத்தல் அளவு, அமைப்பு, மற்றும் நோக்கம்.\nSection::::உயிர்ப் பரவல்.\nவெவ்வேறு வகை உயிரினங்கள் அதன் உடலமைப்பு, வாழ்வியல் கூறு(உணவு, உறைவிடம், இனப்பெருக்கம்), சார்ந்த மற்றும் மாறுபட்ட அமைப்பினைக்கொண்டு பரவியுள்ள உயிர்த்தொகுப்பாகும்.\n\nSection::::வாழ்விடம்.\nஉயிர் வாழ்வதற்கான இடம். \n\nSection::::உயிர் மாடம்.\nஅதிகளவிலான இயற்கைவளம் பொருந்தி உயிர் வாழ்வதற்கான இடம் உயிர் மாடம் எனப்படும்.\n\nSection::::உயிர்க்கோளம்.\nஉயிர்க்கோளமனது முக்கியமாக தாவர கட்டமைப்பு மற்றும் விலங்கின அமைப்பின் படி, பூமியின் சுற்றுச்சூழல் பகுதிகளில் வகைப்படுத்த அந்த நிறுவனத்தின் பெரிய அலகுகள் இருக்கின்றன.\n\nSection::::மக்கள்தொகை சூழலியல்.\nபெருகிவரும் இனங்களின் கட்டுபாடு மற்றும் அதன் விளைவுகளான உணவு, வாழ்விடப் பற்றாக்குறைகள் மற்றும் பூர்த்தி பற்றி ஆய்வதாகும்\n\nSection::::மக்கள்தொகை நெருக்கம்.\nமக்கள் தொகைப் பெருக்கம் ஆண்டிற்கு ஆண்டு அபரிமித வளர்ச்சியினைப் பெற்றுள்ளது. இதனால் உணவுப் பற்றாக்குறை தலையாய பிரச்சனையாக உருவெடுக்கிறது.\n\n\nSection::::சமூக சூழலியல்.\nSection::::உணவுச்சங்கிலியும் உணவு வலையும்.\nஉணவு வலை என்பது அடிப்படையில் சூழலில் ஆற்றலும் பொருளும் பரிமாறப்படும் வலையாகும். ஒளிச்சேர்க்கைவழி எளிய சர்க்கரையைத் தொகுக்க தாவரங்கள் சூரிய ஒளியைக் கவர்கின்றன. அவை வளரும்போது திரட்டும் ஊட்டங்களை தாவர உண்ணிகள் உட்கொள்கின்றன, இங்ஙனம் ஆற்றல் உயிரிகளின் நுகர்வு சங்கிலிவழி பரிமாறப்படுகிறது. இந்த எளிய நேரியலான உணவு ஊட்டும் தடத்தின் வழியாக அடிப்படை ஊட்ட இனங்களில் இருந்து மேனிலை நுகர்வு இனங்கள் வரை அமைந்த சங்கிலித்தொடர் உணவுச் சங்கிலி எனப்படுகிறது.. இந்த உணவுச் சங்கிலிகளின் இடையிணைந்த பெருவலை உணவு வலை எனப்படுகிறது. சூழல் உயிரிக் குழுமல்கள் சிக்கலான உணவு வலையை உருவாக்குகின்றன உணவு வலை என்பது ஒருவகையான கருத்துப்படிமம் அல்லது சிந்தனைக் கருவியாகும். இதைப் பயன்படுத்தி ஆற்றலும் பொருள்களும் பாயும் தடவழிகள் விளக்கப்படுகின்றன.\n\nஎளிமையாகச் சொன்னால் சூழலில் உள்ள உயிரினங்களின் உணவு சார்ந்த தொடர்பு உணவுச் சங்கிலி எனப்படும். சான்றாக, தாவரம்->பூச்சிகள்->எலி->ஆந்தை. எனும் உணவு ஊட்டும் தொடரை எளிய உணவுச்சங்கிலியாகக் கொள்ளலாம்\n\nஉணவு வலைகள் உண்மை உலகுடன் ஒப்பிடும்போது மிக வரம்புள்ளதே. முழு ஆய்வின் அளவீடுகள் பொதுவாக குறிப்பிட்ட வாழிடத்துக்கே அதாவது குளம், குகை போன்றவற்றுக்கே குறுக்கப்படுகின்றன. நுண்சூழலில் நடத்தும் ஆய்வுகளில் இருந்து பேரிடங்களுக்கான உணவு வலைகள் விரிவாக்கப்படுகின்றன. உணவு ஊட்ட உறவுகளை ஆய விரிவான உயிரிகளின் வயிற்றுப் பொருள்களைக் பகுத்தாய வேண்டியுள்ளது, இந்த ஆய்வு மிக அரிய ஒன்றாகும். மாறாக நிலைப்புடைய ஓரகத்தனிமங்களைப் பயன்படுத்தி உணவு வலையின் ஆற்றல் பாய்வையும் ஊட்டப் பாய்வையும் அறியலாம். இந்த வரம்புகள் நிலவினாலும், உணவு வலைகள் உயிரினத் திரளை அறியும் திறம்பட்ட கருவியாகின்றன்.\n\nஉணவு வலைகள் உணவூட்ட உறவுகளின் தன்மை வழியாகச் சூழல் உருவாக்க நெறிமுறைகளை வெளிப்படுத்துகின்றன:சில உயிரின்ங்கள் பல வலுவற்ற ஊட்ட இணைப்புகளைப் பெற்றுள்ளன. எடுத்துகாட்டாக, அனைத்துண்னிகளைக் கூறலாம். வேறு சிலவோ வலுவுமிக்க சில ஊட்ட இணைப்புகளையே பெற்றுள்ளன. எடுத்துகாட்டாக முதன்மைக் கொன்றுண்ணிகளைக் கூறலாம். கோட்பாட்டு ஆய்வுகளும் நோக்கீட்டு ஆய்வுகளும் சில வலுவான ஊட்ட இணைப்புகளுக்கும் பல வலுவற்ற ஊட்ட இணைப்புகளுக்கும் இடையில் அமைந்த தற்போக்கு சாராதவகை ஊட்ட உறவுகள் உருவாதலைக் காட்டுகின்றன. இது சூழல் உயிரினங்கள் ஒட்டுமொத்தத்தில் கால அடைவில் நிலைப்பான ஊட்ட உறவை அடைதலைக் விளக்குகின்றது. உணவு வலைகளுக்குள் துணைக்குழுக்கள் அமைகின்றன. இத்தகைய உட்குழு உறுப்பினர்களுக்கிடையில் வலுவான ஊடாட்டங்களும். அதேநேரத்தில் துணைக்குழுக்களுக்கிடையே வலுவற்ற ஊடாட்டங்களும் நிகழ்கின்றன. இந்நிலை உணவு வலைக்கு நிலைப்பை கூட்டுகிறது. படிப்படியாக இந்த உறவுகள் உணவு வலையை அடையும் வரை தொடர்கின்றன.\n\nSection::::r / K-தேர்வு கோட்பாடு.\nபரிணாம வளர்ச்சி மற்றும் உயிர்ப் பரவலின் வேறுபாட்டை உணர்த்தும் சூத்திரமாகும், \n<ref name=\"r/K தேர்வுக் கோட்பாடு\"></ref> இது பெற்றோர் மற்றும் தலைமுறைப் பரவலின் நேர்மறைச் சூத்திரமாகும்.\n\n\nSection::::இயற்பியச் சூழலியல்.\nஇயற்பியக் காரணிகளான பஞ்ச பூதங்களுக்கும் (நீர், காற்று, நிலம், வானம், தீ) சூழலுக்கும் உள்ள உறவை இயற்பியச் சூழலியல் என்கிறோம். இயற்பியச் சூழலியல் பின்வரும் காரணிகளைக் கொண்டுள்ளன, அவை\nபோன்றவையாகும்.\n\nSection::::சுற்றுப்புறச் சூழல் மாசுபாடு.\nநவீன மாற்றங்களால் இயற்கை வளத்தில் ஏற்படுத்தப்படும் வேண்டாத மாறுதல்களை சுற்றுப்புறச்சூழல் மாசுபாடு என்கிறோம்.\n\nSection::::மாசுபாட்டின் விளைவுகள்.\nSection::::பைங்குடில் விளைவு.\nசூரியனிடமிருந்து வரும் வெப்பக் கதிர்வீச்சு புவியை வந்தடைந்து நிலத்தால் கவரப்பட்டது போக விண்வெளிக்கு திருப்பி அனுப்பப்படும். ஆனால் இவ்வெப்பக் கதிர்வீச்சானது புவியின் மேற்பரப்பிலுள்ள கார்பன்-டை-ஆக்சைடு (கரியமில வாயு) முதலிய வாயுக்களால் கவரப்பட்டு புவியின் வளிமண்டலத்துள் சிதறடிக்கப்படுகிறது. இதனால் புவியின் வெப்பம் அதிகரிக்கிறது.\n\nSection::::புவி வெப்பமடைதல்.\nபுவி வெப்பமடைவதால் பருவகாலங்களின் இடைவெளிகள் மாறுதலுக்கு ஆட்படுகின்றன.\n\nSection::::ஓசோன் துளை.\nகரியமில வாயுவினால் புவியின் வளிமண்டலத்திலுள்ள ஓசோன் படலம் பாதிக்கப்பட்டு அங்கு துளைகள் போன்ற இடைவெளிகள் ஏற்படுகின்றன. இதனால் சூரியனிடமிருந்து வரும் வெப்பக் கதிர்வீச்சு ஓசோன் படலத்தால் தடுக்கப்படாமல் நேரடியாக வந்தடைகின்றன. மேலும் இதனால் புவியின் சராசரி வெப்பநிலையில் மாறுதல் ஏற்படுகின்றன.\n\nSection::::பருவகால மாற்றம்.\nசரியான இடைவெளியில் ஏற்படும் கோடை, குளிர், மற்றும் மழைக்காலங்களில் மாறுதல்கள் ஏற்பட்டு அதன் மூலம் வேளாண்மை, நீர்வளம், போன்றவை பாதிக்கப்படுகின்றன.\n\nSection::::மனித சுகாதாரம்.\nசுற்றுச்சூழல் மாசுபாட்டினால் நீர், நிலம், மற்றும் காற்று ஆகியவற்றில் மாசடைந்து மக்களுக்கு சுவாசக் கோளாறு, வயிற்றுப்போக்கு, தோல் நோய்கள் போன்றவை ஏற்படுகின்றன.\n\n\n"}
{"id": "50863", "url": "https://ta.wikipedia.org/wiki?curid=50863", "title": "அருகிய இனம்", "text": "அருகிய இனம்\n\nஅருகிய இனம் \"( Endangered species)\" என்பது, எண்ணிக்கைக் குறைவு, சூழல் மற்றும் இரைகொல்லல் அல்லது வேட்டை போன்ற நிகழ்வுகளினால் முற்றிலுமாக அழிந்து போய்விடக்கூடிய வாய்ப்புள்ள அச்சுறுத்தநிலை உயிரினத்தைக் குறிக்கிறது பொதுவாக இங்கு குறிப்பிடப்படும் இனம் என்பது அறிவியல் வகைப்பாட்டு அடிப்படையிலான \"இனம்\" ஆகும். இத்தகைய அச்சுறுத்தநிலை உயிரினங்கள் மேலும் குறைந்து விடாமல் இருக்கவும், இயற்கை மூலவளங்களைப் பாதுகாக்கவும் பன்னாட்டு இயற்கை பாதுகாப்பு சங்கம் என்னும் அமைப்பு இத்தகைய வகைப்பாடுகளை மேற்கொண்டு நடவடிக்கை எடுத்து வருகின்றது. அச்சுறுத்தலுக்கு உள்ளானவை அல்லது பேரிடரிலுள்ளவை அல்லது பொதுவாக மிக அருகிய இனம் என்ற வகைப்பாட்டுக்கு அடுத்ததாக வைக்கப்பட்டுள்ள அழிந்துபோவதற்கான அச்சுறுத்தலுக்கு ஆட்பட்டுள்ள நிலையை விளக்கும் சிவப்புப் பட்டியல் என்ற வகைப்பாட்டில் அருகிய இனம் என்ற வகைப்பாடு இடம்பெறுகிறது. காடுவாழ் உயிரினங்களைப் பாதுகாக்கும் ப.இ.பா.ச இன் காப்பு நிலைப் பட்டியலில் இது இரண்டாவது அபாயநிலை வகைப்பாடாகக் கருதப்படுகிறது. ப.இ.பா.ச 2012 ஆம் வெளியிட்ட சிவப்புப் பட்டியலில் 3079 விலங்குகளும், 2655 தாவர இனங்களும் இடம்பெற்றிருந்தன. முன்னதாக 1988 ஆம் ஆண்டு வெளியிடப்பட்ட பட்டியலில் இந்த எண்ணிக்கை முறையே 1102 மற்றும் 1197 என்பது குறிப்பிடத்தக்கது ஆகும்.\n\nபல நாடுகள் அருகிய இனங்களைக் காப்பதற்கான சட்டங்களை இயற்றியுள்ளன. வேட்டையாடுதலைத் தடை செய்தல், குறிப்பிட்ட பகுதிகளில் வளர்ச்சித் திட்டங்களைக் கட்டுப்படுத்துதல், காப்பகங்களை அமைத்தல் போன்றவை இத்தகைய நடவடிக்கைகளுள் அடங்கும். அருகிய இனங்களில் மிகச்சிலவே இத்தகைய சட்டப் பாதுகாப்புகளைப் பெறுகின்றன. ஏனையவை உரியவர்களின் கவனத்தைப் பெறாமல் முற்றாகவே அழிந்து விடுகின்றன அல்லது நிச்சயமாக அழிந்துவிடக்கூடிய நிலையை அடைகின்றன.\n\nSection::::காப்பு நிலை.\nகாப்பு நிலை என்பது ஓர் இனம் தற்போது அல்லது வருங்காலத்தில் பிழைத்திருக்குமா என்பதற்கான ஓர் அளவீடு ஆகும். ஓர் இனத்தின் காப்புநிலையை தீர்மானிக்கும் முன்னர் பல காரணிகள் ஆராயப்படுகின்றன. தற்பொழுது எஞ்சியிருக்கும் விலங்குகளின் எண்ணிக்கையை மட்டும் கவனத்தில் கொள்ளாமல், நாளடைவில் அவற்றின் இனத்தொகையின் வளர்ச்சி அல்லது தளர்ச்சி, இனப்பெருக்க சாத்திய வீதம் அல்லது தெரிந்த ஆபத்துகள் போன்ற கூறுகள் கருத்தில் கொள்ளப்படுகின்றன.ப.இ.பா.ச இன் சிவப்புப் பட்டியல் என்ற காப்பு நிலைப் பட்டியல் உலகளாவிய வகையில் ஒரு சிறந்த தரப்பட்டியல் என்று கருதப்படுகிறது.\n\nஉலகின் 40 சதவீதத்திற்கும் அதிகமான உயிரினங்கள் அச்சுறுத்தநிலை ஆபத்ததில் இருப்பதாகக் கருதப்படுகின்றன.சர்வதேச அளவில் ஆபத்தான மற்றும் பிற அச்சுறுத்தலான இனங்களைப் பாதுகாக்க்கும் பல்லுயிர்பெருக்க அதிரடி திட்டங்களை உருவாக்குவதற்கான ஒரு ஒப்பந்தத்தில் 199 நாடுகள் கையெழுத்திட்டுள்ளன, அமெரிக்காவில் இத்தகைய திட்டங்கள் பொதுவாக சிற்றின மீட்பு திட்டங்கள் என்று அழைக்கப்படுகின்றன.\n\nஉலக அளவில் இனங்களின் காப்பு நிலையை பட்டியலிட்டு வரிசைப்படுத்துவதில் முதன்மை அமைப்பாக பன்னாட்டு இயற்கைப் பாதுகாப்புச் சங்கம் விளங்குகின்றது. இவ்வமைப்பினால் காப்புநிலையை குறித்து வெளியிடப்பட்ட பட்டியல் IUCN சிவப்புப் பட்டியல் எனப்படுகின்றது. இந்த காப்புநிலைப் பட்டியலில் அச்சுறுத்தலுக்கு உள்ளாகும் இனங்கள் அடையாளப்படுத்தப்பட்டுள்ளன.\n\nSection::::சிவப்புப் பட்டியல்.\nசிவப்புப் பட்டியல் என்பது ஒரு உயிரியல் இனமானது அழிந்து போனதற்கான அல்லது அழிந்துபோவதற்கான அச்சுறுத்தலுக்கு ஆட்பட்டுள்ள நிலையை விளக்குகின்ற ஒரு வகைப்பாட்டு நிலைப் பட்டியலாகும். பன்னாட்டு இயற்கைப் பாதுகாப்புச் சங்கம் என்ற அமைப்பு இந்த சிவப்புப் பட்டியல் இனங்களின் வெவ்வேறு காப்பு நிலைகளை பட்டியலிடுகின்றது. இவற்றில் முக்கியமான சில வகைப்பாடுகள் இங்குத் தரப்பட்டுள்ளன. :\n\nSection::::அருகிய இனமாக மாறுவதற்கான காரணங்கள்.\nபருவ நிலை அல்லது கால நிலை மாற்றம், காடுகளை அழித்தல், விலங்குகளை வேட்டையாடுதல் மற்றும் புவி வெப்பமாதல் போன்ற காரணங்களால் பல உயிரினங்கள்நோய்த்தொற்றுநோய்த்தொற்று அருகிய இனமாகப் பன்னாட்டு இயற்கைப் பாதுகாப்பு அமைப்பால் அறிவிக்கப்பட்டுள்ளன.\n\nஒரு பிரதேசத்திற்கு உரியனவாக இல்லாத பழங்கால இனங்கள், மனிதர்களால் அவ்விடத்திற்குக் கொண்டுவரப்பட்டு அறிமுகப்படுத்துவதனாலும், சுற்றுச்சூழலைப் பாதிக்கக்கூடிய வகையில் சில இனங்கள் அழிந்து போகலாம். அத்தகைய அறிமுக இனங்களை அன்னிய இனங்கள் அல்லது ஆக்கிரமிப்பு இனங்கள் என்று கூறலாம். சில நேரங்களில் ஆக்கிரமிப்பு இனங்கள் அவ்விடத்திலுள்ள பூர்வீக உயிரினங்களுடன் உணவிற்காக அல்லது இரையைப் பெறுவதற்காக சொந்த போட்டி போடுகின்றன. பிற சந்தர்ப்பங்களில், எதிர்பாராத புதிய இனங்களின் வருகை, ஒரு நிலையான சூழலியல் இருப்பின் பாதிப்புக்கும் வழியேற்படுகிறது. புதிய இனங்கள் நோய்த்தொற்றுடன் வரநேர்ந்தால் உள்ளுர் உயிரினங்களிடம் அந் நோயை எதிர்க்கும் சக்தி இல்லாமல் இருந்திருந்தால், அழிந்துபோகவும் நேரிடலாம்.\n\nSection::::பாதுகாப்பு நடவடிக்கைகள்.\nSection::::பாதுகாப்பான வளர்ப்பு.\nஅருகிய இனமாகவும், அருகிகொண்டிருக்கும் இனமாகவும் அறிவிக்கப்பட்டுள்ள உயிரினங்களை சிறப்பான மற்றும் பாதுகாப்பான முறையில் இனப்பெருக்கம் செய்து அவற்றை வளர்ப்பதனால் பாதுகாக்க முடியும்.\n\n\nSection::::மரபியல் முறையில் இனங்களை உருவாக்குதல் மற்றும் பாதுகாத்தல்.\nமேலும் இந்த வகையான உயிரினங்களை தாக்கும் நோய்களிலிருந்து பாதுகாக்கலாம். உயிரியல் பூங்காக்கள், வனவிலங்கு காப்பகங்கள் போன்ற பாதுகாப்பு வசதிகள் கொண்ட கட்டுப்படுத்தப்பட்ட அமைப்புகளில் அரிய அல்லது அபாயகரமான இனங்களை இனப்பெருக்கம் செய்யும் செயல் கட்டுப்பாட்டு வளர்ப்பு எனப்படும். இக்கட்டுப்பாட்டுச் செயல்முறையால் அழிந்துவிடும் நிலையிலுள்ள விலங்குகளின் எண்ணிக்கையை அதிகரித்து, அவை அழிந்து போகாமல் காப்பாற்ற இயலும் .\n\nSection::::தனியார் பண்ணைகள்.\nஅழிந்துவரும் விலங்கினங்களை வளர்க்கவும் பாதுகாக்கவும் ஆரவமுள்ள தனியார் சேவை பணி புரிபவர்களுக்கு விலங்குகளை வளர்க்க சிறப்பு அனுமதி அளித்து பன்னாட்டு இயற்கை பாதுகாப்பு அமைப்பு மேற்பார்வை செய்யலாம்.\n"}
{"id": "50864", "url": "https://ta.wikipedia.org/wiki?curid=50864", "title": "மனிதர்", "text": "மனிதர்\n\nமனித இனம் இருகால் உயர் விலங்கினத்தைச் சேர்ந்த, ஹொமினிடீ குடும்பத்தைச் சேர்ந்த ஓர் இனமாகும். மரபணுச் சான்றுகளின்படித் தற்கால மனித இனம் சுமார் 200,000 ஆண்டுகளுக்குமுன், ஆப்பிரிக்காவில் தோன்றியதாகக் கருதப்படுகின்றது. மனிதர்களுக்கு மிகவும் வளர்ச்சியடைந்த மூளை உண்டு. இது, பண்பியல் பகுப்பாய்வு (abstract reasoning), மொழி, உண்முக ஆய்வு, பிரச்சனைகளைத் தீர்த்தல், உணர்வுகள் போன்றவற்றைக் கையாளக்கூடிய வல்லமை கொண்டது. இத்தகைய வல்லமை கொண்ட மூளையும், நிமிர்ந்த உடலும் மனித வளர்ச்சிக்கு முக்கியக் காரணங்களாக அமைந்தன. நிமிர்ந்த உடலினால் முன்னுறுப்புக்கள் (கைகள்) இரண்டும், வேறுவேறு வேலைகளைச் செய்வதற்குக் கிடைத்தன. இதனால் மனித இனம், வேறெந்த உயிரினங்களைவிடவும் சிறப்பாகச் செயல்பட முடியும். மனிதர்கள் உலகம் முழுவதும் பரந்து உள்ளனர். அன்டார்க்டிக்கா தவிர்த்த ஏனைய எல்லாக் கண்டங்களிலும் மனிதர் பெருந்தொகையாக வாழ்கின்றனர். ஜூலை 2008 நிலைப்படி, 6.7 பில்லியனுக்கு மேற்பட்ட தொகையில் மனிதர்கள் உலகில் வாழ்கின்றனர். மொத்தமாக ஏழு பில்லியன் சனத்தொகையுடன் மனித இனம் இவ்வுலகில் வாழும் மிகப்பெரிய பாலூட்டி இனங்களுக்குள் ஒன்றாகத் திகழ்கின்றது. மனித இனத்தின் மிகப்பெரிய அளவிலான சனத்தொகை ஆசியாவிலும் (61 %),மீதி சனத்தொகை அமெரிக்கா (14 %),ஆபிரிக்கா (14 %),ஐரோப்பா (11 %) மற்றும் ஓசியானியா (0 .5 %) போன்ற கண்டங்களிலும் வாழ்கின்றனர். மனிதரில், \"ஹோமோ சேப்பியென்சு சேப்பியெசு\" எனும் ஒரு துணையினம் மட்டுமே உள்ளது.\n\nபெரும்பாலான உயர்நிலை உயிரினங்களைப் போலவே, மனிதனும் ஒரு சமூக விலங்கு ஆவான். மனிதர் தங்கள் எண்ணங்களை வெளிப்படுத்துவதற்கும், தங்களை ஒழுங்கமைத்துக் கொள்ளல் என்பவற்றுக்காகவும் தொடர்பு முறைகளைப் பயன்படுத்துகின்றனர். மனிதர்கள் பல சிக்கலான சமூக அமைப்புக்களை உருவாக்கியுள்ளனர். இவற்றுள் குடும்பங்கள் தொடக்கம் நாடுகள் வரையான அமைப்புகள் அடங்குகின்றன. மனிதர்களிடையேயான சமூகத் தொடர்புகள், பெருமளவுக்கு வேறுபடுகின்ற மரபுகள், சடங்குகள், நெறிமுறைகள், விழுமியங்கள், சமூக நெறிகள், சட்டங்கள் போன்றவற்றை உருவாக்கியுள்ளன.\n\nSection::::சொல்லிலக்கணமும் விளக்கமும்.\nமன் என்பதற்குத் தமிழில் நிலைத்த என்பது பொருளாகும். வடமொழியும் இதே பொருளில் மனுஷ் என்று மனித இனத்தைச் சுட்டிற்று. பூமியை ஆளப் பிறந்தவர்கள் என்பது பின்னாளில் விளக்கப் பொருளாயிற்று. மன் என்பதிலிருந்தே மன்னன் என்னும் சொல்லும் தோன்றிற்று. மனிதர்களை ஆள்பவன் மன்னன் என்பதன் விரிவே அது. ஆங்கிலத்திலும் இவ்வாறே மன் என்பது மேன் என்று ஆயிற்று. ஆக, உலக மொழிகளில் பலவற்றில் இந்த உட்கூற்றுடனே மனிதனைக் குறித்த சொற்கள் தோற்றம் பெற்றன.\n\nதனது தகவல்களையும், கருத்துக்களையும் பேச்சு (மற்றும் எழுத்து ) மூலம் வெளிப்படுத்தும் மனித ஆற்றலானது மற்றய உயிரினங்களுடன் ஒப்பிட முடியாத ஒன்றாகும். மற்றய விலங்கினங்களின் மூடிய குறி அமைப்புகளை போலல்லாமல் மனிதர்களின் மொழி திறந்த அமைப்புடையது அத்துடன் குறிப்பிட்ட அளவு ஒலிகளையும் சொற்களையும் கொண்டு முடிவற்ற எண்ணிக்கையான அர்த்தங்களை உருவாக்கும் வல்லமை படைத்தது.\n\nSection::::வாழ்விடமும் சனத்தொகையும்.\nஆதி மனிதக் குடியிருப்புகள் நீர் எவ்வளவு அருகாமையில் இருக்கின்றது என்பதை கருத்தில் கொண்டு அமைக்கப்பட்டன. அத்துடன் வாழ்க்கைக்குத் தேவையான இயற்கை வளங்கள், பயிரிடுவதற்கான ஏற்ற நிலம், கால்நடை வளர்ப்புக்கு ஏற்ற சூழல் என்பனவற்றோடு வேட்டையாடுவதற்கு தகுந்த விலங்கு பல்வகைமை கொண்ட சூழல் என்பனவும் கருத்தில் கொள்ளப்பட்டன. தொழில்நுட்ப வளர்ச்சியுடன் தனது வாழ்க்கை முறைகளை நீர்ப்பாசனம், கட்டுமானம், போக்குவரத்து, பண்டங்கள் உற்பத்தி, காடழிப்பு என்பனவற்றின் மூலம் மனிதன் புவியை மாற்றும் வல்லமை படைத்தவன். இவ்வாறான திட்டமிட்ட மாற்றங்கள் வெப்பநிலைக்கு ஏற்றவாறு தனது உறைவிடம் மற்றும் ஆடைகளை மேம்படுத்தல், கைஇருப்பில் இருக்கும் உணவின் அளவை அதிகரித்தல், வளங்களையும் மற்றும் அருகாமையில் உள்ள குடியிப்புகளையும் இலகுவாக அணுகுதல் போன்ற குறிக்கோள்கள்களை மையப்படுத்தி மேற்கொள்ளப்பட்டன.\n\nபெரிய அளவிலான வர்த்தக மற்றும் போக்குவரத்து உள்கட்டமைப்புகளின் வருகையால் வளங்களுக்கு அருகாமையில் இருக்க வேண்டும் என்ற தேவை குறையத் தொடங்கியதுடன் பல இடங்களில் இந்தக் காரணி சனத்தொகையின் வளர்ச்சிக்கோ, வீழ்ச்சிக்கோ இனிமேலும் பின்னாலிருக்கும் சக்தியாக இல்லாமல் போனது. ஆயினும் ஒரு மனித நடைமுறை மாறும்போது அதுவே சனத்தொகை மாற்றதிற்கு முக்கிய காரணியாக அமைந்தது.\n\nதொழில்நுட்ப வளர்ச்சியானது மனிதனை எல்லா கண்டங்களிலும் குடியேற வழிவகுத்ததுடன் எல்லாத் தட்பவெட்ட நிலைகளுக்கும் ஏற்ப அவனை மாற்றிக்கொள்ளுவதற்கு உதவியது. இறுதி நூற்றாண்டுக்குள் மனிதர்கள் பாரிய குடியேற்றங்கள் சாத்தியமில்லாத போதிலும், அண்டார்ட்டிக்கா, பெருங்கடல் ஆழங்கள் மற்றும் விண்வெளி போன்றவற்றை ஆராய்ந்துள்ளனர்.\n\nஅண்டார்டிகா மற்றும் விண்வெளி போன்ற இடங்களில் மனிதனின் வாழ்வது மிகவும் பணச்செலவு மிக்கதும் குறிப்பிட்ட காலவரையரைக்கும் உட்பட்டதாகும். தற்போது இவ்விடங்கள் அறிவியல் ஆராய்ச்சி மற்றும் இராணுவ நடவடிக்கைகளுக்கு மட்டும் உபயோகிக்கப்படுகிறது.1969க்கும் 1972க்கும் இடையில் இரண்டு மனிதர்கள் ஒரே தடவையில் நிலவில் குறிப்பிட்ட நேரத்தை செலவழித்துள்ளனர். அன்றிலிருந்து ஆடி 2012 வரை எந்த மனிதனும் எந்த ஒரு இயற்கையான விண்வெளி உடலிலும் கால்தடம் பதிக்கவில்லை. இருப்பினும் 2000 மாம் ஆண்டு ஐப்பசி 31 ஆம் திகதி விண்ணில் ஏவப்பட்ட சர்வதேச விண்வெளி ஆராய்ச்சி நிலையத்தினால் குறிப்பிட்ட அளவு மனித நடமாட்டம் விண்வெளியில் காணப்படுகிறது. அத்துடன் மனிதனினால் உருவாக்கப்பட்ட சில விண்வெளி ஓடங்கள் குறிப்பான சில விண்வெளி உடல்களுக்கு பயணம் செய்துள்ளன.\n\n1800 ஆம் ஆண்டளவில் ஒரு மில்லியனிலிருந்த மனித சனத்தொகை தற்போது எழு பில்லியனை கடந்துள்ளது. 2004 ஆம் ஆண்டின் ஆரம்பத்தில் உலக சனத்தொகையின் 39 .7 % மக்கள் நகர்புறங்களை அண்டி வாழ்ந்து வருவதாக கணக்கிடப்பட்டது. இந்த அளவு 21 ஆம் நூற்றாண்டில் மேலும் அதிகரிக்கும் என எதிர்பார்க்கபடுகிறது.\n\nSection::::வரலாறு.\nஆப்பிரிக்காவில் ஓமோ (Homo) என்ற பேரினமானது ஹோமினின் என்ற இனக்குழுவிலிருந்து பிரிந்து தோன்றியதாகும்.மனித இனமானது ஒமினிட்டுகள் (Hominids) (பெரும் மனிதக்குரங்கு) வழி வந்த சிம்பன்சி பரம்பரையிலிருந்து தோன்றிய உயர் இனமாகும். ஹோமோ செப்பைன்ஸ் என அழைக்கப்படும் தற்கால மனிதர்கள் குழுக்களாக வாழும் அளவிற்கு முன்னேறி கண்டங்களிலும் பெருந்தீவுகளிலும் வாழ்ந்தனர். பின்னர் 125,000–60,000 ஆண்டுகளுக்கு முன் யுரேசியா வை வந்தடைந்தனர். பின்னர் ஆஸ்திரேலியாவுக்கு 40,000 ஆண்டுகளுக்கு முன்னரும், அமெரிக்காவுக்கு 15,000 ஆண்டுகளுக்கு முன்னரும், தூரத்து தீவுகளுான ஹவாய், ஈஸ்டர் தீவுகள், மடகாசுகர், மற்றும் நியூசிலாந்துக்கு 300 முதல் 1280 ஆண்டுகளுக்கு முன்னரும் குடியமர்ந்தனர்.\n\nமனிதப்பரிணாமம் (ஆங்கிலம்:Human Evolution) எல்லா உயிரினங்களதும் பொது மூதாதையான ஒரு உயிரினத்தினின்றே தொடங்கும் என்றாலும், பொதுவாக இது உயர்விலங்கினங்களின், குறிப்பாக ஓமோ (Homo) பேரினத்தின் கூர்ப்பு வரலாற்றையே குறிக்கும். குறிப்பாக இது ஒமினிட்டுகளின் (Hominids) ஒரு இனமாக ஓமோ சப்பியென்சுகளின் (Homo Sapiens) தோற்றத்தை உள்ளடக்குகிறது. மனிதப்பரிணாமம் குறித்த ஆய்வு பல துறைகளின் ஈடுபாட்டை வேண்டி நிற்கிறது. இத்தகைய துறைகளுள் இயற்பிய மானிடவியல், உயர்விலங்கினவியல், தொல்லியல், மொழியியல், கருவியல், மரபியல் என்பன அடங்குகின்றன.\n\nSection::::உளவியல்.\nமனித மைய நரம்பு மண்டலத்தின் முக்கியமான மைய பகுதியாக மனித மூளை செயற்படுவதுடன் மொத்த சுற்று நரம்பு மண்டலத்தையும் கட்டுப்படுத்தும் உறுப்பாக செயற்படுகிறது. மனித மூளையானது சுவாசம்,உணவு சமிபாடு போன்ற எண்ணாமல் தானாக நிகழ்கிற நிகழ்வுகளை கட்டுப்படுத்துவதற்கு மேலதிகமாக நினைவுகள், பகுத்தறிவு மற்றும் கற்பனைவாதம் போன்ற மேம்பட்ட சிக்கலான நிகழ்வுகளையும் ஆள்கிறது.இவ்வகையான புலனுணர்வுகள் மனம் எனும் எண்ணக்கருவை உருவாக்குவதுடன் இதன் நடத்தை ரீதியான விளைவுகள் உளவியல் துறையில் விரிவாக ஆராயப்பட்டும் படிக்கப்பட்டும் வருகின்றன.\n\nபொதுவாக இவ்வகையான சிக்கலான நடவடிக்கைகளை கையாளக்கூடிய ஆற்றல் கொண்ட மனித மூளை இதுவரை அறியப்பட்ட விலங்குகளிலேயே அதிக நுண்ணறிவு ஆற்றல் கொண்டதாக உள்ளது .இவ்வுலகில் உள்ள ஏனைய சில விலங்குகளாலும் அவைகளின் உள்ளுணர்வு மற்றும் விகடம் என்பவற்றைக் கொண்டு எளிய கட்டமைப்புகள் ,கருவிகள் பொன்றவற்றை உருவாக்க முடிந்தாலும் .மனிதனின் இம்மூளை கட்டமைப்பானது எல்லாவற்றிலும் மிக பரந்ததாகவும் மிக சிக்கலானதாகவும் கருதப்படுகிறது .அத்துடன் இது காலத்துக்கு காலம் தொடர்ச்சியாக மேம்பட்ட மாற்றங்களை அடைந்து வருகிறது.\n\nSection::::உறக்கமும் கனவுகளும்.\nமனிதர்கள் வழமையாக பகலில் அவர்களது நாளாந்த செயல்பாடுகளையும் இரவில் உறங்குதல் எனும் செயற்பாட்டையும் மேட்கொள்கின்றனர். ஒரு வயதுக்கு வந்த மனிதன் சராசரியாக எழு தொடக்கம் ஒன்பது மணித்தியாலங்களும் ஒரு குழந்தை சராசரியாக ஒன்பது தொடக்கம் பத்து மணித்தியாலங்களும் தூங்க வேண்டும். இருப்பினும் இச்சராசரி தூக்கத்தை விட குறைந்த அளவு தூக்கத்தை பெறுவது பல மனிதர்களிடையே வழமையாக காணப்படுகிறது. இவ்வாறு தேவையான உறக்கத்தை பெறாமல் இருப்பது உடல் சுகாதாரதிற்கு உகந்ததல்ல. தொடர்ச்சியாக ஒவ்வொரு நாளும் மனித உறக்கத்தை நான்கு மணித்தியாலங்கள் கட்டுப்படுத்துவது மனிதர்களுக்கு குறைவான நினைவாற்றல், உடல் அசௌகரியம் போன்ற உடலியல் மற்றும் உளவியல் ரீதியான பாதிப்புகளை ஏற்படுத்தும் என கண்டறியப்பட்டுள்ளது. \nதூக்கத்தின் போது கனவுகள் ஏற்படுகின்றது. கனவுகளின் போது மனிதர்கள் தொடர்ச்சியான புலன்கள் சார்ந்த படங்கள் மற்றும் ஒலிகளை அனுபவிக்கிறார்கள். அத்துடன் கனவு காணும் நபர் கனவை அவதானிப்பவர் என்பதை விட அக்கனவில் தானும் ஒரு கதாபாத்திரமாக (உண்மையில் நடப்பது போன்று)உணருவர். கனவுகள் அனேகமாக துரித கண் இயக்கத் தறுவாய்( REM phase of sleep) தூக்கத்தின் போது ஏற்படுகின்றது, அத்துடன் இவை மனித மூளையின் தண்டில் உள்ள போன்ஸ் எனும் அமைப்பினால் தூண்டப்படுகின்றன. \nSection::::கலாச்சாரம்.\nமனிதர்கள் பெரிய சிக்கலான சமூக குழுக்களாக வாழ முனைகின்றனர். ஏனைய எல்லா விலங்குகளையும் விட ,மனிதர்கள் சுய வெளிப்பாடுகளை மற்றவர்களுடன் பகிர்ந்து பரிமாறவும், சிந்தனைகளை வெளிப்படுத்துவதுடன் குழுவாக இணைந்து செயற்படவும் நிபுணத்துவம் பெற்றுள்ளதால் ஒத்துழைப்பு மற்றும் போட்டியிடும் குழுக்கள் கொண்ட சிக்கலான சமூக கட்டமைப்புகளை மனிதர்கள் உருவாக்கியுள்ளனர். மனித குழுக்களின் அளவுகள் ஒரு தனி குடும்பத்தில் இருந்து ஒரு பெரிய நாடு வரை பரந்து காணப்படுகிறது. மனிதர்களுக்கு இடையிலான சமூக பரிவரத்தனைகள் ஆனது சிறந்த கலாச்சார மதிப்புகள், சமூக நெறிகள் மற்றும் சடங்கு சம்பிரதாயங்களை போன்ற விடயங்களை உருவாக்கியுள்ளது. மேற்குறிப்பிட்ட விடயங்கள் மனித சமூகத்தின் அடிப்படை மூலங்களாக திகழ்கிறது.\n\nகலாச்சாரமானது மனிதர்களின் சிக்கலான அடையாள(அடிப்படை ) நடத்தைகள் என இங்கு வரையறுக்கபடுகிறது. உதாரணமாக பிறப்பிலேயே மனிதர்களுடன் உடனிணைந்து காணப்படாமலும், சமூக தொடர்புகள் மூலம் மட்டுமே கற்றுக்கொள்ள கூடியதுமான அனைத்து \nநடத்தைகளும் ஆகும். மொழி, சடங்கு, சமூக அமைப்பு, மரபுகள், நம்பிக்கைகள், தொழில்நுட்பம் என்பவை இவற்றுள் அடங்கும்\n\nSection::::மொழி.\nதனது தகவல்களையும், கருத்துக்களையும் பேச்சு (மற்றும் எழுத்து ) மூலம் வெளிப்படுத்தும் மனித ஆற்றலானது மற்றய உயிரினங்களுடன் ஒப்பிட முடியாத ஒன்றாகும். மற்றய விலங்கினங்களின் மூடிய குறி அமைப்புகளை போலல்லாமல் மனிதர்களின் மொழி திறந்த அமைப்புடையது அத்துடன் குறிப்பிட்ட அளவு ஒலிகளையும் சொற்களையும் கொண்டு முடிவற்ற எண்ணிக்கையான அர்த்தங்களை உருவாக்கும் வல்லமை படைத்தது.\n\nSection::::குடியிருப்புகள் மற்றும் மக்கள்தொகை.\nதொடக்ககாலத்தில் மனித குடியேற்றங்களானது நீர்நிலைகளின் அருகாமை, வாழ்க்கை முறைகள், பிழைப்புக்காக இயற்கை வளங்களை பயன்படுத்துதல், விளைவிற்குரிய சாகுபடி நிலம் மற்றும் கால்நடை மேய்த்தல் ஆகியவற்றின் அடிப்படையிலேயே நிகழ்ந்தது.ஆயினும் மனித இனமானது தங்களின் இருப்பிடங்களை தொழில்நுட்ப அறிவைக் கொண்டு நீர்ப்பாசனம், நகர கட்டமைப்புகள், போக்குவரத்து, உற்பத்திப் பொருட்கள், காடழிப்புகள் போன்றவற்றின் மூலம் மாற்றியமைத்து வாழ தகவமைத்துக்கொண்டனர்.\n"}
{"id": "50870", "url": "https://ta.wikipedia.org/wiki?curid=50870", "title": "பவளக் கடல்", "text": "பவளக் கடல்\n\nபவளக் கடல் (\"Coral Sea\") ஆஸ்திரேலியாவின் வடகிழக்குக் கரையில் அமைந்துள்ளது. இக்கடல் மேற்கே குயின்ஸ்லாந்து மாநிலத்தின் கிழக்குக் கரை (பெருந்தடுப்பு பவளத் திட்டு உட்பட), கிழக்கே வனுவாட்டு, நியூ கலிடோனியா, வடக்கே சொலமன் தீவுகளின் தெற்குப் பகுதி ஆகியவற்றாலும் சூழப்பட்டுள்ளது. தெற்கே டாஸ்மான் கடல் உள்ளது.\n\nபெருந்தடுப்பு பவளத் திட்டு மற்றும் அதனை அண்டிய தீவுத்திட்டுகளும் குயின்ஸ்லாந்தைச் சேர்ந்ததாயினும், பவளக் கடலில் அமைந்துள்ள பல கற்பாறைகள் (reefs) மற்றும் தீவுக்கூட்டங்கள் பவளக் கடல் தீவுகள் பிரதேசத்தைச் சேர்ந்தனவாகும். இவற்றை விட, பவளக் கடலின் மேற்கில் உள்ள சில தீவுகள் (செஸ்டர்ஃபீல்ட் தீவுகள், பெலோனா கற்பாறைகள் போன்றவை) நியூ கலிடோனியாவைச் சேர்ந்தவை.\n\nபவளக் கடல் பெருந்தடுப்பு பவளத்திட்டுகளின் பவளப்பாறைகளுக்கு மிகவும் முக்கியமான மூலம் ஆகும்.\n\nSection::::வரலாறு.\nபவளக்கடல் 58-48 மில்லியன் ஆண்டுகளுக்கு முன் தோன்றியதாக மதிப்பிடப்பட்டுள்ளது. இரண்டாம் உலகப் போரின் போது இக்கடலில் பெரும் தாக்குதல்கள் இடம்பெற்றுள்ளன.\n\n"}
{"id": "50871", "url": "https://ta.wikipedia.org/wiki?curid=50871", "title": "கா. இந்திரபாலா", "text": "கா. இந்திரபாலா\n\nகா. இந்திரபாலா அல்லது கார்த்திகேசு இந்திரபாலா (\"Karthigesu Indrapala\", பிறப்பு: 22 அக்டோபர் 1938) இலங்கையின் வரலாற்றாய்வாளர், மொழியியலாளர் மற்றும் நெடுங்கால தொல்லியல் அனுபவம் உடையவரும் ஆவார். இவர் இலங்கைத் தமிழரின் வரலாறு தொடர்பான வரலாற்று நூல்களை தொல்லியல் சான்றுகளுடன் நிறுவியரும் ஆவார். யாழ்ப்பாணக் கல்லூரியில் தனது ஆரம்பக் கல்வியைப் பெற்ற இவர் தமிழ் மட்டுமன்றி ஆங்கிலம், யேர்மன், சிங்களம், பாளி, சமசுகிருதம், யப்பானியம் என பன்மொழி கற்றறிந்தவராவார்.\n\nSection::::ஆரம்ப வாழ்வும் குடும்பமும்.\nஇந்திரபாலா 1938 அக்டோபர் 22 இல் இலங்கையின் வடக்கே வட்டுக்கோட்டையைச் சேர்ந்த கே. கார்த்திகேசு, கனகாம்பிகை அம்பாள் ஆகியோருக்குப் பிறந்தார். யாழ்ப்பாணக் கல்லூரியில் தனது பள்ளிப் படிப்பை முடித்துக் கொண்டு, பேராதனை, இலங்கைப் பல்கலைக்கழகத்தில் படித்து 1960இல் பண்டைய வரலாற்றில் முதல் வகுப்பில் தேறி இளங்கலைப் பட்டம் பெற்றார்.\n\nஇந்திரபாலா நவாலியைச் சேர்ந்த சி. சோமசுந்தரம் என்பவரின் மகள் பிரியதர்சினியைத் திருமணம் செய்தார். இவர்களுக்கு ஹரிணி, தாரிணி என இரண்டு பெண் பிள்ளைகள் உள்ளனர்.\n\nSection::::கல்வியும் பணியும்.\n1960இல் பேராதனைப் பல்கலைக்கழகத்தில் கலைமாணிப் பட்டத்தைப் பெற்ற இந்திரபாலா அதே பல்கலைக்கழகத்தில் 1975 வரை வரலாற்றுத்துறை விரிவுரையாளராகப் பணியாற்றினார். அதன் பின்னர் இன்றைய யாழ்ப்பாண பல்கலைக்கழகத்தின் முதலாவது வரலாற்றுப் பேராசிரியராகப் பணியாற்றியவர் ஆவார்.\n\nலண்டன் பல்கலைக்கழகத்தில் முனைவர் பட்டம் பெற்றார். பின்னர் 1977-78 இல் ஜப்பான் நாட்டில் டோக்கியோப் பல்கலைக்கழகத்தில் அதிதிப் பேராசிரியராகவும், ஜப்பான் நிறுவன உயர் புலமையாளராகவும் பணியாற்றியவராவர். பின்னர் 1984 இல் தஞ்சாவூர் தமிழ்ப் பல்கலைக்கழகத்தின் முதலாவது தென்கிழக்காசியவியல் பேராசிரியராக நியமனம் பெற்றார்.\n\nSection::::தொல்லியல்.\n\"தனது வாழ்வில் நிகரற்ற இன்பத்தைக் கொடுக்கும் துறை தொல்லியல்\" என குறிப்பிடும் இவர் 1957ஆம் ஆண்டு இலங்கையின் முதல் தலைநகரமான அநுராதபுரத்தில் தொல்லியல் அகழ்வாய்வில் பணியாற்றினார். இத்தாலியத் தொல்லியியலாளரும், இலங்கை அரசின் யுனெசுகோ அறிவுரையாளருமான முனைவர் பி. சி. செசுடியேரியுடன் பணியாற்றினார். 1970இல் அமெரிக்கப் பென்சில்வேனியாப் பல்கலைக் கழகத்துத் தொல்லியலாளர் முனைவர் விம்லா பெக்சியுடன் பொம்பரிப்பு, கந்தரோடை அகழ்வாய்வுகளில் பங்குகொண்டார். 1960 – 1970களில் இலங்கையில் பலவிடங்களிலும் தொல்லியல் அகழ்வாய்வுப் பணியில் ஈடுபட்டவர் ஆவார்.\n\nயாழ்ப்பாணத்தின் ஆனைக்கோட்டை எனும் இடத்தில் 1980ஆம் ஆண்டு அகழ்வாய்வின் போது, கிறித்துவுக்கு முற்பட்ட உலோக முத்திரை கண்டெடுக்கப்பட்டதிலும் இவரது பங்குண்டு.\n\nSection::::தமிழ்நாட்டில் அகழ்வாய்வுப் பணிகள்.\nதமிழ்நாடு அரசு தொல்லியல் இயக்குனர் முனைவர் இ. நாகசுவாமியின் அழைப்பின் பேரில் தமிழ்நாட்டில் தொல்லியல் முக்கியம் வாய்ந்த இடங்களான கங்கை கொண்ட சோழபுரம், தராசுபுரம், மாமல்லபுரம் உட்பட பல தொல்லியல் அகழ்வாய்வுப் பணிகளிலும் பங்காற்றியவர் ஆவார்.\n\nSection::::மகாவம்சம்.\nஇலங்கையின் வரலாறு தொடர்பாக மகாவம்சம் கூறும் சிங்கள பௌத்தம் சார்ந்த சார்பு நிலைகளின் போதும், இலங்கையின் தமிழரின் வரலாறு தொடர்பான கருத்துக்களையும் தெரிவித்து வந்தவராவர்.\n\nSection::::தற்போது.\nஇவர் தற்சமயம் குடும்பத்துடன் ஆஸ்திரேலியாவில் சிட்னியில் வாழ்ந்து வருகிறார்.\n\n\n"}
{"id": "50884", "url": "https://ta.wikipedia.org/wiki?curid=50884", "title": "ஹிக்ஸ் போசான்", "text": "ஹிக்ஸ் போசான்\n\nஹிக்ஸ் போசான் (\"Higgs Boson\") என்பது நிறையுடைய ஓர் அணுத் துகள் ஆகும். இந்த ஹிக்ஸ் போசான் அல்லது இகிசு போசானைக் கடவுள் துகள் (\"God Particle\") என்றும் குறிப்பிடுவர். இதனைக் கண்டுபிடிக்க அரிதாக இருந்ததால், \"கிடைக்கமாட்டாது இருக்கும் துகள்\" என்னும் பொருள்படும் \"goddamn particle\" என்று ஆங்கிலச் சொல்லை நோபல் பரிசாளர் இலியான் இலேடர்மன் (Leon M. Lederman) குறிப்பிட்டார். ஆனால் அது பதிப்பாளர்களால் சுருக்கம் பெற்று \"கடவுள் துகள்\" என்று பிழையான பொருளுடன் வழங்கலாயிற்று. \"கடவுள் துகள்\" என்கிற பெயர் பொருத்தமற்ற பரபரப்பு என்று ஹிக்ஸ் உள்ளிட்ட விஞ்ஞானிகள் கருத்து தெரிவித்துள்ளனர். இந்தத் துகளின் பண்புகளை மிகவும் ஒத்த ஓர் அணுத்துகளை, சூலை 4, 2012, பெரிய ஆட்ரான் மோதுவியில் நிகழ்த்திய இரண்டு தனித்தனி செய்நிலை மெய்த்தேர்வில் இருந்து கண்டுபிடித்தனர். இது நிறையுடன் (ஏறத்தாழ 133 நேர்மின்னிகள் நிறை) உள்ள புதிய அணுத்துகள் என்று கண்டுபிடிக்கப்பட்டது. இது தற்பொழுது அறிந்தவரை இகிசு போசான் (ஹிக்ஸ் போசான்) என்னும் கருத்தியல் பண்புகளோடு பொருந்தி உள்ளது என்று கூறப்படுகின்றது. ஆனால் இன்னும் கூடுதலான செய்கள மெய்த்தேர்வுகள் செய்து இதனை உறுதி செய்ய வேண்டும் என்பதை ஒப்புக்கொண்டிருக்கின்றனர்.\n\nஅடிப்படையில் போசான்கள் என்பவை ஒரே குவாட்டம் நிலையில் ஒன்றுக்கும் மேற்பட்ட துகள்கள் இருக்கலாம் என்னும் பண்பு வகையைச் சேர்ந்தவை (இதற்கு மாறாக பெர்மியான்கள் என்பவை ஒரு குவாண்டம் நிலையில் ஒன்றுக்கு மேற்பட்ட துகள் இருக்கலாகாது என்னும் வகையைச் சேர்ந்தவை. எதிர்மின்னி ஒரு பெர்மியான்). நீலம் சிவப்பு போன்ற நன்கு அறியப்படும் ஒளியலைகளைக் குறிக்கும் ஒளியன்கள் போசான் வகையைச் சேர்ந்த துகள்களாகும். துகள் என்பது ஒரு புலத்தில் தோன்றும் அலையாகவும் கருதப்படுகின்றது. அணுத்துகள்கள் மேசான், குளுவான் முதலியனவும் போசான் வகைத் துகள்கள்.\n\nஇந்த வரிசையில் அணுக்களுக்குப் நிறை அலல்து திணிவு என்பதை அளிப்பது இந்த இகிசு போசான்கள் என்று 1960-ல் இசுக்காட்லாந்தைச் சேர்ந்த பிரித்தானிய இயற்பியல் அறிவியலாளர் பீட்டர் இகிசு என்பவர் \"நிறையின் தோற்றம் ('Origin of Mass') எனும் தனது ஆராய்ச்சிக் கட்டுரையில் குறிப்பிட்டுள்ளார். இதைத்தான் இகிசு போசான் ('ஹிக்ஸ் போசான்') என்றும் 'கடவுள் துகள்' (God Particle) என்றும் அழைக்கின்றனர். இதுவே அணுவின் கட்டமைப்புக்கு அடிநிலைத் தோற்றுப்பொருளாக இருக்கக்கூடும் என்பது அறிவியலாளர்களின் ஆழமான நம்பிக்கை.\n\n\nSection::::வெளியிணைப்புகள்.\nGod! Why did world forget Boson’s father?\n"}
{"id": "50890", "url": "https://ta.wikipedia.org/wiki?curid=50890", "title": "குளோடியசு", "text": "குளோடியசு\n\nடைபேரியஸ் குளோடியசு சீசர் ஆகுஸ்டசு ஜெர்மானிக்கசு (\"Tiberius Claudius Caesar Augustus Germanicus\" அல்லது முதலாம் குளோடியசு (ஆகஸ்ட் 1, கிமு 10– அக்டோபர் 13, கிபி 54) என்பவன் நான்காவது ரோமப் பேரரசன் ஆவான். இவன் ஜனவரி 24, கிபி 41 முதல் இறக்கும் வரை கிபி 54 வரையில் பதவியில் இருந்தான். தற்போதைய பிரான்சில் பிறந்த கிளோடியசு ரோமப் பேரரசுக்கு வெளியே பிறந்த முதலாவது ரோமப் பேரரசன் ஆவான்.\n\nஅரசியலில் பெரும் அனுபவம் இல்லாவிடினும் இவன் தனது ஆட்சியைத் திறம்பட வகித்து வந்தான். பல பொது வேலைத்திட்டங்களை முன்னெடுத்து நிறைவேற்றினான். ரோமப் பேரரசு இவனது காலத்தில் மேலும் விரிவடைந்தது. பிரித்தானியாவைக் கைப்பற்றியமை இவனது காலத்திலேயே இடம்பெற்றது. தனிப்பட்ட வாழ்க்கையில் இவன் பல பின்னடைவுகளைக் கண்டான். அவற்றில் ஒன்று அவனது இறப்புக்குக் காரணமாயிற்று. தனது நான்காவது மனைவியினால் இவன் நஞ்சூட்டப்பட்டுக் கொல்லப்பட்டான்.\n\n"}
{"id": "50897", "url": "https://ta.wikipedia.org/wiki?curid=50897", "title": "ஜீன் லியோன் ஜேர்மி", "text": "ஜீன் லியோன் ஜேர்மி\n\nஜீன் லியோன் ஜேர்மி (மே 11, 1824 – ஜனவரி 10, 1904) ஒரு சிறந்த பிரேஞ்சு ஓவியர், சிற்பர். இவர் வரலாறு, கிரேக்க தொன்மவியல், கிழக்குதேசவியல் அகிய இயல்களை தமது கருவாக பெரிதும் பயன்படுத்தினார். இவரின் சில ஓவியங்கள் சர்ச்சைக்குரியவை.\n"}
{"id": "50902", "url": "https://ta.wikipedia.org/wiki?curid=50902", "title": "ஆயிரத்தொரு இரவுகள்", "text": "ஆயிரத்தொரு இரவுகள்\n\nஆயிரத்தொரு இரவுகள் (\"One Thousand and One Nights\" அரபி: كتاب ألف ليلة وليلة‎) என்பது மையக்கிழக்கு மற்றும் தெற்காசியாவை சேர்ந்த எழுத்தாளர்களினதும், மொழிபெயர்ப்பாளர்களினதும் கதைகளைத் தொகுத்து ஆக்கப்பட்ட ஒரு நூலாகும். இந்நூலிலுள்ள கதைகளின் மூலங்கள் பண்டைய அரேபியா, யேமன், பண்டைக்கால இந்திய இலக்கியங்கள், பாரசீக இலக்கியங்கள், பழங்கால எகிப்திய இலக்கியங்கள், மெசொப்பொத்தேமியத் தொன்மங்கள், பண்டைச் சிரியா, சின்ன ஆசியா, கலீபாக்கள் காலத்து மத்தியகால அராபிய நாட்டார் கதைகள் என்பவற்றிலிருந்து எடுக்கப்பட்டவை. இவை இசுலாமிய பொற்கால நேரத்தில் அரபு மொழியில் தொகுக்கப்பட்டன. இந்நூலின் எல்லாப் பதிப்புக்களிலும் உள்ள பொதுவான அம்சம், அரசர் சாரியார் மற்றும் அவர் மனைவி செகர்சதாவினதுமான முதன்மைக் கதையாகும். ஏனைய கதைகள் இம் முதன்மைக் கதையில் இருந்தே நகர்கின்றன. சில கதைகள் தனிக் கதைகளாகவும் வேறு சில கதைகள் பிற கதைகளில் கதைக்குள் கதையாகவும் அமைக்கப்பட்டுள்ளன. சில பதிப்புக்கள் 1001 இரவுகளை உள்ளடக்கியிருந்தாலும் வேறு சில பதிப்புக்களில் சில நூறு இரவுகள் மட்டுமே காணப்படுகின்றன.\n\nஇக்கதைகள் முதன் முதலாக 1704ல் \"இரவுகள்\" என்ற பெயரில் பிரெஞ்சு மொழியிலும், பின்னர் 1706ல் \"அரேபிய இரவுகள்\" என ஆங்கிலத்திலும் மொழிபெயற்கப்பட்டன. தொடர்ந்து பிற ஐரோப்பிய மொழிகளிலும் மொழிபெயர்ப்புச் செய்யப்பட்டன.\n\nஇந்நூலிலுள்ள கதைகளுள் பெரிதும் அறியப்பட்டவை அலாவுதீனும் அற்புத விளக்கும், அலிபாபாவும் நாற்பது திருடர்களும், சிந்துபாத் ஆகியவையாகும். இக்கதைகள் உண்மையான அரேபிய நாட்டார் கதைகளாக இருந்திருக்கக் கூடியன ஆயினும், இவை ஆயிரத்தொரு இரவுகள் கதைத்தொகுதியின் பகுதிகள் அல்ல. ஐரோப்பிய மொழிகளில் மொழிபெயர்க்கப்பட்டபோது இவை இடைச் செருகல் செய்யப்பட்டன.\n\nSection::::கதைச் சுருக்கம்.\nமுதன்மைக் கதை பாரசீக அரசனையும் அவன் புதிய மனைவியையும் பற்றியது. அரசன் சாரியார், தனது முதல் மனைவி தனக்கு நம்பிக்கைத் துரோகம் செய்ததை அறிந்து அவளுக்கு மரணதண்டனை விதிக்கிறான். பின்னர் எல்லாப் பெண்களுமே நன்றிகெட்டவர்கள் என அறிவிக்கிறான். தொடர்ந்து ஒவ்வொரு நாளும் அடுத்தடுத்துப் பல கன்னிகளை மணம் செய்து அடுத்த நாள் காலையில் கொன்று விடுவதை வழமையாகக் கொண்டான். நாளடைவில் அரசன் மணம் செய்வதற்குப் பெண்கள் இல்லாத நிலை ஏற்பட்டது. இந்நிலையில், அரசனுக்குப் பெண்தேடும் பொறுப்பைக் கொண்டிருந்த அமைச்சனின் மகள் தான் அரசனை மணம் செய்வதாகக் கூறினாள். தயக்கத்துடன் ஒப்புக்கொண்ட அமைச்சன் தனது மகளை அரசனுக்கு மணம் முடித்து வைத்தான். மணநாள் இரவில் செகர்சதா என்னும் அப்பெண் அரசனுக்குக் கதை சொல்லத் தொடங்கினாள். ஆனால் அக்கதையை முடிக்கவில்லை. அக்கதையின் முடிவை அறிவதற்காக அரசன் அவளைக் கொல்லாமல் வைத்திருக்க வேண்டியதாயிற்று. அடுத்த நாள் இரவும் முதல் கதையை முடித்தபின் இன்னொரு கதையைத் தொடங்கி இடையில் நிறுத்திவிட்டாள். இவ்வாறு 1001 இரவுகள் சொல்லப்பட்ட கதைகளே இந் நூலில் காணும் கதைகளாகும்.\n\nஇதிலுள்ள கதைகள் பல்வேறு விதமானவை. இவை வரலாற்றுக் கதைகள், மிகுபுனைவு கதைகள், காதல் கதைகள், துன்பியல் கதைகள், நகைச்சுவைக் கதைகள், கவிதைகள் எனப் பலவாறானவையாக உள்ளன. ஏராளமான கதைகள் கற்பனை மனிதர்கள், இடங்கள் போன்றவற்றை உள்ளடக்கியிருப்பதோடு, இடையிடையே உண்மையான மனிதர்கள், இடங்களைப் பற்றியவையாகவும் இருக்கின்றன.\n\nSection::::வரலாறு.\nSection::::மூலம்.\nஆயிரத்தொரு இரவுகள், பல்வேரு கால கட்டத்தை சேர்ந்த பல காலாச்சார பிண்ணனியில் அமைந்த கதைகளின் தொகுப்பு ஆகும். எனவே இதன் மூலத்தை அறிவது இயலாததாக உள்ளது. இருப்பினும் பாரசீக மற்றும் இந்திய நாட்டார் கதைகளே இவற்றின் முக்கிய மூலமாக இருக்கக் கூடும் என்பது பெரும்பான்மையோரின் கருத்து. இவை எட்டாம் நூற்றான்டில், \"அலிஃப் லைலா\" (ஆயிரம் இரவுகள்) என்ற பெயரில் அரபு மொழியில் முதன் முதலாக தொகுக்கப்பட்டன. அடிப்படையில் இந்த தொகுப்பில் இருந்த கதைகள் மிகவும் சிறியதாக இருந்தன. ஒன்பது மற்றும் பத்தாம் நூற்றான்டுகளில் இவை விரிவுபடுத்தப்பட்டதோடு, பல புதிய கதைகளும் இணைக்கப்பட்டன. அப்பாசியக் கலீபாவான ஆருன் அல் ரசீத் மற்றும் அவரது அரசவை சார்ந்த கதைகள் இக்காலகட்டத்தில் இணைக்கப்பட்டவையே. தொடர்ந்து பலரால் தொகுக்கப்பட்ட இதில், எகிப்து மற்றும் சிரியாவை பல சேர்ந்த கதைகள் பதிமூன்றாம் நூற்றான்டுகளில் சேர்க்கப்பட்டன. கலவி, மாயம், ஏழ்மை போன்றவற்றை இந்த கதைகள் பேசின.\n\nSection::::இந்திய தாக்கம்.\nஇந்திய இலக்கியங்களின் தாக்கம் ஆயிரத்தொரு இரவுகளில் குறிப்பிடத்தக்க அளவில் உள்ளது. குறிப்பாக விலங்குகளின் கதைகளில் இந்திய நீதிக்கதைகளின் தாக்கம் மிகவும் அதிகம். பண்டைய சமசுகிருத நூல்களான பஞ்ச தந்திரக் கதைகள், \"பைதல் பச்சீசு\" (பைதலின் கதைகள் இருபத்தி ஐந்து), புத்தரின் பல பிறவிகளை விளக்கும் \"யடக்கா கதைகள்\" ஆகியவற்றில் உள்ள பல கதைகளின் மூலங்கள், இதன் கதைகளுடன் பெருமளவில் ஒத்துப்போகின்றன. குறிப்பாக யடக்கா கதைகளில் வரும் \"எருமையும் கழுதையும்\" கதையும், ஆயிரத்தொரு இரவுகளில் வரும் \"வணிகனும் மனைவியும்\" கதையும் ஒத்த கருத்துடைய ஒரே கதைகளே.\n\nSection::::பாரசீக தாக்கம்.\nஆயிரத்தொரு இரவுகளின் முதன்மைக் கதையான சாரியார் மற்றும் அவரின் மனைவி செகர்சதாவின் கதை, பாரசீக இலக்கியத்தில் இருந்து எடுக்கப்பட்டது. குறிப்பாக சச்சானிய பேரரசின் காலத்தில் எழுதப்பட்ட \"யசர் அப்சான்\" (ஆயிரம் கதைகள்) எனும் நூல் இதே கதையமைப்பை கொன்டது. சாரியர் முதல் மனைவியின் துரோகம், அரசனின் பெண்கள் மீதான வெறுப்பு, தினம் ஒரு பெண்னை மணந்து மறுநாள் அவளை கொல்வது, மந்திரி மகளின் புத்திசாலித்தனம், அரசனுக்கு தினம் ஒரு கதை சொல்வது, அதை அன்றே முடிக்காமல் தொடரவிடுவது என ஆயிரத்தொரு இரவுகளின் முதன்மைக் கதையில் வரும் அனைத்தும் \"யசர் அப்சானில்\" இருந்து எடுக்கப்பட்டவையே. முதன்மைக் கதை மற்றுமின்றி வேறு பல கிளை கதைகளும் இதில் இருந்து எடுக்கப்பட்டுள்ளன. இதை பத்தாம் நூற்றாண்டை சேர்ந்த இப்னு அல் நதீம் மற்றும் அல் மசூதி ஆகிய அரேபிய வரலாற்றாளர்கள் பதிவு செய்துள்ளார்கள். இருப்பினும் யசர் அப்சானின் மூலப் பிரதிகள் இன்று வரை கிடைக்கப்பெறாததால் இந்த கருத்தை ஏற்பதில் சிக்கல் நீடிக்கின்றது.\n\nSection::::மொழிபெயர்ப்பு.\nஆயிரத்தொரு இரவுகள் நூலின் முதல் ஐரோப்பிய மொழிபெயர்ப்பு பிரெஞ்ச் மொழியில் வெளியிடப்பட்டது. அந்தோனி கல்லேன்டு என்பவரால் \"Les Mille et une nuits, contes arabes traduits en français\" (ஆயிரத்தொரு இரவுகள்-அராபிய கதைகள் பிரெஞ்ச்சுக்கு மொழிமாற்றப்பட்டது) என்ற பெயரில், மொத்தம் 12 தொகுதிகளாக 1704ல் இருந்து 1717 வரை இது வெளியிடப்பட்டது. இதில் அராபிய மூல நூலில் உள்ள கதைகளுடன் அலாவுதீனும் அற்புதவிளக்கும், அலிபாபாவும் நாற்பது திருடர்களும் ஆகிய கதைகளும் சேர்க்கப்பட்டிருன்தன. இவ்விறு கதைகளை, அலெப்போ நகரைச் சேர்ந்த ஒரு கிருத்தவ பாதிரியார் தனக்கு சொல்லியதாக கல்லேன்டு பின்னர் அறிவித்தார். இவரின் இந்த மொழிபெயர்ப்பு ஐரோப்பாவில் மிகுந்த வரவேற்பை பெற்றதை அடுத்து தொடர்ந்த பதிப்புகள் அவரின் பெயரிலே வெளியிடப்பட்டன.\n\nதொடர்ந்து ஆங்கிலம், போலியம் போன்ற மொழிகளிலும் இது வெளியிடப்பட்டு வெற்றி பெற்றது. இதில் சில ஆங்கில மொழிபெயர்ப்புகள், அதன் பாலியல் வர்னனைகளுக்காக தனிப்பட்ட முறையில் அச்சடிக்கப்பட்டு, குறிப்பிட்ட வாடிக்கையாளர்களுக்கு மட்டும் விற்கப்பட்டது. ஆயிரத்தொரு இரவுகள் நூலின் முதல் அராபிய பதிப்பு, 1814ம் ஆண்டு பிரித்தானிய கிழக்கிந்திய நிறுவனத்தால் வெளியிடப்பட்டது. கொல்கத்தா நகரில் வெளியிடப்பட்ட இந்த பதிப்பை சேக் அகமது பின் முகம்மது என்பவர் தொகுத்திருந்தார்.\n\nSection::::இலக்கிய முக்கியத்துவம்.\nஆயிரத்தொரு இரவுகள், அராபிய இலக்கியங்களில் மிகவும் முக்கியமானது ஒன்று. கதைக்குள் கதை எனும் இதன் பாணியானது பண்டைய இந்திய மற்றும் பாரசீக இலக்கியங்களில் ஏற்கனவே இருந்த ஒன்றே என்ற போதும், ஆயிரத்தொரு இரவுகள் நூலுக்கு பிறகே ஐரோப்பிய நாடுகளில் பிரபலமாக தொடங்கியது. இதை தொடர்ந்து பல புதினங்கள் இதே நடையில் மேற்குலகில் எழுதப்பட்டன. குறிப்பாக அலாவுதீன், சிந்துபாத், அலிபாபா போன்ற கதை மாந்தர்களும் ஜின்கள், பகுமுத் மீன், பறக்கும் கம்பளம், மந்திர விளக்கு போன்ற தொன்மங்களும் பிற்காலத்திய மிகுபுனைவு நூல்களில் முக்கிய இடத்தைப் பிடித்தன. ஆங்கில இலக்கியத்திலும் ஆயிரத்தொரு இரவுகள் மிகுந்த வரவேற்பை பெற்றது. முக்கியமாக சாமுவேல் டெய்லர் கோல்ரிட்சு, தாமசு தி குயின்சி, வில்லியம் வேர்ட்வொர்த், ஆல்பிரட் டென்னிசன், சார்லசு டிக்கின்சு ஆகியோர் இதன் முக்கிய இரசிகர்களாக இருந்தனர்.\n\n1982ல் பன்னாட்டு விண்வெளி ஆய்வு ஒன்றியம் சனியின் துணைக் கோள்களுக்கு ஆயிரத்தொரு இரவுகளின் கதை மாந்தர்கள் மற்றும் இடங்களின் பெயர்களை வைக்கத் திட்டமிட்டு, தொடக்கமாக என்சலடசு கோளுக்கு அந்த பெயரிட்டது.\n\nSection::::பிற ஊடகங்கள்.\nஆயிரத்தொரு இரவுகளை அடிப்படையாக வைத்து பல திரைப்படங்கள், சித்திரக் கதைகள், நாடகங்கள் மற்றும் தொலைக்காட்சி தொடர்கள் வெளி வந்துள்ளன. இவற்றில் முதன்மையானது 1921ல் வெளிவந்த \"Der müde Tod\" (பொறுமையிழந்த மரணம்) எனும் திரைப்படம் ஆகும். இடாய்ச்சு மற்றும் ஆங்கில மொழியில் இது வெளியானது. இதைத் தொடர்ந்து 1924இல் \"தி தீஃப் ஆப் பாக்தாத்\" (பாக்தாத் திருடன்) எனும் திரைப்படம் ஆலிவுட்டில் வெளியானது. இதன் வெற்றியை அடுத்து, பல திரைப்படங்கள் ஆயிரத்தொரு இரவுகளையோ அல்லது அதன் கதை மாந்தர்களையோ அடிப்படையாக கொண்டு பல மொழிகளிலும் எடுக்கப்பட்டன. 1992ல் வால்ட் டிசினி நிறுவனம் வெளியிட்ட அலாவுதீன் எனும் இயங்குபடம் பெரும் வெற்றியடைந்தது.\n\nதமிழ் நாட்டை பொருத்தவரை ஆயிரத்தொரு இரவுகளை அடிப்படையாகக் கொண்டு வெளிவந்த முதல் திரைப்படம் அலிபாபாவும் நாற்பது திருடர்களும் ஆகும். 1941இல் வெளிவந்த இந்தப் படத்தில் என். எஸ். கிருஷ்ணன், டி. ஏ. மதுரம் ஆகியோர் நடித்திருந்தனர். தொடர்ந்து அதே பெயரில் 1956இல் மற்றொரு திரைப்படம் எடுக்கப்பட்டது. எம்.ஜி. இராமச்சந்திரன் மற்றும் பானுமதி ஆகியோர் நடிப்பில் இது வெளிவந்தது. அதே போல 1957ல் அலாவுதீனும் அற்புத விளக்கும் எனும் திரைப்படம் ஏ. நாகேஸ்வரராவ் மற்றும் டி. எஸ். பாலையா நடிப்பில் வெளிவந்தது. பின்னர் அதே பெயரில் மற்றுமொரு படம் கமல் ஹாசன், ரஜினிகாந்த், நடிப்பில் 1979இல் வெளிவந்தது. இந்தத் திரைப்படம் ஒரே நேரத்தில் தமிழ் மற்றும் மலையாளம் மொழிகளில் வெளியிடப்பட்டதோடல்லாமல், பின்னர் தெலுங்கு மற்றும் இந்திக்கும் மொழிபெயர்க்கப்பட்டது. ஆயிரத்தொரு இரவுகளை அடிப்படையாக வைத்து எடுக்கப்பட்ட முதல் இந்தித் திரைப்படம் \"சிந்துபாத் அலிபாபா அவுர் அலாவுதீன்\" (சிந்துபாத் அலிபாபா மற்றும் அலாவுதீன்) ஆகும். 1965இல் இந்தத் திரைப்படம் வெளிவந்தது.\n\n1993ல் சாகர் பிலிம்சு நிறுவனத்தினரால் தயாரிக்கப்பட்ட \"அலிப் லைலா\" (ஆயிரம் இரவுகள்) எனும் தொடர், டிடி நேசனல் (தூதர்சன்) தொலைக்காட்சியில் ஒளிபரப்பப்பட்டு பெரும் வரவேற்பை பெற்றது. தொடர்ந்து எசு.ஏ.பி (SAB TV), ஏ.ஆர்.ஒய் (ARY Digital - பாக்கிசுத்தான்), பி டிவி (BTV - வங்காளதேசம்), ஈ டிவி (ETV - வங்காளதேசம்) ஆகிய தொலைக்காட்சி நிலையங்களிலும் மறு ஒளிபரப்பு செய்யப்பட்டது. மேலும் தினத்தந்தி நாளிதழில் 1960 முதல் கன்னித்தீவு எனும் சித்திரத் தொடர் வெளிவந்தது. இதுவும் ஆயிரத்தொரு இரவுகளை அடிப்படையாக கொண்ட ஒரு தொடரே ஆகும்.\n\n\n"}
{"id": "50904", "url": "https://ta.wikipedia.org/wiki?curid=50904", "title": "சிவ்ராஜ் பாட்டீல்", "text": "சிவ்ராஜ் பாட்டீல்\n\nசிவராஜ் விஸ்வநாத் பாட்டீல் (பிறப்பு அக்டோபர் 12, 1935) ஓர் இந்திய அரசியல்வாதி. மாநிலங்களவையில் உறுப்பினரான பாட்டீல் இந்தியாவின் உள்துறை அமைச்சராக பணியாற்றினார். 26 நவம்பர் மும்பைத்தாக்குதல்களுக்கு தார்மீக பொறுப்பேற்று உள்துறை அமைச்சரான சிவராஜ் பாட்டீல் இராஜினாமா செய்தார், நிதி அமைச்சராக இருந்த ப. சிதம்பரம் உள்துறை அமைச்சராக பொறுப்பேற்றுக்கொண்டார் . முன்பு மக்களவையில் பேச்சாளராக பணியாற்றியுள்ளார்.\n"}
{"id": "50908", "url": "https://ta.wikipedia.org/wiki?curid=50908", "title": "இம்மானுவேல் சேகரன்", "text": "இம்மானுவேல் சேகரன்\n\nஇம்மானுவேல் சேகரன் (1924 அக்டோபர் 9 - செப்டம்பர் 11, 1957) ஒடுக்கப்பட்ட மக்களின் உரிமைகளுக்காக போராடிய ஒரு தமிழக அரசியல் தலைவர். தமிழ்நாட்டின் தென் மாவட்டங்களில் வசிக்கும் மக்களின் ஒடுக்குமுறைக்கு எதிராக எழுச்சியுற்றமைக்கும், அவர்கள் சமூக ரீதியான அடையாளத்தை நிறுவியதற்கும் ஓர் அரசியல் சக்தியாக அணி திரள்வதற்கும் முக்கிய காரணமாக இருந்தவர். மேலும் வெள்ளையனே வெளியேறு இயக்கத்தில் கலந்து கொண்டு சிறை சென்றவர்.\n\nSection::::வாழ்க்கைச் சுருக்கம்.\nஇராமநாதபுரம் மாவட்டம் பரமக்குடி அருகில் உள்ள செல்லூரில் 1924 அக்டோபர் 9 ஆம் நாள் திரு.வேதநாயகம் (பள்ளி ஆசிரியர்), திருமதி. ஞானசுந்தரி அம்மாள் தம்பதியினருக்கு மூத்த மகனாகப் பிறந்தார். இவரது தந்தை ஆசிரியராகவும் வழக்கறிஞராகவும் பணியாற்றினார். தனது ஆரம்பக் கல்வியைத் தனது தந்தையாரிடம் செல்லூரிலேயே கற்றார். அதன் பிறகு பரமக்குடியில் சி. எஸ். எம். பள்ளியில் விடுதியில் தங்கி ஐந்தாம் வகுப்பு வரை படித்தார். உயர்நிலைக் கல்வியை இராமநாதபுரம் சுவார்ட்ஸ் பள்ளியில் படித்தார். பள்ளி வாழ்க்கையில் சிறந்த கால்பந்து விளையாட்டு வீரராகவும் திகழ்ந்தார். இம்மானுவேல் சேகரன் இளம் வயதிலேயே \nஇந்திய சுதந்திரத்துக்காக குரல் கொடுக்க துவங்கினர், அதற்கு ஒரு சான்றாக அவருடைய 18-ஆவது வயதில் அவர் ஆங்கிலேய ஆட்சிக்கு எதிராக நடைபெற்ற போராட்டத்தில் ஆர்வமுடன் கலந்து கொண்டார். அதனால் அவருக்கு மூன்று மாதம் சிறை தண்டனை விதிக்க பட்டது. தனது 19 வயதில் இரட்டை குவளை முறைக்கு எதிரான மாநாட்டையும்,தீண்டாமையை ஒழிக்க வேண்டும் என 1954 ஆம் ஆண்டு மாநாடு நடத்தியவர்.\n\nSection::::இராணுவத்தில் பணி.\n1943 ஆம் ஆண்டு அவர் இந்திய இராணுவத்தில் சேர்ந்தார். இராணுவத்தில் அவில்தாராகப் பொறுப்பேற்றிருந்தார். இதன் மூலம் அவர் பல மொழிகளைத் தெரிந்தவராக விளங்கினார். ஆங்கிலம், இந்தி, உருசிய மொழி உட்பட ஏழு மொழிகளில் தேர்ச்சி பெற்றவராகத் திகழ்ந்தார் மேலும் இவர் சமூக சேவைச் செய்யும் நோக்கில் அவில்தார் பதவியிலிருந்து விலகினார்.\n\nSection::::குடும்ப வாழ்க்கை.\n1946 மே 17 ஆம் நாள் இதம்பாடல் கிராமத்தைச் சேர்ந்த அமிர்தம் கிரேஸ் என்ற ஆசிரியைத் திருமணம் செய்து கொண்டார். இவர்களுக்கு மேரிவசந்த ராணி, பாப்பின் விஜய ராணி, சூரிய சுந்தரி பிரபா ராணி, மாணிக்கவள்ளி ஜான்சி ராணி ஆகிய நான்கு பெண் மக்கள் பிறந்தனர்.\n\n\nSection::::காங்கிரசில் இணைவு.\nகாமராசர் இவரைச் சந்தித்து கட்சியில் இணைய அழைப்பு விடுத்தார். அதனை ஏற்ற இம்மானுவேல் சேகரனார் காங்கிரசில் இணைந்தார்\n\nSection::::வெங்கட்டான் குறிச்சி கொலை முயற்சி.\nசெல்லூரிலிருந்து வெங்கட்டான் குறிச்சிக்கு குடிபெயர்ந்த போது இவரை கொலை செய்வதற்கு எடுத்த முயற்சி தோல்வியில் முடிந்தது.\n\nSection::::கொலை செய்யப்படுதல்.\n1957-ம் ஆண்டு முதுகுளத்தூர் தொகுதி இடைத்தேர்தலுக்குப் பின்னர் அந்தத் தொகுதியில் சாதிக் கலவரம் ஏற்படக் கூடிய ஒரு சூழல் உருவானது. காங்கிரஸ்-பார்வர்டு பிளாக் கட்சிகளிடையேயான அரசியல் மோதல் சாதிக் கலவரமாக மாறும் சூழல் ஏற்பட்டது. அதுபோன்ற கலவரம் ஏற்பட்டு விடக் கூடாது என்ற நோக்கத்தில் மாவட்ட ஆட்சியர் தலைமையில் ஒரு அமைதிக் கூட்டத்திற்கு ஏற்பாடு செய்யப்பட்டது. அமைதிக்கூட்டத்தில் தேவேந்திர குல வேளாளர் மக்களின் சார்பில் கலந்து கொண்ட ஆறு பேரில் இம்மானுவேல் சேகரனார் ஒருவர். அந்தக் கூட்டத்தில் பார்வர்டு பிளாக் கட்சியின் சார்பாக அக்கட்சியின் தலைவர் முத்துராமலிங்கத் தேவரும், அத்தொகுதியின் சட்டமன்ற உறுப்பினர் சசிவர்ணத் தேவரும் கலந்து கொண்டனர். கூட்டத்தில் தேவேந்திர குல வேளாளர் என்ற பள்ளர் சமுதாய மக்களின் பிரிதிநிதித்துவம் குறித்து இம்மானுவேல் சேகரனுக்கும் தேவருக்கும் இடையே வாக்குவாதம் ஏற்பட்டது. கூட்டம் நடந்த மறுநாள் இம்மானுவேல் சேகரன் கொலை செய்யப்பட்டார். இந்த நிகழ்வைத் தொடர்ந்து அந்த தொகுதியில் சாதிக் கலவரம் ஏற்பட்டது. பாதுகாப்புச் சட்டத்தில் கைது செய்யப்பட்ட முத்துராமலிங்கத் தேவர் மீது இம்மானுவேல் சேகரன் கொலைக் குற்றம் சாட்டப்பட்டது.  பின்னர் அவர் அந்தக் குற்றசாட்டிலிருந்து விடுவிக்கப்பட்டார். \n\nSection::::முதுகுளத்தூர் கலவரம்.\nஇச்சம்பவத்தால் ராமநாதபுரம் முதுகுளத்தூர் பகுதிகளில் தேவேந்திர குல வேளாளர் சமுதாயத்திற்கும் மறவர் சமுதாயத்திற்கும் இடையே கடும் கலவரமும் தீ வைப்பு சம்பவங்களும் நடந்தன.\n\nSection::::நினைவு.\nஇம்மானுவேல் சேகரனார் நினைவாக இந்திய அஞ்சல் துறை அக்டோபர் 9 2010 அன்று அஞ்சல் தலை வெளியிட்டு கவுரவித்தது.\n\n\n"}
{"id": "50912", "url": "https://ta.wikipedia.org/wiki?curid=50912", "title": "பிரித்தானியாவின் இந்தியப் பேரரசு", "text": "பிரித்தானியாவின் இந்தியப் பேரரசு\n\nபிரித்தானியாவின் இந்தியப் பேரரசு என்பது 1858 முதல் 1947 ஆம் ஆண்டு வரை இந்திய துணைக் கண்டத்தில் நிலவிவந்த பிரித்தானிய ஆட்சியைக் குறிக்கும். அச்சமயம் இந்தியா என பொதுவாக அழைக்கப்பட்டாலும் ஐக்கிய இராச்சியத்தால் நேரடியாக ஆட்சி செய்யப்பட்ட இந்தியாவின் மாகாணங்கள் பிரித்தானிய முடிக்கு கீழ்பட்ட அரசர்களால் ஆட்சி செய்யப்பட்ட முடியாட்சிகள் என்பவற்றைக் கொண்டிருந்தது. 1876 ஆம் ஆண்டுக்குப் பின்னர் இது இந்தியப் பேரரசு என அழைக்கப்பட்டு அப்பெயரிலேயே கடவுச் சீட்டுகளும் வழங்கப்பட்டன.\n\nஆளும் முறை 1858 ஆண்டு பிரித்தானியக் கிழக்கிந்தியக் கம்பனி ஆட்சி முடிவுக்கு கொண்டுவரப்பட்டு விக்டோரியாவின் ஆட்சியின் போது பிரித்தானிய முடிக்கு மாற்றப்பட்டதோடு தொடங்கியது. (1876 ஆம் ஆண்டு விக்டோரியா தன்னை இந்தியாவின் பேரரசியாக பிரகடனப்படுத்திக் கொண்டார்.) இவ்வாட்சி 1947 ஆம் ஆண்டு இந்தியப் பிரிவினை வரை நீடித்தது.\nமேலும் இது இந்தியா என்ற பெயரில் உறுப்பு நாடுகளுள் ஒன்றாக 1900, 1920, 1928, 1932 மற்றும் 1936 ஆண்டுகளில் கோடைகால ஒலிம்பிக்ஸிலும் 1945 இல் சான் பிரான்சிஸ்கோவில் ஐக்கிய நாடுகள் சபையின் உறுப்பினராகவும் இணைந்தது.\n\nSection::::இந்தியத் துணைக்கண்டத்தை கைப்பற்றுதல்.\nபக்சார் சண்டை, பிளாசி சண்டை, வாலிகொண்டா போர், கர்நாடகப் போர்கள், ஆங்கிலேய-மராட்டியப் போர்கள், ஆங்கிலேய-சீக்கியப் போர்கள், ஆங்கிலோ - ஆப்கான் போர்கள் மற்றும் ஆங்கிலேய-பர்மியப் போர்கள் மூலம் பிரித்தானியக் கிழக்கிந்திய கம்பெனியும், பிரித்தானிய இந்தியாவின் ஆளுநர்களும் இந்தியத் துணைக்கண்டத்தின் தற்கால ஆப்கானித்தான், பாக்கித்தான், இந்தியா, வங்காளதேசம் இலங்கை மற்றும் பர்மா பகுதிகளை பிரித்தானியப் பேரரசின் காலனி நாடுகளாக அடிமைப்படுத்தினர்.\n\nஇந்தியத் துணைக்கண்டத்தின் செழிப்பான 13 மாகாணங்களை பிரித்தானியப் பேரரசால் நியமிக்கப்பட்ட வைஸ்ராயின் நேரடி ஆட்சியிலும், நிலவருவாய் வசூலிக்க இயலாத வளமற்ற, மலைப்பாங்கான பகுதிகளை ஆட்சி செய்ய, துணைப்படைத் திட்டம் மூலம் 562 சுதேச சமஸ்தானங்களின் மன்னர்களிடம் ஒப்படைக்கப்பட்டது. மேலும் அவகாசியிலிக் கொள்கையின் படி, பிரித்தானியாவின் இந்திய அரசு, வாரிசு அற்ற பல சுதேச சமஸ்தானங்களை தனது நேரடிக் கட்டுப்பாட்டில் எடுத்துக் கொண்டது.\n\nSection::::முக்கிய மாகாணங்கள்.\n20 ஆம் நூற்றாண்டின் போது பிரித்தானிய இந்தியா ஒரு ஆளுநர் அல்லது துணைநிலை ஆளுநர் மூலம் நிர்வகிக்கப்படும் எட்டு மாகாணங்களைக் கொண்டிருந்தது. 1907 ஆண்டு கணக்கின்படி மக்கள் தொகை அடிப்படையில் பின்வரும் மாகாணங்களை கொண்டிருந்தது. அவைகள்:\n\nவங்கப் பிரிவினைக்கு பின் (1905–1911) அசாம் மற்றும் கிழக்கு வங்க பகுதிகளை இணைத்து ஒரு துணை ஆளுநரின் ஆட்சியின் கீழ் ஒரு புதிய மாகாணம் உருவாக்கப்பட்டது. 1912ல் கிழக்கு மற்றும் மேற்கு வங்காளப் பகுதிகள் இணைந்து, பீகார், ஜார்கண்ட் மற்றும் ஒரிசா பகுதிகள் கொண்ட வங்காள மாகாணமாக மாறியது.\n\n"}
{"id": "50914", "url": "https://ta.wikipedia.org/wiki?curid=50914", "title": "லியோனீது பிரெசுனேவ்", "text": "லியோனீது பிரெசுனேவ்\n\nலியோனீது இலீச் பிரெசுனேவ் (\"Leonid Ilyich Brezhnev\" ; ,  – 10 நவம்பர் 1982) சோவியத்-உக்ரைனிய அரசியல்வாதி ஆவார். இவர் சோவியத் ஒன்றியப் பொதுவுடைமைக் கட்சியின் மத்திய குழுவின் பொதுச் செயலாளராக 1964 முதல் 1982 இல் இறக்கும் வரை பதவியில் இருந்து சோவியத் ஒன்றியத்தின் தலைமைப் பதவியை வகித்தவர்.\n\nSection::::வாழ்க்கைச் சுருக்கம்.\nசோவியத் உக்ரைனில் பிறந்தவர். குழந்தைப் பருவம் முதலே உள்நாட்டுப் போர், ரஷ்யப் புரட்சி, முதல் உலகப் போர் என்று மோதல்களைப் பார்த்தும் கேள்விப்பட்டும் வளர்ந்தவர். 15 வயதில் பள்ளிப் படிப்பை நிறுத்திவிட்டு வேலைக்குப் போனார். பகுதி நேரமாகப் பயின்று பட்டம் பெற்றார். சிறு சிறு அரசுப் பதவிகளை வகித்தார். சோவியத் தலைவர் ஸ்டாலினின் கொள்கைகளால் ஈர்க்கப்பட்டார். கம்யூனிச கட்சியில் இணைந்தார்.\n\n"}
{"id": "50919", "url": "https://ta.wikipedia.org/wiki?curid=50919", "title": "மாட்ட ஹரி", "text": "மாட்ட ஹரி\n\nமாட்ட ஹரி (\"Mata Hari\", இயற்பெயர்: மார்கரெத்தா கெர்த்துரூதா செல்லே, ஆகத்து 7, 1876 – அக்டோபர் 15, 1917), டச்சு நடன மாது. இவர் முதலாம் உலகப் போரில் செருமனியருக்கு உளவு பார்த்ததாகக் குற்றஞ்சாட்டப்பட்டு, பிரான்சிய இராணுவ நீதிமன்றத்தால் மரண தண்டனை விதிக்கப்பட்டு பாரிசுக்கு வெளியே சுட்டுக் கொல்லப்பட்டார்.\n\n\"மாட்ட ஹரி\" , என்றால் காலை நட்சத்திரம் என்று பொருள். ஜாவா தீவில் ஹவாய் நடனம் கற்ற இவர் பாரிசு நகரத்தில் கேபரே நடனக்காரி ஆனார். இந்த நடனம் பார்க்க வரும் பிரான்ஸ் படை ஆபீசரிடம் இரவெல்லாம் கூடி குலாவி ரகசியத்தை செருமனிக்கு சொல்லி வந்தார். இவர் அடையாள எண் H-21. இவர் பெரிய ரகசியம் எதையும் சொல்லவில்லை என்றாலும் பிரித்தானியர் இவரைப் பிடித்து எச்சரிக்கை செய்தனர். என்றாலும் படை அதிகாரிகளை வளைத்து போடுவதை நிறுத்தவில்லை. 1917 அக்டோபர் 15 இல் சுட்டு கொல்லப்பட்டார்.\n\nSection::::பிறப்பும் இளமை பருவமும்.\nமார்கரெத்தா ஆலந்தில் லியூவார்டன் என்ற நகரில் பிறந்தார். இவர் ஆடம் செல்லே என்ற தொப்பி வணிகருக்கும், ஆன்டி ஜெ என்பவருக்கும் 1876 ஆகத்து 7 இல் பிறந்தார். இவருடைய தாயார் மார்கரெத்தா 15 வயது இருக்கும் போதே இறந்தார். எனவே இவரும், இவர் உடன் பிறந்தவர்களும் சொந்தங்களை நாடி பிரிந்து செல்ல நேரிட்டது. 1895 களில் செய்தித்தாளில் வந்த மணமகன் தேவையைக் கண்டு அவருக்கு வயது 40 என்றாலும் மணக்க சம்மதம் தெரிவித்து அசத்தலான போட்டோவை அனுப்பினார். 19 வயது மார்க்ரெட்.\n\nSection::::திருமண வாழ்கையும் மணமுறிவும்.\nஇவர் 18 வயதில் மெக்லியோட் என்ற , ஸ்காட்லாந்தை சேர்ந்த ,டச்சு படைதலைவரை 1895 ஜூலை 11 இல் மணம் புரிந்தார் .திருமணத்திற்கு பின் அழகிய வீட்டில் வசித்தார்.இந்நிலையில்ஜாவா தீவுக்கு மாற்றம் செய்யப்பட்ட நிலையில் . கணவருடன் சென்றார் ஒன்பது வருட தாம்பத்தியத்தில் கணவர் குடிகாரன் ஆகி விட , பிற ஆடவர்களுடன் கூடி மகிழ்ந்தார் .இவர்களுக்கு ஒரு பையனும் ,பெண்ணும் பிறந்தனர், \n1899 இல் பையன் மூன்று வயதில் விஷமிட்டு கொல்லப்பட்டான் . 1900 களில் மகளை தன் பொறுப்பில் தூக்கி கொண்டு கணவன் ஓடிவிட்டான் இவ்வாறாக தாம்பத்தியம் முடிவுக்கு வந்தது .ஆனால் மணவிலக்கு பெற்றுக்கொண்டு ஜாவாவிலிருந்து ஹாலந்து திரும்பினார் . 1903 ஆம் ஆண்டு பாரிஸ் வந்தடைந்தார் .அங்கே நடனம் ,மற்றும் மாடலிங் வேலை செய்தார் . சுமார் 9 வருடங்களில் அவருடைய புகழ் பாரிஸ்,பெர்லின் ,வியன்னா ,ரோம் ,லண்டன் முழுவதும் பரவியி ருந்தது . செக்ஸ் மற்றும் நிர்வாண நடனமே இப் புகழுக்கு காரணம் .\n\nSection::::புனைகதை.\nதான் இந்தியாவில் மலபாரில் பிறந்ததாகவும் ,தாயார் ஒரு நடனக்காரி- தாசி என்றும் ,தன்னை பெற்று விட்டு பிரசவத்தில் இறந்து போய் விட்டதாய் கதை கட்டினார். மேலும் தான் சிவன் கோவிலில் வளர்ந்ததாக புளுகினார் .தன் பெயர் மட ஹரி என்றும் , இதன் பொருள் தாயை கொன்றவர் என்றும் கதை கட்டினார் .\n\nSection::::பாரிசில் ஆடம்பர வாழ்கை.\n1905 இல் ஓரியண்டல் நடனங்கள் புளித்து போயின .அப்போது மட ஹரி செக்ஸ் நடனங்களை ,இந்திய கலாச்சாரம் மற்றும் இந்து மத சாயலில் \nவிரசமான நடனத்தை ஆடி பார்வையாளர்களை கவர்ந்தார் .மட ஹரி மேடையில் வெள்ளை குதிரையில் 90 சதவீத நிர்வாணத்தில் தோன்றுவார். மூடப்படாத பின்புறமும் , பிரா அணியாத நட்டு போன்ற ஆபரணத்தை மார்பிலும் , கால்களின் இடைப்பகுதி துருத்தி இருக்குமாறு தோன்றுவார்.\nஎன்றாலும் இந்த கவர்ச்சி சில வருடங்களில் ,இளம் பெண்கள் வருகையால் தடையுற்றது .அதன் பின்னரே உளவாளி ஆகி நிறைய சம்பாதிக்கும் ஆசை வந்தது .\n\nSection::::பிரான்ஸ் உளவாளி.\n1916 வயது 40 இல் 21 வயது ருஷ்ய படை அதிகாரி விளாமித்தீர் டே மஸ்லோவை காதலித்தார் .அவர் படையின் முன்னணியில் \nபோரிடுகையில் ஒரு கண்ணை இழந்தார் .எனவே ஏற்கனவே பழக்கமான ஜார்ஜ் லடோக்ஸ் மூலமாக நடன வேலையோடு உளவு வேலையையும் \nசெய்ய பிரான்ஸ் அரசாங்கத்தால் நியமிக்கப்பட்டாள். மட ஹரி ஜெர்மன் படை தலைவர்களை வளைத்து அவர்களிடம் இருந்து தகவல்களை பிரான்சிற்கு தெரியப்படுத்த நியமிக்கப்பட்டார் .மாறாக பிரெஞ்சு ரகசியங்களை ஜெர்மனிக்கு கசியவிட்டது தெரிய வந்தது . ஆனால் உண்மையில் இவர் ஜெர்மனிக்கு தான் விசுவாசமாக இருந்து பிரான்சுக்கு தவறான தகவல் கொடுத்தார்.\n\nSection::::விசாரணையும் தீர்ப்பும்.\nசெயின்ட் லசர் ஜெயிலில் அடைக்கப்பட்டு விசாரிக்கப்பட்டனர் .படைத்தலைவர் பியரி போச்சார் டான் விசாரித்தார் .இவர் பாரிஸ் வாழ்கை நன்கு அலசப்பட்டது .இறுதியாக ஜெர்மனியில் இருந்து 20000 மார்க் பெற்றதை ஒப்புக்கொண்டாலும் ,அவை களவு போன பொருளுக்கு கிடைத்த நஷ்ட ஈடு என்றும் , தான் உளவாளி அல்ல ,வெறும் டான்சர் தான் என்று கூறியதை எவரும் ஒப்புக்கொள்ளவில்லை . மட ஹரி பெற்ற பணம் அனைத்தும் ஜெர்மன் எம்பசியால் தரப்பட்டவை என்றும் ,செக்ஸ் சேவைக்கு தரப்பட்டதாகவோ இதை ஏற்றுக்கொள்ளமுடியாது என்று அரசாங்க தரப்பு வாதிட்டது . இவ்வாறு 45 நிமிடத்துக்குள் விசாரணை முடிவுற்றது . என்றாலும் இந்த குற்றத்தை இறுதி வரை ஒப்புக்கொள்ள மறுத்து விட்டார்\n\nSection::::இறப்பு.\n1917 அக்டோபர் 15 .மட ஹரி நீலநிற கோட் , மற்றும் மும்முனை தொப்பி அணிந்திருந்தார் .மரண இடத்திற்கு ஒரு மந்திரியும் இரண்டு கன்னியாஸ்திரிகளுடன் வந்திருந்தார் .இவர்கள் மரண ஜெபம் ஜெபித்து முடித்தவுடன் மரண இடத்திற்கு சென்றார் . அவர் ஒரு எல்லைகல்லில் இறுக கட்டப்பட்டார். அவர்பி ன்னர் சுட்டுக்கொள்பவர்க்கு நன்றி சொல்லும் விதமாக பறக்கும் முத்தத்தை விடுத்தார் .இருவர் அவரை சுட்டனர் .அவர் தலை தொங்கியது.\n\nநியூயார்க் டைம்ஸ் இவரைப்பற்றிய செய்தியை நான்கு பத்திகளில் வெளியிட்டது . இவருடைய கதை ஆர்வமாய் எல்லோராலும் விவாதிக்கப்பட்டது .மேலும் 1931 இல் மட ஹரி என்ற திரைப்படத்தில்கிரேடோ கார்போ கதாநாயகியாக நடித்தார்\n\n"}
{"id": "50921", "url": "https://ta.wikipedia.org/wiki?curid=50921", "title": "வெட்டி", "text": "வெட்டி\n\nவெட்டிவேர் (\"Chrysopogon zizanioides\") என்பது புல் வகையைச் சேர்ந்த ஒரு தாவரம். இந்தியாவைத் தாயகமாகக் கொண்டது. இப்புல் ஒன்றரை மீட்டர் உயரம் வரை வளரக்கூடியது. உயரமான தண்டையும் நீண்ட தாள்களையும் கொண்டிருக்கும். இதன் பூக்கள் பழுப்பு கலந்த ஊதா நிறத்தில் இருக்கும். இதன் வேர் இரண்டில் இருந்து நான்கு மீட்டர் ஆழம் வரை செல்லக் கூடியது. \"விலாமிச்சை வேர்\" என்று அறியப்படும் \"வெட்டி வேர்\"ஒரு பாதுக்கப்பட வேண்டிய அபூர்வ தாவரமான இது 1689 வாக்கில் பூக்கும் நிலையை முடித்துக்கொண்டது. ஐத்தி, இந்தியா, சாவா ஆகிய நாடுகளில் இது பரவலாக வளர்க்கப்படுகிறது.\n\nSection::::பெயர்கள்.\nவிழல்வேர், விரணம், இருவேலி, குருவேர் போன்ற வேறு பெயர்களை இது உடையது. புல்லுக்கும் வேருக்கும் இடைப்பட்ட பகுதியை வெட்டி எடுத்து பயிரிடப் பயன்படுவதால் ‘வெட்டிவேர்’ எனப் பெயரும், ஆற்றின் இருகரைகளிலும் வேலியாக அமைந்து மண் அரிப்பைத் தடுப்பதற்காகப் பயன்பட்டதால் ‘இருவேலி’ எனும் பெயர் ஏற்பட்டிருக்கலாம். \nSection::::பயன்கள்.\nஇதன் வேர் மண்ணரிப்பைத் தடுக்க உதவுகிறது. வெட்டி வேர் நறுமண எண்ணெய்கள் செய்யவும், தெற்காசியா, தென்கிழக்கு ஆசியா ஆகிய பகுதிகளில் மருந்துப் பொருளாகவும் பயன்படுகிறது.\n\n"}
{"id": "50922", "url": "https://ta.wikipedia.org/wiki?curid=50922", "title": "அங்கவை சங்கவை", "text": "அங்கவை சங்கவை\n\nஅங்கவை சங்கவை ஆகியோர் சங்க காலத்தில் வாழ்ந்த இரு சகோதிரிகள் ஆவர். இவர்கள் பற்றிய குறிப்புகள் சங்க இலக்கியமான புறநாறுற்றில் கிடைக்கிறது.\n\nஇவர்கள் \"முல்லைக்குத் தேர் தந்த பாரி வள்ளலின் பெண்கள்தான் அங்கவை, சங்கவை. மாட மாளிகையில் வாழ்ந்த இவர்கள் தங்கள் தந்தையை இழந்து தவித்த போது அடைக்கலம் தந்து மணமுடித்து வைத்தவர் வள்ளல் பாரியின் நண்பரான புலவர் கபிலர்.\" என்றும் கூறப்படுகிறது.\n\nSection::::சிவாஜியில் கேலி.\nரஜனிகாந்தின் சிவாஜி படத்தில் அங்கவை சங்கவை என்ற இரு கதாப்பாத்திரங்கள் கேலிப்படுத்தப்பட்டது குறித்த தமிழ் அறிஞர்கள் பலர் கண்டனம் தெரிவித்தார்கள். இந்த படத்தில் கறுப்புச்சாயம் பூசப்பட்ட, வரம் தேடும் பெண்களாக சித்தரிக்கப்படிருந்தனர். தமிழ் பெண் ஒருவரை விரும்பும் காதாநாயப் பாத்திரம் இந்த பெண்களை கிண்டல் செய்வதாக காட்சிகள் அமைந்திருந்தன.\n\n\n"}
{"id": "50925", "url": "https://ta.wikipedia.org/wiki?curid=50925", "title": "ஜெனீவா", "text": "ஜெனீவா\n\nஜெனீவா (\"Geneva\") மக்கள் தொகையின் படி சுவிட்சர்லாந்து நாட்டின் இரண்டாம் மிகப்பெரிய நகரமாகும். சுவிட்சர்லாந்தின் பிரெஞ்சு பேசும் பகுதியின் மிகப்பெரிய நகரம் ஆகும். ஜெனீவா ஏரியிலிருந்து ரோன் ஆறு பாய்கிற இடத்தில் அமைந்த இந்நகரத்தில் 186,825 மக்கள் வசிக்கின்றனர். ஐக்கிய நாடுகள், செஞ்சிலுவை போன்ற பன்னாட்டு அமைப்புகளின் தளங்கள் இங்கு அமைந்துள்ளன. ஜெனீவாவில் பெரும் ஹாட்ரான் மோதுவியும் அமைந்துள்ளது. \nசெஞ்சிலுவைச் சங்கத்தின் தலைமையிடம் இந்நகரத்தில் அமைந்துள்ளது.\n\nSection::::கல்வி.\nஜெனீவா பல்கலைக்கழகம், ஜோன் கால்வின் என்பவரால் 1559ஆம் ஆண்டு நிறுவப்பட்டது. சுமார் 13000 மாணவர்கள் படிக்கும் இப்பல்கலைக்கழகம் ஐரோப்பாவில் உள்ள சிறந்த பல்கலைகழகங்களுள் ஒன்றாகும்.\n\nSection::::உலக அமைப்புகள்.\nஐ. நா. சபையின் தலைமைச்செயலகம் இங்குள்ளது. ஐ. நா. சபையின் பல்வேறு பிரிவுகளின் செயலகங்களும் இங்கேயே உள்ளன. \n\nவேறு குறிப்பிடத்தக்க அமைப்புகள்: \n\nSection::::ஜெனீவாவின் புகழ்.\nSection::::இசை.\nபல்வேறு பாடகர்கள் ஜெனீவாவை பற்றி பாடியுள்ளார்கள். மரியா கார்ரி, வான் மேரிசன் ஆகியோர் குறிப்பிடத்தக்கவர்கள்.\n\nSection::::மக்கள் தொகை.\nபின்வரும் பட்டியல் ஜெனீவாவின் மக்கள் தொகையினை காட்டுகிறது:\n\n"}
{"id": "50927", "url": "https://ta.wikipedia.org/wiki?curid=50927", "title": "பால் கிரக்மேன்", "text": "பால் கிரக்மேன்\n\nபால் கிரக்மேன் (\"Paul Krugman\", பிறப்பு: பெப்ரவரி 28, 1953) அமெரிக்க பொருளியல் நிபுணரும், ஆசிரியரும், பத்தி எழுத்தாளரும், அறிஞரும் ஆவார். இவர் 2008 ஆண்டு பொருளாதாரத்துக்கான நோபல் நினைவு பரிசு பெற்றவராவார். புது வணிக தேற்றத்தில் இவருடைய பங்களிப்புக்காக இப்பரிசு இவருக்கு வழங்கப்பட்டது. \nதற்போது பிரின்ஸ்டன் பல்கலைக்கழகத்தில் பொருளாதாரம் & பன்னாட்டு இயல் ஆசிரியராக பணியாற்றி வருகிறார், 2000 லிருந்து வாரமிருமுறை தி நியுயார்க் டைம்ஸ் நாளிதழில் பத்தி எழுதி வருகிறார்.\n\nSection::::வாழ்க்கை வரலாறு‍.\nயேல் பல்கலைகழகத்தில் பொருளாதாரத்தில் இளங்கலை பட்டமும், எம்.ஐ.டி. (Massachusetts Institute of Technology)யில் முனைவர் பட்டமும் பெற்றவர். 1999-ம் ஆண்டு முதல் நியூயார்க் டைம்ஸ் இதழில் பொருளாதார கட்டுரைகளை எழுதிவருகிறார். ஸ்டான்போர்ட், எம்.ஐ.டி., லண்டன் ஸ்கூல் ஆஃப் எகனாமிக்ஸ், கலிபோர்னியா பல்கலைக்கழகம் உள்ளிட்ட உலகின் முக்கியமான பல்கலைக்கழகங்களில் பொருளாதார பாடம் எடுத்துள்ளார். 20 புத்தகங்கள், 200க்கும் மேற்பட்ட கட்டுரைகள் என பொருளாதாரம் குறித்து தொடர்ந்து எழுதி வருகிறார்.\n\n"}
{"id": "50935", "url": "https://ta.wikipedia.org/wiki?curid=50935", "title": "இந்திய ஒன்றியம்", "text": "இந்திய ஒன்றியம்\n\nஇந்திய ஒன்றியம் அல்லது இந்திய ஐக்கியம் (இந்தியன் யூனியன், \"Indian Union\") அல்லது இந்திய மேலாட்சி அரசு (இந்திய டொமினியன், \"Dominion of India\") ஆகஸ்ட் 15 1947க்கும் ஜனவரி 26 1950க்கும் இடையில் நிலவிய ஒரு கட்டற்ற நாடாகும். ஐக்கிய இராச்சியத்தின் பாராளுமன்றத்தில் நிறைவேற்றப்பட்ட 1947 ஆம் ஆண்டின் இந்திய விடுதலைச் சட்டத்தின் படி உருவாக்கப்பட்ட கட்டற்ற இரண்டு மேலாட்சி அரசுகளில் இந்திய ஒன்றியம் ஒன்றாகும். இதன் நாட்டுத் தலைவராக ஐக்கிய இராச்சியத்தின் வேந்தரான ஆறாம் ஜார்ஜ் இருந்தார். அரசுத் தலைவராக இந்தியாவின் தலைமை ஆளுனரும் (கவர்னர் ஜெனரல்), பிரதமரும் இருந்தனர். இந்திய அரசியலமைப்புச் சட்டம் இயற்றி நடைமுறைக்குக் கொண்டுவரப்படும் வரை இந்திய ஒன்றியம் நடைமுறையில் இருந்தது. புதிய அரசியலமைப்பின் படி ஜனவரி 26, 1950 ஆம் நாள் இந்தியக் குடியரசு அமைக்கப்பட்டதைத் தொடர்ந்து இந்திய ஒன்றியம் கலைக்கப்பட்டது.\n\nSection::::சட்டத்துறைப் பயன்பாடு.\nஇந்திய அரசிலமைப்பின் 300வது பிரிவில் ”இந்திய அரசின் மீது வழக்குத் தொடுப்போர் இந்திய ஒன்றியம் என்ற பெயரைப் பயன்படுத்தலாம், அரசும் இப்பெயரைக் கொண்டு வழக்கு தொடுக்கலாம்” என்று கூறப்பட்டுள்ளது. இதனால் \nஇந்தியக் குடியரசின் நீதிமன்றங்களில் “இந்திய ஒன்றியம்” / ”இந்தியன் யூனியன்” என்ற பெயர் இந்திய அரசினைக் குறிக்க பயன்படுத்தப்படுகிறது. (எ.கா. எஸ். ஆர். பொம்மை எதிர் இந்தியன் யூனியன்)\n"}
{"id": "50941", "url": "https://ta.wikipedia.org/wiki?curid=50941", "title": "திருநெல்வேலித் தமிழ்", "text": "திருநெல்வேலித் தமிழ்\n\nதிருநெல்வேலித் தமிழ் (\"Tirunelveli Tamil\") அல்லது நெல்லை தமிழ் (\"Nellai Tamil\") என்பது \"தென்பாண்டி சீமை\" என்றும் அழைக்கப்படும் திருநெல்வேலி, தூத்துக்குடி, விருதுநகர் மாவட்டங்களிலும், பிற தென்தமிழக மாவட்டங்களிலும் பேசப்படும் வட்டார வழக்கு மொழியாகும்.\n\nதமிழ் மொழி பொதிகை மலையில் பிறந்தது என இந்து புராணங்கள், இதிகாசங்களில் கூறப்படுகின்றன. அந்தப் பொதிகை மலைத் தமிழே நெல்லைத் தமிழாகும். எனவே நெல்லை தமிழ், தமிழின் துவக்கநிலை மற்றும் தமிழ் மொழியின் தூய வடிவமாகும். \n\nஎடுத்துக்காட்டாக சில வார்த்தைகள், கீழே கொடுக்கப்பட்டுள்ளது:\n\n"}
{"id": "50945", "url": "https://ta.wikipedia.org/wiki?curid=50945", "title": "பனி ஊதி", "text": "பனி ஊதி\n\nபனி ஊதி என்பது பனியை ஒரு இடத்தில் இருந்து அகற்றுவதற்கு பயன்படும் இயந்திரம் ஆகும். \n\nSection::::போக்குவரத்தை இலகுவாக்க.\nபொதுவாக நடைபாதை, வாகனபாதை போன்ற இடங்களில் இருந்து மக்களின் போக்குவரத்தை இலகுவாக்க இந்த இயந்திரம் பயன்படுகிறது. \n\nவீடுகளில் பயன்படும் சிறியரக இயந்திரங்களில் இருந்து பெரும் வீதிகளில் பயன்படும் பெரிய இயந்திரங்களும் உண்டும். \n"}
{"id": "50950", "url": "https://ta.wikipedia.org/wiki?curid=50950", "title": "புல் அறுப்பி", "text": "புல் அறுப்பி\n\nபுல் அறு பொறி (சுருக்கமாக புல் அறுப்பி) அல்லது புல் வெட்டி என்பது தரையில் இருக்கும் புற்களை அறுக்க பயன்படும் ஒரு கருவி ஆகும். இதில் கூர்மையான மெல்லிய தகடுகள் வேகமாக சுழரும். இதற்கான சக்தியை மின்கலம் வழங்கும். \n\nதற்போது தானியங்கி புல் அறுப்பிகளும் உண்டு.\n"}
{"id": "50954", "url": "https://ta.wikipedia.org/wiki?curid=50954", "title": "அரவிந்த் அடிகா", "text": "அரவிந்த் அடிகா\n\nஅரவிந்த் அடிகா (பிறப்பு: அக்டோபர் 23, 1974) இந்திய ஆஸ்திரேலிய எழுத்தாளர் மற்றும் பத்திரிக்கையாளர் ஆவார். இவர் எழுதிய \"தி ஒயிட் டைகர்\" என்னும் புதினத்திற்கு 2008 ஆம் ஆண்டு மேன் புக்கர் பரிசுப் பெற்றார்.\n\nSection::::பிறப்பு.\nஅரவிந்த் அடிகா, அக்டோபர் 23, 1974 ஆம் ஆண்டு டாக்டர் கே. மாதவா அடிகாவுக்கும், உஷா அடிகாவுக்கும் மகனாக சென்னையில் பிறந்தார்.\n\nSection::::ஆரம்ப வாழ்க்கை.\nஅவர் தனது பள்ளிப்படிப்பை, மங்களூரிலுள்ள கனரா உயர்நிலைப்பள்ளி மற்றும் புனித ஆலோய்சியஸ் உயர்நிலைப்பள்ளியிலும் முடித்தார். அவர் 1990ல் நடந்த பத்தாம் வகுப்பு பொதுத்தேர்வில் மாநிலத்திலேயே முதல் மாணவனாகவும், இவருடைய மூத்த சகோதரன் ஆனந்த் அடிகா இரண்டாவது மாணவனாகவும் தேர்ச்சிப் பெற்றனர். பின்பு இவரது குடும்பம் ஆஸ்திரேலியாவில் உள்ள சிட்னிக்கு குடிபெயர்ந்ததால், தன்னுடைய படிப்பை ஜேம்ஸ் ரூசே வேளாண் உயர்நிலைப்பள்ளியில் தொடங்கினார். பின்னர் நியூயார்க்கிலுள்ள கொலம்பியா பல்கலைக்கழகத்தில் ஆங்கில இலக்கியம் படித்தார். 1997 ஆம் ஆண்டு தனது பட்டப்படிப்பை முடித்த அவர், ஆக்சுபோர்ட்டில் உள்ள மாக்டலன் கல்லூரியில் கல்விக்கற்றார்.\n\nSection::::பணிகள்.\nபொருளாதாரம் பத்திரிக்கைகளில் செய்தியாளராக வாழ்க்கையை தொடங்கிய இவர், ‘பைனான்சியல் டைம்ஸ்’, ‘மணி’, ‘வால் ஸ்ட்ரீட் ஜெர்னல்’ ஆகிய பத்திரிக்கைகளிலும் செய்தியாளராக பணியாற்றினார். மூன்று ஆண்டுகள் தென் ஆசிய நிருபராகப் பணியாற்றிய அவர் பின்னர், டைம் பத்திரிக்கையில் இந்திய செய்தியாளராகவும் பணியாற்றியுள்ளார். பிறகு டைம்ஸ் பத்திரிக்கையில் பாதிநேரமே வேலைபார்த்த இவர், தன்னுடைய ஓய்வு நேரத்தில் தன் முதல் இலக்கிய நாவலான “தி ஒயிட் டைகர்” என்னும் புதினத்தை எழுதினார். இந்த புதினத்திற்கு, பிரிட்டனின் புகழ்பெற்ற இலக்கிய விருதான “மேன் புக்கர் விருது” 2008 ஆம் ஆண்டு பெற்றார். அதன் பின்னர் பல புத்தகங்களை அவர் எழுதியுள்ளார். அதுமட்டுமல்லாமல், தன்னை உருவாக்கிய புனித ஆலோய்சியஸ் கல்லூரிக்கு நன்றியின் அடையாளமாக தனக்கு கிடைத்த பரிசின் மொத்தத்தொகையில் ஒரு பகுதியை வழங்கினார். இந்த தொகை “ஆலோய்சியன் ஆண்கள் இல்லத்தில்” ஏழ்மையில் வாடும் குழந்தைகளுக்கு உதவித்தொகை வழங்குவதற்கு பயன்படுத்தப்பட்டு வருகிறது.\n\nSection::::தி ஒயிட் டைகர் நாவலின் கருத்து.\nஒரு கிராமத்தில் பிறந்து ஏழ்மையில் வளர்ந்து சற்று படிப்பறிவு இல்லாத ஒருவனின் மனப்பான்மையையும், கண்ணோட்டத்தையும் பிறகு நாகரிக உலகில் அவனுடைய வளர்ச்சியையும் கருவாகக் கொண்டுள்ளது. அதை கோபம், கனவு, நகைச்சுவை கலந்து மிக அழகிய நடையில் அளித்துள்ளார். அதுமட்டுமல்லாமல், இந்தியாவின் சமீபத்திய பொருளாதார வளர்ச்சியில் ஏழைகளின் நிலையையும் மனம் வறுட விவரித்துள்ளார். தொகுத்து எழுதப்பட்ட இந்த நாவல், இந்தியாவில் 2,50,000 பிரதிகளுக்கும் மேல் விற்பனை செய்யப்பட்டுள்ளது.\n\nSection::::பங்களிப்புகள்.\nஇவர் நாவல்கள் மற்றும் சிறுகதைகள் எழுதுவதிலும் சிறப்புப் பெற்று விளங்குகிறார்.\n"}
{"id": "50960", "url": "https://ta.wikipedia.org/wiki?curid=50960", "title": "லியாகத் அலி கான்", "text": "லியாகத் அலி கான்\n\nலியாகத் அலி கான் (\"Liaquat Ali Khan\", உருது: لیاقت علی خان, அக்டோபர் 2, 1896 - அக்டோபர் 16, 1951) பாகிஸ்தானின் அரசியல்வாதியும், விடுதலையடைந்த பாகிஸ்தானின் முதலாவது பிரதமரும் பாதுகாப்பு அமைச்சரும் ஆவார். முஸ்லிம் லீக் கட்சியின் உறுப்பினராக இருந்து அரசியலுக்கு வந்தவர். இந்தியப் பிரிவினைக்கும், பாகிஸ்தானின் தோற்றத்திற்கும் இவரின் பங்களிப்பு முக்கியமானது. 1947 ஆம் ஆண்டில் பாகிஸ்தானின் பிரதமராகத் தெரிவான இவர் அக்டோபர் 1951 இல் படுகொலை செய்யப்படும் வரையில் அப்பதவியில் இருந்தார். பாகிஸ்தானின் தந்தை எனப் போற்றப்படும் முகமது அலி ஜின்னாவின் வலதுகரமாகத் திகழ்ந்தவர் லியாகத் அலி கான்.\n\nலண்டன் ஒக்ஸ்போர்ட் பல்கலைக்கழகப் பட்டதாரியான லியாகத் 1930களில் முஸ்லிம் லீக் கட்சியில் இணைந்தார். ஜின்னாவை இந்தியாவுக்குத் திருப்பி வரவழைத்ததில் இவர் பெரும் பங்காற்றியிருந்தார். இந்திய முஸ்லிம்களுக்கு தனிநாடு கோரும் ஜின்னாவின் இயக்கத்திற்கு பெரும் ஆதாரவளித்தார். 1947 ஆம் ஆண்டில் பிரித்தானிய இந்தியா தற்போதைய இந்தியா மற்றும் பாகிஸ்தான் என இரண்டாகப் பிரிந்தது.\n\nபாகிஸ்தானின் ஆரம்ப காலத்தில் அதன் வளர்ச்சிக்கு பிரதமர் பதவியிலிருந்த லியாகத் பெரும் பங்காற்றினார். பிரிவினைக்குப் பின்னர் காஷ்மீர் தொடர்பாக இரண்டு நாடுகளுக்கும் இடையில் பிரச்சினை ஆரம்பமானது. இந்தியப் பிரதமர் ஜவகர்லால் நேருவுடன் பேச்சுவார்த்தைகளை நடத்தி இப்பிரச்சினையை ஐக்கிய நாடுகள் வரை எடுத்துச் சென்றார். இவரது பதவிக்காலத்தில் ஐக்கிய இராச்சியத்துடனும், ஐக்கிய அமெரிக்காவுடனும் சுமுகமான உறவுகளைப் பேணினார். பாகிஸ்தானின் விடுதலையை அடுத்து உள்நாட்டில் பல அரசியல் குழப்பநிலை நிலவியது. இவரது அரசுக்கெதிராக மேற்கொள்லப்பட்ட இராணுவப் புரட்சி முறியடிக்கப்பட்டது.\n\nSection::::படுகொலை.\n1951, அக்டோபர் 16 ஆம் நாளன்று, ராவல்பிண்டியில் முஸ்லிம் லீக் கட்சியின் கூட்டத்தில் முக்கிய கொள்கை உரையொன்றை ஆற்றுவதற்கு லியாகத் வருகை தந்திருந்தார். அப்போது 15 யார் தூரத்தில் இருந்த பார்வையாளர்களில் ஒருவன் லியாகத்தை நோக்கி இரு முறை சுட்டுப் படுகாயப்படுத்தினான். காவற்துறையினர் கொலையாளியை உடனேயே சுட்டுக் கொன்றனர். லியாகத் மருத்துவமனைக்கு எடுத்துச் செல்லப்பட்டு சிறிது நேரத்தில் இறந்தார். கொலையாளி ஆப்கானிஸ்தானைச் சேர்ந்த பஷ்தூன் இனத்தவனான \"சாட் அக்பர்\" என அடையாளம் காணப்பட்டான். கொலைக்கான முழுமையான காரணம் என்றுமே வெளிவரவில்லை. பஷ்தூன் பகுதியைப் பாகிஸ்தானுடன் இணைக்க லியாகத் பெரிதும் பாடுபட்டார். இது குறித்து ஒரு முக்கிய அறிவிப்பை இக்கூட்டத்தில் வெளியிடவிருப்பதாக வதந்திகள் உலாவின. இதனாலேயே சாட் அக்பர் இவரைக் கொலை செய்ய முனைந்திருக்கலாம் எனக் கருதப்படுகிறது.\n\n"}
{"id": "50961", "url": "https://ta.wikipedia.org/wiki?curid=50961", "title": "உலக உணவு நாள்", "text": "உலக உணவு நாள்\n\nஉலக உணவு நாள் (\"World Food Day\") ஆண்டு தோறும் அக்டோபர் 16 ஆம் நாளன்று உலக நாடுகளில் கொண்டாடப்படுகிறது. 1945 ஆம் ஆண்டில் இதே நாளில் ஐக்கிய நாடுகள் நிறுவனத்தின் ஐக்கிய நாடுகளின் உணவு மற்றும் வேளாண்மை அமைப்பு ஆரம்பிக்கப்பட்டதை நினைவு கூர ஐநா இந்நாளைச் சிறப்பு நாளாக அறிவித்தது. நவம்பர் 1979 ஆம் ஆண்டில் இவ்வமைப்பின் 20வது பொது மாநாட்டில் இதற்கான அறிவிப்பு வெளியிடப்பட்டது. ஹங்கேரியின் முன்னாள் வெளிநாட்டமைச்சர் பால் ரொமானி என்பவரின் முன்முயற்சியினால் இத்தீர்மானம் ஏகமனதாக ஏற்கப்பட்டு தற்போது 150ற்கும் அதிகமான நாடுகளில் இந்நாள் கொண்டாடப்படுகிறது.\n\n2008 ஆம் ஆண்டிற்கான உலக உணவு நாளின் கருப்பொருள் \"உலக உணவுப் பாதுகாப்பு: காலநிலை மாற்றம் மற்றும் உயிரியல் ஆற்றலுக்கான சவால்கள்\" என்பதாகும். \n\n"}
{"id": "50967", "url": "https://ta.wikipedia.org/wiki?curid=50967", "title": "சுருங்குறித்தொடர்", "text": "சுருங்குறித்தொடர்\n\nசுருங்குறித்தொடர் என்பது எழுத்து அல்லது குறியீட்டுத் தொடர்களில் தேவையான சில தோரணங்களை எளிதாகப் பகுப்பாய்வு செய்ய உதவும் ஒரு நிரலாக்கக் கூறு ஆகும். கருத்தியல் கணிமையிலும் சுருங்குத்தொடர்கள் ஒரு மொழியை விபரிக்க பயன்படுகின்றன. எ.கா [0-9] அனைத்து இலக்கங்களுக்கான சுருங்குறித்தொடர் ஆகும். பெர்ள் நிரலாக்க மொழியில் சுருங்குறித்தொடர்கள் ஒரு முதன்மையான பங்கு வகிக்கிறது.\n\n"}
{"id": "50981", "url": "https://ta.wikipedia.org/wiki?curid=50981", "title": "விதிவிலக்கை கையாளுதல்", "text": "விதிவிலக்கை கையாளுதல்\n\nவிதிவிலக்கை கையாளுத்தல் என்பது வழமையான இயக்கத்தில் இருந்து ஒரு விதிவிலக்கான நிகழ்வு இடம்பெறும் பொழுது அதை கையாளும் முறை பற்றிய ஒரு நிரலாக்க கட்டு (construct) அல்லது வன்பொருள் செயலமைப்பு ஆகும். விதிவிலக்கு நிகழும் பொழுது அதற்கு முன்னைய நிலை பேணப்பட்டு, விதிவிலக்கை கையாளும் கட்டளைகளுக்கு நிரலோ மின்சுற்றோ செல்லும். \n"}
{"id": "50982", "url": "https://ta.wikipedia.org/wiki?curid=50982", "title": "அதிர்ச்சி (மருத்துவம்)", "text": "அதிர்ச்சி (மருத்துவம்)\n\nஅதிர்ச்சி () அல்லது குருதிச்சுற்றோட்ட அதிர்ச்சி (Circulatory shock) என்பது குறைவான குருதிச்சுற்றோட்டத்தின் காரணத்தால் உயிரணுக்களின் அல்லது இழையங்களின் சுவாசத்துக்குத் (கலச்சுவாசம்) தேவையான பற்றுப்பொருள் போதியளவில் கிடைக்காமையால் ஏற்படும் உயிர்வாழ்வுக்கு அச்சமூட்டக்கூடிய மருத்துவ அவசர நிலைமைகளில் ஒன்றாகும். இதன் ஆரம்ப நிலையில் உடலுறுப்புக்களின் உயிரணுக்களுக்கு ஒட்சிசன் கலந்துள்ள குருதி போதியளவு கிடைப்பதில்லை.\n\nகுருதிச்சுற்றோட்ட அதிர்ச்சி என அழைக்கப்படும் அதிர்ச்சியை உளத்துடன் தொடர்புபட்டு உணர்வெழுச்சியால் உண்டாகும் அதிர்ச்சியென நினைத்துக் குழம்புதலைத் தவிர்த்தல் வேண்டும், இவை நேரிடையாக ஒன்றுக்கொன்று தொடர்பு அற்றவை. குருதிச்சுற்றோட்ட அதிர்ச்சி உயிர்த் தீங்கு விளைவிக்கும் மருத்துவ அவசர நிலைமைகளுள் ஒன்றாகும். அதிர்ச்சி பல்வேறு ஈற்று விளைவுகளை உண்டாக்கலாம். எடுத்துக்காட்டாக, குருதி உயிர்வளிக் குறைவு, இதய நிறுத்தம் என்பன அடங்கும்.\n\nபொதுவான அதிர்ச்சியின் அறிகுறிகளாக தாழ் குருதியழுத்தம், உயர் இதயத்துடிப்பு, உடல் உறுப்புகளுக்கு போதியளவு குருதி கிடைக்காமையால் ஏற்படக்கூடிய அறிகுறிகள் (எ.கா: சிறுநீரகத்துக்கு குருதி வழங்கல் குறைவதால் குறைவான சிறுநீர் வெளியேற்றம்) போன்றவை உருவாகலாம். குருதியழுத்தத்தை மட்டும் வைத்து அதிர்ச்சியைக் கணிப்பிடலாகாது, ஏனெனில் குருதிச்சுற்றோட்ட அதிர்ச்சி உடையவருக்கு சிலவேளைகளில் குருதியழுத்தம் நிலையானதாகக் காணப்படலாம்.\n\n\nSection::::காரணங்கள்.\nஉள்ளவர்களுக்கு ஏற்படலாம்.\n\n\n"}
{"id": "50983", "url": "https://ta.wikipedia.org/wiki?curid=50983", "title": "மயக்கம்", "text": "மயக்கம்\n\nமயக்கம் என்பது மூளைக்குத் தேவையான அளவு ஒட்சிசன் (ஆக்சிசன்) சேர்ந்த குருதி கிடைக்கும் அளவு குறையும் பொழுது ஏற்படும் நிலை.\n\n\nSection::::முதல் உதவி.\nஇதற்கு முதல் உதவியாக முதலில் மயங்கி விழுந்தவரை கிடையாகப் படுக்கவைத்து காலைச் சிறிது உயரத்தில் (எடுத்துக் காட்டு தலையணை வைத்து) தூக்கிவைத்தது போன்று இருந்த வேண்டும்.\n\n"}
{"id": "50996", "url": "https://ta.wikipedia.org/wiki?curid=50996", "title": "மென்மி", "text": "மென்மி\n\nமென்மி, அல்லது லெப்டான், அல்லது லெப்டோன் (\"Lepton\") என்பது அணுக்கூறான அடிப்படைத் துகள்கள் சிலவற்றின் பொதுக் குடும்பப்பெயர். எதிர்மின்னி (எலக்ட்ரான்), மியூவான், டௌவான் (டௌ துகள்), மற்றும் இத் துகள்களின் நியூட்ரினோக்களும் (நுண்நொதுமிகளும்) மென்மிகள் அல்லது லெப்டான்கள் எனப்படும் அடிப்படைத் துகள் வகையைச் சேர்ந்தவை ஆகும். இந்த மென்மிகள் யாவும் தற்சுழற்சி எண் கொண்டவை. பெர்மியான்கள் அல்லது (ஃவெர்மியான்கள்) தற்சுழற்சி எண் கொண்டவை. இந்த மென்மிகள் அல்லது லெப்டான்கள் அணுக்கருவின் உள்ளே இயங்கும் அணுக்கரு வன்விசையை போல் வலுவான விசையுடன் இயங்குபவை அல்ல. மென்மிகள் உறவியக்க விசை, அணுக்கரு வன்விசையைக் காட்டிலும் ஏறத்தாழ 10 மடங்கு மெலிவானது (10 டிரில்லியன் மடங்கு குறைந்த வலுவுடைய விசை).\n\nSection::::மென்மிகளின் பண்புகள்.\nஎல்லா மென்மிகளும் மென்மி எண் 1 (எண் ஒன்று) கொண்டவை. மென்மி எண் என்பது துகள்கள் பற்றிய இயற்பியலில் அறியப்படும் ஓர் அடிப்படை குவாண்டம் எண். மென்மிகள் அல்லது லெப்டான்கள் ஆறு வகையான “மணம்” கொண்டவை. இங்கே மணம் என்பது உயிரினங்கள் நுகரும் மணம் அல்ல. இத் துகள்கள் ஒவ்வொன்றின் அடிப்படை இயக்கத் தன்மையையும் ஒரு மணம் என்று இயற்பியலாளர்கள் வரையறை செய்கிறார்கள். அதாவது மணம் என்பது ஒரு குறிப்பிட்ட மென்மி எண், அடிப்படை மின்மம், மெல்லுறவு உயர்மின்மம் (weak hypercharge) ஆகியவற்றின் தொகுதியைக் குறிக்கும். எதிர்மின்னித் தன்மை கொண்டவற்றை எதிர்மின்னி “மணம்” கொண்ட மென்மிகள் (லெப்டான்கள்) என்பர்.\n\nஅதே போல மியூவான் தன்மை கொண்ட மென்மிகளை மியூவான் மணம் என்பார்கள். எடுத்துக்காட்டாக, ஒரு மென்மி அடிப்படை மின்மம் “-1” (= -1 e), மென்மி எண் “1”, மெல்லுறவு உயர்மின்மம் “-1” ஆகியவை கொண்டிருந்தால் அது எதிர்மின்னி வகை மணம் உடையது. வழக்கமாகக் குறிக்கும் குறியெழுத்துகளில் L என்பது மென்மி எண்ணைக் (லெப்டான் எண்ணைக்) குறிக்கும். Q என்பது அடிப்படை அளவு எண்ணிக்கையில் மின்மத்தைக் குறிக்கும், YW என்பது மெல்லுறவு உயர்மின்மத்தைக் குறிக்கும். மென்மிகளில் ஆறுவகையான மணங்கள்:\n\n\nஇந்த ஆறுவகையான மணம் கொண்ட மென்மிகள் மூன்று பிரிவுகளாக (குடும்பங்களாக) பிரிக்கப்படுகின்றன. இதனை ஆங்கிலத்தில் “generation” என்று கூறுவர். முதல் பிரிவில் எதிர்மின்னியும் எதிர்மின்னி-நுண்நொதுமியும் அடங்கும்.\nஇப்படியாக மென்மிகளின் மூன்று பிரிவுகளையும் கீழ்க்காணுமாறு அட்டவனைப்படுத்தலாம்:\nஒவ்வொரு மென்மிகளுக்கும் ஒவ்வொரு மறுதலை மென்மிகள் உண்டு. எதிர்மின்னிக்கு மறுதலைத் துகள் நேர்மின்மம் கொண்ட மறுதலை-எதிர்மின்னி (பாசிட்ரான் அல்லது குறுநேர்மின்னி). அதே போல எல்லா மென்மிகளுக்கும் தனித்தனியாக மறுதலைத் துகள்கள் உண்டு.\n\nSection::::மென்மிகளின் (லெப்டான்களின்) அட்டவணை.\nநுண்நொதுமிகளுக்கு நிறை (திணிவு) உண்டு ஆனால் அவை மிக மிகச் சிறியது. 2008 ஆம் ஆண்டளவிலே இன்னும் அவற்றின் நிறையை செய்முறை சோதனைகள் எதன் அடிப்படையிலும் நிறுவவில்லை. ஆனால் நுண்நொதுமி அலைவு (நியூட்ரினோ அலைவு)களில் இருந்து தோராயமாக அவற்றின் நிறைகளின் (திணிவுகளின்) இருமடி வேறுபாடுகளைக் கீழ்க்காணுமாறு அறிந்துள்ளார்கள்: formula_1 and formula_2. மேலும் இதிலிருந்து அறியத்தக்க முடிவுகள்:\n\n"}
{"id": "50998", "url": "https://ta.wikipedia.org/wiki?curid=50998", "title": "பாம்புக் கடி", "text": "பாம்புக் கடி\n\nபாம்புகள் பொதுவாக இரையைக் கடித்துக் கொன்று உண்ணும். பெரும்பாலான பாம்புக்கடிகள் விடமற்ற பாம்புகள் மூலமாகவே நிகழ்கின்றது. எடுத்துகாட்டாக சாரைப்பாம்பு. பாம்பு கடித்தலும் விடத்தைப் பாய்ச்சுதலும் வெவ்வேறான செய்கைகள். மேலும் சில சமயம் தற்காப்புக்காக மனிதர்களையும் கடிக்கக் கூடும். விடப்பாம்புகூடக் கடித்து விடத்தைப் அடிக்காமல் இருக்கக்கூடும். தவிரப் பாம்பின் விடம் பல்லில் இல்லை. சரியான முதலுதவிகள் செய்வதன் மூலம் பாம்புக்கடியினால் ஏற்படும் பெரும்பாலான இறப்புகளைத் தவிர்க்க முடியும்.\nபாம்புக்கடியால் நஞ்சு பாய்ந்து ஆண்டுதோறும் ஆயிரக்கணக்கில் சாகின்றனர். அமெரிக்காவில் மட்டுமே ஆண்டுதோறும் 8,000 பேர் நச்சுப் பாம்புக்கடியால் இறக்கின்றனர்\n. உலகில் ஆண்டுதோறும் ஏறத்தாழ 125,000 மக்கள் நச்சுப் பாம்புக்கடியால் இறக்கின்றனர் என்று கணிக்கப்பட்டுள்ளது .\n\n\n\nSection::::பாம்புக் கடிக்குச் செய்யவேண்டியவை.\nகுறிப்பு: பாம்பின் விடம் பல்லில் இல்லை. கொத்தும் போது பாம்பின் விடம் பாம்பின் வாய்ப் பகுதியில் இருந்து பீச்சியடிக்கப்படும். இது பாம்பின் நிலையைப் பொறுத்து மாறுபடும். எடுத்துக் காட்டாக ஆண் பாம்பும் பெண்பாம்பும் இணையும் நிலையில் கொத்துமானால் கூடுதல் விடத்தைக் கக்கும்.\n\nSection::::முற்காப்பு நடவடிக்கைகள்.\nமூன்று பேர் ஒன்றாகச் சேர்ந்து செல்ல வேண்டாம் என்பது முற்காலத்தில் இருந்து கடைப்பிடிக்கப்படுவதாகும். இதற்குக் காரணம் மூன்று பேர் ஒன்றன் பின் ஒன்றாக ஒற்றையடிப் பாதையில் நடந்து கொண்டிருக்கும் பொழுது முதலாதாகச் செல்பவர் பாம்பை மிதித்தால் இரண்டாவதாகச் செல்பவர் அடிஎடுத்து வைக்கும் பொழுது படம் எடுப்பது போன்ற செய்கையை பாம்பும் பின்னர் மூன்றாவது ஆள் போகும் போது கொத்தும் நிலையில் இருப்பார். எனவே தான் மூன்று பேராகச் செல்லாமல் நான்கு பேராகவோ அல்லது இரண்டு பேராகவே ஒற்றையடிப் பாதையில் செல்லவும். \nபாம்புக் கடிக்குள்ளாகாத சப்பாத்துக்களையும் அணியலாம்.\n\n\n\n"}
{"id": "51005", "url": "https://ta.wikipedia.org/wiki?curid=51005", "title": "குருதிப்பெருக்கு", "text": "குருதிப்பெருக்கு\n\nகுருதிப்பெருக்கு இரத்த ரோகம் அல்லது இரத்த ஒழுக்கு என்பது உடற்கலங்கள் (உடலின் உயிரணுக்கள்) பாதிக்கப்பட்டுக் குருதிச் சுற்றோட்டத்தொகுதியில் குருதிக் கலன்களுக்கு (குழாய்களுக்கு) வெளியே குருதி வெளியேறுவது ஆகும். இது எளிமையாக குருதி வெளியேறல் எனவும் அழைக்கப்படுகிறது. இரத்தக் குழாய் தமனி, சிரை, தந்துகி என மூவகைப் படுவதால் இரத்த ஒழுக்கும் தமனி ஒழுக்கு, சிரை ஒழுக்கு, தந்துகி ஒழுக்கு என மூவகைப்படும். உடல் நலமுள்ள அல்லது ஆரோக்கியமான உடல்நிலை கொண்ட ஒருவர் எந்த மருத்துவ பிரச்சனைகளுமின்றி, தன்னுடலிலிருந்து 10-15% குருதியை இழக்கலாம் எனவும், 8-10% குருதியை குருதி வழங்கலில் (blood donation) இழக்க முடியும் எனவும் அறியப்பட்டுள்ளது. தமனி ஒழுக்கு மற்ற இரு ஒழுக்குகளைவிட ஆபத்து மிக்கது. ஒருவர் உடலில் இருந்து இரத்தம் வெளியேறுவதால் அவருடைய உடலின் சமநிலை (Homeostasis) பாதிக்கப்படும்.\n\nSection::::குருதிபெருக்கின் வகைகள்.\nஉட்புறக் குருதிப் பெருக்கு, வெளிப்புறக் குருதிப் பெருக்கு என குருதிப் பெருக்கு இரண்டு வகைப்படும்.\n\nSection::::உட்புறக் குருதிப் பெருக்கு.\nஉடற்கலங்கள் பாதிக்கப்பட்டு உடலிற்கு உள்ளே குருதிப் பெருக்கு ஏற்படுமாயின் அது உட்புறக் குருதிப் பெருக்கு எனப்படும். இதனை இலகுவாக அடையாளம் கண்டு கொள்ளல் கடினம். உட்புறக் குருதிப் பெருக்கில் பின்வரும் மாற்றங்கள் நிகழும்.\n\nSection::::வெளிப்புறக் குருதிப் பெருக்கு.\nஉடற்கலங்கள் பாதிக்கப்பட்டுக் உடலிற்கு வெளியாக குருதி வெளியேறுமாயின் அது வெளிப்புறக் குருதிப் பெருக்கு எனப்படும். இவ்வகையான குருதிப்பெருக்கு, வாய், மூக்கு, காது, யோனி, குதம் போன்ற இயற்கையாக அமைந்த துவாரங்கள் மூலமாகவோ, அல்லது தோலில் ஏற்படும் பிளவுகள் மூலமாகவோ ஏற்படலாம். வெளிப்புறக் குருதிப் பெருக்கை நேரடியாகப் பார்த்து அறிந்து கொள்ள முடிவதால், குருதி வெளியேறும் அளவைப் பார்த்து மதிப்பீடு செய்து, தகுந்த சிகிச்சையை மேற்கொள்ளலாம். இரத்தம் கசியும் பொழுது இரத்த இழப்பைத் தடுக்க இரத்தத்தில் உள்ள இரத்தத் தட்டுகள் ஒரு வலைப்போல பின்னி இரத்தம் உறைதல் ஏற்பட்டு இரத்தம் வெளியேறுதலைத் தடுக்கிறது.\n\nSection::::உலக சுகாதார நிறுவனம்.\nஇரத்த ஒழுக்கின் தீவிரத்தை அளவிட உலக சுகாதார நிறுவனம் செந்தர தரவரிசை அளவீடுகளை உருவாக்கியுள்ளது.\n\nSection::::காரணங்கள்.\nபுறவழிக் காயங்களினாலோ, மருத்துவ காரணங்களினாலோ, அல்லது இவை இரண்டுமிணைந்தக் காரணங்களினாலோ குருதிப் பெருக்கு ஏற்படுகிறது.\n\nபேரதிர்ச்சி குருதிப் பெருக்கு (Traumatic bleeding) புறவழிக் காயங்களினால் ஏற்படுகின்றது. பல வகையான காயங்கள் இத்தகு குருதிப்பெருக்கை உருவாக்கலாம்:\n\n\nSection::::முதலுதவி.\nகுருதிப்பெருக்கில், குருதி வெளியேறும் அளவு, குருதிபெருக்கு ஏற்பட்ட இடம் போன்ற நிலைகளைப் பொறுத்து முதலுதவி முறைகளும் வேறுபடும். \n\nமூளை இரத்த ஒழுக்கு (cerebral Haemorrhage)\n\nஉட்புற இரத்த ஒழுக்கில் மூளை இரத்த ஒழுக்கு மிகவும் கவனிக்கப்பட வேண்டிய ஒன்று. இது மூளையில் அடிபட்டும் வரும். அடிபடாமலும் வரும். இரத்தக் கொதிப்பு நோயாளிகளுக்கு மூளை தந்துகிகள் அழுத்தம் தாங்காமல் சிதைவுறும்பொழுது இரத்தக்கசிவு ஏற்படும். இதனால் வரும் அறிகுறிகள்\n\n\nஇரத்த அழுத்தத்திற்கான மருந்துகளை மருத்துவரின் ஆலோசனையுடன் விடாமல் உட்கொண்டால் மேற்கொண்ட விபத்தை தவிர்த்துக் கொள்ளலாம். \n"}
{"id": "51009", "url": "https://ta.wikipedia.org/wiki?curid=51009", "title": "உறைபனிச்சறுக்கு", "text": "உறைபனிச்சறுக்கு\n\nஉறைபனிச்சறுக்கு என்பது இறுகுபனி மீது மெல்லிய தகடுகள் பெருத்தப்பட்ட காலணிகளின் துணையுடன் சறுக்கிச் செல்வதைக் குறிக்கிறது. பனிச்சறுக்கலில் குளிர் நாடுகளில் வாழும் மக்கள் பெரும்பாலும் ஈடுபடுகின்றனர். வேக பனிச்சறுக்கல் மாரி ஒலிம்பிக் விளையாட்டு ஆகும். பனிச்சறுக்கிய வண்ணமே பனி நடனம் ஆடுவர். பனிச்சறுக்கியே, பனிக்கள வளைகோற் பந்தாட்டம் (ice hockey) விளையாடப்படும். \n"}
{"id": "51011", "url": "https://ta.wikipedia.org/wiki?curid=51011", "title": "பனிச்சறுக்கு", "text": "பனிச்சறுக்கு\n\nபனிச்சறுக்கு என்பது பனி நடைக் கட்டைகளை பொருந்திய காலணிகளை அணிந்து பனியின் மேலே சறுக்கிய வண்ணம் பயணிக்கும் பொழுதுபோக்கு விளையாட்டாகும். பொழுதுபோக்கு மற்றும் விளையாட்டு போட்டிகள் மட்டுமல்லாமல் பனிச்சறுக்கு இராணுவ பயன்பாடுகளுக்கும், மிகுந்த பனிப்பொழிவு உள்ள இடங்களில் பயணிப்பதற்கும் பயன்படுகிறது. 1860 வரை பனிச்சறுக்கு, பனி அதிகமுள்ள இடங்களில் பயணிப்பதற்காகவே பயன்பட்டு வந்தது. 1860க்கு பிறகு பனிச்சறுக்கானது பொழுதுபோக்கு, உடற்பயிற்சி, விளையாட்டுப் போட்டிகள் போன்றவற்றிற்காகவும் அறிமுகப்படுத்தப்பட்டது. பலவிதமான போட்டி பனிச்சறுக்கு நிகழ்வுகள் பன்னாட்டு ஒலிம்பிக் குழு மற்றும் பன்னாட்டு பனிச்சறுக்கு கூட்டமைப்பினால் அங்கீகரிக்கப்பட்டுள்ளது. குளிர் நாடுகளில் இது ஒரு பிரபல விளையாட்டு ஆகும். குளிர்பிரதேச பழங்குடிகளே பனிச்சறுக்கு பற்றி அறிந்திருந்தனர்.\n\nSection::::வரலாறு.\nமிகப்பழமையான, மிகத் துல்லியமாக ஆவணப்படுத்தப்பட்ட பனிச்சறுக்கு தற்போதைய நார்வே மற்றும் ஸ்வீடனை சேர்ந்த பகுதிகளில் நடந்துள்ளதாக அறியப்பட்டுள்ளது. நார்வே நாட்டின் நார்லேண்ட் பகுதியில் உள்ள ரூடியில் அமைந்துள்ள, கிமு 5000 சார்ந்த பழமையான சிற்பங்கள், ஒற்றை பனிச்சறுக்கு குச்சியுடன் பனிச்சறுக்கு மனிதனை சித்தரிக்கின்றன. முதல் பழமையான பனிச்சறுக்கு ஸ்வீடனில் 4500 அல்லது 2500 கிமு-வில் நடந்துள்ளது.\n"}
{"id": "51013", "url": "https://ta.wikipedia.org/wiki?curid=51013", "title": "பனி வழுக்கல்", "text": "பனி வழுக்கல்\n\nபனி வழுக்கல் அல்லது சிலடிங் ஒரு பனி விளையாட்டு ஆகும். ஒரு உயரமான பனி தூவிய இடத்தில் ஒரு தட்டையான பலகை அல்லது நெகிழி (\"Plastic\")இருக்கை மேல் அமர்ந்து வழுக்கிய வண்ணம் கீழ் செல்வதே பனி வழுக்கல் ஆக்கும். குளிர் காலத்தில் சிறுவர்களுக்கு இது ஒரு மிகப் பிடித்த விளையாட்டு. இது பனி ஒலிம்பிக் விளையாட்டும் ஆகும். \n"}
{"id": "51015", "url": "https://ta.wikipedia.org/wiki?curid=51015", "title": "பனிப்பந்துச் சண்டை", "text": "பனிப்பந்துச் சண்டை\n\nபனிப்பந்துச் சண்டை பனித்தூவிகளை ஒரு பந்தாக உருட்டி பிறர் மீது எறிந்து ஆடப்படும் ஒரு விளையாட்டு ஆகும். பொதுவாக பனிப்பந்துகள் மென்மைவானவை, எனவே இவை ஒருவரையும் காயப்படுத்தா. இது மண்கட்டி சண்டைக்கு ஒத்த விளையாட்டு. இது பெரும்பாலும் சிறுவர்களாலும், இளையோராலும் விளையாடப்படுகிறது.\n"}
{"id": "51016", "url": "https://ta.wikipedia.org/wiki?curid=51016", "title": "பனிமனிதன்", "text": "பனிமனிதன்\n\nபனிமனிதன் என்பது பனித்தூவிகளால் ஆக்கப்பட்ட மனித உருவம் கொண்ட சிற்பம் ஆகும். இந்தப் பனிமனிதனை இலை, தடி, கற்கள் கொண்டும் அழகு படுத்துவர். குளிர் காலத்தில் பனிமனிதன் அமைப்பதில் பலர் ஈடுபடுவர். \n"}
{"id": "51017", "url": "https://ta.wikipedia.org/wiki?curid=51017", "title": "நன்றி தெரிவித்தல் நாள்", "text": "நன்றி தெரிவித்தல் நாள்\n\nநன்றி தெரிவித்தல் நாள் (\"Thanksgiving day\") ஒரு வட அமெரிக்க பாரம்பாரிய விடுமுறை நாள் ஆகும். இது தைப்பொங்கல் போன்று ஒரு வகை அறுவடைத் திருநாள் ஆகும். இதன் தோற்றம் அமெரிக்க முதற்குடிகளின் பாரம்பரியத்தில் இருக்கிறது. வந்த ஐரோப்பியரும், முதற்குடிகளும் ஒன்றாக கொண்டாடும் ஒரு நாள் நன்றி தெரிவித்தல் நாள் என்பது கனடாவில் வழங்கும் தோற்ற வரலாறு. \n\nஇது கனடாவில் அக்டோபர் மாதத்தின் இரண்டாம் திங்களன்றும், ஐக்கிய அமெரிக்காவில் நவம்பர் மாதத்தின் நான்காம் வியாழனன்றும் கொண்டாடப்படுகிறது. \n\nSection::::இந்நாளின் பன்முக வெளிப்பாடு.\nஇன்று ஐக்கிய அமெரிக்க நாடுகளில் கொண்டாடப்படுகின்ற \"நன்றி தெரிவித்தல் நாள்\" அரசியல், சமூக, கலாச்சார, சமய முக்கியத்துவத்தை வெளிப்படுத்துகிறது. விடுமுறை நாள் என்னும் விதத்தில் இந்நாள் ஒரு குடும்ப விழாவாகக் கொண்டாடப்படுகிறது. ஒரே குடும்பத்தைச் சார்ந்தவர்கள் நாட்டின் பல பகுதிகளிலிருந்தும் நீண்ட தூரம் பயணம் செய்து தம் பெற்றோர், உடன்பிறப்புகளோடு சேர்ந்து விழாக் கொண்டாடுகின்றனர்.\n\nஇந்நாளில் மக்கள் உண்ணும் விருந்தில் சில உணவுகள் மரபுவழி சமையல் செய்யப்படுகின்றன. வான்கோழியை முழுக் கோழியாக வைத்து அவித்தல், வறட்டியெடுத்தல், பொரித்தல் போன்ற வகைகளில் சமைப்பர். குடல் பகுதியை நீக்கிவிட்டு, அதில் அப்பத்துண்டுகள் மற்றும் மூலிகைகள் கொண்ட கலவையை வைத்திருப்பர். வான்கோழி இறைச்சி தவிர மக்காச் சோளம் அவித்து உண்ணப்படும். மேலும், கிரான்பெரி என்னும் பழங்களைக் கலவையாக்கி உணவோடு அருந்துவர். அமெரிக்க பூசணியிலிருந்து செய்யப்படும் கேக் உண்ணுவதும் வழக்கம்.\n\nநன்றி தெரிவித்தல் நாளில் நாடு முழுவதும் விளையாட்டுப் போட்டிகள் நடைபெறுவதுண்டு. முக்கியமான போட்டிகள் தொலைக்காட்சியில் ஒளிபரப்பாகும். குறிப்பாக அமெரிக்க கால்பந்தாட்டம் என்று அழைக்கப்படும் விளையாட்டு பிரபலமானது.\n\nசமயத்தைப் பொறுத்தமட்டில், அமெரிக்காவில் பல இடங்களில் கோவில் வழிபாடுகளில் நன்றி மன்றாட்டுகள் இடம்பெறும். மனித வாழ்விலும் வரலாற்றிலும் இறைவன் மக்களுக்குச் செய்துள்ள, தொடர்ந்து செய்துவருகின்ற நன்மைகளுக்கு மக்கள் நன்றிசெலுத்துவர்.\n\nSection::::அரசியல் சார்ந்த பொருள்.\nஅரசியல் பின்னணியில், இவ்விழா மக்களிடையே நல்லுறவை வளர்க்க பயன்படுவதாகக் கருதப்படுகிறது. குறிப்பாக அமெரிக்காவின் முதற்குடிகளும் ஐரோப்பிய குடியேற்றத்தவரும் தமக்குள்ளே மோதலில் ஈடுபடாமல் நல்லுறவைப் பேணுவதன் தேவையும் இவ்விழாவின் ஒரு பொருளாக உள்ளது.\n\nSection::::நாட்டு முதல்வர் வான்கோழிகளுக்கு மன்னிப்பு வழங்கல்.\nஇவ்விழாவைச் சார்ந்த இன்னொரு வழக்கம் அமெரிக்க முதல்வர் தமது இல்லமாகிய வெள்ளை மாளிகையில் இரண்டு வான்கோழிகளுக்கு மன்னிப்பு வழங்கும் சடங்கு ஆகும். அமெரிக்க குடும்பங்களில் பல்லாயிரக் கணக்கான வான்கோழிகள் இவ்விழாவை முன்னிட்டுக் கொல்லப்படுவதால், அவ்வாறு \"கொலைத் தண்டனை\" பெறுவதிலிருந்து தப்பித்துப் பிழைக்கின்ற இரண்டு வான்கோழிகள் நாட்டிலுள்ள விலங்குக் காப்பகங்களுக்குப் பரிசாக அளிக்கப்படும். இவ்வாறு அவை சாவிலிருந்து தப்புகின்றன.\n\nSection::::மேசி நிறுவனத்தின் ஊர்வலக் காட்சி.\nஐக்கிய அமெரிக்காவில் கொண்டாடப்படுகின்ற நன்றி தெரிவித்தல் நாள் நிகழ்ச்சியில் நியூயார்க் நகரில் மேசி (\"Macy's\") என்னும் மாபெரும் வர்த்தக நிறுவனம் பெரியதொரு ஊர்வலக் காட்சிக்கு ஏற்பாடு செய்வது வழக்கம். நன்றி விழா நாளன்று காலையில் பல்லாயிரக் கணக்கான மக்கள் குழந்தைகளுடன் நியூயார்க் வந்து கூடுவார்கள். அப்போது அமெரிக்க கலாச்சாரத்தில் பிரபல்யமான கார்ட்டூன் பாத்திரங்கள் பிரமாண்டமான பலூன் வடிவில் உருவமைக்கப்பட்டு ஊர்வல ஊர்திகள் உதவியோடு பவனியாகச் செல்லும். இசைக் குழுக்கள் இன்னிசை முழங்கும். அப்போது மேலிருந்து சிறு தாள் துண்டுகள் தூவப்படும்.\n\nமேசி நிறுவனம் ஒவ்வொரு ஆண்டும் இந்த ஊர்வலத்திற்கு ஏற்பாடு செய்கிறது. 2012ஆம் ஆண்டு நிகழும் ஊர்வலம் அந்நிறுவனம் நடத்துகின்ற 86ஆம் நிகழ்ச்சி ஆகும்.\n\nஇந்த ஊர்வலத்தின் போது சாந்தா கிளாஸ் எனப்படும் கிறிஸ்மஸ் தாத்தா தோன்றி குழந்தைகளோடு நடனம் ஆடி விளையாடுவது ஒரு சிறப்பு நிகழ்ச்சி.\n"}
{"id": "51027", "url": "https://ta.wikipedia.org/wiki?curid=51027", "title": "மந்திரம் (இந்து சமயம்)", "text": "மந்திரம் (இந்து சமயம்)\n\nமந்திரம் என்ற சொல் பல பொருள்களில் வழங்குகிறது. ஒரு பொருள் சில ஒலிப்பண்புகளுடன் கூடிய சொல், அல்லது சொற் தொடர்கள் ஒருவர் மீண்டும் மீண்டும் ஒலிப்பதன் மூலம் ஒருவருடைய கவனத்தை குவியப்படுத்தலாம் என்பது. இதுவே தற்காலத்தில் தரப்படும் பொருள். \n\nசுருதிகளான வேத செய்யுட்களை மட்டும் மந்திரம் என்பர். ஸ்மிருதி நூல்களான பகவத் கீதை மற்றும் இதிகாசங்கள் போன்ற நூல்களில் காணப்படும் செய்யுட்களை சுலோகங்கள் என்பர். சுருதிகளில் உள்ள மந்திரங்களையும், ஸ்மிருதிகளில் உள்ள சுலோகங்களை ஒரு குறிப்பிட்ட ஒலி அளவுடன் ஓதப்படும் முறைக்கு வேத சந்தஸ்கள்என்பர்.\n\nதொன்மவியல்களில் மந்திரம் என்பது மீவியற்கை சக்தியை வழங்ககூடிய சொற்தொடர்களைக் குறிக்கிறது. இதற்கு எந்தவிதமான அறிவியல் ஆதாரமும் இல்லை. \n"}
{"id": "51028", "url": "https://ta.wikipedia.org/wiki?curid=51028", "title": "தவம்", "text": "தவம்\n\nதவம் (Tapas), ஆன்மீக முன்னேற்றத்திற்காக உடலாலும், வாக்காலும், மனதாலும் செய்யப்படும் அனைத்து சாத்விகமான ஆன்மீக சாதனைகளும் தவம் எனப்படும். உடலையும், மனதையும் உருக்கி செய்யப்படும் நோன்பு, தியானம், விரதங்கள், பாதயாத்திரை, தீர்த்த யாத்திரை, பூஜை, ஜெபம், ஓதுதல் முதலியன தவத்திற்கு சில எடுத்துக்காட்டுகள் ஆகும். \n\nSection::::பகவத் கீதையில் தவம்.\nபகவத் கீதையின் 17-வது அத்தியாயமான, சிரத்தாத்திரய விபாக யோகத்தில், கிருஷ்ணர், ஆத்ம ஞானத்தை அடையத் தேவையான தகுதிகளில் ஒன்றான தவத்தை, சாத்விக தவம், இராட்சத தவம் மற்றும் தாமச தவம் என மூன்றாக பிரித்து அருச்சுனனுக்கு கூறுகிறார். \nSection::::தவ முறைகள்.\nகிருஷ்ணர் உடல், பேச்சு மற்றும் மனதால் செய்யப்படும் தவ முறைகளை விளக்குகிறார்.\n\nSection::::உபநிடதங்களில் தவம்.\nவேதாந்தமாகிய உபநிடதங்கள், சீவமாத்மாவும், பரமாத்மாவும் ஒன்றே என்ற அத்வைத அறிவை அடைவதே தவத்தின் நோக்கம் எனக் கூறுகிறது.\n\nசமயச் சடங்குகளின் மூலம் இறைவனுக்கு படையல்களைப் படைப்பதை விட, ஆத்மா எனும் தன்னை அறிதலின் மூலமே மனநிறைவு எனும் மோட்சத்தை, தவ வாழ்வினால் அடைகிறார்கள் என சாந்தோக்கிய உபநிடதம் கூறுகிறது. \n\nநான் யார் ? (ஆத்மா) என்பதை அறிய, தவம், தியானம், தியாகம், நம்பிக்கை மற்றும் வேதாந்த விசாரணை மூலம் அறிந்து, தானும் பிரம்மமும் ஒன்றே என்ற அத்வைத அறிவை அடைவதே தவம் ஆகும் என \"சுவேதாஸ்வதர உபநிடதம்\" குறிப்பிடுகிறது. \nமுண்டக உபநிடதத்தின் 3.1.5-6-ஆம் பகுதிகள் தவத்தினால் ஆத்ம அறிவை பெறும் ஒரு ஆன்மீக சாதகனுக்கு மோட்சம் எனும் மனநிறைவு கிடைக்கிறது எனக் கூறுகிறது. \n\nஆதிசங்கரர் தனது நூற்களில், சமயச் சடங்குகளை விட, தவத்திற்கே முன்னுரிமை வழங்குகிறார். சாதாரண தவ வாழ்வை விட, ஆத்ம ஞானத்தின் மூலம் பிரம்மத்தின் இயற்கையை அறிவதே சிறந்த அறிவுபூர்வமான தவம் எனக் கூறுகிறார். \n\nSection::::பிரம்மச்சரியம்.\nஇந்து வர்ணாசிரம தருமத்தின் படி, வாழ்க்கையின் முதல் படிநிலையில் உள்ள பிரம்மச்சாரிகளுக்கு தவ வாழ்க்கை முறை போதிக்கப்படுகிறது.\nபிரம்மச்சரிய வாழ்வில், பொருளின்பங்களில் நாட்டம் செல்லாதவாறு, குரு குலங்களில் மனவடக்கம், புலனடக்கம் மூலம் தவம், சந்நியாசம், தியானம், அகிம்சை, சிரவணம், மனனம் மூலம் மேலான பிரம்ம ஞானத்தை, குருவால் சீடர்களான பிரம்மச்சாரிகள் போதிக்கப்படுகின்றனர்.\n\nSection::::பிறவாப் பெரு நிலைக்கான தவம்.\nவிடுதலை அல்லது மோட்சம் எனும் பிறவாப் பெரு நிலையை அடைய இந்து, பௌத்த, சமண சமயத் துறவிகள் தவ வாழ்வை கடைப்பிடிக்கின்றனர்.\nஞானிகளும், துறவிகளும், ஆன்மீக சாதனையாளர்களும், பல்வேறு ஆன்மீக சாதனைகள் மூலம் முயற்சி செய்வதன் மூலம் சீவாத்மாகிய தானும், அழிவற்ற, ஆனந்த மயமான, என்றும் நிலையான பிரம்மமும் ஒன்றே என அறிந்து, மற்ற அனைத்தும் நிலையற்றவை (மாயை) என உணர்வதே தவத்தின் இறுதி இலக்காகும்.\n\nSection::::நவீன காலத்தில்.\nநவீன காலத்தில் தவ வாழ்க்கை மேற்கொள்வதற்காக, கங்கை ஆறு பாயுமிடங்களான ரிஷிகேஷ், அரித்துவார், உத்தரகாசி, வாரணாசி போன்ற புனிதமான பகுதிகளில், இந்து சமய பிரம்மச்சாரிகளுக்கும் , இளம் துறவிகளுக்கும், வேதாந்தக் கல்வியுடன், தவம், தியானப் பயிற்சிகளையும் வழங்குகிறது. செய்வதற்கு \n\n\n"}
{"id": "51029", "url": "https://ta.wikipedia.org/wiki?curid=51029", "title": "நரகம்", "text": "நரகம்\n\nநரகம் என்பது கெடுதல் செய்து இறந்தவர் செல்லும் ஒரு கொடிய இடமாக பல சமயங்களில் நம்பப்படுகிறது.\nSection::::மதங்களின் பார்வையில்.\nSection::::கிறிஸ்தவம்.\nசில கிறிஸ்தவர்கள் நரகம் என்பது பாவம் செய்பவர்கள் தண்டனை பெறும் துன்பமான இடமாக நம்புகின்றனர். மற்றும் சில கிறிஸ்தவர்கள் கடவுளை காண மோட்சத்திற்கு செல்ல தனது பாவங்களை துன்பங்கள் மூலம் களையும் இடமாக நம்புகின்றனர். நரகத்தை பற்றிய கோட்பாடு திருவிவிலியத்தின் புதிய ஏற்பாடு பகுதியில் விளக்கப்படுகிறது். திருவிவிலியத்தின் கடைசி புத்தகமாகிய திருவெளிப்பாடு நூலில் மறுஉலக வாழ்க்கைப் பற்றி விளக்கப்படுகிறது. அதிகாரம் 20 இறைவசனம் 10-ல் \"பின்பு அவர்களை ஏமாற்றி வந்த அலகை கந்தக, நெருப்பு ஏரியில் எறியப்பட்டது. அங்கேதான் அந்த விலங்கும் அதன் போலி இறைவாக்கினனும் எறியப்பட்டிருந்தார்கள். அவர்கள் இரவு பகலாக என்றென்றும் வதைக்கப்படுவார்கள்.\" என்றும், இறைவசனம் 15-ல் \"வாழ்வின் நூலில் பெயர் எழுதப்படாதோர் நெருப்பு ஏரியில் எறியப்பட்டார்கள்.\" என்றும் குறிப்பிடப்பட்டுள்ளது. இந்த நெருப்பு ஏரியே நரகம். மேலும் ஆன்மா அழியாதது. தானியேல் இறைவாக்கினரின் நூல் அதிகாரம் 12 இறைவசனம் 13-ல் \"நீயோ தொடர்ந்து வாழ்வை முடி; நீ இறந்து அமைதி பெறுவாய்; முடிவு காலம் வந்தவுடன் உனக்குரிய பங்கைப் பெற்றுக் கொள்ள நீ எழுந்து வருவாய்\" என்றார்\" என்று குறிப்பிடப்பட்டுள்ளது.\n\nSection::::இந்து.\nமுடிவற்ற துன்பம் உள்ள இடமாக, தாங்கா தண்டனைகள் நிறைவேறும் இடமாக நரகம் கருதப்படுகிறது. கொதிக்கும் எண்ணெயில் போட்டு தாளிப்பது, கொடிய மிருகங்களை ஏவி விடுவது, உடல் உறுப்புகளை முண்டமாக்குவது, பசி, நோய் என எல்லா வகை துன்பங்களின் உச்ச இடமாக நரகம் கருதப்படுகிறது. இது தீய வழிகளில் சென்றவர்களுக்கு இறைவனால் வழங்கப்படும் தீர்ப்பு என்று நம்பப்படுகிறது.\n"}
{"id": "51030", "url": "https://ta.wikipedia.org/wiki?curid=51030", "title": "சொர்க்கம்", "text": "சொர்க்கம்\n\nசொர்க்கம் என்பது நல்லது செய்தவர் இறந்தபின் செல்லும் ஒரு இன்ப இடமாக பல சமயங்களில் நம்பப்படுகிறது. இதற்கு இணையாக கிறிஸ்தவ சமயத்தினர் பயன்படுத்தும் சொல் விண்ணகம் என்பதாகும்.\n\nSection::::இந்து சமயத்தில் சொர்க்கம்.\nசொர்க்க லோகம் என்பது இந்திரனால் ஆட்சி செய்யப்படும் தேவ உலகம் . பூமியில் மனிதர்கள் வாழும் போது செய்த புண்ணியத்தால், இறந்த பின் அடையப்படும் இடம். முடிவற்ற இன்பம், சுதந்திரம் அதுவே சொர்க்கம். கன்னிப் பெண்கள், தேவதைகள், தேவர்கள், சுவைமிகு உணவு, தொடர் களிப்பூட்டல் இருக்கும் இடமாக சொர்க்கம் பல இடங்களில் வருணிக்கப்படுகிறது. இது நல்ல வழிகளில் சென்றவர்களுக்கு இறைவனால் வழங்கப்படும் தீர்ப்பு என்று நம்பப்படுகிறது. சொர்க்க லோகம் குறித்து இந்து சமய வேதங்களில் மற்றும் சாத்திரங்களில் விரிவாக விளக்கப்பட்டுள்ளது.\n"}
{"id": "51032", "url": "https://ta.wikipedia.org/wiki?curid=51032", "title": "ராக்கி மலைத்தொடர்", "text": "ராக்கி மலைத்தொடர்\n\nராக்கி மலைத்தொடர் \"(Rocky Mountains)\" பொதுவாக ராக்கீசு என்று அழைக்கப்படுகிறது. இம் மலைத்தொடர் வட அமெரிக்காவின் மேற்கு பகுதியில் உள்ள ஓர் பெரும் மலைத்தொடர் ஆகும். கனடாவின் பிரிட்டிசு கொலம்பியா மாகாணத்தின் வடக்கில் தொடங்கி ஐக்கிய அமெரிக்காவின் நியூ மெக்சிகோ மாநிலம் வரை 3,000 மைல்களுக்கு (4,300 கிமீ) நீண்டுள்ளது. சில இடங்களில் இதன் அகலம் 300 மைல்களுக்கும் அதிகம். அலாசுக்கா, கனடாவிலுள்ள புரூக் மலைத்தொடர் இதன் நீட்சியாகவும் பார்க்கப்படுகிறது. கொலராடோ மாநிலத்திலுள்ள 14,433 அடி உயரமுடைய எல்பர்ட் மலை ராக்கி மலைத்தொடரின் மிக உயரமான மலையாகும். இன்று இம்மலைத்தொடர் பூங்காக்களாவும் மிகப்பெரிய பொழுதுபோக்கு சுற்றுலா தலங்களாகவும் பிரிக்கப்பட்டு பராமரிக்கப்பட்டு வருகிறது. மலையேற்றம், பனிச்சறுக்கு, மீன்பிடித்தல், வேட்டையாடுதல் போன்ற பொழுதுபோக்கு அம்சங்கள் அடங்கிய மலைத்தொடர் இதுவாகும். வட அமெரிக்க மலையடுக்குத் தொடருக்குள் ராக்கீசு மலைத்தொடர், பசிபிக் கரையோரப் பகுதிகள் மற்றும் காசுகேட் தொடர் மற்றும் சியரா நெவாடா ஆகிய மலைத் தொடர்களிலிருந்து சற்று வித்தியாசமாக சற்று வேறுபட்டு காணப்படுகிறது. இவை அனைத்தும் மேலும் மேற்கு நோக்கி அமைந்துள்ளன.\nசுமார் 55-80 மில்லியன் ஆண்டுகளுக்கு முன்பு லாராமைடு மலையாக்கச் செயல்முறையில் ராக்கி மலைத்தொடர் உருவாகியிருக்கலாம். இக்காலத்தில் வட அமெரிக்க நில பலகையின் மீது பசிபிக் நிலப்பலகை மோதி ஏற்பட்ட விளைவால் வட அமெரிக்க கண்டத்தில் பல மலைத்தொடர்கள் உருவாகின, இதில் முதன்மையானதும் நீளமானதும் ராக்கி மலைத்தொடர் ஆகும். பசிபிக் பலகை குறைவான ஆழத்தில் வட அமெரிக்க பலகைக்கு கீழ் பல ஆண்டுகளாக சென்றதால் ராக்கி மலைத்தொடர் ஏற்பட்டது, அதனாலாயே கடற்கரைக்கு ஆயிரம் மைல்களுக்கு அப்பால் கொலராடோ மாநிலத்தில் இம்மலைத்தொடர் உள்ளது. பனியாறுகள் மூலமும் நிலத்தில் ஏற்பட்ட பல்வேறு விசைகள் மூலமும் ஏற்பட்ட அரிப்பால் பாறைகள் உருமாறி பல்வேறு முகடுகளும் வடிவங்களும் தோன்றின. பனிக்காலத்தின் முடிவில் மாந்தர்கள் இப்பகுதியில் வாழ ஆரம்பித்தார்கள். அலெக்சாண்டர் மெக்கன்சி, போன்ற ஐரோப்பியர்களாலும், இலூயிசு மற்றும் கிளார்க் போன்ற அமெரிக்கர்களாலும் இம்மலைத் தொடரில் தனிமங்கள் இருப்பதைக் கண்டறிந்தனர். இருப்பினும் நிறைய மாந்தர்கள் இங்கு குடியேறாததால் இது மக்கள் அடர்த்தி குறைந்த இடமாகவே உள்ளது.\n\nமலைப்பகுதிகளில் பெரும்பாலானவை பொது பூங்காக்கள் மற்றும் வன நிலங்களால் பாதுகாக்கப்படுகின்றன, மேலும் பிரபலமான சுற்றுலாத்தலமாகவும் ராக்கி மலைத்தொடர் உள்ளது, குறிப்பாக நடைபயணம், முகாம், மலையேறுதல், மீன்பிடித்தல், வேட்டை, மலையேற்றம், பனிச்சறுக்கு போன்ற நடவடிக்கைகள் இதற்கு உதவுகின்றன. \n\nSection::::பெயர்க்காரணம்.\nஅல்கொங்குவானுடன் நெருங்கிய தொடர்புடைய ஒரு அமெரிக்க இந்தியன் மொழிபெயர்ப்பிலிருந்து ராக்கி மலைத்தொடர் என்ற பெயர் வந்துள்ளது. 1752 ஆம் ஆண்டில் யாக்குவசு லெகார்டியுர் டி செயிண்ட் பியர் என்ற பத்திரிகையில் தற்போதைய பெயரை ஒரு ஐரோப்பியர் முதலில் குறிப்பிட்டார். அங்கு அவர்கள் இம்மலைத் தொடரை மான்டாகன்சு டி ரோச்சே என்று அழைத்தனர் . \n\nSection::::புவியியல்.\nபொதுவாக ராக்கி மலைத்தொடர் என்பது கனடாவின் பிரிட்டிசு கொலம்பியாலுள்ள லியாட்டு ஆற்றுக்கு தென்புறத்திலிருந்தும் நியு மெக்சிகோவிலுள்ள ரியோ கிராண்டே ஆற்றுக்கு வடபுறமும் உள்ள மலைத்தொடர் என வகை படுத்தப்பட்டுள்ளது. இவ்விரு ஆறுகளுக்கும் அப்பால் உள்ள அலாசுக்காவின் பூருக் மலைத்தொடர், யூக்கான் மாகாணத்திலுள்ள செல்வின் மலைத்தொடர், மெக்சிகோவிலுள்ள சியர்ரா மாட்ரே மலைத்தொடர் ஆகியவை ராக்கி மலைத்தொடரில் சேர்க்கப்படுவதில்லை. ஆனால் அவை வட, நடு, தென் அமெரிக்க கண்டங்களின் மேற்கு புறமுள்ள முதுகெலும்பு போன்ற மலைத்தொடர்களின் பாகமாகும். ஐக்கிய அமெரிக்காவின் வரையரைப்படி மொன்டானாவிலும் ஐடகோவிலும் உள்ள கேபினட் மலைத்தொடரும் சாலிசு மலைத்தொடரும் ராக்கி மலைத்தொடரைச் சார்ந்தவையாகும். இதன் இணையான கனடா பகுதியிலுள்ள கூட்டெனெய் ஆற்றின் வடபுறமுள்ள கொலம்பியா மலைத்தொடர் தனி மலைத்தொடர் ஆகக் கருதப்படுகிறது. அது ராக்கியுடன் சேர்க்கப்படவில்லை. கொலம்பியா மலைத்தொடர் ராக்கி மலைத்தொடரின் பெரும் பள்ளத்தின் மேற்கே அமைந்துள்ளது. இவ்வாழ்பள்ளத்தாக்கு பிரிட்டீசு கொலம்பியா நெடுக்கவும் மோன்டானாவின் பிளாட்கெட் ஆற்றின் நடுப்பகுதியிலிருந்து லியார்டு ஆற்றின் தென்கரை வரை பரவியுள்ளது. ,ராக்கி மலைத்தொடரின் அகலம் 70 முதல் 300 மைல்கள் ஆகும். \nராக்கி மலைத்தொடர் என்பது ஒரே தொடர்ச்சியாக இல்லாமல் நூற்றுக்கும் மேற்பட்ட மலைத்தொடர்களை உடையது என்பதால் இதை ராக்கி பெரு மலைத்தொடர் என்றோ ராக்கி மலைத்தொடர் அமைப்பு என்றோ அழைப்பார்கள். பல இடங்களில் ராக்கி கடல் மட்டத்திலிருந்து 14,000 அடிக்கும் மேல் இருக்கும், இதன் மலைகள் உயரமாக தெரியாததிற்கு காரணம் அவை 4,000 அடியிலிருந்தோ 8,000 அடியிலிருந்தோ தொடங்குவதே. கொலராடோவில் 14,110 அடி உயரத்திலுள்ள புகழ்பெற்ற பைக் உச்சி உலகில் அதிகளவு மக்கள் செல்லுமிடத்தில் இரண்டாவதாக உள்ளதாகும். \n\nகனடிய ராக்கி யூக்கானிலும் வடமேற்கு நிலப்பகுதிகளிலுமுள்ள மெக்கென்சி மலைத்தொடரையும் செல்வின் மலைத்தொடரையும், மேற்கு ஆல்பரட்டாவிலும் கிழக்கு பிரிட்டிசு கொலம்பியாவிலும் உள்ள மலைத்தொடர்களையும் உடையது, இவை ஆர்ட்டிக் ராக்கி என்றும் அழைக்கப்படும். ராக்கியின் கிழக்கு பகுதி நடு அமெரிக்க பெரும் சமவெளியின் எல்லையாக உள்ளது. மெக்கென்சி மலைத்தொடர் ராக்கி அல்ல என்ற கருத்தும் உள்ளது. அமெரிக்கா ராக்கி மலைத்தொடரில் உள்ள சில மலைத்தொடர்கள் கனடிய ராக்கி வரையறையில் இல்லை அது போலவே கனடிய ராக்கி மலைத்தொடரில் உள்ள சில மலைத்தொடர்கள் அபெரிக்க ராக்கி வரையறையில் இல்லை.\n\nமேற்கு மோன்டானாவிலும் வடகிழக்கு யூட்டாவிலும் உள்ள லூவிசு, பிட்டர்ரூட் மலைத்தொடர்கள் ராக்கியின் வடக்கு மலைத்தொடர் பிரிவை சேர்ந்தவை, இந்த மலைத்தொடர்களில் 1 முதல் 150 மில்லியன் ஆண்டுகளுக்கு முன்னால் மார் 17 மைல்களுக்கு தடிமனான அடுக்குகள் கார்பனேட்டு வண்டல் படிந்ததன் மூலம் அமைந்தன. கொலம்பிய பனிப்பகுதி ஆல்பர்ட்டாவுக்கும் பிரிட்டிசு கொலம்பியாவிற்கும் உள்ள எல்லையிலுள்ள ராக்கியில் 10,000 முதல் 13,000 அடியில் அமைந்துள்ளது. 5 மைல் நீளமும் ஒரு மைல் அகலமும் உள்ள அதாபசுகா பனியாறு இங்கு உள்ளது. கனடிய ராக்கியில் தோன்றும் நீர் பசிபிக் பெருங்கடலுக்கும் ஆர்டிக் கடலுக்கும் தோராயமாக சமமான அளவில் செல்கிறது. நடு ராக்கி என்பது வயோமிங்கிலுள்ள பெரும்கொம்பு (Bighorn) விண்டு ஆறு மலைத்தொடர்களை உள்ளடக்கியது.\n\nதென்கிழக்கு ஐடகோவிலும் வடகிழக்கு யூட்டாவிலும் உள்ள வாசட்ச் மலைத்தொடரும் நடு ராக்கியை சேர்த்தவை. வடமேற்கு வயோமிங்கிலிருத்து மோன்டானா வரை செல்லும் அப்சார்கோகா மலைத்தொடர் வடக்கு ராக்கிக்கும் நடு ராக்கிக்கும் இணைப்பாக உள்ளது. வடக்கு ராக்கியிலும் கனடிய ராக்கியிலும் பழங்காலத்தில் பெருமளவு கார்போனேட் வண்டல் படிந்த போது காலத்தில் நடு ராக்கியிலும் குறிப்பிடத்தக்க அளவு வண்டல் படிந்தது. \n\n\"தெற்கு மலைத்தொடர்\" பிரிவு என்பது கொலராடோ, நியு மெக்சிகோ. யூட்டா, அரிசோனா, கொலராடோ, நியு மெக்சிகோ ஆகியமாநிலந்களின் பகுதியை சேர்ந்த கொலராடோ மேட்டு நிலத்தை உள்ளடக்கியது. இந்த நான்கு பிரிவு ராக்கிகளின் தோற்ற காலம், பாறைகளின் தன்மை, தோற்ற மூலம், மண், வடிகால், நிலவமைப்பு ஆகியவை ஒன்றிலிருந்து ஒன்று வேறுபட்டவை. மற்ற பிரிவுகளை விட தெற்கு மலைத்தொடர் உயரமான முகடுகளை அதிகம் கொண்டுள்ளது. கொலராடோ மாநிலத்தில் மட்டும் ராக்கி 14,000 அடி உயரமுடைய 53 முகடுகளை கொண்டுள்ளது. ராக்கியின் உயரமான முகடு கொலராடோவில் உள்ள 14,433 அடி உயரமுடைய எல்பர்ட் மலை ஆகும். கனடிய ராக்கியின் உயரமான உச்சி பிரிட்டிசு கொலம்பியாவிலுள்ள 12,972 அடி உயரமுள்ள ராப்சன் மலை ஆகும்.\nஅமெரிக்காவின் கண்ட வடிகால் பிரிவு ராக்கி மலைத் தொடரில் அமைந்துள்ளது. அட்லாண்டிக் அல்லது பசிபிக் பெருங்கடல்களுக்கு நீரைக் கொண்டுவரும் வழியை இப்பிரிவு குறிக்கிறது. 8020 அடி உயரமுள்ள முப்பிரிவு உச்சி அமெரிக்காவில் உள்ள கிளேசியர் தேசியப் பூங்காவில் அமைந்துள்ளது . இவ்வுச்சியிலிருந்து நீரானது அட்லாண்டிக் பெருங்கடல் மற்றும் பசிபிக் பெருங்கடலில் மட்டும் விழாமல் அட்சன் வலைகுடாவிலும் விழுகிறது. இதனாலேயே இவ்வுச்சி முப்பிரிவு உச்சி என்று பெயரிடப்பட்டுள்ளது. அல்பெர்டாவுக்கு வடக்கில் வெகு தொலைவில் அதாபாசுகாவும் பிற நதிகளும் மெக்கன்சி ஆற்று வடிநிலப்பகுதிக்கு தண்ணீரை அளிக்கின்றன. இத்தண்ணீர் ஆர்க்டிக் பெருங்கடலில் உள்ள பியூஃபோர்ட் கடலில் இருந்து வெளியேறுகிறது.\n\nராக்கி மலைத்தொடர்களில் மனிதர்களின் அடர்த்தி மிகுதியாக இல்லை, சதுர கிலோமீட்டருக்கு சராசரியாக நான்கு பேர் மற்றும் 50,000 க்கும் அதிகமான மக்களுடன் சில நகரங்கள் உள்ளன. இருப்பினும், 1950 கள் மற்றும் 1990 ஆம் ஆண்டுகளுக்கு இடையில் ராக்கி மலை மாநிலங்களில் மக்கள்தொகை விரைவாக அதிகரித்தது. 40 ஆண்டுகாலத்தில் மாநில அளவிலான மக்கள் தொகை அதிகரிப்பு வரம்பு மோண்டனாவில் 35% அளவுக்கும், யூட்டா மற்றும் கொலராடோவில் 150% அளவுக்கும் அதிகரித்துள்ளது. பல மலை நகரங்கள் மற்றும் சமூகங்களின் மக்கள் தொகை கடந்த 40 ஆண்டுகளில் இரட்டிப்பாகியுள்ளது. யாக்சன் ஓல் வயோமிங் பகுதிகளில் இந்த 40 ஆண்டு காலத்தில் மக்கள் எண்ணிக்கை 1,244 பேர் என்பதிலிருந்து 4,472 மக்கள் என அதிகரித்துள்ளது. இந்த உயர்வு 260% என கணக்கிடப்பட்டுள்ளது .\n\nSection::::நிலவியல்.\nபுவிமேலோட்டுப் பேரியக்க விசைகளால் ராக்கி மலைத்தொடர் உருவாக்கப்படுவதற்கு முன்னரே இம்மலைத்தொடரில் உள்ள பாறைகள் உருவாகின. கேம்பிரியன் காலத்திற்கு முந்தைய உருமாறிய பாறை மிகவும் பழமையான பாறையாகும். இப்பாறையே வட அமெரிக்க கண்டத்தின் மையத்தை உருவாக்குகிறது. கேம்பிரியன் காலத்திற்கு முந்தைய படிவான ஆர்கிலியேட் 1.7 பில்லியன் ஆண்டுகளுக்கு முன்பே இருந்ததாக கூறப்படுகிறது. தொல்லூழி காலத்தின் போது, மேற்கு வட அமெரிக்கா ஒரு ஆழமற்ற கடலுக்கு அடியில் அமைந்து இருந்ததாகவும், இது பல கிலோமீட்டர் அளவுக்கு சுண்ணாம்பு மற்றும் டோலமைட் ஆகியவற்றைச் சேர்த்ததாகவும் கூறப்படுகிறது.\n\nஇன்றைய கொலராடோவுக்கு அருகே உள்ள தென் ராக்கி மலைகளில் பென்சில்வேனியன் காலத்தில் இந்த மூதாதையர் பாறைகள் மலைகள் உருவாக்கத்தின் போது பாதிக்கப்பட்டன. இந்த மலையாக்கம் பிந்தைய ராக்கி மலைத்தொடர்களை உருவாக்கியது. அவை பெரும்பாலும் ஆழமற்ற கடலில் அமைக்கப்பட்ட சுண்ணாம்பு அடுக்குகள் வழியாக பிரமாண்டமான உருமாறிய பாறைகளைக் கொண்டிருந்தன . இம்மலைகள் காலப்போக்கில் 80 மில்லியன் ஆண்டுகளுக்கு முன்பு அரிக்கப்பட்டு படிவுப்பாறைகளை உருவாக்கின. 350 மில்லியன் ஆண்டுகளுக்கு முன்பு நிலத்தட்டுகள் மோதி ஆண்ட்லர் ஓரோகமியை உருவாக்கின 270 மில்லியன் ஆண்டுகளாக வட அமெரிக்க நிலத்தட்டு முனைக்கு அருகில் நிலத்தட்டுகளின் ஊராய்வு குவிந்திருந்தது., இது மேற்கு ராக்கி மலைத்தொடர் பகுதிக்கும் அப்பால் தொலைவில் இருந்தது. 80 மில்லியன் ஆண்டுகளுக்கு பின்பே ராக்கியில் இந்த மாற்றங்கள் ஏற்பட்டன. \n\nதற்போதைய ராக்கி மலைத்தொடர் 80 மில்லியன் ஆண்டுகளுக்கு முன்னால் ஏற்பட்ட லார்மைட் மலைத்தொடராக்கத்தால் உருவானது ஆகும். கனடிய ராக்கி வட அமெரிக்காவிலுள்ள கனடா பகுதியை மிகப்பழைய பாறைகள் நிலத்தட்டு ஊராய்வினால் தள்ளி ஏற்பட்டது. தென் கோடியிலுள்ள அமெரிக்க ராக்கியின் வளர்ச்சி நிலத்தட்டு உராய்வினாலும் பரல்லான் நிலத்தட்டு வட அமெரிக்க நிலத்தட்டின் அடியில் சொருகியதாலும் ஏற்பட்டது. குறைந்த ஆழத்தில் சொருகியதால் மலைகள் 300-500 கிமீ அப்பாலுள்ள உள் நாட்டு பகுதி ராக்கியை விட விரைவாக தோன்றின. குறைவான ஆழத்தில் நிலத்தட்டு சொருகியதால் உராய்வு அதிகரித்து வட அமெரிக்க கண்டத்தில் பரந்த உயரமான மலைகள் தோன்றியது.\n\n"}
{"id": "51036", "url": "https://ta.wikipedia.org/wiki?curid=51036", "title": "இசுப்பைக் லீ", "text": "இசுப்பைக் லீ\n\nசெல்டன் ஜாக்சன் \"இசுப்பைக்\" லீ (பிறப்பு மார்ச் 20, 1957) எமி மற்றும் ஆஸ்கர் விருதுகளைப் பெற்ற அமெரிக்க திரைப்பட இயக்குநரும், தயாரிப்பாளரும், நடிகரும், எழுத்தாளரும் ஆவார். சமூகத்திலும் அரசியலிலும் சர்ச்சை கொண்ட தலைப்புகளை பற்றி திரைப்படங்களை படைத்ததிற்காக இவர் அறியப்படுகிறார். லீ நியூயோர்க் பல்கலைக்கழகத்திலும் கொலம்பியா பல்கலைக்கழகத்திலும் பேராசிரியராகப் பணியாற்றி வருகிறார். 1983 முதல் இவரது தயாரிப்பு நிறுவனம் குறைந்தது 35 திரைப்படங்களைப் படைத்துள்ளது.\n\nஇன்சைடு மேன், ஹி காட் கேம், பாம்பூசில்ட், டூ த ரைட் திங் ஆகியன இவரது சில புகழ்பெற்ற திரைப்படங்கள் ஆகும்.\n"}
{"id": "51039", "url": "https://ta.wikipedia.org/wiki?curid=51039", "title": "சுலாவெசி", "text": "சுலாவெசி\n\nசுலாவெசி (\"Sulawesi\") என்பது இந்தோனேசியாவின் தீவுகளில் ஒன்று. இது போர்னியோ, சாவகம், சுமாத்திரா ஆகியவற்றுடன் பெரும் சுந்தா தீவுகளில் ஒன்றாகும். இத்தீவு ஆறு மாகாணங்களாகப் பிரிக்கப் பட்டுள்ளது. மக்கள் தொகையின் அடிப்படையில் சுலாவெசியில் மிகப்பெரிய நகரம் மகசார். 2005 ஆம் ஆண்டுக் கணக்கெடுப்பின் படி இத்தீவில் ஏறத்தாழ 16 மில்லியன் மக்கள் வசிக்கின்றனர்.\n"}
{"id": "51042", "url": "https://ta.wikipedia.org/wiki?curid=51042", "title": "கூலும்", "text": "கூலும்\n\nகூலும் (\"coulomb\") அல்லது கூலோம் (ஈழத்து வழக்கு) என்பது மின்மத்தை அளக்கும் அனைத்துலக அலகு (SI அலகு, ஆனால் \"அடிப்படை\" அனைத்துலக முறை அலகுகள் (SI) அலக்குகள் 7 இல் ஒன்று அல்ல). இந்த அலகின் அனைத்துலகக் குறியீடு : C. கூலும் என்பது 18 ஆம் நூற்றாண்டில் மின்னியல் துறையில் முன்னணி ஆய்வுகள் செய்த சார்லசு அகுசிட்டின் டி கூலும் (Charles-Augustin de Coulomb) என்னும் பிரான்சிய அறிவியலாளரின் நினைவாக சூட்டப்பட்ட பெயர் ஆகும்.\n\nSection::::வரையறை.\nஒரு கூலும் என்பது ஓர் ஆம்பியர் மின்னோட்டம் ஒரு நொடி நிகழும் பொழுது நகர்த்தப்படும் மொத்த மின்மத்தின் அளவு. வேறு விதமாகக் கூறுவதென்றால் ஒரு பாராடு (Farad) மின்தேக்குமை கொண்ட மின்தேக்கியில் ஒரு வோல்ட்டு மின்னழுத்தம் கொள்ளத் தேவையான மின்ம அளவு. கூலும் என்பது \"அடிப்படை\" அனைத்துலக முறை அலகுகளாகிய ஆம்பியர், நொடி ஆகியவற்றில் இருந்து வருவிக்கும் ஓர் முக்கியமான SI அலகு. 1 கூலும் = 1 ஆம்பியர் x 1 நொடி.\n\nSection::::விளக்கம்.\nஅடிப்படையான இயற்பியல் பண்புகளை வரையறை செய்யும் பொழுது, இயற்கையில் நிகழும் நிலையான ஓர் இயக்கத்தின் அடிப்படையில் விளக்குவது உறுதி தருவதாகும். ஆனால் கூலும் என்பது இவ்வாறு உறுதி செய்யப்படவில்லை. ஒரு கூலும் என்பது 6.241 509 629 152 65 மடங்கு நேர்மின்னியின் மின்ம அளவு ஆகும்.\n\nகூலும் விதியின் படி, +1 கூலும் ( +1 C) அளவுடைய இரு புள்ளி மின்மங்களுக்கு இடையே ஒரு மீட்டர் இடைவெளி இருந்தால், அவற்றிற்கு இடையே 9 N, விலகு விசை இருக்கும். அதாவது ஏறத்தாழ 900,000 மெட்ரிக் டன் எடைக்கு இணையான விசை இருக்கும்.\n"}
{"id": "51043", "url": "https://ta.wikipedia.org/wiki?curid=51043", "title": "அரிஸ்டாஃபனீஸ்", "text": "அரிஸ்டாஃபனீஸ்\n\nஅரிஸ்டாஃபனீஸ் (அரிஸ்டாபனீஸ், அரிட்டாபனீசு) (கிரேக்கம்: Ἀριστοφάνης, கிமு 446-கிமு 386) \"நகைச்சுவையின் தந்தை\" என்று குறிப்பிட்ட ஒரு பண்டைய கிரேக்க நாடகாசிரியர். முகில்கள், பறவைகள், லிசிஸ்ட்ராட்டா, தவளைகள் இவரது சில குறிப்பிட்டதாக நாடகங்கள் ஆகும். இவரது பல படைப்புகள் பண்டைய கிரேக்க அரசியலையும் சமூகத்தையும் அங்கதம் செய்தது.\n"}
{"id": "51053", "url": "https://ta.wikipedia.org/wiki?curid=51053", "title": "வன்மி", "text": "வன்மி\n\nவன்மிகளில் இரண்டு உள்வகைத் துகள்கள் உள்ளன. அவை பாரியான்கள் என்றும், இடைமிகள் (மேசான்கள்) என்றும் கூறப்படுவன. பாரியான்களில் பரவலாக அறியப்படும் நேர்மின்னிகளும், நொதுமிகளும் அடங்கும். இடைமிகளில் (மேசான்களில்) பல வகைகள் உள்ளன.\n"}
{"id": "51060", "url": "https://ta.wikipedia.org/wiki?curid=51060", "title": "ஜேர்விஸ் குடா பிரதேசம்", "text": "ஜேர்விஸ் குடா பிரதேசம்\n\nஜேர்விஸ் குடா பிரதேசம் (\"Jervis Bay Territory\") என்பது ஆஸ்திரேலியாவின் ஒரு சுயாட்சி அமைப்புடைய பகுதியாகும். ஆஸ்திரேலியத் தலைநகரம் கான்பராவுக்கு கடல் வழித் தொடர்புகளை ஏற்படுத்துவதற்காக இப்பிரதேசத்தை நியூ சவுத் வேல்ஸ் மாநிலத்திடம் இருந்து 1915 ஆண்டில் ஆஸ்திரேலிய நடுவண் அரசு விலைக்கு வாங்கியது. இப்பகுதி 1989 ஆம் ஆண்டு வரை ஆஸ்திரேலியத் தலைநகரப் பிரதேசத்தின் ஆட்சியின் கீழ் இருந்து வந்தது. 1989 இல் தலைநகரப் பிரதேசத்துக்கு சுயாட்சி வழங்கப்பட்டதன் பின்னர் ஜேர்விஸ் குடா தனிப்பிரதேசமாக பிரதேசங்களின் நடுவண் அமைச்சினால் நிர்வகிக்கப்பட்டு வருகிறது.\n\nSection::::வரலாறு.\nபிரித்தானியாவின் ரோயல் கடற்படை அட்மிரல் \"ஜோன் ஜேர்விஸ்\" என்பவரின் நினைவாக இக்குடாவிற்கு ஜேர்விஸ் குடா எனப் பெயரிடப்பட்டது. 1819 ஆம் ஆண்டில் ஜோன் ஒக்ஸ்லி என்ற முதலாவது ஐரோப்பியர் இங்கு வந்திறங்கினார்.\n\nSection::::மக்கள்.\nஇங்கு கிட்டத்தட்ட (2001 கணக்கெடுப்ப்பின் படி) 611 பேர் வாழ்கின்றனர். இவர்களில் பெரும்பாலானோர் \"கிரெஸ்வெல்\" என்ற ஆஸ்திரேலிய கடற்படைத்தளத்தில் பணியாற்றுபவர்கள். தற்போது இப்பிரதேசத்தின் 90 விழுக்காட்டு நிலம் ஆஸ்திரேலியப் பழங்குடிகளின் நிலம் என அறிவிக்கப்பட்டுள்ளது. இங்குள்ள \"ரெக் குடா\" (Wreck Bay) என்ற இடத்தில் பழங்குடியினர் சிலர் வாழ்கின்றனர்.\n\nSection::::புவியியல்.\nஜேர்விஸ் குடா ஒர் இயற்கைத் துறைமுகம் ஆகும். இது வடதெற்கே 16 கிமீ நீலத்தையும், கிழக்கு-மேற்கே 10 கிமீ நீளத்தையும் கொண்டது. கிழக்கே இது பசிபிக் பெருங்கடலில் முடிவடைகிறது. சிட்னி மாநகரில் இருந்து 150 கிமீ தெற்கே நியூ சவுத் வேல்ஸ் மாநிலத்தின் வடகரையில் இது அமைந்துள்ளது.\n\n"}
{"id": "51062", "url": "https://ta.wikipedia.org/wiki?curid=51062", "title": "டிரான்சிஸ்டர் வானொலி", "text": "டிரான்சிஸ்டர் வானொலி\n\nடிரான்சிஸ்டர் வானொலி (\"transistor radio\") என்பது சிறிய திரிதடையம்- கொண்டு உருவாக்கப்பட்ட வானொலிக் கருவி ஆகும். இது பொதுவாக, 540–1600 கிலோசைக்கில் ஏ.எம் அலைவீச்சில் அலைகளைப் பெறவல்லதாகும் . \n\nSection::::வரலாறு.\nஐக்கிய அமெரிக்காவின் டெக்சாஸ் இன்ஸ்ட்ருமெண்ட்ஸ் என்ற நிறுவனம் 1952 ஆம் ஆண்டளவில் அனைத்து திரிதடையங்களால் ஆன ஏ.எம். வானொலியை பரிசோதித்துக் காட்டியது. ஆனாலும், இது வால்வ்-வானொலிகளை விட திறன் குறைந்தவையாகக் காணப்பட்டன. முழுமையான டிரான்சிஸ்டர் வானொலியை ஜெர்மனியின் இண்டெர்மெட்டால் என்ற நிறுவனம் ஆகஸ்ட் 1953 இல் பரிசோதித்துக் காட்டியது. ஆனாலும் இது வர்த்தக ரீதியில் வெளியிடப்படவில்லை.\n\nமே 1954 ஆம் ஆண்டில் டெக்சாஸ் நிறுவனம் 1954 ஆம் ஆண்டு அக்டோபர் 18 ஆம் நாள், \"ரீஜென்சி TR-1\" என்ற டிரான்சிஸ்டர் வானொலியைத் தாம் தயாரித்திருப்பதாக அறிவித்து, அதனை அதே ஆண்டு நவம்பரில் விற்பனைக்கு விட்டது. இதற்கான காப்புரிமத்தை அந்நிறுவனத்தில் பணி புரிந்த ஹைன்ஸ் டி கொஸ்டர் என்ற டச்சு இயற்பியலாளர் பெற்றார். இதன் விலை $49.95 ஆகும். கிட்டத்தட்ட 150,000 வானொலிகள் விற்பனை செய்யப்பட்டன. அதன் பின்னர் ரேத்தோன், செனித் டிரான்சிஸ்டர் வானொலிக் கருவிகள் விற்பனைக்கு வந்தன. சொனி நிறுவனம் ஆகஸ்ட் 1955 இல் தனது வானொலிகளைத் தயாரிக்க ஆரம்பித்தது. 1957 இல் ஜாப்பானிய வானொலிகள் அமெரிக்காவுக்கு விற்பனைக்கு வந்தன. டிரான்சிஸ்டர் வானொலிகள் 1960களின் ஆரம்பம் வரையில் அவ்வளவு பெயர் பெற்றிருக்கவில்லை. சில வானொலிகளின் விலைகள் $20 வரை குறைந்தன. 1960களின் பிற்பகுதியில் ஹொங்கொங் போன்ற நாடுகளில் தயாரிக்கப்பட்ட வானொலிகள் $10 இற்கும் குறைவாக விற்பனைக்கு வந்தன.\n\n"}
{"id": "51065", "url": "https://ta.wikipedia.org/wiki?curid=51065", "title": "இதயநிலா", "text": "இதயநிலா\n\nஇதயநிலா வலைத்தளம் சிறப்பாகக் கவிதைகளின் சங்கமமாக வடிவமைக்கப்பட்டது. எனினும் இதயநிலா இணையத்தில் பல்சுவை அம்சங்களும் இணைக்கப்பட்டுள்ளன. வாசகர்கள் தமது கருத்துக்களின் அடிப்படையில் பல ஆக்கங்கள் புதிதாக இணைக்கப்பட்டுள்ளன. \n\nநாளும் ஆண்மீகம் அரசியல் உலகவியல் என்பனவற்றோடு சிறப்புக்கவிதைகள் மற்றும் பல சுவாரசியமான ஆக்கங்களைத் தாங்கி வெளிவருகிறது. \"தமிழ்த் தாயக உறவுகளை நாடி தமிழ் பேசும் உள்ளங்களுடன் இணைந்து அண்டவெளி எங்கும் பெரும் அலையென விரிகின்றது இதயநிலா இணையம்.\"\n\nதாயக வாழ்வியலை தமிழ்பேசும் உள்ளங்களுடன் ஒருமுறை பகிர்ந்துகொள்ள முயல்கின்றோம். நான்கு சுவர்களுக்குள் தாம்கொண்ட கனவுகளுடன் நலிந்துபோகும் நம் உறவுகளின் இறந்துபோகும் அவலங்களை அறியாதவர் பலர் அறிந்தவர் சிலர். தொடரும் போரிலும் வறுமையின் பிடியிலும் அடக்குமுறைகள் கட்டுப்பாடுகளுக்கு மத்தியிலும் அவலங்கள் தோய்ந்த அம்முகங்களில் எழும் சிரிப்பினை மட்டுமே கண்டு வெளியிடும் பல இணையங்கள் மத்தியில் அவர்தம் வாழ்வின் பின்னணிகளை அலசுகின்றது இதயநிலா. \n\nநிச்சயமாக இனம் மதம், மொழி கடந்து இலங்கை மக்கள் என்ற நிலைப்பாட்டில் ஒரு நிரந்தர அமைதிப்புலத்தை பின்னணியாகக் கொள்கின்றது இதயநிலா. சொல்லாத நம் மக்களின் கதைகள் கோடி சுமந்து உங்கள்\nவாசல் தேடி நுழைகின்றது இதயநிலா. \n\n"}
{"id": "51072", "url": "https://ta.wikipedia.org/wiki?curid=51072", "title": "பூசை (இந்து)", "text": "பூசை (இந்து)\n\nபூசை என்பது இந்து சமய வழிபாட்டு முறைகளில் ஒன்றாகும். பொதுவாக தெய்வத் திருவுருவங்களை பக்தி உணர்வுடன் வழிபடுதலே பூசை அல்லது பூசனை என்று கூறப்படுகிறது. அதோடு, குருமார்கள், மகான்கள், போற்றுதலுக்குரிய பெரியோர்கள், முன்னோர்கள், பெற்றோர் ஆகியோரை வழிபாட்டுணர்வுடன் தொழுவதும் பூசை என்பதில் அடங்கும்\n\nSection::::பூசை விளக்கம்.\nபூசை என்ற சொல்லுக்கு இறையன்பில் மலர்தல் என்பது பொருள். பக்தர்கள் தாங்கள் வழிபடும் விக்கிரகங்களில் தெய்வத்தின் உயிர்ச்சக்தி இருப்பதாகக் கொண்டு பல்வேறு செயல்பாடுகளைச் செய்வார்கள். பொதுவாக, பூஜையில் பதினாறு வகை செயல்கள்(உபசாரங்கள்) செய்யப் படவேண்டும் என்று ஆகம நூல்கள் குறிப்பிடுகின்றன. \n\nவிரிவான பூசைகளில் இத்துடன் இசைபாடுதல், இசைக் கருவிகளை முழக்குதல், நடனமாடுதல் ஆகிய செயல்களும் இடம்பெறுகிறது. இது கருதியே பல பெரிய இந்துக் கோயில்களில் பாடகர்கள், நாதஸ்வரம், தவில், மிருதங்கம் போன்ற கருவிகளில் வல்ல இசைக்கலைஞர்கள், நடன மாதர் ஆகியோர் இடம் பெற்றிருந்தனர்.\n\nSection::::வேத மந்திரங்கள்.\nபூசையின் போது வேத மந்திரங்களையும், அந்தக் குறிப்பிட்ட தெய்வம் மீது புனையப்பட்ட தோத்திரங்களையும், பக்திப் பாடல்களையும் ஓதுவார்கள். தமிழகத்தில் பக்தி இலக்கிய காலகட்டத்தில் பூசை மிகப் புகழ் பெற்ற வழிபாட்டு முறையாக இருந்திருக்கிறது.\n\nவேதத்தின் மந்திரத்தால் வெண்மணலே சிவமாகப் \nபோதத்தால் வழிபட்டான் புள்ளிருக்கு வேளூரே\n\nஎன்று திருஞான சம்பந்தர் தேவாரமும்,\n\nசலம்பூவொடு தூபம் மறந்தறியேன் \nதமிழோடிசை பாடல் மறந்தறியேன் \nநலந்தீங்கிலும் உன்னை மறந்தறியேன் - உன் \nநாமம் என் நாவில் மறந்தறியேன்\n\nஎன்று திருநாவுக்கரசர் தேவாரமும்\n\nபூசை பற்றிக் குறிப்பிடுகின்றன.\n\nSection::::கோயில் பூசைகள்.\nகோயில்களில் நடைபெறும் பூசைகள் மிக விரிவானவை. இந்து சமயத்தின் இருபெரும் பிரிவுகளான சைவ, வைணவப் பெருங்கோவில்களில் தினந்தோறும் ஆறு காலம் பூசைகள் நடைபெறுகின்றன. இந்தப் பூசை முறைகள் பற்றி சைவ/வைணவ ஆகம நூல்கள் மிகவும் விரிவாகக் கூறுகின்றன. இவை தவிர அம்மன் கோயில்கள் மற்றும் கிராம தேவதை கோயில்களில் அந்தந்த ஊர் மரபுப்படியோ அல்லது தாந்திரீக முறைகளின் அடிப்படையிலோ பூசைகள் நடைபெறுகின்றன.\n\nSection::::பூசை செய்பவர்கள்.\nதிருக்கோயில்களில் பூசை செய்வோர்களுக்கு அர்ச்சகர், சிவாசாரியார், குருக்கள், பட்டாசாரியார், பூசாரி, பூசகர் என்று பல பெயர்கள் வழங்கப்படுகின்றன. மரபு வழக்கப்படி தமிழகத்தின் ஆகம முறையிலான பெருங்கோயில்களில் குறிப்பிட்ட அர்ச்சக சாதியைச் சார்ந்தவர்கள் மட்டுமே பூசை செய்ய முடியும் என்னும் நிலை இருந்தது. தற்போது தமிழ்நாடு அரசு, இந்து மதத்தைச் சேர்ந்த அனைவரும் பூசை முறைகளைக் கற்றுக் கொண்டு இக்கோயில்களில் அர்ச்சகர்களாக ஆக முடியும் என்று சட்டம் இயற்றியுள்ளது.\n\nSection::::வீடுகளில் பூசை.\nகடவுள் நம்பிக்கையுள்ள இந்துக்கள் வீடுகளில் வழிபாட்டுக்கென அமைக்கப்படும் அறை பூசையறை எனப்படுகிறது. இங்கு தெய்வங்களின் படங்களும், சிறு சிலைகளும் இடம் பெற்றிருக்கும். இந்தப் பூசையறையில் தினந்தோறும் குடும்பத்தலைவி விளக்கேற்றி வழிபடுகிறார். குடும்ப உறுப்பினர்கள் தனியாகவோ, சேர்ந்தமர்ந்தோ தங்கள் வசதிக்கேற்ற படி பூசைகள் செய்வதுண்டு. மேலும் யக்ஞம் எனும் பூசையும் இந்து மதத்தில் இருந்து வருகிறது.\n\nSection::::சமயச் சடங்கு பூசைகள்.\nதிருமணம், பெயர் சூட்டல், புதுமனை புகுதல், காதணி விழா போன்ற பல்வேறு இந்து சமயச் சடங்குகளிலும் பூசை ஒரு முக்கியப் பகுதியாக இடம் பெறுகிறது.\n\nSection::::மானச பூசை.\nதத்துவ நிலையில், தெய்வத்தை உள்ளத்தின் உள்ளேயே கண்டு அகவயமாகவே வழிபடுதலும் இந்து மரபில் ஏற்றுக் கொள்ளப்பட்ட ஒரு பூசை முறையாகும். இவ்வகைப் பூசை முழுக்க மனதளவிலேயே நிகழ்வது, இதற்கு விக்கிரகங்களோ, மலர்கள் போன்ற பூசைப் பொருட்களோ தேவையில்லை. தியான வகையிலான இந்தப் பூசை மானச பூசை என்று வழங்கப் பெறுகிறது.\n\nநெஞ்சகமே கோயில் நினைவே சுகந்தம் அன்பே \nமஞ்சனநீர் பூசைகொள்ள வாராய் பராபரமே\n\nஎன்று தாயுமானவர் இவ்வகைப் பூசையினைக் குறிப்பிட்டுள்ளார்.\n\nSection::::காலப் பூசைகள்.\nகோயில்களில் நான்கு வேளைகளுக்குப் பூசை நடக்கிறது. இந்த பூசை முறையானது மனிதர்களின் உணவு வேளையைக் மையமாக கொண்டு அமைக்கப்பட்டதாக கூறுகிறார்கள்\n\n\nமதுரை மீனாட்சியம்மன், சிதம்பரம் நடராசர் போன்ற சைவத் திருத்தலங்களில் ஆறு காலப் பூசை நடக்கின்றது.\n\n\n"}
{"id": "51075", "url": "https://ta.wikipedia.org/wiki?curid=51075", "title": "வேள்வி", "text": "வேள்வி\n\nயாகம் என்பதற்கு அர்ப்பணித்தல் என்று பொருளாகும். இந்து தொன்மவியலின் அடிப்படையில் இறைவனுக்கு புனிதமாக கருதும் பொருள்களை அர்ப்பணித்தல் யாகமாக கருதப்படுகிறது. \n\nவேள்வி, ஹோமம், ஓமம் என்று என்றும் அழைக்கப்பெறுகிறது. யஜூர் வேதத்தில் முப்பது வகையான யாகங்களைப் பற்றி குறிப்பிடப்பட்டுள்ளது. \n\nSection::::யக்கியங்கள்.\nஅக்கினி ஹோத்திரம், தரிசபூர்ணமாஸம், சாதுர்மாசியம், பசு பந்தம், சோமம், தேவயக்ஞம், பிதுர் யக்ஞம், பூதயக்கியம், மனுஷ்ய யக்கியம், பிரம யக்கியம் ஆகிய பத்து யக்கியங்கள் பற்றியும் விஷ்ணு புராணம் குறிப்பிடுகிறது. இவற்றில் இறுதி ஐந்தும் பஞ்ச மகாயெக்கியங்கள் என்று அழைக்கப்பெறுகின்றன.\n\nSection::::சில யாகங்கள்.\nசிபி சக்ரவர்த்தி நூறு அஸ்வமேத யாகங்களை செய்ததால், இந்திர பதவி கிடைத்ததாக விஷ்ணு புராணத்தில் குறிப்புகள் உள்ளன.\n"}
{"id": "51081", "url": "https://ta.wikipedia.org/wiki?curid=51081", "title": "திமுக நாடாளுமன்ற உறுப்பினர்கள் பதவி துறப்பு, 2009", "text": "திமுக நாடாளுமன்ற உறுப்பினர்கள் பதவி துறப்பு, 2009\n\nஈழத் தமிழர்கள் மீது இலங்கை அரசு நடாத்தும் இன அழிவுக்கு எதிராகவும் அதற்கு இந்திய அரசு வழங்கிய படைத்துறை தொழில்நுட்ப உதவிக்கு எதிராகவும் திமுக சேர்த 13 நாடாளுமன்ற உறுப்பினர்கள் அக்டோபர் 18, 2008 அன்று பதவி விலகல் கடிதத்தை கருணாநிதியிடம் வழங்கினார்கள்.. இதற்கு முன்னதாக திமுகவின் இந்திய மேலவை உறுப்பினரும், தமிழ்நாடு முதல்வர் கருணாநிதியின் மகளுமான கனிமொழி பதவி விலகல் கடிதத்தை கருணாநிதியிடம் வழங்கினார். \n\nஇந்த பதவி துறப்பு கடிதம் சபாநாயகரிடம் கையளிக்கப்பட்ட பின்னரே உறுதி பெறும் என்பது குறிக்கத்தக்கது. பதவி விலகல் கடிதம் சபாநாயகரிடம் கையளிக்கப்படாததால் அவர்கள் பதவி விலகல் நடைபெறவில்லை. \n\nSection::::பதவி விலகல் முடிவில் மாற்றம்.\nதிமுக-வின் மக்களவை உறுப்பினர் பதவி விலகல் முடிவை அடுத்து இந்தியாவின் வெளியுறவு அமைச்சர் பிரணாப் முகர்ஜி திமுக தலைவரும் தமிழக முதல்வருமான கருணாநிதியை அவரது இல்லத்தில் சந்தித்து பேசியதைத் தொடர்ந்து கருணாநிதி மக்களவை உறுப்பினர் பதவி விலகல் முடிவை மாற்றிக்கொண்டார். தன்னால் ஆளும் ஐக்கிய முற்போக்கு கூட்டணி அரசுக்கு எந்த சிக்கலும் வராது என்று கருணாநிதி உறுதி கூறியதாக பிரணாப் முகர்ஜி கூறினார். \n\n"}
{"id": "51085", "url": "https://ta.wikipedia.org/wiki?curid=51085", "title": "திட்டமிட்ட சிங்கள குடியேற்றம்", "text": "திட்டமிட்ட சிங்கள குடியேற்றம்\n\nதிட்டமிட்ட சிங்கள குடியேற்றம் எனப்படுவது இலங்கை சிங்கள பெரும்பான்மை அரசுகள் தமிழர்களின் மரபுவழித் தாயகப் நிலப்பரப்புகளில் தமிழர்களின் மரபுவழி உரிமைகளைச் சிதைக்கும் வண்ணம் திட்டமிட்டு மேற்கொண்ட சிங்கள குடியேற்றங்களைக் குறிக்கின்றது. இந்த திட்டங்கள் நிலமற்ற சிங்களவர்களுக்கு நிலம் தரும் திட்டங்களாக அரசால் பரப்புரை செய்யப்பட்டாலும், அங்கு வாழ்ந்த தமிழர்களின் உரிமைகளை கருத்துக்களை பொருட்படுத்தாமல் இந்த திட்டங்கள் நிறைவேற்றப்பட்டன. இது இலங்கை இனப்பிரச்சினைக்கு ஒரு முக்கிய காரணமாக அமைந்தது.\n\n"}
{"id": "51086", "url": "https://ta.wikipedia.org/wiki?curid=51086", "title": "சிங்களமயமாக்கம்", "text": "சிங்களமயமாக்கம்\n\nசிங்களமயமாக்கம் என்பது இலங்கையில் வாழ்ந்த சிறுபான்மையினரை இலங்கை பெரும்பான்மை இனமான சிங்களவர்களின் பண்பாட்டுக்குள் உள்வாங்கும் வகையில் திட்டமிட்டும் இயல்பாகவும் நடைபெற்ற ஒரு சமூக நிகழ்வு ஆகும்.\n\nஇலங்கைத் தமிழர்கள், பழங்குடிகள், முஸ்லீம்கள் ஆகியோர் இந்த செயற்பாட்டால் பாதிக்கப்பட்டவர்கள்.\n\nதனிச் சிங்கள சட்டம், பௌத்தம் அரச சமயம், சிங்கள குடியேற்றம் போன்றவை இந்த செயற்பாட்டுக்கு எடுத்துக்காட்டுகள்.\n\nஜேவிபி, போன்ற கட்சிகள் சிங்களமயமாக்கத்தை ஒரு முதன்மைக் கொள்கையாகவும் கொண்டுள்ளன.\n\n"}
{"id": "51091", "url": "https://ta.wikipedia.org/wiki?curid=51091", "title": "ஐக்கிய இராச்சியத்தின் இரண்டாம் எலிசபெத்", "text": "ஐக்கிய இராச்சியத்தின் இரண்டாம் எலிசபெத்\n\nஇரண்டாம் எலிசபெத் (\"Elizabeth II\", எலிசபெத் அலெக்சாந்திரா மேரி; பிறப்பு: ஏப்ரல் 21, 1926) என்பவர் ஐக்கிய இராச்சியம் உட்பட 16 இறைமையுள்ள நாடுகளின் அரசியல் சட்டப்படியான அரசியாக உள்ளார். அனைத்து நாடுகளுக்கும் இவர் தனித்தனியே வெவ்வேறு பெயர்களில் ஆட்சிப் பெயர்களைக் கொண்டிருந்தாலும், ஐக்கிய இராச்சியத்திலேயே, லண்டனில் உள்ள பக்கிங்ஹாம் அரண்மனையில் இவர் வாழ்கிறார். 54 நாடுகளை உறுப்பினர்களாகக் கொண்ட பொதுநலவாயத்தின் தலைவரும் இவராவார். இங்கிலாந்து திருச்சபையின் மிக உயரிய ஆளுநர் ஆவார்.\n\nபெப்ரவரி 6, 1952 ஆம் ஆண்டில் இவரது தந்தை ஆறாம் ஜோர்ஜ் இறந்தவுடன் ஐக்கிய இராச்சியம், கனடா, ஆஸ்திரேலியா, நியூசிலாந்து, தென்னாபிரிக்கா, பாக்கித்தான் மேலாட்சி, இலங்கை ஆகிய ஏழு பொதுநலவாய நாடுகளுக்கு அரசியாக இவர் முடி சூடினார். இவற்றைத் தவிர, ஜெமெய்க்கா, பார்படோஸ், பகாமாஸ், கிரெனாடா, பப்புவா நியூ கினி, சொலமன் தீவுகள், துவாலு, சென் லூசியா, சென் வின்செண்ட் மற்றும் கிரெனாடின்ஸ், பெலீஸ், அண்டிகுவா பார்புடா, சென் கிட்ஸ் மற்றும் நெவிஸ் ஆகிய நாடுகளுக்கு அரசியாக உள்ளார். இவை அனைத்துக்கும் இவர் தனது சார்பில் பொது ஆளுநர் ஒருவரை நியமித்துள்ளார். இந்நாடுகள் அனைத்தும் பொதுநலவாய நாடுகள் (\"Commonwealth realm\") என அழைக்கப்படுகின்றன. இந்நாடுகளில் இவரது அதிகாரம் மிகவும் பரந்து பட்டவை ஆயினும், பொதுவாக இவர் உள்ளூர் அரசியலில் தலையிடுவதில்லை. ஆண்டுகளாக அரசாட்சி புரியும் இவர் பிரித்தானிய அரசர்களிலேயே இரண்டாவது மிக நெடுங்காலம் ஆட்சி புரிந்தவராக விளங்குகிறார்; விக்டோரியா மகாராணியார் மட்டுமே இவரைவிட நீண்டகாலமாக 63 ஆண்டுகள் ஆண்டுள்ளார்.\nஎலிசபெத் இலண்டனில் பிறந்து வீட்டிலேயே கல்வி கற்றார். இவரது தந்தை தமது தமையன் எட்டாம் எட்வர்டின் முடிதுறப்பிற்குப் பின்னர் ஐக்கிய இராச்சியத்தின் ஆறாம் ஜோர்ஜ் 1936ஆம் ஆண்டில் மணிமகுடம் சூடினார். அப்போது முதலே இவர் அரச வாரிசாக வரிக்கப்பட்டார். இரண்டாம் உலகப் போரின்போது பொதுச்சேவைகளில் ஈடுபட்டார். 1947 இல் எலிசபெத் எடின்பரோ கோமகன் பிலிப்பை மணந்தார். இவர்களுக்கு நான்கு பிள்ளைகள் உள்ளனர்: சார்லசு, ஆன், ஆண்ட்ரூ, மற்றும் எட்வர்டு. இவர்கள் மூலமாக எட்டு பேரப் பிள்ளைகளும் உள்ளனர். இவரது முடி சூட்டும் விழா 1953ஆம் ஆண்டு நிகழ்ந்தபோது அதுவே உலகில் முதன்முதலாக தொலைக்காட்சியில் காட்டப்பட்ட பெருமை பெற்றது.\n\nஎலிசபெத் யார்க் கோமகனாக இருந்த இளவரசர் ஆல்பெர்ட்டிற்கும் அவரது மனைவி எலிசபெத்திற்கும் முதல் குழந்தையாக பிறந்தார். தனது கொள்ளுப்பாட்டி அலெக்ஸாண்ட்ரா, பாட்டி மேரி, தாய் எலிசபெத் ஆகியோரின் பெயர்களைச் சேர்த்து எலிசபெத் அலெக்ஸாண்ட்ரா மேரி என்று பெயர் சூட்டப்பட்டார். தனது நெருங்கிய குடும்பத்தினரால் 'லில்லிபெத்' என்று அழைக்கப்பட்டார்.\n\nஅரசியின் பல வரலாற்றுச் சிறப்பு மிக்க வருகைகளிலும் சந்திப்புகளிலும் அயர்லாந்து குடியரசுக்கான அரசுப் பயணமும reciprocal visits to and from the திருத்தந்தையுடனான சந்திப்புக்களும் முதன்மையானவை. தனது ஆளுமைக்குட்பட்ட நாடுகளில் பல அரசியல்சட்ட மாற்றங்களை கண்டுள்ளார்; ஐக்கிய இராச்சியத்தில் அதிகாரப் பகிர்வு மற்றும் கனடிய அரசியல் சட்டத்தின் \"திரும்பப் பெறல்\" போன்றவை. தனிப்பட்ட வாழ்க்கையில் பிள்ளைகளின் பிறப்பும் திருமணமும், பேரக்குழந்தைகளின் பிறப்பு, வேல்சு இளவரசரின் முடிசூடல் மற்றும் ஆட்சியின் மைல்கற்களாக அமைந்த வெள்ளி (1977), தங்க (2002), வைரவிழா (2012)க் கொண்டாட்டங்கள் முதன்மையான நிகழ்ச்சிகளாகும்.\n\nஅரசியின் ஆட்சியில் முக்கிய நிகழ்வுகளாக வட அயர்லாந்து போராட்டங்கள், பாக்லாந்து போர், ஈராக் போர் மற்றும் ஆப்கானித்தான் போர்கள் விளங்குகின்றன. அவரது தந்தையின் மறைவு, இளவரசர் பிலிப்பின் மாமா மவுண்ட்பேட்டன் பிரபுவின் கொலை, 1992இல் பிள்ளைகளின் மணமுறிவுகள், 1997இல் அவரது மகனின் முன்னாள் மனைவி டயானாவின் மறைவு, தாய் எலிசபெத்தின் மறைவு மற்றும் தங்கை இளவரசி மார்கரெட்டின் மறைவு ஆகியன அவருக்கு ஏற்பட்ட தனிப்பட்ட வருத்தமாக அமைந்தன. அரச குடும்பம் மற்றும் குடியரசு கொள்கைகளுக்காக ஊடகங்களில் அவ்வப்போது விமர்சிக்கப்பட்டாலும் இவரது ஆட்சிக்கு மக்களின் முழுமையான ஆதரவு உள்ளதுடன் தனிப்பட்ட முறையிலும் பெரும் புகழ் பெற்றுள்ளார்.\n\n"}
{"id": "51092", "url": "https://ta.wikipedia.org/wiki?curid=51092", "title": "ராவி ஆறு", "text": "ராவி ஆறு\n\nராவி ஆறு (சமஸ்கிருதம்: रवि, பஞ்சாபி: ਰਾਵੀ, உருது: راوی) இந்தியா மற்றும் பாகிஸ்தானில் ஓடும் ஆறாகும். இதன் நீளம் 720 கிமீ. இமயமலையில் இமாச்சலபிரதேசத்தின் சம்பா மாவட்டத்தில் உற்பத்தியாகி வடமேற்காக பாய்ந்து ஜம்மு காஷ்மீர் மாநிலத்தில் தென்மேற்காக பாய்ந்து மதோபுர் அருகில் பஞ்சாப் மாநிலத்தை அடைகிறது. 80 கிமீ தொலைவு இந்திய பாகிஸ்தான் எல்லையில் பாய்ந்து இந்த ஆறு பாகிஸ்தானில் நுழைகிறது, அகமதுபூர் சியல் என்னுமிடத்தில்செனாப் ஆற்றுடன் இணைகிறது. லாகூரின் ஆறு எனவும் இதற்கு பெயருண்டு. லாகூர் நகரம் இந்த ஆற்றின் கிழக்கு கரையில் அமைந்துள்ளதால் இப்பெயர் ஏற்பட்டது. மேற்கு கரையில் சதரா (Shahdara) நகரம் அமைந்துள்ளது, இங்கு முகலாய மன்னன் ஜஹாங்கீர் மற்றும் அவன் மனைவி நூர்ஜகான் ஆகியோரின் நினைவிடம் உள்ளது. லாகூர் நகரின் புறநகர் பகுதியாக சதராவை கருதலாம். ராவி ஆற்றின் நீரானது சிந்து நீர் ஒப்பந்தப்படி இந்தியாவுக்கு ஒதுக்கப்பட்டுள்ளது.\n"}
{"id": "51094", "url": "https://ta.wikipedia.org/wiki?curid=51094", "title": "ஆஸ்திரேலிய நேர வலயம்", "text": "ஆஸ்திரேலிய நேர வலயம்\n\nஆஸ்திரேலிய நேர வலயம் எனப்படுவது ஆஸ்திரேலியா கண்டத்தில் கடைப்பிடிக்கப்படும் நேர வலயத்தைக் குறிக்கும். ஆஸ்திரேலியாவில் தற்போது கிரீன்விச் நேர வலயத்தில் இருந்து வேறுபட்ட மூன்று நேர வலயங்கள் நடைமுறையில் உள்ளன. அவையாவன: கீழைத்தேய (UTC+10, AEST), மத்திய (UTC+9:30, ACST) மற்றும் மேற்கத்தைய (UTC+8, AWST). இவற்றைவிட சில பகுதிகள் அதிகாரபூர்வமற்ற \"மத்திய மேற்கத்திய\" (UTC+8:45) நேர அலகைப் பயன்படுத்துகின்றன. ஆஸ்திரேலியாவின் வெளியே உள்ள பல பிரதேசங்கள் தமக்கென வேறுபட்ட நேர வலயங்களைப் பயன்படுத்துகின்றன.\n\nஆஸ்திரேலியாவின் அனைத்துக் குடியேற்ற நாடுகளும் தரப்படுத்தப்பட்ட நேரத்தை 1890களில் அறிமுகப்படுத்தின.\n\nஆஸ்திரேலிய மாநிலங்களில் நியூ சவுத் வேல்ஸ், ஆஸ்திரேலிய தலைநகரப் பிரதேசம், விக்டோரியா, தாஸ்மானியா, தெற்கு ஆஸ்திரேலியா ஆகியன ஆண்டு தோறும் கோடை காலங்களில் பகலொளி சேமிப்பு நேரத்தை அறிமுகப்படுத்துகின்றன. மேற்கு ஆஸ்திரேலியா பகலொளி சேமிப்பு நேரத்தை சோதனைக்காக அறிமுகப்படுத்தியுள்ளது. குயின்ஸ்லாந்து, வட மண்டலம் ஆகியவற்றில் பகலொளி சேமிப்பு நடைமுறையில் இல்லை.\n\nSection::::மாநிலங்களில் நேரங்கள்.\nமேற்கத்திய தரப்படுத்தப்பட்ட நேரம் (AWST) - UTC+8 மணி\n\n\nமத்திய தரப்படுத்தப்பட்ட நேரம் (ACST)- UTC+9:30 மணி\n\n\nகீழைத்தேய தரப்படுத்தப்பட்ட நேரம் (AEST) - UTC+10 மணி\n\n\n"}
{"id": "51099", "url": "https://ta.wikipedia.org/wiki?curid=51099", "title": "துடுப்பு வாயன்", "text": "துடுப்பு வாயன்\n\nதுடுப்பு வாயன் \"(spoonbill)\" என்பது நீண்ட கால்களையும் துடுப்பு போன்ற தட்டையான அலகையும் கொண்ட பெரிய பறவை. இவை நீரில் உள்ள பூச்சிகள், சிறு மீன்கள் போன்றவற்றை இரையாகக் கொள்கின்றன. இப்பறவைகள் நன்னீர், உவர்நீர் இரண்டிலுமே வாழ்வினும் நன்னீர் நிலைகளை விரும்புகின்றன. இப்பறவைகளில் மரங்களில் கூடுகட்டி வாழ்கின்றன.\n\nபெண் பறவைகள் மூன்று முட்டைகள் வரை இடும். ஆண், பெண் இரண்டுமே அடை காக்கும். குஞ்சுகள் பிறந்தவுடன் சில நாட்கள் பார்க்கும் திறனற்று இருக்கும். தாய், தந்தை இரண்டுமே குஞ்சுகளுக்கு இரை ஊட்டும். குஞ்சுகளின் அலகு இளமையில் கூர்மையாகவே இருக்கும். அவை வளர்ந்து பருவமடையும் போது அலகு துடுப்பு வடிவம் பெறுகிறது.\n"}
{"id": "51114", "url": "https://ta.wikipedia.org/wiki?curid=51114", "title": "நோர்வேத் தமிழர்", "text": "நோர்வேத் தமிழர்\n\nதமிழ் பின்புலத்துடன் நோர்வேயில் வசிப்பவர்களை நோர்வேத் தமிழர் எனலாம். நோர்வேயில் உள்ள தமிழர்களில் பெரும்பாலானவர்கள் 1983 இன் பின்னர் புலம்பெயர்ந்த ஈழத் தமிழர்கள் ஆவர். பத்தாயிரத்திற்கும் மேற்பட்ட தமிழர்கள் நோர்வேயில் வசிக்கிறார்கள். இவர்களின் பெரும்பாலானவர்கள் ஒசுலோ பேர்கன் ஆகிய பெரும் நகரங்களில் வசிக்கிறார்கள்.\n\nSection::::வரலாறு.\nநோர்வே நாட்டிற்குத் தமிழர்கள் வந்ததனை மூன்று பிரிவுகளாகப் பிரிக்கலாம். முதற்பிரிவானது 1956 - 1975ஆம் ஆண்டுக் காலப்பகுதியாகும். நோர்வேயில் குடியேறிய முதல் தமிழரான திரு.அன்ரனி ராஜேந்திரம் அவர்களைத் தொடர்ந்து, அவரின் முயற்சியாலும், நேரடியாக வேலைவாய்ப்புப் பெற்றும் தமிழர்கள் நோர்வே வரத் தொடங்கினர். இந்நிலைமையானது உள்வருவோருக்கான தடை அமுலுக்கு வந்த 1975ஆம் ஆண்டுவரை நீடித்தது.\n\nஇரண்டாவது பகுதியாக 1975 - 1988ஆம் ஆண்டுக் காலப்பகுதியாகும். 1975ஆம் ஆண்டுமுதல் வேலைவாய்ப்புப் பெற்று நோர்வே நாட்டிற்குள் உள்வருதல் தடைசெய்யப்பட்டது. இந்நிலையைத் தொடர்ந்து பாடசாலை அனுமதி பெற்றுத் தமிழர்கள் நோர்வேக்கு வர ஆரம்பித்தனர். இந்நிலைமையானது 1988ஆம் ஆண்டுவரை நீடித்தது. இதன் பின்பு பல்கலைக்கழக அனுமதி பெற்றுச் சிறிய அளவிலான தமிழர்களே வருடாவருடம் நோர்வே வருகின்றனர். இரண்டாவது பகுதியின் இறுதிப்பகுதிகளில் பெருமளவான தமிழர்கள் அகதிகளாக நோர்வே வந்திருந்தனர்.\n\nமூன்றாவது பகுதியானது 1980களின் இறுதிக்காலகட்டத்தில் இருந்து இன்றுவரையானது. 1980களில் இருந்து அகதிகளாகவும், அவர்களது குடும்ப உறவுகளாக அவர்களைத் தொடர்ந்தும் பெருமளவிலான தமிழர்கள் நோர்வே வந்தனர். இவர்களின் வருகையானது 1990களின் பிற்பகுதிகளில் இருந்து பெரிதும் மட்டுப்படுத்தப்பட்டது. இதனைத் தொடர்ந்து பெற்றோர்களை இழந்த அல்லது பெற்றோர்களுடனான தொடர்பினை இழந்த சிறுவர்களுக்கு மட்டுமே பெரும்பாலும் நோர்வேயில் வதிவிட அனுமதி கொடுக்கப்படுகின்றது.\n\nஅத்துடன் மேற்படிப்பிற்காகவும், வேலைக்காகவும் இந்தியாவில் இருந்து நோர்வேக்கு தமிழர்கள் அண்மைக் காலங்களில் வந்துள்ளனர். இவர்களின் எண்ணிக்கை மிகவும் குறைவாகவே உள்ளது.\n\nSection::::மக்கள்தொகையியல்.\nநோர்வேயில் இதுவரை மேற்கொள்ளப்பட்ட கணிப்பீடுகள் அனைத்தும் இலங்கையர் என்ற வரையறையிலேயே அமைந்திருந்தன. எனினும் நோர்வேயில் வாழும் சிங்களவர்கள் மிகவும் சொற்ப அளவில், சில நூற்றுக்கணக்கானவர்களே இங்கு வாழ்வதனால் இலங்கையர்களுக்கான கணிப்பீடானது தமிழர்களையே பொதுவாகச் சுட்டிநிற்கிறது எனலாம்.\n\n1987-1988 ஆண்டுக்காலப்பகுதியில் நோர்வே நாட்டிற்குள் வந்த வெளிநாட்டினருள் இலங்கையர் மூன்றாவது இடத்தினைப் பெற்றிருந்தனர். 2008 கணிப்பின்படி நோர்வேயில் வாழும் வெளிநாட்டினரின் சனத்தொகையை கருத்தில் கொண்டால், இலங்கையர் 12 ஆவது இடத்தில் இருப்பதுடன் நோர்வேவாழ் வெளிநாட்டினரின் தொகையில் 3 % ஆகவுள்ளனர்.\n\nநோர்வேயில் வாழும் இலங்கையர்களின் தொகையானது 2008 இல் 13063 ஆக அமைந்திருந்தது. இக்கணிப்பில் 8264 வரையிலானோர் நேரடியாக இலங்கையில் இருந்து இடம்பெயர்ந்தோராகவும், மிகுதியானோர் இலங்கை பெற்றோர்களுக்கு நோர்வேயில் பிறந்த பிள்ளைகளாகவும் இருக்கின்றனர். இலங்கையிலிருந்து இடம்பெயர்ந்தோரில், பெண்களின் தொகையானது ஆண்களின் தொகையை விடச்சற்று அதிகமாகும். இலங்கையர்களில் கிட்டத்தட்ட 80 % மானோர் நோர்வே குடியுரிமை பெற்றவர்களாகவும், 20 % மானோர் வெளிநாட்டுக் குடியுரிமையுடன் இருப்பவர்களாகவும் உள்ளனர்.\n\n1990 - 2007 ஆண்டிற்கிடையில், இடம்பெயர்ந்து வந்தவர்களில் அகதிகளாக வந்தவர்கள் அதிகளவிலும் (கிட்டத்தட்ட 71% ), குடும்ப இணைவிற்காக வந்தவர்கள் இரண்டாம் இடத்திலும் (கிட்டத்தட்ட 20 %), படிப்பிற்காக வந்தவர்கள் மூன்றாம் இடத்திலும் (கிட்டத்தட்ட 7%), வேலைக்காக வந்தவர்கள் குறைந்த அளவிலும் (கிட்டத்தட்ட 1%) உள்ளனர். 1990 - 2007 ஆண்டிற்கிடையில் அகதிகளாக வந்தவர்களில் கிட்டத்தட்ட 1600 பேரளவில் நோர்வேயில் தங்கியிருப்பதற்கான அனுமதியைப் பெற்றனர். இந்த எண்ணிக்கை வேறு வெளிநாட்டவர்களில் ஏற்றுக் கொள்ளப்பட்ட அகதிகளின் எண்ணிக்கையுடன் ஒப்பிடும்போது 10 ஆவது இடத்தில் உள்ளது. 1990 - 2005ஆம் ஆண்டுக்காலப் பகுதிகளில் சம அளவில் ஆண்களும், பெண்களுமாக 355 பேர் இலங்கையில் இருந்து மாணவர்களாக நோர்வே வந்துள்ளனர்\n2008 கணிப்பின்படி, இலங்கையரில் கிட்டத்தட்ட 12 வீதமானவர்கள் 20 வருடங்களுக்கு மேலாகவும், 49 வீதமானவர்கள் 15 வருடங்களுக்கும் மேலாகவும், 66 வீதமானவர்கள் 10 வருடத்துக்கும் கூடுதலாகவும், 84 வீதமானோர் 5 வருடங்களுக்கு அதிகமாகவும் நோர்வேயில் வாழ்பவர்களாக இருக்கின்றனர்.\n\nநோர்வேயின் அனைத்துப் பகுதிகளிலும் தமிழர்கள் பரந்து வாழ்ந்து வருகின்ற போதிலும் வேலைவாய்ப்புக்கள், உயர்கல்வி வாய்ப்புக்கள், தமிழ்ப்பாடசாலைகள், கலைக்கல்லூரிகள் முதலான பல காரணங்களுக்காகத் தமிழர்களில் பெரும்பான்மையினர் பெரிய நகரங்களில் வாழ்கின்றனர்.\n\nSection::::கல்வி.\n2007 இல் எடுக்கப்பட்ட கணிப்பின்படி, 16-18 வயதில் உள்ளவர்களில், இடம்பெயர்ந்த இலங்கையரில் கிட்டத்தட்ட 75% மானோரும், இலங்கைப் பெற்றோருக்கு நோர்வேயில் பிறந்த குழந்தைகளில் கிட்டத்தட்ட 95% மானோரும் மேல் உயர்நிலைக்கல்வியைக் கற்கின்றனர். 19-24 வயதுக்கு உட்பட்டோரில், இலங்கைப் பெற்றோருக்குப் பிறந்த குழந்தைகளில் கிட்டத்தட்ட 62% மான பெண்களும், 42% மான ஆண்களும் உயர்கல்வி கற்கின்றனர். 1113 மாணவர்கள் பாடசாலைகளில் தமிழை ஒரு பாடமாகவோ அல்லது இருமொழிக் கல்வியில் தமிழை ஒரு மொழியாகவோ பெறுகின்றனர். ஓஸ்லோவிலுள்ள பன்மொழி நூலகம் தமிழ் மொழியில் வெளியான நூல்களையும் கொண்டுள்ளது.. இங்குள்ள தமிழ் நூல்களை இந்த தளத்தில் தேடி அறியலாம்.\n\nSection::::தொழில்.\n2007 ஆம் ஆண்டின் இறுதியில் எடுக்கப்பட்ட கணிப்பின்படி, 15 - 74 வயதுக்கிடைப்பட்ட இலங்கையரில், கிட்டத்தட்ட 75% மான ஆண்களும், 61% மான பெண்களும் முழுநேர அல்லது பகுதிநேர தொழில் செய்கின்றனர்.\n\nSection::::அரசியல்.\n2007 ஆம் ஆண்டிற்கான நகராட்சி தேர்தலில், இலங்கையரான 36 ஆண்களும், 14 பெண்களும் தேர்தல் வேட்பாளர் பட்டியலில் இடம்பெற்றிருந்தனர். இவர்களில் 5 ஆண்களும், 3 பெண்களுமாக 8 பேர் பிரதிநிதிகளாகத் தேர்ந்தெடுக்கப்பட்டனர். வேட்பாளர் பட்டியலில் இருந்தோரில், பிரதிநிதிகளாகத் தெரிவு செய்யப்பட்டோரின் வீதம் 16 ஆகும் .\n\nSection::::திருமணங்கள்.\n2008 இன் ஆரம்பநிலை கணிப்பின்படி, இலங்கையிலிருந்து இடம்பெயர்ந்தோரில் கிட்டத்தட்ட 73.6 % ஆனோர் திருமணம் செய்தவர்களாகவும், மிகுதியானோர் திருமணம் செய்யாமலும் உள்ளனர். 2007 ஆம் ஆண்டில் நிகழ்ந்த திருமணங்களில் 55 திருமணங்கள் இரு இலங்கையருக்கிடையில் நிகழ்ந்ததாகவும், 6 திருமணங்களில் ஆண்கள் நோர்வேஜியர்களாகவும் பெண்கள் இலங்கையராகவும், 7 திருமணங்களில் பெண்கள் நோர்வேஜியர்களாகவும் ஆண்கள் இலங்கையராகவும் இருந்தனர்.\n\nSection::::குழந்தைகள்.\nஇலங்கையில் இருந்து நோர்வே நாட்டுக்குப் புலம்பெயர்ந்தவர்களைப் பெற்றோர்களாகக் கொண்டு 4460 குழந்தைகள் நோர்வேயில் பிறந்துள்ளனர். இது நோர்வேயின் 4ஆவது பெரிய குழுவாகும். 2006ஆம் ஆண்டின் ஆரம்பத்தில் இவர்களில் 71 வீதமானோர் 10 வயதுக்கு உட்பட்டவர்களாகவும், 98 வீதமானவர்கள் 20 வயதுக்கு உட்பட்டவர்களாகவும் இருந்தனர். இலங்கை, நோர்வே ஆகிய இரு நாடுகளையும் சேர்ந்த பெற்றோர்களைக் கொண்டு 690 குழந்தைகள் பிறந்தனர். இவர்கள் நோர்வேயில் உள்வந்தோராக கணிக்கப்படமாட்டார்கள். இவர்களுக்கெனத் தனியான நடைமுறையுண்டு.\n\nSection::::அகதிகள்.\nஅகதிகளாக நோர்வே வந்தவர்கள் அவர்களது விருப்புக்கேற்பவும், நகர சபைகளின் பராமரிக்கும் வசதிகளுக்கு ஏற்பவும் பல பகுதிகளுக்கும் பிரித்து அனுப்பப்பட்டனர். நகரங்களுக்குள் வந்த அகதிகள் சம்பந்தமான அனைத்து விடயங்களையும் கவனிக்கவென அகதிகள் ஆலோசகர்கள் நியமிக்கப்பட்டனர். இவர்கள் அகதிகளின் தனிப்பட்ட விடயங்கள், பொருளாதார நிலைமைகள், தங்குமிடவசதி, நோர்வேஜிய மொழிப் பயிற்சி, அவர்களது தனிப்பட்ட நிலைமைகளுக்கேற்ற பராமரிப்பு, பொதுவான பராமரிப்பு, தொடர்பாடல் உதவிகள், நிர்வாகம், பொருளாதாரம், திட்டமிடல் எனப்பல பொறுப்புக்களையும் கொண்டு அகதிகள் ஆலோசகர்கள் செயற்பட்டார்கள்.\n\nஅகதிகளாக உள்வந்தோர் காத்திருத்தல் (வதிவிட உரிமை பெறுவதற்காக), நகரசபைகளில் குடியமர்த்தப்படல், சமூகத்துடன் இணைதல் என மூன்று நிலைகளைக் கடக்க வேண்டியவர்களாக இருந்தனர். தமிழர்களிடையே சிறந்த தொடர்பாடல் இருந்தமையினால் சமூகக் கட்டமைப்பை விளங்கியவர்களை வழிகாட்டிகளாகக் கொண்டு, நோர்வேஜிய சட்டங்கள், நடைமுறைகள், வேலைவாய்ப்பைக் கொண்ட கற்கை நெறிகள், கற்பதற்கான கடனுதவிகள் முதலான பல்துறை விளக்கங்களையும் தம்முன்னோரிடமிருந்து, தமிழரின் கண்ணோட்டத்தில் பெற்று வாழ முடிந்தது.\n\nSection::::அமைப்புகள்.\nநோர்வேயில் தமிழர்கள் ஒருங்கிணைந்து செயற்படும் ஊடகங்களாக நோர்வேத் தமிழர் அமைப்புகள் காணப்படுகின்றன.\n\nSection::::நபர்கள்.\nநோர்வேயில் வசிக்கும் தமிழர்களில் குறிப்பிடத் தகுந்தோரான பல கல்விமான்கள், அரசியல்வாதிகள், கலைஞர்கள் காணப்படுகின்றனர்.\n\n\n\n"}
{"id": "51116", "url": "https://ta.wikipedia.org/wiki?curid=51116", "title": "பாலினம்", "text": "பாலினம்\n\nபாலினம் என்பது ஒருவரின் பால் தொடர்பாக ஒரு சமூகம் தொடர்புபடுத்தும் பண்புகள், மனப்பாங்குகள், உணர்வுகள், நடத்தைகள் ஆகியவற்றைக் குறிக்கிறது. பாலின அடையாளம் என்பது சமூகத்தால் மட்டும் அல்லாமல் ஒருவர் தானாக, தனது அக அனுபவங்களால் எந்தப் பாலினமாக உணர்கிறார் என்பதைப் பொறுத்தும் அமைகிறது. பொதுவாக பாலினம் ஆண் பெண் என்ற இரு துரவ தொடர்மத்தில் வரையறை செய்யப்படுகிறது. ஆண், பெண், திருனர், இருனர், Transsexuals என்று பல்வேறு பாலினங்கள் உண்டு.\n\n"}
{"id": "51130", "url": "https://ta.wikipedia.org/wiki?curid=51130", "title": "முழக்கம்", "text": "முழக்கம்\n\nமுழக்கம் கனடாவில் வெளிவரும் தமிழ் வாரப் பத்திரிகை. \"பொங்கு தமிழினத்தின் உணர்ச்சித் தமிழேடு\" என்ற கோசத்துடன் வெளிவருகிறது. இது தனித் தமிழ், தமிழ்த் தேசிய கொள்கைகள் கொண்டது. \n\n"}
{"id": "51131", "url": "https://ta.wikipedia.org/wiki?curid=51131", "title": "தாய் வீடு", "text": "தாய் வீடு\n\nதாய் வீடு கனடாவில் வெளிவரும் தமிழ் மாத இதழ் ஆகும். வீடு தொடர்பான பல தகவல்களை இது தாங்கி வருகிறது. வீடு விற்பனைத் தொழிலில் உள்ள பலர் இதில் பந்தி எழுத்துகிறார்கள். அதே போல சம அளவான பக்கங்களில், சமகால அரசியல், வாழ்வியல், இலக்கியம், கலை சம்பந்தமான கட்டுரைகளும், சிறுகதைகளும் வெளி வருகின்றன. கனடாவின் முன்னணி எழுத்தாளர்களான அ. முத்துலிங்கம், தேவகாந்தன், குரு அரவிந்தன், பொ.கனகசபாபதி, கவிஞர் கந்தவனம், என்.கே.மகாலிங்கம், கவிஞர் சேரன், கே.எஸ்.பாலச்சந்திரன், மாமூலன், குலேந்திரன், துருவசங்கரி போன்றோரும் இந்த இதழில் தொடராக எழுதி வருகின்றனர். \"ஆழ்த்து முத்துக்கள்\" என்ற தலைப்பில் ஒவ்வொரு இதழிலும் பழ்ம்பெரும் கலைஞர்கள் பற்றிய அறிமுகம் இடம் பெறுகின்றது.\n\n"}
{"id": "51132", "url": "https://ta.wikipedia.org/wiki?curid=51132", "title": "தமிழர் செந்தாமரை", "text": "தமிழர் செந்தாமரை\n\nதமிழர் செந்தாமரை கனடாவில் வெளிவரும் தமிழ் வார பத்திரிகை. இது அரசியல், நிகழ்வுகள், சினிமா போன்ற துறைப் படைப்புகள் வெளிவருகின்றன. கனடிய அரசியல் பற்றியும் இப்பத்திரிகை பல கட்டுகளை தருகிறது. \n\n"}
{"id": "51133", "url": "https://ta.wikipedia.org/wiki?curid=51133", "title": "உதயன் (கனடா)", "text": "உதயன் (கனடா)\n\nஉதயன் கனடாவில் இருந்து இலவசமாக வெளிவரும் தமிழ் வார பத்திரிகை. கனடாவில் இருந்து நீண்டகாலமாக வெளிவரும் இதழ்களிலும் இதுவும் ஒன்றாகும். இது 10000 மேற்பட்ட பிரதிகளை இது வெளியிடுகிறது. இதில் பெரும்பகுதி விளம்பரங்களே. இந்த உதயன் பத்திரிக்கைக்கும் யாழ்ப்பாணத்தில் இருந்து வெளிவரும் உதயன் பத்திரிகைக்கும் எந்த தொடர்பும் இல்லை. \n"}
{"id": "51134", "url": "https://ta.wikipedia.org/wiki?curid=51134", "title": "மஞ்சரி", "text": "மஞ்சரி\n\nமஞ்சரி என்ற தலைப்பில் உள்ள கட்டுரைகள்:\n\n\n"}
{"id": "51135", "url": "https://ta.wikipedia.org/wiki?curid=51135", "title": "மஞ்சரி (கனடா இதழ்)", "text": "மஞ்சரி (கனடா இதழ்)\n\nமஞ்சரி கனடாவில் இருந்து 90 களில் வெளிவந்த தமிழ் வாரப் பத்திரிகை ஆகும். இதன் ஆசிரியராக ஜெயராஜ் இருந்தார். இது அரசியல் செய்திகளை முதன்மையாக வெளியிட்டது. இந்தப் பத்திரிகை தமிழீழ விடுதலைப் புலிகளை விமர்சனம் செய்ததால் தடுக்கப்பட்டதாக அதன் ஆசிரியர் தெரிவித்துள்ளார்.\n"}
{"id": "51136", "url": "https://ta.wikipedia.org/wiki?curid=51136", "title": "கனேடிய தமிழ் ஒலிபரப்புக் கூட்டுத்தாபனம்", "text": "கனேடிய தமிழ் ஒலிபரப்புக் கூட்டுத்தாபனம்\n\nகனேடிய தமிழ் ஒலிபரப்புக் கூட்டுத்தாபனம் என்பது கனடாவில் முதலில் தொடங்கப்பட்ட 24 மணிநேர தமிழ் ஒலிபரப்பு சேவை ஆகும். இது 1996 ஆண்டு தொடங்கப்பட்டது. இதன் இயக்குனர் இளையபாரதி ஆவார். \n\n"}
{"id": "51144", "url": "https://ta.wikipedia.org/wiki?curid=51144", "title": "ஆர்ப்பாட்டம்", "text": "ஆர்ப்பாட்டம்\n\nஆர்ப்பாட்டம் (Demonstration) அல்லது போராட்டம் (Public protest) என்பது பொதுவான ஒரு இடத்தில் மக்கள் கூட்டமாக ஒரு எதிர்ப்புப் போராட்டத்தை முன்னெடுப்பது ஆகும். ஒரு செயற்பாடு, சூழ்நிலை, அல்லது நிகழ்வுக்கு எதிரான நிலைப்பாட்டை வெளிப்படுத்துவதே ஆர்ப்பாட்டத்தின் நோக்கம். ஒரு தொழில் நிறுவனத்தின் முடிவுகளை அல்லது வேலை நிலைமைகளை எதிர்த்து, மொழித் திணிப்பை எதிர்த்து, இன அழிப்பை எதிர்த்து என பல நோக்கங்களுக்காக ஆர்ப்பாட்டங்கள் நடாத்தப்படலாம். ஆர்ப்பாட்டகாரர்களை எதிர்த்தும் ஆர்ப்பாட்டம் நடாத்தப்படுவதுண்டு.\n"}
{"id": "51145", "url": "https://ta.wikipedia.org/wiki?curid=51145", "title": "கவனயீர்ப்பு போராட்டம்", "text": "கவனயீர்ப்பு போராட்டம்\n\nகவனயீர்ப்பு போராட்டம் என்பது ஒரு எதிரிப்புப் போராட்ட வடிவம் ஆகும். ஒரு செயற்பாடு, சூழ்நிலை, அல்லது நிகழ்வு தொடர்பாக பிறரின் கவனத்தை ஈர்த்து, தமது தரப்பு நியாகத்தை விளக்கி, ஆதரவு தேடுவதே கவனயீர்ப்பு போராட்டங்களின் நோக்கம். கவனத்தை ஈர்க்கும் காட்சிகள், கலை நிகழ்ச்சிகள், ஊடக வெளியீடுகள், மறியல் போராட்டம் போன்ற பல்வேறு வழிகளில் இந்த போராட்டம் நடக்கும்.\n"}
{"id": "51146", "url": "https://ta.wikipedia.org/wiki?curid=51146", "title": "அடையாள உண்ணாநிலை", "text": "அடையாள உண்ணாநிலை\n\nஅடையாள உண்ணாநிலை என்பது ஒரு எதிர்ப்புப் போராட்ட வடிவம் ஆகும். இது ஒரு செயற்பாடு, சூழ்நிலை, அல்லது நிகழ்வு தொடர்பாக தமது கருத்துக்களை, நியாயங்களை தன்னை வருத்தி, அகிம்சை முறையில் வெளிப்படுத்துகிறது. முழுமையான உண்ணாநிலைப் போராட்டத்தின் வீச்சை இது பெறாவிட்டாலும், பெருந்தொகை மக்கள் கூட்டாக தமது நிலைப்பாடுகளை எடுத்துரைக்க ஒரு சிறந்த முறை.\n"}
{"id": "51147", "url": "https://ta.wikipedia.org/wiki?curid=51147", "title": "குடியியற் சட்டமறுப்பு", "text": "குடியியற் சட்டமறுப்பு\n\nகுடிசார் சட்டமறுப்பு என்பது ஒருவரின் உள்ளுணர்வுக்கு அல்லது மனச்சாட்சிக்கு எதிரானது என ஒருவர் கருதும் அரச சட்டங்களையும் செயற்பாடுகளையும் குடிசார் முறையில் முயன்று மறுப்பது அல்லது எதிர்ப்பது ஆகும். சட்ட மறுப்பு என்ற எதிர்ப்புப் போராட்ட வடிவம் ஓர் அறப்போராட்ட வடிவமாகவே கருதப்படுகிறது.\n\nSection::::வரலாறு.\nகுடிசார் சட்டமறுப்பு என்பது கென்றி டேவிட் தூரோ அவர்கள் 1849 ஆம் ஆண்டு எழுதிய ஒரு ஆங்கிலக் கட்டுரை ஆகும். இதன் ஆங்கிலத் தலைப்பு Resistance to Civil Government (Civil Disobedience) என்பது ஆகும். அரசு தனிநபர்களின் உள்ளுணர்வுக்கு அல்லது மனச்சாட்சிக்கு எதிராக சட்டமியற்றுவதை ஏற்றுக் கொள்ளக் கூடாது எனவும், அரசின் அநீதிகளுக்கு எதிர்ப்புக் காட்டாமல் துணை போவதைத் தவிர்ப்பது ஒருவரின் கடமை எனவும் தூரோ வாதிடுகிறார்.\n\nகாந்தி பிரித்தானியாவின் காலனித்துவ சட்டங்கள் சிலவற்றை மறுத்தது, ரோசா பாக்ஸ் அமெரிக்க இன்வாத சட்டங்களை மறுத்தது ஆகியவை சட்ட மறுப்புக்கு சிறந்த எடுத்துக்காட்டுகள் ஆகும்.\n"}
{"id": "51151", "url": "https://ta.wikipedia.org/wiki?curid=51151", "title": "ஸ்ரீதர் (இயக்குநர்)", "text": "ஸ்ரீதர் (இயக்குநர்)\n\nஸ்ரீதர் (சூலை 22, 1933 - அக்டோபர் 20, 2008) புகழ்பெற்ற தமிழ் திரைப்பட இயக்குனரும், வசனகர்த்தாவும் ஆவார். தமிழில் மட்டுமல்லாது, தெலுங்கு, கன்னடம் போன்ற தென்னிந்திய மொழிகளிலும் மற்றும் பாலிவுட்டிலும் பெரும் வெற்றியினை ஈட்டியவர் ஸ்ரீதர்.\n\nSection::::வாழ்க்கைச் சுருக்கம்.\nரத்தப்பாசம் என்ற படத்தின் மூலம் வசனகர்த்தாவாக தனது திரை வாழ்க்கையைத் தொடங்கியவர் ஸ்ரீதர். அந்த நாட்களில் மிகுந்த புகழ் பெற்றிருந்த இளங்கோவனின் வசனத்தால் ஈர்க்கப்பட்டு திரையுலகை நாடியவர் ஸ்ரீதர். தொடக்கத்தில் அமரதீபம், உத்தம புத்திரன், புனர் ஜன்மம், எதிர்பாராதது போன்ற பல படங்களுக்கு வசனகர்த்தாவாகப் பணி புரிந்து வந்தார். \n\nஸ்ரீதர் இயக்கிய முதல் படமான கல்யாணப்பரிசு ஜெமினி கணேசன், சரோஜா தேவி மற்றும் விஜயகுமாரி ஆகியோரின் நடிப்பில் 1957ஆம் ஆண்டு வெளியானது. வீனஸ் பிக்சர்ஸ் என்னும் நிறுவனத்திற்காக ஸ்ரீதர் இயக்கிய இத்திரைப்படம், சரோஜாதேவி கதாநாயகியாக முதலில் அறிமுகமான படம் என்பதும், அதுவரை பாடகராக மட்டுமே தமிழில் அறியப்பட்டிருந்த ஏ.எம். ராஜா ஒரு இசை அமைப்பாளராகவும் அறிமுகமான படம் இது என்பது மிகவும் குறிப்பிடத்தக்கது. இத்திரைப்படத்தின் பாடல்களான \"காதலிலே தோல்வியுற்றான்\" போன்ற பாடல்கள் பெரும்புகழை ஈட்டின. \n\n1961 ஆம் ஆண்டில் தனது சொந்தப் பட நிறுவனம் சித்ராலயாவைத் தொடங்கிய ஸ்ரீதர் 30 ஆண்டுகளுக்கும் மேல் தமிழ் சினிமாவில் ஆதிக்கம் செலுத்தினார். இவர் கடைசியாக இயக்கிய படம் \"தந்துவிட்டேன் என்னை\".\n\nSection::::ஸ்ரீதர் படங்களின் சில சிறப்பம்சங்கள்.\nதமிழ்த் திரையுலகில் அதுவரை வசனமே செங்கோலோச்சி வந்த நிலையை மாற்றி இயக்குனருக்கான ஒரு இடம் பெற்றுத் தந்தவர் ஸ்ரீதர். அவரது திரைப்படங்களின் காட்சியமைப்புக்களையும், காமிரா கோணங்களையும் அவருக்குப் பின்னர் திரையுலகில் பெரும் மாறுதல்களை உருவாக்கியதாகக் கூறப்படும் கே.பாலச்சந்தர், பாரதிராஜா ஆகியோர் பெருமளவில் பாராட்டியுள்ளனர். ஸ்ரீதரின் ஆரம்பப்படங்கள் பலவற்றிலும் அவருடன் பணியாற்றியவர் வின்செண்ட் என்னும் ஒளிப்பதிவாளர். நெஞ்சில் ஓர் ஆலயம் என்னும் திரைப்படத்தில், முத்துராமன் மற்றும் தேவிகாவின் நடிப்பில் \"சொன்னது நீதானா\" என்னும் பாடல் படமாக்கப்பட்ட கோணங்களும், படத்தொகுப்பும் பெரிதும் பாராட்டப்பட்டன.\n\nபுதுமுகங்களை அறிமுகப்படுத்துவது மட்டும் அன்றி அவர்களைப் பிரபலமான நட்சத்திரங்களாக்குவதிலும் ஸ்ரீதரின் படங்கள் பெரும்பங்கு வகித்தன. சரோஜாதேவி, விஜயகுமாரி (கல்யாணப்பரிசு), ரவிச்சந்திரன், காஞ்சனா (காதலிக்க நேரமில்லை), ஶ்ரீகாந்த், ஜெயலலிதா, நிர்மலா, மூர்த்தி ஆகியோர் (வெண்ணிறாடை) இதில் நிர்மலா, மூா்த்தி இருவருமே இப்படத்தின் பெயரான வெண்ணிறாடை என்ற பெயரே இவர்களுக்கு இன்றளவும் அடைமொழியாக இருந்து வருகிறது ஆகியோர் ஸ்ரீதரால் அறிமுகமான நட்சத்திரங்கள்.\n\nபாலிவுட்டிலும் ஸ்ரீதர் வெற்றிகரமான இயக்குனராக விளங்கினார். அவரது படங்களான கல்யாணப்பரிசு நஜ்ரானா என்னும் பெயரில் ராஜ்கபூர், வைஜயந்தி மாலா நடிப்பில் வெளியாகிப் பெரும் வெற்றி பெற்றது. இதைத் தொடர்ந்து நெஞ்சில் ஓர் ஆலயம் (ராஜேந்திர கபூர், ராஜ்குமார், மீனாகுமாரி நடித்த தில் ஏக் மந்திர்), காதலிக்க நேரமில்லை (சஷிகபூர், கிஷோர் குமார் நடித்த பியார் கியா ஜாயே) ஆகியவையும் ஹிந்தியில் மறுவாக்கம் செய்யப்பட்டு வெற்றிக் கொடி நாட்டின. \n\n1960ஆம் ஆண்டுகளில் இறுதி வரை ஸ்ரீதர் குறிப்பிடத்தக்க பங்கினையளித்தார். நாடகபாணிக் கதைகளான கல்யாணப் பரிசு, விடி வெள்ளி போன்றவை தவிர, காதலிக்க நேரமில்லை, ஊட்டி வரை உறவு, கலாட்டா கல்யாணம் போன்ற நகைச்சுவைப் படங்களையும் இயக்கிப் பெரும் புகழ் பெற்றார். \n\nஸ்ரீதரின் திரைப்படங்களில் தனிச்சிறப்பாக அமைந்தவை அவற்றின் பாடல்கள். அவரது முதல் படமான கல்யாணப்பரிசு தொடங்கி இளையராஜா வுடன் அவர் இணைந்த இளமை ஊஞ்சலாடுகிறது, நினைவெல்லாம் நித்யா வரையிலான திரைப்படங்களில் பல பாடல்களுக்காகவே புகழ் பெற்றன.\n\n\nSection::::மறைவு.\nசில ஆண்டுகளாக பக்கவாத நோயால் பாதிக்கப்பட்ட ஸ்ரீதர், திரைப்படப் பணிகளிலிருந்து முழுவதுமாக ஒதுங்கியிருந்தார். 2008, அக்டோபர் 20 இல் சென்னையில் தனது 75 ஆவது அகவையில் காலமானார்.\n\n"}
{"id": "51152", "url": "https://ta.wikipedia.org/wiki?curid=51152", "title": "மீளுருவாக்கம்", "text": "மீளுருவாக்கம்\n\nஒரு பொருளின் பயன்பாடு முடிவுற்றவுடன் அதன் மூலப்பொருட்களை புதிய பொருட்களாகச் செய்யும் செயற்பாடு மீளுருவாக்கம் (அல்லது மீள் சுழற்சி, மறுசுழற்சி (\"Recycling\") எனப்படுகிறது. மீளுருவாக்கம் புதிய மூலப்பொருள் தேவையையும் அவற்றைப் பதனிடத் தேவையான ஆற்றலையும் குறைப்பதோடு கழிவுப்பொருள் வெளியேற்றத்தையும் குறைக்கிறது. மீளுருவாக்கம் பசுங்குடில் விளைவை ஏற்படுத்தும் வளிமங்களின் வெளியேற்றத்தையும் குறைக்கிறது. மீளுருவாக்கம் கழிவு மேலாண்மையில் மூன்று முக்கிய பகுதிகளில் ஒன்றாகும். கழிவு மறுபயனீடு (Reuse), கட்டுப்படுத்தல் (Reduce) என்பன ஏனைய இரண்டு பகுதிகளாகும்.\n\nகண்ணாடி, காகிதம், மாழைகள், நெகிழிகள், நெய்பொருட்கள், இலத்திரனியல் கருவிகள் போன்றவை மீளுருவாக்கம் செய்யப்படக்கூடியனவாகும். பழைய உணவு அல்லது மரக்கிளைகளைக் கொண்டு உரம் தயாரித்தல் மீளுருவாக்கமாகக் கொள்ளப்படுவதில்லை. மீளுருவாக்கம் செய்யப்படவேண்டிய பொருட்கள் பாதையோரக் கழிவுப் பெட்டிகளில் இருந்தோ அல்லது சேகரிப்பு நிலையத்திற்கு நேரடியாகவோ கொண்டுவரப்படுகின்றன. பின்னர் வகைப் பிரிக்கப்பட்டு, சுத்தப்படுத்தப்பட்டு மூலப்பொருட்களாக செய்யப்படுகின்றன.\n"}
{"id": "51157", "url": "https://ta.wikipedia.org/wiki?curid=51157", "title": "விண்டோஸ் பணி மேலாளர்", "text": "விண்டோஸ் பணி மேலாளர்\n\nவிண்டோஸ் பணி மேலாளர் அல்லது விண்டோஸ் பணி நிர்வாகி (Windows Task Manager) விண்டோஸ் எண்டி குடும்ப இயன்குதளங்களின் பிரயோகங்கள், செயலிகளின் வினைத்திறன், நினைவகப் பாவனை, வலையமைப்புச் செயற்பாடு, உள்நுளைந்த பயனர்கள் போன்ற விபரங்களைத் தருவதாகும். பணிமேலாளர் ஊடாக விண்டோஸ் இயங்குதளத்தில் இயங்கிக் கொண்டிருக்கும் செயலை வலுக்கட்டாயமாக இடைநிறுத்தவோ அல்லது மீள்துவக்கம் செய்யவோ இயலும். அத்துடன் ஒன்றுக்கு மேற்பட்ட செயலிகள் இருந்தால் எந்தச் செயலியுடன் இணைந்து பணியை மேற்கொள்ளவது என்பதையும் தீர்மானித்துக் கொள்ளலாம். விண்டோஸ் பணிமேலாளர் விண்டோஸ் எண்டி 4.0 இல் இருந்து அறிமுகப்படுத்தப் பட்டது. இதற்கு முன்னர் பணி நிரல்கள் பயன்படுத்தப் பட்டது. \n\n\nSection::::விண்டோஸ் பணி மேலாளரை ஆரம்பித்தல்.\nகுறிப்பு:\n"}
{"id": "51158", "url": "https://ta.wikipedia.org/wiki?curid=51158", "title": "கழிவுக் கட்டுப்படுத்தல்", "text": "கழிவுக் கட்டுப்படுத்தல்\n\nதனி நபர் ஒருவரோ அல்லது ஒரு மக்கட் சமுகமோ வெளியிடும் கழிவுப் பொருட்களின் அளவைக் குறைக்கும் செயற்பாடோ அல்லது கொள்கையோ கழிவுக் கட்டுப்படுத்தல் எனப்படுகிறது. கழிவுக் கட்டுப்படுத்தல் கழிவு நிலைமுறையில் இரண்டாம் நிலைப் படியிலுள்ள செயற்பாடாகும். தற்காலக் கழிவு மேலாண்மையின் மூன்று முக்கிய பகுதிகளில் ஒன்றாகும். கழிவு மீளுருவாக்கம் (\"Recycling\"), மறுபயனீடு (\"Reuse\") என்பன ஏனைய இரண்டு பகுதிகளாகும். கடைகளில் விற்பனைப் பொருட்களின் பொதிசெய்யும் அளவைக் குறைத்தல், மீளப் பயன்படுத்தக்கூடிய சாடிகளில் (\"refill\") உள்ள பொருட்களை பயன்படுத்தல் போன்றன கழிவுக் கட்டுப்படுத்தலிற்கான எடுத்துக்காட்டுகளாகும்.\n\nஇங்கு கொடுக்கப்பட்டுள்ள பிரமிடில் உள்ள படிநிலைகளாவன:\n"}
{"id": "51161", "url": "https://ta.wikipedia.org/wiki?curid=51161", "title": "இயல்புச் சொல்வழக்கு", "text": "இயல்புச் சொல்வழக்கு\n\nசொற்களையும் சொற்றொடர்களையும் வேறு பொருள் தருமாறு தகுதியாக்கிப் பயன்படுத்தாமல் உள்ளபடி வழங்குதல் இயல்புச் சொல்வழக்கு எனப்படும்.\n\nSection::::வகைகள்.\nஇலக்கணம் உடையது, இலக்கணப் போலி, மரூஉ என்பன இயல்பு வழக்கில் அமைந்தவை.\n\nஇலக்கணத்தின்படி அமைந்த சொற்கள்.\n\nஎ.கா.:\n\nதொடர்மொழிகளின் வரிசையை மாற்றி வழங்குதல் இலக்கணப்போலியாகும்.\n\nஎ.கா.:\n\nகிளவிகளை எழுத்துக்குறைத்தும் திரித்தும் வழங்குதல் மரூஉ எனப்படும்.\n\nஎ.கா.:\n\nSection::::நன்னூல் பாடல்.\nநன்னூலின் பாடல் 267 சொல் வழக்கைப் பற்றி உரைக்கிறது. அப்பாடல் கீழே தரப்பட்டுள்ளது.\n\n"}
{"id": "51168", "url": "https://ta.wikipedia.org/wiki?curid=51168", "title": "கஃப் விட்லம்", "text": "கஃப் விட்லம்\n\nஎட்வேர்ட் கஃப் விட்லம் (\"Edward Gough Whitlam\", சூலை 11, 1916 - அக்டோபர் 21, 2014) ஆஸ்திரேலியாவின் முன்னாள் அரசியல்வாதியும், அதன் 21வது பிரதமரும் ஆவார். ஆஸ்திரேலியத் தொழிற் கட்சியின் உறுப்பினரான இவர் 1952 ஆம் ஆண்டில் ஆஸ்திரேலிய நடுவண் நாடாளுமன்றத்துக்குத் நியூ சவுத் வேல்ஸ் மாநிலத்தில் இருந்து தேர்ந்தெடுக்கப்பட்டார். 1960 ஆம் ஆண்டில் தொழிற் கட்சியின் உதவித் தலைவரான விட்லம், 1967 ஆம் ஆண்டில் அதன் தலைவரானார். அப்போது அவரது கட்சி எதிரணியில் இருந்தது.\n\n1969 ஆம் ஆண்டில் இடம்பெற்ற பொதுத் தேர்தலில் தொழிற் கட்சி தோல்வ்வியடைந்தது. எனினும் விட்லமின் தலைமையில் 1972 தேர்தலில் 23 ஆண்டுகளின் பின்னர் தொழிற்கட்சி வெற்றி பெற்று ஆட்சியமைத்தது. 1974 ஆம் ஆண்டில் இடம்பெற்ற தேர்தலில் வெற்றி பெற்ற பின்னர் 1975 ஆம் ஆண்டில் எழுந்த அரசியலமைப்புப் பிரச்சினையை அடுத்து ஆஸ்திரேலிய பொது-ஆளுநர் ஜோன் கேர் இவரை ஆட்சியில் இருந்து அகற்றினார். அரசு கொண்டுவந்த சட்டமூலம் ஒன்றை செனட் அவைக்கு வாக்கெடுப்புக்கு விடுவதற்கு எதிர்க்கட்சியாக இருந்த ஆஸ்திரேலிய லிபரல் கட்சி தடுத்ததை அடுத்து, ஆளுநர் விட்லமை ஆட்சியில் இருந்து அகற்றினார். 1975 ஆம் ஆண்டில் இடம்பெற்ற பொதுத்தேர்தலில் தொழிற்கட்சி தோல்வியடைந்தது. ஆளுநர் ஒருவரினால் அவரது சிறப்பு நிறைவேற்று அதிகாரத்தைப் பயன்படுத்தி பதவி நீக்கம் செய்யப்பட்ட ஒரேயொரு பிரதமர் இவரே ஆவார்.\n\n"}
{"id": "51175", "url": "https://ta.wikipedia.org/wiki?curid=51175", "title": "ஆஸ்திரேலிய நாடாளுமன்றம்", "text": "ஆஸ்திரேலிய நாடாளுமன்றம்\n\nஆத்திரேலிய நாடாளுமன்றம் (\"Parliament of Australia\") அல்லது பொதுநலவாய நாடாளுமன்றம் (\"Commonwealth parliament\") என்பது ஆத்திரேலிய அரசாங்கத்தின் சட்டமன்றத்தின் ஒரு கிளையாகும். இரு அவைகளைக் கொண்ட இச்சட்டமன்றம் பெரும்பாலும் ஐக்கிய இராச்சியத்தின் வெஸ்ட்மின்ஸ்டர் முறையை ஒத்தது. ஆனாலும் ஐக்கிய அமெரிக்கக் காங்கிரசின் சில சிறப்பு அம்சங்களையும் உள்ளடக்கியுள்ளது. ஆத்திரேலிய அரசியமைப்பின் படி, ஆத்திரேலிய நாடாளுமன்றம் மூன்று பகுதிகளை உள்ளடக்கியுள்ளது: அரசி, மேலவை, மற்றும் பிரதிநிதிகள் அவை. அரசி பொதுவாக தனது பிரதிநிதியாக பொது-ஆளுநரை (\"Governor-General\") நியமித்துள்ளார்.\n\nகீழவை, (அல்லது பிரதிநிதிகள் அவை), தற்போது 150 உறுப்பினர்களைக் கொண்டுள்ளது. இவர்கள் ஆத்திரேலியாவின் நாடாளுமன்றத் தொகுதிகளுக்காக மக்களால் தேர்ந்தெடுக்கப்பட்டவர்கள். தொகுதிகளின் மக்கள் தொகை, எல்லைகள் மாறும் போது உறுப்பினர்களின் எண்ணிக்கையும் மாற்றமடையும். 1984 ஆம் ஆண்டில் இதன் எண்ணிக்கை 125 இலிருந்து 148 ஆக உயர்த்தப்பட்டது. இது 1993 இல் 147 ஆகக் குறைக்கப்பட்டு, பின்னர் மீண்டும் 1996 இல் 148 ஆக அதிகரிக்கப்பட்டு, 2001 ஆம் ஆண்டில் 150 ஆக அதிகரித்தது.\n\nமேலவை, (அல்லது செனட் அவை), 76 உறுப்பினர்களைக் கொண்டது: ஒவ்வொரு மாநிலத்திலும் 12 உறுப்பினர்களும், இரண்டு மண்டலங்களில் ஒவ்வொன்றிலும் இருவருமாக மொத்தம் 76 உறுப்பினர்கள் உள்ளனர். செனட்டர்கள் விகிதாசார முறைப்படி தேர்ந்தெடுக்கப்படுகிறார்கள். இரு அவைகளும் கான்பராவில் உள்ள நாடாளுமன்றக் கட்டிடத்தில் இரு வெவ்வேறு அறைகளில் கூடுகின்றன.\n\n"}
{"id": "51181", "url": "https://ta.wikipedia.org/wiki?curid=51181", "title": "டைரனொசோரசு", "text": "டைரனொசோரசு\n\nடைரனசோரசு தெரொபோடா தொன்மாக்களின் பேரினமாகும். இப்பேரினத்தின் பிரபலமான இனமான டி.ரெக்சு (T. rex) பொதுக்கலாச்சாரத்தின் ஒரு அங்கமாக விளங்குகிறது. டைரனசோரசு இன்றைய மேற்கு அமெரிக்கா முழுவதும் வாழ்ந்ததிற்கான புதைப்படிவ ஆதாரங்கள் கிடைக்கப்பெற்றுள்ளன. டைரனசோரசின் புதைபடிவங்கள் 68 முதல் 65 மில்லியன் ஆண்டுகளுக்கு இடைப்பட்ட பல்வேறுபட்ட பாறைப்படிவுகளில் கிடைக்கப்பெற்றுள்ளன. கிரேடேசியசு-டேர்சரி அழிவுக்கு முன்னதாக வசித்த பறக்க முடியாத பறவை தொன்மாக்களில் ஒன்றாகும்.\n\nடைரனசோரிட்டுக்களைப் போலவே டைரனசோரசும் இருகாலி ஊனுண்ணியாகும். அதன் பெரிய தலையின் எடை அதன் நீளமான வாலினால் சமன் செய்யப்பட்டது. பெரிய ஆற்றல் மிக்க பின்னங்கால்களோடு ஒப்பிடுகையில் அதன் முன்னங்கால்கள் சிறியவையாகும். இருப்பினும் அவற்றின் அளவுடன் ஒப்பிடுகையில் ஆற்றல் மிக்கவையாக காணப்பட்டன. மேலும் முன்னங்கால்களில் இரண்டு விரல்களும் மூன்றாவது பண்டெச்ச விரலும் காணப்பட்டன. ஏனைய தெரொபோடா தொன்மாக்கள் டைரனசோரசை விட பெரியவையாக காணப்பட்டாலும் டைரனசோரிட்டுக்களில் பெரிய இனமாக டைரனசோரசு காணப்பட்டது. 13 மீட்டர் (43 அடி) நீளமும் 4 மீ (13 அடி) உயரமும் அண்ணளவாக 6.8 மெட்ரிக் டன் எடையையும் கொண்ட டைரனசோரசு அதந் சூழலில் மிகப்பெரிய வேட்டையாடும் விலங்காக காணப்பட்டது. எட்ரசோர், செரடொப்சியா போன்றவை அதன் இரை விலங்குகளாக காணப்பட்டிருக்கலாம். சில ஆய்வாளர்கள் டைரனசோரசு இறந்த விலங்குகளின் உடலங்களை தேடி உண்டதாக கருதுகின்றனர்.\n\nமுப்பதுக்குமதிகமான டைரனசோரசு புதைப்படிவ எச்சங்கள் கண்டெடுக்கப்பட்டுள்ளன இவற்றுள் சில முழுமையான மண்டையோட்டைக் கொண்டுள்ளன. ஆகக் குறைந்தது ஒரு மாதிரியிலாவது இழையங்களும் புரதங்களும் கண்டெடுக்கப்பட்டுள்ளன. புதைப்படிவ எச்சங்கள் அதிகளவில் கிடைக்கப்பெற்றுள்ளமை அதிகளவிலான ஆய்வுகளுக்கு வழிசெய்துள்ளது. இருப்பினும், இதன் உணவுப் பழக்கம், பயனித்த வேகம் போன்றவைத் தொடர்பில் வாதபிரதிவாதம் தொடர்கிறது. ஆசியாவில் கண்டெடுக்கப்பட்ட டர்போசோரசை டைரனசோசின் இரண்டாம் இனமாக ஒரு சாராரும் ஏனையவர்கள் டர்போசோரசை தனிப் பேரினமாகவும் கருதுவதால் டைரனசோரசின் வகைப்பாடும் சர்ச்சைக்குரியதாக காணப்படுகிறது.\n"}
{"id": "51188", "url": "https://ta.wikipedia.org/wiki?curid=51188", "title": "தமிழர் பண்பாட்டில் யானை", "text": "தமிழர் பண்பாட்டில் யானை\n\nதமிழர்களின் பண்பாட்டில் யானைகள் குறிப்பிடத்தக்க இடம் பெறுகிக்கின்றன. \n\nபண்டைத்தமிழ் அரசுகளில் யானைப் படை முதன்மையான பங்கு வகித்தது. படை யானைகளுக்குப் பெயரும் பட்டங்களும் வழங்கப்பட்டன. பெரும்பாலான தமிழகக் கோவில்களில் யானைகளின் சிற்பங்கள் செதுக்கப்பட்டிருக்கும். இன்றும் தமிழகத்தின் பெரிய கோவில்களில் கோவில் யானைகள் இருக்கின்றன. தமிழகத்தில் மேற்குத் தொடர்ச்சி மலையில் வாழும் பழங்குடியினரில் சிலர் யானைகளைப் பழக்குவதில் வல்லவர்கள். தமிழகத்தின் முதுமலை போன்ற பகுதிகளில் காட்டுமரங்களைக் எடுத்துக் கொண்டு செல்ல யானைகள் பயன்படுத்தப்படுகின்றன. \n\nதற்காலத்தில் தமிழகத்தின் தெருக்களில் பாகன்கள் யானைகளை அழைத்து வந்து யானையை ஆசி வழங்க வைத்து பணம் பெறுவதும் உண்டு.\n\nபண்டைத் தமிழ் இலக்கியங்களிலும் யானைகளைப் பற்றி நிறையக் குறிப்புகள் உள்ளன. யானைகள் தமிழில் கரி (நிறத்தால் ஏற்பட்ட பெயர்), களிறு (ஆண் யானை), பிடி (பெண் யானை), போன்ற பெயர்களால் வழங்கப்பட்டன. தந்தத்திற்கு கோடு, மருப்பு போன்ற பெயர்கள் வழங்கப்பட்டன.\n\nதமிழ் இலக்கியத்தில் யானைக்குரியச் சொற்களை, தமிழ் விக்சனரியின் யானை என்ற சொல்லாக்கத்தில் காணலாம்.\n"}
{"id": "51195", "url": "https://ta.wikipedia.org/wiki?curid=51195", "title": "இந்திய ரூபாய்", "text": "இந்திய ரூபாய்\n\nஇந்தியாவின் நாணயம் இந்திய ரூபாய் என அழைக்கப்படுகிறது. இந்திய ரிசர்வ் வங்கி இந்திய ரூபாயை வெளியிடுகிறது. ஒரு ரூபாய் தாள்கள் முதல் இரண்டாயிரம் ரூபாய் வரையிலான நாணயங்களை வெளியிடும் அதிகாரம் இந்திய அரசுக்கு உண்டு. INR என்பது இந்திய ரூபாயின் ஐஎஸ்ஓ 4217 குறியீடு. தற்போது ரிசர்வ் வங்கியால் 5, 10, 20, 50, 100, 500 மற்றும் 2000 வரையிலான ரூபாய் தாள்கள் அச்சடிக்கப்படுகின்றன. இவற்றுள் 500 மற்றும் 1000 ரூபாய் நோட்டுக்களை இந்திய அரசாங்கம் நவம்பர் 08 ஆம் திகதி 2016 ஆம் ஆண்டு இரவிலிருந்து கருப்பு பண புழக்கத்தை முடக்கும் பொருட்டு செல்லாது என்று அறிவித்தது. ஆனால் 500, 2000 ஆகியவற்றின் புதுவடிவ நோட்டுக்கள் 11 ஆம் திகதி நவம்பர் 2016 அன்று வங்கிகளில் கிடைக்கும் என்று அறிவித்தது. உலோக நாணயங்கள் 1, 2, 5, 10, 20,25, 50, 100, 500 மற்றும் 1000 வரையிலான மதிப்புகளில் வெளியிடப்படுகின்றன. 20 க்கு அதிகமான மதிப்புடைய நாணயங்கள் நினைவு நாணயங்களாக வெளியிடப்படுகின்றன. அதாவது, இவை புகழ்வாய்ந்த நபர்களையோ அல்லது ஏதேனும் ஒரு நிகழ்வையோ குறிப்பிடும் வகையில் வெளியிடப்படுகின்றன. 50 பைசாவுக்கு குறைவான பைசா நாணயங்கள் தற்போது புழக்கத்தில் இல்லை.\n\nSection::::சொற்பிறப்பியல்.\nரூபாய் என்கிற பதம் சமஸ்கிருத வார்த்தையான ரூப்யா என்கிற வார்த்தையிலிருந்து வந்தது. வடமொழியில் ரூப்யா என்பதற்கு வெள்ளி (பணம்) என்பது பொருள், இங்கிலாந்தின் நாணயமான பவுண்டு ஸ்டெர்லிங்கிலும் ஸ்டெர்லிங் என்பது வெள்ளியையே குறிக்கிறது. இந்தியாவில் பெரும்பான்மையாக ருபீ, ரூபாய், ரூபயி போன்ற பெயர்களால் அழைக்கப்படுகிறது, ஆனால் கிழக்கு இந்தியாவின் மேற்கு வங்காளம், ஒரிசா, அசாம் போன்ற மாநிலங்களில் \"டாக்கா\" என்னும் சமஸ்கிருதப் பெயரிலிருந்து தோன்றிய பெயரால் அழைக்கப்படுகிறது.\n\nபல்வேறு இந்திய மொழிகளில் இந்திய ரூபாய் உச்சரிக்கப்படும் விதம்\n\nஅசாம் பள்ளத்தாக்கு, மேற்கு வங்காளம், திரிபுரா, ஒடிசா ஆகிய இடங்களில், இந்திய ரூபாய் டங்கா टङ्क (ṭaṇkā) என்கிற வேர்ச்சொல்லை அடிப்படையாகக்கொண்ட வழிச்சொற்களால் வழங்கப்படுகிறது. டங்கா என்பதற்கு பணம் என்பது பொருள் . இந்திய வங்கியின் பணத்தாள்களின் முதற்பக்கத்தில் பணத்தின் மதிப்புடன் ரூபாய் என்கிற வார்த்தையும் ஆங்கிலத்திலும், இந்தியிலும் குறிக்கப்பட்டுள்ளது. பணத்தாளின் பின்புறம் மற்ற 15 இந்திய மொழிகளிலும் ஆங்கில அகரவரிசைப்படி எழுதப்பட்டுள்ளது .\n\nSection::::ரூபாய் தாள்களின் அம்சங்கள்.\nSection::::‘அசோக ஸ்தூபி’ வரிசை.\n1950இல் இந்திய ரிசர்வ் வங்கியால் வெளியிடப்பட்ட ரூபாய் தாள்கள் ஆங்கிலேயே ரூபாயின் அம்சங்களுடன், ஜார்ஜ் IV படத்திற்கு பதிலாக ‘அசோக ஸ்தூபி’ சின்னத்தை நீர்க்குறியாக கொண்டிருந்தன. அதன் பின்னர், தொழில்நுட்ப வளர்ச்சியால், இந்தியக் கலை வடிவங்களைக் கொண்ட படங்கள் ரூபாய் தாள்களில் இடம்பெற்றன. 1980இல் “வாய்மையே வெல்லும்” என்று தேசிய சின்னத்தில் பொறிக்கப்பட்டது. இந்த ரூபாய் தாள்கள் யாவும் ‘அசோக ஸ்தூபி’ வரிசை எனப்பட்டன.\n\nSection::::மகாத்மா காந்தி வரிசை.\n1996 முதல் மகாத்மா காந்தி வரிசை ரூபாய் தாள்கள் வெளியிடப்பட்டன. 2005க்கு பிறகு புதிய மகாத்மா காந்தி வரிசை ரூபாய் தாள்கள் வெளியிடப்பட்டன. இவற்றில் மகாத்மா காந்தி நீர்க்குறி இருக்கும்.\n\n\nSection::::மகாத்மா காந்தி புதிய வரிசை.\nமகாத்மா காந்தி புதிய வரிசை ரூபாய் தாள்கள், நவம்பர் 8, 2016ல் அறிவிக்கப்பட்டது. நவம்பர் 10, 2016ல் இந்திய ரிசர்வ் வங்கியால் 2000 ரூபாய் மற்றும் 500 ரூபாய் தாள்கள் மக்கள் பயன்பாட்டிற்கு வெளியிடப்பட்டது. இத்தாள்களின் முகப்பில் மகாத்மா காந்தி படமும், மறுபக்கத்தில் தூய்மை இந்தியா இயக்கத்தின் சின்னமும் இடம்பெற்றிருக்கின்றன.\n\nSection::::ரூபாயின் மதிப்பு.\n1947க்கு முன்னர் ஒரு டாலரின் மதிப்பு ஒரு ரூபாயாக இருந்தது. 1952ல் ஒரு டாலர் ரூ4.79 என நிர்ணயிக்கப்பட்டது. 1966ல் ரூபாயின் மதிப்பை ரூ7.57 என்ற அளவுக்கு குறைக்கும் அறிவிப்பை இந்திய அரசே வெளியிட்டது. உலக வங்கியின் நிர்ப்பந்தத்துக்கு அடிபணிந்து, அந்த அறிவிப்பை வெளியிட்ட அன்றைய நிதி அமைச்சர் சச்சின் சவுத்ரி, அந்நிய முதலீடுகளுக்காக இந்தியத் தாய் தனது கருவறையைத் திறந்து வைத்துள்ளதாக வெட்கக் கேடான முறையில் குறிப்பிட்டதானது நாடு தழுவிய கண்டனத்தை ஏற்படுத்தியது.1975ம் ஆண்டில் அமெரிக்க டாலர் ஜப்பானிய யென் ஜெர்மன் மார்க் ஆகிய மூன்று நாணயங்களின் பரிவர்த்தனை மதிப்புடன் இந்திய ரூபாய்க்கு இணைப்பு ஏற்படுத்தப்பட்டது. 1993ல் தாராளமயக் கொள்கையின் அடியொற்றி பரிவர்த்தனை மதிப்பினை பணச்சந்தை தீர்மானிக்கும் என்று அறிவிக்கப்பட்டது. அதே நேரத்தில் கடுமையான ஏற்ற இறக்கங்களை தவிர்க்கும் விதத்தில் தலையிடுவதற்கான உரிமை ரிசர்வ் வங்கிக்கு வழங்கப்பட்டது.1995ல் ஒரு டாலருக்கு நிகரான ரூபாயின் மதிப்பு 32, 42 ஆக இருந்தது. 2000 முதல் 2010 வரை இது சற்றே குறையாக ரூ.45 என்ற நிலையில் இருந்து வந்தது.2013 ஆகஸ்டில் 50 சதவீதம் அளவுக்கு வீழ்ச்சியடைந்து ஒரு டாலர் 68 ரூபாய் என்ற நிலையிலான கடும் சரிவை எதிர்கொண்டது.\n"}
{"id": "51198", "url": "https://ta.wikipedia.org/wiki?curid=51198", "title": "எட்ரசோர்", "text": "எட்ரசோர்\n\nஎட்ரசோர் அல்லது வாத்தலகு தொன்மாக்கள் பின் கிரிடேசியசுக் காலத்தில் வாழ்ந்த எட்ரசோரிடே குடும்பத்தைச் சேர்ந்த தாவர உண்ணியாகும். தற்போது ஆசியா, ஐரோப்பா, வடக்கு அமெரிக்கா என அறியப்படும் பகுதிகள் எட்ரசோர்களின் வாழிடமாக காணப்பட்டன. பின் ஜுராசிக், முன் கிரிடேசியசுக் காலத்தைச் சேர்ந்த எட்ரசோரை ஒத்த உடலமைப்பைக் கொண்டிருநத இக்குவனோடோன்ட் தொன்மாக்களின் வழித்தோன்றல்களாகும். எட்ரசோர் தொன்மாக்கள் ஒர்னிதிசிச்சியா வகுப்பைச் சேர்தனவாகும். எட்ரசோர் தொன்மாக்கள், மெல்லிய உடலையும் தலையில் முகடு அல்லது குழல் அமைப்பையும் கொண்ட லெம்பியோசோரினே, பருத்த உடலமைப்பையும் தலயில் முகடோ குழல் அமைப்போ அற்ற எட்ரசோரினே, என இரண்டு துணைக் குடும்பங்களாக பிரிக்கப்பட்டுள்ளன்.\n"}
{"id": "51200", "url": "https://ta.wikipedia.org/wiki?curid=51200", "title": "இந்திய விண்வெளி ஆய்வு மையம்", "text": "இந்திய விண்வெளி ஆய்வு மையம்\n\nஇந்திய விண்வெளி ஆய்வு மையம் (\"Indian Space Research Organization\", ISRO, இஸ்ரோ) இந்திய அரசின் முதன்மையான தேசிய விண்வெளி முகம ஆகும். பெங்களூரில் தலைமைப் பணியகம் கொண்ட இஸ்ரோ 1969 இல் உருவாக்கப்பட்டது. தற்போது 16,000 ஊழியர்கள் இஸ்ரோவில் பணியாற்றுகின்றனர். ஏறத்தாழ 41 பில்லியன் ரூபாய் செலவில் செயலாற்றப்படுகிறது. இந்திய அரசின் விண்வெளித்துறையின் நேரடி மேற்பார்வையில் இயங்கும் இஸ்ரோவிற்கு கே. சிவன் தலைவராக உள்ளார்.\n\nஇஸ்ரோ உலகின் மிகப்பெரும் விண்வெளி ஆய்வு மையங்களில் ஆறாவதாக உள்ளது. இதன் முதன்மை நோக்கமாக விண்வெளித் தொழில்நுட்பத்தில் மேம்பாடுகளை ஆராய்வதும் அவற்றை நாட்டு நலனுக்காகப் பயன்படுத்துவதும் ஆகும்.\nஇஸ்ரோ தனது நிறுவனக் காலத்திலிருந்து தொடர்ந்து பல சாதனைகளைக் கண்டு வந்துள்ளது. 1975 ஆம் ஆண்டில் இந்தியாவின் முதல் செயற்கைக்கோள், ஆரியபட்டா இஸ்ரோவால் அமைக்கப்பட்டு சோவியத் ஒன்றியத்தால் விண்ணேற்றப்பட்டது. 1980இல் இந்தியாவில் கட்டமைக்கப்பட்ட ஏவுகலம் (எஸ். எல். வி-3) மூலமாக முதல் செயற்கைக் கோள், ரோகிணியை விண்ணேற்றியது. தொடர்ந்து செயற்கைக் கோள்களை முனையச் சுற்றுப்பாதைகளில் ஏவத்தக்க முனைய துணைக்கோள் ஏவுகலம் (PSLV) மற்றும் புவிநிலைச் சுற்றுப்பாதைகளில் ஏவத் தக்க ஜி. எஸ். எல். வி என்ற இரு ஏவுகலங்களை வடிவமைத்துக் காட்டியது. இந்த ஏவுகலங்கள் மூலம் பல தொலைதொடர்பு செயற்கை கோள்களையும் புவி கூர்நோக்கு செயற்கைக்கோள்களையும் இஸ்ரோ ஏவியுள்ளது. இதன் உச்சக்கட்டமாக 2008ஆம் ஆண்டில் நிலவை நோக்கிய இந்தியாவின் முதல் பயணமாக சந்திரயான்-1 ஏவப்பட்டது.\nகடந்த ஆண்டுகளில் இஸ்ரோ இந்திய வாடிக்கையாளர்களுக்கு மட்டுமன்றி பிறநாட்டு வாடிக்கையாளர்களுக்கும் விண்வெளி/ செயற்கைக் கோள் தொடர்புடைய செயல்பாடுகளை ஆற்றி வருகிறது. தனது ஏவுகலங்களையும் ஏவுமிடங்களையும் தனது செயற்கைக்கோள் ஏவுதிறனுக்கு பயன்படுத்திக் கொண்டுள்ளது. புவியியைவு செயற்கைக் கோள் ஏவுகலத்தை (ஜி.எஸ்.எல்.வி) மேம்படுத்தி முழுமையும் இந்தியப் பொருட்களால் கட்டமைப்பதும் மனிதரியக்கு விண்வெளித் திட்டங்கள், மேலும் பல நிலவு புத்தாய்வுகள் மற்றும் கோளிடை ஆய்வுக்கருவிகள் செயல்படுத்துவதையும் எதிர்காலத் திட்டங்களாகக் கொண்டுள்ளது. தனது பல்வேறு பணிகளுக்கும் ஆராய்ச்சிகளுக்கும் குவியப்படுத்திய மையங்களை நாடெங்கும் கொண்டுள்ளது. பன்னாட்டு விண்வெளிச் சமூகத்துடன் பல இருவழி மற்றும் பல்வழி உடன்பாடுகளைக் கண்டு கூட்டுறவாகச் செயல்படுகிறது.\n\nSection::::குறிக்கோள்.\nஇசுரோவின் (இந்திய விண்வெளி ஆய்வு மையத்தின்) குறிக்கோளானது விண்வெளி தொழில் நூட்பங்களையும் அதன் பயன்பாடுகளையும் உருவாக்குவதன் மூலம் நாட்டுக்கு தேவையான பணிகளை நிறைவேற்றுதலாகும்.\n\nSection::::துவக்க காலம்.\nஇந்தியாவின் விண்வெளி ஆய்வின் வரலாறு 1920களில் கொல்கத்தாவில் அறிவியலார் சிசிர் குமார் மித்திராவின் செயல்பாடுகளில் துவங்கியதாகக் கொள்ளலாம்; மித்திரா தரையளாவிய வானொலி அலைகள்மூலம் அயனி வெளியை ஆய்வு செய்யச் சோதனைகளை நிகழ்த்தினார். பின்னர், இந்திய அறிவியலாளர்கள் சி. வி. ராமன் , மேக்நாத் சாகா போன்றோர் விண்வெளி அறிவியலுக்குப் பயனாகும் அறிவியல் கொள்கைகளை அளித்து வந்தனர். இருப்பினும் 1945ஆம் ஆண்டிற்குப் பின்னரே இத்துறையில் ஒருங்கிணைக்கப்பட்ட ஆராய்ச்சிகள் மேற்கொள்ளப்பட்டன. இத்தகைய அமைப்புசார் ஆய்வுகளுக்கு இரு இந்திய அறிவியலாளர்கள் வழி நடத்தினர்: விக்கிரம் சாராபாய்— அகமதாபாத்தில் அமைந்துள்ள இயற்பியல் ஆராய்ச்சி ஆய்வகத்தை நிறுவியவர்—மற்றும் ஹோமி ஜெஹாங்கீர் பாபா, 1945இல் டாட்டா அடிப்படை ஆராய்ச்சிக் கழகத்தை நிறுவன இயக்குனராகத் துவக்கியவர். விண்வெளித் துறையில் துவக்கத்தில் அண்டக் கதிரியக்கம், உயர்வெளி மற்றும் காற்றுவெளி சோதனைக் கருவிகள், கோலார் சுரங்கங்களில் துகள் சோதனைகள் மற்றும் உயர் வளிமண்டலம் போன்றவற்றில் சோதனைகள் நடத்தப்பட்டன. ஆராய்ச்சி ஆய்வகங்கள், பல்கலைக்கழகங்கள் மற்றும் தனியிடங்களில் நிகழ்ந்த ஆய்வுகள் ஒருங்கிணைக்கப்பட்டன.\n\n1950இல் இந்திய அரசில் புதியதாக உருவாக்கப்பட்ட அணு ஆற்றல் துறைக்கு ஓமி பாபா செயலாளராகப் பொறுப்பேற்ற பின்னரே இத்துறையில் ஆய்வுக்கு அரசு ஆதரவு கிட்டியது. அணுவாற்றல் துறை இந்தியாவெங்கும் விண்வெளி ஆராய்ச்சிக்கு நிதியுதவி வழங்கியது. 1823இல் கொலாபாவில் துவங்கப்பட்ட வானாய்வு நிலையத்தில் புவியின் காந்தப் புலம்குறித்து ஆயப்பட்டு வந்தது. வானிலையியலில் நடத்தப்பட்ட ஆய்வுகளில் மதிப்புமிக்க தகவல்கள் திரட்டப்பட்டன. 1954ஆம் ஆண்டில் உத்தரப் பிரதேச மாநில வானாய்வு மையம் நிறுவப்பட்டது. 1957ஆம் ஆண்டில் ஆந்திராவில் ஐதராபாத்தில் ஓஸ்மானியா பல்கலைக்கழகத்தில் ரங்க்பூர் வானாய்வு மையம் நிறுவப்பட்டது. இந்த இரு மையங்களும் ஐக்கிய அமெரிக்காவின் தொழில்நுட்ப உதவி மற்றும் அறிவியல் கூட்டுறவுடன் இயங்கின. விண்வெளித்துறை வளர்ச்சிக்குத் தொழில்நுட்ப ஆதரவாளராக விளங்கிய அந்நாள் இந்தியப் பிரதமர் சவகர்லால் நேருவின் பங்கும் இருந்தது 1957இல் சோவியத் ஒன்றியம் வெற்றிகரமாக இசுப்புட்னிக் 1ஐ விண்ணில் செலுத்தியதும் மற்ற நாட்டவரும் விண்வெளி ஆராய்ச்சிகள் நடத்த தூண்டுதலாக அமைந்தது. 1962ஆம் ஆண்டில் விக்கிரம் சாராபாய் தலைமையில் இந்திய தேசிய விண்வெளி ஆராய்ச்சிக்கானக் குழு (INCOSPAR) அமைக்கப்பட்டது. 1969ஆம் ஆண்டில் இக்குழுவிற்கு மாற்றாக இஃச்ரோ நிறுவப்பட்டது.\n\nSection::::ஏவுகலத் தொகுதி.\nபுவிசார் அரசியல் மற்றும் பொருளியல் காரணங்களுக்காக 1960களிலும் 1970களிலும் தனது சொந்தமான ஏவுகலங்களைத் தயாரிக்க இந்தியா உந்தப்பட்டது. 1960-70 காலகட்டங்களில் முதல்நிலையாக ஆய்வு விறிசுகளை வெற்றிகரமாக இயக்கியபிறகு 1980களில் துணைக்கோள் ஏவுகலங்களை வடிவமைத்துக் கட்டமைக்கும் திட்டங்கள் உருவாகின. இவற்றிற்கான முழுமையான இயக்கத்திற்கான ஆதரவு கட்டமைப்பும் உருவாக்கப்பட்டது. எஸ்.எல்.வி-3,மேம்பட்ட துணைக்கோள் ஏவுகலங்களை அடுத்து முனையத் துணைக்கோள் ஏவுகலம் (PSLV) மற்றும் புவியிணக்க துணைக்கோள் ஏவுகலம் (GSLV) தொழில்நுட்பங்களை மேம்படுத்தும் பணியில் ஈடுபட்டுள்ளது.\n\nSection::::செயற்கைக்கோள் ஏவுகலம் (SLV).\nஇதன் ஆங்கிலச் சுருக்கமான எஸ்.எல்.வி அல்லது எஸ்.எல்.வி-3 என அறியப்படும் செயற்கைக்கோள் ஏவுகலம் ஓர் நான்கு கட்ட திட எரிபொருள் இலகு ஏவுகலம். 500கிமீ தொலைவு ஏறவும் 40 கிலோ ஏற்புச்சுமை கொண்டு செல்லவும் வடிவமைக்கப்பட்டது. முதல் ஏவல் 1979இலும் அடுத்த ஆண்டு இருமுறையும் இறுதி ஏவல் 1983இலும் நிகழ்ந்தன. இந்த நான்கில் இரண்டே வெற்றிகரமாக அமைந்தன.\n\nSection::::மேம்பட்ட செயற்கைக்கோள் ஏவுகலம் (ASLV).\nஇந்த ஏவுகலம் ஐந்து நிலை திட எரிபொருள் விறிசு ஆகும்; இதனால் 150 கிலோ செயற்கைக்கோளைத் தாழ் புவி சுற்றுப்பாதையில் ஏவ இயலும். இதன் வடிவமைப்பு எஸ்.எல்.வியை அடியொற்றி இருந்தது. முதல் ஏவல் 1987இலும், 1988,1992,1994 களில் மூன்று ஏவல்களும் நிகழ்ந்தன; இரண்டு ஏவல்களே வெற்றி பெற்றன.\n\nSection::::முனையத் துணைக்கோள் ஏவுகலம் (PSLV).\nபி. எஸ்.எல்.வி என்ற ஆங்கிலச் சுருக்கத்தால் பரவலாக அறியப்படும் முனையத் துணைக்கோள் ஏவுகலம் இந்திய தொலையுணர்வு துணைக்கோள்களை சூரிய இணைவு சுற்றுப்பாதைகளில் ஏவிட வடிவமைக்கப்பட்ட மீளப்பாவிக்கமுடியாத (இழக்கத்தக்கதொரு) ஏவு அமைப்பாகும். இதற்கு முன்னர் இந்தச் செயற்கைக்கோள்கள் உருசியாவிலிருந்து விண்ணேற்றப்பட்டு வந்தன. இந்த ஏவுகலங்களால் சிறு துணைக்கோள்களை புவிநிலை மாற்று சுற்றுப்பாதைக்கு ஏவ முடியும். இந்த ஏவுகலத்தால் 30 விண்கலங்கள் (14 இந்திய விண்கலங்களும் 16 வெளிநாட்டு விண்கலங்களும்) விண்ணேற்றப் பட்டுள்ளன. ஏப்ரல் 2008இல் இது ஒரே ஏவலில் 10 துணைக்கோள்களை வெற்றிகரமாக விண்ணில் ஏற்றி அதுவரை இருந்த உருசிய சாதனையை முறியடித்தது.\n\nசூலை 15, 2011 அன்று ப.எஸ்.எல்.வி தனது 18வது தொடர்ந்த ஏவல்பணியை வெற்றிகரமாகச் செய்து முடித்தது. இதன் 19 ஏவல்களில் செப்டம்பர் 1993 முதல் பயணம் மட்டுமே தோல்வியில் முடிந்தது.\n\nSection::::புவியிணக்க துணைக்கோள் ஏவுகலம் (GSLV).\nஜி.எஸ்.எல்.வி ஒரு டெல்டா-II வகை செயற்கைக்கோள் ஏவு கலம். இது ஒரு மீளப்பாவிக்க இயலாத அமைப்பு (இழக்கத்தக்கதொரு ஏவு அமைப்பு). இந்தத் திட்டம் இன்சாட் வகை செயற்கைக்கோள்களைப் புவிநிலை சுற்றுப்பாதையில் செலுத்திடவும் வெளிநாட்டு விறிசுகளை நாடவேண்டிய தேவையைக் குறைக்கவும் செயல்படுத்தப்பட்டது.இதனால் 5 டன் எடையுள்ள ஏற்புச்சுமையை தாழ் புவி சுற்றுப்பாதையில் இட முடியும்.\n\nஇத்திட்டத்திற்கு ஒரு பின்னடைவாகத் திசம்பர் 25, 2010இல் ஜிசாட்-5பி சுமந்தவண்ணம் சென்ற ஜி.எஸ்.எல்.வி கட்டுப்பாட்டு அமைப்பு தவறியதால் முன்னரே திட்டமிட்டபடி பாதுகாப்பாகத் தானே வெடித்துச் சிதறியது.\n\nSection::::புவியிணக்க துணைக்கோள் ஏவுகலம் மார்க்-III (GSLV III).\nபுவியிணக்க துணைக்கோள் ஏவுகலம் மார்க்-III முன்நு நிலைகள் கொண்ட விண்வெளிக்கலன் ஆகும். இதன் மூலம் மிகு எடையுள்ள செயற்கைக்கோள்களைப் புவிநிலை சுற்றுப்பாதையில் செலுத்திட திட்டமிடப்பட்டுள்ளது. இது ஜி. எஸ். எல். விக்கு அடுத்தத் தலைமுறையாக இருப்பினும் இதன் வடிவமைப்பை அதனை ஒட்டி இருக்கவில்லை. இதன் முதல் ஏவுதல் 2012ஆம் ஆண்டில் வெற்றி பேற்று, மேலும் இரு முறை இயக்கப்பட்டுள்ளது. தற்போது இது பயன்பாட்டு நிலையை அடைந்துள்ளது. இந்தியாவின் மனித விண்வெளி திட்டத்திற்கு இந்த விண்கலனையே பயன்படுத்த திட்டமிட்டுள்ளார்.\n\nSection::::மறுபயன்பாட்டு ஏவுகலம்.\nவிண்வெளிச் செலுத்துவாகனச் செலவுகளைக் குறைக்கும் பொருட்டு மறுபயன்பாட்டிற்கு உதவும் செலுத்துகலன்களை (Reusable Launch Vehicl) வடிவமைக்கும் பணியில் இஸ்ரோ ஈடுபட்டுள்ளது. இதற்கான முதற்சோதனை 2015 ஆம் ஆண்டு இரண்டாம் காலாண்டில் நடைபெறும் என அறிவிக்கப்பட்டது.\n\nSection::::புவி கூர்நோக்கு மற்றும் தொலைதொடர்பு செயற்கைக்கோள்கள்.\nஇந்தியாவின் முதல் செயற்கைக்கோள் ஆரியபட்டா சோவியத் ஒன்றியத்தால் ஏப்ரல் 19 , 1975 அன்று விண்ணில் ஏவப்பட்டது. இதனைத் தொடர்ந்து ரோகினி வகை செயற்கைக்கோள்களை இந்தியாவிலேயே தயாரித்து ஏவுதலும் நிகழ்ந்தது. தற்போது இஃச்ரோ பல்வகையான புவி கூர்நோக்கு செயற்கைக்கோள்களை இயக்கி வருகிறது.\n\nSection::::இன்சாட் தொடர்.\nஇன்சாட் என்று பரவலாக அறியப்படும் இந்திய தேசிய செயற்கைக்கோள் தொகுதி திட்டம் பல்நோக்கு புவிநிலை செயற்கைக்கோள்களின் தொடராகும். இது தொலைத்தொடர்பு, ஒலி/ஒளி பரப்பு, வானிலையியல் மற்றும் தேடிக் காப்பாற்று (search-and-rescue) தேவைகளுக்காகத் திட்டமிடப்பட்டது. 1983ஆம் ஆண்டில் துவங்கப்பட்ட இந்தத் திட்டம் ஆசியா-பசிபிக் வலயத்திலேயே மிகப்பெரும் உள்நாட்டு செய்மதி தொலைதொடர்பு அமைப்பாக விளங்குகிறது. இதனை ஓர் கூட்டு முயற்சியாக இந்திய அரசின் விண்வெளித் துறை, தொலைத்தொடர்புத் துறை, இந்திய வானிலையியல் துறைகளும் அனைத்திந்திய வானொலி, தூர்தர்சன் நிறுவனங்களும் இயக்குகின்றன; இவற்றை ஒருங்கிணைக்க நடுவண் அரசுச் செயலர்கள் நிலையில் \"இன்சாட் ஒருங்கிணைப்பு குழு\" அமைக்கபட்டுள்ளது.\n\nSection::::இந்திய தொலையுணர்வு செயற்கைக்கோள் தொடர்.\nஇந்திய தொலை உணர்வுச் செயற்கைக்கோள்கள் (IRS) இசுரோவினால் வடிவமைக்கட்டு, கட்டப்பட்டு, ஏவப்பட்டு, இயக்கப்படும் புவி கூர்நோக்கு செயற்கைக்கோள் தொடராகும். இவற்றால் நாட்டிற்கு தொலை உணர்வுச் சேவைகள் கிட்டுகின்றன. உலகிலேயே குடிசார் பயன்பாட்டிற்காக இயக்கப்படும் மிகப்பெரிய தொலையுணர்வு துணைக்கோள்த் தொகுதியாக விளங்குகிறது. துவக்கத்தில் இவை 1 (A,B,C,D) எனப் பெயரிடப்பட்டிருந்தாலும் அண்மைக் காலத்தில் இவற்றின் பயன்பாடுகளை ஒட்டி (ஓசியன்சாட், கார்ட்டோசாட், ரிசோர்சுசாட்) பெயரிடப்படுகின்றன.\nSection::::கதிரலைக் கும்பா படிம செயற்கைக்கோள்கள்.\nஇசுரோ தற்போது இரண்டு \"ஒற்றுக் கோள்கள்\" என விளையாட்டாக அழைக்கப்படும் கதிரலைக் கும்பா படிம செயற்கைக்கோள்களை இயக்குகிறது. ஏப்ரல் 26, 2012 அன்று ஸ்ரீஹரிகோட்டாவிலிருந்து ஏவப்பட்ட பி.எஸ்.எல்.வி மூலமாக ரிசாட்-1 (RISAT-1) விண்ணேற்றப்பட்டது. இது சி-அலைக்கற்றையில் இயங்கும் சின்தெடிக் அபெர்சர் ரேடார் ஏற்புச்சுமையைக் கொண்டுள்ளது. இதன் மூலம் துல்லியமான மிகு இடப் பிரிதிறன் கொண்ட படிமங்களைப் பெற இயலும்..இதற்கு முன்னரே 2009இல் இசுரேலிடமிருந்து $110 மில்லியன் செலவில் பெறப்பட்டு ஏவப்பட்ட ரிசாட்-2 வையும் இயக்குகிறது.\n\nSection::::மற்ற செயற்கைக்கோள்கள்.\nஇவற்றைத் தவிர இசுரோ சில புவிநிலை செயற்கைக்கோள்களைச் சோதனையோட்டமாக ஏவியுள்ளது. இவை \"ஜிசாட்\" தொடர் என்று அழைக்கப்படுகின்றன. வானிலைக்காக மட்டுமே பயன்படுமாறு முதல் வானிலை செயற்கைக்கோளை (கல்பனா-1) முனையத் துணைக்கோள் ஏவுகலம் மூலமாகச் செப்டம்பர் 12, 2002இல் விண்ணேற்றியது.\nSection::::புவிக்கப்பால் ஆராய்தல்.\nபுவியின் சுற்றுப்பாதையைத் தாண்டி இந்தியாவின் முதல் தேடலாக சந்திரயான்-1 அமைந்தது. நிலா|நிலவுக்கான விண்கலமான இது நவம்பர் 8, 2008 அன்று நிலவின் சுற்றுப்பாதையில் நுழைந்தது. இதனைத் தொடர்ந்து சந்திரயான்-2 ஏவவும் செவ்வாய் கோளிற்கு ஆளில்லா கலங்களை இயக்கவும் புவி அண்மித்த விண்கற்கள் மற்றும் வால் வெள்ளிகளை துழாவும் ஆய்வுக்கலங்களை செலுத்தவும் திட்டமிட்டுள்ளது.\n\nSection::::மையங்கள்.\nஇந்திய விண்வெளி ஆய்வு மையத்தின் தலைமையகம் பெங்களூரில் உள்ள \"அந்தரிக்ஷ் பவனில்\" (இந்தி: அந்தரிக்ஷ் = விண்வெளி, பவன் = மாளிகை) இயங்குகிறது.\n\nSection::::உலகளாவிய ஒத்துழைப்பு.\nஇசுரோ தொடங்கப்பெற்ற காலத்திலிருந்து பல்வேறு நாடுகள் இசுரோவிற்கு பலவகைகளில் ஒத்துழைப்பை நல்கி வருகின்றன.\n\nஇசுரோ மற்றும் விண்வெளித் துறையும் பல்வேறு நாடுகளுடன் புரிந்துணர்வு ஒப்பந்தங்கள் செய்துகொண்டுள்ளன. அவைகளாவன:-\nSection::::தற்போதைய திட்டங்களும் சாதனைகளும்.\nஇந்திய விண்வெளி ஆய்வு மையமானது, விண்வெளிக்கு செல்லும் கருவிகள், விண்வெளிப் பறப்பு, போன்றவை மட்டுமில்லாமல் மேலும் சில திட்டங்களையும் மேற்கொண்டுள்ளது. இதில் குறிப்பிடத்தக்கது, புவன் திட்டமாகும் கூகுள் எர்த் திட்டத்திற்கு போட்டியாகவும், அதிநவீன வசதிகளுடன் இந்தியாவின் பாதுகாப்புக் காரணங்களுக்காக வடிவமைக்கப்பட்ட இத்திட்டத்தின் வாயிலாக முப்பரிமாண படங்களையும் மிகத்துல்லியமாகப் காணலாம்.\n\nஇத்திட்டத்தின் வாயிலாக, இந்தியாவின் எந்த நிலப்பரப்பையும் தெட்டத்தெளிவாகப் பார்க்க முடியும். அதன் துல்லிய அளவு, 10 மீட்டர் முதல் 55 மீட்டர் உயரம் வரை. இதன் மூலம் சாலையில் உள்ள ஒரு வாகனத்தைக் கூட இந்த இணையதளம் மூலம் பார்க்க முடியும். ஆனால், தீவிரவாதிகள், தேச துரோகிகளுக்கு உதவிடும் வகையில் இந்த இணையதளம் அமைந்துவிடக் கூடாது என்பதற்காக, பாதுகாப்பு பகுதிகள், ராணுவ சம்பந்தப்பட்ட இடங்கள், முக்கிய இடங்கள் ஆகியவை குறிப்பிட்ட அளவுக்கு மேல் துல்லியமாகப் பார்க்க முடியாது.\n\nஇதில் உள்ள காட்சிகள் 2008-ம் ஆண்டுக்கு முன் விண்வெளிக்கு அனுப்பப்பட்ட இந்திய செயற்கைக்கோள்கள் CARTOSAT-1, CARTOSAT - 2 ஆகியவை மூலம் முப்பரிமாணத்தில் படம் பிடிக்கப்பட்டவையாகும்.\n\n2012 க்கு பிறகு, அடுத்த ஐந்து ஆண்டுகளில் 60 ஏவுதலை திட்டமிட்டுள்ளதால், இசுரோ தற்போது மூன்றாவது ஏவுதளத்தை அமைக்கப்போவதாகச் செய்தி வெளியிடப்பட்டுள்ளது.\n\n12 சனவரி 2018 இல் இசுரோ தனது 100 ஆவது செயற்கைக்கோளை அனுப்பி சாதனை படைத்துள்ளது.\n\n\n\n\n"}
{"id": "51212", "url": "https://ta.wikipedia.org/wiki?curid=51212", "title": "தகுதிச் சொல்வழக்கு", "text": "தகுதிச் சொல்வழக்கு\n\nசொற்களையும் சொற்றொடர்களையும் அவற்றின் இயல்பான பொருளிலல்லாமல் வேறு பொருள் தருமாறு தகுதியாக்கிப் பயன்படுத்தி வழங்குதல் தகுதிச் சொல்வழக்கு எனப்படும்.\n\nSection::::வகைகள்.\nஇடக்கர் அடக்கல், மங்கல வழக்கு, குழூஉக்குறி என்பன தகுதி வழக்கில் அமைந்தவை.\n\nஇடக்கர் எனப்படும் அருவருக்கத்தக்க செயல்களையும் பொருளையும் மனதில் அடக்கிக்கொண்டு தகுதியாக்கிச் சொல்லுதல்.\n\nஎ.கா.:\n\nவருத்தமும் அச்சமும் தரும் சொற்களைத் தவிர்த்து அவற்றினிடத்தில் நயம் தரும் சொற்களைத் தகுதியாக்கிச் சொல்லுதல்.\n\nஎ.கா.:\n\nஒரு துறையினரோ, வேறு குழுவினரோ தங்களுக்குள் சில சொற்களைத் தகுதியாக்கி வேறு பொருள் தருமாறு பயன்படுத்துதல்.\n\nஎ.கா.:\n\nSection::::நன்னூல் பாடல்.\nநன்னூலின் பாடல் 267 சொல் வழக்கைப் பற்றி உரைக்கிறது. அப்பாடல் கீழே தரப்பட்டுள்ளது.\n\n"}
{"id": "51215", "url": "https://ta.wikipedia.org/wiki?curid=51215", "title": "உப்பு", "text": "உப்பு\n\nஉப்பு (\"Salt\") என்பது உணவில் பயன்படும் ஒரு கனிமமும், விலங்குகளின் உடல் நலத்துக்குத் தேவையான ஒரு முக்கியமான பொருளுமாகும். சாதாரண உப்பு என்பது நம் உணவில் பயன்படுத்தும் உப்பையே குறிக்கும். இது சோடியம் குளோரைடு என அழைக்கப்படுகிறது. இதன் வாய்பாடு \"NaCl\" என வேதியலில் குறிக்கப்படுகிறது. வேறு சில வேதியியல் பொருட்களும் உப்பு என்ற பெயரில் அழைக்கப்படுகின்றன. சான்றாக சோடா உப்பு, பேதி உப்பு போன்றவைகளாகும். இயற்கையில் படிகக் கமிமமாகத் தோன்றும் இவ்வுப்பு பாறை உப்பு என்றும் ஆலைட்டு என்றும் அறியப்படுகிறது. கடல் நீரில் உப்பு மிக அதிக அளவில் காணப்படுகிறது. திறந்தவெளி கடலில் உள்ள கடல் நீர் ஒரு லிட்டருக்கு 35 கிராம் உப்பைக் கொண்டுள்ளது. இதன் உவர்ப்புத்தன்மை 3.5 சதவீதம் ஆகும். வேதியல் உப்புகள் சில பயிர்களுக்கு உரமாகப் பயன்படுத்துகிறார்கள். ஆனால்,சமையல் உப்பு தாவரங்களுக்கு நஞ்சு சார்ந்தது ஆகும்.\n\nமனித உணவின் இன்றியமையாதப் பகுதியாக அமைந்திருப்பது உப்பு ஆகும்.பொதுவாக உப்பு உயிர்வாழ்வதற்கு மிகவும் முக்கியமான ஒரு கனிமம் ஆகும். உப்பு என்பது அடிப்படை மனித சுவைகளில் ஒன்றாகும். விலங்குகளின் திசுக்கள் தாவர திசுக்களை விட அதிகமான உப்பைக் கொண்டுள்ளன. உப்பு என்பது பழமையான மற்றும் எங்கும் நிறைந்த உணவுகள் ஒன்றாகும், மற்றும் உப்பேற்றம் என்பது உணவுப் பாதுகாப்பின் ஒரு முக்கிய வழிமுறையாகும்.\n\nசுமார் 8,000 ஆண்டுகளுக்கு முன்னரே உப்பை பதப்படுத்தும் பழக்கம் மக்களின் வழக்கமாக இருந்து வந்துள்ளதற்கான சான்றுகள் கிடைக்கப்பட்டுள்ளன. உருமேனியா நாட்டின் ஒரு பகுதியில் வாழ்ந்த மக்கள் ஊற்று நீரை கொதிக்க வைத்து உப்பை பிரித்தெடுத்துள்ளனர். சீனாவிலும் இதே காலகட்டத்தில் உப்பு-உற்பத்திப் பணிகள் நிகழ்ந்திருக்கின்றன. பண்டைய எபிரெயர்கள், கிரேக்கர்கள், ரோமர்கள், பைசானியர்கள், எகிப்தியர்கள், மற்றும் இந்தியர்கள் போன்ற நாட்டினர் உப்பை பரிசளிக்கும் வழக்கத்தைக் கொண்டிருந்தனர். வணிகத்தில் உப்பு முக்கியமான ஒரு இடத்தைப் பிடித்திருந்தது. மத்தியதரைக் கடல் முழுவதும் படகு மூலம் சிறப்பாக கட்டப்பட்ட உப்பு சாலைகளிலும், மற்றும் ஒட்டக வணிகர்கள் மூலம் சகாரா முழுவதற்கும் உப்பு கொண்டு செல்லப்பட்டது. உப்புக்கான பற்றாக்குறை மற்றும் உலகளாவிய தேவையை முன்னிட்டு நாடுகளுக்கு எதிராக போர்கள் நடைபெற்றன. உப்பின் மீதான வரி வருவாய் உயர்த்தப்பட்டது. மத விழாக்களிலும் பிற கலாச்சார நிகழ்வுகளிலும் உப்பு முக்கியத்துவத்தைப் பெற்றது.\n\nஉப்பு சுரங்கங்களிலிருந்து உப்பு தோண்டி எடுக்கப்படுகிறது. அல்லது கடல்நீரை ஆவியாக்கி உப்பளங்கள் மூலம் உப்பு உற்பத்தி செய்யப்படுகிறது. எரி சோடாவும் குளோரினும் இதன் முக்கிய தொழில்துறை தயாரிப்புகள் ஆகும். மேலும் பாலிவினால் குளோரைடு, நெகிழிகள், காகித கூழ் மற்றும் பல பிற பொருட்கள் தயாரிக்க இது உதவுகிறது. ஆண்டுக்கு சுமார் இருநூறு மில்லியன் டன் உப்பின் உலகளாவிய உற்பத்தியில், சுமார் 6% உப்பே மனித நுகர்வுக்காக பயன்படுத்தப்படுகிறது. நீர் சீரமைப்பு நடவடிக்கைகள், விவசாய பயன்பாடு போன்ற பிற செயல்பாடுகளுக்கு எஞ்சிய உப்பு பயன்படுத்தப்படுகிறது. சமையலுக்கக இது கடல் உப்பு மற்றும் மேசை உப்பு என்ற வடிவங்களில் விற்கப்படுகிறது, உடலில் அயோடின் குறைபாட்டை நீக்க அயோடின்சேர்த்த உப்பு சமையலில் பயன்படுத்தப்படுகிறது. உணவைப் பாதுகாக்கவும் இது பயன்படுகிறது.\n\nமின்பகுளி மற்றும் சவ்வூடுபரவலுக்குரிய கரைபொருள் போன்ற தன்மைகளால் சோடியம் மனித ஆரோக்கியத்திற்கு முக்கியமான ஒரு ஊட்டச்சத்து ஆகிறதுஅதிகப்படியான உப்பு நுகர்வு குழந்தைகள் மற்றும் பெரியவர்கள் போன்றவர்களுக்கு உயர் இரத்த அழுத்தம், இதய நோய் ஆபத்துகளை அதிகரிக்கச் செய்கிறது. உப்பின் சுகாதார விளைவுகளை நீண்ட ஆய்வுகள் செய்த பல உலக சுகாதார அமைப்புகள் மற்றும் வல்லுநர்கள் உப்பு உணவுகளின் நுகர்வை குழந்தைகளும் பெரியவர்களும் குறைக்க வேண்டுமென பரிந்துரைக்கின்றனர் பெரியவர்கள் 2,000 மி.கி. அதாவது 5 கிராம் சோடியத்துக்கும் குறைவாக உட்கொள்ள வேண்டும் என்று உலக சுகாதார நிறுவனம் பரிந்துரைக்கிறது.\n\nSection::::வரலாறு.\nஇற்றைக்கு நூறுவருடங்களுக்கு மக்கள் உணவைப் பதப்படுத்த, நீண்ட காலம் பாதுகாக்க, போத்தலில் அடைத்தல், செயற்கையாக குளிரூட்டுதல் போன்ற செயற்பாடுகளைக் கையாண்டாலும் உப்பு ஆயிரம் ஆயிரம் வருடங்களாக மக்களுக்கு உணவைப் பாதுகாக்க குறிப்பாக இறைச்சியைப் பாதுகாக்க உதவியிருக்கிறது. சீனாவின் யான்செங்கிற்கு அருகில் அமைந்துள்ள சியெச்சி குளத்தில் உப்பு கிறித்துவுக்கு முன்னர் சுமார் 6000 வருடங்களுக்கு முன்னரே அகழப்பட்டதாக கருதப்படுகிறது. இது உலகின் பழமையான உப்பகழும் இடமாகக் கருதப்படுகிறது.\n\nதாவரங்களில் இருப்பதைவிட அதிகமான உப்பு விலங்குப் பகுதிகளான இறைச்சி அவற்றின் இரத்தம் மற்றும் பாலில் காணப்படுகிறது.\n\nமுற்கால உரோம சாம்ராச்சியத்தில் சலரியா போன்ற வீதிகள் ஒசுடியா உப்பளங்களிலிருந்து உப்பை தலைநகரத்திற்கு எடுத்துச் செல்வதற்காக அமைக்கப்பட்டது.\n\nடோவாரேக் மக்கள் பாரம்பரியமாக சகாராப் பாலைவனம் ஊடான பாதைகளை அசாலை இலிருந்து உப்பை கொண்டுசெல்ல பயன்படுத்தினர். தற்போது இங்கு கனரக வாகனங்கள் மூலமே அதிகமான வர்த்தகங்கள் இடம்பெறுகின்றன.\n\nஉப்புக்காக போர்களும் இடம்பெற்றுள்ளன. வெனிஸ் ஜெனோவாவுடன் மோதி வெற்றியைப் பெற்றுக் கொண்டது. இது அமெரிக்க புரட்சியிலும் கூட முக்கிய இடம் வகித்தது. பிரித்தானியர் காலத்தில் இந்தியாவில் விதிக்கப்பட்டிருந்த உப்புவரியை நீக்கக் கோரி 1930ம் ஆண்டில் மகாத்மா காந்தி உப்புச் சத்தியாக்கிரகத்தை மேற்கொண்டார்.\n\nSection::::உப்பின் வேதியியல்.\nபெரும்பாலும் உப்பு என்று சொல்லப்படுவது சோடியம் குளோரைடு என்ற வேதிச்சேர்மத்தையே ஆகும். இந்த அயனிச் சேர்மத்தின் மூலக்கூற்று வாய்ப்பாடு NaCl. சோடியமும் குளோரினும் சம அளவில் கலந்து சோடியம் குளோரைடு உருவாகியிருப்பதை இச்சமன்பாடு காட்டுகிறது. வரலாற்றுக்கு முந்தைய கடல் உப்புகளிலும், புதியதாக உருவாக்கப்படும் உப்புகளிலும் அரிய தனிமங்கள் சிறிய அளவில் காணப்பட்டன. இத்தகைய உப்புகள் தாவரங்கள் மற்றும் விலங்குகளின் உடல் நலத்திற்கு நன்மை பயக்கின்றன. தோண்டியெடுக்கப்படும் உப்பு மேசை உப்பு தயாரிப்பதற்காக சுத்திகரிக்கப்படுகிறது. தண்ணீரில் கரைக்கப்படும் இவ்வுப்பு கரைசலாக்கப்பட்டு இதிலிருந்து பிற கனிமங்கள் வடிகட்டல் முறையில் நீக்கப்படுகின்றன. பின்னர் மீள ஆவியாக்கப்படுகின்றன. இச்செயல்முறையின் போது உப்புடன் அயோடினேற்றம் செய்யப்படுகிறது. உப்புப் படிகங்கள் ஒளி ஊடுறுவும் தன்மையும் கனசதுர வடிவம் கொண்டும் காணப்படுகின்றன, தூய்மையான உப்பு வெண்மை நிறத்துடன் காணப்படுகிறது. ஆனால் மாசுக்கள் சேர்ந்தால் இவ்வுப்பு நீலம் அல்லது பழுப்பு நிறத்திற்கு மாறுகிறது.\n\nஉப்பின் மோலார் நிறை 58.443 கி/மோல், உருகுநிலை 801° செல்சியசு வெப்பநிலை மற்றும் கொதிநிலை 1,465 °செல்சியசு வெப்பநிலை ஆகும் (2,669 °F). உப்பின் அடர்த்தி கனசென்டிமீட்டருக்கு 2.17 கிராம்கள் ஆகும். இது நீரில் நன்றாகக் கரைகிறது. அவ்வாறு கரையும் போது Na+ மற்றும் Cl− அயனிகளாக உப்பு பிரிகிறது. மேலும் உப்பின் கரைதிறன் லிட்டருக்கு 359 கிராம்கள் என அளவிடப்பட்டுள்ளது. குளிர் கரைசல்களில் உப்பு இருநீரேற்றாக (NaCl•2H2O) படிகமாகிறது. சோடியம் குளோரைடின் கரைசல்கள் தூய்மையான நீரிலிருந்து மாறுபட்டு வெவ்வேறு மாறுபட்ட பண்புகளைக் கொண்டிருக்கின்றன. 23.31 எடை சதவீத உப்பின் உறைநிலை −21.12 °செல்சியசு, வெப்பநிலை என்றும் நிறைவுற்ற உப்பு கரைசலின் கொதிநிலை சுமாராக 108.7° செல்சியசு வெப்பநிலையாகவும் உள்ளது.\n\nSection::::உற்பத்தி.\nஉப்பு உற்பத்தியானது உலகின் மிகப்பழமையான இரசாயன உற்பத்திகளில் ஒன்றாகும். உப்பு உற்பத்தியின் முக்கிய வளமாக, அண்ணளவாக 3.5% உப்புத்தன்மையுடைய கடல்நீர் காணப்படுகிறது. உலகின் சமுத்திரங்கள் உப்பு உற்பத்தியில் முக்கிய பங்காற்றுகின்றன. சமுத்திரங்களிலிருந்து பெற்றுக் கொள்ளக்கூடிய உப்பு உற்பத்தி வளங்கள் இன்றுவரை அளக்கப்படவில்லை. கடல் நீரை ஆவியாக்குதல் மூலம் உப்பைப் பெறுதல் அதிகமாக உப்பைப் பெற்றுக் கொள்ளப் பயன்படும் முறையாகும். உப்புநீரை ஆவியாக்கும் உப்பளங்களில் நீர் ஆவியாவதற்காக சமுத்திரத்திலிருந்து பெறப்பட்ட உப்பு நீர் இடப்படும். இது ஆவியாகி உப்புப் படிகங்களைத் தோற்றுவிக்கும்.\n\nபாக்கித்தானில் உள்ள கெவ்ரா உப்புச் சுரங்கம் உலகின் மிகப்பெரிய உப்பு சுரங்கங்களில் ஒன்றாகும். இச்சுரங்கத்தில் பத்தொன்பது அடுக்குகள் உள்ளன, இதில் 11 அடுக்குகள் நிலத்தடியிலும் 400 கிமீ (250 மைல்) நீளப் பாதைகளையும் கொண்டுள்ளன. உப்பு அறை மற்றும் தூண் முறையால் தோண்டியெடுக்கப்படுகிறது, ஆண்டுக்கு சுமார் 385,000 டன் எடையுள்ள மதிப்பீட்டில் உப்பு எடுக்கப்பட்டால் இங்குள்ள உப்பு மேலும் 350 ஆண்டுகள் நீடிக்கும் என எதிர்பார்க்கப்படுகிறது .\n\nSection::::உண்ணத்தக்க உப்பு.\nஉப்பு மனிதர்களுக்கும் மிருகங்களுக்கும் தங்களது சுகாதார தேவைகளை நிவர்த்தி செய்ய அவசியமானது ஆகும். உப்பு உலகளாவிய ரீதியில் சுவையூட்டியாக பயன்படுகிறது. இது சமையலில் பயன்படுகிறது. இது உணவு வேலளையின் போது உணவு மேசையில் காணப்படும். அவரவர் தேவையான அளவில் பெற்றுக்கொள்ள இது சிறந்த வழி ஆகும். உப்பு ஐந்து வகைச் சுவைகளில் ஒன்றாகும்.\n\nமேசை உப்பு 97 இல் இருந்து 99 சதவீதமான சோடியம் குளோரைட் ஐ கொண்டுள்ளது.\nSection::::உணவுகளில் உப்பு.\nஉப்பு அதிகமான உணவுவகைகளில் காணப்படுகிறது. ஆனால் இயற்கையாகக் கிடைக்கும் இறைச்சி, மரக்கறிகள் மற்றும் பழங்களில் உப்பு மிகவும் சிறிய அளவிலேயே காணப்படுகிறது. இது உணவுகளில் உணவின் சுவையை அதிகரிக்க சேர்க்கப்படுகிறது. மேலும் இது பதப்படுத்தப்பட்ட உணவுகளில் அதிக அளவில் காணப்படும்.\n\nஅதிகமான கிழக்காசிய நாடுகளில் உப்பு பாரம்பரியமாக உணவின் சுவையை அதிகரிக்கும் ஒரு பொருளாக பயன்படுவதில்லை. இதன் இடத்தை நிறைக்க சோய் சோஸ், மீன் சோஸ், ஒய்ச்ட்டர் சோஸ் போன்றவை பயன்படுகின்றன.\n\nSection::::தயாரிப்பு முறைகள்.\nSection::::கடல் நீர் உப்புகள்.\nஉப்பு பொதுவாக கடல் நீரிலிருந்து உப்பு பெறப்படுகிறது. கடல் நீரைப் பாத்திகளில் பாயச் செய்து காயவிடுவார்கள். கடல்நீர் வெய்யிலின் வெப்பம் காரணமாக நீராவியாகப் போய்விடும். அடியில் உப்பு படிவுகளாகப் படிந்துவிடும். இந்த உப்புப் படிவுகளைக் கொண்ட பாத்திகள் உப்பளங்கள் என்ற பெயரில் அழைக்கப்படுகின்றன.இத்தகைய உப்பளங்கள் கடற்கரையை ஒட்டிய கடற்கழிகளை அடுத்து அமைந்திருக்கும். தமிழ் நாட்டில் தூத்துக்குடிப் பகுதியிலும் சென்னையை அடுத்த கோவளம் கடற்கரைப் பகுதியிலும் உள்ள உப்பளங்களுள் தரமான உப்பு மிகுதியாகப் பல இடங்களிலும் தயாரிக்கப்படுகிறது.\n\nSection::::தரை உப்புகள்.\nவட இந்தியாவில் பல பகுதிகளிலும் உலகின் வேறுபல இடங்களிலும் தரைப் பகுதிகளில் சுரங்கம் அமைத்து உப்பை வெட்டியெடுத்துச் சேகரிக்கிறார்கள்.\nSection::::கிணற்று உப்புகள்.\nசில இடங்களில் உப்புநீர்க் கிணறுகள் தோண்டி உப்பு தயாரிக்கின்றனர். அமெரிக்கா, ஆஸ்திரேலியா, ஜெர்மனி போன்ற இடங்களில் இத்தகைய உப்பு நீர்க் கிணறு முறையில் உப்பு தயாரிக்கப் படுகிறது.\nSection::::ஏரி உப்புகள்.\nசில உப்பு நீர் ஏரிகளில் இருந்தும் உப்பு தயாரிக்கப்படுகிறது. இந்தியாவில் ராஜஸ்தானில் உள்ள சம்பர் ஏரியும் பாலஸ்தீனத்தில் உள்ள சாக்கடல் ஏரியும் உப்பு நீர் ஏரிகளாகும். சாக்கடல் ஏரியிலிருந்து மட்டும் கிட்டத்தட்ட 116 கோடி டன் உப்பு எடுக்கலாம் என கணக்கிட்டுள்ளனர்.\n\nசூரிய வெப்பம் அதிகம் இல்லாத நாடுகளில் உப்புநீரைக் காய்ச்சி உப்பு தயாரிக்கிறார்கள். கடல் நீரைக்கொண்டு தயாரிக்கும் உப்பை மேலும் சுத்தப்படுத்தி \"மேசை உப்பு\" (\"Table Salt\") ஆகப் பொடித்துப் பயன்படுத்துகிறார்கள்.\n\nSection::::உப்பு வகைகள்.\nஉப்புகள் பொதுவாக அமிலமும் காரமும் ஒன்றுக்கொன்று நடுநிலையாக்கல் வினைக்கு உட்பட்டு பெறப்படுகிறது. இந்த வினையின் நிகழ்வுத்தன்மையைப் பொறுத்து அமில உப்பு, கார உப்பு, இரட்டை உப்பு மற்றும் அணைவு உப்பு ஆகியவைகள் கிடைக்கப் பெறுகின்றன.\n\n\n"}
{"id": "51229", "url": "https://ta.wikipedia.org/wiki?curid=51229", "title": "பாஸ்டன் தேநீர் கொண்டாட்டம்", "text": "பாஸ்டன் தேநீர் கொண்டாட்டம்\n\nபாஸ்டன் தேநீர் கொண்டாட்டம் (\"Boston Tea Party\") என்பது, 1773 ஆம் ஆண்டில் பிரித்தானியப் பேரரசுக்கு எதிராக அமெரிக்கக் குடியேறிகளால் நடத்தப்பட்ட எதிர்ப்புப் போராட்டத்தை குறிக்கும். பல ஆண்டுகளாக அமெரிக்கர்களால் பல்வேறு வரிகளை செலுத்த வேண்டியிருந்தது, ஆனால் அமெரிக்கர்களுக்கு பிரித்தானிய நாடாளுமன்றத்தில் பிரதிநிதிகளை ஏற்றுக்கொள்வதற்கு அனுமதி இல்லாது இருந்தது. அமெரிக்காவில் தேயிலை விற்றுவந்த வணிகர்களுக்கும் விற்கும் விலை வரிகளால் உயர்ந்து அவர்களது இலாபம் குறைந்தது. தவிரவும் வரி செலுத்தாது கடத்தப்பட்ட தேயிலையை, விலை மலிவாக இருந்தமையால், மக்கள் வாங்கத் துவங்கினர். இதனால் தங்களது அரசராக இருந்த மூன்றாம் ஜார்ஜின் ஆட்சிக்கு எதிராக டிசம்பர் 16 அன்று இந்த எதிர்ப்புப் போராட்டம் நடந்தது. அன்றைய நாளில் சில அமெரிக்கர்கள் பிரித்தானிய கிழக்கிந்தியக் கம்பனியின் கப்பல்களில் ஏறி தேநீர் பெட்டிகளை பாஸ்டன் துறைமுகத்தில் கடலில் எறிந்தனர்.\n\nதங்களது கோபத்தைக் காட்டுமுகமாக சாமுவேல் ஆடம்சும் \"விடுதலையின் மகன்கள்\" என அறியப்படும் அமெரிக்கக் குடியேறிகளும் தொல்குடி அமெரிக்கர்களான மகாகாக் இனத்தவரைப் போன்று உடையணிந்து இருள்நிறைந்த குளிர்கால விடியற்காலை நேரத்தில் பாஸ்டன் துறைமுகத்தில், இறக்குமதிக்காக வந்து சுங்கச்சோதனைக்காக காத்திருந்த தேயிலைப் பெட்டிகள் நிரம்பிய, கப்பல்களில் ஏறினர். தேயிலைப் பெட்டிகளை தூக்கி நீரில் வீசி எறிந்தனர். இது பிரித்தானிய அரசுக்கு மிகவும் கோபமூட்டியது. நடப்புச் சட்டங்களை மாசச்சூசெட்ஸ் மாகாணத்திற்கு மட்டும் மேலும் கடுமையாக்கியது. \"பொறுக்கவியலாச் சட்டங்கள்\" என அறியப்படும் இந்த சட்டங்களில் ஒன்றின்படி கடலில் வீசப்பட்ட அனைத்துத் தேயிலைக்கும் மாசச்சூசெட்ஸ் மாநில குடியேறிகள் வரி செலுத்தும் வரை பாஸ்ட்டன் துறைமுகம் மூடப்பட்டது.\n\nஅமெரிக்கப் புரட்சிப் போரின் முதன்மையான துவக்க நிகழ்வுகளில் ஒன்றாக பாஸ்டன் தேநீர் கொண்டாட்டம் கருதப்படுகிறது.\nSection::::பின்னணி.\n1765 இல் பிரித்தானியப் பேரரசை எதிர்கொள்ளும் இரண்டு சிக்கல்களிலிருந்து பாஸ்டன் தேநீர் விருந்து எழுந்தது: பல ஆண்டுகளாக அமெரிக்கர்களால் பல்வேறு வரிகளை செலுத்த வேண்டியிருந்தது, ஆனால் அமெரிக்கர்களுக்கு பிரித்தானிய நாடாளுமன்றத்தில் பிரதிநிதிகளை ஏற்றுக்கொள்வதற்கு அனுமதி இல்லாது இருந்தது. அமெரிக்காவில் தேயிலை விற்றுவந்த வணிகர்களுக்கும் விற்கும் விலை வரிகளால் உயர்ந்து அவர்களது இலாபம் குறைந்தது., அது இறுதியில் புரட்சியை ஏற்படுத்தியது.\n\nSection::::தேயிலை வர்த்தகம் 1767.\n17 ஆம் நூற்றாண்டில் ஐரோப்பியர்கள் தேயிலை மீதான சுவையை வளர்த்துக் கொண்டதால், சீனாவிலிருந்து இறக்குமதி செய்ய போட்டி நிறுவனங்கள் உருவாக்கப்பட்டன. இங்கிலாந்தில், 1698 இல் தேயிலை இறக்குமதி செய்வதில் கிழக்கிந்திய கம்பெனிக்கு ஏகபோகத்தை பிரித்தானிய நாடாளுமன்றம் வழங்கியது. பிரித்தன் காலனிகளில் தேநீர் பிரபலமடைந்தபோது, 1721 ஆம் ஆண்டில் காலனித்துவவாதிகள் தங்கள் தேநீரை பிரித்தனில் இருந்து மட்டுமே இறக்குமதி செய்ய வேண்டும் என்று ஒரு சட்டத்தை இயற்றினர். இதன் மூலம் வெளிநாட்டு போட்டியை அகற்ற நாடாளுமன்றம் முயன்றது. கிழக்கிந்திய நிறுவனம் காலனிகளுக்கு தேயிலை ஏற்றுமதி செய்யவில்லை; சட்டப்படி, நிறுவனம் தனது தேயிலை மொத்த விற்பனையை இங்கிலாந்தில் ஏலத்தில் விற்க வேண்டியிருந்தது. பிரித்தானிய நிறுவனங்கள் இந்த தேநீரை வாங்கி காலனிகளுக்கு ஏற்றுமதி செய்தன, அங்கு அதை பாஸ்டன், நியூயார்க், பிலடெல்பியா மற்றும் சார்லஸ்டனில் உள்ள வணிகர்களுக்கு மறுவிற்பனை செய்தனர்.\n\n1767 வரை, கிழக்கிந்திய கம்பெனி கிரேட் பிரிட்டனில் இறக்குமதி செய்த தேயிலைக்கு சுமார் 25% வரி செலுத்தியது. பிரிட்டனில் நுகர்வுக்காக விற்கப்படும் தேயிலைக்கு பாராளுமன்றம் கூடுதல் வரி விதித்தது. இந்த உயர் வரிகள், டச்சு அரசாங்கத்தால் இறக்குமதி செய்யப்படும் தேயிலைக்கு வரி விதிக்கப்படவில்லை .அமெரிக்கர்கள் கடத்தப்பட்ட டச்சு தேயிலை மிகவும் மலிவான விலையில் வாங்க ஆர்ம்பித்தனர். 1760 களில் இங்கிலாந்தில் சட்டவிரோத தேயிலைக்கான மிகப்பெரிய சந்தை அதிகரித்தது. கிழக்கிந்திய கம்பெனி பிரிட்டனில் கடத்தல்காரர்களிடம் ஆண்டுக்கு 400,000 டாலர்களை இழந்து கொண்டிருந்தது ஆனால் டச்சு தேயிலை பிரித்தானிய அமெரிக்காவிலும் குறிப்பிடத்தக்க அளவில் கடத்தப்பட்டது.\n\n1767 ஆம் ஆண்டில், கிழக்கிந்திய கம்பெனி கடத்தப்பட்ட டச்சு தேநீருடன் போட்டியிட உதவுவதற்காக, பாராளுமன்றம் இழப்பீட்டுச் சட்டத்தை நிறைவேற்றியது, இது கிரேட் பிரிட்டனில் நுகரப்படும் தேயிலை மீதான வரியைக் குறைத்தது, மேலும் கிழக்கிந்திய கம்பெனிக்கு தேயிலை மீதான 25% வரியைத் திருப்பிச் செலுத்தியது. காலனிகளுக்கு ஏற்றுமதி செய்யப்பட்டது. அரசாங்க வருவாய் இழப்பை ஈடுசெய்ய, பாராளுமன்றம் 1767 ஆம் ஆண்டின் டவுன்ஷெண்ட் வருவாய் சட்டத்தையும் நிறைவேற்றியது, இது காலனிகளில் தேநீருக்கு புதிய வரிகளை விதித்தது. எவ்வாறாயினும், கடத்தல் பிரச்சினையைத் தீர்ப்பதற்குப் பதிலாக, டவுன்ஷெண்ட் சட்டங்கள் வரி விதிக்கும் பாராளுமன்றத்தின் உரிமை குறித்த சர்ச்சையை புதுப்பித்தன.\n\nSection::::தேயிலை அழித்தல்.\nதங்களது கோபத்தைக் காட்டுமுகமாக சாமுவேல் ஆடம்சும் \"விடுதலையின் மகன்கள்\" என அறியப்படும் அமெரிக்கக் குடியேறிகளும் தொல்குடி அமெரிக்கர்களான மகாகாக் இனத்தவரைப் போன்று உடையணிந்து இருள்நிறைந்த குளிர்கால விடியற்காலை நேரத்தில் பாஸ்டன் துறைமுகத்தில், இறக்குமதிக்காக வந்து சுங்கச்சோதனைக்காக காத்திருந்த தேயிலைப் பெட்டிகள் நிரம்பிய, கப்பல்களில் ஏறினர். தேயிலைப் பெட்டிகளை தூக்கி நீரில் வீசி எறிந்தனர். இது பிரித்தானிய அரசுக்கு மிகவும் கோபமூட்டியது. நடப்புச் சட்டங்களை மாசச்சூசெட்ஸ் மாகாணத்திற்கு மட்டும் மேலும் கடுமையாக்கியது. \"பொறுக்கவியலாச் சட்டங்கள்\" என அறியப்படும் இந்த சட்டங்களில் ஒன்றின்படி கடலில் வீசப்பட்ட அனைத்துத் தேயிலைக்கும் மாசச்சூசெட்ஸ் மாநில குடியேறிகள் வரி செலுத்தும் வரை பாஸ்ட்டன் துறைமுகம் மூடப்பட்டது.\n\nஅமெரிக்கப் புரட்சிப் போரின் முதன்மையான துவக்க நிகழ்வுகளில் ஒன்றாக பாஸ்டன் தேநீர் கொண்டாட்டம் கருதப்படுகிறது.\n\nSection::::எதிர்வினை.\nபிப்ரவரி 1775 இல், பிரித்தன் சமரச தீர்மானத்தை நிறைவேற்றியது, . சமரசத்திற்கான மற்றொரு பாராளுமன்ற முயற்சியின் ஒரு பகுதியாக தோல்வியுற்ற காலனி வரிவிதிப்பு சட்டம் 1778 உடன் தேயிலை மீதான வரி ரத்து செய்யப்பட்டது.\n\nSection::::பாஸ்டன் தேநீர் விருந்து கப்பல்கள் மற்றும் அருங்காட்சியகம்.\nபாஸ்டனில் உள்ள காங்கிரசு தெரு பாலத்தில் பாஸ்டன் தேநீர் விருந்து அருங்காட்சியகம் அமைந்துள்ளது. இது மறுசீரமைப்புகள், ஒரு ஆவணப்படம் மற்றும் பல ஊடாடும் கண்காட்சிகளைக் கொண்டுள்ளது. இந்த அருங்காட்சியகத்தில் \"அக்\"காலத்திய என்ற \"எலினோர்\" மற்றும் \"பீவர்\" இரண்டு பிரதி கப்பல்கள் உள்ளன, . கூடுதலாக, இந்த அருங்காட்சியகத்தில் அதன் நிரந்தர சேகரிப்பின் ஒரு பகுதியான அசல் நிகழ்விலிருந்து அறியப்பட்ட இரண்டு தேயிலை மார்பில் ஒன்று உள்ளது.\n\n"}
{"id": "51236", "url": "https://ta.wikipedia.org/wiki?curid=51236", "title": "சுராசிக் காலம்", "text": "சுராசிக் காலம்\n\nசுராசிக் அல்லது ஜுராசிக் (\"Jurassic\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையௌம் குறிக்கும். அதாவது டிராசிக் காலத்தின் முடிவிலிருந்து கிரீத்தேசியக் காலத்தின் தொடக்கம் வரையான காலமாகும். சுராசிக் மெசொசொயிக் ஊழியின் நடுக்காலமாகும். இக்காலப்பகுதியின் தொடக்கம் டிராசிக்-சுராசிக் அழிவினால் குறிக்கப்படுகிறது எனினும் சுராசிக் காலத்தின் முடிவில் எந்தவொரு அழிவு நிகழ்வும் நடைபெறவில்லை. சேர்மனி, பிரான்சு, சுவிட்சர்லாந்து நாடுகளின் எல்லைகள் சந்திக்கும் இடத்தில் அமைந்துள்ள சுரா மலை (Jura Mountains) யில் காணப்படும் சுண்ணக்கல் படிவுகளுக்காக இக்காலப்பகுதிக்கு இப்பெயர் அலெக்சாண்டர் புரொங்னியார்ட் என்ற பிரெஞ்சு வேதியியலாளரால் சூட்டப்பட்டது.\n\n\n"}
{"id": "51239", "url": "https://ta.wikipedia.org/wiki?curid=51239", "title": "ஈஎஸ்பிஎன்", "text": "ஈஎஸ்பிஎன்\n\nஈஎஸ்பிஎன் (ESPN) நாள் முழுவதிலும் விளையாட்டுக்களை ஒளிபரப்பும் ஓர் அமெரிக்க தொலைக்காட்சி நிறுவனமாகும். 1979இல் செப்டம்பர் 7ஆம் தேதி முதலாக ஒளிபரப்பு செய்தது. கனெடிகட் மாநிலத்தின் பிரிஸ்டல் நகரில் ஈஎஸ்பிஎன் தலைமை பணியிடங்கள் உள்ளன. \"ஸ்போர்ட்ஸ்சென்டர்\" (SportsCenter) என்னும் ஒரு மணி நேர விளையாட்டுச் செய்திகள் நிகழ்ச்சி ஈஎஸ்பிஎன்னின் மிகப் பரவலமான தொலைக்காட்சி நிகழ்ச்சி ஆகும். இது தவிர பல்வேறு விளையாட்டு போட்டிகளும் விளையாட்டு பற்றிய நிகழ்ச்சிகளும் ஈஎஸ்பிஎன் ஒளிபரப்புகிறது. வால்ட் டிஸ்னி நிறுவனத்தின் ஒரு பிரிவே ஈஎஸ்பிஎன்.\n\nஈஎஸ்பிஎன்னின் அனைத்துலகப் பிரிவு ஈஎஸ்பிஎன் இண்டர்நேஷனல் சார்பாக ஈஎஸ்பிஎன் ஸ்டார் ஸ்போர்ட்ஸ் என்னும் அலைவரிசை தெற்காசியாவில் ஒளிபரப்புகிறது. \n"}
{"id": "51250", "url": "https://ta.wikipedia.org/wiki?curid=51250", "title": "டிராசிக் காலம்", "text": "டிராசிக் காலம்\n\nடிராசிக் அல்லது திராசிக் (\"Triassic\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும். மெசொசொயிக் ஊழியின் முதல் காலமான டிராசிக் காலம் பேர்மியன் காலத்தின் முடிவிலிருந்து சுராசிக் காலத்தின் தொடக்கம் வரையான காலத்தைக் குறிக்கிறது. டிராசிக் காலத்தின் தொடக்கமுய்ம் முடிவும் பெரும் அழிவு நிகழ்வுகளால் குறிக்கப்படுகிறது. டிராசிக் காலத்தின் முடிவில் ஏற்பட்ட அழிவு நிகழ்வு தற்போது துல்லியமாக கணிப்பிடப்பட்டுள்ளது. எனினும் ஏனைய பண்டைய நிலவியல் காலங்களைப் போன்றே டிராசிக் காலத்தின் தொடக்கத்தையும் முடிவையும் குறிக்கும் பாறப்படிவுகள சரியாக அடையாளம் காணப்பட்டிருநதாலும் அவற்றிந் வயது தொடர்பாக சரியான அளவீடுகள் இல்லை.\n\nஉயிரினக் கோளம் பேர்மியன்-டிராசிக் அழிவு நிகழ்வின் காரணமாக மிகவும் குறைநிலைக்குத் தள்ளப்பட்டிருநதது இந்நிலையிலிருந்து டிராசிக் காலத்தில் கடல் மற்றும் தரை உயிரினங்கள் இசைவுவிரிகையைக் காட்டுகின்றன. எக்சாகொரலியா வகையைச் சேர்ந்த பவளப் பாறைகள் முதன் முதலி இக்காலத்தின் தோன்றின. முதலாவது பூக்க்கும் தாவரங்கள் இக்காலத்திலேயே தோன்றியிருக்க வேண்டும் மேலும் முதன் முதலாக பறக்கும் இயலுமையக் பெற்ற முதுகெலும்பிகளான டெரசோர் தோன்றியது இக்கலத்திலாகும்.\n\n\n"}
{"id": "51256", "url": "https://ta.wikipedia.org/wiki?curid=51256", "title": "அந்தோனி மரிய கிளாரட்", "text": "அந்தோனி மரிய கிளாரட்\n\nபுனித அந்தோனி மரிய கிளாரட் (ஸ்பானியம்: \"San Antonio Maria Claret y Clarà\", டிசம்பர் 23, 1807 - அக்டோபர் 24, 1870) என்பவர் ஸ்பெயினின் கட்டலோனிய ரோமன் கத்தோலிக்க மறைப்போதகரும், நற்செய்தி பணியாளரும், பேராயரும் ஆவார். இறையன்பை முக்கியமாக ஏழைகளுக்கும் ஒடுக்கப்பட்டவர்களுக்கும் வெளிப்படுத்தியவர். 1849, ஜூலை 16 ஆம் நாள் இன்று கிளரீசியன் சபையாக விளங்கும் \"அமல மரியின் மறைப்போத மைந்தர்கள்\" என்ற சபையை நிறுவினார்.\n\nSection::::வாழ்க்கைச் சுருக்கம்.\nஅந்தோனி கிளாரட் ஸ்பெயினின் சல்லியந்து நகரில் ஒரு நெசவுத் தொழிலாளிக்கு மகனாகப் பிறந்தார். பிறந்த கிராமத்திலேயே ஆரம்பக் கல்வியைக் கற்ற இவர் தனது 12வது அகவையில் நெசவுத் தொழிலைக் கற்றுக் கொண்டார். அங்கிருந்து பார்சிலோனா நகருக்கு சென்றார். 20வது அகவை வரை அங்கேயே தங்கியிருந்து நெசவுத் தொழிலில் சிறப்புப் பயிற்சி பெற்றார். ஓய்வு நேரங்களில் இலத்தீன், மற்றும் பிரெஞ்சு மொழிகளைக் கற்கலானார்.\nசமய வாழ்க்கையில் இவர் பெரிதும் நாட்டம் கொண்டவராய், பார்சிலோனாவை விட்டுப் புறப்பட்டு 1829 ஆம் ஆண்டில் விக் என்ற இடத்தில் கிறிஸ்தவ சமயக் கல்விக்கூடம் ஒன்றில் சேர்ந்தார். 1835 ஆம் ஆண்டு ஜூன் 13 இல் குருப்பட்டம் பெற்றார். தொடர்ந்து 1839 வரை வேதவியல் படித்துத் தேறினார். கட்டலோனியாவிலும் கனேரி தீவுகளிலும் மறைப்போதகப் பணிப்பயணங்களை கால்நடையாகவே மேற்கொண்டார்.\nஊடகத்துறையின் முக்கியத்துவத்தை உணர்ந்த அவர் 1847 ஆம் ஆண்டு ஒரு சில குருக்களோடு சேர்ந்து கத்தோலிக்க அச்சகம் ஒன்றை நிறுவினார். அவர் எண்ணில்லாத புத்தகங்களையும் துண்டுப்பிரசுரங்களையும் எழுதி வெளியிட்டார். அக்கால கட்டத்தில் ஸ்பெயினில் அரசியல் வன்முறைகள் அதிகரிக்க அதிகரிக்க கிளாரட்டின் வாழ்க்கைக்கும் பெரும் அச்சுறுத்தல் ஏற்பட்டது. இதனால் 14 மாதங்கள் கனேரிய தீவுகளில் அவர் பணிசெய்து வந்தார். கனேரிய தீவுகளில் அவரின் பணி சிறந்த பயனை அளித்தது. இருந்தும் அவர் ஸ்பெயினுக்கே மீண்டும் சென்று தனது பணியைத் தொடர விரும்பினார்.\n\nமீண்டும் விக் திரும்பி 1949 ஜூலை 16 ஆம் நாள் ஐந்து குருக்களோடு சேர்ந்து இன்று கிளரீசியன் சபையாக விளங்கும் \"அமல மரியின் மறைப்போத மைந்தர்கள்\" (Congregation of the Missionary Sons of the Immaculate Heart of Mary) என்ற சபையை நிறுவினார். பார்சிலோனாவில் மிகப் பெரும் சமய நூலகம் ஒன்றை நிறுவினார். இது இன்று கிளாரட் நூலகம் என அழைக்கப்படுகிறது. இதன் மூலம் பழைய கத்தோலிக்க நூல்கள் பலவற்றை மிகக் குறைந்த விலையில் அச்சிட்டு வெளியிட்டார்.\n\n"}
{"id": "51259", "url": "https://ta.wikipedia.org/wiki?curid=51259", "title": "குளிர்கால அரண்மனை", "text": "குளிர்கால அரண்மனை\n\nகுளிர்கால அரண்மனை (\"Winter Palace\", ரஷ்ய மொழி: Зимний дворец, சீம்னிய் துவரியெத்ஸ்), ரஷ்யாவின் சென் பீட்டர்ஸ்பேர்க்கில் 1755 - 1762 காலப்பகுதியில் கட்டப்பட்ட அரண்மனை ஆகும். இது இத்தாலியக் கட்டிடக்கலை நிபுணரான பிரான்செஸ்கோ பார்த்தலோமியோ ரஸ்ட்ரெலி என்பவரால் ரஷ்ய சார் மன்னர்கள் குளிர்காலங்களில் தங்குவதற்காகக் கட்டப்பட்டது.\n\n1837 ஆம் ஆண்டு டிசம்பர் 1 இல் இடம்பெற்ற பெரும் தீ விபத்தில் இவ்வரண்மனையின் பெரும் பகுதி சேதமடைந்தது. இது பின்னர் முதலாம் நிக்கலாஸ் மன்னனால் மீள அமைக்கப்பட்டது. 1917 இல் இடம்பெற்ற பெப்ரவரிப் புரட்சியை அடுத்து இங்கு இடைக்கால அரசாங்கம் இயங்கி வந்தது. அதே ஆண்டு அக்டோபர் 25 இல் (அக்டோபர் புரட்சி) இது பொல்ஷெவிக்குகளால் கைப்பற்றப்பட்டு, எர்மித்தாஷ் அருங்காட்சியகத்துடன் இணைக்கப்பட்டு, அதன் 1,057 அறைகளும் பொது மக்களின் பார்வைக்கெனத் திறந்து விடப்பட்டது.\n\n"}
{"id": "51262", "url": "https://ta.wikipedia.org/wiki?curid=51262", "title": "கொட்டாவி", "text": "கொட்டாவி\n\nகொட்டாவி என்பது தன்னியல்பாக வாயைப் பெரிதாகத் திறந்து மூச்சுக் காற்றை வாய் வழியாகவும் மூக்கு வழியாகவும் உள்ளிழுப்பதும், அதே வேளையில் செவிப்பறை விரிவடைவதும், பின்னர் நுரையீரலில் இருந்து பெருமூச்சாக வாய்வழியே காற்றை வெளிவிடுவிடுவதுமான செயலைக் குறிக்கும். இத்துடன் கைகால்களை நீட்டி மடக்குவதை \"சோம்பல் முறித்தல்\" அல்லது \"நெட்டி முறித்தல்\" என்பர்.\n\nகொட்டாவி விடுதல் பெரும்பாலும் தூக்கத்துக்கு முன்னும் பின்னுமோ கடுமையான வேளைக்குப் பின்னோ, பிறரிடம் இருந்து தொற்றியோ ஏற்படுகிறது. இது வழக்கமாக அயர்வு, இறுக்கம், தூக்க உணர்வு, சலிப்பு, பசி ஆகியவற்ரோடு இணைந்த நிகழ்வாகும். மாந்தரில் அடிக்கடி மற்றவரிடம் இருந்தும் கொட்டாவி தொற்றிக்கொண்டு வருகிறது. எனவே, கொட்டாவி ஒரு தொற்று வினையும் கூட. அதாவது, வேறு ஒருவர் கொட்டாவி விடுவதைப் பார்த்த உடனோ, கொட்டாவியைப் பற்றிப் படிக்கும் போதோ கொட்டாவி விடுவதைப் பற்றி எண்ணிப் பார்க்கும் போதோ கூட ஒருவருக்கு கொட்டாவி ஏற்படக்கூடும். இது ஒருவகை நேரிய பின்னூட்டத்துக்கான எடுத்துகாட்டாகும். இந்த தொற்றிக்கொள்ளும் வகைக் கொட்டாவி சிம்பஞ்சி, நாய்கள், பூனைகள், பறவைகள, ஊர்வன ஆகிய உயிரினங்களிலும் அவற்ருக்கிடையிலும் கூட அமைதல் நோக்கப்பட்டுள்ளது. தோராயமாக 20 உளவியல் காரணங்களை அறிஞர்கள் கோட்டாவி விடுதலுக்குக் கூறினாலும் இதற்கான முதன்மையன பணி பற்றிய பொதுக் கருத்தேற்பு இதுவரை எட்டப்படவில்லை.\n\nகொட்டாவியின்போது நடுச்செவியில் உள்ள செவிப்பறை இழுப்புத் தசை சுருங்குகிறது; இது தலைக்குள் கொட்டலோசையை எழுப்புகிறது. மாந்தரிலும் விலங்குக்களிலும் கொட்டாவிக்குப் பிறகு தன்னியல்பாக கைகள் கழுத்து தோள்கள், முதுகு போன்ற உடற்பகுதிகளின் நெட்டிமுறித்தலும் தொடர்கிறது.\n\nகொட்டாவியின் சரியான கரணியங்கள் அறுதியாக அறியப்படவில்லை. உயிர்வளிக் குறைவினால் இது ஏற்படுகிறது என்ற கூற்றும் அறிவியலில் முற்றாக நிறுவப்படவில்லை. பொதுவாக மூச்சு விடுவதைக் காட்டிலும் கொட்டாவி விடுகையில் உயிர்வளி குறைவாகவே உட்கொள்ளப் படுவதாகவும் சிலர் கருதுகின்றனர். இது பதற்றத்தினால் கூட விளையும் என்றும் ஒருவரின் விழிப்புணர்ச்சியைக் கூட்ட வல்லது என்றும் அதனாலேயே வானிலிருந்து மிதவைக்குடையுடன் குதிக்கும் முன்னர் கொட்டாவி ஏற்படுகிறது என்றும் சிலர் கருதுகின்றனர்.\n\nSection::::கருதுகோள்கள்.\nபின்வரும் கூற்றுகள் கொட்டாவியின் காரணங்களாகக் கருதப்படுவன. ஆனால் அறுதியாக நிறுவப்படவில்லை.\n\nSection::::தொற்றிக் கொள்ளும் தன்மை.\nகொட்டாவி எனும் தன்னேர்ச்சி வினை தொற்றிக்கொள்ளக்கூடியது என்று கருதுகின்றனர். அதாவது, ஒருவரது கொட்டாவி \"பரிவு விளைவால்\" மற்றொரு நபரில் கொட்டாவியை ஏற்படுத்தக்கூடும். “குமர் தனியாப் போனாலும் கொட்டாவி தனியாப் போகாது” என்ற பழமொழி இவ்விளைவைக் குறிக்கும் வகையில் அமைந்துள்ளது. மற்றொரு நபர் கொட்டாவி விடுகையில் அவரது முகத்தை (அதிலும் குறிப்பாகக் கண்களைக்) காணுதல், கொட்டாவியைப் பற்றிப் படித்தல் அல்லது எண்ணிப்பார்த்தல் ஆகியவை கூட ஒருவருக்குக் கொட்டாவி வரச்செய்துவிடுமாம்!\nஇத்தொற்றுவினையின் முழுமையான வழி அறியப்படாவிட்டாலும், இது இறுதியில் ஆடி நரம்புக் கலங்களால் (\"mirror neurons\") ஏற்படுவதாக நம்புகின்றனர். இக்கலங்கள் சில முதுகெலும்பிகளின் மூளையின் முற்புறணியில் (\"frontal cortex\") அமைந்துள்ளன. இவை பெரும்பாலும் அதே இனத்தைச் சேர்ந்த பிற விலங்குகளிடமிருந்து பெறும் குறிப்புகளின் விளைவாக தமது மூளையிலும் ஒத்த பகுதிகளைத் தூண்டிவிடும் தன்மையைக் கொண்டவை. இத்தகு ஆடி நரம்புக்கலங்களே மனிதக் கற்கையின் அடிப்படையான பின்பற்றிப் பழகுதலின் பின்னால் இயங்குகின்றன. கொட்டாவியும் இதே வினையின் மற்றொரு வெளிப்பாடாக இருக்கலாம்.\n\n2007-ஆம் ஆண்டு நடத்தப்பட்ட ஒரு ஆய்வில் மதியிறுக்கம் கொண்ட குழந்தைகளில் இவ்வகையான தொற்றுதல் ஏற்படுவது குறைவு என அறியப்பட்டுள்ளது. இதனால் கொட்டாவி பரிவு விளைவால் தொற்றிக் கொள்கிறது என்ற கருத்து வலுப்பெறுகிறது.\n\nபடிவளர்ச்சி நோக்கில் கொட்டாவி ஒரு மந்தை உணர்வாக இருக்கலாம். ஓநாய்கள் ஒன்றாக ஊளையிடுவதைப்போல, கொட்டாவியும் கூடி வாழும் விலங்குகள் ஒரே மனநிலைக்கு வருவதற்காக இயங்குவதாக ஒரு கருத்து உண்டு. அலுப்பைப் பிற விலங்குகளுக்கு அறிவிப்பதன் வாயிலாக தூங்கும் நேரங்கள் ஒன்றாக அமைய ஏதுவாகிறது. இது பல முதனிகளில் காணப்படுவது. தீங்கு நேரும் வாய்ப்பை அறிவித்தல் குழுக் கட்டுப்பாட்டை காக்க உதவுகிறது. இது தொடர்பில் சிம்பன்சிகளிலும் தட்டைவால் குரங்குகள் மீதும் ஆய்வுகள் நடத்தப்பட்டுள்ளன. இவற்றுக்கு தன்னினத்தைச் சேர்ந்த பிற விலங்குகள் கொட்டாவி விடும் காட்சியை நிகழ்படத்தில் காண்பித்ததில் தாமும் கொட்டாவி விடத் துவங்கின.\n\nகோர்டான் காலுப்பு என்பவர் கொட்டாவி மூளையைக் குளிர்விப்பதாகக் கருதுகிறார். அதே வேளையில் கொன்றுண்ணிகள் மற்றும் போட்டிக் குழுக்களுக்கு எதிராக விழிப்புடன் இருக்கும் வகையில் எழுந்த உய்வு உத்தி இது எனவும் கருதுகிறார்.\n\nஅண்மையில் இலண்டன் பல்கலைக்கழகத்தில் நடத்திய ஆய்வில் கொட்டாவி மனிதர்களிடமிருந்து நாய்களுக்கும் தொற்றவல்லது என அறியப்பட்டுள்ளது! அந்த ஆய்வின்போது 29 நாய்களில் 21 நாய்கள் அவை முன்னர் அறிந்திராத நபர்கள் கொட்டாவி விடுவதைப் பார்த்துத் தாமும் கொட்டாவி விடத்துவங்கின. வெறுமனே வாயைத் திறப்பதைப் பார்த்தால் இவ்விளைவு ஏற்படவில்லை!\n\nSection::::விலங்குகளில் கொட்டாவி.\nவிலங்குகளில் கொட்டாவி எச்சரிக்கைக் குறிகையாகப் பயன்படுகிறது. எடுத்துகாட்டக, சார்லெசு டார்வின், \"The Expression of the Emotions in Man and Animals\" எனும் தனது நூலில் பாபூன்கள் தம் எதிரிகளை அச்சுறுத்த தம் கோரைப் பற்களைக் காட்டிக் கொட்டாவி விடுவதாகக் கூறுகிறார். இதேபோல, சயாமியப் போராளி மீன்கள் அதே இனத்தைச் சேர்ந்த எதிர்பாலினத்தையோ அல்லது தன்னைப் போன்ற கண்ணாடி உருவத்தையோ காணும்போது கொட்டாவி விடுகிறது. கொட்டவிக்குப் பின்ன்னர் கடுந்தாக்குதலில் ஈடுபடுகிறது. கினியா பன்றிகள் தம் வெட்டுபற்கலைக் காட்டி த்ன் ஓங்கலான அதிகாரத்தைக் காட்டவோ சினத்தைக் காட்டவோ கொட்டாவி விடுகின்றன. இத்துட்ன் மேலும் அவை பற்களை நறநறவெனக் கடிக்கின்றன.உறுமல் விடுகின்றன. நறுமனக் குறியையும் இடுகின்றன. அதேலி பெங்குவின்கள் இணைவிழைச்சு சடங்காகக் கொட்டாவி விடுவதைப் பயன்படுத்துகின்றன. பெங்குவின் இணைகள் முகத்தை எட்ட வைத்துகொண்டு, அப்போது ஆண் பெங்குவின் வாயைப் பிளந்து வான்நோக்கி காட்டியபடி பரவச நடிப்பை/பாவனையைக் காட்டுகிறது. அரசப் பெங்குவின்களிலும் இந்த பண்பு காணப்படுகிறது. ஆய்வாளர்கள் இந்த இருவகைப் பெங்குவின்களும் வாழிடத்தைப் பகிராவிட்டாலும், ஏன் இந்த நட்த்தையைப் பின்பற்றுகின்றனவென அறிய முயன்றுவருகின்றனர். பாம்புகளும் தம் தடைகளைச் சரிசெய்யவும் உணவுக்குப் பின்னும் மூச்சுயிர்ப்புக் காரணங்களால் கொட்டவி விடுகின்றன. கொட்டவியின்போது முதுகெலும்பிகளின் மூச்சுக்குழல் விரிவடைதல் நோக்கப்பட்டுள்ளது. நாய்கள் ஓரளவு பூனைகள் கூட அடிக்கடி மக்கள் கொட்டாவி விடுவதைப் பார்த்து கொட்டாவி விடுகின்றன. உறுதியின்மையை உணரும்போதும் கூட அவை கொட்டாவிவிடுகின்றன. மாந்தன் கொட்டாவி விடுவதைப் பார்த்து நாய்கள் தொற்றுவகை கொட்டாவி விடுகின்றன. நாய்கள் மாந்த்த் தொடர்பாடலை நன்கு தமக்கு தகவமைத்துக் கொள்கின்றன. இந்தப் பழக்கம் அவை கால்நடையாக்கக் காலகட்டத்தில் மாந்தரோடு வேட்டையில் நெருங்கிப் பழகியமையால் படிமலர்ச்சி வழியாக ஏற்பட்டிருக்கலாம். உயிரகத் தட்டுபாட்டின்போது மீன்களும் கொட்டாவி விடுகின்றன.\n\nSection::::பண்பாட்டில் கொட்டாவி.\nசில பண்பாடுகள் கொட்டாவி விடுதலுக்கு ஆன்மீகச் சிறப்புப் பொருளை நல்குகின்றன. திறந்த வாய் நல்ல பொருள்சாராதவற்றை வெளியேற்றுவதாக (ஆன்மா (உயிர்) வெளியேறுவதாகவோ) கெட்டவை உள்நுழைவதாகவோ (கெட்ட ஆவிகள் உள்நுழைவதாகவோ பேய்கள் உள்நுழைவவதாகவோ) கொள்கின்றன. எனவே, கொட்டாவி விடுதல் இந்த இடர்களை விளைவிப்பதாக்க் கருதப்படுகிறது. Covering the mouth when yawning may have been a way to prevent such transmission. பேயோட்டிகள் கொட்டாவி வழியாக மாந்த விருந்தோம்பியிடம் இருந்து பேயோட்டும்போது பேய் அல்லது கெட்ட ஆவி வெளியேறுவதாக நம்புகின்றனர். பொது உடக்நல அக்கறையால் கொட்டாவி பற்றிய மூடநம்பிக்கைகள் உருவாகியிருக்கலாம். பாலிதோர் வர்ஜில் (அண்c. 1470–1555), தனது \"De Rerum Inventoribus\" எனும் நூலில், கொட்டாவியின்போது அச்சமூட்டும் ஆவி இருப்பதால் வாயிடம் சிலுவக்குறி கையால் வரைவது வழக்கமாகிவிட்டது; இதனால் தான் மாந்தர் சிலுவைக்குறியால் வேலியிட்டுக் காத்துக்கொள்வது இன்றுவரை வழக்கில் உள்ளது என எழுதுகிறார்.\n\nகோட்டாவி அலுப்பின் குறியாகக் கருதப்படுகிறது. மற்றவர் முன்னே விடும் கொட்டாவி அவருக்கும் தொற்றிக்கொள்கிறது. பிரான்சிசு ஆக்கின்சு 1663 இல், \"கொட்டாவியின்போது ஊளை விடாதே, உன்னால் முடிந்தவரை கொட்டாவியே விடாதே, குறிப்பாக, அதுவும் நீ பேசும்போது\" எனக் கூறியுள்ளார். ஜர்ஜ் வாழ்சிங்டன், \"நீ இருமும்போதும் தும்மும்போதும்வெட்கப்படும்போதும் கொட்டாவி விடும்போது தனியாக உரத்த ஓசைவராமல் செய்; கொட்டாவியின்போது பேசாதே, முகவாயைக் கையாலோ கைக்குட்டையாலோ மூடித் திரும்பிக்கொள்\" எனக் கூறியுள்ளார். இந்த வழக்கமான நம்பிக்கைகள் இன்றும் நிலவுகின்றன. மேசன் கூலி என்பாரின் முழக்கம் \"முரணெதிர்ப்பை விடக் கொட்டாவி கூடுதலாக நிலைகுலையச் செய்கிறது\" என்பதாகும். வழக்குமன்றத்தில் உரத்துக் கொட்டாவி விட்டால் மன்ற அவமதிப்பாக்க் கருதி தண்டனைகள் தரப்படும்.\nSection::::தமிழ் இலக்கியத்தில்.\nகொட்டாவி விடுவதைத் தமிழில் ஆவலித்தல், அங்கா, ஆவிதல் என்றும் வழங்கியுள்ளனர். சீவக சிந்தாமணி, திருவாசகம், ஆசாரக்கோவை முதலிய பல நூற்களில் கொட்டாவியைப் பற்றிய குறிப்புகள் இடம் பெற்றுள்ளன. பிங்கல நிகண்டு இதை ஒரு மெய்க்குற்றம் என்கிறது.\n\n\n"}
{"id": "51270", "url": "https://ta.wikipedia.org/wiki?curid=51270", "title": "ஆஸ்திரேலியக் கூட்டமைப்பு", "text": "ஆஸ்திரேலியக் கூட்டமைப்பு\n\nஆஸ்திரேலியக் கூட்டமைப்பு (\"Federation of Australia\") என்பது பிரித்தானியாவின் ஆறு தனியான குடியேற்ற நாடுகளான நியூ சவுத் வேல்ஸ், குயீன்ஸ்லாந்து, விக்டோரியா, தெற்கு ஆஸ்திரேலியா, தாஸ்மானியா, மேற்கு ஆஸ்திரேலியா ஆகியன ஒன்றிணைந்து உருவாக்கிய கூட்டமைப்பு ஆகும். 1901 சனவரி 1 இல் நடுவண் அரசமைப்பு அமுலானபோது இந்தக் கூட்டமைப்பு நாடுகள் பொதுநலவாய ஆஸ்திரேலியாவின் மாநிலங்களாயின.\n\n1850கள், 1860களிலேயே கூட்டமைப்பு உருவாவதற்கான முயற்சிகள் மேற்கொள்ளப்பட்டனவாயினும், பொதுவான ஆதரவின்மை காரணமாக முயற்சி கைகூடவில்லை. 1890களில் அரசியலமைப்பு ஒன்றை உருவாக்குவதில் பல கூட்டங்களும், மக்கள் வாக்கெடுப்புகளும் நடத்தப்பட்டன. நியூ சவுத் வேல்சின் முதல்வர் சேர் ஹென்றி பார்க்ஸ் இம்முயற்சிகளில் முன்னின்று உழைத்தார். இம்முயற்சியில் பிஜி, நியூசிலாந்து ஆகியனவும் ஆரம்பத்தில் இணைந்திருந்தனவாயினும், அவை பின்னர் கூட்டமைப்பில் இணைந்து கொள்ள மறுத்து விட்டன.\n\n1901 இல் சேர் எட்மண்ட் பார்ட்டன் ஆஸ்திரேலியாவின் தற்காலிக பிரதமராகத் தேர்ந்தெடுக்கப்பட்டு, பின்னர் அதே ஆண்டில் இடம்பெற்ற முதலாவது நடுவண் அரசுத் தேர்தலில் இவர் நிரந்தரமாக்கப்பட்டார்.\n\nSection::::நடுவண் அரசியலமைப்பு.\n\"பொதுநலவாய ஆஸ்திரேலிய அரசியலமைப்புச் சட்டம் (ஐக்கிய இராச்சியம்)\" ஜூலை 5 1900 ஆம் ஆண்டில் கொண்டுவரப்பட்டு ஜூலை 9, 1900 ஆம் ஆண்டில் அன்றைய விக்டோரியா மகாராணியினால் அங்கீகரிக்கப்பட்டது. இதைத் தொடர்ந்து 1901 சனவரி 1 இல் சிட்னியில் நூற்றாண்டுப் பூங்காவில் பொதுநலவாய ஆஸ்திரேலியா அதிகாரபூர்வமாக அறிவிக்கப்பட்டது. சேர் எட்மண்ட் பார்ட்டன் கூட்டமைப்பின் இடைக்காலப் பிரதமராக அறிவிக்கப்பட்டார். அத்துடன் 9 உறுப்பினர்களைக் கொண்ட அமைச்சரவையும் அறிவிக்கப்பட்டது.\n\nபுதிய அரசியலமைப்பின்படி நாடாளுமன்றம் இரு அவைகளை உள்ளடக்கியதாக அமைக்கப்பட்டது. அரசியின் பிரதிநிதியாக பொது ஆளுநர் நியமிக்கப்பட்டார். அத்துடன் உயர் நீதிமன்றம் ஒன்றும் புதிய அரசியலமைப்பின் படி நிறுவப்பட்டு, மாநிலங்களுக்கும், புதிய நடுவண் பொதுநலவாய அரசுக்கும் இடையில் அதிகாரப் பகிர்வுகள் இடம்பெற்றன.\n\nகூட்டமைப்பின் தலைநகரைத் தேர்ந்தெடுப்பதில் சிட்னிக்கும், மெல்பேர்ணிற்கும் இடையில் கடும் போட்டி இருந்து வந்தது. இதனால் இரண்டையும் தவிர்த்து தனியானதொரு பிரதேசம் நியூ சவுத் வேல்ஸ் மாநிலத்திற்குள் ஆஸ்திரேலிய தலைநகர் பிரதேசம் என்ற பெயரில் உருவாக்கப்பட்டது. இப்பிரதேசத்தில் கான்பரா என்ற புதிய தலைநகர் அமைக்கப்படும் வரையில் மெல்பேர்ண் இடைக்காலத் தலைநகராக ஏற்றுக் கொள்ளப்பட்டது.\n\nஆஸ்திரேலிய வரலாற்றில் கூட்டமைப்பு இன்றும் ஒரு முக்கிய நிகழ்வாகக் கருதப்பட்டு பாடசாலைகளில் நாடு முழுவதும் மாணவர்களுக்கு போதிக்கப்பட்டு வருகிறது.\n\n"}
{"id": "51271", "url": "https://ta.wikipedia.org/wiki?curid=51271", "title": "ஆஸ்திரேலியாவின் மாநிலங்களும் ஆட்சிப் பகுதிகளும்", "text": "ஆஸ்திரேலியாவின் மாநிலங்களும் ஆட்சிப் பகுதிகளும்\n\nபொதுநலவாய ஆஸ்திரேலியா மொத்தம் எட்டு சுயாட்சி அமைப்புக் கொண்ட மாநிலங்களையும் பிரதேசங்களையும் உருவாக்கப்பட்டு நடுவண் அரசின் கீழ் கூட்டாட்சியாக நிருவகிக்கப்படுகிறது.\n\n\n"}
{"id": "51290", "url": "https://ta.wikipedia.org/wiki?curid=51290", "title": "பேர்மியன் காலம்", "text": "பேர்மியன் காலம்\n\nபேர்மியன் (\"Permian\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும். பேலியோசொயிக்கு ஊழியின் கடைசிக் காலமான பேர்மியன் காலம் கார்பனிபெரசுக் காலத்தின் முடிவிலிருந்து டிராசிக் காலத்தின் தொடக்கம் வரையான காலத்தைக் குறிக்கிறது. 1841 ஆம் ஆண்டு சுகொட்லாந்திய நிலவியலாளர் றொட்ரிக் முர்சிசொன் (Roderick Murchison) என்பவரால் இரசியாவில் முன்னர் நிலவிய பேர்மியா என்ற அரசின் நினைவாக இக்காலம் பெயரிடப்பட்டது.\n\n"}
{"id": "51291", "url": "https://ta.wikipedia.org/wiki?curid=51291", "title": "கோகிலா மகேந்திரன்", "text": "கோகிலா மகேந்திரன்\n\nகோகிலா மகேந்திரன் (நவம்பர் 17, 1950 ,தெல்லிப்பளை, விழிசிட்டி, இலங்கை) ஈழத்து எழுத்தாளர். கலைத் திறானாய்வாளர், நாடகக் கலைஞர், சமூகசிந்தனையாளர், உளவள ஆலோசகர். இவர் சிறுகதைகள், நாவல்கள், கட்டுரைகள், கவிதைகள், விமர்சனம், நாடகம்.. என பன்முகப் பரிணாமம் கொண்ட பல விடயங்களை எழுதியுள்ள பன்முகக் கலைஞர். இவரின் எழுத்துக்கள் இலங்கையின் புகழ் பெற்ற பத்திரிகைகளில் எல்லாம் இடம் பிடித்திருக்கின்றன.\n\nSection::::வாழ்க்கைச் சுருக்கம்.\nஇவரின் தந்தை செல்லையா சிவசுப்பிரமணியம் சமய எழுத்துக்காக சாகித்திய விருது பெற்றவர். தாயார் செல்லமுத்து. பன்னாலை சேர் கனகசபை வித்தியாசாலையில் ஆரம்பக் கல்வியைக் கற்று, பின்னர் தெல்லிப்பளை மகாஜனக் கல்லூரியில் விஞ்ஞானக்கல்வியைக் கற்றவர். பேராதனைப் பல்கலைக்கழக மருத்துவபீட மாணவி. 1974 இல் யாழ்ப்பாணம் பொலிகண்டி தமிழ்க் கலவன் பாடசாலையில் ஒரு விஞ்ஞான ஆசிரியராக வாழ்க்கையைத் தொடங்கி, 1994 இல் அதிபராக பதவி உயர்வு பெற்று, 1999 இல் அதே கல்விப்புலத்தில் பிரதிப்பணிப்பாளராக உயர்ந்து தனது தொழிலில் உச்ச நிலையை அடைந்தவர். கல்வித்துறைக்குச் சமாந்தரமாக உளவியல் பற்றியும், உளவளத்துணை பற்றியும், மனவடுவுக்கு அளிக்கப்படும் உளச்சிகிச்சை பற்றியும் கற்றவர். அரச பணியில் இருந்த காலத்திலேயே எழுத்துப் பணியிலும் தன்னை ஈடுபடுத்திக் கொண்டதோடு நாடகத் துறையையும் முறையாகக் கற்று நாடக ஆசிரியர் தரப் பரீட்சையில் தேர்வு பெற்வர். இவர் 2007 இல் அரச பணியில் இருந்து ஓய்வு பெற்றார்.\n\nSection::::எழுத்துலக வாழ்வு.\n1972 இல் \"குயில்' சஞ்சிகையில் வெளியான \"அன்பிற்கு முன்னால்' என்பது இவரது முதலாவது சிறுகதையாகும். மொத்தம் 76 சிறுகதைகளை இவர் எழுதியுள்ளார். இக்கதைகளில் தேர்ந்தெடுக்கப்பட்டவை இவரது ஆறு சிறுகதைத் தொகுதிகளாக வெளிவந்துள்ளன. இவற்றுள் \"பிரசவங்கள்', \"வாழ்வு ஒரு வலைப்பந்தாட்டம்' ஆகிய இரு தொகுதிகளும் தேசிய சாகித்ய விருது பெற்றவை. பின்னைய நூல் வடகிழக்கு மாகாண இலக்கிய விருதினையும் வென்றிருந்தது.\n\nஈழநாடு பத்திரிகையிலும் சுடர் சஞ்சிகையிலுமாக இவர் பல குறுநாவல்கள், நாவல்களை எழுதியிருப்பினும், \"துயிலும் ஒருநாள் கலையும்', \"தூவானம் கவனம்' ஆகிய இரு நாவல்களுமே நூலுருப் பெற்றுள்ளன. நாடகங்களில் குயில்கள், கிரேக்கத்தின் தொல்சீர் அரங்கு, அரங்கக் கலையின் ஐம்பதாண்டு ஆகிய மூன்றும் பனுவல்களாகப் பதிவு செய்யப்பட்டுள்ளன. \"விஞ்ஞானக் கதைகள்' என்ற அறிவியல் புனைகதை நூல் ஒன்றையும் எழுதியுள்ளார்.\n\nபெண்ணியம் பற்றிய கருத்தியல் மாற்றத்தை ஏற்படுத்தியவர். பெண்ணியக் கருத்துக்களை தனது சிறுகதைகளிலும், நாவல்களிலும் வெளிப்படுத்துவதில் வெற்றி கண்டவர்.\n\nSection::::வானொலியில்.\nஇலங்கை வானொலியில் பூவும் பொட்டும், இசையும் கதையும், நவசக்தி, கலைக்கோலம், இளவேணில் போன்ற வானொலி சார் நிகழ்வுகள் பலவற்றில் இவர் பங்கு பற்றியுள்ளார். \"சைவநற்சிந்தனை” என்ற தொடரில் ஒலித்த இவரது குரல் மிகுந்த வரவேற்பைப் பெற்றிருந்தது.\n\nSection::::நாடகங்கள்.\n\"கேள்விகளின் முழக்கம்' எனும் இவரது நாடகம், வட இலங்கைச் சங்கீத சபையின் \"நாடக கலாவித்தகர்' என்ற பட்டத்தினை இவருக்கு ஈட்டிக்கொடுத்தது. இது தவிர மேலும் 23 நாடகங்களை இவர் எழுதி இயக்கியுள்ளார்.\n\n\n\n"}
{"id": "51294", "url": "https://ta.wikipedia.org/wiki?curid=51294", "title": "கலிப்பொலி போர்த்தொடர்", "text": "கலிப்பொலி போர்த்தொடர்\n\nகலிப்பொலி போர்த்தொடர் (\"Gallipoli Campaign\") என்பது முதலாம் உலகப் போரின் போது துருக்கியில் கலிப்பொலி என்ற இடத்தில் ஏப்ரல் 25, 1915 முதல் சனவரி 9, 1916 வரை இடம்பெற்ற போர் நடவடிக்கை ஆகும். இப்போர் நடவடிக்கை உதுமானியப் பேரரசின் தலைநகரான கொன்சுதாந்திநோபிள் நகரை கைப்பற்றி அதன் மூலம் உருசியாவுக்கான கடற்பயணத்தை இலகுவாக்குவதற்காக பிரித்தானியப் பேரரசு மற்றும் பிரெஞ்சுப் படைகள் மேற்கொண்ட ஒரு கூட்டு நடவடிக்கை ஆகும். இந்நடவடிக்கை கூட்டுப் படைகளுக்கு பெரும் தோல்வியில் முடிவடைந்ததோடு, இரு தரப்பிலும் பலத்த உயிர்ச்சேதத்தை உண்டு பண்ணியது.\n\nதுருக்கியில் இந்நடவடிக்கை \"Çanakkale Savaşları\" (கனக்கேல் என்பது துருக்கிய மாகாணம்) என்றும், ஐக்கிய இராச்சியத்தில் \"டார்டனெல்லாஸ் நடவடிக்கை\" அல்லது \"'கலிப்பொலி\" என்றும் அழைக்கப்படுகிறது. பிரான்சில் இது \"Les Dardanelles\" என்றும், ஆஸ்திரேலியா, நியூசிலாந்து, மற்றும் நியூபன்லாந்தில், இந்நடவடிக்கை \"கலிப்பொலி நடவடிக்கை\" அல்லது \"கலிப்பொலி போர்\" என அழைக்கப்படுகிறது.\n\n"}
{"id": "51302", "url": "https://ta.wikipedia.org/wiki?curid=51302", "title": "டொரெஸ் நீரிணை", "text": "டொரெஸ் நீரிணை\n\nடொரெஸ் நீரிணை (\"Torres Strait\") என்பது ஆஸ்திரேலியாவுக்கும் நியூ கினி தீவிற்கும் இடையில் அமைந்துள்ள நீரிணை ஆகும். இது கிட்டத்தட்ட 150 கிமீ அகலமானது. இதன் தெற்கே ஆஸ்திரேலியாவின் குயின்ஸ்லாந்து மாநிலத்தின் தூர வடக்கில் அமைந்துள்ள கேப் யோர்க் தீபகற்பமும், வடக்கே பப்புவா நியூ கினியின் மேற்கு மாகாணமும் அமைந்துள்ளன.\n\nSection::::புவியியல்.\nடொரெஸ் நீரிணை பவளக் கடலை கிழக்கே அரபூரா கடலுடன் இணைக்கிறது. இது ஒரு பன்னாட்டு முக்கியத்துவம் வாய்ந்த கடற் பாதை ஆயினும், இங்குள்ள கற்பாறைகளும், சிறு தீவுகளும் கடற்பயணம் மேற்கொள்வோரைப் பெரும் சிரமத்துக்குள்ளாக்கும். இதன் தெற்கே உள்ள எண்டெவர் நீரிணை, வேல்ஸ் இளவரசர் தீவிற்கும் ஆஸ்திரேலியாவின் பெருந்தரைப் பகுதிக்கும் இடையில் உள்ளது.\n\nஇந்நீரிணையில் டொரெஸ் நீரிணைத் தீவுகள் எனப்படும் பல தீவுக்கூட்டங்கள் காணப்படுகின்றன. குறைந்தது 274 தீவுகள் இக்கூட்டத்தில் உள்ளன. இவற்றில் 17 தீவுகளில் தற்போது மக்கள் குடியிருப்புக்கள் உள்ளன. 6,800 இற்கும் அதிகமான டொரெஸ் நீரிணைத் தீவு மக்கள் (ஆஸ்திரேலியப் பழங்குடிகள்) இந்தத் தீவுகளில் வாழ்கின்றனர். மேலும் 42,000 பேர் இடம்பெயர்ந்து ஆஸ்திரேலியாவின் பெருந்தரைப் பகுதியில் வாழ்கின்றனர்.\n\n"}
{"id": "51304", "url": "https://ta.wikipedia.org/wiki?curid=51304", "title": "கார்பனிபெரசுக் காலம்", "text": "கார்பனிபெரசுக் காலம்\n\nகார்பனிபெரசு (\"Carboniferous\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும். பேலியோசொயிக்கு ஊழியின் ஒரு பகுதியான கார்பனிபெரசுக் காலம் டெவோனியக் காலத்தின் முடிவிலிருந்து பேர்மியன் காலத்தின் தொடக்கம் வரையான காலத்தைக் குறிக்கிறது.\nகார்பனிபெரசுக் காலத்தில் உறைபனிப்பரவல், தாழ்வான கடல்மட்டங்கள், மலைகள் ஆக்கல் போன்றவை நடைபெற்றன. இக்காலத்தின் நடுவில் சிறிய அளவிலான கடலுயிர் அழிவு நிகழ்வென்று இடம்பெற்றது. இக்காலத்துக்கான பெயர் நிலக்கரியைக் குறிக்கும் \"carbo\" எனப்படும் இலத்தீன் மொழி சொல்லிலிருந்து பெறப்பட்டதாகும். கார்பனிபெரசு (Carboniferous) என்பது \"நிலக்கரியப் போதிகை\" எனப்பொருள்படும், கார்பனிபெரசுக் காலத்தில் உலகம் முழுவதும் நிலக்கரிப் படிவுகள் ஏற்பட்டதன் காரணமாக இக்காலத்துக்கு இப்பெயர் வழங்குகிறது.\n\n"}
{"id": "51306", "url": "https://ta.wikipedia.org/wiki?curid=51306", "title": "உபயகதிர்காமம்", "text": "உபயகதிர்காமம்\n\nஇலங்கையில் பிரசித்தி பெற்ற சுயம்பு இந்துக் கோயில்களுள் உபயகதிர்காமம் ஸ்ரீ சக்கர சண்முகர் ஆலயம் முக்கியமானது.\n\nSection::::அமைவிடம்.\nஇரண்டாம் கதிர்காமம் என்று போற்றப்படும் இவ்வாலயம் இலங்கையின் வடபகுதியிலுள்ள யாழ்ப்பாணக் குடாநாட்டில், புலோலி என்னுமிடத்திலுள்ளது. பருத்தித்துறை - யாழ் வீதியிலுள்ள மந்திகைச்சந்தியில் இருந்து, வல்லிபுர வீதியூடாக நடந்தால் இவ்வாலயத்தை அடையலாம். அருகில் 200 வருட வரலாறு கொண்ட பெரியதேவனத்தாய் விநாயகர் ஆலயம் உள்ளது.\n\nSection::::பூசை.\nமூவேளை நித்திய பூசை நடைபெறும். கார்த்திகை மாதம் கார்த்திகை நட்சத்திரத்தில் இரவு திருக்கார்த்திகைக் கற்பூரத் திருவிழா, மற்றும் கதிர்காமத் தீர்த்தத்தை அடுத்ததாக திருவோண நட்சத்திரத்தில் தீர்த்தம் என்பன சிறப்புற நடைபெறும். முத்துலிங்க சுவாமிகளால் வரையப்பட்ட சுப்பிரமணியர் யந்திரமே கதிர்காமத்தின் அருட்பெருக்கிற்கு காரணம் என்பர். அவ்வாறே உபயகதிர்காம சக்கர யந்திரமும் போற்றப்படுகின்றது.\n\nSection::::மூலவர்.\nவெண்கல் மலையில் சுயம்புவாகத் தோன்றிய சக்கர யந்திரமே மூலவராக அமைந்ததால் ஸ்ரீ சக்கர சண்முகர் ஆலயம் என்ற பெயரைப் பெற்றது. விநாயகர், சிவன் மற்றும் சக்தியரைக் குறிக்கும் எழுத்துகளும் சக்கர வலப்பாகத்து முனைகளை அடுத்து அமைந்துள்ளன. தலவிருட்சமாம் விளாமரத்தே விளாத்தீஸ்வரன் எனும் தெய்வம் 200 ஆண்டுகளாக சுயம்புவாக எழுந்தருளியுள்ளான். அதன் முன்னரும் இவ்விளாமரத்தின் தாய் மரத்தில் அவன் எழுந்தருளியிருந்ததாக கர்ண பரம்பரைக்கதைகள் கூறுகின்றன.\n\nSection::::ஆலய வரலாறு.\n1909 ஆம் ஆண்டு, தமிழ்நாடு திருநெல்வேலி குகனருட்செல்வி ரீ.எஸ்.லோகாம்பாளின் கனவில் முருகன் இவ்வாலய யந்திர மகிமை உரைத்து இது பச்சிமப்புலவர்கானநகரில் விளாமரத்தடியிலுள்ள வெண்கல் மலையில் சுயம்புவாக உள்ளதாக உரைத்து அந்த யந்திர உருவை வரைந்து வந்து இல்லத்தே பூசிக்குமாறு அருளினார். பச்சிமப்புலவர்கானநகரம் யாழ்ப்பாணக் குடாநாட்டில் உள்ளதென 1911 இல் கனவில் முருகன் மீண்டும் கூறி அருளினார்.\n\nபச்சிமப்புலவர்கானநகரம் என்பது புலோலி என யாழ் பண்டிதர்கள் கூறி உதவ யந்திரம் உள்ள இடத்தை 11 நாளாக புலோலி மக்கள் உதவியுடன் தேடினார். வைகாசி விசாகத்தன்று இடத்தை அடைந்த அம்மையார் அந்த யந்திர உருவை வரைந்து சென்று இல்லத்தே பூசித்து வந்தார். அம்மையார் கனவில் முருகன் மீண்டும் 1924 இல் உரைத்தபடி ஜூலை 25, 1924 அன்று யந்திர மகிமையை புலோலி மக்கள் அறியுமாறு பிரசுரத்து ஆலயம் எழுப்பச் செய்தார். லோகாம்பாள் அம்மையார் செப்டம்பர் 20, 1970 இல் இறந்தார்.\n\nமுருகப்பெருமான் ஸ்ரீ சக்கர சண்முகராக உபயகதிர்காமத்தே தான்தோன்றியாக வீற்றிருந்து பக்தருக்கு அருளாட்சி புரிகின்றான்.\n\n"}
{"id": "51310", "url": "https://ta.wikipedia.org/wiki?curid=51310", "title": "டெவோனியக் காலம்", "text": "டெவோனியக் காலம்\n\nடெவோனியக் காலம் (\"Devonian\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும். பேலியோசொயிக்கு ஊழியின் ஒரு பகுதியான டெவோனியக் காலம் சிலுரியன் காலத்தின் முடிவிலிருந்து கார்பனிபெரசுக் காலத்தின் தொடக்கம் வரையான காலத்தைக் குறிக்கிறது. இக்காலத்தைச் சேர்ந்த பாறைப்படிவுகள் முதன்முதாலாக ஆய்வுக்குட்படுத்தப்பட்ட இங்கிலாந்தின் டெவோன் கவுண்ட்டியின் காரணமாக இப்பெயர் இக்காலத்துக்கு இடப்பட்டுள்ளது. இக்காலத்தில், சுமார் 365 மில்லியன் ஆண்டுகளுக்கு முன்னர், முதன்முதலாக மீன்கள் கால்களைப் கூர்ந்து நாற்காலிகளாகத் தரையில் நடக்கத்தொடங்கின.இக்காலத்தின் தரைவாழ் கணுக்காலிகள் கணுக்காலிகளும் நன்கு நிலைக்கொண்டிருந்தன.\n\nஇக்காலத்தின் முதல் விந்துத்தாவரங்கள் தரையில் பரவி பாரிய காடுகளை உறுவாக்கின. கடலில் தொடக்கநிலை-சுறாமீன்கள் சிலுரியன் காலத்தை விட எண்ணிகையில் கூடின. முதன்முதலாக கதுப்பு-மீன் துடுப்புக்களைக் கொண்ட மீன்களும் எழும்புகளைக் கொண்ட மீன்களும் கூர்வடைந்தன. முதல் அமோனைற்று மெல்லுடலிகள் தோன்றின, முக்கூற்றுடலிகள், விளக்குச் சிப்பிகள், பவழப் பாறைகள் என்பவையும் இக்காலத்தின் பரவலாக காணப்பட்டன. பின் டெவோனிய அழிவு நிகழ்வு கடல்வா உயிரினங்களை வெகுவாக பாதித்தது.\n\nதொல்புவியியல் நோக்கில் இக்காலத்தில் தெற்கே பெருங்கண்டம் கொண்ட்வனாவும், தெற்கே சைபீரியக கண்டமும் தொடக்கநிலை ஐரோஅமெரிக்க பெருங்கண்டமும் இக்காலத்தில் முக்கியத்துவம் பெற்றன.\n\n"}
{"id": "51311", "url": "https://ta.wikipedia.org/wiki?curid=51311", "title": "ஒளியின் வேகம்", "text": "ஒளியின் வேகம்\n\nவெற்றிடம் ஒன்றில் ஒளியின் வேகம் (\"speed of light\") என்பது இயற்பியலில் ஒரு அடிப்படை மாறிலி. இது பொதுவாக \"c\" என்னும் ஆங்கில எழுத்தால் குறிக்கப்படுகிறது. கட்டற்ற வெளியில் (free space), கண்ணுக்குப் புலப்படும் கதிர்வீச்சு உட்பட எல்லா மின்காந்தக் கதிர்வீச்சுகளினதும் வேகம் இதுவே. ஓய்வுத்திணிவு பூச்சியமாக உள்ள எதனதும் வேகமும் இதுவேயாகும்.\n\nவெற்றிடத்தில் \"ஒளி வேகம்\" விநாடிக்கு 299,792,458 மீட்டர்களாகும்.இதனை 2.99*10ms அல்லது 3*10ms (வெற்றிடத்தில் மட்டும்) என்றும் கூறலாம்.ஒளியின் வேகம் ஒரு மாறிலி (constant) ஆகும்.\n\nஒளி, ஒரு ஒளி ஊடுசெல்லவிடும் அல்லது ஒளிகசியும் பொருளினூடாகச் செல்லும்போது அதன் வேகம் வெற்றிடத்தில் உள்ள வேகத்திலும் குறைவாக இருக்கும். வெற்றிடத்தில் ஒளி வேகத்துக்கும், நோக்கப்பட்ட நிலைமை வேகத்துக்கும் இடையிலான விகிதம் குறிப்பிட்ட ஊடகத்தின் விலகல் குறியீட்டெண் (refractive index) அல்லது முறிவுக் குணகம் எனப்படும்.\n\nபொதுச் சார்புக் கோட்பாட்டில், \"c\", வெளிநேரத்தின் ஒரு முக்கியமான மாறிலியாகும். ஈர்ப்பின் காரணமாக வெளிநேரம் வளைந்து இருப்பதனால், தூரம், நேரம் என்பவற்றையும்; அதனால், வேகத்தையும், தெளிவாக வரையறுக்க முடியாதுள்ளது.\n\nSection::::வரலாறு.\nஒளியின் வேகத்தை முதன் முதலில் கண்டுபிடிக்க முயற்சி எடுத்தவர் கலீலியோ ஆவார்.<ref name=\"https://www.google.co.in/url?sa=t&source=web&rct=j&url=http://www.newscience.in/katturaikal/article-197&ved=0ahUKEwjckoOqu97UAhUILY8KHRZJCNsQFggqMAI&usg=AFQjCNEi3JNrR0GzvzM5OolQ3WJrYabfJA\"></ref> கி. பி. 1630 இல் இதற்கான சோதனைகளில் அவர் ஈடுபட்டார். தன் உதவியாளருடன், கையில் ஒரு லாந்தர் விளக்கை ஏந்திக்கொண்டு ஒரு மலைக் குன்றை அடைந்தார். கூட வந்த தன்னுடைய உதவியாளரிடம் ஒரு விளக்கைத் தந்து, குன்றின் எதிர் உச்சியில் போய் நிற்குமாறு பணித்தார்.\n\nஇப்போது, அந்த உதவியாளர் விளக்கிலிருந்து வெளிப்படும் ஒளியைத் தூண்டிவிட வேண்டும். அவ்வாறு தூண்டிவிடப்பட்ட அந்த ஒளியைக் கண்டவுடன் கலீலியோ தன்னிடமிருக்கும் விளக்கின் ஒளியைத் தூண்டிவிடுவார். இதன்பின், கலீலியோ இந்த இரு செயல்களுக்கான இடைவெளியைக் குறிப்பெடுத்துக் கொண்டார். இதேபோல் பலதடவை இச்சோதனையினைச் சோதித்துப் பார்த்தார். அதன்பின்பு, இவர் சற்றுத் தொலைவில் காணப்படும் மலையுச்சிக்கு சென்றார். அங்கும் இதே சோதனையை நிகழ்த்திப் பார்த்தார். எனினும், இத்தகைய சோதனைகளின் கால இடைவெளியில் பெரிதான மாற்றம் இல்லாததைக் கண்டுபிடித்தார். மேலும், அந்தக்காலத்தில் ஒளியின் வேகத்தை அளவிடும் துல்லியமான கடிகாரங்களும் இல்லை. எனினும் மனம்தளராமல் கலீலியோ ஒளி, ஒலியைவிட அதிக வேகத்தில் பயணிக்கும் என்கிற முடிவை உலகிற்கு அறிவித்தார்.<ref name=\"https://www.google.co.in/url?sa=t&source=web&rct=j&url=http://www.newscience.in/katturaikal/article-197&ved=0ahUKEwjckoOqu97UAhUILY8KHRZJCNsQFggqMAI&usg=AFQjCNEi3JNrR0GzvzM5OolQ3WJrYabfJA\"></ref>\n\nஅதன்பின்பு, நீண்ட காலமாக ஒளியின் வேகத்தை அறிவியல் அறிஞர்களால் கண்டறிய முடியவில்லை. அதேவேளையில், அறிவியலும் ஆராய்ச்சியும் வானியல் சார்ந்த துறைக்கு முக்கியத்துவம் கொடுக்கத் தொடங்கியிருந்தனர். பால்வெளி மண்டலம், அண்டவெளியின் புதிர்கள் போன்றவை குறித்து ஆராய, கலீலியோ கண்டுபிடித்து இருந்த தொலைநோக்கி பேருதவியாக அமைந்தது. ஹைஜன் என்பார், கலீலியோவின் ஊசல் (Pendulum) கொண்டிருக்கும் இயற் பண்புகளின் அடிப்படையில், ஓரளவு துல்லியமான கடிகாரத்தை வடிவமைத்திருந்தார்.\n\nஇதுவரை, மலையுச்சியில் நின்றுகொண்டு விளக்கை வைத்து சோதனைகள் மேற்கொண்டிருந்ததில் ஒரு பெரிய இடர்ப்பாடு புலப்பட்டது. எவ்வளவு தொலைவான மலைகளில் நின்றுகொண்டு ஒளியின் வேகத்தை அளவிட்டாலும் இரண்டிற்குமிடையே பெரிய வேறுபாடுகள் இருப்பதாகத் தெரியவில்லை. இரு மலைக் குன்றுகளுக்கிடையேயான தொலைவைக் காட்டிலும், இரு வெவ்வேறு கோள்களுக்கு இடையில் காணப்படும் தூரம் மிகுதி. எனவே, கோள்களுக்கிடையில் நடக்கும் ஒளிப்பயணத்தை கணக்கில் எடுத்துக்கொள்ளும் வழக்கம் உருவானது.<ref name=\"https://www.google.co.in/url?sa=t&source=web&rct=j&url=http://www.newscience.in/katturaikal/article-197&ved=0ahUKEwjckoOqu97UAhUILY8KHRZJCNsQFggqMAI&usg=AFQjCNEi3JNrR0GzvzM5OolQ3WJrYabfJA\"></ref>\n\nவியாழனின் (Jupiter) கோளுக்குரிய நான்கு துணைக்கோள்கள் தோற்றுவிக்கும் கிரகணத்தைக் கண்டுபிடித்து இருந்த காலகட்டமாகும். கோள்களின் இயக்கம் வட்டப்பாதையில் அல்லாமல், நீள்வட்டப்பாதையில் நடக்கிறது என்பது உலகறிந்த உண்மையாகும். அப்படியிருக்கும்போது, வியாழனில் நிகழும் கிரகணம் வழக்கம்போல் நிகழ்ந்தாலும், பூமியின் அருகில் நிகழும்போது, அதை உடன் அறிய முடிகிறது. அது மிக அதிக தொலைவில் இருக்கும்போது, அங்கிருந்து வரும் ஒளியின் கால அளவு அதிகம். இதைக் கொண்டு ரோமர் என்னும் அறிவியலாளர், ஒளியின் வேகத்தை கண்டறிந்தார். அதன்வேகம் நொடிக்கு 50,000 மைல்கள் ஆகும். அதுபோல பூமியின் வட்டப்பாதையின் அளவு அப்போது துல்லியமாகக் கணக்கீடு செய்ய இயலாததால், ஒளியின் வேகத்தைச் சரியாகக் கணித்துக் கூறுவதில் சிக்கல்கள் இரூந்தன.எனினும், ஒளியியல் வரலாற்றில் இது ஒரு மைல்கல்லாக அமைந்தது.\n\nஅதனால், அப்போதைய ஆராய்ச்சியாளர்கள் ஒளியின் வேகத்தைக் கணக்கிடுவதில் உள்ள முக்கியத்துவத்தை உணராதிருந்தனர். ஒளியின் இயல்புகள் குறித்துக் கண்டறிவதன் அவசியத்தை ஒத்திவைத்து, அண்டவெளியிலுள்ள விண்மீன் கூட்டத்திற்கிடையான தொலைவைக் கண்டறிவதில் அதிக ஈடுபாடு கொண்டிருந்தனர்.<ref name=\"https://www.google.co.in/url?sa=t&source=web&rct=j&url=http://www.newscience.in/katturaikal/article-197&ved=0ahUKEwjckoOqu97UAhUILY8KHRZJCNsQFggqMAI&usg=AFQjCNEi3JNrR0GzvzM5OolQ3WJrYabfJA\"></ref>\nபிராட்லி என்பவர் வானியல் கணக்கீட்டு அளவை அடிப்படையாகக் கொண்டு ஒளியின் வேகத்தை முடிந்த அளவு துல்லியமாக நொடிக்கு 1,76,000 மைல்கள் என்று அறிவித்தார்.<ref name=\"https://www.google.co.in/url?sa=t&source=web&rct=j&url=http://www.newscience.in/katturaikal/article-197&ved=0ahUKEwjckoOqu97UAhUILY8KHRZJCNsQFggqMAI&usg=AFQjCNEi3JNrR0GzvzM5OolQ3WJrYabfJA\"></ref>\nஅதன்பிறகு, ஃபியாசோ என்பார் சக்கரம் சுழலும் வேகத்தை அடிப்படையாகக் கொண்டு ஒளியின் வேகமானது நொடிக்கு 1,96,000 மைல்கள் பயணிக்கிறது என்றார். உண்மையில் ஒளியின் வேகம் ஃபியாசோவின் ஆய்வு முடிவைவிட 10,000 மைல்கள்/நொடி குறைவாகும். 1973 இல் ஈவன்சன் சாதாரண விளக்கொளிக்குப் பதிலாக, ஒளியின் வேகத்தை அளவிட லேசர் ஒளியைப் பயன்படுத்தி கண்டறிந்த மதிப்பானது மிகத் துல்லியமாக அமைந்திருந்தது.\n\nஇறுதியாக, 1983 இல் ஒளியின் வேகம் நொடிக்கு 2,99,792.458 மீட்டர் என்பது பலதரப்பட்ட ஆய்வுகளின் முடிவில் நிரூபணமானது.<ref name=\"https://www.google.co.in/url?sa=t&source=web&rct=j&url=http://www.newscience.in/katturaikal/article-197&ved=0ahUKEwjckoOqu97UAhUILY8KHRZJCNsQFggqMAI&usg=AFQjCNEi3JNrR0GzvzM5OolQ3WJrYabfJA\"></ref>\n\nSection::::குறியீட்டு முறை,மதிப்பு மற்றும் அலகு.\nவெற்றிடத்தின் ஒளியின் வேகமானது பரிமாணத்தின் இயற்பியல் காரணி என்பதால் அதன் மதிப்பு அலகு அமைப்பில் உள்ளது. பன்னாட்டு அலகு முறையில் மீட்டர் எனபது வெற்றிடத்தில் ஒளி ஒரு விநாடியில் கடக்கும் தொலைவு 1⁄299,792,458 /s ஆகும். இதன் அடிப்படையில் ஒளியின் வேகம் சரியாக 299,792,458 மீட்டர்/விநாடி.\n\nபொதுவாக வெற்றிடத்தில் ஒளியின் வேகம் c என்று குறிப்பிடப்படுகிறது , c எனில் லத்தீனில் celeritas (பொருள்: வேகம்) ஆகும்\n\nSection::::பரவுதல்.\nசெவ்வியல் இயற்பியலில் ஒளி ஒரு மின்காந்த அலையாக புரிந்துகொள்ளப்பட்டது. செவ்விய நடத்தையானது மாக்சுவெல் சமன்பாட்டின் (\"Maxwell equation\") படி,\n\nc = 1/√εμ,\n\nஇங்கு C என்பது வெற்றிடத்தில் பாயும் ஒளியின் வேகம், ε மின் மாறிலி மற்றம் μ காந்தமாறிலி ஆகும்.\n\nதற்கால, குவாண்டம் இயற்பியலில் மின்காந்த புலமானது குவாண்டம் மின்னியக்கவியலாக வரையறுக்கப்படுகிறது. இக்கோட்பாட்டின் படி ஒளி என்பது அடிப்படையில் கிளர்வுற்ற (குவாண்டா) மின்காந்தபுலமான போட்டான்கள் அல்லது ஒளியன்கள் (photons) ஆகும். மின்னியக்கவியலில் ஒளியன்கள் நிறையற்ற துகளாகயால், சிறப்புச்சார்ச்சின் படி ஒளியன்கள் வெற்றடத்தில் ஒளியின் வேகத்தில் பரவுகின்றன.\n\nSection::::ஒளி-பிரபஞ்சத்தின் வேக எல்லை.\nஐன்ஸ்டைனின் சார்பியல் கோட்பாட்டின் படி ஒளியின் திசைவேகம் தான் இப்பிரபஞ்சத்தின் வேக எல்லையாகும்.ஒளி என்பது போட்டான் (photons) எனும் நிறை இல்லாத ஒரு துகள் ஆகும்.இத்துகள்கள் புவியீர்ப்பு விசைக்கு கட்டபடாததால் ஒளியின் திசைவேகம் தான் இப்பிரபஞ்சத்தின் வேக எல்லை என ஐன்ஸ்டின் கூறியுள்ளார். ஒளியின் திசைவேகத்தை விட அதிக திசைவேகத்திற்கு எந்த ஒரு பொருளையும் முடுக்குவிக்க இயலாது.\n\nஒளியின் வேகத்தை ஐன்ஸ்டின் தனது சார்பியல் கோட்பாட்டின் மூலமே விளக்கினார்.\nஇதில் c என்பதே வெற்றிடத்தில் செல்லும் ஒளியின் வேகம் என ஐன்ஸ்டின் கூறினார்.\n\nSection::::முரண்பாடுகள்.\nசுடப்பட்ட ஒரு துப்பாக்கிக் குண்டு மரக்கட்டையைத் துளைத்து வெளியேறும் போது தனது ஆற்றலை இழப்பதால் ஆரம்ப திசைவேகத்தை விட சற்று குறைவான வேகத்தில் செல்லும். அதே போல வெற்றிடத்தில் தனக்குரிய திசைவேகத்தில் செல்லும் ஒளி வேறொரு ஊடகத்திற்கு செல்லும் போது தனது திசைவேகத்தை இழக்கும். ஆனால் மறுபடியும் அந்த ஊடகத்திலிருந்து வெற்றிடத்திற்குச் செல்லும் போது தனது பழைய திசைவேகத்தை அடைகிறது. எந்த வித முடுக்கு விசையும் இல்லாமல் தனது பழைய திசைவேகத்தை திரும்பவும் அடைவது அறிவியலாளர்களை ஆச்சரியத்தில் ஒரு விந்தையான முரணாகும். அதே போல மற்றொரு முரண் என்னவெனில் ஓடும் தொடருந்து ஒன்றில் இருந்து சுடப்பட்ட குண்டின் வேகம் தொடருந்தின் வேகம் மற்றும் குண்டின் வேகத்தின் கூடுதலுக்குச் சமமாகும், ஆனால் ஓடும் தொடருந்திலிருந்து உமிழப்பட்ட ஒளியானது எப்போதுமே மாறிலிதான். அதாவது உமிழப்பட்ட மூலத்தின் இயக்கத்தைச் சார்ந்து அமையாது.ஒளியின் வேகம் பற்றிய ஐன்ஸ்டினின் கூற்று தவறு என அறிவியலாளர்கள் ஒரு சிலர் கூறுகின்ரனர்.அவர்கள் ஒளியின் வேகத்தை விட நியூட்ரினோ எனும் அணுத்துகள் வேகமாக செல்வதாக கூறுகின்றனர்.இதனை நிரூபிக்கும் பணிகளும் நடைபெறுகின்றன.\n\nSection::::பயன்கள்.\nஒளியின் திசைவேகத்தை அறிவதால் நமக்குப் பல பயன்பாடுகள் உள்ளன. அவற்றுள் சில:\n\n"}
{"id": "51315", "url": "https://ta.wikipedia.org/wiki?curid=51315", "title": "சிலுரியக் காலம்", "text": "சிலுரியக் காலம்\n\nசிலுரியம் அல்லது சிலுரியக் காலம் (\"Silurian\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும். பேலியோசொயிக்கு ஊழியின் 6 காலங்களில் 3வது காலமான சிலுரியக் காலம் ஓர்டோவிசியக் காலத்தின்முடிவிலிருந்து டெவோனியக் காலத்தின் தொடக்கம் வரையான காலத்தைக் குறிக்கிறது. ஏனைய பண்டைக் காலங்களைப் போலவே சிலுரியக் காலத்தின் தொடக்க, முடிவுப் பாறைப் படிவுகள் தெளிவாக அறியப்பட்டுள்ளன இருப்பினும் அவற்றின் நாட்கள் 5-10 மில்லியன் ஆண்டுகளால் தெளிவின்மை உள்ளது. கடலுயிர்கள் 60% வரை அழிவுற்ற ஓர்டோவிசிய-சிலுரிய அழிவு நிகழ்வுடன் சிலுரிய காலம் தொடங்குவதாக கொள்ளப்படுகிறது.\n\n"}
{"id": "51316", "url": "https://ta.wikipedia.org/wiki?curid=51316", "title": "மாகரல் திருமாகரலீஸ்வரர் கோயில்", "text": "மாகரல் திருமாகரலீஸ்வரர் கோயில்\n\nமாகரல் திருமாகரலீஸ்வரர் தமிழ்நாட்டில் காஞ்சிபுரம் மாவட்டம் செய்யாற்றின் வடகரையில் திருமாகரல் அமைந்துள்ளது.\n\nகாஞ்சிபுரத்திலிருந்து உத்திரமேரூர் செல்லும் பேருந்துகளில் சென்றால் 16 கிமீ இல் இங்கு வரலாம்.\n\nஇக்கோவில் ராஜ ராஜ சோழனால் கட்டப்பட்டது.\n\nஇதன் உட்பிரகாரம் யானையின் பின் புற அமைப்பில் உள்ளது.\n\nதிருஞான சம்பந்தரால் பதிகம் இயற்றப்பட்டுள்ள ஏழாவது தலம் ஆகும். \nகோவில் நகரம் காஞ்சியில் அமைந்துள்ள அழகிய கோவில்.\n\nசிவ தலங்களிலேயே மிகவும் சிறப்பாக இங்கு உடும்பின் வால் வடிவில் சுவாமி அமைந்துள்ளார். இங்கு அர்த்தநாரியாக பைரவ சுவாமி உள்ளார். வெள்ளை யானை மீது அமர்ந்த கோலத்தில் முருகன். இராஜகோபுரத்தில் கோவில் வரலாறு அற்புத சிற்பங்களாய் பொறிக்கப்பட்டுள்ளன. அங்குள்ள தூண்களில் அழகிய சிற்ப வேலைபாடுகள் உள்ளன.\n\n\n"}
{"id": "51325", "url": "https://ta.wikipedia.org/wiki?curid=51325", "title": "குறைகேள் அதிகாரி", "text": "குறைகேள் அதிகாரி\n\nகுறைகேள் அதிகாரி (\"Ombudsman\") என்பவர் ஒர் அரசு அல்லது அமைப்பு தொர்பாக மக்களுக்கு அல்லது நுகர்வோருக்கு இருக்க கூடிய குறைகளைக் கேட்டு அதை நிவர்த்தி செய்ய முற்படும் அதிகாரி ஆவார். பொதுவாக மற்ற குறை நிவர்த்தி வழிகள் எவையும் பயனளிக்காவிட்டாலே இவர் கவனம் செலுத்துவார். அரசு அல்லது அமைப்பு இவரை நியமித்தாலும், இவர் அவற்றுன் பொது செயற்பாட்டுக்கு அப்பாலே இயங்குபவராகவே பார்க்கப்படுகிறார்.\n"}
{"id": "51327", "url": "https://ta.wikipedia.org/wiki?curid=51327", "title": "தமிழர் தொழில்நுட்பம்", "text": "தமிழர் தொழில்நுட்பம்\n\nதமிழர் தொழில்நுட்பம் என்பது தமிழர் பங்களித்து பயன்படுத்தும் பல் துறை சார் தொழில்நுட்பங்களைக் குறிக்கும். 16 ம் நூற்றாண்டு அறிவியல் புரட்சி வரைக்கும் தமிழர் தொழில்நுட்பம் ஏனைய நாகரிகங்களுக்கு இணையான வளர்ச்சியைக் கொண்டிருந்தது. வேளாண்மை, கட்டிடக்கலை, இசைக்கருவிகள், மருத்துவம், கப்பற்கலை, போர்க்கலை என பல துறைகளில் தமிழர் தொழில்நுட்பம் சிறந்து இருந்தது.\n\nSection::::வரலாறு.\nதமிழர்களின் தொழில்நுட்ப வரலாற்றினை, தமிழ் இலக்கியக் குறிப்புகள், கல்வெட்டுகள் , தொல்லியல் ஆய்வுகள், நடப்பில் உள்ள கலைகள் உட்பட்ட பல்வேறு சான்றுகள் ஊடாக தொகுக்க முடியும். தமிழர்களின் பண்டைய உயர்ந்த தொழில்நுட்பத் திறனை கீழடி தொல்லியல் களம், ஆதிச்சநல்லூர் தொல்லியல் களம் உட்பட்ட தொல்லிய ஆய்வுகளும், இலக்கியக் குறிப்புகளும் வலுவாக நிறுவியுள்ளன. கீழடி தொல்லியல் கள ஆய்வுகள் சங்க கால கட்டிடத்தொகுதிகள், சுடுமண் குழாய் மூலம் உருவாக்கப்பட்ட கழிவுநீர் கால்வாய்கள், உறை கிணறுகள், நான்கு வகையான செங்கற்கள், பல்வேறு வகை மண்பாண்டங்கள், இரும்பு ஆயுதங்கள், பல்வகைத் அரிய தொல்பொருட்கள் தமிழர்களின் தொழில்நுட்பம் வளர்ச்சியடைந்த ஒரு நகர வாழ்கைக்கு உதவியை நிறுவியுள்ளன. இடைக் காலத்தில் நிலவிய சோழப் பேரரசு, கட்டிடக்கலை, சிற்பக்கலை, கப்பற்கலை, புவியியல் என்று பல்வேறு துறைகளில் ஒரு உயரிய இடத்தை எட்டியது.\n\n\n\n\n"}
{"id": "51328", "url": "https://ta.wikipedia.org/wiki?curid=51328", "title": "நிப்ட்டி", "text": "நிப்ட்டி\n\nநிப்ட்டி (அ) எஸ் & பி சி.என்.எக்ஸ் நிப்ட்டி என்பது தேசிய பங்கு சந்தையின் முதன்மை பங்கு சந்தை குறியீடு ஆகும்.நிப்ட்டி தேசிய பங்கு சந்தையின் 50 பெரும் நிறுவனங்களின் பங்கு விலையை வைத்து கணிகப்படுகிறது. இந்த நிறுவனங்கள் மாற்றத்திற்கு உட்பட்டதாகும். சரியாக செயல்படாத நிறுவனங்கள் நீக்கப்பட்டு உறுதியான பங்குகளை உடைய நிறுவனங்கள் சேர்க்கப்படும், ஆனால் மாற்றங்கள் அடிக்கடி நிகழாது. \n\n\nSection::::வெளி இணைப்புகள்.\nIISL பங்கு குறியீடுகள்\n"}
{"id": "51329", "url": "https://ta.wikipedia.org/wiki?curid=51329", "title": "இந்திய தேசிய பங்கு சந்தை", "text": "இந்திய தேசிய பங்கு சந்தை\n\nதேசியப் பங்குச்சந்தை (National Stock Exchange of India) இந்தியாவின் இரு பெரும் பங்குச்சந்தைகளுள் ஒன்றாகும், மும்பையைத் தலைமையிடமாகக் கொண்டு செயல்படும் இந்தச் சந்தை 1993 ஆம் ஆண்டு துவங்கப்பட்டது. தற்போது 1500 க்கும் மேற்பட்ட நிறுவனங்களின் பங்குகள் இங்கு வர்த்தகம் செய்யப்படுகின்றன. மொத்தச் சந்தை மதிப்பீடு (market capitalization) அடிப்படையில், இதுவே ஆசியாவின் இரண்டாவது பங்குச் சந்தை. மேலும் உலகில் வேகமாக வளர்ந்து வரும் பங்குச்சந்தைகளில் இரண்டாம் நிலையில் உள்ளது.\n\nSection::::பின்புலம்.\nதேசியப் பங்குச் சந்தை 1993 ஆம் ஆண்டு செயல்படத் தொடங்கியது. இது இந்தியாவில், செயற்கைக்கோள் தொலைத்தொடர்பு மூலம் பங்கு வர்த்தகம் செய்வதைப் பரவலாக்கியது, இந்த பங்குச் சந்தையே. இந்தியாவில் பொருளாதாரப் பரிமாற்றங்களை நெறிமுறைப்படுத்தும் செபி அமைப்பின் சட்டக் கட்டுப்பாட்டில் இது இருக்கின்றது. இந்தச் சந்தையின் பங்குதாரர்கள் ஐடிபிஐ, எல்ஐசி, பாரத ஸ்டேட் வங்கி, ஐசிஐசிஐ வங்கி போன்ற இந்தியாவின் முன்னணி நிதி நிறுவனங்கள் ஆகும் (தனியார் மற்றும் அரசு நிறுவனங்கள்). இவர்களைத் தவிரக் 'கோல்ட்மான் சாக்ஸ்' நிறுவனம், நியூயார்க் பங்குச் சந்தை போன்ற வெளிநாட்டு நிறுவனங்களும் தேசியப் பங்குச்சந்தையில் பங்குபெற்று உள்ளன. சந்தையின் செம்மையான செயல்பாட்டிற்காகச் சந்தையின் நிர்வாகத்திற்குச் சுதந்திரமாகச் செயல்படும்உரிமை அளிக்கப்பட்டுள்ளது.\n\nSection::::வர்த்தகம்.\nதேசியப் பங்குச்சந்தையில் 1500 க்கும் மேற்பட்ட பங்குகளின் வர்த்தகம் நடைபெறுகிறது. சந்தையின் தலைமைச் செயலகம், மும்பை நகரில் உள்ளது. செயற்கைக் கோள் தொலைத் தொடர்பைப் பயன்படுத்திக் கணினி வழியாக வர்த்தகம் நடைபெறுகிறது. நேரடிப் பங்கு வர்த்தகத்தைத் தவிர உருவாக்கப்பட்ட நிதி ஒப்பந்தங்கள் (financial derivatives – futures and options), பரஸ்பர நிதிகள் (சமநலநிதிகள்), கடன் ஒப்பந்தங்கள் (bonds), வட்டிவிகித ஒப்பந்தங்கள் (interest rate derivatives)\n,அந்நியச் செலாவணி ஒப்பந்தங்கள் (foreign currency derivatives) ஆகியவையும் இங்கு வர்த்தகம் செய்யப்படுகின்றன.\n\nதேசியப் பங்குச் சந்தையில் பல சந்தைக் குறியீடுகள் பயன்படுத்தப்படுகின்றன. அவற்றுள் நிஃப்டி 50 என்ற குறியீடே மிக முக்கியமானது, பிரபலமானது. ஒவ்வொரு துறையிலும் சிறந்து விளங்கும் 50 நிறுவனங்களின் பங்கு விலையைக் கொண்டு நிறையிடப்பட்ட சராசரி (weighted average) முறை மூலம் இந்தக் குறியீடு கணக்கிடப்படுகிறது. இந்த குறியீட்டின் ஏற்ற இறக்கங்களைக் கொண்டு மொத்தப் பங்குச்சந்தை செல்லும் போக்கை அறியலாம். 1994 ஆம் ஆண்டு 1000 புள்ளிகள் என்ற தொடக்க அடிப்படையில் ஆரம்பித்த நிஃப்டி குறியீடு தற்போது (2013 ஆம் ஆண்டில்) 6000 புள்ளிகளாக உள்ளது. இதனைத் தவிர 'நிஃப்டி ஜூனியர்', 'நிஃப்டி 500', 'மிட்கேப் குறியீடு' எனப் பிற குறியீடுகளும் உள்ளன.\n\nSection::::இயக்கம்.\nதேசியப் பங்குச் சந்தை, ஒவ்வொரு வாரமும் திங்கள் முதல் வெள்ளி வரை, காலை 9 மணி முதல் மாலை 3.30 வரை செயற்படுகிறது. சனி மற்றும் ஞாயிற்றுக் கிழமைகளில் செயல்படாது. இப்பங்குச் சந்தையில் பொதுமக்கள் நேரடியாக வர்த்தகம் செய்ய இயலாது. சந்தையில் உறுப்பினர்களாக உள்ள தரகர்களிடம் கணக்குத் தொடங்கி அவர்கள் மூலமாகவே வர்த்தகம் செய்யலாம். அவ்வாறு வர்த்தகம் செய்ய விரும்பும் ஒருவர் – அங்கீகரிக்கப்பட்ட வங்கி ஒன்றில் கணக்கு வைத்திருக்க வேண்டும், 18 வயதுக்கு மேற்பட்டவராகவும், நிரந்தர வரிக்கணக்கு எண் (PAN- Permanent Account Number) உடையவராகவும் இருக்க வேண்டும்.\n\n\n\n"}
{"id": "51330", "url": "https://ta.wikipedia.org/wiki?curid=51330", "title": "வேகம்", "text": "வேகம்\n\nவேகம் அல்லது கதி (\"speed\") என்பது இயக்க வீதம் அல்லது இடமாற்ற வீதம் எனலாம். இதைப் பொதுவாக ஓரலகு நேரத்தில் (t) சென்ற தூரம் (d) என வரையறுக்கலாம். வேகம், தூரம் / நேரம் என்னும் அலகில் அளக்கப்படும் ஒரு திசையிலிக் கணியம் (scalar quantity) ஆகும். கதிக்கு இணையான திசையன் (vector) கணியம் திசைவேகம் (\"velocity\") ஆகும். வேகமும், திசைவேகமும் ஒரே அலகில் அளக்கப்பட்டாலும், திசைவேகத்துக்கு உள்ள திசை என்னும் கூறு வேகத்துக்கு இல்லை. எனவே கதி அல்லது வேகம் என்பது திசைவேகத்தின் எண்மதிப்பு எனலாம்.\n\nகணிதக் குறியீட்டில் இது பின்வருமாறு எழுதப்படும்.\n\nஇங்கே \"v\" என்பது வேகத்தைக் குறிக்கும்.\n\nஆற்றல் அல்லது தகவல் பயணிக்கக்கூடிய மிக உயர்ந்த வேகம் சிறப்புச்சார்புக்கோட்பாட்டின் படி வெற்றிடத்தில் ஒளியின் வேகமாகிய c = 299,792,458 மீற்றர்/செக்கன், இது அண்ணளவில் ஒரு மணித்தியாலத்திற்கு 1079 மில்லியன் கிலோமீற்றர்கள் (671,000,000 mph) ஆகும். ஆனால் சடப்பொருட்கள் அவ்வேகத்தை அடைய முடியாது ஏனெனில் அவ்வேகத்தை அடைய முடிவிலி அளவிலான ஆற்றல் தேவைப்படும்.\n\nதமிழில் வேகம் என்பது பாம்புகடித்தபின், பாம்பின் விடம் இரத்தத்தில் கலந்து உடம்பிற் பரவும் ஒரு ஓட்டத்தைக் குறிக்கவும் பயன்பட்டது.\n\nSection::::வரைவிலக்கணம்.\nஇத்தாலிய இயற்பியலாளரான கலிலியோ கலிலி முதன்முதலில் வேகத்தை கணித்தமைக்காக கூறப்படுகிறார், அவர் அடைத்த தூரத்தை அதற்கு எடுத்த நேரத்தை கருத்தில் கொண்டதன் மூலம் வேகத்தை அளந்தார், கலிலியோ வேகத்தை ஓரலகு நேரத்தில் அடைத்த தூரம் என்பதாக வரையறுத்தார்.\n\nசமன்பாட்டு வடிவில்\nஇங்கு \"v\" வேகம், \"d\" தூரம், \"t\" நேரம்.\n\nகணிதக்குறியீடுகளில் வேகம் \"v\" திசைவேகம் v இன் பருமனாக வரையறுக்கப்படுகிறது, அதாவது r எனும் அமைவினது நேரம் குறித்தான வகைக்கொழு ஆகும்: \n\n\"s\" என்பது நேரம் \"t\" வரை பயணம் செய்த பாதையின் நீளமாக இருப்பின் வேகம் என்பது \"s\" இன் நேரங்குறித்த வகைக்கொழுவிற்கு சமனாக இருக்கும்:\n\nSection::::கணநேர வேகம்.\nஓர் குறித்த கணத்திலான பொருளின் வேகம் கணநேர வேகம் எனப்படும், அதாவது ஓர் காரின் வேகத்தை விரைவுமானியை கொண்டு அளவிடுவதன் மூலம் யாதேனும் கணநேரத்திலான வண்டியின் வேகத்தை அளவிடலாம், இது அவ்வண்டியின் கணநேர வேகம் ஆகும்.\nSection::::சராசரி வேகம்.\nஓர் குறித்த நேர இடைவெளியில் பயணம் செய்த தூரத்தை அந்நேர இடைவெளியால் வகுக்கும் போது பெறப்படுவது சராசரி வேகம் ஆகும்.\n\nஉதாரணமாக, ஒரு வண்டி 1 மணி நேரத்தில் 80 கிலோமீட்டர் வேகத்தில் இயக்கப்படுகிறது எனில் அதன் சராசரி வேகம் மணிக்கு 80 கிலோமீட்டர் தொலைவு ஆகும்.அதே வண்டி 4 மணி நேரம் பயணம் செய்து 320 கிலோமீட்டர் தூரம் கடந்தால் அதன் சராசரி வேகம் ஒரு மணி நேரத்திற்கு 80 கிலோமீட்டர் ஆகும்.\n\nஇச்சமன்பாட்டை பயன்படுத்தி சராசரி வேகத்தை கணக்கிடலாம்.அதேபோல் சராசரி வேகம் தெரிந்தால் பயணம் செய்த தொலைவை கண்டுபிடிக்கலாம்.\n\nSection::::தொடலி வேகம்.\nவட்டப்பாதையில் இயங்கும் பொருளின் நேர்கோட்டு வேகம் தொடலி வேகம் எனப்படும், ஏனெனில் பொருளின் இயக்கத்திசை எப்போதும் வட்டத்தின் தொடலிவழியே இருக்கும். கோணவேகம் எனப்படுவது ஓரலகு நேரத்தில் அச்சுப்பற்றி சுழன்ற கோணம் ஆகும், தொடலி வேகமும் கோணவேகமும் ஒன்றுடனொன்று தொடர்புடையவை அச்சிலிருந்து ஓர் குறித்த தூரத்தில் தொடலி வேகம் கோணவேகத்திற்கு நேர்விகித சமனாக இருக்கும், அதேவேளை தொடலி வேகத்தில் ஏற்படும் அதிகரிப்பானது அச்சிலிருந்தான தூரத்திற்கு நேர்விகித சமனாக இருக்கும், எனவே சமன்பாட்டு வடிவில்\n\nஇங்கு \"v\" தொடலி வேகம், ω (ஒமெகா) கோணவேகம்.\n\nமுறையான அலகுகளைக் கொண்டு மேலுள்ள சமன்பாட்டை எழுதினால் பின்வரும் வடிவத்திற்கு ஒருங்கும்:\n\nசக்கரம், வட்டு போன்ற வட்டவடிவ பொருட்களின் பகுதிகளிலும் ω ஒன்றாக இருக்கும் போது தொடுவரை வேகம் R ஐ பொருத்து மாறும்.(இதுவே கிரகங்களின் சுழற்சி வேக மாறுபாட்டிற்கு காரணம் ஆகும்).\n\nSection::::அலகுகள்.\nவேகத்தின் அலகுகள்:\n\nதிசையின் அலகு வெக்டர் அலகு ஆகும். ஏனெனில் வேகத்திற்கு திசை உண்டு.\n\nVehicles often have a speedometer to measure the speed they are moving.\n"}
{"id": "51332", "url": "https://ta.wikipedia.org/wiki?curid=51332", "title": "திணிவு", "text": "திணிவு\n\nபொருண்மை அல்லது திணிவு (தமிழக வழக்கு: நிறை, \"Mass\") என்பது, இயற்பியலில் உள்ள அடிப்படைக் கருத்துருக்களில் ஒன்று. இது ஒரு பண்டத்தில் எவ்வளவு பொருள் அளவு இருக்கிறது என்பதைக் குறிக்கிறது. இது, மரபார்ந்த விசையியலுக்கும் அதனுடன் தொடர்புள்ள பிற துறைகளுக்கும் ஓர் அடிப்படைக் கருத்துருவாக விளங்கியது. சார்பு இயங்கியலில் பொருண்மைக்குப் பல வரையறைகள் உள்ளன. சார்புக் கோட்பாட்டில், பொருண்மை பற்றிய செவ்வியற்கால எண்ணக்கருவுக்கு நெருக்கமான மாறாப்பொருண்மை என்பது நோக்கர்களைப் பொறுத்து மாற்றம் அடைவதில்லை.\n\nஅன்றாடப் பொதுப் பயன்பாட்டில், திணிவு, எடை (weight) ஆகிய இரண்டுக்கும் இடையில் வேறுபாடு காட்டப்படுவது இல்லை. ஆனால், இயற்பியல், பொறியியல் ஆகிய துறைகளில், எடை என்பது ஒரு பொருள் ஆட்படும் புவியீர்ப்பு விசையின் அளவைக் குறிக்கும். பொதுவான நிலைமைகளில் ஒரு பொருளின் எடை அதன் திணிவுக்கு நேர்விகிதத்தில் இருக்கும். இதனால், இந்நிலைமைகளில் இரண்டுக்கும் ஒரே சொல்லைப் பயன்படுத்துவதில் சிக்கல்கள் எழுவதில்லை. இருப்பினும், புவியில் இடத்துக்கிடம் ஈர்ப்பு விசையில் சிறிதளவு வேறுபாடுகள் காணப்படுவதனால், துல்லியமான அளவீடுகள் தொடர்பாகவும், விண்வெளி, வேறு கோள்கள் போன்ற வான்பொருளின் மேற்பரப்புசார் இடங்களிலும், திணிவுக்கும் எடைக்கும் உள்ள வேறுபாடு முதன்மை பெறுகின்றது.\n\nநியூட்டனியல் இயற்பியலில், பொருண்மை ஒருளில் உள்ள பொருண்மத்தின் அளவாகப் பொதுமைப்படுத்தப்படுகிறது. என்றாலும், பொருளின் மிக உயர்ந்த வேகங்களில், சிறப்புச் சார்புக் கோட்பாடு பொருளின் இயக்க ஆற்றல் பொருண்மையின் கணிசமான கூடுதல் வாயிலாக அமைவதாக்க் கூறுகிறது. எனவே, நிலையாகவுள்ள பொருளின் பொருண்மை அதற்குச் சமனான ஆற்றல் அளவைப் பெற்றுள்ளது. மேலும் ஆற்றலின் அனைத்து வடிவங்களும் முடுக்கத்தை எதிர்க்கின்றன; எனவே ஈர்ப்பு விசையைப் பெற்றுள்ளன. நிகழ்கால இயற்பியலில், வரையறுக்கவியலாமையால், பொருண்மம் ஓர் அடிப்படை கருத்துப்படிமமாக்க் கொள்ளப்படுவதில்லை.\n\nபொருண்மையை அளக்க பல தெளிவான நிகழ்வுகளைப் பயன்படுத்தலாம். சில கோட்பாட்டாளர்கள் இவை ஒன்றையொன்று சாரதனவாகவும் கருதுகின்றனர். நடப்பு செய்முறைகள், பின்வரும் எந்தமுறையில் பொருண்மையை அளந்தாலும் முடிவுகள் மாறுவதில்லையென நிறுவியுள்ளன:\n\n\nஒரு பொருளின் பொருண்மை அதன்மீது விசை செயல்படும்போது ஏற்படும் முடுக்கத்தைத் தீர்மானிக்கிறது. உறழ்வும் உறழ்வுப் பொருண்மையும் புறப்பொறுலின் அதே இயல்புகளை முறையே பண்பியல், அள்வியல் மட்டங்களில் விவரிக்கின்றன. சுருங்க, பொருண்மை உறழ்வை அளவியலாக விவர்இக்கிறது எனலாம். நியூட்டனின் இரண்டாம் இயக்க விதிப்படி, நிலையான \"m\" பொருண்மை வாய்ந்த ஒரு பொருள் ஓர் \"F\" எனும் ஒற்றை விசைக்கு ஆட்படும்போது அதன் முடுக்கம் \"a\" \"F\"/\"m\" ஆல் தரப்படும்.ஒரு பொருளின் பொருண்மை ஈர்ப்புப் புலத்தை உருவாக்கும் அல்லது அதனால் விளைவுக்குள்ளாகும் அளவையும் கூடத் தீர்மானிக்கிறது. \"m\" பொருண்மையுள்ள முதல் பொருளில் இருந்து, \"m\" பொருண்மையுள்ள இரண்டாம் பொருள் \"r\" (பொருண்மை மையத்தில் இருந்து பொருண்மை மையத்துக்கு இடையிலான) தொலைவில் வைக்கப்பட்டால் இவற்றில் ஒவ்வொரு பொருளும்\nஈர்ப்பு விசைக்கு ஆட்படும். இங்கு, \n\"G\" = }} ஆகும். இது \"பொது ஈர்ப்பு மாறிலி\" எனப்படுகிறது. இது சில வேளைகளில் ஈர்ப்புப் பொருண்மை எனப்படுகிறது. 17 ஆம் நூற்றாண்டில் இருந்து தொடர்ந்து திரும்பத் திரும்பச் செய்யப்பட்ட செய்முறைகள் உறழ்வுப் பொருண்மையும் ஈர்ப்புப் பொருண்மையும் முற்றொருமித்தன என்பதை நிறுவியுள்ளன; 1915 ஆம் ஆண்டில் இருந்து இந்த நோக்கீடு பொதுச் சார்புக் கோட்பாட்டின் சமன்மை நெறிமுறையில் அடிக்கோளாக ஏற்கப்பட்டுள்ளது.\n\nSection::::பொருண்மை அலகுகள்.\nஅனைத்துலக முறை அலகுகள் (SI) இல் பொருண்மை அலகு கிலோகிராம் (கிகி - kg) ஆகும். ஒரு கிலோகிராம் என்பது 1000 கிராம் (g) ஆகும், கிலோகிராம் 1795 இல் முதன்முதலாக நீரின் ஒரு பருடெசிமீட்டர் (மீ) பருமன் வாய்ந்த பனிக்கட்டி ஒன்றின் உருகுநிலையில் அமையும் பொருண்மையாக வரையறுக்கப்பட்டது. பிறகு, 1889 இல் கிலோகிராம் பன்னாட்டு முன்வகைமைக் கிலோகிராமின் பொருண்மையாக மீள்வரையறை செய்யப்பட்டது. இந்த வரையறை மீட்டரையோ, நீரின் இயல்புகளையோ சாராத ஒன்றாகும். 2013 ஆம் ஆண்டளவில், பிளாங்கு மாறிலியால் (:en:Planck constant) வரையறுக்கும் முன்மொழிவு உட்பட கிலோகிராமை மீள வரையறுப்பதற்கான பல முன்மொழிவுகள் உள்ளன.\nஇது தவிர, பொருண்மைக்கு பன்னாட்டுச் செந்தர முறை ஏற்கும் வேறு அலகுகளும் உண்டு.\n\n\nபன்னாட்டுச் செந்தர (SI) அலகு முறைக்கு வெளியே, தேவையைப் பொறுத்துப் பின்வரும் பலவகையான அலகுகள் பயன்படுகின்றன.\n\nசார்புக் கோட்பாட்டு அடிப்படையில் பொருண்மைக்கும் ஆற்றலுக்கும் இடையே உள்ள தொடர்பு காரணமாக ஆற்றலுக்கான அலகு எதையும் பொருண்மைக்கான அலகாகவும் பயன்படுத்த முடியும். எடுத்துக்காட்டாக, eV ஆற்றல் அலகை பொருண்மைக்கான அலகாகவும் பயன்படுத்துவது உண்டு. இது ஏறத்தாழ 1.783 × 10 கிலோகிராமிற்குச் சமமாகும்.\n\nSection::::பொருண்மை வரையறைகள்.\nஇயற்பியலில், கருத்தியலாக, ஏழு வேறுபட்ட பொருண்மையின் கூறுபாடுகளால் தெளிவாகப் பிரித்து அதை இயற்பியல் குறிமானங்களால் சுட்டலாம்: இந்த வகை ஏழு மதிப்புகளும் விகித சமத்திலோ அல்லது சமமாகவோ அமைவதாக ஒவ்வொரு செய்முறையும் நிறுவியுள்ளது. இந்த விகித சமம் பொருண்மை குறித்த நுண்ணிலைக் கருத்துப்படிமத்துக்கு இட்டுச் செல்கிறது. எனவே பொருண்மையை அளக்க அல்லது நடைமுறையில் வரையறுக்க பின்வரும் பல வழிமுறைகள் உள்ளன:\n\n\nSection::::எடையும் பொருண்மையும்.\nஒரு பொருளில் உள்ள பொருண்ம அளவே அப்பொருளின் பொருண்மை எனப்படும்.\n\nஒரு பொருளில் உள்ள பொருண்மத்தின் மீது செயற்படும் புவியீர்ப்புவிசை எடை எனப்படும்.\n\n"}
{"id": "51336", "url": "https://ta.wikipedia.org/wiki?curid=51336", "title": "சினாய் தீபகற்பம்", "text": "சினாய் தீபகற்பம்\n\nசினாய் தீபகற்பம் (\"Sinai Peninsula\" அல்லது சினாய்) என்பது எகிப்தில் உள்ள முக்கோண தீபகற்பம் ஆகும். இது வடக்கே மத்தியதரைக் கடலுக்கும், தெற்கே செங்கடலுக்கும் இடையில் ஆபிரிக்காவுக்கும் தென்மேற்கு ஆசியாவுக்கும் ஒரு நிலப் பாலமாக உள்ளது. இதன் பரப்பளவு கிட்டத்தட்ட 60,000 கிமீ² ஆகும்.\n\nசினாய் தீபகற்பத்தில் அமைந்துள்ள சினாய் மலையின் பெயரின் காரணமாக இந்த தீபகற்பம் நவீன காலங்களில் சினாய் என்ற பெயரைப் பெற்றதாக என்பதாக கருதப்படுகின்றது. இந்த மலை ஆபிரகாமிய மதங்களின் மத முக்கியத்துவம் வாய்ந்த இடங்களில் ஒன்றாகும்.\n\nசினாய் தீபகற்பம் பண்டையக் கால எகிப்தின் ஒரு பகுதியாகும். எகிப்தின் மற்ற பகுதிகளைப் போலவே வெளிநாடுகளினால் ஆக்கிரமிக்கப்பட்டு கட்டுப்படுத்தப்பட்டது. 1517-1867 காலப்பகுதியில் உதுமானிய பேரரசினாலும், 1882 - 1956 வரையில் பிரித்தானியாவினாலும் ஆக்கிரமிக்கப்பட்டிருந்தது. 1967 ஆம் ஆண்டில் ஆறு நாள் போரில் இஸ்ரேல் சினாய் மீது படையெடுத்து ஆக்கிரமித்தது. 1973 ஆம் ஆண்டு சினாய் தீபகற்பத்தை இஸ்ரேலிடம் இருந்து மீட்டெடுக்க எகிப்து யேம் கீப்பர் போரை தொடங்கியது. போரில் எகிப்து தோல்வியுற்றது. 1979 ஆம் ஆண்டு இஸ்ரேல் - எகிப்து சமாதான உடன்படிக்கையின் விளைவாக 1982 ஆம் ஆண்டில் இஸ்ரேல் தபாவின் சர்ச்சைக்குரிய பிரதேசத்தை தவிர்த்து சினாய் தீபகற்பத்தின் அனைத்து பிரதேசங்களில் இருந்தும் திரும்பியது. சினாய் இன்றைய காலகட்டத்தில் அதன் இயற்கை அமைப்பு, வளமான பவளப்பாறைகள் மற்றும் மதங்களின் வரலாற்று முக்கியத்துவம் வாய்ந்த இடங்கள் காரணமாக சுற்றுலாத் தலமாக மாறியுள்ளது.\n\nSection::::நிலவியல்.\nசினாய் முக்கோண தீபகற்பமாகும். இதன் வடக்கு கரை மத்தியதரைக் கடலின் தெற்குப் பகுதியில் அமைந்துள்ளது. செங்கடலின் சூயஸ் வளைகுடா தென்மேற்கு கரையோரத்திலும், அகபா வளைகுடா தென்கிழக்கு கரையோரத்திலும் அமையப்பெற்றுள்ளது. சினாய் தீபகற்பமானது 125 கி.மீ (78மைல்) நிலப்பரப்புடைய சூயஸ் குறுநிலத்தினால் ஆப்பிரிக்க கண்டத்துடனும், 200 கி.மீ (120மைல்) நிலப்பரப்புடைய கிழக்கு குறுநிலத்தினால் ஆசிய நிலப்பகுதியுடன் இணைகின்றது. தீபகற்பத்தின் கிழக்கு கரையானது அராபியத் தட்டை ஆப்பிரிக்க தட்டிலிருந்து பிரிக்கின்றது. தெற்கு முனையில் ராஸ் முகமது பூங்கா அமைந்துள்ளது.\n\nசினாய் தீபகற்பம் பெரும் பகுதி எகிப்தின் நிர்வாகத்தின் கீழ் வடக்கு சினாய் (கணுப் சினா) மற்றும் தெற்கு சினா (ஷமல் சினா) என இரு பெரும் நிலப்பரப்புக்களாக பிரிக்கப்பட்டுள்ளது. இவ்விரண்டும் மொத்தமாக சுமார் 60,000 சதுர கிலோமீட்டர் (23,000 சதுர மைல்) பரப்பையும், 2013 ஆண்டின் மக்கட்தொகை கணக்கெடுப்பின்படி 597,000 மக்கள் தொகையையும் கொண்டுள்ளது. சினாயின் மிகப்பெரிய நகரம் வடக்கு சினாயின் தலைநகரான அரிஷ் ஆகும். வேறு பெரும் நகரங்களான சர்ம்-எல் சேக், எல்-டோர் என்பன தென் கடற்கரையில் காணப்படுகின்றன. சினாயின் உட்பகுதி வறண்ட நிலங்கள் (பாலைவனங்கள்), மலைகள் என்பவற்றுடன் குறைந்த மக்கள் தொகை கொண்டது. உட்பகுதியில் செயிண்ட கேத்தரின் மற்றும் நெகல் ஆகியவை பெரும் குடியேற்றங்கள் ஆகும்.\n\nSection::::காலநிலை.\nசினாயின் மலைப்பாங்கான நிலப்பரப்பு, உயரம் என்பவற்றின் காரணமாக எகிப்தின் குளிரான மாகாணங்களில் ஒன்றாக கருதப்படுகின்றது. சினாயின் சில நகரங்களில் குளிர்கால வெப்பநிலை −16 °C (3 °F) ஐ அடைகின்றது. \n\nSection::::பொருளாதாரம்.\nசினாயின் பொருளாதாரத்தில் சுற்றுலாத்துறை பங்குவகிக்கின்றது. சுற்றுலாத் துறையில் சினாயின் அழகிய இடங்களும் (பவளப்பாறை உட்பட), மதக் கட்டமைப்புகளும் முக்கிய இடத்தைப் பெறுகின்றன. சினாயில் மிகவும் பிரபலமான சுற்றுலாத் தலங்களாக சினாய் மலை (ஜபல் மூசா) மற்றும் புனித கேத்தரின் தேவாலயம் என்பன கருதப்படுகின்றன. உலகின் மிகப் பழமையான கிறிஸ்தவ தேவாலயமாக புனித கேத்தரின் தேவாலயம் கருதப்படுகிறது. ஷர்ம் எல்-சேக், தக்ஷஆப், நுவேபா என்பன கடற்கரை பொழுது போக்கிடங்கள் ஆகும். பெரும்பாலான சுற்றுலாப் பயணிகள் ஈலட், இஸ்ரேலில் இருந்து தபா எல்லைக் கடவையினாலும், கெய்ரோவிலிருந்து இருந்து சாலை வழியாக அல்லது ஜோர்தானில் உள்ள அகபாவில் இருந்து படகு மூலமும் ஷர்ம் எல்-சேக் விமான நிலையத்தை அடைகின்றனர். \n\n"}
{"id": "51339", "url": "https://ta.wikipedia.org/wiki?curid=51339", "title": "ஓர்டோவிசியக் காலம்", "text": "ஓர்டோவிசியக் காலம்\n\nஓர்டோவிசியம் அல்லது ஓர்டோவிசியக் காலம் (\"Ordovician\") என்பது மில்லியன் ஆண்டுகளுக்கு முன்தொடங்கி மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும். பேலியோசொயிக்கு ஊழியின் 6 காலங்களில் 2வது காலமான ஓர்டோவிசியக் காலம் கேம்பிரியக் காலத்தின் முடிவிலிருந்து சிலுரியக் காலத்தின் தொடக்கம் வரையான காலத்தைக் குறிக்கிறது.ஓர்டோவிசியக் காலம் வேல்சிய பழங்குடியினரான ஓர்டோவின்சியர்கள் நினைவாக இடப்பட்டது. அடம் செட்ச்விக், றொட்ரிக் முரிச்சன் என்ற இரு நிலவியலாளர்களது மாணாக்கர்கள் வடக்கு வேல்சில் உள்ள ஒரு பாறைப் படிவுகளை ஒரு சாரார் கேம்பிரியக் காலத்திற்கும் ஒரு சாரார் சிலுரியக் காலத்திற்கும் உரியதாக கருதி தர்கத்தில் ஈடுபட்டிருநதனர். இத்தர்க்கத்தை நிவர்த்தி செய்யும்வகையில் இப்பெயர் 1879 ஆம் ஆண்டு சார்ல்ஸ் லெப்வேர்த் என்ற இங்கிலாந்து நிலவியலாளரால் இடப்பட்டது. சர்ச்சைக்குரிய பாறைப்படிவுகளில் காணப்ப்ட்ட விலங்குகளின் தொல்லுயிர் எச்சங்களை அவதானித்த லெப்வேர்த் அவை கேம்பிரியக் காலத்துக்கோ அல்லது சிலுரியக் காலத்துக்கோ உரியவை அல்ல என்பதை கணிப்பிட்டு அவற்றைத் தனியான ஒரு காலத்தில் இட்டார்.\n\n"}
{"id": "51340", "url": "https://ta.wikipedia.org/wiki?curid=51340", "title": "தமிழர் அறிவியல்", "text": "தமிழர் அறிவியல்\n\nதமிழர் அறிவியல் என்பது பாரம்பரியமாக தமிழர் விருத்தி செய்த, பயன்படுத்திய, அறிவியல் நோக்கில் விளக்கப்படக்கூடிய அறிவையும், தற்காலத்தில் தமிழர் அறிவியலுக்கு வழங்கும் பங்களிப்பையும் குறிக்கும். மொழியியல், மருத்துவம், கட்டிடக்கலை, வேளாண்மை, உயிரியல், கணிதம், வானியல் என பல துறைகளில் தமிழர் அறிவியல் உண்டு. பல்வேறு தொழிநுட்பங்களைக் கொண்டிருந்த தமிழர் அதற்கான அடிப்படை அறிவியலையும் கொண்டிருந்தனர்.\n\nதமிழர் மரபில் ஒன்றுக்கு இலக்கணம் வகுத்து விபரித்து பயன்படுத்தும் வழக்கம் உண்டு. இது அறிவியல் முறைக்கு ஓரளவு ஒப்பிடத்தக்கது. தமிழ் மொழிக்கு இலக்கணம் வகுத்த தொல்காப்பியம் தமிழர் அறிவியல் ஆக்கத்துக்கு ஓர் எடுத்துக்காட்டு. \n\nSection::::இயற்பியல்.\n\"முதன்மைக் கட்டுரை: தமிழர் இயற்பியல்\"\n\nSection::::உயிரியல்.\n\"முதன்மைக் கட்டுரை: தமிழர் தாவரவியல், தமிழர் விலங்கியல்\"\n\nSection::::மருத்துவம்.\n\"முதன்மைக் கட்டுரை: சித்த மருத்துவம்\"\n\nSection::::வேதியியல்.\n\"முதன்மைக் கட்டுரை: தமிழர் வேதியியல்\n\nSection::::வானியல்.\n\"முதன்மைக் கட்டுரை: தமிழர் வானியல்\"\n\nSection::::கணிதம்.\n\"முதன்மைக் கட்டுரை: தமிழ்க் கணிதம்\"\n\nSection::::அளவியல்.\n\"முதன்மைக் கட்டுரை: தமிழர் அளவியல்\", இதனையும் பார்க்க: பண்டைத் தமிழர் அளவை முறைகள்\n\n\n"}
{"id": "51348", "url": "https://ta.wikipedia.org/wiki?curid=51348", "title": "2010 குளிர்கால ஒலிம்பிக் விளையாட்டுப் போட்டிகள்", "text": "2010 குளிர்கால ஒலிம்பிக் விளையாட்டுப் போட்டிகள்\n\n2010 குளிர்கால ஒலிம்பிக் விளையாட்டுப் போட்டிகள் வான்கூவர், பிரிட்டிசு கொலம்பியா, கனடாவில் பெப்ரவரி 12 - 28, 2010 நடைபெற்றன. இந்த 21 வது குளிர்கால ஒலிம்பிக் விளையாட்டுப் போட்டிகளில் 82 நாடுகள் கலந்துகொண்டன. இந்த போட்டிகளில் பல்வேறு பனி விளையாட்டுக்கள் இடம்பெற்றன.\n\n\nSection::::பதக்கப் பட்டியல்.\nNOC = National Olympic Committee\nSection::::போட்டியிடாத நாடுகள்.\nதுரினில் நடந்த 2006 குளிர்கால ஒலிம்பிக் விளையாட்டுப் போட்டிகளில் கலந்து கொண்ட 7 நாடுகள் இதில் கலந்து கொள்ளவில்லை.\n"}
{"id": "51349", "url": "https://ta.wikipedia.org/wiki?curid=51349", "title": "பனி உந்தி", "text": "பனி உந்தி\n\nபனி உந்தி என்பது பனித்தூவி அல்லது பனி மீது உந்தி செல்லும் வாகனம் ஆகும். இவற்றுக்கு சிற்களுடன் பனியில் சறுக்கி செல்லும் வண்ணம் தட்டையான கட்டைகள் பொருத்தப்பட்டிருக்கும். இது உருசியா, கனடா போன்ற நாடுகளில் பெரிதும் பயன்படுகிறது. \n"}
{"id": "51351", "url": "https://ta.wikipedia.org/wiki?curid=51351", "title": "பனித்தூவி காலணி", "text": "பனித்தூவி காலணி\n\nபனித்தூவி காலணி என்பது பனித்தூவிகள் மீது நடப்பதற்காக அணியப்படும் காலணி ஆகும். வலை போன்ற பின்னல் கொண்ட, பெரிய பரப்பளவு உடைய இக்காலணிகள் கால்கள் பனித்தூவிக்குள் புதையாமல் இருக்கப் பயன்படுகின்றன. ஐக்கிய அமெரிக்க பழங்குடிகள் இவற்றை முதலில் பரவலாகப் பயன்படுத்தினர்.\n"}
{"id": "51353", "url": "https://ta.wikipedia.org/wiki?curid=51353", "title": "பனி மீன்பிடிப்பு", "text": "பனி மீன்பிடிப்பு\n\nபனி மீன்பிடிப்பு என்பது மேலே உறைந்த பனியும் கீழே நீரும் உள்ள இடத்தில் மீன்பிடித்தல் ஆகும்.\n\nஉறைபனியில் துளை போட்டு அந்த ஓட்டையில் தூண்டில் போடுவர் அல்லது ஈட்டி எறிவர்.\n\nஉறைபனி மெல்லியதாக இருந்தால், மீன்பிடிப்பவர்கள் குளிர் தண்ணீருக்குள் விழும் ஆபத்து உள்ளது,\n"}
{"id": "51358", "url": "https://ta.wikipedia.org/wiki?curid=51358", "title": "முகம்மது நசீது", "text": "முகம்மது நசீது\n\nமுகம்மது நசீது (\"Mohamed Nasheed\", திவெயி: : މުހައްމަދު ނަޝީދު, பிறப்பு: 1967 மே 17), மாலைத்தீவைச் சேர்ந்த ஓர் அரசியல்வாதியும் மாலைதீவு மக்களாட்சிக் கட்சியின் நிறுவனத் தலைவரும் ஆவார். இவரை அன்னி என அழைக்கும் மக்கள், அக்டோபர் 2008இல் நடைபெற்ற தேர்தலில் பெரும்பான்மையான வாக்குகளைத் தந்து மாலைதீவுகளின் குடியரசுத் தலைவராகத் தேர்ந்தெடுத்தனர். முகம்மது நசீதுக்கு எதிராக நடந்த ஆர்ப்பாட்டங்களையும் காவற்றுறையினர் சிலரின் கிளர்ச்சிகளையும் அடுத்து 2012 பெப்பிரவரி 7 அன்று பதவி விலகினார்.\n\nSection::::சிறைத் தண்டனை.\nமாலத்தீவின் முன்னாள் அதிபரும் இந்தியாவிற்கு நெருக்கமானவருமான இவர் 2012ஆம் ஆண்டு அதிபராக இருந்தபோது தீவிரவாதச்செயல்களுக்கு சாதகமாக இருந்தார் என்று குற்றம் சுமத்தப்பட்டு 2015 ஆம் ஆண்டு பெப்பிரவரி மாதம் 22 ஆம் திகதி கைது செய்யப்பட்டார். பின்னர் 2015 ஆம் ஆண்டு மார்ச்சு மாதம் 13 ஆம் திகதி வெள்ளிக்கிழமை 13 ஆண்டுகள் சிறைத் தண்டனை விதிக்கப்பட்டு குற்றவாளியாக்கப்பட்டுள்ளார்.\n\n"}
{"id": "51360", "url": "https://ta.wikipedia.org/wiki?curid=51360", "title": "கேம்பிரியக் காலம்", "text": "கேம்பிரியக் காலம்\n\nதொல்லுயிருழியின் தொன்மையான காலம். 640 மில்லியன் ஆண்டுகளுக்கு முன்னர்த் தொடங்கி 70 மில்லியன் ஆண்டு வரை. விலங்கின் புதைபடிவங்கள் அதிகமாக கிடைத்தது. புவி பரப்பில் ஏற்பட்ட மாறுதல்களை, நிலவடிவியல்,புவி பரவல் தகவல்களை அறிவதற்கு இக்காலப் புதை படிவங்கள் பேருதவியானது.\n\nSection::::பெயர் காரணம்:.\nஆடம் சேட்ஜிவிக் 1835 இக்கால கட்டத்திற்கு கேம்பிரியக் காலம் எனப் பெயரிட்டார். இங்கிலாந்தின் வடக்கு வேலஸ் பாறை அமைப்புகளை கொண்டு இடப்பட்டது.\n\nSection::::உயிரினங்கள் :.\nசிப்பிகள், நத்தைகள் வாழ்ந்தன. நத்தைகளின் புதை படிவங்கள் கேம்பிரியக் காலத்து பாறைகளில் மிகுதியாக உள்ளன. இரண்டு வகை முள்தோலிகள், கடல் அல்லிகள், கைக்காலிகள், பஞ்சுயிரிகள், பவளயுயிரிகள், பாலவகைப் புழுக்கள் வாழ்ந்தன என்பதற்கு சான்றுகள் உள்ளது.\n\nSection::::பாறை படிவுகள்:.\nமூன்று வகைகளாக பிரிக்கலாம். நிலவழிப், கரையோரச் சுண்ணாம்புச், ஆழ்கடல். நிலவழிப் படிவுகள், மணல், வண்டல், களியால் உண்டானவை. 300 கி.மி. அகலம், பலநூறு கி.மி. நீளம் கொண்ட சுண்ணாம்புப் பாறை, டோலமைட் பாறைகளாகவும், ஆழ்கடல் படிவுகள் கலிப்பாறைகளாகவும் உள்ளது.\n\nSection::::புவிப்பரப்பு:.\nஇரண்டு கண்டங்கள். வட அமெரிக்கா, ஐரோப்பா, இந்தோசீனா, நெருங்கிய நிலப்பரப்பு. அருகில் தென் அமெரிக்காவும் இருந்தது. அனைத்தும் பேஞ்சியா பெருங்கண்டம் என்று பெயர். ஆப்பிரிக்கா, இந்தியாவின் தென் பகுதி, அண்டார்டிகா, ஆஸ்திரேலியா ஆகிய நெருக்கமான பகுதிக்கு கொண்டுவானாப் பெருங்கண்டம் என்று பெயர். ஆழமற்ற பெருங்கடல் இருந்தது.\n"}
{"id": "51371", "url": "https://ta.wikipedia.org/wiki?curid=51371", "title": "கராத்தே", "text": "கராத்தே\n\nகராத்தே என்பது, சண்டைக்குரிய அல்லது தற்காப்புக்கான ஒரு கலையாகும். இது ஜப்பானியத் தீவுக் கூட்டங்களில் ஒன்றான ரியூக்யுத் தீவுக்கு உரிய சண்டை முறைகளும், சீனாவின் கென்போ என்னும் சண்டை முறையும் கலந்து உருவானது. முதன்மையாக இது ஒரு தாக்குதல் கலையாகும். குத்துதல், உதைத்தல், முழங்கால் மற்றும் முழங்கைத் தாக்குதல்கள், திறந்த கை உத்திகள் என்பன இக் கலையில் பயன்படுகின்றன. இறுகப் பிடித்தல், பூட்டுப் போடுதல், கட்டுப்படுத்துதல், எறிதல், முக்கியமான இடங்களில் தாக்குதல் என்பனவும் சில கராத்தேப் பாணிகளில் பயிற்றுவிக்கப்படுகின்றன.\n\nச்சின் என்னும் வகுப்பைச் சேர்ந்தோரிடையே இது தோன்றிய இது \"டி\" (\"ti\") அல்லது \"டெ\" (\"te\") என்னும் பெயரால் அழைக்கப்பட்டு வந்தது. 1372ல், சுசான் மன்னர் சாட்டோவினால், மிங் வம்சத்துச் சீனாவுடன் வணிகத் தொடர்புகள் உருவாக்கப்பட்டபோது, சீனாவிலிருந்து வந்தவர்கள் மூலம் பலவகையான சீனத்துச் சண்டைக் கலைகள் ரியூக்யுத் தீவுகளுக்கு அறிமுகமானது. சிறப்பாக இவை சீனாவின் ஃபுஜியன் மாகாணத்திலிருந்தே வந்தன. 1392 ஆம் ஆண்டில், 36 சீனக் குடும்பங்கள், பண்பாட்டுப் பரிமாற்றம், சீனச் சண்டைக் கலை பற்றிய அறிவைப் பகிர்ந்து கொள்ளல் போன்ற காரணங்களுக்காக ஒக்கினாவாவுக்கு வந்தனர். 1429ல் ஷோகினாவா மன்னர் காலத்தில் ஒக்கினாவாவில் ஏற்பட்ட அரசியல் மையப்படுத்தல், 1609 ஆம் ஆண்டில், ஒக்கினாவா ஷிம்சு இனக்குழுவினரால் ஆக்கிரமிக்கப்பட்ட பின்னர் ஆயுதங்கள் தடை செய்யப்பட்டமை போன்ற நிகழ்வுகளும் ஆயுதங்கள் இல்லாத சண்டை முறைகள் வளர்ச்சியடைவதற்குக் காரணமாயின.\n2015 ஆம் ஆண்டு செப்டம்பர் 28 ஆம் தேதி, 2020 கோடைக்கால ஒலிம்பிக் போட்டியில் சேர்ப்பதற்காக அடிபந்தாட்டம், மென்பந்தாட்டம், சறுக்குப் பலகை, நீர்ச்சறுக்கு மற்றும் விளையாட்டு மலையேற்றம் ஏற்றம் ஆகியவற்றோடு சேர்த்து பட்டியலிடப்பட்டிருந்தது. 2016 ஆம் ஆண்டு ஜூன் மாதம், ஒன்றாம் தேதி சர்வதேச ஒலிம்பிக் கமிஷனின் நிறைவேற்றுக் குழு 2020 ஒலிம்பிக் போட்டியில் மேற்கண்ட ஐந்து விளையாட்டுக்களையும் (அடிபந்தாட்டம் மற்றும் மென்பந்தாட்டம் இரண்டையும் ஒரே ஒரு விளையாட்டாகக் கணக்கில் சேர்த்து) சேர்த்துக்கொள்வதை ஆதரிப்பதாக அறிவித்தது.\n\nசப்பானிய வெளியுறவு அமைச்சகத்திக் ஆதரவில் செயல்பட்டு வரும் \"வெப் சப்பான்\" என்ற இணையதளம் உலகெங்கிலும் 50 மில்லியன் மக்கள் கராத்தே பயிற்சி பெறுவதாக கூறுகிறது. 100 மில்லியன் மக்கள் கராத்தே பயிற்சி பெறுவதாக உலக கராத்தே சம்மேளனம் அறிவித்துள்ளது.\n\nSection::::வரலாறு.\nSection::::ஒக்கினாவா.\nர்யூக்யூயன் சமுதாயத்தின் பெச்சின் வகுப்பியரிடையே \"“டெ”\" (ஒக்கினவன்:\"டி\") என்ற பெயரில் கராத்தே முதன் முதலாகத் தோன்றியது. 1372 ஆம் ஆண்டில் சீனாவின் மிங் வம்சத்தில், சூசான் மன்னர் சத்துடன் வர்த்தக உறவுகள் நிறுவப்பட்ட பிறகு, சில சீன தற்காப்புக் கலை வடிவங்கள் ர்யூக்யூயன் தீவில் சீனாவிலிருந்து வந்த பார்வையாளர்களால் குறிப்பாக புஜியான் மாகாணத்திலிருந்து வந்தவர்களால் அறிமுகப்படுத்தப்பட்டது. சீன குடும்பங்களின் ஒரு பெரிய குழு 1392 ஆம் ஆண்டில் ஒகினவாவிற்கு கலாச்சார பரிமாற்றத்திற்காக சென்றது. அவர்கள் குமுமுரா சமூகத்தை ஸ்தாபித்து, பல்வேறு சீன கலை மற்றும் அறிவியல் அறிவை பகிர்ந்து கொண்டனர் அதில் சீன தற்காப்பு கலைகளும் அடங்கியிருந்தது. 1429 ஆம் ஆண்டில் ஷோ ஹாஷி மன்னரால் ஒக்கினாவா அரசியல் மையமாக மாறிய பின்னர் 1477 ல் ஷோ ஷின் மன்னரால் ஆயதங்கள் தடைசெய்யப்பட்டன. பிறகு 1609 ஆம் ஆண்டில் ஷிமாசு வம்சத்தின் படையெடுப்புக்குப் பின்னர் ஒகினாவாவில் நடைமுறைப்படுத்தப்பட்டது இவை ஒகினாவாவில் நிராயுதபாணி தற்காப்பு கலை தொழில்நுட்பங்களை மேம்படுத்துவதற்கான காரணிகளும் ஆகும்.\n\n\"“டெ”\" யில் சில சாதாரண பாணிகள் இருந்தாலும் பல பயிற்சியாளர்கள் அவர்களது சொந்த முறைகள் மூலம் கற்பித்தனர். மோட்டோபு குடும்பத்தின் செய்கிச்சி யெஹாராவால் நடத்தப்பட்ட மோட்டோபு-ரியூ பள்ளி இன்றைய நடைமுறையில் உள்ள உதாரணம் ஆகும். கராத்தேயின் ஆரம்பகால வடிவங்கள் பெரும்பாலும் ஷூரி-டெ, நாஹா-டெ, மற்றும் டோமாரி-டெ என்று அழைக்கப்பட்டன. அவை உருவான நகரங்களின் பெயரால் அழைக்கப்பட்டன. ஒவ்வொரு பகுதியும் அதன் ஆசிரியர்களும் குறிப்பிட்ட காடா, நுட்பங்கள் மற்றும் கோட்பாடுகள் ஆகியவற்றைக் கொண்டிருந்தனர், இது அவர்களின் உள்ளூர் வடிவங்கள் மற்றவர்களிடமிருந்து வேறுபடுத்திக் காட்டியது.\n\nஒகினாவன் உயர் வகுப்புகளின் உறுப்பினர்கள் பல்வேறு அரசியல் மற்றும் நடைமுறைக் கற்கைகளை படிப்பதற்காக சீனாவுக்கு அடிக்கடி அனுப்பப்பட்டனர். ஒக்கினாவன் தற்காப்பு கலையுடன் ஆயுதமில்லா வெறுங்கை சீன தற்காப்பு கலையான குங்-பூவை இணைப்பதன் காரணமாக ஏறத்தாழ ஆயுதங்களைப் பயன்படுத்துவதில் சட்டப்பூர்வ கட்டுப்பாடுகள் ஓரளவிற்கு அதிகரித்தன. ஃபுஜியன் வெள்ளைக் கொக்கு, தாய் சூ குவான், ஐந்து முன்னோர்கள் மற்றும் கங்கோரூ-கவான் (ஹார்ட் மென்ட் ஃபிஸ்ட்; ஜப்பானிய மொழியில் \"கோஜூகன்\" உச்சரிக்கப்படுகிறது) போன்ற புஜியன் தற்காப்புக் கலைகளில் காணப்படும் பாரம்பரிய கராத்தே வலுவான ஒற்றுமையைக் கொண்டுள்ளது. சாய், டன்ஃபா மற்றும் நஞ்சகு போன்ற பல ஒகினான் ஆயுதங்கள் தென்கிழக்கு ஆசியாவிலும் அதனைச் சுற்றிலும் தோன்றின.\n\nSection::::விளையாட்டு.\n“கராத்தேயில் போட்டிகள் ஏதுமில்லை” என்பது நவீன கராத்தேயின் தந்தை என அழைக்கப்படும் கிச்சின் ஃபனாகோஷி (船 越 義 珍) என்பவரது கூற்றாகும். இரண்டாம் உலகப்போருக்கு முன்னர் இரும்புக் கொளாவி என்ற பொருள்படும் “\"குமிட்டெ\"” கராத்தே பயிற்சியின் பகுதியாக இல்லை.\n\nகராத்தே பாணி அமைப்புகளாக பிரிக்கப்பட்டுள்ளது. இந்த அமைப்புகள் சிலநேரங்களில் பாணியற்ற குறிப்பிட்ட விளையாட்டு கராத்தே அமைப்புகள் அல்லது கூட்டமைப்புகளில் ஒத்துழைக்கின்றன. AAKF / ITKF, AOK, TKL, AKA, WKF, NWUKO, WUKF மற்றும் WKC \n\nஉலக கராத்தே சம்மேளனம் (WKF) என்பது மிகப் பெரிய கராத்தே விளையாட்டு அமைப்பு ஆகும். இது ஒலிம்பிக் போட்டிகளில் கராத்தே போட்டிக்கு பொறுப்பாக சர்வதேச ஒலிம்பிக் கமிட்டியால் (IOC) அங்கீகரிக்கப்பட்டுள்ளது. இந்த அமைப்பு பல்வேறு பாணி கராத்தே விளையாட்டுகளுக்கும் பொதுவான விதிகளை மேம்படுத்தியுள்ளது. தேசிய அளவிலான கராத்தே போட்டிகளை அந்தந்த நாடுகளில் இயங்கி வரும் தேசிய கராத்தே கமிட்டிகள் ஒருங்கிணைக்கின்றன.\n\nஉலக கராத்தே சம்மேளனத்திக் கராத்தே போட்டிகளில் இரண்டு பிரிவுகள் உள்ளன: அவை \"ஸ்பேரியிங்\" (kumite) மற்றும் வடிவங்கள் (kata) கட்டா ஆகும். போட்டியாளர்கள் தனிநபர்களாகவோ அல்லது ஒரு குழுவின் பகுதியாகவோ பங்கேற்கலாம். கட்டா மற்றும் கொபுடுக்கான மதிப்பீடு ஒரு நீதிபதிகள் குழுவால் செய்யப்படுகிறது, அதேசமயத்தில் \"ஸ்பேரியிங்\" பிரிவின் மதிப்பீடு பக்கவாட்டில் உதவி நடுவர்கள் உதவியால் தலைமை நடுவர்களால் தீர்மானிக்கப்படுகிறது. \"ஸ்பேரியிங்\" போட்டியானது எடை, வயது, பாலியம் மற்றும் அனுபவம் அடிப்படையில் பிரிக்கப்பட்டுள்ளது.\n\nஉலக கராத்தே கம்மேளனமான WKF மட்டுமே ஒரு நாட்டிலிருந்து ஒரு தேசிய அமைப்பு / கூட்டமைப்பு மட்டும் உறுப்பினர்களை தனது அமைப்பில் சேர அனுமதிக்கிறது. உலக கராத்தே கூட்டமைப்பு ஐக்கிமானது (WUKF) பல்வேறு பாணிகள் மற்றும் கூட்டமைப்புகள் அவற்றின் பாணியோ அல்லது அளவையோ சமரசம் செய்யாமல் தனது அமைப்பில் இணைத்துக்கொள்கின்றன. WUKF ஒரு நாட்டிலிருந்து ஒன்றுக்கும் மேற்பட்ட கூட்டமைப்பு அல்லது சங்கத்தை ஏற்றுக்கொள்கிறது.\n\nவிளையாட்டு நிறுவனங்கள் வெவ்வேறு போட்டி விதிமுறைகளை பயன்படுத்துகின்றன.\n\nWKF, WUKO, IASK மற்றும் WKC ஆகியவற்றால் பகுதி தொடல் (light contact) விதிகள் பயன்படுத்தப்படுகின்றன. முழு தொடர்பு கராத்தே விதிகள். கயோகுஷிங்கை, சீடோக்கிகன் மற்றும் பிற அமைப்புகளால் பயன்படுத்தப்படுகின்றன. போகு குமிட்டே (Bogu kumite) (இலக்குகளை முழுத் தொடர்பு மூலம் பாதுகாத்தல்) போன்ற விதிகளை உலக கோசிக்கெ கராத்தே-டோ கூட்டமைப்பால் பயன்படுத்தப்படுகின்றன. ஷிங்கரேடேட்டோ கூட்டமைப்பால் குத்துச்சண்டை கையுறைகள் பயன்படுத்தப்படுகின்றன. ஐக்கிய மாகாணங்களில (அமெரிக்கா) குத்துச்சண்டை ஆணையம் போன்ற மாநில விளையாட்டு அமைப்பின் அதிகார வரம்புக்குள் விதிகள் மாறுபட்டு இருக்கலாம்.\n\n2016 ஆம் ஆண்டு ஆகஸ்ட் மாதம் சர்வதேச ஒலிம்பிக் கமிட்டியால் கராத்தே சர்வதேச விளையாட்டாக அங்கீகரிக்கப்பட்டு 2020 கோடை கால ஒலிம்பிக் போட்டிகளில் நடத்தப்பட இருக்கின்றன.\n"}
{"id": "51378", "url": "https://ta.wikipedia.org/wiki?curid=51378", "title": "பனி வளைதடியாட்டம்", "text": "பனி வளைதடியாட்டம்\n\nபனி வளைதடியாட்டம் என்பது உறைபனி அரங்கில் ஆடப்படும் வளைதடிப் பந்தாட்டத்தை ஒத்த ஒரு குழு விளையாட்டு ஆகும். \n\nஒவ்வொரு குழுவில் ஒரு நேரத்தில் 5 வீரர்கள் விளையாடுவர். இவர்களில் ஒருவர் பந்துக் காப்பாளர் (Goal Keeper) ஆவர். \n\nவளைதடிப் பந்தாட்டத்தில் பந்து போன்று, இதில் ஒரு தட்டையான சில்லு பயன்படுத்தப்படுகிறது. வேகமாக பனிச்சறுக்கிய வண்ணம் சில்லை வலைப் பெட்டியில் போட முனைய வேணும். \n\nஇந்த விளையாட்டு கனடா மொன்றியாலில் 1875 அளவில் முதலில் விளையாடப்பட்டது. கனடாவின் பண்பாட்டில் இந்த விளையாட்டு ஒரு முக்கிய பங்கு வகிக்கிறது.\n"}
{"id": "51379", "url": "https://ta.wikipedia.org/wiki?curid=51379", "title": "கனடா வாத்து", "text": "கனடா வாத்து\n\nகனடா வாத்து (Canada Goose, \"Branta canadensis\") என்பது வட அமெரிக்காவில் வாழும் வாத்து வகையைச் சேர்ந்த ஒரு பறவை. இதன் முகமும் கழுத்தும் கருப்பு நிறத்தில் இருக்கும். கழுத்தின் தொடக்கத்தில் வெள்ளை நிறமான வளைய வடிவம் உண்டு. இதன் உடல் வெள்ளையும் சாம்பலமும் கலந்த நிறம் கொண்டது. கனடா வாத்து 76-110 செமீ நீளம் வரை வளரும். ஆண் வாத்து 3.2-6.5 கிகி எடை உடையது. விரிந்திருக்கும் போது இதன் இறக்கை 127-180 செமீ வரை இருக்கும்.\n"}
{"id": "51382", "url": "https://ta.wikipedia.org/wiki?curid=51382", "title": "மேப்பிள்", "text": "மேப்பிள்\n\nஏசர் அல்லது மேப்பிள் (தமிழ்: மேப்பிள்ளை, மேப்பம், மேம்பு) மர அல்லது புதர் வகையான ஒரு பேரினமாகும்.128 வகை இனங்கள் இப்பேரினத்தில் உள்ளன. இவ்வினங்களுக்குப் பிறப்பிடமாக ஆசியாவைக் கருதுகின்றனர். மேப்பிள் மரங்கள் ஆசியாவில் மட்டுமல்லாமல் ஐரோப்பாவிலும் வட ஆப்பிரிக்கா, வட அமெரிக்கா போன்ற பகுதிகளிலும் காணப்படுகின்றன. புவியின் தென்பாதி கோளத்தில் 40 மீ உயரம் வளரும் ஏசர் இலாரினம் (Acer laurinum) என்னும் ஒரேயொரு இனம் மட்டும் காணப்படுகின்றது. பொதுவாக மேப்பிள் மரங்கள் 10-40 மீ உயரம் வளரக்கூடியவை மேப்பிள் மரத்தில் ஒருவகையான இனிப்புநீர் சுரக்கின்றது. இது பெரும்பாலும் பிப்பிரவரி, மார்ச்சு மாதங்களில் நிகழும். இதனை அடிமரத்தில் துளையிட்டு வடியச்செய்து காய்ச்சி ஓர் இனிப்பு குடிநீர்மமாகப் பயன்படுத்துகின்றனர். மேபிள் மரம் பல வகை தளபாடங்கள் செய்ய பயன்படுகிறது. மேபிள் இலை கனடா நாட்டின் கொடிச் சின்னமாகும்.\n"}
{"id": "51383", "url": "https://ta.wikipedia.org/wiki?curid=51383", "title": "ரிம் கொற்ரன்ஸ்", "text": "ரிம் கொற்ரன்ஸ்\n\nரிம் கொற்ரன்ஸ் என்பது ஒரு கோப்பி - டொனட் வேக உணவக நிறுவனம். இந்த நிறுவனம் 3000 மேற்பட்ட கடைகளைக் கொண்டது. இந்த நிறுவனம் ஹமில்ரன் ஒன்ராறியோவில் 1964 ஆம் ஆண்டு நிறுவப்பட்டது.\n\nஇந்த நிறுவனம் 2007 கனடாவில் 2733 கடைகளைக் கொண்டு கனடாவின் வேக உணவு சந்தையில் பெரிய இடத்தை வைத்திருக்கிறது. இங்கு விக்கப்படம் கோப்பி, டொனட்ஸ், ரிம்பிற்ஸ் ஆகியவை பலரால் விரும்பப்படுகிறது.\n"}
{"id": "51384", "url": "https://ta.wikipedia.org/wiki?curid=51384", "title": "கனடிய ஒலிபரப்பு கூட்டுத்தாபனம்", "text": "கனடிய ஒலிபரப்பு கூட்டுத்தாபனம்\n\nசிபிசி என்பது கனடிய ஒலி/ஒளிபரப்பு கூட்டுத்தாபனம் என்று பொருள்படும். இது ஆங்கில சுருக்கமான CBC (Canadian Broadcasting Corporation) என்பதன் தமிழாக்கம் ஆகும். இதற்கு கனடிய அரசு நிதி ஆதரவு தருகிறது. வானொலி, தொலைக்காட்சி, திரைப்படம், இணையம் என பல ஊடக தளங்களில் இது இயங்குகிறது.\n"}
{"id": "51386", "url": "https://ta.wikipedia.org/wiki?curid=51386", "title": "டூனி", "text": "டூனி\n\nரூனி என்பது கனடாவின் இரண்டு டொலர் நாணயத்தை குறிக்கும். இது 1996 ஆண்டு அறிமுகப்படுத்தப்பட்டது. இத காசு இரு வேறு உலோகங்களான் ஆனது. ஒரு பக்கத்தில் போல கரடியும் மறுபக்கத்தில் அரசி எலிசபத் II/D.G. REGINA உள்ளார்கள்.\n"}
{"id": "51392", "url": "https://ta.wikipedia.org/wiki?curid=51392", "title": "திமோர் கடல்", "text": "திமோர் கடல்\n\nதிமோர் கடல் (\"Timor Sea\") வடக்கே திமோர் தீவினாலும், கிழக்கே அரபூரா கடலையும், தெற்கே ஆஸ்திரேலியாவையும் மேற்கே இந்தியப் பெருங்கடலையும் எல்லைகளாகக் கொண்ட கடல் ஆகும்.\n\nSection::::புவியியல்.\nஇக்கடலின் கிழக்கே உள்ள நீர்ப்பகுதி அரபூரா கடல் ஆகும். ஆஸ்திரேலியாவின் வடக்குக் கரையோரக் குடாக்களான ஜோசப் பொனபார்ட் குடா, வான் டீமன் குடா திமோர் கடலுக்குக் கிட்டவாக உள்ள பகுதிகளாகும். ஆஸ்திரேலிய நகரான டார்வின் நகரமே இக்கடலை அண்டிய மிகப்பெரிய நகரமாகும்.\n\nதிமோர் கடல் கிட்டத்தட்ட 480 கிமீ அகலமானதும், 610,000 கிமீ² பரப்பளவையும் கொண்டது. இதன் ஆழமான பகுதி (3,300 மீ ஆழம்) கடலின் வடக்கே ஜாவா அகழியில் அமைந்துள்ளது. இதனை விட கடலின் ஏனைய பகுதிகள் 200 மீட்டருக்கும் குறைவான ஆழத்தையே கொண்டுள்ளது.\n\nபல வெப்பவலயப் புயல்கள் மற்றும் சூறாவளிகள் திமோர் கடலில் ஆரம்பமாகின்றன அல்லது இதனூடே செல்லுகின்றன. பெப்ரவரி 2005 இல் ஏற்பட்ட விவியன் சூறாவளி இக்கடலின் எண்ணெய் மற்றும் பெற்றோலிய உற்பத்திகளைப் பாதித்தது. இதற்கு அடுத்த மாதம் ஏற்பட்ட வில்லி புயல் பெரிதும் பாதிப்புகளை உண்டு பண்ணியது.\n\nSection::::தீவுகள்.\nபல குறிப்பிடத்தக்க தீவுகள் திமோர் கடலில் அமைந்துள்ளன. இதில் குறிப்பிடத்தக்கது டிவி தீவுகாளில் ஒன்றான மெல்வில் தீவு ஆகும். ஆஸ்திரேலியப் பழங்குடிகள் திமோர் கடலின் தீவுகளைத் தாண்டியே பெரு நிலப்பரப்புக்கு வந்ததாகக் கருதப்படுகிறது.\n\nSection::::இரண்டாம் உலகப் போர்.\n1940களில் திமோர் கடலில் நிலைகொண்டிருந்த ஜப்பானிய கடற்படையினர் ஆஸ்திரேலியா மீது 1942-43 ஆம் ஆண்டுகளில் கப்பல்களில் இருந்து வான்தாக்குதல்களை நிகழ்த்தினர். 1942, பெப்ரவரி 19 இல் டார்வின் நகர் மீது தாக்குதல் நடத்தி ஒன்பது கப்பல்களை மூழ்கடித்தனர். இரண்டாம் உலகப் போரின் போது இடம்பெற்ற பசிபிக் போர்களில் திமோர் தாக்குதல் ஆரம்பமானது இந்நாளிலேயே ஆகும்.\n\n"}
{"id": "51393", "url": "https://ta.wikipedia.org/wiki?curid=51393", "title": "அரஃபூரா கடல்", "text": "அரஃபூரா கடல்\n\nஅரபூரா கடல் (\"Arafura Sea\") பசிபிக் பெருங்கடலின் மேற்கே ஆஸ்திரேலியாவுக்கும் நியூ கினிக்கும் இடையில் அமைந்துள்ளது. இதன் எல்லைகளாக கிழக்கே டொரெஸ் நீரிணை மற்றும் பவளக் கடலும், தெற்கே கார்ப்பெண்டாரியா குடாவும், மேற்கே திமோர் கடலும், வடமேற்கே பண்டா கடல், சேரம் கடல் ஆகியனவும் அமைந்துள்ளன. இது 1290 கிலோமீட்டர்கள் நீளமும், 560 கிலோமீட்டர்கள் அகலமும் கொண்டது. இதன் ஆழம் பொதுவாக 50-80 மீட்டர்கள் ஆகும். மேற்கே இதன் ஆழம் மேலும் அதிகரிக்கிறது. ஆழங்குரைந்த வெப்பவலயக் கடல் ஆனதால் இங்கு வெப்பவலய சூறாவளிகள் இடம்பெறுவதுண்டு.\n"}
{"id": "51397", "url": "https://ta.wikipedia.org/wiki?curid=51397", "title": "மின்கலம்", "text": "மின்கலம்\n\nமின்கல அடுக்கு \"(Battery)\" என்பது இரண்டு அல்லது அதற்கு மேற்பட்ட மின்வேதிக் கலங்களை ஒன்றாகச் சேர்த்த மிந்திறன் வழங்கல் அமைப்பு ஆகும். மின் கலங்கள் மின் ஆற்றலை வேதி ஆற்றலாக மாற்றி சேமித்து, தேவையான போது அவ்வேதி ஆற்றலை மீண்டும் மின் ஆற்றலாக மாற்றித் தருகின்ற கருவிகளாகும். கைம்மின் விளக்கு (flashlights), திறன்பேசி, மின் தானுந்து போன்ற மின்னியற் கருவிகள், மின்கல அடுக்குகளிலிருந்து மின்னாற்றலைப் பெறுகின்றன. \nஒரு மின்கலத்தின் நேர்மின் முனை நேர் மின்வாய் எனவும், அதன் எதிர்மின் முனை எதிர்மின்வாய் எனவும் அழைக்கப்படுகின்றன..\n\nஎதிர்மின் முனையிலிருந்து உருவாகும் இலத்திரன்கள், வெளிப்புற மின்சுற்றுடன் இணைக்கப்படும் போது, அவை இயங்கத் தேவையான ஆற்றலை வழங்குகிறது. ஒரு மின்கலம் வெளிப்புற மின்சுற்றுடன் இணைக்கப்பட்டால் , வேதிவினைகளை அனுமதித்து நிறைவு செய்வதன் மூலம் மின்பகுளிகளால் அவற்றுக்குள் அயனிகளை நகர்த்த முடியும். அயனிகள் நகர்வுதான் மின்னாற்றலை வெளிப்புற மின்சுற்றுக்கு வழங்குகிறது. வழங்கப்பட்ட மின்னாற்றல் தேவையான வேலையை நிகழ்த்துகிறது . வரலாற்றில் மின்கலம் என்பது தனிக்கலத்தால் ஆக்கப்பட்ட ஒரு கருவி என வரையறுக்கப்படுகிறது. இருப்பினும் அதன் பயன்பாடு நோக்கில் மின்கல அடுக்கு என்பது பல தனிக்கலங்களால் ஆக்கப்பட்ட கருவி எனப்படுகிறது. . \nபிரைமரி பேட்டரி எனப்படும் முதன்மை மின்கல அடுக்குகளை ஒரு முறைதான் பயன்படுத்தமுடியும். இரண்டு வெவ்வேறு உலோகங்கள் வேதிப் பொருட்களுக்கு இடையில் வைக்கப்பட்டு இவ்வகை மின்கல அடுக்குகளில் மின்னாக்கம் செய்யப்படுகிறது. இவற்றில் உருவாகும் மின்சாரம் குறைவானது ஆகும். குறிப்பிட்ட நேரம் வரை மட்டுமே இக்கருவி செயல்படும். பின்னர் இது மின்திறனை இழந்து விடுகிறது. தொடர்ந்து இக்கருவி இயங்க வேண்டுமானால் மின்கல அடுக்கில் இருக்கும் அனைத்து பொருள்களையும் மாற்ற வேண்டும். மின்கல விளக்குகளுக்குப் பயன்படும் கார மின்கல அடுக்குகள்கள், கையடக்க மின் கருவிகளில் பயன்படுத்தப்படும் மின்கல அடுக்குகள் ஆகியன இதற்கான எடுத்துக்காட்டுகளாகும். செகண்டரி பேட்டரி எனப்படும் துணை மின்கல அடுக்குகள்கள் முதன்மை மின்கல அடுக்குகளில் இருந்து வேறுபட்டவையாகும். இவற்றை மீள மின்னூட்டம் செய்து பலமுறை பயன்படுத்த முடியும். இதன் மின் ஆற்றலின் அளவும் அதிகமாகும். ஊர்திகளில் பயன்படும் ஈய-அமில மின்கல அடுக்குகள், திறன்பேசி, மடிகணினி போன்றவற்றில் பயன்படும் இலித்தியம்,-அயனி மின்கல அடுக்குகள் போன்றவை இதற்கான எடுத்துக் காட்டுகளாகும்.\n\nதிறன்பேசிகளில் பயன்படுத்தப்படும் சிறிய, மெல்லிய மின்கல அடுக்குகள் முதல் சீருந்துகளில் பயன்படுத்தும் பெரிய ஈய- அமில மின்கல டுக்குகள் வரை பல்வேறு அளவுகளிலும் வடிவங்களிலும் மின்கல அடுக்குகள் தயாரிக்கப்படுகின்றன. தொலைபேசி நிலையங்கள், கணிப்பொறித் தரவு நிலையங்கள் போன்ற நிறுவனங்களுக்காக மிகப்பெரிய அளவு மின்கல அடுக்குகளும் தயாரிக்கப்படுகின்றன. 2005 ஆம் ஆண்டு எடுக்கப்பட்ட கணக்கீட்டின்படி உலகளவியய அளவில் மின்கல அடுக்குத் தொழிற்சாலைகள் மூலமாக ஒவ்வோர் ஆண்டும் 48 பில்லியன் அமெரிக்க டாலர்கள் அளவுக்கு 6% ஆண்டு வளர்ச்சியுடன் அவற்றை உருவாக்கி விற்பனை செய்துள்ளன .\n\nபெட்ரோல் போன்ற பொதுவான எரிபொருள்களை விட மின்கல அடுக்குகள் மிக குறைந்த ஆற்றல் அடர்த்தியையே கொண்டிருக்கின்றன. எரிப்பு இயந்திரங்களை ஒப்பிடுகையில், ஊர்திகளில் உயர்திற இயந்திரச் செயல்பாடுகள் மூலம் இது ஓரளவு ஈடுகட்டப்படுகிறது,\n\nSection::::வரலாறு.\nமின் சாதனங்களின் குழுவை விவரிப்பதற்காக மின்கலன் என்ற சொல்லைப் பயன்படுத்துவது 1748 ஆம் ஆண்டில் பெஞ்சமின் பிராங்ளின் காலத்தில் ஆரம்பமாகியுள்ளது. ஆயுதங்கள் ஒன்றிணைந்து செயல்படுதல் ). என்ற பொருள் கொண்ட மின்கல் அடுக்கு (பேட்டரி) என்ற சொல் இராணுவத்தில் பயன்படுத்தப்படுகிறது . இச்செயல்பாட்டை ஒத்த செயல்பாடு கொண்ட பல லேடன் சாடிகள் இணைந்த கருவியாகத் தெரிவதால் பிராங்களின் பேட்டரி என்ற சொல்லை அங்கிருந்து பெற்றுப் பயன்படுத்தியுள்ளார்.\n\nஇத்தாலிய இயற்பியலாளரான அலெசான்ட்ரோ வோல்டா 1800 ஆம் ஆண்டில் தான் தயாரித்த முதல் மின் வேதியியல் மின்கலமான வோட்டாயிக் மின்கல அடுக்கு குறித்து விவரித்தார் . இம்மின்கலம் நேர்மின் தகடாக செப்பும், எதிர்மின் தகடாக துத்தநாகமும் ஒரு மின்பகு கரைசலுக்குள் (SALT) அமைந்த மின்னாக்கம் செய்யக்உடிய ஒரு அமைப்பாகும். இவ்வமைப்பு நீண்ட நேரத்திற்கு மின்னாக்கம் செய்து கொடுக்கும். வேதி வினைகளால் மின்னாக்கம் நிகழ்கிறது என்பதை வோல்ட்டா புரிந்து கொள்ளவில்லை. அவருடைய கலங்கள் ஆற்றலுக்கான மூலங்கள் என்று அவர் கருதினார் . இம்மின்கல அடுக்கின் குறைகளை 1934 ஆம் ஆண்டில் மைக்கேல் பாரடே சுட்டிக்காட்டினார்.\n\nSection::::தொழிற்படும் முறை.\nமின்கலத்தின் மின்வாய்களில் நடைபெறும் ஒடுக்க-ஏற்ற வேதிவினைகள் மூலமே மின்சாரம் உருவாக்கப்படுகின்றது. ஒரு மின்வாயில் ஒடுக்க வினையும் மறு மின்வாயில் ஆக்சியேற்ற வினையும் நடைபெறும். மின்கலத்தின் இரு மின்வாய்களையும் மின்கடத்தி ஒன்றால் (உ-ம்:செப்புக் கம்பி) இணைத்தால் மின்கலத்தின் எதிர் மின்வாயில் பொதுவாகக ஆக்சியேற்றல் வினை நடைபெற்று இலத்திரன்கள் உருவாக்கப்படும். இவ்விலத்திரன்கள் நேர்மின்வாயை அடைந்து அங்குள்ள வேதிப் பொருட்களை ஒடுக்கும். இவ்விரு வினைகளும் கூட்டாக நடைபெறும்போதே மின்கலத்தால் நேர் மின்னோட்டம் உருவாக்கப்படுகின்றது. \nமீள் மின்னேற்றக்கூடிய மின்கல அடுக்குகளில் மீண்டும் மின்சாரத்தைச் சேமிக்கக்கூடிய வகையில் வேதிப் பொருட்கள் சேமிக்கப்பட்டிருக்கும். இவை ஆக்சியேற்றல், ஒடுக்கல் ஆகிய இரு வினைகளுக்கும் உள்ளாகக்கூடிய பொருட்களாக இருக்கும். எதிர் மின்வாயிலுள்ளவை மின்னிறக்கப்படும் போது ஆக்சியேற்றப்படுகின்றன. மின்னேற்றப்படும்போது தாழ்த்தப்படுகின்றன. \nநேர் மின்வாயிலுள்ள வேதிப் பொருட்கள் மின்னிறக்கப்படும்போது ஒடுக்கப்படுகின்றன. மின்னேற்றப்படும்போது ஆக்சியேற்றமடைகின்றன.\nமின்கலங்கள் மின்னிறக்கப்படும்போது மின்கடத்தியினூடாகச் செல்லும் இலத்திரன்களிலுள்ள ஆற்றலைக் கொண்டே மின்கலங்களின் உதவியாலலியங்கும் கடிகாரங்கள், சிறிய வானொலிகள் என்பன தொழிற்படுகின்றன.\n\nSection::::வகைகள்.\nமின்கல அடுக்குகளைப் இரண்டு வகைகளாகப் பிரிக்கலாம்\n\nSection::::முதன்மை மின்கல அடுக்குகள்.\nஇவற்றில் கொள்வனவு செய்யும் போது சேமிக்கப்பட்டிருந்த சக்தி முடிவடைந்த பின்னர் இவற்றை மீண்டும் மின்னேற்றிப் பயன்படுத்த இயலாது. அவ்வாறு மின்னேற்றினால் வெடித்தல், கசிதல் போன்றன நிகழலாம். வழமையாக கடிகாரம், சிறிய மின்பகுப்பு ஆய்வுகள், சிறுவர்கள் விளையாடும் விளையாட்டு உபகரணங்கள் போன்ற மின்சாரத்தில் இயங்கும் பொருட்கள் முதன்மை மின்கலங்களிலேயே இயங்குகின்றன. துத்தநாக-கரிம மின்கலம் மற்றும் கார மின்கலம் என்பன பொதுவாகப் பயன்படுத்தப்படும் முதன்மை மின்கலங்களாகும். \n\nSection::::துணை மின்கல அடுக்குகள்.\nதுணைக்கலங்களில் மீண்டும் மின்னேற்றும் போது பழைய நிலைக்கு மீளக்கூடிய பதார்த்தங்கள் உள்ளடக்கப்பட்டுள்ளன. பொதுவாகப் பயன்படும் மின்கலமாக ஈய-அமில மின்கலம் உள்ளது. வாகனங்களில் துணைக்கலங்களே பயன்படுத்தப்படுகின்றன. நிக்கல்-நாகம், நிக்கல்-கட்மியம் ஆகிய உலோகங்களைக் கொண்டுள்ள சிறிய துணைக்கலங்களும் பயன்படுத்தப்படுகின்றன. துணைக்கலங்களைப் பயன்படுத்தும் போதும் அவதானமாகச் செயற்பட வேண்டும். இவற்றை அளவுக்கதிகமாக மின்னேற்றினால் கசிவு/ வெடித்தல் ஏற்படலாம்.\n\nSection::::வெளி இணைப்புகள்.\nகாரீய அமில இரண்டாம் நிலை சேமிப்பு மின்கலம் \n"}
{"id": "51398", "url": "https://ta.wikipedia.org/wiki?curid=51398", "title": "இந்திய-ஆஸ்திரேலியப் புவித்தட்டு", "text": "இந்திய-ஆஸ்திரேலியப் புவித்தட்டு\n\nஇந்தோ-ஆசுதிரேலியப் புவித்தட்டு என்பது ஆஸ்திரேலியா கண்டத்தையும் சூழவுள்ள பெருங்கடல்களையும் உள்ளடக்கியுள்ள ஒரு தட்டுப் புவிப்பொறைக் கட்டமைப்பு ஆகும். இது வடமேற்கே இந்தியத் துணைக்கண்டத்தையும் தன் அதன் நீர்ப் பகுதிகள் வரை உள்ளடக்கியுள்ளது. இத்தட்டின் முனை, யூரேசியத் தட்டை நெருக்கி, இமயமலையுடன் மோதுகையில் ஈடுபடுவதன் காரணமாக இந்தோ-ஆசுதிரேலியப் புவித்தட்டு இரு வெவ்வேறு தட்டுக்களாகப் பிரிந்து வருவதாக அண்மைக்கால ஆய்வுகள் தெரிவிக்கின்றன. இவ்விறு தட்டுகளும் முறையே \"இந்தியப் புவித்தட்டு\" எனவும் \"ஆசுதிரேலியப் புவித்தட்டு\" எனவும் வழங்கப்பட்டு வருகின்றன.\n\nSection::::புவியியல்.\nஇந்தியா, மெகனேசியா (ஆஸ்திரேலியா, நியூ கினி, தாஸ்மானியா), நியூசிலாந்து, நியூ கலிடோனியா ஆகியன அனைத்தும் பண்டையகாலத்தில் (200 மில்லியன் ஆண்டுகளுக்கு முன்னர்) பெருங்கண்டமாக இருந்த கோண்டுவானாவின் பகுதிகள் ஆகும். கடல்பகுதி விரிவடைவினால் இப்பகுதிகள் பிளவடைந்தன. ஆனாலும், விரிவடைந்த மையங்கள் ஒரு தனிப் புவித்தட்டாக ஆயிற்று.\n\nஇப்புவித்தட்டு வடக்கில் இருந்து 35 பாகை கிழக்காக ஆண்டுக்கு 67 மிமீ வேகத்தில் நகருவதாக ஆஸ்திரேலியாவில் நிகழ்த்தப்பட்ட அண்மைக்கால ஆய்வுகள் தெரிவிக்கின்றன.\n\n"}
{"id": "51401", "url": "https://ta.wikipedia.org/wiki?curid=51401", "title": "விளாடிமிர் கிராம்னிக்", "text": "விளாடிமிர் கிராம்னிக்\n\nவிளாடிமிர் பொரிசோவிச் கிராம்னிக் (\"Vladimir Borisovich Kramnik\", ரஷ்ய மொழி: Влади́мир Бори́сович Кра́мник, பிறப்பு: ஜூன் 25, 1975) உருசியாவைச் சேர்ந்த அனைத்துலகத்தரம் கொண்ட சதுரங்க வீரர். இவர் 2000 முதல் 2006 வரை பீடே உலக சதுரங்கப் போட்டியை எதிர்த்து தனியாக நடத்தப்பட்ட கிலாசிகல் உலக சதுரங்க வாகையாளராகவும், 2006 முதல் 2007 வரை பீடே ஒன்றுபட்ட வாகையாளராகவும் இருந்தவர் (2006 இல் இரண்டு போட்டிகளும் ஒன்று சேர்ந்து ஒன்றுபட்ட வாகையாளர் போட்டி நடந்தது) .\n\n2000 அக்டோபரில், இவர் லண்டனில் இடம்பெற்ற உலகப் போட்டியில் காரி காஸ்பரோவை வென்று உலக வாகையாளரானார். 2004 ஆம் ஆண்டில் சுவிட்சர்லாந்தில் பீட்டர் லேக்கோவை வென்று மீண்டும் உலக வெற்றியாளரானார்.\n\n2006 அக்டோபரில், கிராம்னிக் பீடே உலக வாகையாளரான வெசெலின் டோபலோவை வென்று உலக வாகையாளர் பட்டத்தைப் பெற்றார்.\n\n2007 செப்டம்பரில், கிராம்னிக் இந்தியாவின் விஸ்வநாதன் ஆனந்த்திடம் தோற்றார். அடுத்த ஆண்டு அக்டோபர் 2008 இல் மீண்டும் விஸ்வநாதன் ஆனந்துடன் ஆடி தோற்றார்\n\n"}
{"id": "51402", "url": "https://ta.wikipedia.org/wiki?curid=51402", "title": "தமிழவன்", "text": "தமிழவன்\n\nதமிழவன் தமிழ் ஆய்வாளர்களில் குறிப்பிடத்தக்கவர். இலக்கியவாதி, படைப்பாளி, விமர்சகர் மற்றும் திறனாய்வாளர். சிறுகதைகள் மற்றும் புதின எழுத்தாளர்.\n\nSection::::வாழ்க்கைக்குறிப்பு.\nஇயற்பெயர் கார்லோஸ் சபரிமுத்து. கன்னியாகுமரி மாவட்டத்தில் பிறந்தவர். திருநெல்வேலி, திருவனந்தபுரத்தில் படிப்பை முடித்து, பெங்களுர் பல்கலைக்கழகத்தின் தமிழ்த்துறைப் பேராசிரியராக பணியாற்றியவர். போலந்து வார்சா பல்கலைக்கழகத்தில் ஐந்தாண்டுகள் தமிழ்த்துறைப் பேராசிரியராக பணியாற்றியிருக்கிறார். அதன் பிறகு ஆந்திர மாநிலம் குப்பம் நகரில் உள்ள திராவிடப் பல்கலைக்கழகத்தில் பணியாற்றினார். தமிழ் தவிர மலையாளம், கன்னடம் மற்றும் ஆங்கிலம் மொழிகளில் எழுதவும் பேசவும் தெரிந்தவர். பல ஆண்டுகளாகப் பெங்களூரில் வசிக்கிறார். \n\n\nSection::::இயங்கிய களங்கள்.\n\"இலக்கு\" என்கிற இலக்கிய இயக்கத்தை நடத்தியவர். \"எண்பதுகளில் கலைஇலக்கியம்\", எதார்த்தவாதமும் தமிழ் நாவல்களும், புதுக்கவிதையும் புதுப்பிரக்ஞையும் போன்ற பல கருத்தரங்குகளை நடத்தி இலக்கிய இயக்கங்களின் போக்கு பற்றிய ஆய்வையும் மதிப்பிடலையும் செய்தது அவ்வியக்கம்.\n\n\n\n\nSection::::இதழியல் பங்களிப்புகள்.\nதற்சமயம் முழுநேர எழுத்து மற்றும் ஆய்வுப் பணிகளில் கவனம் செலுத்தி வருகிறார்.\n\n"}
{"id": "51411", "url": "https://ta.wikipedia.org/wiki?curid=51411", "title": "மட்டு ஆரையம்பதி மகாவித்தியாலயம்", "text": "மட்டு ஆரையம்பதி மகாவித்தியாலயம்\n\nமட்டு ஆரையம்பதி மகாவித்தியாலயம் மட்டக்களப்பு மாவடத்தில் ஆரையம்பதி முகத்துவாரத் தெருவில் 23 அக்டோபர் 1957 இல் ஓர் கலவன் பாடசாலையாக ஆரம்பிக்கப்பட்டது. இதற்காகக் காணிகளை அமரர் ப. க. சுப்பிரமணியம் அவர்கள் நன்கொடையாக வளங்கியிருந்தார். பாடசாலை ஆரம்பிக்கப்பட்ட 12 ஆசிரியர்களும் 150 மாணவர்களும் இருந்தனர். 2008 ஆண்டளவில் 40 இற்கு மேற்பட்ட ஆசிரியர்கள் 5 கல்விசாரா ஊழியர்கள் உட்பட 900 மாணவர்களையும் கொண்டுள்ளது. 2008 ஆம் ஆண்டில் இப்பாடசாலையின் அதிபாராகத் தங்கவடிவேல் கடமையாற்றுகின்றார். \n\n\nSection::::உசாத்துணைகள்.\nவீரகேசரி 30 அக்டோபர் 2008\n"}
{"id": "51416", "url": "https://ta.wikipedia.org/wiki?curid=51416", "title": "மார்லீன் டீட்ரிக்", "text": "மார்லீன் டீட்ரிக்\n\nமர்லீன் டீட்ரிக், (Marlene Dietrich - டிசம்பர் 27 1901–மே 6 1992) ஜெர்மனியில் பிறந்த அமெரிக்க நடிகையும் பாடகியும் ஆவார். 1910 ஆம் ஆண்டு முதல் 1980 வரை இவருடைய திரைத் தொழில் வரலாற்றில் புகழ் மங்காத வகையில் புதுமையைக் கையாண்டு வந்தார். ஹாலிவூட்டில் பிரபலமான முதல் ஜேர்மன் நடிகை இவர் எனக் கருதப்படுகிறது. இவரது நீண்டகால நடிப்புத் தொழிலில் இவர் தொடர்ச்சியாகப் புகழ் பெற்றவராகவே இருந்தார். 1920 ஆம் ஆண்டளவில் இவர் பெர்லின் நகரில் ஒரு காபரேப் பாடகியாகவும், திரைப்பட நடிகையாகவும் இருந்தார். 1930 இல் இவர் ஒரு ஹாலிவூட் நடிகை ஆனதுடன், இரண்டாம் உலகப் போர் முன்னரங்கப் பகுதிகளில் நிகழ்ச்சிகளை நடத்தி வந்தார். போரின் போது மக்களுக்கு ஆற்றிய சேவைகள் காரணமாக இவருக்கு அமெரிக்கா, பிரான்சு, பெல்சியம், இசுரேல் ஆகிய நாடுகள் கௌரவிப்புக்களை வழங்கின. பின்னர் 1950 - 1970 காலப்பகுதியில் அனைத்துலக அளவில் மேடை நிகழ்ச்சிகளை நடத்தி வந்தார். தனது தொழில் வாழ்க்கையின் இறுதிக் காலத்தில் இவர் பொழுது போக்குத் துறையின் குறியீடாக விளங்கினார். 1999 ஆம் ஆண்டில் அமெரிக்க திரைப்பட நிறுவனம் டீட்ரிக் இனை தலைசிறந்த ஒன்பதாம் ஹொலிவூட் நடிகையாக பிரகடனம் செய்தது.\n\nSection::::சிறு பராயம்.\nடீட்ரிக் 1901 ஆம் ஆண்டு டிசம்பர் 27 ஆம் தேதி ஜெர்மனியிலுள்ள பெர்லின் நகரின் ஒரு பகுதியான ஷோபேர்க் (Schöneberg) என்னும் இடத்தில் பிறந்தார். இவரது இயற்பெயர் மாரீ மகதலீன் டீட்ரிக். இவரது தந்தை லூயிஸ் எரிக் ஒட்டோ டீட்ரிக், தாயார் வில்ஹெமீனா எலிசபெத் ஜோசபீன் டீட்ரிக். மர்லீனுக்கு ஒரே தமக்கை. பெயர் எலிசபெத். இவர்களது தாயார் பெர்லினில் இருந்த வசதியான குடும்பம் ஒன்றிலிருந்து வந்தவர். இவர்கள் பெர்லினில் மணிக்கூடு தயாரிக்கும் தொழிற்சாலை ஒன்றை நடத்தி வந்தனர். காவல்துறை லெப்டினண்ட்டாக இருந்த மர்லீனின் தந்தையார் பிராங்கோ-பிரஷ்யப் போரின் போது படையில் பணியாற்றியவர். இவர் 1907 ஆம் ஆண்டில் இறந்தார். அவரது நெருங்கிய நண்பரும், முதலாவது லெப்டினன்டுமான எடுவார்ட் வொன் லோச் என்பவர் வில்ஹெமினாவுடன் நெருங்கிப் பழகினார். 1916 ஆம் ஆண்டில் இருவரும் மணம் செய்து கொண்டனர். ஆனாலும், முதலாம் உலகப் போரின்போது காயப்பட்ட எடுவார்டும் விரைவில் இறந்துவிட்டார்.\n\nவொன் லோச், வில்ஹிமீனாவின் பிள்ளைகளைச் சட்ட முறையான பிள்ளைகளாக ஏற்றுக் கொண்டிராததால், மர்லீனும் தமக்கையும் வொன் லோச் என்னும் குடும்பப் பெயரைக் கொண்டிருக்கவில்லை. குடும்பத்தில் இவரை \"லேனே\" என அழைத்தனர். மர்லீனுக்குப் 11 வயதாக இருக்கும்போது, இவரது இரண்டு முதல் பெயர்களையும் சுருக்கி அக்காலத்தில் பொதுவான வழக்கில் இராத மர்லீன் என்னும் பெயரை வைத்துக்கொண்டார்.\n\nமர்லீன் டீட்ரிக், 1906 - 1918 காலப் பகுதியில் பெண் பிள்ளைகளுக்கான அகஸ்ட்டே விக்டோரியா பள்ளியில் பயின்றார். இவர் பள்ளியில் படிக்கும் காலத்தில் வயலின் கற்றுக் கொண்டதோடு நாடகத்திலும் கவிதையிலும் ஆர்வம் கொண்டிருந்தார். வயிலினில் புகழ் பெறவிரும்பிய அவரது கனவு மணிக்கட்டில் ஏற்பட்ட காயம் காரணமாக நிறைவேறாது போயிற்று.\n\nSection::::தொழிலின் தொடக்க காலம்.\n1921 ஆம் ஆண்டில், நாடக இயக்குனரான மக்ஸ் ரெயின்ஹாட்டின் நாடக அக்கடமியில் சேர எடுத்த முயற்சியில் டீட்ரிக் தோல்வி அடைந்தாலும், பின்னர் அவரது நாடகங்களில் மர்லீன் பணியாற்றினார். அங்கே இவர் பாடல் குழுவினரில் ஒருவராகவும், சிறு வேடங்களில் நடிப்பவராகவும் இருந்தார். அக்காலத்தில் இவர் சிறப்புக் கவனம் எதையும் பெற்றதாகத் தெரியவில்லை.\n\nமர்லீனின் 1922ல் தனது முதலாவது படத்தில் நடித்தார். அக்காலத்திலேயே அதே படப்பிடிப்புத் தளத்தில் வேறொரு படப்பிடிப்பில் இருந்த அவரது எதிர்காலக் கணவரான ருடோல்ப் சீபரை மர்லீன் சந்தித்தார். டீட்ரிக்கும் சீபரும் 1924 மே 17 ஆம் திகதி மணம் செய்து கொண்டனர். அவர்களது ஒரே மகளான மரியா எலிசபெத் சீபர் 1924 டிசம்பர் 13 ஆம் திகதி பிறந்தார். இவர் பின்னர் மரியா ரீவா என அழைக்கப்பட்டார்.\n\n1920களில் டீட்ரிக், பெர்லினிலும், வியன்னாவிலும் தொடர்ந்து நாடகங்களில் நடித்து வந்ததுடன் படங்களிலும் நடித்தார். மேடையில் வில்லியம் ஷேக்ஸ்பியர், பர்னாட்ஷா ஆகியோர் எழுதிய நாடகங்களில் நடித்த இவருக்கு வேறுபட்ட முக்கியத்துவங்கள் கொண்ட பாத்திரங்கள் கிடைத்தன. எனினும் இசை நாடகங்களிலேயே இவருக்கு அதிக கவனம் கிடைத்தது. 1920களில் படங்களிலும் இவருக்குக் குறிப்பிடத்தக்க பாத்திரங்கள் கிடைத்தன. 1929ல் வெளிவந்த \"நீலத் தேவதை\" \"(The Blue Angel)\" என்னும் படம் இவருக்கு ஒரு திருப்பு முனையாக அமைந்தது. இப் படத்தை இயக்கியவர் ஜோசெப் வொன் ஸ்டேர்ன்பர்க் என்பவர். இவர் பின்னர் டீட்ரிக்கைக் கண்டுபிடித்தவர் என்னும் பெருமையைப் பெற்றார். \"மீண்டும் காதலில் விழுந்தேன்\" (Falling in Love Again) என்னும் டீட்ரிக்கின் பாடலை அறிமுகப்படுத்தியதன் மூலமும் இப்படம் குறிப்பிடத்தக்க இடத்தைப் பெறுகின்றது.\n\nSection::::திருப்புமுனை.\n1929 ல் மர்லீன் டீட்ரிக் UFA-பாராமவுண்ட் நிறுவனங்களால் இணைந்து தயாரிக்கப்பட்ட நீலத் தேவதை (The Blue Angel (1930) என்ற படத்தில் லோலா லோலா என்ற கதாபாத்திரத்தில் கேப்ரே பாடகியாக நடித்தது அவருக்கு மிகப்பெரும் திருப்புமுனையாக அமைந்தது. மர்லீன் டீட்ரிக்கின் நடிப்புத்திறனை உலகிற்கு அறிமுகம் செய்த பெருமை இப்படத்தை இயக்கிய ஜோசப் வான் ஸ்டென்பெர்க்கையே (Josef von Sternberg) சாரும். இப்படத்தில் இவர் பாடிய மீண்டும் காதலில் வீழ்ந்தேன் என்ற \nதனிமுத்திரைப் பாடல் குறிப்பிடத்தக்க புகழைப் பெற்றுத்தந்தது இப்பாடல் செருமனியைச் சேர்ந்த எலக்டோரோலா (Electrola) இசை நிறுவனத்தாலும் பின்னர் 1930 ல் பாலிடோர் மற்றும் டெக்கா நிறுவனத்திலும் பதிவு செய்யப்பட்டன ..\n\nSection::::திரைப்பட நடிகை.\n\"நீலத் தேவதை\" படத்தின் பன்னாட்டு மட்டத்திலான வெற்றியின் பலத்தினாலும், ஹாலிவூட்டில் ஏற்கெனவே ஓரளவுக்கு நிலைபெற்றுவிட்ட வொன் ஸ்டேர்ன்பர்க் கொடுத்த ஊக்கம் காரணமாகவும் பராமவுண்ட் பிக்சர்ஸ் நிறுவனத்துடன் ஒப்பந்தம் செய்துகொண்டு டீட்ரிக் ஐக்கிய அமெரிக்காவுக்குச் சென்றார். இந் நிறுவனம், எம்ஜிஎம் நிறுவனத்தின் புகழ்பெற்ற சுவீடிய நடிகையான கிரேட்டா கார்போவுக்கு மாற்றாக ஜெர்மானியரான டீட்ரிக்கை அறிமுகப்படுத்தியது. ஸ்டேர்ன்பர்க் இயக்கிய டீட்ரிக்கின் முதல் அமெரிக்கப் படமான \"மொரோக்கோ\"வே ஆஸ்கார் விருதுக்காக நியமனம் பெற்ற டீட்ரிக்கின் ஒரே படமாகும்.\n\nதிரைப்பட வரலாற்றுக்கு டீட்ரிக்கின் மிக முக்கியமான பங்களிப்பு வொன் ஸ்டேர்ன்பர்க் இயக்கி டீட்ரிக் நடித்து 1930க்கும் 1935க்கும் இடையில் வெளிவந்த ஆறு திரைப்படங்களான \"மொரோக்கோ\", \"டிஸ்ஒனேர்ட்\", \"ஷாங்காய் எக்ஸ்பிரஸ்\", \"புளொண்ட் வீனஸ்\", \"த ஸ்கார்லட் எம்பிரெஸ்\", \"த டெவில் இஸ் எ வுமன்\" என்பனவாகும்.\n\nஹாலிவூட்டில், வொன் ஸ்டேர்ன்பர்க், மர்லீன் டீட்ரிக்குடன் பயனுள்ள வகையில் பணிபுரிந்து டீட்ரிக் ஒரு கவர்ச்சியான பெண் என்னும் கருத்து ஏற்பட உதவினார். டீட்ரிக் உடற் பருமனைக் குறைக்க ஊக்கப் படுத்தியதுடன், நல்ல பயிற்சி கொடுத்து அவரை நடிகை ஆக்கினார். இதற்குப் பதிலாக டீட்ரிக்கும் வொன் ஸ்டேர்ன்பர்க் மீது நம்பிக்கை வைத்து நடித்தார்.\n\nதலைசிறந்த ஆடை வடிவமைப்பாளர்களுக்கு டீட்ரிக் புதுப்பாணி அலங்கார அடையாளமாகவும் திரை நட்சத்திரமாகவும் திகழ்ந்ததால் இவருக்குப் பின்னர் நடிக்க வந்த நட்சத்திரங்கள் கூட அவரது பாணியை பின்பற்றத்தொடங்கினர்.புதுப்பாணி அலங்காரம் பற்றி டீட்ரிக்கிற்கு தெரிந்தது போல் வேறெந்த நடிகைகளுக்கும் தெரியாது என எட்டு ஆசுகர்கள் விருதுகளைப் பெற்ற அமெரிக்கப் பெண் ஆடை வடிவமைப்பாளர் எடித் எட் கூறியுள்ளார். 1960 ல் தி அப்சர்வர் என்ற இங்கிலாந்து வாரப்பத்திரிக்கைக்கு கொடுத்த பேட்டியில் இவ்வாறு கூறுகிறார் “நான் படத்திலுள்ள கதாபாத்திரத்திற்காக உடையணிகிறேன். எனக்காக அல்ல, பொது மக்களுக்காக அல்ல, புதுப்பாங்கிற்காக அல்ல, ஆண்களுக்காகவும் அல்ல நான் எனக்காக உடையணிந்திருந்தால் இவ்வளவு சிரமப்பட மாட்டேன். ஆடைகள் எனக்கு சலிப்பை உண்டாக்குகின்றன. நான் வன் துணியாடை (ஜீன்ஸ்) அணிய விரும்புகிறேன். நான் அதனை நேசிக்கிறேன். நான் அவற்றை ஆண்களுக்கான ஒரு பொது கடையில் வாங்கி அணிகிறேன் , நிச்சயமாக; நான் பெண்களின் கால்சட்டை அணிய முடியாது. எனது தொழிலுக்காக வேண்டுமானால் பெண்கள் ஆடைகளை அணிவேன்” . அவர் நடித்த சில படங்களில் வெளிப்படையாக பாலியல் நெறிமுறைகளை மீறியது, இருபால் கூறுடைய (androgynous) பட பாத்திரங்கள் மற்றும் இருபாலீர்ப்பு போன்றவை டீட்ரிக்கின் சில வேறுபட்ட கதாபாதிதிரங்களாக பார்க்கப்படுகிறது .\n\nSection::::இறுதி காலம்.\n1975 செப்டம்பர் 29 அன்று ஆஸ்திரேலியாவில் சிட்னி நகரத்தில் ஒரு மேடை நிகழ்ச்சியின் போது தவறி விழுந்து தொடையில் காயம் ஏற்பட்டது. அதற்கு அடுத்த ஆண்டு ஜூன் 24 அன்று அவரது கணவர் ருடால்ப் புற்றுநோயால் இறந்தார்.\nடயட்ரிச் இறுதியாக டேவிட் போவி நடித்த \"ஜெஸ்ட் எ ஜிகோலோ\"(1979) என்ற படத்தில் தலைப்புப் பாடலைப் பாடினார்.அத்துடன் அவரது திரைவாழ்வு முடிவடைந்தது.\n\nஒரு மது மற்றும் வலி நிவாரணிகளைச் சார்ந்து அவருடைய வாழ்க்கையின் இறுதி 11 ஆண்டுகளைப் பெரும்பாலும் படுக்கையிலேயே கழித்தார்.இந்த நேரத்தில் அவர் தனது சுயசரிதையை என் உயிரை எடுத்துக்கொள் என்று பொருள்படும் நேகட் நுர் மைன் லெபென்(Nehmt nur mein Leben) என்ற நூலை எழுதினார்.இது 1979 ஆம் ஆண்டு வெளியிடப்பட்டது .\n\nதனது 90 ஆவது வயதில் 1992 மே 7 அன்று பாரிசில் அவருடைய குடியிருப்பில் சிறுநீரகச் செயலிழப்பால் டயட்ரிச் மரணமடைந்தார்.\nஅவர் ஒரு நாத்திகராக இருந்தும் 1992 ஆம் ஆண்டு மே 14 ல் பாரிஸின் லா மாடெலெய்ன் கத்தோலிக்க தேவாலயத்தில் அவரது இறுதிச் சடங்கு நடைபெற்றது.பேர்லின் சுவர் வீழ்ச்சிக்குப் பின்னர் டயட்ரிசின் உடல் அவர் விருப்பப்படி அவரது சொந்த ஊரில் அவரது தாயின் கல்லறைக்கு அருகில் புதைக்கப்பட்டது.\n\n1992 இல் பெர்லினின் செனோபெர்க்கில் டீட்ரிக் பிறந்த இடமான (\"Schöneberg\") லெபெர்ஸ்ட்ரே 65 (Leberstraße 65) ல் \nஅவரது நினைவு தகடு ஒன்று திறக்கப்பட்டது. 1997 ஆகத்து 14 ம் நாள் செருமனி அரசு டீட்ரிக்கின் உருவப்படம் பதித்த அஞசல் தலையை வெளியிட்டது.\n\nஆடம்பர பேனா தயாரிப்பு நிறுவனமான மான்ட்பிளாங்க் (MontBlanc) (மார்லின் டீட்ரிக்) \"Marlene Dietrich\" என்ற பெயர் பதித்த வரையறுக்கப்பட்ட பதிப்புகளை டீட்ரிக்கின் நினைவை போற்றும் விதமாக வெளியிட்டு சிறப்பித்தது. அப்பேனா பிளாட்டின முலாம் பூசப்பட்ட ஆழ் நீலநிற நீலக்கல் (sapphire) பதிக்கப்பட்டிருந்தது.\n\n"}
{"id": "51422", "url": "https://ta.wikipedia.org/wiki?curid=51422", "title": "ராபியேல் சான்சியோ", "text": "ராபியேல் சான்சியோ\n\nபெரும்பாலும் ராபியேல் என அழைக்கப்படும் ராபியேல் சான்சியோ ( 28 மார்ச் அல்லது 6, ஏப்ரல் 1483ஏப்ரல் 6, 1520), என்பவர் ஒரு இத்தாலிய ஓவியரும், கட்டிடக்கலைஞரும் ஆவார். மேல் மறுமலர்ச்சிக் காலத்தைச் சேர்ந்த இவர், கச்சிதமானதும், அழகு நிறைந்ததுமான ஓவியங்களுக்குப் பெயர் பெற்றவர். மைக்கலாஞ்சலோ, லியொனார்டோ டா வின்சி ஆகியோருடன், இவரும் சேர்ந்து ஓவியத்துறையின் மும்மூர்த்திகள் எனப்பட்டார். ராபியேல் பெருமளவான உற்பத்தித் திறன் கொண்டவர். வழமைக்கு மாறான பெரிய வேலைத்தலம் ஒன்றை நிறுவி நடத்தி வந்தார். இவர் மிக இளம் வயதான 37 வயதிலேயே இறந்துவிட்டாலும், இவரது ஓவியங்கள் பெருமளவில் உள்ளன. வாட்டிகனின் உள்ள ராபியேல் கூடங்களிலுள்ள சுவரோவியங்களே இவரது மிகப்பெரிய ஓவியங்களாகும். எனினும் இவ்வோவியங்கள் நிறைவடையும் முன்பே ராபேல் இறந்துவிட்டார்.\n\nரோமில் இவர் இருந்த சில காலங்களுக்குப் பின் இவருக்குக் கிடைத்த பல வேலைகளை இவரது வரைபடங்களை வைத்து வேலைத்தலத்தில் இருந்த பிறரே நிறைவு செய்தனர் இதனால் இவ்வாறான ஓவியங்களின் தரத்தில் குறைவு காணப்பட்டது. இவரது வாழ்நாளில் இவர் பெரும் செல்வாக்கு உள்ளவராக விளங்கினார். எனினும் ரோமுக்கு வெளியே இவர் பெரும்பாலும், மற்றவர்களுடன் சேர்ந்து செய்த அச்சுருவாக்கப் பணிகள் மூலமே அறியப்பட்டிருந்தார். இவரது இறப்புக்குப் பின் இவரது போட்டியாளரான மைக்கலாஞ்சலோவின் புகழ் 18 ஆம், 19 ஆம் நூற்றாண்டுகளில் கூடுதலாகப் பரவியிருந்தது. இதன் பின்னர், ராபியேலின் ஓவியங்களின் தனித்துவமான இயல்புகளால் அவை மிக உயர்ந்த மாதிரிகளாகப் போற்றப்பட்டன.\n\nஇவரது தொழில் வாழ்வை மூன்று கட்டங்களாகவும் மூன்று பாணிகளாகவும் பிரிப்பது உண்டு. முதற் கட்டம் இவர் உம்பிரியாவில் இருந்த காலம். அடுத்தது 1504 முதல் 1508 வரையான காலம். ராபியேல் புளோரன்சின் கலை மரபை உள்வாங்கிக் கொண்ட காலம். இறுதியாக இவர் பாப்பரசர்களுக்கும், அவர்களுடன் நெருங்கியோருக்குமான வேலைகளைச் செய்துகொண்டு, ரோமில் மிகவும் வெற்றிகரமாக விளங்கிய 12 ஆண்டுக் காலம்.\n\nSection::::உர்பினோ.\nராபியேல், இத்தாலியின் மார்ச்சேப் பகுதியில் இருந்த உர்பினோ என்னும் சிறிய, ஆனால் கலை அடிப்படையில் குறிப்பிடத்தக்க ஊரில் பிறந்தார். ராபியேலின் தந்தையார், ஜியோவன்னி சான்டி அங்கிருந்த டியூக்கின் அவையில் ஓவியராக இருந்தார். உர்பினோ ஆட்சி அவையின் நற்பெயர் பெடரிகோ டா மொன்டெபெல்ட்ரோ (Federigo da Montefeltro) என்பவரால் ஏற்பட்டது. ஒப்பந்தக் கூலிப் படைத் தலைவரான பெடரிகோ பாப்பரசரினால் உர்பினோவின் டியூக் ஆக்கப்பட்டவர். உர்பினோ பாப்பக நாடுகளில் (Papal States) ஒன்றாக விளங்கிய பெடரிகோவின் அவையில் கலைத்துறையிலும் இலக்கியத்துக்கே கூடுதல் கவனம் இருந்தது.\nஜியோவன்னி சான்டி ஒவியர் மட்டும் அல்லாது ஒரு கவிஞராகவும் இருந்தார். இவர் பெடரிகோவின் வரலாற்றைச் செய்யுள் வடிவில் எழுதியுள்ளார். இவர் டியூக்கின் குடும்பத்துடன் நெருக்கமாக இருந்திருக்கலாம் எனக் கருதப்படுகிறது. ராபியேல் பிறப்பதற்கு முதல் ஆண்டில் பெடரிகோ, காலமானபோது ஆட்சியாளராக அவரது மகனான \"கிடோபால்டோ டா மொன்டெபெல்ட்டோ\" பதவியேற்றார். அவர் மந்துவாவின் (Mantua) ஆட்சியாளரின் மகளை மணம் முடித்தார். மந்துவாவின் அவை இசை, காட்சிக் கலைகள் போன்றவற்றுக்குப் பெயர் பெற்றது. இத்தகைய பின்னணி கொண்ட சூழலில் வளர்ந்த ராபியேலுக்கு சிறப்பான பழக்க வழக்கங்களும், சமுதாயத் திறமைகளும் வாய்க்கப் பெற்றன. இக் காலத்துக்குச் சற்றுப் பின்னர் உர்பினோவின் ஆட்சிச் சபை பால்டாசாரே காஸ்டிக்லியன் எழுதிய நூலில் கூறப்பட்ட இத்தாலிய மனித நோக்கு சார்ந்த ஒழுக்கங்களுக்கான ஒரு மாதிரி அவையாகத் திகழ்ந்தது. காஸ்டிக்லியன் 1504 ஆம் ஆண்டில் உர்பினோவில் குடியேறினார். அவ்வேளையில் ராபியேல் உர்பினோவை விட்டுச் சென்றுவிட்டார் எனினும் அங்கு அடிக்கடி வந்து போய்க்கொண்டு இருந்தார். இதனால் காஸ்டிக்லியனும், ராபியேலும் நண்பர்களாயினர். ஆட்சிச் சபைக்கு அடிக்கடி வருபவர்களும், பிற்காலத்தில் கர்தினால்களாக ஆனவர்களுமான பியெட்ரோ பிபியேனா, பியெட்ரோ பெம்போ ஆகியோரும் ராபியேலுக்கு நண்பர்கள் ஆயினர். ராபியேல் ரோமில் தங்கியிருந்த காலத்தில் எழுத்தாளர்களாகப் பிரபலமாகிக் கொண்டு இருந்த இவர்களும் ரோமிலேயே இருந்தனர். மேல் தட்டு மக்களுடன் கலந்து பழகுவதில் ராபியேலுக்கு எவ்வித பிரச்சினையும் இருந்ததில்லை. இதனாலேயே இவருக்கு இவரது தொழிலில் எதையும் இலகுவாக அடையக்கூடியதாக இருந்தது. எனினும் ராபியேல் மனித நோக்கு சார்ந்த கல்வியைப் பெற்றிருக்கவில்லை.\n\nSection::::ஆரம்ப வாழ்க்கை மற்றும் பணி.\nராபேல் தனது பதின்ம வயதிலேயே சுய உருவங்களை வரயத்தொடங்கினார்.\n\n1941-ல் ராபேலின் எட்டாம் வயதில் அவரது தாய் மஜியா இறந்தார். பின் மறுமணம் செய்த அவரது தந்தையும் ஆகத்து 1,1494 இல் மரணம் அடைந்தார். தனது பதினொன்றாம் அகவையிலேயே ராபேல் அனாதை ஆனார். பின் பர்தலோமியோ எனும் மாமா ராபேலின் பாதுகாவலரானார்.பின் தனது வளர்ப்பு தாயுடனேயே சென்று விட்டார் ராபேல்.தனது வளர்ப்புத் தாய்க்காக தந்தையின் பணிகளை கவனித்து வந்தார். வசாரியின் கூற்றுப்படி ராபியேல் அவரது தந்தைக்கு மிகவும் பேருதவியாக இருந்ததாக குறிப்பிடுகிறார்.. அவரது பதின்ம வயதிலேயே தன் சுயப்படத்தை வரைந்து வயதுக்கு மீறிய முதிர்ச்சியை வெளிப்படுத்தினார். அப்போது ராபேலுக்கு , பவுலோயுசெல்லா எனும் முன்னால் நீதிமன்ற ஓவியரின் நட்பு கிடைத்தது.பின் 1502 இல் சியன்னாவிற்கு சென்றார். சியன்னா கத்ரீட்டலில் உள்ள நூலகத்தில் கார்ட்டூன் மற்றும் ஓவியங்களை வரைந்தார். இதுவே ராபேலின் ஓவிய வாழ்க்கைக்கு தொடக்கமாக அமைந்தது.\n\nSection::::இத்தாலியில் ராபேல்.\nரபேல் வடக்கு இத்தாலியில் உள்ள பல்வேறு மையங்களில் வேலை செய்தார். ஆனால் அவர் அங்கு ஒரு \"நாடோடி\" வாழ்க்கை தான் மேற்கொண்டார். 1504-8 வரை அவர் இத்தாலி,ஃப்ளாரென்சில் வசித்தார். ஆனால் ப்ளோரன்ஸில் அவர் வாழ்ந்த காலம் பற்றி பாரம்பரிய குறிப்புகள் ஏதும் இல்லை என்றாலும், அவர் அங்கு குடியுரிமை பெற்று வாழ்ந்து வந்தார் என குறிப்புகள் கூறுகின்றது.\n\nSection::::ரோமில் ராபேல்.\n1508 இல் ராபேல் தனது வாழ்நாள் முழுவதும் வசித்த ரோமிற்குச் சென்றார். புதிய போப் இரண்டாம் ஜுலியஸ் இன் அழைப்பில், போப்பின் வாட்டிகன் அரண்மனையில் உள்ள நூலகத்தில் சுவரோவியம் வரைந்தார். இதற்கு முன் அவர் இது போன்ற பெரிய குழுக்களில் பணியாற்றியது இல்லை. அதனால் அந்தச் சந்தர்ப்பத்தை மிகப் பெரிய வாய்ப்பாக அவர் கருதினார். ஆனால் அவர் அங்கு ஒரு ஓவியம் மட்டுமே வரைந்தார். பின் சிஸ்டன் சேப்பலில் கோபுர ஓவியங்களையும் வரைந்தார்.\n\nSection::::ஓவியத்தில் வரையப் பயன்படுத்திய பொருட்கள்.\nராபியேலின் பல ஓவியங்கள் மரப்பலகைகளின் மீதே வரையப்பட்டுள்ளது (ஓவியம்; மடோனா ஆப் த பிங்). ஆனால் அவர் ஓவியம் தீட்டத் துணிகளையும் பயன்படுத்தியுள்ளார் (ஓவியம்:சிஸ்டைன் மடோனா). மேலும் காயக்கூடிய எண்ணெய் வகைகளான ஆளிக்கொட்டை எண்ணெய் மற்றும் வாதுமை எண்ணெய்களைக் கொண்டும் வரைந்துள்ளார். அவருடைய வண்ணத்தட்டு மதிப்பு வாய்ந்த தனித்துவமான வண்ணக் கலவைகளை உருவாக்கி வரைந்துள்ளார். அவரது பல ஓவியங்களில் (ஓவியம்: அன்சிடேய் மடோனா) சிறப்பு வகை மரங்களையும் பயன்படுத்தியுள்ளார். மேலும் தனது ஓவியங்களில் தங்க உலோகப் பொடி கொண்டும் பிசுமத்தைக் கொண்டும் வண்ணம் தீட்டியுள்ளார்.\n\nSection::::பணிமனை.\nராபியேல் சொந்தமாக ஒரு பணிமனையைக் கொண்டிருந்ததாக வசாரி கூறுகிறார். அதில் ஐம்பது மாணவர்கள் மற்றும் உதவியாளர்கள் இருந்ததாகவும் பின்னர் அனைவரும் புகழ்பெற்ற தனிப்பெரும் ஓவியர்களாக மாறியதாகவும் வசாரி கூறுகிறார். இது மிகப்பெரிய பணிமனையாக ஒற்றை நபரால் கட்டமைக்கப்பட்டது. இத்தாலியின் பிற பகுதிகளிலிருந்தும் திறமையான ஓவியர்களைத் தங்கள் பணிமனைக் குழுவில் இணைத்துக்கொண்டு உப ஒப்பந்தங்களை அவர்கள் மூலமாகவும் தனது மாணவர்களைக் கொண்டும் ராபியேல் செயல்படுத்தினார். அவர்களுடைய பணிமனையில் உள் வேலை ஏற்பாடுகளுக்கான ஆதாரங்கள் மிகக்குறைந்த அளவே கிடைத்துள்ளன.\n\nராபியேலிடம் பணிமனையில் மாணவர்களாக இருந்தவர்களில் ரோம் நகரிலிருந்து வந்த இளம் வயது \"கியுலியோ ரொமானோ\" (ராபியேல் இறக்கும் போது வயது இருபத்தி ஒன்று) மற்றும் \"ஜியான்பிரான்சிஸ்கோ பென்னி\" என்ற ஓவியர் இருவரும் ராபியேலின் இறப்பிற்குப் பிறகு அவரது பணிமனையை விரிவாக்கியதுடன் அவரிக் ஓவியங்களைப் படைத்து வெளியிடத் துவங்கினர். கியலியோ அளவிற்கு பென்னி சிறப்படைய வில்லை. இருப்பினும் ராபியேலின் ஓவியங்களை கிட்டத்தட்ட ஒத்த ஓவியங்களை \"கியுலியோ ரொமானோ\" படைத்து புகழ் பெற்றார். \"பெரியோ டி வேகா\" என்ற ஓவியர் மற்றும் கட்டிடப் பொருட்களை சுமக்கும் வேலை செய்தவர் பின்னாளில் ஓவியராக உயர்ந்த பொலிடோரோ டா கிராவாகியோ ஆகியோர் குறிப்பிடத்தக்க ஓவியர்களாவர். 1527 ல் ரோம் விலக்க யுத்தத்தின் போது ராபியேலின் மாணவர்கள் ஓவியர்கள் சிதறுண்டனர் பலர் கொல்லப்பட்டனர்.\n\nராபியேல் மிகச்சிறந்த படைப்பாக்கம் நிறைந்த நளினமான பணிமனையை நடத்தி வந்ததாக வசாரி அழுத்திக்கூறுகிறார். அசாதாரணமான திறமைகளுடன் ராபியேல் தனது காப்பாளர்கள் மற்றும் உதவியாளர்களிடம் மைக்கலாஞ்சலோ மற்றும் தன்னுடைய படைப்புகளிடையே உள்ள உறவுமுறைகள் குறித்து விரிவாக விவாதம் செய்வார் என வசாரி வலியுறுத்திக் கூறுகிறார். பென்னி மற்றும் கியுலியோ ஆகிய இருவரும் ஒருவருக்கொருவர் திறமைகளுடன் ராபியேலின் ஓவியங்களைப் போல படைத்துக்காட்டினர் .ராபியேலின் பல சுவர் ஓவியங்கள் சந்தேகத்துக்கிடமின்றி அவருடைய வெளிப்படுத்தும் திறனை பறைசாற்றுகின்றன. அவரது பல உருவப்படங்கள் நல்ல நிலையில் இருக்கின்றன. அதில் அவருடைய நுணுக்கமான கை வேலைப்பாடகள் வரைதல் நுட்பம் போன்றவை வாழ்கையின் முடிவு வரையிலும் நல்ல ஓவியங்களை படைத்துக்கொண்டே இருந்தார் என்பதை விளக்குகின்றன.\n"}
{"id": "51423", "url": "https://ta.wikipedia.org/wiki?curid=51423", "title": "நெசவு தலைப்புகள் பட்டியல்", "text": "நெசவு தலைப்புகள் பட்டியல்\n\n\n"}
{"id": "51430", "url": "https://ta.wikipedia.org/wiki?curid=51430", "title": "தங்கதீபம்", "text": "தங்கதீபம்\n\nதங்கதீபம் கனடாவில் வெளிவரும் வார தமிழ் பத்திரிகை. செய்திகள், சமூக தகவல்கள், விளம்பரங்கள் ஆகியவற்றை இது தாங்கி வெளிவருகிறது. இது ஆங்கிலத்திலும் சில கட்டுரைகளை வெளியிடுகிறது. \n\n"}
{"id": "51434", "url": "https://ta.wikipedia.org/wiki?curid=51434", "title": "ஈழமுரசு கனடா", "text": "ஈழமுரசு கனடா\n\nஈழமுரசு கனடாவில் வெளிவரும் வார தமிழ் பத்திரிகை ஆகும். இவர்களின் சுலோகம் \"உண்மையின் முன்னால் நடுநிலைமை என்பது இல்லை\" என்பதாகும். இந்த பத்திரிகை தமிழ்த் தேசிய விடுதலைப் புலிகள் சார்புடையது. \n\n"}
{"id": "51436", "url": "https://ta.wikipedia.org/wiki?curid=51436", "title": "பொதிகை (பத்திரிகை)", "text": "பொதிகை (பத்திரிகை)\n\nபொதிகை கனடாவில் இருந்து 90களில் வெளிவந்த தமிழ் பத்திரிகை ஆகும். பல்வேறு தரப்பட்ட சமூகப் பிரச்சினைகளை எடுத்துரைத்தும், பல விடயங்களை விமர்சித்தும் இந்த பத்திரிகை வெளியிடப்பட்டது. இந்தப் பத்திரிகையின் விமர்சனப் போக்கை விரும்பாத சிலர் பொதிகை பத்திரிகையின் வினியோகத்தை தடுத்தால் பத்திரிகை வெளியிடுவது நின்றுவிட்டது. \n"}
{"id": "51439", "url": "https://ta.wikipedia.org/wiki?curid=51439", "title": "பரபரப்பு", "text": "பரபரப்பு\n\nபரபரப்பு கனடாவில் இருந்து வெளிவரும் வார தமிழ் பத்திரிகை ஆகும். ஈழப் போர், இதர போர்கள், வரலாறு, நிகழ்வுகள் போன்றவற்றை திகிலாக விபரித்து இந்த பத்திரிகை எழுதுகிறது. இதன் ஆசிரியர் ரிஷி ஆவார். \n\n"}
{"id": "51455", "url": "https://ta.wikipedia.org/wiki?curid=51455", "title": "கொஸ்கியஸ்கோ மலை", "text": "கொஸ்கியஸ்கோ மலை\n\nகொஸ்கியஸ்கோ மலை அல்லது கஸ்கியஸ்கோ மலை (\"Mount Kosciuszko\" அல்லது \"Mount Kosciusko\") என்பது ஆஸ்திரேலியாவின் நியூ சவுத் வேல்ஸ் மாநிலத்தில் பனி மலைகளில் அமைந்துள்ள மலை ஆகும். கடல் மட்டத்தில் இருந்து 2,228 மீட்டர்கள் (7,310 அடி) உயரமுள்ளது. இதுவே ஆஸ்திரேலியாவின் பெரு நிலப்பரப்பில் உள்ள மலைகளில் மிக உயரமான மலையாகும். போலந்தின் தேசியவீரரான தாடஸ் கொஸ்கியஸ்கோ நினைவாக போலந்து நாடுகாண் பயணியும் மலையேறியுமான \"போல் எட்மண்ட் ஸ்திரிசெலெஸ்கி\" என்பவரால் 1840 ஆண்டு கொஸ்கியஸ்கோ மலை என இம்மலைக்குப் பெயரிடப்பட்டது.\n\nஇம்மலையின் உச்சியும் அதன் சூழவுள்ள பகுதிகளும் குளிர்காலங்களில் (பொதுவாக ஜூன் முதல் அக்டோபர் வரை) பனியால் மூடப்பட்டிருக்கும்.\n\n"}
{"id": "51457", "url": "https://ta.wikipedia.org/wiki?curid=51457", "title": "பீட்டர் பவுல் ரூபென்ஸ்", "text": "பீட்டர் பவுல் ரூபென்ஸ்\n\nபீட்டர் பவுல் ரூபென்ஸ் (Peter Paul Rubens - ஜூன் 28, 1577 – மே 30, 1640) மிகவும் திறமை வாய்ந்த 17 ஆம் நூற்றாண்டைச் சேர்ந்த பிளெமிய பரோக் ஓவியரும், பகட்டுத் தன்மை கொண்ட பரோக் பாணியின் முன்னணி ஆதரவாளரும் ஆவார். பரோக் பாணி இயக்கம், நிறம், புலன் நுகர்ச்சி ஆகியவற்றுக்கு முக்கியத்துவம் வழங்கியது. இவர் சீர்திருத்தத்துக்கு எதிரான பலிபீட ஓவியங்கள், உருவப்படங்கள், நிலத்தோற்றங்கள், தொன்மங்கள் சார்ந்த வரலாற்று ஓவியங்கள் போன்றவற்றுக்குப் பெயர் பெற்றவர்.\n\nஐரோப்பா முழுவதிலும் இருந்த பிரபுக்களாலும், ஓவியச் சேகரிப்பாளராலும் விரும்பப்பட்ட ஓவியங்களை உருவாக்கும் பெரிய கலைக் கூடமொன்றை நடத்தி வந்ததோடு, ரூபென்ஸ் ஒரு மனித நோக்கு அறிஞரும், ஓவியச் சேகரிப்பாளரும், இரு இராஜதந்திரியும் ஆவார். இவர் ஸ்பெயினின் அரசன் ஆறாவது பிலிப்பிடம் இருந்தும், இங்கிலாந்து அரசன் முதலாம் சார்லஸ் இடமிருந்தும் பிரபுப் பட்டம் பெற்றார்.\n\nSection::::வரலாறு.\nSection::::தொடக்க காலம்.\nரூபென்ஸ் வெஸ்ட்பாலியாவில் உள்ள சீகென் என்னும் இடத்தில் பிறந்தார். இவரது தந்தை ஜான் ரூபென்ஸ் (Jan Rubens), தாயார் மரியா பைப்பெலிங்க்ஸ் (Maria Pypelincks). ஸ்பானிய நெதர்லாந்தை ஆல்பாவின் (Alba) டியூக் ஆண்ட காலத்தில் இடம் பெற்ற புரட்டஸ்தாந்தர்களுக்கு எதிராக இழைக்கப்பட்ட கொடுமைகளுக்குப் பயந்து, ஒரு கால்வினியரான பீட்டர் ரூபென்சின் தந்தையும், தாயும் 1568 ஆம் ஆண்டில், கொலோனுக்குத் தப்பி ஓடினர். ஜான் ரூபென்ஸ், சக்சனியின் அன்னாவுக்குச் சட்ட ஆலோசகராகவும், காதலியாகவும் ஆனார். ஒரேஞ்சின் முதலாம் வில்லியத்தின் இரண்டாம் மனைவியான அன்னாவின் சீகென்னில் இருந்த அரண்மனையிலேயே ஜான் ரூபென்ஸ் 1570ல் தங்கினார். அன்னாவுடனான தொடர்புக்காக ஜானுக்குச் சிறைத்தண்டனை கிடைத்தது. 1577ல் பீட்டர் பவுல் ரூபென்ஸ் பிறந்தார். அடுத்த ஆண்டில், குடும்பம் கொலோனுக்குத் திரும்பியது. ஜான் ரூபென்ஸ் இறந்து இரண்டு ஆண்டுகளுக்குப் பின்னர் 1589 ஆம் ஆண்டில், பீட்டர் ரூபென்ஸ் அவரது தாயாருடன் ஆன்ட்வேர்புக்குச் சென்றார். அங்கே பீட்டர் ஒரு கத்தோலிக்கராக வளர்க்கப்பட்டார். பீட்டர் ரூபென்சின் ஆக்கங்களில் மதம் முக்கிய இடத்தை வகித்ததுடன், பின்னாளில், இவர் கத்தோலிக்க சீர்திருத்த எதிர்ப்பு ஓவியப் பாணியின் முன்னணி ஓவியர்களில் ஒருவராகவும் விளங்கினார்.\n"}
{"id": "51458", "url": "https://ta.wikipedia.org/wiki?curid=51458", "title": "ஆன்டோனியோ விவால்டி", "text": "ஆன்டோனியோ விவால்டி\n\n\"சிவப்புக் குருவானவர்\" என்னும் பட்டப் பெயர் கொண்ட, ஆன்டோனியோ லூசியோ விவால்டி (மார்ச் 4, 1678 – ஜூலை 28, 1741), ஒரு வெனிசியக் குருவானவரும், பரோக் இசையமைப்பாளரும், ஒரு புகழ் பெற்ற வயலின் கலைஞரும் ஆவார். இவர் வெனிஸ் குடியரசிலேயே பிறந்து வளர்ந்தார். \"நான்கு பருவங்கள்\" என்னும் நான்கு வயலின் இசை நிகழ்ச்சிகளைக் கொண்ட தொடரே பரவலாக அறியப்பட்டதும், மிகவும் புகழ் பெற்ற பரோக் இசை நிகழ்ச்சியும் ஆகும்.\n"}
{"id": "51459", "url": "https://ta.wikipedia.org/wiki?curid=51459", "title": "இங்மார் பேர்ஜ்மன்", "text": "இங்மார் பேர்ஜ்மன்\n\nஏண்ஸ்ட் இங்மார் பேர்ஜ்மன் (Ernst Ingmar Bergman - 14 ஜூலை 1918 – 30 ஜூலை 2007) ஒன்பது தடவைகள் அக்கடமி விருதுக்கு நியமிக்கப்பட்ட சுவீடிய, திரைப்பட, மேடை நாடக, ஒப்பேரா இயக்குனர் ஆவார். மனித நிலைமைகள் பற்றிய தேடுதல்களில், ஊக்கமின்மை, மனக்கசப்பு, நகைச்சுவை, நம்பிக்கை போன்ற பல விடயங்களை இவர் தனது படங்களில் வெளிப்படுத்தினார். இவர் தற்காலத் திரைப்படத் துறையில் மிகப் பெரியவரும் மிகுந்த செல்வாக்கு உள்ளவருமான இயக்குனராகக் கருதப்படுகிறார்.\n\n62 திரைப்படங்களை இயக்கியுள்ள இவர், இவற்றுட் பலவற்றைத் தானே எழுதியும் இருக்கிறார். அத்துடன் 170க்கு மேற்பட்ட நாடகங்களையும் இயக்கினார். லிவ் உல்மன், பிபி அண்டர்சன், மக்ஸ் வொன் சிடோ போன்றவர்கள் இவரது அனைத்துலகப் புகழ் பெற்ற நடிகர்களுள் சிலராகும். இவரது படங்களில் பல இவரது சொந்த நாடான சுவீடனின் நிலத்தோற்றப் பின்னணியில் எடுக்கப்பட்டவை. இவருடைய படங்களின் கருக்கள் பெரும்பாலும், ஊக்கக்குறைவு, இறப்பு, நோய், துரோகம், பைத்தியம் போன்றவற்றுடன் தொடர்பானவை.\n\nபேர்க்மன் 60 ஆண்டுகளுக்கும் மேலாகச் செயல்பட்டு வந்தாலும், 1976 ஆம் ஆண்டில் வருமானவரி ஏய்ப்பு தொடர்பிலான குற்றவியல் விசாரணைகளினால் இவரது தொழில் பாதிப்புக்குள்ளானது. அக்காலத்தில், நிலுவையில் இருந்த படத்தயாரிப்பு வேலைகளைக் கைவிட்டதுடன், தனது கலைக் கூடத்தையும் மூடிவிட்டு எட்டு ஆண்டுகள் ஜேர்மனியில் மறைந்து வாழ்ந்தார்.\n\nSection::::வரலாறு.\nஇங்மார் போர்ஜ்மன், சுவீடனில் உள்ள உப்சலாவில் பிறந்தார். தாயார் கரீன், தந்தையார் எரிக் பெர்க்மன். எரிக், லூதரன் மத குரு பின்னாளில் சுவீடன் அரசரின் மதகுருவாக இருந்தார். இங்மார், சமயத் தொடர்பான வடிவங்களுக்கும், கலந்துரையாடல்களுக்கும் நடுவில் வளர்ந்தார். தந்தையார் எரிக், ஒரு பழமைவாதியாகவும், தீவிரமான வலதுசாரி அரசியல் கருத்துக்களைக் கொண்டவராகவும் இருந்ததுடன், ஒரு கடும்போக்குக் கொண்ட தந்தையாகவும் இருந்தார். படுக்கையிலேயே சிறுநீர் கழித்துவிடுதல் போன்றவற்றுக்காகத் தான் இருட்டறைகளில் பூட்டி வைக்கப்பட்டதாக இங்மார் கூறியுள்ளார்.\n\nSection::::குடும்பம்.\nஇங்மார் பேர்ஜ்மன் ஐந்து முறை திருமணம் செய்து கொண்டார்\n\n\nமுதல் நான்கு திருமணங்கள் விவாகரத்து முடிவடைந்தன. கடைசியாக அவரது மனைவி இங்க்ரிட் 1995 ஆம் ஆண்டில் வயிற்று புற்றுநோய் காரணமாக 65 வயதில் இறந்தார். அவருடைய திருமணங்களை தவிர, நடிகைகள் ஹாரியட் ஆண்டெர்சன் (1952-55), பிபி ஆண்டெர்சன் (1955-59), மற்றும் லிவ் உல்மான் (1965-70) ஆகியோருடன் பெர்க்மேன் காதல் உறவுகளைக் கொண்டிருந்தார். லிவ் உல்மான்னுடன் எழுத்தாளர் லின் உல்மேனின் தந்தை ஆவார். எல்லாவற்றிலும், பேர்ஜ்மன்னுக்கு ஒன்பது பிள்ளைகள் இருந்தனர், இவர்களில் ஒருவர் அவரை முன்னிலைப்படுத்தினார். இறுதியில் பேர்ஜ்மன், லிவ் உல்மான்னைத் தவிர எல்லா தாய்மார்களையும் திருமணம் செய்து கொண்டார்.\nஆனால் அவரது கடைசி மனைவியான இங்க்ரிட் வான் ரோஸனுடனான திருமணத்திற்கு பன்னிரண்டு ஆண்டுகளுக்கு முன்பே அவர்களது மகள் பிறந்தார்.\n\nSection::::தொழில்.\nSection::::திரைப்படப்பணி.\nபேர்ஜ்மேனின் திரைப்பட வாழ்க்கை 1941 ஆம் ஆண்டில் திரைக்கதை மறுபதிவு செய்தல் மூலம் தொடங்கியது. ஆனால் அவரது முதல் பெரிய சாதனை 1944 ஆம் ஆண்டில் அல்ஃப் ஸ்ஜ்பெர்க் இயக்கிய டார்மெண்ட் (Torment (a.k.a. Frenzy) என்ற திரைப்படத்திற்கு திரைக்கதை எழுதியதாகும். திரைக்கதை எழுதுவதுடன், அவர் படத்தின் உதவி இயக்குனராகவும் நியமிக்கப்பட்டார். \nஅவரது இரண்டாவது சுயசரிதை புத்தகமான \"“திரைப்படத்தில் என் வாழ்க்கையில்”\" பேர்ஜ்மேன் படப்பிடிப்பில் தனது இயக்குனர் அறிமுகம் குறித்தும் விவரிக்கிறார் \n\nSection::::விமர்சனங்கள் மற்றும் செல்வாக்கு.\nநியூ யார்க் டைம்ஸின் டெர்ரென்ஸ் ராஃபர்டி 1960 கள் முழுவதும் பேர்ஜ்மன் பற்றி எழுதினார். \"திரைப்படங்களின் ஆழமான கடைசி வார்த்தைகள் அழகானதாக கருதப்பட்டது, அவரது ஒவ்வொரு படைப்புகளும் நுணுக்கமான விவகாரம் பற்றிக் கூறி பகுப்பாய்வு செய்யப்பட்டது, அதன் அடையாளத்தைப் பற்றிய தனித்துவமான விவாதங்களில் விரிவுபடுத்தப்பட்டது. நவீன உலகில் கலைஞரின் தலைவிதி மற்றும் பல படத்தின் தன்மையால் நிர்ணயம் செய்யப்பட்டது. பல திரைப்பட தயாரிப்பாளர்கள் பேர்ஜ்மனை பாராட்டியுள்ளனர், மேலும் சிலர் அவரது படைப்புகளின் செல்வாக்கினை மேற்கோளிட்டுள்ளனர்:\n\nடர்கோவ்ஸ்கி எனக்கு சிறந்த இயக்குனர்” என்று குறிப்பிடுகிறார் \n"}
{"id": "51460", "url": "https://ta.wikipedia.org/wiki?curid=51460", "title": "எரித மின்னஞ்சல்", "text": "எரித மின்னஞ்சல்\n\nஎரித மின்னஞ்சல் (Email Spam) என்பது ஒரே மின்னஞ்சலை பெருந்தொகையானோருக்கு, அவர்கள் கேட்காமலேயே பொருட்கள் அல்லது சேவைகளை வழங்குவதற்கு வர்த்தக நோக்கில் அனுமதியின்றி அனுப்பப்படும் மின்னஞ்சல் ஆகும். எரித மின்னஞ்சல்கள் தேவையற்ற சுமையை இணையத்தில் விடுவதால், இணையப் போக்குவரத்து கூடி பண விரயம் ஏற்படுகிறது. தனிநபர்களுக்கும் எரித மின்னஞ்சல்கள் ஒரு சிலவற்றையாவது படிப்பதில் நேர விரயம் ஏற்படுகிறது. \n\nSection::::முதல் எரித மின்னஞ்சல்.\nமுதல் எரித மின்னஞ்சல் ஆர்பாநெட் எனும் கணினி வலைப்பின்னலில் அனுப்பப்பட்டது. மே 3 ஆம் நாள் 1978 ஆம் ஆண்டில், கேரி துர்க் என்ற ஒருவர் தனது புதிய கணினிகள் பற்றி விளம்பரம் செய்வதற்காக, 393 நபர்களுக்கு ஒரு மின்னஞ்சல் அனுப்பினார்.\n"}
{"id": "51462", "url": "https://ta.wikipedia.org/wiki?curid=51462", "title": "ஜேம்ஸ் ஜோய்ஸ்", "text": "ஜேம்ஸ் ஜோய்ஸ்\n\nஜேம்ஸ் அகஸ்டீன் அலோசியஸ் ஜோய்ஸ் (\"James Joyce\") என்னும் முழுப்பெயர் கொண்ட ஜேம்ஸ் ஜோய்ஸ் அல்லது ஜேம்ஸ் ஜாய்ஸ் (2 பெப்ரவரி 1882 – 13 ஜனவரி 1941), ஒரு புலம்பெயர்ந்த ஐரிய எழுத்தாளர் ஆவார். இவர் 20 ஆம் நூற்றாண்டில் மிகச் செல்வாக்குள்ள எழுத்தாளர்களில் ஒருவரெனக் கருதப்படுகிறார். இவர் எழுதிய \"உலிசெஸ்\" (1922), அதைத் தொடர்ந்து வந்ததும் சர்ச்சைக்கு உள்ளானதுமான \"பினகன்ஸ் வேக்\" (1939), \"டப்ளினர்ஸ்\" என்னும் சிறுகதைத் தொகுப்பு (1914), ஒரு அரை குறைத் தன்கதையான \"இளைஞனாக ஒரு கலைஞனின் வடிவம்\" \"(A Portrait of the Artist as a Young Man - 1916)\" போன்றவற்றின் மூலம் இவருக்குப் பரவலான புகழ் கிடைத்தது.\n\nவளர்ந்த நிலையில் தனது வாழ்வின் பெரும் பகுதியை அயர்லாந்துக்கு வெளியிலேயே கழித்த போதும், ஜோய்சின் உளவியல் மற்றும் கற்பனைக் கதைகள் அனைத்தும் அவரது சொந்த நகரான டப்ளினிலேயே வேர்விட்டிருந்தன. இவரது கதைகளின் களங்களையும், கருப்பொருள்களையும் டப்ளினே அவருக்கு வழங்கியது. சொந்த இடத்துக்கு அவர் கொடுத்த நுணுக்கமான கவனம், தானாகவே நாடு கடந்து வாழ்ந்தமை, ஐரோப்பா முழுவதிலும், சிறப்பாகப் பாரிசில் அவருக்கு இருந்த செல்வாக்கு என்பன அவரை, ஒரு உலகம் தழுவியவராகவும், அதேநேரம் ஒரு குறிப்பிட்ட பகுதியின் மீது மட்டும் கவனத்தைச் செலுத்தியவராகவும் ஒரு முரண்பட்ட தோற்றத்தில் காட்டுகின்றன.\n\nSection::::இளமைக் காலம்.\n1882 ஆம் ஆண்டு பெப்ரவரி 2 இல் அயர்லாந்தின் டப்ளினில் ரத்காரில் ஜோய்ஸ் பிறந்தார். ஜாய்ஸின் தந்தை ஜான் ஸ்டானிஸ்லாஸ் ஜோய்ஸ் மற்றும் அவரது தாயார் மேரி ஜேன் \"மே\" முர்ரே ஆவார். அவர் பத்து உயிர் பிழைத்திருக்கும் உடன்பிறப்புகளில் இவரே மூத்தவர். இரண்டு பேர் டைபாய்டு காய்ச்சலால் இறந்தனர். 1882, பிப்ரவரி 5 ஆம் தேதி ரென்னன் ஜான் ஓ'முல்லாயால் தெரென்னூரில் உள்ள செயின்ட் ஜோசப் தேவாலயத்தில் உள்ள கத்தோலிக்க சர்ச்சின் சடங்குகளின்படி ஜேம்ஸ் ஜாய்ஸ் ஞானஸ்நானம் பெற்றார். ஜோய்ஸின் ஞானப்பெற்றோர் பிலிப் மற்றும் எல்லென் மெக்கன் ஆவர்.\n\nஅவரது தந்தையின் குடும்பம் கவுண்டி கார்க்கில் உள்ள ஃபெர்மோயில் இருந்து வந்தவராவர். மேலும் அவர்கள் சிறிய அளவில் உப்பு மற்றும் சுண்ணாம்பு பணிகளை கொண்டிருந்தனர்.\n\nஅவரது தந்தை மற்றும் தந்தை வழி தாத்தா இருவரும் செல்வந்த குடும்பங்களில் திருமணம் செய்தனர். குடும்பத்தின் மூதாதையர் கன்னமெராவில் இருந்து வந்த சேன் மோர் சீயாகே (1680) ஆவர்.\n\n1887 ஆம் ஆண்டில், அவரது தந்தை டப்ளின் கார்ப்பரேஷனால் மதிப்பிடப்பட்டது. குடும்பம் பின்னர் டப்ளினில் இருந்து 12 மைல் (19 கிமீ) பிரெயில் நகரின் நாகரீகமான சிறு நகரத்திற்கு மாற்றப்பட்டது. இந்த நேரத்தில் ஜோய்ஸ் ஒரு நாயால் தாக்கப்பட்டார். அதிலிருந்து அவரது வாழ்நாள் முழுவதும் நாய் பயத்திற்கு (cynophobia) வழிவகுத்தது. அவர் இடி மின்னல் கண்டு பீதியடையும் அஸ்ட்ராபொபியாவில் (astraphobia) பாதிக்கப்பட்டார். ஒரு மூடநம்பிக்கை உடைய அத்தையால் இடி என்பது கடவுளுடைய கோபத்திற்கான ஓர் அறிகுறி என கூறப்பட்டதால் இப்பயம் ஏற்பட்டது .\n\n1891 இல் சார்லஸ் ஸ்டீவர்ட் பார்னலின் மரணத்தின் மீது ஜோய்ஸ் ஒரு கவிதையை எழுதினார். அவரது தந்தை கத்தோலிக்க தேவாலயத்தில் பர்னால் நடத்தப்பட்ட விதம், ஐரிஷ் ஹோம் ரூல் கட்சி மற்றும் பிரிட்டிஷ் லிபரல் கட்சி ஆகியவற்றின் அயர்லாந்திற்கான குடியாட்சியை பாதுகாப்பதில் தோல்வி ஆகியவற்றால் கோபமடைந்தார் . ஐரிஷ் கட்சி தலைமைப் பதவியிலிருந்து பார்னெல் நீக்கப்பட்டார். ஆனால் வத்திக்கான் பிரிட்டிஷ் கன்சர்வேட்டிவ் கட்சியுடன் குடியாட்சியைத் தடுக்க கூட்டு வைத்த விவகாரம் இளம் ஜோய்ஸிற்கு ஒரு நீடித்த தாக்கத்தை ஏற்படுத்தியது. மூத்த ஜாய்ஸ் கவிதையை அச்சிட்டு வத்திக்கான் நூலகத்திற்கு ஒரு பகுதியை அனுப்பினார். அதே ஆண்டு நவம்பரில் ஜேம்ஸ் ஜோய்ஸ் ஸ்டூப்ஸ் 'கெஜட் (திவால்நிலை வெளியீட்டாளர்) இல் பணிபுரிந்தார் பின்னர் வேலையில் இருந்து தற்காலிகமாக நிறுத்தி வைக்கப்பட்டார். 1893 ஆம் ஆண்டில், ஜான் ஜாய்ஸ் ஒரு ஓய்வூதியத்துடன் வேலையிலிருந்து நீக்கப்பட்டார். அவரது குடும்பத்தின் சரிவுக்கும் வறுமையில் தள்ளப்பட்டதற்கும் முக்கியமாக அவரது குடிப்பழக்கம் மற்றும் நிதி மோசடி காரணமாக ஏற்பட்டது.\n\nஜோய்ஸ் 1888 ஆம் ஆண்டில் கவுண்டி கில்டரே அருகிலுள்ள கவுனில் இயேசு சபை தங்குமிடப் பள்ளியான க்ளொங்கோவ்ஸ் உட் கல்லூரியில் தனது தொடக்கக் கல்வியைத் தொடங்கினார். ஆனால் தனது தந்தையால் கல்விக் கட்டணம் செலுத்த முடியாததால் 1892 ஆம் ஆண்டில் பள்ளியிலிருந்து விலகினார். ஜாய்ஸ் பின்னர் டூல்பின், வடக்கு ரிச்மண்ட் தெருவில் கிரிஸ்டன் பிரதர்ஸ் ஓ'கனெல் பள்ளியில் வீட்டிலிருந்தே படித்தார். அவர் 1893 ஆம் ஆண்டில் ஜெஸ்யூட்ஸின் டப்ளின் பள்ளியில் பெல்டெரெர் கல்லூரியில் இடம் பெற்றார். அவரது அப்பா மற்றும் குடும்பத்தினருக்கு ஒரு இயேசு சபை பாதிரியாருடன் பழக்கம் காரணமாக ஜாய்ஸ் பெலவெரெர் கலந்து கொள்ள கட்டணம் குறைப்பு வழங்கப்பட்டது. 1895 ஆம் ஆண்டில், 13 வயதில் ஜாய்ஸ், பெல்டெரெரில் உள்ள அவரது தோழர்களால் அவர் லேடி என்ற கிறித்தவச் சமயச் சார்புடைய தோழமைக் கூட்டுறவுக் குழுமத்தில் இணைவதற்குத் தேர்ந்தெடுக்கப்பட்டார். தாமஸ் அக்குவைனஸின் தத்துவங்கள் அவரது வாழ்நாள் முழுவதும் வலுவான செல்வாக்கை கொண்டிருந்தன.\n\nSection::::கல்வி.\nஜோய்ஸ் 1898 ஆம் ஆண்டில் நிறுவப்பட்ட டப்ளின் பல்கலைக்கழக கல்லூரியில் (UCD) சேர்ந்து ஆங்கிலம், பிரஞ்சு மற்றும் இத்தாலிய மொழி ஆகியவற்றைப் படித்தார். அவர் நகரின் நாடக மற்றும் இலக்கிய வட்டாரச் செயல்பாடுகளில் இறங்கினார். \n1900 ஆம் ஆண்டில் ஹென்ரிக் இப்சனின் \"“வென் வி டெட் அவேக்கன்”\" When We Dead Awaken என்ற நூலின் அவரது பாராட்டுப் பகுப்பாய்வு இதழ் ஒன்றில் விமர்சனம் வெளியிடப்பட்டது. இது அவரது முதல் வெளியீடாக இருந்தது, நார்வே நாட்டைச் சேர்ந்த ரசிகரிடமிருந்து இப்சென்னுக்கு வந்ததது பின்னர் அவர் நாடகவாதிகளிடமிருந்து நன்றி கடிதம் பெற்றார்.\nஇந்தக் காலகட்டத்தில் ஜாய்ஸ் பல கட்டுரைகளையும், குறைந்தபட்சம் இரண்டு நாடகங்களையும் எழுதினார். டப்ளின் பல்கலைக்கழக கல்லூரியில் அவருடைய நண்பர்கள் ஜாய்ஸின் படைப்புகளில் கதாபாத்திரங்களாகத் தோன்றினர். அவருடைய நெருங்கிய சக ஊழியர்களில் தலைமுறை தலைவர்கள், குறிப்பாக டாம் கெட்டி, பிரான்சிஸ் ஷீஹி-ஸ்கிஃபிங்டன் மற்றும் ஆலிவர் செயின்ட் ஜான் கோகார்தி ஆகியோர் அடங்குவர்.ஜாய்ஸ், நவம்பர் 1901 இல், தனது பத்திரிகையான ஐக்கிய ஐரிட்மன் பத்திரிகையில் ஆர்தர் க்ரிஃபித் என்பவரால் ஐரிஷ் மக்களுக்கு அறிமுகப்படுத்தினார்.\n\nஜோய்ஸ் ஐரிஷ் இலக்கிய தியேட்டரில் ஒரு கட்டுரையை எழுதியிருந்தார், அவருடைய கல்லூரி இதழ் அதை அச்சிட மறுத்துவிட்டது. ஜோய்ஸ் அதை அச்சிட்டு விநியோகித்தார். க்ரிஃபித் தன்னை மாணவர் ஜேம்ஸ் ஜாய்ஸின் தணிக்கைக்கு ஒரு பகுதியை எழுதினார். 1901 ஆம் ஆண்டில், அயர்லாந்தின் தேசிய கணக்கெடுப்பு ஜேம்ஸ் ஜாய்ஸை ஆங்கில மற்றும் ஐரிஷ் மொழி பேசும் அறிஞராக அவரது தாய் மற்றும் தந்தை, ஆறு சகோதரிகள் மற்றும் ராயல் டெர்ரேஸில் உள்ள மூன்று சகோதரர்களுடன் (இப்போது இன்வெர்ன்ஸ் ரோட்), க்ளோன்டார்ஃப், டப்ளினில் வாழ்ந்ததாக குறிப்பிடப்பட்டுள்ளது.\n\nSection::::இறப்பு.\nஜனவரி 11, 1941 அன்று, சூரிச்சில் உள்ள மருத்துவமனையில் வயிற்றுப்புண் துளை அறுவைசிகிச்சைக்காக ஜோய்ஸ் அனுமதிக்கப்பட்டார்.அவர் அடுத்த நாள் கோமாவில் விழுந்தார். ஜனவரி 13, 1941 அன்று 2 மணியளவில் விழித்திருந்தார், மறுபடியும் நனவு இழக்கும் முன்பு செவிலியரிடம் தனது மனைவி மற்றும் மகனை அழைத்து வருமாறு கோரினார். அவர் 15 நிமிடங்கள் கழித்து இறந்துவிட்டார், அவரது 59 வது பிறந்தநாளுக்கு ஒரு மாத காலத்திற்கு முன்னதாகவே இறந்துவிட்டார்.\n\nஅவரது உடல் ஜூரிச்சில் உள்ள ஃப்ளந்தர்ன் கல்லறையில் அடக்கம் செய்யப்பட்டது.ஒரு சாதாரண கல்லறையில் முதலில் புதைக்கப்பட்ட அவர் 1966 ஆம் ஆண்டில் அமெரிக்கன் கலைஞரான மில்டன் ஹேபால்ட் அருகே இவரது சித்திரப்படுத்தப்பட்ட படம் மற்றும் அலங்காரத்துடன், மிக முக்கியமான \"கௌரவமான கல்லறைக்கு\" மாற்றப்பட்டது. சுவிட்சர்லாந்தில் இரண்டு மூத்த ஐரிஷ் தூதர்கள் இருந்தபோதிலும், ஜாய்ஸின் இறுதிச் சடங்கில் கலந்து கொள்ளவில்லை . அயர்லாந்தின் அரசாங்கம் பின்னர் ஜாய்ஸின் எஞ்சியுள்ள இடங்களைத் திரும்பப் பெற அனுமதிப்பதற்கான அவரது மனைவி நோராவின் கோரிக்கையை நிராகரித்தது. 1931 ல் அவர் திருமணம் செய்து கொண்ட நோரா, 10 வருடங்கள் பின்னர் உயிரோடு இருந்தார். அவர், 1976 இல் இறந்த அவர்களின் மகன் ஜியோர்ஜியோவைப் போலவே அவரும் ஜோய்ஸ் கல்லறையின் பக்கத்தில் புதைக்கப்பட்டார்\n\nSection::::தாக்கங்கள்.\nஹோமர், அரிஸ்ட்டாட்டில், டான்டே அலிகியேரி, குஸ்தாவ் ஃபிளவ்பர்ட், பெர்சி பைஷ் ஷெல்லி, பென் ஜான்சன், தாமஸ் அக்குவைனஸ், வில்லியம் ஷேக்ஸ்பியர், ஜான் மில்ட்டன், பிரீட்ரிக் நீட்சே, எட்வார்டு டுஜாவின், ஹெண்ட்ரிக் இப்சன், ஜியோர்டானோ புரூனோ, ஜியாம்பட்ஸ்டா விகோ, அன்டன் செக்கோவ், லியோ டால்ஸ்டாய், ஆஸ்கார் வைல்ட், டபிள்யு. பி. யீட்ஸ்\n\nSection::::பின்பற்றுவோர்.\nசாமுவேல் பக்கட், ஹோர்ஹே லூயிஸ் போர்கேஸ், பிளான் ஓ பிரெயின், பவுல் அஸ்தர், சல்மான் ருஷ்டி, உம்பெர்த்தோ எக்கோ, வெர்ஜீனியா வூல்ஃப், டான் டெலிலோ, அந்தோனி பர்கஸ்,ஜோசப் கேம்பெல், வில்லியம் பால்க்னர், தாமஸ் பைச்சன், எட்கா ஓ பிரெயின், மார்டின் அமிஸ், ஜெமி ஓ நெயில், ஜார்ஜ் ஆர்வெல், பிரெட் ஸ்டன் எலிஸ், பிரண்டான் பேகன், ராபர்ட் ஆண்டன் வில்சன், மார்டின் ஓ கேதைன், ஜான் உப்டைக், சில்வியா பிளாத், ஜாக்குவஸ் டெரிடா, ஜாக்குவஸ் லகான்.\n"}
{"id": "51467", "url": "https://ta.wikipedia.org/wiki?curid=51467", "title": "ஜோசே சரமாகூ", "text": "ஜோசே சரமாகூ\n\nஜோசே டி சூசா சரமாகூ (\"José Saramago\" பி. நவம்பர் 16, 1922 - இ. ஜூன் 18, 2010), நோபல் பரிசு பெற்ற போர்த்துக்கேய எழுத்தாளரும், நாடகாசிரியரும், பத்திரிகையாளரும் ஆவார். உருவகத்தன்மை கொண்ட இவரது சில ஆக்கங்கள், வரலாற்று நிகழ்வுகளுக்கு மறைமுகமான நோக்கைக் கொடுப்பதுடன், அதிகாரபூர்வமாக வழங்கப்படும் செய்திகளுக்கு மாறாக மனிதநேயம் சார்ந்த நோக்குக்கு முக்கியத்துவம் கொடுக்கின்றன. சரமாகூவுக்கு 1998 ஆம் ஆண்டில் நோபல் பரிசு வழங்கப்பட்டது. 1992 ஆம் ஆண்டு, லிஸ்பனில், பிரீட்டாஸ் மாகல்ஹேயஸ் போன்ற வேறும் சிலருடன் சேர்ந்து \"பண்பாட்டுப் பதுகாப்புக்கான தேசிய முன்னணி\" என்னும் இயக்கத்தைத் தொடங்கினார். ஸ்பெயினின் கனரித் தீவுகளில் உள்ள லான்சரோட்டேயில் வாழ்ந்து வந்த இவர் ஜூன் 2010ல் மரணமடைந்தார்.\n\nSection::::வரலாறு.\nசரமாகூ, போர்த்துக்கல் நாட்டின் தலைநகரான லிஸ்பனில் இருந்து வடகிழக்கில் 100 கிலோமீட்டர்களுக்கு அப்பால் ரீபாட்டேஜோ மாகாணத்தில் உள்ள சிறிய ஊரான அசின்ஹாகாவில் பிறந்தார். இவரது குடும்பம் நிலமற்ற குடியானவக் குடும்பம். இவர் தந்தையார் ஜோசே டி சோசா (José de Sousa), தாயார் மரியா டி பியடாடே (Maria de Piedade). \"சரமாகூ\" என்பது ஒரு காட்டு மூலிகைச் செடியைக் குறிக்கும் ஒரு சொல். இது இவருடைய தந்தையின் குடும்பத்தினருக்கு வழங்கப்பட்ட பட்டப் பெயர். ஆனால் தவறுதலாக பிறப்புப் பதிவின்போது இவர் பெயருடன் சேர்த்துக் கொள்ளப்பட்டது. 1924ல் சரமாகூவின் குடும்பம் லிஸ்பனுக்கு இடம் பெயர்ந்தனர். அங்கே இவரது தந்தை காவல்துறையில் ஒரு காவலராகப் பணியில் சேர்ந்தார். இவர்கள் தலைநகருக்குப் போன சில மாதங்களில் சரமாகூவின் அண்ணன் பிரான்சிஸ்கூ இறந்தார்.\n\nSection::::படிப்பும் தொழிலும்.\nசரமாகூ ஒரு சிறந்த மாணவனாக இருந்தும் அவரது பெற்றோருக்கு அவரை கிராமர் பள்ளியில் படிக்கவைக்க முடியவில்லை. அதனால் அவரை 12 வயதில் தொழில்நுட்பப் பள்ளியில் சேர்த்துவிட்டனர். அங்கிருந்து படிப்பை முடித்து வெளியேறியதும், தானுந்து பழுதுபார்ப்பவராகப் பணியில் அமர்ந்து இரண்டு ஆண்டுகள் கடந்த பின்னர் ஒரு மொழிபெயர்ப்பாளர் ஆகவும், அதைத் தொடர்ந்து ஒரு பத்திரிகையாளர் ஆகவும் பணியாற்றினார். ஒரு செய்தி நாளேடு ஒன்றின் துணை ஆசிரியராகப் பணியாற்றி வந்த காலத்தில் 1975 ஆம் ஆண்டில் இடம்பெற்ற அரசியல் நிகழ்வுகள் காரணமாக அப்பதவியில் இருந்து விலக வேண்டியதாயிற்று. மீண்டும் சில காலம் மொழிபெயர்ப்பாளராகப் பணியாற்றிய பின், ஒரு எழுத்தாளராகத் தனக்கு வேண்டிய வருமானத்தைப் பெற்றுக்கொள்ளக் கூடிய நிலையை எய்தினார். சரமாகூ 1944 ஆம் ஆண்டில் இல்டா ரேயிஸ் என்பவரைத் திருமணம் செய்திருந்தார். அவர்களது ஒரே பிள்ளை 1944 ஆம் ஆண்டு பிறந்தது. 1988 ஆம் ஆண்டு, அவரது நூல்களை ஸ்பானிய மொழியில் மொழிபெயர்த்தவரான பத்திரிகையாளர் பிலார் டெல் ரியோ என்பவரைத் திருமணம் செய்து வாழ்ந்து வருகிறார்.\n\nSection::::பால்தாசர் அண்ட் பிளிமுண்டா.\nசரமாகூ தனது ஐம்பது வயதின் நடுப்பகுதியில் இருந்தபோதே அவருக்கு உலக அளவிலான கவனம் கிடைத்தது. இவரது வெளியீடான \"பால்தாசர் அண்ட் பிளிமுண்டா\" என்னும் நூலே இவருக்கு உலக அளவில் வாசகர்களை உருவாக்கியது. இந்தப் புதினத்துக்கு போர்த்துக்கேய \"பென் கிளப்\"பின் விருதும் கிடைத்தது. சரமாகூ 1969 ஆம் ஆண்டிலிருந்து போர்த்துக்கேயப் பொதுவுடமைக் கட்சியில் உறுப்பினராகவும் இருந்து வருவதுடன் இவர் ஒரு இறைமறுப்பாளரும் ஆவார். இவரது கருத்துக்கள், சிறப்பாக, \"யேசு கிறிஸ்துவின் கூற்றுப்படி நற்செய்தி\" என்னும் அவரது நூல் வெளிவந்த பின்னர், போர்த்துக்கலில் பெருமளவு சர்ச்சைகளையும் ஏற்படுத்தின. நாட்டின் கத்தோலிக்க சமூகத்தினர் சரமாகூ யேசுவைத் தவறு செய்யக்கூடிய மனிதனாகக் காட்டியதையிட்டுப் பெரும் கோபமடைந்தனர். போர்த்துக்கலின் பழமைவாத அரசு, இவரது நூல் கத்தோலிக்கரைப் புண்படுத்துகிறது என்று கூறி அதனை ஐரோப்பிய இலக்கியப் பரிசுக்குப் போட்டியிடுவதைத் தடை செய்யும் என்பதனால், அவரும் மனைவியும் கனரித் தீவுகளில் உள்ள லான்சரோட்டேக்கு இடம் பெயர்ந்தனர்.\n\nSection::::அரசியல் சர்ச்சைகள்.\nலெபனானிலும், பாலஸ்தீனத்திலும் இஸ்ரேலின் நடவடிக்கைக்கு எதிர்ப்புத் தெரிவித்ததன் மூலமும் இவர் சர்ச்சையை உருவாக்கினார். 2002 ஆம் ஆண்டில், எல் பாரிஸ் என்னும் அனைத்துலக ஸ்பானிய மொழிப் பத்திரிகையில், யூதாயிசத்தின் காரணமாகவே இஸ்ரேல் பாலஸ்தீனியர்களைக் கொடுமைப் படுத்துகிறது என்று எழுதினார். 2006 ஆம் ஆண்டில் இடம்பெற்ற லெபனான் போரின் போது, இவர், தாரிக் அலி, ஜான் பர்கர், நோம் சொம்ஸ்கி, எடுவர்டோ கலியானோ, நவோமி கிளயேன், ஹரோல்ட் பின்ட்டர், அருந்ததி ராய், ஹோவார்ட் சின் ஆகியோடுடன் சேர்ந்து அறிக்கையொன்றில் கையெழுத்து இட்டார். இதில் அவர்கள், இஸ்ரேலின் நீண்டகால இராணுவ, பொருளாதார, புவியியல் நடவடிக்கைகளின் அரசியல் நோக்கம் பாலஸ்தீனத் தேசத்தை அழிப்பதைத் தவிர வேறொன்றும் இல்லை என்று குறிப்பிட்டிருந்தனர்.\n"}
{"id": "51476", "url": "https://ta.wikipedia.org/wiki?curid=51476", "title": "தமிழ் சோர்ஸ்", "text": "தமிழ் சோர்ஸ்\n\nதமிழ் சோர்ஸ் என்பது கனடாவில் வெளிவரும் தமிழ் மாத இதழ். சோர்ஸ் என்பது Source என்ற ஆங்கில சொல்லின் தமிழ் ஒலிபெயர்ப்பு ஆகும். தமிழில் ஊற்று அல்லது மூலம் என்று பொருள் தருகிறது. தரமான தாளில் அச்சிடப்படும் இந்த இதழ் இலவசமாக விநியோகிக்கப்படுகிறது. இதில் அரசியல், போர் நிலவரங்கள், தகவல் கட்டுரைகள், சினிமா, ராசி பலன், \"தமிழன் பதில்கள்\" என பல தரப்பட்ட ஆக்கங்கள் வெளிவருகின்றன. \n\n"}
{"id": "51477", "url": "https://ta.wikipedia.org/wiki?curid=51477", "title": "ஒரு பேப்பர்", "text": "ஒரு பேப்பர்\n\nஒரு பேப்பர் இலண்டனிலிருந்து 2004ம் ஆண்டிலிருந்து தொடர்ச்சியாக மாதம் இருமுறை வெளியிடப்படும் தமிழ்ப் பத்திரிகை ஆகும். இது கனடா மற்றும் ஐரோப்பிய நாடுகள் சிலவற்றிலும் வெளியிடப்படுகிறது. இந்த இதழ் அதன் நகைச்சுவை கலந்த ஆக்கங்களுக்காக அறியப்பட்டது. இதன் பல கட்டுரைகளில் ஈழத்து பேச்சு நடை பயன்படுத்தப்படுவதும் ஒரு சிறப்பு ஆகும்.\n\nSection::::வெளி இணைப்புகள்.\nஒரு பேப்பர்\n"}
{"id": "51479", "url": "https://ta.wikipedia.org/wiki?curid=51479", "title": "விளாடிமிர் நபோக்கோவ்", "text": "விளாடிமிர் நபோக்கோவ்\n\nவிளாடிமிர் விளாடிமிரோவிச் நபோக்கோவ் (\"Vladimir Vladimirovich Nabokov\", ரஷ்ய மொழி: Влади́мир Влади́мирович Набо́ков, – ஜூலை 2, 1977), ஒரு பன்மொழித் திறமை கொண்ட ரஷ்ய-அமெரிக்கப் புதின எழுத்தாளரும், சிறுகதை எழுத்தாளரும் ஆவார். தனது முதல் ஒன்பது புதினங்களையும் ரஷ்ய மொழியிலேயே எழுதிய நபோக்கோவ் பின்னர் ஆங்கிலத்தில் எழுதி உலகப் புகழ் பெற்றார். இவர் பூச்சியியலிலும் பங்களிப்புச் செய்துள்ளதுடன், சதுரங்கப் புதிர்களிலும் ஆர்வம் காட்டினார். \"லொலித்தா\" (1955) என்னும் புதினமே இவரது மிக முக்கியமான புதினமாகச் சுட்டிக்காட்டப்படுகின்றது.\n\nSection::::வரலாறு.\nSection::::ரஷ்யாவில் இருந்த காலம்.\nநபோக்கோவ் 1899 ஆம் ஆண்டு ஏப்ரல் 22 ஆம் தேதி தனது பெற்றோரின் ஐந்து பிள்ளைகளுள் மூத்தவராகப் பிறந்தார். இவரது தந்தை விளாடிமிர் டிமிட்ரியேவிச் நபோக்கோவ் ஒரு தாராண்மைவாதச் சட்ட அறிஞரும், அரசியல்வாதியும், பத்திரிகையாளரும் ஆவார். தாயார் பெயர் எலெனா இவானோவ்னா ரூக்காவிஷ்விகோவா. இவரது குடும்பம் செயின்ட் பீட்டர்ஸ்பர்க்கில் இருந்த செல்வச் செழிப்புமிக்க, பிரபுத்துவக் குடும்பங்களுள் ஒன்று. இவர் தனது குழந்தைப் பருவத்தையும் இளமைப் பருவத்தையும் நகருக்குத் தெற்கே சிவர்ஸ்காயா என்னும் இடத்திற்கு அருகில் இருந்த \"வியாரா\" என்னும் நாட்டுப்புற பண்ணையில் கழித்தார்.\n\n\"முழுமையானது\" என அவராலேயே விவரிக்கப்பட்ட நபோவோவின் பிள்ளைப் பருவம், பல வழிகளில் குறிப்பிடத்தக்கது. இவரது குடும்பத்தில் ரஷ்ய மொழி, ஆங்கிலம், பிரெஞ்சு மொழி ஆகியவற்றைப் பேசி வந்தனர். இதனால், நபோக்கோவ் சிறுவயது முதலே மும்மொழியாளராக இருந்தார். நபோக்கோவ் ரஷ்ய மொழியை எழுதவும் வாசிக்கவும் கற்கும் முன்னரே ஆங்கிலத்தை எழுத வாசிக்கக் கூடியவராக இருந்தார். தன்வரலாற்று நினைவுகளை நூலாக எழுதிய நபோக்கோவ் தனது சலுகைகள் கொண்ட இளமைக்கால விவரங்கள் பலவற்றை விரிவாக விளக்கியுள்ளார். தனது இளமைக் காலத்தை மிகத் தெளிவாக நினைவுக்குக் கொண்டுவரக்கூடிய அவரது திறமை, அவர் நிரந்தரமாக நாடுகடந்து வாழ்ந்த காலத்தில் அவருக்கு மிகவும் உதவியது. அத்துடன் அவரது முதல் நூலான \"மேரி\" இலிருந்து பிற்கால நூல்கள் வரையிலான ஆக்கங்களுக்கான கருப்பொருளை வழங்குவதிலும் அவருக்கு இது உதவியாக அமைந்தது. இவரது குடும்பம் பெயரளவில் மரபுவாதக் குடும்பமானாலும், அவர்களுக்குச் மதத்தில் பெருமளவு ஆர்வம் இருந்ததில்லை. 1916 ஆம் ஆண்டில் இவருடைய உறவினர் மூலமாக இவருக்கு, வியாராவுக்கு அண்மையில் இருந்த ரொஸ்டெஸ்ட்வீனோ எஸ்டேட் என்னும் சொத்து கிடைத்தது. ஆனால் அடுத்த ஆண்டு நடைபெற்ற புரட்சியின்போது அதை அவர் இழந்தார். இதுவே அவர் தனது வாழ்நாளில் சொந்தமாக வைத்திருந்த ஒரேயொரு வீடு ஆகும்.\nSection::::இடப்பெயர்வு.\n1917 பெப்ரவரிப் புரட்சியின் பின்னர், விளாடிமிர் டிமிட்ரீவிச் நபோக்கோவ் ரஷ்யாவின் இடைக்கால அரசில் ஒரு செயலாளராக இருந்தார். இதனால், 1917 அக்டோபரில் ஏற்பட்ட புரட்சியின் போது நகரை விட்டுக் கிரீமியாவுக்குத் தப்பியோட வேண்டியதாயிற்று. அங்கே அவர்கள் சிலகாலம் ஒரு நண்பரின் வீட்டில் தங்கியிருந்துவிட்டு 1918ல் லிவாடியாவுக்குச் சென்றனர். கிரீமியாவில், அங்கிருந்த இடைக்கால அரசில், விளாடிமிர் டிமிட்ரீவிச் நபோக்கோவ் நீதித்துறைக்கான அமைச்சராகப் பதவி வகித்து வந்தார். 1918ல் ஜேர்மன் நாட்டுப் படைகள் அங்கிருந்து திருப்பி அழைக்கப்பட்டு 1919 ஆம் ஆண்டுத் தொடக்கத்தில் வெண்படைகள் தோல்வியைத் தழுவியதும், நபோக்கோவ் குடும்பத்தினர் நாடுகடந்து மேற்கு ஐரோப்பாவுக்குச் சென்றனர். 1919 ஏப்ரல் 2 ஆம் தேதி புறப்பட்ட கடைசிக் கப்பலில், நபோக்கோவ் குடும்பத்தினர் செவாஸ்ட்டோப்போலை விட்டுக் கிளம்பினர். அவர்கள் சிலகாலம் இங்கிலாந்தில் தங்கியிருந்தபோது, இளைய நபோக்கோவ் கேம்பிரிட்ஜில் உள்ள டிரினிட்டிக் கல்லூரியில் சேர்ந்து, சிலாவிய மொழிகளையும், ரோமானிய மொழிகளையும் பயின்றார். கேம்பிரிட்ஜில் அவருக்குக் கிடைத்த அனுபவங்கள் அவர் பிற்காலத்தில் \"குளோரி\" என்னும் புதினத்தை எழுதத் துணை புரிந்தன. 1920ல் நபோக்கோவ் குடும்பத்தினர் இங்கிலாந்தை விட்டு பெர்லினுக்குச் சென்றனர். அங்கே நபோக்கோவின் தந்தை \"ருல்\" எனப்படும் செய்தி இதழைத் தொடங்கினார். நபோக்கோவ் இரண்டு ஆண்டுகள் கழித்து, இங்கிலாந்தில் படிப்பை முடித்துக் கொண்டபின் பெர்லினில் தனது குடும்பத்தினருடன் இணைந்து கொண்டார்.\n1922 மார்ச்சில் நபோக்கோவின் தந்தை பெர்லினில் ரஷ்ய முடியாட்சிவாதிகளால் கொலை செய்யப்பட்டார். வெளிநாட்டிலிருந்து இயங்கிய அரசியல் சட்ட சனநாயகக் கட்சியின் தலைவரான பாவெல் மில்யூக்கோவ் என்பவர் கொல்லப்படுவதைத் தடுக்க அவர் போராடியபோது இது நிகழ்ந்தது. இந்தத் தவறுதலான, வன்முறை நிகழ்வு நபோக்கோவின் கதைகளில் மீண்டும் மீண்டும் எதிரொலித்தது. இவர் கதைகளில் கதைமாந்தர் தவறுதலாகக் கொல்லப்படும் நிகழ்வுகள் பரவலாகக் காணப்படுகின்றன. எடுத்துக்காட்டாக \"வெளிறிய தீ\" \"(Pale Fire)\" என்னும் அவரது புதினத்தில் வரும் கதைமாந்தரான \"கவிஞர் ஷேட்\" \"(poet Shade)\" இன்னொருவருக்கு இலக்கு வைத்த துப்பாக்கிக் குண்டு பாய்ந்து இறந்து போகிறார்.\n\nதந்தையார் இறந்த சில காலங்களுக்குப் பின் நபோக்கோவின் தாயும், தங்கையும் பிராக்கிற்கு இடம் மாறினர். ஆனால், நபோக்கோவ் பெர்லினிலேயே தங்கிவிட்டார். அங்கே, புலம்பெயர்ந்த சமூகத்தினரிடையே ஒரு கவிஞராகவும், எழுத்தாளராகவும் பெயர்பெற்ற இவர், வி. சிரின் என்னும் புனைபெயரில் எழுதிவந்தார். இவர் மொழிகளைக் கற்பித்து வந்ததுடன், டென்னிஸ், மற்போர் ஆகியவற்றிலும் பயிற்சி கொடுத்து வந்தார். 1922ல் நபோக்கோவுக்கு, சுவெட்லானா சீவேர்ட் (\"Svetlana Siewert\") என்பவரை மணம் செய்வதாக முடிவு செய்யப்பட்டது. எனினும் 1923 ஆம் ஆண்டுத் தொடக்கத்தில், நபோக்கோவுக்கு நிலையான தொழில் எதுவும் இல்லாததைக் காரணம் காட்டி பெண்ணின் குடும்பத்தினர் இந்த ஒப்பந்தத்தை முறித்துக் கொண்டனர். 1923 ஆம் ஆண்டு மே மாதத்தில் வேரா ஈவ்ஸ்யேவ்னா சுலோனிம் (\"Véra Evseyevna Slonim\") என்பவரை ஒரு நிகழ்வில் சந்தித்த நபோக்கோவ் அவரை 1925 ஏப்ரலில் திருமணம் செய்தார். இவர்களது ஒரே மகன் திமீத்ரி 1934 ஆண்டு பிறந்தார்.\n\n1936 ஆம் ஆண்டில், செமிட்டிய எதிப்புச் சூழல் காரணமாக வேரா தொழிலை இழந்தார். அத்துடன், நபோக்கோவின் தந்தையைக் கொலை செய்தவர் புலம்பெயர்ந்த சமூகத்தின் இரண்டாம் தலைமைப் பதவியில் அமர்ந்ததனால், நபோக்கோவ் ஆங்கிலம் பேசும் உலகில் வேலை தேடினார். 1937ல் நபோக்கோவ் ஜெர்மனியிலிருந்து பிரான்சுக்குச் சென்றார். அவரது குடும்பத்தினரும் அவரைத் தொடர்ந்து சென்று பாரிசில் வாழ்ந்தனர். 1940 ஆம் ஆண்டு மே மாதத்தில் ஜெர்மன் நாட்டுப் படைகள் பிரான்சுக்குள் முன்னேறியபோது அங்கிருந்து தப்பி ஐக்கிய அமெரிக்காவுக்குச் சென்றனர்.\n\nSection::::அமெரிக்காவில்.\nநபோக்கோ குடும்பத்தினர் அமெரிக்காவில், மான்ஹட்டனில் தங்கினர். நபோக்கோவ் இயற்கை வரலாற்றுக்கான அமெரிக்க அருங்காட்சியகத்தில் பணிக்குச் சேர்ந்தார். எட்மண்ட் வில்சன் என்பவரைச் சந்தித்து அவரது நண்பரானார். இவரே நபோக்கோவின் ஆக்கங்களை அமெரிக்கப் பத்திரிகையாசிரியர்களுக்கு அறிமுகப்படுத்தியவர்.\n\nநபோக்கோவ் 1941 ஆம் ஆண்டு, வெலெஸ்லிக் கல்லூரியில் ஒப்பீட்டு இலக்கிய விரிவுரையாளராகச் சேர்ந்தார். இவருக்காகவே உருவாக்கப்பட்ட இப்பதவி, தேவையான வருமானத்தை வழங்கியதுடன், எழுதுவதற்குத் தேவையான நேரத்தையும் கொடுத்தது. வெலெஸ்லிக் கல்லூரியில் ரஷ்ய மொழிப் பிரிவை உருவாக்கியவர் இவரே. அங்கே 19 ஆம் நூற்றாண்டின் முக்கிய ரஷ்ய எழுத்தாளர்கள் பற்றி இவர் ஆற்றிய விரிவுரைகள் பெரிதும் போற்றப்பட்டவை. 1941-42 காலப்பகுதியில் நபோக்கோவ் குடும்பத்தினர் மசசூசெட்சிலுள்ள வெலெஸ்லியில் வாழ்ந்தனர். பின்னர் 1942 செப்டெம்பரில் மசசூசெட்சின் கேம்பிரிட்ஜுக்கு இடம் மாறிய இவர்கள் 1948 ஜூன் வரை அங்கேயே இருந்தனர். ஐக்கிய அமெரிக்கா முழுவதிலும் ஒரு விரிவுரைப் பயணம் சென்ற நபோக்கோவ், 1944-45 கல்வியாண்டில் ரஷ்ய மொழி விரிவுரையாளராக மீண்டும் வெலெஸ்லிக்கு வந்தார். 1945 ஆம் ஆண்டில் அமெரிக்கக் குடிமகனாகப் பதிவு செய்துகொண்ட அவர், 1947-48 கல்வியாண்டு வரை அக்கல்லூரியின் ரஷ்ய மொழிப் பிரிவின் ஒரே உறுப்பினராக ரஷ்ய மொழி, ரஷ்ய இலக்கியம் ஆகியவற்றில் பாடநெறிகளை நடத்தி வந்தார். இவரது பாடம் நடத்தும் முறைக்காகவும், போர்க் காலத்தில் ரஷ்யா தொடர்பான எல்லா விடயங்களிலும் பொதுவாக இருந்த ஆர்வம் காரணமாகவும் இவரது விரிவுரைகள் பெரிதும் விரும்பப்பட்டன. அதே வேளை ஹாவார்ட் பல்கலைக் கழகத்தின் ஒப்பீட்டு விலங்கியல் அருங்காட்சியகத்தில் பூச்சியகத்தின் (\"lepidoptery\") பொறுப்பாளராகவும் அவர் பணியாற்றி வந்தார். மொரிஸ் பிஷப் என்பவர் கொடுத்த ஊக்கம் காரணமாக, நபோக்கோவ் 1948ல் வெலெஸ்லியை விட்டு விலகி ரஷ்ய இலக்கியம், ஐரோப்பிய இலக்கியம் ஆகியவற்றைக் கற்பிப்பதற்காக கோர்னல் பல்கலைக்கழகத்தில் சேர்ந்தார்.\n\nஒவ்வொரு கோடையிலும் பட்டாம்பூச்சி சேகரிப்பை மேற்கொள்ளும் நபோக்கோவ். அவ்வாறான ஒரு பயணத்தில் மேற்கு ஐக்கிய அமெரிக்காவுக்குச் சென்றிருந்தபோதே தனது \"லொலித்தா\" என்னும் புதினத்தை எழுதினார். நபோக்கொவ் மகிழுந்து ஓட்டக் கற்றுக்கொள்ளவில்லை. அவரது மனைவியான வேராவே அவரது வண்டியை ஓட்டுவது வழக்கம். முற்றுப் பெறாத \"லொலித்தா\"வின் பிரதிகளை நபோக்கோவ் எரித்துவிட முற்பட்டபோது அதனைத் தடுத்தவர் வேராவே எனப்படுகின்றது. தனது வாழ்க்கையில் சந்தித்த பெண்களுள் மிகவும் நகைச்சுவை உணர்வு பொருந்தியவர் வேரா என நபோக்கோவ் குறிப்பிட்டார். 1953 ஜூனில், நபோக்கோவ் குடும்பத்துடன் ஒரிகனில் உள்ள ஆஷ்லாந்துக்கு வந்தார். அங்கே, தெற்கு ஒரிகன் கல்லூரியில் பணியாற்றிய பேராசிரியர் டெய்லர் என்பவரின் வீட்டை வாடகைக்குப் பெற்று வாழ்ந்தனர். அங்கிருந்தபடியே நபோக்கோவ் \"லொலித்தா\" புதினத்தை எழுதி முடித்து, \"பெனின்\" (Pnin) என்னும் அடுத்த புதினத்தையும் எழுதத் தொடங்கினார். பட்டாம்பூச்சிகள் பிடிப்பதற்காக அருகில் இருந்த மலைப்பகுதிகளில் அலைந்து திரிந்த அவர் \"ஒரிகனில் எழுதிய வரிகள்\" \"(Lines Written in Oregon)\" என்ற கவிதை ஒன்றையும் எழுதினார். 1953 அக்டோபர் முதலாம் தேதி நபோக்கோவும் அவரது குடும்பமும் நியூ யார்க்கிலுள்ள இத்தாக்காவுக்குச் சென்றனர்.\n\nSection::::மாண்ட்ரியூவில்.\nஇவரது \"லொலித்தா\" புதினம் பொருளாதார வெற்றி அடைந்ததைத் தொடர்ந்து, ஐரோப்பாவுக்குச் சென்று அங்கே எழுதுவதற்காகவே நேரத்தைச் செலவிடும் வாய்ப்பு நபோக்கோவுக்குக் கிடைத்தது. 1961 அக்டோபரில், நபோக்கோவும், வேராவும் சுவிட்சர்லாந்தின் மாண்ட்ரியுசில் உள்ள மாண்ட்ரியூ பலஸ் விடுதியில் தங்கினர். நபோக்கோவின் இறுதிக்காலம் வரை அவர்கள் அங்கேயே தங்கியிருந்தனர். அங்கே இவர்களது ஆறாம் மாடி அறையிலிருந்து, தனது நடவடிக்கைகளை மேற்கொண்டிருந்ததுடன், பட்டாம்பூச்சி பிடிப்பதற்காக ஆல்ப்ஸ், கோர்சிக்கா, சிசிலி ஆகிய பகுதிகளுக்கும் பயணித்தார். 1976 ஆம் ஆண்டில் அடையாளம் காணப்படாத காய்ச்சலுடன் மருத்துவமனையில் சிகிச்சைபெற்று வெளியேறியவர், பின்னர் மீண்டும் 1977ல் அங்கே சேர்க்கப்பட்டார். அவ்வாண்டு ஜூலை 2ஆம் திகதி நபோக்கோவ் காலமானார். அவருடைய உடல் எரிக்கப்பட்டு, மாண்ட்ரியுவில் உள்ள கிளாரன்ஸ் இடுகாட்டில் புதைக்கப்பட்டது.\n\nஇவர் இறந்தபோது \"உண்மையான லோரா\" \"(The Original of Laura)\" என்னும் புதினத்தை எழுதிக்கொண்டிருந்தார். மனைவி வேராவுக்கும், மகன் திமீத்ரிக்கும் நபோக்கோவின் இலக்கியச் சொத்துரிமை வழங்கப்பட்டிருந்தது. எழுதி முடிக்கப்படாத தனது கடைசிப் புதினத்தின் கையெழுத்துப் பிரதிகளை எரித்து விடுமாறு நபோக்கோவ் கூறியிருந்தும், அவரது கடைசி ஆக்கத்தை எரித்துவிட மனமில்லாமல் சுவிஸ் வங்கியின் காப்பறையில் அதனை வைத்துள்ளனர். இதன் சில பகுதிகள் நபோக்கோவ் பற்றி ஆய்வு செய்யும் அறிஞர்களுக்குக் காட்டப்பட்டுள்ளன. நபோக்கோவின் இந்த இறுதிப் புதினம் வெளியிடப்படும் என திமீத்ரி 2008 ஏப்ரலில் அறிவித்தார்.\n"}
{"id": "51481", "url": "https://ta.wikipedia.org/wiki?curid=51481", "title": "விளம்பரம் (இதழ்)", "text": "விளம்பரம் (இதழ்)\n\nவிளம்பரம் கனடாவில் மாதம் இருமுறை வெளிவரும் தமிழ் இதழ் ஆகும். விளம்பரம் என்று பெயர் தாங்கி வந்தாலும் மற்ற பல இலவச பத்திரிகைகளை விட பல தரமான கட்டுரைகளை இது வெளியிடுகிறது. இவ்விதழ் 1991-ம் ஆண்டு மார்ச் முதல் திகதியில் இருந்து தொடர்ந்து வெளிவருகிறது.\n\nகனடா மற்றும் உலகின் பல்வேறு பகுதிகளில் இருந்து எழுத்தாளர்கள் மற்றும் துறைசார் வல்லுநர்களின் ஆக்கங்கள், அரசியல், அறிவியல், விளையாட்டு, மாணவர் பகுதி, திரைத்துறை போன்ற பல்வேறு துறைகளும் கனடிய வரி, வீடு மற்றும் அடமானம் குறித்த கட்டுரைகளும் இதில் இடம்பெற்றுள்ளது. \n\n"}
{"id": "51483", "url": "https://ta.wikipedia.org/wiki?curid=51483", "title": "2008 அசாம் குண்டுவெடிப்புகள்", "text": "2008 அசாம் குண்டுவெடிப்புகள்\n\n2008 அசாம் குண்டுவெடிப்புகள் என்பது 2008இல் அக்டோபர் 30ஆம் தேதி இந்தியாவின் அசாம் மாநிலத்தில் நடந்த தொடர் குண்டுவெடிப்புகளை குறிக்கும். குவஹாத்தியிலும் புறநகரங்களிலும் வெடித்த குண்டுகளால் குறைந்தது 81 மக்கள் கொல்லப்பட்டனர். மேலும் 470 மக்கள் படுகாயம் அடைந்தனர். மொத்தத்தில் 18 குண்டுகள் வெடித்தன. அசாம் வரலாற்றிலேயே நிகழ்ந்த தாக்குதல்களில் இதுவே மிகக் கடுமையானது. அசாம் ஐக்கிய விடுதலை முன்னணி, ஹூஜி, இந்திய முஜாஹிதீன் ஆகிய அமைப்புகளும் சந்தேகப்படுகின்றன. அக்டோபர் 2008இல் ஏழு மாநிலங்களில் நடந்த குண்டுத் தாக்குதல்களில் இது மூன்றாவது; இதற்கு முன்னர் அகர்தலா மற்றும் இம்பால் நகரங்களிலும் குண்டுத் தாக்குதல்கள் ஏற்பட்டன.\n"}
{"id": "51485", "url": "https://ta.wikipedia.org/wiki?curid=51485", "title": "அசாம் ஐக்கிய விடுதலை முன்னணி", "text": "அசாம் ஐக்கிய விடுதலை முன்னணி\n\nஅசாம் ஐக்கிய விடுதலை முன்னணி (United Liberation Front of Assam) அல்லது யூஎல்எஃப்ஏ (ULFA) இந்தியாவின் அசாம் மாநிலத்தில் ஒரு போராளி அமைப்பாகும். 1979இல் உருவாக்கப்பட்டு 1990 முதல் இந்திய இராணுவத்திற்கு எதிராக தாக்குதல்கள் நடத்தியிருக்கிறது. பாரேஷ் பாருவா இவ்வமைப்பின் தலைவர் ஆவார். இந்தியாவால் இவ்வமைப்பு பயங்கரவாத அமைப்பு என்று தெரிவிக்கப்படுகிறது.\n"}
{"id": "51489", "url": "https://ta.wikipedia.org/wiki?curid=51489", "title": "சனவரி 2009", "text": "சனவரி 2009\n\nஜனவரி 2009, 2009 ஆம் ஆண்டின் முதலாவது மாதமாகும். இம்மாதம் ஒரு வியாழக்கிழமை ஆரம்பித்து 31 நாட்களின் பின்னர் ஒரு சனிக்கிழமை முடிவடைந்தது. தமிழ் நாட்காட்டியின் படி தை மாதம் ஜனவரி 14 இல் தொடங்கி பெப்ரவரி 15 ஞாயிற்றுக்கிழமை முடிவடைந்தது.\n\n\n\n"}
{"id": "51490", "url": "https://ta.wikipedia.org/wiki?curid=51490", "title": "வடக்கு வாசல்", "text": "வடக்கு வாசல்\n\nவடக்கு வாசல் என்பது இந்தியத் தலைநகர் தில்லியில் இருந்து செப்டம்பர் 11, 2005 முதல் வெளிவரும் தமிழ் மாத இதழ். இதன் ஆசிரியராக யதார்த்தா கே. பென்னேஸ்வரன் இருந்து வருகிறார். வாழ்வியல், இசை, கதை, கவிதை, அஞ்சலி, அறிவுரை, மதிப்பீடு என பல்வேறு ஆக்கங்களைத் தாங்கி இந்த இதழ் வெளிவருகிறது. ஆ. ப. செ. அப்துல் கலாம், ய. சு. ராஜன் போன்ற அறிவியலாளர்களின் கவனத்தையும் இந்த இதழ் பெற்றுள்ளது. \n\n"}
{"id": "51495", "url": "https://ta.wikipedia.org/wiki?curid=51495", "title": "ஆகுஸ்டஸ் மலை", "text": "ஆகுஸ்டஸ் மலை\n\nஆகுஸ்டஸ் மலை தேசிய பூங்கா (\"Mount Augustus National Park\") மேற்கு ஆஸ்திரேலியா தலைநகர் பேர்த் நகரில் இருந்து 852 கிமீ வடக்கே அமைந்துள்ளது. இப்பூங்காவில் அமைந்துள்ள ஆகுஸ்டஸ் மலை உள்ளூர் பழங்குடி மக்களான வஜாரிகளினால் \"பரிங்குரா\" என அழைக்கப்படுகிறது.\n\nSection::::ஆகுஸ்டஸ் மலை.\nஆகுஸ்டஸ் மலை கடல் மட்டத்தில் இருந்து 1105 மீட்டர் உயரத்திலும், அல்லது அதனைச் சூழவுள்ள தரைப்பகுதியில் இருந்து 860 மீ உயரத்திலும் அமைந்துள்ளது. இதன் பரப்பளவு 47.95 கிமீ². இம்மலை உலகின் மிகப்பெரிய ஒரே பாறையினாலான கற்பாறை எனக் கருதப்படுகிறது. ஆனாலும், ஆஸ்திரேலியாவின் உலூரு என்ற மலையும் இதற்கென உரிமை கோரி வருகிறது.\n\nSection::::ஐரோப்பிய வரலாறு.\n1858 ஆம் ஆண்டு ஜூன் 3 ஆம் நாள் இதன் உச்சியை \"பிரான்சிஸ் தொமஸ் கிரெகரி\" என்பவர் அடைந்தார். இவரே இம்மலையில் ஏறிய முதலாவது ஐரோப்பியர் ஆவார். இவரது சகோதரர் \"சேர் ஆகுஸ்டஸ் சார்ல்ஸ் கிரெகரி\" (1819-1905) என்பவரின் நினைவாக இம்மலைக்கு ஆகுஸ்டஸ் மலை என இவர் பெயரிட்டார்.\n\n"}
{"id": "51498", "url": "https://ta.wikipedia.org/wiki?curid=51498", "title": "மோசன் மலை", "text": "மோசன் மலை\n\nமோசன் மலை (\"Mawson Peak\") என்பது தெற்கு பெருங்கடலில் ஆஸ்திரேலியாவின் வெளிவாரிப் பிரதேசமான ஹேர்ட் தீவில் அமைந்துள்ளது. இதுவே ஆஸ்திரேலிய நாட்டின் அதிஉயர் மலையாகும். பிக் பென் மலைத்தொடரின் ஒரு பகுதியான இது ஒரு உயிர்ப்புள்ள எரிமலை ஆகும். 1929 ஆம் ஆண்டில் இத்தீவுக்குப் பயணம் மேற்கொண்ட சேர் டக்லஸ் மோசன் என்பவரின் நினைவாக இம்மலைக்கு மோசன் மலை எனப் பெயரிடப்பட்டது.\n\n"}
{"id": "51500", "url": "https://ta.wikipedia.org/wiki?curid=51500", "title": "திருப்பூர் மாவட்டம்", "text": "திருப்பூர் மாவட்டம்\n\nதிருப்பூர் இந்திய மாநிலமான தமிழ்நாட்டின் 37 மாவட்டங்களில் ஒன்றாகும். இது அக்டோபர் 2008 இல் உருவாக்கப்பட்டது. இம்மாவட்டம் கோயம்புத்தூர் மாவட்டத்தின் திருப்பூர் , அவிநாசி, பல்லடம், உடுமலைப்பேட்டை ஆகிய வருவாய் வட்டங்களையும், ஈரோடு மாவட்டத்தின் தாராபுரம், காங்கேயம் ஆகிய வருவாய் வட்டங்களைக் கொண்டு உருவாக்கப்பட்டது. திருப்பூர் நகரம் இம்மாவட்டத்தின் நிர்வாகத் தலைமையகமாகும்.\n\nSection::::மாவட்ட நிர்வாகம்.\nஇம்மாவட்டம் 3 வருவாய் கோட்டங்களும், 9 வருவாய் வட்டங்களும், 33 உள்வட்டங்களும் மற்றும் 350 வருவாய் கிராமங்களும், 13 ஊராட்சி ஒன்றியங்களும், 265 கிராம ஊராட்சிகளும், திருப்பூர் மாநகராட்சியும், 4 நகராட்சிகளும், 17 பேரூராட்சிகளும் கொண்டுள்ளது.\n\n\n\nSection::::மக்கள்தொகை பரம்பல்.\n5,187 சதுர கிலோ மீட்டர் பரப்பளவு கொண்ட திருப்பூர் மாவட்டத்தின் 2011ம் ஆண்டின் மக்கள்தொகை கணக்கெடுப்பின்படி, மக்கள்தொகை 24,79,052 ஆகும். இதில் ஆண்கள் 12,46,159; பெண்கள் 12,32,893 ஆகும். கடந்த பத்தாண்டுகளில் மக்கள்தொகை வளர்ச்சி 29.11% கூடியுள்ளது. மக்கள்தொகை அடரத்தி ஒரு சதுர கிலோ மீட்டர் பரப்பில் 478 பேர் வாழ்கின்றனர். பாலின விகிதம் ஆயிரம் ஆண்களுக்கு 989 பெண்கள் வீதம் உள்ளனர். சராசரி எழுத்தறிவு 78.68% ஆக உள்ளது. ஆறு வயதிற்குட்பட்ட குழந்தைகள் 2,41,351 ஆக உள்ளனர்.\nமாவட்ட மக்கள்தொகையில் 15,21,111 (61.36%) மக்கள் நகரப்புறங்களில் வாழ்கின்றனர்.\n\n\n\n\nSection::::உள்ளாட்சி அமைப்புகள்.\nSection::::ஊராட்சி அமைப்புகள்.\nஇம்மாவட்டம் 14 ஊராட்சி ஒன்றியங்களையும், 265 கிராம ஊராட்சிகளையும் கொண்டது.\n\n\nSection::::தேவாரத் திருதலங்கள்.\nஅவிநாசி அவிநாசியப்பர் கோயில், திருமுருகன்பூண்டி முருகநாதேசுவரர் கோயில் என தேவாரம் பாடல் பெற்ற இரு சிவாலயங்கள் திருப்பூர் மாவட்டத்தில் அமைந்துள்ளன.\n\nSection::::பொருளாதாரம்.\nஇம்மாவட்டத்தின் திருப்பூர் நகரம் மற்றும் அதனைச் சுற்றியுள்ள பகுதிகளில் பனியன், ஜட்டி போன்ற பின்னலாடை தொழிற்சாலைகளில் உற்பத்தியாகும் ஆயத்த ஆடைகள் ஏற்றுமதியால் வெளிநாட்டு செலாவணி ஈட்டுகிறது. இம்மாவட்டத்தில் பாயும் அமராவதி ஆறு மற்றும் பரம்பிக்குளம் ஆழியாறு பாசன திட்டங்களால் திருப்பூர் மாவட்டத்தின் சில வட்டங்கள் செழிப்புடன் விளங்குகிறது. உடுமலைப்பேட்டை வட்டத்தின் மேற்கு தொடர்ச்சி மலையில் அமராவதி அணை மற்றும் திருமூர்த்தி அணைகள் உள்ளது.\n\nSection::::வேளாண்மை.\nதிருப்பூா் மாவட்டத்தில் உழைக்கும் மக்கள் தொகையில் சுமாா் 30 விழுக்காடு மக்கள் விவசாயம் மற்றும் விவசாயம் சாா்ந்த தொழில்களையே தங்கள் வாழ்வாதாரமாகக் கொண்டுள்ளனா். மாவட்டத்தில் உள்ள மொத்த பரப்பளவான 472629 எக்டரில் 184645 எக்டரை சாகுபடி பரப்பாகக் கொண்டுள்ளது. விவசாய உற்பத்தியில் நிலைத்தன்மையை உறுதி செய்யவும், மக்கள் தொகை வளா்ச்சிக்கேற்ப உற்பத்தியை உயா்த்தவும் தேவையான அரசின் கொள்கைகளும், நோக்கங்களும் வகுக்கப்படுகின்றன. விவசாய உற்பத்தியை உயா்த்தவேண்டி பல வளா்ச்சி திட்டங்களை செயல்படுத்தியும் , அதன் தொடா்புடைய தொழில்நுட்பங்களை விவசாயிகளிடம் கொண்டு சோ்த்தும் அதிக வளா்ச்சி விகிதத்தை அடைவதற்கான சவாலை விவசாயத்துறை திறமையாக எதிா்கொள்கிறது. விவசாயிகளுக்கு நல்ல வருவாயும், விவசாய பொருட்களுக்கு மதிப்பு கூட்டுதல் மூலம் அவா்களுடைய பொருளாதார நிலையை மேம்படுத்தவும், ஏற்கனவே உள்ள பயிர் சுழற்சி மற்றும் பயிா் பரவலாக்கல் தொழில் நுட்பங்களுடன், நீடித்த நிலையான வேளாண்மை இயக்கம் (NMSA) – மானாவாரி பகுதி மேம்பாடு, நீடித்த வறட்சி நில வேளாண்மை (MSDA), கூட்டுப் பண்ணையம், விரிவான நீர்வடிநிலப்பகுதி வளா்ச்சி செயல்பாடுகள், நுண்ணீா் பாசனம் வாயிலாக நீர் மேலாண்மை, பசுமை உரங்கள், உயிா் உரங்கள் மூலம் மண்வள வளா்ச்சி, நீடித்த கரும்பு விவசாய வளா்ச்சி முன்னெடுப்புகள், இயற்கை உர வேளாண்மை, ஒருங்கிணைந்த சத்து மேலாண்மை (INM), ஒருங்கிணைந்த பூச்சி மேலாண்மை (IPM) போன்ற தொழில் நுட்பங்கள் மற்றும் நிகழ்ச்சிகள் மூலம் அதிக முன்னுரிமை கொடுத்து செயல்படுத்தப்படுகிறது.\n\nSection::::உள்கட்டமைப்புகள்.\nபாப்பான்குளத்தில் அரசு விதைப்பண்ணை உள்ளது. கருவிதைகள் மற்றும் ஆதார விதைகளைக் கொண்டு விதைப்பண்ணை அமைத்து விதை பெருக்கம் செய்து, வேளாண்மை விாிவாக்க மையங்கள் மூலமாக விவசாயிகளுக்கு விநியோகம் செய்து விவசாயிகள் நிலங்களில் விதைப்பண்ணை அமைத்து சான்று விதைகளை பெருக்கம் செய்து மாவட்டத்தில் உள்ள அனைத்து விவசாயிகளுக்கும் தரமான சான்று பெற்ற விதைகளை விநியோகம் செய்வதே மாநில விதைப்பண்ணைகளின் நோக்கமாகும். நெல் மற்றும் உளுந்து பயிா்களுக்கான விதை பண்ணைகள் பாப்பான்குளத்தில் உள்ள அரசு விதைப்பண்ணையில் அமைக்கப்படுகிறது.\n\nஅவிநாசியில், உயிா் உரங்கள் உற்பத்தி மையம் செயற்படுகிறது. அசோஸ்பைரில்லம் (நெல்), அசோஸ்பைாில்லம் (இதர), ரைசோபியம் (பயறு வகைகள்), ரைசோபியம் (நிலக்கடலை), மற்றும் பாஸ்போ பாக்டீரியா ஆகிய உயிா் உரங்கள் திட நிலைகளில் உற்பத்தி செய்து விவசாயிகளுக்கு வழங்கி, இரசாயன உரங்கள் பயன்படுத்துவதை குறைத்து மண்வளத்தை மேம்படுத்துவதே உயிா் உரங்கள் உற்பத்தி மையத்தின் நோக்கமாகும்.\n\nதிருப்பூரில், மண்பரிசோதனை நிலையம் அமைக்கப் பட்டுள்ளது. வலை சட்ட முறையில் மண்மாதிரிகள் மாவட்டத்தின் அனைத்து பகுதிகளிலுமிருந்தும் சேகரிக்கப்பட்டு மண்பரிசோதனை நிலையத்திற்கு அனுப்பப்பட்டு ஆய்வு மேற்கொள்ளப்படுகிறது. ஆய்வின் முடிவறிக்கையின்படி மண்வள அட்டைகள் விவசாயிகளுக்கு வழங்கப்பட்டு, மண்வள அட்டையில் பரிந்துரைக்கப்பட்டுள்ள அளவின்படி பயிா்களுக்கு தேவையான ரசாயன உரங்கள் பயன்படுத்துவதனால் மண்ணின் தன்மை பாதுகாக்கப்படுவதோடு ரசாயன உரங்கள் பயன்பாடு குறைந்து உற்பத்தி செலவினமும் குறைகிறது.\n\nபல்லடத்தில் நடமாடும் மண்பரிசோதனை நிலையம் செய்றபடுகிறது. இந்த நடமாடும் பரிசோதனை நிலையம் மூலம் மாதந்தோறும் முன் பயண அறிக்கை தயாா் செய்யப்பட்டு வட்டாரங்களுக்கு சென்று நேரடியாக மண் மாதிாிகள் பெறப்பட்டு ஆய்வு செய்யப்பட்டு உடன் ஆய்வறிக்கை வழங்கப்படுகிறது. ஆய்வறிக்கையில் பரிந்துரைக்கப்பட்டுள்ள அளவின்படி பயிா்களுக்கு தேவையான இரசாயன உரங்கள் பயன்படுத்துவதனால் மண்ணின் தன்மை பாதுகாக்கப்படுவதோடு ரசாயன உரங்கள் பயன்பாடு குறைந்து உற்பத்தி செலவினமும் குறைகிறது.\n\nதிருப்பூரில், வேளாண்மை தொழில்நுட்ப மேலாண்மை முகமை அமைக்கப் பட்டுள்ளது. இதன் செயற்பாடுகளால், ஆராய்ச்சி, விரிவாக்கம் மற்றும் விவசாயிகளுக்கும் இடையே உள்ள இடைவெளியினை குறைத்து ஒரு பாலமாக செயல்பட்டு தொழில் நுட்பங்களை செயல்விளக்கங்கள், பயிற்சிகள் மற்றும் கண்டுணர்தல் சுற்றுலா மூலம் விவசாயிகளுக்கு எடுத்து செல்வதே இதன் முக்கிய நோக்கமாகக் கொண்டு செயற்படுகிறது.\n\n"}
{"id": "51507", "url": "https://ta.wikipedia.org/wiki?curid=51507", "title": "தாஸ்மான் கடல்", "text": "தாஸ்மான் கடல்\n\nதாஸ்மான் கடல் (\"Tasman Sea\") ஆஸ்திரேலியாவுக்கும் நியூசிலாந்துக்கும் இடையே கிட்டத்தட்ட 2000 கிலோமீட்டர்கள் (1250 மைல்கள்) குறுக்களவு கொண்ட கடல் ஆகும். இது தெற்கு பசிபிக் பெருங்கடலின் தென்மேற்குக் கூறு ஆகும். நியூசிலாந்தையும் தாஸ்மானியாவையும் முதன் முறையாக அடைந்த முதலாவது ஐரோப்பியரான டச்சு நாடுகாண் பயணியான ஏபல் டாஸ்மான் நினைவாக இக்கடலுக்கு தாஸ்மான் கடல் எனப் பெயரிடப்பட்டது. இவருக்குப் பின்னர் பிரித்தானியக் கடற்படைக் கப்டன் ஜேம்ஸ் குக் 1770களில் தனது முதல் பசிபிக் பயணத்தின் போது இக்கடலில் பல தடவைகள் பயணித்தான்.\n\nதாஸ்மான் கடலில் பல தீவுக்கூட்டங்கள் காணப்படுகின்றன.\n\n\nஇவை அனைத்தும் ஆஸ்திரேலியாவின் கட்டுப்பாட்டில் இருக்கின்றன.\n"}
{"id": "51512", "url": "https://ta.wikipedia.org/wiki?curid=51512", "title": "கார்பெண்டாரியா வளைகுடா", "text": "கார்பெண்டாரியா வளைகுடா\n\nகார்பெண்டாரியா வளைகுடா (\"Gulf of Carpentaria\") என்பது ஆஸ்திரேலியாவின் வடபகுதியின் மூன்று பக்கங்களை உள்ளடக்கிய பெரும் கடல் பகுதியாகும். இதன் வடக்கு எல்லையில் அரபூரா கடல் (ஆஸ்திரேலியாவுக்கும் நியூ கினிக்கும் இடையில் உள்ள நீர்ப்பகுதி) உள்ளது.\n\nஇவ்வளைகுடாவை அண்டியுள்ள நிலம் பொதுவாக சமதரையாகவும், தாழ்நிலையில் உள்ளதும் ஆகும். இதன் மேற்கே ஆர்ண்ஹெம் நிலம் மற்றும் வட மண்டலத்தின் உயர் முனையும் உள்ளது. கிழக்கே கேப் யோர்க் தீபகற்பம் அமைந்துள்ளது.\n\nஇதன் காலநிலை பெரும்பாலும் சூடானதாகவும் அதிக ஈரப்பதன் உள்ளதாகவும் காணப்படும். ஆண்டுக்கு இரண்டு காலநிலைகளை மட்டுமே கொண்டுள்ளது. உலர் காலநிலை ஏப்ரல் முதல் நவம்பர் வரையும், ஈரக் காலநிலை டிசம்பர் முதல் மார்ச் வரை காணப்படும். பொதுவாக மழைக் காலம் இந்த மூன்று மாத காலத்திலேயே இடம்பெறுகிறது. இதனால் தாழ்நிலைப் பகுதிகள் வெள்ளத்தினால் நிரம்பும். நவம்பர் முதல் ஏப்ரல் வரையான காலத்தில் சூறாவளிகளும் இங்கு உருவெடுக்கின்றன.\n\nடச்சு நாடுகாண் பயணி வில்லெம் ஜான்சூன் என்பவர் 1606 ஆம் ஆண்டில் முதன் முதலாக இங்கு கடற் பயணம் மேற்கொண்டார். ஏபல் டாஸ்மான் 1644 இல் இங்கு வந்தார். பின்னர் 1802 இலும், 1803 இலும் மத்தியூ பிலிண்டேர்ஸ் இங்கு வந்து போனார்.\n\n"}
{"id": "51520", "url": "https://ta.wikipedia.org/wiki?curid=51520", "title": "பிரான்ஸ் காஃப்கா", "text": "பிரான்ஸ் காஃப்கா\n\nபிரான்ஸ் காஃப்கா (\"Franz Kafka\", 3 ஜூலை 1883 – 3 ஜூன் 1924) இருபதாம் நூற்றாண்டின் முக்கியமான புனைகதை எழுத்தாளர்களுள் ஒருவர். இவர் அக்காலத்து ஆஸ்திரியா-ஹங்கேரியில் இருந்ததும் இப்போது செக் குடியரசில் உள்ளதுமான பிராக் நகரில், நடுத்தர வகுப்பைச் சேர்ந்த யூதக் குடும்பம் ஒன்றில் பிறந்தார். இவரது தனித்துவமான ஆக்கங்களுட் பல முற்றுப்பெறாதவை என்பதுடன், பெரும்பாலானவை அவரது இறப்புக்குப் பின்னரே வெளியிடப்பட்டன. இவரது ஆக்கங்கள் மேல்நாட்டு இலக்கியத்தில் மிகக் கூடிய செல்வாக்குச் செலுத்தியவற்றுள் அடங்குவனவாகும்.\n\n\"உருமாற்றம்\" \"(The Metamorphosis - 1915)\" போன்ற இவரது கதைகளும், \"வழக்கு\" \"(The Trial - 1925)\", \"கோட்டை\" \"(The Castle - 1926)\" போன்ற புதினங்களும் பயங்கரமான அதிகாரம் சார்ந்த உலகில் கவலைகளுக்கு உள்ளாகும் தனிமனிதர்களைப் பற்றியவையாகும்.\n\nSection::::வரலாறு.\nபிராண்ஸ் காஃப்காவின் தந்தையான ஹேர்மன் காஃப்கா (1852–1931), மிகப்பெரிய, தன்னலம் கொண்ட, அடக்கியாளும் தன்மை உள்ள ஒரு வணிகர் எனக் கூறப்படுகின்றது. காஃப்காவும் இவரை \"வலிமை, உடல்நலம், உணவில் விருப்பம், உரத்த குரல், பேச்சு வன்மை, திருப்தி, முயற்சி, மனித இயல்பு பற்றிய அறிவு என்பன கொண்டவர்\" என விவரித்துள்ளார். ஹேர்மனின் தந்தை ஜேக்கப் காஃப்கா, சடங்குகளுக்காகப் பிராணிகளை வெட்டுபவர். இவர்கள், தெற்கு பொஹேமியாவில் பிசெக்குக்கு அருகின் அமைந்துள்ள செக் மொழி பேசும் யூதர் ஊரான \"ஓசெக்\"கில் இருந்து பிராக்கில் குடியேறினர். சிலகாலம் இடத்துக்கிடம் செல்லும் விற்பனைப் பிரதிநிதியாகப் பணி புரிந்த ஹேர்மன் பின்னர் ஆண்களுக்கும், பெண்களுக்குமான ஆடம்பரப் பொருட்களை விற்பனை செய்யும் கடை ஒன்றை நிறுவி நடத்திவந்தார். இவரிடம் 15 க்கு மேற்பட்டவர்கள் வேலை செய்தனர். காஃப்காவின் தாய் ஜூலி (1856—1934), போடெபிராடியில் வடிப்புத் தொழில் நடத்திவந்த செல்வந்தரான ஜேக்கப் லேவி என்பவரின் மகள். ஜூலி தனது கணவரை விடக் கூடுதலாகப் படித்தும் இருந்தார்.\n\nகாஃப்கா அவரது பெற்றோரின் ஆறு பிள்ளைகளுள் மூத்தவர். இரண்டு தம்பிகளான ஜார்ஜும், ஹென்ரிக்கும் அவர்கள் முறையே 15 மாதம், ஆறு மாதம் வயதுகளை அடைந்தபோது இறந்துவிட்டனர். ஏனைய மூவரும் தங்கைகளான கப்ரியேல் (எல்லி) (1889–1941), வலரி (வல்லி) (1890–1942), ஆட்டிலி (ஆட்லா) (1891–1943) என்போர். வேலை நாட்களில் இவர்களது தந்தையும், தாயும் வீட்டில் இருப்பதில்லை. தாயார் தந்தைக்கு ஒரு நாளில் 12 மணிநேரம் வரை வணிகத்தில் உதவி செய்து வந்தார். இதனால் பிள்ளைகள் பெரும்பாலும் வேலையாட்களிடமே வளர்ந்தனர். தந்தையுடனான காஃப்காவின் உறவு நன்றாக இருக்கவில்லை என்பதை அவர் தனது தந்தைக்கு எழுதிய கடிதங்களில் இருந்து அறிய முடிகிறது. அக்கடிதங்களில், காஃப்கா, தனது தந்தை தன்னைச் சிறுவயது முதலே, பெரிய அளவில் உணர்வு அடிப்படையிலான துன்பங்களுக்கு உள்ளாக்கியதாகக் குற்றம் சாட்டியுள்ளார்.\n\nகாஃப்காவின் தங்கைகள், நாஸிகளின் காலத்தில், அவர்களது குடும்பத்தினருடன் \"சிறுபான்மைக் குடியிருப்பு\"களுக்கு (Ghetto) அனுப்பப்பட்டனர். அவர்கள் அங்கே அல்லது வதை முகாம்களில் இறந்தனர்.\n\nSection::::பணி.\n1907 ஆம் ஆண்டு நவம்பர் மாதம் ஒன்றாம் தேதி \"அஸிகியூரேசியோனி ஜெனராலி\" காப்பீட்டு நிறுவனத்தில் பணியில் சேர்ந்து அதில் அவர் ஒரு வருடம் வேலை செய்தார். அந்த நிறுவனத்தில் 08:00 முதல் 18:00 மணி வரை பணியாற்றும் சூழலால் அந்த காலகட்டத்தில் அவர் மகிழ்ச்சியற்றதாக இருந்ததை அவரது கடிதங்கள் சுட்டிக்காட்டுகிறது. இதன் காரணமாக அவரது எழுத்துப்பணியில் கவனம் செலுத்த முடியாத நிலை ஏற்பட்டதால் 1908 ஆம் ஆண்டு ஜூலை 15 ஆம் நாள் தனது வேலையை ராஜினாமா செய்தார். இரண்டு வாரங்களுக்குப் பிறகு அவர் எழுதுவதற்கு தகுந்த வேலையாக போஹேமியா இராச்சியத்திற்கான தொழிலாளர் விபத்து காப்பீட்டு நிறுவனத்தில் சேர்ந்துகொண்டார். அப்பணியானது தொழிற்துறைத் தொழிலாளர்களுக்கு ஏற்படும் தனிப்பட்ட காயத்தையும் அதற்கான இழப்பீட்டை பரிசீலிப்பதையும், மதிப்பீடு செய்வதையும் உள்ளடக்கியது. விபத்துக்களானது மோசமான பாதுகாப்பு குறைபாடுகளால் விரல்கள, மூட்டுகள் ஆகியவை இழக்கப்படுகின்றன.\n\nSection::::நாவல்.\n1912 ல் தனது முதல் நாவலை தொடங்கினார். தேர் ஹெய்சர் என்ற அந்த நாவலின் முதல் அத்தியாயத்தை எழுதினார்.காஃப்கா இந்த நாவலை சரிவர முடிக்கவில்லை, முடிவடையாத நிலையில் இருந்த இந்த நாவலை காஃப்காவின் மரணத்திற்குப் பின்னர் புரோட் அதற்கு அமெரிக்கா எனப் பெயரிட்டு வெளியிட்டார். முந்தைய ஆண்டுகளில் இட்டிஸ் அரங்கில் பார்வையாளர்களுடன் நேரத்தை செலவிட்ட பொழுதுகள்தான் இந்த நாவலுக்கான மன ஊக்கமாக இருந்தது.\n\nSection::::விமர்சன மறுமொழிகள்.\nSection::::விமர்சன கருத்தாய்வுகள்.\nW. H. ஆடன் காஃப்காவை இருபதாம் நூற்றாண்டின் டான்டே அலிகியேரி என அழைக்கிறார். டான்டே அலிகியேரி என்பவர் புகழ் பெற்ற இத்தாலிய இலக்கியவாதியாவார். நாவலாசிரியர் விளாதிமிர் நபோகோவ் காஃப்காவை 20 ஆம் நூற்றாண்டின் சிறந்த எழுத்தாளர்களுள் ஒருவராக வரிசைப்படுத்துகிறார். காஃப்காவின் \"தி மெட்டாமார்போசிஸ்\" வேறுவிதமாக எழுதும் வழிகளை காட்டுவதாக காபிரியேல் கார்சியா என்பவர் குறிப்பிடுகிறார். காஃப்காவின் படைப்புகளில் முக்கியத்துவம் வாய்ந்த ஒரு அம்சம் அவர் முதன் முதலாக எழுதிய தந்தை-மகனுக்கிடையிலான பிணக்கு பற்றிய குறுங்கதையான \"தாஸ் உர்தெய்ல்\" ஆகும். இக்கதையில் மகனால் தூண்டப்பட்ட குற்றமானது துன்பம் மற்றும் பிராயச்சித்தம் மூலம் தீர்க்கப்படுவதாக கூறப்படுகிறது. நனவிலி நிலை , அந்நியமாதல், உடல் மற்றும் உளரீதியான கொடூரம், ஒரு திகிலூட்டும் தேடலில் பாத்திரங்கள், மற்றும் மாய மாற்றங்கள் ஆகியவை காஃப்காவின் கதைகளில் வரும் பிற முக்கிய கருப்பொருள்கள் ஆகும். \n\nSection::::தனிப்பட்ட வாழ்க்கை.\nகாஃப்கா திருமணம் செய்து கொள்ளாமல் வாழ்ந்தார். புரோட் என்பவரின் கூற்றுபபடி இவர் பாலியல் இச்சைகளுக்காக துன்புறுத்தப்பட்டார். மேலும் காஃப்காவின் வாழ்க்கை வரலாற்றை எழுதிய ரெய்னர் ஸ்டாச்சின் கூற்றுப்படி பாலியல் சார்பாக பயம் கொண்டிருந்ததாக கூறுகிறார். தனது வாலிப காலங்களில் பரத்தையர் மனைகளுக்குச் சென்றிருக்கிறார். மேலும் இவர் புணர்மக் கலையில் ஆர்வம் கொண்டிருந்ததாகவும் தெரிவிக்கிறார். கூடுதலாக தனது வாழ்நாளில் பல பெண்களுடன் தொடர்பு கொண்டிருந்ததையும் அறிய முடிகிறது. 1912 ஆம் ஆண்டு ஆகத்து மாதம் 13 ஆம் நாள் பேச்சுப்பன்னி நிறுவனத்தில் பிரதிநிதியாகப் பணிபுரியும் பிராட்டின் உறவுப் பெண்ணான பெலிஸ் பேயெரை காப்ஃகா சந்தித்தார். காஃகாவின் இல்லத்தில் நடைடிபற்ற இச்சந்திப்பிக்குப் பின் ஒரு வாரம் கழித்து அவர் தனது நாட்குறிப்பில் குறிப்பிட்டுள்ளார்.\n\nSection::::படைப்புகள்.\nSection::::நவீன பதிப்புகள்.\nமால்கம் பால்சே என்பவர், பிரான்சேவின் தொகுதிகள் அனைத்தையும் 1961ம் ஆண்டு ஆக்ஸ்போர்டு நூலகத்தில் ஒப்படைத்தார். பின்னர் ஏலத்தின் மூலமாக, ஜெர்மனியைச் சேர்ந்த மார்பச்-அம்-நெக்கர் என்பவர் வாங்கினார். பால்சேவின் குழுவான கெரார்டு நியுமென், ஜாஸ்ட் ஸ்சில்மெயிட், ஜர்கர் பாரன் ஆகியோர் பிரான்சேவின் தொகுதிகளை மீட்டெடுத்தனர். பின் அவற்றை பிஸ்சர் வெர்லாக் என்பவர் வெளியிட்டார். தாஸ் ஸகலாஸ் என்ற புதினம் 1982ம் ஆண்டும், தெர் பிராசஸ் என்ற புதினம் 1990ம் ஆண்டிலும், தாஸ் வெர்ஸ்சோலினி 1983ம் ஆண்டில் வெளிவந்தன.\n\nSection::::மொழிபெயர்ப்பு.\nஎட்வின் மற்றும் வில்லா முயிர் ஆகியோர், பிரான்சேவின் தாஸ் ஸ்கலாஸ் எனும் புதினத்தை 1930ம் ஆண்டு ஆங்கிலத்திற்கு மொழிபெயர்த்தனர். இப்புதினத்தை காஸ்டில் என்று செக்கர் மற்றும் வார்பர்க் ஆகியோர் இங்கிலாந்திலும், ஆல்பிரத் என்பவர் அமெரிக்காவிலும் வெளியிட்டனர். பிரான்சேவின் தொகுதிகள் அனைத்தும் 1940ல் இருந்து அடுத்தடுத்த ஆண்டுகளில், அமெரிக்காவில் வெளியிட்டனர். பின்னர் 1998ம் ஆண்டில் பால்சேவின் ஜெர்மானிய தொகுதிகள் அனைத்தும் ஆங்கிலத்திற்கு மொழி மாற்றப்பட்டது.\n\nSection::::கலாச்சாரத் தாக்கம்.\nபிரான் காஃபேவைப் பற்றி பல்வேறு திரைப்படங்களும், பாடல்களும், நாடகங்களும் இயற்றப்பட்டன. மற்ற புகழ்பெற்ற எழுத்தாளர்களைப் போல் அல்லாமல், காஃப்கா அரிதாகவே மற்றவரால் மேற்கோள் காட்டப்படுகிறார். அதற்கு பதிலாக, அவர் தனது பார்வை மற்றும் கண்ணோட்டங்களால் சில எழுத்தாளர்கள் கவரப்படுகிறார். பேராசிரியரும், இலக்கிய விமர்சகர் மற்றும் எழுத்தாளருமான சைமன் சாண்டபாங்க் என்பவர் ஜார்ஜ் லூயிஸ் போர்ஜெஸ், ஆல்பர்ட் கியூமஸ், யூஜென் இயனெஸ்கோ, ஜெ. எம். கோயட்ஸீ, மற்றும் ஜீன் பால் சார்டர் ஆகிய எழுத்தாளர்களின் படைப்புகளில் காஃப்கா ஆதிக்கம் செலுத்துவதாக குறிப்பிடுகிறார். ஜோஸ் சாராமாகோ காஃப்காவின் படைப்புகளால் ஆதிக்கம் செலுத்தப்படுவதாக \"பைனான்சியல் டைம்ஸ்\" என்ற இலக்கிய விமர்சனப் பத்திரிக்கை குறிப்பிடுகிறது. அதேபோல ஜெ.டி. சாலிங்கர் என்பவர் காஃப்காவின் படைப்புகளை மிகவும் விரும்பியதாக எழுத்தாளரும், பதிப்பாசிரியருமான அல் சில்வெர்மென் குறிப்பிடுகிறார். 1999 ல் 99 எழுத்தாளர்கள், மேதைகள் மற்றும் இலக்கிய விமர்சகர்கள் ஆகியோர்களை உள்ளடக்கிய குழுவானது காஃப்காவின் டேர் புரோசஸ் மற்றும் டாஸ் ச்லோஸின் இரண்டு மற்றும் ஒன்பதாவது படைப்புகள் இருபதாம் நூற்றாண்டின் மிக குறிப்பிடத்தக்க செருமானிய நாவலாக குறிப்பிடுகின்றது.\n"}
{"id": "51521", "url": "https://ta.wikipedia.org/wiki?curid=51521", "title": "கணிப்பான்", "text": "கணிப்பான்\n\nகணிப்பான் () என்பது கணக்குகளை செய்யகூடிய கருவிகள் ஆகும். கூட்டல், கழித்தல், பெருக்குதல், வகுத்தல், மடக்கு, அடிப்படைக் கணக்குகளைச் செய்யவே இவை பெரும்பாலும் பயன்படுகின்றன. தற்காலத்தில் கைக்கடக்கமான, எண்ணிமக் கணிப்பான்களைக் குறைந்த விலைக்குப் பெறலாம்.\n"}
{"id": "51523", "url": "https://ta.wikipedia.org/wiki?curid=51523", "title": "மயிர் உலர்த்தி", "text": "மயிர் உலர்த்தி\n\nமயிர் உலர்த்தி என்பது தலைமயிருக்குச் சூடான அல்லது குளிர்ந்த காற்றை ஊத வல்ல ஒரு இலத்திரயந்திர கருவி ஆகும். காற்று மயிர்களிடையே பட்டுச் செல்லும் போது அது மயிரை உலர்த்துகிறது. இந்தக் கருவி 1920 களில் கண்டுபிடிக்கப்பட்டது.\n"}
{"id": "51524", "url": "https://ta.wikipedia.org/wiki?curid=51524", "title": "மார்செல் புரூஸ்ட்", "text": "மார்செல் புரூஸ்ட்\n\nமார்செல் புரூஸ்ட் (\"Marcel Proust\") எனச் சுருக்கமாக அழைக்கப்பட்ட வலன்டீன் லீயிஸ் ஜார்ஜஸ் இயுஜீன் மார்செல் புரூஸ்ட் (10 ஜூலை 1871 – 18 நவம்பர் 1922) ஒரு பிரெஞ்சு எழுத்தாளரும், கட்டுரையாளரும், திறனாய்வாளரும் ஆவார். \"இழந்த நேரத்தைத் தேடல்\" (பிரெஞ்சு மொழி: À la recherche du temps perdu) என்னும் தன்கதை கலந்த புதினத்தை எழுதியவராக இவர் பெரிதும் அறியப்பட்டவர். இருபதாம் நூற்றாண்டின் சிறந்த புனைகதைகளுள் ஒன்றாகக் கருதப்படும் இது 1913 தொடக்கம் 1927 வரையான காலப் பகுதியில் ஏழு பகுதிகளாக வெளிவந்தது.\n\nSection::::தாக்கங்கள்.\nசெயிண்ட்-சைமன், பிராண்டோம், ஹொனோரே டி பால்சக், சார்லஸ் போட்லர், அனதோலே பிரான்ஸ், ஹென்றி பேர்க்சன், பியோடோர் டொஸ்டோவ்ஸ்கி, ஜான் ரஸ்க்கின், லியோ டால்ஸ்டாய், ஆர்தர் ஷோப்பன்ஹவர், ஸ்டெண்டால், வில்லியம் ஷேக்ஸ்பியர்\n\nSection::::பின்பற்றுவோர்.\nஅஹ்மெட் அல்தான், ஜான் பான்வில்லி, சாமுவேல் பெக்கெட், ஜான் காக்டோ, கிரகாம் கிரீன், ஜாக் கெருவாக், நகுயிப் மஹ்பூஸ், மனுவேல் முஜிக்கா லைனெஸ், ஐரிஸ் முர்டோக், விளாமிடிர் நபோக்கோவ், ஆர்ஹான் பாமுக், ட்ரூமன் கப்போட், எட்மண்ட் வைட், வெர்ஜீனியா வூல்ப்.\n"}
{"id": "51525", "url": "https://ta.wikipedia.org/wiki?curid=51525", "title": "இசுத்திரிப் பெட்டி", "text": "இசுத்திரிப் பெட்டி\n\nஇசுத்திரிப் பெட்டி என்பது உடையில் இருக்கும் சுருக்கங்களை சீர் செய்ய பயன்படும் ஒரு கருவியாகும். வெப்பத்தை அழுத்தி பிரயோகிக்கும் பொழுது அது உடையின் இழைகளை சீர் செய்யும். இதுபோன்ற கருவிகள் முதலாம் நூற்றாண்டிலேயே சீனாவில் பயன்படுத்தப்பட்டன. மூலக்கூற்று இடைவிசையினால் பருத்தி ஆடைகளின்மேல் நீர் தெளித்து இதனைப்பயன்படுத்துவர். ஹென்ரி சீலி என்பவர் 1882இல் மின்சார இசுத்திரிப் பெட்டியினை உருவாக்கி அதற்கு ஜூன் 6, 1882இல் காப்புறிமை பெற்றார்.\n"}
{"id": "51531", "url": "https://ta.wikipedia.org/wiki?curid=51531", "title": "ஜிமி ஹென்றிக்ஸ்", "text": "ஜிமி ஹென்றிக்ஸ்\n\nஜிமி ஹென்றிக்ஸ் (Jimi Hendrix) எனப்படும் ஜேம்ஸ் மார்ஷல் ஹென்றிக்ஸ் (James Marshall Hendrix, நவம்பர் 27, 1942 – செப்டெம்பர் 18, 1970) ஒரு அமெரிக்க கிட்டார் கலைஞரும், பாடகரும், பாடலாசிரியரும் ஆவார். இவரது கிட்டார் வாசிப்பு ராக் இசையில் பெரும் தாக்கத்தை ஏற்படுத்துயது. ஐரோப்பாவில் இவ்ருக்குக் கிடைத்த தொடக்க வெற்றிகளுக்குப் பின்னர் 1967 ஆம் ஆண்டில் மான்டரி பாப் விழாவில் இடம்பெற்ற இவரது நிகழ்ச்சியைத் தொடர்ந்து இவர் அமெரிக்காவிலும் பெரும் புகழ் பெற்றார். 1969 இன் வூட்ஸ்டாக் விழாவிலும் (Woodstock Festival) இவருக்கு முக்கிய இடம் கிடைத்தது.\n\nஹென்றிக்ஸ், உருத்திரிபுப் பெருக்கியுடனான (overdriven amplifiers) கிட்டார் பின்னூட்ட (guitar feedback) நுட்பத்தை மேம்படுத்துவதற்கு உதவினார். இவர் புளூஸ் இசைக் கலைஞர்களான பி. பி. கிங், மடி வாட்டர்ஸ், ஹவ்லின் வூல்ஃப், ஆல்பர்ட் கிங், எல்மோர் ஜேம்ஸ் ஆகியோரிதும், ரிதம் அண்ட் புளூஸ் இசையினதும், சோல் கிட்டார் கலைஞர்களான கர்ட்டிஸ் மேஃபீல்ட், ஸ்டீவ் குரொப்பர் ஆகியோரினதும், ஓரளவு நவீன ஜாஸ் இசையினதும் செல்வாக்குக்கு உட்பட்டிருந்தார். கார்லோஸ் சன்டானா, ஹென்றிக்சின் இசையில் தாயக அமெரிக்கப் பாரம்பரியத்தின் தாக்கம் இருக்கக்கூடும் எனக் கருதினார்.\n"}
{"id": "51533", "url": "https://ta.wikipedia.org/wiki?curid=51533", "title": "நினைவுகூரும் நாள்", "text": "நினைவுகூரும் நாள்\n\nநினைவுகூரும் நாள் (\"Remembrance Day\") என்பது போரில் தமது உயிர்களைத் தியாகம் செய்த படைவீரர்களையும் மக்களையும் நினைவில் நிறுத்தும் நாள் ஆகும். இந்த நாள் நவம்பர் 11 இல் பொதுநலவாய நாடுகள் பலவற்றில் அவதானிக்கப்படுகிறது. இந்த நாளில் ஒரு பொப்பியை நினைவுக் குறியீடாக அணிவர். நினைவுகூரும் நாள் பல ஈழத் தமிழர்கள் அவதானிக்கும் மாவீரர் நாளுக்கு ஒத்தது.\n\nமுதலாம் உலகப் போர் முடிவில் பொதுநலவாய நாட்டு கூட்டுப்படைக்கும் செருமானியருக்கும் இடையே ஒரு சமாதான உடன்படிக்கை கைச்சாத்திடப்பட்டது. இப் போர் நிறுத்தம் 1918ம் ஆண்டு, 11ம் மாதம், 11ம் திகதி, காலை 11 மணிக்கு நிகழ்ந்தது. இப்போர் நிறுத்தப்பட்டதையும் போரினால் உயிரிழந்தவர்களை நினைவு கூரும் வகையிலும் அன்றிலிருந்து இந்த நாள் நினைவில் நிறுத்தப்படுகின்றது. \nஇந்த நாள் ஐக்கிய இராச்சியத்தில் ஐந்தாம் சோர்ச் மன்னரால் நவம்பர் 7, 1919ம் ஆண்டு முதலாம் உலகப் போரில் உயிர்களைத் தியாகம் செய்த படைவீரர்களை நினைவுகூரும் நாள் எனப் பிரகடனப்படுத்தப்பட்டது. எனினும் இன்று அனைத்துப் போரிலும் உயிர் நீத்தவர்களை இந்த நாளில் நினைவு கூருவர்.\n\nசிவப்பு நிற பொப்பி மலர்கள் இந்த நாளுக்குரிய சின்னமாக விளங்குகின்றது. பொப்பிச் செடிகள், கொடூரமான போர் நடைபெற்ற பிளாண்டர் எனும் இடத்தில் மிகையாகப் பெருகிக் காணப்பட்டன. இதன் சிவப்பு நிறம் போரில் சிந்திய குருதியின் நிறத்தை நினைவுபடுத்தியது. போர் மருத்துவரும் கவிஞருமான சோன் மாக்கிரே எனும் கனடிய வீரரின் \"பிளாண்டர் புலத்தில்\" எனும் கவிதையின் வரிகள் வீரர்களைப் புதைத்த இடங்களில் வளரும் பொப்பிச் செடிகளைக் குறிப்பிட்டது. இக்கவிதை மூலம் பொப்பி பிரபல்யம் அடைந்தது. நினைவுறுத்தும் நாளில் செயற்கையாக உருவாக்கப்பட்ட பொப்பிகளை அணிவது வழக்கத்தில் வந்தது.\n\nகனடாவில் \"லெஸ்ட் வீ போர்கெட்\" (lest we forget) எனும் வாக்கியம் இந்நாளுடன் தொடர்புடையதாய் இருக்கின்றது, போர்த் தியாகிகளை ஒருபோதும் மறத்தலாகாது எனும் எச்சரிக்கையை இந்த வாக்கியம் தெரிவிக்கின்றது.\n"}
{"id": "51552", "url": "https://ta.wikipedia.org/wiki?curid=51552", "title": "பெரும் ஆஸ்திரேலிய விரிகுடா", "text": "பெரும் ஆஸ்திரேலிய விரிகுடா\n\nபெரும் ஆஸ்திரேலிய விரிகுடா (\"Great Australian Bight\") என்பது ஆஸ்திரேலியாவின் தெற்குக் கரையோரத்தின் நடு மற்றும் மேற்குப் பகுதியில் அமைந்துள்ள ஒரு பெரும் விரிகுடா (\"bay\") ஆகும்.\n\nஇவ்விரிகுடா இந்தியப் பெருங்கடலின் தென்கிழக்குப் பகுதியின் ஒரு பகுதியாகும். இது கிழக்கே மேற்கு ஆஸ்திரேலியாவின் மேற்கு கேப் ஹவ் வரை நீண்டுள்ளது. இதன் வரையறுக்கப்பட்ட எல்லை மேற்கு ஆஸ்திரேலியாவின் கேப் பாஸ்லி முதல் தெற்கு ஆஸ்திரேலியாவின் கேப் கார்னோ வரை 1,160 கிமீ (720 மைல்) தூரம் நீண்டுள்ளது. இவ்வவிரிகுடாவை அண்டியுள்ள நீர்ப்பகுதி ஆஸ்திரேலியாவில் இந்தியப் பெருங்கடல் என்று அழைக்கப்படாமல், தெற்குப் பெருங்கடல் என அழைக்கப்படுகிறது.\n\nSection::::கண்டுபிடிப்பு.\nபெரும் ஆஸ்திரேலிய விரிகுடாவை முதன்முதலாக 1627 ஆம் ஆண்டில் சென்றடைந்த ஐரோப்பியர் டச்சு மாலுமி கப்டன் தைசன் என்பவர். பின்னர் ஆங்கில மாலுமி மத்தியூ பிலிண்டேர்ஸ் 1802 ஆம் ஆண்டில் ஆஸ்திரேலியக் கண்டத்தை சுற்றிவரும் போது இவ்விரிகுடாவையும் சுற்றிவந்தார்.\nஇவ்வளைகுடா பல ஆண்டுகாலமாக மாலுமிகளால் மீன்பிடித்தலை வழக்கமாகக் கொண்டிருக்கின்றனர். Bluefin tuna இங்கு பெருமளவில் காணப்படுகிறது.\n\nவிரிகுடாவின் கரையோரங்களில் குடியெற்றத்திட்டங்கள் காணப்படுகின்றன. செடூனா, யூக்லா போஒன்ற குடியேற்றப் பகுதிகளில் இருந்து இவ்விரிகுடாவை நோக்கி வருவதற்கு வசதிகள் உண்டு.\n\n"}
{"id": "51561", "url": "https://ta.wikipedia.org/wiki?curid=51561", "title": "இரா. முருகன்", "text": "இரா. முருகன்\n\nஇரா. முருகன் (பிறப்பு: 1953) என்பவர் தமிழக எழுத்தாளர் ஒருவர் ஆவார். இவர் கணினித்துறையில் பணி புரிகின்றார். \n\nSection::::குடும்ப பின்னணி.\nதமிழ்நாடு, சிவகங்கையில் பிறந்த இரா. முருகனின் தந்தையார் நா.சீ.இராமசாமி, தாயார் மீனாட்சி.\n\nSection::::எழுத்துலக வாழ்வு.\n1977-ல் கணையாழியில் முதல் படைப்பாக ஒரு புதுக் கவிதை பிரசுரமானதோடு இவருடைய எழுத்துலகப் பிரவேசம் தொடங்கியது. கவிஞராக அறியப்பட்டு பின் சிறுகதையாசிரியராக, நாவலாசிரியராக முகிழ்ந்தவர். இலக்கியப் பத்திரிகைகளிலும் வெகுஜனப் பத்திரிகைகளிலும் இவர் எழுதி வருகிறார். சென்னை அகில இந்திய வானொலியில் இவர் கதைகள் இவர் குரலிலேயே ஒலிப்பதிவாகி ஒலிபரப்பாகியுள்ளன.\n\nதமிழில் மாந்திரீக யதார்த்தக் கதையாடலாக இவர் எழுதிய அரசூர் வம்சம் புதினம் ஆங்கிலத்தில் \"கோஸ்ட்ஸ் ஓஃப் அரசூர்\" என்ற பெயரில் மொழிபெயர்க்கப்பட்டு வெளியாகி இருக்கிறது. இவர் ஆனந்தவிகடனில் எழுதிய 'உலகே உலகே உடனே வா' தமிழில் முதல் branded column ஆகும். மலையாளத்திலிருந்து குறிப்பிடத் தகுந்த மொழிபெயர்ப்புகள் செய்துள்ளார். ஆங்கிலத்தில் இருந்து அருண் கொலாட்கரின் அனைத்துக் கவிதைகளையும் மொழிபெயர்த்தார்.\n\nகமல் ஹாசனின் ‘உன்னைப் போல் ஒருவன்’ (2009) திரைப்படத்துக்கான வசனம் எழுதியுள்ளார் . அஜீத் குமார் நடிக்கும் பில்லா 2 (2011) திரைப்படத்திற்கு வசனம் எழுதியுள்ளார் .\n\nஇவர் எழுதிய ‘நெம்பர் 40, ரெட்டைத் தெரு’ அடிப்படையில் உருவாக்கப்பட்ட ‘ரெட்டைத் தெரு’ (2010) குறும்படத்தில் நடிகராகவும் திரையில் தோன்றியிருக்கிறார் .\n\nSection::::விருதுகள்.\nஇலக்கியச் சிந்தனை ஆண்டுப் பரிசு (சிறந்த சிறுகதை), கதா விருது (சிறுகதை), பாரதியார் பல்கலைக் கழக விருது (நாவல்) போன்ற பல பரிசுகள் இவருடைய படைப்புகளுக்காகப் பெற்றிருக்கிறார் .\n\nSection::::நூல்கள்.\nஇதுவரை இரா.முருகனின் 29 நூல்கள் வெளியாகி உள்ளன.\n\n\nSection::::மேற்கோள்கள்.\n3. https://www.amazon.in/s?k=%E0%AE%87%E0%AE%B0%E0%AE%BE.%E0%AE%AE%E0%AF%81%E0%AE%B0%E0%AF%81%E0%AE%95%E0%AE%A9%E0%AF%8D&ref=nb_sb_noss_2\n"}
{"id": "51562", "url": "https://ta.wikipedia.org/wiki?curid=51562", "title": "அன்டி வார்ஹால்", "text": "அன்டி வார்ஹால்\n\nஅன்டி வார்ஹால் (Andy Warhol) எனப் பரவலாக அறியப்படும் அன்ட்ரூ வார்ஹாலா (ஆகஸ்ட் 6, 1928 – பெப்ரவரி 22, 1987) ஒரு அமெரிக்க ஓவியரும், \"பாப்\" ஓவியக் கலை இயக்கத்தின் முன்னணிக் கலைஞரும் ஆவார். வணிகப் படவரைவாளராக வெற்றிகரமாகத் தொழில் செய்த வார்ஹால், ஒரு ஓவியராகவும், புது முயற்சிகளில் ஈடுபடும் படத் தயாரிப்பாளராகவும், இசைத்தட்டுத் தயாரிப்பாளராகவும் உலகப் புகழ் பெற்றார். இவர் பல்வேறுபட்ட சமூகக் குழுக்களுடனும் தொடர்புகளை வைத்திருந்தார். பொஹீமியத் தெருவாழ் மக்களிலிருந்து, அறிஞர்கள், ஹாலிவூட் பிரபலங்கள், செல்வந்தரான உயர்குடியினர் போன்றவர்கள் வரை பல சமூக மட்டங்களிலும் அவர் ஊடாடினார்.\n\n1987 ஆம் ஆண்டில் இவர் இறந்த பின்னர் இவர் குறித்த கண்காட்சிகளும், நூல்களும், ஆவணப் படங்களும் பெரும் எண்ணிக்கையில் உருவாயின.\n\nSection::::இளமைக்காலம்.\nஅன்டி வார்ஹால், பென்சில்வேனியாவில் உள்ள பிட்ஸ்பர்க்கில் பிறந்தார். இவரது தந்தையான அன்ட்ரிஜ் வார்ஹாலாவுக்கும், தாயாரான உல்ஜா (ஜூலியா)வுக்கும் மூன்றாவது பிள்ளையாக இவர் பிறந்தார். அக்காலத்தி ஆஸ்திரிய-ஹங்கேரியப் பேரரசைச் சேர்ந்ததும் தற்போது வடகிழக்குச் செக் குடியரசில் இருப்பதுமான \"மிக்கோவா\" என்னும் ஊரிலிருந்து இடம் பெயர்ந்தவர்களான இவர்கள் ருசின் இனத்தைச் சேர்ந்த உழைப்பாளர் வகுப்பினர். வார்ஹாலின் தந்தை 1914 ஆம் ஆண்டில் அமெரிக்காவில் குடியேறினார். வார்ஹாலின் பாட்டன், பாட்டி இருவரும் இறந்தபின்னர், வார்ஹாலின் தாய் 1921ல் அமெரிக்கா வந்து தனது கணவருடன் சேர்ந்து கொண்டார். வார்ஹாலின் தந்தை ஒரு நிலக்கரிச் சுரங்கத்தில் பணிபுரிந்தார். பின்னர், 55, பீலன்தெரு, பிட்ஸ்பர்க், ஓக்லேண்ட் என்ற முகவரியில் குடும்பத்துடன் வசித்து வந்தார். ‛பைசண்டைன் கத்தோலிக்க பிரிவில், இவர் குடும்பத்தினருடன் புனித புனித யோவான் பைசண்டைன் கத்தோலிக்க திருச்சபையில் பங்கேற்றனர்.\n"}
{"id": "51563", "url": "https://ta.wikipedia.org/wiki?curid=51563", "title": "ஆவிட்", "text": "ஆவிட்\n\nஆவிட் (\"Ovid\") என அறியப்படும் பப்ளியஸ் ஆவிடஸ் நாசோ (\"Publius Ovidius Naso\", மார்ச் 20, கிமு 43 – கிபி 17) ஒரு உரோமக் கவிஞர் ஆவார். இவர் காதல், கைவிடப்பட்ட பெண்கள், தொன்மம் சார்ந்த உருமாற்றங்கள் போன்ற விடயங்கள் குறித்து எழுதியுள்ளார். மரபு வழியாக வேர்ஜில், ஹோராஸ் ஆகியோருடன், இலத்தீன் இலக்கியத்தின் பெரும் புலவர்களுள் ஒருவராக ஆவிட் கருதப்படுகிறார். பிந்திய பழங்காலத்திலும், மத்திய காலத்திலும், இவரது கவிதைகளைப் போல எழுதும் வழக்கம் பெருமளவில் நிலவியதுடன், இக்கவிதைகள், ஐரோப்பியக் கலையிலும், இலக்கியத்திலும் பல நூற்றாண்டுகள் நிலைத்திருக்கக்கூடிய தாக்கத்தை உண்டாக்கியிருந்தன.\n\nSection::::தாக்கங்கள்.\nவேர்ஜில்\n\nSection::::பின்பற்றுவோர்.\nதாந்தே அலிகியேரி, ஜெஃப்ரி சோசர், ஜான் மில்ட்டன், வில்லியம் ஷேக்ஸ்பியர்\n"}
{"id": "51564", "url": "https://ta.wikipedia.org/wiki?curid=51564", "title": "வேர்ஜில்", "text": "வேர்ஜில்\n\nவேர்ஜில் (\"Virgil\") எனப்படும் பப்ளியஸ் வேர்ஜிலஸ் மாரோ (\"Publius Vergilius Maro\", அக்டோபர் 15, கிமு 70 – செப்டெம்பர் 21, கிமு 19) ஒரு செந்நெறிக்கால ரோமக் கவிஞர் ஆவார். இவர் வடக்கு இத்தாலியில், மன்ட்வா அருகில்,  அன்டிஸ்  என்னும் இடத்தில் பிறந்தார். இவர் எழுதிய முக்கியமான ஆக்கங்கள், \"புகோலிக்ஸ் (Bucolics)\", \"ஜோர்ஜிக்ஸ் (Georgics)\", \"ஏனீட் (Aeneid)\" என்பன. அவை தவிரப் பல சிறு கவிதை ஆக்கங்களையும் இவர் எழுதியுள்ளதாகச் சொல்லப்படுகிறது. ஒரு விவசாயியின் மகனான வேர்ஜில், ரோமின் மிகப் பெரிய கவிஞர்களுள் ஒருவர் என்ற நிலையை எட்டியதுடன், இவரது \"ஏனீட்\" என்னும் ஆக்கம் ரோமின் தேசிய இதிகாசமாகவும் போற்றப்பட்டது.\n"}
{"id": "51565", "url": "https://ta.wikipedia.org/wiki?curid=51565", "title": "ஆர். கே. செல்வமணி", "text": "ஆர். கே. செல்வமணி\n\nரா. கா. செல்வமணி அறியப்பட்ட தமிழ்த் திரைப்பட இயக்குனர் ஆவார். இவரது புலன் விசாரணை, கேப்டன் பிரபாகரன் ஆகிய படங்கள் வெற்றிப் படங்களாகும். இவரது அக்டோபர் 2008 ஈழத்தமிழர்களுக்கு ஆதரவாக நடத்திய பேச்சு சர்ச்சைக்குரியதாக தமிழ்நாட்டில் அமைந்தது.\n"}
{"id": "51570", "url": "https://ta.wikipedia.org/wiki?curid=51570", "title": "பிரடெரிக் சொப்பின்", "text": "பிரடெரிக் சொப்பின்\n\nபிரடெரிக் சொப்பின் (Frédéric Chopin - 1 மார்ச் 1810[1] – 17 அக்டோபர் 1849) ஒரி போலிய (Polish) இசையமைப்பாளரும், பியானோ இசைக் கலைஞரும் ஆவார். இவர் மிகச் சிறந்த போலிய இசையமைப்பாளராக மதிக்கப்படுகிறார்.\n\nஇவர் வார்சோ டியூச்சியில் இருந்த செலாசோவா வோலா என்னும் ஊரில் ஒரு போலியத் தாய்க்கும், போலந்தில் வாழ்ந்த பிரெஞ்சுத் தந்தைக்கும் மகனாகப் பிறந்தார். இவர் சிறு வயதிலேயே பியானோ மேதையாகக் கணிக்கப்பட்டவர். 1830-31ல் நடைபெற்ற போலந்துக் கிளர்ச்சி அடக்கப்பட்ட பின்னர், 1830 நவம்பரில் அவருக்கு 20 வயதாக இருந்தபோது, போலந்தை விட்டு வெளிநாட்டுக்குச் சென்றார்.\n\nபாரிசில் சொப்பின் ஒரு இசையமைப்பாளர் ஆகவும், பியானோ ஆசிரியராகவும், அவ்வப்போது சில நிகழ்ச்சிகளை நடத்திக்கொண்டும் வசதியாக வாழ்ந்து வந்தார். இவர் போலந்தின் ஒரு நாட்டுப்பற்றாளராக இருந்தும், பிரான்சில் இருந்தபோது தனது பெயரைப் பிரெஞ்சு வழக்கப்படியே பயன்படுத்தி வந்தார். பின்னர் ரஷ்யப் பேரரசின் ஆவணங்களைப் பயன்படுத்துவதைத் தவிர்ப்பதற்காக பிரெஞ்சுக் குடிமகனானார்.\n\n"}
{"id": "51571", "url": "https://ta.wikipedia.org/wiki?curid=51571", "title": "பொருள் புறக்கணிப்பு", "text": "பொருள் புறக்கணிப்பு\n\nபொருள் புறக்கணிப்பு (Boycott) என்பது, ஒரு தரப்பு விற்பனை செய்யும் பொருட்களை வாங்காமல் புறக்கணிப்பதைக் குறிக்கும். விற்பனைத் தரப்புக்கு பொருளாதார நெருக்கடியைத் தருவது இதன் ஒரு முக்கிய நோக்காகும். இது ஓர் எதிர்ப்புப் போராட்ட வடிவம் ஆகும்.\n\nஇந்தியர்கள் காலனித்துவ பிரித்தானியாவின் பொருட்களைப் புறக்கணித்தது இதற்கு ஓர் எடுத்துக்காட்டாகும்.\n\n"}
{"id": "51572", "url": "https://ta.wikipedia.org/wiki?curid=51572", "title": "மறியல் போராட்டம்", "text": "மறியல் போராட்டம்\n\nமறியல் போராட்டம் என்பது ஒரு செயற்பாட்டை மறித்து அல்லது தடுத்து நிகழ்த்தப்படும் ஒரு எதிர்ப்புப் போராட்டம் ஆகும். ஒரு வணிக நிறுவனத்துடன் ஒப்பந்தம் நிறைவேறாத தொழிலாளர்கள் அந்த வணிக நிறுவனத்தின் முன் மறியல் செய்து நுகர்வோர்களை அல்லது மேலாளர்களை உள்ளே விடாமல் செய்வது மறியல் போராட்டங்களில் ஒன்று.\n\nபேருந்து, தொடருந்து போன்றவற்றின் வழைமையான தொழில்பாட்டை தடுத்து தமது கருத்துக்களை எடுத்துக்கூறுவது மறியல் போராட்டத்துக்கு இன்னுமோர் எடுத்துக்காட்டு ஆகும்.\n"}
{"id": "51574", "url": "https://ta.wikipedia.org/wiki?curid=51574", "title": "உண்ணாநிலைப் போராட்டம்", "text": "உண்ணாநிலைப் போராட்டம்\n\nஉண்ணாநிலைப் போராட்டம் அல்லது உண்ணாவிரதப் போராட்டம் (\"Hunger strike\") என்பது தன்னை வருத்தி அறவழியில் தமது நியாயங்களை வலியுறுத்தி மாற்றத்தை உடனடியாக வேண்டி மேற்கொள்ளப்படும் ஒரு எதிர்ப்புப் போராட்டம் ஆகும். உண்ணாநிலை என்பது ஓரளவு ஏற்றுக்கொள்ளப்படக்கூடிய செயற்பாடுகள் நிகழவில்லை என்றால் இறப்பு வரை இந்த போராட்டம் நீடிக்கும். இந்தப் போராட்டத்தில் ஈடுபடும் சிலர் நீராகாரத்தை ஏற்றுக்கொள்வர். பிறர் எல்லா உணவையும் தவிர்ப்பர்.\n\nமகாத்மா காந்தி இந்த போராட்ட வடிவத்தை நல்ல பலன்களுடன் பயன்படுத்தினார்.\n\n1987 இல் திலீபன் இந்த போராட்ட வடிவத்தை பயன்படுத்தினாலாலும், அவரின் கோரிக்கைகள் ஓரளவேனும் நிறைவேறாமல் உயிர்துறந்தார்.\n\nசெப்டம்பர் 2007 இல் பழ. நெடுமாறன் உண்ணாநிலைப் போராட்டத்தை முன்னெடுத்தார், எனினும் அப்போதைய தமிழக முதல்வர் மு. கருணாநிதியின் முயற்சியால் போராட்டத்தைக் கைவிட்டார்.\n\n\n"}
{"id": "51576", "url": "https://ta.wikipedia.org/wiki?curid=51576", "title": "இகோர் ஸ்ட்ராவின்ஸ்கி", "text": "இகோர் ஸ்ட்ராவின்ஸ்கி\n\nஇகோர் ஃபியோடோரோவிச் ஸ்ட்ராவின்ஸ்கி (Igor Fyodorovich Stravinsky - – 6 ஏப்ரல் 1971) ரஷ்யாவில் பிறந்த ஒரு இசையமைப்பாளர் ஆவார். சிலர் இவரை 20 ஆம் நூற்றாண்டின் மிகச் செல்வாக்கு மிக்க இசையமைப்பாளராகக் கருதுகிறார்கள். அடிப்படையில், உலகக் குடிமகனான இவரை \"டைம்\" இதழ் 20 ஆம் நூற்றாண்டின் செல்வாக்கு மிக்க மனிதர் 100 பேர்களுள் ஒருவராகத் தெரிவு செய்தது. ஒரு இசையமைப்பாளராக மட்டுமன்றி, ஒரு பியானோக் கலைஞராகவும், நிகழ்ச்சி இயக்குனராகவும் இவர் புகழ் பெற்றவர்.\n\nஸ்ட்ராவின்ஸ்கியின் இசையமைப்புகள் பல்வகைமைத் தன்மை கொண்டவை என்பது குறிப்பிடத்தக்கது. 1910ல் சேர்கி டயகிலேவ் என்பவருடைய பலே நடன நிகழ்ச்சியொன்றுக்கு இசையமைத்ததன் மூலம் இவர் முதன் முதலில் உலகின் கவனத்தை ஈர்த்தார். \"வசந்தத்தின் சடங்கு\" (\"The Rite of Spring\") என்னும் நடன நிகழ்ச்சிக்கு அவர் செய்த இசையமைப்பு இசையமைப்புத் துறையில் ஒரு புரட்சியாக அமைந்தது. இது பின்வந்த பல இசையமைப்பாளர்களின் இசையமைக்கும் தன்மையை மாற்றி அமைத்ததுடன், இசைப் புரட்சியாளர் எனும் ஸ்ட்ராவின்ஸ்கியின் நிலைத்த புகழுக்கும் காரணமாகியது.\n\n"}
{"id": "51577", "url": "https://ta.wikipedia.org/wiki?curid=51577", "title": "தீக்குளிப்பு", "text": "தீக்குளிப்பு\n\nதீக்குளிப்பு என்பது ஒரு நிகழ்வை அல்லது சூழ்நிலையை முற்றாக வெறுத்து தீயால் தற்கொலை செய்து தமது எதிர்ப்பை வெளிப்படுத்தும் செயற்பாடு ஆகும். இது ஓர் எதிர்ப்புப் போராட்ட வடிவமாகவும் கொள்ளப்படுகின்றது.\n\nபொதுவாக உண்ணாநிலை போன்று தன்னை வருத்தி ஈடுபடும் போராட்டங்கள் அறவழிப் போராட்டங்கள் என்று கருதப்பட்டாலும் தீக்குளிப்பில் இருக்கும் வன்முறையால் இது அறவழிப்போராட்டமாக கருதுவதில் கருத்து வேறுபாடு உண்டு.\n\nஇந்தித் திணிப்பை எதிர்த்து தீக்குளித்த தமிழ் ஆர்வலர் சின்னசாமி, இலங்கைத் தமிழர் இனவழிப்பை எதிர்த்து தீக்குளித்த முத்துக்குமார், வியட்நாம் போரின் போது தீக்குளித்த புத்த பிக்குக்கள் போன்று வரலாற்றில் எண்ணற்ற உதாரணங்கள் உள்ளன.\n\nதமிழ்நாட்டில் அரசியல் தலைவர்களுக்கு ஏதும் நிகழ்ந்தால் தீக்குளிப்போரும் உள்ளனர்.\n"}
{"id": "51578", "url": "https://ta.wikipedia.org/wiki?curid=51578", "title": "மனிதச் சங்கிலிப் போராட்டம்", "text": "மனிதச் சங்கிலிப் போராட்டம்\n\nமனிதச் சங்கிலிப் போராட்டம் என்பது மனிதர்கள் கைகளைக் கோர்த்தபடி வரிசையாகவோ வட்டமாகவோ நின்று தமது எதிர்ப்பை அல்லது கருத்து நிலையை வெளிப்படுத்தும் ஓர் எதிர்ப்புப் போராட்ட வடிவம் ஆகும். எவ்வளவு தொகையான மக்கள் கைகோர்த்து எவ்வளவு தூரம் நிற்கிறார்களோ அவ்வளவுக்கு அது மக்களின் ஒருமைப்பாட்டை வெளிப்படுத்துவதாக அமையும். போராட்டத்துக்கு எடுத்துக்கொண்ட விடயத்தின் முக்கியத்துவம், அவ்விடயம் எவ்வளவு மக்களைப் பாதிக்கிறது அல்லது அதை ஒழுங்கு செய்பவர்களுக்கு மக்களிடையே எவ்வளவு செல்வாக்கு உள்ளது போன்ற விடயங்கள் மனிதச் சங்கிலிப் போராட்டத்தில் கலந்துகொள்பவர்களின் எண்ணிக்கையைத் தீர்மானிக்கின்றன. விரல் விட்டு எண்ணக் கூடியவர்களே கலந்துகொள்ளும் மனிதச் சங்கிலிப் போராட்டங்களும், மில்லியன் கணக்கில் மக்கள் கலந்துகொள்ளும் மனிதச் சங்கிலிப் போராட்டங்களும் உலகின் பல பகுதிகளிலும் நடைபெறுகின்றன.\n\nஅடிப்படையில் இது அமைதி வழியிலான போராட்ட வடிவம். எடுத்துக்கொண்ட விடயம் தொடர்பில் நடவடிக்கை எடுக்க வேண்டியவர்களின் கவனத்தைக் கவர்வது, பொதுமக்களிடம் குறித்த விடயம் தொடர்பில் விழிப்புணர்வை ஏற்படுத்துவது என்பவற்றை இப்போராட்ட வடிவத்தின் மூலம் ஒரே நேரத்தில் அடையமுடிகிறது. அதேவேளை வேறு சில அமைதிவழிப் போராட்ட வடிவங்களைப்போல் பொதுமக்களுக்கு இதனால் அதிகம் தொந்தரவு ஏற்படுவதில்லை.\n\nSection::::மிக நீண்ட மனிதச் சங்கிலிகள்.\nகின்னஸ் பதிவுகளின் படி உலகின் மிக நீளமான மனிதச் சங்கிலிப் போராட்டம் 2004 டிசம்பர் மாதம் 11 ஆம் தேதி வங்காள தேசத்தில் இடம்பெற்றது. வங்காளதேச தேசியக் கட்சியின் ஆட்சி மீதான நம்பிக்கையின்மையை வெளிப்படுத்தி புதிய தேர்தலை நடத்தக்கோரும் அவாமி லீக் கட்சியின் தலைமையிலான 14 எதிர்க் கட்சிகளின் சார்பில் நடத்தப்பட்ட இப்போராட்டத்தில் 5 மில்லியனுக்கு மேற்பட்டோர் கலந்துகொண்டதாகவும், தெக்னாவிலிருந்து தென்தூலியாவரை 1,050 கிலோமீட்டர் நீளத்துக்கு மனிதச் சங்கிலியாக மக்கள் நின்றிருந்ததாகவும், பதிவு காட்டுகிறது.\n\nஇதன் பின்னர் 2017 சனவரியில் இந்தியாவின் பீகார் மாநிலத்தில் முழுமையான மதுவிலக்குக் கோரி இடம்பெற்ற மனிதச் சங்கிலிப் போராட்டத்தில் மூன்று கோடி மக்கள் 11,400 கிலோமீட்டர் நீளத்துக்கு நின்று போராடியதாகத் தெரிகிறது.\n\nதமிழ்நாட்டில் ஒக்டோபர் 24, 2008 அன்று இலங்கை அரசு மேற்கொள்ளும் தமிழர் படுகொலைகளை கண்டித்து மேற்கொள்ளப்பட்ட மனிதச் சங்கிலிப் போராட்டம் இவ்வகைப் போராட்டங்களில் குறிப்பிடத்தக்கது.\n"}
{"id": "51580", "url": "https://ta.wikipedia.org/wiki?curid=51580", "title": "கடையடைப்பு", "text": "கடையடைப்பு\n\nகடையடைப்பு என்பது கடைகள், வணிக நிறுவனங்கள் ஒரு நிலைப்பாடை வெளிப்படுத்தி தமது வழமையான தொழிலில் ஈடுபடாமையைக் குறிக்கும். ஒரு நிலைப்பாட்டுக்கு ஆதரவாகவோ எதிர்பாகவோ ஒரு கோரிக்கையை முன்வைத்தோ கடையடைப்பு நடைபெறும். வணிக சமூகத்தினர் தமது நிலைப்பாட்டை வலியுறுத்த இது ஒரு வழிமுறை ஆகும்.\n\nஈழத்தமிழர்களுக்கு ஆதரவாக இலங்கை அரச தமிழர் படுகொலைகளை எதிர்த்து 5500 வணிக அமைப்புகளைச் சார்த 25 இலட்சம் வணிகர்கள் அக்டோபர் 31, 2008 கடையடைப்பு செய்தது கடையடைப்புப் போராட்டத்துக்கு ஓர் எடுத்துக்காட்டு ஆகும்.\n"}
{"id": "51581", "url": "https://ta.wikipedia.org/wiki?curid=51581", "title": "கையெழுத்து போராட்டம்", "text": "கையெழுத்து போராட்டம்\n\nகையெழுத்து போராட்டம் என்பது ஒரு நிலைப்பாடை அல்லது கோரிக்கையை முன்மொழிந்து, அதற்கு ஆதரவாக பலரிடம் கையெழுத்துப் பெற்று அந்த பிரச்சினைக்கு பொறுப்பான அல்லது உதவக்கூடிய ஒருவருக்கு கொடுக்கும் செயற்பாடு ஆகும். ஒரு விடயத்துக்கு ஆதரவை வெளிப்படுத்த இது ஒரு சிறந்த வழிமுறை ஆகும்.\n\nஇணையம் மூலமும் கையெழுத்து போராட்டம் நிகழ்த்த முடியும்.\n"}
{"id": "51583", "url": "https://ta.wikipedia.org/wiki?curid=51583", "title": "பேரணி", "text": "பேரணி\n\nபேரணி என்பது ஒரு நிலைப்பாட்டை அல்லது கோரிக்கையை முன்வைத்து ஓர் இடத்தில் இருந்து இன்னோர் இடத்துக்கு தொகையான மக்கள் ஊர்வலம் செல்வதாகும். தமது கருத்துக்களை கூவிய வண்ணம், பதாகைகளைத் தாங்கி, துண்டுப் பிரசுரங்களை பிறருக்கு வழங்கியவண்ணம், தமது சூழ்நிலைய சித்தரிக்கும் காட்சிப்படுத்தல்களுடன் இந்த ஊர்வலம் செல்லும். பேரணி அதிகம் பயன்படுத்தப்படும் ஓர் எதிர்ப்புப் போராட்ட வடிவம் ஆகும்.\n"}
{"id": "51584", "url": "https://ta.wikipedia.org/wiki?curid=51584", "title": "சித்தரிப்பு", "text": "சித்தரிப்பு\n\nசித்தரிப்பு அல்லது காட்சிப்படுத்தல் என்பது ஒரு துன்ப நிகழ்வை அல்லது ஒரு சூழ்நிலையை அல்லது ஒரு முடிவின் விளைவுகளை விளக்கும் வண்ணம் ஏற்படுத்தப்படும் காட்சியமைப்பு ஆகும். போரில் இறந்த காயமுற்ற மக்கள், பசியுடன் மர நிழலில் வாழும் மக்கள், அகதிகள், சிறுவர் தொழிலாளர்கள், அடிமைத்தனம் என பல தரப்பட்ட விடயங்கள் சித்தரிக்கப்படுவதுண்டு.\n\nஇவற்றோடு ஒளிப்படம், நிகழ்பட விளக்கங்களும் சேர்க்கப்படுவதுண்டு.\n\nசித்தரிப்பு தமது கருத்துக்களை துல்லியமாக உணர்ச்சிபூர்வமாக வெளிப்படுத்த ஒரு நல்ல வழிமுறை.\n"}
{"id": "51588", "url": "https://ta.wikipedia.org/wiki?curid=51588", "title": "சி.எப்.ஆர்.பி", "text": "சி.எப்.ஆர்.பி\n\nசி.எப்.ஆர்.பி அல்லது செய்தி உரையாடல் 1010 ரொரன்ரோ, கனடாவில் ஒலிபரப்பப்படும் ஆங்கில வானொலி ஆகும். இது 1010 kHz குறு அலைவரிசையில் வருகிறது. இந்த நிலையமானது கலந்துரையாடல்கள், செய்தி, போக்குவரத்து நிலவரம், காலநிலை ஆகியவற்றை நாள் முழுதும் பகிர்கின்றது. \n"}
{"id": "51593", "url": "https://ta.wikipedia.org/wiki?curid=51593", "title": "ரூப்பையா பண்டா", "text": "ரூப்பையா பண்டா\n\nரூப்பையா புவெசானி பண்டா (\"Rupiah Bwezani Banda\", பிறப்பு: பெப்ரவரி 13, 1937) சாம்பியாவின் சனாதிபதி. இவர் அக்டோபர் 2006 இல் நாட்டின் உப-சனாதிபதியாக முன்னாள் சனாதிபதி லெவி முவனவாசாவினால் தேர்ந்தெடுக்கப்பட்டவர். முவனவாசா ஜூன் 2008 இல் சுகவீனமுற்றபோது அவரது சனாதிபதி அதிகாரங்களைத் தனதாக்கி பின்னர் முவனாசி இறந்த பின்னர் பதில் அதிபரானார். அக்டோபர் 2008 இல் நிகழ்ந்த சனாதிபதி தேர்தலில் ஆளும் \"பலகட்சி மக்களாட்சிக்கான இயக்கம்\" என்ற கட்சியில் வேட்பாளராகப் போட்டியிட்டு குறைந்த பெரும்பான்மையுடன் வெற்றிபெற்று சனாதிபதி ஆனார். 2011, செப்டபரில் இடம்பெற்ற தேர்தலில் எதிர்க்கட்சித் தலைவர் மைக்கேல் சாட்டாவுடன் போட்டியிட்டுத் தோல்வியடைந்தார்.\n\n"}
{"id": "51596", "url": "https://ta.wikipedia.org/wiki?curid=51596", "title": "அங்கேரியப் புரட்சி, 1956", "text": "அங்கேரியப் புரட்சி, 1956\n\nஹங்கேரியப் புரட்சி, 1956 (\"Hungarian Revolution of 1956\") என்பது அன்றைய ஹங்கேரியின் ஸ்டாலின் சார்பு கம்யூனிச அரசுக்கு எதிராக நாடு முழுவதும் கிளர்ந்த எழுச்சியைக் குறிக்கும். இது 1956 ஆம் ஆண்டு அக்டோபர் 23 இல் ஆரம்பித்து நவம்பர் 10 ஆம் நாள் முடிவுக்கு வந்தது.\n\nஹங்கேரியர்களின் எழுச்சி ஆரம்பத்தில் ஆயிரக்கணக்கான மாணவர்களின் எழுச்சி ஊர்வலமாக தலைநகர் புடாபெஸ்ட்டின் மையப் பகுதியில் இருந்து நாடாளுமன்றம் நோக்கி ஆரம்பமானது. தமது கோரிக்கைகளைத் தரவென ஹங்கேரிய வானொலிக் கட்டிடத்தினுள் புகுந்த மாணவர் தலைவர்கள் கைது செய்யப்பட்டனர். அவர்களை விடுவிக்கக் கோரி மாணவர்கள் பெரும் ஆர்ப்பாட்டத்தில் ஈடுபட்டதை அடுத்து அவர்களை நோக்கி காவல் துறையினர் துப்பாக்கிகளால் சுட ஆரம்பித்தனர். இதனை அடுத்து தலைநகரில் கலவரம் மூண்டது.\n\nபுரட்சி நாடெங்கும் பரவியதை அடுத்து, ஆயிரக்கணக்கானோர் இராணுவக் குழுக்களாக ஒன்றிணைந்து காவற்துறையினருடனும் சோவியத் படைகளுடனும் போரிட்டனர். சோவியத் சார்பு கம்யூனிஸ்டுகள் மற்றும் காவற்துறையினர் பலர் சுட்டுக் கொல்லப்பட்டனர். சிறைக்கைதிகள் பலர் விடுவிக்கப்பட்டனர். அரசு கவிழ்ந்தது. கம்யூனிஸ்ட் கட்சியின் பிடியில் இருந்த பல உள்ளூராட்சி அமைப்புகளைப் புரட்சியாளர்கள் கைப்பற்றி அரசியல் மாற்றத்தைக் கோரினர். புதிய அரசு வார்சா உடன்படிக்கையில் இருந்து விலாகுவதாக அறிவித்து சுதந்திரமான தேர்தல்களை நடத்தவிருப்பதாக அறிவித்தது. அக்டோபர் இறுதியில் போர் ஓரளவு ஓய்ந்து நாடு அமைதியானது.\n\nசோவியத் படைகளைத் திரும்ப அழைப்பதற்கு பேச்சுவார்த்தைகளை ஆரம்பிக்கவிருப்பதாக சோவியத் அரசு அறிவித்தது. ஆனாலும் கடைசி நேரத்தில் அது கைவிடப்பட்டு புரட்சியை அடக்குவதற்கு அது முடிவெடுத்தது. இதன்படி, நவம்பர் 4 ஆம் நாள் சோவியத்தின் பெரும் எண்ணிக்கையிலான படையினர் புடாபெஸ் நகரையும் நாட்டின் ஏனைய நகரங்களையும் முற்றுகையிட்டனர். போர் மீண்டும் வெடித்தது. ஹங்கேரியர்களின் எதிர்ப்பு நவம்பர் 10 ஆம் நாள் வரை நீடித்தது. இச்சண்டைகளின் போது 2,500 இற்கும் அதிகமான ஹங்கேரியர்களும், 700 சோவியத் படையினரும் கொல்லப்பட்டனர். 200,000 ஹங்கேரியர்கள் அகதிகளாக வெளியேறினர். பெருந்தொகையானோர் அடுத்தடுத்த மாதங்களில் கைது செய்யப்பட்டனர். 1957 ஜனவரிக்குள் புதிய சோவியத்-சார்பு அரசு அனைத்து பொது ம்க்கள் எதிர்ப்புகளையும் அடக்கியது.\n\nஇப்புரட்சி பற்றிய மக்களின் கருத்துக்கள் அடுத்த 30 ஆண்டு காலத்துக்கு தடை விதிக்கப்பட்டன. பனிப்போரின் முடிவில் 1989 ஆம் ஆண்டில் அக்டோபர் 23 ஆம் நாள் தேசிய விடுமுறை நாளாக அறிவிக்கப்பட்டது.\n\n"}
{"id": "51602", "url": "https://ta.wikipedia.org/wiki?curid=51602", "title": "ரத்னாங்கி", "text": "ரத்னாங்கி\n\nரத்னாங்கி கருநாடக இசையின் 2 வது மேளகர்த்தா இராகமாகும். முத்துசுவாமி தீட்சிதர் பாரம்பரியத்தில் 2வது இராகத்திற்கு பேனத்யுதி என்ற பெயர் உன்டு.\n\n\n"}
{"id": "51603", "url": "https://ta.wikipedia.org/wiki?curid=51603", "title": "வனஸ்பதி", "text": "வனஸ்பதி\n\nவனஸ்பதி கருநாடக இசையின் 4வது மேளகர்த்தா இராகமாகும். முத்துசுவாமி தீட்சிதர் பாரம்பரியத்தில் 4வது இராகத்திற்கு பானுமதி என்ற பெயர் உன்டு.\n\n\n"}
{"id": "51606", "url": "https://ta.wikipedia.org/wiki?curid=51606", "title": "எர்னான் கோட்டெஸ்", "text": "எர்னான் கோட்டெஸ்\n\nஎர்னான் கோர்டெசு எனச் சுருக்கமாக அழைக்கப்படும் எர்னான் கோர்டெசு டெ மொன்ரோய் இ பிசாரோ \"(Hernán Cortés de Monroy y Pizarro)\" என்பவர் 1485–டிசம்பர் 2 முதல் 1547 வரையிலான காலகட்டத்தில் வாழ்ந்த ஓர் எசுப்பானிய படை வீராராவார். தேடல் வெற்றி வீரரான இவரது படையெடுப்பே அசுடெக் பேரரசின் வீழ்ச்சிக்கு காரணமாக அமைந்தது. 16 ஆம் நூற்றாண்டின் முற்பகுதியில் பரவியிருந்த கசுதிலிய பேரரசின் கீழ் மெக்சிகோவின் பெரும்பகுதியைக் கொண்டு வருவதற்கும் இவர் காரணமாக இருந்தார். அமெரிக்காவின் எசுப்பானிய குடியேற்றத்தின் முதல் கட்டத்தை ஆரம்பித்து வைத்த எசுப்பானிய குடியேற்றக்காரர்களின் தலைமுறையில் கார்டெசும் முக்கியப் பங்கு வகித்தார்.\n\nஎசுப்பானியாவிலுள்ள மெடெல்லின் நகரில் ஓர் எளிய குடும்பத்தில் கார்ட்டெசு பிறந்தார், புதிய உலகில் வாழ்வதற்கான ஒரு வாழ்வாதாரத்தைத் தேர்ந்தெடுக்கும் முயற்சியில் கோர்டெசு ஈடுபட்டார். கரிபியன் கடலிலுள்ள எசுப்பானியாலோவிற்கும் பின்னர் அங்கிருந்து கியூபாவிற்கும் சென்றார், இத்தீவில் உருவாக்கப்பட்ட இரண்டாவது எசுப்பானிய நகரத்தில் சிறிதுகாலம் மேயராக இருந்து எசுப்பானிய அரசின் உதவித் தொகையைப் பெற்றார். 1519 ஆம் ஆண்டில் பிரதான நிலப்பகுதிக்காக உருவாக்கப்பட்ட மூன்றாவது பயணக்குழுவின் தலைவராக கார்டெசு தேர்ந்தெடுக்கப்பட்டு, பகுதியாக நிதியுதவியும் கிடைக்கப் பெற்றார். கியூபாவின் ஆளுநர் டீகோ வெலாசுகியூவசு டி கியுல்லாருடன் இருந்த பகைமை காரணமாக, கார்டெசு அவருடைய ஆணைக்கு செவிசாய்க்காத காரணத்தால் கடைசிநேரத்தில் பயணத்திட்டம் இரத்து செய்யப்பட்டது.\n\nகண்டத்திற்குள் வந்த கார்டெசு, மற்றவர்களுக்கு எதிராகப் போராடுகின்ற உள்நாட்டு மக்களை ஒன்றுதிரட்டும் வெற்றிகரமான ஒரு போர்த்திட்டத்தைச் செயற்படுத்தினார். இத்திட்டத்தில் ஓர் உள்ளூர் பெண்ணையும் பயன்படுத்திக் கொண்டார். டோனா மெரினா என்ற பெயர் கொண்ட ஒரு மொழிபெயர்ப்பாளரான இப்பெண் பிற்காலத்தில் கார்டெசுவின் முதல் மகனைப் பெற்றெடுத்தார் என்பது குறிப்பிடத்தக்கது. இதனால் கார்டெசை கைது செய்ய கியூபாவின் ஆளுநர் தூதுவர்களை அனுப்பினார், தன் துருப்புக்களை வலுவூட்டி அவர்களை வெற்றி கொண்ட கார்டெசு, கலகம் என்று சொல்லி தண்டிப்பதற்குப் பதிலாக அவருடைய வெற்றியை ஒப்புக் கொள்ளும்படி ஆளுநருக்கு நேரடியாகக் கடிதங்களை எழுதினார். அசுடெக் பேரரசை வீழ்த்திய பிறகு கார்டெசுக்கு மார்குவசு டெல் வால்லெ டி ஓக்சாகா என்ற பட்டம் வழங்கப்பட்டது. அதே சமயத்தில் வைசிராய் என்ற பெருமை வாய்ந்த பட்டம். தலைவரான அன்டோனியோ டி மெண்டோசாவிற்கு வழங்கப்பட்டது. 1541 ஆம் ஆண்டில் கார்டெசு எசுப்பானியாவிற்குத் திரும்பினார். அங்கு ஆறு ஆண்டுகளை அமைதியாகக் கழித்த பின்னர் அவர் இறந்து போனார்.\n\nகார்டெசு மேற்கொண்ட சர்ச்சைக்குரிய செயல்கள் மற்றும் அவரைப் பற்றிய தகவல்களின் நம்பகத்தன்மை மிக்க ஆதாரங்களின் பற்றாக்குறை காரணமாக, அவரது ஆளுமை மற்றும் நோக்கங்களைப் பற்றி உறுதியாக எதையும் கூறுவது கடினமாக உள்ளது. \nதொடக்கக்கால தொடர்ச்சியான வெற்றிகளால் கார்டெசு குறித்த ஆழ்ந்த பரிசோதனை எவராலும் ஊக்கப்படுத்தவில்லை. நவீன காலனித்துவ எதிர்ப்பு உணர்வின் பின்னணியில் வெற்றியாளர்களின் நடத்தைகளை மறுபரிசீலனை செய்யும் போது கார்டெசை ஒரு தனிமனிதனாகப் புரிந்துகொள்ளும் திறன் சற்று விரிவடைகிறது. இந்த வரலாற்று போக்குகளின் விளைவாக கார்டெசு குறித்த விவரங்கள் பெரும் இலக்குகளை முன்வைத்தவையாகவோ, கண்டனத்திற்கு உட்பட்டதாகவோ இல்லாமல் எளிமையானவையாக உள்ளன.\n\nSection::::பெயர்.\nதற்பொழுது எர்னான் என்று பொதுவாக அழைக்கப்படும் பெயரை கார்டெசு தானாகவே தன்னை எர்னாண்டோ அல்லது பெர்னாண்டோ என்ற வடிவத்தில் பயன்படுத்தினார்.\n\nSection::::இளமைக்காலம்.\nகார்டெசு 1485 ஆம் ஆண்டில் நவீன எசுப்பானிய தன்னாட்சிச் சமூகங்களில் ஒன்றான மெட்லின் நகரில் பிறந்தார். அவரது தந்தை மார்ட்டின் கார்டெசு டி மான்ரோய், 1449 ஆம் ஆண்டில் ரோட்ரிகோ அல்லது ரூய் பெர்னாண்டசு டி மான்ரோய் மற்றும் அவரது மனைவி மரியா கார்டெசு ஆகியோருக்கு மகனாகப் பிறந்தார், சிறப்புமிக்க மூதாதையர்களின் காலாட்படைப் பிரிவின் தலைவராக இவர் பணிபுரிந்தார். கேடலினா பிசாரோ அல்தமிரானோ. எர்னானின் தாயாராவார் .\n\nகார்டெசின் வாழ்க்கை வரலாற்றை எழுதிய ஆசிரியரான சாப்லைன் மற்றும் கார்டெசின் நண்பன் பிரான்சிசுகோ லோப்சே டி கோமாரா ஆகியோரின் கூற்றுப்படி, கோர்ட்டேசு ஒரு வெளிர்ந்த நிறமும் நோயுற்றவராகவும் இருந்தார். 14 வயதாக இருந்தபோது இலத்தீன் மொழியைப் படிப்பதற்காக மாமா சலமன்காவின் பொருப்பில் கார்டெசு அனுப்பப்பட்டார். சலாமன்கா பல்கலைக் கழகத்தில் நேரடியாகப் பதிவுசெய்து அடிப்படை கல்வியைப் பெற்றார் என்று நவீன வரலாற்றாசிரியர்கள் தவறாகப் புரிந்து கொண்டுள்ளனர்.\n\nஇரண்டு ஆண்டுகளுக்குப் பிறகு, பள்ளிக்கூடம் செல்வதற்கு இயலாமல் கார்டெசு மெடல்லினுக்குத் திரும்பி வீட்டிற்கு வந்தார், சட்டம் படிப்பதற்குரிய வாழ்க்கைக்கு ஆயத்தமாக கார்டெசு இருப்பதாக நம்பிய அவருடைய பெற்றோர் இதனால் பெரிதும் எரிச்சலடைந்தனர். எனினும், சலாமன்காவில் இருந்த அந்த இரண்டு ஆண்டுகளும், ஆவண எழுத்துப் பதிவாளராக அவருக்கிருந்த நீண்டகாலப் பயிற்சியும் சட்டம் தொடர்பான பணிகளில் இவருக்குப் பெரிதும் உதவின. முதலில் வால்டோடோலிலும் பின்னர் எசுப்பானியோலாவிலும் கார்டெசு ஆவண எழுத்துப் பதிவாளர் அனுபவத்தைப் பெற்றிருந்தார். இவ்வனுபவம் பின்னாளில் இவருக்கு மெக்சிகோவின் அங்கீகரிக்கப்படாத வெற்றியை நியாயப்படுத்த உதவியது .\n\nகார்டெசு தனது வாழ்க்கையின் இந்த கட்டத்தில் இரக்கமற்றவராக, அகந்தையானவராக மற்றும் குறும்புத்தனம் மிக்கவராக இருந்தாரென கோமாரா கார்டெசைப் பற்றி விவரிக்கின்றார் . தன்னைத் தானே ஏமாற்றிக் கொள்வதற்காக மட்டுமே வீட்டிற்குத் திரும்பி வந்து அவரது சிறிய மாகாண நகரத்து வாழ்க்கையில் சலிப்படைந்த ஒரு 16 வயது சிறுவனைப் பற்றிய நியாயமான விளக்கமாக இது இருக்கலாம். இந்த நேரத்தில்தான் கிறிசுடோபர் கொலம்பசின் புதிய உலக்ம் கண்டுபிடிப்புகள் தொடர்பான உற்சாகமான செய்திகள் எசுப்பானியாவிற்கு வந்தவண்ணம் இருந்தன.\n\nSection::::இசுப்பானியாலோ பயணம்.\nகார்டெசு 1504 ஆம் ஆண்டில் அலோன்சோ கினெட்டோரோ கட்டளையிட்டு ஓட்டிச் சென்ற கப்பலில் இசுப்பானியாலோவிற்குச் சென்று அங்கு ஒரு குடியேற்றக்காரராக மாறினார். அலோன்சா தனது மேலதிகாரிகளை ஏமாற்றுவதற்காகவும், தனிப்பட்ட நன்மைகளைப் பெறுவதற்காகவும் அவர்களுக்கு முன்பே புதிய உலகத்தை அடைய முயற்சிப்பதைக் கண்டார். அலோன்சோவின் முறையற்ற நடத்தைகள் கார்டெசுவின் அடுத்தடுத்த வாழ்க்கைக்கு ஒரு மாதிரியாகக் கூட அமைந்திருக்கலாம். எசுப்பானிய வெற்றி வீரர்களின் வாழ்க்கை வரலாறுகள் போட்டி, பொறாமை, காட்டிக் கொடுத்தல், கலகம், சண்டை ஆகியவற்றால் ஆனது .\n\n1504-இல் இசுப்பானியோலானாவின் தலைநகரமான சாண்டோ டொமினோவிற்கு வருகைதந்த 18 வயது கார்டெசு அங்கோர் குடிமகனாக பதிவு செய்தார், அது அவருக்கு ஒரு நிலம் வாங்கி வீடு கட்டும் உரிமையையும், பண்ணைக்கு நிலம் வாங்கும் உரிமையையும் கொடுத்தது. அங்கு ஆளுநராக இருந்த நிக்கோலசு டி ஒவாண்டோ கார்டெசுக்கு உதவித்தொகை அளித்து, அசுவா டி கம்போசுடெலா நகருக்கு ஆவண எழுத்து பதிவாளராக்கினார். அவரது அடுத்த ஐந்து ஆண்டுகள் காலனியில் அவரை நிலை நிறுத்திக் கொள்ள உதவின. 1506 இல், கார்டெசு இசுப்பானினியோலா மற்றும் கியூபாவின் வெற்றியில் பங்குபெற்றார், வெகுமதியாக அவருக்கு ஏராளமான நிலம். மற்றும் இந்திய அடிமைகள் கிடைத்தனர். கார்டெசு அடுத்தடுத்து மேற்கொண்ட பயணக்குழு முயற்சிகளுக்கு இவை பெரிதும் உதவின.\n\nSection::::கியூபாவில் கார்டெசு.\nஇசுப்பானியோலாவின் ஆளுநரிடம் கிடைத்த உதவியாளரான டீகோ வேலாசுகெசு டி குல்லருடன் சேர்ந்து 1511 ஆம் ஆண்டில், கார்டெசு கியூபாவை கைப்பற்றுவதற்கான தனது பயணத்தைத் தொடங்கினார். வேலாசுகெசு புதிய எசுப்பானியாவின் ஆளுநராக நியமிக்கப்பட்டார். 26 ஆவது வயதில் கார்டெசு கருவூகப் பணியாளருக்கு எழுத்தராகப் பணியாற்றினார், பயணக்குழுவினர் ஈட்டும் இலாபத்திலிருந்து ஐந்தில் ஒரு பங்கை கருவூலத்திற்கு செலுத்துவதை உறுதி செய்யும் பொறுப்பு இவருக்கு அளிக்கப்பட்டிருந்தது.\n\nகியூபாவின் ஆளுநரான டீகோ வேலாசுகெசுக்கு கார்டெசின் நடவடிக்கைகள் மிகவும் பிடித்தன. கார்டெசால் அவர் மிகவும் உயர்ந்த அரசியல் நிலைப்பாட்டைக் காலனியில் பெற்றார்.\n\nகார்டெசு ஆளுநரின் செயலாளரானார். இரண்டு முறை சண்டியாகோ நகராட்சி மேயராக கார்டெசு நியமணம் செய்யப்பட்டார். உதவித் தொகை பெற்றுக் கொண்டு சுரங்கங்கள் மற்றும் கால்நடைகளுக்கு இந்திய தொழிலாளர்களை வழங்குகின்ற ஒரு மனிதராகக் கார்டெசு மாறினார். அதிகாரம் கொடுத்த இந்தப் புதியநிலை தலைமைப் பண்பிற்கு புதிய ஆதாரமாக அமைந்து அவரை உருவாக்கியது, அதே நேரத்தில் காலனிக்கு எதிரான எதிர்ப்பாளர்களை உருவாக்கவும் இது உதவியது. 1514 இல் கார்டெசு ஒரு குழுவை வழிநடத்தினார். குடியேறியவர்களுக்கு அதிக இந்தியர்கள் ஒதுக்கப்பட வேண்டும் என்று இக்குழு கோரியது.\n\nகாலப்போக்கில் கார்டெசு மற்றும் கவர்னர் வேலாசுகுவெசுக்கு இடையிலான உறவுகள் நலிவடைந்தன . ஆளுநரின் உறவினரான யுவான் டி கிரியால்வா ஒரு புதிய காலணியை நிறுவ முற்பட்டபோது அப்புதிய பயணக்குழுவினருக்கு தளபதியாக அக்டோபர் 1518 இல் கார்டெசு நியமிக்கப்பட்டார். ஆளுநரின் மனம் மாறுவதற்கு முன் பொறுப்பேற்றுக் கொள்ளும்படியும் அறிவுறுத்தப்பட்டார் .\n\nஒரு நிர்வாகியாக கோர்டெசின் அனுபவங்களும் பல பயணக்குழுக்களில் அடைந்த தோல்விகளின் மூலம் பெற்ற அறிவும் ஒரு மாதத்திற்குள் ஆறு கப்பல்களையும் 300 ஆண்களையும் அவரால் சேகரிக்க முடிந்தது. ஆளுநருக்கு பொறாமை வெடித்தது. இதனால் பயணக்குழுவின் தலைமைப் பொறுப்பை பிறர் கைகளில் ஒப்படைக்க முடிவு செய்தார். எனினும் கார்டெசு விரைவில் மற்ற கியூப துறைமுகங்களில் இருந்து மேலும் அதிகமாக ஆண்கள் மற்றும் கப்பல்களை திரட்டிக் கொண்டார்.\n\nஆளுநரின் உறவினரான கேட்டலினா சுவாரெக்சுடன் கார்டெசு காதல் கொண்டர். ஆளுநருடன் ஏற்பட்ட அவநம்பிக்கைகள் இதற்கான காரணமாக இருக்கலாம் எனக் கருதப்படுகிறது. கேட்டலினாவின் சகோதரி ஒருவரால் கார்டெசு தற்காலிகமாக திசைதிருப்பப்பட்டார் என்றாலும் இறுதியாக அவர் கேடலினாவை திருமணம் செய்து கொண்டார். அவ்வாறு செய்வதன் மூலம் கேட்டலினாவின் குடும்பத்தினர் மற்றும் ஆளுநரிடம் நல்ல ஒரு திருப்பம் ஏற்படும் என கார்டெசு நம்பினார் .\n\nகியூபாவின் தலைநகருக்கு மேயராகவும், வளர்ந்து வரும் காலனிகளில் ஒரு புகழ் பெற்ற மனிதராகவும் கார்டெசு தனது கணிசமான நிலைக்கு அப்பால் வளர்ச்சியடையத் தொடங்கினார். 1518 இல் ஆளுநரால் மெக்சிகோவிற்கு அனுப்பி வைக்கப்பட்ட பிரான்சிசு எர்னாண்டசு டி கோர்டோபா மற்றும் யுவான் டி கிரியால்வா ஆகியோரின் உத்தரவின் பேரில் கார்டெசு முதல் இரண்டு பயணங்களை தவறவிட்டார்.\n\n"}
{"id": "51607", "url": "https://ta.wikipedia.org/wiki?curid=51607", "title": "செங் கே", "text": "செங் கே\n\nசெங் கே (\"Zheng He\", செங் ஹே, (1371–1433/35) ஊய் இனத்தைச் சேர்ந்த சீனத்து கடற்படைத் தலைவரும் நாடுகாண் பயணியும், பண்ணுறவாளரும் ஆவார். \"மா கே\" என்ற இயற்பெயர் கொண்ட (இது சீனமொழியில் முகம்மது நபி அவர்களைக் குறிக்கும்) செங்கே, தன் முப்பத்து நான்காம் வயது முதல் தென்கிழக்காசியா, தெற்கு ஆசியா, தென்மேற்கு ஆசியா, கிழக்கு ஆபிரிக்கா உள்ளிட்ட உலகின் பெரும்பகுதிகளுக்கு செல்வங்கவர்கின்ற கடற்பயணங்களை மேற்கொண்டார். செங்கேயின் பெருங்கப்பல்கள் சுமார் 120 மீ நீளமானவை என்று சொல்லப்படுகின்றது. நூற்றுக்கணக்கான மீகாமர்களும் நான்கு கப்பல் மாடத் தளங்களும் அவற்றில் காணப்பட்டன.\n\nயொங்கல் ஆட்சியாளரின் அபிமானத்தைப் பெற்றுக்கொண்ட செங்கே, மிக விரைவிலேயே மிங் அரசமரபின் முக்கிய ஆளுமையாக வளர்ந்ததுடன், சீனத்தின் தெற்குத் தலைநகரான நாஞ்சிங்கின் கட்டளைத் தளபதியாகவும் கடமையேற்றார். (இத்தலைநகரானது யொங்கல் சக்கரவர்த்தியால் பிற்காலத்தில் பெய்ஜிங்கிற்கு மாற்றப்பட்டது.). ஆதாரபூர்வமான சீன வரலாற்றுப் பதிவுகளில் பெரும்பாலும் புறக்கணிக்கப்பட்டவராகவே விளங்கிய செங்கே, 1904இல் வெளியான அவரது வரலாற்றுநூலொன்றை அடுத்தே பரவலான கவனத்தைப் பெற்றார். அதற்கு கொஞ்சநாட்களின் பின்னர் இலங்கையில் கண்டறியப்பட்ட காலி மும்மொழி கல்வெட்டு அவரது முக்கியமான வரலாற்று வகிபாகத்துக்கான ஆதாரமாக சான்றுகூறி நிற்கின்றது. தென்கிழக்காசிய நாடுகளில் வாழ்கின்ற சீன மரபுவழி மக்கள் மத்தியில் செங்கே இன்றும் தெய்வமாக வழிபடப்படுகிறார்.\n\nSection::::வரலாற்றுப் பின்னணி.\nSection::::குடும்பம்.\nசீனாவின் யுன்னான் பிராந்தியத்திலிருந்த குன்யாங் பகுதியைச் சேர்ந்த ஊய் இனத்துக் குடும்பமொன்றில் செங்கே இரண்டாவது மகனாகப் பிறந்தார். மாகே என்ற இயற்பெயருடன் பிறந்த செங்கேயிற்கு ஒரு மூத்த சகோதரனும் நான்கு சகோதரிகளும் இருந்தனர். அவர்கள் பிறப்பால் இஸ்லாமியர்கள். எனினும் இளம்வயதில் சமயத்தில் சமரசமான மனப்பாங்கு செங்கேயிற்கு இருந்ததாகத் தெரிகின்றது. செங்கேயின் சில கல்வெட்டுக்களிலிருந்து, அவர் சீனத்துக் கடல் தேவதையான \"மசு\" மீது பெரும்பக்தி கொண்டிருந்தார் என்பதை அறியமுடிகின்றது.\n\nசெங்கே, மங்கோலியப் பேரரசுக்குக் கீழே பணியாற்றிய பாரசிக ஆளுநர் ஒருவரின் வழித்தோன்றல் ஆவார். செங்கேயின் முப்பாட்டரான இப்பாரசிகர், யுவான் மரபின் ஆரம்பகாலத்தில் யுன்னான் பகுதியின் ஆளுநராகப் பதவியேற்றார். செங்கேயின் பாட்டனாருக்கு ஹாஜி எனும் பட்டமும் தந்தைக்கு மா எனும் குடும்பப்பெயரும் இருந்தது. எனவே செங்கேயின் தந்தையும் பாட்டனும் வெற்றிகரமாக ஹஜ் யாத்திரையை முடித்தவர்கள் என்பதை ஊகிக்கலாம். 1381இல் மிங் அரசின் படை யுன்னான் மீது படையெடுத்ததுடன், அப்போது யுன்னானை ஆண்ட பசலவர்மி எனும் மொங்கோலிய இளவரசனையும் வென்றது. இப்போரில் மொங்கோலியருக்கு ஆதரவாகப் போரிட்ட செங்கேயின் தந்தை இறந்தார். அப்போது அவருக்கு வயது முப்பத்தேழு என்றும் செங்கேக்கு வயது பத்து என்றும் சொல்லப்படுகின்றது.\n\nSection::::காழ்கடிதல்.\nயுன்னான் மீதான படையெடுப்பில், மிங் படைகளால் சிறுவன் செங்கேயும் சிறைப்பிடிக்கப்பட்டான். மிங் இளவரசன் சூ டியின் (Zhu Di) அந்தப்புர ஊழியத்துக்காக அனுப்பப்பட்ட செங்கேக்கு அக்கால வழக்கப்படி காழ்கடிதல் (விதைநீக்கம்) செய்யப்பட்டது. சூடி இளவரசனுக்கு அந்தப்புர ஊழியம் செய்த காலத்தில், செங்கே பெற்ற கல்வியே அவன் திறமைகளுக்கு முக்கிய காரணம் என்று சொல்லப்படுகின்றது. இக்காலத்தில் செங்கேக்கு சூட்டப்பட்டிருந்த \"சென் போ\" என்ற பெயர், சீனமொழியில், பௌத்தத்தின் மும்மணிகளைக் குறிக்கும். யுன்னான் போரில் சிறைப்பிடிக்கப்பட்ட செங்கே, அப்போதைய தலைநகர் நான்ஜிங்கிற்கு கொண்டுசெல்லப்பட்டிருந்தால், \nகாழ்கடிஞர்களை கல்வியறிவற்றவர்களாகவே வைத்திருக்கவேண்டும் என்ற சீனச் சக்கரவர்த்தியின் கொள்கையால் நிச்சயம் பாதிக்கப்பட்டிருப்பான்.\n\nஇளவரசன் சூடி, அப்போது பீபிங்கை (எதிர்கால பெய்ஜிங்) ஆண்டுவந்தான். மொங்கோலியப்படைகளுக்கு எதிராக பீபிங்கின் வடக்கு எல்லையில் நின்ற மிங் படைகளுடன் இணைந்துகொண்ட செங்கே, இளவரசன் சூடியுடன் இணைந்து பெரும்பாலான போர்களிலும் ஈடுபட்டான். 1390இல் இடம்பெற்ற மொங்கோலியருக்கெதிரான போரொன்றில் முதன்முதலாகத் தளபதியாகப் பங்கேற்ற செங்கே, அப்போரில் சீனப்படைகளுக்கு வெற்றியை ஈட்டித்தந்ததுடன், மொங்கோலியத் தளபதி நகாச்சுவை சரணடையச் செய்து இளவரசனின் பெரும் நம்பிக்கையையும் சம்பாதித்துக்கொண்டான்.\n\nSection::::இளமைக்காலம்.\nசெங்கேயின் வாலிபத்தோற்றம், சீனக்குறிப்புகளில் பதிவாகி இருக்கின்றது. அகன்ற இடுப்பும், உயர்ந்த தோளும், மேடான நெற்றியும் சிறிய மூக்கும் மணி போன்ற கார்வையான குரலும் என்று இளைஞன் செங்கே வருணிக்கப்படுகின்றான். அப்போது மிக இக்கட்டான காலகட்டத்தைக் கடந்துகொண்டிருந்த சூடிக்கு அரசுசூழ்தலில் உதவியதால் செங்கேயால், சூடியின் நம்பிக்கைக்குரிய அரச ஆலோசகனாக உயர வாய்ப்புக்கிட்டியது. அப்போது சீனத்தில் இடம்பெற்ற அரசியல் குழப்பங்கள் சுவையான வரலாற்றுச் சம்பவமாக சொல்லப்படுகின்றது.\n\nமிங் அரசமரபின் முடிக்குரிய இளவரசனான சூடியின் மூத்த தமையன் 1393இல் இறக்க, அவனது மகன் அடுத்த அரசனாக அறிவிக்கப்பட்டான். 1398இல் சூடியின் தந்தை கொங்வூ சக்கரவர்த்தி மாண்டுபோக, முன்பு அரசனாக அறிவிக்கப்பட்ட சூடியின் பெறாமகன் நாஞ்சிங் அரசின் அரியணையில் அமர்ந்தான். ஆனால், அவனால் அதேயாண்டில் வெளியிடப்பட்ட \"க்சியோபேன்\" அல்லது \"சிற்றரசுகளின் அதிகாரத்தைக் குறைத்தல்\" எனும் அறிக்கை, சூடிக்கு பெருங்கோபத்தை உண்டாக்கியது. பீபிங்கிலிருந்து சிற்றரசுக்குரிய அதிகாரங்களுடன் ஆண்டுவந்த சூடி, 1399இல் தன் பெறாமகனுக்கெதிராக பெரும் கிளர்ச்சி செய்தான். பீபிங்கில் இருந்த செங்லுன்பா ஏரிக்கருகே கிளர்ச்சியை அடக்க வந்த படைகளை முன்னேறாமல் தடுப்பதில், செங்கே, சூடிக்கு பக்கபலமாக இருந்தான். சில ஆண்டுகளுக்குள்ளாகவே, அதாவது 1402இல் மிங் அரசமரபின் மாபெரும் தலைநகராக விளங்கிய நாஞ்ஜிங் மீது படையெடுத்துச் சென்ற சூடி, செங்கேயின் உதவியுடன் அதைக் கைப்பற்றி, யொங்கல் பேரரசனாக முடிசூடிக்கொண்டான்.\n\nமுடிசூடிக்கொண்டதுமே, செங்கேயை, மாளிகைப் பணியாளர்களின் தலைமையதிகாரியாக (சீனத்தில் தைஜியன் - \"Taijian\") பதவியுயர்த்திய சூடியின் செயல், செங்கே மீது அவன் கொண்டுள்ள பெருமதிப்புக்கு சான்றாகின்றது. அதுவரை தந்தையின் பெயருடன் \"மா கே\" என்றே அறியப்பட்ட செங்கே, 1404ஆம் ஆண்டு பிப்ரவரி 11ஆம் தேதி சீனப் புத்தாண்டு அன்று, செங்லுன்பா ஏரிக்கரையில் செங்கே தனக்குச் செய்த பேருதவியை நினைவுகூர்ந்து, பேரரசன் சூடியால் \"செங்\" எனும் பட்டமளிக்கப்பட்டு கௌரவிக்கப்பட்டான். தொடர்ச்சியாகப் பதவியுயர்வுகளைப் பெற்ற செங்கே, பின் அரசவைத் தூதனாகப் பதவியுயர்வு பெற்றதுடன், மிங்கலின் கடற்படையிலும் இணைந்துகொண்டான். அடுத்த மூன்று பத்தாண்டுகளில், பெரும் கடற்பயணங்களை அவன் மேற்கொண்டதுடன், கிழக்கு பசுபிக் மற்றும் இந்தியக் கடல்களில் சீனப்பேரரசின் ஆதிக்கத்தையும் நிலைநிறுத்திக்கொண்டான்.\n\n1424இல் இந்தோனேசியாவின் பலெம்பாங் நகரிற்குச் சென்ற செங்கே, மீண்டும் சீனம் திரும்பியபோது, யொங்கல் சக்கரவர்த்தி சூடி இறந்துவிட்டதை அறிந்தார். யொங்கல் சக்கரவர்த்தியின் மறைவுக்குப் பின்னர், சூடியின் மகன் ‘’கொங்சி சக்கரவர்த்தி’’ என்ற பெயரில் ஆட்சியைப் பொறுப்பேற்றிருந்தான். சீனக்கடல் பயணங்கள் அவன் காலத்தில் நிறுத்திவைக்கப்பட்டதோடு, செங்கே, பேரரசின் தெற்குத் தலைநகரான நான்ஜிங்கின் பாதுகாவலராக நியமிக்கப்பட்டார். நான்ஜிங்கின் புகழ்பெற்ற பீங்கான் கோபுரம் அப்போது தான் அவரால் கட்டப்பட்டது.\n\nSection::::மரணம்.\n1430இல் புதிதாக ஆட்சிக்கு வந்த சுவாண்டே சக்கரவர்த்தி, செங்கேயின் ஏழாவதும் இறுதியுமான கடற்பயணத்தை மேற்கொள்வதற்குப் பணித்தார். இப்பயணத்தில் செங்கேக்கு ‘’சென்போ தைஜான்’’ என்ற பெயர் அரசால் வழங்கப்பட்டிருந்தது. இப்பயணத்திலிருந்து திரும்பி சிலநாட்களின் பின் 1433இல் செங்கே இறந்ததாகவும், நான்ஜிங்கில் பாதுகாவலராகத் தொடர்ந்து பணியாற்றியபோது 1435இல் மரித்ததாகவும், அவரது மறைவு பற்றி இருவேறுகருத்துக்கள் நிலவுகின்றன.. செங்கே இறுதிக்கடற்பயணத்தின் போதே இறந்துவிட்டதாகவும், அவரது பிணம் மலபார் கடலில் இடப்பட்டதாகவும் கூட சொல்லப்படுகின்றது.\nநான்ஜிங்கில் செங்கேக்காக, குதிரைலாட வடிவில் கல்லறை ஒன்று அமைக்கப்பட்டது. வரலாற்றாய்வாளர்கள் இது செங்கேயின் ஆடைகளையும் தலைக்கவசத்தையும் வைத்துக் கட்டப்பட்ட ஒரு வெறுங்கல்லறை என்றே கருதுகின்றனர். . இக்கல்லறையானது இஸ்லாமியபண்பாட்டிற்கு அமைவாக 1985இல் மீளக்கட்டப்பட்டது. .\n\nSection::::கடற்பயணங்கள்.\nபொ.பி 14ஆம் நூற்றாண்டில் சீன – அராபிய வர்த்தக உறவைப் பலப்படுத்துவதை நோக்கமாகக் கொண்டிருந்த யுவான் அரசமரபு, 1405இற்கும் 1433இற்கும் இடையில் ஏழு கடற்பயணங்களை நடாத்தியிருந்தது. யொங்கல் சக்கரவர்த்தி, இந்தியப் பெருங்கடலில் சீனத்தின் ஆதிக்கம் நிலைநிற்கவேண்டும் என்பதில் பெருத்த ஆர்வத்துடன் இருந்தார். அவருக்கு முன் ஆட்சியிலிருந்த அவர் பெறாமகன் யியான்வென் சக்கரவர்த்தி, மாறுவேடத்தில் தப்பியோடிவிட்டதாக பரவியிருந்த வதந்தியும், செங்கே தலைமையில் இக்கடற்பயணங்களை நடாத்துவிக்க அவரைத் தூண்டியதாக மிங் அரசமரபின் வரலாற்றுப்பதிவுகள் சொல்கின்றன.\n\nசெங்கேயின் முதலாவது கடற்பயணம் ‘’சீனவரலாற்றிலேயே நீர்ப்பாதையில் நிகழ்ந்த மிகப்பெரிய தேடுதல்வேட்டை’’ என்று வர்ணிக்கப்பட்டிருக்கின்றது.\nஇக்கடற்பயணங்களுக்காக மிகத்தீவிரமான ஏற்பாடுகள் நாஞ்சிங்கில் இடம்பெற்றன. பல்மொழி வல்லவர்கள் நாஞ்சிங்கிற்கு அழைத்துவரப்பட்டு, பயிற்சிவகுப்புகள் நிகழ்த்தப்பட்டன. இவ்வேற்பாடுகளின் பின் 1405 யூலை 11ஆம் திகதி, செங்கேயின் முதலாவது கடற்பயணம், இருபத்தெட்டாயிரம் படைவீரர்களுடன் சுசோவில் ஆரம்பமானது. \nபுரூணை, சாவகம், தாய்லாந்து, தென்கிழக்காசியா, இந்தியா, ஆப்பிரிக்காவின் கொம்பு, அராபியத் தீபகற்பம் முதலான இடங்களுக்குச் சென்ற செங்கேயின் கப்பற்படைகள் பெருமளவு திறைச்செல்வங்களையும் பெற்றுக்கொண்டன. கைமாறாக, தங்கள், வெள்ளி, பீங்கான், பட்டு, போன்றவற்றை செங்கே அந்நாடுகளுக்குப் பரிசளித்தார். கிழக்காபிரிக்கக் கரையில் சீனாவுக்குக் கிடைத்த திறைச்செல்வங்களில், தீக்கோழிகள், வரிக்குதிரைகள், ஒட்டகம், யானைத் தந்தம் என்பன குறிப்பிடத்தக்கன. கென்யாவிலிருந்து அவர் பரிசாகக் கொணர்ந்த ஒட்டகச்சிவிங்கியை அதுவரை காணாத சீனமக்கள், அதைச் சீனத்தொன்மங்கள் குறிப்பிடுகின்ற ‘’குயிலின்’’ எனும் விலங்காக இனங்கண்டுகொண்டதுடன், அது சீனாவை வந்தடைந்தது, மிங் அரசருக்கு இறைவன் அளித்த அங்கீகாரம் என்றும் நம்பிக்கைகொண்டனர்.\n\nசெங்கே தனது இலக்குகளை பண்ணுறவாண்மை மூலமே பெரும்பாலும் அடைந்துகொள்ளமுயன்றார். எதிர்ப்பவர்கள் அவரது பெரும்படையைக் கண்டு, அச்சங்கொண்டனர். எனினும் சீனாவின் இராணுவபலத்தை நிரூபிக்க விழைந்த செங்கே தேவையான சந்தர்ப்பங்களில் வன்முறையில் இறங்கத் தயங்கவில்லை என்றே தெரிகின்றது. சீன மற்றும் தென்கிழக்குக் கடலில் பெரும் சிக்கலாக இருந்த கடற்கொள்ளையரின் கொட்டத்தை மிகக்கொடூரமாக அவர் ஒடுக்கினார். சென் சுயி என்ற மிகப்பலம்வாய்ந்த கடற்கொள்ளையர் தலைவனைச் சிறைப்பிடித்து மரணதண்டனைக்காக அவர் சீனாவுக்கு அனுப்பியது அவற்றுள் குறிப்பிடத்தக்க ஒன்று. இலங்கையின் கோட்டை இராச்சியம் மீது அவர் மேற்கொண்ட தரைவழிப்போரும், அவரது கடற்படையை மூர்க்கமாக எதிர்த்த அரேபிய மற்றும் கிழக்காபிரிக்கப் படைகளுக்கு அவர் விளைவித்த அச்சுறுத்தலும் இன்னொருவிதத்தில் முக்கியமானவை. யொங்கல் சக்கரவர்த்தியின் பேரன் சுவாண்டே சக்கரவர்த்தியின் ஆட்சிக்காலத்துடன் (1426 – 1435) சீனத்தின் பெருங்கடற்பயணங்கள் நிறுத்திவைக்கப்பட்டன.\n\nSection::::கப்பற்படை.\nசெங்கேயின் 1405ஆமாண்டு கடற்பயணத்தில் இருபத்தெட்டாயிரம் படைவீரரும், அறுபத்திரண்டு திறைசேர் கப்பல்களும், 190 நாவாய்களும் பங்கெடுத்திருந்தன. அவற்றில் புரவிக்கப்பல்கள், சரக்குக்கப்பல்கள், போர்க்கப்பல்கள், ரோந்துப்படகுகள், தண்ணீர்த்தாங்கிகள் என்பனவும் அடங்கியிருந்தன. பயணிகளில் வைத்தியர்கள், மொழிபெயர்ப்பாளர்கள், குறிப்பெழுதிகள், கப்பல் பணியாளர்கள், வழிகாட்டிகள் என்போரும் இருந்தனர். செங்கேயின் கப்பல்கள் வடிவமைப்பிலும் கொள்ளளவிலும் மிகப்பிரமாண்டமாக அமைந்திருந்ததாக அதை நேரில் கண்டு குறிப்பிட்டுள்ள வரலாற்றாளர்கள் பதிவுசெய்துள்ளனர்.\nஇப்பயணத்துக்காக, செங்கேயின் கப்பல்கள் பயன்படுத்திய உலக வரைபடங்கள், \"மோகுன் வரைபடங்கள்\" (\"Mao kun maps\") என்று அழைக்கப்பட்டன. இவை ஒரு 1621 புத்தகமொன்றில் வெளியிடப்பட்டன. நாஞ்சிங்கிலிருந்து ஆபிரிக்கக்கரை வரையான பெரும்பகுதியை நாற்பது பக்கங்களில் இவ்வரைபடங்கள் குறிப்பிட்டிருந்தன. இலங்கை, தென்னிந்தியா, மாலைத்தீவுகள் உள்ளிட்ட இவற்றிலுள்ள வரைபடங்கள், கடல் நீரோட்டங்கள், காற்றுவளம் என்பவற்றைக் கருத்தில் கொண்டவையாக வெவ்வேறு கோணங்களில் வரையப்பட்டு விளங்குகின்றன. இலங்கையில் காணப்படுபவை உள்ளிட்ட முந்நூறுக்கும் மேற்பட்டமுக்கியமான வளைகுடாக்கள், களப்புகள், கடல்முனைகள், கரையோரக்கோயில்கள் என்பன இவ்வரைபடங்களில் தெளிவாக சுட்டிக்காட்டப்பட்டுள்ளன என்பது குறிப்பிடத்தக்க அம்சமாகும்.\n\nSection::::இலங்கை.\nஇலங்கையின் தேனவரை நாயனார் கோயிலில் செங்கேயால் அளிக்கப்பட்ட தானங்களைச் சொல்லும் காலி மும்மொழி கல்வெட்டு, 1911இல் கண்டுபிடிக்கப்பட்டு தற்போது கொழும்பு தேசிய நூதனசாலையில் பேணப்படுகின்றது. சீனம், பாரசீகம், தமிழ் ஆகிய மொழிகளில் எழுதப்பட்டுள்ளது இக்கல்வெட்டு. இக்கல்வெட்டு பொறிக்கப்பட்ட அதே ஆண்டிலேயே கோட்டை இராச்சியத்தை ஆண்ட மன்னன் அழகக்கோனுடன் செங்கேக்கு முரண்பாடு ஏற்பட்டிருக்கவேண்டும். கொழும்புக்கரையில் சீனப்படைகளுக்கும் சிங்களப்படைகளுக்கும் இடையே நடந்த போரில் அழகக்கோன் சிறைப்பிடிக்கப்பட்டு சீனாவுக்குக் கொண்டுசெல்லப்பட்டான். அவனை மிங் சக்கரவர்த்தி மன்னித்து அடுத்த ஆண்டே மீளவும் இலங்கைக்கு அனுப்பியதாக சீன வரலாற்றுக் குறிப்புகள் சொல்கின்றன.\n\n\n\n"}
{"id": "51610", "url": "https://ta.wikipedia.org/wiki?curid=51610", "title": "மு. க. சு. சிவகுமாரன்", "text": "மு. க. சு. சிவகுமாரன்\n\nகலாநிதி மு. க. சிவகுமாரன் (குரும்பசிட்டி, இலங்கை) ஜேர்மனிய, ஈழத்து எழுத்தாளர். ஓவியர். நுண்கலைப்பட்டதாரி. வெற்றிமணி இதழின் ஆசிரியர். இவர் கண்ணா என்ற புனைபெயரில் ஓவியங்களையும், நிலாமகள் என்ற புனைபெயரில் கவிதைகளையும் வடித்துள்ளார்.\n\nஇவர் தனது பதினோராவது வயதிலேயே குரும்பசிட்டி சன்மார்க்க இளைஞர் சங்கத்தில் தன்னை இணைத்துக் கொண்டவர். மகாஜனக்கல்லூரியின் பழைய மாணவர். சன்மார்க்க தீபம் என்ற கையெழுத்துப் பத்திரிகையை மூன்று மாதங்களுக்கு ஒரு முறை எழுதி வெளியிட்டவர். இவர் தற்போது ஜேர்மனயில் வாழும் வேளையிலும் வெற்றிமணி வெளியீடாக பல நூல்களை வெளியிட்டுள்ளார். தனது சொந்தப்படைப்புகள், வெற்றிமணியில் வெளிவந்த ஆக்கங்களின் தொகுப்புகள், மற்றையவர்களின் படைப்புகள் என 15க்கும் மேற்பட்ட பல்வேறு தொகுதிகள் வெற்றிமணி வெளியீடாக வெளிவந்துள்ளன.\n\n"}
{"id": "51613", "url": "https://ta.wikipedia.org/wiki?curid=51613", "title": "ஜான் ஆன்வெல்ட்", "text": "ஜான் ஆன்வெல்ட்\n\nஜான் ஆன்வெல்ட் (\"Jaan Anvelt\", ஏப்ரல் 18, 1884 – டிசம்பர் 11, 1937) என்பவர் எஸ்தோனியாவின் ஒரு புரட்சித் தலைவர் ஆவார். இவர் எஸ்தோனியக் கம்யூனிஸ்ட் கட்சித் தலைவராகவும், சோவியத் எஸ்தோனியாவின் முதலாவது பிரதமராகவும் இருந்தவர். 1937 ஆம் ஆண்டில் ஸ்டாலின் ஆட்சியின் போது இவர் நாட்டுத்துரோகக் குற்றச்சாட்டின் பேரில் கைதுசெய்யப்பட்டு படுகொலை செய்யப்பட்டார்.\n\nSection::::அக்டோபர் புரட்சி.\n1917 ஆம் ஆண்டு நவம்பர் 5 ஆம் நாளில் (பழைய ஜூலியன் நாட்காட்டியில் அக்டோபர் 23), போல்ஷெவிக் தலைவராக இருந்த ஜான் ஆன்வெல்ட் தனது இடதுசாரி புரட்சிவாதிகளுக்குத் தலைமை வகித்து எஸ்தோனியாவின் தலைநகர் தாலின் நகரை அடைந்து ஆட்சியைக் கைப்பற்றினார்.\n\n"}
{"id": "51616", "url": "https://ta.wikipedia.org/wiki?curid=51616", "title": "குயவர்", "text": "குயவர்\n\nகுயவர் என்பவர் மண்ணை முக்கிய ஆதாரமாக கொண்டு மண்ணாலான பொருள்களை செய்பவராவர். சுழலும் சக்கரத்தின் உதவியுடன் மண்ணலான பொருள்களான மண்பானை, சட்டி, மண்தொட்டி போன்ற பல பொருள்களை குயவர் வடிவமைக்கிறார்.\n\nகுயவர், குலாலர், குலால கோலப்பர், வேலர், வேளாளர், சேரமா, செட்டி, பண்டுரை, பாண்ட, பாண்டிய, தெங்கரை, தெலுங்கு மானுடை, உடையார், பாட்டுக்காரர், ஓசிரையர், சாலியர், சோலியர், மண்ணையர் எனப் பல்வேறு இனக்குழுப் பெயராலும், தமிழ் தெலுங்கு உள்ளிட்ட திருவிட மொழிகளாலும், பூர்வீக நிலவாழ்வினாலும் பல்வேறு துணைப் பிரிவினராக அறியப்படும் குயவர்கள் அன்றைய காலத்தில் சமூக மதிப்பீட்டில் உயர்ந்த அந்தஸ்தில் இருந்தார்கள் என்பது பல்வேறு கல்வெட்டு, இலக்கியப் பதிவுகளின் மூலம் புலப்படுகின்றன.\n\nதென்னாற்காட்டின் திருவக்கரை கோயிலுக்கு செம்பியன் மாதேவி அளித்த தானங்களை, ‘கலங்களும் மற்றுஞ் சால்களும் குடங்களும் பெருந் திருவமுதுக்கு பானைகளும் சட்டிகளும் திருமுளைக்கு பாலிகைகளும் இடும் குசவன்’ என்று கல்வெட்டில் குறிப்பிட்டிருக்கிறார்கள். \n\nகுயவர்கள் மட்பாண்டத் தயாரிப்போடு அவற்றைப் பல்வேறு இடங்களுக்கு எடுத்துச் சென்று விற்பனை செய்யும் வணிகத்திலும் ஈடுபட்டார்கள். மண்ணே மூலப்பொருள் எனும்போது சென்ற இடங்களில் எல்லாம் அவர்கள் நன்னீர் ஆதாரத்தைத் தேர்ந்தெடுத்து அங்கே குடில் அமைத்துத் தங்கினார்கள். சிற்றூர் பேரூர் என அவர்கள் வியாபாரம் செய்த ஊர்களின் விளைச்சல் பொருட்களை மாற்றாகப் பெற்றுக் கொண்டார்கள். ‘பண்டமாற்று’ என்ற வழக்குச்சொல் அவர்களின் தொழில் முறையிலிருந்து உருவானது. \n\nசங்க, புராண இலக்கியங்களில், கலம்செய்கேரி, மண்ணுடையார், மண்ணீட்டாளர், மண்வினை மாக்கள், மண்மகன், வேட்கோ, வேட்கோவர் என்றெல்லாம் தொழில்முறையாக அடையாளப்படுத்தப்பட்ட இவர்கள் கோயில் பணியாளர்களாக, பாதுகாவலர்களாக பூசகர் மரபினராக இருந்த செய்திகள் இடம்பெற்றுள்ளன. \n\nதிருநெல்வேலியின் மேலகரம், திருச்சியின் காட்டகரம், தென் ஆற்காட்டின் புத்தகரம், வட ஆற்காட்டின் கோட்டகரம், மாயவரத்தின் அகரங்கிரங்குடி சென்னை திருவத்தியூரின் அகரம் கண்ட கோபாலபுரம் ஆகிய ஊர்கள் குயவர்குடிகளாக அடையாளப்படுத்தமுடியும். \n\nSection::::ஆதாரங்கள்.\nமண்கலைஞர்கள்\n"}
{"id": "51619", "url": "https://ta.wikipedia.org/wiki?curid=51619", "title": "வாழ்த்துகள் (திரைப்படம்)", "text": "வாழ்த்துகள் (திரைப்படம்)\n\nவாழ்த்துகள் 2008 ம் ஆண்டு வெளிவந்த தமிழ் திரைப்படங்களில் ஒன்றாகும்.இப்படத்தை சீமான் இயக்கியுள்ளார்.முக்கிய கதாபாத்திரங்களாக மாதவன், பாவனா நடித்துள்ளார்கள். இத்திரைபடம் சனவரி 14, 2008 இல் திரையிடப்பட்டது.\n\nSection::::கதை.\nவாழ்த்துகள் படத்தில் பாவனாவைக் காதலிக்கும் மாதவன் தன் காதலியின் கூட்டுக் குடும்பத்தின் எதிர்ப்பைத் தன் அன்பான அணுகுமுறையாலும் உறுதியாலும் மாற்றி இறுதியில் அவரை மணந்து கொள்வது தான் கதை\n\n"}
{"id": "51621", "url": "https://ta.wikipedia.org/wiki?curid=51621", "title": "தோட்டியின் மகன் (புதினம்)", "text": "தோட்டியின் மகன் (புதினம்)\n\n'தோட்டியின் மகன்' எனும் நாவல் மலையாளத்தில் 1946 களில் தகழி சிவசங்கரப்பிள்ளையால் எழுதப்பட்ட 'தோட்டியின் மக' எனும் நாவலின் மொழிபெயர்ப்பாகும்.இதனை தமிழில் சுந்தர ராமசாமி மொழிபெயர்த்துள்ளார்.1957 களில் சரஸ்வதி இதழில் மொழிபெயர்ப்பு தொடர்கதையாக வெளியிடப்பட்டபொழுதும், 2000ம் ஆண்டில்களில்தான் இக் கதை நாவலுரு பெற்றது. காலச்சுவடு பதிப்பகத்தால் வெளியிடப்பட்ட இந்நூல் தமிழ்நாடு அரசின் சிறந்த மொழியாக்க நூல்களை வெளியிட நிதியுதவி வழங்கும் திட்டத்தின் கீழ் நிதியுதவி பெற்றது. \n\nஆழப்புழை நகரசபையில் மலமள்ளும் தொழிலினை செய்துவருகின்ற தோட்டிகளின் வாழ்க்கையினை பற்றியும் அவர்களின் உணர்வுகள்,வெளிப்பாடுகள் போன்றவற்றினை மையமாகக் கொண்டு இந் நாவல் எழுதப்பட்டுள்ளது.\n\nமலையாளத்தில் தோட்டியின் மகன் வெளிவந்த காலத்திலிருந்து தொடந்து பேசப்பட்டுவரும் நாவல். மேடையிலும் எழுத்திலும். \n\nதிருநெல்வேலிச் சீமையிலிருந்து மாடுகள் போல் பிடித்துக் கொண்டு போகப்பட்ட இந்தத் தோட்டிகள் தலித் வாழ்க்கையின் அவலத்தை நம் மனதில் ஆழமாகப் பதியவைக்கின்றனர். \n\nSection::::இந்நூல் பற்றி.\nதகழி சிவசங்கரப் பிள்ளையின் தோட்டியின் மகனை (1947) மொழிபெயர்த்தபோது (1951, 52)சுந்தர ராமசாமி அவர்களுக்கு வயது இருபது , இருபத்தியொன்று மட்டுமே. இவரது தோட்டியின் மகன் மொழிபெயர்ப்பை முதலில் படித்துப் பார்த்து ஊக்குவித்தவர் அவரது நண்பர் தொ.மு.சி.ரகுநாதன்.இந்நூலை தொடர்கதையாக சரஸ்வதியில் வெளியிட்டவர் அவரது நண்பர் வ.விஜய பாஸ்கரன். நீண்ட இடைவெளிக்குப் பின்னர் நூலாக்கம் செய்ய முயன்ற போது சரஸ்வதி தொகுப்பைத் தந்து உதவியவர் அவரது நண்பர் கர்ணன். \n\nசரஸ்வதி இதழில் சுந்தர ராமசாமி அவர்கள் பெயரில் ஏற்கனவே சிறுகதைகள் வந்து கொண்டிருந்ததால், என்.எஸ்.ஆர் என்ற பெயரில் தோட்டியின் மகன் தொடர்கதையாக வெளியாயிற்று மார்ச் 57 இலிருந்து ஜூன் 58 வரையிலும்.\n\nதமிழில் வெளியிடத் தகழி ஐம்பதுகளிலேயே உரிமையும் தந்திருந்தார் என்ற போதும் மொழிபெயர்த்து ஐம்பது வருடங்கள் கழித்துதான் நூலாக வெளிவந்தது.\n\nSection::::வெளியிணைப்புகள்.\nhttp://naarchanthi.wordpress.com/2014/02/17/தோட்டியின்-மகன்/\n"}
{"id": "51624", "url": "https://ta.wikipedia.org/wiki?curid=51624", "title": "கீரி", "text": "கீரி\n\nகீரி என்பது பாலூட்டி வகையைச் சேர்ந்த ஒரு ஊனுண்ணி. கீரிகள் தெற்கு ஆசியா, ஆப்பிரிக்கா முதலிய பகுதிகளில் காணப்படுகின்றன. \n\nSection::::பண்புகள்.\n34 சிற்றினங்களை உள்ளட்டக்கிய கீரிகளின் நீளம் 24 முதல் 58 செ.மீ வரை (வால் தவிர்த்து) இருக்கிறது. 320 கிராம் முதல் 5 கிலோ எடை வரை கொண்ட கீரி இனங்கள் உள்ளன. சில இனங்களைச் சேர்ந்த கீரிகள் பெரும்பாலும் தனித்தே உணவு தேடி வாழ்கின்றன. வேறு சில இனங்கள் குழுவாக வாழந்து இரையைப் பகிர்ந்துண்டு வாழ்கின்றன.\n\nSection::::உணவு.\nபூச்சிகள், பல்லிகள், பாம்புகள், பறவைகள், கொறிணிகள் ஆகியன இவற்றின் முதன்மையான உணவு. இவை முட்டைகளையும் இறந்த விலங்குகளின் இறைச்சியையும் கூட உண்கின்றன. இந்திய சாம்பல் நிறக் கீரியும் வேறு சில கீரிகளும் நச்சுத்தன்மையுள்ள நாகப்பாம்பு உள்ளிட்ட பாம்புகளுடன் சண்டையிட்டுக் கொள்ளும் திறன் பெற்றவை. கீரிகளின் தடித்த தோலும் சடுதியாக இயங்கும் ஆற்றலும் பாம்புகளை எதிர்க்க உதவுகின்றன. மேலும் இவற்றில் உள்ள அசிட்டைல்கோலின் என்னும் வேதிப்பொருள் பாம்பின் நச்சினை எதிர்க்கும் திறனைக் கொடுக்கிறது. \n\nSection::::மனிதனும் கீரியும்.\nஇந்தியாவில் பாம்பாட்டிகள் கீரியையும் பாம்பையும் மோத விட்டு வேடிக்கை காட்டுவது உண்டு.\n"}
{"id": "51628", "url": "https://ta.wikipedia.org/wiki?curid=51628", "title": "மானவதி", "text": "மானவதி\n\nமானவதி கருநாடக இசையின் 5 வது மேளகர்த்தா இராகமாகும். முத்துசுவாமி தீட்சிதர் பாரம்பரியத்தில் 5 வது மேளகர்த்தா மனோரஞ்சனி ஆகும்.\n\n\n"}
{"id": "51630", "url": "https://ta.wikipedia.org/wiki?curid=51630", "title": "அகஸ்ட்டஸ்", "text": "அகஸ்ட்டஸ்\n\nஅகஸ்ட்டஸ் (செப்டெம்பர் 23, கிமு 63 – ஆகஸ்ட் 19, கிபி 14) ரோமப் பேரரசை ஆண்டவர். கையஸ் ஒக்டேவியஸ் துரினஸ் என்னும் இயற்பெயர் கொண்ட இவரை, இவரது பெரிய தந்தையான ஜூலியஸ் சீசர் கிமு 44 ஆம் ஆண்டில் தத்து எடுத்துக்கொண்டார். அதன் பின்னர் இவர் கையஸ் ஜூலியஸ் சீசர் ஒக்டேவியஸ் எனப்பட்டார். ஒக்டேவியஸ் கிமு 27 ஆம் ஆண்டிலிருந்து கிபி 14 ஆம் ஆண்டில் அவர் இறக்கும் வரை ரோமப் பேரரசை ஆண்டு வந்தார். கிமு 44 ஆம் ஆண்டில் ஜூலியஸ்சீசர் கொலை செய்யப்பட்ட பின்னர் கிமு 43ல் ஒக்டேவியஸ், மார்க் ஆன்டனி, மார்க்கஸ் ஏமிலஸ் லெப்பிடஸ் ஆகியோருடன் இணைந்து ஒரு அரசியல் முக்கூட்டணியை அமைத்துக் கொண்டு ஒரு இராணுவச் சர்வாதிகார ஆட்சியை நடத்தி வந்தனர்.. இது வரலாற்றாளர்களால் இரண்டாவது முக்கூட்டணி (Second Triumvirate) என அழைக்கப்படுகின்றது. இம் முக்கூட்டணியின் ஒரு உறுப்பினராக அகஸ்ட்டஸ், ரோமையும் அதன் மாகாணங்கள் பலவற்றையும் ஆண்டு வந்தார். காலப்போக்கில், அதிகாரப் போட்டி காரணமாக இம் முக்கூட்டணி சிதைந்து போயிற்று. லெப்பிடஸ் நாடுகடத்தப்பட்டார். கிமு 31 ஆம் ஆண்டில் ஒக்டேவியனுடன் ஆக்டியப் போரில் ஏற்பட்ட தோல்வியைத் தொடர்ந்து மார்க் ஆன்டனி தற்கொலை செய்து கொண்டார். முக்கூட்டணியி சிதைவுக்குப் பின்னர், ரோமக் குடியரசைப் பெயரளவில் மீளமைத்த அகஸ்டஸ், அரசாங்க அதிகாரத்தை செனட் அவைக்குக் கொடுத்திருந்தாலும், நடைமுறையில் தானே அதிகாரம் முழுவதையும் வைத்திருந்தார். பல ஆண்டுகளாக இடம்பெற்ற படிப்படியான நடவடிக்கைகள் மூலம் குடியரசாக இருந்த ரோம், ஒரு தனி மனிதனின் ஆளுகைக்கு உட்பட்டுப் பின்னர் ரோமப் பேரரசு ஆனது.\n\nரோமக் குடியரசில், ரோமச் சர்வாதிகாரி என்ற பதவி இருந்ததுபோல, ரோமப் பேரரசன் என்னும் பதவி சட்ட அடிப்படையில் இருக்கவில்லை. ரோமச் சர்வாதிகாரி என்னும் பதவியை முன்னர் ஜூலியஸ் சீசரும், சுல்லாவும் வகித்திருந்தனர். மக்கள் இப்பதவியை ஏற்கும்படி கூறியபோதும் அகஸ்ட்டஸ் அதனை ஏற்கவில்லை. வாழ்க்கைக் காலம் முழுவதற்குமாக சில அதிகாரங்கள் செனெட்டினால் சட்டமுறையில் அகஸ்ட்டசுக்கு வழங்கப்பட்டிருந்தன. கிமு 23 வரை அகஸ்டஸ் \"கொன்சல்\" பதவியை வகித்து வந்தார். அகஸ்ட்டசின் அதிகார வளர்ச்சிக்குப் பின்னணியில், நிதிநிலை வளர்ச்சி, பிற நாடுகளைப் கைப்பற்றியதன் மூலம் கிடைத்த வளங்கள், படைவீரர்களின் விசுவாசம், மக்களிடையே அவருக்கு இருந்த மதிப்பு போன்ற பல காரணங்கள் இருந்தன.\n\nSection::::பெயர்.\nஅகஸ்டஸ் (/ ɔːɡʌstəs /; தொன்மையான இலத்தீன்: [awɡʊstʊs]) இவருடைய வாழ்நாளில் இவர் பல்வேறு பெயர்களால் அழைக்கப்பட்டார்.\n\nSection::::ஆரம்பகால வாழ்க்கை.\nஇவருடைய தந்தை வழிக் குடும்பம் வேலட்டரி நகரில் இருந்தனர். அஃது உரோம் நகரிலிருந்து சுமார் நாற்பது கிலோமீட்டர் தொலைவில் உள்ளது.அகஸ்டஸ் கி.மு செப்டம்பர் 23 -ல் உரோம் நகருக்கு அருகில் உள்ள ஆக்ஸ் ஹெட் என்ற இடத்தில் பிறந்தார். கயஸ் ஆக்டேவியஸ் துரினஸ் என்ற பெயர் அவருக்கு வழங்கப்பட்டது.\n\nகி.மு 59 ல், இவருக்கு நாண்கு வயதாக இருந்தபோது, இவரது தந்தை காலமானார்.\n\nஅவரது தாயார் சிரியாவின் முன்னாள் ஆளுநரான லூசியஸ் மாரியஸ் பிலிப்பன்ஸ் என்பவரை மணந்தார்.பிலிப்பீன்சு பேரரசர் அலெக்சாந்தரிடம் பதவிவிலகுமாறு கேட்டுக்கொண்டார் பின்பு கி.மு 56 ல் தூதராக தேர்வு செய்யப்பட்டார்.\n\nSection::::பதவியேற்பின் பின்னணி.\nஇவரின் வளர்ப்புத் தந்தையான ஜூலியஸ் சீசர் அறிவிக்கப்படாத சர்வாதிகாரி போல ரோமில் செயல்பட்டார். கிரிகோரியன் காலெண்டர் மாற்றத்திற்கு உள்ளானது. கிரேக்கமெங்கும் சீசரின் பெரும் சிலைகள் எழுப்பப்பெற்றன. நாணயங்களில் சீசரின் உருவம் பொறிக்கப்பட்டது. இதனால் வருத்தமுற்ற சீசரின் உடனிருந்த பலர் சீசரை கொல்ல திட்டமிட்டனர். கி.மு. 41 ல் மார்கஸ் ப்ரூடஸ், சர்விலஸ் காஸ்கா, காசியஸ் லான்ஜினஸ் என பலர் இணைந்து சீசரை கத்தியால் குத்திக் கொன்றனர். பாம்பேயின் சிலை கீழே சீசர் விழும் பொழுது அவருடைய உடலில் முப்பத்தைந்து கத்திக் குத்துக் காயங்கள் இருந்தன. அப்பொழுது சீசரின் வளர்ப்பு மகனான அக்டேவியஸ் பதினெட்டு வயதுடையவராக இருந்தார்.\n\nஜூலியஸ் சீசர் இறந்த பின் ரோமக் குடியரசின் ஆட்சியைப் பிடிப்பதில் தளபதிகளுக்கும், அரசியல் தலைவர்களுக்கும் இடையே பல காலம் கடும் போராட்டம் நடந்தது. ஜீலியசு சீசரின் தளபதிகள் பலர் அகசுடசு சீசரின் வயதோடு அதிக அரசியல் அனுபவத்தை கொண்டிருந்தனர். தன் வளர்ப்புத் தந்தையின் காலத்தில் அதிகாரமிக்க தளபதிகளை எல்லாம் நண்பராக்கிக் கொண்டார். எதிர்த்தவர்கள் மேல் போர் தொடுத்து வெற்றி பெற்றார்.\nஅந்தோனி என்ற தளப்தி மட்டும் இன்னும் எஞ்சியிருந்தார். அந்தோனியுடன் சீசர் ஒப்பந்தம் செய்து கொண்டு ரோமக் குடியரசின் கிழக்குப் பகுதியை அந்தோனிக்கு கொடுத்து விட்டு மேற்குப் பகுதியை சீசர் எடுத்துக் கொண்டார். இருவருக்குமிடைய சில ஆண்டுகள் வரை அமைதியற்ற போர் நிறுத்தம் நிலவியது. அதுவரைக்கும் குடியரசாக இருந்த ரோம் மீண்டும் முடியராசுகளாய் பிரிந்தன.\n\nSection::::ஆக்டேவியன் போர்.\nஅந்தோனிக்கும் சீசருக்கும் போர் நிறுத்தம் நிலவிய காலத்தில் அந்தோனி எகிப்திய அரசியான கிளியோபாட்ராவின் அழகில் மயங்கி ஆட்சியில் கவனம் செலுத்தாமல் இருந்தார். அந்நேரங்களில் சீசர் தனக்கான படை பலங்களையும் அரசியல் பலங்களையும் அதிகரித்துக் கொண்டார். கி. மு. 32ஆம் ஆண்டில் இருவருக்கும் போர் மூண்டது. கி.மு. 31ஆம் ஆண்டில் அப்போரின் தொடர்ச்சியான ஆக்டியம் கடற்சமர் ஏற்பட்டது. அதில் அந்தோனி ஐநூறு கப்பல்களை வைத்திருந்தார். அவற்றில் 230 கப்பல்கள் நல்ல கட்டமைப்புடனும் உயர் கண்கானிப்பு கோபுரங்களோடும் அமைந்திருந்தன. சீசரிடம் 250 கப்பல்களே இருந்தன. ஆனாலும் சீசரின் கடற்படையே வெற்றி பெற்றது. கிளியோபாட்ராவும் அந்தோனியும் தற்கொலை செய்து கொண்டனர். மேற்குப்பகுதிகளும் கிழக்குப் பகுதிகளும் இணைந்து ரோமப் பேரரசு உருவெடுத்தது.\n\nSection::::தமிழகத் தொடர்பு.\nஇவர் சங்ககால தமிழகத்தோடு வைத்திருந்த வணிக தொடர்பினை தமிழகத்தில் கிடைத்த இவரது நாணயங்கள் உறுதிப்படுத்துகின்றன. சங்க இலக்கியத்திலும் யவனர் என்ற சொல் இவர்களையும் குறிப்பதாக உள்ளது. நிகோலசு தமாசுகசு என்பவர் இந்த அகஸ்ட்டஸ் கால ரோமப் பேரரசின் வரலாற்றியல் மற்றும் தத்துவவியல் அறிஞர்களில் ஒருவர். இவர் தன் இறுதி நாட்களில் 144க்கும் மேற்பட்ட உலக வரலாற்று நூல்களை எழுதியுள்ளார். ஸ்டிரேபோ எழுதிய குறிப்புகளில் பாண்டியர் சார்பில் ஒரு தூதுவன் கி.பி. 13ஆம் ஆண்டில் இந்த அகஸ்ட்டஸ் மன்னரவைக்கு தூதனாக வந்தான் எனவும் அவனை நிகோலசு தமாசுகசு அகசுடசு சார்பில் சந்தித்தார் எனவும் குறிப்பிடுள்ளார்.\n\nSection::::ஆகத்து மாதம்.\nஆகத்து மாதம் என்பது அகஸ்டஸ் என்ற இவருடைய காலத்திற்குப் பிறகே இந்தப் பெயர் பெற்றது. அதுவரையில் இது செக்ஸ்டைல்ஸ் (ரோமன் நாள்காட்டியில் இலத்தீன் எழுத்துகள் சிக்ஸ் என்பது செக்ஸ் என்று ஆனது) என்று அழைக்கப்பட்டது. யூலியசு சீசரின் பெயர்க்காரண்மாக இருக்கும் சூலை மாதத்திற்குச் சமமாக வேண்டுமென்று ஆகஸ்டு மாதத்திற்கும் 31 நாட்கள் வேண்டுமென்றே வைக்கப்ப்பட்டதாக ஒரு கதை ஒன்றும் இருந்து வந்தது. ஆனால் இது 13ம் நூற்றாண்டைச் சேர்ந்த வரலாற்று அறிஞர் ஜோகன்னஸ் டி சாக்ரொபோஸ்கோ என்பவரின் கண்டுபிடிப்பு ஆகும்.\n\n"}
