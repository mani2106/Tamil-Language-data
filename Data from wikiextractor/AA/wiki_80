{"id": "52533", "url": "https://ta.wikipedia.org/wiki?curid=52533", "title": "இல்லத்துப் பிள்ளைமார்", "text": "இல்லத்துப் பிள்ளைமார்\n\nஇந்தியாவில் தமிழ்நாட்டில் தென் மாவட்டங்களில் அதிகமாகவும் மற்ற மாவட்டங்களில் குறைவாகவும் இல்லத்துப் பிள்ளைமார் சமுதாயத்தினர் வசித்து வருகின்றனர். இவர்கள் ஈழவர், இல்லத்தார், பணிக்கர் என பெயர்களிலும் அழைக்கப்படுகின்றனர். இவர்கள் ஆயுர்வேத மருத்துவர்களாகவும், படைவீரர்களாகவும், களரி பயிற்சியாளர்களாகவும், விவசாயிகளாகவும், வணிகர்களாகவும் உள்ளனர். ஈழத்து மன்னனார்கள் என்ற ஈழவ(திய்யா) மன்னர் பரம்பரைகளும் கேரளத்தில் இருந்தது.\n\nஇந்த சமுதாயத்தினர் தமிழ்நாட்டில் பெரும்பான்மையாக இருக்கும் தந்தை வழி உறவுத் துவக்கத்தில் மாறுபட்டு தாய் வழி உறவுத் துவக்கத்தைக் கொண்டுள்ளனர். இந்தச் சமுதாயத்தினரில் ஒரு பெண்ணிற்குப் பிறக்கும் குழந்தைகள் அந்தப் பெண்ணின் வழித்தோன்றலாகவே கருதப்படுகிறது. இந்த சமுதாயத்தில் மூட்டு இல்லம், பளிங்கில்லம், தோரணத்தில்லம், சோழிய இல்லம், மஞ்சநாட்டு இல்லம் எனும் ஐந்து இல்லங்கள் வழியிலான உட்பிரிவுகள் உள்ளது. இந்தப்பிரிவுகளை மையமாகக் கொண்டே உறவுமுறைகள் கடைப்பிடிக்கப்படுகிறது. பெண்ணிற்கு சமனுரிமை கோரிப் போராடி வரும் இன்றைய நிலையில் துவக்கத்திலேயே முன்னுரிமை கொடுத்த முதல் சமுதாயம் இல்லத்துப் பிள்ளைமார் சமுதாயம்தான் என்பது இங்கே குறிப்பிடத்தக்கது. \n\nSection::::இல்லம் எனும் உட்பிரிவுகள்.\nஇல்லத்துப்பிள்ளைமார் சமுதாயத்தில் மூட்டு இல்லம், மஞ்சநாட்டு இல்லம், பளிங்கு இல்லம், சோழிய இல்லம், தோரணத்து இல்லம் என ஐந்து இல்லங்கள் உட்பிரிவுகளாக பிரிக்கப்பட்டுள்ளது.\n\nSection::::மூட்டில்லம்.\nசிவருத்திரரின் முதல் மனைவியான பாணபண்டிதரின் மகளான கண்டிகை தேவி இந்தக் குடும்பத்திற்கு ஆதி மூட்டானவள் என்பதாலும், முதலில் இல்லற இன்ப மூட்டியவள். துணி மூட்டும் தொழில் செய்யும் வகுப்பைச் சேர்ந்தவள் மற்றும் வீணை மீட்டும் வீட்டிலிருந்து வந்தவள் ( மீட்டுதல் மூட்டுதல் என மருவியது) என்ற உட்கருத்துக்களுக்கேற்ப அவளை மூட்டு இல்லத்தாள் என்று அழைத்து , அவள் குழந்தைகள் \"மூட்டில்லம்\" என்று அழைக்கப்பட வேண்டும் என்றும் தெரிவித்தார். மேலும் சிவருத்திரருக்கு கண்டிகைதேவி முதல் மனைவியானதால் அவளை முதலில் பெருமைப் படுத்துவது போல மூட்டில்லத்தவருக்கு எவ்விடத்திலும் முதல் மரியாதை அளிக்கப்பட்டு வருகிறது.\n\nSection::::மஞ்சநாட்டில்லம்.\nசிவருத்திரரின் இரண்டாவது மனைவியான மஞ்சளை உபயோகித்து மளிகை வியாபாரம் செய்து வந்த தத்த செட்டியாரின் மகளான உமையாள், மஞ்சகுப்ப நாட்டில் பிறந்தவள், மஞ்சள் வியாபாரம் செய்து வந்தவரின் மகள், மேகங்கள் (மஞ்சு) வந்து தூங்கும் அளவிலான உயர்ந்த மாளிகையில் வளர்ந்தவள், மெத்தை (மஞ்சம்) விரித்த வீடுகளில் வசித்தவள் என்ற கருத்துகளுக்கேற்ப அவளை மஞ்சநாட்டில்லத்தாள் என அழைத்து இனி அவள் குழந்தைகள் \"மஞ்ச நாட்டில்லம்\" என்று அழைக்கப்பட வேண்டும் என்றார்.\n\nSection::::பளிங்கில்லம்.\nசிவருத்திரரின் மூன்றாவது மனைவியான நள்ளி வேந்தர் குமாரியான தத்தை, அரண்மனைப் பெண், பளிங்கு மாளிகையில் வசித்தவள் என்று பொருள் விளங்க பளிங்கில்லத்தாள் என்று அழைத்தார். அவள் குழந்தைகள் \"பளிங்கில்லம்\" என்று அழைக்கப்பட வேண்டும் என்றார்.\n\nSection::::சோழிய இல்லம்.\nசிவருத்திரரின் நான்காவது மனைவியான வேளாண்மைத் தொழில் செய்து வந்த அபிராமி அங்கசன் மகளான மதி, சோழி எனும் மண்வெட்டி முதலிய உழவுச் சாதனங்கள் உடைய வீட்டில் பிறந்தவள், பன்னாங்குழி எனும் சோழியாடியவள், சோழிய வகுப்பினள் எனும் பல கருத்துக்கள் வர சோழியில்லத்தாள் என்று கூறினார். அவள் குழந்தைகள் \"சோழிய இல்லம்\" என்று அழைக்கப்பட வேண்டும் என்றார்.\n\nSection::::தோரணத்தில்லம்.\nசிவருத்திரரின் ஐந்தாவது மனைவியான மித்திரசேனையின் சுயம்வரம் மண்டபம் முழுவதும் பூத்தோரணங்களால் அலங்கரிக்கப்பட்டதை மனதில் கொண்டும் சுயம்வரத்தின் போது மணமாலைத் தோரணம் கையில் கொண்டு வந்ததையும், அம்மான் (தாய்மாமன்) மகள் என்கிற தோரணையிலும் தோரணத்தில்லத்தாள் என்று அழைத்தார். அவள் குழந்தைகள் \"தோரணத்தில்லம்\" என்று அழைக்கப்பட வேண்டும் என்றார் -என்று சிவருத்திர புராணம் தெரிவிக்கிறது.\n\nSection::::திருமண உறவு முறை.\nபெண்களுக்கு முக்கியத்துவம் அளிக்கக் கோரி வரும் இன்றைய நிலையில், துவக்கத்திலேயே பெண்களுக்கு முக்கியத்துவம் அளித்து குடிவழியை தாயின் வழிக்குக் கொண்டு வந்த ஒரு சில சமுதாயத்தில் இந்த இல்லத்துப் பிள்ளைமார் சமுதாயமும் ஒன்று. இதன் மூலம் இச்சமுதாயத்தைச் சேர்ந்த ஒரு பெண்ணிற்குப் பிறக்கும் குழந்தைகள் அனைத்தும் அந்தப் பெண்ணின் வழிமுறையிலேயே அழைக்கப்படுகின்றனர். அதாவது அந்தப் பெண்ணின் இல்லம் வழியே குழந்தைகளுக்கும் இல்லமாக இருக்கிறது. இந்த இல்லங்களை அடிப்படையாகக் கொண்டு திருமண உறவுகள் மேற்கொள்ளப்படுகிறது. இது குறித்து சிவருத்திர புராணம் இப்படி கூறுகிறது,\n\n\"சிவருத்திரர் தனது மக்களுக்கு திருமணம் செய்ய முடிவு செய்தார். அவர் ஏற்கனவே முடிவு செய்தபடி ஒரு இல்லத்து ஆணுக்கும் மற்றொரு இல்லத்துப் பெண்ணுக்குமாக திருமணம் செய்து கொள்ளும் புதிய வழிமுறையை உருவாக்கினர். இதன்படி, முதல் மனைவி மகனான மூட்டில்லத்தைச் சேர்ந்த தருமகூத்தனுக்கு நான்காவது மனைவி மகளான சோழிய இல்லத்துப் பெண்ணான மந்திரையையும், இரண்டாவது மனைவி மகனான மஞ்சநாட்டில்லத்தைச் சேர்ந்த தருமனுக்கு முதல் மனைவி மகளான மூட்டில்லத்தைச் சேர்ந்த காந்திமதியையும் , மூன்றாவது மனைவியின் மகனான பளிங்கில்லக் கலுழனுக்கு இரண்டாவது மனைவியின் மகளான மஞ்சநாட்டில்லத்தைச் சேர்ந்த மந்திரையையும் , நான்காவது மனைவியின் மகனான சோழிய இல்ல இலவனுக்கு மூன்றாவது மனைவியின் மகளான பளிங்கில்ல சுதையையும் திருமணம் செய்து வைத்தார். தோரணத்தில்ல மனைவியின் மகன் புரந்திர சிங்கருக்கு மூட்டில்லக் காந்திமதியின் மகள் சந்திராவையும், பளங்கில்லச் சுதையின் மகள் பூசனையை தோரணத்தில்லக் காரணச்சாமிக்கும், தோரணத்தில்ல மதியம்மையை சோழிய இல்ல இலவனுக்கு இரண்டாம் மனைவியாகவும் மணம் முடித்து வைத்தார்.\n\nஇப்படி திருமணம் செய்து வைக்கப்பட்ட இந்தத் தம்பதிகளுக்குப் பிறக்கும் குழந்தைகள் தங்கள் தாய் எந்த இல்லத்தைச் சேர்ந்தவரோ அதையே இல்லமாகக் கொள்ள வேண்டும். ஒரு இல்லத்தைச் சேர்ந்தவர் அந்த இல்லத்தைத் தவிர பிற இல்லங்களில் மணமுடித்துக் கொள்ள வேண்டும் என்றும் ஒரு புதிய திருமண உறவு முறையை வகுத்தார்.\" இந்தத் திருமண உறவுமுறை தமிழகத்திலிருக்கும் மற்ற சாதியினர்களிடமிருந்து இவர்களை வேறுபடுத்திக்காட்டுகிறது. தமிழகத்தில் பெரும்பான்மையான சாதியினரில் ஒரு ஆண் தனது அக்காள் மகளை மணமுடித்துக் கொள்ளும் வழக்கம் கடைப்பிடிக்கப் படுகிறது. ஆனால் இல்லத்துப்பிள்ளைமார் சமுதாயத்தில் அக்காள் மகள் இல்லம் எனும் அடிப்படையில் ஒரே இல்லமாக அமைந்து விடுவதால் தாய்மாமனை மணந்து கொள்ளும் வழக்கம் இல்லை என்பது இங்கே குறிப்பிடத்தக்கது. இது போல் திருநெல்வேலி பகுதியில் உள்ள மறவர் சாதிகளிலும் தாய்மாமனை மணந்து கொள்ளும் வழக்கம் இல்லை என்பது குறிப்பிடத்தக்கது. \n\n\n\n\n\n\n\nSection::::செப்புப் பட்டயம்.\n1564 ஆம் ஆண்டில் மதுரையை ஆட்சி செய்த நாயக்கர் வம்சத்தைச் சேர்ந்த இராணி மங்கம்மாள் இல்லத்துப் பிள்ளைமார் சமூகத்தவர்களைப் பாராட்டும் வழியாக செப்புப் பட்டயம் ஒன்றை வழங்கியிருக்கிறார். அந்த செப்புப் பட்டயத்தில் இருக்கும் தகவல்:\n\nமுதலில் அக்கால நடைமுறைப்படி, ராணியின் பராக்கிரமங்களையும், மதுரையம்பதியின் சிறப்பையும் கூறி, அங்கு வீற்றிருக்கும் ஸ்ரீ மீனாட்சி சொக்கநாதரையும், வள்ளி, தெய்வானை சமேத சுப்பிரமணியக் கடவுளையும் போற்றுகிறது.\n\nஇவ்வளவு சிறப்பு வாய்ந்த மதுரையில் வாழும் ஐந்தில்ல முறைப் பணிக்கமார் திருப்பரங்குன்றத்தில் சுப்பிரமணிய சுவாமி சன்னதியில் அன்னதானம் உண்டு பண்ணுவதற்கு மதுரையில் வாழும் ஐந்தில்ல முறையார் முதல் தெற்கே கோட்டாறு, நாஞ்சில் நாட்டுக்கு வடக்கே, மலையாளத்திற்கு கிழக்கே, வடக்கே வேங்கட மலை வரையும், தஞ்சாவூர் உள்ளிட்ட சூரிய கிரகணம் படும் பூமியில் வாழ்ந்து வரும் ஐந்தில்லப் பணிக்கமார் அனைவரும் சேர்ந்து, மதுரையில் கூடி சேர்த்த பொது நிதியைக் கொண்டு சத்திரம் கட்டி, அன்னதானமும், விளக்கு நைவேத்தியமும் உண்டு பண்ணினார்கள் என்றும் கூறி, இவர்களது இந்த சேவை சூரிய சந்திரர்கள் உள்ளவரை தொடரும் என வாழ்த்தி, இவர்களுக்கு யாராவது இடைஞ்சல் செய்தால் காராம்பசுவைக் கொன்ற பாவத்திற்கு ஆளாவார்கள் என்றும் கூறப்பட்டுள்ளது.\n\nஇந்த செப்புப் பட்டயம் பொதுமக்கள் பார்வைக்காக மதுரை அருங்காட்சியகம் வழியாக மன்னர் திருமலை நாயக்கர் மகாலில் வைக்கப்பட்டுள்ளது.\n\n\n\n\nSection::::இல்லத்துப் பிள்ளைமார் கல்வி நிறுவனங்கள்.\nஇல்லத்துப் பிள்ளைமார் சமுதாயத்தைச் சேர்ந்த அமைப்புகள் மற்றும் இச்சமுதாயத்தைச் சேர்ந்த தனிப்பட்ட நிறுவனர்களின் நிர்வாகங்களிலுள்ள சில கல்வி நிறுவங்கள்\n\n\nSection::::தனிப்பட்ட நிறுவனர் நிர்வாகங்கள்.\nதமிழ்நாடு இல்லத்துப்பிள்ளைமார் சங்கத்தின் மாநிலத் தலைவராக உள்ள ஸ்ரீ வில்லிபுத்தூரைச் சேர்ந்த வி.பி.எம்.சங்கர் என்பவரின் தலைமையிலான வி.பி.எம்.எம். கல்வி அறக்கட்டளையின் கீழ் உள்ள கல்வி நிறுவனங்கள்:\n\n\n\n\n\n\n"}
{"id": "52535", "url": "https://ta.wikipedia.org/wiki?curid=52535", "title": "இழ்சாக் கார்ட்டியே", "text": "இழ்சாக் கார்ட்டியே\n\nஇழ்சாக் கார்ட்டியே \"(யாக்குவசு கார்ட்டியர் Jacques Cartier, டிசம்பர் 31, 1491–செப்டம்பர் 1, 1557)\" ஒரு புகழ்பெற்ற பிரான்சிய புதுப்புலம் ஏகுநர் (explorer) ஆவார். இவர் இன்றைய கனடா நாட்டினை முதன் முதலாக ஐரோப்பியர்களுக்கு அறிவித்து பிரான்சின் உடைமையாக உரிமை வேண்டினார். கனடாவில் உள்ள செயின்ட் லாரன்சு வளைகுடாவையும், செயின்ட் லாரன்சு ஆற்றையும் முதன் முறையாக விளக்கி அதன் நில வரைபடங்களை உருவாக்கினார்.[5] லாரன்சு ஆற்றுக் கரைப்பகுதியிலும், ஓக்கெலாக (Hochelaga) (மான்ட்ரியால் தீவு) ஊர்ப் பகுதியிலும், சிட்டாடகோனா (Stadaconna) (கியுபெக் நகரம்) ஊர்ப்பகுதியிலும் வாழ்ந்த செயின்ட் லாரன்சு இரோக்குவா மக்களையும், அந்நிலப்பகுதியையும் \"கனடா நாடு\" என்று அறிவித்தார்.\n\nSection::::தொடக்கக் கால வாழ்க்கை.\nஇழ்சாக் கார்ட்டியே 1491 இல் பிரான்சில் செயின்ட்-மாலோ என்னும் இடத்தில் பிறந்தார்[6]. இவர் பிறந்த செயின்ட்-மாலோ பிரிட்டனியின் டச்சியைச் (duchy of Brittany) சேர்ந்த வடகிழக்கின் கோடியில் உள்ள ஒரு துறைமுகம் ஆகும். இது பின்னர் 1532 இல் பிரான்சுடன் சேர்க்கப்பட்டது. கார்ட்டியே மதிக்கத்தக்க கப்பற்காரராக (கம்மாறர்) இருந்தார். பின்னர் அப்பகுதியில் செல்வாக்குடைய குடும்பத்தைச் சேர்ந்த மாரி காத்தரீன் டெ கிரான்செ (Mary Catherine des Granches) என்பாரை மணந்தபின் இவர் குமுகத்தில் தன் செல்வாக்கு நிலையை உயர்த்திக்கொண்டார். இவருடைய உயர்ந்த குமுக நிலையை அறிய இவருடைய பெயர் அடிக்கடி செயின்ட்-மாலோவில் உள்ள சர்ச்சில் உள்ள பிறப்புப் பதிவேட்டில், காட்பாதர் (Godfather) அல்லது சாட்சி எனக் குறிப்பிடப்பட்டிருப்பதில் இருந்து அறியலாம் \n\nSection::::முதல் கடற்பயணம்.\nகி. பி. 1534ஆம் ஆண்டு பிரான்சின் கூட்டு நாடான பிரித்தனி பிரான்சுடன் இணைவதற்கு இரண்டு ஆண்டுகளுக்கு முன்னர், இடச்சியின் அரசர் பிரான்சின் முதலாம் பிரான்சிசிடம் கார்ட்டியே புனித மோலோவில் உள்ள தேவாலயத்தின் ஆயரால் அறிமுகப்படுத்தப்பட்டார். அதற்கு முன்னரே பிரான்சிசு மன்னர் கி. பி. 1524ஆம் ஆண்டில் பிளாரன்டைனின் சியோவன்னிடா வெராசனோ என்னும் கடலோடியை வட அமெரிக்காவின் கிழக்குக் கரையோரங்களில் பிரான்சின் சார்பாக கடலோடுமாறு அழைத்திருந்தார். நியூபவுன்லேண்டு மற்றும் பிரேசில் பயணங்கள் மூலம் கார்ட்டியர், புதிய நிலங்களை உலகுக்கு அறிமுகப்படுத்துவதில் சிறந்தவராக இருப்பார் என்று ஆயர் லி வெனியூர் தெரிவித்துள்ளார்.\n\nகார்ட்டியர் ஏப்ரல் 20, 1534 ஆம் ஆண்டு பிரான்சிசு மன்னனிடம் நிதி பெற்று ஆசியாவிற்கு கடல்வழி பயணம் மேற்கொள்ள மேற்கு வழியை கண்டறியும் எண்ணத்தோடு புறப்பட்டார். . அந்த ஆண்டின் மே 10 இல் தொடங்கிய கடல் வழியான இவரது பயணம் இருபது நாட்கள் நீடித்தது. நியூஃபவுண்ட்லேண்டின் சில பகுதிகளை இவர் ஆய்வு செய்தார். தற்போது இவை கனடாவின் அட்லாண்டிக் மாகாணங்களாகவும் செயின்ட் லாரன்சு வளைகுடாவிலும் உள்ளடங்கியுள்ளன. மெக்தாலன் தீவுக்கூட்டத்தில் இருக்கும் பிரியோன் தீவுக்கு வடகிழக்கில் உள்ள ஒரு பகுதியில் பறவைகள் சரணாலயம் ஒன்றைக் கண்டார். இவருடைய குழுவினர் அங்கிருந்த சுமார் ஆயிரம் பறவைகளை படுகொலை செய்தனர். பெரிய ஓக் எனப்படும் இப்பறவைகள் இன்று முற்றிலுமாக அழிந்து போயின. சாலியர் விரிகுடாவுக்கு வடக்குப் பகுதியில் உள்ள கனடாவின் பழங்குடி மக்களுடன் கார்டியரின் முதல் இரண்டு சந்திப்புக்கள் பெரும்பாலும் சுருக்கமானவையாகவும் சில வர்த்தக ரீதியாகவும் நிகழ்ந்தன.\n\nஅக்கடல்வழியில் உள்ள கடலோடி ஒருவனின் இரண்டு மகன்களை இவர் கடத்தி இருந்ததால் இவர் பல இடர்களுக்கு இடையே இப்பயணத்தை மேற்கொள்ள வேண்டியிருந்தது. இவர் தான் செய்ய நினைத்த கடல்பயணங்களின் குறிப்புகளையும் இவர் கடல்பயணத்தில் கிடைத்த ஐரோப்பிய பொருட்களையும் பற்றி எழுத்து ஆதாரங்கள் காணப்படுவதால் இவர் தான் நினைத்தபடியே முதல் கடற்பயணத்தை மேற்கொண்டார் என உறுதி ஆகிறது..\n\nSection::::இரண்டாம் கடற்செலவு.\nயாக்குவசு கார்ட்டியர் அடுத்த ஆண்டு மே மாதம் 19 இல் மூன்று கப்பல்கள், 110 ஆட்கள் மற்றும் சிறை பிடிக்கப்பட்ட இரண்டு சிறைக் கைதிகளுடன் தன்னுடைய இரண்டாவது கடற்பயணத்தை மேற்கொண்டார். செயின்ட் லாரன்சை அடைந்த அவர் முதன்முறையாக செயின்ட்லாரன்சு நதியில் பயணம் செய்து டொனாகோனோ ஆட்சிபுரிந்த ஈரோகுவியன் தலைநகரமான சிடேடானோவுக்குச் சென்றார்.\n\nகார்டியர் தனது முக்கிய கப்பல்களை சிடேடாகோனாவுக்கு அருகே ஒரு துறைமுகத்தில் விட்டுவிட்டு இப்போது மான்ட்ரியல் என அழைக்கப்படும் ஓக்கெலகாவுக்கு ஒரு சிறிய கப்பல் மூலமாக அக்டோபர் 2, 1535 இல் வந்து சேர்ந்தார். சிறிய ஏழ்மையான சிடேடாகோனா கிராமத்தைக் காட்டிலும் ஓக்கெலகா சுவாரசியமாக இருந்தது. ஆயிரக்கணக்கான மக்கள் நிரம்பிய கூட்டம் ஆற்றங்கரைக்கு வருகை தந்து இந்த பிரஞ்சுக்காரரை வாழ்த்தியது. அவர்கள் வந்து சேர்ந்த இடம் செயின்டே-மேரி சால்ட்டின் தொடக்கம் என்று உறுதியாக அடையாளம் காணப்பட்டுள்ளது – அங்குள்ள பாலத்திற்கு இவருடைய பெயர் சூட்டப்பட்டு இப்போதும் அங்குள்ளது. நதியில் நீரோட்டம் தடைபட்டதால் இவரது சீனப்பயணம் மேலும் தொடர முடியாமல் முடிந்தது.\n\nஓக்கெலகா மக்களுடன் இரண்டு நாட்கள் செலவழித்த பின்னர் கார்டியர் அக்டோபர் 11 அன்று சிடேடாகோனாவுக்குத் திரும்பினார். 1535-1536 குளிர்காலத்தை சிடேடாகோனாவில் அவர் செலவழிக்க முடிவு செய்தார். கார்ட்டியர் மற்றும் அவரது குழுவினர் குளிர்காலத்தைச் சந்திக்க , கோட்டையை வலுப்படுத்தி, எரிபொருள் உணவு ஆகியனவற்றைச் சேகரித்தனர்.\n\nSection::::மூன்றாவது கடற்பயணம் 1541-1542.\nஅக்டோபர் 17, 1540 இல், பிரான்சிசு கடற்படைத் தளபதி யாக்குவசு கார்டியரை கனேடியமயமாக்கல் திட்டத்தின் தலைவராக நியமிப்பதற்காக கனடாவுக்குத் திரும்பும்படி உத்தரவிட்டார். இருப்பினும் பிரெஞ்சு கனடாவின் படைத்தலைவராகவும், அரசரின் நெருங்கிய நண்பராகவும் விளங்கிய இராபர்வால் என்பவரால் இந்நியமனம் தடுக்கப்பட்டது. இராபர்வாலின் தலைமையின் கீழ் கார்ட்டியர் முதன்மை கடலோடியாக இப்பயணம் தொடங்கியது. இராபர்வால் ஆயுதங்களுக்காகக் காத்திருக்க வேண்டியிருந்ததால் கார்ட்டியரை கப்பல்களுடன் பயணத்தைத் தொடங்க அனுமதித்தார்.\n\n1541 ஆம் ஆண்டு மே 23 இல் கார்டியர் தனது மூன்றாவது பயணத்திற்காக ஐந்து கப்பல்களுடன் செயிண்ட்-மாலோவை விட்டுப் புறப்பட்டார். கிழக்கு ஆசிய நாடுகளுக்கான வழியை கண்டுபிடிக்கும் எண்ணம் எதுவும் இந்த நேரத்தில் அவருடைய சிந்தனையில் இல்லை. சாகுனெய் இராச்சியம் மற்றும் அதன் செல்வங்களை கண்டுபிடிப்பதும், செயிண்ட் லாரன்சு ஆற்றின் குறுக்கே ஒரு நிரந்தர குடியேற்றத்தை ஏற்படுத்துவதும் கார்ட்டியருடைய அப்போதைய இலக்குகளாக இருந்தன.\n\nசெப்டம்பர் 7 இல் சாகுனெய் இராச்சியத்தைத் தேடி ஒரு நீண்ட காலப் பயணத்தை மேற்கொண்டார். ஓச்செலகாவை அவர் அடைந்தபோது மோசமான வானிலை மற்றும் ஒட்டாவா ஆற்றின் தொடர்ச்சியான நீரோட்டங்களால் இடர்பாடுகளைச் சந்தித்தார். 1542 சூன் மாதத்தின் தொடக்கத்தில் கப்பல்களில் தங்கம் மற்றும் வைரங்களுடன் கார்ட்டியர் பிரான்சுக்கு திரும்பினார். இராபர்வால் கப்பல்களின் பொறுப்பை ஏற்றுக் கொண்டதால் கார்ட்டியரின் இறுதிப் பயணமாக இது முடிவடைந்தது. \n\nSection::::ஓய்வு.\nகார்ட்டியே கடைசியாக தன் வாழ்வை பிரான்சில் செயின்ட்-மாலோ பகுதியில் கழித்தார். அங்கு போர்த்துகீசிய மொழிபெயர்ப்பாளராக அவ்வப்பொழுது இருந்து உதவினார். அவர் தம் 65 அல்லது 66 ஆவது அகவையில் விரைந்து பரவிய தொற்றுநோயால் இறந்தார். இவருக்குப் பின்னர் 1608 வரையிலும் கனடாவில் வேறு ஐரோப்பிய குடியேற்றங்கள் ஏதுவும் நிகழவில்லை. பின்னர் 1608 இல் சாமுவேல் சாம்ப்பிளேன் என்பவர் இன்றைய கியுபெக் நகரத்தை நிறுவினார்.\n\n\n\n"}
{"id": "52536", "url": "https://ta.wikipedia.org/wiki?curid=52536", "title": "மருத்துவத்துறையின் வரலாறு", "text": "மருத்துவத்துறையின் வரலாறு\n\nபிறப்பு, இறப்பு, நோய் ஆகியன மனித வாழ்வோடு ஒன்றிணைந்த கூறுகள். இவை தொடர்பாக எல்லா சமூகங்களும் மருத்துவ நோக்கிலான விளக்கங்கள் கொண்டிந்தன. அந்த விளக்கங்கள் பட்டறிவு, சமய நம்பிக்கைகள் அடிப்படையில் அமைந்திருந்தன. தற்காலத்தில் அறிவியல் மருத்துவத்துக்கு உறுதியான ஒரு அடிப்படையைத் தந்தது. மருத்துவத்துறையின் வரலாறு பல்வேறு சமூகங்களின் மருத்துவங்களின் வரலாற்றையும், தற்கால அறிவியல் சார்ந்த மருத்துவத்துறையின் வரலாற்றையும் பற்றியதாகும்.\n\nSection::::அறிவியல் மருத்துவத்தின் எழுச்சி.\nதற்கால மருத்துவத்தின் எழுச்சியும் ஆதிக்கமும் 1800 களில் அமெரிக்கா, கனடா, ஐரோப்பிய போன்ற மேற்கு நாடுகளில் தொடங்கியது. அக்காலத்தில் பொது மருத்துவம் என்று ஒன்று இல்லாமல் பல மருத்துவ பிரிவுகள் இருந்தன. அந்தக் காலப்பகுதியில் Germ theory of disease, Antibiotic, மரபியல் என்று உறுதியான கோட்பாடுகள் அறியப்பட்டிருக்கவில்லை. எப்படி நோயைக் கண்டுபிடிப்பது, எப்படி குணப்படுத்துவது தொடர்பாக தரப்படுத்தப்பட்ட முறைகள் இருககவில்லை. மருத்துத்துறை அவ்வளவு சமூக அந்தஸ்தும் பெற்றுருக்கவில்லை. எப்படி இந்தியாவில் அறுவைச் சிகிச்சை நிபுணர்கள் கீழ் சாதியாக கருதப்பட்டார்களோ, அதற்கு சற்று மேம்பட்ட நிலை மேற்குநாடுகளில் இருந்தது. குறிப்பாக பலமான துறையாளர்களின் கைகளில் மருத்துவம் அன்று இருக்கவில்லை. 1800 பிற்பகுதியில் இந்த நிலை மாறத்தொடங்கியது.\n\nஅன்று பொது மருத்துமாக Allopathic மருத்துவம் மருபியது. அந்த மருத்துவர்கள் ஒரு ஒன்றியம் அமைத்து தங்களது நலனுக்காக நடவடிக்கைகளை மேற்கொண்டனர். Homoepoahts, ecelctics, Chiropractic, Osteopathy, pharmacy, midwifry போன்ற அன்றிருந்த பிற பிரிவினர்களை சிறுமைப்படுத்தினர் அல்லது தமது கட்டுப்பாட்டுகள் கொண்டுவந்தார்கள்.\n\n1900 களில் மருத்துவ ஒன்றியங்களின் செயற்பாட்டால் மருத்துவக் கல்வி தரப்படுத்தப்படு, மருத்துவம் உரிமம் பெறவேண்டிய பணி என்று சட்டமாகிற்று. தனியார் கல்லூரிகள் தொடங்கப்பட்டு, மருத்துவம் வேகமாக ஒரு வணிகமாக தன்னை வளர்த்துக்கொண்டது. இதன் பின்னரே மருத்துவம் அறிவியல் முறைப்படி கல்விக்கும் பணிக்கும் முக்கியத்துவம் தந்தது. அறிவியல் நோக்கிலான ஆய்வுகள் நோய் பற்றி, நோய்களை கண்டறியும் முறைபற்றி, குணப்படுத்தும் முறை பற்றி பல முன்னேற்றங்களை எட்டியது. மருத்துவத்திம் அறிவியமயமாக்கப்பட்ட பின் பல உட்பிரிவுகள் தோன்றின. எடுத்துக்காட்டாக physiotherpay, occupational therpay, x-tray technology, Nursing, Pharamsy ஆகியவையாம். மேலும், இப்படி வளர்ந்த மருத்துவம் சித்த மருத்துவம், சீன மருத்துவம் போன்றவற்றை பிற அறிவியல் எழுச்சிக்கு முற்பட்ட மருத்துவ முறைகளை பின் தள்ளியது, அல்லது அவற்றை மாற்று மருத்துவங்கள் என்று சிறுமைப்படுத்தியது.\n\n1900 களின் தொடக்கத்தில் மருத்துவக் கல்வியும் மருத்துவத்துறையும் தனியார் வணிகங்களிடமே இருநத்து. 1950 களின் பின்பு இந்த நிலை கனடாவிலும் ஐரோப்பாவின் பல நாடுகளில் மாறத்தொடங்கியது. தனியாரிடம் இருந்த மருத்துவத்துறை பெரும் தொகை மக்களின் மருத்துவத் தேவையை பூர்த்திசெய்யவில்லை. இலாபம் ஈட்டும் நோக்கில் நோய்களை வரும் முன் காப்பதை விட, வந்த பின் குணப்படுத்தும் பண்பைப் பெற்றிருந்தது. இதனால் பெரும்பான்மை மக்கள் அரசு மருத்துவ சேவைகளை வழங்க உதவவேண்டும் என்று வேண்டினர். இதன் நீட்சியாக 1960 களில் கனடா, மற்றும் சில ஐரோப்பிய நாடுகளில் மருத்துவக் கல்வியையும் சேவையும் அரசு முதன்மையகா வழங்க தொடங்கியது. அரசு கட்டுப்பாட்டுக்குள் மருத்துவம் வந்த பின்னர் மருத்துவர்கள் அரச சேவையார்களாக மாறினர்.\n\n\n\n"}
{"id": "52545", "url": "https://ta.wikipedia.org/wiki?curid=52545", "title": "முள்ளஞ்சேரி", "text": "முள்ளஞ்சேரி\n\nகுமரி மாவட்டத்தின் மார்த்தாண்டம் அருகே முள்ளஞ்சேரி கிராமம் நல்லூர் பேரூராட்சியில் 4வது வார்டில் பெரும் பகுதியையும் 3வது வார்டு 8வது வார்டின் ஒரு பகுதியையும் உள்ளடக்கியது மேற்காக 19 ஏக்கர் அரசு புறம்போக்கு மலவாரம் பொற்றையையும் கிழக்காக மருதங்கோடு ஏலாவையும் தெற்கு பகுதியாக வெள்ளம்கட்டி பனங்கறச்சி ஏலாவையும் வடக்காக ஐரேனிபுரம் முளங்குழி சாலையையும் எல்லையாக கொண்டது. ஐரேனிபுரம் விரிகோடு சாலை முள்ளஞ்சேரி கிராமத்தை இரண்டாக பிரிக்கிறது .\n\nSection::::பாரம்பரியம்.\nநெல்வேலி கிராமம் திருவிதாங்கூர் சமஸ்தானத்தின் நிலப்பிரபுக்களாகிய தம்புரான்கள் ஆட்சியின் கீழ் இருந்தது. தம்புரான் வசிப்பிடமாக நெல்வேலி இருந்தது. மதில் சுவர்களும் பெண்கள் குளிக்க அகழியும் (குளம்) பாதுகாப்பாக அரணும் அமைந்திருந்தது. நெல்வேலி மாகாதேவர் ஆலயம் புராதானமானது தம்புராக்கள் கட்டளைக்கு செயல்பட நாயர் இனத்தவர் இருந்தனர் அவர்கள் தம்புரான்களுக்கும் உழைக்கும் மக்களுக்கும் பாலமாக செயல்பட்டனர். உழைக்கும் மக்கள் தம்புரான்கள் பார்வையில் படுவதோ எதிரே வருவதோ மிகவும் பாவமாகவும் பழியாகவும் கருதப்பட்டன. நெல்வேலி கிழக்கு நெல்வேலி மேற்கு அனைத்துப்பகுதிகளும் தம்புரான்களின் ஆளுகைக்கு உட்பட்டு இருந்தது வாழும் மக்கள் எல்லாம் பாட்டம் (வருமானத்தில் பங்கு ) அடிப்படையில் வாழ்ந்து வந்தனர் பஞ்சம் பட்டினி நேரத்தில் உழைக்கும் மக்கள் வருமானத்தில் பங்கு கொடுக்க அவதிபட்டு வந்தனர் அதனால் வறுமை மிஞ்சிய வாழ்க்கையே இருந்தது.\n\nSection::::முள்ளஞ்சேரி.\n300 ஆண்டுகளுக்கு மேல் பாரம்பரியம் உள்ள ஒடுக்கப்பட்ட மக்கள் மறைந்து வாழ்ந்த பகுதிதான் மலவாரம் பொற்றை அடிவாரம் உள்ள முள்ளஞ்சேரி. அடர்ந்த மரங்களும் பனைமரங்களும் வேனில் காலம்வரை ஒழுகும் நீருற்று களும் உள்ள பகுதி முள்ளஞ்சேரி. \n\nகுறுக்கும் நெடுக்குமாக நீரோடைகள் இருந்தன. அவைகள் இன்று சாலைகளாக மாறிவிட்டன. பிறமக்கள் தொடர்பு அற்ற வாழ்க்கை நடத்தி வந்தனர். குலதெய்வமாகிய செண்பக வல்லி அம்மன் ஆலயத்தை முன்வைத்து தங்களுடைய ஆரோக்கிய வாழ்க்கை முறை இருந்தது. ஏல்லா செயல்களும் அவள்கருனை என நம்பி வாழ்ந்தனர். எதிரி களிடமிருந்து பாதுகாப்பு நோய்களிலிருந்து பாதுகாப்பு நல்லசெயல்கள் வாழ்க்கை நலன் அனைத்தும் அன்னையின் அருள் என்ற நம்பிக்கை அடிப்படையில் வாழ்ந்தனர். \n\nசெண்பக வல்லி அம்மன் ஆலயம் மிகச்சிறந்த கட்டமைப்போ பரிவாரமோ இல்லை. மண்ணினால் கோயில்கள் பனைஒலையினால் ஆன கூரைகள். மண்ணினால் குயவர்களால் வடிவமைத்த சிலைகள் இதுதான் ஆலயத்தின் தோற்றமாக இருந்தது. ஆண்டுக்கு ஒருமுறை கார்த்திகைக மாதங்களில் 41 நாட்கள் விளக்கு ஏற்றி முடிவில் கொடை கொண்டாடுவார்கள் கொடைநாளில் பங்காளிகள் உறவினர்கள் அனைவரும் கூடுவாவர்கள் குலை வாழை படையல்கள் குவித்திருப்பர்கள் கமுகுபு தேங்காய் உருக்கிய எண்ணெய் படைத்து வைப்பார்கள் பொங்கலிட்டு படையல் செய்வார்கள் செண்பகவல்லி அம்மன் காக்கும் நீலாம்பிகை சுடலைமாடன் ஸதாபகர் புதம் பெருமாள் காரண கர்த்தா(குலசாவு) முதலியவர்களுக்கு படையல் இடுவார்கள் ஊர் ஒதுக்குப்புறத்தில் கோழிகளை வெட்டி படைப்பார்கள் இப்படி படையல் போடும் நாளில் பெரும்பாலானவர்கள் கள் சாராயம் போன்ற போதையில் இருப்பாகள். பெண்கள் உறவினர்கள் சாமியாடுபவரின் அருள்வாக்குக்காக காத்திருப்பார்கள் அருள்வாக்கு ஒரு சிலருக்கு சொன்னாலோ வழங்கப்படும் எண்ணெய் சிலருக்கு கிடைக்க வில்லை என்றாலோ ரணகளமான யுக்தம் நடக்கும. உறவினர்கள் பெண்கள் சிதறி அடித்து ஓடுவார்கள் மொத்தத்தில் கொடைவிழா அமைதியாக நடைபெறாது. அடுத்த நாள் நேற்று நடந்தவைகள் மறந்து ஒரிரு நாட்களில் ஒற்றுமையாகவும் ஒன்று பட்டும் வாழ்வார்கள். இதுதான் வாழ்க்கை முறை.\n\nSection::::தொழில்.\n பனைமரங்கள் அதிகம் உள்ள பகுதி என்பதால் பனைத்தொழில் அதிகம்செய்து வந்தனர் அது கடின உழைப்பாக இருந்தாலும் தெய்வீகமான தொழிலாகவே கருதிவந்தனர் காலை 4மணிக்கு பனை எற செய்பவர்கள் மதியம் 1மணிவரை பனை ஏறுவார்கள் காலையில் மட்டும் பதனீர் இறக்குவார்கள் வீட்டு தலைவி பிள்ளைகள் ஒவ்வொரு பனைக்கு சென்று பதனீர் கொண்டு வீட்டிற்கு சேர்க்க வேண்டும். மதியம் குளித்து விட்டு உணவருந்தி தூக்கம் போட்டுவிட்டு மீண்டும் 4மணிக்கு பனைமரம் எறி பாளை சீவி பராமரிப்பார்கள. இரவு 9மணிவரை வேலை செய்வார்கள். பகலில் வீடுசேர்த்த பதனீரை வீட்டுதலைவியும் பெண்களும் விறகு சேர்த்து பரந்த தகர பாத்திரத்தில் வைத்து காய்ச்சுவார்கள் மொத்த குடும்ப உழைப்பும் பனைமரத்தை நம்பியே இருக்கும். காய்ச்சி கட்டி ஆக்கிய கருப்புக்கட்டியை சீசன்நாளில் சிறிதளவே விற்பனை செய்து அன்றாட வீட்டு தேவைகளுக்கு பயன்படுத்துவார்கள் மீதம் உள்ளவைகளை மழைகாலத்தின் வாழ்வுக்காக சேகரித்து வைப்பார்கள். \n\nSection::::பரண்.\nகருப்புக்கட்டியை அடுப்பு வைக்கப்பட்ட கட்டிடத்தில் 5அடிக்கு மேல் பரண் அமைத்து சூடுபட பாதுகாத்து வைப்பார்கள் அவைகள் நல்ல விலை வரும்போது விற்பனை செய்வார்கள். ஒரு குடும்பத்தில் தகப்பன் பிள்ளைகள் 2 3 பேர்கள் பனை ஏறினால் செழிப்பானவர்களாக வாழ்வார்கள் இல்லையெனன்றால் வறுமையான வாழ்க்கைதான்.\n\nSection::::பயிர்த்தொழில்.\nமருதங்கோடு ஏலா நெல்வேலி ஏலா நெல் விளைச்சல் உள்ள பகுதி சிலருக்கு மட்டுமே 10 சென்ட் 20 சென்ட் வயல் இருக்கும் இதில் பயிர்த்தொழில் செய்து அறுவடை செய்து பாதுகாத்து கொள்வாகள் குறைந்த நிலப்பரப்புகளே உள்ளன. மரங்கள் இல்லாத பகுதிகளில் மரச்சினி கிழங்கு (மரவள்ளிகிழங்கு)பயிரிடுவார்கள் அதில் உர ஊட்டமும் தண்ணீரும் கிடைப்பதற்காக கத்தரி மிளகு போன்றவைகளை பயிரிடுவார்கள் அதற்கு வேனில் காலங்களில் தண்ணிருக்காக இரட்டைகுளம் மற்றும் மருதங்கோடு ஏலாவில் நீராளி தோண்டி காக்கோட்டடை (பனை ஓலையினால் செய்யப்பட்ட நீர்பிடிக்கும் கலன் ) இரண்டை கம்பினால் கட்டி தோளினால் சுமந்து அதிக தூரம் உள்ள பயிர்களை பாதுகாத்து வந்து வருமானம் வந்தனர். மரச்சினி கிழங்கு மொத்தமாக விற்பனை செய்யப்படுவதில்லை விவசாயம் குன்றியகாலங்களில் வேனில் காலங்களில் உணவுத் தேவைக்காக அதைத் தோல் நீக்கி துண்டு துண்டாக வெட்டி பாறைகளில் போட்டு உலர வைப்பார்கள் எல்லோர்வீட்டிலும் ஒரு குதிர் இருக்கும் அதற்கு பத்தாயம் (பற்றாயம்) என்று பெயர். அந்த குதிருக்குள் சேர்த்து வைப்பார்கள். விளைச்சல் முடிந்த பின் வயலில் பூசணி கத்தரி வெண்டை வெள்ளரி மிளகாய் போன்றவை பயிரிடுவார்கள. கத்தரி வெண்டை வெள்ளரி மிளகாய் போன்றவை செவ்வாய் வெள்ளி சந்தையில் விற்பார்கள் பூசணி அதிகம் விளைச்சல் கொடுக்கும் அதை விளைச்ல் இல்லாத காலங்களில் விற்பதற்காக சேர்த்து வைப்பார்கள்.உலர்ந்த கிழங்கு குதிருக்குள்ளும் கருப்புகட்டி பரணிலும் பூசணிக்காய் வீட்டின் உள்பகுதியல் உழைக்கும் வாக்கத்தின் வீடுகளில் அதிகமாக இருக்கும். திருடர்களிடமிருந்து பாதுகாப்பதற்கும் பகுதி தூக்கம் போகும்.\n\nSection::::உணவு முறை.\nஅரிசி எட்டாக்கனியாக இருந்தாலும் சேர்த்து வைத்த நெல்மணிகள் தீரும் வரை சாப்பிடுவார்கள் தானியங்கள் பயிறு கொள்ளு (காணம்) துவரம் காய் முதலியவை மாலை நேரத்திற்கு ஈடு கொடுக்கும். பல குடும்பங்கள் நெல்அரிசி சோறாக சாப்பிட முடியாது. மதியம் வேளையில் கஞ்சியாகவே குடிப்பார்கள் 10,12 குடும்ப அங்கத்தினர்களுக்கு மண்கலனில் நிரப்ப வேண்டும். பயறு உழுந்து முதலியவை போட்டு கஞ்சியாகவே குடிப்பார்கள் அவித்த கிழங்கு மஞ்சள் உப்பு மிளாய் போட்டு இடித்து பதமாக்கிக் வைத்திரப்பார்கள். அந்தக் கஞ்சியில் போட்டு பிசைந்து குடிப்பார்கள் இரவு நேர சோறு கிழங்கு மீன் குழம்பாக வைத்து சாப்பிடுவார்கள். அது அதிக பலன் உடையதாக கருதுவார்கள. காலை பழைய சோறு முந்தைய நாள் மீன் குழம்புடன் சாப்பிடுவார்கள். பால் சில குடும்பங்களுக்கு மட்டுமே கிடைக்கும் கருப்புக்கட்டி சுக்கு காப்பி அலுப்பை போக்கும் பானமாக சாப்பிட்டு வந்தார்கள்.\n\nSection::::வைத்தியம்.\nஉழைக்கும் மக்களுக்கு உழக்கு கூட மிஞ்சாது. வறுமை பஞ்சம் ஏற்படும் காலங்களில் மிகவும் கஷ்டப்படுவார்கள் பனைத் தொழில் ஆபத்தான தொழில் எப்போது விபத்து ஏற்படும் என்று சொல்ல முடியாது. அந்தக்காலங்களில் பாரம்பரிய தம்புரான்களுக்கு சிகிச்சை செய்யும் வைத்தியர்கள் பாமரர்களுக்கு சிகிச்சை செய்ய முன் வர மாட்டார்கள். நம்பிக்கை அடிப்படையில் வைத்தியம் செய்யும் அடிப்படை அறிவில்லாதவர்களே சிகிச்சை செய்வார்கள். பிரசவம் மிகவும் கொடுமையானது. புழைத்துக் கொண்டால் பாக்கியம் என்ற முறையில் தான் இருக்கும் மருத்துவச்சி என்ற மூதாட்டி தான் பிரசவம் பார்ப்பாள். பெண் \nபிற்ந்தது என்றால் மிகவும் வருத்தப்படுவார்கள் நோய் ஏற்பட்டது என்றால் மாந்தரிகம் விபுதி போடுதலும் தான் முக்கிய பங்கு வகிக்கும் சுக்கு கசாயம் தான் முக்கிய மருந்து \nகல்வி என்பது எட்டாக்கனி குருகுலக்கல்வியும் இல்லை அதற்கான ஆயத்தமும் இல்லை நாகரிகம் தோன்றிய காலங்களில் சுமார் 30 ஆண்டுகளுக்கு முன்பு கூட கல்வியை பாகற்காயாகத்தான் பார்த்தார்கள் ஏன் என்றால் பனைத்தொழில் செய்தால் குடும்பம் வறுமையின்றி வாழம் என்பதால் பனைத்தொழில் செய்பவர்க்கே பெண்கொடுக்கவும் செய்வார்கள் பெண்களும் விரும்புவார்கள்.\n\nSection::::விடுதலை.\nகுமரிமாவட்ட விடுதலை 1956க்கு பின் சமூக்ப்புரட்சி ஏற்பட்டது. அதற்காக போராடும் உணர்வு ஏற்பட்டது. இளைஞர்களும் சக்தி பெறத் தொடங்கினார்கள். தம்புரானகள் பிடி தளர்ந்து அவர்கள் இடத்தை விட்டு நகரத் தொடங்கினார்கள் ஆண்டு அனுபவித்த சொத்துக்களை அந்தந்த பகுதி மக்களுக்கு விலையாக கொடுக்க எத்தனித்தார்கள் அதனால் வாழ்விடம் எல்லாம் விலை கொடுத்து உரிமை பெற்றனர். \n\nSection::::பஞ்சாயத்து.\nபஞ்சாயத்து அமைப்புகள் 1958 காலகட்டங்களில் கால்பதிக்க தொடங்கின \nகிள்ளியுர் ஊராட்சி ஒன்றித்தின் கீழ் பஞ்சாயத்துகள் நெல்வேலி முளங்குழி என்ற வார்டு உறுப்பினாகள் முறையில் இருந்தது. நெல்வேலி உறுப்பினராக முள்ளஞ்சேரி திரு.சாமி உறுப்பினராக இருந்ததால் மிகவும் பிரபலமானார். முள்ளஞ்சேரியில் பிறந்த திரு.சாமி அக்கால கட்டத்தில் மிகவும் பிரசித்திப்பெற்றவர் முள்ளஞ்சுரி என்ற பகுதியை வெளி உலகுக்கு தெரிவித்தவர்களில் முதலானவா. பஞ்சாயத்து உறுப்பினராக இருந்த காலகட்டத்தில் துணிச்சலுடன் வளர்ச்சி பணிகளில் கவனம் செலுத்தினர். காமராஜர் மதிய உணவுத்திட்டம் செயல்படுத்ததல் பள்ளிகூடங்களுக்கு குழந்தைகளை அனுப்பும் பணிகள் போன்ற பணிகளை செய்தார். காண்ட்ராகட் பணிகளில் ஈடுபட்டதால் பெருத்த நஷ்டங்ளும் கஷ்டங்களும் ஏற்பட்டு மதுபழக்கம் முதலியவைகளுக்கு ஆட்பட்டு தன்னை பாழ்படுத்திக்கொண்டார். \n\nSection::::சமூகசீரழிவு.\nதொழில்களில் சிரமம் கஷ்டம் நோய் விபத்து போன்றவைகளில் ஆட்பட்ட மக்களில் சிலர் கள் விற்பதிலும் சாராயம் விற்பதிலும் ஈடுபட்டனர் இவைகள் அதிக வருமானம் கொடுப்பதால் தொடர்ந்து பலர் அந்த தொழிலில் ஈடுபடத்தொடங்கினார்கள் குடும்ப கௌரவம் சட்டம் முதலிய வற்றிற்கு மதிப்பளித்தவர்கள் உழைப்பை மட்டுமே நம்பி வாழ்ந்தார்கள் \n\nசாராயம் காய்சும் தொழில் மிகவும் பிரபல மடைந்து இளைஞர்களும் ஈடுபடத் தொடங்கினார்கள் போலீஸ் கட்டுபடுத்துவதும் காவல் செய்து ஊக்கப்படுத்துவதுமாக இருந்தது. கிடைக்கும் வருமானம் கோர்ட்டு வழக்குமாக செலவழித்து சீரழிந்தார்கள் புலி வால் பிடித்த கதையாக விட முடியாமல் வாழவும் முடியாமல் தத்தளித்தார்கள்.\n\nSection::::கல்வி.\n ஆரம்பக்கல்வி முளங்குழி அரசு தொடக்கப்பள்ளியில் உயர்நிலைக்கல்வி ஐரேனிபுரம் வாசுதேவ விலாசம் உயர்நிலை பள்ளியும் மார்தாண்டம் அரசு உயர்நிலை பள்ளியமாக இருந்தன. \n\nSection::::காமராஜர்.\n 1969 இடைத்தேர்தல் பிரச்சாரத்தில் காமராஜர் முள்ளஞ்சேரி வந்திருந்தார் 11 வயது சிறுவனாக இருந்த முள்ளஞ்சேரி வேலையன் காமராஜருக்கு மாலை போட்டு வரவேற்றார். உயர்நிலை கல்விக்கு எட்டக் கூடிய இளைஞர்கள் உருவான காலகட்டம் அதற்கு பின் உருவானது ஒரிரு நபர் மட்டுமே 11 வது வகுப்பை எட்டினார்கள் அவர்கள் பேருந்து நடத்துனர் ராணுவம் போன்ற பணியை எட்டினர்.\n\nSection::::முள்ளஞ்சேரி ஸ்ரீகிருஷ்ணன் ஆலயம்.\nபுராதன செண்பகவல்லி அம்மன் ஆலயம் இருந்தாலும் 1970 ஆண்டு கிருஷ்ணன் கோவில் ஏற்பட்ட பிறகுதான் முள்ளஞ்சேரி கிராமம் புத்துணர்வு பெற்றது. அதுசுவையான சம்பவம். கோவிலை முன் வைத்து தான் மக்கள் வாழ்க்கை முறை இருந்தது பங்காளிகள் சண்டை போட்டால் தனக்கென ஒரு கோவிலை கட்டிக் கொள்வார்கள். \n\nகார்த்திகை மாதத்தில் பஜனை பாடுவது என்பது தொடங்கியதே திரு.குஞ்சு மல்லன் என்பவர் சிந்தனையினால் 1967 வாக்கில் அவருக்கு சொந்தமான இடத்தில் கிருஷ்ணன் ஆலயம் அமைத்து இளைஞர்களை கூட்டி பஜனை பாடத் தொடங்கினார். திருவிழாக்கள் கூட நடைபெறும் சப்பரபவனி உறிவிளையாடல் போன்றவையும் நடக்கும். ஒலிப்பெருக்கி கூட இருக்கும். அது பெட்ரோலால் இயங்கும் ஜெனரேட்டரால் இயங்கும். குமிழ் விளக்குகள் ஒளி அதிசயம் போல் இருக்கும. ஏன் என்றால் 1972 தான் முள்ளஞ்சேரி பகுதிக்கு மின்சாரமே வந்தது. திருவிழாவில் ஏற்பட்ட வாய் தகராறில் சூளுரைத்து புறப்பட்டு இரவோடு இரவாக முள்புதர்களை அகற்றி இரண்டு ஓடுகளை வைத்து விளக்கேற்றி பஜனை தொடங்கி விட்டார்கள் அப்போதைய 16 வயது 20 வயது வரையிலான இளைஞர்கள். இதன் வளர்ச்சி படிப்படியாக வளர்ந்த போது திரு குஞ்சுமல்லன் நடத்திய ஆலயம் கைவிடப்பட்டது. \n\n41 நாட்கள் ஊர் பஜனை பாடுவார்கள் கடைசி நாளில் சப்பரபவனி நடைபெறும் இரவு ஹரிகதை இசைத்தட்டு நடனம் நடக்கும. மறுநாள் காலை வரை சப்பரபவனி உறிவிளையாடல் நடக்கும். உறிவிளையாடுபவர் கிருஷ்ணன் வேடம் அணிந்திருப்பார் வாத்தியத்துக்கு ஏற்ற இசை அசைவுகளுடன் விளையாடுவார். உறிபிடிப்பவர் விடாமல் கடைசி வரை ஆட்ட வைப்பா. திரளான மக்கள் கூடுவா. பொழது போக்கு வசதிக்காக சினிமாவுகுசெல்ல வேண்டுமானால் மார்த்தாண்டம் செல்ல வேண்டும். இளைஞர்கள் மட்டுமே செல்ல முடியும். உழைக்கும் வர்க்கத்திற்கு நேரம் இருக்காது ஊர் திருவிழாவுக்கு பெரும் கூட்டம் கூடும்.\n\nSection::::கம்புக்களியல்.\n1972 ஆம் ஆண்டு லெச்சுமணன் ஆசானிடம் கம்புக்களியல் என்ற விளையாட்டு முறையை கற்றார்கள் 8 பேர் நின்று விளையாட வேண்டும். கையில் இரண்டு குறு கம்பு வைத்திருப்பார்கள் 4 பேர் பாடல் பாடுவார்கள் தாளம் ஒருவர் இசைப்பார். தாளத்துக்கும் பாட்டுக்கும் ஏற்ப 8 பேரும் முறைதவறாமல் விளையாடுவார்கள் ஒருவர் தவறினால் விளையாட்டு நின்று விடும். இது ஒரு சிறந்த கலை விருந்தாக அமைந்தது. இதனால் பிரபலம் அடைந்து பல ஊர்களில் திருவிழாக்களுக்கு அழைப்பார்கள். கூட்டத்தினரை கவரும் வண்ணம் சிறப்பாக விளையாடி பாராட்டை பெறுவார்கள். இதனால் முள்ளஞ்சேரி கிராமம் பக்கத்து ஊர்களியல் பிரபலமானது. அப்போதைய அணியில் மிக இளம் வயதினராக முள்ளஞ்சேரி வேலையன் இருந்தார். \n\nSection::::நாடகக் கலை.\n1974 நாடகக் கலை தோன்றியது ஆலயவிழாவில் நாடகம் நடத்த வேண்டும் என்ற சிந்தனையின் ஒட்டத்தில் அந்தக்காலத்தில் பி.எஸ்.சி பட்டதாரியான திரு.தங்க நாடார் எழுதி வெளியுர்அனுபவங்களும் பழைய திரைபடங்களையும் பார்த்த அனுபவம் கொண்ட திரு.கோபாலன் இயக்கத்தில் நகைச்சுவை எழுதும் ஆற்றல் பெற்ற அன்றைய புலவர் படிப்புக்கு ஆயத்தமாகி கொண்ட சிவராகவன் முனைப்பும் நாடகம் அமைய இருந்தன. சிறுவனாக இருந்த முள்ளஞ்சேரி வேலையன் .மு. வேலையனுக்கு கிழவி வேடம் கிடைத்தது. \n\nSection::::முள்ளஞ்சேரியும் மு.வேலையனும்.\nகல்வியில் கிராமத்த எல்லா சிறுவர்களை போல் இருந்தலும் மனதில் ஏற்படும்\nசிந்தனைகளை பதித்து கொண்டவர் ஊர் மக்கள் தொழில் சிரமங்கள் முதலியவைகளை \nமனதில் பதித்து காரணம் தேடி தீர்வு காண முனைந்தவர் 13 வயதில் கம்புக் களியல் \nகற்றவர். சிறுவயதில் நாடகத்தில் ஏற்பட்ட தாக்கம் தன்னை 17 வயதிலேய நாடக \nஎழுத்தாளனாக மாற்றிது. தாய்மேல் ஆணை என்ற நாடகம் அரச நாடகமாக \nஇருந்தாலும் அவலங்களை எடுத்த கூறியது சிறுவன் எழுதிய நாடகம் என்பதால் \nமிகுந்த போராட்டத்திற்குபின்தான் ஆதரவு கிடைத்தது. தொடர்ந்து. சமூக சீர்திருத்த\nநாடகம் அரச நாடகங்கள் புராண நாடகங்கள் என 20 மேற்பட்ட நாடகங்களை முத்திரை\nபதித்தவர் தனது ஊர் பிரபலமாக வேண்டும் என்ற தணியாத தாகம் கொண்டவர் 11\nவயதில் பெருந்தலைவர் காமராஜருக்கு மாலையிட்டு வரவேற்றார். சாமிநாடார்\nஅவர்களுக்கு ஊர்பிரச்சினைகளுக்கான மனு எழுதிக்கொடுப்தும் சமூக தாக்கங்களாக பதிந்தன.\nநாடகம் எழுதும் தாக்கத்தை பழைய சினிமா படம் பார்த்தும் கலைஞர் எழுதிய வசனங்களை \nபடித்தம் சிந்தனை மலர்ந்ததது \nகல்லூரி படிக்கும் போது நாடகத்தாக்கத்தால் தொடர்ந்து படிக்க மனம் இல்லாமல்\nஇருந்த நிலையில் வாழ்க்கைக்காக தொழில் பட்டையபடிப்பு படித்து இயந்திர பட வரைவாளரக \nஅரசு பணியாளர் ஆனார் சென்னை சென்று கம்பெனிகளில் பணிபுரிந்தார். சென்னையில் \nஇருக்கும் போது ஊர்மக்கள கோவில நாடகம் என்ற நாட்டத்தால் ஊரில் வந்தார் 1984 \nஇல் படவரைவயளர் பணியல் சேர்ந்தா பணியினால் குடும்ப வளாச்சி பொருளாதாரம் \nகுடும்பவளர்ச்சி ஏற்பட்டது பல்முகசிந்தனை கொண்ட இவரால் பணி நேரம் போக தான் \nபிறந்த மண்ணுக்கும் சமுதாயத்திற்கும் தொண்டாற்ற விரும்பினார் கோவில் விழாக்களில் \nஇளைஞர்கள் வளர்ச்சி குழந்தைகள் நலன் மகளீர் ஒருங்கிணைப்பு முதலியவைகளில் \nகவனம் செலுத்தினார். மேடைகளில் பேசுதல் பேசவைத்தல் பல்துறை பேச்சாளர்களை\nஉருவாக்குதல் குழந்தைகளுக்கு சமயக்கல்வி பெண்களுக்கு திருவிளக்குபுஜை \nமுதலியவைகளை ஏற்படுத்த முனைந்திருந்தார் பரிசுகள் வழங்கி ஊக்குவிப்பார் \nஅதன் தொடாச்ச் பரிணாமம் பெற்று சிறப்புடன் சிறந்த விளங்கி வருகிறது. \nசமூக ஈடுபாடு:\nஊர்முன்னேற்றத்திற்கு அமைப்பு ஒன்று எற்படவேண்டும் என்று பெரியார்கள் \nஇளைஞர்கள் மகளிர்கள் கூட்டி கிராம மக்கள் மன்றம் என்ற ஏற்படுத்தினார்.அரசு \nபணியாளர் என்பதால் பொறுப்பாளர்கள் பிறரை வைத்து சிறப்பாக செயல்பட்டு \nவந்தார் கிராமத்திற்கு சாலை மேம்பாடு பஸ் வசதி சுயதொழில் இளைஞர் நலன் \nமுதலியவைகளை முன் வைத்து பணிகள் செய்ததார். யாரிடமும் நன்கொடை \nபெறாமல் செர்ந்த செலவிலேயே பணிகள் செய்தார் அதற்காக சொந்த வாழ்க்கையில்\nஎளிமையை கடைபிடித்து வருகிறா. \nமுள்ளஞ்சேரி சாலை மேம்பாடு முதல்பணியாக இருந்தது ஊர்மக்களைத் திரட்டி \nபணி செய்தனர் கொல்லக்குடி விளை சாலை அடுத்த கட்டமாக இருந்தது. \nகுடிநீர்வசதிக்காக நிறுவனங்களை அழைத்து குழாய்கிணறு அமைக்க முயன்றார் \nசுகாதார மேம்பாடுக்காக திட்டங்களை தொண்டு நிறுவனங்களை தொடர்பு கொண்டு \nஅமைக்க வைத்தார். \n\nஎழுத்தறிவுப் பணி:\nஓன்பது வார்டுகளை முன் வைத்து பணிகள் செய்து எழுத்தறிவு \nஇல்லாதவர்களை குறைந்த பட்சம் கையெழுத்து போட வேண்டும் என்ற \nநோக்கோடு 950 பேர்களுக்கு முகாம் அமைத்து எழுத்தறிவு வழங்கப் பட்டது.\n1988 ஆம் காலகட்டத்தில் ஒரு புரட்சி ஆகும். அப்போது அறிவொளி திட்டம்\nதொடங்கப் படவில்லை என்பது சிறப்பு. முடியும் நாளில் கரவிளாகம் முதல் \nஇலவுவிளை வரை பெண்கள் சிறுவர்கள் இளைஞர்களை திரட்டி கல்வி \nவிழிப்புணர்வு பேரணி நடத்தப் பட்டது. இந்த எழுத்தறிவுப் பணியை \nகொல்லங்கோடு ஆசிரியர் பயிற்சி மாணவிகளைக் கொண்டு நடத்தப் பட்டது.\n\nதொழில் பயிற்சி:\nதையல் பயிற்சி நிலையம் அமைக்கப் பட்டு பயிற்சி வழங்கப்பட்டு வந்தது.\nவீட்டுப் பெண்களுக்கு கயிறுத்தொழில் நடத்தப் பட்டது. இளைஞர்கள் தொழில் \nகல்வி பெற தொடர்ந்து இரண்டு ஆண்டுகள் ரேடீயோ டிவி பயிற்சி நேரு \nயுவகேந்திரா சார்பில் நடத்தப் பட்டது. வருடந்தோறும் விளையாட்டு விழா\nவருடந்தோறும் சுதந்திர தினவிழா குடியரசு தினவிழா சத்பவனநிவாஸ் \n(நல்லிணக்க விழா) இந்திப் பயிற்சி பாலர் பள்ளி மாதந்தோறும் அடிப்படை \nசட்டப் பயிற்சி இடைவிடாது சமூக மேம்பாட்டு நிகழ்ச்சிகள் கலெட்டர்கள் \nஅரசு ஊழியர்கள் பேராசிரியர்கள் மருத்துவர்கள் முள்ளஞ்சேரி நிகழ்ச்சிகளுக்கு\nவருகை தருவார்கள். \nமாவட்ட அளவிலான பேச்சுப் போட்டிகள் கவிதைப் போட்டிகள் \nகட்டுரைப் போட்டிகள் நடனப் போட்டிகள் சிறப்பாக நடைபெறும். \nஇடைவிடாத செயல்பாடுகளால் முள்ளஞ்சேரி கல்வித்திறன் தொழில்\nமுதலியவைகளில் வளர்ச்சி அதிகரித்தது. வளர்ச்சியின் சீர் கேட்டிற்கு \nமுக்கிய காரணம் சாராயம் காய்ச்சுதல் என்பதை உணர்ந்து போலீஸ் \nபொதுமக்கள் என்ற அமைப்பை ஏற்படுத்தி விழிப்புணர்வுஏற்படுத்தி \nசாராயம் காய்ச்சுதலைக் கைவிடுபவர்களுக்கு பாதுகாப்பு உத்தரவாதம். \nவழங்கப்பட்டது சாராயம் காய்ச்சும் தொழிலுக்கு எதிராக நடவடிக்கை \nகோரி ஊர்மக்களைக் கொண்டு விழிப்புணர்வு உண்ணாவிரதம் மிகவும் \nசிறப்பானதாக அமைந்தது.\n\nமருத்துவ முகாம்கள்: \nஇலவச மருத்துவ முகாம்கள் கண் மருத்துவ முகாம்கள் கிராம சேவை \nமுகாம் முதியோர் உதவித் தொகை பெற்றுக் கொடுத்தல் ஆதரவற்றோருக்கு\nஉதவுதல் ஏழைப் பெண்கள் திருமண திட்டம் முதலியவற்றை பெற்றுக் \nகொடுத்தல் போன்ற பணிகள் சிறப்புடன் செய்யப் பட்டன. \nபடிப்பை பாதியில் விட்டவர்களுக்கு எட்டாவது வகுப்பு தேர்வு எழுத \nபாடம் நடத்தி தேர்வு எழுத ஊக்குவித்தல் படிப்பகம் நடத்துதல் போன்ற\nபல்வேறு பணிகளால் சிறப்புற்றன. \nமக்கள் பணிசெய்யும் போது பயனாளிகள் யாரும் நமது வாழ்க்கை \nமுன்னேற்றத்திற்காக செய்கிறார்கள் என உணர்ந்து கொள்வதில்லை. \nஅதனால் வந்த எதிர்ப்புகளும் தொல்லைகளும் ஏராளம். சுராய தொழில் செய்து\nவருபவர்களை பாதுகாத்து பலன் கண்டவர்களின் நெருக்கடிகள் மிகவும் காயப் \nபடுத்தின. இதனால் பொருளாதார நஷ்டமும் மன உழைச்சலும் ஏற்பட்டன. \nவுழ்க்கைக்கு உத்தரவாதமான பணிக்கே வேட்டு வைக்கவும் தாக்கவும் முயன்றனர். \nபணியிடத்தில் பண்பான நடத்தையும் நேரம் தவறாமையும் நேர்மையும் \nஉழைப்பும் பாதுகாத்தன. சமூக பாதுகாப்பும் நாகர்கோவில் நாடாளுமன்ற \nஉறுப்பினர் திரு என்.டென்னீஸ் அவர்களின் பாதுகாப்புதான் பக்க பலமாயிருந்தது. \n\nமுள்ளஞ்சேரி கிராமம் புரண மது பெற்ற கிராமம்: \nமுள்ளஞ்சேரி கிராமம் புரண மது பெற்ற கிராமமாக மாறியது. கல்விபொருளாதாரம் \nஆரோக்கியம் முதலியவைகளில் மாற்றம் ஏற்பட்டன.\nபொருளாதார வளர்ச்சிக்குப் பின் கிராம கயிறு தொழில்கள் கைவிடப் பட்டன. \nபெண்கல்வி கல்வி உயர்ந்ததால் தையல் பயிற்சி நலிவுற்றது. மெட்ரிக்\nபள்ளிகளின் தாக்கம் பாலர் கல்வி கைவிடப் பட்டது. அறிவுத்திறன் \nமேம்பாடும் சுயஉதவிக் குழுக்களின் வருகையும் பஞ்சாயத்து அமைப்புகளின் \nபணியும் உள்ளதால் தன்னார்வப் பணியின் தேவைகள் குறைந்துள்ளன. \nவளர்ச்சியின் வேகம் சிறந்த வீடுகளும் தனிநபர் வருமானமும் பெருகி உள்ளன.\nதச்சுத் தொழில் பட்டறைத் தொழில் கொத்தனார் வேலை அடிப்படை மக்களுக்கு\nஆதாயம் கொடுக்கின்றன. போக்குவரத்து வாகனங்களும் தொழில் கடன்கள் \nபடிப்புக் கடன்கள் பெறுவதில் தன்னிச்சையாக பெறும் வாய்ப்புகள் பெற்றுள்ளன.\nஒழுக்கம் நல்லபழக்க வழக்கங்கள் முதலியவைகளில் இளைஞர்களை \nவழிகாட்ட வேண்டியது சமூக கடமையாக உள்ளது. படிப்பகம் நலிவுற்ற \nபோது இளைஞர்கள் புத்துணர்வு பெற்று பராமரித்து புதுப்பித்து நடத்தி வருகிறார்கள். \n"}
{"id": "52548", "url": "https://ta.wikipedia.org/wiki?curid=52548", "title": "முஸ்தாபா கெமால் அத்தாதுர்க்", "text": "முஸ்தாபா கெமால் அத்தாதுர்க்\n\nமுஸ்தாபா கெமால் அத்தாதுர்க் (Mustafa Kemal Atatürk - 19 மே 1881 – 10 நவம்பர் 1938) ஒரு துருக்கிய படை அலுவலரும், புரட்சிகர அரசியலாளரும், துருக்கிக் குடியரசின் நிறுவனரும் அதன் முதல் குடியரசுத் தலைவரும் ஆவார். கலிப்பொலி சண்டையின் போது பிரிவுக் கட்டளை அலுவலராகப் பணியாற்றிய காலத்தில் இவர் தன்னை ஒரு புத்திக் கூர்மையுள்ள மிகத் திறமையான படை அலுவலராக நிலைநிறுத்திக் கொண்டார். இவர் பின்னர் முதலாம் உலகப் போரில் கிழக்கு அனத்தோலியப் போர் முனையிலும், பாலஸ்தீனியப் போர் முனைப் பகுதியிலும் திறமையாகச் செயல் பட்டார். ஓட்டோமன் பேரரசு கூட்டணிப் படைகளிடம் தோல்வியடைந்ததையும் அதன் பிரிவினைக்கான திட்டங்களையும் தொடர்ந்து இவர் துருக்கியின் விடுதலைப் போராக மாறிய துருக்கிய தேசிய இயக்கத்தைத் தொடங்கி வழிநடத்தினார். அங்காராவில் ஒரு இடைக்கால அரசை அமைத்த இவர் நட்பு நாடுகளால் அனுப்பப்பட்ட படைகளைத் தோற்கடித்தார். இவரது வெற்றிகரமான படை நடவடிக்கைகள் நாடு விடுதலை பெறுவதற்கும் துருக்கிக் குடியரசு உருவாவதற்கும் வழி வகுத்தது.\n\nநாட்டின் முதல் தலைவராக இவர் பெரிய அளவில் அரசியல், பொருளாதார, பண்பாட்டுச் சீர்திருத்தத் திட்டங்களை நடைமுறைப் படுத்தினார். அறிவொளி இயக்கத்தின் ஆர்வலராக விளங்கிய இவர் ஓட்டோமான் பேரரசின் அழிபாடுகளிலிருந்து, நவீன மக்களாட்சி, மதச் சார்பற்ற, நாட்டின அரசு ஒன்றை உருவாக்குவதை நோக்கமாகக் கொண்டு செயல்பட்டார். இவரது ஆட்சியில் பெண்களுக்கு சம உரிமை அளிக்கப்பட்டது. அத்தாதுர்க்கின் சீர்திருத்தங்கள் குறித்த கொள்கைகள் கெமாலியம் என அழைக்கப்பட்டதுடன், இதுவே தற்காலத் துருக்கியின் அரசியல் அடிப்படையாகவும் விளங்குகிறது. தென்மேற்கு துருக்கியில் அதிகமான குர்து இன மக்கள் வாழ்ந்த போதும் துருக்கியை துருக்கி இன மக்கள் உள்ள நாடாக, தனி இனம் மட்டும் உள்ள நாடாக மாற்ற முயன்றார்.\n\nSection::::தொடக்க வாழ்க்கை.\nமுசுதபா கெமால் அத்தாதுர்க் 1881ஆம் ஆண்டு அலி ரிசா ஒகுலு முசுதபா என்ற பெயருடன் பிறந்தார். தற்போது கிரேக்கத்தின் இரண்டாவது பெரிய நகரமாக உள்ள தெசலோனக்கி நகரில் பிறந்தார். உதுப்மேனிய பேரரசின் படையில் அத்தாதுர்க்கின் தந்தை அலி ரிசா எப்பன்ட்டி அலுவலராக இருந்தார் மேலும் அவர் மர வணிகராகவும் இருந்தார். இவரது ஒரே தங்கை 1956இல் மறைந்தார்,\n\nஇவர் முசுதபா என்ற பெயருடன் பிறந்தார். இவரது கணித ஆசிரியர் கெமால் என்ற பெயரை இவருடன் இணைத்தார். இவரது திறமையையும் நடத்தையையும் மெச்சி கொடுத்தார் என சிலரும் வகுப்பிலிருந்த மற்ற மாணவனில் இருந்து வேறுபடுத்தி காட்ட இப்பெயர் கொடுக்கப்பட்டது என சிலரும் கூறுகின்றனர். எனினும் இவரது வாழ்க்கை வரலாற்றை எழுதிய ஆண்ட்ரூ மாங்கோ தேசிய புலவர் நாமிக் கெமால் நினைவாக இவரே இப்பெயரை சேர்த்துக்கொண்டார் என்கிறார். தொடக்கத்தில் இவரது அம்மா இவரை மத பள்ளியில் சேர்த்து படிக்கச்சொன்னார், பின்னர் இவரது தந்தை மத சார்பில்லாத தனியார் பள்ளியில் சேர்த்தார். இவரது பெற்றோர் இவரை வணிகம் கற்க விரும்பினர், ஆனால் இவர் அவர்களிடம் கூறாமல் 1893இல் செலனிய படைப்பள்ளிக்கு நுழைத்தேர்வை எழுதினார். 1896இல் மாண்டிர் படை உயர்நிலைப் பள்ளியில் இணைந்தார். 1899இல் பங்கால்டியில் உள்ள ஒட்டாமான் படை அகாதமியில் சேர்ந்தார். 1905ஆம் ஆண்டு ஒட்டாமான் படைக் கல்லூரியில் பட்டம் பெற்றார்.\n\nSection::::இராணவ வாழ்க்கை.\nSection::::தொடக்க காலம்.\nபடைக்கல்லூரியில் பட்டம் பெற்ற சிறிது காலத்தில் மன்னராட்சிக்கு எதிராக செயல்பட்டதால் காவல்துறையால் கைது செய்யப்பட்டார். சில மாதங்கள் சிறையில் இருந்த பின் அவரது படித்த பள்ளியின் இயக்குநர் ரிசா பாசா மூலம் விடுதலை அடைகிறார் \nவிடுதலைக்கு பின்பு முசுதபா கெமால் உதுப்மேனிய பேரரசின் டமாஸ்கசில் உள்ள ஐந்தாம் இராணுவ படைப்பிரிவில் கேப்டனாக சேர்கிறார். அங்கு முசுதபா எல்வன் தலைமையிலான இரகசிய சிறிய சீர்திருத்த குழுவில் இணைகிறார். இவர்களின் குழு தாய்நாடும் விடுதலையும் என்னும் பொருள் படும் வாடான் வே கர்ரியத் எனப்படும். யூன் 1907இல் இவர் மூத்த கேப்டனாக பதவியுர்வு பெறுகிறார். அக்டோபர் 1907இல் மனாடிர் (பிடோலா) நகரில் உள்ள ஒட்டாமான் பேரரசின் மூன்றாம் படைப்பிரிவுக்கு அனுப்பப்படுகிறார். யூன் 1908இல் இவர் கிழக்கு ருமெலியாவில் (தற்போதுள்ள பல்கேரியாவின் வடபாகம் முழுவதும்) உள்ள உதுப்மானிய இருப்புப்பாதையின் ஆய்வாளராக பணி அமர்த்தப்படுகிறார்..\nயூலை 1908இல் இளம் துருக்கியர்களின் புரட்சியில் பங்கு கொள்கிறார், இப்புரட்சியினால் பேரரசர் சுல்தான் இரண்டாம் அபுல்அமீதின் அதிகாரம் பறிக்கப்படுகிறது. மேலும் உதுப்மானிய பேரரசு அரசமைப்புக்கு உட்பட்ட முடியரசாக மாறுகிறது.\nபடையில் அரசியல் சார்பு இருக்கக்கூடாது என்ற இவரின் கருத்து புரட்சியாளர்களின் கூட்டமைப்பின் தலைவர்களுக்கு பிடிக்காததால் திரிபோலிடேனியாவிக்கு (தற்போது லிபியாவில் உள்ளது) பழங்குடிகளின் எதிர்ப்பை அடக்க என்ற பெயரில் 1918ஆம் ஆண்டின் இறுதியில் அனுப்பப்பட்டார். இவர் தன்னார்வமாகவே அப்பணியை ஏற்றார் என மிகுசு கூறுகிறார். அக்கிளர்ச்சியை அடக்கி விட்டு 1909இல் இசுதான்புல் திரும்புகிறார். ஏப்பிரல் 1909 சில படை வீரர்கள் எதிர் புரட்சி (மார்ச் 31 நிகழ்வு) செய்கிறார்கள். கெமால் அப்புரட்சியை அடக்குகிறார்.\n\n1910இல் முசுதபா கெமால் உதுப்மானிய மாகாணமான அல்பேனியாவுக்கு அழைக்கப்படுகிறார். அச்சமயத்திதல் இசா போலேட்டினி கொசாவா பகுதியில் அல்பேனிய கிளர்ச்சியை வழிநடத்திக்கொண்டிருக்கிறார்.\n1910இல் இவர் எக்ரெம் வோலோரா என்ற அல்பேனிய பிரபுவை சந்திக்கிறார். அவர் அல்பேனிய விடுதலையை அறிவித்த பத்திரத்தில் கையொப்பமிட்டவர் மேலும் அவர் எழுத்தாளர், அரசியல்வாதி. 1910இன் இறுதியில் பிரான்சில் பிகார்டி படை நகர்வை அவதானித்த உதுப்மானிய படை அலுவலர்களில் ஒருவராக இருந்தார். 1911இல் குறுகிய காலம் இசுதான்புல்லில் உள்ள படைத்துறை அமைச்சகத்தில் பணிபுரிந்தார்.\n\nSection::::இத்தாலிய-துருக்கி போர் (1911-12).\n1911இல் உதுப்மேனிய திருபோலிடானியாவில் (தற்போது லிபியாவில் உள்ளது) இத்தாலிய-துருக்கி போருக்காக பணியமர்தப்பட்டார். குறிப்பாக பங்காசி, டெர்னா, துப்ருக் போன்ற நகரங்களுக்கு அருகில் 150,000 வீரர்கள் களமிருக்கப்பட்ட இத்தாலிய படையுடன் சண்டையிட. இப்படையை 20,000 எண்ணிக்கையுடைய பேடியுன் (வட ஆப்பிரிக்காவிலுள்ள அரபு நாடோடிகள்) படையும் 8,000 துருக்கியர்களும் எதிர்த்தார்கள். போரை இத்தாலி அறிவிக்கும் சிறிது காலம் முன்பு உதுப்மேனிய மாகாணமான யேமனிலில் ஏற்பட்ட புரட்சியை அடக்க நிறைய உதுப்மேனிய படைகள் சென்றிருந்ததால் லிபியா பகுதியில் உள்ள இத்தாலியர்களை எதிர்க்க படைகள் இல்லாமல் தவித்தது. 1882 ஓரேபி புரட்சிக்கு பின் பிரித்தானியர்களின் இராணுவ கட்டுப்பாட்டில் இருந்த தன்னாட்சி எகிப்து வழியாக லிபியாவுக்கு உதுப்மானிய படைகளை அனுப்ப பிரித்தானியா மறுத்ததால் ஆபத்து என்று தெரிந்தும் (பிரித்தானியர் கண்டறிந்தால் சிறை) வேறுவழியில்லாமல் அரபுக்கள் போல் உடையணிந்து கொண்டு லிபியாவுக்கு உதுப்மானிய படை வீரர்கள் சென்றனர். கடல் வழி செல்ல சில படகுகளே கிடைத்தன. சிறந்த கப்பற்படையுடைய இத்தாலியர்கள் திரிபோலிக்கு செல்லும் கடல் வழியை முழுவதும் கட்டுக்குள் வைத்திருந்தனர்.\n"}
{"id": "52550", "url": "https://ta.wikipedia.org/wiki?curid=52550", "title": "நகிப் மஹ்ஃபூஸ்", "text": "நகிப் மஹ்ஃபூஸ்\n\nநகியுப் மக்ஃபசு \"(Naguib Mahfouz: அரபி: نجيب محفوظ‎)\" டிசம்பர் 11, 1911 – ஆகத்து 30, 2006 வரையிலான காலத்தில் வாழ்ந்த ஓர் எகிப்திய எழுத்தாளர் ஆவார். 1988 ஆம் ஆண்டு இலக்கியத்துக்கான நோபல் பரிசு இவருக்கு வழங்கப்பட்டது. இருத்தலியல் கோட்பாட்டு மைய்ய முதல் அரபு இலக்கிய எழுத்தாளரான தவ்பீக் அல் அக்கீமின் சமகாலத்தில் வாழ்ந்த எழுத்தாளர்களில் இவரும் ஒருவர் ஆவார். தன்னுடைய எழுபது வருட வாழ்க்கையில் இவர் 34 நாவல்கள், 350 சிறுகதைகள், பனிரண்டுக்கும் மேர்பட்ட திரைக்கதைகள், ஐந்து நாடகங்கள் என எழுதி வெளியிட்டுள்ளார். இவருடைய பல படைப்புகள் எகிப்திய மொழியிலும் பல்வேறு வெளிநாட்டு மொழிகளிலும் திரைப்படங்களாக எடுக்கப்பட்டுள்ளன.\n\nSection::::இளமைப்பருவமும் கல்வியும்.\nகெய்ரோவின் இடைக்கால பாத்திம கலீபகத்தில் 1911 ஆம் ஆண்டு ஒரு குறைந்த நடுத்தர வர்க்க இசுலாமியக் குடும்பத்தில் மக்ஃபசு பிறந்தார். ஐந்து ஆண் பிள்ளைகளும், இரண்டு பெண் பிள்ளைகளுமாக ஏழு பிள்ளைகள் கொண்ட குடும்பத்தில் இவர் இளைய பிள்ளையாக ஏழாவதாகப் பிறந்தவர் ஆவார். இவர் பிறப்பின் போது மருத்துவம் செய்த மருத்துவரான பேராசிரியர் நகிப் பாசா மக்ஃபசு (1882-1974) என்பவரின் பெயரைத் தழுவியே மக்ஃபசுக்கும் பெயரிடப்பட்டது. அனைவரும் இவரைக் காட்டிலும் வயதில் மூத்தவர்கள் என்பதால் மக்ஃபசு மட்டுமே அவ்வீட்டில் குழந்தையாக வளர்ந்தார். \n\nகெய்ரோவின் இரண்டு பிரபலமான மாவட்டங்களில் மக்ஃபசின் குடும்பம் வாழ்ந்தது. முதலில் பழைய கெய்ரோ நகரத்தில் உள்ள கமாலேயா பகுதிக்கு அடுத்திருந்த பேட் அல்-காடி பகுதியில் இவர்கள் குடியிருந்தனர். இக்குடும்பம் 1924 ஆம் ஆண்டில் அங்கிருந்து இடம்பெயர்ந்து பழைய கெய்ரோவிற்கு வடக்கில் உருவாகியிருந்த புதிய புறநகர் பகுதியான அபாசியாவிற்கு வந்து சேர்ந்தது. இவ்விரு பகுதிகளுமே மக்ஃபசின் பிற்கால எழுத்துக்களுக்கான பின்புலங்களாக அமைந்தன. பழமை விரும்பியான மக்ஃபசின் தந்தை அப்டெல்-அசீசு ஒரு குடிமைசார்பு அலுவலர் ஆவார். மக்ஃபசும் பிற்காலத்தில் அவரது தந்தையின் பழமைவாத வழியையே 1934 களில் பின்பற்றினார். மக்ஃபசின் தாய் பாத்திமா ஓர் அல் அசார் சேக்கான முசுதபா கசீசியாவின் மகள் ஆவார், பாத்திமா கல்வியறிவு பெறாதவராக இருந்தாலும் கூட எகிப்திய அருங்காட்சியகம் மற்றும் பிரமிடுகள் போன்ற கலாச்சார இடங்களுக்கு பல முறை மக்ஃபசை அழைத்துச் சென்று அறிவூட்டினார் . \n\nமக்ஃபசின் குடும்பம் இசுலாம் மதத்தை ஒழுங்காகக் கடைப்பிடித்து வாழ்க்கை நடத்திய தீவிர இசுலாமியக் குடும்பமாகும். இதனால் மக்ஃபசு இறுக்கமான இசுலாமியப் பின்னணியிலேயே வளர்க்கப்பட்டார். பிற்காலப் பேட்டியொன்றில் தனது குடும்பத்தின் மதச் சூழல் பற்றிக் குறிப்பிட்ட அவர், அக்குடும்பத்திலிருந்து ஒரு கலைஞன் உருவாவதை எவரும் எதிர்பார்த்திருக்க முடியாது எனவும் குறிப்பிட்டுள்ளார் . \n\nஅக் காலத்தில் மக்ஃபசுக்கு ஏழு வயதாக இருந்தபோதே 1919 ஆம் ஆண்டில் நிகழ்ந்த எகிப்தியப் புரட்சி அவர் மீது கடுமையான பாதிப்பை ஏற்படுத்தியது. ஆண்களும் பெண்களுமாக புரட்சியில் ஈடுபட்ட புரட்சியாளகள் மீது பிரித்தானியப் படைவீரர்கள் துப்பாக்கிச் சூடு நடத்துவதை இவர் சன்னல் கம்பிகளுக்கு பின்னால் நின்று கவனித்துள்ளார். பிற்காலத்தில் எகிப்துப் புரட்சியைப் பற்றி குறிப்பிடும்போது, சிறுவயதில் தனது பாதுகாப்புக் குறித்த அச்சத்தை ஏற்படுத்தியது 1919ன் புரட்சியே எனக் குறிப்பிட்டுள்ளார். \nஆரம்ப காலத்திலேயே மக்ஃபசு விரிவாக வாசிக்கும் பழக்கம் கொண்டவராக இருந்தார். அபிசு நசீப், தாகா உசைன், சலாமா மவுசா போன்ற எச்சரிக்கை அறிவாளிகளின் எழுத்துகள் இவரை மிகவும் பாதித்தன . \n\nஇடைநிலைக் கல்வியை முடித்த பின்னர் மக்ஃபசு 1930 ஆம் ஆண்டில் தற்போது கெய்ரோ பல்கலைக்கழகம் என்றழைக்கப்ப்படும் எகிப்திய பல்கலைக்கழகத்திற்கு அனுப்பப்பட்டார். அங்கு இவர் 1934 இல் தத்துவவியல் பட்டம் பெற்றார். 1936 ஆம் ஆண்டில் முதுகலைப் பட்டத்திற்கான தத்துவவியல் படிப்பிற்காக ஓர் ஆண்டை செலவழித்த பின்னர் தன்னுடைய படிப்பை கைவிட்டார். ஒரு தொழில்முறை எழுத்தாளராக மாறுவது என முடிவெடுத்தார். அல்-ரிசாலாவில் ஒரு பத்திரிகையாளராகச் சேர்ந்து பணியாற்றினார், மேலும் எல்-இலால் மற்றும் அல்-அக்ரம் போன்ற இதழ்களுக்காக சிறுகதைகள் எழுதினார். \n\nSection::::அரசுப்பணி.\n1934 ல் கெய்ரோ பல்கலைக்கழகத்தில் தத்துவத்தில் இளங்கலை பட்டம் பெற்றபின் மக்ஃபசு எகிப்திய அரசுப் பணியில் சேர்ந்தார். அங்கு அவர் பல பதவிகளில் பணிபுரிந்து 1971 ஆம் ஆண்டில் ஓய்வு பெற்றார். முதலில் அவர் கெய்ரோ பல்கலைக்கழகத்தில் ஓர் எழுத்தராகப் பணியாற்றினார். பின்னர் 1938 இல் எகிப்து இசுலாமிய நிவாரண அமைச்சக அலுவலகத்தில் ஒரு பாராளுமன்ற செயலாளராக பணிபுரிந்தார். 1945 ஆம் ஆண்டில் அல் குயர் மாசோலியம் நூலகத்திற்கு மாறுதல் கோரி மாறுதல் பெற்றுச் சென்றார். அங்கு அவர் தனது இளமைப்பள்ளி குடியிருப்பாளர்கள் சிலரை \"நல்ல கடன்கள் திட்டத்தின்\" பகுதியாக நேர்காணல் செய்தார். 1950 களில் திரைப்படத்துறை தணிக்கை செய்யும் அலுவலகத்தில் இயக்குனராகப் பணியாற்றினார். இறுதியாக கலாச்சார அமைச்சகத்திற்கு ஆலோசகராகவும் பணியமர்த்தல் இயக்குநராக பணிபுரிந்து ஓய்வு பெற்றார். \n\nSection::::எழுத்துப்பணி.\n34 நாவல்கள், 350 க்கும் மேற்பட்ட சிறுகதைகள், பனிரெண்டுக்கும் மேற்பட்ட திரைக் கதைகள், ஐந்து நாடகங்கள் என மக்ஃபசு தன்னுடைய 70 வயது வாழ்க்கையில் பல நூல்களை எழுதிக் குவித்து வெளியிட்டுள்ளார். தி கெய்ரோ டிரைலோகி என்ற படைப்பு மக்ஃபசுவின் மிகச் சிறந்த நாவலாகும். முதல் உலகப்போரில் தொடங்கி 1952 ஆம் ஆண்டு இராணுவம் அரசர் பாரூக்கைக் கவிழ்த்து ஆட்சியைப் பிடித்தநாள் வரை கெய்ரோவில் வாழ்ந்த மூன்று தலைமுறை மக்களை பிரதிபலிப்பதாக இந்நாவல் எழுதப்பட்டுள்ளது. புத்தக வெளியீட்டாளர் டார் அல்-மா ஆரெஃப் குழுவின் உறுப்பினராக மக்ஃபசு இருந்தார். இவருடைய பல நாவல்கள் அல்-அக்ரமில் வெளியிடப்படுவது தொடர்ந்தது. மேலும் அவரது நூல்கள் அவருடைய வார பத்திரிகையின் ஒரு பகுதியான \"பாயிண்ட் ஆஃப் வியூ\" என்ற பகுதியில் வெளியாகின. நோபல் பரிசு பெருவதற்கு முன்பு இவரது நாவல்களில் ஒரு சில மட்டுமே மேற்கு உலகினருக்கு அறிமுகமாயிருந்தன .\n\nSection::::எழுத்து நடையும் களமும்.\nமக்ஃபசின் ஆரம்ப காலப் படைப்புகள் கெய்ரோவில் உருவாகின. அபாத அல் அக்தர் (1939), ரேடோபிசு (1943), கிஃபாவும் திஃபாவும் (1944) ஆகிய மூன்று நாவல்களும் வரலாற்று நாவல்களாகும். தன்னுடைய 30 நாவல்களில் சொல்லப்படாதவை எனக் கருதியவற்றையெல்லாம் இந்நூல்களில் இடம்பெறச் அவர் நிறைவு செய்தார். சர் வால்டர் இசுகாட்டின் (1771-1832) எழுத்துக்களால் ஈர்க்கப்பட்டு எகிப்து முழுவதையும் தொடர்ச்சியான புத்தகங்களில் எழுத வேண்டுமெனத் திட்டமிட்டார். இருப்பினும், மூன்றாவது தொகுதியை எழுதிக் கொண்டிருக்கும் போதே மக்ஃபசுவிற்கு அந்த ஆர்வம் குறைந்தது. சாதாரண மக்களின் சமூக மாற்றத்தில் உளவியலின் பாதிப்புகளை வெளிப்படுத்தக்கூடிய தற்கால விருப்பத்திற்கேற்ப தனது விருப்பத்தையும் மாற்றிக் கொண்டார் . \n\nமக்ஃபசுவின் உரைநடை இலக்கியம் அவரது கருத்துக்களின் தெளிவின் வெளிப்பாடுகளால் வகைப்படுத்தப்பட்டுள்ளது. அவருடைய எழுத்துக்களில் சமத்துவம், ஓரினச்சேர்க்கை மற்றும் கடவுள் உட்பட பரந்தளவிலான தலைப்புகள் உள்ளடங்கியிருந்தன. இந்த தலைப்புகளில் எழுதுவது எகிப்தில் அக்காலத்தில் தடை செய்யப்பட்டிருந்தது . அவரது படைப்புகளில், 20 ஆம் நூற்றாண்டில் தனது நாடு அடைந்திருந்த வளர்ச்சிகளை அவர் விவரித்திருந்தார். கிழக்கு மற்றும் மேற்கு நாடுகளின் பாதிப்பால் ஏற்பட்டிருந்த மாற்றங்களுடன் நாட்டின் அறிவார்ந்த மற்றும் கலாச்சாரப் பெருமைகளை இணைத்தார். மேற்கத்திய துப்பறியும் கதைகள், உருசிய மரபுக் கதைகள் மற்றும் மார்செல் பிரவுசுட், பிரான்சு காஃப்கா மற்றும் யேம்சு சாய்சு போன்ற நவீன எழுத்தாளர்களின் படைப்புகளால் எகிப்து அல்லாத கலாச்சார இலக்கியத்தில் அவரது சொந்த இலக்கிய வெளிப்பாடு தொடங்கியது.\n\nமக்ஃபசின் கதைகள் பெரும்பாலும் கெய்ரோவின் மிகப்பெரும்பாலான மக்கள் தொகை மிகுந்த நகரங்களிலேயே நிகழ்கின்றன. அங்குள்ள சாதாரண மக்களே அவரது லதைகளை ஆக்ரமிக்கின்றனர். மேலும் இச்சாதாரண மக்கள் சமுதாயத்தின் நவீனமயமாக்கல் மற்றும் மேற்கத்திய மதிப்புகளின் சோதனைகளை சமாளிக்க முயற்சி செய்கின்றனர் .\n1950 களில் மக்ஃபசின் மையப் பணியாக அமைந்தது தி கெய்ரோ ட்ரைலோகி நாவல் ஆகும், சூலை புரட்சிக்கு முன்பே இவர் இந்நாவலை முடித்தார். இவருடைய நாவல்களின் தலைப்புகள் பேலசு வாக், பேலசு ஆப் டிசையர், சுகர் சிடிரீட் போன்ற தெருக்களின் பெயர்களாகவே இருந்தன. அவர் வளர்ந்த கெய்ரோவின் பகுதிகளில் இவருடைய கதைகள் அமைக்கப்பட்டன. முதல் உலகப்போரில் தொடங்கி 1952 ஆம் ஆண்டு இராணுவம் அரசர் பாரூக்கைக் கவிழ்த்து ஆட்சியைப் பிடித்தநாள் வரை கெய்ரோவில் வாழ்ந்த பாட்ரியார்க் அல் சயத் அகமது அப்டெல் கவாத்தும் அவருடைய குடும்பமும் அடைந்த மூன்று தலைமுறை மாற்றங்களை பிரதிபலிப்பதாக இவருடைய நாவல் எழுதப்பட்டுள்ளது. பிரபலமான இவருடைய நாவலான தி எகிப்து டிரைலோகியை முடித்தபிறகு சிலகாலம் இவர் எழுதுவதை நிறுத்தியிருந்தார். 1952 இல் யமால் அப்துல் நாசிர் முடியாட்சியை தூக்கி எறிந்ததால் இவர் ஏமாற்றமடைந்தார், 1959 ஆம் ஆண்டில் மீண்டும் நூல்களை வெளியிடத் தொடங்கினார், பின்னர் புதிதாய், சிறுகதைகள், பத்திரிகைகள், நினைவுச்சின்னங்கள், கட்டுரைகள் மற்றும் திரைக்கதைகள் என பிரமாண்டமாக எழுதி வெளியிடத் தொடங்கினார் . நவீன வரலாற்றில் நாசர் மிகப்பெரிய அரசியல் தலைவர்களில் ஒருவர் என 1998 ஆம் ஆண்டு நேர்காணலில் இவர் குறிப்பிட்டுள்ளார் சூயசு கால்வாயை நாசிர் தேசியமயமாக்கிய பின்னர் அவரை முழுமையாக மக்ஃபசு பாராட்டத் தொடங்கினார் . \n\nதார்தரா ஃபாவுக் அல் நில் என்பது அவரது மிகவும் பிரபலமான நாவல்களில் ஒன்றாகும். அன்வர் அல்-சதாத் ஆட்சியின் போது இந்நாவல் பின்னர் ஒரு திரைப்படமாக எடுக்கப்பட்டது. நாசிர் சகாப்தத்தில் எகிப்திய சமுதாயத்தின் சீரழிவு அடைந்தது என்பதை இந்த கதை விமர்சிக்கின்றது. முன்னாள் குடியரசுத் தலைவர் நாசிரை நேசித்த எகிப்தியர்களைத் தூண்டுவதை தவிர்க்க சடாத் இத்திரைப்படத்தைத் தடை செய்தார். 1990 களுக்கு முன்னர் இத்திரைப்படத்தின் பிரதிகளைக் கண்டுபிடிக்க கடினமாக இருந்தது.\nசில்ட்ரன் ஆப் தி கபிலாவி என்பது மக்ஃபசின் அறியப்பட்ட சிறந்த படைப்புகளில் ஒன்றாகும். , குடும்பத்தலைவரான கபிலாவி மற்றும் அவரது குழந்தைகள், கெய்ன், ஆபேல், மோசே, இயேசு, மற்றும் முகமது ஆகியோர் சராசரி எகிப்தியர்களாக இப்படைப்பை அலங்கரிக்கின்றனர். 1960 களில் மக்ஃபசு மேலும் தனது இருத்தலியல் நாவல்களில் மனிதகுலம் கடவுளிடமிருந்து மேலும் விலகிச் செல்கிறார்கள் என்ற கருத்தை மேலும் வளர்த்தார். \n\n"}
{"id": "52553", "url": "https://ta.wikipedia.org/wiki?curid=52553", "title": "முள்ளஞ்சேரி செண்பகவல்லி அம்மன் ஆலயம்", "text": "முள்ளஞ்சேரி செண்பகவல்லி அம்மன் ஆலயம்\n\nசெண்பகவல்லி அம்மன் ஆலயம் புரதானமாக நடத்தப் படுவதால் மகிமை மிமுந்த தலமாக உள்ளது. \n40 ஆண்டுகளுக்கு முன்னால் மண் சுவற்றில் ஓடுகள் கொண்டு கட்டப் பட்ட கோவில் பராமரிப்பு இல்லாமல் பழுதடைந்து இடிந்து விழுந்தது. இருந்தாலும் பல ஆண்டுகளாக கண்டு கொள்ளாமல் புதர்கள் நிறைந்து காணப்பட்டது. சரியான ஒருங்கினைப்பும் ஒருங்கிணைப்பவரோடு ஒத்துழைக்க வேண்டும் என்ற உணர்வும் இல்லாததே அதற்குக் காரணம். திருமணங்கள் நல்ல காரியங்கள் நடக்க வேண்டும் \nஎன்ற வேண்டுதலுக்காக முட்புதரில் வைத்து படையல் செய்வார்கள்.\n\n2000 ஆண்டில் இதற்கு ஒருவிழா காணவேண்டும். மக்கள் அறியாமையை விலக்கி ஆரோக்கியமான வழிபாட்டு முறையை கொண்டு வந்து முன்னோர்கள் வழிபட்டு வந்த ஆலயத்தை புனரமைக்க ஊர்மக்களைக் கூட்டினார் முள்ளஞ்சேரி மு.வேலையன் அவர் வாக்குக்குக் கட்டுப் பட்டும் மனம் இல்லாமல் ஏற்றுக் கொண்டு இருந்தனர். புதிய முறையில் ஆலயம் எழுப்பி கோழிகள் பலி போன்ற நாகரீக மற்ற செயல்களை கைவிட நம்பிக்கையுட்டி செயல்பட்டார். ஆலயம் எழுப்பப்பட்டது.\n\nஆகம முறைப்படி வழிபாடுகள் நடத்தப் படுகிறது. வாரம் தோறும் கூடுதல் குடும்ப சங்கம \nபுஜை கூட்டு பிரார்த்தனை பால்குட பவனி போன்றவைகளை அறிமுகப் படுத்தி கல்வி ஆரோக்கியப் பொருளாதார வளர்ச்சி போன்றவைகள் முன் வைத்து நிகழ்ச்சிகள் ஏற்பாடு செய்தார். வுழா நிகழ்ச்சிகள் மக்கள் மேம்பாடு முன் வைத்து நடத்தப் பட்டது.\nசில வருடங்களுக்கு பின்னர் பழமை விரும்பிகளும் பதவியென்ற பேய் பிடித்தவர்கள் பிடியில் \nசிக்கியதால் அதிலிருந்து போராடி அல்லல் பட விரும்பாதலால் அதன் வளர்ச்சி எண்ணங்களை தற்காலிகமாக நிறுத்தி வைத்து விலகினார். அவர்கள் செயல்களை இடையுறு செய்யாமல் ஆலய பணிகளுக்கு ஆதரவு வழங்கி வருகிறார். அவருடைய சிந்தனை விதைகள் விதைக்கப் பட்டது. \n\n2000த்தில் செண்பகவல்லி அம்மன் ஆலயத்தில் ஏற்படுத்தப் பட்ட மாற்றங்கள் ஸ்ரீகிருஷ்ணன் \nஆலயம் உயர்ந்துவளர்வதற்கும் புத்துணர்ச்சியுடன் இளைஞர்கள் செயல்படுவதற்கும் காரணமாக அமைந்தது. அது போன்ற சிந்தனைகள் பல ஆலயங்களின் மாற்றங்களுக்கு உதவின.\n"}
{"id": "52554", "url": "https://ta.wikipedia.org/wiki?curid=52554", "title": "ஹெக்டர் பேர்லியோஸ்", "text": "ஹெக்டர் பேர்லியோஸ்\n\nலூயி ஹெக்டர் பேர்லியோஸ் (Louis Hector Berlioz - டிசம்பர் 11, 1803 – மார்ச் 8, 1869) ஒரு பிரெஞ்சு புனைவிய இசையமைப்பாளர். மேலைத் தேய இசைக் கருவிகள் பற்றி இவர் எழுதிய \"இசைக் கருவிகள் பற்றிய நூல்\" (Grand Traité d’Instrumentation et d’Orchestration Modernes) என்னும் ஆய்வு நூல் மூலம் நவீன குழுஇசைக்குப் (orchestra) பெரும் பங்களிப்புச் செய்துள்ளார். முழுஇசை நடத்துனராக இவர் ஆயிரத்துக்கும் மேற்பட்ட இசைக் கலைஞர்களை வைத்துப் பல இசை நிகழ்ச்சிகளை நடத்தியுள்ளார். இன்னொரு முனையில், வெறும் வாய்ப்பாட்டு, பியானோ போன்றவற்றுக்காகவும் 50 அளவிலான பாடல்களுக்கு இசையமைப்புச் செய்துள்ளார்.\n\nSection::::வரலாறு.\nபேர்லியோஸ் பிரான்ஸ் நாட்டில், இசேயர் (Isère) பிரிவில், லையன் (Lyon) என்னும் இடத்துக்கு அண்மையில் உள்ள லா கோட்-சான் ஆண்ட்ரே (La Côte-Saint-André) என்னும் இடத்தில் பிறந்தார். இவரது தந்தை மாகாண மருத்துவரும், அறிஞரும் ஆவார். இளம் வயதில் பேர்லியோசின் கல்வி பெரும்பாலும் இவர் மூலமே கிடைத்தது. தந்தை தாராண்மை நோக்குக் கொண்ட ஒரு இறைமறுப்பாளர். தாயார் பழமைவாத ரோமன் கத்தோலிக்கர். இவருடன் சேர்த்துக் குடும்பத்தில் ஆறு பிள்ளைகள் பிறந்தாலும் மூவர் சிறு வயதிலேயே இறந்து விட்டனர். ஏனைய இருவரான நான்சியும், அடேலும் வாழ்க்கை முழுதும் ஹெக்டருக்கு நெருக்கமானவர்களாகவே இருந்தனர்.\n\nஅக்காலத்து இசையமைப்பாளர்கள் பலர் இளவயது மேதைகளாக இருந்தனர். ஆனால் பேர்லியோஸ் அவ்வாறானவர் அல்ல. தனது 12 ஆவது வயதிலேயே இவர் இசை கற்கத் தொடங்கினார். இவரது தந்தை விரும்பாததால் இவர் பியானோ கற்றுக்கொள்ளவில்லை. இதில் நன்மை தீமை இரண்டும் கலந்திருந்ததாக பேர்லியோஸ் பிற்காலத்தில் குறிப்பிட்டுள்ளார். இவர் கிட்டார், புல்லாங்குழல் ஆகியவற்றைக் கற்றுத் திறமையுள்ளவர் ஆனார். இசையமைப்புக்களுக்கு இன்றியமையாத சுர இயைபுகள் (harmony) பற்றிய அறிவை இவர் நூல்களை வாசிப்பதன் மூலம் அறிந்துகொண்டாரே அன்றி முறையான பயிற்சி பெறவில்லை. இவரது தொடக்ககால இசையமைப்புக்களிற் பெரும்பாலானவை குறைவான எண்ணிக்கை கொண்ட இசைக்கலைஞர்களைக் கொண்டவையாகும்.\n"}
{"id": "52555", "url": "https://ta.wikipedia.org/wiki?curid=52555", "title": "ஜார்ஜ் ஃபிரிடெரிக் ஹாண்டெல்", "text": "ஜார்ஜ் ஃபிரிடெரிக் ஹாண்டெல்\n\nஜார்ஜ் ஃபிரிடெரிக் ஹாண்டெல் (ஆங்கிலம்: George Frideric Handel - 23 பெப்ரவரி 1685 – 14 ஏப்ரல் 1759) ஜேர்மனியில் பிறந்த பரோக் இசையமைப்பாளர் ஆவார். இவர் இசை நாடகங்கள், நீண்ட இசை நிகழ்ச்சிகள் போன்றவற்றுக்குப் பெயர் பெற்றவர். செருமனியில், ஹாலே என்னுமிடத்தில் பிறந்த இவர் வளர்ந்த பின்னர் தனது வாழ்நாளின் பெரும்பகுதியை இங்கிலாந்திலேயே கழித்தார். 1727 ஆம் ஆண்டு ஜனவரி 22 ஆம் தேதி இவர் இங்கிலாந்தின் குடிமகனானார்.\n"}
{"id": "52563", "url": "https://ta.wikipedia.org/wiki?curid=52563", "title": "சாஃபக்கிளீசு", "text": "சாஃபக்கிளீசு\n\nசாஃபக்கிளீசு (Sophocles - கிமு 496 - கிமு 406) ஒரு பண்டைக் கிரேக்க துன்பியல் நாடகாசிரியர் ஆவார். இன்றும் கிடைக்கின்ற ஆக்கங்களை எழுதிய பண்டைக் கிரேக்கத் துன்பியல் நாடகாசிரியர்கள் மூவருள் இவர் இரண்டாமவர். இவருடைய முதல் நாடகம் ஏஸ்கலஸ் (Aeschylus) என்னும் பண்டைக் கிரேக்கத் துன்பியல் நாடகாசிரியர் எழுதிய நாடகங்களுக்குப் பிற்பட்டதும், இயூரிபிடீஸ் (Euripides) என்னும் இன்னொரு பண்டைக் கிரேக்க நாடகாசிரியருடைய நாடகங்களுக்குப் முந்தியதும் ஆகும். \"சூடா\" என்னும் பத்தாம் நூற்றாண்டுக் கலைக்களஞ்சியம் ஒன்றின்படி, சாஃபக்கிளீசு தனது வாழ்நாளில் 120க்கு மேற்பட்ட நாடகங்களை எழுதியதாகத் தெரிகிறது. ஆனாலும், இவற்றுள் ஏழு நாடகங்கள் மட்டுமே இன்று முழுமையாகக் கிடைக்கின்றன. இவை, \"அஜாக்ஸ், அன்டிகனி, டிரக்கினியப் பெண், அரசன் எடிப்பசு, எலெக்ட்ரா, பிலாக்டெட்டீஸ், கொலோனசில் எடிப்பசு\" ஆகியவையாகும்.\n\nஏறத்தாழ 50 ஆண்டுகளாக, அக்காலத்து ஆதென்சில் நடைபெற்றுவந்த லெனேயா, டயனீசியா போன்ற விழாக்களில் நடைபெற்ற நாடகப் போட்டிகளில் அதிக பரிசு பெற்ற நாடகாசிரியர் இவரேயாவார். சாஃபக்கிளீசு பங்குபற்றிய சுமார் 30 நாடகப் போட்டிகளில் 24ல் இவர் வென்றிருக்கக்கூடும் என்றும் எதிலுமே இரண்டாம் பரிசுக்குக் கீழ் எடுத்தது இல்லை எனவும் சொல்லப்படுகிறது. ஏஸ்கலஸ் 14 போட்டிகளில் வென்றுள்ளார். இயூரிபிடீஸ் நான்கு போட்டிகளில் மட்டுமே வென்றார்.\n"}
{"id": "52566", "url": "https://ta.wikipedia.org/wiki?curid=52566", "title": "அகத்தியமலை", "text": "அகத்தியமலை\n\nஅகத்தியமலை அல்லது அகத்தியக் கூடம் என்பது மேற்குத் தொடர்ச்சி மலையில் உள்ள ஒரு மலைமுடியாகும். இதன் உயரம் 1,868 மீட்டர்கள். இம்மலை நெய்யாறு கானுயிர்க் காப்பகத்தின் ஒரு பகுதி. இது தமிழக - கேரள மாநிலங்களின் எல்லையில் அமைந்துள்ளது. தாமிரபரணி ஆறு இம்மலையில் தோன்றி திருநெல்வேலி மாவட்டத்தின் ஊடாகப் பாய்கிறது. இம்மலை அகத்திய முனிவரின் பக்தர்களால் புண்ணிய தலமாகக் கருதப்படுகிறது. மலை முகட்டில் அகத்தியருக்கு ஒரு சிறு கோவில் அமைந்துள்ளது.\n\n"}
{"id": "52567", "url": "https://ta.wikipedia.org/wiki?curid=52567", "title": "கூந்தன்குளம் பறவைகள் காப்பகம்", "text": "கூந்தன்குளம் பறவைகள் காப்பகம்\n\nகூந்தன்குளம் பறவைகள் காப்பகம் \"(Koonthankulam Bird Sanctuary)\" தமிழகத்தின் திருநெல்வேலி மாவட்டத்தில் உள்ள நான்குநேரி வட்டத்தில் உள்ளது. இக்காப்பகம் கூந்தன்குளம் என்ற ஊரில் அமைந்துள்ள பாதுகாக்கப்பட்ட பகுதி. இதன் பரப்பு 1.2933 ச.கிமீ. இது 1994-ஆம் ஆண்டு பறவைகள் காப்பகமாக அறிவிக்கப்பட்டது.\n\nஇக்காப்பகத்திற்கு 43 இனத்தைச் சேர்ந்த பறவைகள் வருகின்றன. ஆண்டுதோறும் திசம்பர்த் திங்களில் 10,000க்கும் மேற்பட்ட பறவைகள் இங்கு வலசை வருகின்றன\n\nSection::::அமைவிடம்.\nதிருநெல்வேலியில் இருந்து 33 கி.மீட்டரில் அமைந்துள்ள கூந்தன்குளம், 1994-ம் ஆண்டு சரணாலயமாக அறிவிக்கப்பட்டு, செம்மையாக பராமரிக்கப்பட்டு வருகிறது. கூந்தன்குளம், காடன் குளம் என இயற்கையாக அமைந்துள்ள நீர்ப்பரப்பில் 129.33 ஏக்கரில் பரந்து விரிந்துள்ள பறவைகள் புகலிடத்தில் பூநாரைகளின் வரவு அதிகமாக இருக்கும் இடமாகும். கூந்தன் குளம் கிராம மக்களின் அரவணைப்பில், பறவைகள் யாவும், மனிதர் பயம் இன்றி அனைத்து வீடுகளின் மரங்களிலும் கூடுகள் அமைத்து முட்டையிட்டு, குஞ்சுகளை பாதுகாத்துக் கொள்கின்றன.\n\nSection::::பூநாரைகள்.\nநீண்டு மெலிந்த சிவந்த கால்களையும், மெல்லிய குழல் போன்ற வளைந்த கழுத்தையும், ரோசா வண்ணத்தையும் ஒத்த பூநாரைகள் இங்கு வந்து செல்வது மிகவும் குறிப்பிடத்தக்கது. குஜராத்தில் உள்ள ரன்-கட்ச் பகுதியில் லட்சக்கணக்கில் இனப் பெருக்கம் செய்யும் பூநாரைகளை கண்ட பறவையியல் அறிஞர் சலீம் அலி அவ்விடத்தை ஆசியாவின் மிகப் பெரிய பூநாரைகள் பகுதியாக அறிவித்தார். தமிழகத்தின் பருவநிலையை விரும்பி ஆண்டுதோறும் திசம்பர், சனவரி மாதங்களில் பூநாரைகள் தமிழகத்தை நோக்கி வருகின்றன. தமிழகத்தில் கூந்தன் குளம் தவிர, பழவேற்காடு, கோடியக்கரை பறவைகள் சரணாலயங்களுக்கும் வருகை தருகின்றன என்பது குறிப்பிடத்தக்கது.\n\nSection::::பிற பறவைகள்.\nசைபீரிய பகுதியில் இருந்து வருகை தரும் பட்டைத்தலை வாத்து, ஊசிவால் வாத்து, தட்டை வாயன், செண்டு வாத்து, முக்குளிப்பான் உள்ளிட்ட பல்வேறு உப்புக் கொத்திகள், செங்கால் நாரை, மஞ்சள் மூக்கு நாரை, மூன்று விதமான கொக்குகள், கரண்டி வாயன் என 43 நீர்ப் பறவைகள் கூந்தன் குளத்திற்கு ஆண்டு தோறும் வருகை புரிவது கணக்கிடப்பட்டுள்ளது.\n\nஓராண்டில் அதிகபட்சமாக 1 லட்சம் பறவைகள் வந்தது பதிவு செய்யப்பட்டுள்ளது. அருகாமை நகரமாக நாசரேத்து 15 கி.மீ., தொலைவில் அமைந்துள்ளது. அக்டோபர் இறுதியில் கூந்தன் குளம் வரத் தொடங்கும் பறவைகள் ஏப்ரல், மே மாத வாக்கில் தங்கள் இருப்பிடத்திற்கு திரும்பிச் செல்கின்றன. பறவைகளைக் காண சனவரி, பிப்ரவரி ஏற்ற மாதங்களாகும்.\n\n"}
{"id": "52568", "url": "https://ta.wikipedia.org/wiki?curid=52568", "title": "நெய்யாறு", "text": "நெய்யாறு\n\nநெய்யாறு கேரளத்தின் திருவனந்தபுரம் மாவட்டத்தில் உள்ள அகத்தியமலையில் தோன்றி ஓடும் ஓர் ஆறு. இவ் ஆறு நெய்யாற்றன்கரை வட்டத்தில் பாய்ந்து பின் அரபிக் கடலில் சேர்கிறது. இவ் ஆற்றின் நீளம் 56 கிலோமீட்டர்கள். கல்லாறு, முல்லையாறு முதலியன இதன் துணையாறுகள். நெய்யாற்றின் குறுக்கே நெய்யாறு அணை 1958-ல் கட்டப்பட்டது.\n\n"}
{"id": "52571", "url": "https://ta.wikipedia.org/wiki?curid=52571", "title": "வீ", "text": "வீ\n\nவீ ( wii ) என்று அழைக்கப்படும் நிகழ்பட விளையாட்டு சாதனம் முதன்முறையாக நின்டென்டோ என்ற ஜப்பானிய நிறுவனத்தால் டிசம்பர் 6ஆம் திகதி 2006 ஆம் ஆண்டு வெளியிடப்பட்டது. தற்போதய சந்தையில் விற்கப்படும் வீ சாதனங்கள், ஏழாம் தலைமுறையை சார்ந்தவை. வீ நிகழ்பட விளையாட்டு சாதனத்தின் முக்கிய போட்டியாளராக கருதப்படும் மற்ற சாதனங்கள் மைக்ரோசாப்ட் நிறுவனத்தின் எக்ஸ்பாக்ஸ் 360 மற்றும் சோனி நிறுவனத்தின் பிளேஸ்டேசன் 3 ஆகும். \nவீ நிகழ்பட விளையாட்டு சாதனம் வீ தொலைதொடர்பு கருவி, வீ உணர்கருவி, வீ முனையம் ஆகியவற்றை உள்ளடக்கியது. வீ முனையம் தொலைக்காட்சிப் பெட்டியுடன் இணைக்கப்பட்டு, இயக்குபவர் விளையாடும் விளையாட்டின் நிகழ்படம், தொலைக்காட்சிப் பெட்டியின் திரையில் காண்பிக்கப்படும். இந்நிகழ்பட சாதனத்தின் சிறப்பு அம்சமாக கருதப்படுவது, இச்சாதனம் இதை இயக்குபவரின் அங்க அசைவுகளை துல்லியமாக அனுமானித்து அதற்கு எற்றவாறு திரையில் காட்சிகளை மாற்றவல்லது. இயக்குபவரின் கையில் இருக்கும் வீ தொலைதொடர்பு கருவியின் அசைவுகளை 3 பரிமாணத்திலும் கணிக்கவல்ல வீ உணர்கருவி மூலம் இது சாத்தியமாகிறது. இத்தன்மைகளால் விளையாட்டின்போது, நேரடியாக உண்மையில் விளையாடுவதுபோன்ற அனுபவத்தைப் பெறலாம்.\n"}
{"id": "52574", "url": "https://ta.wikipedia.org/wiki?curid=52574", "title": "வட்டகை", "text": "வட்டகை\n\nவட்டகை அல்லது உருளிப்பட்டை (Tire) என்பது பேருந்து, சுமையுந்து, தானுந்து, மிதிவண்டி போன்ற வாகனங்களின் சில்லுக்களின் சட்டங்களுக்கு (ஓரச்சட்டம்) மேல் போடப்படும் இரப்பரால் ஆன வளைய வடிவ பொருள் ஆகும்.\n\nSection::::பயன்.\nசாலைக்கும் உலாகச் சட்டத்துக்கும் இடையே இடப்படும் இது உராய்வை குறைக்கின்றது, உலோகச் சட்டத்தையும் சாலையும் பாதுகாக்கிறது. சுமையை தாங்க, இலகுவாக திசைமாற்ற, தடுக்க, இழுக்க இரப்பர் குழாயில் காற்று அடைக்கப்பட்ட வட்டகை உதவுகிறது.\n"}
{"id": "52580", "url": "https://ta.wikipedia.org/wiki?curid=52580", "title": "சட்டக்கதிர்", "text": "சட்டக்கதிர்\n\nசட்டக்கதிர் சட்டத்துறை தமிழ் இதழ். இது 1992 ஆம் ஆண்டில் இருந்து தொடர்ந்து மாதாந்தம் வெளிவருகிறது. மனித உரிமைகள், சட்ட முறைமைகள், சட்டத் தமிழ் ஆகிய விடயங்கள் பற்றி இந்த இதழ் கவனம் செலுத்துகிறது. இந்தியா, இலங்கை, மலேசியா, சிங்கப்பூர், தென் ஆபிரிக்கா, ஐக்கிய அமெரிக்கா, கனடா, ஐக்கிய இராச்சியம் உட்பட பல நாடுகளில் இது கிடைக்கிறது. இது இணையத்தளத்தில் இதன் பிரதிகளை வெளியிருகிறது. \n\n"}
{"id": "52590", "url": "https://ta.wikipedia.org/wiki?curid=52590", "title": "குச்சனூர் சனீஸ்வரன் கோயில்", "text": "குச்சனூர் சனீஸ்வரன் கோயில்\n\nஇந்துமத வழிபாட்டுத் தலங்களில் அமைக்கப்பட்டிருக்கும் நவக்கிரகங்களில் ஒன்றாகவும், சில வழிபாட்டுத் தலங்களில் துணைக் கோவிலாகவும் கொண்டு எழுந்தருளியிருக்கும் சனீஸ்வர பகவான் தமிழகத்தில் தனக்கென தனிக் கோவில் கொண்டு எழுந்தருளியிருக்கும் ஒரே இடம் குச்சனூர்தான். \n\nதேனி மாவட்டம் கம்பம் பள்ளத்தாக்குப் பகுதியில் சுரபிநதி எனப் புராணங்களில் போற்றப்படும் பெருமையுடைய சுருளி ஆற்றின் கிளையாக இருக்கும் முதன்மை வாய்க்காலின் மேற்குக் கரையில் இந்தக் குச்சனூர் சனீஸ்வர பகவான் கோவில் அமைந்திருக்கிறது. சனி தோசம் உடையவர்கள் இந்தக் கோவிலிற்கு வந்து மனமுருக வேண்டிக் கொண்டால் அவர்களுக்கு வரும் சோதனைகள் நீங்கி வாழ்க்கையில் வளம் பெற முடியும். மேலும் தாங்கள் தொடங்கும் புதிய தொழில் வளர்ச்சி அடையவும், வணிகம் பெருகவும், குடும்பத்தினர் நலமுடன் வாழவும் இவரது துணை வேண்டுமென்று தமிழ்நாட்டின் பல பகுதிகளில் இருந்தும் பக்தர்கள் இந்தக் கோவிலுக்கு வந்து வணங்கிச் செல்கின்றனர். தற்போது இந்தியாவின் பிற பகுதிகளிலிலிருந்தும், இலங்கை, சிங்கப்பூர், நேபாளம் போன்ற வெளிநாடுகளிலிருந்தும் இந்து சமய நம்பிக்கையுடையவர்கள் இந்த சனீஸ்வர பகவான் கோவிலுக்கு வந்து தங்கள் குறைகள் தீர்ந்திட வேண்டிச் சென்று கொண்டிருக்கின்றனர்.\n\nSection::::தல வரலாறு.\nஇப்பகுதியை சேர்ந்த தினகரன் எனும் மன்னன் ஒருவன் குழந்தையின்றி மனம் வாடிவந்த நிலையில் தனக்குக் குழந்தை ஒன்று அளிக்கக் கோரி தினமும் இறைவனிடம் வேண்டி வந்தான். இப்படி அவன் வேண்டிக் கொண்டிருந்த போது ஒருநாள் அசரீரி ஒன்று கேட்டது. அந்த அசரீரியில் அவனது வீட்டிற்கு பிராமணச் சிறுவன் ஒருவன் வருவான் என்றும் அவனை வளர்த்து வர வேண்டும் என்றும் அதன் பின்பு அவனுக்கு ஒரு குழந்தை பிறக்கும் என்றும் கூறப்பட்டது. அந்த அசரீரியில் கூறப்பட்டபடி சில நாட்களில் பிராமணச் சிறுவன் ஒருவன் வந்தான். அந்த மன்னனும் அந்த சிறுவனுக்கு சந்திரவதனன் என்று பெயர் சூட்டி வளர்த்து வந்தான். அதன் பின்பு அரசிக்கு ஒரு ஆண் குழந்தை பிறந்தது. மன்னனும், அரசியும் அந்தக் குழந்தைக்கு சதாகன் என்ற பெயர் சூட்டி வளர்த்தனர். இரண்டு குழந்தைகளும் வளர்ந்து பெரியவர்களாயினர். சந்திரவதனன் மிகவும் அறிவுத் திறனுடன் இருந்தான். மன்னனும் அவனுடைய அறிவுத்திறனுக்கு அவனை மன்னனாக்குவதே சரி என்கிற எண்ணத்துடன் சந்திரவதனன் வளர்ப்பு மகனாக இருந்தாலும் அவனுக்கே முடிசூட்டினான். \n\nஇந்நிலையில் மன்னன் தினகரனுக்கு சனி தோசம் பிடித்தது. சனி தோசத்தால் தினகரன் பல சோதனைகளுக்கு ஆளானான். மிகவும் துன்பமடைந்தான். தன்னை வளர்த்து மன்னனாகவும் ஆக்கிய தனது வளர்ப்புத் தந்தை அடையும் துன்பத்தைக் கண்டு மனமுடைந்த சந்திரவதனன் சுரபி நதிக்கரைக்குச் சென்று இரும்பால் சனியின் உருவத்தைப் படைத்துத் தனது தந்தைக்கு வரும் துன்பத்தை நீக்க வேண்டி வழிபடத் துவங்கினான்.\n\nஇவனது வழிபாட்டில் மனமிரங்கிய சனீஸ்வர பகவான் அவன் முன் தோன்றினார். அவர், \"முற்பிறவியில் செய்த பாவ வினைகளுக்கு ஏற்ப இந்தப் பிறவியில் சனி தோசம் பிடிக்கிறது. அவர்களுடைய பாவ வினைகளுக்கேற்ப ஏழரை நாழிகை, ஏழரை நாட்கள், ஏழரை மாதங்கள், ஏழரை ஆண்டுகள் என்று சனி தோஷத்தால் அவர்களுக்குப் பல துன்பங்கள் வருகின்றன. இந்தக் காலங்களில் வரும் துன்பத்திலும், தங்கள் கடமைகளுடன் நன்மை செய்து வருபவர்களுக்கு அவர்களது நற்செயலுக்கேற்ப இறுதியில் நன்மையும் அளிக்கப்படும். உன் தந்தையின் முற்பிறவி பாவ வினைகளுக்குத் தகுந்தபடி அவருக்குத் துன்பங்கள் வருகின்றன.\" என்றார்.\n\nசந்திரவதனன் அனாதையாக அந்த வீட்டிற்கு வந்த தன்னை வளர்த்ததுடன், வளர்ப்பு மகனான தன்னை இந்த நாட்டின் மன்னனாகவும் ஆக்கிய அவருக்குக் கொடுக்கும் துனபங்களைத் தனக்கு அளித்து அவருடைய துன்பத்தைக் குறைக்கும்படி வேண்டினான். அவனுடைய வேண்டுதலில் மனமிரங்கிய சனீஸ்வர பகவான் அவனுடைய தந்தைக்குப் பதிலாக அவனை ஏழரை நாழிகைக் காலம் சனி தோசம் பிடிக்கும் என்றும் அந்த ஏழரை நாழிகைக் காலத்தில் அவனுக்குப் பல துன்பங்கள் வரும். அந்தத் துன்பங்களை எல்லாம் அனுபவிக்க வேண்டும் என்றும் எச்சரித்தார். சந்திரவதனனும் அதற்கு சம்மதித்தான். \n\nசனீஸ்வர பகவானும் அதற்கு ஒத்துக் கொண்டு ஏழரை நாழிகை காலத்திற்கு அவனுக்குக் கடுமையான பல துன்பங்களைக் கொடுத்தார். அத் துன்பங்களையெல்லாம் ஏற்றுக் கொண்ட சந்திரவதனனின் முன் மீண்டும் தோன்றிய சனீஸ்வர பகவான் \"இந்த ஏழரை நாழிகை கால சனிதோசம் கூட உன் முற்பிறவியின் வினைகளுக்கேற்ப உனக்கு வந்தது. தங்கள் குறைகளை உணர்ந்து இவ்விடத்திற்கு வந்து என்னை வணங்கும் எவருக்கும் சனி தோசத்தால் வரும் துன்பங்களைக் குறைத்து முடிவில் நன்மைகளை அளிப்பேன்\" என்று சொல்லி மறைந்தார். பின்பு அந்த இடத்தில் சுயம்புவாகத் தோன்றினார். \n\nசுயம்பு வடிவிலான சனீஸ்வர பகவான் தோன்றிய அந்த இடத்தில் சந்திரவதனன் தன்னுடைய வழிபாடு, சனி தோசம் பிடித்து அதனால் துன்பப்படும் பிறருக்கும் வழிகாட்டுதலாக இருக்க வேண்டும் என்கிற எண்ணத்தில், அந்த செண்பகநல்லூரில் சிறிய கோவில் ஒன்றை அமைத்து அதற்குக் குச்சுப்புல்லினால் கூரை அமைத்து வழிபாட்டுத் தலமாக்கினான். இதன்பிறகு இந்த செண்பகநல்லூர், குச்சனூர் என்று ஆகிவிட்டது. \"தினகரன் மான்மியம்\" என்கிற பெயரில் வெளியான பழமையான நூலில் இந்தத் தலத்திற்கான வரலாறு குறிப்பிடப்பட்டுள்ளதாகத் தெரிவிக்கின்றனர்.\n\nSection::::வழிபாடுகளும் சிறப்புகளும்.\nஇந்த குச்சனூர் அருள்மிகு சனீஸ்வர பகவான் திருக்கோவிலில் தினசரி வழிபாடு நடத்தப்பட்டு வந்தாலும் சனிக்கிழமைகளில் சிறப்பு வழிபாடு நடத்தப்படுகிறது. ஒவ்வொரு ஆண்டும் ஆடி மாதம் வரும் சனிக்கிழமைகளில் \"ஆடிப் பெருந்திருவிழா\" என்கிற பெயரில் மிகச் சிறப்பாக கொண்டாடப்படுகிறது. இது போல் இரண்டரை ஆண்டுகளுக்கு ஒரு முறை வரும் சனிப்பெயர்ச்சியின் போதும் \"சனிப்பெயர்ச்சித் திருவிழா\" சிறப்பாக நடத்தப்படுகிறது. இத்திருவிழாக்களின் போது தமிழகம் மற்றும் பிற மாநிலங்களிலிருந்தும் லட்சக்கணக்கான மக்கள் இக்கோவிலுக்கு வந்து தங்கள் குறைகளைத் தீர்க்க வேண்டிச் செல்கின்றனர்.\n\nசுயம்புவாக இருக்கும் இந்த சனீஸ்வர பகவான் கோவிலில் \"விடத்தை மரம்\" தல மரமாகவும், \"கருங்குவளை மலர்\" தல மலராகவும், \"வன்னி இலை\" தல இலையாகவும் உள்ளது. சனீஸ்வர பகவானுக்கு \"காகம்\" வாகனமாகவும், \"எள்\" தானியமாகவும் இருக்கிறது. இதனால் இங்கு வரும் பக்தர்கள் எள் விளக்கு போட்டு வணங்குவதுடன் காகத்திற்கும் அன்னமிட்டு வழிபடுகின்றனர்.\n\nஅரூபி வடிவமான லிங்கம் சுயம்புவாக வளர்ந்து கொண்டேயிருப்பதால் மஞ்சனக் காப்புக் கட்டிய நிலையில் அது கட்டுப்படுத்தப்பட்டுள்ளது என்று கூறப்படும் இந்த தலம் சனிஸ்வர பகவானுக்கு பிரம்மகத்தி தோசம் பிடித்து நீங்கிய வரலாற்றுத் தலம் என்றும் கூறப்படுகிறது.\n\nஇக்கோவிலில் துணைத் தெய்வங்களாக அருள்மிகு சோணைக் கருப்பண சுவாமி, அருள்மிகு லாட சன்னியாசி ஆகியோர் இருக்கின்றனர்.\n\nSection::::ஆடித்திருவிழா.\nகுச்சனூர் சனீஸ்வர பகவான் கோயில் ஆடித்திருவிழா கொடியேற்றத்துடன் துவங்கி சனிக்கிழமைகளில் விழா நடக்கும். சிறப்புப் பூஜை, திருக்கல்யாணம், மூன்றாவது சனி வாரம் ஆடி பெருத்திருவிழா கொண்டாடப்படும். சிறப்பு பூஜை, சுவாமி புறப்பாடு, லாட சித்தர் பீடத்தில் பூஜை, முளைப்பாரி, கரகம் கலக்குதல், மஞ்சள் நீராட்டம், சோனைக் கருப்பணசாமிக்கு பொங்கல் வைத்தல், கொடியிறக்கி பகவானுக்கு சிறப்புப் பூசை ஆகிய நிகழ்ச்சிகள் நடக்கும்.\n\nSection::::பயண வசதி.\nசென்னையிலிருந்து தேனி அல்லது சின்னமனூர் நகருக்குச் செல்ல வேண்டும். குச்சனூருக்கு தேனி மற்றும் சின்னமனூர் ஆகிய ஊர்களிலிருந்து குறிப்பிட்ட நேரங்களில் நகரப் பேருந்து வசதி இருக்கிறது. திருவிழாக்களின் போது தமிழ்நாடு அரசுப் போக்குவரத்துக் கழகத்தினால் சிறப்புப் பேருந்துகளும் இயக்கப்படுகின்றன.\n\n\nSection::::வெளி இணைப்புகள்.\nஅருள்மிகு குச்சனூர் சனீஸ்வரன் திருக்கோயில்\n"}
{"id": "52594", "url": "https://ta.wikipedia.org/wiki?curid=52594", "title": "இராமலிங்க சௌடேசுவரி அம்மன்", "text": "இராமலிங்க சௌடேசுவரி அம்மன்\n\nஇராமலிங்க சௌடேஸ்வரி அம்மன் அல்லது ச்சவுடேசுவரிதேவி (மற்ற மாநிலங்களில்) சக்தி, சாமுண்டி, ஜோதி என மூன்று வடிவில் வழிபடப்படும் அம்மன் ஆவார். மற்ற பெயர்கள் பனசங்கரி, சூடாம்பிகை என்பதாகும். மேலும் இவர் தேவாங்கர் சமூகத்தின் குலதேவதை ஆவார்.\n\nSection::::வரலாறு.\nதேவாங்க புராணத்தின் படி, தேவலர் தேவாங்கர் சமூகத்தின் மூலாதாரமாக விளங்குகிறார். அனைவருக்கும் ஆடை வழங்கி வந்த \"அக்னி மனு\" வீடு பேறு பெற்ற பிறகு துணிகளுக்கான தேவை மிக அதிகமானது. ஆடைகளை உருவாக்கவும் உலகிற்கு நெசவு செய்ய கற்றுக் கொடுக்கவும் சிவபெருமானின் மூன்றாவது கண்ணிலிருந்து தேவலர் உருவானார் (அல்லது சிவபெருமானின் இதயத்தில் இருந்து என கொள்ளலாம்) . விஷ்ணுவின் தொப்புளில் இருந்து தாமரை நூல் பெற்று வரும் வழியில் ​​ஐந்து அசுரர்களின் ஒரு குழு அவரைத் தாக்கியது, அமாவாசை இருட்டில் அவர்கள் வலிமை மிக அதிகமாக இருந்தது. தேவலர் விஷ்ணுவின் சக்கரத்தை கொண்டு போராடி தோற்றார், கடைசியில் அவரை பாதுகாக்க சக்தி அம்மனை வேண்டினார். தேவி சக்தி மகிமையுடன் இருளை விரட்டும் பிரகாசமான கிரீடம் அணிந்து, சூலம் மற்றும் இதர ஆயுதங்களை கையில் கொண்டு சிங்கத்தின் மீது தோன்றினார். கடைசியாக அவர் அசுரர்களை கொன்றார். அவ்வசுரர்களுடைய இரத்தம் வெள்ளை ,கருப்பு,சிவப்பு, பச்சை மற்றும் மஞ்சள் நிறத்தில் இருந்தது. அவ்வசுரர்களுடைய வண்ணமயமான இரத்தத்தில் தேவலர் நூலை சாயம் ஏற்றினார்.அன்று முதல் அந்த அம்மன், சௌடேஸ்வரி அல்லது ச்சவுடேசுவரி (சௌட / சவுட / சூட = பிரகாசம்) என்று அறியப்பட்டார். பின்னர், ஒவ்வொரு அமாவாசை நாளிலும் அவளை வணங்கும்படி தேவலருக்கு அறிவுரை கூறினார். பின்னர் தேவலர் இமயமலையின் தெற்கு பகுதிக்கு சென்று, அமோத நகரை தலைநகராக கொண்டு \"சகர\" நாட்டினை ஆண்டார். புதிய ஆடைகளை நெய்து மும்மூர்த்திகள், திரிதேவிகள், தேவர் , அசுரர், கந்தர்வர், கின்னறர் மற்றும் சாதாரண மக்களுக்கு கொடுத்தார். மகாதேவரின் உடலிலிருந்து தோன்றியதலும் தேவர்களின் உடல் பாகங்களை மறைப்பதற்கு தேவலர் துணிகளை அளித்ததாலும், அவரது சமூகத்தினர் தேவாங்கர் (அங்க= உடல் அங்கம்) என பெயரிடப்பட்டனர். தேவலர் சூரியதேவனின் சகோதரி தேவதத்தையை மணந்தார். எனவே சூரியன் தேவாங்கர்களின் முதல் சம்பந்தி ஆவார். பின்னர் ஆதி சேடனின் மகள் சந்திரரேகையை மணந்தார், எனவேதான் தேவாங்க மக்கள் சேடர் / ஜேண்டர் என்று அழைக்கப்படுகிறார்கள். பின்னர் அசுரராஜன் வக்கிரதந்தனின் மகள் அக்னி தத்தையை மணந்தார். தேவலரைப் பின்பற்றுபவர்கள் தேவாங்க அல்லது தேவாங்கர் என்று அழைக்கப்படுகின்றனர்.\nSection::::தமிழ் நாட்டில்.\nகர்நாடகாவில் இந்த அம்மனை தங்கள் குல தெய்வமாக வணங்கி வந்த தேவாங்கர் சமுதாயத்தினர் சில நூற்றாண்டுகளுக்கு முன்பு இங்கிருந்து தொழில் நிமித்தமாக தமிழ்நாடு, ஆந்திரா, கேரளா போன்ற பிற மாநிலங்களுக்கு இடம் பெயர்ந்தனர். நெசவுத் தொழில் செய்து வந்த இவர்கள் தாங்கள் சென்று குடியேறிய ஊர்களிலெல்லாம் தங்களது தெய்வமாக ஸ்ரீ ராமலிங்க சவுடேஸ்வரி அம்மன் திருக்கோவிலை அமைத்திருக்கிறார்கள். தமிழ்நாட்டில் கன்னட மொழி பேசும் இந்த தேவாங்க சமுதாயத்தினர் தேவாங்க செட்டியார் என்றும் அழைக்கப்படுகின்றனர். இவர்கள் கோயம்புத்தூர், தேனி, திண்டுக்கல், சேலம், ஈரோடு, மதுரை மற்றும் விருதுநகர் மாவட்டங்களில் உள்ள பல ஊர்களில் குறிப்பிட்ட அளவில் வசித்து வருகின்றனர். இவர்கள் இந்து சமயத்தின் சைவம், வைணவம் என்கிற இரு பிரிவுகளில் தங்கள் தெய்வ வழிபாட்டு முறைகளைக் கடைப்பிடித்து வந்தாலும் அனைவருக்கும் பொதுவாக இந்த ஸ்ரீ ராமலிங்க சவுடேஸ்வரி அம்மனுக்குக் கோவில் அமைத்து வழிபட்டு வருகின்றனர். \nஇவர்கள் 10000குலம் கொண்ட இனம் ஆக இருக்கின்றார்கள்.\n\nSection::::ராமலிங்க சௌடேஸ்வரி மற்றும் ச்சவுடேசுவரி (வித்தியாசம்).\nதேவாங்க மக்கள் சக்தி தோற்றத்தை பின்பற்றுகிறார்கள், இதனால் அவர்கள் தெய்வத்தை சவுடேசுவரி என உச்ச தெய்வத்தின் வடிவத்தில் வணங்குகிறார்கள். பின்னர் இந்து மதம் பாரம்பரியத்தால் அவர்கள் சில கலாச்சாரங்களை ஏற்றுக்கொண்டு, ராமபாணம் (ராமர்இன் வில்) மற்றும் லிங்கம் (சிவன்) ஆகியோருடன் ஸ்ரீ ராமலிங்க சௌடேஸ்வரி அம்மானாக, சைவம் மற்றும் வைணவம் கலாச்சாரத்துடன் வழிபடுகின்றனர். இங்கு பெயர் மட்டுமே வேறுபடுகிறது அவர்களின் பாரம்பரியத்தில் வேறு எந்த வித்தியாசமும் இல்லை. பெரும்பாலும் தமிழ்நாடு மற்றும் கேரளா வழிபாட்டுத் தலங்களைச் சேர்ந்த தேவாங்கர், ஸ்ரீ ராமலிங்க சௌடேஸ்வரி அம்மனாகவும் மற்ற பகுதிகளில் உள்ள தேவாங்கர் சவுடேசுவரி தேவியாகவும் வணங்குகின்றனர்.நேபாளத்தின் கோரக்பூர் தேவாங்க மக்கள் அவரை கோமளாங்கி தேவி என்று வணங்குகின்றனர்.\n\nSection::::சௌடேஸ்வரி மற்றும் அசுரர்களுக்கிடையே போர்.\nவிஷ்ணுவின் வசிப்பிடத்திலிருந்து தேவலர் திரும்பி வந்த போது, வஜ்ரமுஷ்டி, தூம்ரவக்கிரன், தூம்ராட்சன், சித்ரேசனன், பஞ்சசேனன் ஆகியோர் அடங்கிய அசுரர் குழு அவரை தாக்கினர். தேவலர் விஷ்ணுவின் சுதர்ஷன சக்ரத்தைக் கொண்டு போரிட்டார், எனினும் விஷ்ணுவிடமிருந்து அவர்கள் பெற்ற வரத்தினால் , சக்கரம் போரில் தோற்றது. தேவி சௌடேஸ்வரி தோன்றி அந்த அசுரர்களை கொன்றாள். இந்த நாள் ஆசாட அமாவாசை தினமாக தேவாங்க மக்களால் கொண்டாடப்படுகிறது. \n\n\n\n\n\n\nSection::::சவுடேஸ்வரி யின் பூஜை முறைகள்.\nஸ்ரீ ராமலிங்க சௌடேஸ்வரி அம்மன் க்கான பூஜை முறைகள் மற்ற தெய்வங்களிடமிருந்து வேறுபடுகின்றது . அது வட மற்றும் தென்னிந்தியாவின் கலப்பு கலாச்சாரத்தைப் பிரதிபலிக்கிறது .\nஅச்சு வெல்லத்தை பயன்படுத்தி கட்டிடம் போன்ற ஒரு சிறிய வடிவத்தை கட்டுகிறார்கள்.மேலும் கூரை கரும்பால் செய்யப்படுகிறது. வெற்றிலை அலங்காரத்திற்கு பயன்படுத்தப்படுகிறது. பண்டாரம் என்று அழைக்கப்படும் ஒரு சிறப்பு மஞ்சள் பிரசாதமாக வழங்கப்படுகிறது.\n\nSection::::அலகு சேவை.\nகத்தி போடுதல் என்பது தேவாங்கர் இன மக்களால் மட்டுமே செய்யப்படும் ஒரு சிறப்பு கலாச்சார சடங்கு நிகழ்வு ஆகும். புனித வாளால் (\"கத்தி\") \"தீசுக்கோ தாயே\", \"தெகதுக்கோ தாயே\",\" தோ பாரக், தளி பராக் \"என கூறிக்கொண்டே தங்களை காயப்படுத்திக் கொள்கிறார்கள். எந்தவொரு வயது வித்தியாசமின்றி தேவாங்கர் ஆண்கள் இதை செய்கிறார்கள். தேவி சௌடேஸ்வரி யை அழைப்பதற்கு இந்த வழிமுறையை தங்கள் மூதாதையர்கள் பின்பற்றி வந்ததாக நம்பப்படுகிறது. இப்போதும் இந்த முறை பின்பற்றப்படுகிறது. காயங்களிலிருந்து காக்க பண்டாரம் (புனித மஞ்சள் கலவை) பயன்படுத்தப்படுகிறது. இந்த நவீன நாட்களில் இளம் தேவாங்கர் மக்கள் இந்த புனித கத்திகளால் சில சடங்கு நடனம் செய்கிறார்கள். தேவாங்கரை தவிர, மற்றவர்கள் இந்த பரிசுத்த கத்தி யை தொடவும் மற்றும் இந்த சடங்கு செய்யவும் அனுமதி இல்லை.\nஇது \"கத்தி ஹாக்காது\", \"கத்தி போடுதல் \", \"அலகு சேவை \" என்றும் அழைக்கப்படுகிறது. இந்த பாரம்பரியத்தை கடைப்பிடிப்பவர் வீரக்குமாரர் என்று அழைக்கப்படுகிறார். \n\nSection::::அலகு சேவை வரலாறு.\nதேவலரின் ஏழாவது அவதாரமான தேவதாஸ் சௌடேஸ்வரி அம்மனுக்கு ஒரு அழகான கோவில் கட்டினார். அதில் எழுந்தருள அம்மனை கோவிலுக்கு அழைத்தார், ஆனால் வழியில் அவர் தண்ணீரில் மறைந்து போக, தேவதாசுடன் வீரர்கள் அனைவரும் சேர்ந்து தங்களை வாள்களால் காயப்படுத்தினர், உடனே மனமிரங்கிய அன்னை அவர்களுடன் சேர்ந்து கொண்டார்.\n\nSection::::மடாலயங்கள்.\nSection::::ஹம்பி ஹேமக்கூட காயத்ரி பீடம்.\nதேவாங்க குல ஜெகத் குரு ஹம்பி ஹேமக்கூட காயத்ரி பீட ஸ்ரீ ஸ்ரீ ஸ்ரீ தயானந்தபுரி ஸ்வாமிஜி, \nSection::::சம்புசைலம் காயத்ரி பீடம்.\nதேவாங்க குல குரு சந்திரமவுலீஸ்வர ஸ்வாமிகள் சம்புசைலம் மடாலயத்தில் காயத்ரி தேவிக்கு பிரார்த்தனை செய்யும் காட்சி . இது ஏரிக்கரை ஜலகண்டாபுரம் ஸ்ரீ ராமலிங்க சௌடேஸ்வரி அம்மன் கோயிலின் இடது பக்கத்தில் அமைந்துள்ளது. \n\nSection::::கோயில்கள்.\nஸ்ரீ ராமலிங்க சவுடேஸ்வரி அம்மனின் பிரதான கோயில் கர்நாடகாவின் ஹம்பியில் அமைந்துள்ளது. அந்த ஆலயத்தை \"தாய் ஸ்தலம்\" என்று அழைக்கிறார்கள். தாராபுரத்தில் அமைந்துள்ள கோயிலும் தாய் ஸ்தலம் ஆகும். தமிழ்நாட்டில் நிறைய இடங்களில் ஸ்ரீ ராமலிங்க சௌடேஸ்வரி அம்மன் கோயில்களை காணலாம். இந்த தெய்வத்திற்கான கோயில் நாடு முழுவதும் அமைந்துள்ளது. மற்ற மாநிலங்களில் தெய்வத்திற்கு ஸ்ரீ பனசங்கரி , ஸ்ரீ சவுடேஸ்வரி ,சௌடம்மன், சூடம்பிகை போன்ற பெயரில் கோயில்கள் கட்டப்பட்டுள்ளன.\n\nSection::::ஜகஜ்ஜாத்ரே தொட்டப்பா (பெரிய விழா).\nஸ்ரீ ராமலிங்க சௌடேஸ்வரி அம்மனுக்கு ஐந்து நாள் திருவிழா கொண்டாடப்படுகிறது. இது ஜகஜ்ஜாத்ரே தொட்டப்பா என்று அழைக்கப்படுகிறது.\n\n\n"}
{"id": "52596", "url": "https://ta.wikipedia.org/wiki?curid=52596", "title": "சோனி", "text": "சோனி\n\nசோனி குழுமம் ஜப்பான் நாட்டிலுள்ள டோக்கியோ நகரைத் தலைமையிடமாகக் கொண்டு செயல்படும் ஒரு பன்னாட்டு நிறுவனமாகும். இந்நிறுவனம் கணிணி ஊடகத் தயாரிப்புத் துறையிலும், மின்னணு சாதனங்கள் உற்பத்தியிலும் ஆதிக்கம் செலுத்தி வருகிறது. ஆண்டுக்கு சுமார் 88.7 பில்லியன் அமெரிக்க டாலர் வருவாய் ஈட்டும் சோனி நிறுவனம் மின்னணுவியல், நிகழ்படம், தகவல் தொடர்பு, நிகழ்பட விளையாட்டு துறை, தகவல் தொழில்நுட்பம் ஆகிய துறைகள் சார்ந்த சாதனங்களைத் தயாரித்து வருகிறது. குறைக்கடத்தி துறை சார்ந்த விற்பனையில் சோனி நிறுவனம் முதல் 20 இடங்களுக்குள் பட்டியலிடப்பட்டிருப்பது குறிப்பிடத்தக்கது. இந்நிறுவனம் தனது அடைமொழியாக \"இதுபோல் வேறொன்றுமில்லை\" என்ற பதத்தைக் கொண்டுள்ளது.\n"}
{"id": "52598", "url": "https://ta.wikipedia.org/wiki?curid=52598", "title": "முகம்மது இப்னு மூசா அல்-குவாரிஸ்மி", "text": "முகம்மது இப்னு மூசா அல்-குவாரிஸ்மி\n\nமுகம்மது இப்னு மூசா அல்-குவாரிஸ்மி (Muhammad ibn Mūsā al-Khwārizmī,அரபு:عَبْدَالله مُحَمَّد بِن مُوسَى اَلْخْوَارِزْمِي‎) ஒரு பாரசீகக் கணிதவியலாளரும், வானியலாளரும், புவியியலாளரும் ஆவார். அப்பாசிய கலீபக காலப்பகுதியில், பக்தாத் நகரில் அமைந்திருந்த அறிவு வீட்டின் (Arabic: بيت الحكمة‎‎; Bayt al-Hikma) அங்கத்தவர் ஒருவராகவும் இருந்தார்.இவர் கி.பி. 780 ஆம் ஆண்டளவில் உஸ்பெக்கிஸ்தானில் உள்ள, தற்காலத்தில் கீவா என அழைக்கப்படுவதும், அக்காலத்தில் குவாரிசும்(Khwārizm) என்று அழைக்கப்பட்ட இடத்தில் பிறந்தார்.. இவ்விடம் அக்காலத்தில் பாரசீகப் பேரரசின் ஒரு பகுதியாக இருந்தது. இவர் கி.பி. 850 ஆம் ஆண்டளவில் இறந்தார். அராபியப் புவியியலைத் தொடங்கி வைத்தவர் எனக் கூறப்படும் இவர் ஒரு கணித மேதையாகவும் வானியல் அறிஞராகவும் விளங்கினார். இந்திய எண்கள் இவரது பெயராலேயே ஐரோப்பாவுக்கு அறிமுகமாகின. படிமுறைத் தீர்வு (Algorithm), பதின்ம இட எண்முறை (Algorism) ஆகியவை இவரின் இலத்தீன் மொழிப்பெயரான அல்கோரித்மி (Algoritmi) என்னும் பதத்திலிருந்து உருவானதாகும். இவர் இயற்கணிதவியலின் தந்தை என அழைக்கப்படுகின்றார்.\n\nஇவர் கிதாபுல் ஜபர் வல் முகாபலா என்ற நூலினை எழுதியுள்ளார். கி.பி. 820 ஆம் ஆண்டளவில் இவரால் எழுதப்பட்ட \"இயற்கணிதம்\" என்பதே ஒருபடிச் சமன்பாடு, இருபடிச் சமன்பாடு என்பவற்றின் முறையான தீர்வுகள் தொடர்பான முதல் நூலாகும். பலர் இவரை இயற்கணிதத்தின் தந்தை என்கின்றனர். வேறு சிலரோ இந்தப் பட்டத்தை டயோபந்தஸ் என்பவருக்குக் கொடுக்கின்றனர். \"எண்கணிதம்\" என்னும் இவரது நூலின் இலத்தீன் மொழிபெயர்ப்பு 12 ஆம் நூற்றாண்டில் வெளியிடப்பட்டது. இந்திய எண்கள் பற்றி விளக்கிய இந்த நூல் பதின்ம இட எண்முறையை (decimal positional number system) மேற்குலகுக்கு அறிமுகப்படுத்தியது. தொலமியின் \"புவியியல்\" என்னும் நூலைத் திருத்தி இற்றைப்படுத்தி எழுதிய \"சூறத்துல் அர்ள்\" (புவியின் அமைப்பு) என்ற நூல், முஸ்லிம்களின் புவியியல் துறை ஆய்வுகளுக்கு அத்திவாரமிட்டது. தொலமியின் உலகப்பட அமைப்பில் பல மாற்றங்களையும் திருத்தங்களையும் முன் வைப்பதாக அந்நூல் அமைந்தது. அந்நூலில் காணப்படும் வரைபடங்களில் புவியை அதன் தட்ப வெப்ப நிலைகளுக்கேற்ப ஏழு வலயங்களாகப் பிரித்து விளக்கப்பட்டிருக்கிறது. இவர் வானியல், சோதிடம் ஆகியவை தொடர்பிலும் நூல்களை எழுதியுள்ளார். இவரது தலைமையிலான அறிஞர் குழுவொன்று நைல் நதியின் வரைபடத்தை உருவாக்கினர். ஆனால் சில ஆய்வாளர்கள் குவாரிஸ்மியின் வரைபடத்திற்கு முன்பே நைல் நதி பற்றிய பாரசீக வரைபடம் ஒன்று இருந்ததாகவும், மற்றும் சிலர் ஹஜ்ஜாஜ் பின் யூசுப்பினால் உருவாக்கப்பட்ட \"தியலம்\" என்ற வரைபடம் இருந்ததாகவும் குறிப்பிடுகின்றனர்.\n\nஇவரது நூலில் குறிப்பிடப்படும் \"புவி கோள வடிவானது\" என்ற உண்மை பிற்காலங்களிலேயே நிரூபிக்கப்பட்டது. பொ.கா. 1551 இல் மகலன் உலகைச் சுற்றி வந்து பூமி கோள வடிவானது என நிரூபிப்பதற்கு 700 வருடங்களுக்கு முன்னரே இந்த உண்மையை குவாரிஸ்மி எடுத்துக் காட்டியுள்ளார். \"சிந்து ஹிந்து\" எனும் பெயரில் கால அட்டவணை ஒன்றும் குவாரிஸ்மியால் உருவாக்கப்பட்டுள்ளது குறிப்பிடத்தக்கது.\n\nSection::::வாழ்க்கை.\nஇவர் பாரசீக குடும்பம் ஒன்றில் பிறந்தார்.அவர் பிறந்த இடம்குவாரிசும் என இப்ன் அல்-நாதிம்(Ibn al-Nadim) குறிப்பிடுகிறார். அல்-குவாரிஸ்மியின் வாழ்வின் சிறு பகுதியாக உறுதியாக அறியப்பட்டுள்ளது. உஸ்பெக்கிஸ்தானில் உள்ள, தற்காலத்தில் கீவா என அழைக்கப்படுவதும், அக்காலத்தில் பாரசீகத்தின் கிழக்குப்பகுதியை சூழந்திருந்த குராசான் பிரதேசத்தில் அமைந்திருந்த குவாரிசும் (Khwārizm) என்ற ஊரில்\nஇருந்து வந்தனால் அவரின் பெயர் அப்படி குறிப்பிடப்பட்டிருக்கலாம்.அல்-தபரி அவருடைய பெயரை \nமுகம்மது இப்னு மூசா அல்-குவாரிஸ்மி அல்-மஜூஸி அல்-கதர்பலி (محمد بن موسى الخوارزميّ المجوسـيّ القطربّـليّ)என வழங்குகிறார்.அல்குத்ரபுல்லி என்ற புனைப்பெயர் அவர் குத்ரபுல் என்ற இடத்திலிருந்து வந்ததற்காக குறிப்பிட்டிருக்க முடியும். இது பக்தாத் மாவட்டத்துக்கு அருகே உள்ள ஒரு திராட்சை பயிர் செய்யும் ஊரைக் குறிக்கின்றது.\n\nஇப்ன் அல்-நாதிமின்(Ibn al-Nadim)\"கிதாப் அல்-பிஹ்ரிஸ்த்\" என்ற புத்தகம் அல்-குவாரிஸ்மியின் ஒரு சிறு வரலாற்றுக் குறிப்பையும்,அவரால் எழுதப்பட்ட புத்தகங்களின் பட்டியலையும் கொண்டுள்ளது.அல்-குவாரிஸ்மி தனது அதிகமான தனது படைப்புக்களை 813 மற்றும் 833க்கு இடைப்பட்ட காலத்தில் செய்துமுடித்தார். இஸ்லாமியர்களின் பாரசீக வெற்றியின் பின்னர்,பக்தாத் நகரம் அறிவியல் ஆய்வு மற்றும் வர்த்தகத்தின் மத்திய நிலையமாக மாறியது. இதனால், சீனா மற்றும் இந்தியா போன்ற தூர இடங்களிலிருந்தும் பல வியாபாரிகள், விஞ்ஞானிகள் அந்நகருக்கு பிரயாணம் செய்தனர்.அல்-குவாரிஸ்மியும் இவ்வாறே செய்தார்.கலீபா மஹ்மூனால் பக்தாதில் உருவாக்கப்பட்ட அறிவு வீ்டு(House of Wisdom ) என்ற ஆய்வகத்தில் ஒரு அறிஞராக அல்-குவாரிஸ்மி பணியாற்றினார்.அங்கு அவர் கிரேக்க மற்றும் சமஸ்கிருத மொழிபெயர்ப்பு விஞ்ஞான சுவடிகள் உட்பட, கணிதம் மற்றும் விஞ்ஞானத்தை கற்றார்.\n\nSection::::பங்களிப்புகள்.\nஅல்-குவாரிஸ்மி கணிதம்,புவியியல்,வானியல் மற்றும் அட்சரகணிதம், திரிகோணகணிதம் என்பவற்றின் உருவாக்கத்தின் அடித்தளத்துக்கான வரைபடவியல் போன்றவற்றுக்கு பங்களித்தார்.அவரின் ஒருபடி மற்றும் இருபடிச்சமன்பாடுகளை தீர்ப்பதற்கான முறையான அணுகுமுறை \nஅட்சரகணிதத்துக்கு வழிவகுத்தது.அட்சரகணிதம் என்ற சொல், அவரின் 830 புத்தகத்தின் \"முழுமை மற்றும் சமநிலை கணி்த்தல் சுருக்கம்\"( அல்-கிதாப் அல்-முக்தசர் பி ஹிஸாப் அல்-ஜப்ர் வல் முகாபல்,الكتاب المختصر في حساب الجبر والمقابلة) என்ற பாடத்தில் இருந்து பெறப்பட்டது.\n\nஇந்து இலக்கமுறையுடன் கணித்தலில் 825 பற்றி எழுதப்பட்டது.இது இந்து-அரபு எண்ணுருக்களை மத்திய கிழக்கு மற்றும் ஐரோப்பா முழுவதும் பரப்புவதற்கு முக்கிய காரணியாக அமைந்தது.இது இலத்தீன் மொழியில் \"அல்கோரிட்மி டி நியமிரோ இன்டோரும்\" என மொழிபெயர்க்கப்பட்டது.அல்-குவாரிஸ்மி இலத்தீனில் அல்குரிட்மி என வழங்கப்படுகின்றது.இது \"ஆல்கரிதம்\"(படிமுறைத் தீர்வு) என்ற சொல்லுக்குவழிவகுத்தது.\n\nஅவரது சில படைப்புக்கள் பாரசீகம்,பாபிலோனியன் வானியல்,இந்திய இலக்கங்கள் மற்றும் கிரேக்க கணிதம் போன்றவற்றை அடிப்படையாகக் கொண்டிருந்தது.\n\nஅல்-குவாரிஸ்மி, தொலமியின் ஆபிரக்கா மற்று மத்தியகிழக்கு தகவல்களில் முறையான திருத்தங்களை செய்தார்.கிதாப் சூரத் அல்-அர்த்(\"பூமியின் படம்\"; புவியியல் என்று மொழிபெயர்க்கப்பட்டது) இவரின் மற்றொரு பிரதான புத்தகமாகும்.இது இடங்களின் அச்சுதூரங்களை(coordinates)தொலமியின் புவியியல் அமைப்பின் அடிப்படையில் ஆனால் மத்தியதரைக்கடல் ,ஆசியா மற்றும் ஆபிரிக்காவின் செம்மைப்படுத்திய மதிப்பீடுகளை வழங்குகின்றது.\n\nஇவர் ஆஸ்ட்ரோலேபல்(astrolabe) மற்றும் சூரிய மணி காட்டி போன்ற பொறிமுறை சாதனங்களை பற்றியும் எழுதினார்.புவியின் சுற்றளவை கணிப்தற்கான ஒரு திட்டத்துக்கு உதவிசெய்ததுடன்,கலீபா மஹ்மூனின் உலகவரைபடத்தை உருவாக்குவதற்கு 70 புவியியலாளர்களின் மேற்பார்வையுடன் ஈடுபட்டார்.\n\n12ஆம் நூற்றாண்டில் அவரது படைப்புக்கள்,இலத்தீன் மொழிபெயர்ப்பின் ஊடாக ஐரோப்பாவில் பரவியது.இது ஐரோப்பாவில் கணிதத்தை அபிவிருத்தி செய்வதில் பெரும் தாக்கத்தை ஏற்படுத்தியது.\nஅவர் இந்திய மூலஙகளில் இருந்து பெற்ற ஒரு இட மதிப்பு தசம முறையை அடிப்படையாகக் கொண்டு அரேபிய இலக்க முறையை இலத்தீன் மேற்குக்கு அறிமுகப்படுத்தினார்.\nSection::::அட்சர கணிதம்.\nமுழுமை மற்றும் சமநிலை கணி்த்தல் சுருக்கம்\"( அல்-கிதாப் அல்-முக்தசர் பி ஹிஸாப் அல்-ஜப்ர் வல் முகாபல், அரபு: الكتاب المختصر في حساب الجبر والمقابلة) என்பது ஒரு கணித புத்தகமாகும். இது ஏறத்தாள கி்.பி. 830 இல் எழுதப்பட்டது. கணிப்புகளுக்கு புகழ்பெற்ற இப்புத்தகம், கலீபா மஹ்மூனின் ஊக்குவிப்புடன் எழுதப்பட்டது. இப்புத்தகம் வியாபாரம்,அளவியல் மற்றும் சட்டஉரிமை பற்றிய விரிவான பிரச்சினைகளுக்கு பல உதாரணங்கள் மற்றும் பிரயோகங்கள் மூலம் விளக்கங்களை வழங்குகின்றது. அட்சர கணிதம்(English : Algebra) என்ற சொல், இப்புத்தகத்தில் விளக்கப்பட்டுள்ள செயற்பாடுகள் மற்றும் அடிப்பைட சமன்பாடுகளிலிருந்து (அல்-ஜப்ர், என்பதன் கருத்து \"மறுசீரமைப்பு\". அதாவது ஒருங்கிணைப்பதற்கு அல்லது இல்லாமல் செய்வதற்கு சமன்பாடொன்றில் இரண்டு பக்கமும் ஒரு இலக்கத்தை சேர்ப்பதைக் குறிக்கின்றது) தருவிக்கப்பட்டுள்ளது. இது இலத்தீன் மொழியில் ரொபட் செஸ்டர் என்பவரால் 'லிபர் அல்ஜிப்ர இத் அல்முகபலா என்ற பெயரில் மொழிபெயர்க்கப்பட்டது.மேலும், 'அல்ஜிப்ரா' என்ற பெயரில் ஜெராட் ஸிரிமோனவால் மொழிபெயர்க்கப்பட்டது. இதன் இணையற்ற அரபுப் பிரதியொன்று ஒக்ஸ்போர்ட் பல்கலைக்கழகத்தில் வைக்கப்பட்டுள்ளதுடன், இது 1831இல் எப்.ரோஸன் என்பவரால் மொழிபெயர்க்கப்பட்டது.இதன் இலத்தீன் மொழிபெயர்ப்புப் பிரிதியொன்று கேம்ப்ரிஜ் பல்கலைக்கழகத்தில் வைக்கப்பட்டுள்ளது.\n\nஅது பல்லுறுப்புக்கோவைகளை இரண்டாவது அடுக்குவரையில் தீர்ப்பதற்கான வரிவான விளக்கங்களைத் தருகின்றது. மேலும், குறைத்தல் மற்றும் சமப்படுத்தல் போன்ற அடிப்படை முறைகள் பற்றியும் கலந்துரையாடுகின்றது.\n\nஅல்-குவராஸ்மியின் ஒருபடி மற்றும் இருபடிச் சமன்பாடுகைளத் தீர்க்கும் முறை செயற்பாட்டின் போது, முதலில் சமன்பாட்டை ஆறு நிலையான வடிவங்களில் ஒன்றுக்கு குறைத்து மேற்கொள்ளப்படுகின்றது.\n\nஇஸ்லாமிய_பொற்காலம்-2\n\nஇயற்கணிதவியல் - (அல்ஜிப்ரா)வின் தந்தை அபூ அப்துல்லாஹ் முஹம்மது இப்னு மூஸா அல்குவாரிஸ்மி (கிபி.780-850)\n\nஉலகம் இயங்குவது கணித தத்துவங்களில் தான் என ஒட்டுமொத்தமாக அனைத்து நாட்டு விஞ்ஞான அறிஞர்களும் , கல்வியாளர்களும் , தத்துவார்த்த மேதைகளும், ஆன்மீக வழிகாட்டாளர்களும் ஏற்றுக்கொண்ட ஒரு பதம். உலகம் இயங்குவதற்கான அத்தனை செயல்பாடுகளும் குறிப்பிட்ட சமன்பாட்டின் கால இடைவெளிக்குள் நடந்தேறுகிறது என்கிற தத்துவத்தை கிமுவில் இருந்தே அனைவரும் ஏற்றுக்கொண்டு வருகின்றனர். கணித விதிமுறைகளால் இயங்கும் இந்த பிரபஞ்சத்தை பற்றி படிக்க தூண்டிய மேதை அல்குவாரிஸ்மி.\n\nநம்முடைய இந்த இஸ்லாமிய பாரசீக மேதையும் அதனை குறிக்கோளாக கொண்டே கணித தத்துவங்களை வடிவமைத்துக்கொடுத்துள்ளார். இந்திய கணித மேதை ஆர்யபட்டா, பிரம்மகுப்தா,பாஸ்கரா ஆகியவர்களுக்கு முன்பாக அதாவது வேதகால கணித மேதைகளாக அறியப்படும் யஜுர்வேதசமிதா (1200-900) , பிங்கலர் போன்றோரும் கணித சமன்பாட்டினை உருவாக்கியுள்ளனர். இவை சீனம்,கிரேக்கம், கெமத் (எகிப்து) ஆகிய பிராந்தியங்களுக்கும் பிரயாண வரைவுகள் தயாரிப்போர் வாயிலாக பரவியிருந்தது. ஆனால் இவர்கள் உருவாக்கி வைத்த கணித சமன்பாடுகள் கால அளவீடு மற்றும் எடை அளவீடுகளைக் குறிப்பதாக மட்டும் இருந்தது. ஆனால் நவீனகாலத்திற்கு முந்தைய அதாவது இருண்ட காலம் என கூறப்படும் இஸ்லாமிய பொற்காலத்தில் தோன்றிய அல்குவாரிஸ்மியின் கணித சமன்பாடுகள் கட்டிடக்கலை,விண்ணியல் மற்றும் புவி அளவீடுகள் என சகலத்திற்கும் பொருந்துவதாக அமைந்தது. விமானங்கள், தானியங்கி பொறிகளின் சமநிலை, இயந்திரங்களின் செயல்பாடு இவற்றிற்கு தேவையான அனைத்து வகை கணித மந்திரங்களை (Formula) வடிவமைத்து தந்த அல்குவாரிஸ்மி தான் அனைத்து கணித அடிப்படைகளின் மந்திரமாக கருதப்படும் அல்ஜிப்ராவை உருவாக்கியவர். நவீன கால புதுமை நிறைந்த கட்டிட கலைக்கு தேவையான வடிவங்கள் (geometric shapes) , அவற்றிற்கு தேவையான தகுந்த நீள,அகல,உயரம் (L+B+H) ஆகிய முப்பரிமான சமன்பாடுகளை Trigonometry யாக வடித்து தந்தவர். இந்த திரிகோணவியல் தான் தற்போதைய விண்ணியலின் தாரக மந்திரம் ஆகும். கிரேக்க கணிதவியலாளர்கள் தாலமி, ஹிப்பாகிரஸ் போன்றோர் திரிகோணமிதியை வடிவமைத்திருந்தாலும் அவை முழுமையாக்கப்படவில்லை. அதற்கான முழுமையான சமன்பாடுகளை எழுதி வைக்கவில்லை. ஆரம்பகட்ட திரிகோணமிதி கட்டிடக்கலையை வடிவமைக்க மட்டுமே பயன்படுவதாக இருந்தது. அல்குவாரிஸ்மி உருவாக்கிய அல்ஜிப்ராவும், திருகோணமிதியும் தான் விண்ணியல் ஆராய்ச்சியை எட்டிப்பிடிக்க வழிவகை செய்தது. திரிகோணமிதியின் முதல்விதியே ராக்கெட்டின் கூம்பு தயாரிப்பதற்கு தான் என்றால் உங்களுக்கு ஆச்சரியம் தோன்றும். Fraction, decimal, algorithm and algorism ஆகிய முதன்படி மற்றும் இருபடிநிலை கணித வகைப்பாடுகளை உருவாக்கியதன் மூலம் உலக வரைபடங்கள் தயாரிக்க இவரது கணித சேவைகள் மிகவும் பயன்பட்டன. அல்கோரிதம் இல்லையெனில் இன்றைய கணினி இல்லை என்பதை கவனத்தில்கொள்ள வேண்டும். கணினியில் வரும் அனைத்து எண்வடிவங்களும் அல்கோரிதம் கோடுகள் என கணினி பயின்றோருக்கு தெரிந்திருக்க வாய்ப்புண்டு. முதன்முதலில் நைல் நதியின் வரைபடத்தை துல்லியமாக வடிவமைத்தார். ஆனால் இவருக்கு முன்பே பாரசீக புவியியலாளர் ஹஜ்ஜாஜ் பின் யூசுப் என்பவர் தியாலம் என்கிற பெயரில் நைல் நதியின் வரைபடத்தை உருவாக்கினார். அது தெளிவற்றதாக இருந்தது. டாலமி உருவாக்கிய உலக வரைபடத்திற்கு பதிலாக புதிய அளவீடுகளுடனான புதிய உலக வரைபடத்தை உருவாக்கினார். டாலமியின் புவியியல் எனும் நூலை திருத்தி சூரத்துல் அர்த் எனும் புதிய புத்தகத்தை வடிவமைத்ததன் வாயிலாக அரபுலகில் புவியிலுக்கும் புவிசார் கலைகளுக்கும் வித்திட்டார். சூரத்தல் அர்த் முற்றிலுமாக சேதமடைந்த நிலையில் ஒரேயொரு புதுப்பிக்கப்பட்ட பிரதி மட்டும் பிரான்சின் ஸ்ட்ராஸ்பர்க் யூனிவர்சிடி நூலகத்தில் பாதுகாக்கப்படுகிறது. 1551ல் மெகல்லன், கடல்வழியாக பூமியை சுற்றி வந்ததன் மூலம் புவி கோளவடிவமானது என கூறுவதற்கு , 700 வருடத்திற்கு முன்பாகவே புவி கோள வடிவமுடையது அதன் ஓரங்கள் வளைந்து செல்லக்கூடியது என தமது \"சிந்து-இந்து\" எனும் நூலில் உலகிற்கு அறிவித்த மேதை அல்குவாரிஸ்மி ஆவார். ஏராளமான புத்தகங்களை இயற்றிய இவருடைய புகழ் ஐரோப்பாவில் மங்காத தனியிடம் ஒன்றை தக்கவைத்துள்ளது. ஆரியபட்டா கண்டறிந்த \"0\" பூஜ்ஜியத்தை ஸிஃப்ர் என்கிற பெயரில் உலக பயன்பாட்டிற்கு கொண்டவந்தார். அதுவே பிறகு ஸீரோ ஆனது. இப்னு அல் நதீம் என்கிற வரலாற்றாய்வாளர் கொடுத்த குறிப்புகளின்படி அல்குவாரிஸ்மியின் பெயர் - முஹம்மது இப்னு மூஸா அல்குவாரிஸ்மி அல்மஜீஸி அல்கதர்பலி ஆகும். உஸ்பெகிஸ்தான் நாட்டின் தற்போது கீவா என அழைக்கப்படும் திராட்சை தோட்டங்கள் நிறைந்த குவாரிஸும் எனும் ஊரில் பிறந்தார் . அதனாலேயே அவரது பெயர் அல்குவாரிஸ்மி எனப்படுகிறது. அப்பாஸிய கலிபாக்கள் காலத்தில் , கலிபா மஹ்மூன் என்பவரால் பக்தாதில் உருவான பைத்துல் ஹிக்மா ( House of Wisdom ) எனும் மகா கல்விக்கூடத்தின் ஒரு அங்கமாக இருந்த அல்குவாரிஸ்மி, அங்கு கிரேக்க-சமஸ்கிருத கணித மந்திரங்களை கற்றார். உலக நாடுகள் அனைத்திலிருந்தும் அந்த பைத்துல் ஹிக்மா கலாசாலைக்கு வரும் மேதைகளும் அறிஞர்களும் பல நாடுகளுக்கும் சுற்றுப்பயணம் மேற்கொள்வது போல அல்குவாரிஸ்மியும் அரபுலகை வலம் வந்தார். அவருக்கு கணிதவியல் தவிர புவியியல், விஞ்ஞானம், கிரகநிலை சஞ்சாரம், வானியல் ஆகிய துறைகளிலும் பாண்டித்தியம் உண்டானது. தமது அறிவுகூர்மையின் காரணமாக இந்திய கணித மேதை ஆரியப்பட்டா உருவாக்கிய எண்கணித சாஸ்திரத்தை மேம்படுத்தியதன் மூலம், ஐரோப்பிய பிராந்தியம் அவற்றை இன்றளவும் அல்குவாரிஸ்மி பெயராலேயே பயன்படுத்தி வருகிறது. தமிழ்சித்தர்கள் உருவாக்கி வைத்திருந்த எண்கணித அளவீட்டை சமஸ்கிருதம் தழுவிக்கொண்டது நாம் அறிந்த விஷயமானாலும் அவை அல்குவாரிஸ்மி கைகளால் எளிமைப்படுத்தப்பட்ட சமன்பாடுகளாக மீண்டும் நம்மை வந்தடைந்துள்ளது. சதம் எனும் தமிழ்ப்பதம் தசம் எனும் சமஸ்கிருத பதமானது எப்படியென அறிந்தவர்களுக்கு வடநாட்டவர் தமிழரை காப்பியடித்ததும் புரியும். தமிழனிடம் ரெக்கார்டுகள் இல்லை அதனால் நமக்கு அவற்றை க்ளைம்செய்ய இயலவில்லை. சூரிய மணிக்காட்டி , ஆஸ்ட்ரோலாப்மற்றும் கடல்வழி கூறும் காம்பஸ் ஆகிய சாதனங்களை வடிவமைத்தார். அல்குவாரிஸ்மி தயாரித்த அனைத்து குறிப்புகளும் லத்தீன் மொழியில் மொழிமாற்றம் செய்யப்பட்டு ஐரோப்பா முழுவதும் பரவியது, 18ம் நூற்றாண்டின் ஐரோப்பிய கண்டுபிடிப்புகள் அனைத்திற்கும் அவை வழிகாட்டியாக அமைந்தது. இரானின் டெஹ்ரான் நகரில் உள்ள அமிர்கபிர் பல்கலைக்கழக வாயிலில் அல்குவாரிஸ்மிக்கு வெண்கலத்தாலான சிலை ஒன்று வடிவமைக்கப்பட்டுள்ளது. வரலாற்றாய்வாளர் இப்னு அல் நதீம் தமது புத்தகமான கிதாப் அல் ஃபிஹ்ரிஸ்த்தில் அல்குவாரிஸ்மி எழுதிய அனைத்து புத்தக தொகுப்புகளையும் வரிசைப்படுத்தி குறித்து வைத்துள்ளார். அதில் முதன்மையானதாகவும் இங்கிலாந்து, பிரான்ஸ் மற்றும் இத்தாலிய நூலகங்களில் அதிகம் காணப்படும் அல்ஜிப்ரா பற்றிய புத்தகமாக இது (The Compendious Book on Calculation by Completion and Balancing) உள்ளது. அல்ஜப்ர் எனும் அவரது கணித புத்தகம் தான் அல்ஜிப்ரா ( Hisab al-jabr w'al muqabala ) என உருமாறியது. ஹிஸாப் என்றால் கணிதம். அல்குவாரிஸ்மியின் சீடராக பின்னாளில் மற்றொரு கணித மேதையாக உருவெடுத்த அபு காமீல் அல்ஹஸீப் அல்மிஸ்ரி இருந்தார். அல்குவாரிஸ்மியின் அனைத்து கணித சமன்பாட்டு நூல்களையும் தொகுத்து வைத்தவர் இவரே. Book of the Description of the Earth, Astronomical tables of Siddhanta - என்கிற நூலினை சமஸ்கிருத கிரந்தங்களின் துணையோடு விண்ணியல் சாஸ்திர நூலையும் இயற்றினார். அப்பாஸிய கலிபா காலத்தில் பக்தாத் நகரம் வணிகம் மட்டுமல்லாத உலக மாமேதைகளின் கூட்டிடமாக அமைந்த பைத்துல் ஹிக்மாவை வைத்து அறிவியல் வளர்ச்சி உச்சம்பெற்ற ஒரு தளமாக விளங்கியது அங்கு முதன்மை அறிஞராக அல்குவாரிஸ்மி அறியப்பட்டார். டக்ளஸ் மார்டன் டன்லப் எனும் சரித்திர பதிவாளரின் கூற்றுப்படி அல்குவாரிஸ்மி, பனூ மூஸா என்பவரின் மூத்தமகனாவார் என்றும், அவர்களுடைய குடும்பமே அறிவியல் துணைகொண்டு இயந்திர சாதனங்கள் தயாரிப்புகள் செய்யும் தொழில்கூடத்தை நடத்தி வந்தவர்கள் என கூறுகிறார். அல்ஜிப்ரா, திரிகோணமிதி, cartography எனப்படும் புவி வரைபடங்கள் மூலம் புவியியல் துறைக்கு புதிய பரிமாணம் கொடுத்த நவீன விண்ணியல் விஞ்ஞானி அல்குவாரிஸ்மி இஸ்லாமிய உலகிற்கு கிடைத்த ஒரு அருபெரும் பொக்கிஷமாவார். #நஸ்ரத்_எஸ்_ரோஸி\n"}
{"id": "52605", "url": "https://ta.wikipedia.org/wiki?curid=52605", "title": "காலியம் ஆர்சினைடு", "text": "காலியம் ஆர்சினைடு\n\nகாலியம் ஆர்சினைடு (GaAs) என்பது காலியம், ஆர்சனிக் ஆகிய இரண்டு தனிமங்களும் சேர்ந்த ஒரு சேர்மம். இது ஒரு முக்கியமான குறைக்கடத்தி. மிகுவிரைவு எதிர்மின்னிக் கருவிகள் செய்யவும், மின்னாற்றலை ஒளியாற்றலாக நுட்பமாக மாற்றும் சீரொளி (லேசர்), ஒளியுமிழ் இருமுனைய எதிர்மின்னிக் கருவிகள் செய்யவும், பலவகையான நுண்ணலைக் கருவிகள் செய்யவும், கதிரொளி மின்கலங்கள் செய்யவும் பயன்படும் ஒரு சேர்மப்பொருள்.\n"}
{"id": "52609", "url": "https://ta.wikipedia.org/wiki?curid=52609", "title": "முன்வடிவம்", "text": "முன்வடிவம்\n\nமுன் வடிவம் அல்லது மாதிரி அமைவு என்பது ஒரு பொருளை உறபத்திக்கு வடிவமைக்கும் முன்பு அதன் செயலாக்கத்தை நிரூபிக்கை வடிவமைக்க்கப்படும் மூல மாதிரி உரு ஆகும். குறிப்பாகா பொறியியலில், நிரலாக்கத்தில் முன் வடிவம் அமைப்பது ஒரு முக்கிய கூறு ஆகும். ஆங்கிலத்தின் Prototype என்பதன் தமிழாக்கமே முன் வடிவம் ஆகும். தமிழில் மூலப்படிமம், மூல முன் மாதிரி என்றும் குறிக்கப்படுவதுண்டு.\n"}
{"id": "52610", "url": "https://ta.wikipedia.org/wiki?curid=52610", "title": "ஒழுங்கமைத்தல்", "text": "ஒழுங்கமைத்தல்\n\nஒழுங்குபடுத்தல் அல்லது ஒழுங்கமைத்தல் என்பது ஒரு நோக்கை முன்வைத்து பொருட்களை, வளங்களை ஒரு ஒழுங்கில் அமைத்து அல்லது அடுக்கி அந்த நோக்கை திறனாக செய்ய ஏதுவாக்கும் செயற்பாடாகும். எல்லாதரபட்ட வேலைகளுக்கும் ஒழுங்கமைத்தல் அவசியம். வீட்டில் எல்லா பொருட்களுக்கும் ஒரு இடம் ஒதுக்கி வைப்பது, பயணத்தை ஏற்பாடு செய்வது, நிகழ்ச்சியை ஒழுங்குசெய்வது, பொருளை வடிவமைப்பது, செயலிலை நிரலாக்கம் செய்வது, நிறுவனத்தின் நிர்வாகம் என எல்லா நிலைகளிலும் ஒழுங்கமைப்பு தேவை. \n"}
{"id": "52614", "url": "https://ta.wikipedia.org/wiki?curid=52614", "title": "ஒளிமின்கடத்துமை", "text": "ஒளிமின்கடத்துமை\n\nஒரு பொருள் மீது ஒளி படுவதின் விளைவாக, அப்பொருளின் மின்கடத்துமை கூடுவது ஒளிமின்கடத்துமை எனப்படுகின்றது. குறைக்கடத்திகளின் மீது தக்க ஆற்றல் உடைய ஒளியலைகள் விழும் பொழுது, அவ் ஒளியின் ஆற்றலைப் பற்றிக் கொண்டு குறைக்கடத்தி அணுக்களின் பிணைப்பில் கட்டுண்டிருந்த எதிர்மின்னிகள் விடுபடுகின்றன. இதனால் எதிர்மின்னிகளும் புரைமின்னிகளும் (holes) விடுபட்டு மின்கடத்துமையில் பங்கு கொள்கின்றன. இதனால் குறைக்கடத்தியின் மின்கடத்துமை கூடுகின்றது. இவ்வாறு ஒளியின் விளைவால் மின்கடத்துமை கூடுவது ஒளிமின்கடத்துமை ஆகும். இவ் விளைவைப் பயன்படுத்தி பல ஒளியுணர் கருவிகள் பயன்பாட்டில் உள்ளன. புத்தகங்கள், சான்றிதழ்கள் போன்றவற்றை ஒளிமின் படியெடுக்கும் (copying) உலர்முறை செராக்ஸ் கருவிகளிலும் இவ்வகையான ஒளிமின் விளைவுகள் பயன்படுகின்றன. குறைக்கடத்தியாகிய சீருறா செலீனியம் (amorphous Selenium) போன்ற பொருள்களில் ஒளி படும்பொழுது ஒளிமின் விளைவால் மின்மம் தூண்டப்படுகின்றது.\n"}
{"id": "52616", "url": "https://ta.wikipedia.org/wiki?curid=52616", "title": "அறிவுக் களஞ்சியம்", "text": "அறிவுக் களஞ்சியம்\n\nஅறிவுக் களஞ்சியம் ஈழத்தில் இருந்து 1990 களில் வெளிவந்த மாதாந்த தமிழ் இதழ். அறிவியல் கட்டுரைகளுக்கு முதன்மை தந்து இது வெளியிட்டது. ஈழத்தின் பல கல்விமான்கள் இந்த இதழுக்கு பங்களிப்புச் செய்தனர்.\n\n"}
{"id": "52620", "url": "https://ta.wikipedia.org/wiki?curid=52620", "title": "ஞானபோதினி", "text": "ஞானபோதினி\n\nஞானபோதினி 1897 தொடக்கம் 1992 வரை வெளிவந்த தமிழ் மாத இதழ். பயன்பாடுமிக்க பல்துறைசார் தகவலை பகிர்வதை தனது நோக்காக கொண்டு ஞானபோதினி வெளிவந்தது. நல்ல தமிழில் எளிய நடையில் வெளிவந்த இந்த இதழ் அக்காலத்தில் பெரும்பாலும் வெளிவந்த சமய இதழ்களுக்கு ஒரு மாற்றாக அமைந்தது. \n"}
{"id": "52627", "url": "https://ta.wikipedia.org/wiki?curid=52627", "title": "கதிர் ஒளி", "text": "கதிர் ஒளி\n\nகதிர் ஒளி ரொறன்ரோவில் கிழமைதோறும் வெளிவரும் தமிழ் பத்திரிகை. இது செய்திகள், விளையாட்டு, மருத்துவம், சினிமா, கலசம், ஆன்மீகம், சிறுவர் முற்றம், கவிதைகள், ராசி பலன் ஆகிய பகுதிகளை தாங்கி வருகிறது. இது இலவசமாக வினியோகிக்கப்படுகிறது. \n\n"}
{"id": "52630", "url": "https://ta.wikipedia.org/wiki?curid=52630", "title": "சுயநிதிப் பொறியியல் கல்லூரிகள்", "text": "சுயநிதிப் பொறியியல் கல்லூரிகள்\n\nஇந்தியாவில் பதிவு செய்யப்பட்ட கல்வி அறக்கட்டளைகள், சமுதாய அமைப்புகள், சங்கங்கள் போன்றவைகளால் அரசின் நிதியுதவியின்றி நடத்தப்படும் பொறியியல் மற்றும் தொழில்நுட்பக் கல்லூரிகள், சுயநிதிப் பொறியியல் கல்லூரிகள் என அழைக்கப்படுகின்றன. இந்திய அரசு அமைப்பான அகில இந்திய தொழில்நுட்பக் கல்விக் குழு பொறியியல் கல்லூரிகளுக்கான அனுமதிகளை வழங்குகிறது. இந்த அனுமதியைப் பெற்ற பின்பு கல்லூரி அமைக்கப்படும் மாநில அரசின் அனுமதி பெறுவதுடன், கல்லூரிக்குத் தொடர்புடைய பல்கலைக்கழகத்துடன் இணைப்பு பெற வேண்டி இருக்கும். இந்தக் கல்லூரிகளுக்கு இணைப்பு செய்யப்பட்ட பல்கலைக்கழகப் பாடத்திட்டத்தின்படி அந்தப் பல்கலைக்கழகங்கள் தேர்வுகளை நடத்தி மதிப்பெண் சான்றிதழ்களையும், பட்டங்களையும் அளிக்கின்றன. இந்த சுயநிதிப் பொறியியல் கல்விக்கு மாநில அரசால் நிர்ணயிக்கப்பட்ட கல்விக் கட்டணங்களை மாணவர்கள் செலுத்த வேண்டும்.\n\n"}
{"id": "52637", "url": "https://ta.wikipedia.org/wiki?curid=52637", "title": "மொலியர்", "text": "மொலியர்\n\nமொலியர் \"(Molière)\" என்பவர் பிரெஞ்சு நாடகாசிரியரும், நடிகருமான யான்-பப்டிசுட்டு போக்யுலின் (Jean-Baptiste Poquelin) (பிறப்பு: ஜனவரி 15, 1622 – இறப்பு: பெப்ரவரி 17, 1673) என்பவரின் மேடைப் பெயராகும். மேற்கத்திய இலக்கியத்தில் நகைச்சுவையில் மிகச் சிறந்தவர்களில் ஒருவராக இவர் கருதப்படுகிறார் . மிசாந்திரோப் , மனைவிகளுக்கான பள்ளி தார்த்தூஃபே போன்றவை இவர் எழுதிப் பெயர் பெற்ற நாடகங்களுள் சிலவாகும்.\n\nவசதி படைத்த குடும்பமொன்றில் பிறந்து இயேசுசபையினரின் கிளெமண்ட் கல்லூரியில் படித்த மொலியர், அரங்கியலில் ஈடுபடுவதற்கு மிகப் பொருத்தமானவராக இருந்தார். 13 ஆண்டுகள் பல்வேறிடங்களுக்கும் சென்று நடிப்புத் தொழிலில் ஈடுபட்டு இருந்ததனால் இவரது நகைச்சுவைத் திறன் கூர்மையடைந்தது. திருந்திய பிரெஞ்சு நகைச்சுவையுடன் சமயத்துக்கு ஏற்றவாறு பேசி நடிக்கும் நுட்பத்தையும் கலந்து தானே நாடகங்களை எழுதவும் தொடங்கினார் .\n\nபிலிப்பே I , 14 ஆம் லூயின் சகோதரர் உட்பட்ட சில உயர்மட்டத்தினரின் ஆதரவினால், அரசரின் முன் லூவர் மாளிகையில் நாடகத்தை நிகழ்த்தும் வாய்ப்பு இவருக்குக் கிடைத்தது. அம்மாளிகையில் நாடகங்கள் நடத்துவதற்காக அமைக்கப்பட்ட சால்லே டு பெட்டிட் போர்போன் என்ற பெரிய அரங்கத்தைப் பயன்படுத்துவதற்கான அனுமதியும் இவருக்கு வழங்கப்பட்டது. பின்னர் பாரிசு நகரத்தின் புகழ்மிக்க அரண்மனையான பாலைசு இராயலைப் பயன்படுத்துவதற்கான அனுமதியும் மொலியருக்குக் கிடைத்தது. இவ்விரு அரங்குகளிலும் மொலியர் அபெக்டேடு லேடீசு, போன்ற நாடகங்களை வெற்றிகரமாக நிகழ்த்தினார். இவ்வெற்றியின் மூலமாக மொலியரின் குழுவினருக்கு அரசின் ஓய்வூதியமும் பட்டங்களும் கிடைத்தன. மொலியர் தொடர்ந்து அரசாங்க ஆதரவு பெற்ற நாடக ஆசிரியராக இயங்கினார் .\nநாடகத்துறையில் மொலியரின் கடின உழைப்பு காரணமாக இவரது உடல் நலம் பெரிதும் பாதிக்கப்பட்டது. இதனால் 1667 ஆம் ஆண்டில் சிறிதுகாலம் மொலியர் நாடக அரங்கிலிருந்து விலகி இருக்க வேண்டியதாயிற்று. 1673 ஆம் ஆண்டில் தனது இறுதி நாடகத்தை உருவாக்கிக் கொண்டிருந்தபோது காசநோயால் அவரது உடல்நலம் பெரிதும் பாதிக்கப்பட்டது. நாடகத்தை நடத்தி முடித்துவிட்டார் என்றாலும் பின்னர் அவர் சில மணி நேரங்களுக்கு பின் காலமானார் .\n\nSection::::வாழ்க்கை.\nயீன் போக்யுலின் பல்வேறு செல்வச் செழிப்புகள் கொண்ட வளமான முதலாளித்துவ குடும்பத்தின் மகளான மேரி கிரேசே தம்பதியருக்கு மகனாக மொலியர் பாரிசு நகரில் பிறந்தார் , தன்னுடைய பத்தாவது வயதில் தாயை இழந்த இவர் தன் தந்தைக்கு நெருக்கமானவராக இருந்ததாக தெரியவில்லை. தாயின் மரணத்திற்குப் பின் பாரிசு நகரிலுள்ள செழிப்பான பகுதியான செயிண்ட்-ஒனாரே தெருவில் உள்ள ஒரு வீட்டில் தனது தந்தையுடன் வாழ்ந்தார். இயேசு சபைக்குச் சொந்தமான உயர்நிலைப்பள்ளியில் கல்வி கற்றார். கண்டிப்பு நிறைந்த கல்விச் சூழலில் படித்த இவர் தன்னுடைய முதலாவது மேடை அனுபவத்தை இங்குதான் சுவைத்தார் .\n\n1631 ஆம் ஆண்டு தந்தை செய்துவந்த அரண்மனை சேவகர் பணியையே மொலியரும் 1641 இல் செய்யத் தொடங்கினார் .1642 களில் அநேகமாக ஒர்லியன்சில் போக்யுலின் ஒரு மாகாண வழக்கறிஞராகவும் சில காலம் பணிபுரிந்ததாக்வும் அறியப்படுகிறது. ஆனால் அவர் அதற்குத் தகுதிவாய்ந்தவர் என்ற பதிவு எங்கும் காணப்படவில்லை.\n\n1643 ஆம் ஆண்டு சூன் மாதம் மொலியருக்கு 21 வயதாக இருந்தபோது தனது சமூகத் தொழிலை கைவிட்டு மேடையில் தனது தொழிலைத் தொடர முடிவு செய்தார். தனது தந்தையிடன் இருந்து விடுதலையடைந்து அவர் நடிகை மாடெலெய்ன் பெயார்ட்டுடன் சேர்ந்தார், அவருடன் இல்லசுட்ரே அரங்கை 630 லிவரர்களுடன் நிறுவினார். பின்னர் இவர்களுடன் மாடெலினின் சகோதரரும் சகோதரியும் சேர்ந்து கொண்டனர்.\n\nபுதிய நாடகக் குழுவானது 1645 ஆம் ஆண்டில் திவாலானது. செயல்பாட்டு வலிமை மற்றும் அவரது சட்ட பயிற்சி காரணமாக மொலியர் குழுவின் தலைவராக இருந்தார். இருப்பினும், அந்தக் குழு மிகப் பெரிய கடன்களைப் பெற்றது, பெரும்பாலும் அரங்கின் வாடகைக்கு மட்டுமே குழுவினர் 2000 லிவெரக்கு மேல் கடனாகப் பெற்றிருந்தனர். அவரது தந்தை அல்லது அவரது குழுவில் உறுப்பினராக இருந்த அன்பர் ஒருவர் கடன்களைச் செலுத்தினார் என்பதில் வரலாற்றாசிரியர்கள் வேறுபடுகிறார்கள். ஒருமுறை 24 மணிநேர சிறைச்சாலைக்குச் சென்று வந்த பின்னர் மொலியர் நடிப்புச் சுற்றுக்கு திரும்பினார். அந்த நேரத்தில் இருந்தது மொலியர் தன் புனைப்பெயரை பயன்படுத்தத் தொடங்கினார். அநேகமாக அது லே விகனுக்கு அருகிலுள்ள ஒரு கிராமத்தின் பெயராக இருக்கலாம். அவரது தந்தையின் குடும்பத்தில் ஒரு நடிகராக இருப்பது கேவலம் என்று நினைத்தும் கூட இவர் தன்னுடைய பெயரை மாற்றியிருக்கலாம்.\n\nசிறைத்தண்டனைக்குப் பிறகு மொலியரும் மடலியினும் சேர்ந்து புதிய நாடகக் குழுவுடன் மாகாணங்களில் நாடக வட்டாரத்தை ஆரம்பித்தனர்.இந்த வாழ்க்கை பன்னிரெண்டு ஆண்டுகளுக்கு நீடித்தது. ஆரம்பத்தில் சார்லசு டப்ரெசன்னின் நிறுவனத்தில் நடித்தார். அதன்பிறகு இவர் தனது சொந்த ஒரு நிறுவனத்தை உருவாக்கினார். இந்நிறுவனம் அவருக்குப் போதுமான வெற்றிகளைப் பெற்றுத் தந்தது. ஓர்லியனின் பிரமுகரிடமும் ஆதரவைப் பெற்றுக் கொடுத்தது. இந்நேரத்தில் சில நாடகங்கள் வெற்றி பெற்றன. இந்நாடகங்களின் உதவியால் மொலியர் தன் திறமையை நிருபித்தார். இதற்கான பயணங்களின் போது அவர் அர்மாண்டை சந்தித்தார். நாளடைவில் அர்மாண்டு மொலியரின் புரவலர் ஆனார். இதனால் நிறுவனத்தின் பெயர் புரவலின் பெயருக்கு மாறியது. சிறிது காலத்தில் மதக் கருத்து வேறுபாடு காரணமாக இந்நட்பு முறிந்தது.\n\nமத்தியக் கிழக்கு பிரான்சில் உள்ள லையனில் மார்க்குவசு மொலியரின் நிறுவனத்துடன் சேர்ந்தார். பியர் கோர்னீய்லால் அறிமுகப்படுத்தப்பட்ட இவர் பின்னாளில் யீன் ரேசினின் காதலர் ஆனார். ரேசின் மொலியருக்கு கொடுத்த துன்பியல் நாடகத்தை மொலியர் நடிக்கவில்லை. தனது கலைவாழ்க்கையைத் தொடரவேண்டும் என ரேசினை ஊக்கப்படுத்தினார். ஒல்டெல் டி பர்கோனின் நிறுவனத்திற்கு இரகசியமாக தனது துன்பியல் நாடகத்தை வழங்கியதாகக் கூறப்பட்டதைக் கேட்டு மொலியர் ரேசின் மீது கோபம் கொண்டார்.\n\nSection::::பாரிசுக்கு திரும்புதல்.\nமொலியரை பாரிசுக்குப் போகச் சொல்லி பலர் வற்புறுத்தினர். சமுதாயப் பெரும்பான்மையினருடன் தன்னை முன்னேற்றுவதற்காகவும், அவரது புகழை பாரிசில் பரப்புவதற்கும் ஒரு சில வாரங்களுக்கு வெளியே தங்கினார். 1658 ஆம் ஆண்டில் மொலியர் பாரிசுக்கு சென்று சேர்ந்தார். அரசர் முன்னிலையில் கொர்னேய்லின் துன்பியல் நாடகத்தை வெற்றிகரமாக நிகழ்த்திக் காட்டினார். மொலியரின் திறமைக்கு மன்னரால் பரிசளிக்கப்பட்டது. மான்சியூரின் உதவியுடன், அவரது நிறுவனம் பெரிட்-போர்போன் பெரிய மண்டபத்தில் பிரபலமான இத்தாலியன் காமடியா டெல்லியோ நிறுவனமான டிபெரியோ பியோரிலோ உடன் சேர்ந்து நாடகத்தை பகிர்ந்து கொள்ள அனுமதிக்கப்பட்டது. இரண்டு நிறுவனங்களும் வெவ்வேறு இரவுகளில் மண்டபத்தில் காட்சிகளை நடத்தின. மொலியரின் தி அபெக்டேடு யங் லேடீசு என்ற நாடகம் 1659 ஆம் ஆண்டு நவம்பர் மாதம் 18 ஆம் நாள் நடைபெற்றது.\n\nபிரான்சில் சில பொதுவான பழக்கவழக்கங்கள் மற்றும் பாதிப்புகளைத் திருப்தி செய்வதற்காக பல முறை மேற்கொள்ளப்பட்ட முயற்சிகளில் லெசு பிரெசியசு ரிடிகுல்சு முதல் முயற்சியிலேயே அதை நிறைவு செய்தது. 1656 ம் ஆண்டு சாமுவேல் சாப்புகியோவின் லே செர்கள் டெசு பெம்மெசு களத்தின் அடிப்படையில்தான் அந்த கதை அமைந்திருந்தது. எனவே பார்வையளர்களால் அது பரவலாக ஏற்றுக்கொள்ளப்பட்டது. பிரஞ்சு நாடகத்தின் விதிகளை நிறுவ ராயல் காப்புரிமை கீழ் மொலியர் ஒரு குழுவை உருவாக்கினார். நேரம், செயல், மற்றும் வசனம் ஆகியவற்றின் ஒற்றுமையைப் பற்றிய பிரசங்கத்தை குழுவுக்கு அளித்தார். நகைச்சுவையின் முக்கியத்துவத்தை உணர்த்தினார் .\n\nSection::::பாராட்டுகளும் எதிர்ப்புகளும்.\nநவீன பிரெஞ்சு நகைச்சுவை வடிவமைப்பாளராக மோலியேர் கருதப்படுகிறார். மொலியர் நாடகங்களில் பயன்படுத்தப்பட்ட பல சொற்கள் அல்லது வாக்கியங்கள் இன்றும் தற்போதைய பிரெஞ்சு மொழியில் பயன்படுத்தப்படுகின்றன.\n\nலெசு பிரிசியசசு ரெடிகுல்சு என்ற நாடகம் மிகப்பெரிய வெற்றியைத் தராவிட்டாலும் மொலியருக்கு புகழைத் தேடித்தந்தது. \n1662 ஆம் ஆண்டு பிப்ரவரி 20 அன்று மொலியர் அர்மண்டெ பெயார்டை மணந்து கொண்டார். அர்மண்டெ மடலியின் சகோதரி என்று நம்பினார். அதே ஆண்டில் மனைவிகளுக்கான பள்ளி என்ற ஒரு நாடகத்தை எழுதினார். இந்நாடகம் இவருடைய பெயர் சொல்லும் நாட்கமாக கருதப்படுகிறது. \n14 ஆம் லூயி உட்பட்ட சில உயர்மட்டத்தினரின் ஆதரவினால், அரசரின் முன் லூவர் மாளிகையில் நாடகத்தை நிகழ்த்தும் வாய்ப்பு இவருக்குக் கிடைத்தது. அம்மாளிகையில் நாடகங்கள் நடத்துவதற்காக அமைக்கப்பட்ட பெரிய அறையொன்றைப் பயன்படுத்துவதற்கான அனுமதியும் இவருக்கு வழங்கப்பட்டது.\n\nஇல்லசுட்ரேட் அரங்குடன் சேர்ந்து மொலியர் தனக்குப் பிடித்த துன்பியல் நாடகங்களை மேலும் மேம்படுத்த முயற்சிகள் மேற்கொண்டார். துன்ப நிகழ்வுகளுக்குப் பின்னர் இவர் உருவாக்கிய நகைச்சுவைப் பகுதிகளால் இவர் புகழ்பெற்றார். இவற்றில் சில பகுதியாக எழுதப்பட்டாலும் நிகழ்நேரத்தில் நகைச்சுவையாக உருவாக்கிக் கொண்டார். இரண்டு நகைச்சுவை நாடகங்களையும் மொலியர் எழுதினார். ஆனால் இவை குறைவான வெற்றியையும் பொதுவாக குறைவான முக்கியத்துவம் கொண்டவையாகவும் கருதப்பட்டன.\n\nபாரிசில் இருந்த 14 ஆண்டுகளில் தனது அரங்கில் நிகழ்த்திய 85 நாடகங்களில் 31 நாடகங்களை இவரே எழுதினார். \nஅரசவையிலும், பாரிசு நகர மக்கள் மத்தியிலும் இவருக்குப் பாராட்டுகள் கிடைத்தபோதும், ஒழுக்கவாதிகளும், திருச்சபையினரும் இவரது கேலிகளைக் கடுமையாகக் கண்டித்தனர். \"தார்த்துஃபே அல்லது பாசாங்குக்காரன்\" என்னும் நாடகம் மதப் பாசாங்குத்தனத்தைச் சாடியதனால் இது திருச்சபையினரிடம் இருந்து கடுமையான விமர்சனங்களுக்கு ஆளானது. \"டொன் யுவான்\" நாடகம் முற்றாகவே தடை செய்யப்பட்டது.\nஉருசிய எழுத்தாளர் மைக்கேல் புல்ககோவ் மொலியரின் அரை-கற்பனையான வாழ்க்கை வரலாற்றை எழுதினார். 1932-1933 காலத்தில் எழுதப்பட்ட இந்நூல் முதலில் 1962 ஆம் ஆண்டில் வெளியிடப்பட்டது.\n\nSection::::இறுதி நாட்கள்.\nநாடகத்துறையில் இவரது கடின உழைப்பு இவரது உடல் நலத்தைப் பாதித்தது. இதனால் 1667 அளவில் சிலகாலம் அரங்கிலிருந்து விலகி இருக்க வேண்டியதாயிற்று. 1673 ஆம் ஆண்டில் தனது இறுதி நாடகத்தை நடித்துக் கொண்டிருந்தபோது காச நோய் வாய்ப்பட்டிருந்த அவரது உடல்நலம் பாதிக்கப்பட்டது. நாடகத்தை நடத்தி முடித்துவிட்டார் ஆயினும், பின்னர் மயக்கமுற்ற அவர் சில மணி நேரங்களின் பின் காலமானார். மொலியர் இறந்த காலத்தில் நடைமுறையில் இருந்த பிரஞ்சு சட்டத்தின் படி நடிகர்கள் புனிதமான கல்லறை இடத்தில் புதைக்கப்பட்ட அனுமதி இல்லை. இருப்பினும் மொலியரின் விதவையான அர்மாண்டேயின் கோரிக்கையை ஏற்று ஒரு சாதாரண மனிதனாக சவத்தை அடக்கம் செய்ய ஒப்புக்கொண்டார். குழந்தைகளுக்கு ஒதுக்கப்பட்ட கல்லறை பகுதியில் மொலியரின் பிணம் புதைக்கப்பட்டது.\n1792 ஆம் ஆண்டில் அவரது நினைவுச்சின்னங்கள் அனைத்தும் பிரஞ்சு நினைவுச்சின்னங்களின் அருங்காட்சியகத்திற்கு கொண்டு வரப்பட்டு பின்னர் 1817 ஆம் ஆண்டில் பாரிசுக்கு மாற்றப்பட்டது.\n\n"}
{"id": "52640", "url": "https://ta.wikipedia.org/wiki?curid=52640", "title": "புதினம் (இலக்கியம்)", "text": "புதினம் (இலக்கியம்)\n\nபுதினம் அல்லது நாவல் என்பது மக்களால் பரவலாக விரும்பப்படும் ஒரு இலக்கிய வடிவம் ஆகும். இதில் வாழ்க்கையும், நிகழ்வுகளும் கற்பனையாக உரைநடையில் எழுதப்படுகின்றன. தற்காலப் பயன்பாட்டில் புதினம், நீளமாக இருத்தல், புனைகதையாக அமைதல், உரைநடையில் எழுதப்படல் போன்ற இயல்புகளால் ஏனைய இலக்கிய வடிவங்களிலிருந்து வேறுபடுத்தப்படுகின்றது. இது பொதுவாக நூல் வடிவில் வெளியிடப்படுகின்றது. எனினும் புதினங்கள் வார, மாத சஞ்சிகைகளில் தொடராக வெளிவருவதும் உண்டு.\n\nநாவல் என்று ஆங்கிலத்தில் சொல்லப்படும் இலக்கியவடிவம் உரைநடையில் அமைந்த நீள்கதை. இது புத்திலக்கியவகையாக ஐரோப்பாவில் பதினெட்டாம் நூற்றாண்டில் உருவானது. ஆனால் பத்தாம் நூற்றண்டிலேயே சீனாவில் நாவல்கள் இருந்துள்ளன. இது சீனப் பெருநாவல் மரபு எனப்படுகிறது. நாவல் என்பது தமிழில் திசைச்சொல்லாக அப்படியே கையாளப்படுகிறது. புதினம் என்றும் சொல்லப்படுகிறது.\n\nதமிழில் எழுதப்பட்ட முதல் நாவல் 1876 ல் வெளிவந்த பிரதாப முதலியார் சரித்திரம். இது மாயூரம் வேதநாயகம் பிள்ளையால் எழுதப்பட்டதாகும். சில வருடங்களுக்குள் வெளிவந்த பிற இரு நாவல்களும் முன்னோடிகளாக கருதப்படுகின்றன. அவை ராஜம் அய்யர் எழுதிய கமலாம்பாள் சரித்திரம், அ. மாதவையா எழுதிய பத்மாவதி சரித்திரம். ஏறத்தாழ இக்காலத்தில் ஈழ இலக்கியத்தில் முதல் நாவல் உருவானது. சித்தி லெப்பை மரைக்காயர் எழுதிய அசன்பே சரித்திரம் ஈழத்தில் வெளிவந்த முதல் நாவலாகும். 1890 ல் எஸ். இன்னாசித்தம்பி அவர்களால் எழுதப்பட்ட \"ஊசோன் பாலந்தை கதை\"மற்றும் \"மூர்\" என்பார் எழுதிய \"காவலப்பன்\" கதை என்பவற்றையே ஈழத்தவர்களின் முதல் நாவல்களாக விவாதிப்பவர்களும் உளர் . தமிழில் நாவல் கலை பெரும் வளர்ச்சியைக் கண்டுவருகிறது. தமிழ்நாவல்களின் வரலாற்றை சிட்டி, சிவபாதசுந்தரம் எழுதிய தமிழ்நாவல் வரலாறு என்ற நூலில் காணலாம்.\n\nSection::::வரலாறு.\nநாவல் என்னும் சொல் புதுமை என்ற பொருளைத் தரவல்லது.இச்சொல் 'Novela'என்னும் இத்தாலியச் மொழியிலிருந்து உருவாக்கப்பட்டதாகும்.கி.பி.பதினாறாம் நூற்றாண்டிலிருந்து நாவல் என்னும் சொல் ஆங்கில மொழியில் வழக்காட்சியுற்று நிலைபெற்று வந்துள்ளது.கொலம்பியக் கலைக்களஞ்சிய நூல்(The Colombia Encyclopedia),இதற்கு 'உரைநடையால் அமைந்த நெடிய கதை'என விளக்கம் அளிக்கிறது.வெப்ஸ்டரின் அகரமுதலியானது(Webster's New 20th Century Dictionary),நாவல் என்பதற்கு, மனித உணர்ச்சிகள்,எண்ணங்கள் அவர்தம் செயல்கள் ஆகியவற்றை விளக்கி எடுத்துரைக்கின்ற,உரைநடையில் அமைந்த நீண்ட கதை என்று விரிவாக விளக்கமளித்துள்ளது.\nஇத்தாலி நாட்டில் தோன்றிய நாவல் இலக்கியம் தொடக்கத்தில் காதல் நிகழ்வுகளைச் சித்திரிப்பதாக அமைந்திருந்தது.பின்,இயற்கையாக நடக்கும் வாழ்க்கை நிகழ்ச்சிகளை உள்ளவாறு சித்திரிப்பதால் புனைகதை என்னும் பொருளில் கையாளப்பட்டது.தமிழில் நாவலை புதினம் என்று வழங்கிவரும் போக்கு நிலவுகிறது.\n\nSection::::தமிழின் முதல் புதினம்.\n1875-இல் வித்துவான் சேஷய்யங்கார் என்பவரால் எழுதப்பட்ட ஆதியூர் அவதானி சரித்திரம் என்ற நூலை சிட்டி,சிவபாத சுந்தரம் போன்றோர் தமிழின் முதல் புதினமாகக் காட்ட முற்பட்டனர்.இந்நூல் கதைப்பாடல் வடிவில் அமைந்த ஒன்றாகும். உரைநடை வடிவில்,நீதியை எடுத்துக்கூறும் முறையில்,மக்கள் விரும்பும் இலக்கியமாக மாயூரம் வேதநாயகம் பிள்ளை இயற்றிய பிரதாப முதலியார் சரித்திரம் அமைந்து தமிழின் முதல் புதினமாக விளங்கி வருகிறது.இதன் காரணமாக தமிழ்ப் புதினத்தின் தந்தை என வேதநாயகம் பிள்ளை போற்றப்படுகின்றார்.இவருடைய மற்றொரு புதினத்தின் பெயர் சுகுண சுந்தரி சரித்திரம் ஆகும்.\n\nSection::::தமிழின் முன்னோடி புதினங்கள்.\n1)பிரதாப முதலியார் சரித்திரம்-1876-மாயூரம் வேதநாயகம் பிள்ளை\n\n2)கமலாம்பாள் சரித்திரம்-1896-இராஜமய்யர்\n\n3)பத்மாவதி சரித்திரம்-1898-அ.மாதவையா\n\nஇம்மூன்று புதினங்களும் சமூக நோக்கு,பெண்ணின் சிறப்புகள்,நகைச்சுவை நடை,புதினத்தைச் சரித்திரம் எனக் கொள்ளல் ஆகிய பொதுப்பண்புகளைக் கொண்டு காணப்படுகின்றன.இவற்றுள் புதின உத்திகள் கொண்டு விளங்குவது கமலாம்பாள் சரித்திரம் ஆகும்.\n\nதொடர்ந்து,குருசாமி சர்மாவின் பிரேமகலாவத்யம் பெண்கல்வி மறுப்பையும்,நடேச சாஸ்திரியின் தீனதயாளு,திக்கற்ற இரு குழந்தைகள் ஆகியவை பால்யவிவாகத்தையும்,\nஅ.மாதவையாவின் விஜய மார்த்தாண்டன் மறவர் மற்றும் நாட்டுக்கோட்டைச் செட்டியார் சமூகம் குறித்தும் முத்துமீனாட்சி(1903) கைம்மைக் கொடுமையையும்,வில்லியம் பொன்னுசாமியின் கமலாக்ஷி மற்றும் சிவகுமரன் சமுதாயப் பார்வையும் கொண்ட புதினங்களாக இருந்து வருகின்றன.\n\nSection::::புதினத்தின் வகைகள்:துப்பறியும் புதினங்கள்(1910).\nஆங்கில மொழிப்புலமை கொண்ட தமிழ் எழுத்தாளர்கள் ஆங்கிலத்தைத் தழுவி பல்வேறு துப்பறியும் புதினங்களைப் படைத்தனர்.அவர்களுள் சிலர் பின்வருமாறு:\n\n1)ஆரணி குப்புசாமி முதலியார்(1867-1925):\n\nஆங்கிலத்தில் வெளிவந்த பல புதினங்களைத் தழுவி இவர்,தமிழ்மொழிச் சூழலுக்கேற்ப சுமார் எழுபத்தைந்து துப்பறியும் புதினங்களைப் படைத்தார்.அவற்றுள் இரத்தினபுரி ரகசியம்(ஒன்பது பாகங்கள்),தபால் கொள்ளைக்காரன்,\nமஞ்சள் அறையின் மர்மம் ஆகியவை குறிப்பிடத்தக்கவை.\n\n2)வடுவூர் கே.துரைசாமி ஐயங்கார்(1880-1942):\n\nஇவர் மேனகா, கும்பகோணம் வக்கீல், பாலாமணி அல்லது பாக்தாத் திருடன் முதலான புதினங்களை எழுதியுள்ளார்.\n\n3)ஜே.ஆர்.ரங்கராஜூ(1875-1956):\n\nதுப்பறியும் கோவிந்தன்,சந்திரகாந்தா,\nஇராஜாம்பாள்,மோகனசுந்தரம் போன்ற புதினங்கள் இவருடையதாகும்.\n\n4)வை.மு.கோதைநாயகி அம்மாள்(1901-1960):\n\nஇவர் கிழக்கு வெளுத்தது,புனித பவனம்,தைரிய லட்சுமி முதலிய புதினங்களை எழுதியுள்ளார்.இவர் எழுதிய மொத்த புதினங்களின் எண்ணிக்கை நூற்றுப் பதினைந்து ஆகும்.\n\nமேலும்,தேவன்,தமிழ்வாணன்,\nசுஜாதா,ராஜேஷ்குமார்,\nராஜேந்திரகுமார்,பட்டுக்கோட்டை பிரபாகர் முதலானோர் பல்வேறு துப்பறியும் புதினங்களைப் படைத்துள்ளனர்.\n\nSection::::சமுதாயப் புதினங்கள்.\nஇவை மனித சமுதாயத்தின் வாழ்வியல் சூழலையும் சமூகச் சிக்கல்களையும் அடிப்படையாகக் கொண்டு எழுதப்படும் புதினங்கள் ஆகும்.\n\n1)கே.எஸ்.வெங்கடரமணி:இவரால் எழுதப்பட்ட முருகன் ஓர் உழவன்(1928),கந்தன் ஒரு தேசபக்தன்(1938)ஆகிய புதினங்கள் \nகிராம மக்களின் வாழ்க்கை முறையையும் தேசபற்றையும் அடிப்படைகளாகக் கொண்டிருந்தன.\n\n2)'கல்கி'ரா.கிருஷ்ணமூர்த்தி(1899-1954):இவர் எழுதிய தியாகபூமி,கள்வனின் காதலி,மகுடபதி,அலை ஒசை முதலான புதினங்கள் \nசாதிக் கொடுமை,விதவைக் கொடுமை,பொருந்தாமணம்,விடுதலை வேட்கை ஆகியவற்றை எடுத்துரைத்தன.\n\n3)நாரணதுரைக் கண்ணன்:\n1942-இல் நடைபெற்ற ஆகஸ்ட் புரட்சியை அடிப்படையாகக் கொண்டு தியாகத் தழும்பு என்னும் புதினத்தை இவர் உருவாக்கினார்.தரங்கிணி,கோகிலா,\nநடுத்தெரு நாராயணன் ஆகிய புதினங்களும் இவருடையதாகும்.\n\n4)ர.சு.நல்லபெருமாள்:இவர் எழுதிய கல்லுக்குள் ஈரம் என்னும் புதினம் நாட்டு விடுதலையில் பெண்களின் ஈடுபாடு குறித்து பேசப்பட்டிருந்தது.\n\n5)ராஜம் கிருஷ்ணன்:இவர் எழுதிய வளைக்கரம் கோவாவின் விடுதலைப் போராட்டத்தைச் சித்திரித்தது.குறிஞ்சித்தேன், கூட்டுக் குஞ்சுகள்,கரிப்பு மணிகள்,வேருக்கு நீர்,அலைவாய்க் கரையில் முதலான புதினங்களையும் இவர் படைத்துள்ளார்.\n\n6)அகிலன்:பெண்,எங்கே போகிறோம்?,நெஞ்சின் அலைகள், வேங்கையின் மைந்தன்,சித்திரப்பாவை முதலான சமுதாய புதினங்களை இவர் எழுதியிருக்கிறார்.\n\nஇதுதவிர,வ.ரா.வின் சுந்தரி,கோதைத்தீவு,\nபி.எஸ்.ராமையாவின் பிரேம ஹாரம்,ஆர்வியின் அணையா விளக்கு,மு.வ.வின் நெஞ்சில் ஒரு முள்,அல்லி,அகல்விளக்கு,கரித்துண்டு,\nவிந்தனின் பாலும் பாவையும்,டி.கே.சீனிவாசனின் \nஆடும் மாடும்,சிதம்பர சுப்பிரமணியத்தின் இதயநாதம்,க.நா.சு.வின் பொய்த்தேவு,எம்.வி.வெங்கடராமின் காதுகள்,சி.சு.செல்லப்பாவின் வாடிவாசல்,ரகுநாதனின் பஞ்சும் பசியும்,நா.பார்த்தசாரதியின் \nகுறிஞ்சி மலர், பொன்விலங்கு,\nசமுதாய வீதி, டி.செல்வராஜின் \nமலரும் சருகும்,நீல.பத்மநாபனின் தலைமுறைகள்,த.ஜெயகாந்தனின் சில நேரங்களில் சில மனிதர்கள்,பாரிஸுக்குப் போ,சி.என்.அண்ணாதுரையின் பார்வதி பி.ஏ.,ரங்கோன் ராதா,ஜெகசிற்பியனின் கிளிஞ்சல் கோபுரம்,ஹெப்சிபா \nஜேசுதாசனின் புத்தம் வீடு,சுந்தர ராமசாமியின் ஒரு புளிய மரத்தின் கதை,பொன்னீலனின் புதிய தரிசனங்கள்,மறுபக்கம்,\nஅசோகமித்திரனின் தண்ணீர், \nஅப்பாவின் சிநேகிதர்,தோப்பில் முகமது மீரானின் சாய்வு நாற்காலி, \nஉமா சந்திரனின் முள்ளும் மலரும், சா.கந்தசாமியின் விசாரணை கமிஷன்,வைரமுத்துவின் கள்ளிக்காட்டு இதிகாசம்,ஜெயமோகனின் ரப்பர்,\nஅன்வர் பாலசிங்கத்தின் செந்நீர் முதலான சமுதாய புதினங்கள் குறிப்பிடத்தக்கவையாகும்.\n\nSection::::வரலாற்றுப் புதினங்கள்.\nபண்டைத் தமிழக வரலாற்று நிகழ்வுகளை அடிப்படையாகக் கொண்டு வரலாற்றுப் புதினங்கள் எழுதப்படுகின்றன.அந்த வகையில் கல்கி,பார்த்திபன் கனவு, சிவகாமியின் சபதம், பொன்னியின் \nசெல்வன் ஆகியவற்றையும்,அகிலன், மணிபல்லவம்,கயல்விழி,\nவேங்கையின் மைந்தன்,வெற்றித் திருநகர் ஆகிய புதினங்களை எழுதியுள்ளனர்.சாண்டில்யனின் யவன ராணி,கடல் புறா,ராஜபேரிகை போன்றவையும் கோவி.மணிசேகரனின் அக்கினிக் கோவம்,பீலிவளை,செம்பியன் செல்வி,அஜாத சத்ரு முதலானவையும் குறிப்பிடத்தகுந்தவை.இதுபோல்,\nமு.மேத்தாவின் சோழநிலா,கலைஞர் கருணாநிதியின் ரோமாபுரி பாண்டியன்,பொன்னர் சங்கர், \nதென்பாண்டிச் சிங்கம்,பூவண்ணனின் காந்தளூர்ச் சாலை,விக்கிரமனின் \nநந்திபுரத்து நாயகி,ஜெகசிற்பியனின் மகரயாழ் மங்கை, ஆலவாய் அழகன்,நாயகி நற்சோணை,நந்திவர்மன் காதலி,திருச்சிற்றம்பலம் ஆகியவையும் அரு.ராமநாதனின் வீரபாண்டியன் மனைவி முதலானவை வரலாற்றுப் புதினங்களுக்கு எடுத்துக்காட்டுகளாகும்.\n\nSection::::வட்டார புதினங்கள்.\nவட்டார புதினம் என்பது ஒரு குறிப்பிட்ட பகுதியைக் களமாகக்கொண்டு,அப்பகுதியில் வாழும் மக்களின் வாழ்க்கையை எடுத்துக் காட்டும் குறிக்கோளுடன் எழுதப்படுவதாகும்.வட்டார புதினம் எழுதும் வழக்கை வேங்கடரமணி தோற்றுவித்தார். சில வட்டார புதினங்கள் கீழே தரப்பட்டுள்ளன.அவையாவன:\n\nமண்ணாசை-சங்கர்ராம்\n\nநாகம்மாள்,அறுவடை-ஆர்.சண்முக சுந்தரம்\n\nதங்கச் சம்பா-பூவை.எஸ்.ஆறுமுகம்\n\nமானாவாரி மனிதர்கள்-சூரியகாந்தன்\n\nஏறுவெயில்-பெருமாள் முருகன்\n\nசெந்நெல்-சோலை சுந்தர பெருமாள்\n\nதேரி மணல்-முகிலை இராசபாண்டியன்\n\nசாயத்திரை-சுப்ரபாரதிமணியன்\n\nSection::::மொழிபெயர்ப்புப் புதினங்கள்.\nதமிழில் மாக்ஸிம் கார்க்கியின் தாய்,லியோ டால்ஸ்டாயின் போரும் அமைதியும்,விக்டர் ஹியூகோவின் ஏழைபடும் பாடு,தகழி சிவசங்கரன் பிள்ளையின் செம்மீன்,தோட்டியின் மகன்,காண்டேகர் மற்றும் தாகூர் புதினங்கள் பல மொழியாக்கம் செய்யப்பட்டுள்ளன.இப்பணியை கா.ஶ்ரீ.ஶ்ரீ.,த.நா.சேனாபதி,சிற்பி பாலசுப்பிரமணியம்,தமிழ்நாடன்,சுந்தர ராமசாமி முதலானோர் ஈடுபட்டனர்.\n\nSection::::அரசியல் புதினங்கள்.\nநிகழ்கால அரசியல் நடவடிக்கைகளை மையமாக வைத்து விருப்பு \nவெறுப்பில்லாமல் அரசியல் புதினங்கள் எழுதப்பட்டு வருகின்றன.\nநாரண.துரைக்கண்ணனின் சீமான் சுயநலம்,நா.பார்த்தசாரதியின் நெஞ்சக்கனல்,வைரமுத்துவின் மூன்றாம் உலகப்போர்,பெருமாள்முருகனின் மாதொருபாகன் போன்றவை \nஅரசியல் புதினங்களுக்கு \nஉதாரணங்களாகும்.\n\nSection::::தழுவல் புதினங்கள்.\nஅயல்நாட்டுப் புதினக் கதையைத் தமிழ்நாட்டுச் சூழலுக்கேற்பத் தழுவி எழுதுவதாகும்.மறைமலையடிகளின் குமுதவல்லி அல்லது நாகநாட்டரசி,எஸ்.எஸ்.மாரிசாமியின் அநாதை ஆனந்தன்போன்ற புதினங்கள் தழுவி எழுதப்பட்ட புதினங்கள் ஆகும்.\n\nSection::::உளவியல் புதினங்கள்.\nஇருபாலரின் உளவியல் சிக்கல்கள் குறித்து இவை எடுத்துரைக்கின்றன.காட்டாக,\nதி.ஜானகிராமனின் மோக முள்,அம்மா வந்தாள்,கோவி.மணிசேகரனின் தென்னங்கீற்று,ஜெயகாந்தனின் ரிஷிமூலம், முதலானவற்றைக் கூறவியலும்.\n\nSection::::நனவோடை புதினங்கள்.\nநனவோடை என்பது ஓர் உத்தியாகும்.நனவோட்டத்தின் வழியே கதைகூறுதலாகும்.அசுர கணம்(க.நா.சு),\nஜீவனாம்சம்(சி.சு.செல்லப்பா),\nஅபிதா,புத்ர (லா.ச.ரா.)முதலியன நனவோடை புதினங்கள் ஆகும்.\n\nSection::::புதின அமைப்பு.\nகதை இலக்கியத்தில் புதினத்திற்குத் தனியிடம் உண்டு.நீண்ட வாசிப்பைத் தூண்ட வல்லது.புதினம் பல்வேறு கட்டமைப்புகளை உள்ளடக்கியது.அவையாவன:\n\n1.கதைக்களம்\n\nபுதினமானது தனக்கென்றே அமைந்த ஒரு பெரிய கதைக்களத்தைக் கொண்டது.ஒரு நெடிய கதையையும்,கதைமாந்தர் பலரையும் புதினம் உள்ளடக்கியது.தனிமனிதனின் சிக்கல்கள் மற்றும் சமுதாய வாழ்க்கையின் பல பகுதிகளையும் சித்திரித்துக் காட்டுவதற்குரிய நிகழ்விடமாகப் புதினத்தின் கதைக்களம் உள்ளது.ஓவியக்கலைக்குத் திரை இருப்பதுபோலவும்,ஆடற்கலைக்கு அரங்கின் அவசியம் போலவும் புதினத்திற்குக் களமாக அமைவது கதையே ஆகும்.\n\n2.கதைக்கரு\n\nஒரு படைப்பிற்கு அடித்தளமாக அமைவது மையக்கரு(Theme)எனப்படும்.அம் மையக்கரு இயற்கையாக அமைதல் நலம்.இது புதினத்திற்கும் பொருந்தும்.அதுபோல், புதினத்திற்கு எதுவும் மையக்கருவாக அமையும்.\n\nஇக்கதைக்கருவானது நல்ல கதைப்பின்னல் நிகழ்ச்சிகள்,பாத்திரப்படைப்புகளின் உணர்ச்சிகள்,உரையாடல்,உத்திகள்,\nகாட்சிகள்,வருணனைகள்,எளிய நடை \nஆகியவற்றைக் கொண்டதாக அமையும்போது புனைவிலக்கியத்தின் தலையாயதாக விளங்கும் புதினம் சிறப்படைகிறது.\n\nகருப்பொருள்\n\nதனி மனித வாழ்க்கையில் நடந்த நிகழ்ச்சிகள்,வரலாற்று உண்மைகள்,சமுதாய பிரச்சினைகள்,அன்றாட நிகழ்வுகள்,அரசியல் போக்குகள்,உளவியல் சிக்கல்கள்,\nதனிமனித வாழ்வியல் கோட்பாடுகள்,பெண்ணடிமைத்தனம்,\nதனிமனிதர் வழிபாடு,விளிம்புநிலை வாழ்க்கை,உலகமயமாக்கல் விளைவுகள், சுற்றுச்சூழல் முதலானவை புதினத்திற்குரிய கதையின் கருப்பொருள்களாக அமையும்.\n\n4.கதையும்,கதைப்பின்னலும் (Plot)\n\nகதை என்பது காலக்கிரமப்படி அமையும் நிகழ்ச்சிகளின் வரிசையேயாகும். ‘பிளாட்' (கதைப்பின்னல்) என்பது கிரமப்படி அமைந்த நிகழ்ச்சிகளிடையே காரண-காரியத் தொடர்பை ஏற்றி உரைப்பது என்பார் இ.எம்.பாஸ்டர்.\n\nதமிழில் பிளாட் என்பதைக் கதைப்பின்னல் அல்லது கதைத்திட்டம் ஆகும்.இதுவே கதைக்கு வடிவ அழகைத் தருகிறது. கதையில் வரும் நிகழ்ச்சிகள் இயல்பாக \nநிகழுதல் நல்லது.கதைக்கேற்றவாறு நிகழ்ச்சிகள் விரியப்பெற்று வளர்ச்சியடைந்து பெருகி ஒரு முழுமைபெறுவது புதினத்தின் போக்காகும்.\n\nகதைப்பின்னல் வகைகள்\n\nபுதினத்தின் கதைப்பின்னல் இருவகைப்படும்.அவையாவன:\n\nநெகிழ்ச்சிக் கதைப்பின்னல்(Flexible Plot)\n\nநெகிழ்ச்சிக் கதைப்பின்னல் என்பதில் கதையில் இடம்பெறும் நிகழ்ச்சிகள் ஒன்றுக்கொன்று தொடர்பற்றதாகவோ அல்லது பொருத்தமற்றதாகவோ அமைந்திருக்கும்.முதன்மை கதைமாந்தர்களாகத் திகழும் தலைவனோ,தலைவியோ அனைத்து நிகழ்ச்சிகளிலும் மையமாக இருந்து அக்கதையின் மற்றக் கூறுகளை ஒருங்கிணைப்பர்.இந்த வகைப் புதினங்களில் பாத்திரப் படைப்புகள் இன்றியமைந்ததாக இருக்கும்.சான்றாக,மு.வரதராசனின் கரித்துண்டு,சுந்தர ராமசாமியின் ஜே.ஜே.சில குறிப்புகள் போன்றவற்றை அடையாளப்படுத்த இயலும்.\n\nசெறிவுக் கதைப்பின்னல் (Organic plot)\n\nஇந்த வகைக் கதைப்பின்னலில் நிகழ்ச்சிகள் ஒன்றோடொன்று காரண காரியத்தொடர்பு உடையனவாய் இருக்கும்.அதுபோல,ஒரு நிகழ்ச்சியின் முடிவானது அடுத்த நிகழ்ச்சிக்குத் தொடக்கமாகவோ,காரணமாகவோ அமையப்பெறும்.இவ்வாறு அமைந்த புதினங்கள் விறுவிறுப்பாகவும் சுவையானதாகவும் காணப்படும்.எனினும், செயற்கைத்தன்மையுடையதாகவும்,\nநம்பத்தன்மையற்றதாகவும் இருப்பதைத் தவிர்க்க இயலாது.வரலாற்றுப் புதினங்களும், துப்பறியும் புதினங்களும் இதற்குச் சான்றாகும்.\n\nஇத்தகுக் கதைப்பின்னல்களுடைய புதினங்களில் ஈர்ப்பு,எதிர்பார்ப்பு நிலை (Suspense),குறிப்பு முரண்(Irony) முதலியன அமைந்து அவற்றை முன்னோக்கி நகர்த்தும்.\n\nSection::::உசாத்துணை நூல்கள்.\n1)மு.வரதராசன், \nதமிழ் இலக்கிய வரலாறு, \nசாகித்திய அக்காதெமி, புதுதில்லி, பதினான்காம் பதிப்பு-2000.\n\n2)முனைவர் மா.இராமலிங்கம்,\nஇருபதாம் நூற்றாண்டுத் தமிழ் இலக்கியம்,\nநியூ செஞ்சுரி புக் ஹவுஸ் வெளியீடு,\nசென்னை-98,\nமுதற்பதிப்பு:செப்டம்பர்-1999.\n\n3)முனைவர் பாக்யமேரி, \nவகைமை நோக்கில் \nதமிழ் இலக்கிய வரலாறு,\nநியூ செஞ்சுரி புக் ஹவுஸ் வெளியீடு,\nசென்னை-98,\nமுதற்பதிப்பு:ஜூலை-2008.\n\n4)தமிழ் இணையப் பல்கலைக்கழக இணையதளம்.\n\n\n"}
{"id": "52642", "url": "https://ta.wikipedia.org/wiki?curid=52642", "title": "படிமுறைத் தீர்வு", "text": "படிமுறைத் தீர்வு\n\nபடிமுறைத் தீர்வு \"(Algorithm, அல்கோரிதம்)\" என்பது ஒரு தீர்வுமுறை. இது பொதுவாக ஒரு கேள்விக்கான விடையை அடைய, ஒரு திட்டத்துடன், முறைவகுத்து, படிப்படியாய், ஆனால் முடிவுடைய படிகளுடன்,நன்கு வரையறுக்கப்பட்ட குறியீட்டு மொழியில், கணிதச் சார்புகளுக்குத் தீர்வு காணும் வழிமுறை ஆகும்.\n\nகணிதவியலிலும் கணினி அறிவியலிலும் அல்கோரிதம் ( ) என்பது நிறைவேற்ற வேண்டிய செயல்களின் தன்னிறைவான வரிசைமுறை ஆகும். அல்கோரிதம் கணக்கிடுதல், தரவு கையாளுதல், தன்னியக்கமாகச் சிந்தித்தல் ஆகிய எப்பணியையும் நிறைவேற்றலாம்.\n\nதொடக்கநிலையில் இருந்தும் தொடக்க உள்ளீட்டில் இருந்தும் (ஒருவேளை வெற்றுச்சர நிலையில் இருந்தும் கூட) கட்டளைகள் கணித்தலை விவரிக்கின்றன. இவை செயல்படுத்தப்படும்போது, வரம்புள்ள நன்கு வரையறுத்த எண்ணிக்கை கொண்ட தொடர்படிநிலைகளில் தொடர்ந்து செயல்பட, முடிவில் \"வெளியீடு\" பெறப்படுகிறது இச்செயல்பாடு இறுதி முடியும் நிலையில் முற்றுகிறது. ஒருநிலையில் இருந்து மற்றொரு நிலைக்கன பெயர்வு கட்டாயமாக முந்தீர்மானீப்புத் தனமையோடு அமையவேண்டும் என்பதில்லை; தற்போக்கு அல்கோரிதவகைச் சார்ந்த சில அல்கோரிதங்கள் தற்போக்கிலான உள்ளீட்டைப் பயன்படுதுகின்றன.\n\n\"அல்கோரிதம்\" எனும் கருத்தினம் பல நூற்றாண்டுகளாகவே நிலவியதே, என்றாலும் நிகழ்காலப் பொருளில் ஓரளவுக்கு \"அல்கோரிதம்\" சொல்லின் வழக்கு 1928 இல் டேவிடு இல்பெர்ட் முடிவெடுப்புச் சிக்கலுக்கான தீர்வைக் காண முயற்சிகள் மேற்கொண்டபோது தொடங்கியது எனலாம். பிந்தைய முறைப்படுத்தல் முயற்சிகள் \"விளைவுமிகு கணக்கீட்டுதிறம்\" அல்லது \"விளைவுமிகு முறை\" யை வரையறுக்க முயலுகையில் உருவாகின; இம்முறைப்படுத்தல் முயற்சிகளில் கியோதெல்- எர்பிரேண்டு–கிளீன் மீள்சுழல் சார்புகளும் (1930, 1934 , 1935) அலஞ்சோ சர்ச்சு அவர்களின் இலாம்டா கலனவியல் (1936) முயற்சியும் எமில் போசுட்டு அவர்களின் \"உருவாக்கம் 1\" (1936) சார்ந்த முயற்சியும் ஆலன் டூரிங் அவர்களின் டூரிங் எந்திரங்களுக்கான ( 1936–7, 1939) முயற்சிகளும் அடங்கும். அல்கோரிதங்களுக்கு நாம் கருதுவதற்கு நிகரான குறியீட்டு வறையரையை உருவாக்குவது இன்னமும் அறைகூவலான பணியாகவே உள்ளது.\n\nSection::::வரலாறு.\nஅல்கோரிதம் என்னும் பெயர் 9 ஆவது நூற்றாண்டைச் சேர்ந்த \"அல் குவாரிழ்சிமி\" (al-Khwarizmi) அல்லது \"அல் கோவாரிழ்சிமி\" (Al-Khowarizmi) என்னும் பெயருடைய ஈரானிய கணிதவியலாளர் எழுதிய \"இந்துக்களின் கணக்கிடும் கலை பற்றி அல்-குவாரிழ்சிமி\" என்னும் பொருள் படும் நூலின் இலத்தீன் மொழிபெயர்ப்பு நூலாகிய \"Algoritmi de numero Indorum\" (ஆல்கரித்மி டி நுமரோ இந்தோரம்) என்னும் நூலின் தலைப்பில் இருந்து பெற்ற \"algorismus\" (அல்கோரிஸ்மஸ்) என்ற இலத்தினச் சொல்லில் இருந்தும் கிரேக்கச் சொல்லாகிய \"அரித்மோஸ்\",( αριθμός) அதாவது \"எண்\" எனும் பொருள் உடைய சொல்லில் இருந்தும் பெறப்பட்டது. ஆங்கிலத்திலிச்சொல் முதலில் 1230 இலும் பின் சாசரால்1391 இலும் கையாளப்பட்டுள்ளது. ஆங்கிலச் சொல் பிரெஞ்சுச் சொல்லில் இருந்து பெறப்பட்டதாகும். இந்த ஆங்கிலச் சொல்லுக்கு இப்போதைய பொருள் 19 ஆம் நூற்றாண்டில் தான் உருவாகியது.\nமற்றொரு மிகப்பழைய பயன்பாடு 1240 இல் \"Carmen de Algorismo\" எனும் தலைப்புள்ள கையேட்டில் வருகிறது. இக்கையேடு அலெக்சாந்திரே தெ வில்லெடியூ என்பவரால் இயற்றப்பட்டது. அது பின்வருமாறு தொடங்குகிறது:\n\nஇதன் மொழிபெயர்ப்பு பின்வருமாறு:\n\nஇந்தக் கவிதை சில நூறு அடிகள் கொண்டது. இது இந்தியத் தாயங்களைக் கொண்டு அல்லது இந்திய எண்களைக் கொண்டு புதிய முறையில் கணக்கிடும் கலையைச் சுருக்கமாக்க் கூறுகிறது.\n\nSection::::வரையறை.\nSection::::முறைசாரா வரையறை.\nமுறைசாரா வரையறையாக, \" அல்கோரிதம் என்பது செயல்முறைகளின் வரிசைமுறையை துல்லியமாக வரையறுக்கும் விதிகளின் கணமாகும்.\" என வரையறுக்கலாம். எனவே இதில் அனைத்துக் கணினி நிரல்களும், எண்கணக்கீடு இல்லாதவையுங்கூட, அடங்கும். பொதுவாக, குறிப்பிட்ட வரம்புள்ள படிநிலைகளில் முடிவுறும் நிரல் எதுவுமே அல்கோரிதமே.\n\nஅல்கோரிதத்துக்கான முன்வடிவமாக, இரு முற்றெண்களுக்கான பெருமப் பொது ஈவைக் காணும் யூக்கிளிடின் அல்கோரிதத்தைக் கூறலாம்; எடுத்துகாட்டு முகப்பில் உள்ள பாய்வுப்படத்தில் விவரிக்கப்பட்டுள்ளது. பின்வரு பிரிவொன்றில் இது எடுத்துகாட்டகப் பயன்படுத்தப்பட்டுள்ளது.\n\nபூல்சு (1974), செஃப்ரி (1999) ஆகிய இருவரின் ஆய்வு, பின்வருமாறு ஒரு முறைசாரா வரையறையைத் தருகிறது:\n\nSection::::முறைமையாக்கம் அல்லது குறியீட்டாக்கம்.\nகணினி தரவுகளைக் கையாள அல்கோரிதங்கள் கட்டாயமாக தேவைப்படுகின்றன. கணினி நிரல்கள் அனைத்தும் அல்கோரிதங்களால் ஆனவையே. இந்த அல்கோரிதங்கள் கணினி செயல்படுத்த வேண்டிய குறிப்பிட்ட பணிகளைக் குறிப்பிட்டமுறையில் நிறைவேற்றுவதற்கான கட்டளைகளை விவரிக்கின்றன. இப்பணிகள் பணியாளர்களின் சம்பளச் சரிபார்த்தலாகவோ மாணவர்களின் மதிப்பெண் அட்டைகளைச் சரிபார்த்தலாகவோ அமையலாம். எனவே, அல்கோரித்த்தைடூரிங் எந்திரத்தால் ஒப்புருவாக்க வல்ல செயல்களின் வரிசையாகக் கருதலாம். இக்கருத்துநிலையை மின்சுகியும் (1967) சேவேஜும் குருவேவிச்சும் (2000) உறுதிப்படுத்துகின்றனர்:\n\nஅல்கோரிதம் பற்றிய மாற்று கருத்துப்படிமங்களைப் புரிந்துகொள்ள சார்பு நிரல்மொழியாக்கம், ஏரண நிரல்மொழியாக்கம் கட்டுரைகளைக் கானலாம்.\n\nSection::::அல்கோரிதங்களின் உரைக்கோவை.\nஅல்கோரிதங்கள் பலவகைக் குறிமானங்களால் கோவைப்படுத்தப்படுகின்றன; இவற்றில் இயற்கை மொழிகள், போலிக் குறிமுறை, பாய்வு அட்டவணைகள், டிரேகான் அட்டவணைகள், நிரல்மொழிகள், கணினி விளக்கிகளால் உருவாக்கிய கட்டுபாட்டுப் பட்டியல்கள் ஆகியன அடங்கும். இயல்மொழி அல்கோரிதக் கோவைகள் சொற்களால் ஆனவை என்பதால் குழுப்பமானவையாக அமைதலால் இவை சிக்கலான தொழில்நுட்ப அல்கோரிதங்களில் பயன்படுத்தப்படுவதில்லை. ஆனால், போலிக் குறிமுறை, பாய்வு அட்டவணைகள், டிரேகான் அட்டவணைகள், நிரல்மொழிகள், கணினி விளக்கிகளால் உருவாக்கிய கட்டுபாட்டுப் பட்டியல்கள் ஆகியவை இயல்மொழிசார் கூற்றுகளில் அமையும் குழப்பங்களை உருவாக்குவதில்லை. எனவே அல்கோரிதங்களை கட்டமைத்த கோவைகளால் உருவாக்க வல்லனவாய் அமைகின்றன. நிரல்மொழிகள் முதன்மையாக கணினி செயல்படுத்தவல்ல வடிவில் அல்கோரிதங்களைக் கோவைப்படுத்த; இவை அல்கோரிதங்களை வரையறுக்கவோ அல்லது ஆவணப்படுத்தவோ பயன்படுத்தப்படுகின்றன.\n\nSection::::பயன்பாடு.\nபடிமுறைத் தீர்வு முறையை அடிப்படைக் கணிதப் பாடங்களிளில் பயிற்றுவிப்பது வழக்கம் என்றாலும், இப்பெயரைத் தொடக்க நிலைகளில் ஆள்வதில்லை. அடிப்படை எண் கணிதத்தில் கூட்டல், கழித்தல், பெருக்கல், வகுத்தல் என்னும் செயற்பாடுகளை படிகளாகக் கொண்டு எண்கணிதக் கேள்விகளுக்குத் தீர்வு காண்பது பலரும் அறிந்தது. எடுத்துக்காட்டாக 253 என்னும் ஓர் எண்ணை 5 ஆல் வகுத்தால் மீதி எவ்வளவு, ஈவு எவ்வளவு என்னும் ஒரு கேள்வியை எடுத்துக்கொள்வோம். அல்கோரிதம் என்னும் படிநிலைத் தீர்முறைப்படி, முதலில் 5 ஐ 253 இல் இருந்து கழிப்போம். மீதம் இருக்கும் எண்ணாகிய, 248 ஐ (253 -5 = 248) 5 ஐ விட பெரியதாக இருந்தால், மீண்டும் ஒரு முறை மீதம் இருக்கும் எண்ணில் இருந்து 5 ஐக் கழிப்போம். என்று இப்படியாக, மீதம் இருக்கும் எண்ணில் இருந்து கழித்துக்கொண்டே வந்தால் (முடிவுடைய எண்ணிக்கையான படிநிலைகளில்) கடைசியில் எஞ்சி இருக்கும் எண் மீதி (மீதி = 3). எத்தனை முறை கழிக்க முடிந்தது என்பது ஈவு (50). இங்கு விரித்துக் கூறிய முறை ஓர் எளிய அல்கோரிதம் ஆகும். வேறு விதமாகக் கூறுவதென்றால், N, b ஆகியவற்றைத் தெரிந்த இயல் எண்கள் என்று கொள்வோம், (எடுத்துக்காட்டாக N = 253, b = 5). இப்பொழுது formula_1 என்று எழுத முடியும் என்று எடுத்துக்கொண்டால், தெரியாத A, C என்பனவற்றை, எவ்வாறு கண்டு பிடிப்பது என்பது கேள்வி. இதில் ஒரே ஒரு சமன்பாடு (எடுகோள்)தான் உள்ளது ஆனால் A, C ஆகிய தெரியாத இரண்டு எண்களை (அவை நிலவினால்) இந்த ஆல்கரித முறைவழி பெறுகின்றோம் என்பதனையும் உணர்தல் வேண்டும். இதே போல ஓர் இயல் எண் பகா எண்ணா ? எனக் கண்டுபிடித்தல் போன்ற பற்பல கேள்விகளுக்கும் அல்கோரித முறைகள் உள்ளன. தற்காலக் கணினிகளில் பற்பல தீர்வுகளுக்கும் பல்வேறு வகையான படிநிலைத் தீர்முறைத் முறைகள் வகுக்கப்படுகின்றன. பல சிக்கலான கேள்விகளுக்கு இப்படி படிப்படியாய் கணினிவழி கணக்கிட்டு, ஒப்பிட்டு, முடிவுசெய்து தீர்வு காண்பது பரவலாக பயன்பாட்டில் உள்ள முறை ஆகும். ஆனால் சில கேள்விகளுக்கு முடிவுடைய எண்ணிக்கையான படிநிலைகளில் தீர்வு காண்பது இயலாது. எவ்வகையான கேள்விகளுக்கு இப்படி திட்டமிட்ட, படிநிலைவழி எவற்றுக்கு முறையான தீர்வுகள் கிட்டும், எவற்றுக்குக் கிட்டாது, அவற்றை எவ்வாறு முன்கூட்டியே அறிவது முதலான கேள்விகள் முதன்மையானவை. யூக்கிளிடின் காலத்தில் இருந்தே தீர்வுகாண முடியாத கேள்விகளில் ஒன்றாக இருப்பது, கவராயம் (compass), அளவீடு குறிப்பிடாத ஒரு அளவுகோல் இவற்றை மட்டும் கொண்டு எவ்வாறு ஒரு கோணத்தை மூன்று சமப் பங்காகப் பங்கிடுவதும் இதேபோல ஒரு குறிப்பிட்ட வட்டத்தின் பரப்பளவைக் கொண்ட கட்டத்தை (சதுரம்) வரைவது எவ்வாறு, என்பன முடிவில்லாதன. டாய்ட்சு கணிதவியலாளர் டேவிட் இல்பர்ட்டின் (David Hilbert) தீர்வுகானவேண்டிய 23 கேள்விகள் என்னும் முன்வைப்பும், ஆங்கிலக் கணிதவியலாளர் ஆலன் டூரிங்கின் (Alan Turing) ஆய்வின் பயனாய், படிநிலைத் தீர்முறைப்படி முடிவுபெறாத கேள்விகள் உள்ளன என்னும் முடிவும், குர்த் கியோதலின் (Kurt Gödel) நிறுவமுடியாத கேள்விகள் உண்டு எனும் கருதுகோள்களும் படிமுறைத்தீர்வு பற்றிய கேள்விகளில் மிகவும் பெயர்பெற்றவை.\n\n"}
{"id": "52652", "url": "https://ta.wikipedia.org/wiki?curid=52652", "title": "வடிவழகன்", "text": "வடிவழகன்\n\nவடிவழகன் சிங்கப்பூரின் ஒரு சிறந்த தமிழ்க் கலைஞர். நகைச்சுவை, நாடகம், எழுத்து, இசை, தயாரிப்பு என பலவகை ஆற்றல்களைக் கொண்டவர். சிறுவயதில் இருந்து பல படைப்புகளை வழங்கிவருகிறார். இவர் Queensland பல்கலைக்கழகத்தில் படைப்பாக்க தொழிற்துறையில் முதுமாணிப் பட்டம் பெற்றவர். இவரது நகைச்சுவைத் துண்டுகள் யு ரியூபில் புகழ்பெற்றவை. இவர் பல நாடக பட்டறைகளை நடத்தியிருக்கிறார்.\n\n"}
{"id": "52657", "url": "https://ta.wikipedia.org/wiki?curid=52657", "title": "சிலந்தி", "text": "சிலந்தி\n\nசிலந்திகள் அல்லது எட்டுக்கால் பூச்சிகள் என்பன எட்டுக்கால்களை உடைய, சவைக்கும் வாய்ப்பகுதிகள் இல்லாத, இருபகுதியான உடல்பிரிவுகள் உடைய, காற்றை உள்வாங்கி மூச்சுவிடும் கணுக்காலி வகைப் பூச்சிகள். இவை தம் உடலில் உள்ள சுரப்பியில் இருந்து மெல்லிய நூல் போன்ற இழை ஆக்குவது இதன் சிறப்பியல்பு ஆகும். இந்த சிலந்திநூலை நூலாம்படை என்றும், சிலந்தியை \"நூலாம்பூச்சி\" என்றும் கூறுவர். சிலந்திகளில் பல வகைகள் பல வகையான நஞ்சுகள் கொண்டிருக்கின்றன. மற்ற வகையான பூச்சிகளைப் போல் இவற்றுக்கு உணர்விழைகள் கிடையா. 2011ஆம் ஆண்டு திசம்பர் 31 வரை உலகில் 42,751  வகையான சிலந்திகள் அல்லது எட்டுக்கால்பூச்சிகள் அறிவியலில் அடையாளம் காணப்பட்டு   விளக்கப்பட்டுள்ளன. இவை 110 பேரினங்களில் அடங்கும். சிலந்திகள் 300 மில்லியன் ஆண்டுகளுக்கு முன்பே இருந்து வாழ்ந்து வந்திருக்கின்றன.. சிலந்திகள் அராக்னிடா (\"Arachnida\") என்னும் வகுப்பில், சிலந்திப்பேரினம் அல்லது \"அரனியே\" (\"Araneae\") என்று அழைக்கப்படும் வரிசையில் உள்ள உயிரினம்.\n\nஉடற்கூறு அடிப்படையில் சிலந்திகள் மற்ற கணுக்காலிகளைப் போலல்லாமல் உடல் பகுதிகள் இரண்டு இணைவுத் துண்டுகளாக (tagmata) காணப்படுகிறது. தலைநெஞ்சுப்பகுதி (cephalothorax) மற்றும் வயிற்றுப்பகுதி (abdomen) என்ற அந்த இரண்டு பகுதிகள் சிறிய உருளை வடிவ காம்பின் மூலம் இணைக்கப்பட்டுள்ளது. பூச்சிகளைப் போல சிலந்திகளுக்கு உணர்கொம்புகள் (antennae) இல்லை.மிகவும் பழமையான மிசோதீலே (Mesothelae) குழுவைச்சார்ந்த சிலந்தியைத் தவிர மற்ற கணுக்காலிகளில் சிலந்திகள் அனைத்தும் மையப்படுத்தப்பட்ட நரம்பு மண்டலத்தைக் கொண்டுள்ளன.தலைநெஞ்சுப்பகுதியில் நரம்புச்செல்கள் கொத்தாக இணைக்கப்பட்டுள்ளன. மற்ற கணுக்காலிகளைப் போல் சிலந்திகளின் கால்களில் விரிவடையக்கூடிய தசைகள் காணப்படுவதில்லை அதற்குப் பதிலாக நீர்ம அழுத்தத்தால் (hydraulic pressure) மேலெழும்பித் தாவுகின்றன.\n\nசிலந்தியின் வயிற்றுப் பகுதியில் துணை உறுப்பாகக் காணப்படும் ஆறு விதமான நூற்பு சுரப்பி உறுப்புகள் பட்டு நூலினை வெளித்தள்ளுகின்றன. ஒட்டும் தன்மையுள்ள நூலின் பயன்படுத்தப்பட்ட அளவைப் பொறுத்து சிலந்தி வலைகளின் அளவுகளில் பரவலாக வேறுபாடுகள் காணப்படுகின்றன. சுருள் கோள வலைகள் (spiral orb web) சிலந்திகளின் ஆரம்பகால வலைப்பின்னல் வடிவமாக இருக்கின்றன. சில சிலந்திகள் சுருள் கோள வலைகளை விட அதிகப்படியான சிக்கலான நூற்கூடுகளைக் கட்டுகின்றன.பட்டு உற்பத்தி செய்யும் கூம்பல் (spigots) கொண்ட சிலந்தி போன்ற இனம் (arachnids) 386 மில்லியன் ஆண்டுகளுக்கு முன்பு டெவோனியன் புவியியல் காலத்தில் (Devonian period) தோன்றின, ஆனால் அந்த விலங்குகளுக்கு வெளிப்படையாக நூற்பு உறுப்புகள் (spinnerets) இல்லை.உண்மையான சிலந்திகள் 318 முதல் 299 மில்லியன் ஆண்டுகளுக்கு முற்பட்ட காலத்திய கரிமப்பாறைகளில் (Carboniferous rocks) புதைபடிவங்களாக கண்டிறியப்பட்டுள்ளன. அவை அடிப்படை சிலந்தி இனமான மீசோதீலே பிரிவைச் சார்ந்த சிலந்தியினத்துடன் ஒத்திருந்தது.தற்போதுள்ள நவீன சிலந்தியினங்கள் 200 மில்லியன் ஆண்டுகளுக்கு முன் மூன்றாய காலத்தில் தோன்றிய மைகலோமார்ஃபே (Mygalomorphae) மற்றும் அரானியோமார்ஃபே (Araneomorphae) ஆகியனவாகும்.\n\nSection::::உடல் கூறு இயல்.\nசிலந்திகளின் உடல், வழக்கமாக கணுக்காலிகளில் காணப்படும், \"பல்பகுதி உடலமைப்பு\" கொண்டது எனினும் பிற கணுக்காலிகளில் இல்லாதவாறு, இதன் இருபகுதியான உடற்பகுதிகள் இணைந்து இருக்கின்றன. கணுக்காலிகளில் அறுகால் பூச்சிகளில் காணப்படுவது போன்ற உணர்விழைகள் சிலந்திகளுக்குக் கிடையா. சிலந்திகளுக்கு நஞ்சு பாய்ச்சும், கொடுக்கு போன்ற வாய்ப்பகுதி உண்டு. இதனைக் \"கெலிசெரே\" (Chelicerae) என்று ஆங்கிலத்தில் கூறுகின்றனர் (கிரேக்கச் சொல் keras என்றால் கொம்பு என்று பொருள் (cera <keras)). சிலந்துகளின் இருபகுதி உடலமைப்பு என்பதை இரு \"டாக்மாட்டா\" (\"tagmta\") என்று கூறுவது வழக்கம்.. இந்த இரு உடற்பகுதிகளும் \"ஒருங்கிணைந்து ஒட்டிய\" வடிவில் உள்ளது. ஒருபகுதியில் தலையும், செஞ்சுப்பகுதியும் உள்ளது. இதனைத் \"தலை-நெஞ்சகம்\" அல்லது \"செபாலோ-தோராக்ஃசு\" (cephalothorax) அல்லது புரோசோமா (prosoma) என்றும், மற்றதை \"வயிறு\" (abdomen) அல்லது ஓப்பிசுத்தோசோமா (opisthosoma) என்றும் அழைக்கின்றனர். தலை-நெஞ்சகமும், வயிற்றுப்பகுதியும் ஆன இவ்விரு பகுதிகளையும் மெல்லிய உருளை வடிவான இணைப்புத் தண்டு இணைக்கின்றது. இந்த இணைப்புத்தண்டை \"பெடிசெல்\" (pedicel) என்பர். இதன் குடல் மிகமிகச் சிறியதாகையால் சிலந்திகள் பெரிய கெட்டியான பொருளை உட்கொள்ள இயலாது. சவைக்கும் வாய்ப்பகுதியும் கிடையாது. எனவே, சிலந்திகள் தான் உண்னும் இரையின் உடலினுள் தன்னுடலில் சுரக்கும் நொதி என்னும் செரிக்கும் திரவத்தை செலுத்துகிறது. இரையின் தசை பகுதி அனைத்தும் அந்நீர்மத்தில் கரைந்து நன்கு நீர்மமாக்கிவிடுகின்றது. இந்நீர்ம்ப் பகுதியை சிலந்திகள் உறிஞ்சி உண்ணுகின்றன சிலந்தி இன வகைகளின் எளிமையான \"மெசொத்தெலே\" (\"Mesothelae\") என்னும் வகையைத் தவிர, மற்ற எல்லா வகையான சிலந்திகளிலும், மற்ற கணுக்காலிகளைப் போல் அல்லாமல், சிறப்பாக நடுவிருந்து கட்டுப்படுத்தும் \"நரம்புமண்டலம்\" உள்ளது. மற்ற கணுக்காலிகளில் இருப்பதைப் போன்று தன் கால்களில் வெகுவாக மடக்கி நீட்டக்கூடிய தசைகள் இல்லை. ஆனால் அவற்றுக்கும் மாறாக, வயிற்றுப் பகுதியில் உள்ள நூலிழை நூற்கும் சுரப்பிகள் உள்ளன. தன் உடலில் ஒன்று முதல் ஆறுவகையான நூல்நூற்கும் சுரப்பிகள் வயிற்றுப்பகுதியில் உண்டு. சிலந்திநூல் மிகவும் மெலிதாக இருந்தாலும், அதன் அளவை ஒப்பிடும்பொழுது அது மிகுந்த வலிமையும், மிகுந்த நீட்சித்திறனும் (\"elasticity\") கொண்டது . செயற்கையாக செய்யப்படும் நூலிழைகள் யாவற்றினும் வலிமை முதலான பண்புகளில் சிறந்தது.\n\n2007 ஆம் ஆண்டு கண்டுபிடிக்கப்பட்ட ஊனுண்ணா ஒரேயொரு சிலந்தியைத்தவிர மற்றவை எல்லாம் பிற சிறு பூச்சிகளையும், பிற சிறு உயிரினங்களையும், பிற சிலந்திகளையும் கொன்றுண்டு வாழும் வகையைச் சேர்ந்தவை. ஒரு சில சிலந்திகள், பறவைகளையும், பல்லி போன்ற ஊர்வன வகைகளையும் உண்ண வல்லன.\n\nSection::::சிலந்திகளின் படிவளர்ச்சி.\nசிலந்திகளின் உடல் மெலிதான உடற்பகுதிகளால் ஆனதால் தொல்லுயிர் எச்சம் அல்லது புதை படிவங்கள் கிடைப்பது அரிது. சிலந்தி போன்ற அராக்னிடுகளின் வகையான நூலிழை விடும் பூச்சிகள் 386 மில்லியன் ஆண்டுகளுக்கும் முன்னிருந்த தெவோனியன் (\"Devonian\") காலப்பகுதியில் இருந்தன, ஆனால் அவற்றுக்கு நூலிழை விடும் தனி உறுப்புகள் இல்லை. உண்மையான சிலந்தி வகைகள் 318 முதல் 299 மில்லியன் ஆண்டுகளுக்கு முன்னர் தோன்றின என்று அறிஞர்கள் கருதுகிறார்கள். அம்பரில் புதியுண்ட ஏறத்தாழ 130 மில்லியன் ஆண்டுகளுக்கு முன்னர் இருந்த கிரேத்தேசியஸ் காலத்து தொல்லுயிர் எச்சங்கள் இடைத்துள்ளன். \n\nSection::::குருதியோட்டம் மற்றும் சுவாசம்.\nமற்ற கணுக்காலிகளை விட சிலந்திகள் உடற்குழியுள்ள (coelomates) உயிரினமாகும். உடற்குழியானது சுருங்கி இனப்பெருக்க மற்றும் கழிவுநீக்க மண்டலத்தை சுற்றிக் காணப்படுகிறது. உடற்குழியின் பெரும்பகுதி கோமோசீல் (hemocoel) எனும் உடற்குழி திரவ அறை காணப்படுகிறது.உடல் நீளத்திற்கும் நீண்டுள்ள ஒரு சிற்றறையாக இருக்கிறது . அதன் வழியே குருதித்திரவம் பாய்கிறது.குழல் வடிவலான இதயம் உடலின் மேற்பகுதியில் காணப்படுகிறது.இதில் ஆசிடியா (ostia) என்றழைக்கப்படும் சில வெட்டு அமைப்புகள் காணப்படுகிறது.இவ்வமைப்பு ஒருபோக்கி, தடுக்கிதழ் (Valve) போன்று செயல்பட்டு குருதி திரும்பிப் பாய்வதைத் தடுக்கிறது .எப்படியாயினும் இதயமானது அடிவயிற்றின் மேற்பகுதியை மட்டுமே ஆக்கிரமித்துள்ளது. இதயத்திலிருந்து ஒரு தமனி வழியாக கோமோசீலுக்குள் இரத்தம் வெளியேற்றப்பட்ட பின் அடிவயிற்றுப்புறமுள்ள பின்பக்கத் தமனி திறந்து துணைத் தமனிகள் வழியாக ஒரு காம்பின் மூலம் தலைநெஞ்சுப் பகுதிக்கு எடுத்துச்செல்லப்படுகிறது. சிலந்தியில் திறந்த நிலைக் குருதியோட்ட அமைப்பு (open circulatory system) காணப்படுகிறது. சிலந்தியின் குருதியிலும் தட்டு நுரையீரலிலும் (book lung) ஆக்சிசனை திறம்பட கடத்தும் சுவாச நிறமியான ஹியூமோசயனினைக் (hemocyanin) கொண்டுள்ளன .\n\nSection::::அளவுகள்.\nபல்வேறு அளவுகளில் சிலந்திகள் காணப்படுகின்றன. கொலம்பியா நாட்டில் காணப்படும் மிகச்சிறிய சிலந்தியான \"பட்டு டிகுவா\" (Patu digua) உடலின் நீளம் 0.37 மி.மீ (0.015 அங்குலம்). மிகப்பெரியதும் கனமானதுமான \"டரன்டுலாஸ்\" (tarantulas) 90 மி.மீ (3.9 அங்குலம்) உடல் அளவும் அதன் கால்கள் 250 மி.மீ (9.8 அங்குலம்) நீண்டும் காணப்படுகின்றன.\n\nSection::::வகைப்பாட்டியல்.\nசிலந்திகள் மீசோதீலே மற்றும் ஒபிஸ்தோதீலே ஆகிய இரண்டு துணை வரிசைகளாகப் பிரிக்கப்படுகின்றன. இவற்றில் ஒபிஸ்தோதீலே மேலும் பிரிந்து மைகலோமார்ஃபே மற்றும் அரானியோமார்ஃபே ஆகிய இரண்டு உட்பிரிவுகளைக் கொண்டுள்ளது.கிட்டத்தட்ட 46,000 தற்போது வாழும் சிலந்தியினங்கள் இருப்பதாக அறியப்படுகிறது. இவை 114 குடும்பங்களில் 4000 பேரினங்களிலும் வகைப்படுத்தப்பட்டுள்ளன.\n\nSection::::ஆய்வுகள்.\nமிக்காரியா சொசியாபிலிஸ் (Micaria sociabilis) என்னும் இனத்தைச் சேர்ந்த ஆண் சிலந்திகள் பெரிய பெண் சிலந்திகளுடன் உடலுறவு கொள்ளாமல் அதனை கொன்று உணவாக்கி கொள்கிறது என சிக் குடியரசில் உள்ள மசாரைக் பல்கலைக்கழகத்தின் லென்கா செண்டன்ஸ்காவின் ஆய்வு கூறுகிறது.\n"}
{"id": "52659", "url": "https://ta.wikipedia.org/wiki?curid=52659", "title": "ஜான் டி பிரிட்டோ", "text": "ஜான் டி பிரிட்டோ\n\nபுனித ஜான் டி பிரிட்டோ (\"Saint John de Brito\", போர்த்துக்கீசம்: João de Brito, மார்ச் 1, 1647 – பெப்ரவரி 4, 1693) போர்த்துக்கலைச் சேர்ந்த இயேசு சபை குருவும், இரத்த சாட்சியும் ஆவார். இவர் \"போர்த்துக்கலின் புனித பிரான்சிஸ் சேவியர்\" எனப் பலராலும் அழைக்கப்படுகிறார்.\n\nSection::::வாழ்க்கைச் சுருக்கம்.\nஜான் டி பிரிட்டோ ஒரு புகழ் பெற்ற போர்த்துக்கீச உயர்குடிக்குடும்பத்தில் பிறந்தார். இவருடைய தந்தை சால்வடோர் டி பிரிட்டோ பெரீரா போர்த்துக்கல்லின் காலனியாக இருந்த பிரேசிலின் ஆளுநராக இருந்தபோது இறந்தவர். 1662 ஆம் ஆண்டில் இயேசு திருச்சபையில் இணைந்து கொயிம்பிரா பல்கலைக்கழகத்தில் கல்வி கற்றார். 1673 ஆம் ஆண்டில் மதப்போதனைக்காக தென்னிந்தியாவின் மதுரை நகருக்கு வந்து சேர்ந்தார். தனது பெயரை தமிழில் அருளானந்தர் என மாற்றிக் கொண்டார். மறவர் சீமை மன்னரால் சிறையிடப்பட்டு நாடுகடத்தப்பட்ட அவர் ஐரோப்பாவுக்குத் திரும்பி, 1683 இல் லிஸ்பன் திரும்பினார். அவருடைய குழந்தைப்பருவ நண்பரான இரண்டாம் பேதுரோ மன்னர் அவரை நாட்டிலேயே தங்குமாறு வேண்டிய போதும், அவர் 24 புதிய சமயப் பிரசாரகர்களுடன் 1690 இல் மீண்டும் மதுரைக்குச் சென்றார்.\n\nமதுரையில் பிரிட்டோ ஐரோப்பிய மேலாண்மையற்ற இந்தியக் கத்தோலிக்கத் திருச்சபையை நிறுவ முயற்சிகள் எடுத்தார். இதற்காக அவர் உள்ளூர் மொழிகளை நன்கு கற்றறிந்தார். இந்து சமய முனிவர்களைப் போல் மஞ்சள் பருத்தி ஆடைகளையணிந்து புலால் உண்ணாமை, மது அருந்தாமை போன்ற வழக்கங்களைப் பின்பற்றினார். சாகும் வரை நனிசைவ உணவுமுறையைப் பின்பற்றினார். கத்தோலிக்க சமய நெறிகளை பாமர மக்களுக்கு புரியும்படியாக அவர்களுக்கு எடுத்துரைத்தார். இரொபர்ட்டோ தெ நோபிலி செயல்படுத்திய இம்முறையையே தனது மதப்பிரசாரங்களுக்குப் பயன்படுத்தினார்.\n\nSection::::கிழவன் சேதுபதியும் ஜான் பிரிட்டோவும்.\nராணி மங்கம்மாள் காலத்தில் மறவர் சீமைக்கும், மதுரை அரசுக்கும் நல்லுறவு அறுந்து போயிருந்தது. மறவர் சீமையின் தலைமை கிழவன் சேதுபதியிடம் இருந்தது. கிழவன் சேதுபதி கிறிஸ்தவர்களுக்கு விரோதமாய் இருந்தார். அவ்வேளையில் மறவர் சீமையிலே சமயப் போதகம் செய்து வந்த ஜான் பிரிட்டோவினால் ஏராளமான மறவர் சாதியினர் கிறிஸ்தவத்தைத் தழுவிக் கொண்டிருந்தனர். இதனால் பிரிட்டோவை ஊரை விட்டு வெளியேறச் சொன்னார் சேதுபதி.\n\nகிறிஸ்தவ சமயத்தைத் தழுவியவர்களில் முதன்மையானவர் மறவர் சாதி இளவரசர் \"தடியத் தேவன்\" என்பவர். தடியத்தேவன் கிறிஸ்தவர்களின் உதவியோடு தலைமையைக் கைப்பற்றி விடுவானோ என்ற அச்சம் சேதுபதிக்கு இருந்தது. தடியத்தேவன் நிறைய மனைவிகளை வைத்திருந்தான். தடியத்தேவன் கிறிஸ்தவ மதத்திற்கு மாறியவுடன் தனது முதல் மனைவியை வைத்துக்கொண்டு மற்றவர்களை அனுப்பி விட்டான். அவ்வாறு அனுப்பப்பட்டவர்களுள் ஒருத்தியான கதலி என்பவள் தன் மாமாவான கிழவன் சேதுபதியிடம் முறையிட்டாள். தடியத்தேவன் இவ்வாறு ஆனதற்கு, காரணம் கிறிஸ்தவம் என்றும், மூல காரணம் ஜான் பிரிட்டோ என்றும் சேதுபதிக்குத் தெரிந்தது.\n\nஎனவே ஜான் பிரிட்டோ முனி எனும் கிராமத்தில் தங்கி இருந்தபோது 1693 ஜனவரி 8 ஆம் நாள் பிற்பகலில் மேலும் மூவருடன் சேர்த்துக் கைது செய்யப்பட்டார். நான்கு பேர்களும் கைகளில் விலங்கிடப்பட்டு இரும்புச் சங்கிலிகளால் ஒன்றாகப் பிணைக்கப்பட்டு கயிறு கொண்டு குதிரையின் சேணத்தில் கட்டி இழுத்துச் செல்லப்பட்டனர். ஜனவரி 11 ஆம் நாள் ராமநாதபுரம் கொண்டு செல்லப்பட்டார்.\n\nஜனவரி 31 ஆம் நாள் பாம்பாற்றங்கரையில் உள்ள ஓரியூருக்கு கொண்டு வரப்பட்டார். சிறையில் 1693 பிப்ரவரி 3 ஆம் தேதி அவர் எழுதிய கடிதம் \n\nபெப்ரவரி 4, 1693 இராமநாதபுரம் மாவட்டம் ஓரியுரில் தலை வெட்டப்பட்டு மறைசாட்சியாக மரித்தார்.\n\nSection::::புனிதர் பட்டம்.\nஜூன் 22, 1947 அன்று, உரோமை நகரில், பன்னிரண்டாம் பயஸ் ஜான் டி பிரிட்டோவை புனிதராக அறிவித்தார். இவரது திருவிழா பெப்ரவரி 4ந்தேதி கொண்டாடப்படுகிறது.\n\n"}
{"id": "52667", "url": "https://ta.wikipedia.org/wiki?curid=52667", "title": "கடற்பறவை", "text": "கடற்பறவை\n\nகடற்பறவைகள் என்பன கடற்சூழ்நிலைக்கு ஏற்ப தம்மைத் தகவமைத்துக் கொண்ட பறவைகள் ஆகும். பொதுவாக கடற்பறவைகள் மற்ற பறவைகளை விட நீண்ட காலம் வாழ்கின்றன. பெரும்பாலான கடற்பறவைகள் கூட்டமாக வாழ்கின்றன. கூட்டத்திலுள்ள பறவைகளின் எண்ணிக்கை அதிகளவாக ஒரு மில்லியன் வரை இருக்கக் கூடும். பல கடற்பறவைகள் நீண்டதொலைவு வலசை போகின்றன. வளர்ந்துவரும் சூழலில் கடற்பறவைகள் அழிவிற்கு வேட்டையாடுதல் போல் நெகிழிக் கழிவை இவை உண்பதால் இறந்து விடுகின்றன என அறியப்பட்டுள்ளது. \nகூழைக்கடா, அல்பட்ரோஸ் போன்றன கடற்பறவை வகையைச் சேர்ந்தன.\n"}
{"id": "52669", "url": "https://ta.wikipedia.org/wiki?curid=52669", "title": "மருத்துவத் தமிழ்", "text": "மருத்துவத் தமிழ்\n\nமருத்துவத் தமிழ் என்பது மருத்துவத் துறைசார் தகவல்களை துறைசாரிடமும் பொதுமக்களிடமும் பகிர பயன்படும் தமிழ் ஆகும். மருத்துவத்துறை ஆக்கங்கள் நெடுங்காலமாக தமிழில் உண்டு. குறிப்பாக சித்த மருத்தவக் குறிப்புகள் தமிழிலேயே முதன்மையாக இருக்கின்றன. நவீன மருத்துவம் தொடர்பான ஆக்கங்களும் ஓரளவு விரிவாக தமிழில் வெளி வந்துள்ளன.\n\nSection::::மருத்துவத் தமிழின் தேவை.\nநோய் பற்றிய அடிப்படைத் தகவல்களை மக்கள் அவர்கள் மொழியில் புரிந்து கொள்வது அவசியமாகும். வரமுன் காப்பதற்கும், வந்தாலும் குணப்படுத்துவதற்கும் இது அவசியம். இதற்கு அடிப்படை மருத்துவக் கல்வி வேண்டும். மருத்துவர்கள் நோய் பற்றி தாய்மொழியில் தகவல்களைப் பகிரவேண்டும். ஆனால் ஆங்கிலத்தில் மட்டுமே கற்றால் இது சிரமமாகும். இதனை எழுத்தாளர் ஜெயமோகன் பின்வருமாறு விமர்சிக்கிறார்.\n\nSection::::தமிழ் மருத்துவ நூல்கள்.\nதமிழில் பல தொன்மையான மருத்துவ ஏடுகள் உண்டு. இவற்றுள் ஐக்கிய நாடுகள் கல்வி, அறிவியல், பண்பாட்டு நிறுவனம் முன்னெடுத்த உலகின் நினைவகம் திட்டத்திற்கு இந்தியா சார்பக 1997 ஏற்றுக்கொள்ளப்பட்ட ஆசியவியல் ஆய்வு நிறுவனத்தின் தமிழ் மருத்துவ சுவடித் தொகுப்பு முக்கியமானவை.\n\nநவீன மருத்துவத் தமிழின் தந்தையாக சாமுவேல் ஃபிஸ்க் கிறீன் என்ற அமெரிக்கர் கருதப்படத்தக்கவர். இவர் 1850 களில் நவீன மருத்துவத்தை யாழ்ப்பாணத்தில் தமிழில் கற்பித்தார். இதற்கு உதவியாக இருபதுக்கும் மேற்பட்ட மருத்துவ நூல்களை தமிழில் வெளியிட்டார்.\n\nதமிழ்நாட்டில் ஜெகந்நாத நாயுடு சரீர வினா விடை (A catechism of Human Anatomy and Physiology) என்ற பெயரில் வினா விடை வடிவில் மருத்துவ நூலை மொழிபெயர்த்து 1865 ம் ஆண்டு வெளியிட்டார். சாப்மன் என்பவர் மனுச அங்காதி பாதம் என்ற மொழிபெயர்ப்பு நூலை வெளியிட்டார். 1886 இல் வெ.ப.சுப்பிரமணிய முதலியார் \"கால்நடையியல்\" (Veterinary Science) என்ற நூலை தமிழாக்கம் செய்தார்.\n\nமருத்துவக் களஞ்சியம் என்ற 12 நூல் தொகுதிகளை 1990 களில் தமிழ் வளர்ச்சிக் கழகம் வெளியிட்டது. இந்த கழகம் சித்த மருத்துவம் பற்றிய நூல்களையும் வெளியிட்டுள்ளது.\n\nஅடையாளம் வெளியிட்டிருக்கும் விவாக்கப்பட்ட புதிய பதிப்பான \"டாக்டர் இல்லாத இடத்தில்\", ட \"மோயோ கிளினிக்-உடல்நலக்கையேடு\" ஆகியவை குறிப்பிடத்தகவை. மருத்துவர் ஐ. எஸ். ஜெயசேகர் எழுதிய \"நரம்பு மண்டல நோய்கள்\", \"சிறுநீரக நோய்களும் மருத்துவமும்\", \"சீரண மண்டல நோய்கள்\" மற்றும் பிற நூல்களும் குறிப்பிடத்தக்கவை.\n\nSection::::தமிழில் மருத்துவக்கல்வி.\nஇலங்கையிலும் தமிழ்நாட்டிலும் சித்த மருத்துவ பட்டப்படிப்பை தமிழில் மேற்கொள்ளலாம்.\n\nநவீன மருத்துவக் கல்வி பாடத் திட்டங்கள் முழுவதும் தமிழ்வழியில் அமைப்பதற்காக டாக்டர் எம்.ஜி.ஆர் மருத்துவப் பல்கலைக்கழகத்தில் மருத்துவ தமிழ் மேம்பாட்டு அமைப்பு உருவாக்கப்பட்டுள்ளது.\n\nSection::::ஆய்வேடு இல்லாமை.\nதமிழில் மருத்துவம் தொடர்பான சில இதழ்கள் உண்டு. ஆனால் மருத்துவம் தொடர்பான ஆய்விதழ்கள் இல்லை. குறைந்தபட்சம் சித்த மருத்துவ ஆய்வுகள் பற்றியும் இதழ்கள் இல்லை. தற்கால மருத்துவ அறிவியலுக்கு ஈடுகொடுக்க மருத்துவ ஆய்வேடுகள் இல்லாதது மருத்துவத் தமிழுக்கு ஒரு பெருங் குறையாகும்.\n\nSection::::மருத்துவத் தமிழ் மீது விமர்சனங்கள்.\nதமிழில் மருத்துவக் கல்வியைக் கற்றல் தொடர் துறைச்சார் கல்விக்கு தடையாக இருக்கும் எனப்படுகிறது. அதி உயர் மருத்துவ தகவல்கள் ஆங்கிலத்திலேயே இருப்பதாலும், அவற்றை தமிழில் மொழி பெயர்தற்கு வளங்கள் போதாமையாலும் தமிழ்வழி மருத்துவக் கல்வி தடையாக இருக்கும் எனப்படுகிறது.\n\n\n"}
{"id": "52674", "url": "https://ta.wikipedia.org/wiki?curid=52674", "title": "இறைமறுப்பு நோக்கி விமர்சனங்கள்", "text": "இறைமறுப்பு நோக்கி விமர்சனங்கள்\n\nஇறைமறுப்பு நோக்கி விமர்சனங்கள் இறைமறுப்பு கொள்கையின் அரசியல் மற்றும் சமுதாய தாக்கம், செல்லத்தக்கதன்மை ஆகியன குறித்த விமர்சனங்களைக்குறிக்கும். இவை ஆத்திக கோட்பாடுகளின் அடிப்படையிலோ, ஒழுக்கநெறி குறித்தனவாகவோ அல்லது இறைமறுப்புக்கு தனிமாந்தர் வாழ்வில் இருக்கும் தாக்கம், இதன் ஊகங்கள் முதலியவற்றின் அடிப்படையிலோ அமைந்துள்ளன. இறைமறுப்பு பலவகைப்படுவதாலும் இறைமறுப்புக்கு சீரான வரையறைகள் இல்லாததாலும் இவ்வகை விமர்சனங்கள் சிக்கலானவை ஆகும்.\n\nஅறியவியலாமைக் கொள்கையாளர் பலர் இறைமறுப்பாளர்களை அறிவியலுக்கு பொருந்தாத அல்லது வறட்டுத்தனமான கொளகியினை உடையவர்கள் என சாடுகின்றனர். குறிப்பாக ஒன்றின் இருத்தலுக்கு ஆதாரம் இலாதது, அதன் இருத்தல் இல்லாததற்கு ஆதாரமாகாது என்பது இவர்களின் நிலைப்பாடு. ('absence of evidence cannot be equated with evidence for absence'.) ஆல்வின் பிலான்டிங் போன்ற மெய்யியளாளர்கள் இறைமறுப்புக்கொள்கையினால் சீரமைந்த அண்டத்தை (fine-tuned Universe) எப்போதும் விளக்க இயலாது என்கின்றனர். இதனால் இறைமறுப்பினை விட அறியவியலாமைக் கொள்கையே சிறந்தது என்கின்றனர்.\n\nபிற விமர்சனங்கள் அறநெறி மற்றும் சமூக ஒழுங்கு மீதான இக்கொள்கையின் விளைவுகளை சாடுகின்றது. அறிவொளிக் கால மெய்யியளாலரானவோல்ட்டயர், கடவுள் இல்லாமல் இருந்தால், சமூதம் கட்டமைப்பைக்காக்க கடவுளை மனிதன் உருவாக்கியே ஆகவேண்டும் என்கின்றார். ஜான் லாக் இறைமறுப்பு சமூக கட்டமைப்பினை சீர்குளைக்கும் என்கின்றார். எட்மண்டு பர்க் சமுதாயத்தின் அடிப்படை தேவையாக சமயத்தினை நோக்குகின்றார். சமயமற்ற சமூதாயம் மனிதனை மிருகம் ஆக்கும் என்றும் அத்தகைய சமூதாயம் நிலைக்க இயலாது என்றும் கூறுகின்றார். திருத்தந்தை பதினொன்றாம் பயஸ் கம்யூனிச இறைமறுப்பு கிறித்தவ கலாச்சாரத்தினை நிக்குவதையே நோக்கமாக கொண்டிருப்பதாக கூறுகின்றார். 1990களில் திருத்தந்தை இரண்டாம் அருள் சின்னப்பர் இறைமறுப்பு கொள்கை மனிதனின் இதயத்தில் இருக்கும் சமய மற்றும் ஒழுக்க நெறிசார் உணர்வுகளை மழுங்கச்செய்து அதனால் எழும் சிக்கல்களை மனிதனும் சமுதாயமும் தனியே எதிர்கொள்ள நேர்கின்றது என்றார்.\n\nஇக்கொள்கையினை கொண்டிருந்த பிரெஞ்சுப் புரட்சியாளர்கள், மார்க்சிட்-லெனினிஸ்ட் இறைமறுப்பாளர்கள், மற்றும் 20ம் நூற்றாண்டின் சர்வாதிகார ஆட்சியாளர்கள் பலரின் செயல்கள் இவர்களின் கொள்கையின் விளைவு என விமர்சிக்கப்படுகின்றனர். பிரெஞ்சுப் புரட்சியாரர்களை பர்க் என்பவர் \"இறைமறுப்பு பைத்தியக்காரர்கள்\" (atheistical fanaticism) என விமர்சிக்கின்றார். சீனாவின் மா சே துங், வடகொரியா மற்றும் கம்போடியாவின் போல் போட் போன்றோரின் கொடுங்கோலாட்சிக்கு முன்னோடியாக இருந்த ஜோசப் ஸ்டாலின் இறைமறுப்பு ஆட்சியினை 1937இல் வெளியான திருத்த்ந்தையின் சுற்றுமடல் சாடியது. செஸ்டர்டன் \"கடவுளை நம்பாதோர் எதை வேண்டுமானாலும் நம்புவர்\" என்கின்றார்.\n"}
{"id": "52676", "url": "https://ta.wikipedia.org/wiki?curid=52676", "title": "ரசலின் தேனீர் கேத்தல்", "text": "ரசலின் தேனீர் கேத்தல்\n\nரசலின் தேனீர் கேத்தல் (Russell's teapot) இறைமறுப்புக் கொள்கையை விளக்கும் ஒர் உவமை ஆகும். இந்த உவமை பெர்ட்ரண் ரசலால் முதலில் எடுத்தாளப்பட்டது. இந்த உவமை கடவுள் உள்ளாரென நிரூபிக்கும் நிர்ப்பந்தம் நம்பிக்கையாளரிடமே உள்ளது என்பதை விளக்க உதவுகிறது. அந்த உவமை பின்வருமாறு:\n\nகோள்களைப் போல சூரியனைச் ஒரு தேனீர் கேத்தல் சுற்றுகின்றது, அதுவும் மிகச் சிறிய அல்லது மாயமான கேத்தல், உயர் ஆற்றல் மிக்க தொலைநோக்கிகளால் பார்க்க முடியாத ஒரு தேனீர் கேத்தல் இவ்வாறு சுற்றுகின்றது என்று ஒருவர் கூறிகிறார். இந்த கூற்றை பிழையென நிரூபிக்க முடியாது, அதனால் இந்த கூற்று சரியென அவர் வாதிடுகிறார். இதுதான் உவமை. அதாவது மேற்கூறியபடி இல்லை என்று நிரூபிக்க முடியாத ஒரு கேத்தல் வானில் சுற்றுகின்றது என்று வாதிடுவது முட்டாள்தனம். இதற்கான சாத்தியக்கூறு மிகக்குறைவு. எனவே ஆதாரபூர்வமாக நிரூபிக்க வேண்டிய கடமை கேத்தல் வானில் சுற்றுகின்றது என்று வாதிடுபவைரையே சாரும். மனித கருவிகளுக்கு அப்பாற்பட்டதாக இறை ஒன்று உள்ளது என்று எவராவது வாதிடுவார்களாயின், அது இருக்கிறதென்று நிரூபிப்பது அவர்களது கடமை என்பது இந்த உவமையின் நீட்சி ஆகும். \n\n"}
{"id": "52681", "url": "https://ta.wikipedia.org/wiki?curid=52681", "title": "ஒட்டோ ஃபொன் பிஸ்மார்க்", "text": "ஒட்டோ ஃபொன் பிஸ்மார்க்\n\nஒட்டோ எடுவார்ட் லியோபோல்ட் ஃபொன் பிஸ்மார்க் (Otto Eduard Leopold von Bismarck) [வாழ்நாள்:1, ஏப்ரல், 1815 முதல் 30, ஜூலை 1898 வரை]. இவர், 19 ஆம் நூற்றாண்டைச் சேர்ந்தவர். இவர் புருசிய இராச்சியம் மற்றும் நாட்டினதும், பின்னர் ஜேர்மனி இராஜ்ஜியம் ஆகியவற்றில் பங்களித்த அரசியலாளர் ஆவார். 1862 - 1890 வரை பிரசியாவின் பிரதம அமைச்சராக இருந்த இவர் ஜேர்மனியை ஒன்றிணைப்பதில் முன்னின்றார். 1867 தொடக்கம், வடக்கு ஜெர்மன் கூட்டமைப்பின் தலைவராக இருந்தார். இரண்டாம் ஜேர்மன் பேரரசு நிறுவப்பட்டபோது, பிஸ்மார்க் அதன் வேந்தரானார் (Chancellor). நடைமுறை அரசியல் (Realpolitik) நடத்தினார். இதனால் இவரை \"இரும்புத் தலைவர்\" \"(Iron Chancellor)\" என அழைத்தனர். நாட்டின் தலைவராக பிஸ்மார்க், ஜேர்மன் அரசில் முக்கியமான பங்களிப்புக்களைச் செய்ததுடன், தனது பதவிக் காலத்திலும் அதற்குப் பின்னரும்கூட ஜேர்மனியின் அரசியலிலும், அனைத்துலக அரசியலிலும் பெரும் தாக்கத்தை ஏற்படுத்தும் அளவுக்கு செல்வாக்கு பெற்றார்.\n\nSection::::இளமைக்காலம்.\nபிஸ்மார்க் பிரசிய மாகாணமான சக்சனியில், பெர்லின் நகருக்கு மேற்கில் அமைந்திருந்த செல்வந்தக் குடும்பமொன்றின் எஸ்டேட்டான \"சோன்ஹோசென்\" என்னும் இடத்தில் பிறந்தார். இவரது தந்தை கார்ல் வில்ஹெல்ம் பேர்டினண்ட் ஃபொன் பிஸ்மார்க் ஒரு நில உரிமையாளரும், முன்னாள் படைத்துறை அலுவலரும் ஆவார். தாயார், வில்ஹெமின் லூயி மென்கென், அரசியல்வாதியான ஏ. ஜே. பி டெயிலரின் மகளாவார். இவர் கல்வியறிவு உடையவர். பிஸ்மார்க் தனது தந்தையாரைப் போலப் பிரபுத்துவத் தோற்றத்தையே வெளியுலகுக்குக் காட்டிக்கொண்டார். இவர் ஒரு முறையான படைத்துறை அலுவலர் இல்லை. இருந்தபோதும், படைத்துறைச் சீருடை போல உடையணிந்தார். இவர் பொது நோக்காளர். இவரது பின்னணியைச் சேர்ந்த ஆண்கள் பலர் அந்நாளில் கல்வியறிவு பெற்றிருக்கவில்லை. அவர்களுக்கு மாறாக இவர் நல்ல கல்வியறிவு பெற்றவராக இருந்தார். மிகச் சரளமாக ஆங்கிலத்தில் பேசக்கூடிய திறன் இவருக்கு இருந்தது. இளைஞராக இருந்தபோது, தனது மனைவிக்கு எழுதிய கடிதங்களில் ஷேக்ஸ்பியரையும், பைரனையும் மேற்கோள் காட்டுவதுண்டு. பிரஷ்ய நாட்டின் ஜங்குர் என்ற நிலையில் பிஸ்மார்க்கை உலகம் ஒரு புதிய கோணத்தில் பார்த்தது. அவர் இராணுவச் சீருடை அணிவதன் மூலம் மக்களை உற்சாகப்படுத்திய விதம் அதற்கு உறுதுணையாயிருந்தது. அவர் பேச்சாற்றலில் சிறந்தவர். சிறந்த பேச்சாளர். அவர் தன் தாய்மொழி ஜெர்மனுடன் கூடுதலாக, ஆங்கிலம், பிரஞ்சு, இத்தாலிய, போலிஷ் மற்றும் ரஷிய மொழிகளிலும் சரளமான பேச்சாற்றல் கொண்டிருந்தார்.\n\nSection::::கல்வி.\nபிஸ்மார்க் தன்னுடைய தொடக்கக்கல்வியை, ஜோஹான் எர்ன்ஸ்ட் ப்ளாமானின்(Johann Ernst Plamann) ஆரம்பப்பள்ளியிலும், இடைநிலைக்கல்வியை, ப்ரெட்ரிச்-வில்ஹெல்ம் (Friedrich-Wilhelm) மற்றும் கிரேஸ் க்ளோஸ்டர் (Graues Kloster) இடைநிலைப் பள்ளிகளிலும் பயின்றார். 1832 முதல் 1833 வரை அவர் கோட்டிங்கென் (Göttingen) பல்கலைக்கழகத்தில் சட்டம் பயின்றார், அங்கு அவர் கார்ப்ஸ் ஹனோவராவின் (Hannovera) ஒழுங்கமைக்கப்பட்ட தனிப் பணிக் குழு உறுப்பினராக இருந்தார். பின்னர் பெர்லின் பல்கலைக்கழகத்தில் மேற்படிப்பைத் தொடர்ந்தார் (1833-35). 1838 ஆம் ஆண்டில், கிரேஸிஸ்வால்ட் இராணுவப் போர்க்காலப் படைவீரராக இருந்தார். அப்போது அவர், கிரேஸிஸ்வால்ட் (Greifswald) பல்கலைக்கழகத்தில் விவசாயம் பயின்றார். கோட்டிங்கனில், பிஸ்மார்க் அமெரிக்க மாணவர் ஜான் லோத்ரோப் மோட்லியுடன் (John Lothrop Motley) நட்புடன் இருந்தார். மோட்லி புகழ்பெற்ற வரலாற்றாசிரியராகவும், இராஜதந்திரியாகவும் இருந்தார். 1839 ஆம் ஆண்டில், மோட்லி எழுதிய \"மோர்ட்டனின் (Morton) நம்பிக்கை\" அல்லது \"ஒரு மாகாணத்தின் நினைவுகள்\", என்ற புதினத்தில், தன் ஜெர்மன் பல்கலைக்கழகத்தில் பிஸ்மார்க்குடனான தன் வாழ்க்கை நினைவுகள் பற்றி எழுதியுள்ளார். அதில், தன் நண்பர் பிஸ்மார்க்கைப் பற்றிக் கூறுகையில், அவர் கவனக்குறைவு உள்ளவர், விசித்திரமான கிறுக்குத்தனம் உடையவர், அளவிட முடியாத அளவிற்கு உயர்திறன் வாய்ந்தவர், வனப்புடைய இளைஞர் என்று குறிப்பிடுகிறார்.\n\nஅவர் பெர்லின் , கோட்டிங்கென் பல்கலைக்கழகத்தில் சட்டம் பயின்றார்.\n\nSection::::ஆரம்ப அரசியல் ஈடுபாடு.\nபிஸ்மார்க் 1847 ஆம் ஆண்டில், தன் முப்பத்தி இரண்டாவது வயதில் புதிதாக உருவாக்கப்பட்ட ப்ரஷியன் சட்டமன்றமான வெரீனிக்டர் லாண்டுடாகு (Vereinigter Landtag) பிரதிநிதியாகத் தேர்ந்தெடுக்கப்பட்டார். அங்கு, அவர் ராஜதந்திரி, பிற்போக்கு அரசியல்வாதி, பேச்சுச் சாதுரியம் உள்ளவர் என்ற பெருமைகளைப் பெற்றார். தான் அரசாட்சி செய்வதற்கு ஒரு தெய்வீக உரிமை பெற்றிருப்பதாக வெளிப்படையாக வாதிட்டார். இவர் ஜெர்லாக் (Gerlach) சகோதரர்களால் தேர்ந்தெடுக்கப்பட்டார். அவர்கள் கடவுள் பற்றுள்ள லூதரன்கள். தங்களின் நியூ ப்ரெஸ்ஸிஸ்கே ஸீடங் (\"Neue Preussische Zeitung\") என்ற செய்தித்தாளில் கவர்ச்சிகரமான இரும்புச் சிலுவை சித்திரத்தை உள்ளடக்கி இருந்தனர். இதனால், இப்பத்திரிக்கையை நடத்திய இக்குழுவினர் \"க்ருஸ்ஸீசிதுங்-Kreuzzeitung\" என்றழைக்கப்பட்டனர்.\n\nபிஸ்மார்க், புரட்சியாளர்களை, \"தங்கள் சண்டைகளுக்கெதிராகக் கலகம் விளைவிக்கிறவர்கள்\" என்று பதிவு செய்தார். அரசு புரட்சியைக் கட்டுப்படுத்தாது என்று ஆட்சியாளர்கள் அறிந்திருந்தனர். பிஸ்மார்க் தாராளவாதிகளுக்கு ஏராளமான சலுகைகள் வழங்கினார். அவர் ஒரு அரசியலமைப்பை பிரகடனப்படுத்த வாக்குறுதியளித்தார். கருப்பு-சிவப்பு-தங்கம் என்னும் புரட்சிகர நிறங்களை அணிந்திருந்தார். அவை இன்றைய ஜெர்மானியக் கொடியில் காணப்படுகின்றன. பிரஷியா மற்றும் பிற ஜெர்மானிய நாடுகள் ஒன்று சேர்ந்து ஒரு தேசிய அரசுக்கு ஒன்றிணைக்கப்பட வேண்டும் என்று ஒப்புக் கொள்ளப்பட்டது. அதன் முதன்மை ஜனாதிபதியாக தாராளவாத, காட்ஃப்ரைடு லுடால்ஃப் காம்ப்ஹாஸன் (Gottfried Ludolf Camphausen) நியமிக்கப்பட்டார்.\n\nமுதலாவதாக, பிஸ்மார்க் தனது தோட்ட விவசாயிகளை ஒரு இராணுவப் படையாகக்கிளர்ந்தெழச் செய்தார். பெர்லின் அரசரின் பெயரில் அணிவகுத்துச் செல்ல முயன்றார். அவர் தனது சேவைகளை வழங்குவதற்காக பெர்லினுக்குப் பயணம் செய்தார். ஆனால் தேவைப்பட்டால், தனது தோட்டங்களில் இருந்து இராணுவத்திற்கு உணவு வழங்குவதன் மூலம் தன்னைப் பயன்படுத்திக் கொள்ளும்படி கூறினார். அரசரின் சகோதரர் இளவரசர் வில்ஹெல்ம் (Wilhelm) இங்கிலாந்திற்கு ஓடிவிட்டார். பிஸ்மார்க், வில்ஹெம்மின் மனைவி ஆகஸ்டாவுடன் உட்சூழ்ச்சி செய்து அவரது பதினான்கு வயது மகனான ஃப்ரெடெரிக் வில்லியமை (Frederick William) பிரஷ்ய சாம்ராஜ்யத்தில், பிரெட்ரிக் வில்லியம் IV இடத்தில் பதவி அமர்த்தினார். ஆகஸ்டாவிற்கு இதில் எந்த பயனும் இல்லை. அதன்பின்னர் அவர் பிஸ்மார்க்கை வெறுத்தார்.\n\nஜெர்லாக் சகோதரர்கள் உட்பட, பழமைவாதிகள் மீண்டும் திரண்டனர். ஆலோசகர்களின் உள் குழு ஒன்றை அமைத்தனர், இது \"கேமரில்லா\" என அழைக்கப்பட்டது. இது மன்னரை மையமாகக் கொண்டிருந்தது. பேர்லினை தன் கட்டுப்பாட்டுக்குள் மீட்டுக்கொண்டது. ஒரு புதிய அரசியலமைப்பு உருவாக்கபட்டிருந்தாலும், அதன் விதிகள் புரட்சியாளர்களின் கோரிக்கைகளுக்கு மிகக் குறைவான அளவே திருப்தியளித்தன.\n\nSection::::ஜெர்மானிய நாடுகளின் ஐக்கியம்.\n1849 ஆம் ஆண்டில், பிஸ்மார்க், லாண்ட்டாகிற்கு தேர்ந்தெடுக்கப்பட்டார். இந்நிலையில், அவர் ஜெர்மானிய நாடுகளின் ஐக்கியத்தை எதிர்த்தார். இந்த ஐக்கியத்தால், பிரசியா தன் சுதந்திரத்தை இழந்துவிடும் என்று வாதிட்டார். அவர் எர்ஃபர்ட் (Erfurt) பாராளுமன்றத்தில் பிரஷியாவின் பிரதிநிதிகளில் ஒருவரானார். ஜெர்மன் மாநிலங்களின் கூட்டமைப்பானது ஜெர்மானிய நாடுகளின் ஐக்கியத்தை முன்னிறுத்தி திட்டமிடும் தளமாகும். அவர் கூட்டமைப்பின் திட்டங்களை திறம்பட எதிர்ப்பதற்காகவே அதில் சேர்ந்தார். பிரஸ்ஸியா மற்றும் ஆஸ்திரியா ஆகிய இரண்டு முக்கிய ஜெர்மன் மாநிலங்களின் ஆதரவை இழந்ததால் பாராளுமன்றம், சரியாக இயங்கவில்லை.\n\nSection::::ப்ருஸ்ஸியா புரட்சி.\n1847ஆம் ஆண்டு அவரது திருமணம் முடிந்த அதே ஆண்டில், பிஸ்மார்க் என்று புதிதாக உருவாக்கப்பட்ட ப்ருச்சியன் சட்டமன்றத்தில், ஒரு பிரதிநிதியாக தேர்ந்தெடுக்கப்பட்டார். அங்கு, அவர் உணர்வை பேச்சுக்களின் மூலம் வெளிபடுத்தினார்.அதனால் வெளிப்படையாக மன்னர் ஆட்சி ஒரு பிற்போக்கு அரசியல் என நிருபித்தார்.\n\nமார்ச் 1848 ல், ப்ருஸ்ஸியா ஒரு புரட்சியை சந்தித்தது. முதலில் மன்னர் எழுச்சியை அடக்குவதற்கு இராணுவத்தை பயன்படுத்தி எதிர்கொண்டார். எனினும் ஆரம்பத்தில் புரட்சியில் ஈடுபட்டவர்களை அடக்க முடியவிலை. எனவே, இறுதியில் போட்ஸ்டாம் இராணுவ தலைமையகத்தில் பாதுகாப்புக்காக மன்னர் தாராளவாதிகளுக்கு ஏராளமான சலுகைகள் வழங்க ஆணையிட்டார். அவர், கறுப்பு, சிவப்பு மற்றும் தங்க புரட்சிகர நிறங்கள் அணிந்த போராளிகளிடம் ஒரு அரசியல் பிரகடனத்தை உறுதியளித்தார். ப்ருஸ்ஸிய மற்றும் பிற மாநிலங்களை நாடுகளை ஒன்றாக்க வேண்டும் என்ற கோரிக்கையை ஒப்புகொண்டார். இதுவே ஒட்டோ ஃபொன் பிஸ்மார்கின் முதல் அரசியல் சார்ந்த போராட்டம் ஆகும்.\n\nSection::::ஜெர்மன் பேரரசின் அதிபர்.\nபல போராட்டங்களுக்கு பின்னர் பிஸ்மார்க் ஜெர்மன் பேரரசின் அதிபரானார்.\n\n1871 இல், ஒட்டோ ஃபொன் பிஸ்மார்க் புர்ஸ்ட் (பிரின்ஸ்) பதவிக்கு உயர்த்தப்பட்டார். அவர் ஜெர்மன் பேரரசின் இம்பீரியல் அதிபராக நியமிக்கப்பட்டார். ஆனால் அவர் ப்ருச்சியன் அலுவலகங்களிலும் (அமைச்சர், ஜனாதிபதி மற்றும் வெளியுறவு அமைச்சர் உட்பட சில பதவிகள்) நீடித்தார். பின்னர் அவர் லெப்டினன்ட் ஜெனரல் பதவிக்கு உயர்த்தப்பட்டார். பின் பிஸ்மார்க் மீண்டும் எம்.பி. ஆனார்.\n\nSection::::செர்மானிய பாங்குகளைப் பின்பற்ற செய்தல்.\nசெர்மானியப் பேரரசின் எல்லைகளுக்கு அருகே அமைந்த நாடுகள் மற்றும் மாநிலங்களில் வாழ்ந்த தேசிய சிறுபான்மையினரை செர்மானியக் குடிமக்களாக மாற்ற செர்மானிய பேரரசுக்குரிய உயர் அதிகாரமுள்ள மற்றும் மாகாண அரசாங்க அதிகாரத்துவங்கள் முயற்சி செய்தன. அவர்களால் கவரப்பட்ட எல்லைகள்: \nபிரஸ்ஸியாவின் ஜனாதிபதித் தலைவராகவும், ஏகாதிபத்திய அதிபராகவும் இருந்த பிஸ்மார்க், செர்மானியமயமாக்கலை நிலைப்படுத்தப் பின்வரும் நடவடிக்கைகளை மேற்கொண்டார்:\nஇவை ப்ரஷியன் வரலாற்றில் பிஸ்மார்க்கால் மேற்கொள்ளப்பட்ட வேரூன்றிய மற்றும் உகந்த உந்துதல் ஆகும். பிஸ்மார்க் தன் தோட்டங்களில் பணிபுரிந்த தனது விவசாயிகளுக்கு \"தனது தோட்டங்களில் பணிபுரிந்தனர்\" என்ற காரணத்திற்காக மட்டுமே முக்கியத்துவம் கொடுக்கவில்லை. படித்த போலந்து நாட்டு சொத்துரிமை கொண்டாடும் முதலாளி வர்க்கத்தினர் மற்றும் புரட்சியாளர்கள், தங்களின் தனி அனுபவத்திலிருந்து பிஸ்மார்க்கை வெளிப்படையாய்ப் பழித்துரைத்தனர். இதனால் பிஸ்மார்க் அறிவார்ந்த ஆய்வாளர்களையும், அறிவுத்திறனுடையோரையும் அரசியலில் சேர்க்க விரும்பவில்லை. பிஸ்மார்க்கின் இத்தகைய விரோதம் மற்றும் முரண்பாடு 1861 இல் அவர் தன் சகோதரிக்கு எழுதிய ஒரு தனிப்பட்ட கடிதத்தின் மூலம் வெளிப்படுத்தப்பட்டுள்ளது. அக்கடிதத்தில், \"துருவவாசிகள் தங்கள் உயிருக்கு உத்தரவாதமடையச் செய்யாத வகையில் அவர்களை அடித்து இறுக்க வேண்டும் [...]. நான் அவர்களின் சூழ்நிலையைக் கண்டு அனைத்து வகையிலும் அனுதாபப்படுகிறேன். ஆனால், நாம் வாழ வேண்டுமெனில், அவர்களை நீக்குவதைத் தவிர நமக்கு வேறு வழியில்லை. ஓநாய்கள் கடவுளால் உருவாக்கப்பட்டவை. ஆனால் அவை நம்மை நெருங்கும்போது அவற்றை சுட்டுவிடுவோம். அது போன்றுதான் இதுவும்.\" என்று குறிப்பிட்டுள்ளார்.\n\nஅந்த ஆண்டின் பிற்பகுதியில், பிஸ்மார்க் தனது போர்க்குணத்தை மாற்றிக்கொண்டு பிரஷ்யாவின் வெளியுறவு மந்திரிக்கு பின்வருமாறு கடிதம் எழுதினார். அக்கடிதத்தில், \"போலந்து தேசிய இயக்கத்தின் ஒவ்வொரு வெற்றியும், பிரஷியாவின் தோல்வியே. நாங்கள் குடிமுறை உரிமையியல் நீதி மற்றும் விதிகளின் படி இந்த முறைமைக் கூறுக்கு எதிராக, போராட்டத்தைத் தொடர முடியாது. ஆனால் போரின் விதிகளுக்கு ஏற்ப செயல்படுவோம்.\" என்று குறிப்பிட்டுள்ளார். போலிஷ் தேசியவாதத்துடன், ஜெர்மனிக்கு முடிவிலா அச்சுறுத்தல் இருந்தது. போலந்து நாடு, செர்மானிய பாங்குகளைப் பின்பற்ற வேண்டும் என்ற கொள்கையைவிட, போலந்து நாட்டை வெளியே துரத்துவதையே பிஸ்மார்க் விரும்பினார்.\n\nSection::::ஒட்டோவின் காப்பீட்டு திட்டம்.\n1889 இல் வயது முதிர்ந்தோர் மற்றும் இயலாதோர் காப்பீட்டு மசோதாவை ஓட்டோ அறிமுகப்படுத்தினார்.\n\nமுதியோர் ஓய்வூதிய திட்டம், முதலாளிகளுக்கு சமமாக தொழிலாளர்களுக்கும் காப்பீடு ஆகியவற்றையும் ஒட்டோ அறிமுகப்படுத்தினார். 70 வயதுக்கு அடைந்த தொழிலாளர்களுக்கும் ஒரு ஓய்வூதிய தொகை வழங்கினார். விபத்து காப்பீடு மற்றும் சுகாதார காப்பீடு திட்டங்கள் போலல்லாமல், இந்த திட்டத்தினால் அனைத்து தொழிலாளர்கள், தொழில் வகைகள், விவசாய, கைவினைஞர்கள் மற்றும் தொடக்க ஊழியர்கள் போன்ற அனைவரும் பயன்பெற்றனர். மாநிலம் அல்லது மாகாண அரசு இந்த திட்டங்களை நேரடியாக மேற்பார்வை செய்தன.\n"}
{"id": "52684", "url": "https://ta.wikipedia.org/wiki?curid=52684", "title": "ஆன்டன் புரூக்னர்", "text": "ஆன்டன் புரூக்னர்\n\nஆன்டன் புரூக்னர் (4 செப்டெம்பர் 1824 – 11 அக்டோபர் 1896) ஒரு ஆஸ்திரிய இசையமைப்பாளர். இவரது இசை பெரும்பாலும், ஆஸ்திரிய-செருமானியப் புனைவியத்தின் இறுதிக் கட்டத்தின் சின்னமாகக் கருதப்படுகின்றது.\n\nSection::::வரலாறு.\nஆன்டன் புரூக்னர், ஆன்ஸ்பெல்டன் என்னுமிடத்தில் 1824 ஆம் ஆண்டு செப்டெம்பர் 4 ஆம் தேதி பிறந்தார். ஒரு பள்ளி ஆசிரியரும், ஆர்கன் இசைக் கலைஞருமான இவரது தந்தையே இவரது முதல் இசையாசிரியர். ஆண்டனுக்குப் 13 வயதாகும் போது அவரது தந்தை இறந்துவிட்டார். அதன் பின் புரூக்னர் சிலகாலம் ஆசிரியருக்கு உதவியாளராகப் பணியாற்றியதுடன், வருமானத்தைக் கூட்டுவதற்காக இரவில் ஊர் நடனங்களுக்கான இசைக்குழுவிலும் வேலை செய்தார். சென். புளோரினில் இருந்த அகஸ்தீனிய மடத்தில் கல்வி பயின்ற இவர், 1851 ஆம் ஆண்டில் அங்கேயே ஒரு ஆர்கன் இசைக் கலைஞராகச் பணியில் அமர்ந்தார். 1855ல், சிமோன் செக்டர் (Simon Sechter) என்பவரிடம் சில இசை நுணுக்கங்களைக் கற்றுக்கொண்டார். பின்னர் ஒட்டோ கிட்ஸ்லர் என்பவரிடம் இசை பயின்றபோது ரிச்சார்ட் வாக்னரின் இசை தொடர்பான அறிமுகம் இவருக்குக் கிடைத்தது. 1863 ஆம் ஆண்டு தொடக்கம் ரிச்சார்ட் வாக்னரின் இசைபற்றி விரிவாகக் கற்றார். புரூக்னர் 40 வயது வரை இசைக் கல்வியைத் தொடர்ந்தார். புரூக்னர் சிறுவயது மேதை அல்ல. புரூக்னரின் இசைத் திறமை 40 வயதும் கடந்து சில ஆண்டுகளுக்குப் பின்னரே வெளிப்பட்டது. இது போலவே பரவலான புகழ் இவருக்குக் கிடைத்ததும் அறுபது வயதுக்குப் பின்னரே. இவர் ஒரு தீவிர கத்தோலிக்கர்.\n\n1868ல் செக்டர் இறந்ததும் அவரது இசைக் கோட்பாட்டு ஆசிரியர் பணியைத் தயக்கத்துடன் புரூக்னர் ஏற்றுக்கொண்டார். இக்காலத்தில் \"சிம்பனிகளை\" \"(symphony)\" எழுதுவதில் இவர் ஈடுபட்டார். எனினும், இவரது இந்த ஆக்கங்கள் நல்ல வரவேற்பைப் பெறவில்லை. பின்னர் இவர் வியன்னா பல்கலைக்கழகத்தில் பணியேற்றார். இசைக் கோட்பாட்டை பாடநெறியில் சேர்த்துக்கொள்வதற்கு இவர் பெரிதும் முயன்றார். எடுவார்ட் ஹான்சிலிக் என்னும் இசைத் திறனாய்வாளரின் செல்வாக்குக்கு உட்பட்டிருந்த வியன்னா புரூக்னருக்குப் பிடித்த இடமாக இருக்கவில்லை. அக்காலத்தில் வாக்னர், பிராம்ஸ் ஆகிய இரண்டு இசை மேதைகளினதும் ஆதரவாளரிடையே பிணக்கு இருந்து வந்தது. வாக்னரை ஆதரிக்கும் குழுவினருடன் புரூக்னர் சேர்ந்து கொண்டதால் ஹான்சிலிக் அவருக்கு எதிரியானார். ஆனால், புரூக்னரை ஆதரிப்பவர்களும் இருந்தனர். இசைத் திறனாய்வாளர் தியடோர் ஹெல்ம், புகழ் பெற்ற இசை நடத்துனர்களான ஆர்தர் நிக்கிஸ்க், பிராண்ஸ் ஷால்க் போன்றோர் புரூக்னரின் இசையை மக்களிடத்தில் கொண்டு சேர்ப்பதில் தொடர்ந்து ஈடுபட்டனர். இதனால், மக்கள் ஏற்றுக்கொள்ளத் தக்க வகையில் புரூக்னரின் இசையை மாற்றுவதற்கு ஆலோசனைகளையும் அவர்கள் வழங்கிவந்தனர்.\n"}
{"id": "52686", "url": "https://ta.wikipedia.org/wiki?curid=52686", "title": "பிராண்ஸ் சூபேர்ட்", "text": "பிராண்ஸ் சூபேர்ட்\n\nபிராண்ஸ் பீட்டர் சூபேர்ட் (Franz Peter Schubert - ஜனவரி 31, 1797 – நவம்பர் 19, 1828) ஒரு ஆஸ்திரிய இசையமைப்பாளர். இவர் நூற்றுக் கணக்கில் சிறிதும் பெரிதுமான பல்வேறு வகையான இசை ஆக்கங்களை எழுதியுள்ளார்.\n\nஇசை அறிவு கொண்ட குடும்பமொன்றில் பிறந்த சூபேர்ட், அவரது சிறு பராயம் முழுதும் முறையான இசைப் பயிற்சியைப் பெற்றார். இவரது நண்பர்கள், கூட்டாளிகள், ஆர்வலர்கள் ஆகியோரைக் கொண்ட ஒரு குழுவினர் இவரது ஆக்கங்களை விரும்பிச் சுவைத்து வந்தாலும், இவரது வாழ்நாளில் இவரது ஆக்கங்களுக்குப் பரவலான வரவேற்பு இருந்ததாகச் சொல்லமுடியாது. இவர் என்றும் ஒரு நிரந்தரமான பணியைப் பெற்றுக்கொள்ளக் கூடியதாக இருந்ததில்லை. பெரும்பாலும் இவரது குடும்பத்தினரதும், நண்பர்களினதும் ஆதரவிலேயே இவர் வாழ்க்கை நடத்தி வந்தார். வெளியிடப்பட்ட ஆக்கங்கள் மூலம் இவருக்கு ஓரளவு வருமானம் கிடைத்து வந்தது. தவிர, அவ்வப்போது தனிப்பட்ட முறையில் இசைப் பயிற்சியும் கொடுத்து வந்தார். இவரது வாழ்வின் இறுதி ஆண்டுகளில் இவருக்கு ஓரளவு புகழ் ஏற்படத் தொடங்கியிருந்தது. இவர் இறக்கும்போது இவருக்கு வயது 31.\n\nஇவரது இறப்புக்குப் பின் இவரது ஆக்கங்கள் பற்றிய ஆர்வம் பெரிதும் அதிகரித்தது. இசையமைப்பாளர்களான பிராண்ஸ் லிஸ்ட், ராபர்ட் சூமான், பீலிக்ஸ் மண்டல்சோன் போன்றோரும், இசையியலாளரான சர். ஜார்ஜ் குரோவும் இவரது ஆக்கங்களை வெளிக்கொண்டு வருவதில் முன்னின்றனர். பிராண்ஸ் சூபேர்ட், இப்பொழுது மேனாட்டு இசை மரபின் மிகச் சிறந்த இசையமைப்பாளர்களில் ஒருவராக மதிக்கப்படுகிறார்.\n"}
{"id": "52687", "url": "https://ta.wikipedia.org/wiki?curid=52687", "title": "எமனேசுவரம்", "text": "எமனேசுவரம்\n\nஎமனேசுவரம் தமிழ்நாட்டின் இராமனாதபுரம் மாவட்டத்தில் பரமக்குடி அருகே உள்ள ஒரு ஊர். இவ்வூரின் முதன்மைத் தொழில் கைத்தறி நெசவுத் தொழில். \n\nஇங்குள்ள வரதராசப் பெருமாள் கோவில் புகழ் பெற்றது. வைகாசி வசந்தத் திருவிழா இங்கு கொண்டாடப் படுகிறது.\n"}
{"id": "52688", "url": "https://ta.wikipedia.org/wiki?curid=52688", "title": "ஜாக்கோமோ புச்சீனி", "text": "ஜாக்கோமோ புச்சீனி\n\nஜாக்கோமோ ஆன்டோனியோ டொமெனிக்கோ மைக்கேல் செக்கண்டோ மாரியா புச்சீனி (Giacomo Antonio Domenico Michele Secondo Maria Puccini - டிசம்பர் 22, 1858 – நவம்பர் 29, 1924) ஒரு இத்தாலிய இசையமைப்பாளர்.\n\nSection::::இளமைக்காலம்.\nபுச்சீனி, டஸ்கனியில் உள்ள லூக்காவில் பிறந்தார். இவரது குடும்பத்தினர் ஐந்து தலைமுறைகளாக இசைப் பின்னணி கொண்டவர்கள். ஜாக்கோமோவுக்கு ஐந்து வயதாக இருக்கும்போதே இவரது தந்தை இறந்துவிட்டார். படிப்பதற்காக புச்சீனி அவரது உறவினரான \"போர்த்துனாட்டோ மாகி\" என்பவரிடம் அனுப்பப்பட்டார். \"மாகி\" இவரை ஒரு ஏழை, ஒழுக்கமற்ற மாணவனாகவே பார்த்துவந்தார். பின்னர் இவர் லூக்காவில் தேவாலயம் ஒன்றில் ஆர்கன் இசைக் கலைஞராகச் சேர்ந்தார். வேர்டியின் இசை நிகழ்ச்சி ஒன்றைப் பார்த்த பின்னர் ஒரு இசையமைப்பாளராக ஆகவேண்டும் என்ற எண்ணம் இவருள் துளிர்த்தது. இவரும் இவரது உடன்பிறந்தவரான மைக்கேலும் 18.5 மைல்கள் (30 கிமீ) தூரம் நடந்தே சென்று பீசா நகரில் நடைபெற்ற இந் நிகழ்ச்சியைப் பார்த்தனர்.\n\n1880ல், உறவினர்களின் உதவியுடனும், நன்கொடை ஒன்றின் உதவியுடனும், \"மிலான் கான்சர்வேட்டரி\" எனப்பட்ட இசைக் கல்லூரி ஒன்றில் சேர்ந்து அமில்கரே போன்சியெல்லி, அன்டோனியோ பசினி ஆகியோரிடம் இசையமைப்புப் பயிற்சி பெற்றார்.\n"}
{"id": "52689", "url": "https://ta.wikipedia.org/wiki?curid=52689", "title": "வேலணை சிற்பனை முருகன் ஆலயம்", "text": "வேலணை சிற்பனை முருகன் ஆலயம்\n\nசிற்பனை முருகன் ஆலயம் இலங்கையில் யாழ்ப்பாண மாவட்டத்தில் உள்ள வேலணை மேற்கு 7ம் வட்டாரத்தில் அமைந்துள்ளது. இங்கு கருவறையில் (உண்ணாழிகையில்) முருகன் வேல் வடிவத்தில் அமைந்து உள்ளது. முருகன் வேல்வடிவில் இருந்து அருள்பாலித்து கொண்டு இருக்கின்றார் என்று நம்புகிறார்கள்.\n"}
{"id": "52690", "url": "https://ta.wikipedia.org/wiki?curid=52690", "title": "ஜூசெப்பே வேர்டி", "text": "ஜூசெப்பே வேர்டி\n\nஜூசெப்பே போர்த்துனீனோ பிரான்சிஸ்கோ வேர்டி (Giuseppe Fortunino Francesco Verdi - அக்டோபர் 9 அல்லது 10, 1813 – ஜனவரி 27, 1901) ஒரு இத்தாலிய புனைவிய இசையமைப்பாளர். இவர் 19 ஆம் நூற்றாண்டின் இத்தாலிய இசைநாடக இசையமைப்பாளர்களில் மிகுந்த செல்வாக்கு மிக்கவராக விளங்கினார். இவரது ஆக்கங்கள் உலகம் முழுவதிலும் உள்ள ஒப்பேரா மாளிகைகளில் நிகழ்த்தப்படுவனவாக உள்ளன.\n\nSection::::இளமைக்காலம்.\nஇவர் புசேத்தோ என்னும் ஊருக்கு அண்மையில் உள்ள லே ரொங்கோலே என்னும் இடத்தில் பிறந்தார். இவரது தந்தை கார்லோ ஜூசெப்பே வேர்டி, தாய் லூஜியா உத்தினி. அக்டோபர் 11 ஆம் தேதியிடப்பட்ட இவரது ஞானஸ்நானப் பதிவேடு \"நேற்றுப் பிறந்தவர்\" எனக் குறிப்பிடுகிறது. நாள் சூரியன் மறைவுக்குப் பின்னர் தொடங்குவதாகக் கருதப்படும் வழக்கம் உண்டு என்பதால் இவர் 9 அல்லது 10 ஆம் தேதி பிறந்திருக்கலாம் எனக் கருதப்படுகிறது.\n"}
{"id": "52693", "url": "https://ta.wikipedia.org/wiki?curid=52693", "title": "சிமோன் பொலிவார்", "text": "சிமோன் பொலிவார்\n\nசிமோன் ஜோஸ் ஆன்டோனியோ டி லா சண்டிசீமா டிரினிடாட் பொலிவார் பலசியொஸ் இ பிளாங்கோ (\"Simón José Antonio de la Santísima Trinidad Bolívar Palacios y Blanco\"), அல்லது பொதுவாக சிமோன் பொலிவார் (ஜூலை 24, 1783 - டிசம்பர் 17, 1830) வெனிசுவேலாவின் ஒரு இராணுவத் தலைவர் மற்றும் அரசியல்வாதி. எசுப்பானிய அமெரிக்காவின் வெற்றிகரமான விடுதலை வீரர்களுள் ஒருவர். எசுப்பானிய முடியாட்சியைத் தோற்கடித்த பின் விடுதலையான எசுப்பானியக் குடியேற்ற நாடுகளிலிருந்து உருவான பெரிய கொலம்பியாவை நிறுவுவதில் பெரும்பங்கு வகித்தார். 1821 முதல் 1830 வரை இவர் பெரிய கொலம்பியாவின் தலைவராக இருந்தார்.\n"}
{"id": "52694", "url": "https://ta.wikipedia.org/wiki?curid=52694", "title": "இறைமறுப்பாளர் மக்கள் தொகையியல்", "text": "இறைமறுப்பாளர் மக்கள் தொகையியல்\n\nஇறைமறுப்பாளர் மக்கள் தொகையியல் என்னும் இக் கட்டுரை உலகில் இறைமறுப்பாளர் எண்ணிக்கை, மதிப்பீட்டு முறையியலில் உள்ள சிக்கல்கள், இறைமறுப்பாளர்களின் பின்புலம் ஆகியவற்றை விபரிக்கும். உலகில் எத்தனை பேர் இறைமறுப்பாளர் என்று துல்லியமாக கணிப்பது கடினமாகும். இறைமறுப்பு, அறியாமைக் கொள்கை, மனிதநேயம், உலகாயதம், ஐயுறவுக்கொள்கை அகிய தொடர்புள்ள கொள்கைள் உடையோர் எல்லோரும் இறைமறுப்பாளர் என்ற வகைக்குள் வரார். இறைமறுப்பு பல நாடுகளில் சட்டத்துக்கு புறம்பானது, மரணதண்டனைக்கும் உரியது எனவே வெளிப்படையாக இறைமறுப்பாளர் என்று ஒத்துக்கொள்வது சிக்கலானது. உலகில் 12-15 % மக்கள் இறைமறுப்பாளர்கள் எனப்படுகிறது. எனினும் இந்த எண்ணிக்கை இதவிடக் கூடுதலாக இருக்கும்.\n\nSection::::அறிவியலாளரும் இறைமறுப்புக் கொள்கையும்.\nஐக்கிய அமெரிக்க தேசிய அறிவியல் சங்கம் நடத்திய கருத்தாய்வின் படி ஆக 7% அறிவியலாளர்களே கடவுள் நம்பிக்கை உடையோர்கள். 72.2% கடவுளை நம்பிக்கை கொண்டிருக்கவில்லை. 20.8% அறியாமைக் கொள்கை உடையோர். உயிரியல் அறிவியாளர்களிடையே வெறும் 5.5% வீதமானர் மட்டுமே கடவுள் நம்பிக்கை உடையோராக இருந்தனர். அமெரிக்க்க பெரும்பான்மை பொதமக்கள் சமய நம்பிக்கை உடையோர் எனபது இங்கு குறிப்பிடத்தக்கது.\n"}
{"id": "52695", "url": "https://ta.wikipedia.org/wiki?curid=52695", "title": "ஐயுறவியல்", "text": "ஐயுறவியல்\n\nஐயுறவியல் (\"Scepticism\") என்பது ஒரு விளக்கத்தை நம்பிக்கையால் அல்லது அதிகாரத்தால் ஏற்றுக்கொள்ளாமல் ஐயுறவு அல்லது சந்தேக கண்ணோட்டத்தோடு பார்த்து, ஆதாரங்களைத் தேடும் முறைமையக் குறிக்கிறது. சில விடயங்களில் தெளிவான முடிவுகள் இல்லாவிட்டால் அது தொடர்பாக இறுதியான முடிவுகள் எட்டாமல், ஐயமுற்று தொடர்ந்து தேடுவது ஐயுறவியல் பண்பு ஆகும். ஐயுறவியல் மூடநம்பிக்கைகள், சமய நம்பிக்கைகள் தொடர்பாக கடுமையான விமர்சனங்களைக் முன்வைக்கிறது.\n\n"}
{"id": "52696", "url": "https://ta.wikipedia.org/wiki?curid=52696", "title": "காஞ்சிவரம்", "text": "காஞ்சிவரம்\n\nகாஞ்சிவரம் 2008 இல் வெளிவந்த தமிழ்த் திரைப்படம். 60 ஆண்டுகளுக்கு முன் காஞ்சிபுரத்தில் வாழ்ந்த ஒரு நெசவாளரின் கதையின் மூலமாக வர்க்க விரிசல்கள், தனிமனித ஆசைகள், தலைமைத்துவ உள் முரண்கள் போன்ற கருப்பொருள்களை இப்படம் சித்தரிக்கிறது. பிரியதர்சன் இயக்கி பிரகாஷ் ராஜ், சிரேயா ரெட்டி நடித்த இக்கலைப்படம், 2008ஆம் ஆண்டுக்கான சிறந்த நடிகர், சிறந்த திரைப்படத்துக்கான தேசிய விருதுகளைப் பெற்றது.\n\n\n"}
{"id": "52699", "url": "https://ta.wikipedia.org/wiki?curid=52699", "title": "பூவுலகின் நண்பர்கள் இயக்கம்", "text": "பூவுலகின் நண்பர்கள் இயக்கம்\n\nபூவிலகின் நண்பர்கள் இயக்கம் என்பது \"உலகமயமாக்கம் மற்றும் ஆதிக்க சக்திகளின் சுரண்டலுக்கு எதிராக வளங்குன்றா வளர்ச்சி தொடர்பான அறிவு-விழிப்புணர்வை அதிகரிப்பது மற்றும் அனைத்து வர்க்க மக்களுக்கும் சுற்றுச்சூழல்நீதி கிடைக்கச் செய்வது\" என்பதை அடிப்படை நோக்கமாய்க் கொண்டு தமிழகத்தில் செயல்படும் ஓர் அரசு சாரா இயற்கைப் பாதுகாப்பு அமைப்பு ஆகும்.\n\nSection::::வரலாறு.\n1990 களில் சுற்றுச்சூழல் ஆர்வம் மிக்க இளைஞர்கள் சிலர் ஒன்று கூடி இந்த இயக்கம் துவங்கப்பட்டது. தனியாகவும் புவியின் நண்பர்கள், உலகளாவிய நிதியம், பசுமை அமைதி (Greenpeace), பினாங்கு பயனீட்டாளர் சங்கம் போன்ற அமைப்புகளோடும் இணைந்தும் சுற்றுச்சூழல் விழிப்புணர்வு ஏற்படுத்தும் பணியில் “பூவுலகின் நண்பர்கள்” ஈடுபட்டனர். பூவுலகு எனும் பெயரில் இரு மாதத்திற்கு ஒருமுறை வெளியாகும் சூழல் இதழையும் வெளியிட்டனர். இவ்வமைப்பில் முக்கியப் பங்காற்றிய நெடுஞ்செழியன் மற்றும் அசுரன் ஆகியோர் உடல்நலக்குறைவால் இறந்ததை அடுத்து சிலகாலம் தேங்கியிருந்த பணிகள் இவ்விருவரின் நண்பர்கள் மற்றும் பலரால் மீண்டும் துவங்கப்பட்டன. பூவுலகு இதழ் தற்போது இரு மாத இதழாக வெளிவருகிறது. இதன் ஆசிரியர் குழுவினர் தன்னார்வமாகப் பணிபுரியும் ஆர்வலர்களாய் உள்ளனர்.\n\nSection::::பணிகள்.\nசுற்றுச்சூழல் பிரச்சினைகள் பற்றி நூல் பதிப்பித்தல், பரப்புதல், தீர்வுகளை பரிந்துரைத்தல், ஆதரவை திரட்டுதல், தொடர்பியல் கருவிகள் மூலம் விழிப்புணர்வு ஏற்படுத்துதல், சுற்றுச்சூழல் கல்வி மற்றும் பயிற்சி அளித்தல், சட்ட ஆலோசனை வழங்குதல், ஒத்துணர்வுள்ள அமைப்புகளுடன் இணைந்து செயல்படுதல் ‌ஆகியவை மூலம் அனைத்து வர்க்க மக்களிடமும் சுற்றுச்சூழல் விழிப்புணர்வை உருவாக்கும் பணியை இவ்வியக்கம் செய்து வருகிறது.\n\n"}
{"id": "52700", "url": "https://ta.wikipedia.org/wiki?curid=52700", "title": "சார்லமேன்", "text": "சார்லமேன்\n\nசார்லமேன் (Charlemagne - 742 – 28 ஜனவரி 814) பிராங்குகளின் அரசராவார். இவர் கிபி 768 முதல் 814ல் இறக்கும் வரை ஆட்சியில் இருந்தார். இவர் பிராங்கு அரசுகளை, மேற்கு ஐரோப்பா, மத்திய ஐரோப்பா ஆகியவற்றில் பெரும் பகுதிகளை உள்ளடக்கிய ஒரு பெரிய பிராங்கியப் பேரரசு ஆக்கினார். இவரது ஆட்சிக் காலத்தில் இத்தாலியைக் கைப்பற்றிய இவர், கிபி 800 டிசம்பர் 25 ஆம் நாள் பேரரசர் அகஸ்டஸ் என்னும் பெயருடன், திருத்தந்தை மூன்றாம் லியோவினால் முடிசூட்டப்பட்டார். இவர் கான்ஸ்டன்டினோப்பிளில் அமைந்திருந்த பைசன்டைன் பேரரசருக்குப் போட்டியாக விளங்கினார். கத்தோலிக்கத் திருச்சபை ஊடாக கலை, மதம், பண்பாடு ஆகியவற்றில் ஏற்பட்ட கரோலிங்கிய மறுமலர்ச்சிக்கும் இவரது ஆட்சி காரணமாக அமைந்தது. இவரது வெளிநாட்டுக் கைப்பற்றல்களும், உள்நாட்டில் ஏற்படுத்திய சீர்திருத்தங்களும், மேற்கு ஐரோப்பாவிற்கும், மத்திய காலத்துக்கும் ஒரு வரைவிலக்கணத்தைக் கொடுத்தன. பிரான்ஸ், ஜேர்மனி, புனித ரோமப் பேரரசு ஆகியவற்றின் அரசர்கள் பட்டியலில் இவர் முதலாம் சார்ல்ஸ் எனக் குறிப்பிடப்பட்டுள்ளார்.\n\nஇவர், குட்டைப் பிப்பின் என அழைக்கப்பட்ட பிராங்குகளின் அரசனுக்கும், லாவோனின் பெட்ராடா என்னும் அவரது மனைவிக்கும் மகனாகப் பிறந்தார். தந்தைக்குப் பின் தனது உடன்பிறந்தானான முதலாம் கார்லோமன்னுடன் கூட்டாக ஆட்சி நடத்தி வந்தார். பின்னர் சார்லமேனுக்கும், கார்லோமனுக்கும் இடையில் போர் ஏற்படுமளவுக்குப் பிணக்கு ஏற்பட்டதாயினும், 771ல் கார்லோமன் இறந்துவிட்டதனால் போர் தவிர்க்கப்பட்டது. சார்லமேன் கத்தோலிக்கத் திருச்சபை குறித்துத் தனது தந்தையின் கொள்கைகளையே கடைப்பிடித்து வந்ததுடன் அதன் காவலனாகவும் இருந்தார். இதற்காக இத்தாலியில் ஆட்சியிலிருந்த லொம்பார்டுகளை ஆட்சியில் இருந்து அகற்றியதுடன், ஸ்பெயினில் இருந்து இவரது ஆட்சிக்குத் தொல்லை கொடுத்துவந்த சரசென்களுடனும் போராடினார். இப் போர்களில் ஒன்றிலேயே இவர் தனது வாழ்நாளின் பெரும் தோல்விகளுள் ஒன்றைச் சந்தித்தார். ரான்செஸ்வயஸ் சண்டை (Battle of Roncesvalles) என அழைக்கப்பட்ட இப் போர் \"ரோலண்டின் பாடலில்]]\" நினைவு கூரப்பட்டுள்ளது. இவர் கிழக்குப் பகுதிகளிலிருந்த மக்களுக்கு, சிறப்பாக சக்சன்களுக்கு எதிராகவும் படையெடுப்புக்களை மேற்கொண்டு, நீண்டகாலப் போருக்குப் பின் அவர்களையும் தனது ஆட்சிக்குள் கொண்டுவந்தார். கட்டாயப்படுத்திக் கிறிஸ்தவத்துக்கு மதம் மாற்றியதன் மூலம் அவர்களைத் தனது ஆட்சிக்குள் ஒன்றிணைத்தார்.\n\nஇன்று இவர் பிரான்ஸ், ஜேர்மனி ஆகியவற்றின் முடியாட்சிகளின் தந்தையாக மட்டுமன்றி, ஐரோப்பாவின் தந்தையாகவும் கருதப்படுகிறார். ரோமர்களுக்குப் பின்னர் இவரது பேரரசே பெரும்பாலான மேற்கு ஐரோப்பியப் பகுதிகளை ஒன்றிணைத்தது. அத்துடன் கரோலிங்கன் மறுமலர்ச்சி மூலம் ஐரோப்பாவுக்கு ஒரு பொது அடையாளம் ஏற்படுவதற்கும் வழி வகுத்தது.\n\nSection::::பிறப்பு.\nசார்லமேனின் பிறந்த தேதி பல்வேறு மூலங்களில் இருந்து கணிக்கப்பட்டவை. இவரின் பிறந்த ஆண்டு கி.பி. 742ஆம் ஆண்டு என கணிக்கப்பட்டது. இவர் ஜனவரி 814ஆம் ஆண்டில் தனக்கு 72 அகவையாகும் போது இறந்தார் என்பதால் இவரின் பிறப்பாண்டு கி.பி. 742ஆம் ஆண்டு என கணிக்கப்பட்டது. ஆனால் இம்முறையின் படி இவர் தன் பெற்றோர்களுக்கு திருமணமான கி.பி. 744ஆம் ஆண்டுக்கு இரண்டு ஆண்டுகள் முன் பிறந்தவாகிறார். அயனாட் என்பவர் இவரின் பிறந்த ஆண்டு கி.பி. 747 எனக் கணித்தார். ஆனால் இம்முறையிலும் சில குழப்பங்கள் உண்டு. மேலும் இலார்சு அபெய் என்பவர் ஏப்ரல் மாதம் இரண்டாம் நாள் இவர் பிறந்ததாக கணித்தார்.\n\nஇவர் பிறந்த இடத்திலும் பிறந்த தேதி போலவே குழப்பங்கள் உள்ளன. சிலர் இவர் பெல்ஜியம் நாட்டின் இலெய்கு நகரில் பிறந்தார் எனக் கூறுகின்றனர். இவர் பிறந்ததாக ஆச்சென், துரென், காட்டிங்கு, முர்லென்பாச்சு போன்ற இடங்களும் கூறப்படுகின்றன.\n\nSection::::குடும்பம்.\nSection::::குடும்பம் மற்றும் வாரிசுகள்.\nசார்லமேனுக்கு தனது பத்து மனைவிகள் அல்லது துணைவிகளில் எட்டு பேருக்கு பிறந்த பதினெட்டு குழந்தைகள் இருந்தனர். ஆயினும்கூட, அவருக்கு நான்கு முறைமனப்பேரன்கள் மட்டுமே இருந்தனர். அவர்களில் ஒருவர்தான் நான்காவது பேரன் லூயிஸ். சார்லமேனுக்கு கூடுதலாக ஒரு பேரனும் இருந்தார். (இத்தாலியின் பெர்னார்ட், அவரது மூன்றாவது மகன், இத்தாலியின் பிப்பின் என்பவனின் ஒரே மகன்), அவர் சட்டப்படி ஏற்கப்படதவராவார். ஆயினும் அவரது பிறப்பு சார்லமேனின் பரம்பரை வரிசையில் சேர்க்கப்பட்டுள்ளது. அவருடைய சந்ததியினரில் பல ராஜ வம்சங்கள், ஆப்சுபர்கு , காப்டியன் மற்றும் பிளாண்டாசெனட்டு ஆகிய அரச மரபுகளைச் சேர்ந்தவர்களாவா்.\nSection::::இறப்பு.\nகி. பி. 813ஆம் ஆண்டு தன் மகனும் அகுவடெயினின் மன்னனுமான இலூயிசு தி பியோசுக்கு தன் அரண்மனைக்கு வருமாறு சார்லமேன் அழைத்தார். அவனுக்கு மகுடம் சூட்டுவித்து தன் இணை அரசன் என அறிவித்து அகுவடெயினுக்கு அனுப்பி வைத்தார். தன் பொழுதைக் கழிப்பதற்காக வேட்டையாடுதலில் ஈடுபட்டிருந்தார். சில நாட்களில் நோய்வாய்பட்டு ஜனவரி 21 அன்று படுக்கையில் விழுந்தார். ஒரு வாரமாக உயிருக்குப் போராடி ஜனாரி 28 அன்று உயிர்நீத்தார். இறந்த நாளன்றே அச்சென் கதெட்ரல் புனித ஆலயத்தில் இவரது உடல் அடக்கம் செய்யப்பட்டது. இவர் அடக்கம் செய்யப்பட்ட காலத்தால் மறைந்து போனது. இவரின் கல்லறை புனித உரோமப் பேரரசின் மன்னனான மூன்றாம் ஓட்டோவால் மீண்டும் கண்டுபிடிக்கப்பட்டதாகச் சொல்லப்படுகிறது. இவர் அந்த கல்லறைக்கு மேலேயே தன் ஆசனத்தை அமைத்திருந்தார். கி. பி. 1165ஆம் ஆண்டு புனித உரோமப் பேரரசின் மன்னனான முதலாம் பெட்ரிக்கால் இவரின் சவப்பெட்டி கதெட்ரலின் தரைக்கு அடியில் புதைக்கப்பட்டது. இவரின் இறப்பு இவரைச் சார்ந்தவைகளின் மீது பெரும் தாக்கத்தை ஏற்படுத்தின. சார்லமேனுக்கு பின்னர் அவரது மகனான இலூயிசு ஆட்சிப் பொறுப்பை ஏற்றார். இவருக்கு பின் வந்த தலைமுறையோடு சார்லமேன் வழிவந்தவர்களின் ஆட்சி சிதறியது. இலூயிசின் மகன்கள் தங்களுக்குள் ஆட்சிப் பகுதிகளை பிரித்துக் கொண்டு சில கட்டுப்பாடுகளையும் விதித்தனர். இவை ஜெர்மனி என்று ஒரு மாகாணம் உருவாகக் காரணமாய் அமைந்தது.\n"}
{"id": "52702", "url": "https://ta.wikipedia.org/wiki?curid=52702", "title": "வீடு", "text": "வீடு\n\n"}
{"id": "52706", "url": "https://ta.wikipedia.org/wiki?curid=52706", "title": "குஸ்தாவ் மாலர்", "text": "குஸ்தாவ் மாலர்\n\nகுஸ்தாவ் மாலர் (Gustav Mahler – 7 ஜூலை 1860 – 18 மே 1911), பொஹீமியாவில் பிறந்த ஆஸ்திரிய இசையமைப்பாளரும், இசை நடத்துனரும் ஆவார். இவர் தனது வாழ்நாளிலேயே ஒரு முன்னணிக் குழு இசை நடத்துனராகப் புகழ் பெற்றிருந்தார். அவர் வாழ்ந்த காலத்தில் இவரது இசையை வியன்னாவில் இருந்த இசை நிறுவனம் முற்றாக ஏற்றுக்கொள்ளாவிட்டாலும், இவர் பிந்திய புனைவிய இசையமைப்பாளர்களுள் முக்கியமானவர்களுள் ஒருவராகக் கருதப்படுகிறார். இவர் பெரும்பாலும் சிம்பொனிகளையும், பாடல்களையுமே ஆக்கினார். எனினும் இவரது ஆக்கங்கள் பல்வேறு இசைவகைகளின் எல்லைகளில் அமைந்திருப்பதாகவே கருதப்படுகிறது.\n\nSection::::இளமைக்காலம்.\nகுஸ்தாவ் மாலர், ஒரு ஜேர்மன் மொழி பேசும் அஸ்கெனாசிய யூதக் குடும்பம் ஒன்றில், கலிஸ்ட்டே (Kaliště) என்னும் இடத்தில் பிறந்தார். இது, அக்காலத்தில் ஆஸ்திரியப் பேரரசைச் சேர்ந்த பொஹீமியாவில் அடங்கியிருந்ததும், இன்று செக் குடியரசு நாட்டினுள் உள்ளதுமான ஒரு இடம் ஆகும். இவர் தனது தாய் தந்தையருக்குப் பிறந்த 14 பிள்ளைகளுள் இரண்டாமவர். எனினும், இவரது உடன் பிறந்தவர்களுள் அறுவர் மட்டுமே குழந்தைப் பருவத்தைத் தாண்டி உயிருடன் வாழ்ந்தனர். இவரது பெற்றோர் \"ஜிலாவா\" என்னும் இடத்துக்குக் குடி பெயர்ந்ததனால், குஸ்தாவ் தனது சிறு பராயத்தை ஜிலாவாவிலேயே கழித்தார். இசையில் இவருக்கிருந்த நாட்டத்தையும், திறமையையும் கவனித்த இவரது பெற்றோர் இவர் ஆறு வயதாக இருக்கும் போதே பியானோ கற்க ஒழுங்கு செய்தனர்.\n\n1875ல், மாலருக்கு 15 வயதானபோது \"வியன்னா கான்சர்வேட்டரி\" எனப்பட்ட இசைக் கல்லூரியில் சேர்ந்து, ஜூலியஸ் எப்ஸ்டீன் என்பவரிடம் பியானோவும், ஒத்திசையை (harmony) ராபர்ட் ஃபூக்ஸ் என்பவரிடமும், இசையமைப்பை பிராண்ஸ் கிரண் என்பவரிடமும் கற்றார். மூன்றாண்டுகளுக்குப் பின்னர் மாலர், வியன்னா பல்கலைக்கழகத்தில் சேர்ந்தார். அங்கே ஆன்டன் புரூக்னர் விரிவுரையாளராக இருந்தார். அங்கே மாலர், இசையுடன், வரலாறு, மெய்யியல் போன்றவற்றையும் கற்றார். பல்கலைக்கழகத்தில் கற்றுக்கொண்டிருந்தபோதே இவர் இசை ஆசிரியராகப் பணிபுரிந்தார். இக்காலத்தில் இவர் தனது முதல் இசையமைப்பு முயற்சியை ஆரம்பித்தார். இவரது ஆக்கம் புகழ் பெற்ற ஜொகான்னெஸ் பிராம்ஸ் என்பவரை நடுவராகக் கொண்ட போட்டியொன்றுக்கு அனுப்பப்பட்டதாயினும் பரிசு கிடைக்கவில்லை.\n\n"}
{"id": "52711", "url": "https://ta.wikipedia.org/wiki?curid=52711", "title": "அன்டனின் டுவோராக்", "text": "அன்டனின் டுவோராக்\n\nஅன்டனின் லெப்போல்ட் டுவோராக் \"(Antonín Leopold Dvořák)\" செப்டெம்பர் 8, 1841 முதல் மே 1, 1904 வரையிலான காலகட்டத்தில் செக் குடியரசில் வாழ்ந்த ஒரு இசையமைப்பாளர் ஆவார். பெட்ரிக் சிமேத்தானாவை அடுத்து உலக அளவில் அங்கீகாரம் பெற்ற இரண்டாவது செக்குடியரசு இசையமைப்பாளராக டுவோராக் கருதப்படுகிறார். தேசியக் கலாச்சாரத்தை வெளிக்காட்டும் சிமேத்தானாவின் வழியை முன்மாதிரியாகக் கொண்டு இவரும் இசையமைத்தார். டுவோராக் பெரும்பாலும் மொராவியா பாரம்பரிய இசை மற்றும் தனது சொந்த ஊர் போகொமியாவின் நாட்டுப்புற இசையின் தனித்துவமான அம்சங்களையும் குறிப்பாக தாளங்களையும் கலந்து இசையமைப்புக்களைச் செய்தார். ஒரு தேசிய இதிகாசத்தை சிம்போனி பாரம்பரியத்துடன் முழுமையான பொழுதுபோக்கிற்காக நாட்டுப்புறக் கூறுகளை உள்வாங்கி பயன்படுத்துவதற்கான பயனுள்ள வழிகளைக் கண்டறிவதே டுவோராக்கின் சொந்த பாணியிலான இசையமைப்பு என விவரிக்கப்பட்டுள்ளது .\n\nஆறாவது வயதில் இருந்தே டுவோராக் ஒரு வயலின் மாணவராக தன்னுடைய இசைக் கொடையை வெளிப்படுத்தினார், செக் குடியரசின் தலைநகரான பிராகாவில் இவரது படைப்புகளின் முதல் பொது நிகழ்ச்சி 1872 ஆம் ஆண்டில் நடைபெற்று சிறப்பாக வெற்றி பெற்றது, 1873 ஆம் ஆண்டு இவர் 31 வயதினராக இருந்தபோது பிராக் பகுதிக்கு வெளியே தனது இசைக்கான அங்கீகாரத்தை தேடத் தொடங்கினார். முதன்முதலாக தனது சிம்பொனி இசையுடன் செருமனியில் ஒரு போட்டியில் கலந்துகொண்டு போட்டியிட்டார், அப்போட்டியில் அவர் வெற்றி பெறவில்லை, அவ்விசைத் தொகுப்பின் கையெழுத்துப் பிரதி அவருக்குத் திரும்பி வரவில்லை, பல ஆண்டுகளுக்கு பின்னரே அது இவருக்குக் கிடைத்தது. பின்னர் 1874 ஆம் ஆண்டில் ஆசுத்திரிய நாட்டு இசையமைப்பு பரிசுப்போட்டிக்காக தன்னுடைய இரண்டு சிம்பொனி இசைகள் உள்ளிட்ட மற்றும் சில படைப்புகளைச் சமர்ப்பித்தார். டுவோராக் அப்போட்டியின் முடிவு குறித்து ஆர்வமற்று இருந்தார். நடுவர்களில் முன்னனி உறுப்பினராக இருந்த யோகானெசு பிராம்சு இவரது இசையால் மிகவும் ஈர்க்கப்பட்டார். 1874 ஆம் ஆண்டு டுவோராக்கிற்கு இப்பரிசு வழங்கப்பட்டது. 1876, 1877 ஆம் ஆண்டுகளில் மீண்டும் மீண்டும் இவருக்கு அப்பரிசு கிடைத்தது. நடுவர் குழுவில் முன்னணி உறுப்பினர்களாக இருந்த பிராம்சு மற்றும் எட்வார்டு ஆன்சிலிக் போன்றவர்கள் டுவோரக்கிற்கு அறிமுகம் ஆனார்கள். பிராம்சு தன்னுடைய வெளியீட்டாளரான சிம்ரோக்கிற்கு டுவோராக்கை பரிந்துரைத்தார். சில நாட்களில் சிலாவோனிக் நடனங்கள் என்ற பெயரில் டுவோரக்கின் படைப்புகள் சிம்ரோக்கால் வெளியிடப்பட்டன. பெர்லின் இசை விமர்சகர் லூயிசு எலர்ட் அவர்களால் 1878 ஆம் ஆண்டில் டுவோர்க் மிகவும் பாராட்டப்பட்டார். வெளியிடப்பட்ட இசைப் படைப்புகள் சிறப்பாக விற்பனையாகின. இறுதியாக டுவாராக் சர்வதேச அளவில் புகழ் அடையத் தொடங்கினார். டுவோரக்கின் இசை வாழ்க்கையில் ஒன்பது முறை இங்கிலாந்துக்கு அழைக்கப்பட்டார். பெரும்பாலும் தன்னுடைய சொந்த படைப்புகளையே அவர் இந்நிகழ்ச்சிகளை நடத்தினார். இவருடைய எழாவது சிம்பொனி இசைத் தொகுப்பு இலண்டனுக்காகச் செய்யப்பட்டது ஆகும்.\n\nசிடாபாட் மேட்டர் என்ற மதம் சார்ந்த இசைத் தொகுப்பு 1880 ஆம் ஆண்டு பிராகாவில் வெளியிடப்பட்டது. இது 1883 ஆம் ஆண்டில் இலண்டனில் மிகவும் வெற்றிகரமாக நடத்தப்பட்டது, இதனால் இங்கிலாந்திலும் அமெரிக்காவிலும் பல படைப்புகளை வெளியிட வழிபிறந்தது . மார்ச் 1890 இல் உருசியாவைப் பார்வையிட வ்ந்த டுவோரக் மாசுக்கோ மற்றும் செயிண்ட் பீட்டர்சுபர்க்கில் தனது சொந்த இசை நிகழ்ச்சிகளை நடத்தினார் 1891 இல் டுவோராக் பிராக் நகரத்தின் காப்பகத்தில் பேராசிரியராக நியமிக்கப்பட்டார். 1890-1891 ஆம் ஆண்டுகளில் தன்னுடைய புகழ்பெற்ற இசைத் தொகுப்புகளில் ஒன்றான பியானோ, வயலின், செல்லோ ஆகியவற்றை ஒருங்கிணைத்த டும்கி ட்ரியோவை எழுதினார். 1892 ஆம் ஆண்டில் டுவோராக் அமெரிக்காவிற்கு இடம் பெயர்ந்தார். நியூயார்க் நகரத்தில் அமைந்துள்ள அமெரிக்காவின் தேசிய இசைக்காப்பகத்தின் இயக்குனராகவும் ஆனார். அமெரிக்காவில் இருந்த போது, டுவோராக் தனது இரண்டு மிக வெற்றிகரமான இசைக்குழுவிற்கான படைப்புகளை எழுதினார். புதிய உலகத்திலிருந்து சிம்பொனி என்ற இவரது படைப்பு உலகம் முழுவதும் புகழடைந்தது .\n\nஅவரது செலோ இசைக்கருவி இசைநிகழ்ச்சி அனைத்து செல்லோ இகழ்ச்சிகளிலும் மிகவும் சிறந்த ஒன்றாகக் கருதப்படுகிறது. மேலும், சிறந்த குழு இசையாகப் போற்றப்பட்ட அமெரிக்க நாற்சர இசைத் தொகுப்பையும் இவர் எழுதினார். ஆனால், ஐரோப்பாவில் அதிகரித்து வந்த அங்கீகாரம், வீட்டேக்கம், குறைவான ஊதியம் போன்ற காரணங்களால் 1895 ஆம் ஆண்டில் இவர் அமெரிக்காவை விட்டு வெளியேறி, போகிமியாவுக்குத் திரும்பினார். டுவோராக்கின் முதலாவதைத் தவிர்த்த ஒன்பது ஓபராக்கள் செக் மொழியில் வசனங்களைக் கொண்டிருந்தன. செக் நாட்டின் தேசிய ஒற்றுமைக் கருத்துக்களை இப்பாடல்கள் தெரிவித்தன, அதுவரை வெளியிடப்பட்ட ஓபராக்களில் மிகவும் வெற்றிகரமானது ருசால்கா ஆகும். பிற சிறிய இசைத்தொகுப்புகளில் ஏழாவது தொகுப்பு அதிகமாகப் பாடப்பட்ட தொகுப்பாகும். இத்தகைய பல்வேறு வகையான இசைத் தொகுப்புகளை எழுதி புகழ்பெற்ற காரணத்தால் அக்காலத்தின் மிகுந்த பன்முகமான இசையமைப்பாளராக டுவோராக் அறியப்பட்டார் .\n\nSection::::இளமைக்காலம்.\nடுவோராக் அன்றைய ஆசுதிரியப் பேரரசில் அடங்கியிருந்த செக் குடியரசில் பிராக் நகருக்கு அருகிலிருந்த நெலாகோசுவெசு என்னும் ஊரில் 1841 ஆம் ஆண்டு செப்டெம்பர் 8 ஆம் தேதி பிரான்டிசெக் டுவோராக்கிற்கும் அன்னா நீசிடென்கோவவிற்கும் மூத்த மகனாகப் பிறந்தார். தனது வாழ்நாளின் பெரும் பகுதியையும் அவர் அங்கேயே கழித்தார். தந்தையார். பிரான்டிசெக் டுவோராக் ஓர் இறைச்சி விற்பனையாளர் ஆவார். விடுதிக் காப்பாளரகப் பணிபுரிந்த இவர் சித்தார் எனப்படும் இசைக் கருவியை இசைக்கும் கலைஞரகாவும் விளங்கினார். டுவோராக்கின் தாயாரான அன்னா இளவரசர் லூப்கோவிக்சிடம் பணிபுரிந்த யோசப் சிடெனக்கின் மகளாவார் . அன்னாவும் பிரான்டிசெக்கும் 1840 ஆம் ஆண்டு நவம்பர் 17 ஆம் நாளில் திருமணம் செய்து கொண்டனர் . இத்தம்பதியருக்குப் பிறந்த பதினான்கு குழந்தைகளில் முதலாவது குழந்தை டுவோராக் ஆகும். இவர்களில் எட்டு குழந்தைகள் குழந்தைப் பருவத்தில் தப்பிப்பிழைத்தனர் . கிராமத்தில் செயிண்ட் ஆண்ட்ரூ தேவாலயத்தில் ரோமன் கத்தோலிக்கராக டுவோராக் ஞானசுதானம் பெற்றார். நெலாகோசுவெசு கிராமத்தில் டுவோராக்கின் ஆண்டுகள் அவருக்கு வலுவான கிறித்துவ விசுவாசத்தையும், போகோமியன் பாரம்பரியத்தின் மீதான அன்பையும் வளர்த்தது. இவை டுவோராக்கின் இசையில் மிகவும் வலுவான தாக்கத்தை ஏற்படுத்தின . 1847 ஆம் ஆண்டில், டுவோராக் அங்கிருந்த ஆரம்ப பள்ளிக்குள் நுழைந்தார். அவரது ஆசிரியரான யோசப் சிபிட்சிடம் வயலின் வாசிக்கக் கற்றுக்கொண்டார். தொடக்கத்திலேயே இவரிடமிருந்த திறமைகள் வெளிப்பட்டன. ஒரு கிராமப்புற இசைக்குழுவிலும் தேவாலயத்திலும் இசைக்கத் தொடங்கினார் . மகன் பெறுகின்ற பரிசுகளைக் கண்டு டுவோராக்கின் தந்தை மகிழ்ச்சியடைந்தார். 13 ஆவது வயதில் இவர் தனது மகனை செருமன் மொழியைக் கற்றுக் கொள்வதற்காக இவரது மாமா அன்டோனின் சென்டெக் உடன் வாழ்வதற்கு அனுப்பிவைத்தார். டுவோராக்கின் முதல் தொகுப்பு 1855 ஆம் ஆண்டில் எழுதப்பட்டது .\n\nதனது ஜெர்மன் மொழி ஆசிரியரான ஆன்டன் லீமானிடம் இருந்து டுவோராக் பியானோ மற்றும் வயலின் இசைக்கருவிகளை இயக்கும் பாடங்களைப் பெற்றார். இந்த ஆசிரியரே இசைக் கோட்பாடுகள் தொடர்பாகவும் அக்காலத்தில் பிரபலமடைந்திருந்த இசையமைப்பாளர்களையும் டுவோராக்கிற்கு அறிமுகம் செய்து வைத்தார். ஆசிரியர் மிகவும் கோபக்காரராக இருந்தாலும் டுவோராக் அவர் மீது மதிப்பும் மரியாதையும் கொண்டிருந்தார். லீமான் தேவாலயங்களில் இசைக் கருவிகளை இசைக்கும் போது சில நேரங்களில் டுவோராக்கையும் இசைக்கருவிகளை இசைக்க அனுமதித்தார், டுவாராக் மேலும் கூடுதலாக இசைக்கருவிகள் குறித்தும் இசைக் கோட்பாடு குறித்துமான பாடங்களை செசுகா காமெனீசு நகரில் பிரான்சு ஆங்கேவுடன் கற்றுக் கொண்டார் . டுவோராக்கின் இசை திறமைகளை உணர்ந்து பிரான்சு ஆங்கே அவரை மேலும் ஊக்கப்படுத்தினார் டுவோராக்கின் மீது மிகவும் பரிவுணர்வும் கொண்டிருந்தார். 16 வயதில் ஒரு இசைக்கலைஞராக மாறுவதற்கு லீமான் மற்றும் சிடெனெக் ஆகியோர் தந்தை பிரான்டிசெக்கிடம் அனுமதி பெற்று உதவினர். தனது மகனை ஒரு இசைக்கலைஞராக ஆக்குவதற்கு அனுமதித்த டுவோராக்கின் தந்தை அவனது தொழில் இசைக்கருவியை மீட்டுவதாகவே இருக்கவேண்டும் என்ற நிபந்தனையையும் விதித்தார். 1857 செப்டம்பரில் பிராக் நகரத்திற்கு வந்த பின்னர் டுவாராக் நகரிலிருந்த ஓர் இசைப் பள்ளியில் கல்வி கற்பதற்காக நுழைந்தார். யோசப் சிவோனாருடன் சேர்ந்து பாடல்கள் பாடுவதற்கும், பிரென்டிசெக் பிளேக்செக்குடன் சேர்ந்து இசைக் கோட்பாடுகளையும், யோசப் போசுடருடன் சேர்ந்து இசைக்கருவிகள் மீட்டுவதையும் டுவோராக் கற்றுக் கொண்டார். பிராக் காப்பகத்தில் யோசப் போசுடர் ஒருபேராசிரியராக மட்டுமில்லாமல் இசைக்கருவிகளை மீட்டுவதிலும் வல்லவராக இருந்தார். இவரது மகன் யோசப் போகுசிலேவ் ஒரு சிறந்த இசையமைப்பாளர் என அறியப்பட்டவர் என்பது குறிப்பிடத்தக்கதாகும் . செர்மன் மொழி பேசுவதை மேம்படுத்திக் கொள்வதற்காக டுவோராக் கூடுதலான ஒரு மொழி வகுப்பிலும் சேர்ந்தார். இதைதவிர பல இசைக்குழுக்களில் சேர்ந்து இசைக்கருவிகளை மீட்டுபவராக பணிபுரிந்து மொழிப் பயிற்சியை மேற்கொண்டார். இதில் செயிண்ட் செசியா சங்கத்தின் இசைக்குழுவும் அடங்கியிருந்தது . 1859 இல் டுவோராக் இசைப்பள்ளியில் தனது பட்டப் படிப்பை முடித்த இவர் தான் படித்த வகுப்பில் இரண்டாவது மாணவன் என்ற இடத்தைப் பிடித்து தேர்ச்சியடைந்திருந்தார் . புனித என்றி தேவாலயத்தில் ஒரு இசையமைப்பாளர் என்ற பதவியை அடைவதில் தோல்வி அடைந்தாலும் டுவோராக் தனது இசைத் தொழிலைத் தொடர்ந்து செய்து வந்தார் .\n\n1858 ஆம் ஆண்டில் டுவோராக் கரேல் கோம்சாக்கின் இசைக்குழுவில் சேர்ந்தார். பிராகாவின் உணவகங்கள் மற்றும் நடனக்குழுக்களில் பங்கேற்றார் . போகிமியாவின் அரங்க இசைக்குழுவை முழுமையாகத் தன் கட்டுப்பாட்டில் வைத்திருந்த ஜான் நேப்பொமுக் மேயரின் கவனத்தை இந்த குழுவினரின் உயர் தொழில்சார் நிலை கவர்ந்தது. 1862 ஆம் ஆண்டின் தொடக்கத்தில் டுவோராக் வயலினிற்கும் செல்லோவிற்கும் இடையிலுள்ள ஒரு இசைக்கருவியான வியோலம் என்ற இசைக்கருவியை வாசித்தார். டுவோராக் கச்சேரிக்கான டிக்கட்களை அரிதாகவே வாங்குவார், ஆனால் இசைக்குழுவில் அவர் வாசிக்கும்போது இசையைக் கேட்பதற்கான வாய்ப்பு, குறிப்பாக ஓபெரா இசையைக் கேட்பதற்கான வாய்ப்பு அவருக்குக் கிடைக்கும் . 1863 ஆம் ஆண்டு சூலையில் டுவோராக் செருமன் இசையமைப்பாளரான ரிச்சர்ட் வாக்னருக்காக அர்ப்பணிக்கப்பட்ட ஒரு நிகழ்ச்சியில் கலந்து கொண்டு அந்த இசைக்குழுவை நடத்தினார். டுவோராக் 1857 ஆம் ஆண்டிலிருந்து வாக்னரிடம் கட்டுக்கடங்காத பேரன்பைக் கொண்டிருந்தார் . 1862 ஆம் ஆண்டில், டுவாராக் தனது முதலாவது நான்குசர இசையைத் தொகுக்கத் தொடங்கினார் . 1864 ஆம் ஆண்டில் இவர் பிராகாவில் இருந்த ஒரு குடியிருப்பில் ஐந்து நபர்களுடன் தங்கியிருக்க இசைவு தெரிவித்தார். அவர்களில் மோரிக் ஆங்கரும் பின்னாளில் பாடகராக மாறிய காரெல் செக்கும் இருந்தனர் . 1886 ஆம் ஆண்டில் மேயர் இசைக்குழுவின் முதன்மை நடத்துனராக பெட்ரிச் சிமெட்னாவால் அறிவிக்கப்பட்டார். டுவோராக் தனது இசைத் தொழில் மூலமாக மாதம் $7.50 மட்டுமே ஊதியமாகப் பெற்றார். தனது வருமானத்தை உயர்த்திக் கொள்வதற்கான தேவை காரணமாக டுவோராக், பியானோ இசையைக் கற்பிப்பதிலும் ஈடுபட்டார். ஓய்வு நேரம் கிடைப்பது இவருக்கு அரிதாக இருந்தது. 1871 இல் இசையமைப்பில் ஈடுபடுவதற்காக இசைக் குழுவிலிருந்து விலகிக் கொண்டார். இக் காலத்தில் இவர் தனது மாணவியான யோசஃபினா செர்மக்கோவா என்பவரிடம் காதல் கொண்டு அவரைக் கவர்வதற்காக சைப்பிரசு மரங்கள் என்னும் பாடல் சுழற்சியை உருவாக்கினார். எனினும் அப்பெண் வேறொருவரை மணந்து கொண்டார். 1873ல், டுவோராக் அப்பெண்ணின் தங்கையான அன்னா என்பவரை மணந்து கொண்டார். அவர்களுக்கு 9 பிள்ளைகள் பிறந்தனர். மூன்று குழந்தைகள் குழந்தைப் பருவத்திலேயே இறந்தன\n\n"}
{"id": "52712", "url": "https://ta.wikipedia.org/wiki?curid=52712", "title": "பெட்ரிக் சிமேத்தானா", "text": "பெட்ரிக் சிமேத்தானா\n\nபெட்ரிக் சிமேத்தானா (Bedřich Smetana - 2 மார்ச் 1824 – 12 மே 1884) மிகவும் குறிப்பிடத்தக்க ஒரு செக் இசையமைப்பாளர் ஆவார். இவரது சிம்பொனிப் பாடலான \"வஸ்த்தாவா\" \"(Vltava)\", இவரது ஆக்கங்களான \"எனது நாடு\" \"(Má vlast)\", \"விற்கப்பட்ட மணப்பெண்\" \"(Prodaná nevěsta)\" போன்றவை மிகவும் புகழ் பெற்றவை.\n\nSection::::வரலாறு.\nசிமெத்தானாவின் தந்தை அக்காலத்தில் ஆஸ்திரியப் பேரரசின் ஒரு பகுதியாக இருந்த பொஹீமியாவில் உள்ள லித்தோமிஸ் (Litomyšl) என்னும் இடத்தில் ஒரு மதுபான உற்பத்தியாளராக இருந்தார். சிமெத்தானா மிக இளம் வயதிலேயே பியானோ, வயலின் போன்ற இசைக் கருவிகளைக் கற்கத் தொடங்கியதுடன், தனது குடும்பத்தின் பிற உறுப்பினர்களுடன் சேர்ந்து நான்கு நரம்பு இசைக் கருவிகளைக் கொண்டு நடத்தப்படும் இசை நிகழ்ச்சிகளிலும் ஈடுபட்டு வந்தார். 1840 முதல் 1843 வரை \"பில்சன்\" என்னும் இடத்தில் உள்ள உயர்நிலைப் பள்ளியொன்றில் சிமெத்தானா கல்வி பயின்றார். தொடக்கத்தில் இவரது தந்தையின் எதிர்ப்பு இருந்தாலும் இவர் பிராக்கில் இசை பயின்றார். பின்னர் பிரபுத்துவக் குடும்பம் ஒன்றில் இசை ஆசிரியராக இவருக்கு வேலை கிடைத்தது. 1848ல் பிராண்ஸ் லிஸ்ட் என்னும் ஹங்கேரிய இசையமைப்பாளரின் நிதி உதவி மூலம் தனியான இசைப் பள்ளி ஒன்றை இவர் தொடக்கினார்.\n\n1855 செப்டெம்பரில் இவருக்கு விருப்பமான இவரது இரண்டாவது குழந்தை, நாலு வயது மகள் பெட்ரிஸ்கா இறந்தது. ஒன்பது மாதத்துக்குப் பின்னர் இன்னொரு குழந்தையும் இறந்தது. சிமெத்தானா தன்னை இசையமைப்பிலேயே ஈடுபடுத்திக் கொண்டார். அவரது ஆக்கங்கள் அவரது சோகத்தை வெளிப்படுத்துவன ஆகவும், வரிகள் அவரது குழந்தைகளின் வாழ்க்கை போலவே சுருக்கமாக நிறுத்தப்பட்டவையாகவும் இருந்தன. 1856ல் இவர் சுவீடனில் உள்ள கொத்தன்பர்க் என்னும் இடத்திற்குக் குடிபெயர்ந்தார். அங்கே இசை கற்பிப்பதிலும், இசை நடத்துவதிலும் ஈடுபட்டார். 1863ல் மீண்டும் பிராக்குக்கு வந்த அவர், சிறப்பாக, செக் இசையை வளர்க்கும் எண்ணத்துடன் புதிய இசைப் பள்ளியொன்றைத் தொடங்கினார்.\n\n1874 ஆம் ஆண்டளவில் இவர் ஓரளவு முற்றாகவே செவிடானார். ஆனாலும் இவர் தொடர்ந்தும் இசையமைப்பில் ஈடுபட்டிருந்தார். \"எனது நாடு\" என்னும் இவரது இசை ஆக்கம் இவருக்குச் செவிட்டுத்தன்மை உருவாகத் தொடங்கிய பின்னர் எழுதப்பட்டதே. 1875 ஆம் ஆண்டுக்குப் பின் இவர் பெரும்பாலும் ஜாப்கனீஸ் என்னும் சிறு ஊரிலேயே வாழ்ந்தார்.\n"}
{"id": "52714", "url": "https://ta.wikipedia.org/wiki?curid=52714", "title": "விண்டோஸ் முகவரிப் புத்தகம்", "text": "விண்டோஸ் முகவரிப் புத்தகம்\n\nவிண்டோஸ் ஆட்ரஸ் புக் எனப் பொதுவாக அழைக்கப்படும் விண்டோஸ் முகவரிப் புத்தகம் விண்டோஸ் இயங்குதளத்தின் ஓர் அங்கம் ஆகும். இது தொடர்புகளை சேமித்து வைத்துப் பல்வேறுபட்ட மென்பொருட்களுடன் பகிர உதவுகின்றது. இது இண்டநெட் எக்ஸ்புளோளர் இன் 3 ஆவது பதிப்புடன் அறிமுகம் ஆகிப் படிப்படியாக வளர்ச்சியடைந்தது. விண்டோஸ் முகவரிப் புத்தகத்தில் பிரயோ இடைமுக நிரலாகத்தின் ஊடாக எல்டப் (LDAP) சர்வரை விசாரித்து அறிந்து தேவையேற்படின் உள்ளூர் முகவரிப் புத்தகத்தில் வேண்டிய மாற்றங்களை உண்டுபண்ண இயலும். விண்டோஸ் விஸ்டா இயங்குதளத்தில் விண்டோஸ் முகவரிப் புத்தகம் ஆனது விண்டோஸ் தொடர்புகள் எனப் பொருள்படும் விண்டோஸ் கொன்ரக்ட்ஸ் ஊடாக மாற்றப்பட்டுள்ளது.\n\n\nSection::::வெளியிணைப்புக்கள்.\nசெயலி நிரலாக்க இடைமுகம் WAB பற்றிய தகவல்கள்(ஆங்கிலம்)\n\narchive.org மணிக்கு கட்டளை வரி பதிப்பு. GPL உரிமம் கீழ் LDIF மா\nற்றி Libwab ஆன்லைன் WAB (ஆங்கிலம்)\n"}
{"id": "52719", "url": "https://ta.wikipedia.org/wiki?curid=52719", "title": "அலெக்சாண்டர் ஃபொன் ஹும்போல்ட்", "text": "அலெக்சாண்டர் ஃபொன் ஹும்போல்ட்\n\nஅலெக்ஸாண்டர் வோன் ஹம்போல்ட் (Alexander von Humboldt / Friedrich Wilhelm Heinrich Alexander von Humboldt – 1769-1859). ஒரு பிரஷிய புவியியலாளர், இயற்கை அறிவியலாளர், நாடு காண் பயணி.\n\nதனது அறிவியல் பயணத்தைப் பற்றி காஸ்மோஸ் (Cosmos) என்ற நூலாக ஹம்போல்ட் தொடர்ந்து முப்பது ஆண்டுகளாக எழுதிய முப்பது நூல்கள் மிகவும் புகழ் பெற்றவை. ஆங்கிலத்தில் மூன்று முறை இவையாவும் மொழிபெயர்க்கப்பட்டன. இவரது நூல்கள் பல இளம் அறிவியல் அறிஞர்களைத் தோற்றுவிக்க உதவியது, குறிப்பாக, பரிணாம வளர்ச்சிக் கொள்கையை அறிமுகப்படுத்திய டார்வினை இவரது எழுத்துக்கள் ஊக்குவித்தது.\n\n“I am at present fit only to read Humboldt; he like another sun illuminates everything I behold” ― \"Charles Darwin\"\n\nஎன்று தம் இளவயதில் தான் வழிகாட்டியாகக் கொண்ட ஹம்போல்ட்டைப் பற்றி அவரது அஞ்சல் நண்பரான டார்வின் தனது நூலில் குறிப்பிட்டுள்ளார். டார்வின் தனது அறிவியல் முக்கியத்துவம் வாய்ந்த ‘உயிரினங்களின் தோற்றம்’ என்ற நூலை வெளியிட்ட காலத்தில் ஹம்போல்ட் புகழின் உச்சியில் இருந்தவர்.\n\nSection::::வாழ்க்கைக் குறிப்பு:.\nஜெர்மனி நாட்டின் அறிவியல் அறிஞரான இவர் 1769 ஆம் ஆண்டு செப்டம்பர் மாதம் 14 ஆம் நாள், பெர்லின் நகரில் அலெக்ஸாண்டர் ஜார்ஜ் வோன் ஹம்போல்ட் என்ற அரசு அதிகாரிக்கும், மேரி எலிசபெத் என்ற அம்மையாருக்கும் இரண்டாவது மகனாக, ஒரு செல்வந்தர் குடும்பத்தில் பிறந்தார். சிறு வயதிலேயே அறிவியியலில் மிகவும் ஆர்வம் கொண்டவராக இருந்தார். தனது உடலில் ஏற்பட்ட புண்ணில் மின்முனைகளைப் (electrode) பொருத்தி மின்சாரத்தைச் செலுத்தி உடலில் ஏற்படும் மாறுதலை ஆராயும் அளவிற்கு அறிவியலில் ஆர்வம் கொண்டவராக விளங்கினார்.\n\nஅக்கால ஐரோப்பிய அறிவியல் அறிஞர்கள் கொண்ட அறிவியல் தத்துவங்கள் (Philosophy of Science) என்ற கருத்துக் கோட்பாட்டின்வழி, அறிவியல் அறிஞராக வேண்டுமானால் புத்தகங்களில் இருந்தும், நூலகங்களில் இருந்தும், ஆய்வுக்கூடங்களில் இருந்தும் விடுபட்டு, உலகைச் சுற்றி வந்து ஆய்வு நடத்தி, இயற்கையை உன்னிப்பாகக் கவனித்து உண்மையைக் கண்டறிய வேண்டும் என்ற முறையைப் பின்பற்ற விரும்பினார். நிலக்கரி சுரங்கம், சுரங்க ஆய்வு போன்றவற்றைத் தானாகவே தன்னார்வமுடன் பயின்று நிலவியலாளராகப். அவர் காலத்தில், அறிவியல் பல துறைகளாக உயிரியல், நிலவியல், தாவரவியல் என்றெல்லாம் தனித்தனியாகப் பலப் பிரிவுகளாகப் பகுக்கப்பட்டிருக்கவில்லை. இவரைப் போன்ற முன்னோடியான அறிவியல் அறிஞர்களின் பங்களிப்பே பின்னர் அறிவியலில் பல பிரிவுகள் ஏற்படக் காரணமாக இருந்தது. மாவீரன் நெப்போலியனுடன் எகிப்து நாட்டிற்கும், ஆப்ரிக்கக் கண்டத்திற்கும் சென்று ஆராய்ச்சிப் பயணம் செய்ய நினைத்த இவர் பயணம் தடைபட்டுப் போனது.\n\nபெற்றோர்கள் மறைவிற்குப் பிறகு இவரது இளம் வயதிலேயே பரம்பரைச் சொத்து இவர் கைவசமானது. இதனால் பயணம் செய்ய பிறரின் நிதியுதவி இவருக்குத் தேவைப்படவில்லை. அறிவியல் ஆராய்ச்சியை தொடர தனது சொந்த செலவிலேயே ஆராய்ச்சிப் பயணம் மேற்கொண்டார். இவருடன் பிரெஞ்சு தாவரவியலார் அய்மி பான்பிளான்ட் (Aimé Bonpland, French Botanist) என்பவரும் உடன் சென்றார். இவர்கள் சென்ற காலத்தில் உலக அரசியல் சூழ்நிலையும் இவர்களின் பயணத்திற்குச் சாதகமாக அமைந்தது. ஸ்பெயின் நாட்டின் மன்னர் தென்னமெரிக்கக் கண்டத்தை தங்கள் நாட்டின் கட்டுப்பாட்டிற்குள் கொண்டு வர எண்ணினார். ஸ்பெயின் நாட்டின் ஆதிக்கத்தால் அக்காலத்தில் தென்னமெரிக்கா இலத்தீன் அமெரிக்கா அல்லது ஸ்பானிஷ் அமெரிக்கா என்றும் பரவலாக அழைக்கப்பட்டு வந்தது. தென்னமெரிக்காவின் பெரு நாட்டில் இருப்பதாகக் கருதப்பட்ட தங்கச் சுரங்கத்தை கைப்பற்றுவது, தென்னமெரிக்காவின் செல்வத்தைச் சுரண்டுவது அக்கால ஸ்பெயின் நாட்டின் குறிக்கோளாக இருந்தது. இக்கொள்கையை நிறைவேற்றும் பொருட்டு ஹம்போல்ட் பயணத்திற்கு ஸ்பெயின் மன்னர் தடையின்றி தாராளமாக அனுமதி அளித்தார்.\n\nSection::::அறிவியல் ஆராய்ச்சிப் பயணம் (1799-1804):.\nஸ்பெயின் நாட்டின் சார்பாக ஹம்போல்ட் மேற்கொண்ட அறிவியல் ஆராய்ச்சிப் பயணதிற்கான காலம் சரியாக ஐந்து ஆண்டுகளும் மூன்று மாதங்களும் ஆகும். இதைத் தொடர்ந்து உருவாகிய ஆராய்ச்சி முப்பது நூல்களாக வெளியிடப்பட்டன. ஏறத்தாழ 24,000 மைல்கள் கொண்டது இப்பயணம், அதாவது உலகை ஒருமுறை சுற்றிவரும் தூரம் கொண்டது இப்பயணம். இவரும் இவரது நண்பர் தாவரவியலார் அய்மி பான்பிளான்ட்டும் தென்னமெரிக்கா கண்டத்தில் உள்ள வெனிசுலா (Venezuela), கொலம்பியா (Colombia), இக்குவேடார் (Ecuador), பெரு (Peru) நாடுகளிலும், மற்றும் மெக்சிகோ (Mexico), கியூபா(Cuba) நாட்டுப் பகுதிகளிலும் ஆராய்ச்சியில் ஈடுபட்டார்கள். அவற்றில் மிக முக்கியமான ஆராய்ச்சிகள் பெரு நாடு மற்றும் இக்குவேடார் நாட்டின் பகுதிகளில் உள்ள ஆண்டீஸ் மலைத்தொடரின் (Andes mountains) பகுதிகளிலும், குறிப்பாக இக்குவேடார் நாட்டின் சிம்பராசோ (Mount Chimborazo in Ecuador) என்ற உறங்கும் எரிமலை சிகரத்தின் பகுதியிலும், வெனிசுலா(Venezuela) நாட்டுக் காடுகளிலும், அங்குள்ள ஆர்நிக்கோ ஆற்றிலும் (Orinoquia/Orinoco River) மேற்கொள்ளப்பட்டது. ஆர்நிக்கோ ஆற்றின் முழு நீளமும், அதன் 1,700 மைல்கள் தொலைவும் இவர்களால் ஆராயப்பட்டது. இப்பகுதியின் காடுகள் அபாயகரமான விலங்குகளாலும், கொடிய நோய்களாலும் மரணத்தைக் கொடுக்கும் வல்லமை வாய்ந்தவை.\nஅப்பொழுது அக்காடுகளில் வசிக்கும் ஆதிவாசிகள் உபயோகப்படுத்திய குரேர் தாவரம் (Curare plant) கொண்டு உருவாக்கப்படும் நஞ்சு தடவிய அம்பு தயாரிக்கும் முறையை அவர்களிடம் இருந்து அறிந்து கொண்டார். மலேரியா (Malaria) நோய்க்கு மருந்தான குயினின் (quinine) தயாரிக்கப் பயன்படும் சின்கோனா (Cinchona tree bark) மரப்பட்டையைப் பற்றிய தகவலையும் பெற்றுக் கொண்டார். அத்துடன் பெரு கடற்கரையை ஒட்டிய பசுஃபிக் கடலில் உள்ள நீரோட்டத்தையும் (Pacific water current), அதனால் பெருவிற்கு கிடைக்கும் மழைப்பொழிவைப் பற்றியும் அறிந்து கொண்டார். பின்னர் இந்நீரோட்டம் ‘ஹம்போல்ட் நீரோட்டம்’ என்று இவரது பெயராலேயே அழைக்கப் படுகிறது. புதிய வகை மின்சார ஈல் (Electric Eel) மீன் இருப்பதும் இவரால் குறிப்பெடுக்கப்பட்டது. பல விலங்குகளின் தோல்கள், பற்பல பறவைகளின் சிறகுகள், ஏராளமான தாவரங்களின் இலை மற்றும் பூக்கள் என ஒரு பெரிய சேகரிப்பு இப்பகுதியில் ஹம்போல்ட்டிற்குக் கிடைத்தது. பெரு நாட்டின் பகுதியின் ஆண்ட்டீஸ் மலைத்தொடரின் பகுதி இவரால் விரிவாக வரையப்பட்டது.\nஇக்குவேடார் நாட்டின் பகுதியில் உள்ள ஆண்டீஸ் மலைத்தொடரில் உள்ள சிம்பராசோ மலையின் சிகரத்தின் பல உயரங்களிலும் காற்றழுத்தம் ஹம்போல்ட்டினால் அளக்கப்பட்டது. இவர் பயணக் காலத்தில் சிம்பராசோ சிகரம்தான் உலகின் மிக உயரமான சிகரம் எனக் கருதப்பட்டது. கடலில் தொலைவில் இருந்து காணமுடிந்த இச்சிகரத்தில் ஒரு குறிப்பிட்ட உயரம் வரை காற்றழுத்தமும் மற்ற பிற அளவுகளும் இவரால் குறிக்கப் பட்டன. ஒவ்வொரு உயரத்திலும் காணப்படும் விலங்குகளும் தாவரங்களும் இவரால் ஆவணப்படுத்தப்பட்டன. உயிரினங்களின் வகையும், அவற்றின் இருப்பும் உயரத்திற்கு ஏற்ப வேறுபடுவதை அப்பொழுது அவர் கண்டுகொண்டார். ஆனால் இவரால் சிகரத்தை அடைய முடியாமல் முயற்சியைக் கைவிட்ட பிறகு எழுபது ஆண்டுகள் கழித்தே எட்வர்ட் வைம்ப்பெர் (Edward Whymper, 1886) என்ற ஆங்கிலேயர் ஒருவரால் சிம்பராசோ சிகரத்தை அடைய முடிந்தது. ஆனால் ஹம்போல்ட் வரைந்த விரிவான வரைபடங்களும் அதில் குறிக்கப்பட்ட பற்பல அளவீடுகளும் ‘இயற்கையின் ஒற்றுமைக் கோட்பாடு’ (the theory of unity of nature) என்ற அவரது கோட்பாட்டிற்கு உறுதுணையான ஆதாரங்களாக விளங்கின.\n\nSection::::ஒத்தவெப்பநிலை வரைபடங்கள் (Isotherms):.\nஹம்போல்ட்டின் மிக முக்கியப் பங்களிப்பு அவர் உருவாக்கிய ஒத்தவெப்பநிலை (Isotherm) வரைபடங்கள். தனது தென்னமெரிக்க ஆராய்ச்சிப் பயணத்தில் பல அறிவியல் சோதனைக் கருவிகளை ஹம்போல்ட் தன்னுடன் எடுத்துச் சென்றார். பதினான்கு கோவேறு கழுதைகள் பொதி சுமந்து செல்லும் அளவுக்கு பெட்டிப் பெட்டியாகக் கருவிகளை எடுத்துச் சென்றார். அக்கால பிரெஞ்சு நிறுவனகள் சுற்றுச்சூழலை துல்லியமாக அளக்கும் பல்வேறு அறிவியல் உபகரணங்களை வடிவமைத்திருந்தன. ஹம்போல்ட்டும் எதையம் முறையாக அளந்து துல்லியமாகக் குறிப்பெடுத்து ஆவணப்படுத்தும் பண்பைக் கொண்டவர். எனவே தான் சென்ற இடங்களின், ஆச்சிஜன், வானின் நீலநிறத்தின் அளவு, காற்றின் வேகம், காற்றழுத்தம் (air pressure), உயரம், வெப்ப நிலை (temperature), நிலத்தின் அமைப்பு (shape of the land), காந்தப்புலத்தின் வலிமை (strength of magnetic field), ஒவ்வொரு இடத்திலும் உள்ள விலங்குகள், தாவரங்கள் அவற்றின் எண்ணிக்கை எனப் பற்பல குறிப்புகளை ஒன்றுவிடாமல் கவனமாகக் குறிப்பெடுத்து தனது வரைபடத்தில் குறித்துக் கொண்டார்.\n\nபிறகு ஒத்த வெப்பநிலை உள்ள இடங்களின் புள்ளிகளை ஒரே கோட்டில் இணைத்தார், இவ்வாறு உருவாக்கிய படங்களுக்கு ‘ஐஸோதெர்ம்’ (Isotherm) வரைபடங்கள் எனப்பெயரிட்டார். இவை வளைந்த கோடுகளை உடைய கோட்டோவிய (contour line maps) வரைபடங்கள். அவ்வாறு ஒத்த இயற்கை தட்ப வெட்ப சூழ்நிலையில் வசிக்கும் உயிரினங்கள் (விலங்குகளும், தாவரங்களும்) யாவும் ஒத்திருப்பதை இக்கோட்டோவிய வரைபடம் தெளிவு படுத்தியது. அதுவரை இந்த அடிப்படைத் தகவலை, வாழுமிடங்களுக்கு ஏற்ப உயிரனங்கள் மாறுபடும் என்ற தொடர்பை (connection with the ‘habitats’ and the species living at that place) அறிவியல் அறிஞர்கள் கவனிக்கத் தவறியிருந்தனர். முதன் முதலில் தரவுகளை அனைவருக்கும் விளங்கும் வண்ணம் வரைபடங்களாக வரைந்து விளக்கியவர் ஹம்போல்ட்தான். அதற்கு முந்தைய நூற்றாண்டுவரை உருவாக்கப்பட்ட ‘டோப்போக்ராஃபிக்’ (topographic maps) என்றழைக்கப்பட்ட நிலவியல் வரைபடங்கள் இதுபோன்ற தகவல்கள் இன்றியே வரையப்பட்டு வந்தன. மேலும் இவர்காலத்தில் அச்சுகூடங்களின் தொழில் நுட்பம் சிறந்த வளர்ச்சியடைந்து இருந்ததால், வரைபடங்களை அதிக அளவில் குறைந்த விலையில் பிரதிகள் எடுப்பதும் சாத்தியாமாயிற்று.\n\nSection::::‘இயற்கையின் ஒற்றுமைக் கோட்பாடு’ (the unity of nature):.\n“Everything Is Interrelated”—\"Alexander von Humboldt\"\n\nஅறிவியல் தகவல்களை வரைபடக் காட்சி வழியாக (visual-presentation of scientific data as maps, charts and graphs) ஹம்போல்ட் விளக்கிய முறை அறிவியலில் ஒரு திருப்புமுனை. இதனால் இயற்கை சூழலுக்கேற்ப உயிரினங்கள் வாழ்வதும் இடத்திற்கு இடம் அவை வேறுபடுவதும் தெளிவாகியது. நிலப்புவியியலுக்கு இதுவே அடிப்படை என்பதால் இவர் இத்துறையின் முன்னோடியாகக் கருதப்படுகிறார். அத்துடன் இந்த பங்களிப்பே சுற்றுச்சூழலியலிலும் (ecology) இவரை முன்னோடியாகக் கருத வைக்கிறது. இயற்கையும், சுற்றுச்சூழலும், உயிரினங்களும் ஒன்றுடன் ஒன்று தொடர்புடையவை (intersconnectedness of all nature, intersconnectedness of geography) அதனால் சுற்றுச் சூழல் பாதுகாக்கப் படவேண்டும் என்பதும், இயற்கையில் யாவும் ஒன்றுடன் ஒன்று தொடர்புடையது என்பதும் புலனாகிறது. இயற்கையில் பல்வேறு சக்திகள் உள்ளன (forces make up nature). அவை ஒன்றுடன் ஒன்று தொடர்பு கொண்டுள்ளன (interrelated forces in nature). அவ்வாறு ஏற்பட்டுள்ள தொடர்பு ஓர் ஒருமைப்பாட்டுடேன் இயங்குவதால் இயற்கை சம நிலையில் இருக்கிறது (balance of forces in nature) என்று ஹம்போல்ட் முடிவிற்கு வந்தார். இதனை ஹம்போல்ட் ‘இயற்கையின் ஒற்றுமைக் கோட்பாடு’ (the unity of nature) என்று விளக்கினார்.\n\nSection::::ஹம்போல்ட்டின் அறிவியல் பங்களிப்பு:.\nஇவரது அறிவியல் கண்டுபிடிப்புகள், செய்முறைகள், பங்களிப்புகள் தற்கால அறிவியலில் பலதுறைகளில் தாக்கத்தை ஏற்படுத்தியுள்ளது. குறிப்பாக வேதியியல், பொறியியல், இயற்பியல், மருத்துவம், உயிரியல், கணிதம் போன்ற துறைகள் யாவும் ஏதோ ஒரு விதத்தில் பயனடைந்துள்ளன. அவற்றுள் மிக முக்கியமாகக் கருதப்படுவது, அளவுகளை துல்லியமாகக் குறிப்பிடும் ஒத்தவெப்பநிலை வரைபடங்களும் (Isotherm), இயற்கையின் ஒற்றுமைக் கோட்பாடும் (the unity of nature) ஹம்போல்ட்டினால் அறிவியல் உலகத்திற்கு காட்டப்பட்டதுதான். இதுவே டார்வினின் உயிரினங்களின் தோற்றம் என்ற கோட்பாட்டிற்கு தாக்கமாக அமைந்திருக்கக் கூடும் என்று கருதப்படுகிறது.\n\n(1) துல்லியமாக வரைபடத்தில் அளவீடுகளைக் குறிப்பது என்பது அறிவியலில் திருப்புமுனையைக் கொண்டுவரும் அளவிற்கு ஒருமிகப்பெரிய மாற்றம் இல்லை எனவும், (2) ‘உயிரினங்களின் தோற்றம்’ என்ற டார்வினின் கோட்பாடு போல இவரது முப்பது நூல்களிலும் விரவிக் கிடந்த ‘இயற்கையின் ஒற்றுமைக் கோட்பாடு’ என்ற அறிவியல் தகவல்கள் சுருங்க விளக்கப்படவில்லை எனவும், (3) டார்வினின் கோட்பாடு இவரது கோட்பாட்டின் தகவலை மங்கச் செய்து விட்டது எனவும், இதனாலேயே இவரைப் பற்றிய தகவல்கள் நாளடைவில் மறக்கப்பட்டது எனப் பல காரணங்கள் இவர் புகழ் மங்கியதற்குக் கற்பிக்கப்படுகின்றன.\n\n"}
{"id": "52720", "url": "https://ta.wikipedia.org/wiki?curid=52720", "title": "ஏர்ன்ஸ்ட் ஹேக்கல்", "text": "ஏர்ன்ஸ்ட் ஹேக்கல்\n\nஏர்ன்ஸ்ட் ஹேக்கல் (\"Ernst Haeckel\", பெப்ரவரி 16, 1834 — ஆகஸ்ட் 9, 1919), பெயர் பெற்ற ஜேர்மன் உயிரியலாளரும், இயற்கையியலாளரும், மருத்துவரும், பேராசிரியரும், ஓவியரும் ஆவார். இவர் டார்வினைப் பின்பற்றுபவர், இயற்கை விஞ்ஞானத்தின் பொருள் முதல்வாதத்தை கடைபிடிப்பவர். இனவகை தோற்ற வளர்ச்சிக்கும் (phylogenesis), தனி உயிரின் தோற்ற வளர்ச்சிக்கும் இடையேயுள்ள சம்பந்தத்தைப் பற்றிய உயிர் மரபு ரீதியான விதியை வரையறுத்தார். (ontogenesis) இவர் பல இனங்களைக் கண்டுபிடித்து, விளக்கி அவற்றுக்கு பெயர்களும் இட்டுள்ளார். எல்லா உயிரினங்களையும் உட்படுத்திய இனவழிப் படிவரிசை (genealogical tree) ஒன்றையும் இவர் உருவாக்கியுள்ளார். அத்துடன் உயிரியல் தொடர்பான பல சொற்களையும் இவர் அறிமுகப்படுத்தினார். இவர் இயற்கை விஞ்ஞானத்தில் ஓரு பிற்போக்கான கருத்தோட்டமான சோஷல் டார்வினீயத்தின் நிறுனரும், கொள்கைவாதியும் ஆவ1ர்.\n"}
{"id": "52721", "url": "https://ta.wikipedia.org/wiki?curid=52721", "title": "பண்டைத் தமிழகத்தின் பொருளியல் நிலை", "text": "பண்டைத் தமிழகத்தின் பொருளியல் நிலை\n\nபண்டைத் தமிழகத்தின் பொருளியல் நிலை என்பது கி.மு. 200 முதல் கி.பி. 200 வரையிலான காலத்தில் தமிழக நிலப்பகுதியில் அமைந்திருந்த பொருளியல் நிலையையும் கூறிகளையும் குறிக்கும். வேளாண்மை, நெசவு, முத்துக் குளித்தல், இடுபொருட்களைக் கொண்டு பயன்படு பொருட்களைச் செய்யுதல், கட்டுமானம் ஆகியன முதன்மையான தொழில்களாக இருந்தன. பல பகுதிகளில் நெற்பயிர் வேளாண்மை ஓங்கியிருந்தது. அதுவே மிகுதியாக உட்கொள்ளப்பட்ட உணவுப் பொருளாகவும் உள்நாட்டு வணிகத்தில் பண்டமாற்றுப் பொருளாகவும் இருந்தது. மிளகு, கம்பு, சோளம், பருப்பு வகைகள், கரும்பு ஆகியனவும் அதிக அளவில் பயிரிடப்பட்டன. மதுரையும் உறையூரும் ஆடைத் தொழில் மையங்களாகவும், கொற்கை நகர் முத்து வணிக மையமாகவும் விளங்கின. \n\nஉள்நாட்டு வணிகம் பெரும்பாலும் பண்டமாற்று முறையிலேயே நடைபெற்று வந்தது. வணிகர்கள் குழுக்களாக இயங்கி ஆட்சியாளர்களின் தலையீடின்றி பணியாற்றி வந்தனர். பண்டைத் தமிழக மக்கள் உரோமர்களுடனும் கடல்கடந்த வணிகத்தில் ஈடுபட்டிருந்தனர். தமிழகத்திலிருந்து எகிப்திற்கு பருவக்காற்றின் துணையோடு செல்வதற்கான நேரடி கடல்வழி கண்டுபிடித்தபின் இவ் வணிகம் மேலும் சிறப்பாக நடக்கத் துவங்கியது. மிளகு, முத்து, யானைக் கோடு, ஆடைகள், தங்க அணிகள் ஆகியவை தமிழகத்திலிருந்து ஏற்றுமதி செய்யப்பட்டன. கண்ணாடி, பவளம், வைன் மது, மஞ்சற்குருந்தம் (புட்பராகம்) முதலியன இறக்குமதி செய்யப்பட்டன. வெளிநாட்டு வணிகத்தின் பயனாக பெருமளவு உரோம்ப் பணம் கிடைத்தது. அது பன்னாட்டு வணிகத்தில் ஏற்றுக்கொள்ளப்பட்ட நாணயமாக இருந்தது.\n\nஆட்சியாளர்கள் குடிமக்களிடம் வரி பெற்று சாலைகள், துறைமுகங்கள் முதலியவற்றைக் கட்டினர். செல்வம் பலதரப்பட்ட மக்களிடம் வெவ்வேறு அளவுகளில் இருந்தது. இதனால் மக்களிடையே பல பொருளியல் தட்டுகள் உருவாயின.\n\nSection::::வேளாண்மை.\nவேளாண்மை தமிழரின் முதன்மையான தொழிலாகவும் மிகுந்த மதிப்பிற்குறிய தொழிலாகவும் இருந்தது. வேளாளர்கள் மண் வகைகளைப் பற்றியும், வெவ்வேறு நிலப்பகுதியில் விளையத்தகுந்த பயிர்களைப் பற்றியும், நீர் பாய்ச்சும் முறைகளைப் பற்றியும் நன்கு அறிந்திருந்தனர். சங்க இலக்கியங்களில் வகுத்துச் சொல்லிய ஐவகை நிலங்களில் மருத நிலமே வேளாண்மை செழிக்கும் நிலமாக இருந்தது. நிலங்களை \"மென்புலம்\", \"பின்புலம்\", \"வன்புலம்\", \"உவர்நிலம்\" என்று வகுத்து வைத்திருந்தனர். வண்டல் மண், செம்மண், கரிசல் மண், மணல் போன்ற மண் வகைகளை அறிந்திருந்தனர்.\n\nதமிழர் நெல், கரும்பு, தினைகள், மிளகு, பருப்பு வகைகள், தேங்காய், அவரை, சோளம், பருத்தி, வாழை, புளி, சந்தனம் ஆகியவற்றை விளைவித்தனர். வெந்நெல், செந்நெல், புதுநெல், ஐவனநெல், தொரை போன்ற நெல் வகைகள் இருந்தன. வேளாண் தொழிலாளர்கள் வயற்காடுகளின் அருகிலேயே குடியிருந்தனர். வீடுகளைச் சுற்றி பலா, தென்னை, பனை, பாக்கு, வாழை, மஞ்சள் முதலியவற்றை வளர்த்தனர். நல்ல விளைச்சலைப் பெறுவதற்கு உழவு, உரமிடுதல், களையெடுத்தல், நீர்பாய்ச்சுதல் ஆகியவை முறையாகச் செய்யப்பட வேண்டும் என்று நம்பினர். வேளாண்மைக்குத் தேவையான கருவிகள் செய்யப்பட்டன. மெலி, நாஞ்சில் என்ற பெயர்களில் அழைக்கப்பட்ட கலப்பை முதன்மையான கருவியாக இருந்தது. மாடுகளை ஏரில் பூட்டி களையெடுக்கம் முறையைப் பள்ளியாடுதல் என்றழைத்தனர். கவட்டை முதலியவற்றைக் கொண்டு பயிர்களை மேய வரும் பறவைகளை விரட்டினர். விளைந்த பயிர்களை அறுக்க கதிர் அரிவாள்கள் பயன்படுத்தப்பட்டன. இப்பகுதியில் இருந்த ஆறுகள் பருவ ஆறுகளாக இருந்தபடியால் நீர்பாய்ச்சுதலுக்கு பல முறைகள் வகுக்கப்பட்டன. கபிலை என்ற அமைப்பில் மாடுபூட்டியும், ஏற்றங்களை மனிதர்கள் இயக்கியும் கிணறுகளில் இருந்து நீரை இறைத்தனர். கண்மாய்கள், குளங்கள், அணைகள் ஆகியவற்றில் நீரைத் தேக்கி, வாய்க்கால்கள் வழியாக வயல்களுக்குப் பாய்ச்சியும் வந்தனர். காவிரி ஆற்றின் குறுக்கே கட்டப்பட்ட கல்லணை உலகிலேயே மிகப்பழைய அணைகளில் ஒன்றாகும். பாத்தி கட்டி நீர் நிரப்புதல் வழியாகவும் சொட்டுநீர்ப்பாசனம் மூலமாகவும் நீரை மிச்சப்படுத்தினர்.\n\nபெரும்பாலான வேளாளர்கள் தம்முடைய சொந்த நிலங்களில் பயிர் செய்தனர். இவர்களை உழுதுண்பர், ஏரின்வளனர், வெள்ளாளர், கரலர், கலமர் என்ற பெயர்களில் அழைத்தனர். இவர்களைத் தவிர பலர், குறிப்பாக பிராமணரும் கவிஞர்களும், மன்னர்களிடமிருந்து வெகுமதியாகப் பெற்ற நிலங்களை மற்றவர்களுக்குக் குத்தகையின் பேரில் தந்து வைத்தனர். அடியார் என்றழைக்கப்பட்ட தொழிலாளர்கள் மற்றவர் நிலங்களில் சம்பளத்திற்காக வேலைக்கமர்த்தப்பட்டனர். நிலத்தின் பேரில் கரையும் விளைச்சலின்மீது வரியும் செலுத்தினர். விளைச்சலில் ஆறில் ஒரு பங்கு வரி விதிக்கப்பட்டது. வரியா அல்லது காவிடி எனப்பட்டோர் வரிகளை மக்களிடமிருந்து தண்டல் செய்தனர். ஆயக்கணக்கர்கள் இவர்களுக்குத் துணையாகக் கணக்கில் ஈடுபட்டனர்.\n\nSection::::தொழில்.\nசங்ககாலத்தில் கைத்தொழிலும் பிற தொழில்களும் வேளாண்மைக்கு அடுத்தபடியாக இரண்டாம் தரமாகவே கருதப்பட்டன. தச்சர்கள் மரத்தினாலான பொருட்களையும், இரும்புக் கொல்லர்கள் பட்டறைகளில் இரும்பினாலான பொருட்களையும் செய்தனர். நெசவு, முத்துக்குளித்தல், பட்டறைப்பணிகள், கப்பல் கட்டுதல் ஆகியன அதிக அளவில் நடைபெற்று வந்தன. நூல் நூற்றலும் நெசவும் துணை வருமானம் தந்தன. வேளாளர்களும் தம் பணிநேரம் போக மீதி நேரத்தில் இந்தத் தொழில்களில் ஈடுபட்டனர். மதுரையும் உறையூரும் பருத்தி ஆடைகளுக்குப் பகழ்பெற்ற தொழில் நகர்களாக விளங்கின. மென்றுணி அல்லது சல்லாத் துணி எனப்படும் மசிலினை அழகான பல வண்ண பூ வேலைப்பாடுகளுடன் நெய்து வைத்தனர். பட்டினாலான ஆடைகளும் செய்யப்பட்டன. செல்வந்தர்களுக்கென தையல் வேலைப்பாடுகளுடன் கூடிய ஆடைகள் செய்யப்பட்டன. துணிகள் சாயத்தில் நனைக்கப்பட்டு வண்ணம் ஏற்றப்பட்டன. இவை தவிர சிராய் மரவுரி என்ற மரநாரினாலான ஆடைகள் செய்யப்பட்டு அர்ச்சகர்களால் அணியப்பட்டன. நெடிய அளவில் துணிகளை நெய்து மொத்த வணிகர்களிடம் சேர்த்தனர். அவ்வணிகர்கள் விற்பனையின்போது அவற்றைத் தேவையான நீளத்திற்கு வெட்டி விற்றனர். இவை \"அறுவை\" அல்லது \"துணி\" எனப்பட்டன. இதனால், இவ்வணிகரை \"அறுவை வணிகர்\" என்றும், இவர்கள் வசித்த தெருக்களை \"அறுவை வீதிகள்\" என்றும் அழைத்து வந்தனர். துன்னக்காரர் என்றழைக்கப்பட்ட தையல் கலைஞர்கள் மதுரை போன்ற பெரு நகரங்களில் ஆடைகளைத் தைத்து வந்தனர்.\n\nமுத்துக்குளித்தல் சங்ககாலத்தில் ஓங்கியிருந்தது. பாண்டிநாட்டின் துறைமுக நகரான கொற்கை முத்து வணிகத்தின் ஒரு முக்கிய மையமாக இருந்தது. இது தொடர்பான தகவல்களை கிரேக்க எகிப்து கடல் பயணிகளின் எழுத்துக்களில் இருந்த அறியலாம். சுறா மீன்களிடம் இருந்து தப்புவதற்கு மீனவர்கள் வலம்புரிச் சங்குகளைக் கொண்டு ஒலி எழுப்பியதாக ஒரு குறிப்பு தெரிவிக்கிறது. குற்றவாளிகளை தண்டிக்கும் விதமாக முத்துக் குளிப்பவர்களாகப் பணியமர்த்தினர். முத்துக்களை சல்லாத் துணியில் சுற்றி உரோம் நாட்டிற்கு ஏற்றுமதி செய்தனர். உரோமர்கள் இறக்குமதி செய்ததிலேயே விலை மிகுதியானது இம்முத்துக்களே. வட இந்தியாவிலும் பாண்டி நாட்டு முத்துக்களுக்கு பெரிய வரவேற்பு இருந்தது. மறைகளிலும் பல இடங்களில் முத்துக்களாலான அணிகளைப் பற்றிய பாக்கள் உள்ளன. வட இந்தியாவின் நுகர்தேவை மிகுதியாக இருந்ததால் கங்கையாற்று முத்துக்கள் போதவில்லை. \n\nஇரும்புக் கொல்லர்கள் தம் பணிக்களரிகளில் போர்க்கருவிகள், கலப்பை, வீட்டுப் பயன்பாட்டு ஏனங்கள், இரும்பு ஆழிகள் போன்றவற்றைச் செய்தனர். ஊதுகுழல் அல்லது துருட்டி கொண்டு நெருப்பேற்றி மாழைகளை உருக்கினர். இவர்கள் பல சிற்றூர்களின் தேவைக்கும் பொருட்களை ஆக்க வேண்டியிருந்ததால் கடுமையாக உழைக்க வேண்டியிருந்தது. கப்பல் கட்டுவதும் பண்டைத் தமிழகத்தில் ஒரு முக்கிய தொழிலாக இருந்தது. கட்டுமரங்களில் இருந்து பெரும் கப்பல்கள் வரை செய்தனர். அம்பி, படகு, திமில் ஆகியன ஆற்றைக் கடத்தலுக்கும் மீன்பிடித்தலுக்கும் பயன்பட்டன. பகரி, ஓடம், தோணி, தெப்பா, நவை ஆகியன சிறியவை. பெரிய கப்பல்களில் பாய்மரங்கள் இருந்தன.\n\nமீன்பிடித்தல், உப்பளங்கள், மரம் வளர்ப்பு, மண்பானைகள் செய்தல், கயிறு திரித்தல், சங்கு பண்படுத்துதல், அணிகலன்களுக்கான கற்களை வெட்டுதல், போர்க்கருவிகளுக்கான தோல் உறைகள் செய்தல், நகை செய்தல், கருப்பட்டி ஆலைகள், கோயில் கட்டுதல், தேர் கட்டுதல், சிற்பம் வடித்தல், கூடை பிண்ணுதல் ஆகியன பிற தொழில்கள். \n\nSection::::ஆட்சியாளர்களின் பங்கு.\nபொருளல் லவரைப் பொருளாகச் செய்யும்\n\nபொருளல்லது இல்லை பொருள் - திருக்குறள் 751\n\nபொருளில்லாமல் தனிமனித வாழ்க்கை சிறப்பாக அமையாது என்பதுபோல அரசாங்கத்திற்கும் பொருள் இல்லாவிட்டால் சிறப்பாக இயங்க முடியாது என்கிறார் வள்ளுவர்.ஆக நாகரிகம் தொடங்கிய நாள் முதல் அரசர்கள் தங்களுக்குரிய பொருளை பலவாறு ஈட்டியுள்ளனர்.மக்களிடமிருந்து வரி என்ற பெயரில் அரசு பொருள் ஈட்டியுள்ளது என்பதற்கான சான்று சொற்கள் தமிழ்நூல்களில் காணக்கிடைக்கின்றன. இறை , திறை, ஆயம், கொண்டி, தெறுபொருள் போன்றவை அவற்றில் சில சொற்களாகும்.\n"}
{"id": "52722", "url": "https://ta.wikipedia.org/wiki?curid=52722", "title": "பிறவிச்சுழற்சி", "text": "பிறவிச்சுழற்சி\n\nபிறவிச்சுழற்சி அல்லது சம்சாரம் (Sanskrit: संसार; Tibetan: khor wa; Mongolian: orchilong) இது இந்து, பெளத்த, சமண, சீக்கிய சமயங்களின் கருத்துரு. இந்த கருத்துருவின்படி ஒரு உயிருக்கு செய்த பாவ-புண்ணியங்களின் அடிப்படையில் பிறப்புகள் உண்டு. ஒரு சீவாத்மாவின் வினைப் பயன் படி உயர்ந்த அல்லது தாழ்ந்த பிறவிகள் அமைகிறது. \n\nSection::::பிறவிச் சுழற்சியிலிருந்து விடுதலை அடைய.\nஇந்த பிறவிச் சுழற்சியிலிருந்து மோட்சம் எனும் விடுதலை அடைய, வேதாந்த சாத்திரங்களில் வழிகள் உரைத்துள்ளது. பிறவிச் சுழற்சியிலிருந்து தப்ப கர்ம யோகம், பக்தி யோகம் மற்றும் ஞான யோகம் போன்ற வழிகளை பகவத் கீதையில், பகவான் கிருஷ்ணர் அருளியுள்ளார் .\n\nஒரு உயிரினம் இறக்கும் பொழுது அதன் கர்ம வினைப்பயன்களுக்கு ஏற்ப அடுத்த பிறவி அமைகிறது. ஒருவர் நல்ல செயல்களைச் செய்தால், அவர் உயர் உயிரினமாகப் பிறப்பார். கேடு செய்தால் கீழ் உயிரினமாகப் பிறப்பார். பிறவிச்சுழற்சி ஒரு கொடுமையாகப் பார்க்கப்படுகிறது. \n\nஒரு சீவனின் இறுதி நோக்கம் இந்த பிறவிச் சுழற்சியிலிருந்து விடுபட்டு விடுதலைப் அடைந்து, மெய்பொருளோடு சேர்வது அல்லது மோட்சம் அடைவது ஆகும்.. \n\nஇந்த கருத்துருவை நோக்கி ஒரு அடிப்படைக் கேள்வி உள்ளது, அதாவது உயிர்கள் எங்கிருந்து ஏன் முதலில் பிறவி எடுத்தன என்பதாகும். மேலும் ஒரு எளிமையான உயிரினம் (எ.கா பக்டீரியா, மிளகாய்) அறக் கோட்பாடுகளை விளங்கி அதற்கு ஒழுங்கு எப்படி வாழும் என்றும் விளக்கப்படவில்லை.\n\n"}
{"id": "52724", "url": "https://ta.wikipedia.org/wiki?curid=52724", "title": "பலி கொடுத்தல் (இந்து சமயம்)", "text": "பலி கொடுத்தல் (இந்து சமயம்)\n\nபலி கொடுத்தல் அல்லது காவு கொடுத்தல் என்பது இந்து சமய வழிபாட்டுச் சடங்காகும். இச் சடங்கு பழங்குடி வழிபாடுகளிருந்து இந்து சமய சடங்காக மாறியது. இச்சடங்கின் வேர்கள் பழங்குடி வழிபாடினை நினைவுகூர்கின்றன.\n\nசக்தி வழிபாடான, சாக்தம் மற்றும் நாட்டார் தெய்வங்கள் வழிபாட்டில் இன்றளவும் பலி கொடுத்தல் சடங்கு பின்பற்றப் படுகிறது. இந்து சமய புராணங்கள் , கீதை போன்ற நூல்களில் இந்த சடங்குகள் பற்றி குறிப்பிடப் பட்டுள்ளன.\n\nSection::::சொல்லிலக்கணம்.\nசமசுகிருத சொல்லான பலி என்பதற்கு கொடுத்தல் என்று பொருளாகும்.\n\nSection::::வரலாற்றில் பலி கொடுத்தல்.\nபலி கொடுத்தல் வேத காலத்தில் ஒரு முக்கிய சடங்காக இருந்தது. பெளத்த சமண சமயங்களின் எழுச்சியும், அவை முன்னிறுத்திய அறக் கோட்பாடுகளும் பலி கொடுத்தலை இந்து சமயத்தின் ஓரத்தில் தள்ளி விட்டது.\n\nSection::::நாட்டாறியலில் பலி கொடுத்தல்.\nநாட்டார் தெய்வங்களில் கருப்பு, முனி போன்ற ஆண் தெய்வங்களும் மிருக பலியை பெறுகின்றன. இது பெரு தெய்வ வழிபாட்டு முறையிலிருந்து வேறுபட்டது. ஆடு, கோழி, பன்றி போன்ற மிருங்களை பலியிடுதல் முப்பலி எனப்படுகிறது.\n\n\nSection::::சூல் பலி.\nபொதுவாக மிருக பலியிடுதலில் பெண் மிருகங்களை பலியிதல் பிற சமயங்களில் வழமையில்லை. ஆனால் இந்து சமய நாட்டாறியல் மற்றும் சாக்த வழிபாட்டில் பெண் மிருகங்களை பலியிடும் வழமை இருந்துள்ளது. \n\nகருவுற்ற பெண் மிருகங்களை பலியிடும் வழமை சூல் பலி எனப்படுகிறது.\n\nSection::::பலி கொடுத்தல் தத்துவம்.\nபலி கொடுத்தல் நம்மில் உறையும் விலங்குக் குணங்களைஅழியச் செய்வதன் மூலம் இறைநெருக்கத்தை எட்டுதலாகும். ஆயினும் இதை மக்கள் வேறொரு வடிவம் கொடுத்துப் பின்பற்றி வருகின்றனர். தாம் செய்த பாவத்தை மன்னிக்க வேண்டி வேறொரு உயிரைப் பலியிடுதல் ஆகமம் சாராத வீரசைவ மரபில் எழுந்த கடைப்பிடிப்பு என வாதிப்பாரும் உளர்.\n\nSection::::பலியிடும் முறை.\nபலியிடப்படும் ஆடு, மாடு போன்ற விலங்குகளில் ஆண் பாலினத்தைச் சேர்ந்தவையே பலியிடுவதற்காகத் தேர்வு செய்யப்படுகின்றன. கோழியாக இருந்தாலும் அதன் ஆண் பாலினமான சேவலையே பலியிடத் தேர்வு செய்கின்றனர். இவற்றில் விலங்கிலோ அல்லது சேவலிலோ வெள்ளை நிறமிருந்தால் அவை நிராகரிக்கப்படுகின்றன. பலியிடத் தயாராயுள்ள விலங்கு அல்லது சேவல் மீது மஞ்சள் கலந்த நீர் தெளிக்கப்படுகிறது. அதன் கழுத்தில் மலர்களாலான சிறு மாலைத் துண்டு அணிவிக்கப்படுகிறது. பின்னர் மஞ்சள் நீர் தெளிக்கப்படுகிறது. அது மூன்று முறை தலையைக் குலுக்கும் போது அது சம்மதம் தெரிவித்து விட்டதாகக் கருதி அதைப் பலியிடுகின்றனர்.\n\nSection::::அசைவ உணவு.\nபலி கொடுக்கப்பட்ட ஆடு அல்லது கோழியின் இறைச்சியை உணவாக்கி சிறு தெய்வங்கள் முன்பு படைத்துவிட்டு அதன் பிறகு அந்த அசைவ உணவை உண்ணும் வழக்கம் கடைப்பிடிக்கப்படுகிறது. இது போன்ற பலியிட்டு வழிபடும் வழக்கம் காவல் தெய்வங்களான கருப்பசாமி, மாடன், இசக்கியம்மன் போன்ற சிறுதெய்வ வழிபாடுகளிலேயே அதிகம் நடைபெறுகிறது. மாரியம்மன் கோயில்களில் இந்தப் பலியிடும் வழக்கம் கடைப்பிடிக்கப்பட்டாலும் அது மாரியம்மனுக்குப் படைக்கப்படுவதில்லை. கோயிலிலுள்ள காவல் தெய்வமான கருப்பசாமிக்குப் படைப்பதாகவே கருதப்படுகிறது.\n"}
{"id": "52729", "url": "https://ta.wikipedia.org/wiki?curid=52729", "title": "அடிமைத்தனமும் சமயமும்", "text": "அடிமைத்தனமும் சமயமும்\n\nஅடிமைத்தனம் சமூகத்தின் ஒரு கொடுமையான கூறாக இருந்து வருகிறது. சமயம் சமூகதில் செல்வாக்கு மிக்க ஒரு அமைப்பு. சமய புனித நூல்கள் அடிமைத்தனத்தைப் பற்றி பல குறிப்புகள் உண்டு. அடிமைத்தனமும் சமயமும் கட்டுரை அடிமைத்தனம் தொடர்பாக சமயத்தின் கூற்றுகக்ளையும், அவை தொடர்பாக இன்றைய மதிப்பீட்டை பற்றியதாகும். \n\nSection::::கிறிஸ்தவம்.\nகிறிஸ்தவ சமயத்தில் அடிமைத்தனம் அனுமதிக்கப்பட்டது. யாரை எப்படி அடிமைப்படுத்தலாம் என்று பரிந்துரைகள் பைபிளில் உள்ளது.\n\nSection::::இந்து.\nஇந்து சமயத்தின் சாதி அமைப்பு அடிமைபின் படி ஆக கீழ் சாதிகள் அடிமைச் சாதிகளாக கருதப்படக்கூடியவை. குருமார்களுக்கும் அரசர்களுக்கும் கோயில்களுக்கும் சேவை செய்யும் தாசர்கள், தாசிகள் இருந்தார்கள். இந்திய சமூகத்தில் கொத்தடிமை வைத்திருக்கும் வழக்கம் நெடுங்காலமாக இருக்கிறது.\n\nSection::::இஸ்லாம்.\n\"முதன்மைக் கட்டுரை: இஸ்லாமில் அடிமைத்தனம்\"\n\nஇசுலாம் சமயத்தின் முக்கிய நீதி அமைப்புகள் அடிமைத்தனத்தை முற்காலத்தில் ஏற்றுக்கொண்டன. முகமதுவும் அவரோடு உடனிருந்தவர்களும் அடிமைகளை வாங்கி விற்றனர். சிலரை விடுதலையும் செய்தனர். 19 நூற்றாண்டின் இறுதியில் இஸ்லாமிய சிந்தனை அடிமைத்தனம் இஸ்லாமிற்கு உடன்படாத செயற்பாடு என திரும்பியது. சவூதி அரேபியாவின் இதை இன்னும் ஏற்றுக்கொள்ளவில்லை. \n\nSection::::21ஆம் நூற்றாண்டில் அடிமை முறையை ஒழிப்பதற்கு சமயங்கள் தூண்டுதல் அளித்தல்.\nஉலகத்தில் நிலவுகின்ற பலவகையான அடிமை முறைகளை அழித்தொழிப்பதற்கு நாடுகள், சமயங்கள், சமூகக் குழுக்கள் முன்வர வேண்டும் என்று சமயத் தலைவர்கள் அறைகூவல் விடுத்துள்ளனர். வத்திக்கான் நகரில் கத்தோலிக்க கிறித்தவம், கீழை மரபுவழி கிறித்தவம், ஆங்கிலிக்கம் ஆகிய கிறித்தவ திருச்சபைகளின் தலைவர்களும், இசுலாம் சமயத் தலைவர்களும், யூதம், இந்து சமயம், பவுத்தம் போன்ற உலக சமயங்களின் தலைவர்களும் ஒன்றுகூடி வந்து 2014, திசம்பர் 2ஆம் நாள் “அடிமை முறை ஒழிப்பை ஆதரிக்கும் அறிக்கை” ஒன்றில் கையெழுத்திட்டனர்.\n"}
{"id": "52732", "url": "https://ta.wikipedia.org/wiki?curid=52732", "title": "1874", "text": "1874\n\n1874 (MDCCCLXXIV) ஒரு வியாழக்கிழமையில் ஆரம்பமான ஒரு சாதாரண கிரிகோரியன் ஆண்டாகும், அல்லது ஜூலியன் நாட்காட்டியில் செவ்வாய்க்கிழமையில் ஆரம்பமான ஒரு ஆண்டு ஆகும்.\n\n\n\n"}
{"id": "52735", "url": "https://ta.wikipedia.org/wiki?curid=52735", "title": "பசிபிக் தீவுகள்", "text": "பசிபிக் தீவுகள்\n\nபசிபிக் தீவுகள் (\"Pacific Islands\") எனப்படுபவை பசிபிக் பெருங்கடலில் அமைந்துள்ள கிட்டத்தட்ட 20,000 முதல் 30,000 தீவுகளைக் குறிக்கும். ஆஸ்திரேலியா தவிர்ந்த மற்றையவை பொதுவாக மூன்று பிரிவுகளில் அடக்கப்பட்டுள்ளன. அவை: மெலனேசீயா, மைக்குரொனேசியா, பொலினேசியா என்பவை. இங்கு வாழும் மக்கள் பசிபிக் தீவு மக்கள் என அழைக்கப்படுகின்றனர்.\n\nபசிபிக் தீவுகள் சில நேரங்களில் கூட்டாக ஓசியானியா என அழைக்கப்படுகின்றன.\n\nமெலெனேசியா என்பது \"கருப்புத் தீவுகள்\" எனப் பொருள்படும். இவை நியூ கினி, நியூ கலிடோனியா, செனாட் கெஸ் (டொரெஸ் நீரிணைத் தீவுகள்), வனுவாட்டு, பிஜி, மற்றும் சொலமன் தீவுகள் ஆகும்.\n\nமைக்குரொனேசியா என்பது \"சிறிய தீவுகள்\" எனப் பொருள்படும். இவை மரியானாஸ், குவாம், வேக் தீவு, பலாவு, மார்சல் தீவுகள், கிரிபட்டி, நவூரு, மற்றும் மைக்குரோனீசியக் கூட்டு நாடுகள் என்பனவாகும். இவற்றின் பெரும்பாலானவை நிலநடுக் கோட்டின் வடக்கே காணப்படுகின்றன.\nபொலினேசியா என்பது \"பல தீவுகள்\" எனப் பொருள்படும். இவை நியூசிலாந்து, ஹவாய் தீவுகள், ரொட்டுமா, மிட்வே தீவுகள், சமோவா, அமெரிக்க சமோவா, தொங்கா, துவாலு, குக் தீவுகள், பிரெஞ்சுப் பொலினேசியா, ஈஸ்டர் தீவு ஆகியனவாகும். மூன்று வலயங்களிலும் இவையே மிகப் பெரியதாகும்.\n\nஇந்தப் பிராந்தியத்தின் தீவுகள் உயர் தீவுகள் மற்றும் தாழ் தீவுகள் என இரண்டு வலயங்களாக வகுக்கப்பட்டுள்ளன. எரிமலைகள் உயர் தீவூகளை அமைத்துள்ளன. இவை பொதுவாக கூடியளவு மக்களைக் கொள்ளக்கூடியது, மேலும் இவை வளம் மிக்க மண்ணைக் கொண்டுள்ளன. தாழ் தீவுகள் பொதுவாக கற்பாறைகளையும், பவழக் கற்பாறைகளையும் கொண்டுள்ளன. இவற்றின் மணல் பொதுவாக வளமற்றவை. மூன்று பிரிவுகளிலும் மெலனேசியா தீவுகளி பெரும்பாலானவை உயர் வலயத்தில் அமைந்துள்ளன. மற்றைய இரண்டு பிரிவு தீவுகள் தாழ் வலயத்தில் உள்ளன.\n\nஇவற்றை விட வேறு பல தீவுகளும் பசிபிக் பெருங்கடலில் அமைந்துள்ளன. ஆனால் இவை ஓசியானியாவிற்குள் அடக்கப்பட்டிருக்கவில்லை. இவை எக்குவடோரின் கலாபகசுத் தீவுகள்; அலாஸ்காவின் அலூசியன் தீவுகள்; ரஷ்யாவின் சக்காலின், கூரில் தீவுகள்; தாய்வான்; பிலிப்பீன்ஸ்; தென் சீனக் கடல் தீவுகள்; இந்தோனீசியாவின் பெரும்பாலான தீவுகள்; மற்றும் ஜப்பான் ஆகியவை.\n"}
{"id": "52737", "url": "https://ta.wikipedia.org/wiki?curid=52737", "title": "பியோத்தர் இலீச் சாய்க்கோவ்சுக்கி", "text": "பியோத்தர் இலீச் சாய்க்கோவ்சுக்கி\n\nபியோத்தர் இலீச் சாய்க்கோவ்சுக்கி (\"Pyotr Ilyich Tchaikovsky\", , ) ( – ) புனைவியக் காலத்தைச் சேர்ந்த ஒரு ரஷ்ய இசையமைப்பாளர். இவர் ரஷ்யப் பண்பாடு சார்ந்த இசையமைப்பில் முன்னின்ற \"ஐவர்\" குழுவில் இவர் இல்லாவிட்டாலும் இவரது இசை ரஷ்ய இசையே என்கின்றனர். \"ஐவர்\" குழுவின் இசையமைப்பு முயற்சிகள் பெயர் பெற்றிருந்தாலும், 19 ஆம் நூற்றாண்டில் மிகத் திறமையான இசையமைப்பாளராக சீக்கோவ்ஸ்கி முன்னணியில் இருந்தார். இவரது பயிற்சி இவரில் மேனாட்டு இசை சார்ந்த மனப்போக்கையும், நுட்பங்களையும் உருவாக்கியிருந்தாலும் இவர் அடிப்படையில் ரஷ்யப் பண்பாடு சார்ந்தவராகவே இருந்தார். ரஷ்ய நாட்டுப்புறப் பாடல்களின் பயன்பாடு, ரஷ்ய வாழ்க்கை முறையில் ஆழமான ஈடுபாடு, ரஷ்யப் பண்பாடு சார்ந்த சிந்தனைப் போக்கு போன்றவற்றின் மூலம் இவர் அதனை வெளிப்படுத்தினார். இயற்கையாக இவருக்கிருந்த இசைத்திறமை இவரது ஆக்கங்களுக்கு நிரந்தரமான கவர்ச்சியை வழங்கின. எனினும் இவரது சாதனைகள் கடின உழைப்பின் மூலமும், தொழில்முறை நுட்பங்கள் மூலமும் அவ்ற்றின் மூலம் தனது உணர்வுசார்ந்த வாழ்க்கையை வெளிப்படுத்திய திறமையினாலும் நிகழ்ந்தவை.\n"}
{"id": "52739", "url": "https://ta.wikipedia.org/wiki?curid=52739", "title": "ஆப்பெரா", "text": "ஆப்பெரா\n\nஆப்பெரா (தமிழக வழக்கு: ஓபெரா) (\"Opera\") என்பது இசையும், நாடகமும் சேர்ந்ததும், மேனாட்டுச் செந்நெறி இசை மரபைச் சார்ந்ததுமான ஒரு கலை வடிவம் ஆகும். இதில் பாடகர்களும், இசைக் கலைஞர்களும் நடிப்பையும் மேற்கொள்வர். இதன்போது உரைகளும் இசைப்பாடல்களும் பயன்படுத்தப்படும். ஆப்பெராவில், பொதுவான பேசி நடிக்கும் நாடகங்களில் காணப்படும் நடிப்பு, காட்சியமைப்புகள், உடை போன்ற கூறுகள் இருக்கும். சில சமயம் நடனமும் இடம்பெறுவது உண்டு. இவை, ஆப்பெரா மாளிகை (\"opera house\") எனப்படும் அரங்குகளில், இசைக்குழுவின் (\"orchestra\") துணையுடன் நிகழ்த்தப்படும்.\n\nஆப்பெராக்கள் முதன் முதலாக இத்தாலியில், 16 ஆம் நூற்றாண்டின் இறுதியில் (1597, புளோரன்ஸ்) நிகழ்த்தப்பட்டன. இது விரைவிலேயே ஐரோப்பாவின் ஏனைய பகுதிகளுக்கும் பரவியது. ஜேர்மனியில் ஹீன்றிஷ் சுல்ட்ஸ், பிரான்சில் ஜான்-பப்டிஸ்ட் லுல்லி, இங்கிலாந்தில் ஹென்றி பர்செல் போன்றவர்கள் ஆப்பெராக்களை எழுதினர். இவர்கள் அனைவரும் 17 ஆம் நூற்றாண்டில், இக் கலை வடிவத்தின் அவரவர் நாட்டு மரபுகளை உருவாக்க உதவினர். எனினும், 18 ஆம் நூற்றாண்டில் இத்தாலிய ஆப்பெராவே பிரான்ஸ் தவிர்ந்த ஐரோப்பாவின் ஏனைய பகுதிகளில் முதன்மை பெற்றிருந்தது.\n"}
{"id": "52740", "url": "https://ta.wikipedia.org/wiki?curid=52740", "title": "வெடிமருந்து", "text": "வெடிமருந்து\n\nவெடிமருந்து (Gunpowder) என்பது மிகப் பழைய வேதியியல் வெடிபொருளாகும். இது கந்தகம், கரி, பொட்டாசியம் நைத்திரேட்டு ஆகியவற்றைக் கொண்ட ஒரு வெடிபொருட் கலவை ஆகும். இதில் உள்ள கந்தகமும் கரியும் எரிபொருள்களாகவும் பொட்டாசியம் நைட்டிரேட்டு உயிரகமேற்றியாகவும் பயன்படுகின்றன. மிக விரைவாக எரிந்து சூடான திண்மங்களையும் பெரிய பருமனளவுள்ள வளிமங்களையும் உண்டாக்கக்கூடிய இயல்பால், இது சுடுகலன்களில் உந்துவிசையை உருவாக்கவும், பட்டாசுகளிலும் ஏவூர்திகளிலும் பயன்படுகின்றது. மேலும் கல்லுடைப்பிலும் சுருங்கைகளிலும் சாலை அமைக்கவும் கூட இது பயன்படுகிறது.\n\nவெடிமருந்து 9 ஆம் நூற்றாண்டில் சீனாவில் கண்டுபிடிக்கப்பட்டு, 13 ஆம் நூற்றாண்உக்குள் ஐரோப்பாசிய முழுவதும் பரவிவிட்டது. பெரும்பாலான வெடிமருந்துகள் சீனாவிலும், மத்திய கிழக்கு பகுதிகளிலும், ஐரோப்பாவிலும் நடந்ததென்றும், வெடிமருந்தின் துல்லியமான தோற்ற இடம் குறித்த பிணக்கு இன்றும் தொடர்ந்தவண்ணமே உள்ளது.\n\nவெடிமருந்து, சிதைவடையும்போது ஒப்பீட்டளவில் மெதுவாகச் சிதைவடைவதால் அதனால் மெதுவாக எரிதலாலும் தாழ்நிலை வெடிபொருளாக வகைப்படுத்தப்படுகிறது. உயர்நிலை வெடிபொருட்கள் வெடிப்புத் தூண்டலினால் (detonation) ஒலியினும் மிகுந்த வேகம் கொண்ட அழுத்த அலைகளை உருவாக்கும்போது, தாழ்நிலை வெடிபொருட்கள் எரிந்து ஒலியினும் குறைவான வேகம் கொண்ட அழுத்த அலைகளையே உருவாக்குகின்றன. வெடிமருந்து எரிவதனால் உருவாகும் வளிமங்களின் அழுத்தம் துப்பாக்கிக் குண்டுகளை உந்துவதற்குப் போதுமானது எனினும், சுடுகலனின் குழாயைச் சிதைக்கும் அளவுக்குப் போதியது அல்ல. இதனால், பாறைகளையோ உறுதியாக அரண்களையோ உடைப்பதற்கு \"வெடிமருந்து\" பொருத்தமானது அல்ல. இத்தகைய தேவைகளுக்கு டி.என்.டி எனப்படும் முந்நைத்திரோ தொலுயீன் போன்ற உயர் வெடிபொருட்கள் தேவைப்படுகின்றன. என்றாலும் 19 ஆம் நூற்றாண்டின் இடைப்பகுதியில் உயர்வெடிபொருள்கள் தோன்றும் வரை படைத்துறையிலும் தொழில்துறையிலும் பயன்பாட்டி இருந்துவந்தது. மேலும் டைனமைட், அம்மோனியம் நைட்டிரேட்டு/எரிம எண்ணெய் (ANFO) ஆகியவற்றை ஒப்பிடும்போது இதன் அடக்கவிலை கூடுதலாக அமைவதால் வழக்கில் இருந்து வீழ்ந்துவிட்டது. இன்று வெடிமருந்து வேட்டையாடல், இலக்கு சுடுதல் பயிற்சி, எரிகுண்டற்ற வரலாற்று நிகழ்ச்சிப்படம் எடுத்தல் ஆகியவற்றில் மட்டுமே பயன்படுகிறது.\n\nSection::::வரலாறு.\nமிகப் பழைய வெடிமருந்துக்கான வாய்பாடு சீனாவில் 11 ஆம் நூற்றாண்டில் சாங் பேரரசில் எழுதப்பட்ட \"வூசிங் சாங்யாவோ\" எனும் பனுவலில் உள்ளது. என்றாலும் 10 ஆம் நூற்றாண்டு முதலே சீனாவில் தீயம்புகளில் வெடிமருந்து பயன்பட்டுள்ளது. பிந்தைய நூற்றாண்டுகளில், சீனாவில் குண்டுகள், தீயெறிகள், சுடுகலன் போன்ற வெடிமருந்து ஆயுதங்கள் தோன்றி அங்கிருந்து ஐரோப்பாசியா முழுவதும் பரவியுள்ளது. மிகப் பழைய வெடிமருந்து பற்றிய மேலைய நாடுகள் சார்ந்த விவரம் 13 ஆம் நூற்றாண்டில் ஆங்கிலேய மெய்யியலாராகிய உரோசர் பேக்கன் எழுதிய நூல்களில் இருந்து கிடைக்கிறது.\n\nவெடிமருந்து தோன்றிய காலத்தை அறிவதில் உள்ல பெருஞ்சிக்கலே அவை உருவாகிய காலத்துக்கு நெருங்கிய கால விவரிப்புகள் அல்லது படிமங்கள் கிடைக்காததே ஆகும். கிடைக்கும் முதல் பதிவுகள், பெரும்பாலும் நிகழ்வுகள் தோன்றிய காலத்துக்கு சில நூற்றாண்டுகளுக்குப் பின்னரானதாகவே அமைகின்றன. இவை தகவல் தருவோரின் சமகால பட்டறிவால் கைவண்ணம் கலந்ததாகவே அமைகிறது.சீன இரசவாத நூல்களை ஆங்கிலத்தில் உள்ள நன்கு வரையறுத்த அண்மைய அறிவியல் வளத்துடன் துல்லியமாக மொழிபெயர்ப்பது அரிய பணியாகும். அவை நிகழ்வுகளை உருவகமுறையிலேயே விவரிக்கின்றன. மொழிபெயர்ப்புச் சிக்கல்கள் கலைநய விடுதலையை பெற்றிருந்ததால் பிழைகளுக்கும் அல்லது குழம்பிய விளக்கங்களுக்குமே இட்டுச் சென்றன.எடுத்துகாட்டாக, \"naft\" எனும் அரபுச் சொல் நாப்தாவைக் குறிப்பதில் இருந்து பெயர்ந்து வெடிமருந்தைக் குறிப்பதாகவும் \"pào\" எனும் சீனமொழிச் சொல் catapult இல் இருந்து cannon ஐக் குறிப்பதாகவும் பொருண்மை மாற்றத்துக்கு ஆட்படுகிறது. இது வேர்ச்சொல்லின் அடிப்படையில் உண்மையான வெடிமருந்தின் தோற்றத்தை அறிவதில் விவாதங்களை எழுப்புகிறது. அறிவியல் தொழில்நுட்ப வரலாற்றாசிரியரான பெர்ட் எசு. ஃஆல் பின்வரும் கவனிப்பைக் கூறுகிறார்:\nSection::::சீனா.\nகி.பி. முதல் நூற்றாண்டின் இடைப்பகுதியிலேயே சீனர் நைட்டிரேட்டு எனும் (வெடியுப்பு) பற்றி அறிந்திருந்தனர். வெடியுப்பு சீச்சுவான், சாங்கி, சாந்தோங் ஆகிய மாநிங்களில் செய்யப்பட்டது. பல்வேறு மருந்துச் சேர்மானங்களிலும் வெடியுப்பும் கந்தகமும் பயன்படுத்தியமைக்கான உறுதியான சான்று கிடைக்கிறது. 492 ஆம் ஆண்டைச் சார்ந்த ஒரு சீன இரசவாத நூல் வெடியுப்பு ஊதா நிறத்தில் எரிவதாக்க் கூறுகிறது. இக்குறிப்பு பிற கனிம உப்புகளில் இருந்து பிரித்துணரும் நம்பத்தகுந்த நடைமுறை இருந்துள்ளதை அறிவிக்கிறது. இது இரசவாதிகள் தூய்மிப்பு நுட்பங்களை ஒப்பிடவும் மதிப்பிடவும் உதவியுள்ளது; வெடியுப்பு தூய்மிப்பு பற்றிய மிகப் பழைய விவரங்கள் இலத்தீன மொழியில் கி.பி. 1200 அளவில் தான் கிடைக்கின்றன.\n\nஇந்த வெடிகலவைகளின் தீய விளைவுகள், 9 ஆம் நூற்றாண்டு தாவோ மெய்யியல் நூலாகிய \"சென்யுவான் மியாதாவோ யாவோலுயே\" இல் விவரிக்கப்படுகின்றன: \"சிலர் கந்தகத்தையும் வெடியுப்பையும் தேனுடன் கலந்து எரித்தனர். புகையும் தணலும் எழுந்து அவர்களின் கைகளையும் முகங்களையும் சுட்டது. அவர்கள் இருந்த வீடே பற்றியெரிந்தது.\" வெடிமருந்துக்கான சீனச் சொல் என்பதாகும். இதன் பொருள் \"தீ மருந்து\" என்பதாகும்; என்றாலும் இந்தச் சொல் வெடிகலவைகள் கண்டுபிடித்த பிறகு பல நூற்றாண்டுகள் கழிந்த பின்னரே வழக்கில் வந்தது. பிந்தைய நூற்றாண்டுகளில், பொன்ம உருள்கலச் சுடுகலங்கள் கண்டுபிடிக்கும் முன்பே, ஏவுகணை, வெடிகுண்டுகள், நிலத்தடி வெடிகுண்டுகள் போன்ற பல்வேறு வெடிமருந்து ஆயுதங்கள் உருவாகின. மங்கோலிய்ர் யப்பானை முற்றுகையிட்ட காலத்தில் அதாவது 1281 இல் பயன்படுத்திய வெடிகுண்டுகள் யப்பானியக் கடற்கரையோரம் கண்டெடுத்த கப்பற்சிதிலங்களில் கிடைத்துள்ளன.\n\nசீன மொழியில் செங் கோங்லியாங் (Zeng Gongliang) 1040–1044) என்பவரால் எழுதப்பட்ட \"வூயிங் சாங்யாவோ (Wujing Zongyao)\" (\"படைசார் செவ்வியல் நூல்களின் முழுசாரம்\") எனும் நூல் பாறைவேதிப் பொருள்களோடு பூண்டும் தேனும் கலந்த பல வெடிகலவைகளிப் பற்றி விவரிக்கிறது. வடிகுழாய் நெறிமுறையைப் பின்பற்றிய மெதுவான தீக்குச்சியாலான தீயெறியும் இயங்கமைப்புகளை வெடிகளுக்கும் தீவாணங்களுக்கும் பயன்படுத்தியமை இந்நூலில் குறிப்பிடப்படுகிறது. வெடிப்பை உருவாக்க இந்நூலில் குறிப்பிடப்படும் வெடிகலவை வாய்பாடுகளில் அவ்வளவாக வெடியுப்பு சேர்க்கப்படவில்லை; 50% அளவுக்கே வெடியுப்பின் பயன் வரம்புபடுத்தப்பட்டுள்ளது; இதுவே தீமூட்டும் கருவியை உருவாக்க போதுமானதாக அமைந்துள்ளது. \"சாரங்கள் (Essentials)\" எனும் நூல் சாங் பேரரசு அரசவை சார்ந்த அலுவலரால் எழுதப்பட்டுள்ளது. இது போர்க்கலையில் உடனடி விளைவேதும் செலுத்தியதாகத் தெரியவில்லை. 11 ஆம் நூற்றாண்டில் தாங்குத் மக்களை எதிர்த்து நடந்த போர்கள் பற்றிய கதைகளில் வெடிமருந்து பயன்பாட்டுக்கான விவரிப்பு ஏதும் கிடைக்கவில்லை. இந்நூற்றாண்டில் சீன மிகவும் பெரிதும் அமைதியாகவே இருந்தது.\n\nSection::::நடுவண் கிழக்குப் பகுதி.\nமுசுலீம்கள் 1240 முதல் 1280 வரையிலான காலகட்டத்தில் வெடிமருந்து பற்றிய அறிவைப் பெற்றுள்ளனர். அப்போது சிரிய நாட்டின் காசன் அல்-இராம்மா (Hasan al-Rammah]] வெடிமருந்துக்கான வாய்பாட்டையும் வெடியுப்பைத் தூய்மிக்கும் வழிமுறைகளையும் வெடிமருந்து தீமூட்டும் விவரிப்புகளையும் அரபு மொழியில் எழுதியுள்ளார. இவர் இந்த அறிவைச் சினவில் இருந்து பெற்றதாக இவரது மொழிதல்கள் புலப்படுத்துகின்றன. இவர் வெடியுப்பை சீனப்பனிக்கட்டி என்றும் ( '), வெடிபொருள்களை \"சீனப்பூக்கள்\" என்றும் தீவாணங்களை \"சீன அம்புகள்\" என்றும் கூறுவதால் வெடிமருந்து பற்றிய அறிவு சினாவில் இருந்து பெற்றது தெளிவாகிறது. மேலும், வெடிமருந்தைத் தனது தந்தையிடம் இருந்தும் தாத்தாவிடம் இருந்தும் பெற்றதாகக் கூறி சிரியாவிலும் எகுபதியிலும் வெடிமருந்து 12 ஆம் நூற்றாண்டின் இறுதியிலோ அல்லது 13 ஆம் நூற்றாண்டின் தொடக்கத்திலோ பயன்படத் தொடங்கிவிட்டதாக வாதிடுகிறார்\". பாரசீகத்தில் வெடிமருந்து சீனா உப்பு எனவோ () \"namak-i chīnī\") அல்லது சீன உப்பளங்களில் இருந்துவந்த உப்பு எனவோ வழங்கியுள்லது.( ').\n\nSection::::ஐரோப்பா.\nமோகிப் போரில் கி.பி 1241 இல் மங்கோலியர் ஐரோப்பியருக்கு எதிராக சீன வெடிகலன்களையும் வெடிமருந்தையும் பயன்படுத்தியதாக பல தகவல் வாயில்கள் தெரிவிக்கின்றன. பேராசிரியர் கென்னத் வாரன் சேசு மங்கோலியர் ஐரோப்பாவுக்கு வெடிமருந்தையும் வெடிகல ஆயுதங்களையும் கொண்டுவந்த்தாக்க் கூறுகிறார். ஆனாலும் வெடிமருந்து வந்த வழித்தடம் பற்றிய விவரம் ஏதும் கிடைக்கவில்லை; மங்கோலியர்கல் வெடிமருந்தைக் கொண்டுவந்தவராக்க் கூறப்பட்டாலும், அவர்கள் சீனாவைத் தவிர வேறு எங்கும் அதைத் தொடர்ந்து பயன்படுத்தியதாகச் சரியான புறநிலைச் சான்றேதும் கிடைக்கவில்லை என்கிறார்.\"\n\nSection::::ஆக்கத் தொழில்நுட்பம்.\nமிகுந்த திறம்வாய்ந்த வெடித்தூளை உருவாக்க, உணவுத்தூளும் மரத்தூளும் கரித்தூளும் பயன்படுகிறது. இக்கலவை பசிபிக் வில்லோ எனப்படுகிறது. மேலும் ஆல்தர்(alder) அல்லது பக்தோர்ன்(buckthorn) போன்றவையும் பயனில் உள்ளன. பெரும்பிரித்தானியாவில் 15 முதல் 19 ஆம் நூற்றாண்டுகளில் கரித்தூளும் ஆல்டர் பக்தார்னும் மிகப் புகழ்வாய்ந்த வெடிமருந்து செய்ய பயன்பட்டுள்ளது; அமெரிக்க மாநிலங்களில் பஞ்சுமரத் தூள் பயனில் இருந்துள்ளது. கலவைப் பொருள்கள் நுண்துகளாக்கப்பட்டு நன்றாக கலக்கிக் கிளறிவிடப்பட்டுள்ளது.\n\n"}
{"id": "52744", "url": "https://ta.wikipedia.org/wiki?curid=52744", "title": "மைக்குரோனீசியா", "text": "மைக்குரோனீசியா\n\nமைக்குரோனீசியா (\"Micronesia\", , என்பது ஓசியானியாவின் ஒரு பிரிவாகும். இது பசிபிக் பெருங்கடல் பகுதியில் உள்ள நூற்றுக்கும் மேற்பட்ட சிறு தீவுகளை உள்ளடக்கியது. இதன் வடமேற்கே பிலிப்பீன்ஸ், மேற்கு மற்றும் தெற்கே இந்தோனீசியா, பப்புவா நியூ கினி, மெலனீசியா, கிழக்கே பொலினீசியா ஆகியனவும் அமைந்துள்ளன. மைக்குரோனீசியா என்னும் சொல் கிரேக்க மொழியில் μικρός (\"சிறிய\"), νῆσος (\"தீவு\"), அதாவது சிறிய தீவுகள் என்று பொருள். மைக்குரோனீசியா என்ற சொல் இப்பிரதேசத்திற்கு முதன் முதலில் 1831 ஆம் ஆண்டில் தரப்பட்டது.\n\nSection::::புவியியலும் வரலாறும்.\nமேற்கு பசிபிக் பகுதியில் பரந்துள்ள நூற்றுக்கணக்கான சிறிய தீவுகளை இப்பிரதேசம் கொண்டுள்ளது. மைக்குரோனீசியாவில் தோன்றிய ஒரேயொரு இராச்சியம் யாப் என்ற தீவை மையமாகக் கொண்டிருந்தது.\n\nஅரசியல் அமைப்புப் படி மைக்குரோனீசியா முக்கியமாக எட்டு நாடுகள் மற்றும் பிரதேசங்களாகப் பிரிக்கப்பட்டுள்ளன:\n\nபெரும்பாலான தீவுகள் ஐரோப்பியரின் ஆளுமைக்கு ஆரம்பத்திலேயே உட்பட்டிருந்தன. குவாம், வடக்கு மரியானாக்கள், கரொலைன் தீவுகள் (பின்னர் FSM, பலாவு) ஆகியன ஸ்பானியரின் காலனித்துவ தீவுகளாக ஆரம்பத்தில் இருந்தன. இவை 17ம் நூற்றாண்டின் ஆரம்பம் முதல் 1898 வரை ஸ்பானிய கிழக்கிந்தியாவின் பகுதியாக இருந்து ஸ்பானியரின் பிலிப்பீன்சின் நிர்வாகத்தில் இருந்தன. முழுமையான ஐரோப்பிய ஆளுகை 20ம் நூற்றாண்டின் ஆரம்பத்தில் இருந்து கொண்டுவரப்பட்டது. அப்போது இது பின்வரும் பிரிவுகளாகப் பிரிக்கப்பட்டன:\n\nமுதலாம் உலகப் போரின் போது ஜெர்மனியின் பசிபிக் தீவுப் பகுதி பறிக்கப்பட்டது. நவூரு அவுஸ்திரேலியாவுக்குத் தரப்பட்டதூ. ஏனையவை ஜப்பானுக்கு தரப்பட்டது. இரண்டாம் உலகப் போரை அடுத்து ஜப்பானியரின் ஆளுகைக்குட்பட்ட பகுதிகள் ஐக்கிய நாடுகளின் பொறுப்பில் ஐக்கிய அமெரிக்கா தனதாக்கிக் கொண்டது.\n\nஇன்று, குவாம், வேக் தீவு, வடக்கு மரியானா தீவுகள் என்பவை தவிர்த்து அனைத்து தீவுகளும் விடுதலை அடைந்த த்ஹனி நாடுகளாக உள்ளன.\n\nSection::::மக்கள்.\nஇங்குள்ள மக்கள் மைக்குரோனீசியக் கலாச்சாரத்தைப் பின்பற்றுகின்றனர். இது மெலனீசியர்கள், பிலிப்பீனியர்கள், மற்றும் பொலினீசியர்களின் கலாச்சாரங்களின் கலப்பாகும். இக்கலப்பினால் இங்கு வாழும் மக்கள் தம்மை மெலனீசியா, பொலினீசியா மற்றும் பிலிப்பீன்ஸ் இனத்தவர்களுடன் ஒத்தவர்களாகத் தம்மைக் கருதுகின்றனர். இங்குள்ள யாப் இனத்தவர்கள் வடக்கு பிலிப்பீன்சின் ஆஸ்திரனீசிய பழங்குடிகள் ஆவர்.\n\nSection::::மொழிகள்.\nபல்வேறு மைக்குரோனீசிய பழங்குடிகளின் தாய்மொழி ஆஸ்திரனீசிய மொழிக் குடும்பத்தின் ஓசியானிய உபகுழுவைச் சேர்ந்தனவாகும். ஆனாலும், இதற்கு விதிவிலக்காக மேற்கு மைக்குரோனீசியாவின் பின்வரும் இரண்டு மொழிகள் மேற்கு மலாய பொலினீசிய உபகுழுவைச் சேர்ந்தவை:\n\nஇந்த மேற்கு மலாய பொலினீசிய உபகுழு இன்று பிலிப்பீன்ஸ், மலேசியா, இந்தோனீசியா ஆகிய நாடுகளிலும் வழக்கிலுள்ளன.\n"}
{"id": "52756", "url": "https://ta.wikipedia.org/wiki?curid=52756", "title": "பொலினீசியா", "text": "பொலினீசியா\n\nபாலினேசியா (\"Polynesia\") என்பது ஓசியானியாவின் ஓர் உப பிரிவாகும். இது பசிபிக் பெருங்கடலின் நடு மற்றும் தெற்குப் பகுதிகளில் பரந்து காணப்படும் ஆயிரத்திற்கும் மேற்பட்ட தீவுகளை உள்ளடக்கியது. பொலினீசியா என்ற பெயர் கிரேக்க மொழியில் πολύς \"பல\", νῆσος \"தீவு\", அதாவது பல தீவுகள் எனப் பொருள்.\n\nSection::::தீவுக் கூட்டங்கள்.\nபொலினீசியாவில் பின்வரும் தீவுகள் மற்றும் தீவுக்கூட்டங்கள் தனி நாடுகளாகவோ அல்லது கூட்டுப் பிரதேசங்களாகவோ அமைந்துள்ளன:\n\n\n"}
{"id": "52770", "url": "https://ta.wikipedia.org/wiki?curid=52770", "title": "சைகை விளக்கு", "text": "சைகை விளக்கு\n\nசைகை விளக்கு ஒரு சாலைச் சந்தியில் போக்குவரத்தை நெறிப்படுத்தும் சைகை காட்டும் கருவி. பொதுவாக சிகப்பு, இளஞ்சிகப்பு, பச்சை சைகைகளை கொண்ட விளக்குகள் சந்தியின் நாற்புறமும் காணக்கூடியவாறு வைக்கப்படிருக்கும். பாதசாரிகளுக்கு நட, நில் போன்ற சைகளைக் காட்டுகின்ற சைகைகளும் இருக்கும். பார்வையற்ற பாதசாரிகளுக்கு சத்தத்தால் சைகை காட்டக்கூடிய ஏற்பாடும் செய்யப்பட்டிருக்கும்.\n"}
{"id": "52773", "url": "https://ta.wikipedia.org/wiki?curid=52773", "title": "இந்திய எண்ணிம நூலகம்", "text": "இந்திய எண்ணிம நூலகம்\n\nஇந்திய எண்ணிம நூலகம் (Digital Library of India) என்பது ஒரு பல்மொழி, பல்துறை நூல்கள் எண்ணிமமாக்கத் திட்டமாகும். அரசு ஆதரவு பெற்ற இந்த திட்டத்தின் நோக்கம் 1 மில்லியன் நூல்களை எண்ணிமமாக்கலாகும். பொதுவாக பழைய, காப்புரிமை விலக்கப்பட்ட நூல்களே எண்ணிமமாக்கப்படுகின்றன. தற்போது இங்கு தமிழில் 278 நூல்கள் மட்டுமே உள்ளன. ஆங்கிலத்தில் 36,283, தெலுங்கில் 14,182, கன்னடத்தில் 511 நூல்கள் உட்பட வேறு பல மொழிகளிலும் நூல்கள் உண்டு. இவற்றை இலவசமாகப் படிக்கலாம். \n\n"}
{"id": "52774", "url": "https://ta.wikipedia.org/wiki?curid=52774", "title": "உயர் தீவு", "text": "உயர் தீவு\n\nநிலவியலில் அல்லது தொல்லியலில் உயர் தீவு (\"high island\") எனப்படுவது எரிமலையால் உருவாக்கப்பட்ட தீவைக் குறிக்கும். இதற்கு எதிர்மாறான தாழ் தீவு (\"low island\") எனப்படுவது பவளப் பாறைகளின் தட்டுப் புவிப்பொறைக் கட்டமைப்புகளினால் உருவான தீவுகளைக் குறிக்கும்.\n\nபல எண்ணிக்கையான உயர் தீவுகள் கடல் மட்டத்தில் இருந்து சில அடிகள் உயரத்துக்கே எழும்பக்கூடியவையாகக் காணப்படுகின்றன. இவை பொதுவாக குறுந்தீவுகள் (\"islets\") என அழைக்கப்படுகின்றன. அதே வேளையில் மக்கடேயா, நவூரு, நியுவே, என்டர்சன் தீவு, பனாபா தீவு போன்ற தாழ் தீவுகள் பல நூற்றுக்காணக்கான அடிகள் உயரத்திற்கு வளர்ச்சியடைந்தவை.\n\nஇவ்விரண்டு வகைத் தீவுகளும் பொதுவாக அருகருகே காணப்படும். குறிப்பாக தெற்கு பசிபிக் பெருங்கடலில் காணப்படும் தீவுகளில் தாழ் தீவுகள் பல உயர் தீவுகளைச் சுற்றியுள்ள பவளப் பாறைகளில் காணப்படுகின்றன.\n\n"}
{"id": "52778", "url": "https://ta.wikipedia.org/wiki?curid=52778", "title": "பிரித்தானிய நூலக எண்மிய தமிழ்நூல் தொகுப்பு", "text": "பிரித்தானிய நூலக எண்மிய தமிழ்நூல் தொகுப்பு\n\nபிரித்தானிய நூலக எண்மிய தமிழ்நூல் தொகுப்பு என்பது பிரித்தானிய நூலகங்களில் இருக்கும் அரிய தமிழ் நூல்களை எண்மியப்படுத்தும் திட்டம் ஆகும். இது பிரித்தானிய நூலகங்களும் தமிழ் மரபு அறக்கட்டளை அமைப்பும் இணைந்து மேற்கொள்ளும் ஒரு திட்டம் ஆகும். இந்த திட்டம் 2003 தொடங்கியது, எனினும் தற்போது தீவர வேலைகள் நடைபெறவில்லை. இதுவரைக்கும் இத்திட்டத்தால் 10 அரிய நூல்கள் இணையத்தில் கிடைக்கின்றன. \n\n"}
{"id": "52782", "url": "https://ta.wikipedia.org/wiki?curid=52782", "title": "பள்ளியோடம்", "text": "பள்ளியோடம்\n\nபள்ளியோடம் என்பது கேரள மாநிலத்தில் இந்துக் கோவில்களில் பயன்படுத்தப்படும் பெரிய படகுகள். இப்படகுகளில் 100 முதல் 120 ஆட்கள் வரை செல்ல முடியும். இப்படகுகள் அஞ்சிலி மரம் என்னும் மரத்தினைக் கொண்டு செய்யப்படுகின்றன.\n\n"}
{"id": "52783", "url": "https://ta.wikipedia.org/wiki?curid=52783", "title": "ஈஸ்டர் தீவு", "text": "ஈஸ்டர் தீவு\n\nஈஸ்டர் தீவு (\"Easter Island\") என்பது பசிபிக் பெருங்கடலின் தென்கிழக்கே அமைந்துள்ள பொலினீசியத் தீவு. இது சிலியின் ஆளுகைக்கு உட்பட்ட சிறப்பு மண்டலம். ராப்ப நூயீ மக்களினால் அமைக்கப்பட்ட மோவாய் (\"moai\") என அழைக்கப்படும் பல நினைவுச் சின்னங்கள் இத்தீவின் சிறப்பு. இத்தீவு ஒரு யுனெஸ்கோ உலகப் பாரம்பரியக் களமாகும்.\n\nSection::::பெயர்.\n\"ஈஸ்டர் தீவு\" என்பது முதன் முதலாக இங்கு வந்திறங்கிய டச்சுப் பயணியான ஜேக்கப் ரகவீன் என்பவரால் கொடுக்கப்பட்டது. இவர் இத்தீவில் 1722 ஆம் ஆண்டு உயிர்த்த ஞாயிறு நாளன்று வந்திறங்கினார். இத்தீவின் தற்போதைய பொலினீசியப் பெயர் \"ராப்பா நூயி\" (\"Rapa Nui\"). ராப்பா நூயி என்றால் \"பெரும் ராப்பா\" எனப்பொருள். பிரெஞ்சு பொலினீசியாவின் பாஸ் தீவுகளில் இருந்து 1870களில் இங்கு குடியேறிய ராப்பா மக்களின் நினைவாக இப்பெயர் இடப்பட்டது..\n\nSection::::அமைவிடம்.\nஈஸ்டர் தீவு உலகின் மிகவும் தனிமைப்படுத்தப்பட்ட குடியேற்றத் தீவுகளில் ஒன்றாகும். இது சிலியில் இருந்து 3,600 கிமீ (2,237 மைல்) மேற்கேயும், பிட்கேர்ன் தீவில் இருந்து 2,075 கிமீ (1,290 மைல்) கிழக்கே அமைந்துள்ளது.\n\nSection::::வரலாறு.\nஈஸ்டர் தீவின் வரலாறு மிகுந்த சர்ச்சைக்குள்ளாகிய ஒன்று. இதன் குடிகள் பஞ்சம், தொற்றுநோய்கள், உள்நாட்டுப் போர், அடிமை வாழ்வு, குடியேற்றவாதம், காடுகள் அழிப்பு எனப் பல இன்னல்களை சந்தித்துள்ளனர். இத்தீவின் மக்கள்தொகை பலமுறை அபாயகரமாக குறைந்திருக்கிறது.\n\nமுதன்முதல் குடியேற்ற மதிப்பீடுகள் ஹவாயில் குடியேற்றம் நிகழ்ந்த அதே கி.பி. 300 இலிருந்து 1200 வரையிலாகக் குறிக்கின்றன. கதிரியக்கக்கரிமக் காலக்கணிப்பின்படி இந்த மதிப்பீடுகள் குறுகிய காலவெளியிலான கி.பி. 700 முதல் 1100 வரையாக குறிக்கின்றன. தற்போது அகழ்வாய்வு நடத்தும் ஆய்வாளர்கள் டெர்ரி அன்ட்டும் கார்ல் லிபோவும் இதனை இன்னும் பிந்தையதாக கி.பி. 1200 என மதிப்பிட்டுள்ளனர்.\n\nஈஸ்டர் தீவு மிகவும் தனிமைப்படுத்தப்பட்ட ஒரு தீவு. இதன் அருகில் உள்ள நிலப்பரப்புகள் ஆயிரக்கணக்கான மைல்கள் தொலைவில் கிழக்கில் தென் அமெரிக்காவும் மேற்கில் பொலினீசிய தீவுகளும் ஆகும். ஈஸ்டர் தீவுவாசிகளின் எலும்புகளிலிருந்து எடுக்கப்பட்ட டி. என். ஏ மரபியல் நியதி பொலினேசிய நியதியுடன் ஒத்துப்போனது. அந்த நாளில் சாதாரண கட்டுமரங்கள் மூலம் அவர்கள் கடந்த தூரம் மலைக்க வைக்கிறது. உலகில் நடந்த மாபெரும் கடல் வழி இடப்பெயர்ச்சியாக இது அமைந்தது. இந்த இடப்பெயர்ச்சி கிபி ஏழாம் நூற்றாண்டில் நடந்திருக்கலாம் என்று நம்பப்படுகின்றது, அதற்குப்பின் அடுத்த ஆயிரம் ஆண்டுகளுக்கு யாரும் இந்த தீவுக்கு வரவில்லை. தொல்லியல் ஆய்வுகளின் முடிவுகள் அங்கே நூற்றுக்கணக்கான வீடுகள் இருந்திருந்ததையும், வேளாண்மை, மீன்பிடித்தல் முக்கிய தொழிலாக இருந்ததையும் மக்கள் தொகை 12,000 ஆக இருந்திருக்கலாம் என்றும் உறுதிப்படுத்தின. 1999இல் மாங்கெரேவா தீவுகளிலிருந்து தொன்மைக்கால பாலினீசிய வடிவமைப்பில் கட்டப்பட்ட கட்டுமரங்களில் நடத்தப்பட்ட கடற்பயணம் 19 நாட்களில் ஈஸ்டர் தீவினை சென்றடைந்தது.\n\nஇதன் பொலினிசியப் பெயர் ராப்ப நூயீ (Rapa Nui) என்பதாகும். கி.பி 1722இல் டச்சைச் சேர்ந்த ஜேக்கப் ரகவீன் (\"Jacob Roggeveen\") ஈஸ்டர் தினத்தில் இந்த தீவுக்கு வந்தார். அவரே தாம் வந்தநாளின் நினைவாக \"ஈஸ்டர் தீவு\" என்று பெயரிட்டார்.\nமனித முகம் போல் தோற்றமுடைய மோவாய்கள் என்ற பிரமாண்டமான நூற்றுக்கணக்கான கற்சிலைகள் தீவெங்கும் காணப்படுகின்றன. இவற்றின் உயரம் சராசரியாக 10 மீட்டரும் எடை 80 டன்னும் உள்ளன. முன்னூறுக்கும் மேற்பட்ட இவற்றை ஓரிடத்தில் நிலைத்து இருத்தாது பத்து மைல் தூரம் வரை தீவு முழுமையும் நகர்த்தப்பட்டு வந்துள்ளன. இவற்றைக் குறித்த ஆய்வுகள் தொல்பொருள் ஆய்வாளர்களுக்கு சவாலாக அமைந்தன.\n\nஒவ்வொரு முறையும் இச்சிலைகளை நகர்த்த ஆயிரக்கணக்கான மரங்கள் வெட்டி சாய்க்கப்பட்டன. ஒரு கட்டத்தில் இந்தத் தீவின் வனப்பகுதி முற்றிலும் அழிந்தது. பெரும் மழைகள் வண்டல் மண்ணை அடித்துச் செல்ல விவசாயம் பொய்த்தது. மீன் பிடிக்க படகு செய்ய மரம் இல்லாததால் தீவுவாசிகள் பெரும் உணவுப்பிரச்சனைக்கு ஆளானார்கள். உணவுப் பற்றாக்குறையால் ஒருவரோடொருவர் சண்டையிட்டு இறந்தார்கள். கூடவே மோவாய்களையும் முடிந்தவரை சிதைத்தார்கள். மக்கள் தொகை பெருமளவு குறைந்தது. எஞ்சியிருந்தவர்கள் மெதுவாக பழைய வாழ்க்கைக்கு திரும்பத்தொடங்கியிருந்த போது ஜேக்கப் ஈஸ்டர் தீவில் காலடி எடுத்துவைத்தார். இதனைத் தொடர்ந்து அடிமை வணிகத்திற்காக தீவுவாசிகளை பிடித்துக்கொண்டு போனார்கள். சில ஆண்டுகளுக்குப்பின்னர் ஒரு சிலர் தப்பி வந்தனர். அவர்கள் மூலமாக சின்னம்மை போன்ற தொற்றுநோய்கள் பரவின. இது போன்ற நோய்களுக்கு எதிர்ப்புர்த் திறன் கொண்டிராத தீவுவாசிகள் இவற்றுக்கு எளிதில் பலியானார்கள்.\n\nஉலகில் கண்டுபிடிக்க முடியாத மர்மங்களில் ஈஸ்டர் தீவும் ஒன்று .\n\nபசிபிக் சமுத்திரத்தில் சிலி என்னும் நாட்டிற்கு மேற்கே 2200 மைல் தொலைவில் அமைந்துள்ள ஒதுக்கு புறமான தீவாகும் இது. 1722 ஆம் ஆண்டு ஈஸ்டர் திருநாளன்று ஒலாந்தரால் இத்தீவு கண்டுபிடிக்கபட்டது . இதனால் இத்தீவிற்கு ஈஸ்டர் தீவு என்று பெயர் சூட்டப்பட்டது.இத்தீவில் 887 மனித உருவச்சிலைகள் அமைந்துள்ளது .\nகி.பி 400 ஆம் ஆண்டில் போளிநேசியாவைச் சேர்ந்த மாலுமிகள் கடலில் காணப்பட்ட மின்னோட்டம் காரணமாக தவறுதலாக இந்த தீவிற்கு வந்துள்ளனர் . அதன் பின்னர்தான் அவர்களால் இங்கிருந்து செல்ல முடியவில்லை. எனவே வேறு வழியின்றி இத்தீவிலே நிரந்தரமாக தங்கிட நேர்ந்தது என்று கருதுகின்றனர்.\nஇங்கு காணப்படும் மனிதச் சிலைகள் அனைத்திலும் காதுகள் நீண்டதாக தெரிகிறது. பாலினேசியர்கள் இடையே இரண்டு குழுக்கள் இருந்தன. ஒரு குழுவில் இருந்தவர்களின் காதுகள் நீண்டதாகவும், மற்ற குழுவில் இருந்தவர்களின் காதுகள் சிறியதாகவும் காணப்பட்டன. நீண்ட காதுகளை உடையவர்கள் கடவுளின் குழந்தைகள் என்று அழைத்துக் கொண்டனர். அவர்களே ஆட்சியும் செய்தனர் அவர்கள் மற்றவர்களை அடக்கி அடிமையாக நடத்தினர்.\n\nஅதிகாரத்தில் உள்ளர்வர்களது உருவங்களை அடிமைகள் சிலைகளாக செதுக்க கட்டளையிட்டனர். இதனால் தான் இங்குள்ள அனைத்துச் சிலைகளும் காதுகள் நீண்டதாக உள்ளது என வரலாற்று தகவல்கள் கூறுகின்றன. இவை அனைத்தும் எரிமலை அடிவாரத்தில் செதுக்கப்பட்டன என்றும் அவை கயிறு கொண்டு 150 அடிமைகளின் உதவியால் கொண்டுவர பட்டுள்ளன என்றும் தெரிவிகின்றது. இங்கு கயிறாக ஒரு வகை புற்கள் பயன்பட்டுள்ளன. இச்சிலைகளை தீவிற்கு கொண்டு வர ஒரு மாத காலம் ஆகி இருக்க வேண்டும் என்றும் கூறுகின்றனர் வரலாற்று ஆய்வாளர்கள் .\n\nSection::::நிலவியல்.\nஈஸ்டர் தீவு ஒரு எரிமலை உயர் தீவு ஆகும். இது முக்கியமாக மூன்று அழிந்த எரிமலைகளைக் கொண்டுள்ளது: டெரவாக்கா (507 மீட்டர்) தீவின் முக்கிய பகுதிகளைக் கொண்டுள்ளது. பொய்க்கே மற்றும் ரானோ காவு என்ற மற்றைய இரண்டும் இத்தீவுக்கு ஒரு முக்கோண வடிவைக் கொடுக்கின்றன.\n"}
{"id": "52789", "url": "https://ta.wikipedia.org/wiki?curid=52789", "title": "மரியானா தீவுகள்", "text": "மரியானா தீவுகள்\n\nமரியானா தீவுகள் (\"Mariana Islands\") அல்லது மரியானாஸ் என்பது பசிபிக் பெருங்கடலின் வட-மேற்கே அமைந்துள்ள 15 எரிமலைத் தீவுகளின் கூட்டம் ஆகும். ஸ்பானியர்கள் இங்கு குடியேறிய காலத்தில் ஸ்பானிய அரசியான மரியானா என்பவளின் நினைவாக 17ம் நூற்றாண்டில் இத்தீவுகளுக்கு மரியானா தீவுகள் எனப் பெயரிடப்பட்டது. 20ம் நூற்றாண்டின் ஆரம்பம் வரையில் இத்தீவுகள் சில வேளைகளில் லாட்ரோனஸ் தீவுகள் (\"Ladrones Islands\", \"திருடர்களின் தீவுகள்\") என அழைக்கப்பட்டு வந்தது.\n\nSection::::புவியியல்.\nமரியானா தீவுகள் குவாமில் இருந்து 2,519 கிமீ தூரம் ஜப்பான் வரை பரந்திருந்த கடலில் மூழ்கிய ஒரு மலைத்தொடரின் தெற்குப் பகுதியாகும். இத்தீவுகள் மைக்குரோனீசியா தீவுக்கூட்டங்களின் குடும்பத்தில் ஒரு பகுதியாகும். இவற்றின் மொத்த நிலப்பரப்பு 389 சதுர மைல்கள் (1007 கிமீ²).\n\nஇவை இரண்டு நிர்வாக அலகுகளைக் கொண்டுள்ளன:\n\nSection::::வரலாறு.\nஇத்தீவுக் கூட்டத்தைக் கண்ட முதலாவது ஐரோப்பியர் பேர்டினண்ட் மகலன். இவர் உலகைச் சுற்றிவரும் தனது முயற்சியின் போது 1521 மார்ச் 6 ஆம் நாள் தெற்கில் இருந்த இரண்டு தீவுகளைக் கண்டு அதனூடே சென்றார். அவர் முதன் முதலில் குவாமின் உமாட்டாக் தீவில் தரையிறங்கினார்.\n\n1667 ஆம் ஆண்டில் ஸ்பெயின் தனது வழமையான குடியேற்றத்தை ஆரம்பித்து அதற்கு மரியானா தீவுகள் என அதிகாரபூர்வமாகப் பெயரிட்டது. அப்போது அங்கு கிட்டத்தட்ட 40,000 முதல் 60,000 வரையான சமோரோ மக்கள் வாழ்ந்து வந்தனர். ஆனால் இவர்களில் பெரும்பாலானோர் வந்தேறு குடிகளான ஸ்பானியர்களிடம் இருந்து பெற்ற தொற்று நோய்களினால் இறந்தனர்.\n\n"}
{"id": "52797", "url": "https://ta.wikipedia.org/wiki?curid=52797", "title": "சுடுகலன்", "text": "சுடுகலன்\n\nசுடுகலன் (Gun) என்பது, கட்டுப்பாடான வெடிப்பின் உதவியுடன், ஒற்றை எறிபொருளையோ அல்லது பல எறிபொருட்களையோ அதிவேகத்துடன் எறிவதற்குப் பயன்படும் குழாய்வடிவக் கருவியாகும். எறிபடை திண்மமாகவோ நீர்மமாகவோ வளிமமாகவோ அமையலாம். இது துப்பாக்கி, பீரங்கி குண்டுகளைப் போல விடுதலையாகவோ, மின்அதிர்ச்சி தரும் எறிபடை போலவோ திமிங்கல வேட்டை ஈட்டி போலவோ சிறைபடுத்தப்பட்டோ அமையலாம். \"சுடுதல்\" என்ற சொல்லால் குறிக்கப்படும் இந்த அதிவேக எறிதல், சுடுகலன்களுள் மட்டுப்படுத்தப்பட்ட இடத்தினுள் வெடிபொருட்கள் விரைவாக எரிவதன் மூலம் உண்டாகும் வளிம அழுத்தம் காரணமாக நடைபெறலாம் அல்லது வெளியில் உள்ள அமுக்க எந்திரத்தில் அடைக்கப்பட்ட உயரழுத்த வளிமம் எறிபடையுள்ள குழாயூடே செலுத்தப்படுவதாலோ நிகழலாம். குறுகிய பருமனில் அடைபட்ட வளிமம் குழாய் நீளத்தின் நெடுக எறிபடையை முடுக்கி, வளிமச் செயல்பாடு குழாய் முனையில் நின்றதும், அதன் பயணத் தொலைவை எட்டும் அளவுக்கு விரைவையூட்டுகிறது. மாறாக, எறிபடையின் முடுக்கத்தை மின்காந்தப் புல உருவாக்கத்தாலும் செய்யலாம். இதற்கு குழாய்க்குப் பதிலாக வழிகாட்டித் தடங்கள் பொருத்தப்படும்.\n\nபழைய சுடுகலன்களில் வெடிமருந்து அல்லது வெடித்தூள் எனப்பட்ட உந்துபொருள் (propellant) பயன்பட்டது. தற்காலச் சுடுகலன்களில் புகையாத் தூள், கோர்டைட்டு (cordite) என்பவை போன்ற பிற உந்துபொருட்கள் பயன்படுகின்றன. வழுவழுப்பான துளை கொண்ட துப்பாக்கிகள் தவிர, பிற புது வகையான துப்பாக்கிகள் சுழல் குழாய்களைக் கொண்டுள்ளன. இது தோட்டா எனப்படும் எறிபொருளில் சுழற்சியை ஊட்டுவதால், எறிபொருள் (பறந்து) செல்லும் பொழுது மேம்பட்ட நிலைப்பாட்டோடு பறந்து செல்கின்றது.\n\nதுப்பாக்கியின் தோற்றமுள்ள கருவிகள் முதலில் சீனாவில் கி.பி 1000 ஆண்டளவில் பயன்படுத்தப்பட்டுள்ளன. இந்த்த் தொழில்நுட்பம் 12 ஆம் நூற்றாண்டளவில் எஞ்சிய ஆசியா முழுவது பரவி விட்ட்து. ஐரோப்பாவை 13 ஆம் நூற்றாண்டில் அடைந்த்து.\n\nSection::::வரலாறு.\nமூங்கில் குழலில் வெடிமருந்தை வைத்து ஈட்டியை எய்த முதல் சுடுகலன் கி.பி 1000 அளவில் சீனாவில் தோன்றியது. இதற்கு முன்பே சீனர்கள் 9 ஆம் நூற்றாண்டிலேயே வெடிமருந்தைக் கண்டுபிடித்துவிட்டனர்.\n\nமிகப் பழைய சுடுகலன் அல்லது கைத்துப்பாக்கி ஈட்டிமுனையில் கருந்தூள் அடைத்த குழல்கொண்ட தீயெறிவை அல்லது தழலெறிவை ஆகும்; எறிவையின் உருள்கலனில் சிலவேளைகளில் தழலோடு பொன்மத் துண்டுகளும் வைக்கப்பட்டன. மிகப்பழைய வெடிமருந்துப் படைக்கலத்தின் ஓவியம் துன்குவாங்கைச் சேர்ந்த ஒரு பட்டுப் பதாகையில் தீட்டப்பட்ட தீயெறிவை ஆகும். கி.பி 1132 இல் தேவான் முற்றுகையை விவரிக்கும் தேவான் சவுசெங் லூ எனும் நூல் சாங் பேரரசின் படைகள் ஜுர்ச்சென் மக்களுக்கு எதிராக தீயெறிவைகளை பயன்படுத்தியதாகப் பதிவு செய்துள்ளது.\n\nநாளடைவில், எறிபொருளின் வெடிப்புத் திறனைப் பெருமமாக்க பொட்டாசிய நைற்றிரேற்றின் விகிதம் கூட்டப்படுகிறது. இந்த உயர் வெடிப்புத் திறனை தாங்குவதற்காக, தாளாலும் மூங்கிலாலும் செய்த தீயெறிவைகள்/உருள்கலன்கள் பொன்மத்தால் செய்யப்படலாயின. முழு வெடிப்புத்திறனையும் பயன்கொள்ள, உருள்கலனில் நெருக்கமாக நிரப்பப்பட்ட பொன்மத் துண்டுகள் பதிலீடு செய்யப்பட்டன. இத்துடன் நாம் சுடுகலனின் மூன்று அடைப்படைகூறுபாடுகளைப் பெறுகிறோம். அவை வலிமையான பொன்ம உருள்கலன், உயர்வெடிதிறப் பொட்டாசியம் நைற்றிரேற்று வெடிமருந்து, வெடிமருந்தின் முழு எறிதிறனையும் பயன்கொள்ளவல்ல உருள்கலனை முழுமையாக நிரப்பும் எறிகுண்டுகள் என்பனவாகும்.\n\nஐரோப்பாவுக்கு வெடிமருந்து நடுவண் கிழக்குப் பகுதி வழியாக பட்டுச்சாலையூடாக வந்த்தாக ஒரு கருதுகோள் கூறுகிறது. மற்றொன்று, வெடிமருந்து 13 ஆம் நூற்றாண்டின் மங்கோலிய முற்றுகை வழியாக ஐரோப்பாவில் பரவியது எனக் கூறுகிறது. ஆங்கிலேயத் தனியார் அலமாரிப் பொருள்களில் 1346 இல் இரேபில்டிசு எனும் துப்பாக்கி குறிப்பிடப்படுகிறது, கைப்பற்ரிறி துப்பாக்கிகள் 1346 ஆம் ஆண்டு கலைசு முற்றுகையில் ஆங்கிலேயரால் பயன்படுத்தப்பட்டுள்ளன. ஐரோப்பாவில் கிடைத்திருக்கும் மிகப் பழைய சுடுகலன் எசுதொனியாவின் ஓதெப்பாவில் கிடைத்ததே ஆகும். இதன் காலம் குறைந்தது 1396 ஆகும்.\n\nஐரோப்பாவில் 14 ஆம் நூற்றாண்டின் பிற்பகுதியில் சிறிய கைக்கு அடக்கமான துப்பாக்கிகள் உருவாக்கப்பட்டன. இவற்றின் துளைவாய்கல் வழுவழுப்பாக அமைந்தன. 15 ஆம் நூற்றாண்டின் பிற்பகுதியில் ஆட்டோமன் பேரரசு காலாட்படையின் ஆயுதங்களாக பயன்படுத்தியுள்ளது.\n\nகேட்லிங் சுடுகலன் தான் முதல் வெற்றிமிக்க வேகமான சுடுகலனாகும். இது இரிச்சர்டு கேட்லிங் அவர்களால் புனையப்பட்டது. இது களத்தில் 1860 களில் நடந்த அமெரிக்க உள்நாட்டுப் போரில் பயன்படுத்தப்பட்டது.\n\nதனிப் படைவீர்ர் ஒருவரால் இயக்கவல்ல உலகின் முதல் எந்திரத் தகரி (கைத்துப்பாக்கி குண்டுகளைத் தன்னியக்கமாகச் சுடும் சுடுகலன்) திடோடோர் பெர்குமன் என்பவரால் புதிதாகப் புனையப்பட்ட MP18.1 எனும் படைக்கலனாகும். இது முதல் உலகப் போரின்போது 1918 இல் செருமனி படையால் இயக்கப்பட்டது. இது குழிப்பள்ள சிறப்புவகை அழிபடைஞரால் இயக்கப்பட்டது.\n\nஉலகின் முதல் முற்றுகைச் சுழல்துப்பாக்கி இரண்டாம் உலகப் போரில் செருமானியர்களால் அறிமுகப்படுத்தப்பட்டது. இது StG44 எனப்பட்டது. இது நீள நெடுக்கச் சுழல் துப்பாக்கி, எந்திரத் தகரி, துனை எந்திரத் தகரி ஆகிய மூன்றன் தகவுகளையும் ஒருங்கிணைத்த முதல் சுடுகலனாகும். இருபதாம் நூற்றாண்டின் இடைப்பகுதியில் எறிபடைக்ளுக்கு மாற்றாக ஆற்றல் கற்றைகளால் சுடும் சுடுகலன் உருவாக்கப்பட்டது. இது வெடிமருந்தைப் பயன்படுத்தாத சுடுகலனும் ஆகும்.\n\nSection::::சுடும் நெறிமுறை.\nஉயர்விரைவு வரும்வரையில் குண்டைக் குழலில் நகர்த்த பெரும்பாலான சுடுகலன்கள் அமுக்கக் காற்றைப் பயன்படுத்துகின்றன. இதற்கு மாறாக வேறு முறைகளில் செயல்படும் கருவிகளும் சுடுகலன்கள் என்றே அழைக்கப்படுகின்றன.Iசுடுகலன்களில் உயர் அழுத்த வளிமம் வெடிமருந்து எரிதலால் உருவாகிறது. இது உள் எரி பொறி நெறிமுறையைப் போன்றதே. சுடுகலனில் குண்டு குழாயில் இருந்து வெளியேற, உள் எரி பொறியில் உந்துலக்கை தன் இயக்கத்தை அதன் பிற பகுதிகளுக்கு மாற்றியதும் உருளையின் கீழே இறங்குகிறது. உள் எரி பொறியி எரிதல் ஆற்ரலை வெடிப்பின்றி விரிதலால் பரிமாறுதல் போலவே உகந்தநிலை வெடிமருந்து இயக்கியின் எரிமத்தைப் போலவே வெடிப்பை குழலில் தடுக்கிறது. வெடிப்பில் உருவாகும் ஆற்றல் அதிர்ச்சி அலைகளாகி அவை ஆற்றலை வளிமத்தில் இருந்து குழலுக்கு பரிமாறி அதை சூடாக்கவோ சிதையவோ செய்யும் வாய்ப்புள்ளது. குண்டை வெளியே கொண்டுசென்று எறியாது. இத்தகைய உயர் வெப்பநிலையிலும் அழுத்தத்திலும் உள்ள அதிர்ச்சி அலைகள் எந்தவொரு குண்டையும் விட வேகமாக இயங்கும். எனவே குழலை விட்டு அவை பேரோசையுடன் வெளியேறும். இவை குண்டின் விரைவைக் கூட்டுவதில்லை.\n\nSection::::உறுப்புகள்.\nSection::::உருள்கலன்.\nஉருள்கலன்கள் (குழல்கள்) அருள்காடிகளோ கோணங்களோ அமைந்த உட்புரியுடன் உள்ளவற்றையும் உள்ளடக்கும். இது எறிபடைகள் தற்சுழற்சிவழி நிலைப்புற உதவுகிறது. சீரான உட்துளைக்குள் வெறுமுறைகளில் எறிபடி நிலைப்பை அடையும்போது உட்துளைக்குள் புரிகள் தேவைப்படுவதில்லை. சுடுகலன்களின் வேறுபாடுகளை அறிய, வழக்கமாக உருள்கலத்தின் உட்துளை விட்டமும் எறிபடை அல்லது குண்டின் உருவளவும் பயன்படுகின்றன. உட்துளை விட்டம் பலவழிகளில் தரப்படுகிறது.\n\nSection::::எறிபடை.\nசுடுகல எறிபடை, குண்டு போல எறிகூடு அல்லது வெடிகூடு போன்ற புறக்கூட்டுடன் தனி உறுப்படியாகவோ sub-caliber எறிபடை, sabot போல சிக்கலான எறிபடையாகவோ அமையலாம். உந்துபொருளாக காற்றோ, வெடிக்கும் திண்மமோ, வெடிக்கும் நீர்மமோ அமையலாம். கொட்புத்தாரைக் கலனிலும், பிறவகைக் கலன்களிலும் அமைவதுபோல உந்துபொருளும் எறிபடையும் ஒன்றேயாகி விடலாம்.\n\nSection::::கலைச்சொல்.\nஎறிகலன் என்பது ஏரிபடை வீசும் எந்தவகை ஆயுதத்தையும் குறிப்பிடலாம். இதில் பெரிய எந்திரத் தகரி முதல் கைத்துப்பாக்கி வரை அனைத்துச் சுடுகலன்களும் அடங்கும். எறிகலன் அல்லது எறிவை எனும் சொல் எறிதல் போன்ற எந்தவொரு விளைவை ஏற்படுத்தும் கருவியையும் சுட்டலாம்.\n\nஎறிகலன், சுடுகலன் இரண்டும் மாறிமாறி வழக்கில் வழங்குவதும் உண்டு. \"canon\" எனும் ஆங்கிலச் சொல் பழம்பிரெஞ்சு மொழியில் இருந்து பெறப்பட்டதாகும். இது இத்தாலிய மொழியில் நீண்ட குழல் எனும் பொருளுடைய \"cannone\" எனும் சொல்லில் இருந்து பெறப்பட்டதாகும். இதுவும் இலத்தீன மொழியில் கொம்பு அல்லது நாணல் எனும் பொருளுடைய \"canna\" எனும் சொல்லில் இருந்து பெறப்பட்டுள்ளது. அண்மை ஆய்வுகள் \"gun\" எனும் ஆங்கிலச் சொல் போர்வாள் எனும் பொருளுடைய நோர்சு பெண்ணின் பெயரான \"Gunnildr\" எனும் சொல்லில் இருந்து பெறப்பட்டுள்ளதாக அறிவிக்கின்றன. இச்சொல் \"Gunna\" என சுருக்கி அழைக்கப்படும். \"gonne\" எனும் சொல்லின் மிகப் பழைய பயன்பாடு 1339 இல் ஓர் இலத்தீன ஆவணத்தில் பதிவாகியுள்ளது. சம காலத்திலேயே \"schioppi\" (Italian translation-\"thunderers\"), \"donrebusse\" (Dutch translation-\"thunder gun\")ஆகிய சொற்களும் gun எனும் சொல்லுக்கு நிகராகப் பயனில் இருந்துள்ளன. இது ஆங்கிலத்தில் \"blunderbuss\" என வழங்கப்பட்டது. பீரங்கிப் படையினர் \"gonners\" எனவும் \"artillers\" எனவும் அழைக்கப்பட்டுள்ளனர்\n\n\n\n\n\n\n\n\n\n\n\n\n"}
{"id": "52807", "url": "https://ta.wikipedia.org/wiki?curid=52807", "title": "களவு", "text": "களவு\n\nசங்க இலக்கியத்தில், ஆணும் பெண்ணும் திருமணத்துக்கு முன் அல்லது அப்பால் வீட்டாருக்கு தெரியாமல் சந்தித்துப் பழகுவது களவு எனப்பட்டது. களவு குடும்பக் கட்டுபாட்டுப் பிறகு துணையை தேடிக் கொள்ளும் முறையாகும். களவில் காதல் உதிர்தால் \"களவு வெளிப்படும் முன்னரோ வெளிப்பட்ட பின்னரோ\", \"பெற்றோர் உடன்பாட்டுடனும், உடன்பாடு பெறாமலும்\" திருமணம் நடைபெறும். \n"}
{"id": "52811", "url": "https://ta.wikipedia.org/wiki?curid=52811", "title": "மைக்கல் இக்னேட்டியஃவ்", "text": "மைக்கல் இக்னேட்டியஃவ்\n\nமைக்கல் கிறான்ற் இக்னேட்டியஃவ் (Michael Grant Ignatieff) கனடிய புலைமையாளர், வரலாற்று ஆசிரியர், அரசியல்வாதி. 2006, 2008 நடுவண் தேர்தல்களில் Etobicoke—Lakeshore தொகுதியில் போட்டியிட்டு வெற்றிபெற்றார். டிசம்பர் 2008 இவர் கனடா லிபிரல் கட்சியின் தலைமைப் பதவிக்கு போட்டியிட்டார். இதர போட்டியாளர்கள் விலகினர், எனவே இவர் தலைவராக நியமிகப்படவுள்ளார். \n"}
{"id": "52823", "url": "https://ta.wikipedia.org/wiki?curid=52823", "title": "சாரசு கொக்கு", "text": "சாரசு கொக்கு\n\nபோதா அல்லது சாரசு கொக்கு, சரச பெருங்கொக்கு (\"Sarus Crane\", சாரஸ் கொக்கு, \"Grus antigone\") என்பது இக்காலத்திலே இந்தியாவில் நடுப்பகுதியிலும், கங்கையாற்றுப் படுகையிலும் வட பாக்கித்தான், நேபாளம், தென்கிழக்கு ஆசியா, ஆத்திரேலியா ஆகிய பகுதிகளிலும் காணப்படும் ஒரு வகைப் பெரிய கொக்கு. இது 5 அடி உயரம் வரை இருக்கும். இந்தப் பறவைதான், பறக்கக்கூடிய பறவைகளில் மிகவும் உயரமானது. உலகின் உயரமான பறவையான நெருப்புக்கோழியால் பறக்க முடியாது என்பது குறிப்பிடத் தக்கது. இது உத்திரப்பிரதேச மாநிலப்பறவையாகும்.\n\nSection::::தோற்றம்.\nநன்கு வளர்ந்த சாரசு கொக்குகள், சிவப்பு நிறத்தலையையும் வெளுத்த உச்சந்தலையையும் கொண்டு இருக்கும். அலகுகள் கருத்தவை. இறக்கையின் நுனிப்பகுதி கருப்பாகவும் உடல் வெண்சாம்பல் நிறத்திலும் இருக்கும். ஆண் பறவைகளும் பெண் பறவைகளும் ஒத்த தோற்றம் கொண்டன. ஆண் பறவை பெட்டையை விடப் பெரியது. ஆண் பறவைகள் அதிக அளவாக 6.6 அடி உயரம் வரை வளரக்கூடும். இப்பறவையே உலகில் எஞ்சியுள்ள இனங்களில் உயரமான பறக்கும் பறவை ஆகும். சராசரியாக 6.3 முதல் 7.3 கிலோ எடை வரை இருக்கும்.\n\nSection::::பழக்கவழக்கங்கள்.\nமற்ற கொக்குகளைப் போல் இவை நெடுந்தொலைவு வலசை போவதில்லை. இரண்டு முதல் ஐந்து கொக்குகள் வரை கொண்ட சிறிய குழுக்களாக (சிறு தொழுதிகளாக) வாழ்கின்றன. சாரசுகள் அனைத்துண்ணிகள். பூச்சிகள், நீர்த்தாவரங்கள் முதலானவற்றை உணவாகக் கொள்கின்றன. சூலை – அக்டோபர் மாதங்களுக்கு இடைப்பட்ட காலத்தில், மழைக்குப் பிறகு இவை இணை சேருகின்றன, பின்னர் ஆகத்து – செப்டம்பர் மாதங்களுக்கு இடைப்பட்ட காலத்தில் முட்டையிடக்கூடியன. இவை பெரும்பாலும் குளம், குட்டை போன்ற நீர்நிலைகளுக்கு அருகே தரையிலேயே கூடு கட்டி முட்டையிடுகின்றன. இவை நான்கைந்து முட்டைகள் இடும் என்றாலும்,அவற்றில் இரண்டு அல்லது மூன்று மட்டுமே குஞ்சு பொரிக்கும். ஆண், பெண் (பெட்டை) இருபறவைகளுமே முட்டைகளை அடைகாக்கும். இணையைக் கவர்வதற்காக இவை கொடுக்கும் அழைப்புகளும் நடனமும் உலகப் புகழ்பெற்றவை. இப்பறவைகள் வாழ்நாள் முழுவதும் ஒரே இணையுடனே வாழ்கின்றன. இணை சேரும் காலம் தவிர்த்து இந்தப் பறவைகள் 10 அல்லது 15 கொண்ட குழுவாகத் திரியும். \n"}
{"id": "52825", "url": "https://ta.wikipedia.org/wiki?curid=52825", "title": "மட்பாண்டம்", "text": "மட்பாண்டம்\n\nமட்பாண்டம் என்பது களிமண் வகைகளை கொண்டு மனிதர்கள் தங்கள் தேவவைகளுக்கு பயன் படுத்தும் பொருட்களின் வகை ஆகும்\nமட்பாண்டம் என்பது பொதுவாக மண்ணால் செய்யப்படும் பொருட்களைக் குறிக்கும். மிகப் பழங்காலத்திலேயே மட்பாண்டங்களைச் செய்யும் நுட்பங்கள் கண்டறியப்பட்டன. மட்பாண்டங்கள் செய்வது உலகின் பல பகுதிகளிலும் மிகவும் பழமை வாய்ந்த தொழிலாக இருந்து வருகிறது. இத் தொழில் தமிழில் குயத் தொழில் என்றும், மட்பாண்டம் செய்பவர்கள் \"குயவர்\" என்றும் அழைக்கப்படுகின்றனர்.\n\nநீர்,தூர்வையாகபட்ட மண் சேர்த்துக் குழைக்கப்பட்ட களி மண்ணை வேண்டிய உருவத்தில் செய்து, அதனை சூளையில் இட்டு உயர்ந்த வெப்பநிலைக்குச் சூடாக்கி மட்பாண்டங்கள் உருவாக்கப் படுகின்றன. இவ்வாறு சூடாக்குவதன் மூலம், களிமண் இறுகுதல், பலம் கூடுதல், வடிவம் உறுதியாதல் போன்ற நிரந்தரமான மாற்றங்கள் ஏற்படுகின்றன. மட்பாண்டங்கள் செய்வதற்குப் பயன்படும் களிமண் இடத்துக்கு இடம் வேறுபாடாக அமைவதால், அவ்விடங்களில் செய்யப்படும் மட்பாண்டங்களும் தனித்துவமான இயல்புகளைக் கொண்டவையாக அமைகின்றன. சில குறிப்பிட்ட தேவைகளுக்காகக் களி மண்ணுடன் வேறுசில கனிமங்களையும் சேர்ப்பது உண்டு.\n\nSection::::வரலாறு.\nமட்பாண்ட வரலாற்றின் பெரிய பகுதியானது வரலாற்றுக்கு முந்தைய, எழுத்தறிவுக்கு முந்தைய தொல்பழங்காலக் கலாச்சாரத்தைச் சார்ந்ததாக உள்ளது. எனவே, இந்த வரலாற்றின் பெரும்பகுதி தொல்லியல் ஆய்வுகளில் கிடைக்கப் பெற்ற கலைப்படைப்புகளின் வாயிலாகவே பெறப்படுகிறது. மட்பாண்டத்தின் ஆயுள் மிகவும் நீடித்தது என்பதால், மட்பாண்டங்கள், ஓட்டுச்சில்லுகள் ஆகியவை பல்லாயிரம் ஆண்டுகளாக தப்பிப்பிழைத்து தொல்லியல் ஆராய்ச்சி நடைபெறும் தளங்களில் கிடைக்கப்பெறுகின்றன.\n\nமட்பாண்டக் கலை அல்லது மட்பாண்டத் தொழில் கலாச்சாரத்தின் பகுதியாக மாறுவதற்கு முன்பு, பல நிலைகள் பொதுவாக சந்திக்கப்பட்டிருக்க வேண்டும். அவை,\n\nSection::::மூலப்பொருட்கள்.\nகளிமண்ணில் காணப்படும் முதன்மை கனிமமானது வெண்களிமண் அல்லது காவோளினைட்(Kaolinite) ஆகும்; களிமண்ணானது, பொதுவாக 40% அலுமினிய ஆக்சைடு, 46% சிலிக்கான் ஆக்சைடு, மற்றும் 14% நீர் ஆகியவற்றைக் கொண்டுள்ளது என பொதுவாக குறிக்கப்படலாம். இரண்டு வகையான களிமண் இயற்கையில் காணப்படுகின்றன. அவை முதனிலை மற்றும் இரண்டாம் நிலைக் களிமண் எனப்படுகின்றன. முதன்மைக் களிமண்ணானது, அது பெறப்பட்ட பாறையின் இடத்திலேயே தான் காணப்படுகிறது. இது ஓடும் நீர் அல்லது பனிப்பாறைகளால் கொண்டு செல்லப்படவில்லையாதலால், வேறுவிதமான வண்டல் படிவுகளுடன் கலந்திருக்கவில்லை. முதன்மை களிமண்ணாது கனமானதும், அடர்த்தியானதும் மற்றும் தூய்மையானதும் ஆகும். இரண்டாம் நிலை அல்லது வண்டல் களிமண், இலகுவான வண்டல் வடிவில் உருவாகிறது, அது நீரில் மூழ்கி, சேமித்து வைக்கப்படுகிறது. இந்த இரண்டாம் வகையான களிமண், வண்டல் கலவையானது, முதன்மை களிமண்ணை விட நுண்ணியதாகவும், இலேசானதாகவும் இருக்கிறது. மாறுபட்ட சேர்க்கைப் பொருட்கள் களிமண்ணுக்கு வெவ்வேறு பண்புகளை கொடுக்கின்றன. மட்பாண்டத் தொழிலுக்குப் பயன்படுத்தப்படும் வெவ்வேறு வகையான களிமண்ணின் பட்டியல் கீழே தரப்பட்டுள்ளது.\n\n\nSection::::உற்பத்தியின் படிநிலைகள்.\nமட்பாண்டங்களை உருவாக்கும் போது களிமண் பாண்டங்கள் மாறுபட்ட இயற்பியல் பண்புகளைப் பெறுகிறது.\nSection::::வடிவமைக்கும் முறைகள்.\nமட்பாண்டங்கள் பலவிதமான முறைகளைப் பயன்படுத்தி வடிவமைக்கப்படுகின்றன. அவற்றில் சில:\n"}
{"id": "52826", "url": "https://ta.wikipedia.org/wiki?curid=52826", "title": "கலிபோர்னியா செம்மரம்", "text": "கலிபோர்னியா செம்மரம்\n\nகலிபோர்னியா செம்மரம் (அறியவில் பெயர்: செக்கோயா செம்பெர்வைரன்சு, ஆங்கிலத்தில் Sequoia sempervirens) என்பது நீண்ட நாள் வாழக்கூடியதும் மிகப்பெரிதாகவும் மிக உயரமாகவும் வளரக்கூடிய ஒரு மரவகை. இது செம்மரம் என்றழைக்கப்படும் மூன்று இனங்களுள் ஒன்று. இது ஒரு பசுமை மாறா மரம். இவ் இனத்தைச் சேர்ந்த மரங்கள் 1200 - 1800ஆண்டுகள் வரையோ அல்லது அதற்கு மேலே கூட வாழும். அதிக (பெரும) அளவாக 115 மீட்டர் உயரமும், 8 மீட்டர் சுற்றளவும் கொண்டதாக வளரக் கூடியது. இம்மரம் கலிபோர்னியாவின் கடற்கரைப் பகுதி, ஓரிகன் மாநிலத்தின் தென்மேற்கு முனைப் பகுதி ஆகியவற்றைத் தாயகமாகக் கொண்டது.\n\n"}
{"id": "52832", "url": "https://ta.wikipedia.org/wiki?curid=52832", "title": "யோகம் (பஞ்சாங்கம்)", "text": "யோகம் (பஞ்சாங்கம்)\n\nயோகம் இந்துப் பஞ்சாங்கத்தின் ஐந்து கூறுகளுள் ஒன்று. ஏனைய நான்கும் வாரம், திதி, கரணம், நட்சத்திரம் என்பவை. யோகம் என்பது, சூரியன், சந்திரன் என்பவற்றின் இருப்பிடங்களின் கூட்டுத்தொகை 13° 20' அளவால் அதிகரிப்பதற்கான காலப் பகுதியைக் குறிக்கும். எனவே ஒரு முழுச் சுற்றான 360° யில் 13° 20' அளவு கொண்ட 27 யோகங்கள் உள்ளன. ஒவ்வொன்றும் தனித்தனியான பெயர்களையும் பெற்றுள்ளன. இந்த யோகத்தைத் \"தின யோகம்\", \"நித்திய யோகம்\", \"சூரிய சித்தாந்த யோகம்\" போன்ற பெயர்களாலும் அழைப்பது உண்டு. ஒருவர் பிறக்கும் நேரத்தில் உள்ள யோகம் அவரது பிறந்த யோகம் ஆகும். ஒருவருடைய பிறந்த யோகம் அவருடைய உள்ளார்ந்த பண்புகளை அறிவதற்கு உதவும் என்கிறது இந்திய சோதிடம்.\n\nSection::::கணிப்பு.\nயோகத்தின் வரைவிலக்கணத்துக்கு அமைய, ஒரு குறித்த நேரத்தில் என்ன யோகம் என்பதைக் கணிப்பதற்குப் பின்வரும் சூத்திரம் பயன்படுகிறது:\n\nஇதில் கிடைக்கும் ஈவு, விஷ்கம்பத்தின் தொடக்கத்தில் இருந்து கடந்து போன யோகங்களின் எண்ணிக்கையைக் குறிக்கும். எனவே அடுத்த யோகமே குறித்த நேரத்தில் இருக்கும் யோகம் ஆகும். மீதம் அடுத்த யோகத்தில் கடந்த கோண அளவைக் குறிக்கும்.\n\nநடைமுறையில், ஆண்டு தோறும் அச்சில் வெளிவருகின்ற பஞ்சாங்கங்கள் ஒவ்வொரு நாளும் எந்த நேரத்தில் ஒரு யோகம் தொடங்கி எந்த நேரத்தில் முடிவடையும் என்பது போன்ற தகவல்களைத் தருகின்றன. இதனால், கணிப்பு எதுவும் இல்லாமலே ஒருவர் குறித்த நேரத்தில் எந்த யோகம் உள்ளது என்பதை இலகுவாக அறிந்துகொள்ள முடியும். தற்காலத்தில் இணையத்திலும், சோதிடம் சார்ந்த பல தளங்களில் குறித்த ஒரு நேரத்தின் யோகத்தை அறிந்து கொள்வதற்கான வசதிகள் உள்ளன.\n\n"}
{"id": "52833", "url": "https://ta.wikipedia.org/wiki?curid=52833", "title": "சாலட்", "text": "சாலட்\n\nசாலட்(salad), என்பது, சமைக்கப்படாத பலவகை உணவுப் பொருட்களின் கலவை ஆகும். லெட்யூஸ், கேரட், வெள்ளரி, சலரி, காளான், வெங்காயம் போன்ற மரக்கறிகள், அன்னாசி, மாம்பழம், அவகாடோ போன்ற பழங்கள், பாதாம், கயூ, வால்நட் போன்ற கொட்டைகளும் கலந்து சாலட் தயாரிக்கப்படும். சுவைக் கலவைகள் (தக்காளிச்சாறு, எலுமிச்சை சாறு மற்றும் இஞ்சிச்சாறு போன்றவை), பாலாடைக்கட்டி, இறைச்சி, இறால் போன்றவற்றையும் சிலர் சேர்ப்பர். மிளகு, உப்பு போன்ற சுவைப் பொருட்களையும் சிலர் சேர்ப்பர். பெரும்பாலும் பச்சையாக, பெரிதும் கொழுப்பு இல்லாத பொருட்களால் சாலட் செய்யப்படுவதால் சாலட் உடலுக்கு நல்லது எனப்படுகிறது.\nஇது பொதுவாக அறை வெப்பநிலை அல்லது குளிர்வித்து பரிமாறப்படுகிறது. ஆனால் தெற்கு செருமனி நாட்டில் உருளைக்கிழங்கு பயன்படுத்தி செய்யும் சாலட் மிதமான வெப்பநிலையில் பரிமாறப்படுகிறது.\n\nSection::::சொற்பிறப்பு.\n\"சாலட்\" என்னும் ஆங்கில வார்த்தை பிரெஞ்சு மொழியில் \"சலடெ\" என்பதிலிருந்தும், இலத்தீன் மொழியில் \"ஹர்பா செலடா\" என்பதற்கு உப்பிடப்பட்ட காய்கள் என்னும் பொருளில் அமைந்துள்ள சொல்லிலிருந்து வந்திருக்கலாம் எனக் கருதப்படுகிறது. \"சலட்டா\" என்னும் சொல் ஆங்கிலச் சொல்லான \"சால்ட்\" என்பதிலிருந்து வந்திருக்கலாம் என்று கருதப்படுகிறது. மேலும், 14ம் நூற்றாண்டில் ரோம் நகரில் காய்கறிகளை உப்பு கலந்த தண்ணீர் அல்லது உப்பிடப்பட்ட எண்ணெய்யில் சேர்த்து பயன்படுத்தினர் எனவும், சாலட் என்னும் சொல் ஆங்கிலச் சொல்லான \"சால்ட்\" என்பதற்கு ஒத்ததாக உள்ளது எனவும் குறிப்புகள் காணப்படுகின்றன.\nSection::::சாலட்டின் வகைகள்.\nசாலட் என்பது துண்டாக நறுக்கப்பட்ட பச்சை காய்கறிகள், பழங்கள் மற்றும் உலர் பழங்களின் கலவையாகும்.\n\nSection::::இலை காய்கறி சாலட்.\nஇலை காய்கறி சாலட் என்பது, இலை காய்கறிகளான இலைக்கோசு வகைகள், பசளி, மற்றும் வெங்காயத்தாள் போன்ற பச்சை இலைகளைக் கொண்டு செய்வதாகும்.\n\nகாய்கறி சாலட் என்பது வேகவைக்காமல் பச்சையாக உண்ணக்கூடிய காய்கறிகளான) வெள்ளரி, குடைமிளகாய், தக்காளி, வெங்காயம், கேரட், சிவரிக்கீரை, முள்ளங்கி, காளான், ஆனைக்கொய்யா, ஆலிவ் இலைகள், வோக்கோசு, பீட்ரூட், மற்றும் பச்சை அவரை போன்றவற்றைக் கொண்டு செய்யப்படுவதாகும். இதில் விதைகள், கொட்டைகள், உலர் பருப்புகள் மற்றும் சில பூக்கள் போன்றவற்றை வைத்து அலங்கரிப்பது உண்டு.\n\nஅசைவ உணவைக் கொண்டு தயாரிக்கும் சாலட்டில் வேகவைத்த முட்டை, பன்றி இறைச்சி, மற்றும் பாலாடைக்கட்டி போன்றவற்றை அலங்கரிப்பதற்காக சேர்த்துக் கொள்வர். இது பெரும்பாலும் இரவு நேர உணவாக இருக்கிறது.\n\nSection::::பவுண்ட் சாலட்.\nபவுண்ட் சாலட் என்பது கெட்டியான மயோனெய்சு பயன்படுத்தி செய்யப்படுவதாகும். பெரும்பாலும் இது ரொட்டி அல்லது சான்விச் இடையில் வைத்து நிரப்பப்படுகிறது. இது சுற்றுலாத் தலங்களில் பிரபலமாக உள்ளது. \n\nSection::::பிரதான உணவு சாலட்.\nபிரதான உணவு அல்லது \"இரவு உணவு சாலட்\" அல்லது \"என்ட்ரி சாலட்\" என்று அமெரிக்க ஐக்கிய நாடுகளில் சொல்லப்படும் இந்த வகையில் கோழி மற்றும் கடல் உணவுகள் கலந்திருக்கும்.\n\nSection::::பழ சாலட்.\nஆப்பிள், திராட்சை, கொய்யா போன்ற புதிய பழங்கள் அல்லது பதப்படுத்தப்பட்ட பழக்கலவை சேர்த்து செய்யப்படும் சாலட் பழ சாலட் எனப்படுகிறது.\n\nSection::::இனிப்பு சாலட்.\nஇனிப்பு சாலட்டுகளில் மிக குறைந்த அளவே இலை காய்கறிகள் சேர்க்கப்படும். பொதுவாக இது இனிப்புச் சுவையுடன் இருக்கும். பொதுவான வகைகள் ஜெலட்டின் அல்லது கடைந்த கிரீம் உடன் தயாரிக்கப்படுகின்றன; எடுத்துக்காட்டாக, ஜெல்லோ சாலட், பிஸ்தா சாலட் மற்றும் அம்ப்ரோசியா (பழ சாலட்) போன்றவற்றைக் கூறலாம்.\n"}
{"id": "52834", "url": "https://ta.wikipedia.org/wiki?curid=52834", "title": "சான்விச்", "text": "சான்விச்\n\nசான்விச் அல்லது சாண்டுவிச் என்பது பாண் துண்டுகளுக்கு இடையே இதர உணவுப் பொருட்களை வைத்து செய்யப்படும் உணவு வகை ஆகும். சான்விச்சை எளிமையாக, வேகமாக ஆக்கலாம். இடையே முட்டைக்கோசு (lettece), தக்காளி, வெங்காயம், மிளகாய் போன்ற மரக்கறிகள், பால்திரளி (cheese) அல்லது வெண்ணெய், இறைச்சிகள், சுவைக் கலவைகள், மிளகு உப்பு போன்ற சுவைப்பொருட்களை இடலாம். மேற்குநாடுகளில் சான்விச் பெரிதும் விரும்பி உண்ணும் உணவாக இருக்கிறது.\n"}
{"id": "52835", "url": "https://ta.wikipedia.org/wiki?curid=52835", "title": "சூப்", "text": "சூப்\n\nசூப் என்பது முதன்மையான திரவ உணவாகும். இது பொதுவாக சூடாக வழங்கப்படுகிறது (ஆனால் குளிர்ச்சியாகவும் இருக்கலாம்). இது இறைச்சி அல்லது காய்கறிகள், மசாலா பொருட்களை உணவு அல்லது தண்ணீருடன் சேர்த்து சமைப்பதின் மூலம் தயாரிக்கப்படுகிறது. ஒரு பானையில் தேவையான தண்ணீர் ஊற்றி, மசாலா பொருட்களைக் சேர்த்து திரவங்களில்சுவைகள் பிரித்தெடுக்கப்படும் வரை கொதிக்க வைக்கப்படும் போது ஒரு குழம்பு உருவாகின்றது. சூப்கள் போலவே ஸ்ட்யூவுக்கான, செய்முறை இருந்தாலும், சில சந்தர்ப்பங்களில் இரண்டிற்குமிடையே தெளிவான வேறுபாட்டை காணலாம். இருப்பினும், சூப்களில் பொதுவாக ஸ்ட்யூவை விட அதிக திரவம் (குழம்பு) இருக்கும்.\n\nபாரம்பரிய பிரெஞ்சு உணவுகளில், சூப்கள் இரண்டு முக்கிய குழுக்களாக வகைப்படுத்தப்படுகின்றன. அவை \"தெளிவான சூப்கள்\" மற்றும் \"அடர்த்தியான சூப்கள்\" ஆகும். தெளிவான சூப்களில் நன்கு அறியப்பட்ட பிரெஞ்சு வகைப்பாடுகள் \"பவுல்லன்\"(குழம்பு) மற்றும் \"கன்சோம்\" போன்றவை ஆகும். அடர்த்தியான சூப்கள் அடர்த்திக்காக பயன்படுத்தப்படும் பொருளின் வகையைப் பொறுத்து வகைப்படுத்தப்படுகின்றன: \"ப்யூரிஸ்(கூழ்)\" என்பது காய்கறி சூப்கள், அவை ஸ்டார்ச் எனப்படும் மாவுப்பொருள் மூலம் அடர்த்தியாக இருக்கும். \"பிஸ்கே (உணவு)\" ப்யூரிட் ஷெல்ஃபிஷ் அல்லது பாலாடை(பாலேடு) கொண்டு காய்கறிகளிலிருந்து தயாரிக்கப்படுகின்றன; கிரீம் சூப்கள் பெச்சமல் சாஸ் சேர்ப்பதால் அடர்த்தியாக இருக்கலாம்; மற்றும் \"வெல்அட்ஸ்\" , முட்டை, வெண்ணெய் மற்றும் பாலேடு ஆகியவற்றால் கெட்டியாக இருக்கும். சூப் மற்றும் குழம்புகளை அடர்த்தியாக்க பொதுவாக பயன்படுத்தப்படும் பிற பொருட்கள் முட்டை, அரிசி, பயறு, மாவு மற்றும் தானியங்கள் போன்றவை ஆகும். பல பிரபலமான சூப்களில் பூசணி, கேரட், உருளைக்கிழங்கு, பன்றியின் இறைச்சி போன்றவற்றை சேர்ப்பதுண்டு.\n\nமற்ற வகை சூப்களில் பழ சூப்கள், இனிப்பு சூப்கள், பிளவு பட்டாணி போன்ற பருப்பு சூப்கள், குளிர்ந்த சூப்கள் மற்றும் பிற பாணிகள் அடங்கும்.\n\nSection::::வரலாறு.\nசூப் இருந்ததற்கான சான்றுகள் கிமு 20,000 வரை காணப்படுகின்றன. நீர்ப்புகா கொள்கலன்களைக் கண்டுபிடிக்கும் வரை கொதித்தல் ஒரு பொதுவான சமையல் நுட்பமாக இருக்கவில்லை (இது களிமண் பாத்திரங்களின் வடிவத்தில் வந்திருக்கலாம்). இதற்கு முன்னர் விலங்குகளின் மறைப்புகள் மற்றும் பட்டை அல்லது நாணல்களின் நீர்ப்பாசன கூடைகள் சமையலுக்கு பயன்படுத்தப்பட்டன. தண்ணீரைக் கொதிக்க வைக்க சூடான பாறைகள் பயன்படுத்தப்பட்டன. சோளம் மற்றும் பிற தாவரங்களை சமைக்க இந்த முறை பயன்படுத்தப்பட்டது.\n\n\"சூப்\" என்கிற வார்த்தை பிரஞ்சு மொழியில் வரும் சூப் என்பதில் இருந்து வருகிறது எனவும், இலத்தீன் மொழியில் ( \"குழம்பில் தோய்த்த ரோட்டி\") என்னும் பொருளுடைய \"சுப்பா\" என்பதில் இருந்து வருகிறது எனவும் கருதப்படுகிறது. மேலும், ஜெர்மானிய மொழியில் \"சொப்\" என்பது ஒரு துண்டு ரொட்டியை குழம்பில் தோய்த்து உண்பதற்கு இருக்கும் திரவ உணவை குறிக்கிறது.\n\n\"உணவகம்\" என்ற சொல் முதன்முதலில் பிரான்சில் 16 ஆம் நூற்றாண்டில் பயன்படுத்தப்பட்டது, அதிக செறிவுள்ள, மலிவான சூப்பைக் குறிக்க, தெரு விற்பனையாளர்களால் விற்கப்பட்டது. இது உடல் சோர்வுக்கு ஒரு மருந்தாக விளம்பரப்படுத்தப்பட்டது. 1765 ஆம் ஆண்டில், அத்தகைய சூப்களில் நிபுணத்துவம் வாய்ந்த ஒரு பாரிஸ் தொழிலதிபர் உணவகத்தை திறந்தார். இது சூப் அல்லாத உணவு உண்ணும் நிறுவனங்கள் ஏற்பட காரணமாக அமைந்தது.\n"}
{"id": "52842", "url": "https://ta.wikipedia.org/wiki?curid=52842", "title": "ஏரணம்", "text": "ஏரணம்\n\nஏரணம் அல்லது அளவையியல் அல்லது தருக்கவியல் (\"Logic\") என்பது அறிவடிப்படையில் ஓர் உண்மை ஆகும், ஒரு பொருள் பற்றி அது ஏற்கக்கூடியது (= ஏலும்) என்று அறியவும், ஒரு முடிவுக்கு வரவும், உறுதியாக நிலைநிறுத்தவும் பயன்படும் ஓர் அடிப்படைக் கருத்தியல் முறைகளைப் பற்றிய ஓர் அறிவுத்துறையாகும். ஏரணம் மெய்யியலின் ஒரு முக்கியமான துறை. ஏரணம் என்னும் தமிழ்ச்சொல் ஏல் = ஏற்றுக்கொள், இயல்வது, பொருந்துவது என்பதில் இருந்து ஏல்-> ஏர் ஏரணம் என்றாயிற்று ஏரணம் என்பது படிப்படியாய் அறிவடுக்க முறையில் ஏலும் (= இயலும் பொருந்தும்), ஏலாது (இயலாது, பொருந்தாது) என்று கருத்துக்களைப் படிப்படியாய் முறைப்படி தேர்ந்து மேலே சென்று உயர் முடிபுகளைச் சென்றடையும் முறை மற்றும் கருத்தியல் கூறுகள் கொண்ட ஒரு துறையாகக் கருதப்படுகிறது. ஆங்கிலத்தில் இதனை Logic (லா’சிக்) என்று கூறுவர். மேற்குலக மெய்யியலில் லாச்யிக் (ஏரணம்) என்பது கிரேக்க மொழிச் சொல்லாகிய \"லோகோசு\" (λόγος, logos) என்ற சொல்லில் இருந்து பெறப்பட்டது ஆகும். இதன் பொருள் “சொல், எண்ணம், சொற்கருத்தாடல், காரணம், கொள்கை” \" என்பதாகும்.\n\nஆரம்பத்தில் ஏரணம் என்ற சொல் \"வார்த்தை\" அல்லது \"என்ன பேசப்படுகிறது\" என்ற நோக்கத்துடனும் சிந்தனை அல்லது காரணம் என்ற புரிதலுடனும் பார்க்கப்பட்டது. பொதுவாக வாதங்கள் வடிவத்தில் முறையான ஆய்வுகளை ஏரணம் கொண்டிருக்கும். வாதம் மற்றும் அதன் ஊகங்களின் முடிவு இவற்றிடையே நிலவும் தருக்க ஆதரவே சரியான வாதம் என்பதாகும். சாதாரண சொற்பொழிவுகளில், அத்தகைய வாதத்தின் முடிவுகள் எனவே, அதனால், ஆகையால், இதனால் போன்ற வார்த்தைகளால் குறிப்புணர்த்தப்படுகிறது.\n\nஏரணம் என்பதன் சரியான நோக்கம் மற்றும் பொருள் தொடர்பான உலகளாவிய உடன்பாடு எதுவும் இல்லை, ஆனால் அது பாரம்பரியமாக வாதங்களின் வகைப்பாட்டையும், அனைத்து வாத வடிவங்களுக்கும் பொதுவான சரியான வாதத்தை முறையாக விரித்துரைத்தலையும், போலித்தனம் உள்ளிட்ட நம்பகத்தன்மையை ஆய்வு செய்தல் மற்றும் முரண்பாடுகள் உட்பட சொற்பொருள்களின் ஆய்வு ஆகிய அனைத்தையும் இது உள்ளடக்கியுள்ளது. வரலாற்று ரீதியாக, தத்துவ துறையில் ஏரணம் ஆராயப்பட்டு வந்தது. 1800 களின் நடுப்பகுதியில் பண்டைய காலத்திலிருந்து கணிதப் பிரிவிலும் ஏரணம் ஆராயப்பட்டது. மற்றும் சமீபத்தில் கணினி அறிவியல், மொழியியல், உளவியல் மற்றும் பிற துறைகளில் எரணம் ஆய்வு செய்யப்பட்டு வருகிறது.\n\nஇந்தியா, சீனா, பேர்சியா மற்றும் கிரேக்கம் ஆகிய நாகரிகங்களில் ஏரணமானது ஆராயப்பட்டுள்ளது. மேற்கத்தேய நாடுகளில் ஏரணமானது அரிசுடாட்டிலால் முறையான கட்டுப்பாடாக நிறுவப்பட்டது. மெய்யியலில் ஏரணத்திற்கு அடிப்படை இடம் கொடுத்தவர் அரிசுடாட்டில் ஆவார். பின்னர் அல் ஃபராபி என்பவர் ஏரணத்தை மேலும் விரிவாக்கி அதை யோசனைகள் மற்றும் ஆதாரங்கள் என இரு வகையாகப் பிரித்தார். கிழக்கு நாடுகளில் பௌத்தர்களாலும் சமணர்களாலும் ஏரணம் அபிவிருத்திக்கு உள்ளாக்கப்பட்டது.\n\nSection::::கோட்பாடுகள்.\nதர்க்கவியல் படிவம் தர்க்கத்தை மையமாகக் கொண்டே இருக்கிறது. ஒரு வாதத்தின் செல்லுபடியாகும் காலம், அதன் உள்ளடக்கத்தால் அல்ல அதன் தர்க்கரீதியான படிவத்தால் தீர்மானிக்கப்படுகிறது, அரிசுடாட்டிலின் பாரம்பரியமான நேரியல் வாத தர்க்கமும், நவீன குறியீட்டு வாத தர்க்கமும் சாதாரண தர்க்கத்திற்கான எடுத்துக்காட்டுகள் ஆகும்.\n\nSection::::முறைசாரா தர்க்கம்.\nஇயல்பான மொழி வாதங்களைப் ஆய்வு செய்வது முறைசாரா தர்க்கமாகும். தவறான கருத்துக்கணிப்பு முறைசாரா தர்க்கத்தின் ஒரு முக்கியமான பிரிவாகும். ஆழ்ந்த முறைசாரா வாதங்கள் எதையும் கண்டறிந்து துல்லியமாக பேசுவதில்லை என்பதால், தர்க்கத்தின் சில கருத்தாக்கங்களில் இம்முறைசாரா தர்க்கக் கோட்பாட்டை ஒரு தர்க்கமாகவே கருதுவதில்லை.\n\nSection::::முறையான தர்க்கம்.\nமுறையான தர்க்கம் என்பது முற்றிலும் முறையான உள்ளடக்கத்துடன் தொடர்புடையது என்பதை ஆய்வு செய்கிறது. அதாவது, ஒரு குறிப்பிட்ட செய்தி அல்லது சொத்தை பற்றி அல்லாமல், ஒரு முழுமையான தொகுப்பு விதிமுறையின் ஒரு குறிப்பிட்ட பயன்பாடாக அனுமானம் வெளியிடப்பட்டால் அது முற்றிலும் சாதாரண உள்ளடக்கத்தைக் கொண்டிருக்கும். முறையான ஆதாரமுள்ள விதிமுறைகளால் உருவாக்கப்படும் தேற்றங்கள் எனப்படும் சில சூத்திரங்களை உள்ளடக்கியதாகும்.\n\nஅரிசுடாட்டிலின் படைப்புகள் தர்க்கத்தின் ஆரம்பகால அறியப்பட்ட முறையான ஆய்வுகளைக் கொண்டிருக்கின்றன. நவீன முறையான தர்க்கம் அரிசுடாட்டிலின் கோட்பட்டை மேலும் விரிவுபடுத்தி பின்பற்றுகிறது. தர்க்கத்தின் பல வரையறைகளிலும் தர்க்கரீதியான ஒப்புமையும் முற்றிலும் சாதாரண உள்ளடக்கம் கொண்ட அனுமானமும் ஒன்றாகவே கருதப்படுகின்றன. இயல்பான மொழியின் நுணுக்கங்களை எந்த முறையான தர்க்க வழிமுறையும் கைப்பற்றுவதால் இது முறைகேடான தர்க்கரீதியான வெறுமையான ஆதாரங்களை அளிக்காது.\nஓர்கனன் என்பது ஏரணம் தொடர்பாக அரிஸ்டோட்டிலால் எழுதப்பட்ட நூலாகும். இது முறையான ஏரணத்தில் முந்தைய பகுப்பாய்வுகளை உள்ளடக்கியிருப்பதாகக் கூறப்படும் வெளிப்படையான படைப்பு ஆகும். இந்த நூலிலேயே முதன்முதலில் நியாய ஏரணம் அறிமுகப்படுத்தப்பட்டது.\n\nSection::::குறியீட்டு தர்க்கம்.\nகுறியீட்டு தர்க்கம் என்பது தர்க்கரீதியான அனுமானத்தின் முறையான அம்சங்களைக் கைப்பற்றும் குறியீட்டுச் சுருக்கங்களை ஆய்வு செய்கிறது சித்தாந்த தர்க்கமான இக்குறியீட்டு தர்க்கம் பெரும்பாலும் இரண்டு முக்கிய கிளைகளாகப் பிரிக்கப்படுகிறது: அவை உள்நோக்க தர்க்கம், பயனிலை தர்க்கம் என்பனவாம்.மொழிகளில் வினைச்சொல்லின் பாங்கியலானது வசனத்தின் சில உப பகுதிகளான சிறப்புச் சொற்கள், மாதிரி குறியீடுகள் என்பவற்றால் சொற்பொருளியல் மாற்றம் பெறுகின்றது. இது ஒரு பாங்கியல் ஏரணமாகும்.\n\nபயனிலை ஏரணம் என்பது \"முதல் வரிசை ஏரணம்\", \"இரண்டாம் வரிசை ஏரணம்\", \"பல வரிசை ஏரணம்\" மற்றும் \"முடிவிலா ஏரணம்\" எனப்படும் அடையாளப்படுத்தும் முறையான அமைப்புகளைக் குறிப்பிடப் பயன்படுத்தப்படும் பொதுவான சொல் ஆகும்.\n\nSection::::கணிதவியல் தர்க்கம்.\nகனிதவியல் தர்க்கம் என்பது குறியீட்டு தர்க்கத்தின் ஒரு நீட்டிப்புக் கோட்பாடாகும். குறிப்பாக மாதிரியாக்கக் கோட்பாடு, ஆதாரக் கோட்பாடு, கணக் கோட்பாடு மற்றும் மறுநிகழ்வு கோட்பாடு ஆகியவற்றிணை இக்கோட்பாடு ஆய்வுக்கு உட்படுத்தும்.\n\n\nஎவ்வாறாயினும், எந்த தர்க்கத்தின் மீதான உடன்பாடு மழுங்கியதாக இருந்தாலும், உலகளாவிய தர்க்கத்தின் பொதுவான கட்டமைப்பை ஆவு செய்திருந்தாலும் 2007 ஆம் ஆண்டில் மோசாகோவ்சுகி ஏரணத்தைப் பற்றி இவ்வாறு கூறுகிறார். தர்க்கம் பற்றி பரவலாக ஏற்றுக்கொள்ளக்கூடிய முறையான வரையறையை கொடுக்க முடியாதது ஒரு சங்கடமாகும்.\n\nSection::::வரலாறு.\nஐரோப்பாவில் தர்க்கம் முதலில் அரிசுடாட்டிலால் உருவாக்கப்பட்டது அரிசுடாட்டிய தர்க்கம் அறிவியல் மற்றும் கணிதத் துறைகளில் பரவலாக ஏற்றுக்கொள்ளப்பட்டது. 19 ஆம் நூற்றாண்டின் முற்பகுதி வரை மேற்கு உலகில் பரவலாக பயன்படுத்தப்பட்டது. கருதல்நிலை முக்கூற்று தர்க்கம், காலஞ்சார்ந்த மாதிரி தர்க்கம் , தொகுத்தறிமுறை தர்க்கம் போன்ற முறைகளை இவருடைய கோட்பாடு அறிமுகப்படுத்தியது. மேலும், பயனிலையாதல், முக்கூற்று ஏரணம், கருத்து விளக்கம் போன்ற செல்வாக்கு வாய்ந்த சொற்களின் பயன்பாடுகள் அதிகரித்தன. ஐரோப்பாவின் பிந்தைய இடைக்கால காலத்தில், அரிசுடாட்டிலின் கருத்துக்கள் கிறித்துவ நம்பிக்கையுடன் ஒன்றியிருந்தன் என்பதைக் காட்ட முக்கிய முயற்சிகள் மேற்கொள்ளப்பட்டன. உயர் இடைக்காலத்தின்போது ஏரணம் தத்துவஞானிகளின் முக்கிய தத்துவமாக மாறியது, தத்துவார்த்த வாதங்களின் விமர்சன தருக்க பகுப்பாய்வில் ஈடுபட்டு கற்றறியும் முறைகளில் மாறுபாடுகள் பயன்படுத்தப்பட்டன.\n\nமேற்குலக மெய்யியல் வரலாற்றில் முற்காலத்தில் இலக்கணம், ஏரணம், உரைதிரம் (அணியியல்) (rhetoic) ஆகிய மூன்றும் முக்கியமானதாகக் கருதப்பெற்றன. இந்திய மெய்யியல் உலகில் ஏரணம், தருக்கம், நியாயம் முதலான கருத்தியல் துறைகள் இருந்தன.\n\nஅரிசுட்டாட்டில் வளர்த்தெடுத்த சில்லாஜிஸ்ட்டிக் (syllogistic) அல்லது ஏரண முறையீடு என்னும் முறை 19 ஆவது நூற்றாண்டின் நடுப்பகுதி வரையிலும் முன்னணியில் இருந்தது. அதன் பின்னர் கணிதத்தின் அடித்தளங்கள் பற்றி கூர்ந்தெண்ணிய போது குறியீட்டு ஏரணம் அல்லது கணித ஏரணம் என்னும் துறை தோன்றியது. 1879 இல் ஃவிரெகெ (Frege) \"எழுதிய எழுத்து\" என்று பொருள் படும் \"பெக்ரிஃவ்ஷ்ரிஃவ்ட்\" (Begriffsschrift) என்னும் தலைப்பில் குறியீடுகள் இட்டுத் துல்லியமாய் ஏரணக் கொள்கைகள் பற்றி விளக்கும் நூல் ஒன்றை எழுதி வெளியிட்டார். இதுவே தற்கால ஏரணத்தின் தொடக்கம் எனலாம். இந்நூலை \"குறியீடு மொழியில், எண்கணித முறையை ஒற்றிய, தூய எண்ணங்கள்\" (\"a formula language, modelled on that of arithmetic, of pure thought.\") என்னும் துணைத்தலைப்புடன் வெளியிட்டார். 1903 இல் ஆல்ஃவிரட் நார்த் வொய்ட்ஃகெட் மற்றும் பெர்ட்ரண்டு ரசல் ஆகிய இருவரும் சேர்ந்து பிரின்சிப்பியா மாத்தமாட்டிக்கா (கணித கருதுகோள்கள்) என்னும் புகழ்பெற்ற நூலை எழுதி கணிதத்தின் அடித்தள உண்மைகளை குறியீட்டு ஏரண முறைகளின் படி முதற்கோள்கள் (axioms) மற்றும் முடிவுகொள் விதிகளால் அடைய முற்பட்டு பல உண்மைகளை நிறுவினார்கள். 1931 இல் கியோடல் என்பார் முடிவுடைய எண்ணிக்கையில் முதற்கோள்கள் இருந்தால் குழப்பம் தராத (ஐயத்திற்கு இடம்தரா) உறுதியான முடிவுகளை ஏரண முறைப்படி அடைய இயலாது என்று நிறுவினார். இதன் பயனாய் இவ்வகையான வழிகளில் முடக்கம் ஏற்பட்டுள்ளது.\n\nSection::::தர்க்கவியல் படிவம்.\nஎந்தவொரு சரியான வாதத்தின் வகையையும் பகுப்பாய்வு செய்து, பிரதிநிதித்துவப்படுத்தும் போது தர்க்கம் பொதுவாக சாதாரணமாக கருதப்படுகிறது. ஒரு வாதத்தின் வடிவம் அதன் உள்ளடக்கம் பொருந்தக்கூடிய வகையில் முறையான இலக்கணத்துடனும், தருக்க மொழியின் குறியீட்டு முறையிலும் வெளிப்படுத்தப்படுகிறது. எளிமையாக, ஆங்கிலேய வாக்கியங்களை தர்க்கத்தின் மொழியில் மொழிபெயர்ப்பது என்பது சாதாரணமானதாகும்.\nவாதத்தின் தர்க்கரீதியான படிவத்தை இது காட்டுகிறது. சாதாரண மொழியின் சுட்டிக்காட்டும் வாக்கியங்கள் அவற்றின் பயன்பாட்டினை அனுகூலமற்றவையாக மாற்றுகின்ற வடிவ மற்றும் சிக்கலான பல்வேறு வகைகளைக் காட்டுகின்றன. முதலில், பாலினம், பெயர்திரிபு போன்ற தர்க்கரீதியாக பொருத்தமற்ற இலக்கண அம்சங்களை விலக்கிவிடுதல் அவசியமாகும். இதேபோல வாதத்துடன் பொருத்தமற்ற ஆனால், மற்றும் ஒவ்வொரு, ஏதேனும் போன்ற இணைப்புச் சொற்களையும் விலக்கிவிடுதல் வேண்டும்\n\n"}
{"id": "52845", "url": "https://ta.wikipedia.org/wiki?curid=52845", "title": "கியேடல்", "text": "கியேடல்\n\nகுர்ட் கியேடல் (Kurt Gödel) (ஏப்ரல் 28, 1906 - ஜனவரி 14, 1978) ஆஸ்திரியாவில் பிறந்த அமெரிக்க ஏரண, கணித, மெய்யியல் அறிஞர். உலகிலேயே மிகவும் பெரும்புகழ் நாட்டிய ஏரணர் (logician) எனலாம். 20-ஆம் நூற்றாண்டில் வாழ்ந்த புகழ்பெற்ற கணித, மெய்யிலாளர்களாகிய ஆல்ஃவிரட் நார்த் வொய்ட்ஹெட், பெர்ட்ரண்ட் ரஸ்சல், டேவிட் ஹில்பர்ட் ஆகியோர் வாழ்ந்த காலத்தில் இவருடைய ஏரணக் கருத்துகள் பெரும் தாக்கத்தை ஏற்படுத்தின.\n\n1931இல் 25 அகவையே நிரம்பிய கியேடல் வெளியிட்ட இரு முற்றுப்பெறாமைத் தேற்றங்கள் புகழ் பெற்றவை. இவற்றுள் புகழ்பெற்ற ஒரு தேற்றம் கூறுவது என்னவென்றால், இயல் எண்கள் பியானோ எண்கணிதத்தை (Peano arithmetic)) விளக்ககூடிய, தமக்குள் ஒத்தியங்கும் (self-consistent), எந்த மீளுறுக் கண (recursive set), முதற்கோள் அமையமும்(axiomatic system), தன் அமைப்புள், உண்மையென முன்வைக்கப்படும் கூற்றுகள் சில முதற்கோள்களால் (axioms) நிறுவமுடியாமல் இருக்கும். இந்த முடிவை நிறுவ கியோடல் எண் சூட்டும் முறை ஒன்றை உருவாக்கினார்.\n\nமுதற்கோள்கள் தமக்குள் ஒன்றுகொன்று ஒத்தியக்கம் உடையதாக இருப்பின், முதற்கோள் வழித்தான கணக்கோட்பாட்டியலைக் (axiomatic set theory) கொண்டு தொடர்ச்சியான முன்கோளை (continuous hypothesis) நிறுவ முடியாது என்று நிலைநாட்டினார். மரபுவழி ஏரணம், உய்த்துணர் ஏரணம், நிகழ்தகவுநிலை ஏரணம்(மோடால் ஏரணம்) ஆகியவற்றுக்கு இடையே உள்ள உறவுகளை தெளிவுபடுத்தி மெய்நாட்டுமைக் கருத்தியத்திற்கு (proof theory) ஏற்றம் தந்தார்.\n\nSection::::வாழ்க்கை.\nகுர்ட் பிரீடரிக் கியேடல் (Kurt Friedrich Gödel) ஏப்ரல் 28, 1906 அன்று ஆஸ்திரிய-அங்கேரியைச் சேர்ந்த (இப்போதைய செக் குடியரசு), மொராவியாவில் புருனோ என்னும் இடத்தில் இடாய்ச்சு (ஜெர்மன்) இனத்தைச் சேர்ந்த ருடால்ஃவ் கியேடல் என்பாரின் குடும்பத்தில் பிறந்தார். ருடால்ஃவ் கியோடால் நெசவு ஆலையில் மேலளராக இஉந்தார். தாயார் மாரியான் கியேடல் ஆண்ட்சூ (Handschuh)வில் பிறந்தவர். இவரது காலத்தில் அந்நகரில் செருமன் பேசுபவர்கள் பெரும்பான்மையான எண்ணிக்கையில் இருந்தனர். குர்ட் கியேடலின் மூதாதையர்கள் புருனோவின் கலைபண்பாட்டு வாழ்க்கையில் நன்கு பங்கு கொண்டவர்கள். குர்ட் கியேடலின் தாத்தா யோசஃவ் கியேடல் அக்காலத்தில் புகழ்பெற்ற பாடகர்.\n\nSection::::இறப்பு.\nகியேடலுக்கு கி. பி. 1951ஆம் ஆண்டுக்கான அல்பர்ட் ஐன்ஸ்டீன் விருது சூலியன் சீவிங்கருடன் பகிர்ந்து வழங்கப்பட்டது. கி. பி. 1974ஆம் ஆண்டுக்கான \"அறிவியலின் தேசிய பதக்கம்\" என்ற விருதும் வழங்கப்பட்டது.\n\nஇவர் தன் பிற்கால வாழ்க்கையில் மனநலக் கோளாறுகளால் பாதிக்கப்பட்டு நலிவுற்றார். இவருக்கு தன் உணவில் யாரோ நஞ்சை கலந்துவிடுவதாக தேவையில்லாத அச்சம் இருந்தது. அதனால் இவரின் துணைவியான அடெல் தயாரித்த உணவுகளையே உட்கொண்டார். கி. பி. 1977ஆம் ஆண்டில் அடெல் ஆறு மாதங்கள் மருத்துவமனையில் இருந்ததால் இவருக்கு உணவு தயாரிக்க இயலாமல் போனது. இவரின் துணை தயாரிக்காத உணவை உட்கொள்ள மருத்த கியேடல் உண்பதற்கு மறுத்து பசியால் இறந்தார். இவர் இறக்கும் போது இவரின் எடை வெரும் முப்பது கிலோகிராம்களே இருந்தன. பிரின்சுடன் மருத்துவனை கி. பி. 1978ஆம் ஆண்டில் இவர் தனக்கு ஏற்பட்ட மன உளைச்சலால் உணவு அருந்தாமல் நலிவுற்று இறந்தார் என அறிவித்தது. இவரைத் தொடர்ந்து இவரின் துணைவியான அடெல் கி. பி. 1981ஆம் ஆண்டில் இறந்தார்.\n\nSection::::முக்கியமான வெளியீடுகள், பதிவுகள்.\nடாய்ட்சு மொழியில்:\n\nஆங்கிலத்தில்:\n\nஆங்கில மொழிபெயர்ப்பில்:\n\n\n"}
{"id": "52849", "url": "https://ta.wikipedia.org/wiki?curid=52849", "title": "பனி மந்தி", "text": "பனி மந்தி\n\nபனி மந்தி என்றழைக்கப்படும் சப்பானிய மக்காக்கு (\"Japanese Macaque\") சப்பான் நாட்டைத் தாயகமாகக் கொண்ட ஒரு வகைக் குரங்கு. மனிதனைத் தவிர மற்ற முதனிகள் யாவினும் இதுவே வடமுனைக்கு அருகே உள்ளது. இவற்றின் மயிர் சாம்பலும் பழுப்பும் கலந்தும் முகம், உள்ளங்கை முதலியன சிவந்தும் இருக்கும்.\n"}
{"id": "52860", "url": "https://ta.wikipedia.org/wiki?curid=52860", "title": "சிவப்புக் காடு", "text": "சிவப்புக் காடு\n\nசிவப்புக் காடு (\"Red Forest\", ரஷ்ய மொழி: Рыжий лес), எனப்படுவது உக்ரைன் நாட்டில் செர்னோபில் அணு உலையைச் சுற்றியுள்ள 10 ச.கி.மீ பரப்பளவில் உள்ள காட்டு மரப்பகுதியைக் குறிக்கும். ஏப்ரல் 26, 1986-ஆம் ஆண்டு செர்னோபில் உலையில் ஏற்பட்ட அணுக்கசிவின் காரணமாக இக்காட்டில் உள்ள ஊசியிலை மரங்கள் அனைத்தும் மிகுந்த கதிர்வீச்சுக்கு உட்பட்டு இறந்ததன் விளைவாக இவை செந்நிறமாக மாறின. இதனாலேயே இது சிவப்புக் காடு என அழைக்கப்படுகிறது. உலகின் மிகுந்த மாசுபட்ட பகுதிகளில் இது ஒன்றாகும்.\n"}
{"id": "52862", "url": "https://ta.wikipedia.org/wiki?curid=52862", "title": "ரிதம் அண்ட் புளூஸ்", "text": "ரிதம் அண்ட் புளூஸ்\n\nரிதம் அண்ட் புளூஸ் (Rhythm and blues) என்பது 1940 களின் பிற்பகுதியில், குறிப்பாக ஆப்பிரிக்க அமெரிக்கர்களால் உருவாக்கப்பட்ட பல்வேறு வகையான மக்கள் இசைகளுக்குக் கொடுக்கப்பட்ட பெயர் ஆகும். பின்னர் இச் சொல் பல்வேறு பொருள் மாற்றங்களை அடைந்துள்ளது. \"அர்பேன்\", \"ராக்கிங்\", \"ஜாஸ்\" போன்றவற்றை அடிப்படையாகக் கொண்ட இசைகளை மக்கள் விரும்பத் தொடங்கிய காலத்தில் ஆப்பிரிக்க அமெரிக்கர்கள் விரும்பி வாங்கிய இசைத்தட்டுகளைக் குறிப்பதற்கு இச்சொல்லை இசைத்தட்டு நிறுவனங்கள் பயன்படுத்தின.\n"}
{"id": "52866", "url": "https://ta.wikipedia.org/wiki?curid=52866", "title": "போயிங்", "text": "போயிங்\n\nபோயிங் (\" Boeing \") என்னும் நிறுவனம் வில்லியம் போயிங் என்பவரால் ஐக்கிய அமெரிக்காவின் சியாட்டில் நகரில் 1916 ஆம் ஆண்டு துவங்கப்பட்டது. வானூர்தி தயாரிப்புத் துறையிலும், விண்வெளி, மற்றும் பாதுகாப்பு தளவாடங்கள் உற்பத்தித் துறையிலும் சிறந்து இது விளங்குகிறது. 1997 ஆம் ஆண்டு மெக்டொனால்டு டக்ளஸ் வானூர்தி தயாரிப்பு நிறுவனத்தை வாங்கிய போயிங் நிறுவனம், இன்றைய காலகட்டத்தில் தலைசிறந்த வானூர்தி தயாரிப்பு நிறுவனங்களில் ஒன்றாக விளங்குகிறது. உலகமெங்கிலும் பல கிளைகளை கொண்டுள்ள இந்நிறுவனத்தின் தலைமை அலுவலகம் சிகாகோ நகரில் அமைந்துள்ளது. வணிகநோக்கில், பயணிகள் மற்றும் சரக்கு வானூர்தி தயாரிப்பில் உலகில் முதல் இடத்தில் உள்ளது. போயிங் நிறுவனம் ஐக்கிய அமெரிக்காவின் மிகப்பெரிய ஏற்றுமதியாளர் என்பது குறிப்பிடத்தக்கது. இந்நிறுவனத்தின் பங்கு, டௌ ஜோன்ஸ் தொழில்துறை குறியீட்டின் அங்கமாகும்.\n\nSection::::வரலாறு.\nSection::::1950ஆம் ஆண்டுக்கு முன்.\nபோயிங் நிறுவனம் ஜூலை 15, 1916 ஆம் ஆண்டு ஐக்கிய அமெரிக்காவின் வாஷிங்டன் மாநிலத்தில் உள்ள சியாட்டில் நகரில் வில்லியம் எட்வர்ட் போயிங் என்பவரால் \"பசிபிக் ஏரோ புராடக்ட்ஸ் கோ\" என்ற பெயரில் துவங்கப்பட்டது. ஐக்கிய அமெரிக்காவின் கடற்படையை சார்ந்த ஜார்ஜ் கோனார்ட் என்பவரின் தொழில்நுட்ப உதவியுடன் வளர்ந்த இந்நிறுவனத்தின் தொடக்ககால வானூர்திகள் கடல்வானூர்திகளே. 1917 ஆம் ஆண்டு மே மாதம் \"போயிங் வானூர்தி நிறுவனம்\" என்று பெயர் மாற்றம் செய்யப்பட்டது. யேல் பல்கலைக்கழகத்தில் படிப்பை முடித்த வில்லியம் போயிங், மர தச்சு வேலையில் வல்லுனர் ஆனார்.\n1927 ஆம் ஆண்டு போயிங் நிறுவனம் போயிங் வான் போக்குவரத்து கழகம் என்ற கிளை நிறுவனத்தை தொடங்கியது. பின் இக்கிளை பசிபிக் வான் போக்குவரத்து மற்றும் போயிங் வானூர்தி நிறுவனம் ஆகிய நிறுவனங்களுடன் இணைக்கப்பட்டது. இந்நிறுவனமே பின் யுனைடட் வானூர்தி நிறுவனம் என்று பெயர் மாற்றம் செய்யப்பட்டது.\n\nபோயிங் நிறுவனத்தின் புகழ்பெற்ற பயணிகள் விமானமான போயிங் 247 1933 ஆம் ஆண்டு அறிமுகப்படுத்தப்பட்டது. இவ்விமானம் நவின பயணிகள் வானூர்திகளின் முதல் வடிவாக நோக்கப்படுகிறது. இரட்டை இயந்திரம் பொருத்தப்பட்ட இவ்வானூர்தி அக்காலகட்டத்தில் வேகமான விமானமாகவும், பல்வேறு பாதுகாப்பு அம்சங்களை உள்ளடக்கியதாகவும், ஒரு இயந்திரத்தில் பறக்கும் வல்லமை பெற்றதாகவும் விளங்கியது. போயிங் நிறுவனம் தயாரித்த 60 இவ்வகை விமானங்களை அதன் சொந்த கிளை நிறுவனமான போயிங் வான்வழி போக்குவரத்து நிறுவனம் மட்டுமே பயன்படுத்தியது. இதன் விளைவாக வினைதிறனற்ற மற்ற பலவகை விமானங்களை மட்டுமே நம்பி வணிகம் செய்து வந்த பல வான்வழி போக்குவரத்து நிறுவனங்கள் நலிவடைந்தன. வர்த்தக தனியுரிமையை எதிர்க்கும் அமெரிக்க அரசாங்கம் 1934 ஆம் ஆண்டு நலிவடைந்த நிறுவனங்களை காப்பாற்ற ஏர் மெயில் சட்டத்தை நிறைவேற்றியது. இச்சட்டத்தின்படி வானூர்தி உற்பத்தியில் ஈடுபடும் எந்த நிறுவனமும் வான்வழி போக்குவரத்து வணிகம் நடத்த தடை விதிக்கப்பட்டது. இதன் காரணமாக போயிங் நிறுவனம், மூன்று சிறிய நிறுவனமாக பிரிக்கப்பட்டது. அவையாவன போயிங் வானூர்தி நிறுவனம், யுனைடட் வான்வழிகள் நிறுவனம், மற்றும் யுனைடட் வானூர்தி மற்றும் போக்குவரத்து கழகம்.\n\nபோயிங் நிறுவனம் பான் அமெரிக்கன் உலக வான்வழிகள் நிறுவனத்துடன் செய்து கொண்ட ஒப்பந்ததின்படி அட்லாண்டிக் கடலை கடந்து செல்லவல்ல பயணிகள் விமானங்களை உருவாக்கும் முயற்சியில், போயிங் 314 கிளிப்பர் என்ற புதிய வானூர்தி வடிவமைக்கப்பட்டது. போயிங் 314 கிளிப்பர் வானூர்தி தனது முதல் பயணத்தை ஜுலை 1938 ஆம் ஆண்டு துவக்கியது. அன்றைய காலகட்டத்தில் மிகப்பெரிய வானூர்தியான இவ்வூர்தி, சுமார் 90 பயணிகளை கொண்டு செல்லும் திறன் பெற்றது. இவ்விமானம் ஐக்கிய அமெரிக்காவுக்கும் ஐக்கிய ராச்சியத்திற்கும் இடையே இயக்கப்பட்டது.\n\n1938 ஆம் ஆண்டு, போயிங் நிறுவனம் தயாரித்த போயிங் 307 விமானம். முதன்முதலாக காற்றழுத்த கட்டுப்பாட்டுடன் உருவாக்கப்பட்ட வானூர்தியாகும். இவ்விமானம் சுமார் 2000 அடிகளுக்கு மேல் பறக்கும் திறன் வாய்ந்ததால், பூவியின் இயற்கை சீற்றங்களால் பாதிப்படையாமல் பயணம் செய்ய வழிவகை செய்தது.\n\nஇரண்டாம் உலகப்போரின் போது, போயிங் நிறுவனம் அதிக எண்ணிக்கையில் அமெரிக்க ராணுவத்திற்கு வெடிகுண்டாளர் வானூர்திகளை தயாரித்தது. மார்ச் 1944 ஆம் ஆண்டு போர் உச்சத்தில் இருந்தபோது மாததிற்கு 350 போர்விமானங்கள் என்ற நிலையில் உற்பத்தி வேகம் இருந்தது.\n\nஇரண்டாம் உலகப் போரின் முடிவில், போயிங் நிறுவனத்தில் சுமார் 70,000 பேர் வேலையிழந்தனர்.\n\nSection::::1950ஆம் ஆண்டு முதல் 1959 ஆம் ஆண்டு வரை.\n1950 ஆம் ஆண்டுகளில் இராணுவ தாரை வானூர்திகளான B-47 ஸ்டேட்டோஜெட் and B-52 ஸ்டேட்டோபோட்டிரஸ் ஆகியவற்றை போயிங் தயாரித்தது.\n\nஅக்காலகட்டத்தின் போது ஏற்பட்ட தொழில்நுட்ப வளர்ச்சியின் காரணமாக போயிங் நிறுவனம் பல புதிய நவின வானூர்திகளையும் இராணுவ தளவாடங்களையும் தயாரித்தது. முதன்முதலாக எதிரி வானூர்திகளை வானில் தாக்கியழிக்க வல்ல வழிகாட்டபட்ட குறைந்த தூர ஏவுகணைகள் தயாரிக்கப்பட்டன.\n"}
{"id": "52867", "url": "https://ta.wikipedia.org/wiki?curid=52867", "title": "இனப்பெருக்கத் தொகுதி", "text": "இனப்பெருக்கத் தொகுதி\n\nஇனப்பெருக்கத் தொகுதி \"(Reproductive system)\" என்பது அனைத்து உயிரினங்களும் தங்களது உயிரினத் தொகையினை தற்காத்துக் கொள்வதற்காக ஈடுபடும் பாலியல் இனப்பெருக்க செயல்பாட்டிற்கு உதவும் உறுப்புக்களின் தொகுதியாகும். நீர்மங்கள், இயக்குநீர்கள், ஃபெரமோன்கள் போன்ற பல உயிரற்றப் பொருட்களும் பாலியல் இனப்பெருக்கத் தொகுதியின் முக்கிய அங்கங்களாக உள்ளன. பெரும்பாலான உடல் தொகுதிகள் போலன்றி, பாலினத்தால் வேறுபட்ட இனங்களின் பாலுறுப்புக்கள் பெரிதும் மாறுபட்டுள்ளன. இந்த வேறுபாடுகளால் இரு தனிநபர்களின் மரபார்ந்த பொருட்கூடுகையால் சந்ததியினரின் மரபணு தகுதி மேம்படுகின்றது. எளிய உயிரினங்களாகிய பாக்டீரியங்கள் பாலில்லா இனப்பெருக்கத்தின் மூலம் ஒத்த மரபணுப்பண்புடைய உயிரினங்களைத் தோற்றுவிக்கின்றன.\n\nSection::::விலங்குகள்.\nபாலூட்டிகளில் இனப்பெருக்க அமைப்பின் முக்கிய உறுப்புகளாக வெளிப்புற பிறப்புறுப்புகள் (ஆண்குறி மற்றும் பெண்குறி) காணப்படுகின்றன. இவை தவிர விந்தகம், அண்டம் உள்ளிட்ட பல உள்ளுறுப்புகளும் இவ்வமைப்பில் இடம்பெற்றுள்ளன. மனித இனப்பெருக்க மண்டலத்தில் நோய்கள் உண்டாவது மிகவும் பொதுவானதாகவும் பரவலாகவும் உள்ளது. குறிப்பாக இந்நோய்கள் தொடர்புள்ள பாலுறவால் பரவும் நோய்களாகும்.\nபிற முதுகெலும்புள்ள விலங்குகளிடத்தில் பொதுவாக ஒத்த இனப்பெருக்க அமைப்புகள் உள்ளன, அவை பாலுறுப்புகள், குழல்கள் மற்றும் திறப்புகள் போன்றவைகளாகும். இருப்பினும், ஒவ்வொரு முதுகெலும்பி வகைகளிலும் உடல் ரீதியாகவும், இனப்பெருக்க உத்திகளிலும் பெரும் வேறுபாடுகள் காணப்படுகின்றன. \nSection::::முதுகெலும்புள்ளவை.\nமுதுகெலும்புள்ள விலங்குகள் அனைத்தும் தங்கள் இனப்பெருக்க அமைப்புகளின் முக்கிய கூறுகளை பகிர்ந்து கொள்கின்றன. அவை அனைத்தும் பாலின உறுப்புகளைக் கொண்டுள்ளன. பெண்களில் இந்தப் பாலுறுப்புகள் உடலின் வெளிப்புறத்தில் ஒரு திறப்பாக இணைக்கப்பட்டுள்ளன. குறிப்பாக இவை கிளோவாகா எனப்படும் புழை அல்லது பெண்ணுறுப்பு என அழைக்கப்படுகின்றன.\n\nSection::::மனிதர்களில்.\nமனித இனப்பெருக்க முறை பொதுவாக உடலுறவு மூலம் உடலுக்குள் கருத்தரித்தல் மூலம் நிகழ்கிறது. இந்தச் செயல்பாட்டின் போது ஆணின் விந்து, ஆண்குறியின் மூலம் பெண்ணின் யோனிக்குள் செலுத்தப்படுகிறது. விந்து கருமுட்டையை நோக்கி நீந்திச்சென்று அதை கருவுறச் செய்கிறது. வெற்றிகரமான கருத்தரித்தல் நிகழ்ந்த பின்னர் கருமுட்டையானது பெண்ணின் கருப்பைக்குள் சுமார் ஒன்பது மாதங்களுக்கு வளர்ச்சியடைகிறது. இந்தச் வளர்ச்சி செயல்முறைக்கான காலத்தை மனிதர்கள் கர்ப்ப காலம் என்கிறார்கள். கர்பகாலத்தின் முடிவில் குழந்தை பிறக்கிறது. மனிதக்குழந்தைகள் நீண்ட காலத்திற்கு தனித்து செயல்படாமல் ஆதரவையும் பராமரிப்பையும் எதிர்நோக்கியே உள்ளன. குறிப்பாக இக்குழந்தைகளுக்கு தாய்ப்பால் மிக இன்றியமையாத உணவாக இருக்கிறது .\n\nபெண் இனப்பெருக்க அமைப்பானது இரண்டு முக்கியச் செயல்பாடுகளை கொண்டுள்ளது முட்டைகளை உருவாக்குவது முதலாவது செயல்பாடாகும். பிறப்பு வரை குழந்தைகளை பாதுகாத்து பராமரிப்பது இரண்டாவது செயல்பாடு ஆகும். ஆண் இனப்பெருக்க அமைப்புக்கு விந்து உற்பத்தி என்ற ஒரே ஒரு செயல்பாடு மட்டுமே உள்ளது, மனிதர்களுக்கு மத்தியில் பாலியல் வேறுபாடுகள் அதிக அளவில் உள்ளன. ஒவ்வொரு இனப்பெருக்க உறுப்புக்கும் உள்ள வேறுபாடுகளைத் தாண்டி, பொதுவாக இரண்டாம் நிலை பாலியல் பண்புகளிலும் இவ்வேறுபாடுகள் காணப்படுகின்றன.\n\nSection::::ஆண்.\nஆண் இனப்பெருக்க அமைப்பு உடலுக்கு வெளியேயும் இடுப்பு மண்டலத்தைச் சுற்றியும் பல உறுப்புகள் இணைந்த ஒரு தொடராக காணப்படுகிறது. ஆண் இனப்பெருக்க மண்டலத்தின் முதன்மையான பணி கருத்தரிப்பதற்கு அவசியமான விந்தணுக்களை உற்பத்தி செய்து வழங்குதலாகும்.\n\nஆண்களின் இனப்பெருக்க உறுப்பு மண்டலம் மூன்று வகைகளாக பிரிக்கப்படுகிறது. விந்து உற்பத்தி மற்றும் சேமிப்பு முதல்வகையாகும். விந்தணு உற்பத்தி விந்தகத்தில் நடைபெறுகிறது. வெப்பநிலை ஒழுங்குபடுத்தும் விதைப்பையில் இது அமைந்திருக்கிறது. முதிர்ச்சியடையாத விந்தணு வளர்ச்சி மற்றும் சேமிப்பிற்காக விந்தணுமுதிர்ச்சிப்பைக்குச் செல்கிறது. விந்துப்பை, ஆண்மைச்சுரப்பி, விந்துநாளம் ஆகியவை உள்ளிட்ட சுரக்கும் திரவத்தை சுரக்கும் சுரப்பிகள் இரண்டாவது வகையாகும். கலவி மூலம் விந்தணுவை பெண்ணுக்குள் செலுத்த உதவும் ஆணுறுப்பு, சிறுநீர்ப்புறவழி, விந்துநாளம், கூப்பர் சுரப்பி போன்றவை மூன்றாவது வகையாகும்.\n\nபெரிய, வலிமையான தசைநார்கள் கட்டையான குரல், முகம் மற்றும் உடலில் முடி, பரந்த தோள்கள் மற்றும் ஆடம் ஆப்பிளின் வளர்ச்சி போன்றவை ஆண்களின் இரண்டாம் நிலை பாலினப் பண்புகளாகும். முக்கியமான பாலியல் இயக்குநீரான ஆண்ட்ரோசன் மற்றும் குறிப்பாக டெசுடோசுடிரோன் ஆகியன ஆண் இனப்பெருக்க மண்டலத்தில் சுரக்கப்படும் ஆர்மோன்கள் ஆகும்.\nவிந்தணு வளர்ச்சியைக் கட்டுப்படுத்தும் ஒரு ஆர்மோனை விதைப்பை சுரக்கிறது. இந்த ஆர்மோன் முகத்தில் முடி மற்றும் கரடுமுரடான் கட்டைக் குரல் போன்ற ஆண்களின் உடல் தோற்ற வளர்ச்சிக்கும் பொறுப்பாகிறது.\n\nSection::::பெண்.\nமனிதர்களின் பெண் இனப்பெருக்கத் தொகுதியானது உடலுக்கு உட்புறமாகவும் இடுப்புப் பகுதியைச் சுற்றியும் பல்வேறு உறுப்புகள் இணைந்து உருவாகும் ஒரு மண்டலமாகும். இனப்பெருக்கச் செயல்பாட்டிற்கு பங்களிப்பு செய்யும் முக்கியமான பகுதி இதுவேயாகும்.\n\nபெண் இனப்பெருக்க மண்டலம் மூன்று முதன்மை பகுதிகளாகப் பிரிக்கப்படுகிறது. யோனி, யோனியின் திறப்பு, கருப்பை போன்றவை இம்மூன்று பகுதிகளாகும். சுரப்பு நீர்களை சுரப்பதும், கருமுட்டையை உருவாக்குவதும் கருப்பையின் செயல்களாகும். பெண்களின் மார்பகங்களை இனப்பெருக்க மண்டலத்தில் சேர்ப்பது தொடர்பாக மாறுபட்ட கருத்துகள் நிலவுகின்றன.\n\nயோனியை கருப்பையுடன் கருப்பை வாய் இணைக்கிறது; கருப்பையும் சூலகமும் பாலோப்பியன் குழாய்களால் இணைக்கப்பட்டுள்ளன. குறிப்பிட்ட இடைவெளியில் சூலகம் வெளிப்படுத்தும் சூல்முட்டை பாலோப்பியன் குழாய்கள் வழியாக கருப்பையை அடைகிறது\n\nஇவ்வாறு செல்லும் போது சூல்முட்டை விந்தணுவை சந்திக்க நேர்ந்தால் விந்தணு அதனுள் புகுந்து முட்டையுடன் கலப்பதால் கருவுறுதல் நிகழ்கிறது. பொதுவாக கருவுறுதல் கருக்குழல்களில் நிகழுமெனினும் கருப்பையிலும் நிகழ வாய்ப்புள்ளது. கருவுறுதலால் உருவான கருவணு கருப்பையின் சுவர்களில் ஒட்டிக் கொள்கிறது. இங்கு கருவணு முளைய விருத்தி மற்றும் உருவத் தோற்றத்திற்கான செயல்பாடுகளை துவக்குகிறது. வெளியுலகில் பிழைக்குமளவு வளர்ச்சியடைந்த பின்னர் கருப்பை வாய் விரிந்தும் கருப்பை சுருங்கியும் முதிர்கரு யோனி வழியாக வெளியேற்றப்படுகிறது.\n\nஉடற்கூற்றளவில் பெண்ணாகப் பிறக்கும்போதே உருவாக்கப்படும் சூல்முட்டைகள் விந்தணுக்களை விட பெரியதாக உள்ளன. சூலகம் ஏறத்தாழ ஒவ்வொரு மாதமும் ஒரு சூல் முட்டையை முதிர வைத்து தன்னுடன் இணைந்துள்ள பாலோப்பியன் குழாய் மூலமாக கருப்பைக்கு அனுப்புகிறது. அங்கு கருக்கட்டவில்லை என்றால் அந்த முட்டை மாதவிடாய் காலத்தில் வெளியேற்றப்படுகிறது.\n\nSection::::பிற பாலூட்டிகள்.\nபெரும்பாலான பாலூட்டி இனப்பெருக்க அமைப்புகள் ஒரேமாதிரியாகக் காணப்படுகின்றன. இருப்பினும் மனிதர்களல்லாத மற்ற பாலூட்டிகளுக்கும் மனிதர்களுக்கும் இடையே குறிப்பிடத்தக்க வேறுபாடுகள் உள்ளன. உதாரணமாக பெரும்பாலான ஆண் பாலூட்டிகள் ஒரு ஆண்குறியைக் கொண்டுள்ளன, விறைப்புத்தன்மை அடையும்வரை இது உட்புறமாக சேமித்து வைக்கப்படுகிறது, பெரும்பாலான பாலூட்டி இனங்களில் ஆண் இனம் மனிதர்கள் போல தொடர்ந்து பாலியல் ரீதியாக கருவுறச் செய்யும் திறனை பெற்றிருக்கவில்லை. \nமனிதர்களைப் போலவே, பாலூட்டிகளின் பெரும்பாலான குழுக்களில் ஆணுறுப்பு விறைப்புத்தன்மை அடையும் வரை அது உட்புறத்தில் சேமிக்கப்பட்டிருக்கிறது. ஆனால் சில பாலூட்டிகளில் உடலின் உட்புற சுவரிலும் யானைகள் போன்ற பாலூட்டி குழுக்களில், அவை உடலின் உட்புறத்தில் சிறுநீரகங்களுக்கு அருகிலும் சேமிக்கப்படுகின்றன .\n\nவயிற்றுப்பகுதியில் குட்டியைப் பேண பையைப் பெற்றுள்ள பெண் உயிரினங்களுக்கு இரண்டு புணர்புழைகள் உள்ளன. இவை இரண்டும் வெளிப்புறத்தில் ஒரு புழை வழியாகத் திறக்கின்றன. ஆனால் கருப்பையில் இரண்டு வேறுபட்ட பகுதிகளாக இவை உள்ளன. இவ்வினத்தைச் சேர்ந்த ஆண் உயிரினங்களும் இரண்டு பாலுறுப்புகளைப் பெற்றுள்ளன. \nபொதுவாக, பையுள்ள இத்தகைய உயிரினங்களின் குட்டிகள் வெளிப்புற பைகளில் வளர்க்கின்றன, புதிதாகப் பிறந்த இளம் உயிரினங்கள் இப்பையுடன் தங்களை இணைத்துக் கொண்டு வளர்கின்றன. மேலும் பையுள்ள உயிரினங்களில் தனித்தன்மையான ஒரு விரைப்பையும் காணப்படுகிறது .\nகருப்பையின் இடத்தில் சில முதுகெலும்பி குழுக்களில் நேரடியாக ஒரு புழை நீள்வட்டத்தைக் கொண்டுள்ளன, இதுவே சிறுநீர் மற்றும் மலம் முதலான கழிவுகள் வெளியேற்றத்துக்கு உதவும் துளை ஆகும். முட்டையீனும் பாலூட்டிகள் சிலவற்றிலும் இதேபோல கருப்பையும் பெண்ணுறுப்பும் காணப்படாமல் உள்ளன. இத்தகைய இனப்பெருக்க மண்டலம் ஊர்வனவற்றின் இனப்பெருக்க மண்டலத்தை போல இருப்பதாகக் கருதப்படுகிறது.\n\nSection::::நாய்கள்.\nவீட்டு வளர்ப்பு நாய்களின் இனத்தில் ஆண், பெண் நாய்களின் பாலின முதிர்ச்சி (பருவமடைதல்) 6 முதல் 12 மாதங்கள் வரையிலான காலத்தில் தோன்றுகிறது. இருப்பினும் சில பெரிய கலப்பின இனங்களுக்கு இரண்டு வயது வரையிலும் கூட தாமதமாகலாம் . முதல் ஈசுட்ரோசு சுழற்சி முடிந்தவுடனேயே பெண்நாய் கர்ப்பம் அடைய தயாராகிவிடுகிறது. ஆனால் இரண்டாம் சுழற்சிக்குப் பின்னரான இனப்பெருக்கமே பரிந்துரைக்கப்படுகிறது . மற்ற வளர்ப்பு உயிரினங்களைப் போலவே, நாய் வளர்ப்பிலும் முன்னோடி நாய்களைக் காட்டிலும் உயர்ந்த இயல்பூக்கத்திற்கு முன்னதாகவும் அடிக்கடியும் இனப்பெருக்கச் சுழற்சிகளுக்காக தேர்ந்தெடுக்கப்படுகின்றன .\n\nSection::::குதிரைகள்.\nபிறப்பு, கருவுறு காலம், பாலூட்டுதல், ஈசுட்ரோசு சுழற்சி மற்றும் இனச்சேர்க்கை நடத்தை போன்ற செயல்பாடுகளுக்கு குதிரைகளின் இனப்பெருக்க தொகுதியே காரணமாகிறது. ஆண் குதிரையின் இனப்பெருக்கத் தொகுப்பு அதன் பாலியல் நடத்தை மற்றும் இரண்டாம் பாலினப் பண்புகளுக்கு காரணமாகிறது. \nமுட்டையிட, விந்து, கழிவுகள் வெளியேற ஆண் மற்றும் பெண் பறவைகள் இரண்டுக்கும் கிளோவாகா எனப்படும் புழை காணப்படுகிறது. இரண்டு பறவைகளின் கிளோவாகாவின் இதழ்களை ஒன்றாக அழுத்துவதன் மூலம் உடலுறவு நிகழ்கிறது. இவ்விதழ்கள் பாலூட்டிகளின் ஆணுறுப்பு போல செயலாற்றுகிறது. பெண் பறவை முட்டையிடுகிறது. இம்முட்டை பெண் உடலை விட்டு வெளியேறிய பிறகு இளம் கருவாக தொடர்ந்து வளர்ச்சியடைகிறது. பெரும்பாலான முதுகெலும்பி பெண் பறவைகள் பொதுவாக ஒற் அண்டத்தையும் ஒர் அண்டக்குழாயையும் மட்டுமே கொண்டுள்ளன. பறவைகளும் தங்கள் இளம் உயிரினங்களை சில காலத்திற்கு உணவூட்டி பராமரிக்கின்றன.\n\nSection::::மீன்.\nமீன் இனத்தின் இனப்பெருக்க தொகுப்பிலும் பாலின உறுப்புகள் உள்ளன. பெரும்பாலான இனங்களில் இவை ஒரே மாதிரியாகவும் ஒரே அளவு கொண்டவையாகவும் காணப்படுகின்றன. மீன்களில் இரண்டாம்நிலை பாலுறுப்புகளும் இருக்கலாம். பிறப்புறுப்பு சில மீன்களின் பின்புறத்தில் ஒரு சிறிய, குழாய் ஆகும், இதில் இருந்து விந்தணு அல்லது முட்டை வெளியிடப்படுகிறது; ஒரு மீனின் பாலியல் பெரும்பாலும் அதன் பாப்பிலியா குழாயின் வடிவத்தால் தீர்மானிக்கப்படுகிறது.\n\nSection::::பூஞ்சைகள்.\nபூஞ்சைகள் இலிங்க முறை மற்றும் இலிங்கமில் முறையில் இனம்பெருக்கம் செய்கின்றன. அனேகமானவை இரு முறைகளையும் மேற்கொண்டாலும் சில இனங்கள் இலிங்க முறை இனப்பெருக்கத்தை மேற்கொள்வதில்லை.\n\nபதிய வித்திகள் மூலம் பிரதானமாக இலிங்கமில் இனப்பெருக்கம் நிகழ்கிறது. இதனைத் தவிர துண்டுபடல் இழையுருவான பூஞ்சைகளில் நிகழும். அதாவது புற விசைகளால் பூஞ்சையின் வலை சேதமுறும் போது, ஒவ்வொரு துண்டமும் புதிய பூஞ்சையாக வளர்ச்சியடையும் ஆற்றலுடையது. மதுவம் போன்ற தனிக்கல பூஞ்சைகளில் அரும்புதல் மூலம் இலிங்கமில் இனப்பெருக்கம் நிகழும். தனியே இலிங்கமில் இனப்பெருக்கத்தை மாத்திரம் காட்டும் பூஞ்சைகள் டியூட்டெரோமைக்கோட்டா எனும் பூஞ்சைக் கூட்டமாக வகைப்படுத்தப்படுகின்றன.\nஅனேகமான பூஞ்சைகள் ஒடுக்கற்பிரிவுடன் கூடிய இலிங்க முறை இனப்பெருக்கத்தை மேற்கொள்கின்றன. வெவ்வேறு பூஞ்சைக் கூட்டங்களில் வெவ்வேறு நிலை ஆதிக்கம் செலுத்துவதாக உள்ளது.\n"}
{"id": "52869", "url": "https://ta.wikipedia.org/wiki?curid=52869", "title": "பாக்கமன்", "text": "பாக்கமன்\n\nபாக்கமன் (Backgammon) இருவர் விளையாடும் ஒரு பலகை விளையாட்டு ஆகும். இவ்விளையாட்டில் பல வகைகள் உள்ளன. மேசைக் குடும்ப விளையாட்டுக்களுள் ஒன்றான பாக்கமன், பலகை விளையாட்டுக்களுள் மிகவும் பழமை வாய்ந்தது.\n\nஇந்த விளையாட்டில் தாயக் கட்டைகளை உருட்டுவதன் மூலம், காய்கள் நகர்த்தப்படுகின்றன. ஒருவருக்கு ஒதுக்கப்பட்ட முழுக் காய்களையும் வெளியே கொண்டுவரும் வரை விளையாட்டு நடைபெறும். இவ்வாறு முழுக் காய்களையும் முதலில் வெளியே கொண்டு வருபவர் வெற்றி பெறுகிறார். பாக்கமன் விளையாட்டிலிருக்கும் காய்களுக்கு பல பெயர்கள் உள்ளன. அதனை செக்கர்ஸ், ட்ராட்ஸ், கற்கள், சிப்பாய்கள், பகடிகள், தட்டுகள் அல்லது துண்டுகள் என்று பலவாறு அழைப்பார்கள்.\n\nSection::::அமைப்பு.\nஇது ஒரு பலகை விளையாட்டு, இதில் இருவர் மட்டுமே பங்குக்கொள்ளலாம். இரு வீரர்களுக்கும் ஒரு ஜோடி பகடைகள் கொடுக்கப்படும். ஒரு இரட்டிப்பு பகடையும் இருக்கும். இது உருட்டும் பகடை அல்ல மாறாக குறியெண் பகடை, அதன்மேல் இருக்கும் எண்கள் ஆட்டத்தின் மதிப்பைக் குறிக்கும். இந்த பலகையில் 24 அகலமற்ற முக்கோணங்கள் உள்ளன, அதனை 'புள்ளிகள்' என்பர். பலகையின் இரு பக்கங்களில் 12 முக்கோணங்கள், இருவேறு வண்ணங்கள் கொண்டு மாறி மாறி அமைந்திருக்கும். பலகையின் ஒரு பாதி 'வீட்டு பலகை' என்றும், மறுபாதி 'வெளி பலகை' என்றும் அழைப்பார்கள். வீட்டு பலகைக்கும், வெளி பலகைக்கும் இடையே ஒரு கரைமேடு இருக்கும், இதனை 'பார்' என்பர். வீட்டு பலகையின் இரு பக்கங்களிருக்கும் முக்கோணங்கள் இரு வீரர்களின் வீடாகும். உதாரணதிற்கு, ஒரு பக்கம் 'வெள்ளை நிற வீடு', மறுப்பக்கம் 'கருப்பு நிற வீடு'. \n\nஇந்த முக்கோணங்களுக்கு 1 ல் 24 வரை, 'குதிரை லாடம்' வடிவில் எண்ணிடப்பட்டிருக்கும். அவ்வாறு எண்ணிடும்போது ஒரு வீரரின் 'வீட்டு பலகையில்' ஆரம்பித்து, மறு வீரரின் வீட்டு பலகை வரையிருக்கும். இதனை சரிப்பார்க்க, ஒரு வீரரின் 24ம் புள்ளியைக் கொண்ட முக்கோணம், மறு வீரரின் 1ம் புள்ளியைக் கொண்ட முக்கோணமாகும். இந்த அடிப்படையில், புள்ளிகளும் அதன் பெயர்களும் கீழ்க்கண்ட வாறு:\n\nஒரு வீரருக்கு, ஒரே நிறத்தைக் கொண்ட 15 காய்கள் கொடுக்கப்படும். அதேப்போல வேறு நிறம் கொண்ட 15 காய்கள், மற்றொரு வீரருக்குக் கொடுக்கப்படும். விளையாட்டுத் தொடங்கும் முன், ஆரம்ப நிலையில் காய்களின் சீரமைப்பு இவ்வாறே; 2 காய்கள் 24ம் புள்ளியிலும், 3 காய்கள் 8ம் புள்ளியிலும், 5 காய்கள் 13ம் புள்ளியிலும் மற்றும் 5 காய்கள் 6ம் புள்ளியிலும் இருக்கும். இரு வீரர்களும் தங்கள் காய்களை, எதிர் திசையில், 24ம் புள்ளியிலிருந்து 1ம் புள்ளியை நோக்கி நகர்த்துவார்கள்.\n\nSection::::குறிக்கோள்.\nஇந்த பலகை விளையாட்டின் குறிக்கோள், ஒரு வீரர், தன்னுடைய எல்லாக் காய்களையும் வெளியே எடுக்க வேண்டும். இருவருள் எவரொருவர் எல்லாக் காய்களையும் வெளியே எடுக்கிறாரோ அவெரே வெற்றியாளர்.\n\nSection::::விதிமுறைகள்.\nஇந்தப் பலகையாட்டத்தின் விதிமுறைகளி கீழ்க்கண்ட வாறு\n\nSection::::காய்களை நகர்த்தல்.\nஆட்டத்தை ஆரம்பிக்க இரு வீரர்களும் ஒரு பகடையை உருட்ட வேண்டும். யார் உயர்ந்த எண்ணைப் பெறுகிறார்களோ, அவரே ஆட்டத்தைத் தொடங்குவார். இருவரும் ஒரே எண்ணை உருட்டினால், மறுபடியும் உருட்ட வேண்டும். வெவ்வேறு எண்கள் வரும் வரை உருட்ட வேண்டும். ஆட்டம் தொடங்கிய பின்னர், இரு பகடைகளையும் கொண்டு உருட்ட வேண்டும். அவ்வாறு உருட்டும்போது இரு பலகைகளும் முழுமையாக தரையில் இருக்க வேண்டும்.\n\nபகடைகளை உருட்டியப்பின், அதில் அமையும் எண்ணைப் பொருட்டு, காய்களை நகர்த்த வேண்டும். கீழ்கண்ட விதிமுறைகள் பொருந்தும்: \n\nSection::::வெட்டுதல்.\nஒரு புள்ளி (முக்கோணம்), ஏதாவது ஒரு தருணத்தில் ஒரு காய் (எந்த வண்ணமாயினும்) மட்டும் கொண்டிருந்தால், அதனை 'பிளாட்' என்பார்கள். எதிரணியின் காய், இந்த பிளாட் மேல் நகர்த்தப்பட்டால், அந்த காய் வெட்டப்படும். வெட்டிய காய்கள் வீட்டுப் பலகைக்கும் வெளி பலகைக்கும் இடையே உள்ள பாரில் வைக்கப்படும்.\n\nSection::::உள் புகுதல்.\nவிளையாட்டில் காய்கள் வெட்டுப்பட்டால், வெட்டுப்பட்ட அனத்து காய்களும் மறுபடியும் பலகைக்குள் உள் புகும் வரும் வரை மற்ற காய்களை நகர்த்த இயலாது. காய்கள் மறுபடியும் உள்ளே வருமாயின், அது ஒரு 'திறந்த புள்ளி'க்கு மட்டுமே வர இயலும். அதுவும் எதிரணியின் 'வீட்டுப் பலகை'க்கு தான் வர முடியும். பகடையை உருட்டும்போது வரும் எண்ணின் புள்ளிக்கே செல்ல இயலும். உதாரணத்திற்கு, ஒருவர் 3 - 6 என்று உருட்டினால், அவர் எதிர் அணியின் 'வீட்டுப் பலகை'யிலுள்ள 3ம் புள்ளிக்கு அல்லது 6ம் புள்ளிக்கு காய்களை நகர்த்தலாம். இந்த இரு புள்ளிகளும், 'திறந்த புள்ளி'களாய் இல்லையெனில் காய்களை நகர்த்த இயலாது. ஆட்டமுறையையும் தவர வேண்டியிருக்கும்.\n\nSection::::வெளியேற்றுதல்.\nஒரு வீரர், தன்னுடைய எல்லா காய்களையும் தனது 'வீட்டுப் பலகை'க்கு கொண்டு வந்தப்பின், தனது காய்களை ஒவ்வொன்றாக வெளியேற்றலாம். பகடையை உருட்டியப்பின், அதில் விழும் எண்ணைப் பொருட்டு அந்தப் புள்ளியிலிருக்கும் காய்களை வெளியேற்றலாம். ஒரு வேளை உருட்டிய எண்ணிருக்குரிய புள்ளியில் காய்கள் இல்லையெனில், உருட்டிய எண்ணை விட அதிக புள்ளியிலிருந்து காய்களை வெளியேற்ற வேண்டும். உதாரணத்திற்கு, 5 - 4 என்று உருட்டினால். 5ம் புள்ளியிலிருக்கும் காயை வெளியேற்றியப்பின் 4ம் புள்ளியில் காய்கள் இல்லையெனில், 5ம் புள்ளியிலிருந்தோ அல்லது 6ம் புள்ளியிலிருந்தோ காய்களை வெளியேற்றலாம். ஒரு வேளை உயர்ந்த புள்ளியில் காய்கள் இல்லையெனில், பலகையிலிருக்கும் மிக உயர்ந்த புள்ளியிலிருந்து காய்களை வெளியேற்ற வேண்டும். மேல்க்கூறிய உதாரணத்தில் 5ம் மற்றும் 6ம் புள்ளியிலும் காய்கள் இல்லையெனில் 3ம் புள்ளியிலிருந்து காய்களை வெளியேற்ற வேண்டும்.\n\nவெளியேற்று தயாராக இருக்கும் தருணத்தில், ஏதாவது ஒரு காய் வெட்டுப்பட்டால், காயை 'எதிரணி வீட்டிலிருந்து' நகர்த்த ஆரம்பிக்க வேண்டும். இந்த காய் மறுபடியும் தனது வீட்டுப் பலகைக்கு வரும்வரை மற்ற காய்களை வெளியேற்ற முடியாது. எந்த வீரர், எல்லா காய்களையும் முதலில் வெளியேற்றுகிறாரோ அவரே அந்த ஆட்டத்தை வெற்றி பெற்றவராவார்.\n\nSection::::இரட்டிப்பு ஆட்டம்.\nஇரட்டிப்பு பகடையில் குறிக்கப்பட்டிருக்கும் எண்கள், 2, 4, 8, 16, 32, 64 ஆகும். விளையாட்டு ஆரம்பிக்கும் போது அதன் மதிப்பு 1 ஆகும். இரட்டிப்பு பகடை, நடுவில் (பாரில்) வைக்கப்படும். விளையாட்டின் போது, எந்த ஒரு வீரர், ஆட்டம் தனக்குச் சாதகமாக உள்ளது என்று நினைக்கிறாரோ, அவர் ஆட்டத்தின் மதிப்பை இரட்டிக்க முன்மொழியலாம். இதை அவரது முறையின் போது மட்டுமே, அதுவும் ஜோடி பகடைகளை உருட்டும் முன் கோரலாம். \n\n\nஇரட்டிப்பை ஒப்புக்கொண்ட எதிரணி வீரர் மறுபடியும் இரட்டிக்க முன்மொழிந்தால், அதனை 'மறு இரட்டிப்பு' என்பர்.\n\nSection::::கமன் மற்றும் பாக்கமன்.\nவிளையாட்டின் முடிவில், தோற்ற வீரர் குறைந்த பட்சம் ஒரு காயையாவது வெளியேற்றியிருந்தால், இரட்டிப்பு பகடைக் காட்டும் மதிப்பை மட்டுமே இழப்பார். ஒரு வேளை எந்தக் காயையும் வெளியேற்றவில்லை என்றால், அதனை 'கமன்' என்பர், அப்போது அவர் இரட்டிப்பு பகடைக் காட்டும் மதிப்பை விட 'இரு மடங்கு' மதிப்பை இழப்பார். \n\nதொற்ற வீரர், ஒரு வேளை எந்தக் காயையும் வெளியேற்றாமலும், ஏதாவது ஒரு காய் வெட்டுப்பட்ட நிலையிலோ அல்லது எதிரணியின் 'வீட்டுப் பலகை'யிலோ இருந்தால், இதனை 'பாக்கமன்' என்பர். இப்போது அவர் இரட்டிப்பு பகடைக் காட்டும் மதிப்பை விட 'மூன்று மடங்கு' மதிப்பை இழப்பார். \n\n\n\n\nSection::::சர்வதேச போட்டிகள்.\nபாக்கமன் போட்டிகள், சர்வதேச அளவில் நடைபெறும். முதல் உலக சாம்பியன் போட்டி, 1967ம் ஆண்டு 'லாஸ் வேகாஸி'ல் நடைபெற்றது. இதனை 'டிம் ஹோலண்ட்' வென்றார். 1978ம் ஆண்டு முதல் 'மான்டே கார்லோ'வில் உலக சாம்பியன் போட்டி நடைப்பெருகிறது.\n"}
{"id": "52872", "url": "https://ta.wikipedia.org/wiki?curid=52872", "title": "பொது உடல்நலவியல்", "text": "பொது உடல்நலவியல்\n\nபொது நலம் அல்லது பொதுச் சுகாதாரம் (Public Health) என்பது ஒரு சமூகத்தின் நலத்தையும், அதை ஏற்படுத்தி தரும் நல முறைமையும் குறிக்கிறது. தொற்றுநோயை கட்டுப்படுத்தல், மருத்துவ சேவை, உணவு, நீர் தரக் கட்டுப்பாடு, சுற்றுச்சூழலைப் பேணல், அரசியல் பண்பாட்டு பொருளாதார நலத்தைப் பேணல் என பல பொது நலக் கூறுகள் ஒரு தனிநபரின் உடல் உள நலத்தை தீர்மானிக்கிறது. \nபொது நலத்தை பேண வெவ்வேறு நாடுகள் வெவ்வேறு அணுகுமுறைகளை கையாளுகின்றன. அவற்றின் தரமும் பெரிய வேறுபாடுகளைக் கொண்டுள்ளது. கனடா, சுவீடன் போன்ற நாடுகளில் அரசு பொது நலம் தொடர்பான முழுமையான பொறுப்பையும் செலவையும் ஏற்று நடைமுறைப்படுத்துகிறது. பிற பல மேற்குநாடுகளிலும், சீனா, கியூபா ஆகிய நாடுகளிலும் பொது நலத்தைப் பேணுவதில் அரசு முக்கிய பங்கு வகிக்கிறது. இந்தியா, மற்றும் ஆப்பிரிக்கா நாடுகள் பலவற்றில் தனியாரே மருத்துவ சேவைகளை பெரிதும் வழங்குகின்றனர். இங்கே தனிப்பட்ட நபரின் பொருளாதார வலிமைக்கு ஏற்ப மருத்துவ சேவைகள் கிடைக்கின்றன.\n"}
{"id": "52879", "url": "https://ta.wikipedia.org/wiki?curid=52879", "title": "ஆல்பிரட் நார்த் வொய்ட்ஹெட்", "text": "ஆல்பிரட் நார்த் வொய்ட்ஹெட்\n\nஆல்பிரட் நார்த் வொய்ட்ஹெட் (Alfred North Whitehead) (பெப்ரவரி 15 1861-டிசம்பர் 30 1947) தலைசிறந்த பிரித்தானியக் கணிதவியலர், மெய்யியலாளர்களின் ஒருவர். இவர் இயற்கணிதம், ஏரணம், கணிதத்தின் அடித்தளங்கள், அறிவியலின் மெய்யியல், இயற்பியல், மீவியற்பியல், கல்வி ஆகிய பல துறைகளில் பெரும் தாக்கம் ஏற்படுத்திய பேரறிஞர். இவர் பெர்ட்ரண்டு ரசலுடன் சேர்ந்து எழுதிய பிரின்சிப்பியா மாத்தமாட்டிக்கா என்னும் நூல், கணிதவியலில் பேரிலக்கியமாகக் கருதப்படுகின்றது.\n\nSection::::வாழ்க்கை.\nஆல்பிரட் நார்த் வொய்ட்ஹெடின் பாட்டனார் தாமசு வொய்ட்ஹெட் ஆண்பிள்ளைகளுக்காக சாட்டம் வீடு (Chatham House) கல்வியகம் ஒன்றை நடத்திவந்த போதிலும், இவர் இங்கிலாந்தில் டோர்செட் (Dorset) என்னும் இடத்தில் உள்ள, சிறந்த பள்ளிகளில் ஒன்றென கருதப்பட்ட, \"இழ்செபோர்ன் பள்ளியில்\" (Sherborne School) படித்தார். இவர் பள்ளியில் கணிதம், விளையாட்டு ஆகிய துறைகளின் மிகச்சிறந்தவராக விளங்கினார்.\n\n1880 முதல் 1910 வரையிலான காலப்பகுதியில், இவர் கேம்பிரிட்ஜ் பல்கலைக்கழகத்தின் \"டிரினிட்டி\" கல்லூரியில் தான் கணிதம் கற்றும், கற்பித்தும், படைப்புகள் நிகழ்த்தியும் வந்தார். 1890 களில் இவர் ஆய்ந்து \"முழுப்பொது இயற்கணித ஆழுரை\" (Treatise on Universal Algebra) (1898) இயற்றினார். 1900களில் தன்னுடைய முன்னாள் மாணவர் பெர்ட்ரண்டு ரசலுடன் சேர்ந்து பிரின்சிப்பியா மாத்தமாட்டிக்காவின் முதல் பதிப்பை வெளியிட்டார்..\n\nதான் கேம்பிரிட்ஜில் பேராசிரியர் பதவியைப் பெறுவது குறைந்த வாய்ப்புடையது என்று அறிந்து பிரின்சிப்பியாவின் முதல் தொகுதி வெளிவந்தவுடன் கேம்பிரிட்ஜை விட்டு 1910 இல் வெளியேறினார்.\n\n1891 இல் வொய்ட்ஹெட் பிரான்சில் வளர்ந்த ஈவலின் வேட் என்னும் அயர்லாந்துப் பெண்மணியை மணந்தார். இவர்களுக்கு இரு மகன்களும், ஒரு மகளும் பிறந்தனர். முதல் உலகப்போரில் ராயல் பிளையிங் கோரில் (Royal Flying Corps, அரச வானூர்தியர் குழுவில்) பங்குகொண்ட ஒரு மகன் இறந்துவிட்டார். இக்காலப்பகுதியில் அமைதிக்கொள்கையை வலியுறுத்தியதால் பெர்ட்ரண்ட் ரசல் 1918 இன் பெரும் பகுதியை சிறைச்சாலையில் கழித்தார். வொய்ட்ஹெட், ரசலை சிறையில் சென்று பார்த்தார் எனினும், அமைதிக்கொள்கையை பெரிதாக ஏற்றுக் கொள்ளவில்லை; அதேபோல ரசலும் வொய்ட்ஹெடின் பிளேட்டோவியம் (Platonism), யாவும் உள்ளமுடைமை (Panpsychism) என்னும் கொள்கைகள்பால் இருந்த ஈடுபாட்டை கிண்டல் செய்தார். உலகப்போருக்குப் பின்னர் வொய்ட்ஹெடும், ரசலும் அறிவுறவு கொள்ளவில்லை. வொய்ட்ஹெட் பிரின்சிப்பியா மாத்தமாட்டிக்காவின் 1925 ஆம் ஆண்டு வெளிவந்த இரண்டாம் பதிப்புக்கு எந்த கருத்தூட்டமும் தரவில்லை.\n\nவொய்ட்ஹெட் எப்பொழுதுமே, குறிப்பாக 1890களில், இறையியலில் ஈடுபாடு கொண்டிருந்தார். இவருடைய குடும்பம் சர்ச் ஆஃவ் இங்கிலாந்தில் (Church of England) நிலைபெற்றிருந்தனர்:இவருடைய தந்தையும், அவர் உடன்பிறப்புகளும் சர்ச் விக்கார்களாக இருந்தனர், வொய்ட்ஹெடின் உடன்பிறந்தார் தமிழகத்தின் சென்னையில் பிசப்பாக (bishop) இருந்தார். வொய்ட்ஹெடின் மனைவியின் உந்துதலாலும், கார்டினல் நியூமன் அவர்களின் எழுத்துகளாலும், வொய்ட்ஹெட் ரோமன் கத்தோலிக்கம் மீது ஆர்வம் கொண்டார். முதல் உலகப்போருக்கு முன்னர் இவர் தன்னை கடவுள் ஐயப்பாட்டாளர் அல்லது கடவுள் கொள்கை பற்றிய சாய்வு ஏதுமற்றவராக இருந்தார். பின்னர் கடவுள் நம்பிக்கை உடையவராக மாறினார். எனினும் எந்த திருச்சபையிலும் முறைப்படி சேரவில்லை. இறையொருமையாளர்கள் (யூனிட்டேரியன் கொள்கையர்) இவரை தங்கள் நண்பர் என்று கூறுவர்.\n\nவொய்ட்ஹெட் இயற்பியலிலும் மிகுந்த ஈடுபாடு காட்டினார். இவருடைய பெல்லோ (Fellow) எனும் மேல் உறுப்பினர் பெருமைக்கான ஆய்வுரையில் ஜேம்ஸ் கிளார்க் மாக்ஸ்வெல் அவர்களின் மின்சாரம் காந்தம் பற்றிய கருத்துக்களை அலசினார். கணிதவியல் மற்றும் இயற்பியல் பற்றிய வொய்ட்ஹெட்டின் பார்வையும் கண்ணோட்டமும் தூய அறிவியல்நோக்கு என்பதைவிட கூடுதலான மெய்யியல் நோக்கு எனலாம். அத்துறைகளின் தனிப்பட்ட கருத்துகள் கேள்விகளை விட அவற்றின் பரந்த வளர்ச்சி வாய்ப்பும் இயல்பும் பற்றியே அவர் அதிகம் நுணுகி நோக்கினார்.\n\nவொய்ட்ஹெட் 1922 முதல் 1923 வரை அரிஸ்டாட்டிலிய குமுகம் என்னும் அறிவியல் சிந்தனை நிறுவனத்தின் தலைவராக இருந்தார்.\n\n1910 முதல் 1924 வரை வொய்ட்ஹெட் பெரும்பாலும் யூனிவெர்சிட்டி காலேஜ் இலண்டன், இம்ப்பீரியல் காலேஜ் இலண்டன் ஆகியவற்றில் இயற்பியல், அறிவியலின் மெய்யியல், கல்வியைப் பற்றிய கருத்துகளும் செயற்பாடுகளும் பற்றி எழுதியும் கற்பித்தும் வந்தார். 1903 ஆம் ஆண்டு முதல் ராயல் சொசைட்டி பெல்லோவாக இருந்தார், பின்னர் 1931 ஆம் ஆண்டு பிரித்தானிய கல்விப்பேரவை உறுப்பினராக தேர்ந்தெடுக்கப்பட்டார். இயற்பியலில் பொது பொருளீர்ப்பியல் (general relativity) பற்றி வொய்ட்ஹெட் ஐன்ஸ்டைன் கொள்கைக்கு போட்டியாக ஒரு கருத்தியக் கொள்கையை முன்வைத்தார். ஆனால் இது வரவேற்கப்படவில்லை. ஏனெனில் இதன்படி பொருளீர்ப்பு நிலைஎண் G (gravitational constant G) நடைமுறை அளவீட்டு மெய்நிலைக்கு மாறாக, மாறுபடும் ஒன்றாக இருந்தது. எனவே வொய்ட்ஹெடின் பொருளீர்ப்புக் கொள்கை ஏற்பு பெறவில்லை. ஆனால் இவருடைய 1919 ஆம் ஆண்டு வெளியான \"இயற்கை அறிவின் கொள்கைகள் பற்றிய கேள்விகள்\" (Enquiry Concerning the Principles of Natural Knowledge) கருத்துகள் ஏற்றம் பெற்று இருந்தது. இது இயற்பியலின் அடிப்படை மெய்ய்யியல் கோட்பாடுகளை தொகுக்க எழுந்த முயற்சி. ஆனாலும் இது தற்கால இயற்பியலில் பெரிய தாக்கம் ஏதும் ஏற்படுத்தவில்லை.\n\n\n\n"}
{"id": "52885", "url": "https://ta.wikipedia.org/wiki?curid=52885", "title": "பிரின்சிப்பியா மாத்தமாட்டிக்கா", "text": "பிரின்சிப்பியா மாத்தமாட்டிக்கா\n\nபிரின்சிப்பியா மாத்தமாட்டிக்கா (\"Principia Mathematica\") என்பது ஆல்ஃவிரட் நார்த் வொய்ட்ஹெட், பெர்ட்ரண்டு ரசல் ஆகிய இருவர் எழுதிய, கணிதவியலின் அடித்தளங்கள் பற்றிய, முத்தொகுதிகள் கொண்ட, 1910-1913 ஆண்டுகளில் வெளிவந்த பெருநூல். இது கணிதவியலின் உண்மைகள் யாவற்றையும் தெளிவாக வரையறை செய்த மெய்கோள்கள் மற்றும் முடிவு தேரும் முறைகளை குறியீடு ஏரண முறைகளின் படி வருவிக்க முனைந்ததாகும்.\n\nகாட்லாபு ஃவிரெகெ (Gottlob Frege) செய்த ஏரணம் பற்றிய ஆய்வால் உந்தித் தூண்டப்பட்ட ஆய்வுநூல் \"பிரின்சிப்பியா\". இந்த ஆய்வின் பயனாக சில முரண் உண்மைகளை (paradoxes) ரசல் கண்டுபிடித்தார். இவ்வகையான முரண்கூற்றுகள் தோன்றா வண்ணம் இருக்குமாறு பிரின்சிப்பியாவை வளர்த்தெடுத்தார். இதற்காக, கணக்கோட்பாடுகளில் வகையினக் கொள்கையை (Type theory) விரிவாக வளர்த்தெடுத்தார்.\n\nஅரிஸ்டாட்டிலின் ஆர்கானன் (Organon) என்னும் நூலுக்குப் பின், கணிதவியல் ஏரணம், மெய்யியல் துறைகளில் எழுந்த மிகமுதன்மையான, புத்தூட்டம் தரும் ஆக்கம் பிரின்சிப்பியா என்று துறையறிஞர்களால் போற்றப்படுகின்றது. மாடர்ன் லைப்ரரியின் (Modern Library) கணிப்பில் 20ஆம் நூற்றாண்டில் புனைகதை வகை அல்லாத நூல்களில் இந்நூல் 23 ஆவது சிறந்த நூலாக இருக்கின்றது.\n"}
{"id": "52887", "url": "https://ta.wikipedia.org/wiki?curid=52887", "title": "சோளம்", "text": "சோளம்\n\nசோளம் (இலங்கையில் 'இறுங்கு') என்பது புல்வகையைச் சேர்ந்த பல இனங்களை உள்ளடக்கிய தாவரப் பேரினம் (genus) ஆகும். இவற்றுட் சில தானியங்களுக்காகவும் வேறு சில கால்நடைத் தீவனங்களுக்காகவும் பயிரிடப்படுகின்றன. சில வகைகள் மேய்ச்சல் நிலங்களில் இயற்கையாக வளர்கின்றன. இப்பயிர் உலகம் முழுதும் மிதமான வெப்பம் கொண்ட பகுதிகளில் பயிராகின்றன. இவ்வினங்கள், எல்லாக் கண்டங்களையும் சேர்ந்த வெப்ப வலய மற்றும் குறை வெப்பவலயப் பகுதிகளையும், தென்மேற்கு பசிபிக், ஆஸ்திரலேசியா பகுதிகளையும் தாயகமாகக் கொண்டவை ஆகும். இது சிறிய தானியப் பயிராகும்.\n\nSection::::வரலாறு.\nஇந்திய மாநிலமான தமிழகத்தில் பொங்கல் திருநாளன்று வெண்சாமரச் சோளம் பயன்படுத்தப்படும். இன்றும் இது திருச்சிமாவட்டம், பெரம்பலூர் மாவட்ட கிராமங்களில் வெகு சிலரால் பயிரிடப்படுகிறது. இது நாட்டுவகைச் சோளம். பெரும்பாலோர் கலப்பின ரகச் சோளங்களையே பயிரிடுகின்றனர்.\nஇந்தியாவில் அரிசி மற்றும் கோதுமைக்கு அடுத்தபடியாக சோளம் முக்கியமான இடத்தைப் பிடித்துள்ளது. முழுமையான மற்றும் உடைத்த சோளம் வேகவைத்து அரிசி போன்றும் பயன்படுத்தப்படுகிறது. முழுச்சோளத்தை அரைத்து அம் மாவிலிருந்து சப்பாத்தி போன்றும் பயன்படுத்தப்படுகிறது. சோளமானது நொதித்தல் தொழிற்சாலை மற்றும் எரிசாராயம் மற்றும் கரைப்பான் தொழிற்சாலைகளில் மாவுச்சத்துப் பொருளாகப் பயன்படுத்தப்படுகிறது.\n\nSection::::சோளத்தில் உள்ள ஊட்டச்சத்துக்களின் விபரம்.\nவெள்ளைச் சோளம் அரிசியைப் போன்ற தன்மையையும் அதைவிடப் பல சத்துக்களையும் கொண்ட உணவுப் பொருள் ஆகும். சோளத்தில் உடலுக்கு அவசியமான புரதம், இரும்பு, கால்சியம், கொழுப்பு, மற்றும் நார் சத்துக்கள் அடங்கி உள்ளன. . இவ்வகை சிறுதானியங்களில் குறைந்தளவே குளுகோஸ் இருப்பதால் இவை மனிதனை சர்க்கரை நோயிலிருந்து காப்பாற்றக் கூடியவை.\n\nSection::::கனிமங்கள்.\nபச்சையாக உள்ள நூறு கிராம் சோளத்தில் உள்ள கனிம அளவுகள்,\n\nSection::::வைட்டமின்கள்.\nபச்சையாக உள்ள நூறு கிராம் சோளத்தில் உள்ள விட்டமின்களின் அளவுகள்,\n- 2.00 மிகி வைட்டமின் ஏ (ரெட்டினால் அல்லது கரோட்டின்),\n- 0.06 மிகி வைட்டமின் பி 1 (thiamin, தையமின்) (சோளம்,\n- 0.08 மிகி வைட்டமின் B2 அல்லது ரிபோப்லாவின் (சோளம்,\n- 0.20 மிகி வைட்டமின் B6 அல்லது பைரிடாக்சின்,\n- 18.00 வைட்டமின் சி அல்லது அஸ்கார்பிக் அமிலம் மிகி,\n- 0.00 மிகி வைட்டமின் ஈ அல்லது தொக்கோபெரோல்.\n\nSection::::பழுப்பு நிற சோளம்.\nஇவ்வகை சோளம் மனிதர்களுக்கும் விலங்குகளுக்கும் உணவாகப் பயன்படுகின்றது. இது பெரும்பாலும் தென் ஆப்ரிக்காவில் விளைவிக்கப்படுகின்றது. தற்போது இது மழை குறைவாக பொழியும் அனைத்து நாடுகளிலும் விளைவிக்கப்படுகின்றது. இது நான்கு மீட்டர் உயரம் வரை வளரும். இப்பயிர் மூன்று முதல் நான்கு மில்லி மீட்டர் வரை சுற்றளவு கொண்டிருக்கும். இதன் இலைகள் மருந்து, மற்றும் எத்தனால் தயாரிக்கப் பயன்படுகிறது.\n\nSection::::சோளம் பயிரிடும் நாடுகள்.\nசோளம் அனைத்து பகுதிகளிலும் விளைய ஏற்ற பயிராகும். சிறு வெள்ளைச்சோளமே இந்தியாவினுடைய இயற்கைச் சோளமாகும். மக்காச் சோளத்தின் உற்பத்தியில் தற்போது இந்தியா உலகில் ஐந்தாவது இடத்தில் உள்ள நாடு ஆகும். மக்காச்சோளம் தென் அமெரிக்க நாட்டில் இருந்து வந்த பயிர் ஆகும். சிறுசோளமும், மக்காச்சோளமும் இந்தியாவின் பாரம்பரிய பயிராகும்.\n\n2011 ல் சோளத்தின் உற்பத்தி நைஜீரியாவில் (12.6%), இந்தியாவில் (11.2%), மெக்ஸிகோவில் (11.2%) மற்றும் அமெரிக்காவில் (10.0%) ஆக இருந்தது. சோளம் ஒரு பரவலான வெப்பநிலையில், அதிக உயரத்தில் வளரும். நச்சு மண்களிலும் வளர்க்க முடியும். இது மிகவும் வறட்சியில் வளரும் பயிராகும். இது பசிபிக் பகுதிகளிலும் விளையக்கூடியது ஆகும்.\n\n\nSection::::சோளத்தின் பயன்கள்.\nசோளம் அமெரிக்காவில் மற்ற தானியங்களைவிட அதிக அளவு உபயோகப்படுத்தப்படுகிறது. இதில் அதிக அளவு மாவுச்சத்து, கொழுப்பு மற்றும் புரதம் நிறைந்து உள்ளதால் சத்தான உணவாக இது கருதப்படுகின்றது. உணவுக்காக மேலைநாடுகளில் அதிக அளவில் இவை பயிரிடப்படுகின்றது. மக்காச்சோள அவல் அதிக அளவு காலை சிற்றுண்டிக்கு பயன்படுகின்றது. வளர்ந்த நாடுகளில் கால்நடை தீவனத்திற்காகவும் சோளம் பயன்படுகின்றன. இது கஞ்சி சர்க்கரை (சோளசர்க்கரை, டெக்ஸரின்) காகன் சிரப் தொழிற் ஆல்கஹால் தொழிற்சாலைகளில் பயன்படுத்தப்படுகிறது.\n\nSection::::பயிரிடல் மற்றும் பயன்பாடு.\nஆப்பிரிக்க நாடுகளுக்குச் சொந்தமான சோர்கம் பைக்கலர் (sorghum bicolor)), தற்போது பல பயிரிடப்பட்ட வடிவங்களுடன், உலகளாவிய முக்கிய பயிர் ஆகும், இது உணவுக்காகவும் (தானியமாகவும் சோர்கம் சிரப் அல்லது சோர்கம் மொலாசஸ் வடிவிலும்), விலங்கு தீவனம், மது பானங்கள், மற்றும் உயிரி எரிபொருள்கள் போன்றவை தயாரிக்கப்படுகிறது. பெரும்பாலான வகைகள் வறட்சி மற்றும் வெப்பத்தை தாங்கி வளரும் தன்மை கொண்டவையாகும், வறண்ட பகுதிகளிலும், குறிப்பாக ஏழை மற்றும் கிராமப்புற மக்களுக்கான உணவுப்பொருட்களில் ஒன்றாக இது விளங்குகிறது. இந்த வகைகள் பல வெப்ப மண்டலப் பகுதிகளில் மேய்ச்சலின் முக்கிய கூறுகளை உருவாக்குகின்றன. ஆப்பிரிக்கா, மத்திய அமெரிக்கா மற்றும் தெற்கு ஆசியா ஆகியவற்றில் முக்கிய உணவுப் பயிர்கள் எஸ்.பைகோலர் ஆகும், இது உலகின் ஐந்தாவது மிக முக்கியமான தானிய பயிர் ஆகும்.\n\nசோளத்தின் சில சிற்றினங்கள் ஆரம்ப வளர்ச்சி நிலைகளில் ஹைட்ரஜன் சயனைடு மற்றும் நைட்ரேட்டுகளின் அளவுகள் இளம் மேய்ச்சல் விலங்ககளுக்கு கொல்லும் அளவிற்கு ஆபத்தை விளைவிக்கின்றன.வறட்சி அல்லது வெப்பத்தால் பாதிக்கப்பட்ட சோளத் தாவரங்களில் சானைட் மற்றும நைட்ரேட்டுகள் காணப்படுகின்றன.\n\nசோளத்தின் மற்றொரு வகையான ஜான்சன் புல் (Johnson Grass) சொர்கம் ஹாலப்பென்ஸ் (\"S. halapense\") தாவரத்தை ஆக்கிரமித்தக்கொள்ளும் தாவரமாக இனமாக ஐக்கிய அமரிக்காவின் வேளான்மைத்துறை வகைப்படுத்தியுள்ளது.\n\nSection::::ஆராய்ச்சி.\nசூரிய எரிசக்திக்கு மாற்றாக வேதிய எரிசக்தியை மாற்றியமைப்பதில் சோளம் மிகவும் திறன் பட பங்காற்றுகிறது, மேலும் பிற தானிய பயிர்களை ஒப்பிடும்போது சோளப்பயிர்கள் குறைவான நீரைப் பயன்படுத்துகிறது. இனிப்பு சோளத்தின் தண்டுகளில் உள்ள அதிக சர்க்கரை உள்ளடக்கமானது உயிர் எரிபொருளான எத்தனால் உற்பத்திக்கு, கரியமில வாயு, சிங்கஸ் மற்றும் உயிர் எரிபொருள் தயாரிப்பிலும் பெரும் பங்காற்றுகின்றன.\n\n"}
{"id": "52893", "url": "https://ta.wikipedia.org/wiki?curid=52893", "title": "நலம்", "text": "நலம்\n\nநலம் (Health) என்பது நோய் இன்மையும், நலிவற்ற நிலையும் மட்டுமன்றி முழுமையான உடல், உள, சமூக நன்னிலை ஆகும் என்று, 1948ல் உலக சுகாதார அமைப்பு வரைவிலக்கணம் கொடுத்துள்ளது. இந்த வரைவிலக்கணம் இன்றும் பரவலாகப் பயன்படுகின்றது. எனினும், இதனோடு, உலக சுகாதார அமைப்பின் ஒட்டாவா நல மேம்பாட்டுப் பட்டயம் (Ottawa Charter for Health Promotion) போன்ற ஆவணங்களில் கொடுத்துள்ள வரைவிலக்கணங்களும் பயன்படுகின்றன. மேற்படி பட்டயம், நலம் அன்றாட வாழ்கைக்கான ஒரு மூல வளமேயன்றி வாழ்வின் நோக்கமே அதுவல்ல என்றும் அது தனிப்பட்ட, சமூக வளங்களுக்கும், உடற் தகுதிக்கும் முக்கியத்துவம் கொடுக்கும் ஒரு நேர்க் கருத்துரு என்றும் கூறுகிறது.\n\nவகைப்பாட்டு முறைகளும் நலம் என்பதை விளக்குகின்றன. உலக வகைப்பாட்டு முறைகள் குடும்பம், செயல்பாடு, மாற்றுத்திறன், நலம் என்பவற்றுக்கான அனைத்துலக வகைப்பாடு, நோய்களுக்கும், நலக்கேடுகளுக்குமான அனைத்துலகப் புள்ளியியல் வகைப்பாடு என்பவற்றை உள்ளடக்கியுள்ளது.\n\nநலம் சமூகத்தின் பல்வேறு கூறுகளால் தீர்மானிக்கப்படுகிறது. உயிரிய, சூழலியல், வாழ்விய, சமூக, அரச, பொருளாதாரக் காரணிகள் ஒருவரின், அவர்சார்ந்த சமூகத்தின் நலத்தைத் தீர்மானிக்கிறது. ஒருவர் உணவு, உடற்பயிற்சி, கல்வி, உறவுகள், சமூகத் தொடர்புகள், வீட்டு வேலைச் சூழல், மருத்துவச் சேவைகள், பண்பாடு, பழக்க வழக்கங்கள் எனப் பல நுண்ணியக் கூறுகள் ஒருவரின் நலத்தைத் தீர்மானிக்கின்றன. அதனால் நலம் என்பதை நோய், நோயை குணப்படுத்தல் என்ற குறுகிய வரையறைக்குள் விளக்க முடியாது.\n\nSection::::நலனை பாதிக்கக் கூடிய காரணிகள்.\nSection::::சமூகக் காரணிகள்.\nபொதுவாக ஒரு தனிமனிதனுடைய வாழ்க்கையில் அவனுடைய உடல்நிலையும், வாழ்க்கைத்தரமும் மிக முக்கியமான பங்காற்றுகின்றன. இவர்களுடைய நலம் என்பது அறிவியல் முன்னேற்றங்களை மட்டும் சார்ந்து இல்லாமல் அவர்களின் வாழ்க்கை முறை மற்றும் தனிமனித செயல்பாடுகள், அவர்கள் சார்ந்துள்ள சமூகமும் மிக முக்கியக் காரணிகளாக உள்ளன. உலக சுகாதார அமைப்பின்கருத்துப்படி நலம் என்பதின் மிக முக்கியக் காராணியாக இருப்பது சமூக மற்றும் பொருளாதாரச் சூழ்நிலைகள், உடல் நிலை, தனி மனிதச் செயல்பாடு ஆகியவைஆகும்.\n\nமக்களின் நலனில் ஆதிக்கம் செலுத்தக் கூடிய மிகமுக்கியமான காரணிகள் பின்வருமாறு \nகனடாவின் லாலண்ட் அறிக்கையானது சுகாதாரத் துறை என்பது பற்றிய அறிக்கையில் ஒரு தனிமனிதனுடைய உடல்நலத்தில் மூன்று முக்கியத் துறைகள் உள்ளன என்று கூறியுள்ளது. அவையாவன,\n\nSection::::சாத்தியமான சிக்கல்கள்.\nSection::::தொற்றா நோய்கள்.\nபொதுவாக , உலகில் நலத்திற்கு எதிரான பல்வேறு காரணிகள் உள்ளன.அவற்றில் நோய் என்பது முதன்மையானது ஆகும். குளோபல் இஸ்யூஸ். ஆர்க் என்பதின் அறிக்கையின் படி புற்றுநோய், நீரிழிவு மற்றும் நாட்பட்ட நுரையீரல் நோய் போன்ற தொற்றாத நோய்களால் சுமார் 36 மில்லியன் மக்கள் இறக்கின்றனர்.\n\nSection::::தொற்று நோய்கள்.\nதொற்று நோய்களில், வைரஸ் மற்றும் பாக்டீரியா, எய்ட்ஸ், காசநோய் மற்றும் மலேரியா போன்றவைகளால் ஒவ்வொரு ஆண்டும் பல மில்லியன் மரணங்கள் ஏற்படுகின்றன.\nSection::::மற்றவைகள்.\nமரணத்தை ஏற்படுத்த கூடிய மற்ற காரணங்களில் முக்கியமானதாகப் பார்க்கப்படுவது ஊட்டச்சத்து குறைபாடு ஆகும். இவ்வகையான நோயானது குழந்தைகளையே அதிகம் பாதிக்கிறது. பொதுவாக ஐந்து வயதிற்கும் குறைவான சுமார் 7.5 மில்லியன் குழந்தைகள் போதுமான ஊட்டச்சத்து இல்லாமலோ அல்லது பொருளாதாரக் காரணங்களால் போதுமான உணவு இல்லாததாலும் இறக்கின்றனர். (2014)\n\nஉடல் காயங்களும் ஒரு பொதுவான சுகாதாரப் பிரச்சினையாக உள்ளது. உடைந்த எலும்புகள், எலும்பு முறிவுகள் மற்றும் தீக்காயங்கள் ஆகியவை மனிதனுடைய நலனைப் பாதிக்கின்றன.(மோஃபெட், 2013).\n\nநலமின்மைக்கான மற்ற சில காரணிகள் மோசமான உடல்நலமும், வாழ்க்கைத்தேர்வுகளும் ஆகும். மேலும் அளவிற்கு அதிகமாக உணவினை உட்கொள்வது அல்லது அதிகப் படியான கட்டுப்பாடான உணவை உட்கொள்வது, தூக்கமின்மை, பழக்க அடிமைத்தனம், குடிப்பழக்கம் மற்றும் மரபுவழிக் காரணங்கள் ஆகியவைகள் உள்ளன. (2013)\n\nஉடல்நலமின்மையால் பாதிக்கப்பட்ட மக்களுக்கு போதுமான அளவு தீர்வுகள் இல்லாததே பெரும்பான்மையான பிரச்சினைகளுக்குக் காரணமாக உள்ளது.\nSection::::மன நலம்.\nஉலகச் சுகாதார நிறுவனம் மனநல ஆரோக்கியத்தைப் பற்றிப் பின்வருமாறு விவரிக்கிறது: \"நபர் ஒருவர் தனது சொந்த திறன்களை உணர்ந்துகொள்வது, வாழ்க்கை முறைகளில் உள்ள பிரச்சினைகளைச் சமாளிப்பது, உற்பத்தி ரீதியாகவும், பயனுள்ள வகையிலும் வேலை செய்வது, மேலும் அவரது பங்கிற்கு அவரது சமூகத்திற்கு உதவி செய்வது ஆகும். மனநலமின்மை இல்லாதது மட்டுமே மனநலம் ஆகாது.\nSection::::மன அழுத்தம்.\nநோய்களை உண்டாக்கக்கூடிய உடல் அல்லது மனரீதியான பதட்டம் அளிக்கும் எந்தவொரு உடலியல், மனவியல் காரணிகளை மன அழுத்தம் எனலாம். அதிர்ச்சி, நோய்த்தொற்று, நஞ்சு, உடல்நலக் குறைபாடு, காயங்கள் போன்றவற்றை உடலியல் மற்றும் இரசாயன காரணிகளாகக் கூறலாம். பலவகையான மனவியல் காரணிகள் இருக்கின்றன. மன அழுத்தத்தைப் பலர் மன நோயுடன் ஒப்பிட்டாலும், விஞ்ஞானிகளும், மருத்துவர்களும் இதை உடல்ரீதியான செயல்பாடு மற்றும் சமநிலையில் குறைபாடுகளை ஏற்படுத்தும் ஆற்றலாக இதைக் குறிக்கிறார்கள். தங்களைச் சுற்றி நடப்பவை காரணமாக அழுத்தம் ஏற்படும் போது, அதற்கு எதிர்வினையாகச் சில இரசாயனங்கள் சுரந்து இரத்தத்தில் கலக்கின்றன. இந்த இரசாயனங்கள் அவர்களுக்கு அதிக ஆற்றல் மற்றும் பலத்தை அளிக்கிறது.\n\nSection::::பராமரித்தல்.\nSection::::உணவுக் கட்டுப்பாடு.\nமக்களின் ஆரோக்கியத்தைப் பராமரிப்பதற்கு முக்கியமான வழி ஆரோக்கியமான உணவைக் கொண்டிருக்க வேண்டும். தாவரம் மற்றும் விலங்குகள் உடல் இயங்குவதற்குத் தேவையான ஊட்டச்சத்துகளை வழங்குகிறது. எலும்பு, தசைகள், தசை நார்களை வலுப்படுத்த இவை உதவி செய்கின்றன. ஆரோக்கியமான உணவுகளை உட்கொள்வதன் மூலம் இதயநோய்க்கான ஆபத்தைக் குறைக்கலாம். மேலும் இதன் மூலம் ஆரோக்கியமான உடல் எடையைப் பராமரிக்க இயலும்.\nSection::::பரிந்துரைகள்.\nஉலக சுகாதார நிறுவனம்\n\nஉலக சுகாதார அமைப்பு (WHO) மக்கள் மற்றும் தனிநபர்களுக்கு பின்வரும் ஐந்து பரிந்துரைகளை வழங்குகிறது:\n\n1.நீங்கள் பயன்படுத்தும் கலோரிகளின் எண்ணிக்கையைச் சற்றுக் குறைப்பதன் மூலம் ஆரோக்கியமான எடையை பராமரிக்கலாம்.\n\n2. கொழுப்புகளை உட்கொள்வதை குறைத்தல்\n\n3.தாவர உணவுகள், குறிப்பாக பழங்கள், காய்கறிகள், பருப்பு வகைகள், முழு தானியங்கள் மற்றும் கொட்டைகளின் நுகர்வுகளை அதிகரித்தல் .\n\n4. சர்க்கரை உட்கொள்வதை கட்டுப்படுத்தவும். 2003 அறிக்கையானது எளிய சர்க்கரைகளில் 10% க்கும் குறைவான கலோரி உட்கொள்ளுதலை பரிந்துரைக்கிறது.\n\n5.அளவான உப்பினை சேர்த்தல், உப்பில் அயோடின் உள்ளதா என்பதை உறுதி செய்யவும்.\n\nஆரோக்கியமான உணவு என்பது ஒருவருடைய உடல் நலத்தைப் பராமரிக்கவும், பேணிக்காக்கவும் உதவுகிறது. ஆரோக்கியமான பத்தியம் என்பது உடலுக்குத் தேவையான ஊட்டச்சத்துகளான திரவம், புரதம், அத்தியாவசிய கொழுப்பு அமிலங்கள், வைட்டமின்கள், தாதுக்கள் மற்றும் அமினோ அமிலங்கள் போன்றவற்றை வழங்குகிறது. ஒரு ஆரோக்கியமான உணவிற்கான தேவைகள் பல்வேறு வகையான தாவர மற்றும் விலங்கு சார்ந்த உணவுகளிலிருந்து கிடைக்கிறது. மேலும் உடல் எடையை அதிகரிக்காது ஊட்டச்சத்துக்களை அளிக்கிறது.\nSection::::அமெரிக்க வேளாண்துறை (யு.எஸ்.டி.ஏ).\nஅமெரிக்காவின் வேளான்துறைகள் கீழ்கானும் அட்டவணையில் ஆரோக்கியமான உணவுகளின் பட்டியலை அளித்துள்ளது.\n\nSection::::தூக்கம்.\nமனிதர்களுடைய ஆரோக்கியத்தைப் பராமரிப்பதற்கு தூக்கம் என்பது மிக முக்கியமான அம்சமாகும். குழந்தைகளின் வளர்ச்சிக்கும் தூக்கம் என்பது அவசியமாகும். தொடர்ந்து காணப்படும் தூக்கமின்மையும் நாள்பட்ட உடல்நலப் பிரச்சினைகளுடன் தொடர்புபடுத்தப்பட்டுள்ளது.\n\nSection::::அறிவியலின் பங்கு.\nஉடல்நல அறிவியல் என்பது மனித உடல் நலத்தின் கூறுகளில் கவனம் செலுத்துகின்ற அறிவியலின் ஒரு பிரிவு ஆகும். இவை இரண்டு அனுகுமுறைகளை உடல்நல அறிவியலில் கடைபிடிக்கின்றன. அவையாவன,\nமேலும் அறிவியல் என்பது பல உட்பிரிவுகளில் வளர்ச்சி அடைந்து வருகிறது. அவையாவன, உயிரியல், உயிர் வேதியியல், இயற்பியல்,மருந்தியல், சுகாதார கல்வி.\n"}
{"id": "52894", "url": "https://ta.wikipedia.org/wiki?curid=52894", "title": "ஊதுகொம்பு", "text": "ஊதுகொம்பு\n\nஊதுகொம்பு (trumpet) என்பது மேல் ஸ்தாயி ஒலியைக் கொடுக்கும் ஒரு காற்றுவகை இசைக்கருவி. இது மிகப் பழைய இசைக்கருவிகளுள் ஒன்று. கிமு 1500 களுக்கு முன்பிருந்தே இக்கருவி பயன்பாட்டில் இருந்து வருவதாக அறியப்பட்டுள்ளது. ஊதுகொம்பு போன்ற வாசிப்பு வரலாற்று போர்கள் அல்லது வேட்டையில் சமிக்ஞை சாதனங்களாகப் பயன்படுத்தப்பட்டிருக்கிறது. அவர்கள் 14 ஆம் நூற்றாண்டின் பிற்பகுதியில் அல்லது 15 ஆம் நூற்றாண்டின் ஆரம்பத்திலிருந்து இசைக்கருவிகள் வாசித்தலுக்காக பயன்படுத்தினர். இது நீள் வளைய வடிவில் சுற்றப்பட்ட பித்தளைக் குழாயால் ஆனது. குழாயின் ஒரு முனையில் வாயால் ஊதுவதன் மூலம் உள்ளேயுள்ள வளி அதிர்ந்து ஒலி உண்டாகிறது. \n\nஊதுகொம்பில் பல வகைகள் உண்டு. முற்கால ஊதுகொம்புகளில் வால்வுகள் இருக்கவில்லை. தற்கால ஊதுகொம்புகள், ஆடுதண்டு வால்வுகள் அல்லது சுழல் வால்வுகளைக் கொண்டுள்ளன. இவற்றை இயக்குவதனால் குழாயின் நீளத்தைக் கூட்ட முடியும். இது உண்டாகும் ஒலியின் சுருதியைக் குறைக்கிறது.\n\nஊதுகொம்பு செந்நெறி இசை, ஜாஸ் போன்ற பல இசை வகைகளில் பயன்படுகின்றது. லூயிஸ் ஆம்ஸ்ட்ராங், மைல்ஸ் டேவிஸ், டிஸ்சி கில்லெஸ்பி, பிக்ஸ் பீடெர்பெக், கிளிபோர்ட் பிரவுண், லீ மோர்கன், பிரடீ ஹப்பார்ட், செட் பேக்கர், மேனார்ட் பெர்கூசன் போன்றோர் புகழ் பெற்ற ஊதுகொம்பு இசைக் கலைஞர்களுள் அடங்குவர்.\n\nSection::::பெயர்க்காரணம்.\nஊதுகொம்பின் ஆங்கிலச்சொல்லான \"trumpet\" 14 ஆம் நூற்றாண்டின் பிற்பகுதியில் முதலில் பயன்படுத்தப்பட்டது. இது பழைய பிரெஞ்சு \nவார்த்தையான \"trompette\" இலிருந்து வந்ததாகும். இச்சொல்லுக்கு மிகக்குறுகலான தும்பிக்கை என்பதாகும். \"trumpet\" என்று பொருள்படும் \n\"trump\" என்ற வார்த்தை கி.மு 1300 இல் ஆங்கிலத்தில் முதன் முதலில் பயன்படுத்தப்பட்டது. இந்த வார்த்தை \"பழைய பிரெஞ்சு டிராம்பேயிலிருந்து (trompe)\" வந்ததாகக் கருதப்படுகிறது. அதன் பொருள் \"“நீண்ட, குழாய் போன்ற காற்று இசைக்கருவிகள்\"\" ஆகும். ப்ரோவென்சல் டிரோம்பா, இத்தாலிய டிரோம்பா அநேகமாக அனைத்துமே ஜெர்மானிய ஆதார மூலத்திலிருந்து வந்தவை ஆகும். \n\nSection::::வரலாறு.\nஆரம்பகால ஊதுகொம்புகள் 1500 கி.மு. மற்றும் அதற்கு முற்பட்டவையாகும். எகிப்தில் துட்டன்காமன் கல்லறையில் இருந்து வெண்கல மற்றும் வெள்ளி ஊதுகொம்புகளும், ஸ்காண்டிநேவியாவில் இருந்து வெண்கலப் நீள் ஊதுகொம்புகளும் மற்றும் சீனாவில் இருந்து உலோக ஊதுகொம்புகளும் இந்த காலத்திற்கு முன்பே உள்ளன. மத்திய ஆசியாவின் ஆக்ஸஸ் நாகரிகத்தில் (கி.மு. 3 வது புத்தாயிரம் ) இருந்து ஊதுகொம்புகளின் மத்தியில் அலங்கார புடைப்புகள் கொண்டவையாகவும் ஒரு உலோகத் தாளில் இருந்தும் தயாரிக்கப்படுவது ஒரு தொழில்நுட்ப அதிசயமாக கருதப்படுகிறது.\n\nஷோபார் என்ற செம்மறி ஆட்டின் கொம்பால் செய்யப்பட்ட ஊதுகுழல் மற்றும் உலோகத்தால் செய்யப்பட்ட Hatzotzeroth என்ற இசைக்கருவி பற்றியும் விவிலியத்தில் குறிப்பிடப்பட்டுள்ளது. 3000 ஆண்டுகளுக்கு முன்னர் இக்கருவிகள் சாலமன் தேவாலயத்தில் இசைக்கப்பட்டுள்ளது. ஜெரிகோ சுவர்களில் அவை இசைக்கப்ட்ட செய்திகளும் கிடைக்கப்பபெறுகின்றன. குறிப்பட்ட மதச் சம்பிராய நாட்களில் இவை இன்றும் பயன்படுத்தப்படுகின்றன. எலும்பு மற்றும் வெண்கலத்தால் செய்யப்பட்ட சால்பிங்சு என்ற 62 அங்குல (1,600 மிமி) நீளமுடைய நேரான இசைக்கருவிகள் பயன்படுத்தப்பட்டிருக்கின்றன. சால்பிங்சு போட்டிகள் அசல் ஒலிம்பிக் போட்டியின் அங்கமாக நடத்தப்பட்டிருக்கின்றன. \nகி.மு 300 ஆண்டுகளுக்கு முன்னர் பண்டைய பெருவின் மோச்சே மக்கள் ஊதுகுழலை பயன்படுத்தியதற்கான சான்றுகள் கிடைக்கப்பட்டுள்ளன. தற்காலத்தில் இசைப் பயன்பாடாக கருதப்படுவது போலல்லாமல் ஆரம்பகால ஊதுகுழல்கள் இராணுவம் மற்றும் மத நோக்கங்களுக்கான சமிஞ்ஞை கருவிகளாக பாவிக்கப்பட்டன. தற்காலத்தில் நவீன வகை ஊதுகுழல்கள் சமிஞ்ஞை பயன்பபாடுகளுக்கு பயன்படுத்தப்படுகின்றன.\n\nமத்திய கால கடைசிப்பகுதி மற்றும் மறுமலர்ச்சி காலங்களில் கருவிகள் வடிவமைப்பு மற்றும் உலோக உற்பத்தி மேம்பாடு ஒரு ஊதுகுழல் இசைக்கருவிகளாக பயன்பாடுகளை அதிகரிக்க வழிவகை செய்தன. இக்காலத்திய இயற்கை ஊதுகுழல்கள் ஒற்றைக் கம்பி சுத்தப்பட்டதாகவும் வால்வகள் அற்றதாகவும் ஒற்றைச் சுருதி வரிசைகளை உருவாக்கும் திறனுடையதாகவும் இருந்தன. இக்கருவிகளின் வாங்குகோலை (crook) இயக்குவதற்கான மாற்று விசைக்கான நபர்கள் தேவைப்பட்டனர். உயர் 'கிளாரினோ' வளர்ச்சி\nசிறப்பு ஊதுகுழலாளர்களால் குறிப்பாக செசரே பெண்டினெல்லி பரோக் சகாப்தத்தில் நன்கு அறியப்பட்டவராவார். இக்காலகட்டம் இயற்கை ஊதுகுழலின் பொற்காலம்\" எனவும் அழைக்கப்படுகிறது. இக்காலத்தில் ஒரு பரந்த இசை தொழில்முறை ஊதுகுழலாளர்கள் மூலம் முன்னெடுக்கப்பட்டது. ஊதுகுழல் வாசிப்புக் கலை 20 ஆம் நூற்றாண்டின் மத்தியில் புதுப்பிக்கப்பட்டது மற்றும் இயற்கை எக்காள விளையாட்டு மீண்டும் உலகெங்கிலும் வளர்ந்து வரும் கலை. செருமனி மற்றும் இங்கிலாந்தில் பல நவீன இசைக் கலைஞர்கள் பரோக் இசை நிகழ்ச்சிகளி்ல் இயற்கை ஊதுகுழைலைப் பயன்படுத்துகின்றனர். இவை மூன்று அல்லது நான்கு வெளியேறும் துளைகளைக் கொண்டிருக்கும்\nஇவை மெல்லிசைத் தொடரின் வெளிக் குறிப்புகளை சரி செய்ய உதவும். \n\nSection::::கட்டமைப்பு.\nஊதுகொம்பானது ஒரு நீள் வட்ட வடிவத்தில் இரண்டு முறை வளைந்திருக்கும் பித்தளை குழாயால் கட்டப்பட்டுள்ளது. அனைத்து பித்தளைக் கருவிகளிலும் மூடிய உதடுகளால் காற்று ஊதப்படுவதன் மூலம் ஊதுகுழலாக ஒரு \"ஒலி\" உற்பத்தி உருவாகி ஊதுகொம்பு உள்ளே காற்றுத் தம்பம் ஏற்பட்ட அலை அதிர்வு தொடங்கும். இசைக்கலைஞர்கள் உதட்டு பிடிகளை மாற்றி சுருதிகளை மாற்றலாம்.\nஊதுகொம்பின் வாய்பகுதியில் ஒரு வட்ட விளிம்பு உள்ளது, உதடுகள் 'அதிர்வு ஒரு வசதியான சூழலை வழங்குகிறது.நேரடியாக இந்த விளிம்புக்குப் பின்புறம் குப்பி உள்ளது. இது காற்றானது எக்காளக்கத்தின் ஊது குழாயின் விட்டம் பொருத்தமாக சற்று வெளியேறி மிக சிறிய திறப்பு (மீண்டும் துளை அல்லது ஷாங்க்) நோக்கி செல்கிறது. ஊதுகொம்பின் இந்த பகுதிகளின் பரிமாணங்கள் நாதம் அல்லது ஒலி தரத்தை பாதிக்கின்றன. இசையமைப்பு திறனை எளிதாக்கும், மற்றும் இசையமைப்பவருக்கு வசதியாக உள்ளன. பொதுவாக, பரந்த மற்றும் ஆழ்ந்த குப்பியைத் தள்ளுவதன் மூலம் நாதம் மற்றும் சுருதியின் தன்மையை மாற்றலாம்.\n\nநவீன ஊதுகொம்புகள் மூன்று (அல்லது அரிதாக நான்கு) உலக்கைக் கட்டுப்பாட்டிதழ்களைக் ( piston valves) கொண்டிருக்கும். இதில் ஒவ்வொரு குழாயின் நீளத்தையும் - முதல் வால்வு முழுப் படி (2 அரைச்சுரங்கள்), இரண்டாவது வால்வு அரை படி (1 அரைச்சுரம்) , மற்றும் மூன்றாம் வால்வு ஒன்றரைப் படி (3 அரைச்சுரங்கள்) அரை படிகள் அதிகரிக்கதன் மூலம் சுருதியை குறைக்கலாம்.\nநான்காவது வால்வு ​​சில பிக்காலோ ஊதுகுழல்களில் இடம்பெற்றிருக்கும். இது வழக்கமாக சுருதியை குறைக்க (5 அரைச்சுரங்கள்) ஒரு சரியான நான்காவது வால்வு ஆகும். தனித்தனியாகவும் இணைப்பாகவும் இந்த வால்வுகள் கருவி முழுமையாக நிறமூர்த்தத்தை உருவாக்குகின்றன. \n\nSection::::ஊதுகொம்பு இசைக்கலைஞர்கள்.\nஆரம்பத்தில் ஜாஸ்ஸில், லூயிஸ் ஆம்ஸ்ட்ராங் அவருடைய கதாபாத்திரத்திற்காகவும் ஹாட் ஃபைவ் மற்றும் ஹாட் ஏழு பதிவுகளில் அவரது மேம்பாட்டிற்காகவும் நன்கு அறியப்பட்டிருந்தார். மைஸ் டேவிஸ் 20 ஆம் நூற்றாண்டின் மிகவும் செல்வாக்குமிக்க இசைக்கலைஞர்களில் ஒருவராக பரவலாக கருதப்படுகிறார்- அவரது பாணி தனித்துவமானது மற்றும் பரவலாக பின்பற்றப்பட்டது. டேவிஸின் குறிப்புகள் மற்றும் அவரது தனிப்பாடல்களில் இடம் பற்றிய உணர்வு ஆகியவை ஜாஸ் இசைக்கலைஞர்களின் தலைமுறைகளாக மாதிரிகள். டிஸ்சி கில்லெஸ்பி \nராய் எல்ரிட்ஜ் பாணியில் கட்டப்பட்ட மிக உயர்ந்த வீச்சு (ஆனால் இசை) ஆனால் ஹார்மோனிக் சிக்கலான புதிய அடுக்குகளை சேர்த்தல் மூலம் சிறந்த இசை மேம்பாட்டாளராக திகழ்ந்தார். கில்லெஸ்பீ கிட்டத்தட்ட மகத்தான தாக்கத்தை ஏற்படுத்தினார். இருவரும் அவரது இசை மற்றும் இளைய இசைக்கலைஞர்களுக்கான வழிகாட்டியாகத் திகழ்ந்தனர். மேனார்டு பெர்குசன் 1957 இல் தனது சொந்த இசைக்குழுவை உருவாக்கும் முன், ஸ்டான் கென்டனின் இசைக்குழுவில் முக்கியத்துவம் பெற்றார். குறிப்பிடத்தகுந்த உயர் பதிப்பில் துல்லியமாக இசையமைக்க முடியும் என்பதற்கு அவர் சான்றாகக் குறிப்பிடப்படுகிறார் \n\nமேலும் சில குறிப்பிடத்தக்க ஊதுகொம்பு இசைக்கலைஞர்கள் : ஜேம்ஸ் மோரிசன், ராய் எல்ரிட்ஜ், நாட் அட்டர்லி, பட் பிரிஸ்போய்ஸ், ராண்டி ப்ரக்கர், சேட் பேக்கர், கிளிஃபோர்ட் பிரவுன், கிறிஸ் பாட்டி, ஆலன் போட்ச்சின்ஸ்கி, டொனால்ட் பைர்ட், பில் சேஸ், டாக் சேத்தம், டான் செர்ரி, கென்னி தோர்ஹாம், டேவ் டக்ளஸ், டான் எல்லிஸ், ஜிகி எல்மான், ஜான் ஃபாடிஸ், தாமஸ் கன்ச்ச், டிம் ஹாகன்ஸ், ராய் ஹர்கோவ், டாம் ஹாரல், எர்ஸ்கின் ஹாக்கின்ஸ்,அல் ஹர்ட், ஃப்ரெடி ஹப்பார்டு, ரோஜர் இன்ராம், ஹாரி ஜேம்ஸ், இப்ராஹிம் மாலூஃப், சக் மாங்காயோன், வான்டன் மார்சாலீஸ், பில்லி மே, ப்ளூ மிட்செல், லீ மோர்கன், ஃபட்ஸ் நவரோ, நிக்கோலஸ் பயோன், லூயிஸ் ப்ரைமா,உனை ரேசி, கிளாடியோ ரோடிட்டி, வாலஸ் ரொனே, ஆர்டுரோ சண்டவல், மேன்ஃப்ரெட் ஸ்கூஃப், பாபி ஷீ, டேல் டர்னர், டாக் சீவர்சென்சன், வூடி ஷா,டாம்சஸ் ஸ்டான்கோ, மார்கஸ் ஸ்டாக்ஹூசென், கிளார்க் டெர்ரி, வெய்ன் பெர்கெரோன், அலன் விசூட்டி, கூட்டி வில்லியம்ஸ் மற்றும் ஸ்னூக்கி யங்.\n\nகுறிப்பிடத்தக்க பாரம்பரிய ஊதுகொம்பு இசைக்கலைஞர்கள் : மாட்ரிஸ் ஆண்ட்ரே, அர்மாண்டோ குடல்லா, அலிசன் பால்சாம், ஹகான் ஹார்டன்பெர்ஜெர், டின் திங் ஹெல்செட், அடோல்ஃப் \"பட்\" ஹெர்செட், மால்கம் மெக்னாப், ராபல் மென்டெஸ், மாரிஸ் மர்பி, செர்ஜி நாகரிகோவ், யுவான் ரேசி, சார்லஸ் ஸ்க்லூட்டர், பிலிப் ஸ்மித், வில்லியம் உட்சியனோ, ஆலன் விசூட்டி, மற்றும் ரோஜர் வோயினின்.\n"}
{"id": "52903", "url": "https://ta.wikipedia.org/wiki?curid=52903", "title": "மருத்துவமனை", "text": "மருத்துவமனை\n\nமருத்துவமனை (\"Hospital\") என்பது நோயாளிகளுக்கு சிகிச்சையளிக்கும் ஒரு சிறப்பு சுகாதார நிறுவனம் ஆகும். இங்கு மருத்துவர்கள், பயிற்சி பெற்ற செவிலியர்கள், சுகாதாரத்தை பராமரிக்க உதவும் இதர பணியாளர்கள் மருத்துவ உபகரணங்களுடன் மருத்துவ சேவைக்காக பணியாற்றுகிறார்கள். பொது மருத்துவமனை என்பது அனைவராலும் அறியப்படும் ஒரு வகை மருத்துவமனையாகும். குறிப்பாக இம்மருத்துவமனையில் அவசரப் பிரிவு என்று தனியாக ஒர் அலகு செயல்படுகிறது. தீ விபத்து, முதல் சாலை விபத்து மற்றும் திடீர் நோய்கள் வரை பாதிக்கப்படும் நோயாளிகள் பலருக்கும் உடனடியாக சிகிச்சையளிக்க இந்த அவசரப் பிரிவு இயங்குகிறது. ஒவ்வொரு மண்டலத்திலும் செயல்படும் மாவட்ட மருத்துவமனை அப்பிராந்தியத்திற்கான முக்கியமான சுகாதார வசதியாகும். இங்கு தீவிர சிகிச்சைக்காக பல படுக்கைகளும் நீண்டகால பராமரிப்பு தேவைப்படும் நோயாளிகளுக்கு கூடுதல் படுக்கைகளும் இருக்கும். அடி, விபத்து போன்றவற்றால் உண்டாகும் காயங்களுக்கு சிகிச்சையளிக்கும் அவசரப்பிரிவு மருத்துவமனை, புணர்வாழ்வு மருத்துமனை, குழந்தைகள் மருத்துவமனை, மூத்தோர் மருத்துவமனை, மனநல மருத்துவமனை, தனித்தனியான நோய்க்கான மருத்துவமனை உள்ளிட்ட மருத்துவமனைகள் அனைத்தும் சிறப்பு மருத்துவமனைகள் ஆகும். சிறப்பு மருத்துவமனைகள் பொது மருத்துவமனைகளுடன் ஒப்பிடும்போது சுகாதார செலவினங்களைக் குறைக்க உதவும். பெறப்பட்ட வருமான ஆதாரங்களைப் பொறுத்து மருத்துவமனைகள் பொது மருத்துவமனை, சிறப்பு அல்லது அரசு மருத்துவமனை என வகைப்படுத்தப்படுகின்றன.\n\nகற்பித்தலுடன் இணைந்த மருத்துவமனை மருத்துவ மாணவர்கள் மற்றும் செவிலியர்களுக்கு கற்பித்தலுடன் மக்களுக்கு சிகிச்சையளிக்க உதவுகிறது. ஒரு மருத்துவமனையை விட சிறிய மருத்துவ வசதி கொண்ட சிகிச்சை மையமும் பொதுவாக ஒரு மருத்துவமனை என்றே அழைக்கப்படுகிறது. மருத்துவமனைகளில் பல்வேறு வகையான துறைகள் இயங்குகின்றன. அறுவை சிகிச்சை, அவசர சிகிச்சை இருதயவியல், எலும்பு மருத்துவம், தோல் மருத்துவம், புற்றுநோய் பிரிவு , குழந்தைகள் பிரிவு போன்ற பல சிறப்பு பிரிவுகள் தனித்தனியாக இயங்குகின்றன. சில மருத்துவமனைகளில் புற நோயாளிகள் பிரிவுகளும், நாள்பட்ட நோய்சிகிச்சை பிரிவுகளும் உள்ளன. மருந்தகம், நோயியல் மற்றும் கதிரியக்கவியல் போன்ற துறைகள் அனைத்து மருத்துவமனைகளிலும் பொதுவாக காணப்படுகின்றன.\n\nமருத்துவமனைகள் பொதுவாக இலாபம் அல்லது இலாப நோக்கற்ற பொதுத்துறை சுகாதார நிறுவனங்கள் ஆகும். சுகாதார காப்பீட்டு நிறுவனங்கள் அல்லது நேரடியாக தொண்டு செய்யும் நன்கொடை அளிப்போர்கள் உள்ளிட்ட தொண்டு நிறுவனங்களால் நிதியளிக்கப்படுகின்றன . வரலாற்று ரீதியாக, மருத்துவமனைகள் பெரும்பாலும் மத உத்தரவுகளால் அல்லது தொண்டு நபர்கள் மற்றும் தலைவர்களால் நிறுவப்பட்டு நிதியளிக்கப்பட்டன.\n\nதற்போது பெரும்பாலும் தொழில்முறை மருத்துவர்கள், அறுவை சிகிச்சை நிபுணர்கள், செவிலியர்கள் மற்றும் அதனுடன் தொடர்புடைய சுகாதார பயிற்சியாளர்கள் மருத்துவமனைகளில் பணியாற்றுகிறார்கள். கடந்த காலங்களில், இந்த பணிகள் வழக்கமாக மத உத்தரவுகளை நிறுவும் உறுப்பினர்களால் அல்லது தன்னார்வலர்களால் செய்யப்பட்டன. 1990 களின் பிற்பகுதியில் மருத்துவமனை ஊழியத்தில் கவனம் செலுத்தும் பல்வேறு மதங்களைச் சேர்ந்த குறிப்பாக கிறித்துவ சகோதர சகோதரிகள் சுகாதாரப் பணியை புனிதப் பணியாகக் கருதி மருத்துவமனைகளை நடத்துகின்றனர், பணியாற்றுகின்றனர் . மருத்துவமனை என்ற சொல்லுக்கு விருந்தோம்பும் இடம் என்பது மிகச்சரியான ஒரு பொருளாகும். இப்பொருள் இன்றும் கூட செல்சியா இராயல் மருத்துவமனை போன்ற சில மருத்துவமனைகளில் காப்பாற்றப்பட்டு வருகிறது.\n\nSection::::பெயர்க்காரணம்.\nஇடைக்காலத்தில், மருத்துவமனைகள் நவீன நிறுவனங்களிலிருந்து பெற்ற வெவ்வேறு செயல்பாடுகளைச் செய்தன. இடைக்கால மருத்துவமனைகள் ஏழைகளுக்கான தரும இல்லங்கள், யாத்ரீகர்களுக்கான விடுதிகள் அல்லது மருத்துவமனை பள்ளிகளாக செயல்பட்டன. மருத்துவமனை என்ற சொல் இலத்தீன் மொழியில் விருந்தோம்பலைக் குறிக்கும் சொல்லில் இருந்து வந்ததாகும். ஒரு அந்நியன் அல்லது வெளிநாட்டவரை ஒரு விருந்தினராக, நண்பராக வரவேற்று உபசரிப்பது என்ற பொருளை இச்சொல் குறிக்கிறது. விருந்தோம்பலே பின்னர் விடுதி, விருந்தினர் மாளிகை, தங்குமிடம் என்றெல்லாம் மாற்றம் கண்டது.\n\nSection::::வகைகள்.\nசில நோயாளிகள் நோயறிதலுக்காக மட்டும் மருத்துவமனைக்குச் செல்கிறார்கள். சிகிச்சைக்காக ஒரு மருத்துவமனைக்குச் சென்று ஒரே நாளில் அங்கு இரவு தங்காமல் வெளியேறுகிறார்கள். சில நோயாளிகள் ஓர் இரவுக்கு அனுமதிக்கப்பட்டு சிகிச்சை பெறுகிறார்கள் அல்லது பல நாட்கள் அல்லது வாரங்கள் அல்லது மாதங்கள் உள்நோயாளிகளாக தங்கியிருக்கிறார்கள். மருத்துவமனைகள் பொதுவாக மற்ற வகை மருத்துவ வசதிகளிலிருந்து வேறுபடுகின்றன, உள்நோயாளிகளை அனுமதிக்கும் மற்றும் பராமரிக்கும் திறனால் அவை சிறியவை, பெரியவை என்று விவரிக்கப்படுகின்றன.\nSection::::துறைகள்.\nமருத்துவமனைகள் பல துறைகளால் ஆக்கப்பட்டுள்ளன. அவை பாரம்பரியமாக வார்டுகள் என்று அழைக்கப்படுகின்றன, குறிப்பாக உள்நோயாளிகளுக்கு படுக்கைகள் இருக்கும்போது, அவை சில நேரங்களில் உள்நோயாளிகளின் வார்டுகள் என்றும் அழைக்கப்படுகின்றன. மருத்துவமனைகளில் அவசர சிகிச்சை பிரிவு அல்லது சிறப்பு சிகிச்சை மையம், தீப்புண் பிரிவு, அறுவை சிகிச்சை போன்ற தீவிர சிகிச்சைப் பிரிவுகள் இருக்கலாம். பின்வருபவை போன்ற கூடுதல் நிபுணர்களி சிகிச்சையளிக்கப்படும் பிரிவுகளும் இருக்கலாம். \n\n"}
{"id": "52904", "url": "https://ta.wikipedia.org/wiki?curid=52904", "title": "மரணதண்டனை", "text": "மரணதண்டனை\n\nமரணதண்டனை என்பது, ஒரு அதிகார நிறுவனம் தனது நடவடிக்கைகளூடாக மனிதர் ஒருவரின் உயிர்வாழ்வைப் பறிக்கும் தண்டனை ஆகும். மனிதர் இழைக்கும் குற்றம் அல்லது தவறு அவரின் உடல் சார்ந்த செயல்பாடாகப் புரிந்துகொள்ளப்பட்ட தொன்மைக்கால தண்டனை முறைகளில் இதுவும் ஒன்றாகும். திருட்டைச் செய்த மனிதரின் கை துண்டிக்கப்படுதல், வேதத்தைக் கேட்டதற்காக காதில் ஈயத்தைக் காய்ச்சி ஊற்றுதல் போன்ற தண்டனை முறைகளுக்கும் மரண தண்டனைக்கும் இடையிலான கோட்பாட்டு அடிப்படை ஒன்றேயாகும். மிகப் பழைய காலம் முதலே கடுமையான குற்றங்களுக்கு மரணதண்டனை விதிக்கப்பட்டு வந்துள்ளது. அதில் குறிப்பானது கொலையாகும். எல்லா நாடுகளிலும் கொலைக்கு மரணதண்டனை விதிக்கப்படுதல் ஏதேனும் ஒரு காலப்பகுதியில் நிலவிவந்துள்ளது. எனினும் கடுமையான குற்றம் எது என்பது அவ்வச் சமூகங்களின் பண்பாடு, அரசு அல்லது அரசனின் கொள்கைகள், அரசியல் ஆகியவற்றைப் பொறுத்து மாறுபட்டு அமையும். இத் தண்டனை நிறைவேற்றப்படும் முறையும் நாட்டுக்கு நாடும், காலத்துக்குக் காலமும் வேறுபாடாக இருந்து வந்துள்ளன. தலையை வாளினால் அல்லது வேறு முறைகள் மூலம் துண்டித்தல், கழுவில் ஏற்றுதல், கல்லால் எறிந்து கொல்லுதல், கல்லில் கட்டிக் கடலில் எறிதல், கம்பத்தில் கட்டிவைத்துச் சுடுதல், கழுத்துவரை நிலத்தில் புதைத்து யானையால் மிதிக்கச் செய்தல், காட்டு விலங்குகளுக்கு இரையாக்குதல், தூக்கில் இடுதல், உயிருடன் புதைத்தல், நஞ்சூட்டுதல், துப்பாக்கியால் சுடுதல், மின்னதிர்ச்சி கொடுத்தல் போன்று பல முறைகள் கையாளப்பட்டு வந்துள்ளன.\n\nகொலை, தேசத்துரோகம், அரசுக்கு அல்லது அரசனுக்கு எதிரான சதி செய்தல் போன்ற குற்றங்கள் பரவலாக மரணதண்டனைக்குரிய குற்றங்களாகக் கருதப்பட்டவை. இவை தவிர அரசு சார்பான மதங்களுக்கு எதிரான குற்றங்கள், பாலியல் குற்றங்கள் போன்றனவும் சில சமூகங்களில் மரண தண்டனைக்குரிய குற்றங்களாகக் கருதப்படுகின்றன. தற்காலத்தில் சில நாடுகளில் போதை மருந்துகளைக் கடத்துதல் போன்றவையும் மரணதண்டனைக்கு உரிய குற்றங்களாக ஆக்கப்பட்டுள்ளன.\n\nமரணதண்டனை நவீன நீதிமுறைகளின் அடிப்படைக்கோட்பாடுகளுக்கு எதிரானது என்றும் அதனை ஒழிக்கவேண்டும் என்றும் பல்வேறு கருத்துகள் வலுப்பெறத் தொடங்கிய பின்னர் பல நாடுகள் மரணதண்டனையை முற்றாக ஒழித்து விட்டன. பெரும்பாலான ஐரோப்பிய நாடுகளில் இப்போது மரணதண்டனை விதிக்கப்படுவது இல்லை. வேறு பல நாடுகளிலும் இது பற்றிய விவாதங்கள் நடைபெற்று வருகின்றன.\n\n\n\nSection::::நடைமுறையில் மரணதண்டனை.\nஉலகில் பல்வேறு நாடுகள் மரணதண்டனையை சட்டத்தின் மூலமாக அங்கீகாரம் செய்துள்ளன. சில நாடுகளில் தற்போது மரணதண்டனைக்கு மாற்று தண்டனைகள் குறித்தான ஆய்வுகள் நடக்கின்றன. இவ்வாறு மரணதண்டனைகளை நிறைவேற்றும் நாடுகள் வேறுவேறு முறைகளில் மரணதண்டனையை கையாளுகின்றன. அமெரிக்கா நாட்டில் ஜார்ஜியா மாகாணத்தில் 70 ஆண்டுகளுக்கு பின்னர் ஒரு பெண்ணுக்கு அவளின் கணவனைக் கொன்ற குற்றத்திற்காக விச ஊசி போட்டு மரண தண்டனை நிறைவேற்றப்பட்டது.\n\nஐ.நா உறுப்பு நாடுகளும், ஐ.நா பார்வையாளர் அந்தஸ்து உடைய நாடுகளுமான 195 நாடுகள் கீழ்வரும் கொள்கையை பின்பற்றுகின்றன:\n\nஉலகின் 90% நாடுகள் சர்வதேச மன்னிப்பு சபை படி, இயங்குகின்றன.\n100 (51%) நாடுகள் மரணதண்டையை ஒழிக்க வேண்டுமென விரும்புகின்றன.\n7 (4%) நாடுகள் விதிவிலக்கான சூழ்நிலைகளில் (அதாவது போர் நேரம் போன்ற) குற்றங்களை தடுக்க மரணதண்டனையை விரும்புகின்றன.\n48 (25%) நாடுகள் சாதாரண குற்றங்களுக்காக மரணதண்டனை பயன்பாட்டை அனுமதிக்கின்றன. \n40 (20%) நாடுகளின் சட்ட நடைமுறையில் இரண்டு மரண தண்டனைகளைப் பராமரிக்கின்றன.\n\nSection::::போதை மருந்து தொடர்பான குற்றங்களுக்கு தண்டனை.\nகொலை போன்ற கொடூரமான குற்றங்களுக்கும், பாலியன் வன்புணர்வு போன்றவையும் தவிர்த்து போதை மருந்து தொடர்பான குற்றங்களுக்கும் பல உலக நாடுகள் மரண தண்டனையை தருகின்றன. 2012 வரை போதை மருந்து தொடர்பான குற்றங்களுக்கு மரண தண்டனையை சட்டப்படி நிறைவேற்றிய நாடுகளின் பட்டியல்:\n\nSection::::மதங்களின் பார்வையில்.\nஉலகின் முக்கியமான சமயங்கள் அனைத்தும் மரணதண்டனையைப் பற்றிய பல்வேறு கலவையான கருத்துகளை கொண்டுள்ளதாக உள்ளன. சமய கோட்பாடுகள், காலம் ஆகியவை மரண தண்டனை நிர்ணயம் செய்வதில் பெரும்பங்கு வகிக்கின்றன.\n\nSection::::இந்து மதம்.\nமரணதண்டனையை அனுமதிப்பது, தடை செய்வது என இரு போதனைகளை இந்து மதம் கொண்டுள்ளது. இந்து சமயத்தின் புராணங்களிலும், சமயக் கதைகளிலும் மனித குலத்திற்கு தீமையை விளைவிக்கும் அரக்கர்கள் தெய்வங்களால் கொல்லப்படுதல் சொல்லப்படுகிறது. குற்றத்திற்கான தண்டனையை இறைவனே கொடுப்பார் என்பதை திருமாலின் தசவாதரங்களின் நோக்கம் விளக்குகிறது. இந்து மத தத்துவத்தின் படி ஆன்மா அழிவற்றது. உயிரானது இறந்த பிறகு, அவை உடலினை விட்டு பிரிந்து தனது நற்செயல்கள், தீசெயல்களைப் பொறுத்து சொர்கத்திற்கும், நரகத்திற்கும் செல்வதாக கருதப்பெறுகிறது. மகாபுராணங்களில் ஒன்றான கருட புராணம் மனிதர்கள் செய்யும் குற்றங்களுக்காக அவர்களின் ஆன்மா நரகத்தில் அடையும் துன்பங்களைப் பட்டியலிடுகிறது.\n\nSection::::இசுலாம்.\nஇசுலாமிய சட்டத்தின் சில வடிவங்கள், மரண தண்டனையை வரவேற்கின்றன. ஆயினும் குரானில் கூறப்பட்டுள்ள உண்மையான மரண தண்டனையை இசுலாமிய சட்டத்தினை அடிப்படையில் சில நாடுகள் பின்பற்றுகின்றன. மரண தண்டனைக்கு பதிலாக மற்றொரு முறை பயன்படுத்த குரான் வழிகாட்டுகிறது. கொலை குற்றம் சிவில் குற்றமாக கருதப்பட வேண்டும். குற்றவாளியால் பாதிக்கப்பட்ட குடும்பத்தினருக்கு இழப்பீடு பெற்றுத்தர வேண்டும். இதன் மூலம் பாதிக்கப்பட்டவர்கள் கொலை செய்வது என்பதிலிருந்து விலகிக்கொள்ளலாம். அதுமட்டுமின்றி, பாதிக்கப்பட்டவர்களுக்கு குற்றவாளிகளுக்கு மரண தண்டனை தரும் அதிகாரமும் வழங்கப்பெறும். இதனை வலியுருத்தும் குரானின் வரிகள் கீழே:\n\nSection::::மரணதண்டனை எதிர்ப்பு.\nஉலக நாடுகள் பலவற்றிலும் நடைமுறையில் உள்ள தூக்கிலிடுதல் போன்ற மரணதண்டனைகளை நிறுத்த வேண்டும் என்ற எண்ணத்தின் அடிப்படியில் மனிதஉரிமையாளர்களால் மரணதண்டனை எதிர்ப்பானது செய்யப்பெறுகிறது. தவறுகளுக்காக தரப்படும் மரணதண்டனைகள் சரியானது அல்ல என்றும், தீர்வாகாது என்றும் இத்தகைய எதிர்ப்பாளர்கள் நம்புகிறார்கள். தேச பாதுகாப்பு, கொலை போன்ற கொடூரமான குற்றங்களுக்கு மரணதண்டனையைத் தவிர மற்ற தண்டனைகளை அளிக்க இவர்கள் வற்புறுத்துகிறார்கள். மனித உயிர்கள் மகத்தானவை என்றும், கொலைக்கு மற்றொரு கொலை(மரணதண்டனை) கூடாதென்றும் கூறும் இவர்களில் இறைவன் கொடுத்த உயிரை பறிக்க மனிதர்களுக்கு உரிமையில்லை என்ற கருத்தினை உடைய ஆன்மிகவாதிகளும் உள்ளனர். மரணதண்டனை எதிர்க்க இயக்கங்கள் தொடங்கி, மாநாடுகளும், பிரச்சாரங்களும் நடைபெறுகின்றன. மரணதண்டனைக்கு எதிரான வாதங்களாக முன்வைக்கப்படும் சில\n"}
{"id": "52907", "url": "https://ta.wikipedia.org/wiki?curid=52907", "title": "பால் (உயிரியல்)", "text": "பால் (உயிரியல்)\n\nஉயிரினங்களின் பெரும்பாலான இனங்கள் சார்ந்த உயிரிகள் ஆண்பால், பெண்பால் எனும் இரு பால் பகுப்புகளாகப் படிமலர்ந்துப் பிரிந்துள்ளன. இவற்றில் சில உயிரிகள் இடைப்பட்ட நிலையில் ஊடுபாலினமாகவும் (intrersex) அமைதல் உண்டு. பால்வழி இனப்பெருக்கம் மரபுபேறாக பெற்றோரின் மரபியல் பண்புகளை சேர்த்துக் கலக்கவைக்கின்றது: சிறப்புவகை உயிர்க்கலங்களாகிய பாலணுக்கள் பெற்றோர் மரபியல் பண்புகளை மரபுபேறாக பெற்று புதிய இளவுயிரியைத் தோற்றுவிக்கின்றன. பாலணுக்கள்வடிவிலும் செயலிலும் ஒன்றி சமப்பாலணுக்களாகவும் அமையலாம். இது ஒருபால் முறைமை(isogamy) எனப்படுகிறது. என்றாலும் பல நேர்வுகளில், படிமலர்ச்சியின்போது சீரின்மை உருவாகி, இரு சிறப்புப் பால்வகைகளாகப் பிரிந்து அதாவது இருபாலணுக்களாகப் (heterogametes) பிரிகின்றன. இது சீரிலாபால் முறைமை (anisogamy) எனப்படுகிறது.\nமாந்தர்களிலும் ஏனைய பாலூட்டிகளிலும், ஆண்கள் XY என்ற பாலினப் பண்பக இணையையும் XX பாலினப் பண்பக இணையையும் கொன்டிருக்கின்றன. இது XY பண்பகத்தால் பால் தீர்மானிக்கும் முறைமை ஆகும். வேறு சில விலங்குகளிலும் பூச்சிகளிலும். முறையே ZW பண்பகங்களாலும் XO பண்பகங்களாலும் பால் தீர்மானிக்கும் முறைமைகள் உள்ளன.\n\nபால் பகுப்புகள் உயிரிகளின் பாலணுக்களினால் வரையறுக்கப்படுகின்றன. ஆண்பால் உயிரி விந்தணுக்களையும், பெண்பால் உயிரி அண்டங்கள் அல்லது சூல் முட்டைகளையும் உருவாக்குகின்றன. ஒரே உயிரினத்தின் உடலில் இரண்டு பாலுக்குரிய உயிரணுக்களும் உருவாகுமாயின் அவ்வுயிரினம் இருபால் உயிரி (hermaphroditic) எனப்படுகின்றது. பொதுவாக வெவ்வேறு பால்களைச் சேர்ந்த உயிரிகளின் உடல் தோற்றத்தில் குறிப்பிட்ட வேறுபாடுகள் காணப்படுகின்றன. இது பால்சார் இருநிலை வளர்ச்சி எனப்படுகின்றது. இவ் வேறுபாடு உயிரிகள் ஆட்படுகின்ற வேறுபாடான இனப்பெருக்கம் சார்ந்த அழுத்தங்களின் வெளிப்பாடு ஆகும். எடுத்துகாட்டாக, இணைதேர்வும் பாலுறவுத்தேர்வும் இருபால்களுக்கும் இடையில் உள்ள புறத்தோற்ற வேறுபாடுகளின் படிமலர்ச்சியை முடுக்கிவிடலாம்.y\n\nSection::::பருந்துப் பார்வை.\nஉயிரின் அடிப்படை இயல்புகளில் ஒன்று இனப்பெருக்கம் ஆகும் அதாவது புதிய இனத்தோன்றல்களை உருவாக்குவது ஆகும். இந்நிகழ்வில் பாலுறவு ஒரு கூறுபாடாகும். உயிர் தன் எளிய கட்டத்தில் இருந்து மேலும் சிக்கலான படிமலர்ந்தது போலவே. இனப்பெருக்க முறைமைகளும் எளிய நில்நியில் இருந்து சிக்கலான நிலைக்கு படிமலர்ந்தது. தொடக்கத்தில் இனப்பெருக்கம் வெறும் மீளுருவாக்கமாகவே நிலவியது. இந்நிகழ்வில் முதல் அல்லது பெற்றோர் உயிரியின் அதே மரபு இயல்புகள் அமைந்த புதிய இளவுயிரிகள் மீளுருவாக்கம் பெற்றன. இந்த முறைமை பாலிலா இனப்பெருக்கம் என வழங்கப்பட்டது. இது இன்னமும் பல உயிரின்ங்களில் குறிப்பாக ஓருயிர்க்கல உயிரிகளி நடைபெறுகிறது.என்றாலும் இது பல்லுயிர்க்கல உயிரிகளிலும் கூட பரவலாக இன்னமும் விளங்குகிறது.> பாலியல் இனப்பெருக்கத்தில் இளவுயிரிகளின் மரபுத் தகவல் இருவேறு தனியர்களிடம் இருந்து பெறப்படுகிறது. பாலியல் இனப்பெருக்கம் படிமலர்ச்சியின் நெடிய வழித்தட நிகழ்வில் உருவாகியதால், இடைநிலை உயிரிகளும் நிலவுகின்றன. காட்டக, குச்சுயிரிகள் பாலிலா இனப்பெருக்கத்தைக் கடைப்பிடித்தாலும், கொடுக்கும் தனி உயிரியின் மரபுத் தகவல் பெறும் மற்றோர் உயிரிக்கு பரிமாற்றப்படுகிறது.\n\nஇடைநிலை உயிரிகளை விட்டுவிட்டல் மற்றபடி பால் இனப்பெருக்கமும் பாலிலா இனப்பெருக்கமும் தான் இரண்டு அடிப்படைமுறைகளாக மரபுத் தகவல் மரபுபேறாக இளவுயிரிகளுக்குக் கடத்தப்படுகின்றன. வழக்கமாக, பாலிலா இனப்பெருக்கத்துக்கு முன் உயிர்க்கலம் தன் மரபுத் தகவல் உள்ளடக்கத்தை இரட்டிப்பாக்கிப் பிளவுறுகிறது. இது ஊன்பகுப்பு அல்லது முழுமைப் பகுப்பு எனப்படுகிறது. பாலியல் இனப்பெருக்கத்தில், சிறப்புவகை உயிர்க்கலங்கள் தம் மரபுத் தகவலை இரட்டிக்காமல் குன்றல் பகுப்பு முறையில் பிளவுற்று பாலணுக்களை விளைவிக்கின்றன. இப்பாலணுக்கள் பெற்றோர் ஒவ்வொருவரின் அரைப்பங்கு மரபுத் தகவலையும் பெற்றுள்ளன. இந்தப் பாலணுக்கள் தாம் உயிரியின் பாலியல் இனப்பெருக்கத்துக்கு ஆயத்தப்படுத்தும் உயிர்க்கலங்கள் ஆகும்.> பாலுறுப்பு, இனப்பெருக்கம் செய்வதற்கான ஏற்பாடுகளைப் பெற்றுள்ளது. இனப்பெருக்க அமைப்புடன் இது படிமலர்ந்த்து. இது முதலில் ஒத்த பாலணுக்களில் (ஒருபாலுறவில்) தொடங்கி, பெரிய பெண்பாலணுவான அண்டமும் சிறிய ஆண்பாலணுவான விந்தணுவும் உள்ளடங்கிய வேறுபட்ட பாலணு வகைகள் அமைந்த அமைப்புக்கு முன்னேறியது.\n\nசிக்கலான உயிரிகளில், இனப்பெருக்கத்திற்கான பாலணுக்களை பால் உறுப்புகள் தாம் உருவாக்கிப் பரிமாறுகின்றன. பல உயிரினங்கள், குறிப்பாக விலங்குகள், பாலியல் பிரிவைக் கொண்டுள்ளன. அவற்றின் இனக்குழுமல்கள் ஆண்களாகவும் பெண்களாகவும் பிரிந்துள்ளன. மாராக, இத்தகைய பால்பிரிவற்றனவாக உயிரினங்களும் நடப்பில் உள்லன. இவற்றின் ஒவ்வொரு தனியரும் ஆண், பெண் இனப்பெருக்க உறுப்புகளைப் பெற்றுள்ளன. இவை இருபாலிகள் எனப்படுகின்றன. இந்நிலை நிலைத்திணைகளில் அடிக்கடி காணப்படுகிறது.\n\nSection::::படிமலர்ச்சி.\nஒற்றைக்கருவன் முழுக்கருவன் மூதாதையில் முதலில் இனப்பெருக்கம் ஒரு பில்லியன் ஆண்டுகளுக்கு முன்பு தோன்றிப் படிமலர்ந்த்து. பால்பிரிவின் படிமலர்ச்சியும் அது இதுநாள் வரை நிலத்திருப்பதற்குமான காரணம் குறித்த விவாதங்கள் இன்னமும் தொடர்ந்த வண்ணமே உள்ளன. இதற்கு பின்வரும் கோட்பாட்டு விளக்கங்கள் அளிக்கப்படுகின்றன: பால் இளவுயிரிகளில் வேறுபாட்டை உருவாக்குகிறது; இது மேம்பட்ட பண்புகள் பரவ உதவுகிறது; து தீங்கான பண்புகளை நீக்க உதவுகிறது. பால் முளைக்கரு தொடர் மரபனைப் பழுதுபார்க்க உதவுகிறது.\n\nஇனப்பெருக்கம், முழுக்கருவன் உயிரிகளில் ந்அடக்கும் தனித்தன்மை வாய்ந்த நிகழ்வாகும். முழுக்கருவன் உயிரிகள் கலக்கருவையும் ஊன்குருத்தையும் கொண்டவையாகும். விலங்குகள், நிலைத்திணைகள், பூஞ்சைகள் தவிர, முகிழுயிரிகளாகிய மலேரியா ஒட்டுண்ணிகளைப் போன்றவையும் இனப்பெருக்கத்தில் ஈடுபடுகின்றன. சில குச்சுயிரிகளும் இணைசேர்க்கை வாயிலாக உயிர்க்கலங்களுக்கு இடையில் மரபுத் தகவலை கட்த்துகின்றன; இது இனப்பெருக்கத்தை ஒத்ததல்ல என்றாலும் இதுவும் பண்புகள் கலக்க உதவுகிறது.\n\nமுழுக்கருவன்களின் இனப்பெருக்க பான்மையை வரையறுப்பது பாலணுக்களின் வேறுபாடும் கருவுறலின் இருபால் தன்மையுமே ஆகும்.ஓர் உயிரினத்துக்குள் நிலவும் பாலணு வகைகளின் பன்மையும் கூட இனப்பெருக்கத்தின் ஒரு வடிவமாக்க் கருதப்படுகிறது. என்றாலும், பலௌயிர்க்கல விலங்குகளில் பாலணுவின் மூன்றாம் வகையேதும் அமைதல் இல்லை.\n\nபால்பிரிவினை முதுகருவன்களின் காலத்திலோ முழுக்கருவன்களின் தொடக்கக் காலத்திலோ தொன்றியிருக்க வாய்ப்பிருந்தாலும், பண்பக இணை பால்திர்மானிப்பின் தோற்றம் முழுக்கருவன்களின் தொடக்கக் காலத்திலேயே தோன்றிவிட வாய்ப்புள்ளது. ZW பால்தீர்மானிப்பை பரவைகளும் மீன்களும் சில ஓட்டுடலிகளும் பகிர்கின்றன. XY பால்தீர்மானிப்பு பாலூட்டிகளிலும் மேலும் சில பூச்சிகளிலும் நிலைத்திணைகளிலும் (\"Silene latifolia\") அமைகிறது. X0 பால்தீர்மானிப்பு சில பூச்சிகளில் அமைகிறது.\n\nபறவைகளின் ZW, பாலூட்டிகளின் XY பண்பக இணைகளுக்கு இடையில் பொதுவான மரபன்கள் ஏதும் பகிரப்படவில்லை. கோழியையும் மாந்தனையும் ஒப்பிட முன்னதன் Z பண்பகம் மாந்தனின் பால்சாரா 9 ஆம் பண்பகத்தை ஒத்துள்ளது. ஆனால், அது X அல்லது Y பண்பகத்தை ஒத்தில்லை. இந்நிலை ZW, XY பால்தீர்மானிப்புகள் பொது தோற்றத்தைப் பகிரவில்லை எனபதைத் தெளிவாக்குகிறது. ஆனால் இந்தப் பாலியல் பண்பகங்கள் பறவைகள், பாலூட்டிகளின் பொது மூதாதையின் பால்சாரா பண்பகத்தில் இருந்து தோன்றியிருக்கும் வாய்ப்பைக் காட்டுகிறது.\n\n2004 ஆம் ஆண்டின் ஓர் ஆய்வுக் கட்டுரை கோழியின் Z பண்பகத்தை பிளாட்டிபசின் X பண்பகத்தோடு ஒப்பிட்டு இரண்டும் உறவுள்ள அமைப்புகளாக அமைதலைச் சுட்டிக் காட்டியுள்ளது.\n\nSection::::பாலியல் இனப்பெருக்கம்.\nமுழுக்கருவன்களின் இனப்பெருக்கம் இருபெற்றோரின் மரபியல் பண்புகளை கலந்து உயிரிகள், இளவுயிரிகளை உருவாக்கும் நிகழ்வாகும். இந்நிகழ்வில் ஒரு தலைமுறையில் இருந்து அடுத்த தலைமுறைக்குப் பண்பகங்கள் கட்த்தப்படுகின்றன. இளவுயிரியின் ஒவ்வோர் உயிக்கலத்திலும் இரு பெற்றோரின் அரைப்பகுதி பண்பகங்கள் அமைந்திருக்கும்.\n\n"}
{"id": "52911", "url": "https://ta.wikipedia.org/wiki?curid=52911", "title": "மேல்நாட்டுச் செந்நெறி இசை", "text": "மேல்நாட்டுச் செந்நெறி இசை\n\nமேல்நாட்டுச் செந்நெறி இசை (Classical music) என்பது மேல்நாட்டு, மதம் சார்ந்ததும், மதச் சார்பற்றதுமான மரபுகளின் அடிப்படையில் அமைந்த இசையைக் குறிக்கும். இது கிபி 9ஆம் நூற்றாண்டு தொடக்கம் இன்று வரையான நீண்ட காலப் பகுதியில் பயிலப்பட்டு வருகிறது. இம் மரபின் விதிகள் தொகுக்கப்பட்டது 1550 தொடக்கம் 1900 ஆண்டு வரையிலான காலப்பகுதியிலாகும். ஐரோப்பிய இசையல்லாத பிற இசை மரபுகளிலிருந்து ஐரோப்பிய இசை மரபு வேறுபடும் முக்கியமான அம்சங்களில் ஒன்று அதன் குறியீட்டு முறை ஆகும். இக் குறியீட்டு முறை 16 ஆம் நூற்றாண்டு முதல் பயன்பாட்டில் உள்ளது. மேற்கத்திய இசைக் குறியீடு, இசையமைப்பாளர்கள் சுருதி, நடை முதலான அம்சங்களை இசைக் கலைஞர்களுக்குக் குறுத்துக் கொடுப்பதற்கு உதவுகிறது. இது, ஐரோப்பிய மரபுசாராத இசை முறைகளில் உள்ளதுபோல், சமயத்துக்கு ஏற்றபடி மாற்றங்கள் செய்வதற்கும், வேறு அலங்காரங்களுக்கும் இடமளிப்பதில்லை. இதனை ஐரோப்பிய இசையை, இந்தியச் செந்நெறி இசை மரபுகளுடனும், ஜப்பானிய மரபு இசைகளுடனும் ஒப்பிடுவதன் மூலம் அறிய முடியும். \n\n1900களில் இவ்வகை இசை தொடர்பாக மக்களின் ஆர்வம், குறிப்பாக ஐக்கிய அமெரிக்கா, ஐக்கிய இராச்சியம் ஆகிய நாடுகளில் குறையத் தொடங்கியது. இக் காலப்பகுதியில் செந்நெறி இசை, வணிக அடிப்படையில் பெரும் வெற்றிகளைப் பெற்ற மக்கள் இசையுடன் ஒப்பிடும்போது பின்தங்கியே இருந்தது.\n"}
{"id": "52916", "url": "https://ta.wikipedia.org/wiki?curid=52916", "title": "நலம் பேணல்", "text": "நலம் பேணல்\n\nநலம் பேணல் அல்லது நலன் பராமரிப்பு என்பது நோய்களை வரும்முன் தடுத்தல், குணப்படுத்தல் அல்லது சமாளித்தல் ஆகும். மருத்துவம், செவிலியல் மற்றும் இதர மருத்துவத்துறைகள் நலத்தைப் பேண முதன்மையாக உதவுகின்றன. மனிதருக்கும் இருக்கும் அடிப்படைத் தேவைகளில் ஒன்று நலத்தைப் பேணுவதாகும்.\n"}
{"id": "52919", "url": "https://ta.wikipedia.org/wiki?curid=52919", "title": "நிறுவனம்", "text": "நிறுவனம்\n\nநிறுவனம் என்பது ஒரு நோக்குக்காக பல நபர்களின் நடத்தைகளை நெறிப்படுத்த அமைக்கப்பட்ட ஒரு சமூக கட்டமைப்பும் இயங்கமைப்பும் ஆகும். தனிநபர்களின் வாழ்நாட்களைக் கடந்து நிறுவனங்கள் நிலைத்து நிற்ககூடியவை. மருத்துவமனை, நூலகம், பள்ளிக்கூடம், வணிக குழுமம், அரசு, சமயம், தொழிற்சாலை, சிறைச்சாலை, படைத்துறை ஆகியவை நிறுவனத்துக்கு எடுத்துக்காட்டுகள் ஆகும்.\n"}
{"id": "52923", "url": "https://ta.wikipedia.org/wiki?curid=52923", "title": "த ரோலிங் ஸ்டோன்ஸ்", "text": "த ரோலிங் ஸ்டோன்ஸ்\n\nத ரோலிங் ஸ்டோன்ஸ் (\"The Rolling Stones\") ஒரு ஆங்கில ராக் இசைக்குழு. 1962 ஆம் ஆண்டு இலண்டன் நகரில், இதன் தொடக்கத் தலைவரான பிரையன் ஜான்சுடனும், பியானோக் கலைஞரான இயன் ஸ்டுவார்டுடனும், பாடகர் மைக் ஜாகரும், கிட்டார் கலைஞர் கீத் ரிச்சார்டும் இணைந்தபோது இக் குழு உருவானது. ஜாகர், ரிச்சார்டு ஆகியோரது பாட்டு எழுதும் நிறுவனத்தின் பங்களிப்பு பின்னாளில் இவ்விருவரும் குழுவின் தலைமைப் பொறுப்புக்கு வரக் காரணமாகியது. \"பாஸ்\" இசைக் கலைஞர் பில் வைமன், டிரம் கலைஞர் சார்லி வாட்ஸ் ஆகியோரும் பின்னர் இணந்து கொண்டனர். 1963ல் இயன் ஸ்டுவார்டு, குழுவின் உறுப்பினர் நிலையில் இருந்து நீக்கப்பட்டார். எனினும், 1985ல் அவர் இறக்கும்வரை அக்குழுவில் பணியாற்றி வந்தார்.\n\nகுழுவின் தொடக்க காலப் பதிவுகள், அமெரிக்க புளூஸ், ரிதம் அண்ட் புளூஸ் போன்ற வகைகளைச் சேர்ந்த பாடல்களை உள்ளடக்கியிருந்தன. முதலில் ஐக்கிய இராச்சியத்தில் புகழ் பெற்ற இக் குழு பின்னர் 1960களின் முற்பகுதியிலேயே ஐக்கிய அமெரிக்காவிலும் பெயர் பெற்றது. 1965ல் இக்குழு வெளியிட்ட பாடல் ஒன்றின் மூலம், \"த ரோலிங் ஸ்டோன்ஸ்\", ராக் அண்ட் ரோல் இசையின் முன்னணிக் குழுவானது. ஜாகர், ரிச்சார்டு ஆகியோரின் பாடலுடனும், ஜான்சின் இசையுடனும், 1966ல் வெளியான இவர்களது இசைப்பாடல் தொகுதியான \"ஆஃப்டர்மாத்\" இவர்களுக்கு மேலும் புகழ் தேடிக் கொடுத்தது. 1969 ஆம் ஆண்டில் குழுவிலிருந்து நீக்கப்பட்ட சிலகாலத்தின் பின் ஜான்ஸ் காலமானார். இவருக்குப் பதிலாக மைக் டெய்லர் என்பவர் குழுவில் இணைந்தார். இக் குழுவுக்காக ஐந்து பாடல் தொகுப்புக்களைப் பதிவு செய்த டெய்லர், 1974 ஆம் ஆண்டில் குழுவிலிருந்து விலகினார். பின்னர் கிட்டார் இசைக் கலைஞர் ரோனி வூட் குழுவில் இணைந்து கொண்டார். 1993ல் வைமன் குழுவிலிருந்து விலகினார். 1994 ஆம் ஆண்டிலிருந்து டரில் ஜான்ஸ் என்பவர் குழுவுடன் பணிபுரிந்தார்.\n\n\"த ரோலிங் ஸ்டோன்ஸ்\" குழுவினர், ஐக்கிய இராச்சியத்தில் 22 இசைத் தொகுப்புக்களையும், ஐக்கிய அமெரிக்காவில் 24 இசைத் தொகுப்புக்களையும் வெளியிட்டுள்ளனர். உலகம் முழுவதும் 200 மில்லியன்களுக்கு மேற்பட்ட இவர்களது தொகுப்புக்கள் விற்பனையாகி உள்ளன.\n"}
{"id": "52926", "url": "https://ta.wikipedia.org/wiki?curid=52926", "title": "ஆஸ்திரலேசியா", "text": "ஆஸ்திரலேசியா\n\nஆஸ்திரலேசியா (\"Australasia\") என்பது ஓசியானியாவில் அமைந்துள்ள ஒரு பகுதியாகும். இது ஆஸ்திரேலியா, நியூசிலாந்து, பப்புவா நியூ கினி, மற்றும் இவற்றுக்கு அருகே பசிபிக் பெருங்கடலில் அமைந்துள்ள தீவுகளையும் உள்ளடக்கியது. ஆஸ்திரலேசியா என்ற சொல்லை 1756 ஆம் ஆண்டில் சார்ல்ஸ் டி புரொசஸ் என்பவர் தனது \"Histoire des navigations aux terres australes\" என்ற புத்தகத்தில் முதன்முதலில் அறிமுகப்படுத்தினார். (1756). இலத்தீன் மொழியில் \"ஆசியாவின் தெற்குப் பகுதி\" என இது பொருள்படும்.\n\nமுன்னர் ஆஸ்திரலேசியா என்பது ஆஸ்திரேலியா/நியூசிலாந்து கூட்டு விளையாட்டு அணிகளைக் குறிக்கப் பயன்படுத்தப்பட்டது. 1905 முதல் 1915 வரையான காலப்பகுதியில் டேவிஸ் கிண்ண டென்னிஸ் போட்டிகளில் ஆஸ்திரேலியா, நியூசிலாந்து அணிகளின் சிறப்பு வீரர்கள் கூட்டாகப் பங்குபற்றி 1907, 1908, 1909, 1911, 1914 போட்டிகளில் வெற்றி பெற்றனர். மேலும் 1908, 1912 இல் நடந்த ஒலிம்பிக் விளையாட்டுக்களிலும் கூட்டாகப் பங்குபற்றினர். ஆஸ்திரலேசிய அணி 1911 ஆம் ஆண்டில் லண்டனில் நடந்த பேரரசின் விழாவிலும் பங்க்குபற்றியிருந்தது.\n\n"}
{"id": "52929", "url": "https://ta.wikipedia.org/wiki?curid=52929", "title": "மலுக்கு தீவுகள்", "text": "மலுக்கு தீவுகள்\n\nமலுக்கு தீவுகள் (\"Maluku Islands\") எனப்படுபவை இந்தோனேசியாவில், குறிப்பாக மலே தீவுக்கூட்டத்தில் காணப்படும் தீவுகள் ஆகும். இவை \"மொலுக்காஸ்\", \"மொலுக்கன் தீவுகள்\", ஸ்பைஸ் தீவுகள் அல்லது \"மலுக்கு\" எனவும் அழைக்கப்படுகின்றன. இத்தீவுக் கூட்டம் ஆஸ்திரேலியப் புவித்தட்டில் சுலவேசிக்கு கிழக்கே, நியூ கினிக்கு மேற்கே, திமோரிக்கு வடக்கே அமைந்துள்ளன. வரலாற்று ரீதியாக சீனர்களாலும், ஐரோப்பியர்களாலும் இது இவை \"ஸ்பைஸ் தீவுகள்\" என அழைக்கப்பட்டு வந்தன.\n\nஇங்குள்ள பெரும்பாலான தீவுகள் மலைகளையும் குமுறும் எரிமலைகளையும் கொண்டுள்ளன. ஈரப்பாங்கானவை. மழைக்காடுகள் பல உள்ளன. உணவு வாசனைப் பொருட்கள் பெருமளவில் உற்பத்தியாகின்றன. இவற்றில் மெலனீசியர்கள் ஆரம்ப காலத்தில் வாழ்ந்திருந்தாலும், பல தீவுப்பகுதி மக்கள், குறிப்பாக பண்டா தீவுகளில் வாழ்ந்த மக்கள் 17ம் நூற்றாண்டுப் பகுதியில் கொல்லப்பட்டனர். ஆஸ்திரனேசியர்கள் இங்கு 20ம் நூற்றாண்டின் ஆரம்பத்தில் டச்சு ஆட்சிக் காலத்தில் குடியேறினர். இக்குடியேற்றம் பின்னர் இந்தோனீசிய ஆட்சிக் காலத்திலும் தொடர்ந்தது.\n\n1950 ஆம் ஆண்டில் மலுக்கு தீவுகள் இந்தோனீசியாவின் ஒரு மாகாணமாக உருவாக்கப்பட்டது. 1999 ஆம் ஆண்டில் இது இரண்டாகப் பிரிக்கப்பட்டு மலுக்கு, வடக்கு மலுக்கு என இரண்டு இந்தோனீசீய மாகாணங்களாக்கப்பட்டன. 1999 - 2002 காலப்பகுதியில் முஸ்லிம்களுக்கும் கிறிஸ்தவர்களுக்கும் இடையில் இங்கு கருத்து வேறுபாடு காரணமாகக் கலவரங்கள் இடம்பெற்றிருந்தன. ஆனாலும் தற்போது அங்கு அமைதி நிலவுகிறது.\n\nSection::::புவியியல்.\nமலுக்கு தீவுகளில் மொத்தம் 999 தீவுகள் உள்ளன. 77,990 கிமீ நிலப்பகுதியையும், 776,500 கிமீ கடற் பரப்பையும் கொண்டுள்ளன.\n\n\n\n"}
{"id": "52931", "url": "https://ta.wikipedia.org/wiki?curid=52931", "title": "டோக்கெலாவ்", "text": "டோக்கெலாவ்\n\nடோக்கெலாவ் (\"Tokelau\") என்பது நியூசிலாந்தின் ஒரு பகுதியாகும். இது பசிபிக் பெருங்கடலின் தெற்குப் பகுதியில் அமைந்துள்ள மூன்று வெப்பவலய பவளத் திட்டுகளைக் கொண்டுள்ளது. இப்பிரதேசத்தை சுயாட்சியற்ற பிரதேசமாக ஐக்கிய நாடுகள் பொதுச்சபை அறிவித்துள்ளது.\n1976 ஆம் ஆண்டு வரையில் இப்பகுதி \"டோக்கெலாவ் தீவுகள்\" என அழைக்கப்பட்டு வந்தது. மேலை நாட்டவர்களால் இது சிலவேளைகளில் \"யூனியன் தீவுகள்\" எனவும் அழைக்கப்பட்டது. டோக்கெலாவ் என்பது பொலினீசிய மொழியில் \"வடக்குக் காற்று\" எனப் பொருள். டிசம்பர் 9, 1976 முதல் டோக்கெலாவ் என்ற பெயர் அதிகாரபூர்வமாக்கப்பட்டது.\n\nடோக்கெலாவ், அடாஃபு, நுகுநோனு மற்றும் ஃபகாவோஃபோ ஆகிய பவளத் தீவுகளை உள்ளடக்கியது.\n\n"}
{"id": "52935", "url": "https://ta.wikipedia.org/wiki?curid=52935", "title": "வெய்ச்சி", "text": "வெய்ச்சி\n\nவெய்ச்சி என்பது இருவர் விளையாடும் ஒரு பலகை விளையாட்டு. (Traditional: ; Simplified: ), ஜப்பானிய மொழியில் அல்லது , கொரிய மொழியில் பாடுக் (hangul: ). சீனாவில் தோன்றிய இவ்விளையாட்டு அங்கே 2500 ஆண்டுகளாக விளையாடப்பட்டு வருகிறது. இது கிழக்காசியாவிலேயே அதிகம் விளையாடப்படுவதாக இருப்பினும், அண்மைக் காலங்களில் உலகின் பிற பகுதிகளிலும் அறிமுகமாகி உள்ளது. இதன் விதிகள் எளிமையானவை எனினும், சிக்கலான உத்திப் பயன்பாடுகளுக்காக இது பெயர் பெற்றது.\n\nஇவ்விளையாட்டுக்கான பலகை குறுக்கும் நெடுக்குமாக வரையப்பட்ட பல கோடுகளைக் கொண்டது. விளையாடுபவர்களில் ஒருவருக்கு வெள்ளை நிறக் காய்களும், மற்றவருக்குக் கருநிறக் காய்களும் ஒதுக்கப்பட்டிருக்கும். விளையாடுபவர்கள் மாறி மாறி ஒவ்வொரு காயாக வெறுமையாக இருக்கும் வெட்டுப் புள்ளிகளில் வைப்பர். பொதுவாகப் பலகைகள் 19 x 19 கோடுகளைக் கொண்டிருக்கும். விளையாடும் நேரத்தைக் குறைப்பதற்கும், பயிற்சி பெறுவதற்காகவும் சிறிய பலகைகளையும் பயன்படுத்துவது உண்டு. இவை 13 x 13, 9 x 9 போன்ற அளவில் கோடுகளைக் கொண்டிருப்பது உண்டு. விளையாட்டின் இலக்கு பலகையில், எதிராளியிலும் கூடுதலான பகுதிகளைக் கட்டுப்படுத்துவது ஆகும்.\n"}
{"id": "52938", "url": "https://ta.wikipedia.org/wiki?curid=52938", "title": "உயிர்வேதியியல்", "text": "உயிர்வேதியியல்\n\nஉயிர்வேதியியல் \"(Biochemistry)\" என்பது உயிரினங்களுக்குள்ளும் உயிரினங்கள் தொடர்பாகவும் நிகழும் வேதியியல் செயல் முறைகள் பற்றிய அறிவியல் துறை ஆகும் .. உயிர்வேதியியல் சமிக்ஞையால் கிடைக்கும் தகவல்களைக் கட்டுப்படுத்துவதனாலும், வளர்சிதை மாற்றத்தின் மூலமும் கிடைக்கும் வேதியியல் ஆற்றலினாலும், உயிர்வேதியியல் செயல்முறைகள் வாழ்க்கையின் சிக்கலான நிலைக்குத் தள்ளப்படுகின்றன. இருபதாம் நூற்றாண்டின் கடைசி பத்தாண்டுகளில் உயிர் நிகழ்முறைகளை விளக்குவதில் உயிவேதியியல் பெரும் வெற்றி கண்டுள்ளது எனலாம். இதனால் தாவரவியல் முதற்கொண்டு மருத்துவம் வரை மரபியல் உள்ளிட்ட பல்வேறு வாழ்வியல் துறைகளில் உயிர்வேதியல் ஆய்வுகள் நடந்தவண்ணம் உள்ளன. உயிரணுக்களில் நிகழும் செயற்பாடுகளில் உயிரிய மூலக்கூறுகள் எவ்விதம் பங்கேற்கின்றன என்பது குறித்த புரிதல்களை நோக்கி ஆராய்வதே தற்கால உயிவேதியியல் துறையின் முதன்மைப் பணியாக உள்ளது . இத்தகு ஆய்வுகள் மூலம் திசுக்கள், உறுப்புகள் ஏன் ஓர் உயிரினத்தைப் பற்றி முழுமையாக அறிந்து கொள்வதற்கும், படிப்பதற்கும் வழி கிடைக்கிறது . இவையெல்லாம் உயிரியல் துறையின் மூலமே நமக்குக் கிடைக்கின்றன.\n\nஉயிர் வேதியியல் துறை மூலக்கூறு உயிரியலுடன் நெருங்கிய தொடர்புடையது ஆகும். டி.என்.ஏவில் குறியாக்கப்பட்டுள்ள மரபணு தகவல்களின் மூலக்கூறு வழிமுறைகளை ஆய்வதன் விளைவாக வாழ்க்கைச் செயல்முறைகளில் விளைவுகள் ஏற்படுகின்றன .பயன்படுத்தப்படும் சொற்களின் சரியான வரையறையைப் புரிந்துகொள்வதைப் பொறுத்து மூலக்கூறு உயிரியல் என்பது உயிர்வேதியியலின் ஒரு பிரிவு என்றும் அல்லது உயிர் வேதியியல் என்பது மூலக்கூறு உயிரியலை ஆய்வு செய்யக்கூடிய ஒரு கருவியாக உயிர் வேதியியல் கருதப்படுகிறது. அல்லது உயிர் வேதியியல் பிரிவின் ஒரு கிளையாக மூலக்கூற்று உயிரியல் கருதப்படுகிறது.\n\nபுரதங்கள், கார்போவைதரேட்டுகள், நியூக்ளிக் அமிலங்கள் மற்றும் லிப்பிடுகள் உள்ளிட்ட உயிரியல் பெருமூலக்கூறுகளின் கட்டமைப்பு, செயல்பாடுகள், இடைவினைகள் ஆகியவற்றுடன் உயிர் வேதியியல் துறையின் பெரும்பகுதி தொடர்பு கொண்டுள்ளது . இப்பெருமூலக்கூறுகளே உயிர்வாழ்க்கைக்கு ஆதாரமான செல்களின் கட்டமைப்பைக்கும் அவற்றின் செயல்பாட்டிற்கும் முக்கியமானவை என்பது அறியப்பட்ட ஓர் உண்மையாகும். உயிரின் அடிப்படை அலகான செல்லின் வேதியியல் சிறிய மூலக்கூறுகள் மற்றும் அயனிகளின் வினைகளையும் சார்ந்துள்ளது. கனிம வேதியியல் சார்ந்த நீர் மற்றும் உலோக அயனிகள், அல்லது கரிம வேதியியல் சார்ந்த புரதங்களைத் தொகுக்கப் பயன்படும் அமினோ அமிலங்கள் ஆகியனவற்றை உதாரணமாகக் கூறலாம் . உயிரணுக்கள் தங்கள் சூழலிலிருந்து இரசாயன வினைகளால் பெறப்படும் ஆற்றலை எவ்வாறு இயக்குகின்றன என்பதே வளர்சிதைமாற்றம் என்று அறியப்படுகிறது. உயிர்வேதியியல் கண்டுபிடிப்புகள் அனைத்தும் மருத்துவம், விவசாயம், ஊட்டச்சத்து ஆகியவற்றில் முதன்மையாகப் பயன்படுத்தப்படுகின்றன. மருத்துவத்தில், உயிர்வேதியலாளர்கள் நோய்களுக்கான காரணங்கள் மற்றும் சிகிச்சை குணங்களை ஆய்வு செய்கிறார்கள் . ஊட்டச்சத்தில் ஆரோக்கியத்தை பராமரிப்பது எப்படி மற்றும் ஊட்டச்சத்து குறைபாடுகளின் விளைவுகளை எவ்வாறு ஆய்வு செய்வது என்பது மையமாகிறது .வேளாண்மையில், உயிர்வேதியியலாளர்கள் மண் மற்றும் உரங்களை ஆய்வு செய்து பயிர் சாகுபடி, பயிர் சேமிப்பு மற்றும் பூச்சி கட்டுப்பாடு ஆகியவற்றை மேம்படுத்துவதற்கான வழிகளைக் கண்டறிய முயற்சிக்கின்றனர்.\n\nSection::::வரலாறு.\nஉயிரினங்களின் பகுதிகள் மற்றும் அவற்றின் பகுதிக்கூறுகள் ஆகியனவற்றை விளக்குவதாகவும், அவை எவ்வாறு ஒருங்கிணைந்து உயிர்வாழ்க்கைக்கு அவசியமாகிறது என்பதை விளக்குவதாகவும் உயிர்வேதியியலை அதன் பரந்த வரையறையில் பார்க்க முடிகிறது. இதனால் உயிர் வேதியியலின் வரலாறானது பண்டைய கிரேக்கர்கள் காலம் முதல் தொடங்குவதாகக் கொள்ளலாம் . இருப்பினும் உயிர் வேதியியல் துறையானது ஒரு குறிப்பிட்ட தனி விஞ்ஞானப் பிரிவு என 19 ஆம் நூற்றாண்டின் ஆரம்பம் அல்லது அதற்குச் சிலகாலம் முன்னர் ஆரம்பிக்கின்றது என்ற கருத்தும் உண்டு. உயிர் வேதியியலின் எந்த அம்சம் கவனம் செலுத்தப்பட்டுள்ளது என்பதை பொறுத்து இத்தொடக்கம் உள்ளது. 1833 ஆம் ஆண்டில் அன்செல்ம் பேயன் என்பவர் டையசுடேசு என்ற முதலாவது நொதியைக் (தற்காலத்தில் அமைலேசு என அழைக்கப்படுகிறது) கண்டுபிடித்த நாள் முதலாகவே உயிர்வேதியியலின் வரலாறு தொடங்குவதாக சிலர் வாதிடுகின்றனர் . சிக்கலான உயிர்வேதியியல் செயல்முறையான செல்களற்ற ஆல்ககால் நொதித்தல் பற்றிய எட்வர்டு பக்னரின் 1897 ஆம் ஆண்டின் விளக்கத்திலிருந்து தொடங்குவதாக வேறுசிலர் கருதுகின்றனர் . 1842 ஆம் ஆண்டின் முதல் கால கட்டத்தில் யசுடசு வோன் லைபிக்கின் விலங்கு வேதியியல், அல்லது கரிம வேதியியல் மற்றும் உடலியல்,நோயியலில் வளர்சிதைமாற்றத்தின் பயன்பாடு பற்றிய ஆய்வுகளே உயிர்வேதியியலின் தொடக்கம் என்றும் சிலர் கூறுகின்றனர் . வேதியியல், அன்டோயின் இலெவாய்சியரின் நொதித்தல் மற்றும் சுவாசம் பற்றிய ஆய்வுகளை முன்னிறுத்தி உயிர்வேதியியலின் தொடக்கம் 18 ஆம் நூற்றாண்டு என்ற வாதமும் உண்டு . உயிர்வேதியியலின் சிக்கல்களைத் தெரிந்துகொள்ள உதவிய பல முன்னோடிகள் நவீன உயிர்வேதியியலின் நிறுவனர்கள் தாங்களே எனப் பிரகடனப்படுத்தியுள்ளனர், புரதங்களின் வேதியியல் பற்றிய ஆய்வில் ஈடுபட்ட எமில் பிசர் மற்றும் நொதிகளுக்கும் உய்ர்வேதியியலுக்குமான தொடர்பை ஆய்ந்த எஃப். கோவ்லாண்ட் ஆப்கின்சு ஆகியோரை உதாரணமாகக் கூறலாம்.\n\nஉயிர் வேதியியல் என்பது உயிரியல் மற்றும் வேதியியல் ஆகியவற்றின் கலவையாகும். 1877 ஆம் ஆண்டில், ஃபெலிக்சு ஆப்பே-செய்லர் என்ற செருமன் உயிர்வேதியியலாளர் ஒரு பத்திரிகையின் முன்னுரையில் உடற்கூறியல் வேதியியல் என்ற சொல்லுக்குச் சமமானப் பொருள் கொண்ட ஒரு சொல்லாக உயிர் வேதியியலைப் பயன்படுத்தினார். அங்கு இதற்காக அர்ப்பணிக்கப்பட்ட நிறுவனங்களை அமைப்பதற்காகவும் இவர் வாதிட்டார் . செருமன் வேதியியலாளர் 1903 ஆம் ஆண்டில் இச்சொல்லை உருவாக்கியதாகச் சொல்லப்படுகிறது . சிலர் பிரான்சு ஆப்மெய்சுடர் இதை உருவாக்கியதாகவும் கூறுவர் .\n\nஉயிரும் அது சார்ந்த பிறவும் சில அத்தியாவசியமான சொத்து அல்லது பொருளை பெற்றிருந்ததாக நம்பப்பட்டது. இதைப் பெரும்பாலும் \"முக்கிய கொள்கை\" என்று குறிப்பிட்டனர், அது அல்லது அப்பொருள் உயிரற்ற பொருட்களிலிருந்து வேறுபட்டது என்றும் பொதுவாக உயிர் வாழும் உயிரினமே இத்தகைய மூலக்கூறுகளை உருவாக்க முடியும் என்றும் நம்பப்பட்டது . பின்னர், 1828 ஆம் ஆண்டில் பிரீடரிக் வோலர் யூரியாவைச் செயற்கை முறையில் தொகுத்தது கரிம சேர்மங்களை செயற்கை முறையில் உருவாக்கடலாம் என்று நிருபித்து ஒரு ஆய்வுக் கட்டுரையில் வெளியிட்டார் . அப்போதிலிருந்து குறிப்பாக 20 ஆம் நூற்றாண்டின் மையப்பகுதியிலிருந்து, உயிர்வேதியியல் பிரிவு நன்றாக வளர்ந்து வருகிறது. வண்ணப்படிவுப் பிரிகை, எக்சு கதிர்ப் படிகவியல், இரட்டை ஒளிமுனைவாக்கத் தலையீடு, அணுக்கருக் காந்த ஒத்திசைவு நிறமாலையியல், கதிரியக்க ஐசோடோப்பு அடையாளமிடல், எலக்ட்ரான் நுண்ணோக்கி, மூலக்கூற்று இயங்கியல் ஒப்புருவாக்கம் உள்ளிட்ட பல்வேறு உயிர் வேதியியல் தொழில் நுட்பங்கள் வளர்ந்து வருகின்றன. கிளைக்கால் பகுப்பு, கிரெப்சு சுழற்சி (சிட்ரிக் அமில சுழற்சி) போன்ற உயிரணுக்களின் செயல்கலையும் மூலக்கூறுகளின் வளர்சிதை மாற்ற வழிமுறைகளையும் விரிவாக ஆராய்வதற்கு இவ்வளர்ச்சி உதவுகிறது.\n\nஉயிர் வேதியியலில் நிகழ்ந்த மற்றொரு குறிப்பிடத்தக்க வரலாற்று நிகழ்வானது மரபணு கண்டுபிடிப்பும் அவை செல்லில் தகவல்களை பரிமாற்றுவதில் ஆற்றும் பங்கும் ஆகும். உயிரியக்கவியலின் இந்த பகுதி பெரும்பாலும் மூலக்கூறு உயிரியல் என்று அழைக்கப்படுகிறது . 1950 களில் யேம்சு டி வாட்சன், பிரான்சிசு கிரிக், ரோசலிண்டு பிராங்க்ளின், மௌரிசு விக்கின்சு முதலியோர் டி.என்.ஏ. வின் கட்டமைப்பு பற்றியும் தகவல் பரிமாற்றத்தில் அவற்றுக்கும் மரபணுக்களும் இடையிலான உறவை கண்டறிய முற்பட்டனர் . \n1958 ஆம் ஆண்டில், யார்சு பீடில் மற்றும் எட்வர்ட் டாட்டம் ஆகியோர் பூஞ்சைகளைக் குறித்த ஆய்வுக்காக நோபல் பரிசைப் பெற்றனர், ஒரு மரபணு ஒரு நொதியத்தை உற்பத்தி செய்கிறது என்பதை இவ்ர்கள் கண்டறிந்தனர் .1988 ஆம் ஆண்டில், கொலின் பிட்ச்ஃபர்க் என்பவர் டிஎன்ஏ சான்றுகளால் கொலை செய்தவர் என்று தீர்ப்பளிக்கப்பட்ட முதல் நபராக இருந்தார், இது தடயவியல் விஞ்ஞான வளர்ச்சிக்கு வழிவகுத்தது சமீபத்தில், ஆண்ட்ரூ இசட் ஃபயர் மற்றும் கிரெய்க் சி. மெல்லோ என்பவர்கள் 2006 ஆம் ஆண்டுக்கான நோபல் பரிசு பெற்றனர். ஆர்.என்.ஏ குறுக்கீடு குறித்த ஆய்வுக்காக இவர்களுக்கு இப்பரிசு வழங்கப்பட்டது .\n\nSection::::மனித உடலிலுள்ள தனிமங்கள்.\nஇயற்கையாகக் கிடைக்கும் 92 இரசாயனத் தனிமங்களில் இரண்டு டசன் தனிமங்கள் உயிரியல் வாழ்வின் பல்வேறு வகைகளுக்கு அத்தியாவசியமானவையாக உள்ளன. பூமியில் கிடைக்கும் மிக அரிதான தனிமங்கள் உயிரினம் உருவாகத் தேவைப்படாமல் இருக்கின்றன. (விதிவிலக்குகள் செலினியம் மற்றும் அயோடின்) இதேபோல சில பொதுவானத் தனிமங்களும் (அலுமினியம் மற்றும் தைட்டானியம்) பயன்படுத்தப்படவில்லை. பெரும்பாலான உயிரினங்கள் தனிமங்களின் தேவையை பகிர்ந்து கொள்கின்றன. ஆனால் இதில் தாவரங்கள் மற்றும் விலங்குகளுக்கு இடையில் சில வேறுபாடுகள் உள்ளன. உதாரணமாக கடல் பூஞ்சைகள் புரோமின் தனிமத்தைப் பயன்படுத்துகின்றன. ஆனால் நிலவாழ் தாவரங்களுக்கு இந்தத் தேவை இல்லை. எல்லா விலங்குகளுக்கும் சோடியம் அவசியமாகிறது ஆனால் சில தாவரங்களுக்கு அத்தேவையில்லை. தாவரங்களுக்கு போரானும் சிலிக்கானும் தேவைப்படுகின்றன. ஆனால் விலங்குகளுக்கு இத்தனிமங்களின் தேவை இல்லை அல்லது மிக நுண்ணிய அளவு மட்டும் தேவைப்படுவதாக உள்ளது. \nகார்பன், ஐதரசன், நைட்ரசன், ஆக்சிசன், கால்சியம் மற்றும் பாசுபரசு உள்ளிட்ட ஆறு தனிமங்கள் மட்டுமே உயிரினங்களில் உள்ளடங்கியிருக்கும் 99 சதவிகிதமான உயிரினங்களை உற்பத்தி செய்கின்றன. மனித உடலைப் பொறுத்தவரை இந்த ஆறு தனிமங்களுடன் கூடுதலாக 18 தனிமங்கள் தேவைப்படுகின்றன .\n\nSection::::உயிர் மூலக்கூறுகள்.\nகார்போவைதரேட்டுகள், கொழுப்புகள், புரதங்கள் மற்றும் நியூக்ளிக் அமிலங்கள் என்ற நான்கு வகையான உயிர்வேதியியல் வகைப்பாடுகள் இத்துறையில் முக்கியமானவையாகக் கருதப்படுகின்றன . பல உயிரியல் மூலக்கூறுகள் பாலிமர்கள் எனப்படும் பலபடிகளாக உள்ளன. ஒற்றைப்படிகள் என்பவை நுண்ணிய மூலக்கூறுகளாகும். இச்சிறிய மூலக்கூறுகள் ஒன்றிணைந்து பலபடிகள் எனப்படும் பெரு மூலக்கூறுகளை உருவாக்குகின்றன. இவ்வாறு சிறிய மூலக்கூறுகள் ஒன்றிணைந்து உயிரியல் பலபடியாகத் தொகுக்கப்படுகையில் அவை பொதுவாக நீர்நீக்கச் செயல்முறையில் ஈடுபடுகின்றன. பல்வேறு வகையான பெருமூலக்கூறுகள் ஒன்றாக இணைந்து உயிரியல் நடவடிக்கையை மேற்கொள்கின்றன.\n\nSection::::கார்போவைதரேட்டுகள்.\nஆற்றல் சேமிப்பு மற்றும் கட்டமைப்பை வழங்குவது உள்ளிட்டவை கார்போவைதரேட்டின் செயல்பாடுகளாகும். சர்க்கரைகளே கார்போவைதரேட்டுகளாகும், ஆனால் அனைத்து கார்போவைதரேட்டுகளும் சர்க்கரைகள் இல்லை. வேறு எந்த வகையான உயிரி மூலக்கூறுகளைக் காட்டிலும் பூமியில் அதிகமாகக் காணப்படுவது கார்போவைதரேட்டுகளேயாகும். இவை எரிசக்தியையும் மரபணுத் தகவலையும் சேமித்து வைக்கின்றன. மேலும், செல்களுக்கிடையில் பரசுபர தகவல்தொடர்புகளுக்கும் இவை முக்கிய பங்கு வகிக்கின்றன.\nகார்போவைதரேட்டுகளில் எளிய வகையாகக் கருதப்படுவது ஒற்றைச் சர்க்கரைகளாகும். கார்பன், ஐதரசன்ன் மற்றும் ஆக்சிசன் ஆகிய தனிமங்களால் இவை ஆக்கப்பட்டுள்ளன. பெரும்பாலும் 1: 2: 1 என்ற விகிதத்தில் CnH2nOn, என்ற பொது வாய்ப்பாட்டுடன் இவை உருவாகின்றன. இங்கு n குறைந்த பட்சம் 3 ஆக இருக்கும். குளுக்கோசு (C6H12O6) என்ற ஒற்றைச் சர்க்கரை மிக முக்கியமான கார்போவைதரேட்டுகளில் ஒன்றாகும் . பிரக்டோசு (C6H12O6), டியாக்சிரிபோசு சர்க்கரை முதலியன பொதுவாக பழங்களின் இனிப்பு சுவையுடன் தொடர்புடையதாகும். ஓர் ஒற்றைச் சர்க்கரை திறந்த நிலை அமைப்பிலிருந்து அச்சர்க்கரையிலுள்ள கார்பனைல் குழு மற்றும் ஐதராக்சில் குழுவின் உட்கருகவர் கூட்டுவினைகளால் வளைய அமைப்பிற்கு மாறமுடியும். இவ்வினையில் கார்பன் அணுக்களால் ஆன வளையம் உருவாக்கப்பட்டு ஆக்சிசன் அணுவால் மூடப்படுகிறது. நேரியல் அமைப்பில் இடம்பெற்றுள்ள ஆல்டோசு அல்லது கீட்டோசைப் பொறுத்து எமியசிட்டால் அல்லது எமிகீட்டால் தொகுதி உருவாகிறது. இவ்வினை எளிமையாக மீள்வினையாக மாறி அசல் திறந்த சங்கிலி வடிவத்தை அடைகிறது \n\n"}
{"id": "52951", "url": "https://ta.wikipedia.org/wiki?curid=52951", "title": "கிறுக்குத்தனம்", "text": "கிறுக்குத்தனம்\n\nஒரு சிலருடைய பேச்சைக் கேட்டதும், செயலைப் பார்த்ததும் அல்லது சில செய்திகளைப் படித்ததும் நம் மனதிற்குள் \" கிறுக்குத்தனமா இருக்கே...\" என்று புலம்பியிருப்போம். ஆம் ஒரு சிலரின் செயல்பாடுகள் நடைமுறைக்கு சரியில்லாத பொழுது அதை கிறுக்குத்தனம் என்கிறோம். இந்த கிறுக்குத்தனம் பலரின் வாழ்க்கையில் நடைமுறையில் இருக்கிறது. இந்த கிறுக்குத்தனம் அவர்களை அறியாமல் அவர்களிடமிருந்து அவ்வப்போது வெளிப்படும். சிலரின் கிறுக்குத்தனம் சுவையாக இருக்கும், சில சுமையாக இருக்கும். சில எச்சரிக்கையாகக் கூட இருக்கும்.இது ஒருவிதமான மனநோய்தான்.\n"}
{"id": "52952", "url": "https://ta.wikipedia.org/wiki?curid=52952", "title": "அறம்", "text": "அறம்\n\nஅறம் () அல்லது ஒழுக்கநெறி (Morality) என்பது ஒருவர் சமூகத்தில் எவ்வாறு நடக்க வேண்டும் என்பது தொடர்பான பார்வைகளை குறிக்கிறது. இதை நல்லவை, தீயவை என்பன தொடர்பில் ஒரு சமூகத்தால் ஏற்றுக்கொள்ளப்பட்ட நடத்தைகளின் தொகுப்பு எனலாம். ஒழுக்கநெறிகள் எல்லாச் சமுதாயங்களிலுமே ஒன்றுபோல இருப்பதில்லை. காலம், நம்பிக்கைகள், பண்பாடு என்பவற்றைப் பொறுத்து இவை வேறுபடுகின்றன. ஒழுக்கநெறிகள், சமூகம், மெய்யியல், சமயம், தனிமனிதரின் மனச்சாட்சி போன்றவற்றால் வரையறுக்கப்படுகின்றன.\n\nஅற முறைமையில் செயற்படும் போது தனியன்கள் எதிர்பார்க்கக் கூடிய வகையிலும், ஒத்திசைவாகவும், முரண்பாடுகளை குறைக்கும் வண்ணமும் செயற்படுவர் என்பது எதிர்பாப்பு ஆகும். நெடுங்காலமாக அறம் மெய்யியல் நோக்கில், சமய நோக்கில் ஆயப்பட்டு வந்துள்ளது. அண்மைக்காலத்தில் அறம் அறிவியல் வழிமுறைகளைப் பின்பற்றியும் ஆயப்படுகிறது.\n\nநெறி சார்ந்ததும், உலகம் தழுவியதுமான பொருளில், ஒழுக்கநெறி என்பது, குறிப்பிட்ட சூழ்நிலைகளில், ஒவ்வொருவரும் கடைப்பிடிக்கவேண்டிய இலட்சிய நடத்தைகளின் தொகுப்பைக் குறிக்கிறது. இவ்வாறான \"விதிமுறை\" சார்ந்த ஒழுக்கநெறிகளின் அடிப்படையிலேயே \"கொலை ஒழுக்கநெறிக்கு மாறானது\" போன்ற முடிவுகள் மேற்கொள்ளப்படுகின்றன.\n\n"}
{"id": "52957", "url": "https://ta.wikipedia.org/wiki?curid=52957", "title": "சிலந்தி (வகுப்பு)", "text": "சிலந்தி (வகுப்பு)\n\nசிலந்திப் பேரினம்,சிலந்திதேள் வகுப்பு அல்லது அராக்னிடா (Arachnida) என்பது முதுகெலும்பில்லா விலங்கு வகையில், காற்றை உள்வாங்கி மூச்சுவிடும் கணுக்காலிகள் தொகுதியைச் சேர்ந்த, கணுக்கொடுக்கிகள் (Chelicerata) துணைத் தொகுதியில் உள்ள, இறக்கைகளும், உணர்விழைகளும் இல்லாத, \"எண்கால் பூச்சி\"கள் எனப்படும் உயிரினங்கள். காற்றை உள்வாங்கி மூச்சுவிடும் நிகழ்வு இவற்றின் மூச்சுக்குழல்கள் வழியாகவோ அல்லது மூச்சுப்பைகள் வழியாகவோ நடக்கும். சிலந்திதேள் வகுப்பில் பல்வேறு சிலந்திகளும், தேள்களும், உண்ணிகளும் (mites, ticks), பல்வேறு வகைப்பட்ட எண்காலிகளும் அடங்கும். அறிவியல் வகைப்பாட்டில் அராக்னிட் ( arachnid) அல்லது அராக்னிடா (Arachnida) என்று அழைக்கபடுகின்றது. கிரேக்க மொழியில் அராக்னி (άράχνη, \"arachne\") என்றால் \"சிலந்தி\" என்று பொருள்.இதன் வழி பிரான்சிய மொழியில் arachnide என்றாகி, ஆங்கிலத்தில் அராக்னிடா (Arachnida) என்றும் இடாய்ச்சு மொழியில் Spinnentiere என்றும் வழங்குகின்றது.\n\nஅராக்னிடுகள் அல்லது சிலந்திதேள் வகுப்பிகள் பெரும்பாலும் நிலத்தில் அல்லது தரைமீது வாழ்வன என்றாலும், பல வகைகள் நன்னீரிலும், கடல்நீர்லிலும் (உவர்நீரிலும்) வாழ்கின்றன. சிலந்திதேன் வகுப்பு, மொத்தம் 100,000 உக்கும் மேலான இனங்கள் கொண்டுள்ள, பெரும் வகுப்பு. \nபொதுவாக சிலந்திதேள் வகுப்பிலுள்ளவை நான்கு இணையான கால்கள் (எட்டு கால்கள்) கொண்டவை, இதனால் இவை ஆறுகால்கள் கொண்ட (மூன்று இணையான கால்கள் கொண்ட) பூச்சிகளில் இருந்து எளிதாக வேறுபடுத்தி அறியக்கூடியவை. சிலந்திதேள் வகுப்பிகள் எட்டு கால்கள் கொண்டவை என்றாலும் அவை பொதுவாக 6 இணையான கை-கால் போன்று உடம்பில் இருந்து நீட்டிக்கொண்டிருக்கும் இணைப்புறுப்புகளாக மொத்தம் 12, கொண்டவை. இவற்றுள் 8 கால்கள் போக, மீதம் உள்ள 4 இணைப்புறுப்புகள் இரையைப் பற்றவும், தற்காப்புக்காகவும், சுற்றுச்சூழலை உணரவும் தேவைப்படும் கொடுக்கு, உணர்விழை போன்றவையாக (ஆனால் \"உணர்விழை\" அல்ல) வளர்ச்சி பெற்றுள்ளன. இவற்றில் முதல் இரண்டும் கணுக்கொடுக்காகவும் (chelicerae, \"செலிசெரே\"), அடுத்த இரண்டும் உணரிகளாகவும் (பெடிபால்ப்புகள் pedipals, உணரும் முன்கைகளாக) உள்ளன. செலிசெரே எனப்படும் முன்கொடுக்கு அல்லது கணுக்கொடுக்கு, இரையைப் பற்றவும், தன் பகையினத்திடம் இருந்து தற்காத்துக் கொள்ளவும் பயன்படுகின்றன. உணரிகள் எனப்படும் இரண்டும், இரையைப் பற்றவும், நகர்ந்து செல்லவும், இனப்பெருக்க உறுப்பாகவும் செயல்படுகின்றன. \"ஒளிப்பகை\" எனப்படும் எண்காலிகளில் முன்னிருக்கும் இரண்டு உணரிகளும் காலகள் போல் தென்படுவதால், பத்து கால்களை உடைய ஓரினம் போல் காட்சியளிக்கும்.\n\nஉணரிகள் என்னும் இணைப்புறுப்பு இருந்த போதும், இவை ஆறுகால் பூச்சிகளில் இருக்கும் உணர்விழைகள் அல்ல. சிலந்திதேள் அல்லது அராக்னிடுகளின் சிறப்பான வேறுபாடு இவற்றிற்கு உணர்விழைகளும் இறக்கைகளும் கிடையாது என்பதே. இவற்றின் புற உடல் \"இருபகுதி உடலமைப்பு\" கொண்டது. இந்த இருபகுதி உடலமைப்பு என்பதை இரு \"டாக்மாட்டா\" (\"tagmta\") என்று கூறுவது வழக்கம்.. இந்த இரு உடற்பகுதிகளும் ஒருங்கிணைந்து ஒட்டிய வடிவில் உள்ளது. ஒருபகுதியில் தலையும், நெஞ்சுப்பகுதியும் உள்ளது. இதனைத் \"தலை-நெஞ்சகம்\" அலலது \"செபாலோ-தோராக்சு\" (cephalothorax) அல்லது புரோசோமா (prosoma) என்றும், மற்றதை \"வயிறு\" (abdomen) அல்லது ஓப்பிசுத்தோசோமா (opisthosoma) என்றும் அழைக்கின்றனர். இந்த தலை-நெஞ்சகம் அல்லது புரொசோமா என்பது, தலையும் (செஃவலான், cephalon), நெஞ்சகமும் (thorax) சேர்ந்தபகுதி. வயிறு எனப்படும் ஓப்பிசுத்தோசோமா (opisthosoma) முன்வயிறு, பின்வயிறு என்று பல உள்ளினங்களில் பிரிக்கப்படும். என்றாலும் உண்ணி (அக்காரி, Acari) போன்ற வகைகளில் இவ்விரு வயிற்றுப்பகுதிகளும் ஒன்றாக இணைந்தும் இருக்கும் \n\n\nSection::::வகைப்படுத்தல்.\nஏறக்குறைய இலட்சம் இனங்கள் உயிரியல் அட்டவணைப் படுத்தப்பட்டும் 6 இலட்சம் இனங்கள் இன்னும் அட்டவணைப்படுத்தப்படாமலும் உள்ளன.\n\nSection::::இனங்கள்.\nSection::::சிலந்தி.\nசிலந்திகள் அல்லது எட்டுக்கால் பூச்சிகள் என்பன எட்டுக்கால்களை உடைய, சவைக்கும் வாய்ப்பகுதிகள் இல்லாத, இருபகுதியான உடல்பிரிவுகள் உடைய, காற்றை உள்வாங்கி மூச்சுவிடும் கணுக்காலி வகைப் பூச்சிகள். இவை தம் உடலில் உள்ள சுரப்பியில் இருந்து மெல்லிய நூல் போன்ற இழை ஆக்குவது இதன் சிறப்பியல்பு ஆகும். இந்த சிலந்திநூலை நூலாம்படை என்றும், சிலந்தியை \"நூலாம்பூச்சி\" என்றும் கூறுவர். சிலந்திகளில் பல வகைகள் பல வகையான நஞ்சுகள் கொண்டிருக்கின்றன. மற்ற வகையான பூச்சிகளைப் போல் இவற்றுக்கு உணர்விழைகள் கிடையாது. 2011ஆம் ஆண்டு திசம்பர் 31 வரை உலகில் 42,751  வகையான சிலந்திகள் அல்லது எட்டுக்கால்பூச்சிகள் அறிவியலில் அடையாளம் காணப்பட்டு   விளக்கப்பட்டுள்ளன. இவை 110 பேரினங்களில் அடங்கும். சிலந்திகள் 300 மில்லியன் ஆண்டுகளுக்கு முன்பே இருந்து வாழ்ந்து வந்திருக்கின்றன.. சிலந்திகள் அராக்னிடா (\"Arachnida\") என்னும் வகுப்பில், சிலந்திப்பேரினம் அல்லது \"அரனியே\" (\"Araneae\") என்று அழைக்கப்படும் வரிசையில் உள்ள உயிரினம்.\n\nSection::::தேள்.\nதேள் (\"Scorpion\") என்பது கணுக்காலிகள் பிரிவைச் சேர்ந்த உயிரினமாகும். தேள்களில் கருந்தேள் உள்ளிட்ட பல வகைகள் உள்ளன. காடுகள்,புதர்கள், மறைவான பகுதிகளில் வாழ்கின்றன. இவை பூச்சிகளையும், பிற சிறிய உயிரினங்களையும் உண்டு வாழ்கின்றன.\n"}
{"id": "52962", "url": "https://ta.wikipedia.org/wiki?curid=52962", "title": "பலகாலி", "text": "பலகாலி\n\nபலகாலிகள் என்பன கணுக்காலிகள் என்னும் தொகுதியின் ஒரு துணைத்தொகுதி. இதில் ஆயிரங்காலிகள் எனப்படும் மரவட்டைகளும், நூறுகாலிகள் எனப்படும் பூரான் வகைகளும் அடங்கும். இத்துணைத் தொகுப்பில் 13,000 வகையான இனங்கள் உள்ளன. இவை யாவும் நிலத்தில் வாழ்வன;. ஆங்கிலத்தில் இத்துணைதொகுதியின் பெயர் \"மிரியாப்பாடு\"(Myriapoda). மிரியாடு (myriad) என்றால் பத்தாயிரம் (10,000) என்று பொருள். பாடு (pod) என்றால் கால், ஆனால் எந்த பலகாலிகள் (மிரியாபாடுகளின்) கால்களின் எண்ணிக்கையும் ஆயிரங்கால்களைத் தாண்டுவதில்லை. பொதுவாக இவற்றிற்கு ஏறத்தாழ 750 ஐத் தாண்டுவதில் இருந்து ஏறத்தாழ 10 கால்களுக்கும் குறைவாகக் கூட இருக்கும். அமெரிக்காவில் உள்ள கலிபோர்னியாவில் இருக்கும் இல்லாக்மெ பிளெனைப்ஸ் என்னும் மரவட்டையினத்துக்கு பொதுவாக 600 கால்களுக்கும் குறைவாகவே இருக்கும், ஆனால் 750 கால்களை உடைய ஒன்றைப் பற்றி குறிப்புகள் உள்ளன   பலகாலிகளுக்கு எளிய அமைப்புக் கண்களும் இரட்டை உணர்விழைகளும் உண்டு. \n\nபலகாலிகள் பெரும்பாலும் ஈரப்பதம் உள்ள காடுகளில் பெரிதும் காணப்படுகின்றன. இவை காடுகளில் விழுந்து அழுகும் தாவரங்களை பயனுடையவாறு உயிர்வேதியியல் முறையில் பிரிக்க உதவுகின்றன.  , ஆனால் சில வகைகள் புல்வெளிகளிலும், வறண்ட நிலங்களிலும், இன்னும் சில பாலைவனங்களிலும் காணப்படுகின்றன  . பெரும்பாலன பலகாலிகள் இலைதழை உண்ணிகள், ஆனால் பூரான்கள் மட்டும் இரவில் இரைதேடுவன.\n"}
{"id": "52963", "url": "https://ta.wikipedia.org/wiki?curid=52963", "title": "பூரான்", "text": "பூரான்\n\nபூரான் (Centipede) என்பது பல கால்களுடன், புழுபோல் நீண்ட, ஆனால் சற்றே தட்டையான உடல் கொண்ட, நெளிந்து ஊரும், கணுக்காலிகள் என்னும் தொகுதியில் பலகாலிகள் என்னும் துணைத் தொகுதியில், உள்ள உயிரினமும் அதன் உயிரின வகுப்பும் ஆகும். இவற்றின் உடல் பல கட்டுகளாக அல்லது பகுதிகளாக, ஒன்றை அடுத்து ஒன்றாக இணைக்கப்பட்டு, நீளமாக அடுக்கபட்டு அமைந்துள்ளது. இவ்வுடல் அடுக்குகளில் பொதுவாக 7 முதல் 35 கட்டுகள் இருக்கலாம் உடலின் ஒவ்வொரு பகுதிக்கும் (கட்டுக்கும்) இரண்டு கால்கள் என்னும் விதமாக அமைந்துள்ளன, ஆனால் கடைசி இரண்டு கட்டுகளில் கால்கள் இராது ஏனெனில் கடைசி கட்டு இனப்பெருக்க உறுப்புடையது. எல்லாப் பூரான்களின் உடலிலும் அவற்றின் முதற்பகுதியில் (முதற்கட்டில்) கூரான நச்சு உகிர்கள் உள்ளன. தலையில் இருந்து மிக நீளமான உணர்விழைகள் நீட்டி அசைந்து கொண்டிருக்கும். இவ் உணர்விழைகளும் இணைக்கப்பட்ட பல கட்டுகளாக அமைந்துள்ளன (12-100 கட்டுகள்). ஒவ்வொரு கால்களும்கூட பகுதி-பகுதியாக இணைக்கப்பட்ட அமைப்பு கொண்டிருக்கும். பொதுவாக கால்களில் 7 கட்டுகள் இருக்கும். பெரும்பாலான பூரான் இனங்களில் அவற்றின் கால்களின் நுனியில் கூரான உகிர்கள் இருக்கும். \n\nபூரான்களின் அறிவியல் பெயர் \"கைலோப்போடா\" (Chilopoda, Χειλόποδα). கிரேக்க மொழியில் \"கைலோஸ்\" (Χειλός) என்றால் உதடு என்றும், \"போடோஸ்\" (ποδός) என்றால் கால் என்றும் பொருள். பூரானின் உடல் அமைப்பில், அதன் முன்கட்டின்(முன் பகுப்பு உடலின்) கால்கள், இரையைப் பற்றி நஞ்சு ஊட்டுவதால், வாயின் தாடை போல் இயங்குகின்றது. எனவே, இதனை \"தாடைக்காலிகள்\" என்னும் பொருளில், \"foot-jaw\", \"கைலோப்போடா\" என்று அழைக்கிறார்கள். தமிழில் இதனைத் தாடைக்காலிகள் எனக்கூறலாம். \nஇப்படி ஓர் உயிரின வகுப்பு முழுவதும் இரையைத் தாக்கி உண்ணும் வகையாக இருப்பது அரிது. \n\nஉலகில் ஏறத்தாழ 8,000 இனங்கள் உள்ளன தற்பொழுது 3,000 வகைகள் பற்றி விளக்கப்பட்டுள்ளன. உலகில் பூரான்கள் மிகப்பரவலாகக் காணப்படுகின்றன. வடமுனைக்கருகில் ஆர்ட்டிக் வட்டத்தையும் கடந்து இவை காணப்படுகின்றன. இவை மண்ணுலகில் மழைக்காடுகளில் (பொழில்களில்) இருந்து கடும் பாலைவனங்கள் வரை மிகப்பரவலான சூழல்களில் காணப்படுகின்றன. இவை தன் உடலில் இருந்து ஈரப்பதத்தை இழப்பதால், இவை வாழும் இடம் ஈரப்பதம் சூழ்ந்த குறுஞ்சூழலாகவேனும் (microclimate) இருத்தல் வேண்டும். இலைதழை மற்றும் தாவரசிதைபொருளை மாற்றுவதில் பங்குகொள்ளும் முதுகெலும்பில்லா உயிரினங்களில் இவை முதன்மையானவற்றுள் ஒன்றாக உள்ளன. \nSection::::மாந்தர்களுக்கு நேரும் தீங்கு.\nசில பூரான் வகைகளின் கடி மாந்தர்களுக்குத் நச்சுத் தீமை உடையது. பூரான்களின் கடி வலி மட்டுமே தருமாயினும், ஒவ்வாமைத் தன்மை உடைய சிலருக்கும் குழந்தைகளுக்கும் கூடிய தீமை ஏற்பட வாய்ப்புள்ளது. சிறு பூரான்களால் பொதுவாக மாந்தர்களின் தோலை துளைத்து கடிக்க இயலாது.\n\nSection::::வாழ்க்கைமுறை.\nபூச்சிக்களுடன் ஒப்பிடுகையில் பூரான்கள் நீண்டநாள் வாழ்கின்றன. 6 முதல் 10 ஆண்டுகள் வரை வாழக்கூடிய பூரான்கள் கண்டறியப்பட்டுள்ளன. மண்ணிலோ மக்கும் மரங்களிலோ பூரான்கள் 10 முதல் 50 வரையிலான முட்டைகளை இடுகின்றன. தாய்ப்பூரான் முட்டைகளை அடைகாக்கும். இது முட்டைகளை பூஞ்சைத் தாக்குதலில் இருந்து காக்கவே. சிலவகைப் பூரான்களில் குட்டிகள் வளர்ந்து தாய்ப்பூரானையே தின்றுவிடும் தன்மையுடையன.\n\nSection::::உலகிலேயே பெரிய பூரான்.\nஅமேசான் பெரும்பூரான் எனப்படும் \"ஸ்கோலோபெண்ட்ரா ஜைகாண்ட்டியா\" தான் உலகிலேயே இன்றுள்ள மிகப்பெரிய பூரான். இதன் நீளம் 30 செமீ (12 அங்குலம்) ஐ விட கூடுதலானது. இது பறக்கும் நிலையிலேயே வௌவாலைக் கொன்றுண்ணுவது மட்டுமன்றி எலிகளையும் சிலந்திகளையும் உண்ணும்.\n"}
{"id": "52970", "url": "https://ta.wikipedia.org/wiki?curid=52970", "title": "நாராயணகுரு", "text": "நாராயணகுரு\n\nநாராயணகுரு (ஆகஸ்ட் 28, 1855 - செப்டம்பர் 20, 1928), இந்து ஆன்மிகவாதியும் இந்தியாவின் சமூக சீர்திருத்தவாதியும் ஆவார். இந்தியா முழுவதும் பரவியிருந்த சாதிக் கொடுமைகளில் கேரளாவில் பிற்படுத்தப்பட்ட மற்றும் தாழ்த்தப்பட்ட வகுப்பினருக்கு அடிப்படை உரிமைகள் பல மறுக்கப்பட்ட காலகட்டத்தில் ஈழவர் சமூகத்தில் பிறந்தவர் நாராயணகுரு. குருதேவன் என்று அவரது சீடர்களினால் அழைக்கப்பட்ட நாராயணகுரு சாதிக்கட்டுப்பாடுகளை சகித்து தாங்கள் ஏன் இவ்வுலகில் பிறந்தோம் என்று மனம் நொந்து வாழ்ந்து வந்தவர்களுக்கு வழிகாட்டவும் அவர்களை நல்வழிப்படுத்தவும் முனைந்தவர்\n\nSection::::ஸ்ரீ நாராயணகுருவின் வாழ்க்கை.\n1855 ஆம் ஆண்டில் ஆகஸ்ட்மாதம் 28ம் தேதி கேரள மாநிலம் திருவனந்தபுரத்திற்கு அருகிலுள்ள செம்பழந்தி எனும் கிராமத்தில் ஈழவ சமுதாயத்தில் விவசாயம் செய்து வந்த மாடன் ஆசான் - குட்டி அம்மாள் தம்பதியருக்கு மகனாகப் பிறந்தவர்தான் நாராயணன். இவர் பெற்றோர்களால் நாணு என்று சுருக்கமாகவும் செல்லமாகவும் அழைக்கப்பட்டார்.\n\nஇவரது தந்தை மாடன் விவசாயம் செய்து வந்தாலும் சிறிது சமஸ்கிருதம் தெரிந்திருந்ததால் இராமாயணம் மற்றும் மகாபாரதம் போன்ற கதைகளை அந்த கிராம மக்களுக்கு கிராமியக் கதைகளாகச் சொல்லி வந்தார். மேலும் கிராம மக்களுக்கு \"ஆசான்\" (ஆசிரியர்) ஆகவும் இருந்தார். தந்தை சொல்லும் கதைகளை ஆர்வமுடன் கேட்டு வந்த நாராயணன், தந்தை இல்லாத நேரங்களில் அவரது தந்தையைப் போல் அவரும் கிராம மக்களுக்கு கதைகளைச் சொல்லி மகிழ்ச்சி அடைவார்.\n\nஇவரது மாமாவான கிருஷ்ணன் வைத்தியன் ஆயுர்வேத வழி மருத்துவர். சமஸ்கிருதம் தெரிந்த பண்டிதரும் கூட. இவருடைய பரிந்துரையில் உள்ளூர் பள்ளி ஆசிரியரும், கிராம அதிகாரியுமாக இருந்த செம்பழந்திப் பிள்ளை என்பவர் நாராயணனுக்கு வீட்டிலிருந்தபடியே அடிப்படைக்கல்வியைக் கற்றுக் கொடுத்தார். இதன் பிறகு அவரது தந்தை மற்றும் மாமா அவருக்குத் தமிழ் மற்றும் சமஸ்கிருத மொழிகளின் அடிப்படைகளையும் சிந்தனைகளையும் கற்றுக் கொடுத்தனர். அத்துடன் அவர்கள் தொழில் முறைப் பாடங்களான சித்தரூபம், பாலபுரோபதனம், அமரகோசம் போன்றவைகளையும் கற்றுக் கொடுத்தனர்.\n\n15 வயதில் தனது தாயை இழந்த நாராயணன் அதிகமான நேரம் தனது தந்தையின் ஆசிரியப் பணியிலும், மாமாவின் ஆயுர்வேத மருத்துவப் பணியிலும் உதவியாக சில பணிகளைச் செய்து வந்தார். மீதமுள்ள நேரத்தில் அருகிலுள்ள கிராமக் கோவில் ஒன்றில் தெய்வ வழிபாடுகளில் கவனம் செலுத்தினார். அதன் பிறகு நாராயணனின் கூர்மையான அறிவுத்திறன் கண்டு அவரை அவரது வீட்டிலிருந்து 50 மைல் தொலைவிலிருந்த கருநாகபள்ளி எனுமிடத்தில் பிரபலமான பண்டிதராக விளங்கிய கும்மம்பிள்ளி ராமன் பிள்ளை ஆசான் என்பவரிடம் கல்வி கற்றுக் கொள்ள அனுப்பினர். அங்கு சமஸ்கிருதத்தை முழுமையாகக் கற்றுக் கொண்டார். அங்கு அவர் வேதங்களையும், உபநிஷதங்களையும் கற்றுத் தேர்ந்தார். அதன் பிறகு அருகிலுள்ள பள்ளி ஒன்றில் ஆசிரியர் பணி செய்தார். இவருடைய திறனைக் கண்டு வியந்த அப்பகுதி மக்கள் அவரை \"நாணு ஆசான்\" என்று செல்லமாக அழைக்கத் துவங்கினர்.\n\nபின் அங்கிருந்து தனது சொந்த ஊர் திரும்பிய நாராயணன் அந்தப்பகுதி சிறுவர்களுக்கு கல்வி அளிக்க குறுகிய காலத்திற்குள் அங்கு ஒரு பள்ளியைத் துவக்கினார். அந்த பள்ளியில் கல்வி வழங்கியது போக மீதி நேரம் கோவிலுக்குச் சென்று அங்கு கவிதைகள் எழுதுவது, கிராம மக்களுக்கு தத்துவம் மற்றும் நீதிக்கதைகள் சொல்வது என்பதாக ஒரு துறவியைப் போல் தனது சேவைகளைத் தொடர்ந்தார்.\n\nநாராயணன் துறவியாகி விடக்கூடாது என்று அவரது குடும்பத்தினர் தொடர்ந்து அவரை வற்புறுத்தி தொழில் முறை கிராம மருத்துவர் ஒருவரின் மகளான காளியம்மா என்பவரை அவருக்கு எளிமையான முறையில் திருமணம் செய்து வைத்தனர். நாராயணன் துறவியைப் போல் அலைந்து திரிந்து கொண்டிருந்ததால் அவரது மனைவி அவருடைய தந்தை வீட்டிற்குச் சென்று விட்டார். சில காலத்திற்குப் பின்பு அவரது தந்தையும், மனைவியும் மரணமடைந்ததை அடுத்து ஆன்மீக சன்னியாசியாக பல இடங்களுக்குச் செல்லத் துவங்கினார்.\n\nஇப்படி திருவனந்தபுரத்திற்குச் சென்ற நாராயணனுக்கு பிரிட்டிஷ் அரசாங்கப் பணியாளராகப் பணிபுரிந்த தைக்காடு அய்யாவு என்ற தமிழர் பழக்கமானார். இவர் சிலம்பு, யோகக் கலைகள் போன்றவைகளைக் கற்றுக் கொடுக்கும் ஆசானாகவும் இருந்தார். இவரிடம் தியானம், யோகா போன்ற கலைகளுடன் தமிழில் ஆழமான அறிவையும் பெற்றார். திருமந்திரம் போன்ற தமிழ் நூல்களையும் கற்று அறிந்தார். 23 வது வயதில் துறவறம் மேற்கண்ட நாராயணன் கன்னியாகுமரி மாவட்டம் பொற்றையடி எனும் ஊரின் அருகிலுள்ள மருத்துவாமலையில் தனிமையில் தியானங்கள் செய்து எட்டு வருடங்கள் வரை இளம் துறவியாக வாழ்ந்தார்.\n\nஇந்த மருத்துவாமலையில் தியானம், யோகா போன்ற கலைகளால் அவருக்குக் கிடைத்த அனுபவங்களைக் கொண்டு மலையாள மொழியில் ஆத்மோபதேச சதகம் எனும் நூறு செய்யுள்களை இயற்றினார். இதன் மூலம் அவருடைய கவி நயத்துடன் தத்துவார்த்தமான பல கருத்துக்களை அறிய முடிந்தது. தீண்டப்படாத சமூகத்தில் பிறந்தவர்களுக்குக் கல்வி மறுக்கப்பட்ட காலத்தில் மலையாளம், தமிழ், சமஸ்கிருதம் போன்ற மொழிகளில் அதிகப் புலமையும் அம்மொழிகளில் உள்ள வேதங்களையும், உபநிடதங்களையும் கற்றுத் தேர்ந்த இவர் சன்னியாசியாகவே சுற்றித் திரிந்தார்.\n\nSection::::அருவிப்புரம் சிவன் கோவில்.\nசன்னியாசியாகத் திரிந்த நாராயணன் தனது கொள்கைகளை விரும்பும் சிலரை தனது சீடர்களாக்கிக் கொண்டார். அதன் பிறகு நாராயண குருவாக உயர்ந்தார். 1888-ல் திருவனந்தபுரத்திற்கு அருகிலுள்ள அருவிப்புரம் என்கிற மலைகளும் காடுகளும் சூழ்ந்த இடத்தில் நெய்யாறு ஓடும் இடத்திற்கு அருகில் ஒரு இடத்தைத் தேர்வு செய்தார். அந்த இடத்தில் தனது சீடர்கள் உதவிகளுடன் அந்த ஆற்றில் இருந்து ஒரு கல்லை எடுத்து வந்து அந்தக் கல்லை சிவலிங்கமாகப் பிரதிஷ்டை செய்தார். இந்தக் கோவிலுக்கு முதலில் தென்னை மரக்கிளைகள் மற்றும் மாமரத்து இலைகளைக் கொண்டு மேற்கூரை அமைக்கப்பட்டது.\n\nகேரள மாநிலத்தில் தீண்டத் தகாதவர்களுக்குக் கடவுள் வழிபாடு மறுக்கப்பட்ட காலத்தில் இந்த அருவிப்புரம் சிவன் கோவில் அமைக்கப்பட்டது ஒரு புரட்சிகரமான செயலாக இருந்தது. அதே சமயம் உயர் சாதியினர்களுக்கு இது எரிச்சலையும் இந்தக் கோவிலில் தங்கள் தெய்வத்தை எப்படி பிரதிஷ்டை செய்யலாம்? என்கிற பிரச்சனையையும் எழுப்பினர். ஆனால் நாராயண குரு கடவுள் குறிப்பிட்ட ஒரு சமூகத்தினருக்கு மட்டும் சொந்தமானதல்ல என்று சொன்னதுடன் இந்தக் கோவிலில் சாதி-மத பேதமில்லாமல் அனைவரும் வணங்கும் தலம் என்று எழுதி வைக்கவும் செய்தார். (மகாகவி சுப்பிரமணிய பாரதியார் அவருடைய படைப்பில் இதை ஈழுவ சிவன் கோவில் என்று குறிப்பிட்டிருக்கிறார்.)\n\n1904-ல் தனது சன்னியாசி வாழ்க்கையிலிருந்து புனிதமான வாழ்விற்கான பயிற்சிகளை மேற்கொண்டார். இதற்காக திருவனந்தபுரத்திற்கு வடக்கே 20 மைல் தொலைவிலிருந்த சிவகிரி எனுமிடத்தைத் தேர்வு செய்தார். இங்கு அம்பாள் ஆலயம் அமைத்து அதில் தெய்வ ஆராதனைகளைத் தொடர்ந்தார்.\n\nஇதன் பிறகு “வர்க்கலை” எனும் ஊரில் சமஸ்கிருதப் பள்ளி ஒன்றை அமைத்தார். இங்கு சாதிப் பாகுபாடுகளின்றி கல்வித்தகுதிகள் எதுவுமின்றி பலரும் சேர்த்துக் கொள்ளப்பட்டனர். இதில் ஏழைக் குழந்தைகள், அனாதையாக விடப்பட்டவர்கள் போன்றவர்களுக்கு ஆதரவளித்தார்.\n\nநம்பூதிரிகளுக்கு அடுத்த நிலையிலிருந்த நாயர் வகுப்பினர்கள் கூட கோவில்களின் கருவறைக்குள் நுழைய முடியாத நிலையில் நாராயண குரு பல கோவில்களைக் கட்டி ஆலயப் பிரவேசத்திற்கு புதிய வழி முறையைக் கொண்டு வந்தார். கேரளாவில் திருச்சூர், கண்ணூர், அஞ்சுதெங்கு, கோழிக்கோடு போன்ற இடங்களில் கோவில்களைக் கட்டினார். கர்நாடகாவில் மங்களூர் பகுதியிலும், தமிழகத்தில் நாகர்கோவிலிலும் இலங்கையில் கொழும்புவிலும் சில முக்கியமான கோவில்களைக் கட்டி அங்கு சிவன், விஷ்ணு, தேவி போன்ற தெய்வங்களை பிரதிஷ்டை செய்தார். இக்கோவில்களில் வழிபாட்டுப் பூஜைகளுக்காக இவரே சமஸ்கிருதம், மலையாளம் மொழியில் சில மந்திரங்களையும் உருவாக்கிக் கொடுத்தார். இவைகளில் சுப்பிரமணிய சதகம், காளி நாடகம், தெய்வ தசகம், சாரதா தேவி துதி போன்றவை முக்கியமானவையாகக் கருதப்படுகிறது.\n\nஈழவ மக்களிடையே இருந்து வந்த சிறு தெய்வ வழிபாடு எனும் குலதெய்வ வழிபாட்டு முறையை ஒழித்து பெரும் தெய்வ வழிபாட்டுக்கு வழிவகுத்துக் கொடுத்தார் என்று சொல்லலாம். ஏனெனில், குல தெய்வ வழிபாட்டு முறையில் கள், சாராயம் போன்றவைகளையும், மிருகங்களைப் பலியிட்டு மாமிசங்களைப் படைத்து அதை அனைவரும் குடித்தும் சாப்பிட்டு மகிழ்வதாக கடைப்பிடிக்கப்பட்டது. இதனால் சண்டை சச்சரவுகள் ஏற்பட்டு இந்த வழிபாட்டில் குழந்தைகள், பெண்கள் போன்றவர்கள் கலந்து கொள்ள முடியாமல் இருந்தது. மேலும் இந்நிலை சமுதாயத்தின் அவமானச் சின்னங்களாகவும் இருந்தன. இதை மாற்றும் நோக்கத்தில் குலதெய்வ ஒழிப்பு முறையை கொண்டு வருவதற்காக சிவன், விஷ்ணு போன்ற பெரும் தெய்வங்களை ஸ்ரீ நாராயண குரு பிரதிஷ்டை செய்து புதிய கோவில்களைக் கட்டினார் என்று சில ஆய்வாளர்கள் தெரிவிக்கின்றனர்.\n\n1913-ல் ஆலுவா எனுமிடத்தில் அத்வைத ஆசிரமம் அமைக்கப்பட்டது. இந்த ஆசிரமத்தின் முக்கிய கொள்கையாக \"கடவுளின் கண்களுக்கு அனைத்து மனிதர்களும் சமம்\" என்கிற வாசகம் வலியுறுத்தப்பட்டது.\n\nSection::::ஸ்ரீ நாராயண தர்ம பரிபாலன சபா.\nஅருவிப்புரம் சிவன் கோவில் அமைத்து புதிய புரட்சியை ஏற்படுத்திய ஸ்ரீ நாராயண குருவின் செயல்பாட்டில் ஈர்க்கப்பட்ட மைசூரில் மருத்துவராக இருந்த டாக்டர் பல்பு என்பவர் (கேரளாவைப் பிறப்பிடமாகக் கொண்ட இவருடைய உண்மையான பெயர் பத்மனாபன். தீண்டப்படாத சமுதாயத்தைச் சேர்ந்தவர் என்பதால் கடவுள் பெயர் வைத்துக் கொள்ள அந்தப்பகுதி நில உடமையாளரால் அனுமதி மறுக்கப்பட்ட நிலையில் அவராலேயே பெயர் மாற்றமும் செய்யப்பட்டது) ஸ்ரீ நாராயண குருவைச் சந்தித்தார். அவர் மூலம் கேரள மக்களில் பிற்படுத்தப்பட்ட மற்றும் தாழ்த்தப்பட்ட வகுப்பு மக்களின் நிலையை மாற்றம் செய்யவும் முன்னேற்றம் செய்யவும் 1903-ல் திருவனந்தபுரத்தை மையமாகக் கொண்டு அருவிப்புரத்தில் \"ஸ்ரீ நாராயண தர்ம பரிபாலன சபா\" எனும் அமைப்பு நிறுவப்பட்டது.\n\nஇந்த அமைப்பில் ஈழவர்கள் மட்டுமின்றி புலையர்களும் சேர்த்துக் கொள்ளப்பட்டனர். பிற்படுத்தப்பட்ட மற்றும் தாழ்த்தப்பட்ட வகுப்பினரும் கல்வி, செல்வம், ஆன்மீகம் போன்றவற்றில் உயர்சாதியினரைப் போல் முன்னிலைக்கு வந்தால் உயர்வு தாழ்வு எனும் பாகுபாடு நிலை இல்லாமல் போய்விடும் எனவே அந்த நிலைக்கு உயர்வதற்கு முதலில் அவர்களிடையே அறியாமையைப் போக்க வேண்டும்.\n\nஇதற்கு ஒவ்வொரு குடும்பத்திற்கும் சொந்தமானதாக இருக்கும் சிறு தெய்வக் கோவில்களை எல்லாம் இடித்துவிட்டு அந்த இடங்களில் பலர் கூடும் பொது இடங்களாகவும், கல்வி வழங்கும் பள்ளிக்கூடங்களாகவும் உருவாக்கத் திட்டமிட்டார். சிறு தெய்வக் கோவில்களை இடித்தால் அந்தத் தெய்வங்களின் தீய செயலுக்கு உள்ளாகி பாதிக்கப்படுவோம் என்று பலரும் பயந்த நிலையில் தானே முன்னின்று அந்தக் கோவில்களை அகற்றி அந்த இடங்களைச் சமூகப் பொது இடங்களாகவும் பள்ளிக்கூடங்களாகவும் அமைக்க முற்பட்டார். இவர் கேரளாவில் மட்டுமின்றி தமிழகத்தில் கன்னியாகுமரி மாவட்டத்திலிருந்து திருவில்லிபுத்தூர் வரை இது போன்ற பல சிறு தெய்வக் கோவில்களை இடிப்பதற்கு முன்னின்றிருக்கிறார் என்பது குறிப்பிடத்தக்கது.\n\nதங்கள் வாழ்க்கையில் ஒன்றாக இருந்து வந்த அவர்களுக்குப் பிடித்த ஒன்றை அல்லது பயந்த ஒன்றை துணணயாக இருக்க வேண்டி தெய்வமாக வழிபட்டு வந்தனர். இது இடம், சாதி, மொழி என்று பல வழிகளில் பல பெயர்களில், பல தெய்வங்களாக வழிபடப்பட்டது. இது இன்னும் சிறு தெய்வங்களாக நீடித்துக் கொண்டிருக்கின்றன. இதிலிருந்து சற்று முன்னேற்றமடைந்த சிலர் இயற்கை அமைப்பில் அவசியத் தேவைகளை தெய்வங்களாக்கி அதை முழுமுதல் தெய்வங்களாக வைத்து வழிபட்டனர். இதில் குறிப்பிட்ட சில தெய்வங்கள் மட்டும் இடம் பெற்றது. இவைதான் வாழ்விற்குத் தேவையான அனைத்தையும் வழங்குவதாக சற்று முன்னேற்றம் கண்டது.\n\nஇவற்றை விட தத்துவார்த்தமான கடவுள் கொள்கைகளை சிலர் வலியுறுத்தியதுண்டு. இது போல் ஸ்ரீ நாராயண குருவும் தத்துவார்த்தமுடைய சில அடிப்படைகளைக் கொண்டு கோவில்களை அமைத்தார். சிவன், விஷ்ணு, சுப்பிரமணியர் போன்ற முழு முதல் தெய்வங்களைப் பிரதிஷ்டை செய்து கோவில்களை உருவாக்கிய ஸ்ரீ நாராயண குரு அடுத்து இந்த தத்துவார்த்தமான கொள்கைகளை வலியுறுத்தும் வழியில் முதலில் விளக்கை கருவறை தெய்வமாகப் பிரதிஷ்டை செய்தும், பின்பு சத்யம்-தர்மம்-தயை எனும் சொற்களை கருவறை தெய்வமாகப் பிரதிஷ்டை செய்தும் கோவில்களை அமைத்தார். பின்னர் களவங்கோடு எனும் பகுதியில் நிலைக் கண்ணாடியை தெய்வமாகப் பிரதிஷ்டை செய்து புதிய கோவில் ஒன்றை அமைத்தார்.\n\nஆன்மீக வழியில் புதிய நடைமுறைகளை உருவாக்கி பிற்படுத்தப்பட்ட மற்றும் தாழ்த்தப்பட்ட வகுப்பு மக்களுக்கு ஒரு புதிய வழியைக் காட்டிய ஸ்ரீ நாராயண குரு ஸ்ரீ நாராயண தர்ம பரிபாலன சபாவின் மூலம் ஏராளமான பள்ளிகளையும் கல்விக்கூடங்களையும் கட்டினார். ஈழவ சமுதாயத்தினர் செய்து வந்த குலத் தொழிலான ஆயுர்வேத மருத்துவத் தொழிலுக்கு சமஸ்கிருதம் கற்றவர்கள் அச்சமுதாயத்தில் சிலர் இருந்தாலும் அவர்களுக்கு அதில் முழுமையான அறிவு இல்லாமலே இருந்தது. எனவே பிற்படுத்தப்பட்ட மற்றும் தாழ்த்தப்பட்ட வகுப்பு மக்கள் சமஸ்கிருதத்தை முழுமையாகக் கற்றுக் கொள்ள வலியுறுத்தினார். ஆங்கிலம் உலகம் முழுவதுமுள்ள பொது மொழியாக அவர் கருதியதால் அதையும் அனைவரும் கற்றுக் கொள்ள தனது சீடர்களில் ஒருவரான நடராஜ குரு என்பவரை மேலைநாட்டிற்கு அனுப்பி பல விஷயங்களைக் கற்று வரச் செய்தார்.\n\nகல்வி, சமூக நிறுவனங்களை அதிக அளவில் கொண்ட ஒரு பெரிய அமைப்பாக ஸ்ரீ நாராயண தர்ம பரிபாலன சபா உருவானது. இதன் மூலம் கேரளாவில் பிற்படுத்தப்பட்ட மற்றும் தாழ்த்தப்பட்ட வகுப்பு மக்கள் அனைவரும் கல்வி கற்க முற்பட்டனர். இன்று இந்தியாவில் கேரளா மாநிலம் நூறு சதவிகிதம் எழுதப்படிக்கத் தெரிந்தவர்கள், அனைவரும் கல்வி அறிவுடையவர்கள் என்கிற முதல் நிலையைப் பெற்றிருப்பதற்கு அடிப்படைக் காரணம் ஸ்ரீ நாராயண தர்ம பரிபாலன சபாவின் கொள்கைகள், கோட்பாடுகள் மற்றும் அதன் செயல்பாடுகள்தான் என்பதை யாரும் மறுக்க முடியாது.\n\nகேரளாவில் பிற்படுத்தப்பட்ட மற்றும் தாழ்த்தப்பட்ட வகுப்பு மக்கள் ஆன்மீகம், கல்வி போன்றவற்றில் முன்னிலை பெற்றவர்கள் இதைத் தொடர்ந்து செல்வத்திலும் முன்னிலை பெறத் துவங்கினர். ஆனால் பிற்காலத்தில் இந்த சமூகச் சீர்திருத்த அமைப்பின் எல்லை விரிவு அடைய அடைய நிர்வாகச் சீர்கேடுகளும் அரசியல் தலையீடுகளும் உள்ளுக்குள் வரத்துவங்கின என்பதையும் இங்கு சொல்ல வேண்டியிருக்கிறது.\n\nSection::::ஸ்ரீ நாராயண குருவின் இலக்கியப் படைப்புகள்.\nஸ்ரீ நாராயண குரு இந்தியாவின் குறிப்பிடத்தக்க சமூக சீர்திருத்தப் பெரியார்களில் ஒருவராக அறியப்படும் போது அவருடைய மலையாளம், சமஸ்கிருதம் மற்றும் தமிழ் மொழிகளில் எழுதிய 30 படைப்புகளுடன் மூன்று மொழிபெயர்ப்பு படைப்புகளையும் குறிப்பிட வேண்டும்.\n\n\n\n\n\nSection::::மொழிபெயர்ப்பு படைப்புகள்.\n-என்று மூன்று மொழிகளில் இவர் படைத்த படைப்புகளும் மொழிபெயர்ப்புப் படைப்புகளும் இன்றும் சிறப்பு மிக்கதாய் போற்றப்படுகிறது.\n\nSection::::ஸ்ரீ நாராயண குரு மறைவு.\nஇந்திய சமூகச் சீர்திருத்தப் பெரியார்களில் ஒருவராகவும், ஆன்மீகத்தில் பல புதுமைகளைக் கொண்டு வந்தவரும் சிறந்த இலக்கியப் படைப்பாளியாகவும் அறியப்பட்டு தத்துவ ஞானியாகவும் உயர்ந்த ஸ்ரீ நாராயண குரு 1928-ஆம் ஆண்டில் செப்டம்பர் மாதத்தில் தனது சிவகிரி மடத்தில் உடல் நிலை சரியின்றி இருந்து வந்தார். அந்த ஆண்டில் செப்டம்பர் மாதம் 20 ஆம் தேதியில் மகாசமாதி எனும் நிலையில் அடக்கமானார்.\n\nஸ்ரீ நாராயணகுருவின் உயிர் பிரிந்த அறையில் அவர் பயன்படுத்திய கட்டிலும், நாற்காலியும், தலையணைகளும் அப்படியே இருக்கின்றன. அங்கு ஒரு விளக்கு எந்நேரமும் எரிந்து கொண்டிருக்கிறது.\n\n\n\nSection::::ஸ்ரீ நாராயணகுரு பெயரிலான அமைப்புகள்.\nதமிழ்நாட்டில் ஸ்ரீ நாராயணகுருவின் பெயரில் பல சமூக சேவை அமைப்புகள் இயங்கிக் கொண்டிருக்கின்றன. இவை ஸ்ரீ நாராயணகுருவின் சமூக சீர்திருத்தக் கருத்துக்களை பரப்புவதற்கு உறுதுணையாக இருந்து வருகின்றன.\n\nநாராயணகுருவின் முதன்மைச்சீடர் நடராஜகுருவால் உருவாக்கப்பட்ட அமைப்பு. இதன் தலைமைப்பீடம் வற்கலாவில் உள்ளது. முதன்மைக்கிளை ஊட்டியில் உள்ளது[ நாராயணகுருகுலம் , மஞ்சணகொரே, ஃபெர்ன் ஹில், ஊட்டி]\n\n"}
{"id": "52977", "url": "https://ta.wikipedia.org/wiki?curid=52977", "title": "கிண்டி பொறியியல் கல்லூரி", "text": "கிண்டி பொறியியல் கல்லூரி\n\nகிண்டி பொறியியல் கல்லூரி சென்னையில் உள்ள அண்ணா பல்கலைக்கழகமுதன்மை வளாக பரப்பில் அமைந்துள்ளது. இக்கல்லூரி 1794-ஆம் ஆண்டு மே மாதம் \"அளவைப் பள்ளி\" (School of Survey) என்று ஒரு சிறு பள்ளிக்கூடமாகத் தொடங்கப்பட்டது. பின்னர் 1859 ஆம் ஆண்டு சென்னைப் பல்கலைக் கழகத்தின் கீழ் இணைப்புக் கல்லூரியாக்கப்பட்டது. இக்கல்லூரி 1894 இல் இயந்திரவியல் பொறியியலையும், 1930 இல் மின்னணுப் பொறியியலையும், 1945 ஆம் ஆண்டு தகவல் தொடர்பியல், நெடுஞ்சாலைப் பொறியியலையும், 1983 இல் அச்சுத் தொழில்நுட்பத்தையும், 1992 இல் புவித் தகவலியல் துறையையும் தொடங்கியது.\n\nஇதுவே இந்தியாவின் பழமையான நுட்பவியல் கல்லூரி.நாட்டிலே முதல் முறையாக பல பொறியியல் பிரிவுகளை அறிமுகப்படுத்தியது.தென்னிந்தியாவில் முதன் முறையாக கணினி மையத்தை 1963 இல் நிறுவிய கல்வி நிறுவனமும் இதுவே.\n\nஇக்கல்லூரி 2008 ஆம் ஆண்டு இந்திய டுடே பத்திரிக்கையின் இந்திய பொறியியல் கல்லூரிகள் தர வரிசையில் எட்டாவது இடத்தை பிடித்தது. மேலும் அவுட்லுக் இந்தியா பத்திரிக்கையின் 2007 ஆம் ஆண்டிற்கான 50 கல்லூரிகள் பட்டியலில் பத்தாவது இடத்தை பிடித்தது. இக்கல்லூரி பல பன்னாட்டு நிறுவனங்களுடனும் அரசுகளுடனும் தொடர்பு கொண்டுள்ளது. தனியாக அஞ்சல் தலை கொண்ட கல்லூரியும் இதுவேயாகும். நடுவண் அரசு இக்கல்லூரியின் இருநூறாவது ஆண்டை முன்னிட்டு நினைவு அஞ்சல் தலை வெளியிட்டுச் சிறப்பித்தது.\n\nSection::::வரலாறு.\nஇக்கல்லூரி 1794 இல் புனித சார்ச்சு கோட்டைக்கு அருகில் ஒரே ஒரு மாணவனைக் கொண்டு \"அளவைப் பள்ளி\" என்ற பெயரில் தொடங்கப்பட்டது. கீழ்க்காணும் காலக் கோடு இக்கல்லூரியின் பல்வேறு முதன்மை நிகழ்வுகளை மையமாகக் கொண்டது.\nSection::::துறைகள்.\nபல பொறியியல் துறைகளில் இளநிலை, முதுகலைப்பட்ட மற்றும் ஆராய்ச்சி/ஆய்வு படிப்புகளை கிண்டி பொறியியல் கல்லூரி வழங்குகிறது. \nஇந்தியாவில் கட்டிட பொறியியல்துறை முதன் முதலில் மே 17, 1794 ல் இந்த கல்லூரியில் தான் தொடங்கப்பட்டது.\n\n * பொறியியல் வடிவமைப்பு பிரிவு\n * திறன் அமைப்புப் பொறியியல் துறை\n * நெடுஞ்சாலைப் பொறியியல் துறை \n"}
{"id": "52979", "url": "https://ta.wikipedia.org/wiki?curid=52979", "title": "ரூபவதி", "text": "ரூபவதி\n\nரூபவதி கருநாடக இசையின் 12 வது மேளகர்த்தா இராகமாகும். முத்துசுவாமி தீட்சிதர் பாரம்பரியத்தில் 12 வது இராகத்திற்கு அதே பெயரே.\n\n\n"}
{"id": "52981", "url": "https://ta.wikipedia.org/wiki?curid=52981", "title": "ஹாடகாம்பரி", "text": "ஹாடகாம்பரி\n\nஹாடகாம்பரி கருநாடக இசையின் 18 வது மேளகர்த்தா இராகமாகும். முத்துசுவாமி தீட்சிதர் பாரம்பரியத்தில் 18 வது இராகத்திற்கு \"ஜயசுத்தமாளவி\" என்ற பெயர் கொடுக்கப்பட்டுள்ளது.\n\n\n"}
{"id": "52994", "url": "https://ta.wikipedia.org/wiki?curid=52994", "title": "புளூஸ்", "text": "புளூஸ்\n\nபுளூஸ் (Blues) என்பது குரலும், இசைக்கருவிகளும் இணைந்த ஒருவகை இசை வடிவம் ஆகும். இது, ஐக்கிய அமெரிக்காவின் ஆபிரிக்க அமெரிக்கச் சமூகத்தினரின் வெளிப்பாடாக, ஆன்மீகப் பாடல்கள், பணியிடப் பாடல்கள் போன்றவற்றிலிருந்து தோற்றம்பெற்றது. இவ்விசை வடிவத்தின் இயல்புகள் இதில் ஆபிரிக்கச் செல்வாக்கு இருப்பதைத் தெளிவாகக் காட்டுகின்றன. \n\nபிற்கால அமெரிக்காவினதும், மேற்குலகினதும் மக்கள் இசைமீது \"புளூஸ்\" இசையின் தாக்கம் உள்ளது. இது, ஜாஸ், ரிதம் அண்ட் புளூஸ், ராக் அண்ட் ரோல் போன்ற இசை வடிவங்களுக்கு அடிப்படையாக அமைந்தது. 1960களிலும், 1970களிலும், புளூஸ் இசைவடிவத்துடன் பல்வேறு வகையான ராக் அண்ட் ரோல் வடிவங்கள் சேர்ந்து புளூஸ் ராக் (blues rock) எனப்படும் கலப்பிசை வடிவம் ஒன்றும் வளர்ச்சியடைந்தது.\n"}
{"id": "52997", "url": "https://ta.wikipedia.org/wiki?curid=52997", "title": "புல்லரிசி", "text": "புல்லரிசி\n\nபுல்லரிசி என்பது ஒரு சிறுகூலம் ஆகும். கோதுமையைப்போலக் காணப்பட்டாலும் நீளமாகவும், சற்று மெல்லியதாகவும் கடினமாகவும் இருக்கும் இந்தச் சிறுதானியம் பல நிறங்களைக் கொண்டது. இது பச்சை,சிவப்பு, பழுப்பு,மஞ்சள்,சாம்பல் போன்ற நிறங்களில் காணப்படுகிறது. வாயில் போட்டு சுவைத்தால் கோதுமையின் சுவைதான் ஆனால் புல்லரிசியில் கெட்டியான மாவு கிடைக்கிறது. இப்பயிர் மண் வளம் இல்லாத, உலர்ந்த, அதிககுளிரான மிக உயரமான மலைப்பகுதிகளில் நன்கு வளர்கிறது. இச்சிறுகூலம் ஆண்டு முழுவதும் பயிரிடப்படுகிறது. இதில் மாப்பிசின் உள்ளதாயினும் கோதுமையில் கிடைக்கும் மாப்பிசினைவிட சிறந்தது அல்ல. இம்மாவில் செய்யப்படும் உரொட்டி கறுப்பாகவும் அடர்வாகவும் இருக்கும். இதைக் கறுப்பு உரொட்டி (Black bread) என்பர். இந்த உரொட்டி சுவையானது. செருமனி போன்ற ஐரோப்பிய நாடுகளில் முதன்மையான உணவாக உள்ளது. இங்கு புல்லரிசி)உரொட்டிக்குத் தேவை அதிகம். அதனால் இது மதிப்பு மிக்கதாகவும், விலை மிகுந்ததாக உள்ளது.\n\nSection::::வரலாறு.\nஇது நடுவண் துருக்கியிலும் கிழக்கு துருக்கியிலும் அயல்பகுதிகளிலும் தானாக வளரும் கோதுமைசார் இனங்களுள் ஒன்று. பயிரிட்டு வளர்க்கப்பட்ட இச்சிறுகூலம் சிறிய அளவில் ஆசியா மைனரில் (துருக்கியில்) கட்டல்கோயூக்கு அருகில் உள்ள மட்பாண்டங்களுக்கு முந்தைய புதிய கற்கால பி கான் அசன் III போன்ற புதிய கற்காலக் களங்களில் காணப்பட்டது. இது தவிர, கிமு 1800 - 1500 காலப்பகுதியில் நடுவண் ஐரோப்பாவின் வெண்கலக் காலம் வரையில் தொல்லியல் களங்கள் எதிலும் இச்சிறுகூலம் காணப்படவில்லை. இந்தக் கூலத்தின் தொல்லியல் சான்றுகள் பண்டைய உரோமிலும் இரைன், தான்யூபு ஆற்றுப் பகுதிகளிலும் அயர்லாந்திலும் பிரித்தானியாவிலும் கிடைத்தாலும், பிளினி முதுவல் இதை ஏற்காமல் இது மிக வலிவில்லாத உணவாகவும் பஞ்சத்தில் பசிதீர்க்க மட்டுமே உதவும் என்றும் எழுதுகிறார் மேலும் இதன் கடுஞ்சுவையை ஈடுகட்ட இதனுடன் சுபெல்ட்டு கலக்கப்படுகிறது எனவும் அப்போதும் கூட இது வயிற்றைக் கலக்கிவிடுகிறது எனவும் எழுதுகிறார்.\n\nஇடைக்காலத்தில் இருந்து மக்கள் நடுவண் ஐரோப்பாவிலும் கிழக்கு ஐரோப்பாவிலும் புல்லரிசி பரவலாகப் பயிரிடப்பட்டுவருகிறது. பிரான்சு-செருமனி எல்லைக்கோட்டுக்கு கிழக்கிலும் அங்கேரிக்கு வடக்கிலும்பல பகுதிகளில் இது முதன்மை உரொட்டி செய்யும் கூலமாகப் பயன்பட்டுவருகிறது. தென் ஐரோப்பாவில், இது சில அருகிய பகுதிகளில் மட்டுமே பயிரிடப்பட்டுவருகிறது.\n\nவடக்கு சிரியாவின் யூப்பிரட்டீசு பள்ளத்தாக்கில் தெல் அபு குரேயா அறுதிப் பழங்கற்காலத்துக்கு முன்பே புல்லரிசி பயிரிடப்பட்டதாக கூறப்படுவது இதுவரை ஏற்கப்படாமல் விவாதத்திலேயே உள்ளது. கூலத்தை மட்டுமே வைத்து காலக்கணிப்பு செய்யப்பட்டுள்ளது எனவும் கதிரியக்க்க் கரிமக் காலக்கணிப்பு ஒரேசீராக பொருந்தவில்லை எனவும் வைக்கோலையோ பதரையோ வைத்து காலக்கணிப்பு செய்யப்படவில்லை எனவும் கருத்துகள் கூறப்படுகின்றன.\n\nSection::::வேளாண்மை.\nபனிக்காலத் தரைக் கவிப்பாக, புல்லரிசி இலையுதிர்காலத்தில் நட்டுப் பயிரிடப்படுகிறது. உறைநிலைக்கு மேல் வெதுவெதுப்பாக நிலவும் சூரிய ஒளியில் உள்ள பனிக்காலத்தில் பனிப்படர்வு இருந்தாலும்கூட இது வளருகிறது. இதனால் இதனூடே பனிக்கால வன்களைகள் வளர்வதில்லை; அப்போது இது நேரடியாக அறுவடை செய்யப்படலாம் அல்லது அடுத்த கோடைப்பயிருக்கு தழையுரமாக இளவேனிற்காலத்தில் உழவும்படலாம். இது பனிக்காலத் தோட்டங்களில் வளர்க்கப்படுவதுண்டு. இது பொதுவான தோட்ட வளர்ப்பு பயிராகும்.\n\nஇலைப்புழு, இலைவண்டு, பழ ஈ, தண்டுதுளை ஈ, கூல வண்டு, அந்துப் பூச்சி, கூல மூட்டைப் பூச்சி, எசியான் ஈ, துருப்பூச்சி ஆகியவை இப்பயிரின் வளர்ச்சிக்கு ஊறு விளைவிக்கும் பூச்சி இனங்களாகும்.\n\nSection::::விளைச்சல், நுகர்வு சார்ந்த புள்ளியியல்.\nபுல்லரிசி கிழக்கு ஐரோப்பாவிலும் நடுவண் ஐரோப்பாவிலும் வடக்கு ஐரோப்பாவிலும் பயிரிடப்படுகிறது. முதன்மையான புல்லரிசி பயிரீட்டுப் பகுதி வடக்கு செருமனியில் தொடங்கி, போலந்து, உக்கிரைன், பேலேருசு, லிதுவேனியா, லாவ்ழ்சியா ஊடாக, நடுவண் உருசியா, வடக்கு உருசியா வரை பரவியுள்ளது. இது ஐக்கிய அமெரிக்காவிலும் கனடாவிலும் தென் அமெரிக்காவில் அர்செண்டீனா, பிரேசில், சிலி ஆகிய பகுதிகளிலும் ஆத்திரேலியாவில் ஓசியானாவிலும் நியூசிலாந்திலும் துருக்கியிலும் கசக்சுத்தானிலும் வடக்கு சீனாவிலும் பயிரிடப்படுகிறது.\n\nபுல்லரிசி விளைச்சல் முதன்மையாகப் பயிரிடும் பெரும்பாலான நாடுகளில் 2012 அளவில்பெரிதும் குறைந்துவிட்டது; எடுத்துகாட்டாக, உருசிய புல்லரிசி விளைச்சல் 1992 இல் இருந்த 13.9 மில்லியன் டன் 2012 இல் 2.1மில்லியன் டன்னாக குறைந்துள்ளது. இதேபோல, போலந்தில் 1992 இல் இருந்த 5.9 மில்லியன் டன் 2005 இல் 2.9 மில்லியன் டன்னாக குறைந்துவிட்டது; செருமனியில் 3.3 மில்லியன் டன்னாக இருந்து 3.9 மில்லியன் டன்னாகக் குறைந்துவிட்டது; பேலேருசுவில் 3.1 மில்லியன் டன்னாக இருந்து 1.1 மில்லியன் டன்னாகக் குறைந்துவிட்டது; சீனாவில் 1.7 மில்லியன் டன்னாக இருந்து 0.7 மில்லியன் டன்னாகக் குறைந்துவிட்டது. புல்லரிசி விளைச்சலின் பேரளவு உள்நாட்டிலேயோ அருகில் அமைந்த நாடுகளிலோ நுகரப்படுகிறது; உலகச் சந்தைக்கு அவ்வளவாகச் செல்வதில்லை.\n\nSection::::நோய்கள்.\nபுல்லரிசி பேரளவில் எர்காட் பூஞ்சை நோயால் தாக்கப்படுகிறது. இந்த நோய்வாய்ப்பட்ட புல்லரிசியை உண்ணும் மாந்தரும் விலங்குகளும் எர்காட்டிய நோய்க்கு ஆளாகின்றனர். இந்நோய் உடல், உள நலத்தைத் தாக்கி காக்கை வலிப்பு, பொய்க்கருவுறல், எண் தடுமாற்றம், பொய்க்கனவுகளும் கற்பனைகளும் தூண்டப்படல், ஏன், இறப்பும் கூட ஏற்படுத்தலாம். வரலாற்றியலாக, புல்லரிசியை முதன்மை உணவாக நம்பிவாழும் ஓதமிக்க வடபுல நாடுகளை இந்நோய் தாக்கி கொள்ளைநோயாக பரவுகிறது.\n\nSection::::பயன்பாடுகள்.\nபுல்லரிசியின் கூலமணி மாவாக அரைக்கப்படுகிறது. புல்லரிசி மாவில் கூடுதல் கிளியாடினையும் குறைவான குளூட்டெனினையும் கொண்டுள்ளது. எனவே, இது கோதுமையை விட குறைந்த மாப்பிசினையே கொண்டுள்ளது. இதி கரையும் நாரிழை உயரளவில் உள்ளது. தீட்டப்படாத புல்லரிசி, கோதுமையின் மேல்புரையில் ஆல்கில்ரிசோர்சினால்கள் உயரளவில் உள்ளன. இவை பீனாலிக் அமிலங்களாகும். உலர் எடையில் இது 0.1 முதல் 0.3% வரையிலான அளவுக்கு அமைந்துள்ளது.புல்லரிசி மாவாலான புல்லரிசி வெதுப்பியும் பம்ப்பர்னிக்கல் உணவும் வடக்கு ஐரோப்பாவிலும் கிழக்கு ஐரோப்பாவிலும் பரவலாக உண்ணப்படும் முதன்மை உணவாக உள்ளது.புல்லரிசி புரை உரொட்டி செய்யவும் பன்படுகிறது. \n\nபுல்லரிசி புல்லரிசித் தேறல், புல்லரிசி பீர் போன்ற சாராயங்களைக் காய்ச்சவும் பயன்படுகிறது. புல்லரிசி குவாசையும் மருந்தாகும் சாறையும் தருகிறது. புல்லரிசி வைக்கோல் விலங்குகள் படுக்க விரிக்கப்படுகிறது. இது தரைக்கவிப்பு பயிராகவும் நிலம் பண்படுத்தும் தழையுரமாகவும் வைக்கொல் பொம்மைகள் செய்யவும் பயன்படுகிறது.\n\nSection::::இயற்பியல் பான்மைகள்.\nபுல்லரிசியின் இயற்பியல் பான்மைகள் இறுதி உணவுப்பொருளின் பண்புகளை மாற்றுகிறது. இதனால் அரிசியின் உருவளவும் மேற்பரப்பும் புரைமையும் மாறுகிறது. அரிசியின் மேர்பரப்பு உலர்தலிலும் வெப்பப் பரிமாற்றத்திலும் பங்கு வகிக்கிறது. சிறு கூலமணிகள் உயர் வெப்பப் பரிமாற்றத்தைப் பெற்றுள்ளன; எனவே வேகமாக உலர்கின்றன. புரைமை குறைந்த கூலமணிகள் உலரும்போது குறைந்த அளவு நீரையே இழக்கின்றன.\n\nSection::::நலவாழ்வு அக்கறைகள்.\nகோதுமை, பார்லி, அதன் கலப்பினங்களைப் போலவே புல்லரிசியும் மாப்பிசினைக் கொண்டுள்ளது. எனவே இது உடற்குழு நோய் உள்ளவருக்கும் மாப்பிசின் கூருணர்வு நோயாளிகளுக்கும் கோதுமை ஒவ்வாமை உள்ளவருக்கும் ஏற்றதல்ல. என்றாலும், சில கோதுமை ஒவ்வாமை நோயாளிகளுக்கு புல்லரிசியும் பார்லியும் ஒத்துக்கொள்கின்றன.\nஎர்காட் பூஞ்சையால் தாக்குற்ற புல்லரிசியை உண்ணும் மக்களுக்கு எர்காட்டிய நோய் (Ergotism) உண்டாகிறது. இந்நோய் (LSD-25 ) போன்ற நச்சுகளைத் தோற்றுவிக்கிறது. தற்கால உணவு பாதுகாப்பு வழிமுறைகளால், இந்நோய் பொதுவாக வராது என்றாலும், காப்புமுறைகள் பின்பற்றாவிட்டால் இந்நோய் தாக்க வாய்ப்புள்ளது. இது 20 ஆம் நூற்றாண்டுக்கு முன்பு பரவலான நோயாக விளங்கியது.\n\n\n"}
{"id": "52999", "url": "https://ta.wikipedia.org/wiki?curid=52999", "title": "வட அமெரிக்க தானுந்து தொழிற்துறை நெருக்கடி, 2008 - 2009", "text": "வட அமெரிக்க தானுந்து தொழிற்துறை நெருக்கடி, 2008 - 2009\n\nவட அமெரிக்க தானுந்து தொழிற்துறை நெருக்கடி என்பது 2008 ஆம் ஆண்டில் ஐக்கிய அமெரிக்காவிலும் கனடாவிலும் இயங்கும் முப் பெரும் தானுந்து உற்பத்தியாளர்களான General Motors, Ford, Chrysler ஆகியவற்றின் விற்பனை வீழ்ச்சியடைந்து, நிதிநிலைமை மோசமடைந்தைக் குறிக்கிறது. இந்த நிலைமை 2009 தொடரும் என எதிர்பாக்கப்படுகிறது. வீட்க் குழுமி, வங்கிகள் வீழ்ச்சி, உயர் எரிபொருள் விலை, பொருளாதார நெருக்கடி ஆகியவற்றைத் தொடர்ந்து தானுந்துகளின் விற்பனை வீழ்ச்சி பெற்றது. இதனால் முப் பெரும் உற்பத்தியாளர்களின் பல்வேறு தொழிற்சாலைகளை மூடப்பட்டன. இதில் பல்லாயிரக்கணக்கானோர் வேலை இழந்தனர். இதை மேலும் தொடராமல் தடுப்பதற்கு ஐக்கிய அமெரிக்க, கனடிய அரசுகள் இந்த வணிக நிறுவனங்களுக்கு நிதி உதவி செய்வது பற்றி பரிசீலிக்கின்றன. \n\nவட அமெரிக்க தானுந்து தொழிற்துறையின் வீழ்ச்சிக்கு பல காரணங்கள் கூறப்படுகின்றன. ஜப்பானிய, தென் கொரிய, ஜேர்மன் உற்பத்தியாளர்களைப் போல் எரி பொருளை திறனாக பயன்படுத்த வல்ல அடக்கமான தரமான தானுந்துகளை உற்பத்திசெய்யாமல், எரி பொருளை அதிகம் பயன்படுத்தும் பெரிய SUV அதிகம் உற்பத்தி செய்தது ஒரு முக்கிய காரணமாக பாக்கப்படுகிறது. \n\nஇதைத் தவிர வட அமெரிக்க தொழிளார்கள் கூடிய சம்பளத்தையும் சலுகைகளையும் பெறுவதால், ஆசிய ஐரோப்பிய தானுந்துகளின் விலையோடு போட்டி போட முடியவில்லை. \n"}
