{"id": "47287", "url": "https://ta.wikipedia.org/wiki?curid=47287", "title": "ஜலந்தர்", "text": "ஜலந்தர்\n\nஜலந்தர் (\"Jalandhar\", பஞ்சாபி மொழி: ਜਲੰਧਰ, இந்தி: जलंधर), என்பது இந்தியாவின் பஞ்சாப் மாநிலத்தில் ஜலந்தர் மாவட்டத்தில் உள்ள ஒரு பழமையான ஊர். இது முன்னர் ஜுலுந்தர் என அழைக்கப்பட்டது. நகரப் பகுதியுல் கிட்டத்தட்ட 1 மில்லியன் மக்களும் நகரைச் சுற்றியுள்ள இடங்களில் மேலும் ஒரு மில்லியன் மக்களும் வாழ்கின்றனர்.\n\nSection::::புவியியல்.\nஜலந்தர் நகரம் தில்லியில் இருந்து 375 கிமீ தூரத்திலும், சண்டிகரில் இருந்து 142 கிமீ தூரத்திலும் அம்ரித்சரில் இருந்து 90 கிமீ தூரத்திலும் அமைந்திருக்கிறது. \"ஜலந்தர்\" என்ற பெயர் ஜாலந்தரா என்ற மன்னனின் பெயரில் இருந்து உருவானது. இவன் நீரில் வாழ்ந்ததாக ஐதீகம். \"ஜல்\" என்பது நீரையும், அந்தர் என்பது \"உள்ளே\" என்பதும் பொருள். ஜலந்தர் பஞ்சாபின் தலைநகராக 1953ம் ஆண்டு வரை இருந்தது. பின்னர் சண்டிகர் தலைநகராக்கப்பட்டது. பிரித்தானியரின் ஆளுகைக்குட்பட்டிருந்த போது இதன் பெயர் ஜுலுந்தர் ஆகும்.\n\nSection::::மக்கள்.\n2001 ஆம் ஆண்டு தரவுகளின் படி ஜலந்தரின் மக்கள் தொகை 701,223. இவர்களில் 54 விழுக்காட்டினர் ஆண்கள். 74 விழுக்காட்டினர் படிப்பறிவுள்ளோர். 10 விழுக்காட்டினர் 6 வயதிற்கும் குறைவானோர்.\n\n"}
{"id": "47291", "url": "https://ta.wikipedia.org/wiki?curid=47291", "title": "ஜோர்ஜ் ஹபாஷ்", "text": "ஜோர்ஜ் ஹபாஷ்\n\nஜோர்ஜ் ஹபாஷ் (\"George Habash\", அரபு மொழி: جورج حبش, ஆகஸ்ட் 2, 1926 – ஜனவரி 26, 2008), என்பவர் பாலஸ்தீன அரசியல்வாதி ஆவார். பழமைவாத கிறிஸ்தவரான இவர் பாலஸ்தீன விடுதலைக்கான பிரபல முன்னணி (\"Popular Front for the Liberation of Palestine\", PFLP) என்ற பெயரில் ஓர் இயக்கத்தை ஆரம்பித்து 2000-ம் ஆண்டு வரையில் அதன் பொதுச் செயலாளராகப் பணியாற்றினார். இஸ்ரேலின் எதிரியாக, மேற்குலக நாடுகளின் பயங்கரவாதத் திருத்தந்தையாக கணிக்கப்பட்ட ஹபாஷ், அதே நேரம் பாலஸ்தீன மக்கள் அனைத்து பிரிவினரும் மதிக்கும் ஒருவராக, சர்வதேச விடுதலை இயக்கங்களின் தோழனாக கருதப்பட்டார்.\n\nSection::::வாழ்க்கைச் சுருக்கம்.\n1948 ஆம் ஆண்டு இஸ்ரேல் என்ற நாடு, பாலஸ்தீன மாநிலத்தில் அமைக்கப்பட்ட பின்னர், ஹபாசின் அரசியல் வாழ்க்கை ஆரம்பமாகியது. கிரேக்க கிறிஸ்தவ மதப்பிரிவை சேர்ந்த, ஒரு செல்வந்த குடும்பத்தில் பிறந்த ஜோர்ஜ் ஹபாஷ், பின்னர் லெபனானில் அகதியாக இருந்த போது, பெய்ரூட் அமெரிக்க பல்கலைகழகத்தில் மருத்துவராக பட்டம் பெற்றாலும், பாலஸ்தீன விடுதலைக்காக தன்னை அர்ப்பணித்துக் கொண்டவர். ஆரம்ப காலத்தில் எகிப்தியத் தலைவர் நாசரின் வழியில், அரபு தேசியவாத இயக்கத்தை உருவாக்கிய ஹப்பாசும் தோழர்களும், பின்னர் மார்க்சிய-லெனினியத் தத்துவங்களால் கவரப்பட்டு, PLFP என்று மாற்றிக்கொண்டனர். அன்றிலிருந்து ஹப்பாசின் தனித்துவ அரசியல் உலகம் முழுக்க பிரபலமானது.\n\nஹபாஷ் ஆரம்பத்தில் அரபு (சர்வ)தேசியம், பின்னர் மார்க்சிய சர்வதேசியம் போன்றவத்தின் ஓர் அங்கமாக தனது இயக்கத்தை நிறுவினார். இதற்கு அவரது தனிப்பட்ட வரலாறு காரணமாக இருக்கலாம். பலஸ்தீனியர்களில் கணிசமான அளவு தொகையில் உள்ள (கிரேக்க பிரிவு) கிறிஸ்தவர்கள், இஸ்ரேல் என்ற தேசம் ஸ்தாபிக்கப்பட்ட போது, யூதர்கள் வன்முறையைப் பிரயோகித்து இனச்சுத்திகரிப்பில் ஈடுபட்டனர். அவர்கள் பாலஸ்தீனத்தின் பூர்வீககுடிகள் அனைவரையும், இஸ்லாமியர், கிறிஸ்தவர் பேதம் பார்க்காமல் வெளியேற்றினர். ஆகவே அரபு தேசியவாத இயக்கமாக இருந்தாலும், PLFP யாக இருந்தாலும் மதச்சார்பற்ற பாலஸ்தீனம் என்ற நாட்டை உருவாக்க முயன்றது.\n\nஅரபு சர்வதேசிய ஒற்றுமையின் முதற்படியாக, எகிப்தும், சிரியாவும் ஒன்று சேர்ந்த போது வரவேற்ற ஜோர்ஜ் ஹபாஷ், பின்னர் அந்த \"அரபு ஒன்றியம்\" சுயநல அரசியலால் சீர்குலைந்த போது விரக்தியுற்று இருந்த வேளையில், அவர் ஸ்தாபித்த PLFP முற்றிலும் வேறுவிதமான நிலைப்பாட்டை எடுத்தது. அமெரிக்க, ஐரோப்பிய நாடுகளின் விமானங்களை வெற்றிகரமாக கடத்தி, பின்னர் பிரயாணிகளை விடுவித்து விட்டு, குண்டு வைத்து தகர்த்தத்தின் மூலம், பலஸ்தீன பிரச்சினையை சர்வதேச அரங்கிற்கு எடுத்து சென்றனர். அப்படியான நடவடிக்கை ஒன்றில் பங்கு பற்றிய உலகப்புகழ் பெற்ற இளம் பெண் போராளி லைலா காலித், இன்று PLFP யின் தலைவர்களில் ஒருவராக ஜோர்தானில் வசிக்கிறார்.\n\nPLFP யின் அதிரடி நடவடிக்கைகளுக்கு பன்னாட்டு ஆர்வலர்களின் உதவி கிடைத்தது. இலத்தீன் அமெரிக்கத் தோழர்கள் சிலர் விமானக்கடத்தல்களின் போது பங்குபற்றி இருக்கின்றனர். திட்டம் தோல்வியடையும் பட்சத்தில் சிறை சென்றுள்ளனர். இஸ்ரேல், டெல் அவிவ் விமான நிலையத்தில் துப்பாக்கிப்பிரயோகத்தில் ஈடுபட்ட ஜப்பானியர்கள், பலஸ்தீன போராட்டத்தில் தமதுயிரையும் கொடுக்க தயாராக இருந்தனர். எழுபதுகளில் இடம்பெற்ற இது போன்ற தாக்குதல்கள் சர்வதேச ஒற்றுமைக்கு செயல் வடிவம் கொடுத்தன.\n\nஅன்று எதிரணியில் இருந்த சோவியத் ஒன்றியம், பாலஸ்தீன போராட்டத்தை அமெரிக்க ஏகாதிபத்திய எதிர்ப்பு போராக கணித்திருந்தது. அன்றைய சோவியத் ஒன்றியத்திலும், சோசலிச கிழக்கு ஐரோப்பாவிலும் கல்வி கற்ற பாலஸ்தீன மாணவர்கள், வீதிகளில் பிரச்சாரம் செய்யவும், போராட்டத்திற்கு பணம் சேர்க்கவும் அனுமதிக்கப்பட்டனர். அதன்போது அங்கு படித்த சில பிற நாட்டு மாணவர்களும் பலஸ்தீன பிரச்சினை பற்றி தெரிந்து கொண்டு, ஆதரவளிக்க முன்வந்தனர். அப்படி வந்தவர்களில் குறிப்பிடத்தக்கவர், வெனிசுவேலாவை சேர்ந்த கார்லோஸ் என்ற இளைஞர் பின்னர் உலகப்புகழ் பெற்ற \"சர்வதேச பயங்கரவாதியாகி\", தற்போது பிரெஞ்சு சிறையில் அடைக்கப்பட்டுள்ளார். இத்தகைய பிறநாட்டு ஆர்வலர்கள், PLFP இனால் தெரிவு செய்யப்பட்டு, ஆயுதப்பயிற்சிக்காக ஜோர்தான் அனுப்பப்பட்டனர். பயிற்சி முடிந்த பின்னர் ஐரோப்பிய நாடுகளில் தாக்குதல்களுக்கான உத்தரவு வரும் வரை தங்கவைக்கப்பட்டனர்.\n1967 ம் ஆண்டு, PLFP ஸ்தாபிக்கபட்ட அதே ஆண்டு, ஐரோப்பாவில் மாணவர்கள் கிளர்ச்சி செய்தனர். பிரான்ஸ், ஜெர்மனி போன்ற நாடுகளில் மாணவர்கள் புரட்சியை முன்னெடுத்து, ஆட்சியை கைப்பற்றும் சாத்தியக்கூறுகள் இருந்தன. இருப்பினும் சமயோசிதமாக நடந்து கொண்ட அரசாங்கங்கள், திரிபுவாத கம்யூனிஸ்ட் கட்சிகளின் துணையுடன், கிளர்ச்சிகளை அடக்கின. இதனால் சில மாணவர்கள் ஆயுதப்போராட்ட வழியை நாடினர். ஜெர்மனியில் RAF, இத்தாலியில் Red Birigade, பிரான்சில் Action Directe போன்றன அரசியல் படுகொலைகள், குண்டு வைப்புகள் மூலம் தமது போராட்டத்தை முன்னெடுத்தனர். இவர்களுக்கு தேவையான ஆயுதங்களையும், வெடிமருந்துகளையும் PLFP விநியோகித்தது. அத்தோடு நிற்காது, அந்த அமைப்புகளின் உறுப்பினர்களுக்கு ஆயுதப்பயிற்சி கொடுத்தது. சோவியத் ஒன்றியம் வேண்டிய அளவு நிதி உதவி செய்ததால், உலகின் எந்த நாட்டில் இருந்து போவோருகெல்லாம், இராணுவப்பயிற்சி தாராளமாக கிடைத்தது.\n\nஈழ விடுதலை போராளிகளும் இந்த சந்தர்ப்பத்தை தாராளமாக பயன்படுத்திக் கொண்டனர். வெளிநாட்டு பயிற்சி பெறுவதற்காக என்று, இலங்கையில் இருந்து தெரிவான பல தமிழ் இளைஞர்கள், லெபனானில் இருந்த PLFP முகாம்களில் வந்து குவிந்தனர். அப்போது நடந்து கொண்டிருந்த லெபனான் உள்நாட்டுப் போர், அந்த நாட்டில் பன்முகத்தன்மையிலான அரசியல்/இராணுவ கட்டுப்பாட்டு பிரதேசங்களை ஏற்படுத்தியிருந்தது. தெற்கு லெபனான் இஸ்ரேலின் கட்டுப்பாட்டின் கீழ் இருந்தது போல, மேற்கு லெபனான் சிரியாவின் கட்டுப்பாட்டின் கீழ் இருந்தது. பெகா பள்ளத்தாக்கு என்று அழைக்கப்படும் அந்தப்பகுதியில், PLFP உட்பட அனைத்து பலஸ்தீன அமைப்புகளும் சுதந்திரமாக இயங்கின. இதனால் உலகின் எல்லப்பகுதகளில் இருந்தும் வந்த தீவிரவாத இளைஞர்கள் அங்கே புகலிடம் பெற முடிந்தது. பத்தாண்டுகளுக்கு முன்பு, லெபனான் அரசியல் களத்தில் ஏற்பட்ட மாற்றங்களினால், சிரியா பின்வாங்கிய பின்னர் தான், அந்த புகலிடம் பறிபோனது.\n\nஅந்த சமயம் தான் யாசர் அரபாத்தின் தேசியவாத பாலஸ்தீன விடுதலை இயக்கம் (PLO), இஸ்ரேலுடன் பேச்சுவார்த்தை நடத்தி, பலஸ்தீன அதிகார சபை என்ற சமரசத்திற்கு இணங்கியது. ஜோர்ஜ் ஹப்பாஜ், இந்த சமரசத்திற்கு கடைசி வரை உடன்படாமல், தனது தோழர்களுடன் சிரியாவில் தஞ்சமடைந்தார். அவரது விட்டுக்கொடா தன்மை, அனைத்து பாலஸ்தீன மக்களிடமும் நன்மதிப்பை பெற்றுக்கொடுத்தது. ஹப்பாசின் இறுதிக்காலத்தில் PLFP மார்க்சிய-லெனினிசத்தை நடைமுறையில் கைவிட்டு விட்டு, இடதுசாரி தேசியவாத அமைப்பாக தன்னை மாற்றிக்கொண்டது. ஹமாஸ், இஸ்லாமிய ஜிஹாத் போன்ற மதவாத அமைப்புகளுடன், பொது வேலைத்திட்டத்தின் கீழ் ஒன்றிணைந்தது. மதச்சார்பற்ற PLFP யும், மதவாத ஹமாசும் ஒன்றாக வேலைசெய்வது, பலருக்கு நம்பமுடியாமல் இருந்தாலும், நிகழ்கால பலஸ்தீன யதார்த்தம் அத்தகைய கூட்டணிக்கு நிர்ப்பந்தித்து உள்ளது. அண்மையில் கூட PLFP யும், இஸ்லாமிய ஜிஹாத்தும் சேர்ந்து இஸ்ரேலிய எண்ணெய்க்குதங்களின் மீது தாக்குதல் நடத்தியுள்ளது. முற்றுகையின் கீழ் உள்ள காசா பகுதிக்கு எரிபொருள் விநியோகத்தை இஸ்ரேல் இடைநிறுத்திய நேரத்தில் நடந்த தாக்குதல் சம்பவம் இது என்பது குறிப்பிடத்தக்கது.\n\nSection::::மறைவு.\nஜோர்ஜ் ஹபாஷ் தனது 81வது அகவையில் ஜோர்தான் தலைநகர் அம்மானில் இறந்தார். ஹபாஷ், மாரடைப்பு காரணமாகவே, மரணத்தைத் தழுவியதாக அவரின் நெருங்கிய நண்பர்கள் தெரிவித்தனர். ஹபாசிற்கு ஹில்டா என்ற மனைவியும் இரு மகள்களும் உள்ளனர்.\n\n"}
{"id": "47292", "url": "https://ta.wikipedia.org/wiki?curid=47292", "title": "சின்மயானந்தா", "text": "சின்மயானந்தா\n\nசுவாமி சின்மாயானந்தா (\"Swami Chinmayananda\", மலையாளம்: സ്വാമി ചിന്‍മയാനന്ദന്‍, மே 8, 1916 - ஆகஸ்ட் 3, 1993) ஒரு இந்திய ஆன்மீகவாதி. சின்மயா மிஷன் என்ற அமைப்பைத் தொடங்கி அதன் மூலம் உலகெங்கும் ஆன்மீக வேதாந்த கருத்துக்களை பரப்பியவர்.\n\nSection::::வாழ்க்கைக் குறிப்பு.\nசின்மயானந்தா இந்தியாவின் கேரளா மாநிலத்தில் எர்ணாகுளம் என்ற இடத்தில் \"பூதம்பள்ளி\" என்ற பெயரைக் கொண்ட ஓர் இந்துக் குடும்பத்தில் இவர் பிறந்தார். இவரது இயற்பெயர் பாலகிருஷ்ண மேனன் என்பதாகும். லக்னோ பல்கலைக்கழகத்தில் பட்டப் படிப்பை முடித்து வெளியேறியவர் ஊடகவியல் துறையில் நுழைந்து இந்திய அரசியல், பொருளாதார மற்றும் சமூகவியலில் பணிகளை ஆற்ற முனைந்தார். இந்திய விடுதலை இயக்கத்தில் ஈடுபட்டு சிறை சென்றார். பின்னர் \"நாஷ்னால் ஹெரால்ட்\" என்ற பத்திரிகையில் பணியாற்றினார். ரிசிகேஷம் சென்று சுவாமி சிவானந்தரைச் சந்தித்தார். அன்றிலிருந்து அவர் இந்து சமய ஆன்மீகத்துறையில் அதிக அக்கறை கொண்டார்.\n\nசுவாமி சிவானந்தரினால் 1949 ஆம் ஆண்டு பெப்ரவரி 25 சிவராத்திரி நாளன்று பாலகிருஷ்ண மேனன் சந்நியாச தீட்சை பெற்றுக் கொண்டு \"சுவாமி சின்மயானந்தா\" என்ற பெயரையும் பெற்றார். இமயமலையில் சுவாமி தபோவன மகாராஜ் என்பவரிடம் 8 ஆண்டுகள் இந்து தத்துவத்தைப் பயின்றார். சுவாமிகளின் ஆசியுடன் வேதாந்தத்தை உலகெங்கும் பரப்ப இமாலயத்தை விட்டு சின்மயானந்தர் புறப்பட்டார்.\n\nஉலகெங்கும் பல ஆசிரமங்களையும் மையங்களையும் ஆரம்பித்தார். பல பாடசாலைகளையும், மருத்துவ மனைகளையும் ஆரம்பித்தார். கிராம மக்களின் வாழ்க்கைத் தரத்தை உயர்த்தவென கிராம நலத் திட்டமான சின்மயா அமைப்பை உருவாக்கினார்.\n\nசுவாமி சின்மயானந்தா ஆகஸ்ட் 3, 1993 இல் சான் டியேகோ, கலிபோர்னியாவில் மறைந்தார். இவரது சீடர்கள் இவர் அவ்விடத்தில் மகா சமாதி அடைந்ததாகக் கருதுகின்றனர். இவர் ஆரம்பித்த சின்மயா மிஷன் நிறுவனம் உலகம் முழுவதும் உள்ள அமைப்பாகும். 350 மையங்களில் இது இயங்குகிறது. இந்தியப் பண்பாடு, மற்றும் கலாச்சாரம், வேதாந்தம் போன்றவற்றை பரப்பி வருகிறது.\n\nசுவாமிஜியின் முதன்மையான சீடர்களில் சுவாமி தயானந்தர், தமது குருவின் அத்வைத தத்துவத்தை பரப்புவதில் இன்றளவும் உலகம் முழுவதும் சுற்றி வருகிறார். மேலும் அத்வைத தத்துவத்தை பரப்ப இதுவரை 250க்கு மேற்பட்ட மாணவர்களை உருவாக்கியுள்ளார்.\n\n"}
{"id": "47308", "url": "https://ta.wikipedia.org/wiki?curid=47308", "title": "சேவைகளிடை உளவுத்துறை", "text": "சேவைகளிடை உளவுத்துறை\n\nஇடைசேவை அறிவு (\"Inter-Services Intelligence)\" பாகிஸ்தானின் மூன்று உளவு அமைப்புகளின் மிகப்பெரியது. 1948இல் தொடங்கப்பட்ட இவ்வமைப்பின் தலைமைப் பணியகம் இஸ்லாமாபாதில் அமைந்துள்ளது.\n\nபாகிஸ்தானின் தேசிய பாதுகாப்புக்காக நடவடிக்கை செய்வது இவ்வமைப்பின் முக்கிய நோக்கம் ஆகும். இந்த நிலையில் டாலிபான் போன்ற முஸ்லிம் அமைப்புகளுக்கும் காலிஸ்தான் இயக்கம் போன்ற இந்தியாவுக்கு எதிரான அமைப்புகளுக்கும் இவ்வமைப்பு உதவி செய்துள்ளது.\n\n2008 காபூல் இந்திய தூதரகம் மீது தாக்குதலில் இடைசேவை அறிவு டாலிபானுக்கு உதவி செய்தது என்று ஆகஸ்ட் 2008இல் அமெரிக்காவின் நடுவண் ஒற்று முகமை தெரிவித்துள்ளது.\n"}
{"id": "47315", "url": "https://ta.wikipedia.org/wiki?curid=47315", "title": "அம்மான்", "text": "அம்மான்\n\nஅமான் (\"Amman\" அரபு: \"عمان\"), ஜோர்தான் இராச்சியத்தில் தலைநகரமும் அதன் முக்கிய வர்த்தக மையமும் ஆகும். இதன் மக்கள்தொகை (2005 ஆம் ஆண்டில்) 125,400 ஆகும். ஜோர்தானின் மிகப்பெரிய நகரமும் இதுவாகும். அம்மான் ஜோர்தான் நாட்டின் தலைநகரம் மற்றும் அதிக மக்கள் கொண்ட நகரம் ஆகும்.  வடமத்திய ஜோர்தானின் அமைந்துள்ள அம்மான் நகரமானது அம்மான் கவர்னரேட்டின் நிர்வாகம், நாட்டின் பொருளாதார, அரசியல் மற்றும் கலாச்சார மையமாகும். இந்நகரில் 4,007,526 மக்கள் வசிக்கின்றனர். அம்மான் நகரம் 1,680 சதுர கிலோமீற்றர் (648.7 சதுர மைல்) பரப்பளவைக் கொண்டது. நவீனமயமாக்கப்பட்ட அரபு நகரங்களில் ஒன்றாக கருதப்படுகின்றது. அரபு மற்றும் ஐரோப்பிய சுற்றுலா பயணிகள் மத்தியில் பிரபலமான சுற்றுலாத் தலமாகும்.\n\nSection::::புவியியல்.\nஅம்மான் கிழக்கு கரை பீட பூமியில் அமைந்துள்ளது. மூன்று பெரிய வறண்ட ஆற்றுப்படுகையால் வகைப்படுத்தப்படும் மேட்டுநிலமாகும். ஆரம்பத்தில் இந்நகரம் ஏழு மலைகளினால் கட்டப்பட்டது. உயரம் 700 முதல் 1,100 மீ (2,300 முதல் 3,600 அடி) வரை உயரத்தில் அமைந்திருக்கும் இப்பகுதியின் வடமேற்கில் அல் சால்ட், வடகிழக்கில் அல்-சார்க் என்பன அமைந்துள்ளன. மடாபா, அல்-கரக், மான் என்பன முறையே மேற்கிலும், தென்மேற்கிலும், தென்கிழக்கிலும் அமைந்துள்ளன. அம்மானில் மீதமுள்ள நீருற்றுகளில் ஒன்று சர்கா ஆறுடன் இணைந்து நீர் வழங்குகிறது.\n\nSection::::காலநிலை.\nகோப்பனின் காலநிலை வகைப்பாட்டின் படி மத்திய தரைக்கடல் காலநிலை மண்டலத்திற்கு அருகிலுள்ள அம்மான் அரை வறண்ட காலநிலைக்குள் வகைப்படுத்தப்படுகின்றது. கோடைக்காலம் லேசான வெப்பமாகவும், தென்றலாகவும் இருக்கும். இருப்பினும், ஒன்று அல்லது இரண்டு வெப்ப அலைகள் கோடையில் ஏற்படலாம். வசந்த காலம் பொதுவாக ஏப்ரல் மற்றும் மே மாதங்களுக்கு இடையே தொடங்கி ஒரு மாதம் வரை நீடிக்கும். குளிர்காலம் பொதுவாக நவம்பர் இறுதியில் தொடங்கி மார்ச் தொடக்கத்தில் இருந்து மார்ச் நடுப்பகுதி வரை தொடர்கிறது. வருடாந்திர சராசரி மழைவீழ்ச்சி  300 மிமீ (12 அங்குலம்) ஆகும். அவ்வப்போது வறட்சி ஏற்படுவது பொதுவானது. பெரும்பாலும் அக்டோபர் மற்றும் ஏப்ரல் மாதங்களுக்கு இடையில் மழை பெய்யும். கடும் மூடுபனி வழக்கமாக வருடத்திற்கு குறைந்தது 120 நாட்கள் காணப்படும்.\n\nSection::::பொருளாதாரம்.\nஜோர்தானின் பொருளாதாரத்தில் வங்கித்துறை முக்கிய பங்கு வகிக்கின்றது. அரபு வசந்த எழுச்சிகளின் விளைவாக அரபு உலகில் அமைதியின்மை மற்றும் பொருளாதார சிக்கல்கள் இருந்தபோதிலும் ஜோர்தான் அதன் வங்கித்துறை வளர்ச்சியை தக்க வைத்துக் கொண்டது. அம்மான் நகரம் ஐந்து கண்டங்களில் உள்ள 30 நாடுகளில் 600 க்கும் மேற்பட்ட கிளைகளில் வாடிக்கையாளர்களுக்கு சேவை செய்யும் மத்திய கிழக்கின் மிகப்பெரிய நிதி நிறுவனங்களில் ஒன்றான பன்னாட்டு அரபு வங்கியின் மையமாகும் அரபு வங்கி அம்மான் பங்குச் சந்தையில் 28% ஐக் குறிக்கிறது. மேலும் இந்நகரம் வணிக ரீதியாகவும் வளர்ச்சியடைந்துள்ளது.\n\nSection::::சுற்றுலாத்துறை.\nஅம்மான் நகரம் அதிக பார்வையிடப்படும் 4 வது அரபு நகரம் ஆகும். 2011 ஆம் ஆண்டில் சுமார் 1.8 மில்லியன் சுற்றுலாப் பயணிகளின் 1.3 பில்லியன் டாலருக்கும் அதிகமாக நகரத்தில் செலவிட்டனர். ஜோர்தான் மற்றும் அம்மான் நகரம் மத்திய கிழக்கின் மருத்துவ சுற்றுலாவின் மையமாகும். அம்மான் ஆண்டுக்கு 250,000 வெளிநாட்டு நோயாளிகளினால் ஆண்டுக்கு 1 பில்லியன் டாலருக்கும் அதிகமான வருவாயைப் பெறுகின்றது.\n\nSection::::புள்ளிவிபரங்கள்.\n2015 ஆம் ஆண்டின் சனத்தொகை கணக்கெடுப்பின்படி அம்மான் நகரில் 4,007,526 மக்கள் வசிக்கின்றனர். இது ஜோர்தான் நாட்டின் மொத்த சனத்தொகையில் 42% ஆகும். 1,680 கிமீ 2 (648.7 சதுர மைல்) மொத்த பரப்பளவைக் கொண்ட இந்நகரம் ஒரு சதுர கிலோமீற்றர் (6,200 / சதுர மைல்) பரப்பளவிற்கு சுமார் 2,380 மக்கள் அடர்த்தியைக் கொண்டது. 20 நூற்றாண்டின் குடியேற்றங்கள் மற்றும் அகதிகளின் குடியேற்றங்களினால் சனத்தொகை அதிவேகமாக உயர்ந்துள்ளது. இன்று நகரத்தின் இரண்டு முக்கிய  குழுக்கள் பாலஸ்தீனிய அல்லது ஜோர்டானிய வம்சாவளியைச் சேர்ந்த அரேபியர்கள் ஆவார்கள். பிற இனக்குழுக்கள் மக்கள் தொகையில் சுமார் 2% வீதம் உள்ளனர். பாலஸ்தீனிய அல்லது ஜோர்டானிய வம்சாவளியைச் சேர்ந்த மக்களின் விகிதம் குறித்து அதிகாரப்பூர்வ புள்ளிவிவரங்கள் எதுவும் இல்லை.\n\n"}
{"id": "47319", "url": "https://ta.wikipedia.org/wiki?curid=47319", "title": "ஹமாஸ்", "text": "ஹமாஸ்\n\nஹமாஸ் (\"Ḥamas\", அரபு: حركة حماس அல்லது Ḥarakat al-Muqawama al-Islamiyya \"இஸ்லாமிய எதிர்ப்பு இயக்கம்\") எனப்படுவது பாலஸ்தீன சுணி இஸ்லாமிய போராளி இயக்கமும் பாலஸ்தீனத்தில் அதிகூடிய இடங்களைக் கைப்பற்றியுள்ள அரசியல் கட்சியும் ஆகும்.\n\nஹமாஸ் இயக்கம் 1987 ஆம் ஆண்டு ஷேக் அகமது யாசின், மற்றும் முகமது தாஹா ஆகியோரால் ஆரம்பிக்கப்பட்டது. இஸ்ரேலிய இராணுவத்தினர் மீதும் பொதுமக்கள் மீதும் பல தற்கொலைத் தாக்குதல்களை மேற்கொண்டிருந்தாலும், பல சமூக வேலைத்திட்டங்களை இவ்வியக்கம் முன்னெடுத்து நடத்திச் செல்லுகின்றனர். இதனால் இது பாலஸ்தீனர்களிடையே மிகுந்த செல்வாக்கைக் கொண்டுள்ளது.\n\nஇஸ்ரேல் நாட்டைப் பாலஸ்தீனர்களுக்கு மீளப் பெற்றுக்கொடுத்து இஸ்ரேல், மேற்குக் கரை, காசா ஆகிய பகுதிகளை இஸ்லாமியக் குடியரசாக மாற்றுவதே ஹமாசின் முக்கிய குறிக்கோள் ஆகும்.\n\n[[பாலஸ்தீன விடுதலை இயக்கம்|பாலஸ்தீன விடுதலை இயக்க]]த் தலைவர் [[யாசர் அரபாத்]] இறந்த நாள் தொடக்கம் அங்கு நடந்த இடைத்தேர்தல்களில் ஹமாஸ் இயக்கம் பல வெற்றிகளைப் பெற்று வந்தது. [[ஜனவரி]] [[2006]] இல் 132 தொகுதிகளுக்கு நடந்த பொதுத் தேர்தல்களில் ஹமாஸ் 76 இடங்களைப் பெற்று பெரு வெற்றி பெற்றது.\n\n\nSection::::வெளி இணைப்புகள்.\n[[பகுப்பு:பாலஸ்தீன அரசியல் கட்சிகள்]]\n[[பகுப்பு:புரட்சி இயக்கங்கள்]]\n[[பகுப்பு:தீவிரவாத அமைப்பு என குறிப்பிடப்பட்டவை]]\n[[பகுப்பு:1987இல் நிறுவப்பட்ட அரசியல் கட்சிகள்]]"}
{"id": "47324", "url": "https://ta.wikipedia.org/wiki?curid=47324", "title": "ஜப்பானிய செம்படை", "text": "ஜப்பானிய செம்படை\n\nஜப்பானிய செம்படை (\"Japanese Red Army\", 日本赤軍, நிஹோன் செக்கிகன், \"JRA\") என்பது புசாக்கோ சிகெனோபு என்னும் ஜப்பானியப் பெண் தீவிரவாதியினால் பெப்ரவரி 1971 ஆம் ஆண்டில் ஆரம்பிக்கப்பட்ட ஒரு தீவிரவாத அமைப்பாகும். ஜப்பானிய கம்யூனிச முன்னணியில் இருந்து விலகி இவ்வமைப்பை இவர் ஆரம்பித்தார். இவ்வமைப்பு உச்ச நிலையில் இருந்தபோது இதில் மொத்தம் 40 பேர் உறுப்பினர்களாக இருந்ததாக அறியப்படுகிறது. இவ்வமைப்பு ஒருகாலத்தில் உலகின் மிகவும் சக்தி வாய்ந்த ஒரு இடதுசாரி அமைப்பாக இருந்தது.\n\nஜேஆர்ஏ அமைப்பு பாலஸ்தீன விடுதலைக்கான பிரபல முன்னணி (PFLP) உடன் நெருங்கிய தொடர்பைப் பேணி வந்தது. 1980களின் ஆரம்பத்தில் ஜப்பானில் இதன் நடவடிக்கைகள் நிறுத்தப்பட்டன. இதனால் இது நிதி, பயிற்சி, ஆயுதங்கள் போன்றவற்றிற்கு PFLP ஐயிலேயே பெரிதும் தங்கியிருந்தது.\n\nஇவ்வமைப்பின் முக்கிய குறிக்கோள் ஜப்பானிய அரசையும் அதன் மன்னராட்சியையும் இல்லாதொழித்து உலகப் புரட்சியை ஏற்படுத்துவதே.\n"}
{"id": "47326", "url": "https://ta.wikipedia.org/wiki?curid=47326", "title": "மர்லின் மன்றோ", "text": "மர்லின் மன்றோ\n\nமர்லின் மன்றோ \"Marilyn Monroe\", ஜூன் 1, 1926 – ஆகஸ்ட் 5, 1962), அமெரிக்க நடிகையும் பாடகியும் திரைப்பட இயக்குநரும் ஆவார்.   அவர் 1950 களில் மிகவும் பிரபலமான பாலின அடையாளங்களில் ஒன்றாகவும், பாலியல் தொடர்பான காலகட்ட மனப்பான்மையின் அடையாளமாகவும் இருந்தார். ஒரு தசாப்தத்திற்கு சிறந்த நடிகையாக இருந்தார் என்றாலும், அவரது திரைப்படங்கள் 1962 ஆம் ஆண்டில் எதிர்பாராத எதிர்பாராத அவரது மரணத்தால் $ 200 மில்லியனை வசூலித்தன.  இவர் இறந்தபின்னும் ஒரு பிரபலமான கலாச்சாரச் சின்னமாக தொடர்ந்து கருதப்படுகிறார்.\n\nஇவர் லாஸ் ஏஞ்சல்ஸில் பிறந்து வளர்ந்தார், மன்றோ தனது குழந்தைப் பருவத்தை வளர்ப்பு வீடுகளில் மற்றும் ஒரு அனாதை இல்லத்தில் கழித்தார், பதினாறு வயதில் திருமணம் செய்து கொண்டார். போர் காலகட்டமான 1944 இல் இவர் ஒரு ரேடியோபேன் தொழிற்சாலை வேலை செய்யும் போது, தற்செயலாக ஃபர்ஸ்ட் மோஷன் பிக்சர் யூனிட்டிலிருந்து வந்த ஒரு ஒளிப்படக் கலைஞர் எடுத்த ஒளிப்படத்தால் அறிமுகப்படுத்தப்பட்டு வெற்றிகரமான வடிவழகி தொழிலைத் தொடங்கினார். இது 20ஆம் சென்சுரி ஃபாக்ஸ் (1946-1947) மற்றும் கொலம்பியா பிக்சர்ஸ் (1948) ஆகிய திரைப்பட நிறுவனங்களுடன் குறுகிய கால திரைப்பட ஒப்பந்தங்கள் ஏற்பட வழிவகுத்தது. திரைப்படங்களில் தொடர்ச்சியாக சிறு பாத்திரங்களில் நடித்துவந்த நிலையில், 1951 இல் ஃபாக்ஸ் நிறுவனத்துடன் புதிய ஒப்பந்தத்தில் கையெழுத்திட்டார். இதன் தொடர்ச்சியாக அடுத்த இரண்டு ஆண்டுகளில், அவர் பல நகைச்சுவை பாத்திரங்களை ஏற்று பிரபலமான நடிகை ஆனார். இக்காலகட்டத்தில் மர்லின் மன்றோ திரைப்பட நடிகையாவதற்கு முன்னர் அவரைக் கொண்டு எடுக்கப்பட்ட நிர்வாண ஒளிப்படங்கள் வெளிவந்து குழப்பத்தை ஏற்படுத்தின,  ஆனால் இந்த நிர்வாண ஒளிப்படங்கள் அவரது தொழிலைப் பாதிக்காமல், மேலும் அவரது படங்களை அதிகம் பிரபலமாக்கியது.\n\n1953 வாக்கில், மிகச் சிறந்த ஹாலிவுட் நட்சத்திரங்களான மூன்று முன்னணி நடிகர்களுடன் இணைந்து முதன்மைப் பாத்திரங்களில் நடித்தார்: நூர், நயாகரா ஆகிய படங்கள் இவரை பாலியல் குறியீடாக்கின, மற்றும் ஜென்டில்மென் ப்லோண்டேஸ் மற்றும் ஹவ் டு மேரி மில்லியனர் ஆகிய நகைச்சுவைப் படங்களின் வழியாக நட்சத்திர அந்தஸ்துக்கு உயர்ந்தார்.\n\nதிரைப்பட நிறுவனத்துக்கும் மன்றோவுக்கும் திரைப்பட ஒப்பந்த விசயமாக முறுகள் நிலை தோன்றியபோது, மன்ரோ 1954 ஆம் ஆண்டின் பிற்பகுதியில் தானே ஒரு திரைப்பட தயாரிப்பு நிறுவனத்தை நிறுவினார்; திரைப்பட நிறுவனத்துக்கு மர்லின் மன்றோ புரொடக்சன்ஸ் (MMP) என்று பெயரிட்டார். 1955 ஆம் ஆண்டு தனது திரைப்பட நிறுவனத்தை உருவாக்கி, நடிகர்கள் திரைப்பட நிறுவனங்கள் செயல்படும் முறைகள் போன்றவற்றைக் கற்கத் தொடங்கினார். 1955 ஆம் ஆண்டின் பிற்பகுதியில், ஃபாக்ஸ் திரைப்பட நிறுவனம் மன்றோவுடன் புதிய திரைப்பட ஒப்பந்தத்தைச் செய்துகொண்டது, இது மன்றோவுக்கு அதிக கட்டுப்பாடு மற்றும் பெரிய ஊதியத்தைக் கொண்டதாக இருந்தது. பஸ் ஸ்டாப் (1956), பிரின்ஸ் அண்ட் தி ஷோர்கர் (1957), படத்தில் விமர்சன ரீதியாகப் பாராட்டப்பட்டார், சம் லைக் இட் ஹாட் (1959) படத்திற்காக சிறந்த நடிகைக்கான கோல்டன் குளோப் விருதைப் பெற்றார். இவரது இறுதித் திரைப்படம் தி மிஸ்ஃபிட்ஸ் (1961).\n\nமன்றோவின் சொந்த வாழ்க்கை மிகவும் துன்பமயமானதாக இருந்தது. பொருள் இழப்பு, மனச்சோர்வு, கவலை ஆகியவற்றால் அவர் போராடினார். ஓய்வு பெற்ற பேஸ்பால் நட்சத்திரமான ஜோ டிமாஜியோ மற்றும் நாடக ஆசிரியரான ஆர்தர் மில்லர் ஆகிய இருவருடனான அடுத்தடுத்த திருமண வாழ்க்கை விவாகரத்தில் முடிவடைந்தது. 1962 ஆகத்து 5 அன்று, லாஸ் ஏஞ்சல்ஸில் உள்ள அவரது வீட்டில் அதிகமான பார்பிகுரேட்டட்ஸின் மருந்தை உட்கொண்டதால் 36 வயதில் இறந்தார்.   மன்றோவின் மரணம் ஒரு தற்கொலை எனக் கருதப்பட்டாலும், அவரின் தற்கொலையைப் பற்றி பல கருத்துகள் அவருடைய இறப்புக்குப் பிறகு பல தசாப்தங்களில் முன்வைக்கப்பட்டுள்ளன.\n\n1999 ஆம் ஆண்டில் அமெரிக்க திரைப்படக் கழகத்தினால் (AFI) மன்றோவை அனைத்துக் காலத்துக்குமான சிறந்த நடிகை (\"greatest female star of all time\") என்ற விருது வழங்கிச் சிறப்பித்தது. உலகில் ஏற்பட்ட கலாசாரா மற்றம் அல்லது புதிய கலாச்சாரத்திற்குக் காரணமான நடிகையாகவும் இவர் காணப்படுகின்றார்.\n\nSection::::வாழ்க்கை.\nமன்றோ ஜான் 1 ஜூன் 1926 இல் லாஸ் ஏஞ்சல்ஸ்சில் உள்ள கவுண்டி மருத்துவமனையில் கிளாடிஸ் பெர்ல் பேக்கரின் (1902-1984) மூன்றாவது குழந்தையாகப் பிறந்தார். இவரது இயற்பெயர், நார்மா ஜெனி மார்டென்சன். மன்றோவின் தாயாரான கிளாடிஸ் மத்திய மேற்கிலிருந்து கலிபோர்னியாவுக்குக் குடியேறிய இரண்டு ஏழைகளின் மகள் ஆவார், கிளாடிஸ் திரைப்படத் தொழில்துறையின் ஒருங்கிணைந்த வேலைகளில் ஒன்றான எதிர் படச்சுருளை வெட்டும் வேலையைச் செய்து வந்தார். கிளாடிசின் பதினைந்தாவது வயதில் அவரைவிட வயதில் ஒன்பது ஆண்டுகள் மூத்தவரான ஜோன் நியூட்டன் பேக்கரைத் திருமணம் செய்துகொண்டார், இவர்களுக்கு ராபர்ட் (1917-1933) மற்றும் பெர்னீஸ் (1919 ஆம் ஆண்டு பிறந்தார்) ஆகிய இரு குழந்தைகள் பிறந்தனர். இதன்பிறகு 1921 ஆம் ஆண்டில் விவாகரத்து கோரி மனு தாக்கல் செய்தார், இதன்பிறகு பேக்கர் தன் குழந்தைகளுடன் தன் சொந்த ஊருக்குச் சென்றார். 1924 இல், கிளாடிஸ் தனது இரண்டாவது கணவர்-மார்ட்டின் எட்வர்ட் மோர்டன்ஸனை திருமணம் செய்தார்-ஆனால் அப்போது அவர் வேறு ஒரு மனிதரால் கர்ப்பமாக இருந்தார்; அவர்கள் 1928 இல் விவாகரத்து பெற்றனர். மன்றோவின் தந்தை யார் என்று அடையாளம் தெரியவில்லை. மேலும் பேக்கர் என்ற பெயர் பெரும்பாலும் அவரது குடும்பப் பெயராகப் பயன்படுத்தப்பட்டது.\n\nமன்றோவின் குழந்தைப் பருவம் நிலையானதாகவும், மகிழ்ச்சியானதாகவும் இருந்தது. கிளாடிஸ் குழந்தையை வளர்க்க மன ரீதியாகவும், நிதி ரீதியிலும் தயாராக இல்லாத நிலையால், பிறந்த கொஞ்ச காலத்திலேயே மன்றோ ஹொத்தொர்ன என்ற கிராமப்புற சிறு நகரத்தில் உள்ள வளர்ப்புப் பெற்றோர்களான ஆல்பர்ட் மற்றும் ஈடா பொலென்டர் ஆகியோரின் பராமரிப்பில் இருந்தார். சுவிசேஷ கிறிஸ்தவத்தின் கோட்பாடுகளின்படி அவர்கள் வளர்ப்புக் குழந்தைகளை வளர்த்தார்கள். ஆரம்பத்தில், கிளாடிஸ் பொல்லேண்டர்ஸ் என்பவருடன் வாழ்ந்து லாஸ் ஏஞ்சல்ஸில் பணிபுரிந்தார், பல வேலை மாற்றங்களின் முடிவில் 1927 ஆம் ஆண்டின் முற்பகுதியில் நகரத்திற்கு இடம் பெயர்ந்தார். அதன் பின்னர் அவர் தன் மகளை வார இறுதி நாட்களில்தான் சந்தித்தார், அப்போது பெரும்பாலும் அவளை லாஸ் ஏஞ்சர்சில் சினிமாவிற்கு அழைத்துச் சென்று வந்தார். மன்றோவை பொல்லேண்டஸ் மீண்டும் தன் பொறுப்பில் ஏற்றுக்கொள்ள விரும்பினார், 1933 ஆம் ஆண்டு கோடை காலத்தில் கிளாடிஸ் ஹாலிவுட்டில் ஒரு சிறிய வீடு வாங்கி, மன்றோவையும் தங்களுடன் அழைத்துச் சென்றனர்.  அல்கே அவர்கள் அந்த வீட்டை தங்கும் விடுதிபோல, நடிகர்கள் ஜார்ஜ், மேட் அட்கின்சன் மற்றும் அவர்களின் மகள் நெல்லி ஆகியோருடன் பகிர்ந்து கொண்டனர். சில மாதங்களுக்குப் பிறகு, ஜனவரி 1934 இல், கிளாடிசுக்கு மனநிலை முறிவு ஏற்பட்டதுடன், பரனோய்ட் ஸ்கிசோஃப்ரினியா பாதிப்பு இருப்பதும் கண்டறியப்பட்டது. பல மாதங்கள் இவர் ஓய்வு இல்லத்தில் இருக்க வேண்டி இருந்தது,மேலும் மெட்ரோபொலிட்டன் ஸ்டேட் மருத்துவமனையில் சிகிச்சை பெற்றுவந்தார். அவர் தனது வாழ்நாளின் பிற்காலத்தில் மருத்துவமனைகளில் இருந்து வெளியேற்றினார், பின் மன்றோவுடன் தொடர்பில் இருந்தார். \nமன்றோ தன் 16 வயதில் முதல் மணம் முடித்தார் . இந்த முதல் திருமணம் மகிழ்ச்சியானதாக இல்லை., வளர்ப்புப் பெற்றோர்களால் நடத்தி வைக்கப்பட்ட அவசரத் திருமணம் அது. 1944 இல் டேவிட் கொனோவர் என்ற ஒளிப்படக் கலைஞர் யாங்க் என்ற இதழுக்காக இவரை ஒளிப்படம் எடுத்தார். கவர்ந்திழுக்கும் இவரது அழகை முதன்முதலாக வெளி உலகுக்குக் கொண்டு வந்தது அவர்தான். இதன்பிறகு 1944 இல் இவர் விளம்பரப் படங்களில் ஓர் வடிவழகியாகத் தனது தொழில் வாழ்க்கையைத் தொடங்கினார். திரைப்படத்தில் நடிக்கும் ஆசை பிறந்து, தொடர்ந்து முயற்சி செய்தார். 1946 இல் தனது பெயரை மர்லின் மன்றோ என்று மாற்றிக்கொண்டார். 1947 ஆம் ஆண்டில் இவர் திரைப்படங்களில் நடிக்கத் தொடங்கினார். ஆரம்பத்தில் சிறிய பாத்திரங்களில் தோன்றினார். 1950 இல் \"The Asphalt Jungle\" மற்றும் \"All About Eve\" என்ற படங்கள் இவருக்குப் புகழ் தேடிக் கொடுத்தன. நகைச்சுவைப் பாத்திரங்களில் இவரது நடிப்பு பெரிதும் வரவேற்கப்பட்டது. அதன் பிறகு ஏராளமான படங்களில் நடித்தார். இவரது நடை, உடையழகு மிகவும் பிரபலமானது. தங்க நிற முடி, புன்னகை பூத்த முகம், தங்கச் சிலை போன்ற உடல் என்று பலராலும் வர்ணிக்கப்பட்டார்.\n\nSection::::அதிகம் பேசப்பட்ட படம்.\nசற்று மேலே பறக்கும் மேலாடையுடன் \"The Seven Year Itch\" திரைப்படத்திற்காக எடுக்கப்பட்ட மன்றோவின் ஒளிப்படம் சிறப்பாக அமைய 14 முறை ரீடேக் எடுக்கப்பட்டதாகவும், இரவு 1.00 மணிக்கு எடுக்கப்பட்ட அக்காட்சி நிறைவுற மூன்று மணி நேரம் ஆனதாகவும் புகைப்படக்கலைஞர் ஜார்ஜ் எஸ்.ஸிம்பல் தெரிவித்துள்ளார்.\n\nSection::::இறப்பு.\nமன்றோவின் கடைசி நாட்களில் போதைப் பொருள், குடும்பப் பிரச்சினையால் அல்லல் உற்றார். 1962 இல் நடந்த இவரது இறப்பு இன்னமும் ஒரு தீர்க்கப்படாத ஒரு புதிராகவே உள்ளது. தற்கொலை செய்து கொண்டதாகவே அதிகாரப் பூர்வமாக அறிவிக்கப்பட்டாலும் போதைப் பொருள் அதிகம் உட்கொண்டு இறந்திருக்கலாம் என்ற கருத்தும் மறுக்கப்படவில்லை. கொலை செய்யப்பட்டிருக்கலாம் எனவும் சந்தேகிக்கப்படுகிறது. இவரது தனிப்பட்ட வாழ்க்கை ஜோன் எஃப். கென்னடி, மற்றும் ரொபேர்ட் கென்னடி ஆகியோருடன் இணைத்துப் பேசப்பட்டது.\nSection::::சிலை.\nகாற்றில் தனது ஆடை பறக்காமல் இவர் பிடித்துக்கொள்ளும் காட்சி மிகப் பிரபலமானது. அது 1955 இல் வெளியான ‘தி செவன் இயர் இட்ச்’ என்ற படத்தில் வருவதாகும். அதுபோன்ற உலோகச் சிலையை 26 அடி உயரம், 15 டன் எடையில் செவார்ட் ஜான்சன் என்ற சிற்பி வடித்தார். அது, மர்லின் பிறந்த ஊர் அருகே வைக்கப்பட்டுள்ளது.\n\n"}
{"id": "47346", "url": "https://ta.wikipedia.org/wiki?curid=47346", "title": "மோ. ராஜா", "text": "மோ. ராஜா\n\nமோ. ராஜா, தமிழ்த் திரைப்பட இயக்குநர் ஆவார். இவர் திரைப்படத் தொகுப்பாளர் மோகனின் மகனும் நடிகர் ஜெயம் ரவியின் அண்ணனும் ஆவார். இவரது அனைத்துப் படங்களுமே மீளுருவாக்கப் படங்கள் என்பது குறிப்பிடத்தக்கது.\n\n"}
{"id": "47347", "url": "https://ta.wikipedia.org/wiki?curid=47347", "title": "ஃபாசில்", "text": "ஃபாசில்\n\nஃபாசில் (பிறப்பு - 1953) என்பவர் தமிழ், மலையாளத் திரைப்பட இயக்குநர் ஆவார். பாசம், நகைச்சுவை, கண்ணியம் மிகுந்த மெல்லிய குடும்பக் கதைகளுக்காக இவர் அறியப்படுகின்றார்.\n\n\n\n"}
{"id": "47349", "url": "https://ta.wikipedia.org/wiki?curid=47349", "title": "பந்து-குச்சி ஒப்புரு", "text": "பந்து-குச்சி ஒப்புரு\n\nபந்து-குச்சி ஒப்புரு அல்லது உண்டை-குச்சி ஒப்புரு என்பது வேதியியலில் மூலக்கூறுகளில் உள்ள அணுக்களைக் குறிக்க உருண்டைகளையும், அணுக்களுக்கிடையே உள்ள பிணைப்பைக் குறிக்க குச்சிகளையும் வரைந்து காட்டும் மூலக்கூற்றின் விளக்க ஒப்புரு (model) ஆகும். இவ்வகைப் ஒப்புருக்கள் (படம் அல்லது முத்திரட்சி உரு), மூலக்கூறில் உள்ள அணுக்களையும் அவ்வணுக்களுக்கிடையே உள்ள பிணைப்புகளையும் தெளிவாகப் புரிந்து கொள்ள உதவுகின்றன. இந்த உண்டை-குச்சிப் படங்கள் தவிர அணுக்களுக்கிடையே உள்ள பிணைப்பக் காட்ட குச்சிகள் இடுவதற்கு மாறாக அவ்விடத்தை சுருக்கி அணுக்களை நெருக்கமாக ஒன்றுடன் ஒன்று ஒட்டியிருப்பதாகக் காட்டும் வேறு ஓர் ஒப்புருவும் உண்டு. இதனை \"காலொட் ஒப்புரு\" (Calotte model) அல்லது இடச்சுருக்க ஒப்புரு (space-filling model) என்று அழைப்பர்.\n\nபந்துரு-குச்சி ஒப்புருவில், அணுக்களுக்கிடையே உள்ள பிணைப்பைக் காட்டும் பொழுது, பிணைப்பின் நீளத்தையும், பிணைப்புகளுக்கிடையே உள்ள கோணத்தையும் காட்டுவது வழக்கம். பகிரிணைப் பிணைப்பாக (covalent bond) இருந்தால் நேர்க்கோடாகவும், இரட்டைப் பிணைப்பாகவோ அல்லது மூபிணைப்பாகவோ (மூன்று பிணைப்புகள்) இருந்தால் சுருள்கம்பி போன்ற குறியீடாகவும் குறிப்பது வழக்கம்.\n\nபந்து-குச்சி அல்லது உண்டை-குச்சி விளக்க ஒப்புருவானது, காலொட் ஒப்புருவை விடத் தெளிவாக, மூலக்கூற்றின் அணு-அணுப்பிணைப்புகளின் அமைப்பைப் புரிந்து கொள்ள உதவுவது.\n\nSection::::நிறக் குறியீடுகள்.\nபொதுவாக வெவ்வேறு வகை அணுக்களைக் குறிக்கத் தனி நிறக்குறீடுகள் ஏதும் இல்லை, ஆனால் ஒப்புருவை நெகிழி (பிளாஸ்டிக்) போன்ற பொருள்களால் செய்து வடிவமைக்கும் ஒப்புரு \"பூட்டுப் பயிற்சிப்\" பெட்டிகளில் உள்ள உருண்டைகளில் கோரி-பௌலிங்-கோல்ட்டன் நிறக்குறியீடு (Corey-Pauling-Koltun) பயன்படுகின்றது. இந்நிறக் குறியீட்டில், ஐதரசன் அணுக்கள் வெள்ளையாகவும், கரிம அணுக்கள் கறுப்பாகவும், ஆக்சிசன் அணுக்கள் சிவப்பாகவும், நைட்ரசன் அணுக்கள் சாம்பல் நிறத்திலும் காட்டுவது வழக்கம்.\n\nSection::::வரலாறு.\n1865 ஆம் ஆண்டு மூலக்கூறுகளின் உள்ளமைப்பைக் காட்ட, முதன் முதலாக ஆகஸ்ட் வில்ஹெல்ம் ஃவான் ஹோஃவ்மன் (August Wilhelm von Hofmann) என்னும் டாய்ட்சு நாட்டு அறிஞர், ஐக்கிய இராச்சியத்தில் உள்ள ராயல் இன்ஸ்ட்டிட்யூசனில்(அரச கல்விக்கழகத்தில்) நிகழ்த்திய ஒரு சொற்பொழிவில் காட்டினார். மெத்தேனைக் (\"CH\") காட்ட அத்தகு விளக்க ஒப்புரு ஒன்று கீழே காட்டப்பட்டுள்ளது. \n"}
{"id": "47353", "url": "https://ta.wikipedia.org/wiki?curid=47353", "title": "வாகடூகு", "text": "வாகடூகு\n\nவாகடூகு (Ouagadougou) புர்க்கினா பாசோ நாட்டின் தலைநகரமும் மிகப்பெரிய நகரமும் ஆகும். 2006 கணக்கெடுப்பின் படி 1,181,702 மக்கள் வசிக்கின்றனர். \n"}
{"id": "47357", "url": "https://ta.wikipedia.org/wiki?curid=47357", "title": "பமாக்கோ", "text": "பமாக்கோ\n\nபமாக்கோ (\"Bamako\") மாலி நாட்டின் தலைநகரமும் மிகப்பெரிய நகரமும் ஆகும். 2006 கணக்கெடுப்பின் படி 1,690,471 மக்கள் வசிக்கின்றனர். நைஜர் ஆற்றின் எல்லையில் அமைந்துள்ளது. இந்த நாடு, ஆப்பிரிக்க நாடுகளில் விரைவாக வளர்ந்து வரும் நாடாக மதிப்பிடப்பட்டுள்ளதோடு, உலகளவில் ஆறாவது வளர்ந்து வரும் நாடாகவும் மதிப்பிடப்பட்டுள்ளது. இந்த நாட்டிற்கு 'பமாக்கோ' என்று பெயர், பம்பாரா என்ற வார்த்தையில் இருந்து உருவானதேயாகும். பம்பாரா என்ற வார்த்தை 'முதலை ஆறு' என்று பொருள். மாலி நாட்டின் நிர்வாக மையமாக பமாக்கோ விளங்குகிறது. பமாக்கோவின் ஆற்று துறைமுகம், நாட்டின் பெரிய வர்த்தக மற்றும் மாநாட்டு மியாம் அருகிலும் அமைந்துள்ளது. மேற்கு ஆப்பிரிக்க நாடுகளின் ஏழாவது பெரிய நகர்ப்புற மையமாக பமாக்கோ விளங்கி வருகிறது. \n"}
{"id": "47359", "url": "https://ta.wikipedia.org/wiki?curid=47359", "title": "டக்கார்", "text": "டக்கார்\n\nடக்கார் (Dakar) செனிகல் நாட்டின் தலைநகரமும் மிகப்பெரிய நகரமும் ஆகும். அட்லான்டிக் பெருங்கடலின் கரையில் அமைந்துள்ள இம்மாநகரத்தின் மக்கள் தொகை கிட்டத்தட்ட 2.45 மில்லியன் ஆகும். ஆப்பிரிக்கா கண்டத்திலேயே மேற்குக் கோடியில் அமைந்த நகரமாகும்.\n"}
{"id": "47361", "url": "https://ta.wikipedia.org/wiki?curid=47361", "title": "விளையாட்டுக் களஞ்சியம்", "text": "விளையாட்டுக் களஞ்சியம்\n\nவிளையாட்டு களஞ்சியம் தமிழில் விளையாட்டுத் துறைக்கென பிரத்தியேகமாக, ஏறத்தாழ நாற்பது ஆண்டு காலமாக தொடர்ந்து வெளிவரும் மாத இதழ் ஆகும். இது 1977 ஆம் ஆண்டு, டாக்டர் எஸ். நவராஜ் செல்லையா அவர்களால் தொடங்கப்பட்டு இன்று இரத்தின. ஆடம் சாக்ரட்டீஸ் அவர்களால் தொடரப்பட்டு வருகிறது. தமிழில் விளையாட்டுத்துறை பற்றிய தகவல்களில் இந்த இதழின் பங்களிப்பு கணிசமானது. இந்த இதழ் விளையாட்டுக்கள், விளையாட்டு நிகழ்வுகள், வீரர்கள், பயிற்சிகள், கலைச்சொற்கள், உடல் நலம், மன பலம் சார்ந்த விழிப்புணர்வு கட்டுரைகள் என பல துறைசார் தகவல்களை சமுதாயத்தில் அனைவரும் பயன்பெறத் தக்கவகையில் எளிய நல்ல தமிழில் பகிர்கிறது.\n"}
{"id": "47362", "url": "https://ta.wikipedia.org/wiki?curid=47362", "title": "உரிமைகளின் சட்டம் (ஐக்கிய அமெரிக்கா)", "text": "உரிமைகளின் சட்டம் (ஐக்கிய அமெரிக்கா)\n\nஐக்கிய அமெரிக்கா உரிமைகளின் சட்டம் (United States Bill of Rights) என்பது ஐக்கிய அமெரிக்க அரசியலமைப்பின் முதல் 10 மாற்றங்களை குறிக்கும். இந்த 10 மாற்றங்கள் அமெரிக்க மக்களின் கருத்து வெளிப்பாட்டுச் சுதந்திரம், ஆயுதத்தை சொந்தமாக்கிக்கொள்ள சுதந்திரம், பதிப்பகச் சுதந்திரம் போன்ற முக்கிய உரிமைகளை காக்கும். அமெரிக்க மத்திய அரசின் வலிமையையும் குறைக்கும். முதலாம் ஐக்கிய அமெரிக்கக் காங்கிரஸ் நடக்கும்பொழுது ஜேம்ஸ் மாடிசன் இந்த 10 மாற்றங்களை முன்மொழி செய்துள்ளார்.\n"}
{"id": "47365", "url": "https://ta.wikipedia.org/wiki?curid=47365", "title": "ஐக்கிய அமெரிக்க உச்ச நீதிமன்றம்", "text": "ஐக்கிய அமெரிக்க உச்ச நீதிமன்றம்\n\nஐக்கிய அமெரிக்க உச்ச நீதிமன்றம் (\"Supreme Court of the United States\") அமெரிக்காவின் மிக உயர்ந்த நீதிமன்றம் ஆகும். அமெரிக்க நீதி நிலையத்துறையின் முக்கிய அமைப்பாகும். ஒரு பிரதான நீதிபதி, 8 துணை நீதிபதிகள் உள்ளிட்ட இந்நீதிமன்றம் வாஷிங்டன், டி.சி.யில் ஐக்கிய அமெரிக்க உயர்நீதிமன்றக் கட்டிடத்தில் அமைந்துள்ளது. இந்நீதிமன்றத்தின் 9 நீதிபதிகள் குடியரசுத் தலைவரால் பரிந்துரைக்கப்பட்டு செனட் அவையால் நிச்சயப் படுத்தப்படுகின்றனர். பெரும்பான்மையாக இந்நீதிமன்றத்தில் நடக்கும் வழக்குகள் மேல் முறையீடு வழக்குகள் (appellate cases) ஆகும்.\n\n1803இல் நடந்த மார்புரி எதிர் மாடிசன் என்ற முக்கிய நீதி வழக்கில் உயர்நீதிமன்றம் தான் அரசியலமைப்பின் முக்கிய நடுவர் என்று பிரதான நீதிபதி ஜான் மார்ஷல் கூறியுள்ளார். இந்த நிகழ்வுக்கு பிறகு சட்டமன்றத்தால் படைத்த சட்டங்களை அரசியலமைப்புக்கு எதிரானவை என்று உயர்நீதிமன்றம் தீர்மானம் செய்தால் அது அந்தச் சட்டங்களை நீக்கமுடியும்.\n\n"}
{"id": "47367", "url": "https://ta.wikipedia.org/wiki?curid=47367", "title": "மேலவை (ஐக்கிய அமெரிக்கா)", "text": "மேலவை (ஐக்கிய அமெரிக்கா)\n\nஅமெரிக்காவின் மேலவை அல்லது செனட் அவை (ஆங்கிலம்: United States Senate) அமெரிக்க சட்டமன்றத்தின் இரண்டு அவைகளின் மேலவையாகும். இந்த அவையின் மொத்த 100 உறுப்பினர்களில் ஐம்பது மாநிலங்களிலிருந்தும் இரண்டு உறுப்பினர்கள் உள்ளனர். ஒரு செனட்டர் ஆறு ஆண்டுகளுக்கு பதவியில் உள்ளார். 1/3 செனட்டர்களின் பதவிகளுக்கு இரண்டு ஆண்டுகளாக தேர்தல் நடக்கும்.\n\nஅரசியலமைப்பின் முதலாம் கட்டுரையின் படி கீழவையவிட மேலவையில் சில உரிமைகள் உள்ளன.\n"}
{"id": "47370", "url": "https://ta.wikipedia.org/wiki?curid=47370", "title": "கீழவை (ஐக்கிய அமெரிக்கா)", "text": "கீழவை (ஐக்கிய அமெரிக்கா)\n\nஅமெரிக்காவின் கீழவை அல்லது பிரதிநிதியவை (ஆங்கிலம்: United States House of Representatives) அமெரிக்கச் சட்டமன்றத்தின் கீழவையாகும். இவ்வவையின் மொத்த 435 உறுப்பினர்கள் மக்கள் தொகையின் அடிப்படையில் தொகுதி வாரியாகப் பிரித்து ஒவ்வொரு பகுதிக்கும் ஒரு மக்கள் பிரதிநிதியைத் தேர்ந்தெடுக்கின்றனர். ஒரு உறுப்பினரின் பதிவுக்காலம் இரண்டு ஆண்டுகள் ஆகும்.\n"}
{"id": "47371", "url": "https://ta.wikipedia.org/wiki?curid=47371", "title": "அலெக்சாண்டர் சோல்செனிட்சின்", "text": "அலெக்சாண்டர் சோல்செனிட்சின்\n\nஅலெக்சாண்டர் இசாயெவிச் சோல்செனிட்சின் (\"Aleksandr Solzhenitsyn\", ரஷ்ய மொழி: \"Алекса́ндр Иса́евич Солжени́цын\", டிசம்பர் 11, 1918 - ஆகஸ்ட் 3, 2008) ஒரு ரஷ்ய எழுத்தாளர் ஆவார். இவரின் எழுத்துகளில் கூலாக் என்ற சோவியத் தொழில் முகாம்களை பற்றி எழுதி உலகுக்கு இதை பற்றி தெரியவந்தது. இதனால் 1970இல் இலக்கியத்துக்காக நோபல் பரிசு வென்றுள்ளார். 1974இல் சோவியத் ஒன்றியம் இவரை நாடு கடத்தியது. 1994 வரை இவர் மேற்கு ஜெர்மனி, சுவிட்சர்லாந்து, ஐக்கிய அமெரிக்கா ஆகிய மேற்குலக நாடுகளில் வசித்தார். பனிப்போர் முடிவில் இவர் தனது மனைவியுடன் நாடு திரும்பி மாஸ்கோவில் வசித்து வந்தார். ஆகஸ்ட் 3, 2008 இவர் இறந்தார்.\n\nSection::::வாழ்க்கைச் சுருக்கம்.\nசோல்செனிட்சின் ரஷ்யாவின் கிஸ்லவோத்ஸ்க் நகரில் \"தாய்சியா சோல்செனிட்சின்\" என்ற ஓர் இளம் விதவைக்குப் பிறந்தார். தந்தை இளம் வயதிலேயே ஒரு விபத்தில் இறந்து விட்டார். சொல்செனிசினின் இளமைக் காலம் ரஷ்ய உள்நாட்டுப் போர்க் காலமாகும். 1930 இல் இவரது குடும்ப நிலம் அரசினரால் எடுக்கப்பட்டு கூட்டுப்பண்ணைத் திட்டத்தில் சேர்க்கப்பட்டது. மிகவும் ஏழ்மையான நிலையிலும் தாயார் இவரை இலக்கிய, அறிவியல் துறையில் இவரைப் படிக்கத் தூண்டினார். பழமைவாத கிறிஸ்தவ மதத்தில் நம்பிக்கை வைத்து அதன்படியே இவரும் வளர்ந்தார். ரஸ்தோவ் அரச பல்கலைக்கழகத்தில் கணிதவியலில் பட்டம் பெற்றார். 1940 ஆம் ஆண்டு ஆரம்பத்தில் தாயார் இறந்தார். ஏப்ரல் 7, 1940 இல் சோல்செனிட்சின் \"நத்தாலியா ரெஷெதோவ்ஸ்கயா\" என்ற வேதியியல் மாணவியைத் திருமணம் புரிந்து கொண்டார். இவரைப் பின்னர் 1952 இல் மணமுறிவு செய்து கொண்டு மீண்டும் 1957 இல் இவரை மீள மணம் புரிந்து 1972 இல் திரும்பவும் மணமுறிவு பெற்றார். 1973 இல் \"நத்தாலியா ஸ்வெத்லோவா\" என்ற கணிதவியலாளரைத் திருமணம் புரிந்தார். இவர்களுக்கு மூன்று பிள்ளைகள் பிறந்தனர்.\n\nஇரண்டாம் உலகப் போரின் போது செம்படையில் இணைந்து முக்கிய களங்களில் போரிட்டார். போர்ப் பங்களிப்புகளுக்காக இரண்டு தடவைகள் பதக்கங்களும் பெற்றுக் கொண்டார். பெப்ரவரி 1945 இல் கிழக்கு புருசியாவில் போர் நடவடிக்கையில் ஈடுபட்டிருந்த போது ஜோசப் ஸ்டாலினின் போர் முறை குறித்து தாக்கி தனது நண்பர் ஒருவருக்குக் கடிதம் எழுதியதாகக் குற்றம் சாட்டப்பட்டு சிறைப்படுத்தப்பட்டார். சோவியத்துக்கு எதிராக கருத்துகள் பரப்பிய குற்றம் சாட்டப்பட்டு மாஸ்கோவின் \"லுபியான்கா\" சிறையில் அடைக்கப்பட்டுத் துன்புறுத்தப்பட்டார். ஜூலை 7, 1945 இல் இவர் எட்டாண்டுகள் கட்டாய தொழில் பண்ணைக்கு அனுப்பப்பட்டார்.\n\n"}
{"id": "47374", "url": "https://ta.wikipedia.org/wiki?curid=47374", "title": "கழுதைப்புலி", "text": "கழுதைப்புலி\n\nகழுதைப்புலி புதர் மற்றும் முட்காடுகளில் தனியாக அலைந்து திரிந்து இரை தேடும் ஓர் அனைத்துண்ணி விலங்காகும். இவ்விலங்கு இந்தியா, ஆப்பிரிக்கா, மத்திய கிழக்கு நாடுகள் மற்றும் பாகிஸ்தான் உட்பட பல நாடுகளில் காணப்படுகிறது. இவ்விலங்குகள் ஒரே இடத்தில் வசிக்காதவை; ஒரு நீர் நிலையிலிருந்து மற்றொரு நீர்நிலையைத் தேடி அலைந்து திரிந்துகொண்டிருக்கும்.\n\nSection::::பெயர்கள்.\nகழுதைப்புலிக்கு கடுவாய், கொடுவாய், தரக்கு, புலிக்குடத்தி, வங்கு என்ற பிற பெயர்களும் வழங்கி வந்துள்ளன.\n\nSection::::உடல் அமைப்பு.\nகழுதைப்புலி் உடலின் மேற்பகுதி சாம்பல் நிறத்திலான மயிற்போர்வையை கொண்டிருக்கும். இதன் உடல் முழுவதும் கறுப்பு நிறத்திலான 5 முதல் 9 வரை அடர்த்தியான வரிகள் காணப்படும். இதன் முகமுன்பகுதி, பிடரி மயிர்கள், தோள்பட்டை மற்றும் காதுகள் கறுப்பு நிறத்திலானவை. இவ்விலங்கு அச்சத்திலோ அல்லது சினத்திலோ அல்லது மற்ற விலங்கை பயமுறுத்தவோ தன் உடல் மயிர்களை செங்குத்தாக நிமிர்த்தும் (\"சிலிர்க்கும்\"), அப்பொழுது இதன் உருவம் இயல்பாக எப்பொழுதும் உள்ள அளவைவிட 30 முதல் 40 விழுக்காடு வரை பெரிதாக காணப்படும். இந்நடத்தை மற்ற கழுதைப்புலிகளை எதிர்க்கவும் பயன்படுத்தப்படுகின்றது.\n\nகழுத்திற்கு கீழ் பகுதியில் கறுப்பு நிறத்திலான தொண்டை தோல்திட்டு ஒன்று காணப்படும். இதன் கால்கள் மிகவும் நீளமானவை. இதன் மயிர் அடர்த்தியான வால்கள் பின்னங்கள் வரை நீண்டவை. இந்தியாவில் காணப்படும் கழுதைப்புலிகள் 1.2 முதல் 1.45 மீட்டர் உயரமும், 26 முதல் 41 கிலோ எடையும் கொண்டவை. ஆண் மற்றும் பெண் கழுதைப்புலிகளின் உடல் அமைப்பில் வேறுபாடுகள் கிடையாது.\n\nSection::::உள்சிற்றினங்கள்.\nகழுதைப்புலிகள் \"Hyaena hyaena\" என்ற சிற்றினத்தில் 5 உள்சிற்றினங்கள் உண்டு. இவ் உள்சிற்றினங்கள், மயிற்போர்வை மற்றும் மற்ற உடல் அளவுகளால் வேற்றுமைப்படுத்தப்படுகின்றது.\n\nஉள்சிற்றினங்களும் அவை வாழும் பகுதிகளும்:\n\n\nSection::::பரவலும் வாழிடமும்.\nகழுதைப்புலிகள் ஆப்பிரிக்கக் கண்டத்தில் வடக்கு மற்றும் கிழக்கு பகுதிகளிலும், மத்திய கிழக்கு நாடுகளிலும், ஆசியக் கண்டத்தில் பாகிஸ்தான் மற்றும் இந்தியாவில் காணப்படுகிறது. கழுதைப்புலிகள் ஐரோப்பியக் கண்டத்திலிருந்து அற்றுப்போய்விட்டது என்றாலும் அனடோலியா மற்றும் துருக்கியில் அரிதாகக் காணப்படுகிறது. இவ்விலங்கு புதர் மற்றும் உட்காடுகளை தன் வாழ்விடமாகக் கொண்டது.\n\nSection::::சூழியல்.\nஇவை வேட்டையாடி உண்ணும் திறன் கொண்டிருப்பினும் பெரும்பாலும் பிற கொன்றுண்ணிகள் விட்டுச்செல்லும் எச்சங்களையே தின்னும், மேலும் சிறு விலங்குகள், பழங்கள் மற்றும் பூச்சிகளையும் தின்னும். தமிழகத்தின் சத்தியமங்கலம் பகுதியில் கழுதைப்புலிகளின் உணவைப் பற்றிய சமீபத்திய ஆராய்ச்சிகள், இவை புள்ளி மான், முயல் மற்றும் கால்நடைகளை உண்பதாக தெரிவிக்கின்றது.\n\nSection::::இனப்பெருக்கம்.\nகழுதைப்புலி வருடம் முழுவதும் இனப்பெருக்கம் செய்யும் விலங்காகும். பெண் கழுதைப்புலிகள் 2-3 வருடங்களில் பருவமடைந்து இனப்பெருக்கத்திற்கு தயராகும். இதன் பேறுகாலம் 88 முதல் 92 நாட்களாகும்.\nதாய் கழுதைப்புலி குட்டிகளை பெரும்பாலும் குகைகளில் ஈன்றெடுக்கும். பொதுவாக 1 முதல் 5 குட்டிகள் வரை ஈனும். குட்டிகள் பிறந்த 30 நாட்களுக்குப் பிறகு மாமிச உணவை உட்கொள்ள ஆரம்பிக்கும்.\n\nSection::::காப்பு நிலை.\nஇந்தியாவில் கழுதைப்புலிகளின் உயிர்தொகையை பற்றிய கணக்குகள் ஏதுமில்லை. கழுதைப்புலிகள் மனித பிணக்குகளே இவ்விலங்கின் வாழ்விற்கு மிகவும் அபாயமான அச்சுறுத்தலாகும். இவ்விலங்கு காடுகளுக்கு அருகிலுள்ள குடியிருப்புகளிலுள்ள கால்நடைகளை தாக்குவதால், இவை மனிதர்களால் கொல்லப்படுகின்றன. மேலும் இவ்விலங்கின் உடலுறுப்புகள் மருத்துவ குணம் கொண்டவை என்ற மூடநம்பிக்கையால், இவை சட்டத்திற்கு புறம்பாக வேட்டையாடப்படுகின்றன. இதன் வாழ்விட சீர்கேடுகளும் இவ்விலங்கின் எதிர்காலத்தை கேள்விக்குறியாக்குகிறது.\n\nSection::::காணப்படும் இடங்கள்.\nமுதுமலை புலிகள் காப்பகம் (தமிழ் நாடு)\n\nசத்தியமங்கலம் காடுகள் (தமிழ் நாடு)\n\nசிகூர் சமவெளி (தமிழ் நாடு)\n\nநீலகிரி வனச்சராகம்-வடக்கு பகுதி (தமிழ் நாடு)\n\nகளக்காடு மற்றும் முண்டந்துறை புலிகள் காப்பகம் (தமிழ் நாடு) - இங்கு இருக்கலாம் என சந்தேகிக்கப்படுகிறது\n\nபந்திப்பூர் புலிகள் காப்பகம் (கர்நாடகா)\n\nசஞ்சய் டுபிரி வனவிலங்கு சரணாலயம் (மத்தியப் பிரதேசம்)\n\nவெலவாடார் தேசிய பூங்கா (குஜராத்)\n\n"}
{"id": "47376", "url": "https://ta.wikipedia.org/wiki?curid=47376", "title": "யூரோலீக்", "text": "யூரோலீக்\n\nயூரோலீக் (Euroleague) ஐரோப்பாவில் மிக உயர்ந்த கூடைப்பந்தாட்டச் சங்கமாகும். யூரோலீகில் 13 ஐரோப்பிய நாடுகளிலிருந்து மொத்தத்தில் 24 அணிகள் உள்ளன. \n\n1958இல் ஃபீபாவால் உருவாக்கப்பட்ட இச்சங்கம் இன்று ஐரோப்பியக் கூடைப்பந்தாட்டச் சங்கங்களின் ஒன்றியம் என்ற அமைப்பின் ஆட்சியில் உள்ளது. ரியால் மட்ரிட், மக்கபி டெல் அவீவ், சிஸ்கா மாஸ்கோ இச்சங்கத்தின் வரலாற்றில் மிக வெற்றியார்ந்த சங்கங்கள் ஆகும். \n\nயூரோலீக் வரலாற்றில் ஆர்விடாஸ் சபோனிஸ், டெர்க் நொவிட்ச்கி, பேஜா ஸ்டொயாகொவிக் போன்ற பல உயர்ந்த வீரர்கள் என்.பி.ஏ.யுக்கு சென்று வெற்றி பெற்றுள்ளனர். அண்மைய ஆண்டுகளில் சில ஆட்டக்காரர்கள் என்.பி.ஏ.யிலிருந்து யூரோலீகுக்கும் சென்றுள்ளனர். \n"}
{"id": "47379", "url": "https://ta.wikipedia.org/wiki?curid=47379", "title": "பன்னாட்டுக் கூடைப்பந்தாட்டக் கூட்டணி", "text": "பன்னாட்டுக் கூடைப்பந்தாட்டக் கூட்டணி\n\nஃபீபா (FIBA) அல்லது பன்னாட்டுக் கூடைப்பந்தாட்டக் கூட்டணி (பிரெஞ்சு: Fédération Internationale de Basketball) பன்னாட்டு கூடைப்பந்தாட்டப் போட்டிகளை ஆட்சி செய்கிற அமைப்பு ஆகும். இந்த அமைப்பில் 213 தேசிய கூடைப்பந்தாட்டச் சங்கங்கள் உள்ளன, ஆனால் என்.பி.ஏ., ஆஸ்திரேலிய தேசிய கூடைப்பந்தாட்டச் சங்கம் போன்ற சில சங்கங்கள் இச்சங்கத்தில் இல்லை. 1932இல் உருவாக்கப்பட்ட இக்கூட்டணி 1950 முதல் உலகில் மிகப்பெரிய பன்னாட்டு கூடைப்பந்தாட்டப் போட்டியை ஒழுங்கப்படுகிறது. \n"}
{"id": "47391", "url": "https://ta.wikipedia.org/wiki?curid=47391", "title": "நைனா தேவி", "text": "நைனா தேவி\n\nநைனா தேவி (\"Naina Devi\") என்பது இந்தியாவின் இமாச்சலப் பிரதேச மாநிலத்தில் பிலாஸ்பூர் மாவட்டத்தில் உள்ள ஒரு நகரம். இங்கு அமைந்த பார்வதிக்கான நைனா தேவி கோயில் புகழ் பெற்றது.\n\nSection::::மக்கள் வகைப்பாடு.\nஇந்திய 2001 மக்கள் தொகைக் கணக்கெடுப்பின்படி 1,161 பேர் இங்கு வசிக்கின்றார்கள். இவர்களில் 63% ஆண்கள், 37% பெண்கள். சராசரி கல்வியறிவு 81% ஆகும், இதில் ஆண்களின் கல்வியறிவு 84%, பெண்களின் கல்வியறிவு 75% ஆகும். இது இந்திய தேசிய சராசரி கல்வியறிவான 59.5% விட கூடியதே. நைனா தேவி மக்கள் தொகையில் 11% ஆறு வயதுக்குட்பட்டோர் ஆவார்கள்.\n\nஇந்நகரில் உள்ள நைனா தேவி மலைக்கோயில் சிறப்பு வாய்ந்ததாகும்.\n\nSection::::நைனா தேவி கோயில்.\nஸ்ரீ நைனா தேவி கோயில் பிலாஸ்பூர் மாவட்டத்தில் மலை உச்சியில் அமைந்துள்ளது. இக்கோயில் 21ஆம் எண் தேசிய நெடுஞ்சாலையுடன் இணைக்கப்பட்டுள்ளது. மலை உச்சியில் அமைந்துள்ள கோயிலுக்குச் செல்வதற்கு மலையைச் சுற்றிய சாலை வழியே சிறிது தொலைவு சென்று பின்னர் படி வழியே ஏறி செல்ல வெண்டும். அத்துடன் உச்சி வரை செல்வதற்கு வடச் சீருந்து வசதியும் உண்டு.\n\nSection::::ஆகஸ்ட் 3, 2008 நெரிசல்.\nஆகஸ்ட் 3, 2008 இல் இக்கோயிலில் திடீரென இடம்பெற்ற சன நெரிசலில் சிக்கி 146 பேர் கொல்லப்பட்டனர். 'நவராத்ரா' என்ற பண்டிகையையொட்டி, இக்கோயிலில் பல்லாயிரக்கணக்கான பக்தர்கள் குவிந்தனர். மலைப் பகுதியில் சுமார் 4 கிமீ தொலைவுக்கு தடுப்பு கம்பிகள் அமைக்கப்பட்ட பாதையில் பக்தர்கள் சென்று கொண்டிருந்தனர். இதில் ஏராளமான குழந்தைகள் மற்றும் பெண்களும் இருந்தனர்.\n\nஅப்போது, அருகேயுள்ள மலைப்பகுதியில் நிலச்சரிவு ஏற்பட்டு பாறைகள் கீழ் நோக்கி உருண்டு வருவதாக பக்தர்களிடையே வதந்தி பரவியது. இதையடுத்து, பக்தர்கள் அங்கும் இங்கும் ஓடும்போது கடுமையான கூட்ட நெரிசல் ஏற்பட்டது. இருபுறமும் அமைக்கப்பட்டிருந்த தடுப்பு கம்பிகள் உடைந்து விழுந்ததில் பலர் தடுப்புக் கம்பிகளை தாண்டி மலைப்பகுதியில் விழுந்தனர்.\n\nகூட்ட நெரிசலில் சிக்கியவர்கள் ஒருவர் மீது ஒருவர் விழுந்து மிதித்ததில் 146 பக்தர்கள் உடல் நசுங்கி பலியாகினர்; 50 பேர் படுகாயமடைந்தனர். பலியானவர்களில் 30 பேர் பெண்களும் குழந்தைகளும் ஆவர்.\n\n"}
{"id": "47392", "url": "https://ta.wikipedia.org/wiki?curid=47392", "title": "புங்காட்டுவலசு", "text": "புங்காட்டுவலசு\n\nபுங்காட்டுவலசு (\"Punkattuvalasu\"), தமிழ் நாட்டில் துய்யம்பூந்துறை ஊராட்சிக்கு உட்பட்ட பகுதியில் உள்ள ஒரு பசுமை நிறைந்த அழகிய ஊர். இங்கு வேளாண்மை முக்கிய தொழில் ஆகும். இவ்வூர் கீழ்பவானி அணை பாசனத்திட்டத்தின் மூலம் நீர் பாசன வசதி பெறுகிறது. இது ஈரோட்டில் இருந்து தெற்கே 15 கிமீ தொலைவில் அவல்பூந்துறைக்கு மேற்கே 1 கிமீ தொலைவில் உள்ளது. இதன் அருகே அவல்பூந்துறை ஒழுங்குமுறை விற்பனைகூடம் அமைந்து உள்ளது. இது கொப்பரை தேங்காய் விற்பனைக்கு தமிழக அளவில் பெயர் பெற்ற சந்தைக்கூடம் ஆகும்.\n\nபுங்காட்டுவலசுக்கு அஞ்சல் ஈரோடு மாவட்டம், அவல்பூந்துறை வழி, துய்யம்பூந்துறை அஞ்சல் நிலையம் வழி வருகின்றது. இவ்வூரின் அஞ்சல் குறியீட்டு எண் 638115. தொலைபேசி குறியீடு 0424.\nஇவ்வூர் அடங்கியுள்ள சட்டமன்றத் தொகுதி மொடக்குறிச்சி. இது ஈரோடு நாடாளுமன்றத் தொகுதிப் பிரிவில் உள்ளது. \n\nSection::::ஊர் பெயர்க் காரணம்.\nஇந்தக் கிராமத்தில் முந்தய காலங்களில் புங்க மரங்கள் ஊர் முழுவதும் அதிகம் பரவி இருந்ததால் புங்காட்டுவலசு என்ற பெயர் அமைந்தது .\n\n"}
{"id": "47402", "url": "https://ta.wikipedia.org/wiki?curid=47402", "title": "ஓவியக் கலை", "text": "ஓவியக் கலை\n\nஓவியக்கலை என்பது, வரைதல், கூட்டமைத்தல் (composition) மற்றும் பிற அழகியல் சார்ந்த செயற்பாடுகளையும் உள்ளடக்கி, கடதாசி, துணி, மரம், கண்ணாடி, காங்கிறீட்டு போன்ற ஊடகங்களில், நிறப்பூச்சுகளைப் பயன்படுத்தி, வரைபவரின் வெளிப்பாட்டு மற்றும் கருத்தியல் நோக்கங்களை வெளிக்கொணரும் ஒரு கலை ஆகும்.\n\nஓவியக்கலை, பல்வேறு ஆக்கத்திறன்களை, உள்வாங்குவதற்கும், ஆவணப்படுத்துவதற்கும், வெளிப்படுத்துவதற்குமான ஒரு வழிமுறை ஆகும். ஓவியங்கள், இயற்கையானவையாகவோ, ஒரு பொருளைப்போல வரையப்பட்டவையாகவோ, நிழற்படத்தை ஒத்தவையாகவோ, பண்பியல் (abstract) தன்மை கொண்டனவாகவோ இருக்கலாம். அத்துடன் இவை ஒரு செய்தியை விளக்கும் உள்ளடக்கம் கொண்டவையாக, குறியீட்டுத் தன்மை கொண்டனவாக, உணர்ச்சி பூர்வமானவையாக அல்லது அரசியல் சார்ந்தவையாகக்கூட இருக்கக்கூடும். ஓவிய வரலாற்றின் பெரும்பகுதியில் ஆன்மீகம் சார்ந்த எண்ணக்கருக்களும், அழகூட்டல்களும் முதன்மை பெறுகின்றன. இத்தகைய ஓவியங்கள் மட்பாண்டங்களில் வரையப்பட்ட புராணக் கதைக் காட்சிகளிலிருந்து, வழிபாட்டுக்குரிய கட்டிடங்களில், சுவர்களையும், மேல் விதானங்களையும் அழகூட்டும் சமயம் சார்ந்த, பெரிய ஓவியங்கள் வரை வேறுபடுகின்றன.\n\nSection::::மேல்நோக்கு.\nவெளியில் இருக்கும் ஒவ்வொரு புள்ளியும் வெவ்வேறு ஒளிச் செறிவைக் கொண்டுள்ளது. இந்த ஒளிச் செறிவு வேறுபாடுகளை ஒரு ஊடகத்தில் கொண்டுவருவதன் மூலமே ஓவியம் வரையப்படுகிறது. இந்த ஒளிச்செறிவுகளைக் கறுப்பு, வெள்ளை ஆகிய நிறங்களாலும் அவ்விரண்டுக்கும் இடைப்பட்ட பலவிதமான சாம்பல்நிறச் சாயைகளாலும் காட்டலாம். நடைமுறையில், பல்வேறு ஒளிச் செறிவுகளைக் கொண்ட மேற்பரப்புக்களை உரிய இடங்களில் ஆக்குவதன் மூலம் ஓவியர்களால் வடிவங்களை உருவாக்க முடியும்; ஒரே செறிவுகளைக் கொண்ட நிறங்களை மட்டும் பயன்படுத்துவதன் மூலம் குறியீட்டு வடிவங்களையே காட்ட முடியும். ஆகவே, ஓவியத்தின் அடிப்படை வழிமுறை, வடிவவியல் உருவங்கள், குறியீடுகள் போன்ற கருத்தியல் வழிமுறைகளில் இருந்தும் வேறுபட்டது ஆகும். எடுத்துக்காட்டாக, ஒரு ஓவியர், ஒரு வெண்ணிறச் சுவரை ஒவ்வொரு புள்ளியிலும் வெவ்வேறான ஒளிச் செறிவுகளைக் கொண்ட ஒன்றாகப் பார்க்கிறார். இது அயலிலுள்ள பொருள்களினால் ஏற்படும் நிழல்கள், தெறிப்பு ஒளி என்பனவற்றால் ஏற்படுகிறது. ஆனால் கருத்தியல் அடிப்படையில் இருட்டிலும் கூட வெண்ணிறச் சுவர், வெண்ணிறச் சுவரே. தொழில்நுட்ப வரைதலில் காணும் கோடு ஒன்றின் தடிப்பும் கருத்தியல் அடிப்படையிலானதே. இது ஒரு பொருளின் கருத்தியல் வெளி விளிம்புகளைக் குறிக்கிறது. இது ஓவியர்கள் பயன்படுத்தும் புலன் காட்சிச் சட்டகத்திலும் (perceptual frame) வேறானதொரு சட்டகத்தில் அமைந்தது ஆகும்.\n\nஇசைக்குச் சுருதியும் தாளமும் போல, நிறமும், நிறத்தொனியும் ஓவியத்துக்கு அடிப்படை ஆகும். நிறம் மிகுந்த தற்சார்பு (subjective) கொண்டது. பண்பாட்டுக்குப் பண்பாடு வேறுபட்டாலும் கூட, இவை கவனிக்கத்தக்க உளவியல் தாக்கங்களை ஏற்படுத்த வல்லவை. சில பண்பாடுகளில் கறுப்பு துக்கத்துக்கு உரியது வேறு சில பண்பாடுகளில் வெள்ளை நிறமே துக்கத்தைக் குறிக்கிறது.\n\nSection::::ஓவிய ஊடகங்கள்.\nபல்வேறு வகையைன வண்ணப்பூச்சுகள் ஓவியம் வரைவதற்கு பயன்படுத்தப்படுகின்றன. பொதுவாக வண்ணப்பூச்சுகளை தேர்ந்தெடுப்பதற்கு அதன் பாகுத்தன்மை, கரைதிறன், வண்ணப்பூசின் இயல்புகள் போன்றவற்றுடன் உலரும் நேரம் ஆகிய கூறுகள் கணக்கிடப்படுகின்றன.\n\nSection::::எண்ணெய் ஓவியம் (\"Oil painting\").\nஎண்ணெய் ஓவியம் என்பது நிறமிகளைக் கொண்டு தீட்டிப் பின் ஒருவகை நெய் அல்லது எண்ணெய் கொண்டு காயவைக்கும் ஒரு வகை ஓவியமாகும். ஆளிவிதை எண்ணெய் பொதுவாக பயன்படுத்தப்படும் எண்ணெய் ஆகும். இந்த எண்ணெய் ஆரம்பகால நவீன ஐரோப்பாவில் பரவலாகப் பயன்படுத்தப்பட்டது. கசகசா எண்ணெய், சூரியகாந்தி எண்ணெய் போன்றவை பொதுவாக இவ்வகை ஓவியங்களுக்குப் பயன்படுத்தப்படும் எண்ணெய்கள் ஆகும். இவ்வகை எண்ணெய்களை தேவதாரு (pine) மரத்தின் பிசின்கள் (resins) அல்லது அதிலிருந்து பெறப்படும் சாம்பிராணி ( frankincense) குங்கிலியம் போன்றவற்றைச் சேர்த்து கொதிக்க வைத்து \"நெய்வனங்கள்\" (varnishes) தயாரிக்கப்படுகின்றன. அவை ஓவியத்திற்கு மெருகூட்டவும் பளபளப்பாக்கவும் பயன்படும் பொருளாகும். பயன்படுத்தப்படும் எண்ணெயை பொறுத்துக் காயும் நேரம், பழுப்படையும் தன்மை போன்றவற்றில் மாற்றங்கள் ஏற்படும். வெவ்வேறு வித விளைவுகளை ஏற்படுத்தவும், வெவ்வேறு நிறமிகளைப் பயன்படுத்தவும், ஒன்றிற்கும் மேற்பட்ட எண்ணெய்களை ஒரே ஓவியத்தில் ஓவியர்கள் பயன்படுத்துவதும் உண்டு.\n\nமுதன்முதலில் எண்ணெய் ஓவியம் புத்தமத ஓவியங்களைத் தீட்ட, இந்திய ஓவியர்களாலும் சீனத்து ஓவியர்களாலும் மேற்கு ஆப்கானிசுத்தான் பகுதியில் கி.பி. ஐந்தாம் நூற்றாண்டுக்கும் பத்தாம் நூற்றாண்டுக்கும் இடையில் பயன்படுத்தப் பட்டிருக்கலாம்.. ஆனால் பதினைந்தாம் நூற்றாண்டு காலப் பகுதி வரை எண்ணெய் ஓவியங்கள் பெரிதும் புகழ் பெறவில்லை.\n\nஅதன் பிறகு முக்கியத்துவம் உணரப்பட்டது\n\nSection::::வண்ணக்கோல் (Pastel painting).\nவண்ணக்கோல் என்பது வண்ண நிறமித் தூள்கள் மற்றும் ஒட்டும் பொருளாலான குச்சி வடிவிலான ஓவிய ஊடகமாகும். \nஎண்ணெய் வண்ணப்பூச்சுகள் உட்பட அனைத்து நிற கலை ஊடகங்களின் பூச்சுகளைப் போலவே ஓவியங்களில் பயன்படுத்தப்படும் நிறங்களை சமப்படுத்தவும், மங்கலான குறைந்த செறிவு பகுதிகளை காட்டவும் இவை பயன்படுத்தப்படுகின்றன.வண்ணக்கோல் பூச்சுகளின் விளைவு வேறு எந்தவொரு ஓவிய செயல்முறையையும் விட இயற்கையான உலர்ந்த நிறமிகளுடன் நெருக்கமாக ஒத்து இருக்கிறது.\n\nSection::::செயற்கை வண்ணக் கூழ்மங்கள் (Acrylic painting).\nசெயற்கை வண்ணக் கூழ்மமானது விரைவாக உலரக்கூடிய வண்ண நிறமிகளைக் கொண்ட கூழ்ம வடிவிலான வண்ணமாகும். தண்ணீர் கொண்டு நீர்க்கப்பட்டு பயன்படுத்தப்படுகிறது ஆனால் காய்ந்த பின் எவ்வளவு தண்ணீர் , இந்தச் செயற்கை வண்ணக்கூழ்மத்துடன் அல்லது பசையுடன் சேர்க்கப்பட்டதோ அதைப்பொருத்து தண்ணீர் உட்புகா வண்ணம் நீர்த்தடைப் (water-resistant) பண்பை பெற்றுவிடுகிறது. முடிக்கப்பட்ட \"அக்ரலிக்\" ஓவியம் ஒரு நீர்வண்ணம் அல்லது எண்ணெய் ஓவியத்தைப் போல மற்ற ஊடகங்களைப் போலவோ அல்லது அதன் சொந்த தனித்துவமான சிறப்பியல்புகளுடன் கூடியதாகவோ இருக்கலாம்.எண்ணெய் ஓவியத்திற்கும் செயற்கை கூழ்ம ஓவியத்திற்கும் உள்ள நடைமுறை வேறுபாடு அதன் உலருதல் செயல்முறைக்கு எடுத்துக்கொள்ளும் கால அளவாகும்.\n\nSection::::நீர்வர்ணம் (Watercolor painting).\nநீர் வர்ணம் என்பது நீரைக் கரைப்பானாகக் பயன்படுத்தி வண்ணம் தீட்டப்படும் ஒருவகை வண்ண நிறமிகளடங்கிய ஊடகமாகும். மிகவும் பாரம்பரியமாக நீர் வர்ண ஓவியங்கள் காகிதங்களில் தீட்டப்படுகின்றன.அதுமட்டுமல்லாமல் ஓலை, மரப்பட்டை காதிதங்கள், தோல்கள், செயற்கைத் துணிகள் போன்ற பொருட்களும் நீர் வர்ண ஓவியம் வரையப் பயன்படுத்தப்படுகின்றன.கிழக்காசியாவில் நீர் வண்ண ஓவியங்களைத் தூரிகை ஓவியங்கள் அல்லது உருட்டோவியங்கள் என்றும் கூறுகின்றனர்.சீன , கொரிய மற்றும் சப்பான் நாடுகளில் கருப்பு மற்றும் பழுப்பு நிற நீர் வண்ண ஓவியங்கள் மிகப்பெரும் செல்வாக்கோடு இன்றும் திகழ்கின்றன.இந்தியா, எத்தியோப்பியா நாடுகளிலும் இவ்வகை ஓவியங்கள் பாரம்பரியமாகக் வரையப்பட்டு வருகின்றன.\n\nSection::::சுதை ஓவியம்.\nஒரு வகைச் சுண்ணாம்பினால் தீட்டப்படும் ஓவியம் சுதை ஓவியம் எனப்படுகிறது. இவ்வகை ஓவியங்கள் சுவர்கள், உட்கூரைகள் போன்ற நிரந்தரமான கட்டமைப்புக்கள் மீது தீட்டப்படுகிறது. இலங்கையில் தம்புள்ள என்னும் இடத்தில் உள்ள சிகிரியா குன்றில் மேலேறும் வழிகளில் உள்ள பாறைச் சுவர்களில் இவ்வகை ஓவியங்கள் உள்ளன. அதேபோல் இந்தியாவில் உள்ள அஜந்தா குகைகளும் இவ்வகையான ஓவியங்களைக் கொண்டுள்ளன.\n\nSection::::மை ஓவியங்கள் (Ink Painting).\nசில நிறமிகள் () மற்றும் சாயங்கள் போன்றவற்றாலான திரவம் கொண்டு ஒரு படிமம், எழுத்துவடிவம், வடிவமைப்பு என்பவற்றைத் தீட்டலே மை ஓவியம் எனப்படுகிறது. இவை எழுதுகோல், தூரிகை, இறகு எழுதுகோல் போன்றவை கொண்டு செய்யப்படலாம். மையானது நிறமி, சாயம், பிசின், உராய்வுநீக்கி (Lubricant), இரு திரவ/திரவ அல்லது திண்ம/திரவ பதார்த்தங்களுக்கிடையில் மேற்பரப்பு இழுவிசையைக் குறைக்கும் பரப்பியங்கி (), உடனொளிர்தல் போன்ற பல்வேறு வகைப் பதார்த்தங்களைக் கொண்ட சிக்கலான கரைப்பானைக் கொண்டிருக்கும். இவை மையின் காவியாகத் தொழிற்படுவதுடன், மைக்குரிய அளவான பதம், நிறம், அசைவுத்தன்மை, தடிமன், மற்றும் உலர்கையில் அதற்குரிய சரியான தோற்றம் என்பவற்றைக் கொடுக்க உதவும்.\n\nSection::::சூடான மெழுகு ஓவியங்கள்(Hot wax painting).\nநிறமிகள் கலக்கப்பட்ட சூடாக்கப்பட்ட தேனீ மெழுகு பயன்படுத்தப்படும். ஒரு பசைபோலத் தயாரிக்கப்பட்டு, மரம், கன்வஸ் துணி போன்ற பொருட்களில் ஓவியம் தீட்டப்படும். தேனீ மெழுகு தவிர்ந்த வேறுசில பிசின் அல்லது மெழுகு போன்ற பதார்த்தங்களும் பயன்படுத்தப்படும். ஆளி (செடி) விதையிலிருந்து பெறப்படும் எண்ணெய் போன்ற பதார்த்தமும் இங்கு பயன்படுத்தப்படும். விசேட தூரிகைகள், உலோகக் கருவிகள் இங்கு ஓவியத்தைச் சரியாக்கப் பயன்படுத்தப்படும்.\n\nSection::::ஓவிய வகைகள்.\nSection::::உடல் ஓவியம்:.\nஉடலில் வர்ணங்களை பூசி ஓவியமாக வரைவது உடல் ஓவியமாகும். இந்த வகையான ஓவியங்கள் பெரும்பாலும் தற்காலிகமானவைகளாக வரையப்பெறுகின்றன. விழாக்கள், நிகழ்வுகளுக்காக வரையப்பெறும் உடல் ஓவியங்கள், அந்நிகழ்வு முடிந்ததும் அழிக்கப்பட்டுவிடுகின்றன. முகத்தில் வர்ணங்களால் வரைந்து கொள்பவை, முக ஓவியமாகும்.\n\nஇந்த வகையான உடல் ஓவியங்கள், தற்காலிமான பச்சைக்குத்துதலுடனும், மருதாணியைப் பயன்படுத்துவதுடனும் ஒப்பிடப்படுகின்றன.\n\nSection::::கேலிச் சித்திரம்:.\nகேலிச் சித்திரங்கள் என்பவை, அரசியல் நிகழ்வு, சமயம், சமூகம் போன்ற பல்வேறு துறைகளைச் சார்ந்த கருத்துகளை நகைச்சுவையாக விளக்கும் ஓவியங்களாகும். இவை பெரும்பாலும் எளிய கோட்டோவியமாக வரையப்பெறுகின்றன. கருத்துப் படங்களைப் போன்ற தீர்க்கமான கருத்துகளை விளக்கியும் இவ்வாறான கேலிச் சித்திரங்கள் வரையப்பெறுகின்றன.\n\nSection::::காபி ஓவியம்:.\nகாபி பொடியைக் கொண்டு வரையப்படும் நவீன ஓவிய வகையைச் சார்ந்த ஓவியமாகும். இந்த ஓவியங்கள் காபி பொடியை தண்ணீர்கள் கலந்து வரையப்படுகின்றன. இவ்வாறு வரைந்த ஓவியங்களில் மீது வார்னிஸ் அடித்து பாதுகாகப்படுகின்றன.\n\nSection::::துணி ஓவியம்:.\nஅனைத்துவகையான துணிகளைக் கொண்டு துணி ஓவியம் வரையப்பெறுகிறது. இவ்வகை ஓவியத்தில் ஜெய்ப்பூர் கற்கள், ஜரிகை நூல்கள் போன்றவையும் இணைத்து அழகு சேர்க்கப்படுகிறது.\n\nSection::::கண்ணாடி ஓவியம்:.\nகண்ணாடியில் வரைவதற்கேற்ற எழுதுபொருளினால் ஓவியத்தின் கோட்டோவியத்தினை வரைந்தபிறகு வண்ணம் சேர்த்து தயாரிக்கப்படுகின்ற ஓவியமாகும். தற்போது, முப்பரிமாண ஓவியங்களும் மூன்று கண்ணாடிகளைக் கொண்டு அமைக்கப்பெறுகின்றன. இவ்வகையான முப்பரிமாண ஓவியங்களில் தொலைவிலுள்ள பொருள்கள் முன்புற கண்ணாடியிலும், நடுவில் உள்ள பொருள்கள் நடுக்கண்ணாடியிலும், மீதக் காட்சிகள் முதல் கண்ணாடியிலும் வரையப்படுகின்றன.\n\nSection::::குகை ஓவியம்:.\nசுண்ணாம்பு, மரப்பிசின் மற்றும் மூலிகைகள் கொண்டு குகைகளிலுள்ள பாறைகளில் வரையப்படும் ஓவியங்கள் குகை ஓவியமாகும். இந்த வகையான ஓவியங்கள் பழங்கால மக்களின் வாழ்வியல் முறைகளை அறிய பயன்படுகின்றன.\n\nமேலுள்ளவகைகள் மட்டுமின்றி, நீர் வண்ண ஓவியம், பேஸ்டல் ஓவியம், தைல வண்ண ஓவியம் என பலவகையான ஓவிய முறைகள் உள்ளன.\n\nSection::::சமயங்களில் ஓவியம்.\nSection::::இந்து ஓவியம்.\nசங்க காலத்தில் இறந்த போர் வீரனுக்காக நடுகல்லில் சித்திரம் தீட்டும் மரபு காணப்பட்டது. விஷ்ணு தர்மோத்திரம், தக்கண சித்திரம் , சித்திரலட்சணம் முதலான இந்து சமய நூல்களில் ஓவியங்களைப் பற்றி குறிப்புகள் உள்ளன. இந்துக் கோவில்களில் பச்சிலைகளைக் கொண்டு ஓவியம் தீட்டும் வழக்கம் இருந்துள்ளது. சித்தன்னவாசல், தஞ்சை பெரிய கோவில் ஆகிய இடங்களில் இந்தவகையான ஓவியங்கள் இன்றும் காணக்கிடைக்கின்றன.\n\nஇந்துக் கோவில்கள் சிலவற்றில் சித்திரக்கூடம் அமைக்கப்பெற்றுள்ளன. இவைகளில் ஓவியங்கள் மிகவும் நேர்த்தியாக வரையப்பெறுகின்றன. இத்துடன் பல கோவில்களின் மேற்பரப்பில் இறைவனின் மேன்மையைப் போற்றும் ஓவியங்களும், தலவரலாறுகள் வரையப்பெறுகின்றன.\n\n\nSection::::தமிழர் ஓவியக்கலை.\nஒவ்வு என்னும் வினையடியாகப் பிறந்த ஓவு, ஓவம், ஓவியம் என்னும் இம்மூன்று சொற்களும் சித்திரத்தையே குறிக்கின்றன. 'ஓவியனுள்ளத் துள்ளியது வியப்போன்' எனக்கூறும் மணிமேகலைச் செய்யுள் வரியிலிருந்து தமிழக ஓவியர்கள் புறக்கண் கண்டதை அகக்கண் கொண்டு நோக்கி, அதை அகத்தினின் தீட்டி பின்னர் பிற ஊடகங்களில் வரைந்தனர் என்பது புலனாகிறது.\n\nநிறம் தீட்டாமல் வரையும் ஓவியத்துக்கு புனையா ஓவியம் (Outline drawing) என்று பெயர். 'புனையா ஓவியம் கடுப்ப' என நெடுநல்வாடை குறிப்பிடுகிறது. ஓவியத் தொழிலுக்கு 'வட்டிகைச் செய்தி' என்னும் பெயரும் உண்டு. வட்டிகை என்றால் துகிலிகை (brush).\n\nதமிழ்நாட்டில் ஓவியங்களாக இன்று காண்பவற்றுள் மிகப் பழைமைமிக்கவை பல்லவர் காலத்து ஓவியங்களே.\n\n"}
{"id": "47405", "url": "https://ta.wikipedia.org/wiki?curid=47405", "title": "இயற்பியல் கணியங்கள்", "text": "இயற்பியல் கணியங்கள்\n"}
{"id": "47412", "url": "https://ta.wikipedia.org/wiki?curid=47412", "title": "நாத்தூராம் கோட்சே", "text": "நாத்தூராம் கோட்சே\n\nநாத்தூராம் விநாயக் கோட்சே (மராத்தி: नथूराम विनायक गोडसे) (மே 19, 1910 – நவம்பர் 15, 1949) என்பவர் மகாத்மா காந்தியை சுட்டுக்கொன்ற கொலையாளி. காந்தியைக் கொன்ற வழக்கில் மரணதண்டணை அளிக்கப்பட்டு, அம்பாலா சிறையில் நவம்பர் 15, 1949, அன்று இறக்கும் வரை தூக்கிலிடப்பட்டான்.\n\nSection::::இளமைக்காலம்.\nநாத்துராம் கோட்சே புனே மாவட்டம் பாரமதியில் பிறந்தவர். இவருடைய தந்தை வினாயக் வாமன்ராவ் கோட்சே ஒரு தபால் அலுவலக ஊழியர்; இவருடைய தாயார் லட்சுமி (திருமணத்திற்கு முன் தாயாரின் பெயர் கோதாவரி). பிறந்தவுடன் இவருக்கு ராமச்சந்திரா என்ற பெயர் இடப்பட்டது. இவர்களுக்கு 3 மகன்கள் மற்றும் 1 மகள் பிறந்திருந்தனர். அதில் 3 மகன்கள் பிறந்த சில நாட்களில் குழந்தையிலேயே இறந்தனர். அதன் காரணமாக ஏற்பட்ட அச்சத்தால், அவனுக்கு மூக்குத்தி அணிவித்து அவரை பெண்பிள்ளைப்போல அலங்கரித்து சிறிது காலம் வரை வளர்த்தனர். அதனால் அவருக்கு நாதுராம் என்றப் பட்டபெயர் ஏற்பட்டது. மராத்தியில் \"நாதுராம்\" என்பது \"மூக்குத்தியைக்\" குறிக்கும் சொல். இவருக்குப்பின் ஒரு தமையன் பிறந்தார் அவர் பெயர் கோபால் கோட்சே அவர் ஆண்பிள்ளைப் போல் வளர்க்கப்பட்டார் என்பது குறிப்பிடத்தக்கது.\n\nநாத்துராம் தன் ஐந்தாவது வகுப்பு வரை பாரமதியிலும் பின்பு ஆங்கில வழிக்கல்வி கற்கவேண்டி புணேயில் தன் மாமியின் வீட்டில் தங்கி படித்தார்.\n\nSection::::காந்தியை கொன்ற வழக்கு மற்றும் தண்டணை.\nகோட்சே மகாத்மா காந்தியை ஜனவரி 30, 1948 அன்று மாலை நேர காந்தியின் பிரார்த்தனை கூட்டத்தில் அவரை மண்டியிட்டு வணங்கியபின் பெரேட்டா என்னும் இத்தாலிய அரைத் தானியிங்கிக் கைத்துப்பாக்கியால் காந்தியின் நெருக்கத்தில் மூன்று முறை சுட்டுக் கொலை செய்தார். காந்தி இந்தியப் பிரிவினைக்கு ஆதரவாக செயல்படுவதை எதிர்த்து இக்கொலைச் செயல் புரிந்தார். உடனே காவல் துறையினரிடம் தானே சரணடைந்தார். மே 27, 1948 ல் நடைபெற்ற வழக்கு விசாரணையின் போது தன்தரப்பு வாதங்களுக்காக அவன் எதிர்த்து வாதாடவில்லை. அவன் தரப்பு வழக்குரைஞர்கள் மிகவும் தந்திரமாக அவனது மனநிலையை காரணம் காட்டி வாதாடினர். இருப்பினும் நவம்பர் 8, 1949 அன்று கோட்சேவுக்கு மரண தண்டணை வழங்கப்பட்டது. அவனுடன் சேர்த்து நாராயண் அப்தேவுக்கும் மரணதண்டணை வழங்கப்பட்டது. இருவரும் அம்பாலா சிறையில்நவம்பர் 15, 1949 அன்று இறக்கும் வரை தூக்கிலிடப்பட்டனர்.\n\nSection::::கோட்சேயின் வாக்குமூலம்.\nகோட்சேயுடன் வேறு நபர்கள் இந்த வழக்கில் சதிகாரார்களாகக் குற்றம் சாட்டப்பட்டனர். அவர் செய்த செயலில் தனக்கு கூட்டாளிகள் யாரும் கிடையாது எனக் கூறினார். அவருடைய செயலுக்கு அவர் மட்டுமே முழுப் பொறுப்பு என்றும் அவர்களை தன்னோடு குற்றம் சாட்டியிருக்காவிட்டால், எந்த எதிர்வாதமும் செய்திருக்க மாட்டார் என்றும் கோட்சே தனது வாக்குமூலத்தில் கூறினார்.\n\nSection::::கோட்சே காந்திஜியை பாராட்டியது.\nகோட்சேவின் வாக்குமூலம் காந்திஜியின் செயல்களை எதிர்க்கோணத்தில் இருந்து பார்ப்பதகவே இருந்தது. என்றாலும், கோட்சே கூறியது \"நாட்டுக்காக காந்திஜி துன்பங்களை ஏற்றார் என்பதை அவர் ஏற்கத் தயாராக இருக்கிறார். அவர் மக்கள் மனதில் விழிப்புணர்வை கொண்டு வந்தார். அவர் தனது சொந்த ஆதாயத்திற்காக எதுவுமே செய்து கொள்ளவில்லை\" என்று பாராட்டிக் கூறினார்.\n\n"}
{"id": "47420", "url": "https://ta.wikipedia.org/wiki?curid=47420", "title": "தாவூத் இப்ராகிம்", "text": "தாவூத் இப்ராகிம்\n\nதாவூத் இப்ராகிம் () டி-கம்பெனி என்ற மும்பையில் அமைந்த குற்றவாளி அமைப்பின் தலைவர் ஆவார்.இன்டர்போலின் குற்றவாளிகளின் பட்டியலில் கடுமையாகத் தேடப்படுவர்களில் ஒருவராக உள்ளார். 1993 மும்பை குண்டுவெடிப்புகளை இவர் திட்டமிட்டு ஒழுங்குபடுத்தி அதற்கு நிதியுதவி செய்துள்ளார்.\n\n2003இல் அமெரிக்க அரசு இவரை \"உலகத் தீவிரவாதி\" என்று குறித்து இவரின் பணம், சொத்துகளை தடை செய்ய வேண்டும் என்று ஐக்கிய நாடுகளுக்கு கோரிக்கை செய்துள்ளது. இந்திய அரசு இவர் தற்போது கராச்சியில் வசிக்கிறார் என்று கூறுகிறது, ஆனால் பாகிஸ்தான் அரசு இதனை மறுக்கின்றது.\n\n2011இல் கராச்சி, பாகிஸ்தானில் நடைபெற்ற இவரின் மகனின் திருமணத்தில் பாகிஸ்தான் உயரதிகாரிகள், உளவுத்துறையினர் வந்ததாக தகவல்கள் உள்ளன.\n\nஉலகில் அதி சக்திவாய்ந்த மனிதர்களில் இவரிற்கு 52ஆவது இடத்தை போர்ப்ஸ்(Forbes) சஞ்சிகை வழங்கியுள்ளது.\n"}
{"id": "47424", "url": "https://ta.wikipedia.org/wiki?curid=47424", "title": "குவான்சா", "text": "குவான்சா\n\nகுவான்சா (Kwanzaa) அமெரிக்காவில் சில ஆபிரிக்க அமெரிக்கர்களால் ஒரு வாரத்துக்கு கொண்டாடப்படுவரும் ஒரு விழாவாகும். டிசம்பர் 26 முதல் ஜனவரி 1 வரை ஆண்டுதோறும் இவ்விழா கொண்டாடப்படுகிறது. \"குவான்சா\" என்ற பெயர் சுவாகிலி மொழியில் \"மடுன்டா ய குவான்சா\" (முதல் பழங்கள்) என்ற சொற்றொடரிலிருந்து வருகிறது. 1966இல் மௌலானா கரெங்கா என்பவர் இவ்விழாவைத் தொடங்கி வைத்தார்.\nSection::::குவான்சாவின் கொள்கைகள்.\nஇவ்விழாவில் ஆப்பிரிக்க அமெரிக்கர்கள் குவான்சாவின் ஏழு கொள்கைகளில் நாளுக்கு ஒரு கொள்கை கொண்டாடப்படுகின்றனர். \n\nSection::::வரலாறு மற்றும் சொற்பிறப்பியல்.\nஅமெரிக்க பிளாக் பவர் ஆர்வலரும், மதச்சார்பற்ற மனிதநேயவாதியுமான மௌலான கரேங்கா , ரொனால்ட் மெக்கின்லி எவரெட் என்றும் அழைக்கப்படுபவர், குவான்சாவை 1966 ஆம் ஆண்டில் உருவாக்கினார். குறிப்பாக ஆப்பிரிக்க-அமெரிக்க விடுமுறை நாளாக இது கொண்டாடப்படுகிறது. கரேங்காவின் கூற்றுப்படி, \"குவான்சா\" என்ற பெயர் சுவாகிலி சொற்றொடரான \"மாதுண்டா யா குவான்ஸாவிலிருந்து உருவானது.\" அதாவது \"அறுவடையின் முதல் பழங்கள்\". என்று பொருள்படும் மிகவும் வழக்கமான சொற்றொடர் வெறுமனே \"முதல் பழங்கள்\" என்பதாகும். கிழக்கு ஆபிரிக்க மொழியான சுவாஹிலியின் பான்-ஆபிரிக்க மதத்தின் அடையாளமாக அதன் நிலையை பிரதிபலிக்கிறது, குறிப்பாக 1960 களில், மேற்கு ஆபிரிக்காவில் இருந்து மக்களை அமெரிக்காவிற்கு அழைத்து வந்த அட்லாண்டிக் அடிமை வர்த்தகம் நடத்தப்பட்டதை பிரதிபலிக்கிறது .\n\nமுதல் பழ திருவிழாக்கள் தென்னாப்பிரிக்காவிலும் உள்ளன, டிசம்பர் / ஜனவரி மாதங்களில் சங்கீதத்துடன் கொண்டாடப்படுகின்றன, மேலும் கரேங்கா ஜூலு கொண்டாடும் உம்கோசி வோக்வேஷ்வாமா என்ற திருவிழாவால் ஓரளாவு ஈர்க்கப்பட்டார். விடுமுறையின் பெயரை கூடுதல் \"அ\" உடன் உச்சரிக்க முடிவு செய்யப்பட்டது, இதனால் குறியீட்டு ஏழு எழுத்துக்கள் இருக்கும்.\n\nகுவான்சா என்பது 1960 களின் கறுப்பு தேசியவாத இயக்கத்தில் வேர்களைக் கொண்ட ஒரு கொண்டாட்டமாகும். ஆப்பிரிக்க அமெரிக்கர்கள் அவர்களின் ஆப்பிரிக்க கலாச்சார மற்றும் வரலாற்று பாரம்பரியத்தை இணைத்துக் உதவ ஸ்தாபிக்கப்பட்டது. என கரேங்கா கூறினார். ஆப்பிரிக்க அமெரிக்கர்கள் குவான்சாவின் ஏழு கொள்கைகளில் நாளுக்கு ஒரு கொள்கை\" என்ற சமூகத்துவ ஆப்பிரிக்க தத்துவம் இது. 1960 கள் மற்றும் 1970 களின் பிளாக் பவர் இயக்கத்தின் முக்கிய நபரான கரேங்காவைப் பொறுத்தவரை, அத்தகைய விடுமுறைகளை உருவாக்குவதும் ஒரு அத்தியாவசியத்தைக் அடிக்கோடிட்டுக் காட்டுகிறது .\n\nகுவான்சாவின் ஆரம்ப ஆண்டுகளில், கரேங்கா இது இயேசு கிறித்து பிறந்த நாள் கொண்டாட்டத்திற்கு மாற்றாக இருக்க வேண்டும் என்று கூறினார். இயேசு மனநோயாளி என்றும், கிறிஸ்தவம் என்பது ஒரு \"வெள்ளை\" மதம் என்றும் அவர் நம்பினார். குவான்சா பலரின் ஆதரவைப் பெற்றதால், கரேங்கா தனது நிலையை மாற்றிக்கொண்டார். பின்னர் 1997 \"குவான்சா: குடும்பம், சமூகம் மற்றும் கலாச்சாரத்தின் கொண்டாட்டம்\" \"எனப்பட்டது,\" குவான்சா மக்களுக்கு தங்கள் சொந்த மதத்திற்கு மாற்றாக உருவாக்கப்படவில்லை அல்லது மத விடுமுறை அளிக்கவில்லை என்றது. \" குவான்சாவைக் கொண்டாடும் பல ஆப்பிரிக்க அமெரிக்கர்கள் இயேசு கிறித்து பிறந்த நாள் கொண்டாட்டத்துடன் குவான்சாவையும் கடைப்பிடிக்கிறார்கள்.\n\nSection::::கோட்பாடுகள்.\n\"குவான்சா\" அதன் நிறுவனர் கரேங்கா \"குவான்ஸாவின்\" ஏழு கொள்கைகள் அல்லது \"குஸோ சபா\" (முதலில் \"நுகுசு சபா)\" ஏழு கொள்கைகளை சமூகத்துவ ஆப்பிரிக்க தத்துவம் என்று கூறினார் . இந்த ஏழு கொள்கைகளும் \"கவாய்தா\", ஒரு சுவாஹிலி வார்த்தையான \"பொது\" என்று பொருள்படும்.\n\nSection::::சடங்குகள்.\nகுவான்சாவைக் கொண்டாடும் குடும்பங்கள் தங்கள் வீடுகளை கலைப் பொருள்கள், கென்டே போன்ற வண்ணமயமான ஆப்பிரிக்க துணி, குறிப்பாக பெண்கள் கஃப்டான்கள் அணிவது மற்றும் ஆப்பிரிக்க இலட்சியவாதத்தைக் குறிக்கும் புதிய பழங்கள் ஆகியவற்றால் அலங்கரிக்கின்றனர். குவான்சா விழாக்களில் குழந்தைகளைச் சேர்ப்பது மற்றும் முன்னோர்களுக்கு மரியாதை மற்றும் நன்றியைத் தெரிவிப்பது வழக்கமாகும். ஆப்பிரிக்கரல்லாத அமெரிக்கர்களும் குவான்சாவைக் கொண்டாடுகிறார்கள். \"மகிழ்ச்சியான குவான்சா\" என்று தங்களுக்குள் வாழ்த்துகள் பரிமாறிக்கொள்வார்கள்.\n\nSection::::பின்பற்றுதல்.\nதேசிய சில்லறை கூட்டமைப்பு 2004 முதல் குளிர்கால விடுமுறை நாட்களில் சந்தைப்படுத்தல் கணக்கெடுப்புக்கு நிதியுதவி அளித்துள்ளது, மேலும் 2015 ஆம் ஆண்டில் வாக்களிக்கப்பட்டவர்களில் 1.9% பேர் சுமார் ஆறு மில்லியன் மக்கள் குவான்சாவைக் கொண்டாட திட்டமிட்டுள்ளனர். 2006 ஆம் ஆண்டு 28 மில்லியன் மக்கள் குவான்ஸாவைக் கொண்டாடுகிறார்கள் என்று மௌலானா கரேங்கா தெரிவித்தார். இது உலகம் முழுவதும் கொண்டாடப்படுவதாக அவர் எப்போதும் கூறி வருகிறார். லீ டி. பேக்கர் இந்த எண்ணிக்கையை 12 மில்லியனாக இருக்கிறது என்கிறார். ஆப்பிரிக்க அமெரிக்க கலாச்சார மையம் 2009 இல் 30 மில்லியனாக இருக்கிறது என்கிறது. \n\n"}
{"id": "47438", "url": "https://ta.wikipedia.org/wiki?curid=47438", "title": "சாமுவேல் பெப்பீசு", "text": "சாமுவேல் பெப்பீசு\n\nசாமுவேல் பெப்பீசு (FRS) (பெப்ரவரி 23 1633 – மே 26 1703) கடற்படை அலுவல் மேலாளர். இவர் ஆங்கிலேய நாடாளுமன்ற உறுப்பினராகவும் இருந்தார். இவர் 1660-1669 காலப்பகுதியில் தொகுத்துவந்த நாட்குறிப்பு புகழ் பெற்ற படைப்பாகும். கடற்படை நிறுவனத்தில் அலுவலக மேலாளராக இருந்தாலும், கடற் பயணப் பட்டறிவு ஏதும் பெறவில்லை என்றாலும், இங்கிலாந்தின் அரசர் ஜேம்ஸ்-2 (King James II) அவர்களில் கீழிருந்த கடற்படைத்தலைவரின் தலைமைச் செயலாளராக பணிபுரிந்தார்.\n"}
{"id": "47447", "url": "https://ta.wikipedia.org/wiki?curid=47447", "title": "1993 மும்பை குண்டுவெடிப்புகள்", "text": "1993 மும்பை குண்டுவெடிப்புகள்\n\n1993 மும்பை குண்டுவெடிப்புகள் என்பது மும்பையில் மார்ச் 12, 1993 இடம்பெற்ற குண்டுவெடிப்புகளை குறிக்கும். இந்த நிகழ்வை இந்திய அரசு தாவூத் இப்ராகிமின் டி-கம்பெனி என்ற குற்றவாளி அமைப்பை குற்றம் சாட்டியுள்ளது. இந்திய வரலாற்றிலேயே இந்த தாக்குதல் மிக அழிவான குண்டுவெடிப்பாகும். மொத்தத்தில் 250 மக்கள் உயிரிழந்து 700 மக்கள் படுகாயம் அடைந்தனர். இந்த தாக்குதல் பாபர் மசூதி இடிப்புக்கான எதிர்தாக்குதல் என்று இந்திய அரசு நம்புகிறது.\n"}
{"id": "47450", "url": "https://ta.wikipedia.org/wiki?curid=47450", "title": "தட்டாரப்பூச்சி", "text": "தட்டாரப்பூச்சி\n\nதட்டாரப்பூச்சி அல்லது தட்டான் (இலங்கை வழக்கு: தும்பி, \"dragonfly\") என்பது நீர்நிலைகளுக்கு அருகே காணப்படும் கண்ணைக் கவரும் பூச்சிக் குடும்பங்களின் அழகான, ஒல்லியான, பறக்கும் பூச்சித் தனியன்களாகும். தமிழ்நாட்டில் பல பகுதிகளில் இப்பூச்சி வகைகளைத் தும்பி என்றும் அழைக்கிறார்கள். இவற்றைத் தட்டாம்பூச்சி என்றும் அழைப்பர்.\n\nஇப்பூச்சிகளின் உடல், கண்ணைக் கவரும் நிறத்தில் மெல்லிய கம்பி போல் நீண்டு இருக்கும். தட்டாரப்பூச்சிகளுக்கு நான்கு இறக்கைகள் உள்ளன. இவை வலைபோலவும் மிகமிக மெல்லிய, கண்ணாடி போன்ற ஒளி ஊடுருவும் படலமாகவும் இருக்கின்றன. இவற்றைக் கொண்டு, திறமையுடன் பறக்கின்றன. மணிக்கு 70 முதல் 90 கிமீ வரையிலும் விரைவாக பறக்க வல்லன. தட்டான் பூச்சிகளுக்கு இரண்டு பெரிய கூட்டடுக்குக் கண்களும் ஆறு கால்களும் உண்டு. கால்களில் மெல்லிய மயிர் போன்ற இழைகள் நெடுகிலும் உண்டு. தட்டாம் பூச்சிகள் மற்ற கொசு போன்ற பிற சிறு பறக்கும் பூச்சிகளையும் பிற சிறு உயிரினங்களையும் உண்டு வாழ்வதால் கொன்றுண்ணிப் பூச்சிகளில் ஒன்றாகும்.\n\nதட்டாரப்பூச்சிகள் ஆண்டிற்கு 8000 கி.மீ தொலைவு பறக்கக்கூடியன என முன்பு அறிஞர்கள் எண்ணியிருந்தார்கள். ஆனால் பிப்ரவரி 2016ல் பிலாசு ஒன் (PLOS ONE) இதழில் வெளியான ஆய்வறிக்கையின் படி தட்டாரப்பூச்சிகள் 14000 முதல் 18000 கி.மீ வரைப் பறக்கக்கூடியன என நிறுவுகிறது. \n\nதட்டாரப்பூச்சிகள், உயிரினப் வகைப்பாட்டில் “பல் இருக்கின்ற” என்று பொருள்படும் ஓடோனட்டா என்னும் வரிசையில், எப்பிப்புரோக்டா என்னும் துணைவரிசையைச் சேர்ந்த உயிரினங்களாகும். தட்டாரப்பூச்சிக் குடும்பங்களின் அறிவியற் பெயர் \"அனிசோப்டெரா\" (Anisoptera) என்பதாகும். \"அனிசோப்டெரா\" என்னும் சொல் கிரேக்க மொழியில் உள்ள இரண்டு சொற்களின் கூட்டு. கிரேக்க மொழியில் ανισος \"anisos, அனிசோசு\" என்றால் \"சீரில்லாத, ஏற்றத்தாழ்வான\" என்று பொருள், அதனோடு πτερος \"pteros, ப்டொரொசு\" என்றால் இறக்கை அல்லது சிறகு, என்று பொருள், எனவே அனிசோப்டெரா (Anisoptera) என்பது \"சீரிலாயிறகி\" என்பதாகும். முன் இறக்கைகள் உடலோடு சேரும்போது, அங்கே இறக்கையின் அகலத்தைவிட, பின் இறக்கையின் அடிப்பகுதி சேரும் இடம் அகலமாகும். இதுவே \"சீரிலாயிறகி\" என்பதன் பொருள்.\nதட்டாரப்பூச்சிகளைப் போலவே ஆனால் இன்னும் மெல்லிய உடல் கொண்ட ஊசித்தட்டாரப் பூச்சி (அல்லது ஊசித்தட்டான், ஊசித்தும்பி) என்னும் பிறிதொரு உள்வரிசையும் உண்டு. இந்த ஊசித்தட்டான் \"சைகோப்டெரா\" (Zygoptera) என்னும் உயிரியல் உள்வரிசையைச் சேர்ந்தது. \"சைகோப்டெரா\" என்பது கிரேக்க மொழியில் உள்ள \"சைகோ\" + \"ப்டெராசு\" என்ற இருசொற்களின் கூட்டு. \"சைகோ\" என்றால் \"ஒன்றிணைந்த\", \"சேர்ந்திருக்கும்\" என்று பொருள், \"ப்டெராசு\" என்பது இறகு அல்லது சிறகு. ஊசித்தட்டான்கள் அமர்ந்திருக்கும் பொழுது தன் இறக்கைகளை ஒன்றாகச் சேர்த்து வைத்து இருக்கும், இதனாலும், இதன் இறக்கைகள் உடலில் சேரும் இடத்தில் ஒத்த அகலங்கள் கொண்டதாகவும் இருப்பதாலும், சைகோப்டெரா அல்லது \"சேர்சிறகி\" அல்லது \"இணைசேரிறகி\" என்று அழைக்கப்படுகின்றது.\n\nஉலகில் தட்டான், ஊசித்தட்டான் பூச்சிகளில் ஏறத்தாழ 6000 வகைகள் உள்ளன. இந்தியாவில் 503 தட்டான் இனங்கள் இதுவரை பதிவு செய்யப்பட்டிருக்கின்றன. இவை உலகில் ஏறத்தாழ எல்லா இடங்களிலும் வாழ்கின்ற ஓர் உயிரினம். இப்பூச்சி இனம் நில உலகில் மிகத்தொன்மையான காலத்தில் இருந்தே வாழ்ந்து வரும் ஓர் உயிரினம். 65 மில்லியன் ஆண்டுகளுக்கு முன்பு அழிவுற்ற தொன்மாக்களுக்கும் மிக முன்னதாகவே, ஏறத்தாழ 325 மில்லியன் ஆண்டுகளுக்கு முன்பு இருந்தே வாழ்ந்துவரும் ஓர் உயிரினம்.\n\nSection::::உடலமைப்பு.\nதட்டான் பூச்சியின் உடலை மூன்று பாகமாகப் பிரிக்கலாம். முதலில் தலைப்பகுதி. அடுத்து நெஞ்சுப் பகுதி கடைசியாக ஒல்லியாக நீண்ட குச்சி போல் உள்ள பகுதி வயிறு.\n\nதலைப் பகுதியில் பெரிய இரண்டு கூட்டுக்கண்களும், வாயும், இரண்டு உணர்விழைகளும் உண்டு. நடுப்பகுதியாகிய நெஞ்சுப்பகுதியில் இறக்கைகள் சேர்வதும், கால்கள் இணைந்திருப்பதும் முக்கியக் கூறுகளாகும். நீண்ட ஒல்லியான கம்பி போன்ற வயிற்றுப்பகுதியில் பல முக்கியமான உறுப்புகள் உள்ளன. இப்பகுதியில், கழிவுவாய், முள் போன்ற கொடுக்கு, பெண்தும்பிக்கு முட்டையிடும் உறுப்பு, ஆண்தும்பிக்கு விந்துகளைச் சேமித்து வைக்கும் துணை இனப்பெருக்க உருப்பு போன்றவை அடங்கும். தட்டானுக்குக் கீழிறக்கை மேலிறக்கையை விட அகலமாகக் காணப்படும்.\n\nSection::::வாழ்முறை.\nபெண் தட்டாம்பூச்சி, தன்னுடைய சில நூறு முதல் சில ஆயிரம் முட்டைகளை நீரிலோ, நீரருகே உள்ள மண்ணிலோ, நீர்ச்செடிகளிலோ இடுகின்றது. வெப்ப நாடுகளில் உள்ளவை சில நாட்கள் முதல் (5-15 நாள்கள் முதல்) ஒரு மாத அளவிலே பொரிக்கும். குளிர் நாடுகளில் இரண்டு மாதம் முதல் 7 மாதங்கள் வரை கூட ஆகலாம். அந்த முட்டைகளில் இருந்து பிறக்கும் இளவுயிரி தட்டான்\n\nSection::::ஊட்டம்.\nஇளவுயிரிகள் இந்நிலையில் நிறைய நீர்வாழ் உயிரினங்களையும் இளம் கொசுக்களையும், இளவுயிர் கொசுக்ளையும் உண்டு வாழும். இதனால் இவை கொசுக்களை கட்டுப்படுத்துவதில் பெரும்பங்குவகிக்கின்றன. தன் நீர்வாழ் நாள்களில் இவை 10-15முறை புறத்தோல்களைக் களையும். கடைசி தோலுரிப்பின் பின் நீரில் இருந்து வெளிப்பட்டு பறக்கத் தொடங்குகிவிடுகின்றது. முழு வளர்ச்சி அடைந்து, பறக்கும் தட்டானாக ஆன பின்பு, அது சில கிழமைகளோ (வாரங்களோ) அல்லது ஓரிரண்டு மாதங்களோதான் உயிர்வாழ்கின்றன. முழு வளர்ச்சி அடைந்து பறக்கும் தட்டான் பறந்து கொண்டே கொசு , ஈ, பட்டாம்பூச்சி போன்ற சிறு பறக்கும் பூச்சிகளை உண்ணும். பறக்கும் பொழுது தன் ஆறு கால்களையும் ஒரு சிறு கூடை போல் வைத்துக்கொண்டு பறக்கும். அப்பொழுது அதில் மாட்டும் பூச்சிகளையும் உண்ணும். இவற்றின் கண்பார்வை, அசையாது இருக்கும் பொருளை, ஏறத்தாழ 2 மீட்டர் தொலைவில் காணக்கூடியதாகும், ஆனால் நகரும் பொருளாயின் அதைப்போல் 2-3 மடங்கு தொலைவில் உள்ளதையும் பார்க்க இயலும்.\nSection::::பறக்கும் திறன்.\nஇவற்றின் பறக்கும் திறன், மற்ற பறக்கும் பூச்சிகள் யாவற்றைக் காட்டிலும் திறன் மிக்கது ஆகும். தும்பிகள் பறந்துகொண்டே ஒரே இடத்தில் நிற்கக்கூடிய திறம் கொண்டவை. இப்படி பறந்து கொண்டே இரே இடத்தில் நிற்பதை \"ஞாற்சி\" என்பர். அது மட்டும் அல்லாமல் பறந்துகொண்டே திடீர் என்று 180 பாகை திரும்பி, பின் திசை நோக்கிப் பறக்கவும், முன்னால் பறக்காமல் பின்னோக்கி நகருமாறு பறக்கவும் இயலும். பொதுவாக மணிக்கு 20-30 கி.மீ விரைவில் பறக்கும் திஅம் கொண்டவை, ஆனால் மணிக்கு 80-100 கி.மீ விரைவில் பறப்பதைப் பற்றியும் ஆய்வாளர்கள் அறிந்திருக்கிறார்கள்\n\n"}
{"id": "47464", "url": "https://ta.wikipedia.org/wiki?curid=47464", "title": "தியொடோர் ரோசவெல்ட்", "text": "தியொடோர் ரோசவெல்ட்\n\nதியொடோர் ரோசவெல்ட் (\"Theodore Roosevelt\", அக்டோபர் 27, 1858-ஜனவரி 6, 1919) 26ஆவது அமெரிக்கக் குடியரசுத் தலைவர் ஆவார். பகட்டான தோற்றத்திற்கும், இவரது சாதனைகளுக்கும் இவரின் லட்சிய ஆசைகளுக்கும் மற்றும் தலைமை பண்பிற்காகவும் திட்டமிட்ட செய்கைகளுக்காகவும் பிரபலமாக அறியப்பட்ட இவர் குடியரசுக் கட்சியின் சார்பாக நியூயார்க் மாநிலத்திலும் ஆளுநராக இருந்தார். எசுப்பானிய-அமெரிக்கப் போரில் இராணுவத் தளபதியாக இருந்தார்.\n\nஇவர் செல்வச் செழிப்பு மிகுந்த குடும்பத்தில் பிறந்தவர். இவர் சிறுவயதில் இருந்தே ஆஸ்துமாவினால் பீடிக்கப்பட்டிருந்தார். இருந்தாலும் தளர்வுறாத முயற்சிகளால் இவரது குறைகளைக் களைந்தவர். இவர் ஒரு இயற்கை விரும்பி. ஹார்வர்ட் யூனிவெர்சிட்டியில் பயின்ற இவர் கடற்படையில் அதீத ஆர்வம் கொண்டவராகத் திகழ்ந்தார்.\n\nஇவரின் நினைவில் டெடி கரடிக்குட்டிகளுக்குப் பெயரிடப்பட்டது. 1906 இல் அமைதிக்கான நோபல் பரிசைப் பெற்றார்.\n"}
{"id": "47468", "url": "https://ta.wikipedia.org/wiki?curid=47468", "title": "டைடல் பூங்கா, சென்னை", "text": "டைடல் பூங்கா, சென்னை\n\nடைடல் பூங்கா (Tidel Park) சென்னையின் தரமணி பகுதியில் அமைந்த தகவல் தொழில்நுட்பக் கட்டிடம் ஆகும். ராஜீவ் காந்தி சாலையில் அமைந்துள்ள இக்கட்டிடம் 2000இல் திறக்கப்பட்டது. டைடல் பார்க், ஆசியாவில் உள்ள மிகப்பெரிய தகவல் தொழில்நுட்பக் கட்டிடங்களில் ஒன்றாகும். இக்கட்டிடம், 119,000 சதுர மீட்டர் பரப்பளவில் அமைந்துள்ளது. இது, சென்னை விமான நிலையதிலிருந்து 14 கிமீ தொலைவிலும், சென்னைத் துறைமுகத்திலிருந்து 16 கிமீ தூரத்திலும் உள்ளது. \n"}
{"id": "47473", "url": "https://ta.wikipedia.org/wiki?curid=47473", "title": "இரண்டாம் பிரான்சிசு, புனித உரோமைப் பேரரசர்", "text": "இரண்டாம் பிரான்சிசு, புனித உரோமைப் பேரரசர்\n\nபுனித ரோமப் பேரரசன் இரண்டாம் பிரான்சிஸ் (\"Francis II, Holy Roman Emperor\", ஜெர்மன் மொழி: Franz II, Heiliger Römischer Kaiser, பெப்ரவரி 12, 1768 – மார்ச் 2, 1835) என்பவன் புனித ரோமப் பேரரசின் கடைசி மன்னன். இவன் 1792 ஆம் ஆண்டில் இருந்து 1806 வரை பதவியில் இருந்தான். ஆகஸ்ட் 6, 1806 இல் அவுஸ்டர்லித்ஸ் என்ற இடத்தில் பிரான்சின் முதலாம் நெப்போலியனுடன் இடம்பெற்ற போரில் பெரும் தோல்வியடைந்ததைத் தொடர்ந்து பதவியிழந்தான். 1804 ஆம் ஆண்டு இவன் ஆஸ்திரியப் பேரரசை உருவாக்கி \"ஆஸ்திரியாவின் முதலாம் பிரான்சிஸ்\" என்ற பெயரில் அதன் முதலாவது பேரரசன் ஆனான். 1835 ஆம் ஆண்டு வரை ஆஸ்திரியாவின் பேரரசனாகப் பதவி வகித்து இரண்டு பேரரசுகளை ஆண்ட ஒரேயொரு மன்னன் பெயரைப் பெற்றான். அவுஸ்டர்லித்சில் தோல்வியடைந்தாலும் முதலாம் பிரான்சிஸ் தொடர்ந்து நெப்போலியனை எதிர்த்து போரிட்டு மேலும் பல தோல்விகளைச் சந்தித்தான். எனினும் பிரான்சிசின் மகள் ஆஸ்திரியாவின் மரீ லூயிஸ் முதலாம் நெப்போலியனை மார்ச் 10, 1810 இல் மணம் புரிந்து பிரான்சின் அரசியானாள்.\n"}
{"id": "47475", "url": "https://ta.wikipedia.org/wiki?curid=47475", "title": "லிட்டில் பாய்", "text": "லிட்டில் பாய்\n\nலிட்டில் பாய் (ஆங்கிலம்: \"Little Boy\"; சின்னப் பையன்) என்பது ஜப்பான் நகரான ஹிரோசிமா மீது 1945 ஆம் ஆண்டு ஆகஸ்ட் 6 இல் ஐக்கிய அமெரிக்காவினால் வீசப்பட்ட அணுகுண்டிற்கு இடப்பட்ட பெயர் ஆகும். இது அமெரிக்காவின் வான்படை விமானியான போல் டிபெட்ஸ் என்பவரால் எனோலா கே (\"Enola Gay\") என்ற பி-29 ரக விமானத்தில் இருந்து வீசப்பட்டது. இதுவே ஆயுதமாகப் பாவிக்கப்பட்ட முதலாவது அணுகுண்டாகும். இது வீசப்பட்டு மூன்றாவது நாளில் \"கொழுத்த மனிதன்\" என்ற பெயரில் இரண்டாவது அணுகுண்டு நாகசாக்கி நகர் மீது வீசப்பட்டது.\n\n"}
{"id": "47484", "url": "https://ta.wikipedia.org/wiki?curid=47484", "title": "பாரம் தூக்குதல்", "text": "பாரம் தூக்குதல்\n\nபாரம் தூக்குதல் எவ்வளவு கூடிய நிறையை ஒருவர் தூக்க முடியும் என்று பார்க்கும் ஒரு விளையாட்டாகும். இது ஒலிம்பிக் விளையாட்டு மற்றும் பொதுநலவாய விளையாட்டுக்கள் போன்ற நிகழ்வுகளில் விளையாடப்படுகிறது. விளையாட்டு வீரர் நிறைதகடுகள் பூட்டப்பட்ட கம்பத்தை குலுக்காமல் வீரயமாக சில நிமிடங்கள் தூக்கி காட்ட வேண்டும். வெவ்வேறு நிறை உடைய வீரர்கள் வெவ்வேறு வகுப்பு போட்டிகளில் பங்குபற்றுவர்.\n\nSection::::வரலாறு.\nஇன்றைய நவீன பளு தூக்குதல் விளையாட்டு 19 ஆம் நூற்றாண்டின் ஐரோப்பிய போட்டிகளில் பிறந்ததாகும். 1896 ஆம் ஆண்டு ஒலிம்பிக் போட்டியில் முதன் முதலில் இந்த பாரம் தூக்குதல் போட்டி விளையாடப்பட்டது. ஆரம்ப காலத்தில் ஒரு கையில் பளு தூக்குபவர்களுக்கும் இரண்டு கையில் பளு தூக்குபவர்களுக்கும் தனிப் பிரிவுகளாகப் போட்டிகள் நடைபெற்றன.\n\n1950 இலிருந்து இது பொதுநலவாய விளையாட்டு போட்டிகளில் விளையாடப்பட்டு வருகிறது. பொதுநலவாய விளையாட்டு போட்டிகளில் இது ஒரு முக்கிய விளையாட்டாக உள்ளது. முதல் ஆண் உலக சாம்பியன் 1891 இல் முடிசூட்டப்பட்டார்.\n\n\nSection::::ஆண்மை பறிபோகும்.\nமுறையான ஆசான்கள் இல்லாமல் தங்கள் போக்கிற்கு எடையை தூக்குவதனால் ஆண்மை பறிபோகும் என்ற நம்பிக்கை பரவலாகக் காணப்படுகிறது.\n"}
{"id": "47486", "url": "https://ta.wikipedia.org/wiki?curid=47486", "title": "படகு விளையாட்டுகள்", "text": "படகு விளையாட்டுகள்\n\nபடகுப்போட்டி இக்கால ஒலிம்பிக் விளையாட்டுகளில் ஒன்று. கட்டுமரம் நீரில் மிதக்க உருவாக்கப்பட்ட ஒருவகைப் படகு. கட்டுமரம் மீன் பிடிக்கப் பயன்படுத்தப்பட்டது. துடுப்பால் நீரைப் பின்னுக்குத் தள்ளிக் கட்டுமரத்தை முன்னேறச் செய்வார்கள். இதனைப் 'படகு வலித்தல்' என்பர். இது இக்காலத்தில் 'துடுப்புப் படகோட்டம்' (\"Rowing\") என்னும் விளையாட்டாக நடைபெறுகிறது. \n\nசங்ககால மக்களின் மிதவை விளையாட்டுகளை சங்கப்பாடல்கள் குறிப்பிடுகின்றன. ஒலிம்பிக், உலக விளையாட்டுப் போட்டிகளும், இக்காலத்தில் நடைபெறுகின்றன. \n\nSection::::முன்படகு, பின்படகு.\nபடகு முன்னோக்கிச் செல்லுமாறு துடுப்பால் செலுத்துதல் எனப்படும். படகு பின்னோக்கிச் செல்லுமாறு செலுத்துதல் எனப்படும். சங்ககாலத்தில் ஆற்றுநீரில் படகில் செல்லும்போது படகை முன்புறமாகவும், பின்புறமாகவும் செலுத்தி விளையாடியதை ஒருபாடல் குறிப்பிடுகிறது. \n\nSection::::ஒற்றைத் துடுப்புப் படகு.\nஅதிக ஆழமில்லாத நீரில் நீண்ட கழி ஒன்றைத் தரையில் ஊன்றிப் படகை உந்துவர். ஆற்றைக் கடக்க உதவும் பரிசல்களைச் செலுத்தவும் இம்முறையைப் பயன்படுத்துவர். படகில் அமர்ந்துகொண்டு துடுப்பு ஒன்றால் நீரைப் பின்தள்ளிப் படகு முன்னோக்கிச் செல்லுமாறு செலுத்துதலும் உண்டு. கடலில் மீன் பிடிக்கச் செல்லும் கட்டுமரக்காரர்கள் இவ்வாறு ஒற்றைத் துடுப்பால் உந்துவர். இவை ஒற்றைத் துடுப்புப் படகுகள்.\n\nSection::::பேரணிப் படகு.\nகேரளாவில் வள்ளங்களி போட்டிகள் இன்றும் முக்கியமான போட்டி நிகழ்ச்சியாகும்.\nSection::::வளிப்படகு.\nவளிப்படகு எனது காற்றால் இயக்கப்படும் படகு. இக்கால ஒலிம்பிக், உலகப் படகுப் போட்டிகளில் இந்த வகையான பயன்படுத்தப்படுகின்றன. பழங்காலக் கிரேக்க மாலுமிகளும் வளிப்படகுகளையே பயன்படுத்தினர். சங்ககாலக் கரிகாலனின் முன்னோர் இந்த வகையான வளிப்படகுகளைப் பயன்படுத்தித் தம் வலிமையை நிலைநாட்டியிருக்கிறார்கள். காற்று எந்தத் திசையிலிலிருந்து எந்தத் திசையை நோக்கி வீசினாலும் இந்தப் படகோட்டிகள் பாய்மரப் பாய்களைத் திருப்பிப் பிடிக்கும் திறப் பாங்கால் படகுகளைத் தாம் விரும்பும் திசையில் செலுத்திப் பயன் பெறுவர். காற்று அடிக்கும் திசை 'வளிதொழில்'. இந்தக் காற்று வலிமையைத் தன்விருப்பத்துக்குக் கையாளுதல் 'வளிதொழில் ஆளல்'.\n"}
{"id": "47490", "url": "https://ta.wikipedia.org/wiki?curid=47490", "title": "பனிப்போர்", "text": "பனிப்போர்\n\nபனிப்போர் (\"Cold War\") என்பது இரண்டாம் உலகப் போர் முடிந்த பின்னர் 1990 வரை அமெரிக்காவுக்கும் சோவியத் ஒன்றியத்துக்கும் இடையில் இடம்பெற்ற முறுகலைக் குறிக்கும். இந்தக் காலத்தில் இந்த இரண்டு வல்லரசு நாடுகளும் தமது இராணுவம், தொழில்நுட்பம், மற்றும் விண்வெளி திட்டங்களை வளர்ச்சி செய்துள்ளன. வேறு நாடுகளுடன் ஒப்பந்தம் செய்து இரண்டு நாடுகளும் உலகில் தனது செல்வாக்கத்தை மேம்படுத்தியுள்ளனர். சோவியத் ஒன்றியத்தின் நட்பு நாடுகள் பொதுவுடமையை பயன்படுத்தியுள்ளன. அமெரிக்க அரசு பொதுவுடமையின் விரிவை தடை செய்ய பார்த்தது. இதனால் கொரியா, வியட்நாம், ஆப்கானிஸ்தான் போன்ற நாடுகளில் அமெரிக்காவுடன் இணைந்த படையினர்களும் சோவியத் ஒன்றியத்தை இணைந்த படையினர்களும் போர்களில் ஈடுபட்டுள்ளன.\n\n1980களின் இறுதியில் பனிப்போரின் முடிவு வந்தது. அமெரிக்கத் தலைவர் ரானல்ட் ரேகன் சோவியத் ஒன்றியத்து எதிரான கொள்கைகளின் வலிமையை மேம்படுத்தியுள்ளார். சோவியத் தலைவர் மிகேல் கோர்பசோவ் சோவியத் ஒன்றியத்தில் பொதுவுடமை கொள்கைகளை மாற்றினார். 1991இல் சோவியத் ஒன்றியம் அழிக்கப்பட்டு பனிப்போர் முடிவடைந்தது.\nSection::::சொல்லிலக்கணம்.\nஇரண்டாம் உலகப் போரின் முடிவில் ஆங்கில எழுத்தாளர் ஜார்ஜ் ஓர்வெல், பிரிட்டிஷ் பத்திரிகையான ட்ரிப்யூனில் 19 அக்டோபர் 1945 இல் வெளியான \"(You and the Atomic Bomb) நீ மற்றும் அணுகுண்டு\" என்ற கட்டுரையில் பொதுக் குறிப்பாக, பனிப்போர் என்ற சொல்லை பயன்படுத்தினார். அணுவாயுதப் போர் அச்சுறுத்தலின் நிழலில் வாழும் ஒரு உலகத்தை நினைத்து, ஒரு துருவமுனை உலகின் ஜேம்ஸ் பர்ன்ஹாமின் கணிப்புகளைப் ஒப்பிட்டு ஓர்வெல் இவ்வாறு எழுதினார்:\nஉலகம் முழுவதையும் பார்க்கும்பொழுது, பல தசாப்தங்களாக நகர்வது அராஜகத்திற்கு எதிரானது அல்ல, ஆனால் அடிமைத்தனத்தை மறுபரிசீலனை செய்யும் நோக்கம் கொண்டது ... ஜேம்ஸ் பர்ன்ஹாமின் கோட்பாடு மிகவும் விவாதிக்கப்பட்டது, ஆனால் ஒரு சிலர் தான் அதன் கருத்தியல் தாக்கங்களைக் கொண்டுள்ளனர்- அதாவது உலகின் பார்வையில், நம்பிக்கைகள், மற்றும் அநேக நிலப்பகுதியில் நிலவுகின்ற சமூக அமைப்பானது அதன் அண்டை நாடுகளுடன் பனிப்போர் என்ற நிரந்தர நிலைமையில் உள்ளது.\n\nமார்ச் 10, 1946 அன்று பத்திரிகையில், ஓர்வெல் எழுதியது: \"கடந்த டிசம்பரில் மாஸ்கோ மாநாட்டிற்குப் பின்னர், ரஷ்யா, பிரிட்டன் மற்றும் பிரிட்டிஷ் பேரரசு மீது ஒரு \"பனிப்போர்\" செய்யத் தொடங்கியள்ளது.\" \n\nSection::::பின்னணிச்சூழல்.\nபனிப்போர் தொடக்க புள்ளியைப் பற்றி வரலாற்று அறிஞர்களிடையே கருத்து வேறுபாடுகள் உள்ளது. பெரும்பாலான வரலாற்றாசிரியர்கள் இரண்டாம் உலகப் போரைத் தொடர்ந்து உடனடியாக பனிப்போர் தொடங்கியதாக அதன் தோற்றத்தை கண்டுபிடித்துள்ளனர், மற்றவர்கள் 1917 இல் போல்ஷெவிக் அதிகாரத்திற்கு வந்தபோது ரஷ்ய குடியரசில் அக்டோபர் புரட்சியில் தொடங்கியது என்று வாதிடுகின்றனர். சோவியத் யூனியன் ஒரு \"விரோதமான முதலாளித்துவ சுற்றுப்பாதையில்\" சூழப்பட்டிருப்பதாக விளாடிமிர் லெனின் குறிப்பிட்டார். சோவியத் ஒன்றியத்தின் எதிரிகளை பிரித்து வைப்பதற்கு ஒரு ஆயுதமாகவும் சர்வதேச கம்யூனிசம் உருவாக்கும் இராஜதந்திரம்மாக பனிப்போரை கருதினார். இது வெளிநாடுகளில் புரட்சிகர எழுச்சிகளை அழைத்தது. அவருடைய வாரிசான ஜோசப் ஸ்டாலின் சோவியத் ஒன்றியத்தை ஒரு \"சோசலிச தீவு\" என்று கருதியதுடன், \"தற்போதைய முதலாளித்துவ அமைப்பு ஒரு சோசலிச சுற்றுச்சூழலால் மாற்றியமைக்கப்பட வேண்டும்\" என்பதைக் குறிப்பிட்டுக் கூறினார்.\" \n\nஇரண்டாம் உலகப் போருக்கு முன் பல்வேறு நிகழ்வுகள் பரஸ்பர நம்பிக்கையற்ற தன்மையை நிரூபித்தன மற்றும் மேற்கத்திய சக்திகளுக்கும் சோவியத் ஒன்றியத்திற்கும் இடையே சந்தேகமும், இது தவிர முதலாளித்துவத்திற்கு எதிராக கம்யூனிசத்தால் முன்வைக்கப்படும் பொது தத்துவ சவால்களும் அடங்கியுள்ளது. ரஷ்ய உள்நாட்டுப் போரில் போல்ஷிவிக்குக்கு எதிரான எதிர்ப்பில் மேற்கு நாடுகளின் (வெள்ளை இயக்கம்) ஆதரவு இருந்தது, 1926 ஆம் ஆண்டில் ஐக்கிய இராச்சியதில் நடைபெற்ற பொது வேலைநிறுத்தத்திற்கு சோவியத் நிதி கொடுத்ததால், பிரித்தானியா மற்றும் சோவியத் ஒன்றியத்துடனான உறவுகளில் விரிசல் ஏற்பட்டது. ஸ்டாலிலின் 1927 முதலாளித்துவ நாடுகளுடன் சமாதான சகவாழ்வு பற்றிய அறிவிப்பு \"கடந்த காலத்தை விட்டு விலகி,\" திட்டமிட்ட பிரிட்டிஷ் மற்றும் பிரெஞ்சு தலைமையிலான ஆட்சிக்கவிழ்ப்பு சதியின் 1928 \nஆம் ஆண்டில் நடந்த ஷக்தி நிகழ்ச்சி விசாரணை, 1933 ஆம் ஆண்டு வரை அமெரிக்கா சோவியத் ஒன்றியத்தை அங்கீகரிக்க மறுத்தது மற்றும் பிரிட்டிஷ், பிரெஞ்சு, ஜப்பானிய மற்றும் நாஜி ஜேர்மன் உளவுத்துறையின் குற்றச்சாட்டுக்களுடன் பெரிய களையெடுப்பு மாஸ்கோ விசாரணைகள் நடைபெற்றது. இருப்பினும், அமெரிக்காவும் சோவியத் ஒன்றியமும் உலகப் போர்களுக்கு இடையேயான இடைகால காலத்தில் பொதுவாக தனிமைப்படுத்தப்பட்டு இருந்தன.\n\nSection::::இரண்டாம் உலகப் போரின் முடிவு (1945-47).\nSection::::போருக்குப் பிந்தைய ஐரோப்பா தொடர்பாக போர்க்கால மாநாடுகள்.\nபோரைப் பின்தொடர்ந்து, ஐரோப்பிய வரைபடம் எவ்வாறு இருக்க வேண்டும், எப்படி எல்லைகள் வரையறுக்கப்படப் போகிறது என்பதில் கூட்டணி நாடுகளிடம் எவ்வித உடன்பாடும் எட்டப்படவில்லை. வெவ்வேறு நாடுகளும் போருக்குப் பிந்தைய பாதுகாப்பை நிறுவுவதற்கும் பராமரிப்பதற்கும் வித்தியாசமான யோசனைகளைக் கொண்டிருந்தன. மேற்கத்திய நாடுகள் ஜனநாயக அரசாங்கங்கள் பரந்த அளவில் நிறுவப்படவேண்டும் என்றும், அதன் மூலமாக, சர்வதேச அமைப்புகளின் உதவியுடன் நாடுகள் தமக்கிடையேயான வேறுபாடுகளைச் சமாதானமாக முறையில் தீர்த்துக்கொள்ள வேண்டும் என்றும் விரும்பின.\n\nசோவியத் ஒன்றியம் தனது எல்லைக்கு உட்பட்ட நாடுகளின் உள் விவகாரங்களை ஆதிக்கம் செலுத்த முற்பட்டது. போரின் போது, பல்வேறு நாடுகளிலிருந்து கம்யூனிஸ்டுகளுக்கு ஸ்டாலின் சிறப்பு பயிற்சி மையங்களை உருவாக்கியது, இதனால் சிகப்புப்படை சட்டத்தை கட்டுப்பாட்டிற்குள் கொண்டுவரும்போது மாஸ்கோவிற்கு இரகசிய பொலிஸ் படைகளை அமைக்க முடியும். சோவியத் முகவர்கள் ஊடகங்கள், குறிப்பாக ரேடியோவைக் கட்டுப்பாட்டில் வைத்தனர்; இளைஞர்கள் குழுக்களிடமிருந்து பள்ளிகள், தேவாலயங்கள் மற்றும் போட்டியிடும் அரசியல் கட்சிகள் வரை அனைத்து சுயாதீன குடிமை நிறுவனங்களையும் உடனடியாகத் தங்கள் கட்டுப்பாட்டிற்கு கொண்டு வந்தனர். ஸ்டாலின் பிரிட்டனுக்கும் அமெரிக்காவுடனும் தொடர்ந்து சமாதானத்தைக் கோரினார், உள்நாட்டின் புனரமைப்பு மற்றும் பொருளாதார வளர்ச்சியில் கவனம் செலுத்துவதற்கு உதவும் என்று நம்பினார்.\n\nSection::::போட்ஸ்டாம் மாநாடு மற்றும் ஜப்பான் சரணடைவு.\nஜெர்மனி சரணடைந்த பிற்பகுதியில் சூலை மாதத்தில் துவங்கிய போட்ஸ்டாம் மாநாட்டில், ஜெர்மனி மற்றும் பிற மத்திய மற்றும் கிழக்கு ஐரோப்பாவின் எதிர்கால வளர்ச்சி குறித்து தீவிர வேறுபாடுகள் வெளிப்பட்டன. மேலும், பங்கேற்பாளர்களின் பெருகிய மனநிறைவு மற்றும் போர்வீரர் மொழி ஒருவருக்கொருவர் விரோத நோக்கங்கள் குறித்த தங்கள் சந்தேகங்களை உறுதிப்படுத்தவும், அவற்றின் நிலைகளை அடைக்கவும் உதவியது. இந்த மாநாட்டில் ட்ரமன், ஸ்டாலினுக்கு எதிராக அமெரிக்கா ஒரு சக்தி வாய்ந்த புதிய ஆயுதத்தை வைத்திருப்பதாக அறிவித்தார்.\n\nSection::::கிழக்கு மாகாணம் தொடக்கம்.\nஇரண்டாம் உலகப் போரின் ஆரம்ப கட்டங்களில், சோவியத் ஒன்றியம் ஆக்கிரமிப்பதன் மூலம் கிழக்கு மாகாணத்துக்கான அடித்தளத்தை அமைத்தது. பின்னர் மோலிடோவ்-ரிபண்ட்ராப் ஒப்பந்தத்தில் நாஜி ஜெர்மனியின் உடன்படிக்கையின் படி பல நாடுகளை சோவியத் சோசலிச குடியரசுகளாக இணைத்து. இதில் கிழக்கு போலந்து (இரண்டு வெவ்வேறு SSR களாக இணைக்கப்பட்டது), லாட்வியா (இது லாட்வியா SSR ஆனது), எஸ்தோனியா (எஸ்டோனியா எஸ்எஸ்ஆர்), லித்துவேனியா (இது லிதுவேனியன் SSR ஆனது), கிழக்கு பின்லாந்து (இது கரேலோ-பின்னிஷ் SSR ஆனது) மற்றும் கிழக்கு ருமேனியா (இது மால்தவிய சோவியத் ஒன்றியமாக மாறியது).\n\nநாஜிகளிடமிருந்து விடுவிக்கப்பட்ட சோவியத் மற்றும் கிழக்கு ஐரோப்பியப் பிரதேசங்கள், சோவியத் படைகளால் ஆக்கிரமிக்கப்பட்ட பகுதிகளை செயற்கை மாநிலங்களாக மாற்றி கிழக்கு மாகாணதின் ஒரு பகுதியாக, பின்வரும் பகுதிகளை இனைத்தது:\n\n\nசோவியத் ஒன்றியத்தின் ஆளுமைகள் சோவியத் கட்டளை பொருளாதாரங்கள் கிழக்கு மாகாணத்தில் தோன்றியது, ஆனால் உண்மையான மற்றும் சாத்தியமான எதிர்ப்பை நசுக்குவதற்காக ஜோசப் ஸ்டாலின் மற்றும் சோவியத் இரகசிய போலீசாரால் பயன்படுத்தப்பட்ட கொடூரமான வழிமுறைகளையும் ஏற்றுக்கொண்டது.\n\nகிழக்கு மாகாணத்தின் மீது ஸ்டாலின் கட்டுப்பாட்டை உறுதிப்படுத்தும் ஒரு பகுதியாக, லவ்ரண்டி பிரிய்யா தலைமையிலான உள் விவகாரங்களுக்கான மக்கள் கழகம் (NKVD) கம்யூனிச எதிர்ப்பை நசுக்க வேண்டுமென்ற மாகாணம் மீது சோவியத் பாணியிலான இரகசிய பொலிஸ் அமைப்புகள் நிறுவப்பட்டதை மேற்பார்வை செய்தனர். மாகாணம் சுதந்திரத்திற்காக சிறிய அளவில் போரட்டம் தோன்றினாலும், ஸ்டாலின்னின் பயன்படுத்திய உத்திகளை கையான்டு போராட்டத்தை அடக்கினர். மேலும் போராட்டகாரர்களுக்கு கொடிய சிறைதண்டனையும் சில வேலைகளில் மரண தண்டனையும் வழங்கி கட்டுபடுத்தினர்.\n\nபிரிட்டிஷ் பிரதம மந்திரி வின்ஸ்டன் சர்ச்சில், போர் முடிவில் ஐரோப்பாவில் சோவியத் படைகளை ஏராளமான அளவு இருந்ததால், சோவியத் தலைவர் ஜோசப் ஸ்டாலின் நம்பமுடியாதவராக இருந்ததைக் கருத்தில் கொண்டு, மேற்கு ஐரோப்பாவுக்கு சோவியத் அச்சுறுத்தல் இருப்பதாக கருதினார்.\n\n"}
{"id": "47506", "url": "https://ta.wikipedia.org/wiki?curid=47506", "title": "ச. அகத்தியலிங்கம்", "text": "ச. அகத்தியலிங்கம்\n\nச. அகத்தியலிங்கம் (ஆகத்து 19, 1929 - ஆகத்து 4, 2008) தமிழ்நாடு, தமிழ்ப் பல்கலைக்கழகத்தின் முன்னாள் துணைவேந்தரும் உலக அளவில் மொழியியல் துறையில் புகழ்பெற்ற தமிழறிஞரும் ஆவார்.\n\nSection::::வாழ்க்கைக் குறிப்பு.\nச.அகத்தியலிங்கனார் நாகர்கோயில் அருகில் உள்ள கேசவன்புதூரில் பிறந்தவர். பெற்றோர் சண்முகம் பிள்ளை, அருணாசலவடிவு. நாகர் கோயில் இந்துக் கல்லூரியில் இளம் அறிவியல் கணக்குப்பாடம் பயின்ற இவர் அண்ணாமலைப் பல்கலைக்கழகத்தில் முதுகலைத் தமிழ் இலக்கியம் பயின்றவர். இங்கு பயிலும்பொழுது குமரி அனந்தன் இவருக்கு நெருங்கிய நண்பரானார்.\n\nகேரளா பல்கலைக்கழகத்தில் பேராசிரியர் வி.ஐ.சுப்பிரமணியன் மேற்பார்வையில் மொழியியல் துறையில் முனைவர் பட்டம் பெற்றார். பிறகு ஐக்கிய அமெரிக்காவில் உள்ள இந்தியானா பல்கலைக்கழகத்தில் மற்றுமொரு முனைவர் பட்டம் பெற்றார். இவரிடம் மொழியியல் கற்றவர்கள் உலக அளவில் உள்ளனர். இவர் தமிழ், ஆங்கிலம், மலையாளம் மொழிகளில் நல்ல புலமைபெற்றவர்.\n\nஅகத்தியலிங்னார் தாம் பயின்ற இந்து கல்லூரியில் தமிழ்விரிவுரையாளர் பணியைத் தொடங்கித் தில்லிப் பல்கலைக்கழகத்தில் சில காலம் இணைப்பேராசிரியராகப் பணியாற்றினார். 1968 முதல் 1989 வரை அண்ணாமலைப் பல்கலைக்கழகத்தில் மொழியியல் துறையில் இயக்குநராகவும் பேராசிரியராகவும் பணிபுரிந்தார். தமிழ்த்துறையில் புல முதன்மையராகவும் பணிபுரிந்தவர். சிக்காகோ பல்கலைக்கழகத்தில் மூன்றாண்டுகள் வருகைதரு பேராசிரியராகவும் பணிபுரிந்த பெருமைக்கு உரியவர்.\n\nதமிழ்ப் பல்கலைக்கழகத்தின் துணைவேந்தராக 1986 திசம்பர் 1ஆம் நாள் முதல் 1989 நவம்பர் 30ஆம் நாள் வரை மூன்றாண்டுகள் பணிபுரிந்தவர். உலகத் தமிழாராய்ச்சி நிறுவனத்தில் வருகைதரு பேராசிரியாகவும் மைசூர் செம்மொழி நிறுவனத்தில் முதுநிலை ஆய்வறிஞராகவும் பணிபுரிந்த பெருமைக்கு உரியவர். உலக அளவில் பல்வேறு பல்கலைக்கழகங்கள் தமிழ் அமைப்புகள் மொழியியல் அமைப்புகளில் பொறுப்பு வகித்த பெருமைக்கு உரியவர். அனைத்து இந்திய மொழியியல் கழகத்தை உருவாக்கியவர்களில் குறிப்பிடத்தக்கவர். இதன் வழியாக தரமான தமிழ் மொழியியல் ஆய்வுகள் வெளிப்பட்டன. பல ஆய்வாளர்கள் உருவானார்கள்.\n\nSection::::ஆய்வுகள், நூல்கள்.\nஅகத்தியலிங்கனார் தமிழில் 24 நூல்களையும் ஆங்கிலத்தில் 9 நூல்களையும் எழுதியுள்ளார். 200 மேற்பட்ட ஆய்வுக் கட்டுரைகளை வரைந்த பெருமைக்கு உரியவர். இவை யாவும் மொழியியல், சங்க இலக்கியம், தொல்காப்பியம் பற்றியன என்பதைக் கவனத்தில் கொள்ளவேண்டும். உலக மொழிகள் பற்றி இவர் எழுதிய நூல்கள் உலக மொழிகள் பலவற்றின் வரலாற்றையும் சிறப்பையும் அதன் அமைப்புகளையும் நமக்கு எடுத்துரைக்கின்றன.\n\nஅதுபோல் சங்க இலக்கியம் குறித்துச் சங்கத்தமிழ் என்னும் பெயரில் 5 தொகுதிகளை எழுதியுள்ளார். உலகமொழிகள் என்ற வரிசையில் 7 தொகுதிகள் வெளிவந்துள்ளன. தொல்காப்பியம் பற்றி 3 தொகுதிகள் வெளிவந்துள்ளன. இவரது தமிழ், ஆங்கிலக் கட்டுரைகள் பலவும் உலகத்தரம் வாய்ந்த இதழ்களில் வெளிவந்துள்ளன.\n\nஅகத்தியலிங்கனார் இதுவரை 55 முனைவர் பட்ட ஆய்வாளர்களுக்கு நெறியாளராக இருந்து நெறிப்படுத்திய பெருமைக்கு உரியவர். இவரின் மொழியியல் பணிகள் ஆய்வுகள் நூல்கள் இவருக்கு உயரிய விருதுகள் பட்டங்கள் பதவிகள் கிடைக்க காரணமாயின. அவ்வகையில் இவர் தமிழக அரசின் திரு.வி.க.விருது உள்ளிட்ட பல விருதுகளைப் பெற்றுள்ளார். உலக நாடுகள் பலவற்றிற்கு இவர் பயணம் செய்து தமிழின் பெருமை பற்றி பேசிய பெருமைக்கு உரியவர். பல பல்கலைக்கழகங்களில்\nகல்விக்குழு அறிவுரைஞர் குழு எனப் பலவற்றறில் இணைந்து பணிபுரிந்த பெருமைக்கு உரியவர்.\n\nபணி ஓய்வு பெற்ற பிறகும் தம் இல்லத்தில் அமர்ந்தபடியே பல்வேறு ஆய்வுகளைச் செய்துவந்தார். உலக நாடுகள் இவரை அழைத்துப்பெருமை கொண்டன. அவ்வகையில் அண்மையில் சிங்கப்பூர் சென்று ஆய்வரங்கில் கலந்துகொண்டு உரையாற்றி மீண்டுள்ளார்.\n\nSection::::மறைவு.\nமுனைவர் ச.அகத்தியலிங்கம் புதுச்சேரி அருகே கிளியனூர் காமராசர் குடியிருப்பு அருகில் நடைபெற்ற மகிழுந்து விபத்தில் ஆகத்து 4, 2008 திங்கட்கிழமை காலை 11 மணியளவில் நேர்ச்சி இடத்திலேயே இறந்தார். அவர் துணைவியார் பொன்னம்மாளும் மருத்துவமனைக்குக் கொண்டு சென்ற பிறகு இறந்தனர். அகத்தியலிங்கனாரின் பெயர்த்தி இலதா பிரியா(அகவை 22) மருத்துவமனையில் சேர்க்கப்பெற்றார்கள்.\n\nமறைந்த துணைவேந்தர் அவர்களுக்கு சண்முகசுந்தரி, அருணாசலவடிவு (சென்னைப் பல்கலைக்கழகத்தில் பேராசிரியர்) ஆகிய இரண்டு பெண்மக்கள் உள்ளனர்.\n\n"}
{"id": "47507", "url": "https://ta.wikipedia.org/wiki?curid=47507", "title": "சோனியன் காடு", "text": "சோனியன் காடு\n\nசோனியன் காடு (\"Sonian Forest\") (, ) எனப்படுவது பெல்ஜியத்தின் பிரசெல்சு நகரத்தின் தென்-கிழக்கு விளிம்பில் காணப்படும் பரப்பளவு கொண்ட ஒரு காடு ஆகும்.\n\nஇக்காடு, பெல்சியத்தின் பல்வே பிரதேசங்களுள் பரந்துள்ளது. பிளெமியப் பகுதிகளான யூக்கிளைச் சேர்ந்த சின்ட்-ஜெனெசியசு-ரோட், ஊவீலார்ட், ஓவரைசே, பிரசல்சு தலைநகரப் பகுதியைச் சேர்ந்த வாட்டர்மீல்-பொயிசுபோ, ஓடர்கெம், வுலூவ் - செயின்ட்-பியர், ஆகிய மாநகரப் பகுதிகளுக்குள்ளும், வலூன் நகரங்களான லா ஊப்பே, வாட்டர் லூ ஆகியவற்றின் எல்லைகளுக்குள்ளும் அடங்கியுள்ளது.\n\nசோனியன் காட்டின் 56% பிளான்டர்சாலும், 38% பிரசெல்சு தலைநகரப் பகுதியாலும், 6% வலோனியாவாலும் பேணப்பட்டு வருகிறது. ரோயல் நம்பிக்கை நிதியத்துக்குச் சொந்தமான தனியாருக்குச் சொந்தமான பகுதியும் இதற்குள் அடங்கியுள்ளது.\n\nSection::::வரலாறு.\nஇந்தக் காடு சில்வா கார்போனியா அல்லது கரிக் காடு என அழைக்கப்பட்ட பண்டைய காட்டின் எஞ்சியுள்ள துண்டுகளின் ஒரு பகுதியாகும். மத்திய காலத்தின் தொடக்க காலத்திலிருந்து இக் காடு பற்றிய குறிப்புக்கள் காணப்படுகின்றன. அக்காலத்தில், பிரசெசுக்குத் தெற்கே இக்காடு \"சென\" ஆற்றைக் கடந்து \"எயினோ\" வரை பரந்திருந்தது.\n\n"}
{"id": "47510", "url": "https://ta.wikipedia.org/wiki?curid=47510", "title": "விளக்கு", "text": "விளக்கு\n\nவிளக்கு இவற்றில் ஒன்றைக் குறிக்கலாம்:\nSection::::மின் விளக்கு.\nமின் விளக்கு ஒளிரும் தன்மையுள்ள மின் சாதனம்.\n\n\n\n\n"}
{"id": "47511", "url": "https://ta.wikipedia.org/wiki?curid=47511", "title": "தில்லி பல்கலைக்கழகம்", "text": "தில்லி பல்கலைக்கழகம்\n\nதில்லிப் பல்கலைக்கழகம் (\"University of Delhi\") இந்தியாவில் தில்லி நகரில் அமைந்துள்ள ஒரு அரசினர் நடுவண் பல்கலைக்கழகம் ஆகும். 1922 இல் அமைக்கப்பட்ட இப்பல்கலைக்கழகம் இந்தியாவின் பிரபலமான பல்கலைக்கழகங்களில் ஒன்றாகாவும், உலகின் மிகப் பெரிய பல்கலைக்கழகங்களில் ஒன்றாகவும் விளங்குகின்றது. இங்கு அநேகமாக அனைத்துத் துறைகளிலும் பட்டப்படிப்பு, மற்றும் பட்டப் பின்படிப்புகள் படிக்க வசதிகள் உள்ளன. இங்கு கிட்டத்தட்ட 300,000 மாணவர்கள் கல்வி பயிலுகின்றனர்.\n\nஇந்தியாவின் உதவிக் குடியரசுத் தலைவர் இப்பல்கலைக்கழகத்தின் வேந்தராக இருக்கிறார்.\n\n"}
{"id": "47512", "url": "https://ta.wikipedia.org/wiki?curid=47512", "title": "குளியலறை", "text": "குளியலறை\n\nகுளியலறை கலாச்சாரத்தைப் பொறுத்து பலவித பயன்பாடுகளுக்குமான ஒரு அறை. நேரடி பயன்பாட்டில \"குளிப்பதற்கான அறை\". பழங்காலத்திலிருந்து பயன்படும் குளியல் தொட்டியிலிருந்து தற்காலத்தைய பொழிப்பி(Shower) மற்றும் குளிப்பதற்கான தனியொரு பயன்பாட்டுக்கான அறை குளியலறை என்று வழங்கப்படுகிறது.\n\n\n"}
{"id": "47515", "url": "https://ta.wikipedia.org/wiki?curid=47515", "title": "ராயல் வாய்க்கால்", "text": "ராயல் வாய்க்கால்\n\nராயல் வாய்க்கால் (அல்லது ராயல் கால்வாய்) என்பது டப்லின் நகரின் லிப்பி ஆற்றுக்கும் அயர்லாந்தின் லாங்போர்டு கவுன்டியில் உள்ள குளூன்டராவிற்கு அருகில் உள்ள சன்னான் ஆற்றுக்கும் இடையில் உள்ள வாய்க்கால். இது மக்கள் போக்குவரத்திற்காகவும் சரக்குப் போக்குவரத்திற்காகவும் வெட்டப்பட்டது. 1790-ஆம் ஆண்டு தொடங்கிய இப்பணி 27 ஆண்டுகள் நடைபெற்று 1817-இல் நிறைவடைந்தது. இதன் நீளம் 145 கிலோமீட்டர்கள்.\n"}
{"id": "47516", "url": "https://ta.wikipedia.org/wiki?curid=47516", "title": "டவுன்-ரவுன் டொராண்டோ", "text": "டவுன்-ரவுன் டொராண்டோ\n\nடவுன்-டவுன் டொராண்டோ (\"Downtown Toronto\") என்பது டொராண்டோ நகரின் நடுப்பகுதியாகும். வடக்கில் புளூவர் வீதியும் தெற்கில் ஒண்டாரியோ ஏரியும் கிழக்கில் டான் ஆறும் மேற்கில் பாத்தர்சுட் வீதியும் எல்லைகளாக உள்ளன. நிறைய கனேடிய நிறுவனங்களின் தலைமையகங்கள் இப்பகுதியில் உள்ளன. இப்பகுதியில் குடியிருப்போரின் எண்ணிக்கையும் மிகுதி.\n\n"}
{"id": "47517", "url": "https://ta.wikipedia.org/wiki?curid=47517", "title": "டொராண்டோ குறிப்புதவி நூலகம்", "text": "டொராண்டோ குறிப்புதவி நூலகம்\n\nடொரண்டோ குறிப்புதவி நூலகம் கனடாவின் டொராண்டோ நகரில் உள்ள ஒரு நூலகம். இது 1977-ஆம் ஆண்டு திறக்கப்பட்டது. இது ஆறு தளங்களைக் கொண்டுள்ளது. இது டொராண்டோ பொது நூலக அமைப்பின் ஒரு பகுதியாகும். இந்நூலகம் ரேமண்டு மோரியாமா என்பவரால் வடிவமைக்கப்பட்டது. இங்குள்ள பெரும்பாலான நூல்கள் வெளியே தரப்படுவதில்லை. இது நகரில் உள்ள மூன்று பெரிய நூலகங்களுள் ஒன்று. இங்கு 15 இலட்சம் நூல்களும் 25 இலட்சம் ஏனைய கலை, நூல் சார்ந்த பொருட்களும் (வரைபடம் முதலியன) உள்ளன. இந்நூலகத்தில் தமிழ் நூல்களும், அகரமுதலிகளும் உள்ளன.\n\nஇந்நூலகம் டவுன்-டவுன் டொராண்டோ பகுதியில் (789, யாங்கே வீதியில்) அமைந்துள்ளது.\n"}
{"id": "47521", "url": "https://ta.wikipedia.org/wiki?curid=47521", "title": "கிழக்கு துருக்கிஸ்தான் இஸ்லாமிய இயக்கம்", "text": "கிழக்கு துருக்கிஸ்தான் இஸ்லாமிய இயக்கம்\n\nகிழக்கு துருக்கிஸ்தான் இஸ்லாமிய இயக்கம் (ஆங்: \"East Turkestan Islamic Movement\", துருக்கிய மொழி: \"Doğu Türkistan İslâm Hareketi\") சீனாவின் மேற்கில் அமைந்துள்ள ஷின்ஜியாங் மாகாணத்தில் உய்குர்ப் போராளிகளால் உருவாக்கப்பட்ட அமைப்பு ஆகும். சீனாவிலிருந்து உய்குர் மக்களை விடுதலை செய்து \"கிழக்கு துருக்கிஸ்தான்\" என்ற தனி நாட்டை உருவாக்கவேண்டும் என்பது இவ்வமைப்பின் முக்கிய நோக்கம் ஆகும். 2003இல் பாகிஸ்தான் இராணுவத்தால் கொல்லப்பட்ட ஹசான் மஹ்சூம் இவ்வமைப்பை உருவாக்கினார்.\n\nசீன மக்கள் குடியரசு, ஐக்கிய அமெரிக்கா, ஐக்கிய நாடுகள் அவை ஆகியோரால் இவ்வமைப்பு தீவிரவாத அமைப்பு என்று குறிப்பிடப்பட்டுள்ளது. 1990களில் ஷின்ஜியாங் பகுதியில் பல தானுந்து குண்டுவெடிப்புகளை இவ்வமைப்பு செய்துள்ளது என்று குற்றம்சாட்டிய சீன அரசு இது அல் கைதாவை ஒத்து இருக்கிறது என்றும் கூறியுள்ளது.\n"}
{"id": "47522", "url": "https://ta.wikipedia.org/wiki?curid=47522", "title": "உய்குர் மக்கள்", "text": "உய்குர் மக்கள்\n\nஉய்குர் மக்கள் (உய்குர் மொழி: ئۇيغۇر, சீன மொழி: 维吾尔, பின்யின்: Wéiwú'ěr) மத்திய ஆசியாவில் வசிக்கும் உய்குர் மொழியை பேசும் ஒரு மக்கள் இனம். இன்று இந்த மக்கள் பெரும்பான்மையாக சீனாவின் மேற்கில் சிஞ்சியாங் பகுதியில் வசிக்கின்றனர். பாகிஸ்தான், ஆஃப்கானிஸ்தான், ரஷ்யா, கசக்ஸ்தான் போன்ற நாடுகளிலும் சில உய்குர் மக்கள் வசிக்கின்றனர். உய்குர் மக்களால் தமது வாழும் இடம் \"உய்குரிஸ்தான்\" அல்லது \"கிழக்கு துருக்கிஸ்தான்\" என்று குறிப்பிட்டது. உலகில் கிட்டத்தட்ட 20 மில்லியன் உய்குர் மக்கள் வாழுகின்றனர்.\n"}
{"id": "47526", "url": "https://ta.wikipedia.org/wiki?curid=47526", "title": "உய்குர் மொழி", "text": "உய்குர் மொழி\n\nஉய்குர் மொழி (ئۇيغۇرچە‎/Uyƣurqə/Уйғурчә) கிட்டத்தட்ட 20 மில்லியன் உய்குர் மக்களால் பேசப்பட்ட துருக்கிய மொழிக் குடும்பத்தை சேர்ந்த மொழியாகும். பெரும்பான்மையாக நடு ஆசியா மற்றும் மேற்கு சீனாவின் சிஞ்சியாங் மாகாணத்தின் உய்குர் மக்களால் பேசப்படும் மொழியாகும்.\n"}
{"id": "47529", "url": "https://ta.wikipedia.org/wiki?curid=47529", "title": "ஃபத்தா", "text": "ஃபத்தா\n\nஃபத்தா (\"Fatah\" அல்லது \"Fateh\", \"\") என்பது பாலத்தீனத்தின் ஒரு முக்கிய அரசியல் கட்சியாகும். இது பல-கட்சிகளைக் கொண்ட பாலத்தீன விடுதலை இயக்கக் கூட்டமைப்பின் மிகப் பெரும் பிரிவாகும்.\n\nஃபத்தா அமைப்பு ஆரம்ப காலங்களில் பொதுவாக புரட்சி அமைப்புகளுடன் நெருங்கிய தொடர்பில் இருந்து வந்துள்ளதுடன் பல போராளிக் குழுக்களைக் கொண்டிருந்தது.\n\n2006 ஆம் ஆண்டில் இடம்பெற்ற நாடாளுமன்றத் தேர்தலில் ஃபத்தா கட்சி நாடாளுமன்றத்தில் ஹமாஸ் கட்சியிடம் பெரும்பான்மையை இழந்தது. அனைத்து அமைச்சரவைப் பொறுப்புகளில் இருந்தும் விலகிய ஃபத்தா முக்கிய எதிர்க்கட்சியாகப் பின்னர் செயல்படவில்லை. ஹமாஸ் இயக்கத்தின் வெற்றி இரு பெரும் பாலத்தீனக் கட்சிகளில் பிளவுகளை ஏற்படுத்தியது. எனினும் மேற்குக் கரையின் நிருவாகத்தை ஃபத்தா தமது கட்டுப்பாட்டில் வைத்துள்ளது.\n\n2014 ஏப்ரல் 23 அன்று இரண்டு கட்சிகளும் காசாவில் நடத்திய பேச்சுவார்த்தைகளை அடுத்து, இரு போட்டிக் குழுக்களும் நல்லிணக்க உடன்படிக்கை ஒன்றை அறிவித்துள்ளன. இந்த உடன்படிக்கையின்படி, 5 வாரங்களுக்குள் ஒரு ஒருமைப்பாட்டு அரசாங்கம் அமைக்கப்படும் என்றும் அதன் பின்னர் 6 மாதங்களில் பொதுத்தேர்தலும், அரசுத்தலைவர் தேர்தலும் நடைபெறும் எனவும் அறிவிக்கப்பட்டது.\n\n=மேற்கோள்கள்==\n"}
{"id": "47538", "url": "https://ta.wikipedia.org/wiki?curid=47538", "title": "அசிரிய மக்கள்", "text": "அசிரிய மக்கள்\n\nஅசிரியர்கள் (\"Assyrians\") எனப்படுவோர் தற்போதைய ஈராக், ஈரான், துருக்கி, மற்றும் சிரியா ஆகிய நாடுகளைத் தாய்நாடாகக் கொண்ட ஒரு இனக்குழு ஆகும். கடந்த 20ம் நூற்றாண்டில் இவர்களில் பலர் காக்கேசியா, வட அமெரிக்கா, மற்றும் மேற்கு ஐரோப்பா ஆகிய பகுதிகளுக்கு குடி பெயர்ந்தனர்.\n\nபல்லாயிரக்கணக்கான அசிரியர்கள் ஈராக்கிய அகதிகளாக ஐரோப்பா, முன்னாள் சோவியத் நாடுகள், அமெரிக்கா, ஆஸ்திரேலியா, சிரியா, ஜோர்தான் ஆகிய நாடுகளில் வாழ்ந்து வருகின்றனர். முதலாம் உலகப் போர் காலத்திலும், ஒட்டோமான் பேரரசு உடைந்த காலத்திலும் இவர்கள் தங்கள் நாடுகளை விட்டுத் தப்பி ஓடினர். இதனை விட ஈரானில் இஸ்லாமியப் புரட்சி, ஈராக்கில் ஆகஸ்ட் 7, 1933 இல் இடம்பெற்ற படுகொலைகள், ஈராக்கில் 1914-1920 காலப்பகுதியில் இடம்பெற்ற படுகொலைகள் போன்ற நிகழ்வுகளும் அசிரியர்களின் இடப்பெயர்வுக்குக் காரணங்களாக அமைந்தன.\n\nமிக அண்மையில் 2003 இல் ஆரம்பித்த ஈராக்கியப் போரை அடுத்து கிட்டத்தட்ட ஒரு மில்லியன் ஈராக்கியர்கள் நாட்டை விட்டு வெளியேறினர். இவர்களில் 40 விழுக்காட்டினர் அசிரியர்கள் ஆவர்.\n\n\n\n\n"}
{"id": "47539", "url": "https://ta.wikipedia.org/wiki?curid=47539", "title": "பொகவந்தலாவை", "text": "பொகவந்தலாவை\n\nபொகவந்தலாவை (\"Bogawantalawa\") இலங்கையின் மத்திய மாகாணத்தின் நுவரெலியா தேர்தல் மாவட்டத்தில் அமைந்துள்ள ஒரு நகரமாகும். இது அட்டன், பலாங்கொடை நகரங்களுடன் பெருந்தெருக்கள் மூலம் இணைக்கப்பட்டுள்ளது. இதன் அரசியல் நிர்வாகம் நோர்வூட் வட்டார அவையால் மேற்கொள்ளப்படுகிறது. இது இந்தியத் தமிழர்கள் பெரும்பான்மையாக உள்ள ஒரு நகரமாகும். நகரம் அமைந்துள்ள பொகவந்தலாவை பள்ளத்தாக்கு தேயிலைக்கு பெயர்பெற்ற பகுதியாகும். இங்கு வாழும் பெரும்பான்மையான மக்கள் தேயிலைத் துறை சார்ந்த தொழில்களில் ஈடுபட்டு வருகின்றனர்.\n\nSection::::வசதிகள்.\nSection::::அடைவு.\nபொகவந்தலாவை நகரம் இலங்கை இரயில் வலையமைப்பால் இணைக்கப்பட்ட நகரமன்று. போக்குவரத்து பெருந்தெரு மூலமாகவே நடைபெறுகின்றது. பொகவந்தலாவை நகரை அட்டனிலிருந்து நோர்வுட் வழியாகவும், பலாங்கொடையிலிருந்து பின்னவளை வழியாகவும் பேருந்து அல்லது தனியார் ஊர்திகள் மூலமாக அடையலாம்.\n\nSection::::மருத்துவ வசதி.\nஇங்கு இலங்கை அரசின் மாவட்ட வைத்தியசாலை அமைந்துள்ளது. தோட்டங்களுக்கான தனிப்பட்ட வைத்திய சாலைகளும் காணப்படுகின்றன.\n\nSection::::கல்வி.\nஇங்கு ஒரு சிங்கள மொழி அரச பாடசாலையும் 2 தமிழ் மொழி மூல அரச பாடசாலைகளும் அமைந்துள்ளன. இங்கு உயர்தரம் வரையான வகுப்புகள் நடைபெறுகின்றன. அவையாவன:\n\n\nSection::::மக்கள்.\nபொகவந்தலாவை நகரைச் சூழ 44 தோட்டப்பிரிவுகள் உள்ளன. அத்துடன் இந்த நகரைச் சூழவுள்ள தோட்டப்பகுதிகளில் 22 தமிழ் பாடசாலைகள் உள்ளன. பெரும்பாலான தொழிலாளர்கள் தேயிலைத் தொழிற்துறையில் ஆர்வம் காட்டுகினறனர். கால் நடை வளர்ப்பு, விவசாயம் என்பன இங்கு வாழும் மக்களின் சுயத் தொழிலாகும். பொகவந்தலாவைப் பிரதேசத்தில் இரத்தினக்கற் படிமங்கள் அதிகமாகவுள்ளதால் ஒரு காலத்தில் அரசாங்கத்தின் அனுமதியுடன் மாணிக்கக் கற் அகழ்வு நடவடிக்கைகளும் இடம் பெற்றன. எனினும் இந்தத் தொழிலால் பிரதேசத்தின் சுற்றுச்சூழல், சமூக கலாசாரத்துக்கு இடையூறு ஏற்பட்டதால் மாணிக்கக்கல் அகழ்வு நடவடிக்கைகள் இடைநிறுத்தி வைக்கப்பட்டுள்ளன.\n\nபொகவந்தலாவை எல்டொப்பஸ் தோட்டத்தில் தொழிலாளர் தேசிய சங்கத்தின் ஸ்தாபக தலைவர் வி. கே. வெள்ளையன் பிறந்தார். 1956 ஆம் இடம் பெற்ற ஸ்ரீ எழுத்துப் போராட்டத்தில் கொட்டியாக்கலை தோட்டத்தைச் சேர்ந்த ஐயாவு மற்றும் பிரான்சு ஆகிய இருவர் உயிரிழந்துள்ளனர். இவர்களின் கல்லறை கொட்டியாக்கலைத் தோட்டத்தில் உள்ளது. அரசியல்வாதிகள், எழுத்தாளர்கள் பொகவந்தலாவை பிரதேசத்தில் உருவாகியுள்ளார்கள். குறிப்பாக முன்னாள் நாடாளுமன்ற உறுப்பினர் கணபதி கனகராஜ், ஊடகவியலாளர்களான சோ. ஸ்ரீதரன், சக்திவேல் ஸ்ரீதர், மாரி மகேந்திரன் போன்றோர் பொகவந்தலாவைப் பிரதேசத்தைச் சேர்ந்தவர்கள். இலங்கை பொப்பிசைப்பாடகர் ஏ. ஈ. மனோகரனின் பிறப்பிடமும் பொகவந்தலாவையே.\n\n"}
{"id": "47543", "url": "https://ta.wikipedia.org/wiki?curid=47543", "title": "ஆர்கண்ட் விளக்கு", "text": "ஆர்கண்ட் விளக்கு\n\nஆர்கண்ட் விளக்கு (\"Argand lamp\") 1780 ஆம் ஆண்டளவில் அய்மே ஆர்கண்ட் என்பவரால் கண்டுபிடிக்கப்பட்டு உரிமம் பெறப்பட்டது. இது அக்காலத்தில் இருந்த எண்ணெய் விளக்குகளிலும் கூடுதலான ஒளியை வழங்கி வீடுகளில் கிடைக்கக்கூடிய ஒளியின் அளவை மேம்படுத்தியது. இது சுமார் 6 தொடக்கம் 10 மெழுகுதிரிகள் வழங்கக்கூடிய ஒளியை வழங்கக்கூடியது. இது ஒரு வட்டவடிவில் அமைந்த திரியைக் கொண்டது. இது ஒன்றினுள் இன்னொன்றாக அமைந்த இரண்டு உலோக உருளைகளுக்கு இடையில் பொருத்தப்பட்டிருந்தது. இதனால், திரியின் நடுப்பகுதி ஊடாகவும், வெளிப்புறத்திலும் வளி சென்று வரக்கூடியதாக இருந்தது. அக்காலத்து முறையில் தேய்த்துச் செய்யப்பட்ட கண்ணாடி உருளை ஒன்றினால் திரி பக்கங்களில் மூடப்பட்டிருந்தது. இது சுவாலையை உறுதியாக எரியும்படி செய்ததுடன், சுவாலையைச் சுற்றிய காற்றோட்டத்தையும் மேம்படுத்தியது. இவ் விளக்கில் திமிங்கில எண்ணெய் போன்ற நீர்ம எண்ணெய் பயன்படுத்தப்பட்டது. தனியான கொள்கலன் ஒன்றிலிருந்து இந்த எண்ணெய் திரிக்கு வழங்கப்பட்டது. இவ்விளக்கின் வடிவமைப்பு கூடுதலான ஒளியைக் கொடுத்தது ஒருபுறம் இருக்க, எண்ணெயும், திரியும் முழு எரிதலுக்கு உள்ளாவதால் அடிக்கடி திரியை வெட்டிச் சுத்தம் செய்யவேண்டிய தேவையும் இருக்கவில்லை. \nவிரைவிலேயே இவ் விளக்கு, ஏனைய வகை விளக்குகளைப் பயன்பாட்டிலிருந்து நீக்கியது. பல்வேறு அழகிய வடிவங்களில் இவ் விளக்குகள் செய்யப்பட்டன. சிக்கல் கூடிய அமைப்பின் காரணமாக, இவை அக்காலத்தில் புழக்கத்தில் இருந்த எண்ணெய் விளக்குகளை விடக் கூடிய விலை கொண்டவையாக இருந்தன. இதனால் முதலில் பண வசதி கொண்டவர்களே இவற்றைப் பயன்படுத்தக் கூடியதாக இருந்தது. எனினும், விரைவிலேயே நடுத்தர வசதி கொண்டவர்களும், பின்னர் குறைந்த வசதி உள்ளவர்களும் கூட இவ்விளக்குகளைப் பயன்படுத்தும் நிலை வந்தது. 1850 ஆம் ஆண்டுகள் வரை இவ் விளக்கே எல்லோராலும் விரும்பப்பட்டது. 1850 ஆம் ஆண்டளவில், தட்டையான திரியும், நடுவில் பருத்த அமைப்பும் கொண்ட கண்ணாடி உருளைகளுடன் கூடிய மண்ணெய் விளக்குகள் அறிமுகமாயின. மண்ணெய், திமிங்கில எண்ணெயை விடக் குறிப்பிடத்தக்க அளவு மலிவாக இருந்தது. இதனால் புழக்கத்தில் இருந்த ஆர்கண்ட் விளக்குகள் கூட மண்ணெயைப் பயன்படுத்தும் வகையில் மாற்றி அமைக்கப்பட்டன.\n\n"}
{"id": "47546", "url": "https://ta.wikipedia.org/wiki?curid=47546", "title": "கடவுச் சீட்டு", "text": "கடவுச் சீட்டு\n\nவெளிநாடுகளுக்குச் செல்லும் ஒருவரின் அடையாளத்தையும் நாட்டையும் சான்று அளித்து ஒரு நாட்டு அரசு வழங்கும் ஆவணம் கடவுச்சீட்டு ) (Passport) எனப்படும். கடவுச்சீட்டில், அதை வைத்திருப்பவர் பெயர், பால், பிறந்த தேதி, பிறந்த ஊர், தாய்-தந்தை பெயர், கணவன் அல்லது மனைவி பெயர், கடவுச்சீட்டு எண், வழங்கப்பட்ட நாள், வழங்கிய அலுவலகத்தின் இடம் ஆகிய தகவல்களைக் கொண்டிருக்கும். பெரும்பாலும், ஒருவரின் நாடும் குடியுரிமை பெற்ற நாடும் ஒன்றாக இருக்கும்.\n\nகடவுச்சீட்டு இல்லாது வெளிநாடுகளுக்கு பயணிக்க விசா பெறமுடியாது.\n"}
{"id": "47547", "url": "https://ta.wikipedia.org/wiki?curid=47547", "title": "பிறப்புச் சான்றிதழ்", "text": "பிறப்புச் சான்றிதழ்\n\nபிறப்புச் சான்றிதழ் (Birth certificate), ஒரு குழந்தையின் பிறப்பைப் பதியும் முக்கிய ஆவணம் ஆகும். இச்சான்றிதழில் பின்வரும் விவரங்கள் இருக்கக்கூடும்:\n\nஇடம்sivagangaimeticalcovetmenthaspetal\n\nபிறப்பைப் பதிவது பல நாடுகளில் சட்டப்படி கட்டாயமான ஒன்றாகும். பிறப்புச் சான்றிதழ் அரசு அலுவலகம் ஒன்றில் வைத்திருக்கப்படும். பின்னர், அக்குழந்தையோ அதன் பெற்றோர்களோ அதன் படியைப் பெற்றுக் கொள்ள இயலும். பள்ளியில் சேர்க்க, கடவுச்சீட்டு பெற என்று பல இடங்களில் பிறப்புச் சான்றிதழ் தேவைப்படுகிறது.\n\nஇந்தியாவில், உள்ளூராட்சி அமைப்புகள் பிறப்புச் சான்றிதழ்கள் வழங்குகின்றன.\n"}
{"id": "47550", "url": "https://ta.wikipedia.org/wiki?curid=47550", "title": "அய்மே ஆர்கண்ட்", "text": "அய்மே ஆர்கண்ட்\n\nஅய்மே ஆர்கண்ட் (\"Aimé Argand\", ஜூலை 5, 1750 - அக்டோபர் 14, 1803) சுவிட்சர்லாந்து நாட்டைச் சேர்ந்த ஒரு இயற்பியலாளரும், வேதியியலாளரும் ஆவார். இவர் எண்ணெய் விளக்கின் வடிவமைப்பைப் பெருமளவு மேம்படுத்தினார். இவர் புதிதாக வடிவமைத்த எண்ணெய் விளக்கு இவரது பெயரைத் தழுவி ஆர்கண்ட் விளக்கு என அழைக்கப்பட்டது.\n\nஇவரது முழுப்பெயர், பிரான்சுவா பியேர் அமி ஆர்கண்ட். இவர் சுவிட்சர்லாந்தில் உள்ள ஜெனீவாவில் 10 பிள்ளைகளுள் ஒன்பதாவதாகப் பிறந்தார். இவரது தந்தையார் ஒரு கைக் கடிகாரம் செய்பவர். \"அய்மே ஆர்கண்ட்\" ஒரு மதகுரு ஆகவேண்டும் என அவரது தந்தையார் விரும்பினார். ஆனால் இவருக்கு அறிவியல் மீதே அதிக ஆர்வம் இருந்தது. இதனால், புகழ் பெற்ற தாவரவியலாளரும், காலநிலையியலாளருமான ஹோராஸ்-பெனடிக்ட் டி சோசுரே என்பவரிடம் மாணவராகச் சேர்ந்தார். இவர் தனது இருபதுகளின் பிற்பகுதியில் பாரிசில் இருந்தபோது காலநிலையியல் தொடர்பான பல கட்டுரைகளை வெளியிட்டுள்ளார். பின்னர் இவர் வேதியியல் ஆசிரியராகப் பணியேற்றுக் கொண்டார். வைனிலிருந்து பிராந்தி தயாரிக்கும் முறையை மேம்படுத்திய இவர் தனது சகோதரருடன் இணைந்து வடிசாலை ஒன்றை அமைத்தார்.\n"}
{"id": "47563", "url": "https://ta.wikipedia.org/wiki?curid=47563", "title": "சித்தி ஊல்ட் ஷேக் அப்தல்லாகி", "text": "சித்தி ஊல்ட் ஷேக் அப்தல்லாகி\n\nசித்தி முகமது ஊல்ட் ஷேக் அப்தல்லாகி (\"Sidi Mohamed Ould Cheikh Abdallahi\", அரபு: سيدى محمد ولد الشيخ عبد الله, பிறப்பு: 1938 என்பவர் மவுரித்தேனியாவின் அரசியல்வாதியும் மார்ச் 2007 இல் இடம்பெற்ற அதிபர் தேர்தலில் வெற்றி பெற்று ஏப்ரல் 19, 2007 முதல் மவுரித்தேனியாவின் அதிபராக இருந்தவர். ஆகஸ்ட் 6, 2008 இல் இடம்பெற்ற இராணுவப் புரட்சியில் இவர் பதவியில் இருந்து அகற்றப்பட்டார்.\n\n"}
{"id": "47567", "url": "https://ta.wikipedia.org/wiki?curid=47567", "title": "நுவாக்சூத்", "text": "நுவாக்சூத்\n\nநுவாக்சூத் (அரபு மொழி: نواكشوط, பிரெஞ்சு: Nouakchott) மவுரித்தேனியாவின் தலைநகரமும் மிகப்பெரிய நகரமும் ஆகும். அட்லான்டிக் பெருங்கடலின் கரையில் அமைந்துள்ளது.\n"}
{"id": "47568", "url": "https://ta.wikipedia.org/wiki?curid=47568", "title": "1998 கோயம்புத்தூர் குண்டுவெடிப்புகள்", "text": "1998 கோயம்புத்தூர் குண்டுவெடிப்புகள்\n\n1998 கோயம்புத்தூர் குண்டுவெடிப்புகள் சனிக்கிழமை 1998, பெப்ரவரி 14 ஆம் நாள் தமிழ்நாடு, கோயம்புத்தூர் நகரில் இடம்பெற்றன. 35 ஆண்கள், 10 பெண்கள், ஒரு குழந்தை உட்பட மொத்தம் 46 பேர் இத்தொடர் குண்டுவெடிப்புகளில் கொல்லப்பட்டனர். மேலும் 2000 பேர் காயமடைந்தனர். 11 வெவ்வேறு இடங்களில் 12 கிமீ சுற்றுவட்டத்தில் மொத்தம் 13 குண்டுகள் வெடிக்கப்பட்டன. 4 குண்டுகள் ஆர். எஸ். புரம் என்ற இடத்திலும், இரண்டு பேருந்து நிலையத்திற்கு அருகிலும், ஒன்று கோயம்புத்தூர் மருத்துவக் கல்லூரி மருத்துவமனைக்கு அருகிலும், மற்றொன்று \"உக்கடம்\" பகுதியிலும் வெடித்தன. பாஜக தலைவர் எல். கே. அத்வானி உரையாற்றவிருந்த இடத்துக்கு 100 மீ தூரத்திலேயே முதலாவது குண்டு வெடித்தது. இக்குண்டுவெடிப்புகளுக்கு அல் உம்மா என்ற தீவிரவாத அமைப்பு காரணமெனக் குற்றம் சாட்டப்பட்டது.\n\nSection::::பின்விளைவு.\nபிப்ரவரி 15 அன்று காவல்துறையினர் மேற்கொண்ட அதிரடி சோதனையில் சந்தேகத்திற்குரிய அல்-உம்மாவைச் சேர்ந்த 6 இளைஞர்கள் திருமால் தெருவில் சுட்டுக்கொல்லப்பட்டார்கள், பிப்ரவரி 17 அன்று அல்-அமீன் காலனியில் கவனிப்பார் இன்றியிருந்த குண்டு வெடித்ததில் விளையாடிக்கொண்டிருந்த 4 இஸ்லாமிய சிறுவர்கள் இறந்தார்கள். இக்குண்டுத் தாக்குதல்களை அடுத்து சில நாட்களில் இசுலாமியத் தீவிரவாத அமைப்பான அல் உம்மா தமிழ்நாட்டில் தடை செய்யப்பட்ட அமைப்பாக அறிவிக்கப்பட்டது.\n\nSection::::குற்றச்சாட்டு.\nஇக்குண்டுத்தாக்குதல்களின் சூத்திரதாரி எனக்கருதப்படும் எஸ். ஏ. பாஷா உட்பட 72 பேர் குற்றவாளிகளாக இனங்காணப்பட்டனர்.\n\n"}
{"id": "47569", "url": "https://ta.wikipedia.org/wiki?curid=47569", "title": "மார்க்கம் சாலை", "text": "மார்க்கம் சாலை\n\nமார்க்கம் சாலை டொராண்டோவில் தெற்கு-வடக்காகச் செல்லும் ஒரு சாலை. இச்சாலை ஒண்டாரியோ ஏரியில் இருந்து தொடங்கி ஸ்டீல்ஸ் அவென்யூ வரை செல்கிறது. டி.டி.சி போக்குவரத்து நிறுவனத்தின் தடம் 102 இச்சாலையில் போக்குவரத்திற்கு உதவுகிறது.\n\n"}
{"id": "47583", "url": "https://ta.wikipedia.org/wiki?curid=47583", "title": "அண்ணா சாலை", "text": "அண்ணா சாலை\n\nஅண்ணா சாலை சென்னையில் ஒரு முக்கிய சாலை ஆகும். புனித ஜார்ஜ் கோட்டையும் கிண்டியையும் இணைக்கும். 15 கிமீ நீள அண்ணா சாலை முந்தைய காலத்தில் மவுண்ட் ரோட் (Mount Road) என்று அழைக்கப்பட்டது. இச்சாலையில் பல அரசு கட்டிடங்களும் வணிக நிறுவனக் கட்டிடங்களும் அமைந்துள்ளன. நுங்கம்பாக்கத்தில் சென்னையில் முதலாக கட்டப்பட்ட மேம்பாலம், அண்ணா மேம்பாலம் மேல் அண்ணா சாலை போகும். கா. ந. அண்ணாதுரையுடைய நினைவில் இச்சாலை பெயர்வைக்கப்பட்டது. \n\nஅண்ணா சாலை கிட்டத்தட்ட 400 ஆண்டுகள் பழமையானது ஆகும். மேலும் இது, பிரிட்டிஷ் கிழக்கு இந்திய நிறுவனத்தின் ஐரோப்பிய பணியாளர்கள் செயின்ட் ஜார்ஜ் தொழிற்சாலையில் இருந்து இறைதூதர் செயின்ட் தாமஸ் வீற்றிருக்கும் புனித நகரான செயின்ட் தாமஸ் மவுண்டுக்கு பயணம்செய்வதற்காக தோற்றுவித்த ஒரு வண்டிப்பாதையாகும். இச்சாலையின் தற்போதைய வடிவமானது, முன்னாள் சென்னை கவர்னர் சார்லஸ் மகார்த்னே பணியாற்றியக் காலத்தில் உருவானது. சென்னையில் உள்ள பெரும்பாலான வர்த்தக மற்றும் நிறுவன அலுவலகங்கள் அண்ணா சாலையில் தான் அமைந்துள்ளன.\n\nஇதன் நெடுகிலும் நீட்டிக்க பல மேம்பாலத் திட்டங்கள் முன்மொழிந்து வருகின்றது. இருப்பினும், தற்போது அண்ணா சாலையின் இடை நெடுகிலும் அமைக்கவிருக்கும் சென்னை மெட்ரோ ரயில் திட்ட கட்டுமானப்பணி நடைபெறுவதால் பெரும்பாலும் அந்த திட்டங்கள் அனைத்தும் கைவிடப்பட்டதாக கூறப்படுகிறது.\n\nSection::::நீட்சி.\nஅண்ணா சாலையானது சென்னை மத்திய தொடர்வண்டி நிலையத்தில் உள்ள சென்னை நகரின் பார்க்டவுன் பகுதியில் இருந்து தொடங்குகிறது.\n\n\n"}
{"id": "47585", "url": "https://ta.wikipedia.org/wiki?curid=47585", "title": "மாநில நெடுஞ்சாலை 49 (தமிழ்நாடு)", "text": "மாநில நெடுஞ்சாலை 49 (தமிழ்நாடு)\n\nகிழக்குக் கடற்கரைச் சாலை (ஆங்கிலம்:East Coast Road) அல்லது மாநில நெடுஞ்சாலை 49 அல்லது எஸ்.எச்-49 முதல்கட்டத்தில் இந்தியாவின் தமிழ்நாடு மாநிலத்தின் சென்னை மாநகரின் திருவான்மியூர் என்னும் இடத்தையும், விழுப்புரம் மாவட்டத்தின் கோட்டக்குப்பம் என்ற இடத்தையும் இணைக்கும் திருவான்மியூர் - மாமல்லபுரம் - புதுச்சேரி சாலை ஆகும். இதன் நீளம் 147.8 கிலோமீட்டர்கள் . \nகிழக்குக் கடற்கரைச் சாலை சென்னையையும் கடலூரையும் புதுச்சேரி வழியாக இணைக்கிறது. இச்சாலையில் விரைவு எல்லை ஒரு மணி நேரத்துக்கு 100 கிமீ ஆகும். இச்சாலையில் பல பொழுதுபோக்கு பூங்காகளும் சுற்றுலா ஈர்ப்புகளும் உள்ளன.\n\nஇச்சாலை வங்காள விரிகுடா கடற்கரை ஓரமாக தமிழகத்தின் தலைநகரம் சென்னையையும் கன்னியாகுமரி முனையையும் இணைக்கத் திட்டமிடப்பட்டுள்ளது. தற்போது சிதம்பரம், காரைக்கால், நாகப்பட்டிணம், திருத்துறைப்பூண்டி, அதிராம்பட்டினம், மணமேல்குடி, தொண்டி மற்றும் ராமநாதபுரம் வழியாக தூத்துக்குடி வரை நெடுஞ்சாலைத் திட்டப்பணிகள் முடிவடையும் நிலையில் உள்ளன. சென்னையிலிருந்து தூத்துக்குடிக்கு 690 கி.மீ தொலைவிற்கு இச்சாலை அமைக்கப்பட்டுள்ளது.\n\n\n\n"}
{"id": "47586", "url": "https://ta.wikipedia.org/wiki?curid=47586", "title": "ராஜீவ் காந்தி சாலை", "text": "ராஜீவ் காந்தி சாலை\n\nராஜீவ்காந்தி சாலை சென்னையில் தெற்கு பகுதிகளில் ஒரு முக்கிய சாலை ஆகும். முந்தைய காலத்தில் பழைய மகாபலிபுரம் சாலை அல்லது ஐ.டி. கொரிடோர் என்று அழைக்கப்பட்டது. மத்திய கைலாசக் கோயில் அருகில் தொடங்கி தெற்கில் மகாபலிபுரம் வரை போகும் இச்சாலையில் பல தகவல் தொழில்நுட்ப நிறுவனங்கள் உள்ளன.\n\n2003இல் இச்சாலையின் கட்டுமானம் தொடங்கின பொழுது மே 2006இல் கட்டுமானம் முடியும் என்று தெரிவித்துள்ளது, ஆனால் இன்று வரை சிறுசேரிக்குத் தெற்கில் கட்டுமானம் முடியவில்லை.\n"}
{"id": "47588", "url": "https://ta.wikipedia.org/wiki?curid=47588", "title": "எலியட்ஸ் கடற்கரை", "text": "எலியட்ஸ் கடற்கரை\n\nஎலியட்ஸ் கடற்கரை சென்னையின் பெசன்ட் நகர் பகுதியில் அமைந்த கடற்கரை ஆகும். மெரீனா கடற்கரையின் தெற்கில் அமைந்த இக்கடற்கரை அருகில் அஷ்டலட்சுமி கோயிலும் வேளாங்கன்னி தேவாலயமும் அமைந்துள்ளன. ஆங்கிலேயர் ஆட்சிக்காலத்தில் இக்கடற்கரை வெள்ளையர்கள் மட்டுமே வரக்கூடியதாக இருந்தது.முந்தைய சென்னை ஆளுனர் எட்வர்ட் எலியட்டின் பெயரால் வழங்கப்பட்ட இந்தக் கடற்கரை பரவலாக பெசன்ட் நகர் கடற்கரை என்றே அறியப்படுகிறது.\n\nசென்னையின் இளைய தலைமுறையினர் கூடும் இடமாக தற்போது இது உள்ளது. பல வகைப்பட்ட உணவகங்களும் மனமகிழ்மன்றங்களும் அவர்களுக்கான ஈர்ப்பை கூட்டுகின்றன. வார இறுதி நாட்களில் வண்டிகளை நிறுத்தக்கூட இடம் கிடைக்காத நிலை உள்ளது.\n\nSection::::கார்ல் இசுமிட் நினைவுச் சின்னம்.\nஇக்கடற்கரைக்கு ஓர் அடையாளமாக கார்ல் இசுமிட் நினைவுச் சின்னம் விளங்குகிறது. மூழ்கிக் கொண்டிருந்த ஓர் நீச்சல்காரரை காப்பாற்ற தன்னுயிர் தந்த ஓர் டச்சு மாலுமியின் நினைவாக இந்த நினைவுச்சின்னம் எழுப்பப்பட்டுள்ளது.\n\n"}
{"id": "47589", "url": "https://ta.wikipedia.org/wiki?curid=47589", "title": "பாண்டி பஜார்", "text": "பாண்டி பஜார்\n\nபாண்டி பஜார் \"(Pondy Bazaar)\" (அதிகாரப்பூர்வமாக சௌந்தரபண்டியனார் அங்காடி) சென்னையின் தி. நகரில் ஒரு சந்தை ஆகும். இச்சந்தையில் பல கடைகளும், உணவகங்களும் உள்ளன. இச்சந்தை சென்னையில் ஒரு முக்கியமான வணிக இடம். பனகல் பூங்காவையும் அண்ணா சாலையையும் இணைக்கும் தியாகராய சாலை பாண்டி பஜார் வழியாக போகும்.\n\nநடைப்பாதை வியாபாரிகளின் ஆக்கிரமிப்பாக இருந்த தாழ்வாரங்கள், இன்று செப்பனிடப்பட்டுள்ளன. ஏனெனில் நடைப்பாதை வியாபாரிகள், அவர்களின் சங்க அமைப்பு மூலம் தங்களுக்கென்றே தனி வணிக வளாகத்தை கடந்த 2013ஆம் ஆண்டு நிறுவியுள்ளனர்.\nSection::::சொற்பிறப்பு.\nஊ..அ.சௌந்தரபாண்டியன் நாடார் எனப்படும் நீதிக்கட்சித் தலைவரின் பெயர் 'சௌந்தரபாண்டியானார் பஜார்' என இந்தச் சந்தைக்கு பெயரிடப்பட்டது, அவர்து சிலை சதுக்கத்தில் அமைந்துள்ளது. அந்த பகுதியில் உள்ள காவல் நிலையம் அதிகாரப்பூர்வமாக 'சௌந்தரபாண்டியானார் அங்காடி காவல் நிலையம்' என்று அழைக்கப்படுகிறது.\n\nSection::::போக்குவரத்து.\nபாண்டி பஜாரின் முக்கிய சாலையாக விளங்கும் தியாகரயா சாலை, மெதுவாக நகரும் போக்குவரத்தால் பாதிக்கப்படுகிறது. போக்குவரத்தை எளிதாக்க, மாநகரப் போக்குவரத்துக் கழகம் (சென்னை) தி.நகர் பேருந்து நிலையத்திற்கு செல்லும் பேருந்துகளை பாண்டி பஜார் வழியாக சென்று கொண்டிருந்தை, இப்போது தானிகாச்சலம் சாலை-புர்கிட் சாலை பாதை வழியாக பயணம் டிசைதிருப்பி விட்டுள்ளனர். வழித்தட எண் 47 மற்றும் 11 போன்ற சில வழித்தடங்களுக்கு, பேருந்துகள் எப்போதாவது பாண்டி பஜார் வழியாகவும், எப்போதாவது திசைதிருப்பல் வழியாகவும் செல்கின்றன.\n\nதி.நகர் பஸ் முனையம் அல்லது அண்ணா சாலை (சைதாபேட்டை மற்றும் அதற்கு அப்பால்) செல்லும் தனியார் வாகனங்கள் பாண்டி பஜார் வழியைக் காட்டிலும், குறிப்பாக அவசர நேரத்தில், தணிகாச்சலம் சாலை பாதை அல்லது போக் சாலையைப் பயன்படுத்த கடுமையாக அறிவுறுத்தப்படுகின்றன.\n\nSection::::துணி காலணி கைபேசி பாகங்கள்.\nபாண்டி பஜாரில் இரண்டு அல்லது 3 கி.மீ வரம்புக்குள் அனைத்து விலை வரம்புகளிலும் பலவிதமான ஆடை, பாகங்கள் மற்றும் காலணி கடைகள் அமைந்துள்ளன . இது புகழ் பெற்ற பல நிறுவனங்களின் சில்லறை விற்பனைக்கான ஒரு முக்கிய இடமாகும்.\n\nசுதந்திரமான சில்லறை விற்பனையாளர்களுடன் இந்தியன் தெரேன், அர்ரோ உட்லேண்ட், பாட்டா, ஃபாஸ்ட்ராக், டைட்டன், மோச்சி குளோபஸ், ரேமண்ட் குரூப், ரீபோக், நைக், லீ, ரேங்லர், லெவி ஸ்ட்ராஸ் &amp; கோ. ஹெல்த் & க்ளோ மற்றும் கலர் பிளஸ் போன்ற பெயர் பெற்ற கடைகள் உள்ளன. பிக் பஜார் மற்றும் ஸ்ரீ கிருஷ்ணா சேகரிப்புகள் போன்ற மலிவான விற்பனை நிலையங்கள். பிரபலமான ஆடை சுயாதீன சில்லறை விற்பனையாளர்களில் இன்ஸ்டோர், நாயுடு ஹால் மற்றும் மிலன்ஜோதி ஆகியவை அடங்கும். கைபேசி கடைகள் யுனிவர்செல் மற்றும் பூர்விகா ஆகியவையும் பாண்டி பஜாரில் உள்ளன.\n\nSection::::வணிக நிறுவனங்கள்.\nசரணவனா ஸ்டோர்ஸ் சென்னையின் மிகப்பெரிய வணிகக் கடைகளில் ஒன்றாகும். குண்டூசிகளிலிருந்து தங்கம் மற்றும் வைர நகைகள் வரை பொருட்கள் இங்கு கிடைக்கின்றன. பாண்டி பஜாரில் ரத்னா ஸ்டோர்ஸின் ஒரு பெரிய கிளை உள்ளது, அங்கு குடைகள் முதல் சமையல் பாத்திரங்கள் வரையிலான பொருட்கள் குறைந்த விலையில் கிடைக்கின்றன. கடையில் ஐந்து தளங்கள் உள்ளன. பொன்னி கடைகள் . ரத்னா ஃபேன் ஹவுஸ் , குளிர்சாதன பெட்டிகள் போன்றவற்றை விற்கும் இடமாகும். முன்னர் உள்ளாடையுடன் நிபுணத்துவம் பெற்ற நாயுடு ஹால் இப்போது அனைத்து வகையான ஆடைகளையும் வழங்குகிறது.\n\nSection::::சாலையோர விற்பனையாளர்கள்.\nபயன்படுத்தப்பட்ட புத்தகங்கள், வாளிகள், கயிறுகள், சோப்பு பெட்டிகள், வளையல்கள், பைகள் மற்றும் பிற பாகங்கள் போன்ற பல பொருட்கள் பாண்டி பஜாரில் சாலையோர விற்பனையாளர்களிடமிருந்து கிடைக்கின்றன. இந்த சாலையோர கடைகள் பாண்டி பஜாரின் முக்கிய ஈர்ப்பாக அமைகின்றன. சாலையோர கடைகளில் உள்ள பெரும்பாலான பொருட்களுக்கு நிலையான விலை இல்லை, எனவே வாடிக்கையாளர்கள் மற்றும் விற்பனையாளர்கள் பெரும்பாலும் பேரம் பேசுவதைக் காணலாம். வார இறுதி நாட்களில் கடைகள் அமைந்துள்ள இருபுறமும் நடைபாதைகள் கூட்டமாக இருக்கும். சாலையோர கடைகள் சென்னை ஆபரணங்களின் புதிய வரவுகளைக் கொண்டு வருகின்றன.\n\nSection::::உணவு விடுதிகள்.\nபாண்டி பஜார் மற்றும் அதைச் சுற்றியுள்ள பிரபலமான உணவகங்களில் சில சரவண பவன், பாலாஜி பவன், கீதா கஃபே, ஹாட் சிப்ஸ், அடையார் ஆனந்த பவன், ஹோட்டல் உட்லான்ட், அஞ்சப்பர் & பாம்பே அல்வா ஹவுஸ், (வெஜ். பஞ்சாபி உணவு) போன்றவை. பரந்த வகை மசாலாக்கள் மற்றும் அப்பலங்களை (பப்பட்கள்) சேமித்து வைக்கும் அம்பிகா அப்பலம் கிடங்கு பாண்டி பஜாரின் ஒரு தெருவில் அமைந்துள்ளது.\n\nSection::::கோயில்கள்.\nவெங்கட்நாராய சாலை (தி.நகர்) அருகே அமைந்துள்ள திருமலை திருப்பதி தேவஸ்தனம், பாலாஜி பகவான் கோயில். துரைசாமி பாலம் அருகே அமைந்துள்ள மரியம்மனுக்கானமுப்பாத்தம்மன் கோயில் போன்ற ஆலயங்கள் அமைந்துள்ளன.\n"}
{"id": "47590", "url": "https://ta.wikipedia.org/wiki?curid=47590", "title": "நுங்கம்பாக்கம் டென்னிஸ் அரங்கம்", "text": "நுங்கம்பாக்கம் டென்னிஸ் அரங்கம்\n\nநுங்கம்பாக்கம் டென்னிஸ் மைதானம் அல்லது எஸ்.டி.ஏ.டி. டென்னிஸ் மைதானம் சென்னையின் நுங்கம்பாக்கம் பகுதியில் அமைந்த டென்னிஸ் அரங்கம் ஆகும். இந்த மைதானத்தில் ஒவ்வொரு ஜனவரியும் சென்னை ஓப்பன் போட்டி நடைபெறும். 1995இல் தமிழ்நாடு அரசால் கட்டப்பட்டது. ரபெல் நடால் போரிஸ் பெக்கர், பேஸ், மகேஷ் பூபதி, சோம்தேவ் தேவ்வர்மன் போன்ற நட்சத்திர ஆட்டக்காரர்கள் இந்த மைதானத்தில் விளையாடி வெற்றி பெற்றுள்ளனர்.ரொனிக், கார்லோஸ் மோயா, மார்டின் சிளிச், ஸ்ரிச்சபன், ரைனேர் ஷட்ட்லேர், பேட்ரிக் ரப்ட்டர், போன்ற நட்சத்திர வீரர்கள் சென்னை ஓபன் போட்டியில் வெற்றி பெற்றிருக்கிறார்கள்.\n\n"}
{"id": "47598", "url": "https://ta.wikipedia.org/wiki?curid=47598", "title": "தென்கிழக்காசிய நாடுகளின் கூட்டமைப்பு", "text": "தென்கிழக்காசிய நாடுகளின் கூட்டமைப்பு\n\nதென்கிழக்காசிய நாடுகளின் கூட்டமைப்பு (\"Association of Southeast Asian Nations\"), அல்லது ஆசியான் (ASEAN , ), என்பது தென்கிழக்காசியாவின் 10 நாடுகளின் பொருளாதார, மற்றும் புவியியல் சார்ந்த அரசியல் கூட்டமைப்பு ஆகும். இதனை ஆகஸ்ட் 8, 1967 இல் இந்தோனீசியா, மலேசியா, பிலிப்பீன்ஸ், சிங்கப்பூர், தாய்லாந்து ஆகிய நாடுகள் இணைந்து அமைத்தன. அதன் பின்னர் புரூணை, மியான்மர், கம்போடியா, லாவோஸ் மற்றும் வியட்நாம் ஆகிய நாடுகள் இக் கூட்டமைப்புடன் இணைந்துகொண்டன. பொருளாதார வளர்ச்சியை ஊக்கப்படுத்தல், உறுப்பு நாடுகளிடையே சமூக, மற்றும் பண்பாட்டு உறவுகளைப் பேணல், பிராந்தியத்தில் அமைதி பேணல், உறுப்பு நாடுகளுக்கு ஏனைய நாடுகளுடன் கலந்துரையாடச் சந்தர்ப்பத்தை வழங்குதல் என்பன இவ்வமைப்பின் முக்கிய குறிக்கோள்களில் அடங்குகின்றன.\n\nஆசியான் அமைப்பானது 4.46 மில்லியன் km நிலப் பரப்பளவை உள்ளடக்கியுள்ளது. இது மொத்த உலகின் பரப்பளவின் 3% ஆகும். இப் பிராந்தியத்தின் மக்கள் தொகை கிட்டத்தட்ட 600 மில்லியனாக உள்ளது. இது மொத்த உலகின் மக்கள் தொகையின் 8.8% ஆகும். ஆசியான் அமைப்பின் கடற் பரப்பளவானது இதன் நிலப் பரப்பளவை விட மூன்று மடங்கு பெரியதாகும். 2011 ஆம் ஆண்டு இவ்வமைப்பின் ஒருங்கிணைந்த மொத்தத் தேசிய உற்பத்தியானது 2 டிரில்லியன் அமெரிக்க டொலருக்கும் அதிகமாக வளர்ச்சியடைந்தது. ஆசியான் அமைப்பை தனி அமைப்பாகக் கருதினால், இது உலகின் எட்டாவது மிகப்பெரிய பொருளதார அமைப்பாகக் காணப்படும்.\n\nSection::::வரலாறு.\nஆசியான் கூட்டமைப்பிற்கு முன்னர் தோற்றம் பெற்ற அமைப்பே \"தென்கிழக்கு ஆசியக் கூட்டமைப்பு\" (\"Association of Southeast Asia\") ஆகும். இது பொதுவாக ASA என அழைக்கப்பட்டது. இக் கூட்டமைப்பு பிலிப்பீன்சு, மலேசியா, தாய்லாந்து ஆகிய நாடுகளை உள்ளடக்கி 1961 ஆம் ஆண்டு ஆரம்பிக்கப்பட்டது. பின்னர் இந்தோனேசியா, மலேசியா, பிலிப்பீன்சு, சிங்கப்பூர், தாய்லாந்து ஆகிய ஐந்து நாடுகளின் வெளியுறவுத்துறை அமைச்சர்கள் பாங்கொக்கிலுள்ள தாய்லாந்து வெளியுறவுத் துறை அமைச்சரகத்தில் ஒன்றுகூடி \"ஆசியான் பிரகடனத்தில்\" கையெழுத்திட்டதன் மூலம் ஆசியான் கூட்டமைப்பு 1967 ஆகத்து 8 இல் நிறுவப்பட்டது. இந்த ஆசியான் பிரகடனமே பொதுவாக \"பாங்கொக் பிரகடனம்\" என அழைக்கப்படுகின்றது. இந்தோனேசியாவின் ஆடம் மாலிக், பிலிப்பீன்சின் நார்க்கிசோ ராமொஸ், மலேசியாவின் அப்துல் ரசாக், சிங்கப்பூரின் சி. இராசரத்தினம் மற்றும் தாய்லாந்தின் தனட் கோமன் ஆகிய இந்த ஐவரே இப்பிரகடனத்தில் கையெழுத்திட்ட வெளியுறவுத்துறை அமைச்சர்களாவார். இவர்களே இந்த ஆசியான் கூட்டமைப்பின் நிறுவுனர்கள் என அழைக்கப்படுகின்றனர்.\n\nSection::::நோக்கங்கள்.\nஆசியான் பிரகடனத்தின்படி ஆசியான் கூட்டமைப்பானது உருவாக்கப்பட்டதன் நோக்கங்களாவன;\n\n\nSection::::தொடர்ந்த விரிவாக்கம்.\nபுரூணை நாடானது 1 ஜனவரி 1984 இல் சுதந்திரமடைந்ததன் பின்னர் ஒரு வாரத்தில் 8 ஜனவரி 1984 இல் இக்கூட்டமைப்புடன் ஆறாவது உறுப்பினராக இணைந்துகொண்டதன் மூலம் இக் கூட்டமைப்பின் வளர்ச்சி ஆரம்பித்தது. 28 ஜூலை 1995 இல் வியட்நாம் இக்கூட்டமைப்புடன் ஏழாவது உறுப்பினராக இணைந்துகொண்டது. வியட்நாம் இணைந்து இரண்டு வருடங்களின் பின்னர் 23 ஜூலை 1997 இல் லாவோஸ் மற்றும் மியான்மார் ஆகிய நாடுகள் ஆசியான் கூட்டமைப்பில் இணைந்துகொண்டன. கம்போடியாவும் லாவோஸ் மற்றும் மியான்மார் ஆகிய நாடுகளுடன் ஆசியான் கூட்டமைப்பில் இணைந்துகொள்ள இருந்த போதிலும் அந்நாட்டின் உள்நாட்டு அரசியல் போராட்டத்தின் காரணமாக இணைந்துகொள்ள முடியவில்லை. பின்னர் 30 ஏப்ரல் 1999 இல் கம்போடியா தனது அரசியல் உறுதிப்பாட்டின் பின்னர் ஆசியான் கூட்டமைப்பில் இணைந்துகொண்டது.\n\n1990 களில் ஆசியான் கூட்டமைப்பின் அங்கத்தவர்களின் எண்ணிக்கையும் நாடுகளுக்கிடையிலான மேலதிக ஒருங்கிணைப்பும் அதிகரித்தது. 1990 ஆம் ஆண்டு கிழக்கு ஆசியாவின் பொருளாதாரக் குழுவை உருவாக்க மலேசியா தீர்மானித்தது. இதன் மூலம் ஆசியான் கூட்டமைப்பின் அங்கத்தவர்களையும் சீனக் குடியரசு, ஜப்பான், தென் கொரியா போன்ற நாடுகளையும் உள்ளடக்கி ஆசிய-பசிபிக் பொருளாதாரக் கூட்டமைப்பில் உள்ள ஐக்கிய அமெரிக்காவின் செல்வாக்கு அதிகரித்தலை முழு ஆசியப் பிராந்தியத்திலும் கட்டுப்படுத்துதலே இக் குழுவின் நோக்கமாகும். ஐக்கிய அமெரிக்காவில் இருந்தும் ஜப்பானி இருந்தும் வந்த பாரிய எதிர்ப்பின் காரணமாக இத்திட்டம் கைவிடப்பட்டது. இத்திட்டம் தோல்வியில் முடிந்த போதிலும் அங்கத்துவ நாடுகள் மேலதிக ஒருங்கிணைப்பிற்குத் தமது பணியைத் தொடர்ந்து 1997 இல் ஆசியான் மற்றும் மூன்று (ASEAN Plus Three) எனப்படும் அமைப்பு உருவாக்கப்பட்டது.\n\nSection::::கிழக்குத் திமோரும் பப்புவா நியூ கினியாவும்.\n2011 ஆம் ஆண்டு மார்ச் மாதம் ஜகார்த்தாவில் நடைபெற்ற ஆசியான் உத்தியோகபூர்வ உச்சி மாநாட்டின் போது கிழக்குத் திமோர் ஆசியான் கூட்டமைப்பில் பதினோராவது அங்கத்தவராக இணைய விருப்பம் தெரிவித்து விண்ணப்பக் கடிதத்தைக் கையளித்தது. இந்தோனேசியா கிழக்குத் திமோருக்கு இதயங்கனிந்த வரவேற்பை தெரிவித்தது.\n\nபப்புவா நியூகினியா 1976 ஆம் ஆண்டு பார்வையாளர் அந்தஸ்தைப் பெற்றுக்கொண்டதுடன் 1981 ஆம் ஆண்டில் விசேட பார்வையாளர் அந்தஸ்தைப் பெற்றுக்கொண்டது. பப்புவா நியூகினியா ஒரு மெலனேசியன் அரசாகும்.\n\nSection::::சுதந்திர வர்த்தகம்.\n2007 ஆம் ஆண்டில் ஆசியான் கூட்டமைப்பு தனது 40 ஆவது வருட நிறைவு விழாவையும் ஐக்கிய அமெரிக்காவுடனான இராஜதந்திர உறவுகளின் 30 வருடப் பூர்த்தியையும் கொண்டாடியது. 2013 ஆம் ஆண்டளவில் சீனா, ஜப்பான், தென் கொரியா, இந்தியா, ஆஸ்திரேலியா மற்றும் நியூசிலாந்து ஆகிய நாடுகளுடன் சுதந்திர வர்த்தக உடன்பாடுகளை ஏற்ப்டுத்திக் கொள்வதென 26 ஓகஸ்ட் 2007 இல் தீர்மானிக்கப்பட்டதுடன் 2015 ஆம் ஆண்டில் ஆசியான் பொருளாதார சமூகத்தை நிறுவுவதெனவும் முடிவெடுக்கப்பட்டது.\n\n27 பெப்ரவரி 2009 இல் சுதந்திர வர்த்தக ஒப்பந்தம் ஒன்று ஆசியான் கூட்டமைப்பின் அங்கத்துவ நாடுகளுக்கும் ஆஸ்திரேலியா மற்றும் நியூசிலாந்து ஆகிய நாடுகளுக்கு இடையில் கைச்சாத்திடப்பட்டது. இந்தச் சுதந்திர வர்த்தக ஒப்பந்தமானது 12 நாடுகளினதும் மொத்த உள்நாட்டு உற்பத்தியை 2000 தொடக்கம் 2020 வரையான வருடக் காலப் பகுதியில் 48 பில்லியன் அமெரிக்க டொலர்களால் உயர்த்துவதையே நோக்கமாகக் கொண்டு உருவாக்கப்பட்டது. ஆசியான் கூட்டமைப்பின் அங்கத்துவ நாடுகளும் அவர்களின் ஆறு பெரிய வர்த்தகப் பங்காளிகளான ஆஸ்திரேலியா, சீனா, இந்தியா, ஜப்பான், நியூசிலாந்து மற்றும் தென் கொரியா ஆகிய நாடுகளும் 26-28 பெப்பிரவரி 2013 காலப்பகுதியில் இந்தோனேசியாவின் பாலி நகரில் பிராந்திய பரந்த பொருளாதார ஒத்துழைப்பு தொடர்பான முதற்கட்டப் பேச்சுவார்த்தைகளை ஆரம்பித்தனர்.\n\n\nSection::::ஆசியான் வழி.\nSection::::விமர்சன வரவேற்பு.\nஆசியான் வழி அமைப்பின் உருவாக்க நிலைகளின் சூழ்நிலை சமகால அரசியல் யதார்த்தத்தில் இருந்து மாறுபட்டிருப்பதைக் காணலாம்.\n\nSection::::கூட்டங்கள்.\nSection::::ஆசியான் உச்சி மாநாடுகள்.\nதென்கிழக்காசிய நாடுகளின் கூட்டமைப்பால் நடாத்தப்படும் கூட்டங்கள் ஆசியான் உச்சி மாநாடுகள் என அழைக்கப்படுகின்றன. இவ்வாறான ஆசியான் உச்சி மாநாடுகளில் உறுப்பு நாடுகளின் அரசுத் தலைவர்கள் பிராந்தியப் பிரச்சினைகளைப் பற்றி விவாதிக்கவும் அவற்றைத் தீர்க்கவும் சந்தித்துக்கொள்வதோடு, ஆசியான் பிராந்தியத்திற்குள் உட்படாத வேற்று நாட்டுத் தலைவர்களுடன் சந்திப்புக்களை மேற்கொண்டு வெளிநாடுகளுடனான தொடர்புகளையும் வளர்த்துக்கொள்கின்றனர்.\n\nஆசியான் தலைவர்களின் உத்தியோகபூர்வ உச்சி மாநாடு முதன்முதலாக இந்தோனேசியாவின் பாலி நகரில் 1976 ஆம் ஆண்டு நடைபெற்றது. ஆசியானின் மூன்றாவது உத்தியோகபூர்வ உச்சி மாநாடு பிலிப்பைன்சின் மணிலா நகரில் 1987 ஆம் ஆண்டு நடைபெற்றது. அந்த மாநாட்டில் தென்கிழக்காசிய_நாடுகளின்_கூட்டமைபின் அரசுத் தலைவர்கள் ஐந்து வருடங்களுக்கு ஒரு முறை சந்தித்துக் கொள்வதெனத் தீர்மானிக்கப்பட்டது. தொடர்ச்சியாக 1992 ஆம் ஆண்டு சிங்கப்பூரில் நடைபெற்ற நான்காவது உத்தியோகபூர்வ உச்சி மாநாட்டில் அரசுத் தலைவர்கள் அடிக்கடி சந்தித்துக்கொள்ள விருப்பமும் சம்மதமும் தெரிவித்ததையடுத்து மூன்று வருடங்களுக்கு ஒரு முறை ஆசியான் உச்சி மாநாடுகளை நடத்துவதெனத் தீர்மானிக்கப்பட்டது. அதன் பின்னர் 2001 ஆம் ஆண்டில், இப்பிராந்தியத்தில் தாக்கம் செலுத்தும் அவசரப் பிரச்சினைகளை குறிப்பிடுவதற்காக வருடாந்தம் சந்தித்துக் கொள்வதெனத் தீர்மானிக்கப்பட்டது. உத்தியோகபூர்வ உச்சி மாநாட்டை தமது பெயரின் அகர வரிசைப்படி ஒவ்வொரு நாட்டிலும் நடாத்த உறுப்பு நாடுகள் சம்மதம் தெரிவித்துக்கொண்டன. ஆனால் பர்மா நாடானது ஐக்கிய அமெரிக்காவாலும், ஐரோப்பிய ஒன்றியத்தாலும் ஏற்படுத்தப்பட்ட அழுத்தங்களின் காரணமாக 2006 ஆம் ஆண்டில் ஆசியான் உத்தியோகபூர்வ உச்சி மாநாட்டை நடாத்தும் உரிமையை 2004 ஆம் ஆண்டில் இழந்தது.\n\n2008 ஆம் ஆண்டு டிசம்பர் மாதம் ஆசியான் சாசனம் நடைமுறைக்கு வந்ததையடுத்து ஆசியான் உத்தியோகபூர்வ உச்சி மாநாட்டை வருடத்திற்கு இருமுறை நடத்துவதெனத் தீர்மானிக்கப்பட்டது.\n\nஆசியான் உத்தியோகபூர்வ உச்சி மாநாடு மூன்று நாட்களுக்கு நடைபெறும். மாநாட்டின் வழக்கமான நடைமுறைகள் பின்வருமாறு;\n\n\nபாங்கொக்கில் நடைபெற்ற ஐந்தாவது உத்தியோகபூர்வ உச்சி மாநாட்டில் அரசுத் தலைவர்கள், ஒவ்வொரு உத்தியோகபூர்வ உச்சி மாநாடுகளுக்கும் இடையில் சாதாரணமாக சந்தித்துக்கொள்வதெனத் தீர்மானிக்கப்பட்டது. :\n\nSection::::கிழக்கு ஆசிய உத்தியோகபூர்வ உச்சிமாநாடு.\nகிழக்கு ஆசிய உத்தியோகபூர்வ உச்சிமாநாடானது (EAS) ஆசியான் கூட்டமைப்பின் தலைமையுடன் கிழக்கு ஆசியா மற்றும் அப்பிராந்தியத்திலுள்ள 16 நாடுகளை உள்ளடக்கி ஒவ்வொரு வருடமும் கூட்டப்படும் ஒரு பரந்த ஆசிய அமைப்பாகும். இந்த உச்சிமாநாடானது வர்த்தகம், ஆற்றல் மற்றும் பாதுகாப்புத் துறைகளில் வளர்ச்சியை ஏற்படுத்தவும் பிராந்திய ஒற்றுமையைக் கட்டியெழுப்பவும் நடாத்தப்படுகின்றது.\n\nஆசியான் கூட்டமைப்பின் அங்கத்தவர்களான 10 நாடுகளுடன் சீனா, ஜப்பான், தென் கொரியா, இந்தியா, ஆஸ்திரேலியா மற்றும் நியூசிலாந்து ஆகிய நாடுகளே இந்த உச்சிமாநாட்டின் அங்கத்துவ நாடுகளாகும். இந்த நாடுகளின் மொத்த மக்கள் தொகை அண்ணளவாக உலகின் மக்கள் தொகையின் அரைப் பங்காகும். 2010 ஆம் ஆண்டு ஒக்டோபர் மாதம் ரஷ்யாவும், ஐக்கிய அமெரிக்காவும் 2011 ஆம் ஆண்டில் நடக்கும் உத்தியோகபூர்வ உச்சிமாநாட்டிற்கு இரு நாடுகளின் ஜனாதிபதிகளுடன் பூரண அங்கத்தவர்களாகக் கலந்துகொள்ள உத்தியோகபூர்வமாக அழைப்பு விடுக்கப்பட்டது.\n\nமுதலாவது உத்தியோகபூர்வ உச்சிமாநாடானது கோலாலம்பூரில் 14 டிசம்பர் 2005 இல் நடைபெற்றது. அடுத்தடுத்த கூட்டங்கள் ஆசியான் தலைவர்களின் வருடாந்த சந்திப்பிற்குப் பின்னர் நடைபெற்றன.\n\nSection::::ஞாபகார்த்த உச்சிமாநாடு.\nஆசியான் கூட்டமைப்பிற்குள் உள்ளடங்காத நாடொன்றினால் ஆசியான் கூட்டமைப்பிற்கும் ஆசியான் கூட்டமைப்பிற்குள் உள்ளடங்காத நாடு ஒன்றிற்கும் இடையில் ஒரு மைல்கல் ஆண்டு நிறைவைக் குறிக்கும் பொருட்டு நடாத்தப்படும் மாநாடே ஞாபகார்த்த உச்சிமாநாடு எனப்படும். இம் மாநாட்டை நடாத்தும் நாடு இந்த மாநாட்டிற்கு ஆசியான் கூட்டமைப்பில் அங்கத்துவம் வகிக்கும் நாடுகளின் அரசுத் தலைவர்களுக்கு அழைப்பு விடுத்து தமக்கிடையிலான எதிர்கால ஒத்துழைப்பு மற்றும் கூட்டாண்மை பற்றிக் கலந்துரையாடும்.\n\nSection::::பிராந்திய அமைப்பு.\nஆசியான் பிராந்திய அமைப்பு (ARF) என்பது ஆசிய பசுபிக் பிராந்தியத்தில் இயங்கும் முறையான, உத்தியோகபூர்வ, பன்முக அமைப்பாகும். 2007 ஆம் ஆண்டு ஜூலை மாதம் இவ்வமைப்பில் 27 நாடுகள் அங்கத்துவம் வகித்தனர். உரையாடல்களையும் ஆலோசனைகளையும் மேற்கொள்ளல், நம்பிக்கையை வளர்த்தல் மற்றும் பிராந்தியத்தில் முன்னெச்சரிக்கை இராஜதந்திரத்தைக் கடைப்பிடித்தல் என்பன ஆசியான் பிராந்திய அமைப்பின் நோக்கங்களாகும். ஆசியான் பிராந்திய அமைப்பின் சந்திப்பு முதன்முதலில் 1994 ஆம் ஆண்டு நடைபெற்றது. இவ்வமைப்பின் தற்போதைய அங்கத்தவர்கள் பின்வருமாறு: ஆசியான் கூட்டமைப்பின் அங்கத்தவர்கள், ஆஸ்திரேலியா, பங்களாதேஷ், கனடா, சீனக் குடியரசு, ஐரோப்பிய ஒன்றியம், இந்தியா, ஜப்பான், வட கொரியா, தென் கொரியா, மொங்கோலியா, நியூசிலாந்து, பாக்கிஸ்தான், பப்புவா நியூகினியா, ரஷ்யா, கிழக்குத் திமோர், ஐக்கிய அமெரிக்கா மற்றும் இலங்கை.\n\nSection::::வேறு சந்திப்புக்கள்.\nமேற்குறிப்ப்டப்பட்ட கூட்டங்களுக்கு மேலதிகமாக ஏனைய வழக்கமான சந்திப்புக்களும் நடாத்தப்படுகின்றன. இவற்றுள் ஆசியான் அமைச்சர்கள் கூட்டமும் ஏனைய சிறிய கூட்டங்களும் உள்ளடங்கும். இக் கூட்டங்கள் பொதுவாக பாதுகாப்பு அல்லது சுற்றுச்சூழலைப் பற்றி அமைந்திருப்பதுடன் இக்கூட்டங்களில் அரசுத் தலைவர்களுக்குப் பதிலாக அமைச்சர்களே கலந்துகொள்வார்கள்.\n\nSection::::மேலும் மூன்று.\nஆசியான் மற்றும் மூன்று என்பது ஆசியான் கூட்டமைப்பு நாடுகள், சீனா, ஜப்பான் மற்றும் தென் கொரியா ஆகியவை இணைந்து நடாத்தும் ஒரு மாநாடாகும். இது ஒவ்வொரு ஆசியான் உத்தியோகபூர்வ உச்சிமாநாட்டின் போதும் முக்கிய நிகழ்வாக நடைபெறும். இன்றுவரை சீனா, ஜப்பான் மற்றும் தென் கொரியா நாடுகள் சுதந்திர வர்த்தக பகுதியை (FTA) உருவாக்கவில்லை. சுதந்திர வர்த்தக பகுதியை (FTA) உருவாக்குதல் குறித்த கூட்டமானது 2012 ஆம் ஆண்டின் இறுதிப் பகுதியில் நடைபெற்றது.\n\nSection::::ஆசியா-ஐரோப்பா சந்திப்பு.\nஆசியா-ஐரோப்பா சந்திப்பு (ASEM) ஆசிய ஐரோப்பிய நாடுகளுக்கு இடையில் கூட்டுறவைப் பலப்படுத்தும் முகமாக 1996 ஆம் ஆண்டு ஆரம்பிக்கப்பட்டது. விசேடமாக ஐரோப்பிய ஒன்றியத்திற்கும் ஆசியான் கூட்டமைப்பிற்கும் இடையில் ஒற்றுமையை ஏற்படுத்தவே இச்சந்திப்பு ஆரம்பிக்கப்பட்டது. ஆசியான் கூட்டமைப்பின் சார்பாக 45 ASEM பங்காளர்களில் ஒருவரான செயலாளர் கலந்துகொள்வார். அத்தோடு இச்சந்திப்போடு இணைந்து நடக்கும் ஆசியா - ஐரோப்பா அறக்கட்டளை (ASEF) என்ற சமூக கலாச்சார அமைப்பின் கூட்டத்திலும் ஆசியான் கூட்டமைப்பின் சார்பாக ஒரு பிரதிநிதி அரசாங்க குழுவில் நியமிக்கப்படுவார்.\n\nSection::::ஆசியான்-ரஷ்யா உச்சிமாநாடு.\nஆசியான்-ரஷ்யா உச்சிமாநாடு என்பது ஆசியான் கூட்டமைப்பின் அங்கத்துவ நாடுகளின் தலைவர்களுக்கும் ரஷ்ய ஜனாதிபதிக்கும் இடையில் வருடாந்தம் நடைபெறும் ஒரு சந்திப்பாகும்.\n\nSection::::ஆசியான் வெளியுறவுத்துறை அமைச்சர்கள் சந்திப்பு.\nஆசியான் வெளியுறவுத்துறை அமைச்சர்கள் சந்திப்பின் 44 ஆவது வருடாந்த சந்திப்பானது 16 ஜூலை ]]2011]] தொடக்கம் 23 ஜூலை 2011 வரை பாலி நகரில் நடைபெற்றது.இச்சந்திப்பில் இந்தோனேசியா ஆசியான் கூட்டமைப்பைச் சேர்ந்த நாடுகளின் குடிமக்களுக்கு ஆசியான் பிராந்தியத்திற்குள்ளான பயணங்களுக்கு ஒன்றுபட்ட ஆசியான் பயண விசாவை முன்மொழிந்தது. 45 ஆவது வருடாந்த சந்திப்பானது கம்போடியாவின் புனோம் பென் நகரில் நடைபெற்றது. தென் சீனக் கடலின் உரிமை தொடர்பான சீனா மற்றும் அண்டை நாடுகளுடன் ஏற்பட்ட கருத்து முரண்டாடுகள் காரணமாக ஆசியான் கூட்டமைப்பின் வரலாற்றில் முதன்முறையாக இச்சந்திப்பின் முடிவில் இராஜதந்திர அறிக்கை அமைப்பினால் வெளியிடப்படவில்லை.\n\nSection::::பொருளாதார சமூகம்.\nஆசியான் கூட்டமைப்பின் உறுதியான பிராந்திய கூட்டுறவிற்கு ஆதாரமாக விளங்கும் முக்கிய மூன்ரு தூண்களாக பாதுகாப்பு, சமூக கலாச்சார ஒருங்கிணைப்பு மற்றும் பொருளாதார ஒருங்கிணைப்பு என்பன உள்ளன. ஆசியான் கூட்டமைப்பின் அங்கத்துவ நாடுகள் ஒன்றிணைந்து பொருளாதார ஒருங்கிணைப்பை மேம்படுத்தும் பொருட்டு 2015 ஆம் ஆண்டு ஆசியான் பொருளாதார சமூகத்தை (AEC) உருவாக்கின. 1989 தொடக்கம் 2009 வரையான காலப்பகுதிய்ல் ஆசியான் கூட்டமைப்பைச் சேர்ந்த நாடுகளின் சராசரிப் பொருளாதார வளர்ச்சியாக சிங்கப்பூர் 6.73 சதவீதமாகவும், மலேசியா 6.15 சதவீதமாகவும், இந்தோனேசியா 5.16 சதவீதமாகவும், தாய்லாந்து 5.02 சதவீதமாகவும், பிலிப்பைன்ஸ் 3.79 சதவீதமாகவும் இருந்தன. இந்தப் பொருளாதார வளர்ச்சியானது ஆசிய-பசிபிக் பொருளாதாரக் கூட்டமைப்பின் சராசரிப் பொருளாதார வளர்ச்சியான 2.83 சதவீதத்திலும் அதிகமாகும்.\n\nSection::::ஆசியானின் ஆறு பிரதானமானவர்கள்.\nஆசியான் கூட்டமைப்பிலுள்ள ஏனைய நாடுகளின் பொருளாதாரத்திலும் பார்க்கப் பலமடங்கு வளர்ச்சியடைந்த ஆறு பெரிய பொருளாதார நாடுகளே ஆசியானின் ஆறு பிரதானமானவர்கள் என அழைக்கப்படுகின்றன.\n\nSection::::வெளிநாட்டு நேரடி முதலீடு.\n2009 ஆம் ஆண்டில் ஆசியான் கூட்டமைப்பின் வெளிநாட்டு நேரடி முதலீடானது 37.9 பில்லியன் அமெரிக்க டொலர்களாக இருந்தது. பின்னர் 2010 ஆம் ஆண்டில் இரண்டு மடங்காகி 75.8 பில்லியன் அமெரிக்க டொலர்களாக அதிகரித்தது. ஆசியான் கூட்டமைப்பின் 22 சதவீத வெளிநாட்டு நேரடி முதலீடு ஐரோப்பிய ஒன்றியத்திலிருந்து வருகின்றது. அடுத்ததாக 16 சதவீதம் ஆசியான் கூட்டமைப்பின் அங்கத்துவ நாடுகளிடமிருந்தும் ஜப்பான் மற்றும் ஐக்கிய அமெரிக்காவிடம் இருந்தும் கிடைக்கப் பெறுகின்றது.\n\nSection::::உள்ளார்ந்த ஆசியான் பயணம்.\nஆசியான் நாடுகளிடையே இலவச விசா சேவை அறிமுகம் செய்துவைக்கப்பட்டதால் உள்ளார்ந்த ஆசியான் பயணங்களின் எண்ணிக்கை மிகவும் வேகமாக அதிகரித்தது. 2010 ஆம் ஆண்டில் ஆசியான் அங்கத்துவ நாடுகளின் சுற்றூலாப் பயணிகளின் எண்ணிக்கையான 73 மில்லியனில் 47 சதவீதம் அல்லது 34 மில்லியன் சுற்றூலாப் பயணிகள் வேறோர் ஆசிய நாட்டிலிருந்து வந்தவர்களாவார்கள்.\n\nSection::::உள்ளார்ந்த ஆசியான் வர்த்தகம்.\n2010 ஆம் ஆண்டின் இறுதிப் பகுதியின் வரையில் உள்ளார்ந்த ஆசியான் வர்த்தகமானது மிக்கக் குறைந்த அளவிலேயே நடைபெற்று வருகின்றது. ஆசியான் கூட்டமைப்பின் அங்கத்துவ நாடுகள் ஆசியான் கூட்டமைப்பினுள் உள்ளடங்காத நாடுகளுக்கே அதிகமாக எற்றுமதியை மேற்கொண்டன. எனினும் ஆசியான் கூட்டமைப்பின் அங்கத்துவ நாடுகளுள் தமது ஏற்றுமதியில் லாவோஸ் 80 வீதத்தையும் மியான்மார் 50 வீதத்தையும் வேறோர் ஆசியான் கூட்டமைப்பின் அங்கத்துவ நாட்டுக்கு எற்றுமதி செய்தது.\n\nSection::::சாசனம்.\nஆசியான் கூட்டமைப்பின் அங்கத்துவ நாடுகள் 2007 ஆம் ஆண்டு நவம்பர் மாதம் ஐரோப்பிய ஒன்றியத்தின் பாணியிலான சமூகத்தை நோக்கி நகரும் நோக்குடன் கையெழுத்திட்ட ஆசியான் சாசனத்தை நடைமுறைக்குக் கொண்டுவரும் பொருட்டு 15 டிசம்பர் 2008 இல் இந்தோனேசியாவின் தலைநகரான ஜகார்த்தாவில் ஒன்றுகூடினார்கள். இந்த ஆசியான் சாசனம் ஆசியான் கூட்டமைப்பை ஒரு சட்ட அமைப்பாக மாற்றியதுடன் 500 மில்லியன் மக்கள் சூழ்ந்துள்ள இப்பிராந்தியத்தில் ஒரு சுதந்திர வர்த்தக பகுதியை உருவாக்குதல் அதன் இலக்காக அமைந்தது.\n\nSection::::கலாசார நடவடிக்கைகள்.\nஆசியான் பிராந்தியத்தை மேலும் ஒருங்கிணைக்கும் பொருட்டு ஆசியான் கூட்டமைப்பு பல்வேறு கலாச்சார நடவடிக்கைகளை மேற்கொள்கின்றது. இவற்றுள் விளையாட்டுக்கள், கல்வி நடவடிக்கைகள் என்பவற்றுடன் எழுத்தாளர்களுக்கான விருதுகளும் உள்ளடங்குகின்றன. ஆசியான் பல்கலைக்கழக வலையமைப்பு, ஆசியான் உயிர்ப் பல்வகைமைக்கான மையம், ஆசியான் சிறந்த விஞ்ஞானி மற்றும் தொழில்நுட்பவியலாளர் விருது, சிங்கப்பூரின் அனுசரணையில் வழங்கப்படும் ஆசியான் உதவித்தொகை என்பன இவற்றிற்குச் சில உதாரணங்களாகும்.\n\nSection::::கல்வி மற்றும் மனித மேம்பாடு.\nSection::::எழுத்தறிவு வீதம்.\nபொதுவாக எழுத்தறிவு என்பது ஒரு மொழியை வாசிக்க, எழுத, பேச, கேட்டுப் புரிந்து கொள்ளக்கூடிய ஆற்றலைக் குறிக்கும். ஆசியான் நாடுகளில் ஆறு நாடுகள் 2000 ஆம் ஆண்டளவில் 100% வீதத்தை நோக்கி வளர்ச்சியடைந்துள்ளன. 1990 களில் ஏற்படுத்தப்பட்ட கட்டாய ஆரம்க் கல்வியே இந்த எழுத்தறிவு வளர்ச்சிக்குக் காரணமாகும்.\n\nவயது வந்தோருக்கான (15+) எழுத்தறிவு வீதம் பல நாடுகளில் உயர்வாக உள்ளது. ஆனால் இரு நாடுகளின் வயது வந்தோருக்கான எழுத்தறிவு வீதம் 90% இற்கு அண்மித்துக் காணப்படுகின்றது. ஆண்களுக்கும் பெண்களுக்கும் இடையிலான எழுத்தறிவு வீதத்தில் சிறு வித்தியாசத்தை காணக்கூடியதாக உள்ளது. ஆண்களுக்கும் பெண்களுக்கும் இடையிலான எழுத்தறிவு வீதம் கம்போடியாவில் 14% ஆகவும் லாவோசில் 19% ஆகவும் உள்ளது.\n\nSection::::விளையாட்டுக்கள்.\nSection::::தென்கிழக்கு ஆசிய விளையாட்டுக்கள்.\nதென்கிழக்கு ஆசிய விளையாட்டுக்கள் பொதுவாக எஸ்.ஈ.ஏ விளையாட்டுக்கள் (SEA Games) என அழைக்கப்படுகின்றன. இது பல்வேறுவகையான விளையாட்டுக்களை உள்ளடக்கி இரண்டு ஆண்டுகளுக்கு ஒரு முறை நடைபெறுகின்றது. இவ்விளையாட்டுக்களில் தென்கிழக்காசியாவைச் சேர்ந்த 11 நாடுகள் பங்குபற்றுகின்றன. இவ்விளையாட்டுக்க தென்கிழக்கு ஆசிய விளையாட்டுக்கள் கூட்டமைப்பின் சட்டதிட்டங்களுக்கு அமைவாகவும் பன்னாட்டு ஒலிம்பிக் குழு (IOC) மற்றும் ஆசிய ஒலிம்பிக் குழு ஆகியவற்றின் மேற்பார்வையின் கீழும் நடைபெறுகின்றன.\n\nSection::::ஆசியான் மாற்றுத் திறனாளர் விளையாட்டுக்கள்.\nஆசியான் மாற்றுத் திறனாளர் விளையாட்டுக்கள் என்பது பல்வேறுவகையான விளையாட்டுக்களை உள்ளடக்கி இரண்டு ஆண்டுகளுக்கு ஒரு முறை நடைபெறும் மாற்றுத் திறனாளிகளுக்கான விளையாட்டுப் போட்டியாகும். இது ஒவ்வொரு தென்கிழக்கு ஆசிய விளையாட்டுக்களின் பின்னரும் நடைபெறுகின்றது. இவ்விளையாட்டுக்களில் தென்கிழக்காசியாவைச் சேர்ந்த 11 நாடுகள் பங்குபற்றுகின்றன. இவ்விளையாட்டுக்கள் மாற்றுத் திறனாளர் ஒலிம்பிக் விளையாட்டுக்களின் பின்னர் தோற்றம் பெற்றதுடன் இவ்விளையாட்டுக்களில் மாற்றுத்திறனாளிகளும், கண்பார்வைக் குறைபாடு உள்ளவர்களும் பங்குபற்றுகின்றனர்.\n\nSection::::ஆசியான் காற்பந்து வெற்றிக்கிண்ணம்.\nஆசியான் கால்பந்து வெற்றிக்கிண்ணம் என்பது இரண்டு ஆண்டுகளுக்கு ஒரு முறை நடைபெறும் காற்பந்தாட்டப் போட்டியாகும். இப்போட்டிகள் ஆசியான் காற்பந்துக் கூட்டமைப்பினால் நடாத்தப்படுவதுடன் பன்னாட்டுக் கால்பந்து சங்கங்களின் கூட்டமைப்பினால் அங்கீகாரம் பெறப்பட்டவையாகவும் உள்ளன. இப்போட்டிகளில் தென்கிழக்காசிய நாடுகளின் தேசியக் காற்பந்து அணிகள் பங்குபற்றுகின்றன. இப்போட்டிகள் 1996 ஆம் ஆண்டு டைகர் கிண்ணம் என்ற பெயரில் தொடங்கி வைக்கப்பட்டதுடன் பின்னர் ஆசிய பசிபிக் பிரெவெரீஸ் நிறுவனத்தின் அனுசரணை ஒப்பந்தம் நிறுத்தப்பட்டதால் ஆசியான் காற்பந்து வெற்றிக்கிண்ணம் எனப் பெயர்மாற்றம் செய்யப்பட்டது. தற்பொழுது, இந்த காற்பந்து விளையிட்டு போட்டி, AFF Suzuki என பெயர்மாற்றம் கண்டுலுள்ளது. இவண்டிற்கான இறுதிக்கட்ட சுற்று வரும் 18 நவம்பர் முதல் 15 டிசம்பர் 2018 வரை நடைபெறும்.\n\nSection::::ஆசியான் 2030 பீபா உலகக் கோப்பை ஏல உரிமை.\nஜனவரி 2011: ஆசியான் கூட்டமப்பின் வெளியுறவுத்துறை அமைச்சர்கள் இந்தோனேசியாவின் லம்பொக் நகரில் நடத்திய சந்திப்பை அடுத்து 2030 ஆம் ஆண்டில் உலகக்கோப்பை காற்பந்தை நடத்தும் உரிமையை ஒரு தனி அமைப்பாகப் பெறத் தீர்மானிக்கப்பட்டது.\n\nமே 2011: ஆசியான் 2030 ஆம் ஆண்டு உலகக்கோப்பை காற்பந்தை நடாத்த அதன் முயற்சியில் முன்னோக்கி செல்ல வேண்டும் எனத் தீர்மானிக்கப்பட்டது. இச் சந்திப்பு ஜனவரியில் மேற்கொள்ளப்பட்ட உடன்படிக்கையின் தொடர்ச்சியாக நடைபெற்றது.\n\n\n\n\n\n\n\n"}
{"id": "47603", "url": "https://ta.wikipedia.org/wiki?curid=47603", "title": "யுடோ", "text": "யுடோ\n\nயுடோ ஒரு ஜப்பானியத் தற்காப்புக் கலையாகும். இது 19 நூற்றாண்டின் இறுதியில் தோன்றியது. எதிரியை நிலத்தில் வீழ்த்துவது, மல்லர் பிடி பிடித்து எதிரியைப் பணியவைப்பது, நகர முடியாமல் கொழுவிப் பிடிப்பது, திணறவைத்து பணியவைப்பது என பல்வேறு நுணுக்கங்களைப் பயன்படுத்தி எதிரியை தோற்கடிக்கலாம். யுடோவில் ஆயுதங்கள் பயன்பாடு இல்லை. யுடோ ஒரு முக்கிய ஒலிம்பிக் விளையாட்டும் ஆகும்.\n"}
{"id": "47605", "url": "https://ta.wikipedia.org/wiki?curid=47605", "title": "மிதிவண்டி ஓட்டப்பந்தயம்", "text": "மிதிவண்டி ஓட்டப்பந்தயம்\n\nமிதிவண்டி ஓட்டப்பந்தயம், உடல் வலுவைப் பயன்படுத்தி மிதிவண்டியை பல்வேறு வகையான ஓடுதடங்களில் விரைவாக ஓட்டிச் செல்லும் போட்டி ஆகும். இப்போட்டிகளில் நான்கு முக்கிய வகைகள் உண்டு. இவை ஒலிம்பிக் போட்டிகளிலும் இடம்பெறுகின்றன. அவையாவன:\n\nSection::::வரலாறு.\nமுதன் முதலாக மே 31, 1868ல் பாரிசில் பார்க் டி செயின் குலோடு (Parc de Saint-Cloud) என்னும் இடத்தில் 1,200 மீட்டர் தொலைவு மிதிவண்டி ஓட்டப் பந்தயம் நடைபெற்றது. இப்போட்டியில் ஜேம்ஸ் மூர் என்னும் ஆங்கிலேயர் மரத்தால் செய்த, இரும்புப் பட்டை கொண்ட ஆழிகள் (சக்கரங்கள்) உடைய மிதிவண்டியை ஓட்டி வெற்றி பெற்றார் . இம்மிதிவண்டி இங்கிலாந்தில் கேம்பிரிட்ஜ்ஷயர் என்னும் பகுதியில், எலை (Ely) என்னும் இடத்தில் உள்ள அருங்காட்சியகத்தில் காட்சிக்கு வைக்கப்பட்டுள்ளது. \n"}
{"id": "47606", "url": "https://ta.wikipedia.org/wiki?curid=47606", "title": "ஈட்டி எறிதல் (விளையாட்டு)", "text": "ஈட்டி எறிதல் (விளையாட்டு)\n\nஈட்டி எறிதல் என்பது ஈட்டி அல்லது ஈட்டி போன்ற ஒன்றை எவ்வளவு தூரம் எறிய முடியும் என்று பார்க்கும் ஒரு தட கள விளையாட்டு ஆகும். ஒவ்வொரு போட்டியாளரும் ஒரு தட களத்தில் ஓடிவந்து அந்த விசையுடன் எறிவர். ஒவ்வொருவருக்கும் மூன்று சுற்றுக்கள் தரப்படும். ஈட்டியின் முனை முதலில் நிலைத்தைக் குத்தினால், அந்த முனையில் இருந்து தூரம் கணக்கிடப்படும். ஈட்டி கிடையாக போய் விழுந்தால், ஈட்டியின் இறுதி முனையில் இருந்து தூரம் கணக்கிடப்படும். எந்தப் போட்டியாளர் அதிக தூரம் எறிகிறாரோ அவரே வெற்றியாளர்.\n"}
{"id": "47609", "url": "https://ta.wikipedia.org/wiki?curid=47609", "title": "மோட்டர் கிராசு", "text": "மோட்டர் கிராசு\n\nமோட்டர் கிராசு அல்லது மோட்டோக்கிராசு (\"Motocross\") என்னும் போட்டி பாதையமைக்காத கரடுமுரடான திறந்தவெளி அல்லது கடுவெளியில் ஈராழியுந்தில் (மோட்டர் சைக்கிள்) விரைவாக ஓட்டி நடைபெறும் ஒரு போட்டி (பந்தயம்). இந்த மோட்டர்கிராசு அலது மோட்டோக்கிராசு என்னும் தொடர் பிரான்சிய மொழியில் உள்ள இரு சொற்களின் கூட்டாகப் பெற்ற ஒரு ஈரொட்டுச் சொல் (portmanteau). இவ்விரு சொற்கள்: (1) மோட்டர் சைக்கிள் (ஈராழியுந்து), (2) கிராஸ் கன்ட்ரி (பாதையமைக்காத கரடுமுரடான திறந்தவெளி அல்லது கடுவெளி). இது எம்.எக்ஸ் (MX) என்று சுருக்கமாகவும் அழைக்கப்படும்.\n\n"}
{"id": "47618", "url": "https://ta.wikipedia.org/wiki?curid=47618", "title": "செராடொப்சிடீ", "text": "செராடொப்சிடீ\n\nசெராடொப்சிடீ என்பது \"மார்ஜினோசெஃபாலியா\" தொன்மாக்களை உள்ளடக்கிய ஒரு குடும்பம் ஆகும். இக் குடும்பம், \"டிரைசெராடொப்ஸ்\", \"ஸ்டைராகோசோரஸ்\" ஆகிய பேரினங்களை உள்ளடக்கியது. இதற்குள் அடங்கிய அறியப்பட்ட இனங்கள் எல்லாமே வட அமெரிக்காவில் மேல் கிரீத்தேசியக் காலத்தவையான நாலுகாலிகளும், தாவர உண்ணிகளும் ஆகும். இவற்றுக்குச் சிறப்பியல்பான அலகுகள் காணப்படுகின்றன. தாடையின் பின்புறத்தில் கிழிக்கும் பற்கள் உள்ளன. கொம்புகளும் உண்டு. இக் குடும்பம் இரண்டு துணைக் குடும்பங்களாகப் பிரிக்கப்பட்டுள்ளது. ஒன்று \"செராடொப்சினீ\" அல்லது \"சாஸ்மோசோரினீ\". மற்றது \"செண்ட்ரோசோரினீ\"\n\n\n"}
{"id": "47622", "url": "https://ta.wikipedia.org/wiki?curid=47622", "title": "ஏவாசெராடொப்ஸ்", "text": "ஏவாசெராடொப்ஸ்\n\nஏவாசெராடொப்ஸ் என்பது செராடொப்சிட் தொன்மா எனும் பேரினத்தைச் சேர்ந்தது. இது இன்றைய வட அமெரிக்காவின் பிந்திய கிரீத்தேசியக் காலத்தில் பிந்திய கம்பானியக் காலத்தைச் சேர்ந்தது.\n\nஏவாசெராடொப்சின் முதலாவது புதைபடிவம் மொண்டானாவில் உள்ள ஜூடித் ஆற்று அமைவுப் பகுதியில் 1981 ஆம் ஆண்டில் கண்டுபிடிக்கப்பட்டது. இவை வரலாற்றுக்கு முந்தியகால ஆற்றுப் படுகையில் பாதுகாக்கப்பட்ட நிலையில் பரந்து காணப்பட்டது. இந்த ஏவாசிராடொப்ஸ் மாதிரி, இதன் உடல் ஆற்றோடு அடித்துச் செல்லப்பட்டு மண்படிவில் மூடப்பட்டிருக்கலாம்.\n\nமுதல் கண்டுபிடிப்பு எடீ கோல் என்பவரால் கண்டுபிடிக்கப்பட்டு, பீட்டர் டாட்சன் என்பவரால் 1986 ஆம் ஆண்டில் பெயரிடப்பட்டது. இதன் பெயர் எடியின் மனைவியான ஏவாவின் பெயரைத் தழுவியது.\n\n"}
{"id": "47631", "url": "https://ta.wikipedia.org/wiki?curid=47631", "title": "நெடுஞ்சாலை 401 (ஒண்டாரியோ)", "text": "நெடுஞ்சாலை 401 (ஒண்டாரியோ)\n\nமன்னரின் நெடுஞ்சாலை (முந்தைய பெயர்-மெக்டொனால்டு கார்ட்டியர் பிரீவே (\"Freeway\") 401 என்பது கனடாவின் தெற்கு ஒண்டாரியோவின் ஊடாகச் செல்லும் ஒரு நெடுஞ்சாலை. இது கனடாவில் 400-இல் தொடங்கும் நெடுஞ்சாலைகளில் மிக நீளமானது. உலகின் அகலமானதும் போக்குவரத்து நிறைந்ததுமான சாலைகளுள் ஒன்று.இது வின்சரில் இருந்து கியூபெக் எல்லைவரை மொத்தம் 816.6 கிலோமீட்டர் (507.4 மைல்) நிளமுடையது.இது வட அமெரிகாவின் அதிக போக்குவரது உள்ள சாலைகளில் முதலிடத்தை பெறுகின்றது.\n"}
{"id": "47633", "url": "https://ta.wikipedia.org/wiki?curid=47633", "title": "ஐலேண்ட் கிரீக்", "text": "ஐலேண்ட் கிரீக்\n\nஐலேண்ட் கிரீக் டொராண்டோவின் ஸ்கார்பரோ பகுதியின் ஊடாகப் பாயும் ஓர் ஆறு. இந்த ஆறு ஒண்டாரியோ ஏரியில் கலக்கிறது.\n"}
{"id": "47635", "url": "https://ta.wikipedia.org/wiki?curid=47635", "title": "டி. எம். சௌந்தரராஜன்", "text": "டி. எம். சௌந்தரராஜன்\n\nடி. எம். சௌந்தரராஜன் (மார்ச் 24, 1922 - மே 25, 2013) தமிழ்த் திரைப்படப் பின்னணிப் பாடகர். 2003இல் பத்மசிறீ விருதைப் பெற்ற சௌந்தரராஜன் நாற்பது ஆண்டுகள் தமிழ்த் திரைப்படங்களில் பாடினார். இவர் திரைப்பட பாடல்கள் மட்டுமின்றி பல பக்தி பாடல்களையும் பாடினார்.\n\nSection::::வாழ்க்கைச் சுருக்கம்.\nசௌராட்டிரக் குடும்பத்தில் மதுரையில் தொ. அ. மீனாட்சி ஐயங்கார் என்பவரின் இரண்டாவது மகனாகப் பிறந்தவர் சௌந்தரராஜன். சௌந்தரராஜன் 1946 இல் சுமுத்திரா என்பவரைத் திருமணம் புரிந்தார். பிரபல வித்துவான் பூச்சி சிறீனிவாச ஐயங்காரின் மருமகன் காரைக்குடி ராஜாமணி ஐயங்காரிடம் முறையாக இசைப் பயிற்சி பெற்று திரையுலகில் நுழைந்தார். பல ஆண்டுகளாகக் கச்சேரி செய்து வந்த இவரை சுந்தரராவ் நட்கர்னி என்பவர் தனது கிருஷ்ண விஜயம் (1950) திரைப்படத்தில் \"ராதே நீ என்னை விட்டுப் போகாதேடி\" என்ற பாடலைப் பாடுவதற்கு ஒப்பந்தம் செய்தார். அதைத் தொடர்ந்து மந்திரி குமாரி, தேவகி, சர்வாதிகாரி போன்ற படங்களில் பாடுவதற்கு வாய்ப்புக் கிடைத்தது. தேவகி படத்தில் அவர் பாடி நடித்திருந்தார்.\n\nSection::::சிறப்புகள்.\nஇவர் சிவாஜி, எம்.ஜி.ஆர், ஜெமினி, ஜெய்சங்கர், ரவிச்சந்திரன், முத்துராமன்,எஸ். எஸ். ராஜேந்திரன் மற்றும் நாகேஷ் உட்பட பல முன்னணி திரைப்பட நடிகர்கள் ஒவ்வொருவருக்கும் பொறுத்தமான, தனித் தனி குரலில் பாடி, அந்த நடிகர்களின் முகத்தை தனது குரலின் மூலம் ரசிகர்களின் மனக்கண்னில் நிலை நிறுத்தும் ஆற்றல் இவருக்கு மட்டுமே உண்டு என்று தமிழக மக்கள் இவரை புகழ்ந்து வருகின்றனர்\nவீரம், காதல், சோகம், துள்ளல், தத்துவம், நையாண்டி மற்றும் கிராமிய மணம் கமழும் 10 ஆயிரத்துக்கும் மேற்பட்ட திரைப்படப் பாடல்களையும், 2500க்கு மேற்பட்ட பக்திப் பாடல்களையும் பாடியுள்ளார். இன்றைய முன்னணி திரைப்பட நட்சத்திரங்களான ரஜினிகாந்த் மற்றும் கமல்ஹாசன் ஆகியவர்களுக்கும் பாடியுள்ளார்.\n\n2010ல் கோவையில் நடந்த உலகத் தமிழ்ச் செம்மொழி மாநாட்டிற்காக உருவான “செம்மொழியான தமிழ்மொழியாம்” என்ற பாடலே டி. எம். சௌந்தரராஜன் இறுதியாக பாடிய பாடலாகும்.\n\nSection::::நடிகராக.\n1962 ஆம் ஆண்டு வெளியான பட்டினத்தார் எனும் திரைப்படத்தில் முக்கிய கதாபாத்திரமான பட்டினத்தாராக இவர் நடித்துள்ளார். அருணகிரிநாதர் எனும் திரைப்படத்திலும் கதாநாயகனாக நடித்து, முருகக் கடவுள் மீது இவர் பாடிய “முத்தைத் திருபத்தித் திருநகை” எனும் பாடல் குறிப்பிடத்தக்க புகழடைந்தது.\n\n நிலவே நம் ( அம்பிகாபதி 1957 )\n\n\nSection::::மறைவு.\nஇதயக் கோளாறு காரணமாக சிகிச்சை பெற்று வந்த நிலையில் 2013 மே 25-ம் தேதி மாலை 3.50 மணிக்கு அவர் சென்னையில் காலமானார்.\n\n"}
{"id": "47663", "url": "https://ta.wikipedia.org/wiki?curid=47663", "title": "உணுப்பிட்டி", "text": "உணுப்பிட்டி\n\nஉணுபிட்டிய (ஆங்கிலம்:Hunupitiya) இலங்கையின் மேல் மாகணம், கொழும்பு மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் களனி, இராகமை சந்தி தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்றப் பெயருடைய தொடருந்துகள் இந்நகரை கடந்துச் செல்கின்றன.\n"}
{"id": "47664", "url": "https://ta.wikipedia.org/wiki?curid=47664", "title": "வெயாங்கொடை", "text": "வெயாங்கொடை\n\nவேயன்கொடை (\"Veyangoda\") இலங்கையின் மேல் மாகாணம், கம்பகா மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் கம்பகா, மீரிகமை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47665", "url": "https://ta.wikipedia.org/wiki?curid=47665", "title": "மீரிகமை", "text": "மீரிகமை\n\nமீரிகமை (\"Mirigama\") இலங்கையின் மேல் மாகாணம், கம்பகா மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் வேயன்கொடை, அலவ்வை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47666", "url": "https://ta.wikipedia.org/wiki?curid=47666", "title": "அலவ்வை", "text": "அலவ்வை\n\nஅலவ்வை (\"Alawwa\") இலங்கையின் சபரகமுவா மாகாணம், கேகாலை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் மீரிகமை, பொல்காவளை சந்தி தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47667", "url": "https://ta.wikipedia.org/wiki?curid=47667", "title": "பொல்காவலை", "text": "பொல்காவலை\n\nபொல்காவலை (\"Polgahawela\") இலங்கையின் வடமேற்கே உள்ள ஒரு நகரமாகும். இலங்கையின் முக்கிய தொடருந்துப் பாதைகளின் சந்தி இங்கு அமைந்துள்ளது.\n\nபொல்காவலை வடமேற்கு மாகாணத்தில் குருநாகல் மாவட்டத்தில் இலங்கைத் தலைநகர் கொழும்பில் இருந்து 80கிமீ (50 மைல்) தொலைவிலும், கண்டியில் இருந்து 50 கிமீ தொலைவிலும், குருநாகலில் இருந்து 20 கிமீ தொலைவிலும், அமைந்துள்ளது.\n\nSection::::தொடருந்து நிலையம்.\nபொல்காவலை தொடருந்து நிலையம் பொல்காவலை நகரின் மத்தியில் அமைந்துள்ளது. இலங்கையின் மலையகத்திற்கும், வடக்கிற்கும் செல்லும் தொடருந்துகள் இங்கு பிரிகின்றன.\n\n\n"}
{"id": "47672", "url": "https://ta.wikipedia.org/wiki?curid=47672", "title": "இரம்புக்கணை", "text": "இரம்புக்கணை\n\nஇரம்புக்கணை (\"Rambukkana\") இலங்கையின் சபரகமுவா மாகாணம், கேகாலை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் பொல்காவளை சந்தி, கடிகமுவை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47674", "url": "https://ta.wikipedia.org/wiki?curid=47674", "title": "கடிகமுவை", "text": "கடிகமுவை\n\nகடிகமுவை (\"Kadigomuwa\") இலங்கையின் சபரகமுவா மாகாணம், கேகாலை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் இரம்புக்கணை, அலகல்லை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47701", "url": "https://ta.wikipedia.org/wiki?curid=47701", "title": "ஃபாட் மேன்", "text": "ஃபாட் மேன்\n\nஃபாட் மேன் (ஆங்கிலம்: Fat Man; கொழுத்த மனிதன்) என்பது ஜப்பான் நகரான நாகசாக்கி மீது 1945 ஆம் ஆண்டு ஆகஸ்ட் 9 இல் ஐக்கிய அமெரிக்காவினால் வீசப்பட்ட அணுகுண்டிற்கு இடப்பட்ட பெயர் ஆகும். இது ஆயுதமாகப் பாவிக்கப்பட்ட இரண்டாவது அணுகுண்டாகும். முதலாவது (சின்னப் பையன்) ஹிரோஷிமா மீது ஆகஸ்ட் 6, 1945 இல் போடப்பட்டது. அமெரிக்காவின் முன்னைய அணுவாயுத வடிவமைப்புக்கு \"ஃபாட் மேன்\" என்ற மாதிரியைப் பின்பற்றியே அமைக்கப்பட்டன. இது புளுட்டோனியம் கருவைக் கொண்டு அமைக்கப்பட்ட ஆயுதம் ஆகும்\"ஃபாட் மேன்' என்பது வின்ஸ்டன் சேர்ச்சிலைக் குறிப்பதாகவும் கொள்ளப்படுகிறது.\n\"ஃபாட் மேன்\" நிலத்தில் இருந்து 1,800 அடிகள் (550 மீ) உயரத்திலிருந்து \"பொக்ஸ் கார்\" என்ற பி-29 ரகப் போர் விமானத்தில் இருந்து மேஜர் சார்ல்ஸ் சுவீனி என்ற போர் விமானியால் வீசப்பட்டது. இக்குண்டு கிட்டத்தட்ட 21 கிலோடன்கள் டிஎன்டி, அல்லது 8.78×10 ஜூல் = 88 TJ அளவு ஆற்றலை வெளிப்படுத்தியது. நாகசாக்கி மலைப்பாங்கான பகுதி என்பதால், ஹிரோஷிமாவில் ஏற்பட்ட தாக்கத்துடன் ஒப்பிடும் போட்டு இங்கு சற்றுக் குறைவான விளைவுகளே ஏற்பட்டன. கிட்டத்தட்ட 39,000 பேர் அதே இடத்தில் கொல்லப்பட்டனர். 25,000 பேர் காயமடைந்தனர். இதன் தாக்கத்தினால் பின்னர் ஆயிரக்கணக்கானோர் இறந்தனர். 6.7 சதுர கிலோமீட்டர் பரப்பளவும் முற்றிலுமாக எரிந்து சாம்பலாகின.\n\n\n"}
{"id": "47704", "url": "https://ta.wikipedia.org/wiki?curid=47704", "title": "பிராக்கிசெராடொப்ஸ்", "text": "பிராக்கிசெராடொப்ஸ்\n\nபிராக்கிசெராடொப்ஸ் என்பது, செராடொப்சிய தொன்மாக்கள் குடும்பத்துள் அடங்கும் ஒரு பேரினம் ஆகும். இதன் பெயர் கிரேக்க மொழிச் சொற்களில் இருந்து பெறப்பட்டது. \"குட்டைக் கொம்புள்ள முகம்\" என்னும் பொருள் தருவது (\"பிராக்கி\": குட்டை, \"செராட்\": கொம்பு, \"-ஓப்ஸ்\": முகம்). இது பிந்திய கிரீத்தேசியக் காலத்தில் வாழ்ந்த ஒரு விலங்கு. இதன் புதைபடிவங்கள் கனடாவில் உள்ள ஆல்பேர்ட்டாவிலும், ஐக்கிய அமெரிக்காவின் மொண்டானாவிலும் கண்டுபிடிக்கப்பட்டன. இவை தொடர்பாக இளம் விலங்குகளிலிருந்து மட்டுமே கிடைத்த மிகக் குறைவான, எச்சங்களைக் கொண்டு போதிய விபரங்களை அறியக்கூடவில்லை. வளர்ந்த விலங்குகள் எவ்வளவு பருமனாக இருந்திருக்கலாம் என்பதைக் கூட ஊகிப்பது கடினமே.\n\nஇவை தாவர உண்ணிகளான செராடொப்சியா தொன்மாக்கள் குழுவைச் சேர்ந்தவை. கிளிக்கு உள்ளது போன்ற அலகுகளைக் கொண்டிருப்பது இவற்றின் சிறப்பியல்புகளில் ஒன்று. சுமார் 65 மில்லியன் ஆண்டுகளுக்கு முற்பட்ட கிரீத்தேசியக் காலத்தில், இவை வட அமெரிக்க, ஆசியப் பகுதிகளில் பெருமளவில் வாழ்ந்ததாகத் தெரிகிறது.\n\nஅக்காலத்தில் பூக்கும் தாவர வகைகள் மிகவும் அரிதாகவே காணப்பட்டன. இதனால் இவ் விலங்குகள் பேர்ன்கள், சைக்காட்டுகள், ஊசியிலைத் தாவரங்கள் ஆகியவற்றையே உண்டு வாழ்ந்திருக்கக் கூடும். இத் தாவரங்களின் முட்களை விலக்கி உண்பதற்கு அவற்றின் அலகுகள் பயனுள்ளதாக இருந்திருக்கும்.\n\n"}
{"id": "47705", "url": "https://ta.wikipedia.org/wiki?curid=47705", "title": "செண்ட்ரோசோரஸ்", "text": "செண்ட்ரோசோரஸ்\n\nசெண்ட்ரோசோரஸ் என்பது செராடொப்சிய தொன்மா குடும்பத்தைச் சேர்ந்த ஒரு பேரினம் ஆகும். இதன் பெயர் கிரேக்க மொழியில் \"கூரிய பல்லி\" என்னும் பொருள் தருவது. இவற்றின் முகவிளிம்புகளின் ஓரத்தில் அமைந்துள்ள பல சிறிய கொம்பு போன்ற அமைப்புக்களைக் குறித்தே இப்பெயர் இடப்பட்டது. இவற்றின் மூக்கு அருகேயும் ஒரு கொம்பு இருக்கின்ற போதிலும் இவற்றுக்குப் பெயரிடப்பட்டபோது இக் கொம்பு பற்றி அறியப்பட்டு இருக்கவில்லை. இவை கிரீத்தேசியக் கால வட அமெரிக்காவில், சுமார் 75 மில்லியன் ஆண்டுகளுக்கு முன் வாழ்ந்தன.\n\nசெண்ட்ரோசோரசின் பருமனான உடலை அதன் பருத்த குட்டையான கால்கள் தாங்குகின்றன. 18-20 அடிகள் வரை நீளமாக வளரும் இவை பெரிய தொன்மாக்கள் என்று கூறமுடியாது. பிற செண்ட்ரோசோரீன்களைப் போல இவற்றுக்கும் முகத்தில் மூக்குக்கு அருகில் பெரிய ஒற்றைக் கொம்பு உள்ளது. இனத்தைப் பொறுத்து இக் கொம்பு முன்புறமாக அல்லது பின்புறமாக வளைந்து காணப்படலாம். கண்களுக்கு மேலும் இரண்டு சிறிய கொம்புகள் காணப்படுகின்றன.\n\n"}
{"id": "47706", "url": "https://ta.wikipedia.org/wiki?curid=47706", "title": "எய்னியோசோரஸ்", "text": "எய்னியோசோரஸ்\n\nஎய்னியோசோரஸ் நடுத்தர அளவு உள்ள ஒரு செராடொப்சிய தொன்மாப் பேரினம் ஆகும். இவை, ஐக்கிய அமெரிக்காவில் உள்ள வட மேற்கு மொண்டானாவின் மேல் கிரீத்தேசியக் காலத்தின் கம்பானியக் காலப் பகுதியைச் சேர்ந்தவை.\n\nஎய்னியோசோரஸ், மொண்டானாப் பகுதிக்கே தனித்துவமான தொன்மா ஆகும். இவற்றின் அறியப்பட்ட எச்சங்கள் எல்லாமே மொண்டானாவின், போசெமானில் உள்ள ராக்கீஸ் அருங்காட்சியகத்தில் வைக்கப்பட்டுள்ளன. பல்வேறு வயதுகளை உடைய, குறைந்தது 15 தொன்மாக்களின் எச்சங்கள் இப்பகுதியில் கிடைத்துள்ளன. இவற்றுள் மூன்று வளர்ந்த தொன்மாக்களில் மண்டையோடுகளும், பல நூற்றுக்கணக்கான பிற எலும்புகளும் கிடைத்துள்ளன. ஜாக் ஹார்னர் என்பவரால் 1985 ஆம் ஆண்டில் இது கண்டுபிடிக்கப்பட்டது. ராக்கீஸ் அருங்காட்சியகத்தின் ஆய்வாளர்கள் 1985 தொடக்கம் 1989 வரை அகழ்வாய்வு நடத்தினர்.\n\nஇக் கண்டுபிடிப்புக்களைப் பயன்படுத்தி, 1995 ஆம் ஆண்டில் ஸ்காட் டி சாம்ப்சன் என்பவர் இவற்றை முறையாக விவரித்து \"எய்னியோசோரஸ் புரோகுர்விகோர்னிஸ்\" என்னும் பெயரும் வழங்கினார். இதே பகுதியின் எலும்புப் படுகைகளிலேயே \"ஆச்சிலூசோரஸ் ஹோர்நேரி\" என்னும் தொன்மா இனமும் கண்டுபிடிக்கப்பட்டது.\n\n"}
{"id": "47707", "url": "https://ta.wikipedia.org/wiki?curid=47707", "title": "மொனோகுளோனியஸ்", "text": "மொனோகுளோனியஸ்\n\nமொனோகுளோனியஸ் என்பது, ஐக்கிய அமெரிக்காவின் மொண்டானாவில் உள்ள ஜூடித் ஆற்று அமைவுப் பகுதியிலிருந்தும் கனடாவிலிருந்தும் அறியப்பட்ட பிந்திய கிரீத்தேசியக் காலத்தைச் சேர்ந்த செராடொப்சிய தொன்மா ஆகும். இது அடிக்கடி செண்ட்ரோசோரஸ் என்னும் இதை ஒத்த தொன்மாவுடன் குழப்பத்தைத் தருவது உண்டு. சிலர் இவ்விரு பேரினங்களுமே ஒன்றே என்றும், குறிப்பிட்ட எச்சங்கள் வெவ்வேறு வயதுக்குரிய விலங்குகளினதாக இருக்கலாம் என்றும் கருதுகின்றனர்.\n\nமொனோகுளோனியஸ் எட்வார்ட் டிரிங்கர் கோப்பே என்பவரால் பெயரிடப்பட்ட மூன்றாவது செராடொப்சிய தொன்மா ஆகும். முதல் இரண்டும், \"ஆகாதூமாஸ்\", \"பாலியோனக்ஸ்\" என்பனவாகும். இதன் வகை மாதிரி 1876 ஆம் ஆண்டில், மொண்டானாவில், லிட்டில் பிக்ஹோர்ன் போர்க் களத்திலிருந்து 100 மைல்கள் தொலைவில் உள்ள இடத்தில் கண்டுபிடிக்கப்பட்டது. கோப்பே, சில பகுதிகள் தவிர்ந்த விலங்கின் பெரும்பாலான எலும்புகளைக் கண்டுபிடித்தார். கால்கள் மட்டுமே முழுமையாகக் கிடைக்காதவையாகும். அக் காலத்தில் செராடொப்சியன்கள் பற்றி அறிந்திராததால், பெரும்பாலான மண்டையோட்டுத் துண்டுகள் குறித்து அவர் தெளிவற்று இருந்தார். 1889 இல், \"டிரைசெராடொப்ஸ்\" என்னும் தொன்மா இனம் ஓ. சி. மார்ஷ் என்பவரால் விபரிக்கப்பட்ட பின்னரே, \"மொனோகுளோனியஸ்\", \"ஆகாதூமஸ்\" என்பன பற்றி கோப்பேக்குத் தெளிவு கிடைத்தது.\n\n"}
{"id": "47708", "url": "https://ta.wikipedia.org/wiki?curid=47708", "title": "பாக்கிரைனோசோரஸ்", "text": "பாக்கிரைனோசோரஸ்\n\nபாக்கிரைனோசோரஸ் வட அமெரிக்காவின் பிந்திய கிரீத்தேசியக் காலத்தைச் சேர்ந்த செராடொப்சிட் தொன்மாப் பேரினம் ஆகும். இதன் முதல் எடுத்துக்காட்டு, சார்லஸ் எம். ஸ்டேர்ன்பேர்க் என்பவரால், 1946 ஆம் ஆண்டில், கனடாவின் ஆல்பேர்ட்டாவில் கண்டுபிடிக்கப்பட்டது. 1950 இல் இதற்குப் பெயரிடப்பட்டது. முழுமையற்ற 12 மண்டையோடுகளும், பெருந்தொகையான பிற பகுதிப் புதைபடிவங்களும் ஆல்பேர்ட்டாவிலும் ஐக்கிய அமெரிக்காவின் அலாஸ்காவிலும் கண்டுபிடிக்கப்பட்டன. இக் கண்டுபிடிப்புக்களின் பெரும்பகுதி 1980கள் வரை ஆய்வுக்குக் கிடைக்கவில்லை. இதனால், பாக்கிரைனோசோரஸ் பற்றிய ஆர்வம் மிகவும் தாமதமாகவே உருவானது. கொம்புகளுக்குப் பதிலாக இவற்றின் மண்டையோடுகளில் தட்டையான பெரிய அமைப்புக்கள் காணப்படுகின்றன. இவற்றுள் பெரியது மூக்கின் மேல் அமைந்துள்ளது. இவை \"ஆக்கிலூசோரஸ்\" இனத்துக்கு மிகவும் நெருங்கியவை.\n\n\"பச்சிரினோசோரஸ்\" 5.5 மீட்டர் தொடக்கம் 7 மீட்டர்கள் (18 - 23 அடி) வரை நீளமானவை. இவை நான்கு தொன்கள் வரை எடை கொண்டவை. இத் தொன்மாக்கள் தாவர உண்ணிகள். இவற்றின் கன்னப் பற்கள் கடினமான நார்த்தன்மை கொண்ட தாவரங்களைச் சப்புவதற்கு ஏற்ற வகையில் வலுவுள்ளவையாகக் காணப்படுகின்றன.\n\n1972 ஆம் ஆண்டில் ஆல்பேர்ட்டாவைச் சேர்ந்த அறிவியல் ஆசிரியரான அல் லாகுஸ்தா என்பவர் ஆல்பேர்ட்டாவில், ஒரு பெரிய எலும்புப் படுகையைக் கண்டுபிடித்தார். 1986 ஆகும் 1989 க்கும் இடையில் இப்பகுதியில் அகழ்வாய்வு செய்தபோது, வியக்கத்தக்க அளவில் எலும்புகள் கிடைத்தன. அதிகப்படியாக ஒரு சதுர மீட்டருக்கு 100 எலும்புகள் வீதம் மொத்தம் 3500 எலும்புகளும், 14 மண்டையோடுகளும் கிடைத்தன. இது பல தொன்மாக்கள் ஒரேயடியாக இறந்துபட்ட ஒரு இடமாக இருக்கலாம் என ஊகிக்கப்படுகிறது. வெள்ளப் பெருக்கின்போது கூட்டமாக ஆற்றைக் கடக்க முற்பட்ட போது இது ஏற்பட்டிருக்கலாம். இங்கு காணப்பட்ட எலும்புகளில், இளம் வயது முதல் நன்கு வளர்ந்தவை வரை, நான்கு தெளிவான வயதுக் குழுக்களைச் சேர்ந்த தொன்மாக்களின் எலும்புகள் இருந்தன. இது இத் தொன்மாக்கள் தமது குட்டிகளைப் பராமரித்து வந்ததைக் காட்டுகிறது.\n\n"}
{"id": "47713", "url": "https://ta.wikipedia.org/wiki?curid=47713", "title": "திபிலீசி", "text": "திபிலீசி\n\nதிபிலீசி (ஜோர்ஜிய மொழி: თბილისი) ஜோர்ஜியா நாட்டின் தலைநகரமும் மிகப்பெரிய நகரமும் ஆகும். கூரா ஆறு இந்நகரம் வழியாக பாய்கிறது. 1,093,000 மக்கள் இந்நகரில் வசிக்கின்றனர்.\n<br>\n"}
{"id": "47716", "url": "https://ta.wikipedia.org/wiki?curid=47716", "title": "தெற்கு ஒசேத்தியா", "text": "தெற்கு ஒசேத்தியா\n\nதெற்கு ஒசேத்தியா (\"South Ossetia\", ஒசேத்தியம்: Хуссар Ирыстон, \"குசார் இரிஸ்தோன்\", ஜோர்ஜிய மொழி: სამხრეთ ოსეთი, \"சம்க்ரேத் ஒசேட்டி\"; ரஷ்ய மொழி: Южная Осетия, \"யூசுனாயா ஒசேத்தியா\") ஜோர்ஜியாவில் ஒரு நடப்பின்படி மெய்யான தன்னாட்சிப் பகுதியாகும். 1990களின் ஆரம்பத்தில் ஜோர்ஜியா-ஒசேத்தியப் பிரச்சினை ஆரம்பித்தபோது தெற்கு ஒசேத்தியா விடுதலையை அறிவித்தது. ஆனாலும் உலகில் எந்த ஒரு நாடும் தெற்கு ஒசேத்தியாவின் விடுதலையை ஒப்புக்கொள்ளவில்லை. தொடர்ந்து ஜோர்ஜியாவின் கீழேயே இருந்து வருகிறது. ஜோர்ஜியா இப்பகுதியின் கிழக்கு, மற்றும் தெற்கு மாகாணங்களைத் தனது கட்டுப்பாட்டுக்குள் கொண்டு வந்து ஏப்ரல் 2007 இல் அங்கு \"தெற்கு ஒசேத்தியாவின் தற்காலிக நிருவாகம்\" ஒன்றை பிரிந்துபோன முன்னாள் ஒசேத்திய உறுப்பினர்களின் தலைமையில் அமைத்தது.\n\nSection::::ஜோர்ஜிய-ஒசேத்திய முறுகல்.\nஆகஸ்ட் 2008இல் ஜோர்ஜியா இராணுவம் இப்பகுதியை படையெடுத்து இப்பகுதியின் தலைநகரம் திஸ்கின்வாலியை கைப்பற்ற முனைந்தது. இதற்குப் பதிலாக ரஷ்ய இராணுவம் தெற்கு ஒசேத்தியாவில் வந்து ஜோர்ஜிய இராணுவத்துக்கு எதிராக தாக்குதல் செய்தது.\n"}
{"id": "47717", "url": "https://ta.wikipedia.org/wiki?curid=47717", "title": "ஒசேத்திய மொழி", "text": "ஒசேத்திய மொழி\n\nஒசேடிய மொழி (Иронау, \"இரொனாவ்\") கிட்டத்தட்ட 700,000 மக்களால் காக்கசஸ் மலைத்தொடரில் ஒசேடியப் பகுதியில் பேசப்படும் மொழியாகும். இந்திய-ஐரோப்பிய மொழிக் குடும்பத்தில் ஈரானிய மொழிகளை சேர்ந்த இம்மொழி ரஷ்யாவின் வடக்கு ஒசேடியா பகுதியிலும் ஜோர்ஜியாவின் தெற்கு ஒசேடியா பகுதியிலும் ஆட்சி மொழியாகும். \n"}
{"id": "47721", "url": "https://ta.wikipedia.org/wiki?curid=47721", "title": "பாஸ்க் மொழி", "text": "பாஸ்க் மொழி\n\nபாஸ்க் மொழி (Euskara) என்பது ஐரோப்பாவிலுள்ள பீரெனே மலைத்தொடரின் மேற்குப்பகுதியில், எசுப்பானியா நாட்டின் வடக்குப்பகுதியையும் பிரான்ஸ் நாட்டின் தென்மேற்குப்பகுதியையும் உள்ளடக்கிய பாஸ்க் நாட்டில் வாழும் பாஸ்க் மக்களால் பேசப்படும் ஒரு மொழியாகும். உலகில் தற்கால வழக்கிலுள்ள எந்த மொழிக் குடும்பத்திலும் சேராத இம்மொழி ஒரு தனித்த மொழியாகும். 714,135 மக்களின் தாய்மொழியாக விளங்கும் இம்மொழியை 2,648,998 மக்கள் பேசுகின்றனர்.\n"}
{"id": "47723", "url": "https://ta.wikipedia.org/wiki?curid=47723", "title": "ஐனு மொழி", "text": "ஐனு மொழி\n\nஐனு மொழி முந்தைய காலத்தில் ஜப்பானின் ஐனு இனக்குழுவால் பேசப்பட்ட மொழியாகும். இன்று ஐனு இனக்குழுவின் பெரும்பான்மை ஜப்பானிய மொழி பேசுகின்றனர். இதனால் ஐனு மொழி அருகிவிட்டது. இம்மொழி ஒரு தனித்த மொழியாகும்; அதாவது, இன்றிய பேசப்பட்ட உலகில் பல மொழிக் குடும்பங்களிலும் சேரவில்லை.\n"}
{"id": "47724", "url": "https://ta.wikipedia.org/wiki?curid=47724", "title": "கியூஷூ", "text": "கியூஷூ\n\nகியூஷூ (九州—ஒன்பது மாகாணங்கள்) ஜப்பானின் நாலு மிகப்பெரிய தீவுகளில் ஒன்றாகும். 35,640 சதுக்க கிமீ பரப்பளவில் அமைந்த கியூஷூவில் 2006 கணக்கெடுப்பின் படி மொத்தத்தில் 13,231,995 மக்கள் வசிக்கின்றனர். இத்தீவு யப்பானின் மூன்றாவது பெரிய தீவாகும்.\n\n2016 ஆம் ஆண்டின் சனத்தொகை கணக்கெடுப்பின்படி, கியூஷூ 12,970,479 மக்கள் தொகையைக் கொண்டுள்ளது. மேலும் 36,782 சதுர கிலோமீட்டர் (14,202 சதுர மைல்) பரப்பளவைக் கொண்டுள்ளது.\n\nSection::::புவியியல்.\nஇத்தீவு மலைப்பாங்கானது. இங்கு யப்பானில் தொழிற்படும் எரிமலையான 1,591 மீட்டர் (5,220 அடி) உயரமுடைய மவுண்ட் அசோ அமைந்துள்ளது. மத்திய கியூஷூவில் கிழக்கு கரையிலும் மவுண்ட் அசோ சூழவும் ஏராளமான வெப்ப நீரூற்றுகள் காணப்படுகின்றன. ஆசிய கண்டத்திற்கு அருகில் அமைந்துள்ள இந்த தீவு யப்பானின் ஹொன்சு தீவிலிருந்து கன்மோன் நீரிணைகளால் பிரிக்கப்படுகின்றது.\n\nகியூஷூ என்ற பெயர் சைகைடாவின் பண்டைய ஒன்பது மாகாணங்களாகிய சிகுசென், சிகுகோ, ஹிசென், ஹிகோ, புசென், பூங்கோ, ஹைகா, ஒசுமி மற்றும் சாட்சுமா என்பவற்றிலிருந்து தோன்றியது. இன்றைய கியுஷு பிராந்தியம் ஏழு மாகாணங்களை உள்ளடக்கிய அரசியல் ரீதியாக வரையறுக்கப்பட்ட பிராந்தியமாகும்.\n\nவடக்கு கியுஷு\n\n\nதெற்கு கியூஷு\n\n\nSection::::சனத்தொகை.\nகியூஷு யப்பானின் மக்கள் தொகையில் 10.3 சதவீதத்தை கொண்டுள்ளது. கியூஷுவின் வடமேற்கில் புகுயோகா மற்றும் கிடாக்கியுஷு ஆகிய நகரங்களில் பெரும்பான்மையான மக்கள் வாழ்கின்றனர். மேலும் தென்மேற்கே சசெபோ, நாகசாகி, தெற்கே குமாமோட்டோ மற்றும் ககோஷிமா பரவலாக வாழ்கின்றனர். கிழக்கு கடலோரத்தில் ஓய்டா மற்றும் மியாசாகி ஆகிய நகரங்களைத் தவிர்த்து ஏனைய இடங்களில் மக்கள் தொகையில் பொதுவான சரிவைக் காட்டுகிறது. கியூஷுவில் பலமான கட்சியாக முற்போக்கு சனநாயக கட்சி காணப்படுகிறது.  \n\nSection::::பொருளாதாரம்.\nகுறிப்பாக மியாசாகி மாகாணம், ககோசிமா மாகாணம் உட்பட கியுஷுவின் பகுதிகள் துணை வெப்பமண்டல காலநிலையைக் கொண்டுள்ளன. இங்கு முக்கிய விவசாயப் பொருட்களான அரிசி, தேயிலை, புகையிலை, வற்றாளை, மற்றும் சோயா என்பவற்றுடன் பட்டும் பரவலாக உற்பத்தி செய்யப்படுகிறது. இந்த தீவு அரிட்டா, இமாரி, சாட்சுமா, கராட்சு உள்ளிட்ட பல்வேறுபட்ட பீங்கான் உற்பத்திக்கு பெயர் பெற்றது. வடக்கில் ஃபுகுயோகா, கிடாக்கியுஷு, நாகசாகி மற்றும் ஓய்டாவைச் சூழவுள்ள பகுதிகளில் கனரக தொழில், வாகனங்கள், ரசாயனங்களின் உற்பத்தி, குறைக்கடத்திகள் உற்பத்தி மற்றும் உலோக பதப்படுத்தல் ஆகிய தொழில்துறை நடவடிக்கைகள் நடைப்பெறுகின்றன. \n\nகியூஷுவில் நாட்டின் ஏனைய பிராந்தியங்களுடன் ஒப்பிடுகையில் 2010 ஆம் ஆண்டில் பட்டதாரிகளின் வேலைவாய்ப்பு மிகக் குறைவாகும்.\n\nதெற்கின் எரிமலைப் பகுதியைத் தவிர, தீவின் வடக்கு பகுதியில், பெப்புவைச் சுற்றி குறிப்பிடத்தக்க மண் வெப்ப நீரூற்றுகள் காணப்படுகின்றன. இவை மிகவும் வெப்பமான சூழலில் உயிர்வாழும் திறன் கொண்ட நுண்ணுயிரிகளின் தளமாகும்.\n\nSection::::கல்வி.\nகியூஷுவில் உள்ள முக்கிய பல்கலைக்கழகங்கள் மற்றும் கல்லூரிகள்:\n\n\n\n\nSection::::போக்குவரத்து.\nஇந்த தீவு யப்பானின் பெரிய தீவான ஹொன்சுவுடன் கன்மொன் சுரங்கப் பாதைகளினால் இணைக்கப்படுகின்றது. கியூமன் புகையிரத நிறுவனத்தின் சான்யோ ஷிங்கன்சென் மற்றும் ஷிங்கன்சென் அல்லாத புகையிரதங்களும், சாலை போக்குவரத்தும் உண்டு. தீவின் புகையிரத போக்குவரத்து கியூஷு புகையிரத நிறுவனத்தாலும், நிஷிதெட்சு ரயில்வேயினாலும் இயக்கப்படுகின்றது \n"}
{"id": "47725", "url": "https://ta.wikipedia.org/wiki?curid=47725", "title": "சிகொக்கு", "text": "சிகொக்கு\n\nஷிகொக்கு (\"Shikoku\", 四国—நான்கு நாடுகள்) ஜப்பானின் நான்கு முக்கியத் தீவுகளில் மிகச்சிறிய தீவு ஆகும். 2005-ஆம் ஆண்டுக் கணக்கெடுப்பின் படி 4,141,955 மக்கள் வசிக்கின்றனர்.\n\nSection::::புவியியல்.\nசிகொக்கு தீவின் பரப்பளவு  அதனை சுற்றியுள்ள தீவுகளின் பரப்பளவுகளை உள்ளடக்கி சுமார் 18,800 சதுர கிலோமீட்டர் (7,259 சதுர மைல்) பரப்பளவைக் கொண்டது. இந்த தீவு எஹைம், ககாவா, கோச்சி மற்றும் டோக்குசிமா ஆகிய நான்கு மாகாணங்களை உள்ளடக்கியது. பரப்பளவின் அடிப்படையில் உலகின் 50 ஆவது பெரியத் தீவாக கருதப்படுகின்றது. சனத்தொகையின் அடிப்படையில் 23 ஆவது இடத்தில் உள்ளது. இந்த தீவின் வடக்கு பகுதியில் 3.8 மில்லியன் மக்கள் வசிக்கின்றனர். தீவின் பெரும்பாலான மக்களை வடக்குப் பகுதி கொண்டுள்ளது. 1,982 மீ (6,503 அடி) உயரம் கெண்ட இஷிசுச்சி மலை இந்த தீவின் மிகப் பெரிய மலை ஆகும். தீவின் ஒரு சில பெரிய நகரங்களைத் தவிர ஏனையவை வடக்குப் பகுதியில் அமைந்துள்ளன. தீவில் தொழிற்துறை நன்கு வளர்ச்சியடைந்துள்ளது. பெஸ்ஷி செப்பு சுரங்கத்தில் இருந்து தாதுக்கள் பதப்படுத்தப்படுகின்றன. பரந்த வண்டல் பகுதிகளிலும், கிழக்கு பகுதியிலும் நெற் பயிர்ச்செய்கை நடைப்பெறுகின்றது. பின்னர் குளிர் காலத்தில் கோதுமை, பார்லியுடன் இரட்டை பயிர் செய்கை நடைப்பெறுகின்றது. வடக்குப் பகுதிகளில் நாரத்தை, குழிப்பேரி, திராட்சை உள்ளிட்ட பல வகை பழங்கள் நடப்படுகின்றது. சிக்கொகுவின் தெற்கு மலைப்பகுதி குறைந்தளவு சனத்தொகையை கொண்டது. இத்தீவின் முக்கிய நதி யோசினோ ஆகும். இந்த நதி 196 கிமீ (121.8 மைல்) நீளமானது. இது மேற்கு நோக்கி கிழக்கே கொச்சி மற்றும் டோகுஷிமா மாகாணங்களின் வடக்கு எல்லைகளைத் தாண்டி டோக்குஷிமா நகரில் கடலை அடைகிறது. யப்பானின் ஏனைய மூன்று தீவுகளைப் போலன்றி சிகொகுவில் எரிமலைகள் இல்லை.\n\nSection::::சனத்தொகை.\n2015 ஆம் ஆண்டில் சன்தொகை கணக்கெடுப்பின் படி 3,845,534 மக்கள் வசிக்கின்றனர். இந்த தீவுன் மிகப் பெரிய நகரம் மாட்சுயாமா என்பதாகும். மாட்சுயாமா நகரில் 509,835 மக்கள் வாழ்கின்றனர். யப்பானின் சனத்தொகையின் அடிப்படையில் மூன்றாவது பெரிய தீவாகும்.\n\nSection::::கலாச்சாரம்.\nசிகொகு வரலாற்று ரீதியாக தனிமைப்படுத்தப்பட்டுள்ளது. குறிப்பாக தாவரங்கள் மற்றும் கட்டிடக்கலை நுட்பங்களையும், யப்பானின் பாரம்பரிய நுட்பங்களையும் நீண்ட காலமாக பேணி வருகின்றது. இங்கு பௌத்த விகாரைகள் ஏராளமாக காணப்படுகின்றன. ஆசிசுரி - உவகாய் தேசிய பூங்கா சிகொக்குவின் தென்மேற்கு பகுதியில் அமைந்துள்ளது.\n\nஇந்த தீவு 88 கோயில்களின் யாத்திரைக்கு பிரபலமானது. இந்த யாத்திரை சிகொக்குவைச் சேர்ந்த கோக்காய் என்ற துறவியால் நிறுவப்பட்டது. மேலும் இந்த யாத்திரைக்கு நவீன கால யாத்ரீகர்கள் பேருந்தில் பயணம் செய்கின்றனர். பாத யாத்திரை செல்லும் யாத்ரீகர்கள் அரிதாகவே உள்ளனர். ஆகத்து மாதத்தில் ஓபன் திருவிழா நடைப்பெறும். இந்ந திருவிழா ஒவ்வொரு ஆண்டும் ஆயிரக்கணக்கான சுற்றுலாப் பயணிகளை ஈர்க்கிறது. மேலும் கோச்சியில் யோசோகோய் திருவிழாவும் ஆகத்து மாதத்தில் நடைப்பெறுகின்றது. யப்பான் முழுவதிலும் உள்ள நடனக் கலைஞர்களும் சுற்றுலாப் பயணிகளும் இதில் கலந்துக் கொள்கின்றனர். “உடொன்” என்பது சிகொக்குவின் முதன்மை உணவுகளில் ஒன்றாகும்.\n\nSection::::போக்குவரத்து.\nசிகொக்கு மூன்று அதிவேக நெடுஞ்சாலைகளினால் ஒன்சுத் தீவுடன் இணைக்கப்படுகின்றது. சிகொக்குவில் உள்ள நான்கு மாகாணங்களில் ஒவ்வொன்றிலும் தனியார் ரயில் பாதைகள் இயங்குகின்றன. சிகொக்குவில் முழுமையான பன்னாட்டு விமான நிலையம் இல்லை. ஆனால் நான்கு பிராந்திய / உள்நாட்டு விமான நிலையங்களைக் கொண்டுள்ளது. இந்த விமான நிலையங்கள் அனைத்தும் தோக்கியோ உட்பட பிற முக்கிய யப்பானிய நகரங்களுக்கான விமான போக்குவரத்து சேவையை கொண்டுள்ளது. ஒன்சு, கியூசு மற்றும் சிகொக்குவை சுற்றியுள்ள ஏனைய  தீவுகளுக்கு படகு சேவை உண்டு.\n"}
{"id": "47750", "url": "https://ta.wikipedia.org/wiki?curid=47750", "title": "வாள்வீச்சு (விளையாட்டு)", "text": "வாள்வீச்சு (விளையாட்டு)\n\nவாள்வீச்சு, வாள் சண்டை, வாளோச்சும் கலை கட்ட, குத்த, அல்லது அடிக்க பயன்படும் வாள் அல்லது வாள் போன்ற கருவிகளைக் கொண்டு சண்டை செய்வதைக் குறிக்கும். தற்காலத்தில் இது குறிப்பாக மேற்குநாட்டு விளையாட்டான Fencing குறிக்கின்றது. இது ஒரு கோடைகால ஒலிம்பிக் விளையாட்டும் ஆகும். மேலும் இது பென்ட்லத்தான் போடியின் ஒரு அங்கமாக உள்ளது.\n\nஉடலைப் பாதுகாக்கும் கவசங்களை அணிந்து போட்டியாளர்கள் ஆயுதத்துடன் சண்டை செய்வர். நவீன கால வாள் சண்டை போட்டியானது பெரும்பாலும் பிரான்சு நாட்டில் உருவாக்கப்பட்டது. எனவே இதில் வழங்கப்படும் பெரும்பாலான வார்தைகள் பிரெஞ்சு மொழியினை சேர்ந்ததாக உள்ளது.\nSection::::வகைகள்.\nபோட்டிக்கான வாள் சண்டையில் 3 வகைகள் உள்ளன அவை,\n\n\n\n"}
{"id": "47755", "url": "https://ta.wikipedia.org/wiki?curid=47755", "title": "பூந்தமல்லி நெடுஞ்சாலை", "text": "பூந்தமல்லி நெடுஞ்சாலை\n\nபூந்தமல்லி நெடுஞ்சாலை (Poonamallee High Road) சென்னையையும் பூந்தமல்லியையும் இணைக்கும் ஒரு முக்கிய சாலை ஆகும். சென்னை மைய தொடருந்து நிலையம் அருகில் தொடங்கி கூவம் ஆற்றின் கரையில் மேற்காக போகும் இச்சாலை தேசிய நெடுஞ்சாலை 4 (என்.எச்.4)- ன் ஒரு பகுதியாகும். \n\nSection::::இணைப்பு.\nசென்னையின் பகுதிகளை இணைக்கும் முக்கிய சாலைகளில் இதுவும் ஒன்று. இது சென்னை கடற்கரை தொடருந்து நிலையம் அருகே ராஜாஜி சாலையுடன் இணைகிறது. பூவிருந்தவல்லி அருகே தேசிய நெடுஞ்சாலை 4இல் முடிவடைகிறது. மேலும் சென்னை மத்திய தொடர்வண்டி நிலையம் அருகே அமைந்துள்ள பாலம் வழியாக அண்ணா சாலையை இணைக்கிறது. 100 அடி சாலையை கோயம்பேடு சந்திப்பிலும் தேசிய நெடுஞ்சாலையை வானகரத்திலும் இணைக்கிறது.\n\n"}
{"id": "47756", "url": "https://ta.wikipedia.org/wiki?curid=47756", "title": "தேசிய நெடுஞ்சாலை 45 (இந்தியா)", "text": "தேசிய நெடுஞ்சாலை 45 (இந்தியா)\n\nதேசிய நெடுஞ்சாலை 45 அல்லது \"Grand Southern Trunk Road\" தமிழ்நாட்டில் ஒரு முக்கிய நெடுஞ்சாலை ஆகும். சென்னையின் தென்மேற்கு பகுதியில் கத்திப்பாரா சந்திப்பில் தொடங்கி தாம்பரம், திண்டிவனம்,விக்கிரவாண்டி,விழுப்புரம்,உளுந்தூர்பேட்டை, பெரம்பலூர், திருச்சி, திண்டுக்கல் போன்ற நகரங்கள் வழியாக தேனியில் முடிகிறது. மொத்தத்தில் 472 கிமீ நீளம் ஆகும். சென்னை முதல் திண்டுக்கல் வரை நான்குவழிச் சாலை வசதி உள்ளது. திண்டுக்கல் முதல் தேனி வரை நான்குவழிச் சாலை பணி நடைபெறுகிறது. திண்டுக்கல் வரை தெற்கு தொடர்வண்டிப் பாதையும் இந்த நெடுஞ்சாலைக்கு இணையாக அமைந்துள்ளது.\n\n"}
{"id": "47758", "url": "https://ta.wikipedia.org/wiki?curid=47758", "title": "மும்பை-புனே விரைவு நெடுஞ்சாலை", "text": "மும்பை-புனே விரைவு நெடுஞ்சாலை\n\nமும்பை-புனே விரைவு நெடுஞ்சாலை (Mumbai-Pune Expressway) இந்தியாவின் முதலாம் ஆறு-வழி, சுங்கத்தைக் கொண்ட விரைவு நெடுஞ்சாலை ஆகும். இச்சாலை முழுவதும் \"கட்டுப்படுத்தப் பட்ட அணுக்கம்\" கொண்ட நெடுஞ்சாலை ஆகும்; அதாவது, இச்சாலையின் சந்திகள் எல்லாமே இடைமாற்றுச்சந்திகள் ஆகும். \n\nமும்பையின் கிழக்குப் பகுதியையும் புனேயையும் இணைக்கும் இச்சாலையின் மொத்த நீளம் 93 கிமீ ஆகும். ஏப்ரல் 2002இல் இச்சாலை முழுவதும் போக்குவரத்திற்கு திறந்துவிடப்பட்டது. இச்சாலையை அமைக்க மொத்தம் 1630 கோடி ரூபாய் செலவு ஆனது. \n\nஇச்சாலை தங்கநாற்கரச் சாலைத் திட்டத்தில் ஒரு பிரிவு. \n"}
{"id": "47760", "url": "https://ta.wikipedia.org/wiki?curid=47760", "title": "அகமதாபாத்-வடோதரா விரைவு நெடுஞ்சாலை", "text": "அகமதாபாத்-வடோதரா விரைவு நெடுஞ்சாலை\n\nஅகமதாபாத்-வடோதரா விரைவு நெடுஞ்சாலை அல்லது இந்திய தேசிய விரைவு நெடுஞ்சாலை 1 அல்லது மகாத்மா காந்தி விரைவுவழி இந்தியாவில் குஜராத் மாநிலத்தின் அகமதாபாத் நகரையும் வடோதரா நகரையும் இணைக்கும் விரைவு நெடுஞ்சாலை ஆகும். இச்சாலையின் 93.1 கிமீ நீளத்தில் இரண்டு இடைமாற்றுச்சந்திகளும் மட்டும் உள்ளன. இச்சாலை 2003 ஆம் ஆண்டு மக்களின் பயன்பாட்டிற்காகத் திறந்துவிடப்பட்டது. இச்சாலை முழுவதிலும் ஊர்திகளின் வேக வரம்பு மணிக்கு 100 கிமீ ஆகும். \n\n"}
{"id": "47763", "url": "https://ta.wikipedia.org/wiki?curid=47763", "title": "ஸ்டைராக்கோசோரஸ்", "text": "ஸ்டைராக்கோசோரஸ்\n\nஸ்டைராக்கோசோரஸ் என்பது, செராடொப்சிய தொன்மாக் குழுவைச் சேர்ந்த ஒரு பேரினம். தாவர உண்ணியான இது 76.5 - 75 மில்லியன் ஆண்டுவரை பழமையான கிரீத்தேசியக் காலத்தின் கம்பானியக் காலகட்டத்தைச் சேர்ந்தது. இதன் கழுத்தில் அமைந்துள்ள நீட்சி அமைப்பில் நான்கு தொடக்கம் ஆறு வரையான கொம்புகள் உள்ளன. கன்னப்பகுதிகளில் இரண்டு சிறிய கொம்புகளும், மூக்கிலிருந்து ஒரு பெரிய கொம்பும் காணப்படும். இப் பெரிய கொம்பு 60 சதம மீட்டர் வரை நீளமாகவும் 15 சதமமீட்டர் அகலமாகவும் இருக்கும்.\n\n"}
{"id": "47765", "url": "https://ta.wikipedia.org/wiki?curid=47765", "title": "2008 ஒலிம்பிக் செய்தித் தொகுப்பு", "text": "2008 ஒலிம்பிக் செய்தித் தொகுப்பு\n\nஇப்பக்கத்தில் சீனாவின் பெய்ஜிங் நகரில் இடம்பெறும் 2008 ஒலிம்பிக் விளையாட்டுப் போட்டிகளின் முக்கிய நிகழ்வுகள், போட்டி முடிவுகள் உள்ளன.\n\n\n\n\n\n\n\n\n\n\n\n\n\n\n\n\n\n\n\n"}
{"id": "47766", "url": "https://ta.wikipedia.org/wiki?curid=47766", "title": "ஆங்கிசெராடொப்ஸ்", "text": "ஆங்கிசெராடொப்ஸ்\n\nஆங்கிசெராடொப்ஸ் என்பது, செராடொப்சிட் தொன்மாக் குடும்பத்தின் ஒரு பேரினம் ஆகும். நேரடியாக மொழிபெயர்க்கும்போது இதன் பெயர் \"அண்மைக் கொம்பு முகம்\" என்னும் பொருள் தரும். இது வட அமெரிக்காவின் மேற்குப் பகுதியின் பிந்திய கிரீத்தேசியக் காலப் பகுதியைச் சேர்ந்தது. ஏனைய செராடொப்சிட்டுகளைப் போலவே இவை நாலுகாலிகளும், தாவர உண்ணிகளும் ஆகும். இவற்றின் முகத்தில் மூன்று கொம்புகளும், கிளிக்கு உள்ளதுபோல் வளைவான அலகும் இருக்கும். இவற்றின் தலையின் பின்புறம் தட்டையான நீட்சி இருக்கும். கண்களுக்கு மேல் காணப்படும் இரண்டு கொம்புகள், மூக்கின் மேலுள்ளதிலும் நீளம் கூடியவை. \"ஆங்கிசெராடொப்சுகள்\" 6 மீட்டர்கள் (20 அடி) வரை நீளமாக வளரக்கூடியன.\n\nSection::::தொல்பழங்கால உயிரியல்.\nபிற செராடொப்சியன்களுடன் ஒப்பிடும்போது, ஆங்கிசெராடொப்புகள், இப்பகுதியில் மிகவும் அரிதாகவே உள்ளன. இவை, குதிரைலாடச் செங்குத்துப் பள்ளத்தாக்குப் (Horseshoe Canyon) பகுதி, தொன்மாப் பூங்கா அமைவு (Dinosaur Park Formations) ஆகிய இரு இடங்களிலும் கடல்சார் படிவுப் பகுதிகளை அண்டியே அதிகம் காணப்படுகின்றன. இது ஆங்கிசெராடொப்புகள், மற்ற செராடொப்புகள் வாழாத, கயவாய்ப் பகுதிகளில் வாழ்ந்திருக்கக்கூடும் என்ற எண்ணத்தைத் தோற்றுவிக்கின்றது. பூக்கும் தாவரங்கள் ஓரளவு காணப்படினும் ஊசியிலைத் தாவரங்களும், சைக்காட்டுகளும், பன்னங்களுமே அதிகம். இவையே செராடொப்சிய தொன்மாக்களில் உணவின் பெரும் பகுதியாக இருந்திருக்கக்கூடும்.\n\nSection::::பால்சார் ஈருருவமைப்பு.\nஇவ்வகை விலங்கொன்றின் சிறிய மண்டையோடு ஒன்றை, அதன் அளவு; ஒப்பீட்டளவில் நீண்ட அலகு; நீளம் குறைந்த, முன் நீட்டியிருக்கும் கொம்பு ஆகியவற்றை அடிப்படையாகக் கொண்டு, சி. எம். ஸ்டேர்ன்பேர்க், \"ஆங்கிசெராடொப்ஸ் லொங்கிரோஸ்ட்ரிஸ்\" என்னும் புதிய இனமாக வகைப்படுத்தினார். எனினும் தற்காலத் தொல்லுயிரியலாளர்கள், \"ஆ. ஓர்னேட்டஸ்\" என்னும் இனத்துள் அடங்கும் எனக் கண்டறிந்துள்ளனர்.\n\n\"ஆங்கிசெராடொப்ஸ் லொங்கிரோஸ்ட்ரிஸ்\" என்பது உண்மையில் ஒரு பெண் விலங்காக இருக்கலாம் என்ற அடிப்படையில், \"ஆங்கிசெராடொப்ஸ்\" ஒரு பால்சார் ஈருருவமைப்புக் கொண்ட விலங்காக இருக்கலாம் எனக் ஊகிக்கப்படுகிறது. பால்சார் ஈருருவமைப்பு செராடொப்சிடீப் பேரினத்தின் வேறு இனங்களிலும் அறியப்பட்டுள்ளது. \"டிரைசெராடொப்ஸ்\", \"டோரோசோரஸ்\", \"பென்டாசெராடொப்ஸ்\" போன்றவற்றில் இவ்வியல்பு கூடிய வலுவுடனும், \"காஸ்மோசோரஸ்\" போன்றவற்றில் வலுக்குறைந்தும் காணப்படுகின்றது.\n\n"}
{"id": "47767", "url": "https://ta.wikipedia.org/wiki?curid=47767", "title": "ஆர்ரைனோசெராடொப்ஸ்", "text": "ஆர்ரைனோசெராடொப்ஸ்\n\n"}
{"id": "47773", "url": "https://ta.wikipedia.org/wiki?curid=47773", "title": "காஸ்மோசோரஸ்", "text": "காஸ்மோசோரஸ்\n\n"}
{"id": "47775", "url": "https://ta.wikipedia.org/wiki?curid=47775", "title": "சோ. ந. கந்தசாமி", "text": "சோ. ந. கந்தசாமி\n\nசோ. ந. கந்தசாமி (பிறப்பு: திசம்பர் 15, 1936) சிறந்த தமிழறிஞர். தமிழ், ஆங்கிலம், வடமொழி, இந்தி உள்ளிட்ட பன்மொழிகளில் புலமை பெற்றவர். இவர் 2013-2014 ஆம் ஆண்டுக்கான இந்தியக் குடியரசுத்தலைவர் வழங்கும் தொல்காப்பியர் விருதை வென்றவர்\n\nSection::::வாழ்க்கைக் குறிப்பு.\nஅறிஞர் சோ.ந.கந்தசாமி எனத் தமிழறிஞர்களாலும் S.N.K என ஆங்கில வல்லாராலும் அழைக்கப்பெறும் கந்தசாமியார் தமிழ்நாடு, அரியலூர், உடையார்பாளையம் வட்டம், செயங்கொண்ட சோழபுரம் அருகில் உள்ள இலையூர் என்னும் ஊரில் பிறந்தவர். பெற்றோர் சோ.நடராச முதலியார், மீனாம்பாள் அம்மாள். கந்தசாமியார் தொடக்கக் கல்வியை இலையூரிலும், உயர்நிலைக் கல்வியை உடையார்பாளையம் பள்ளியிலும் பயின்றவர். பின்னர் அண்ணாமலைப் பல்கலைக்கழகத்தில் இளங்கலை (பொருளாதாரம்) (1958) பயின்றார். எம்.லிட் (1963), முனைவர் (1971) பட்ட ஆய்வையும் அண்ணாமலைப் பல்கலைக்கழகத்தில் மேற்கொண்டவர். மொழியியல் பட்டயம், வடமொழிப் பட்டயம் உள்ளிட்ட கல்வியையும் அண்ணாமலையில் பயின்றவர். இவர் அறிஞர் அ.சிதம்பரநாதன் செட்டியார், தெ.பொ.மீ ஆகியோரின் மேற்பார்வையில் கற்றமை குறிப்பிடத்தக்க ஒன்றாகும். \n\nதாம் பயின்ற அண்ணாமலைப் பல்கலைக்கழகத்தில் தமிழ்ப் பேராசிரியர் பணியைத் தொடர்ந்தார். பின்னர் மலேசியப் பல்கலைக்கழகத்திலும் (1979-85), தமிழ்ப் பல்கலைக்கழகத்திலும் (1985-1997), சில காலம் சென்னை உலகத் தமிழாராய்ச்சி நிறுவனத்திலும் தம் தமிழ்ப்பணியைத் தொடர்ந்தார். பாலிமொழிப் பாடல்கள் பலவற்றை மனப்பாடமாகச் சொல்லும் ஆற்றலுடையவர். கல்வெட்டுகளிலும்\nநல்ல புலமையுடையவர்.\n\nகந்தசாமியார் அவர்கள் மருதூரில் புகழ்பெற்ற விடுதலைப் போராட்டவீரர் முத்துக்குமாரசாமி அவர்களின் புதல்வியார் சமுனாதேவி அவர்களை துணைவியாக ஏற்றுக்கொண்டவர். கந்தசாமியார் அவர்களுக்கு ஆண்மகன் ஒருவரும், பெண்மக்கள் நால்வரும் உள்ளனர்.\n\nSection::::இயற்றிய நூல்கள்.\nஇவர் இந்து நாளிதழில் முப்பத்தைந்து ஆண்டுகளாக நூல் மதிப்புரைகளை எழுதி வருகிறார். இவர் இயற்றிய நூல்களை இலக்கியம், திறனாய்வு, மொழிபெயர்ப்பு, இலக்கணம், மொழியியல், தத்துவம் என்னும் வகைகளில் அடக்கலாம்.\n\n\n\n\n\n\n\nSection::::வேறு பணிகள்.\nஅறிஞர் சோ.ந.கந்தசாமி பல்வேறு நிறுவனங்களுடன் இணைந்து பல பொறுப்புகளை வகித்துக் கல்விப்\nபணியாற்றியுள்ளார். சாகித்திய அகாதெமியின் உறுப்பினராகவும், பல்கலைக்கழக ஆட்சிக்குழு உறுப்பினர், ஆய்வுக்குழு உறுப்பினர், தேர்வுக்குழுத் தலைவர், பாடத்திட்டக் குழுத்தலைவர், இந்தியப் பல்கலைக்கழகத் தமிழாசிரியர் மன்றத்தின் துணைத்தலைவர் உள்ளிட்ட பல்வேறு பொறுப்புகளை ஏற்றுப் பணிபுரிந்துள்ளார். இந்திய நடுவண் தேர்வாணையத்தின் (U.P.S.C.) முதன்மைத் தேர்வாளராகவும் பணிபுரிந்துள்ளார்.\n\nSection::::விருதுகள்.\nஇவர்தம் தமிழ்ப்பணியறிந்த பல்வேறு நிறுவனங்கள் இவருக்குப் பல சிறப்புகளைச் செய்துள்ளன. அண்ணாமலைப் பல்கலைக்கழகத்தில் பல்வேறு ஆராய்ச்சிப் பரிசுகள் இவருக்குக் கிடைத்துள்ளன. அண்ணாமலைப் பல்கலைக்கழகத்தின் வெள்ளிவிழாக் கவிதைக்கு முதற்பரிசாகத் தங்கப் பதக்கம் பெற்றவர். திருக்குறள் கூறும் உறுதிப்பொருள்கள் என்னும் இவரது நூலுக்கும், இந்தியத் தத்துவக்களஞ்சியம் என்ற நூலுக்கும் தமிழக அரசு சிறந்த நூலுக்கான பரிசு வழங்கிச் சிறப்பித்துள்ளது. அண்ணாமலை செட்டியார் தமிழிலக்கிய விருதும் பெற்றார். தருமபுர ஆதீனத்தின் சித்தாந்தக் கலாநிதி, குன்றக்குடி ஆதீனத்தின் தமிழாகரர், திருவாவடுதுறை ஆதீனத்தின் சித்தாந்தச் செம்மணி, மெய்யப்பன் அறக்கட்டளையின் சிறந்த தமிழறிஞர் விருது உள்ளிட்ட பல பட்டங்களையும் விருதுகளையும் பெற்றுள்ளார். இவருக்கு இந்தியக் குடியரசுத்தலைவர் 2013-2014 ஆம் ஆண்டுக்கான தொல்காப்பியர் விருதை அளித்தார்\n\nSection::::ஓய்வு.\nஅலுவல் முறையில் பணியிலிருந்து ஓய்வு பெற்றாலும் தொடர்ந்து ஆராய்ச்சிப் பணிகளிலும்,எழுத்துப் பணிகளிலும் ஈடுபட்டுள்ள இவர் மைசூரில் உள்ள செம்மொழித் தமிழ் உயராய்வு நிறுவனத்தின் முதுநிலை ஆய்வறிஞராகப் பணிபுரிகின்றார்.\n\n"}
{"id": "47781", "url": "https://ta.wikipedia.org/wiki?curid=47781", "title": "2008 கோடை ஒலிம்பிக் பதக்க நிலவரம்", "text": "2008 கோடை ஒலிம்பிக் பதக்க நிலவரம்\n\n2008 கோடை ஒலிம்பிக் பதக்க நிலவரம் என்பது சீனாவில் பெய்ஜிங்கில் இடம்பெற்ற 2008 ஒலிம்பிக் விளையாட்டுப் போட்டிகளில் நாடுகள் பெற்ற பதக்கங்களின் எண்ணிக்கை பட்டியல் ஆகும். இப்போட்டிகள் ஆகஸ்ட் 8 முதல் ஆகஸ்ட் 24, 2008 வரை நடைபெற்றன. கிட்டத்தட்ட 10,500 போட்டியாளர்கள் 28 வகையான விளையாட்டுக்களில் 302 போட்டிகளில் பங்குபற்றினர்.\n\nஆப்கானிஸ்தான், பாஹ்ரேன், மொரீசியஸ், சூடான், தஜிகிஸ்தான், டோகோ ஆகிய நாடுகள் தமது முதலாவது ஒலிம்பிக் பதக்கங்களைப் பெற்றன. சேர்பியா தனது முதலாவது ஒலிம்பிக் பதக்கத்தை தனிநாடாகப் பெற்றுக் கொண்டது. இது முன்னர் யூகொஸ்லாவியா அணியில் விளையாடி பதக்கங்களைப் பெற்றிருந்தது. பாஹ்ரேன், மங்கோலியா, பனாமா ஆகியன தமது முதலாவது தங்கப் பதகங்களைப் பெற்றுக் கொண்டன. மொத்தம் 88 நாடுகள் பதக்கங்களைப் பெற்றன. இவற்றில் 55 நாடுகள் குறைந்தது ஒரு தங்கப் பதக்கத்தைப் பெற்றன.\n\nSection::::பதக்க நிலவரம்.\n<noinclude>\n\n"}
{"id": "47789", "url": "https://ta.wikipedia.org/wiki?curid=47789", "title": "தருவைக்குளம்", "text": "தருவைக்குளம்\n\nதருவைக்குளம் (ஆங்கிலம்:Tharuvaikulam), இந்தியாவின் தமிழ்நாடு மாநிலத்தில் அமைந்துள்ள தூத்துக்குடி மாவட்டத்தில் இருக்கும் ஒரு ஊர் ஆகும்.\n\nSection::::தருவைக்குளம் வரலாறு.\n  (1692 முதல் 1953 வரை)\n\nதருவைக்குளம் கிராமம் தூத்துக்குடிக்கு வடக்கே கடற்கரை ஓரமாய் சுமார் ஏழு மைல் தூரத்தில் அமைந்துள்ளது என்பது எல்லோரும் அறிந்த ஓர் விஷயமே!  ஆனால் அது உண்டான வரலாறு நம்மில் பலருக்குத் தெரியாது. அதை நான் கிடைத்த சில குறிப்புகளுடன் இங்கு கூறுகிறேன்.\n\nஓர் பெரிய தருவையும், இன்னும் இரண்டு குளங்களும் உள்ளதால் தருவைக்குளம் என்று அழைக்கப்படுவதாக கூறப்படுகிறது. கி.பி.1692-ல் முதன் இங்கு சுமார் 25 குடும்பங்கள் கொண்ட சில ஹரிஜனங்கள் குடியேறியதாக தெரிகிறது. பிறகு சுமார் 20 வருடங்கள் கழித்து இந்து நாடார் குடும்பங்கள் இங்கு வந்து குடியேறினர். இவர்களோடு தேவர் இனத்தைச்  சேர்ந்தவர்களும் குடியேறினார்ளாம். இவர்கள் எல்லோரும் இப்போது இருக்கும் இடத்திலேயே குடியேறினார்கள். ஆனால் மேலே சொல்லப்பட்ட எல்லோரும் விவசாயத்தை நம்பியே இங்கு குடியேறியதாக கூறப்படுகிறது.\n\nபின்னர் கி.பி.1750-ல் பழைய கண்மாய் வெட்டப்பட்டது. இது ஆறு பாஞ்சாலங்குறிச்சி பாளையக்கரர்களால் வெட்டப்பட்டது. அப்போதுதான் நெல் விதைக்கப்பட்டது. இந்த நேரத்தில் இங்கு \"மருந்துக்குகூட\"ஒரு பனைமரம் கிடையாது.சிலகாலம் சென்ற பிறகுதான் இங்கு மேலே சொன்ன மூன்று ஜாதியினராலும் பனைமரங்கள் உண்டாக்கப்பட்டன.\n\nபனைமரங்கள் வளர்ந்த பின்தான் கத்தோலிக்க நாடார்கள் இங்கு வந்து, இந்து நாடார்களுடன் குடியேறினார்கள். சுமார் 25 வருடங்கள் வரை அங்கேயே வசித்து வந்தனர். கி.பி.1826-ம் வருடம் தனியாக கிழக்கே விலகி இப்போது (கத்தோலிக்க நாடார்கள்) இருக்கும் இடத்தில் குடியேறினார்கள். பிறகு (சுமார்) 1868-ல் தங்களுக்கென்று ஒரு சிறிய கற்கோவில் கட்டினார்கள்.\n\nகி.பி.1879-ல் பிராட்டஸ்டண்டு பிரிவினர் இங்கு வந்து குடியேறினர். கி.பி.1884-ல் அவர்கள் ஓர் ஆரம்பப்பாடசாலையைக் கட்டினார்கள்.\n\nஜனத்தொகை பெருகியது, விவசாயத்திற்கு வேண்டிய தண்ணீர் வசதி இல்லை, ஆகவே எட்டையாபுரம் ஜமீன்தாரால் கி.பி.1897-ல் புதுக்கண்மாய் வெட்டப்பட்டது. இதனால் 800 ஏக்கர் விஸ்தீரணமுள்ள தருவை நிலம் 400 ஏக்கர் கண்மாயாகவும், 400 ஏக்கர் புன்செய் நிலமாகவும் மாற்றப்பட்டது. துர் அதிர்ஷ்டவசமாக,  இக்கண் மாய் வெட்டப்பட முக்கிய காரணமாயிருந்த ஜமீன் மேனேஜர் வெங்கட்ராமனின் திடீர் மரணத்தால் இக்கண்மாய் முழுவதும் முற்றுப்பெறாமலே போய் விட்டது. கண்மாய்க்கு தண்ணீர் வரும் கால்வாய் இன்றுவரை வெட்டப்படவில்லை.\n\nகி.பி.1906-ல் தான் கத்தோலிக்க பாடசாலை ஆரம்பிக்கப்பட்டது. அப்போதுதான் முதல்குருவான சங்.சாமிநாத சுவாமியவர்கள் பொறுப்பாக நியமிக்கப்பட்டார்கள். பின்னர் தனிப்பங்காகி, 1918-ல் முதல் பங்கு சுவாமியாக சங்.லூர்து சுவாமியவர்கள் நியமிக்கப்பட்டார்கள். அவர்களின் பெரு முயற்சியால் இப்போதுள்ள மிக்கேல் சம்மனசு ஆலயத்திற்கு அஸ்திவாரமிடப்பட்டது. 1920-ல் கோயில் தற்காலிகமாக அபிஷேகம் செய்யப்பட்டு திறக்கப்பட்டது. 1932-ல் தான் கோபுரம் தவிர மற்ற எல்லா வேலைகளும் முடிக்கப்பட்டன.\n\nகி.பி.1922-ல் தான் கன்னியர்மடம் ஆரம்பிக்கப்பட்டு, பெண்களுக்கென ஓர் ஆரம்பபாடசாலையும் திறக்கப்பட்டது. மக்கள் மத்தியில் கல்வி பரவி நாகரிகமடைந்து முன்னேற்றம் ஆரம்பமாகியது. சங்.மரியமாணிக்கம் சுவாமியவர்களின் தூண்டுதலால் இளைஞர்கள் வெளியிடங்களுக்கு சென்று கல்வி கற்க ஆரம்பித்தனர். 1950-ம் வருடம் ஆரம்பிக்கப்பட்ட ச.மரிய சிங்கராயர் வாசகசாலை மக்களுக்கு அறிவு வளர்ச்சியளிக்கிறது.\n\nS.A.LAWRENCE\n\nTHARUVAIKULAM\n"}
{"id": "47790", "url": "https://ta.wikipedia.org/wiki?curid=47790", "title": "கயவாய்", "text": "கயவாய்\n\nகயவாய் () என்பது, பகுதி மூடியதும், ஒன்று அல்லது அதற்கு மேற்பட்ட ஆறுகள் அல்லது சிற்றாறுகள் கலப்பதும், கடலுடன் தொடர்புடையதுமான, கரையோர நீர்ப்பரப்பு ஆகும். கயவாய்கள் உயர்ந்த வீதமான உயிரியல் உற்பத்தித்திறன் கொண்டவையாக உள்ளன. கயவாய்கள் பொதுவாக ஆறுகளின் கழிமுகங்களாக உள்ளதுடன், நிலப்பகுதி நீரோட்டத்தினால் அல்லது கரைக்கு அப்பாலிருந்து வரும் படிவு, வண்டல் ஆகியவை இங்கே காணப்படுகின்றன. கயவாய்கள் உப்புநீரால் ஆனவை.\n\nகயவாய்கள், மனிதச் செயற்பாடுகளினால் ஆபத்துக்கு உள்ளாகியுள்ளன. இவை ஆற்றெதிர்ப் புறத்திலும் (upstream), கடலிலும் நிகழும் நடவடிக்கைகளினால் பாதிக்கப்படுவதுடன், மாசுகளும், படிவுகளும் கயவாய்களில் செறிகின்றன.\n\nSection::::கயவாய்ச் சுற்றோட்டம்.\nகயவாய்கள், கடல்சார் சூழல்கள். இவற்றின் கார / அமிலத் தன்மைகள், உப்புத் தன்மை, நீர் மட்டம் என்பன, இவற்றுடன் கலக்கும் ஆறுகளிலும், தொடர்புடைய கடலிலும் தங்கியுள்ளது.\n\n\nஇவ்விரு தொடர்களும், கடலியலில், கயவாய்களுக்கும் அப்பால், விரிவான பயன்பாடுகளைக் கொண்டுள்ளன. ஏறத்தாழ-மூடிய கடல் படுகைகளில் காணும் நீரோட்டங்களை விளக்க இவை பயன்படுகின்றன.\n\nSection::::கயவாய் வகைகள்.\nகயவாய்களை நீரோட்டத்தை அடிப்படையாகக் கொண்டு வகைப்படுத்தலாம்.\n\n\nஅமைப்பு அடிப்படையிலான வகைப்படுத்தல்.\n\n"}
{"id": "47791", "url": "https://ta.wikipedia.org/wiki?curid=47791", "title": "1741", "text": "1741\n\n1741 (MDCCLI) ஒரு ஞாயிற்றுக்கிழமையில் ஆரம்பமான ஒரு சாதாரண கிரிகோரியன் ஆண்டாகும். பழைய ஜூலியன் நாட்காட்டியில் இவ்வாண்டு ஒரு வியாழக்கிழமையில் ஆரம்பமானது.\n\n\n"}
{"id": "47792", "url": "https://ta.wikipedia.org/wiki?curid=47792", "title": "1790", "text": "1790\n\nஆண்டு 1790 (MDCCXC) ஒரு வெள்ளிக்கிழமையில் ஆரம்பமான ஒரு கிரிகோரியன் சாதாரண ஆண்டாகும். பழைய ஜூலியன் நாட்காட்டியில் இது செவ்வாய்க்கிழமையில் ஆரம்பமானது.\n\n\n\n\n\n"}
{"id": "47798", "url": "https://ta.wikipedia.org/wiki?curid=47798", "title": "தாஞ்சன்களின் விதி", "text": "தாஞ்சன்களின் விதி\n\nமுக்கோணவியலில் தாஞ்சன்களின் விதி (\"law of tangents\") அல்லது டான்களின் விதி என்பது ஒரு முக்கோணத்தின் மூன்று பக்க நீளங்களுக்கும், அம்முக்கோணத்தின் கோணங்களின் தாஞ்சன்களுக்கும் (\"tangents\") இடையே உள்ள ஓர் உண்மைக்கூற்று.\n\nபடம் 1 இல் \"a\", \"b\", \"c\" என்பன முக்கோணத்தின் மூன்று பக்க நீளங்கள். α, β, γ என்னும் மூன்றும், அப்பக்கங்களுக்கு நேர் எதிராக, முறையே, உள்ள கோணங்கள். அதாவது \"a\" என்னும் பக்கத்துக்கு நேர் எதிரான கோணம் α, அதே போல \"b\", \"c\" என்னும் பக்கங்களுக்கு நேர் எதிராக கோணங்கள் β, γ ஆகும்.\nமுக்கோணவியலில் தாஞ்சன்களின் விதி அல்லது டான்களின் விதி என்ன சொல்கின்றது என்றால்,\n\nமேற்குறிப்பிட்ட தான்களின் விதி, மற்ற சைன்களின் விதி, கோசைன்களின் விதி போல் அவ்வளவாகப் பரவலாக அறியப்படாவிட்டாலும், அவைபோலவே பயனுடைய விதி. ஒரு முக்கோணத்தின் இரண்டு பக்கங்களும் ஒரு கோணமும் அறிந்திருந்தாலோ அல்லது இரு கோணங்களும் ஒரு பக்கமுமோ அறிந்திருந்தாலோ, சில உண்மைகளை நிறுவப் பயனுடையதாக இருக்கும் ஒரு இவ்விதி.\n\nSection::::நிறுவல்.\nடான்களின் விதியை நிறுவ, முதலில் சைன்களின் விதியை வைத்துத் தொடங்குவோம். சைன்களின் விதிப்படி,\n\nஇப்பொழுது மேலுள்ள ஈடுகோளை (சமன்பாட்டை) ஏதோ ஒரு \"q\" என்பதற்கு ஈடு (சமம்) என்று கொள்வோம்.\n\nமேற்கொண்டவற்றைக் கொண்டு, \"b\" யையும், \"a\" யையும் தீர்வு செய்யலாம்:\n\n\"a\" இக்கும் ,\"b\" இக்குமான முதல் சமன்பாட்டில் இவற்றை பெயர்த்து இட்டால் (substitute), நாம் கீழ்க்காணும் சமன்பாட்டைப் பெறலாம்:\n\nபொதுவாக உள்ள \"q\"' -களைக் களைந்து (தொகுத்துப் பின் வகுத்து), பின்னர் பெருக்குத்தொடரை கூட்டுத்தொடராய் மாற்றும் விதிப்படி,\n\nformula_8 என்றும், formula_9 என்றும் கொண்டால்,\n\nஎன்னும் விதியைப் பெறுகின்றோம்.\n\n"}
{"id": "47802", "url": "https://ta.wikipedia.org/wiki?curid=47802", "title": "சொக்கலிங்க பாகவதர்", "text": "சொக்கலிங்க பாகவதர்\n\nகே. ஏ. சொக்கலிங்க பாகவதர் (பிறப்பு: 1907 - இறப்பு: ஜனவரி 21, 2002, வயது 92)) ஒரு பழம்பெரும் தமிழ் திரைப்பட நடிகர். திலோத்தமா, துகாராம், வீடு, இந்தியன், சந்தியா ராகம் உட்பட பல படங்களில் நடித்துள்ளார். இவர் இசை நாடக நடிகராகப் பாடியும், நடித்தும் புகழ் பெற்றவர்.\n\nரம்பையின் காதல் படத்தில் நடித்ததற்காகத் தங்கப்பதக்கம் பெற்றவர். அதன் பின், பாலு மகேந்திராவின் வீடு, சந்தியா ராகம் படங்களில் நடித்த பிறகுதான் பரவலாக அறியப்பட்டார். இந்தப் படங்களில் நடித்ததன் மூலம் தேசிய விருதும் பெற்றார்.\n\nSection::::வாழ்க்கைக் குறிப்பு.\nசொக்கலிங்க பாகவதர் சிறு வயதிலேயே நன்றாகப் பாடக்கூடியவர். இவரது குரல் இனிமையைக் கேட்டு 1921-ல் காளி என். ரத்தினம் தான் நடித்துக் கொண்டிருந்த 'மதுரை ஒரிஜினல் பாய்ஸ் கம்பெனி'யில் இவரைச் சேர்த்துவிட்டார். 'சத்தியவான் சாவித்திரி' நாடகத்தில் 'காக்க வேணும் ராமா' எனும் பாட்டை பாடினார். அதன் பின்னர் திருப்பாப்புலியூர், பாண்டிச்சேரி போன்ற இடங்களில் நாடகங்களில் நடித்து, இறுதியில் சென்னை வந்து சேர்ந்தார். 1922-இல் 'மதுரை பால மீன ரஞ்சனி சங்கீத சபை'யில் சேர்ந்து நடித்தார்.\n\nஇவருடன் சேர்ந்து நாடகங்களில் நடித்து பின்னர் புகழ் பெற்றவர்களில் எம்.ஜி.ஆர், எம். ஜி. சக்ரபாணி, எம். கே. தியாகராஜ பாகவதர், பி. யு. சின்னப்பா ஆகியோர் குறிப்படத்தக்கவர்கள்.\n\nSection::::பாகவதர் பெயர்.\n1934 ஆம் ஆண்டு சென்னையில் மியூசிக்கல் புராடக்ஸ் லிமிடெட் (Musical Products Ltd.) என ஒரு கம்பெனி உருவானது. இவர்கள் 10 அங்குல விட்டமுடைய இசைத்தட்டுகளை அறிமுகப்படுத்தினார்கள். வழமையான 78 ஆர்.பி.எம். இசைத்தட்டுகள் 12 அங்குல விட்டம் கொண்டிருக்கும். அவற்றில் மூன்றரை நிமிடம் வரையான பதிவுகளை செய்தார்கள். ஆனால் இந்த 10 அங்குல இசைத்தட்டுகளில் நான்கரை நிமிடம் வரையான பதிவுகளைச் செய்ய முடிந்தது. இந்த இசைத்தட்டுகள் புரோட்காஸ்ட் (Broadcast) என்ற (label) லேபிளைக் கொண்டிருந்தன. இதனால் சாதாரண மக்கள் புரோட்காஸ்ட் ரெக்கார்ட் கம்பெனி என இந்த நிறுவனத்தைக் குறிப்பிட்டனர். இந்த நிறுவனம் தனது முதல் வெளியீடாக ஏழு இசைத்தட்டுகள் கொண்ட \"சீதா கல்யாணம்\" என்ற தொகுதியை வெளியிட்டது. 7 இசைத்தட்டுகளும் ஒரு உலோகப் பேழையில் பொதியாக்கப்பட்டு 11 ரூபா 4 அணாவுக்கு விற்பனை செய்யப்படுவதாக சுதேசமித்திரன் பத்திரிகையில் விளம்பரம் வெளியானது. இந்த சீதா கல்யாணம் இசைத்தட்டுத் தொகுதியிலுள்ள பாடல்களைத் தான் பாடியதாகவும் அதனால் அந்த நிறுவனம் தம்மை பாகவதர் எனப்பெயரிட்டு அழைத்ததாகவும் சொக்கலிங்க பாகவதர் ஒரு தமிழ் இணைய இதழுக்கு அளித்த நேர்காணலில் குறிப்பிட்டுள்ளார்.\n\nஇவர் நடித்த முதல் திரைப்படம் எஸ். சவுந்தரராஜ ஐயங்கார் எடுத்த 'சம்பூர்ண மகாபாரதம்'.\n\nசன் டிவியில் தொடராக வந்த 'குடும்பம்' உட்பட சில தொலைக்காட்சித் தொடர்களிலும் இவர் நடித்தார்.\n\nSection::::விருது.\nஇவரது 90 வயதில் தமிழக அரசு கலைமாமணி விருதும், குடியிருக்க வீடும் வழங்கி கௌரவிக்கப்பட்டார்.\n\n\n"}
{"id": "47803", "url": "https://ta.wikipedia.org/wiki?curid=47803", "title": "இசுக்கார்பரோ நகர் நடுவம்", "text": "இசுக்கார்பரோ நகர் நடுவம்\n\nஇசுக்கார்பரோ நகர் நடுவம் (ஸ்கார்பரோ டௌன் சென்டர் என்றும் அழைக்கப்படுகிறது) என்பது கனடாவின் டொராண்டோவில் உள்ள ஒரு பேரங்காடித் தொகுதி (\"Shopping Mall\"). இது ஸ்கார்பரோவின் 300 பரோ டிரைவ் பகுதியில் அமைந்துள்ளது. \n\n1972 ஆம் ஆண்டு கட்டப்பட்ட இவ்வங்காடி மே 2, 1973-இல் திறக்கப்பட்டது. இங்குள்ள குறிப்பிடத்தக்க பேரங்காடிகள்:\n"}
{"id": "47806", "url": "https://ta.wikipedia.org/wiki?curid=47806", "title": "ஈரோனின் வாய்பாடு", "text": "ஈரோனின் வாய்பாடு\n\nமுக்கோணவியலில் ஈரோன் அல்லது ஈரோவின் வாய்பாடு (\"Heron's formula\") என்பது ஒரு முக்கோணத்தின் பரப்பளவை அதன் பக்கங்களின் நீளங்களின் அளவுகளைக் கொண்டு கணிக்கப் பயன்படும் ஒரு பயன்மிகுந்த வாய்பாடு. ஈரோன் (Heron or Hero) அல்லது ஈரோவின் வாய்பாட்டின்படி, ஒரு முக்கோணத்தின் பக்க நீளங்கள் \"a\", \"b\", \"c\" ஆகவும், அம்முக்கோணத்தின் சுற்றளவின் பாதி \"s\" ஆகவும் இருந்தால், அதன் பரப்பளவு formula_1 என்பது கீழ்க்காணும் சமன்பாட்டின்படி உறவு கொள்ளும்.\n\nமுக்கோணத்தின் சுற்றளவின் பாதியாகிய \"s\" ஐக் கீழ்க்காணுமாறு எழுதலாம்.\n\nஈரோனின் வாய்பாட்டைக் கீழ்க்காணுமாறும் எழுதலாம்:\n\nSection::::வரலாறு.\nஇவ்வாய்பாடு, அலெக்சான்றியாவின் ஈரோன் என்பவர் கண்டுபிடித்ததாகக் கருதுகின்றனர். இவ்வாய்பாடும் அதன் நிறுவலும் அவர் கி.பி 60 இல் எழுதிய மெட்ரிக்கா (Metrica) என்னும் நூலில் உள்ளது. பண்டைக்காலத்தில் அவர்கள் அறிந்திருந்த வாய்பாடுகள் அதில் இருப்பதால், அவருக்கு முன்னரே கூட இவ் வாய்பாடு இருந்திருக்கலாம் என்று அறிஞர்கள் கருதுகின்றனர்.\nஈரோனின் வாய்பாடுக்கு இணையான பிறிதொரு வாய்பாடு:\n\nமேலுள்ள வாய்பாட்டை சீனர்கள் தாமாக கிரேக்கர்களின் துணையின்றி கண்டுபிடித்தனர். இவ்வாய்பாடு \"சின் ஜியுஷாவோ\" (Qin Jiushao) என்பவர் கி.பி. 1247 இல் எழுதிய \"ஷுஷு ஜியுஷாங்\" ) \"Shushu Jiuzhang\" ) என்னும் நூலில் உள்ளது.\n\nSection::::நிறுவல்.\nபண்டைய ஈரோன் கொடுத்த நிறுவல் போல் அல்லாமல், தற்கால முக்கோணவியல் மற்றும் இயற்கணிதம் அடிப்படையிலான நிறுவலைக் கீழே காணலாம். முதலில் \"a\", \"b\", \"c\" என்பன ஒரு முக்கோணத்தின் பக்கங்களாகவும் (பக்க நீளங்களாகவும்), \"A\", \"B\", \"C\" என்பன அப்பக்கங்களுக்கு நேர் எதிரான கோணங்களாகவும் கொள்வோம். இப்பொழுது கோணம் \"C\" யின் cos (காஸ் அல்லது \"அண்மம்\") என்பதை கொசைன் விதிப்படி (அண்மங்களின் விதிப்படி) கீழ்க்காணுமாறு எழுதலாம். \n\nசைனுக்கும் (sin) காஸுக்கும் (cos) உள்ள தொடர்பின்படி கீழ்க்காணுமாறு எழுதலாம்:\n\nமுக்கோணத்தின் பக்கம் \"a\" ஐ அடியாகக் கொண்டால் முக்கோணத்தின் குத்துயரம் \"b\"sin(C) என்பதால் கீழ்க்காணுமாறு எழுதலாம். கீழ்க்காணும் தொடர்களில் base என்பது அடி அல்லது அடிப்பக்கம், altitude என்பது குத்துயரம்.\n\nமேலுள்ள தொடர்புகளில் இருமடிகள் இரண்டின் கழித்தலின் வாய்பாடு (formula_10 ) இரு முறை பயன்படுத்தப்பட்டுள்ளது.\n\nSection::::பித்தேகோரசின் தேற்றத்தைன் வழி நிறுவல்.\n கீழ்க்காணும் எண்ணப்போக்கு ஈரோனின் வாய்பாட்டை பித்தேகோரசின் தேற்றத்தோடு இணைக்கின்றது.\n\nபடத்தில் உள்ள முக்கோணத்தில் பித்தேகோரசின் தேற்றத்தின் படி formula_11 அல்லது \n\nமேலுள்ளவற்றில் முதலாவது உள்ள சமன்பாட்டில் formula_19 என்பதற்கு formula_20 என்பதை ஈடாக பெயர்த்து இட்டு எளிமைப்படுத்தினால் பெறலாம். இதனையே இரண்டாவது சமன்பாட்டில் பெயர்த்து இட்டால் formula_21 என்றும், அதன் வழி formula_22 என்றும் உணரலாம். இப்பொழுது formula_23 என்பதை formula_24 என்றும், formula_25 என்பதை formula_26 என்றும், பித்தேகோரசின் தேற்றத்தின்படி எழுதினால், formula_27 ஐ நாம் தேடியவாறு பெறலாம்.\n\nSection::::எண்கணிப்பின் திடப்பாடு (numerical stability).\nமேற்குறிப்பிட்ட ஈரோனின் வாய்பாடு மிகச்சிறிய கோணங்களுக்காக எண்களால் கணிக்கும்பொழுது கட்டுப்படாமல் (திடப்படாமல்) போகும். இதற்கு மாற்றாக முக்கோணத்தின் பக்கங்களை கீழ்க்காணுமாறு மாற்றி அமைக்கலாம் t:\n\"a\" ≥ \"b\" ≥ \"c\"\nand computing\n\nஎண்கணிப்பின் திடப்பாட்டுக்கு மேலுள்ள பிறைக்குறிகள் தேவைப்படுகின்றன.\n\nSection::::பொதுமைப்பாடுகள்.\nஈரோனின் வாய்பாடு பிரம்மகுப்தாவின் வாய்பாட்டின் ஒரு சிறப்பு உள்வகுப்பு வகை ஆகும். இவ்விரண்டுமே நாற்கரங்களின் பரப்பளவு பற்றிய பிரெட்ஷ்னைடரின் வாய்பாட்டின் சிறப்பு உள்வகைகள்தான். இவ்விரண்டு வாய்பாடுகளிலும் நாற்கரத்தின் ஒரு பக்கத்தின் நீளத்தைச் சுழியாக மாற்றினால் ஈரோனின் வாய்பாடு கிட்டும்.\n\nஅதாவது ஈரோனின் வாய்பாடு சரிவகம் என்னும் நாற்கரத்தின் பரப்பளவை அதன் நான்கு பக்கங்களின் நீளத்தைக் கொண்டு கணக்கிடும் முறையின் உள்தனி வகையாகும். ஏனெனில் சரிவகத்தின் சிறிய பக்கத்தின் நீளத்தைச் சுழியாகக் கொண்டால் ஈரோனின் வாய்பாடு கிட்டும்.\n\nமூன்று திசையன்களுக்கு (வெக்டார்களுக்கு) இடையே உள்ள தொலைவுகளின் இருமடிகளாக உள்ள அணிக்கோவையாகவும் ஈரோனின் வாய்பாட்டைக் காட்டலாம்: \n\nமேற்குறிப்பிட்டுளது மூன்று-எளிகம் (three-simplex) என்பதின் கன அளவைக் குறிப்பிடும் டார்ட்டாக்ளியாவின் வாய்பாட்டுடன் ஒப்புறவு உடையது. \nSection::::நான்முக முக்கோணகத்திற்கு ஈரோன் வாய்பாடு போன்ற ஒரு வாய்பாடு.\nformula_30 என்பன நான்முக முக்கோணகத்தி ன் ஓரங்களின் தொலைவுகளாகக் கொண்டால் (முதல் மூன்றும் முக்கோணத்தினது; formula_31 formula_32 எதிரானவை முதலான் வகையில் கொண்டால்), பின்\n\nமேலுள்ளவற்றில்\n\n"}
{"id": "47818", "url": "https://ta.wikipedia.org/wiki?curid=47818", "title": "டேக்கார்ட்டின் தேற்றம்", "text": "டேக்கார்ட்டின் தேற்றம்\n\nவடிவவியலில் பிரெஞ்ச்சு அறிஞர் ரெனே டேக்கார்ட்டின் பெயரில் வழங்கும் டேக்கார்ட்டின் தேற்றம் அல்லது தெக்காட்டின் தேற்றம் என்பது ஒன்றை ஒன்று தொட்டுக்கொண்டிருக்குமாறு நான்கு வட்டங்களின் உறவைப் பற்றியது. இவற்றை \"முத்தமிடும் நான்கு வட்டங்கள்\" என்று கூறுவதுண்டு. ஒன்றை ஒன்று தொட்டுக்கொண்டு இருக்குமாறு மூன்று வட்டங்கள் இருந்தால், மூன்று வட்டங்களையும் தொட்டுக்கொண்டு இருக்குமாறு நான்காவது வட்டத்தை வரைய இத்தேற்றத்தைப் பயன்படுத்தலாம்.\n\nSection::::வரலாறு.\nதொடு வட்டங்களைப் பற்றி ஈராயிரம் ஆண்டுகளுக்கும் மேலாக ஆய்வுகள் செய்து வந்துள்ளார்கள். பண்டைய கிரேக்கத்தில் (கி.மு. 300களில்) வாழ்ந்த பெர்கா ஊரைச் சேர்ந்த பெர்கா அப்போலினியசு என்பவர் தொடுகோடுகள் பற்றி ஒரு தனி நூலே எழுதியுள்ளார், ஆனால் அது இன்று கிடைக்கும் அவர் நூல்களில் ஒன்றாக இல்லை.\n\nரெனே டேக்கார்ட் கி.பி. 1643 இல் பொஃகீமிய இளவரசியார் எலிசபெத் என்பாருக்கு எழுதிய ஒரு கடிதத்தில் இந்தத் தொடுவட்டங்களைப் பற்றி ஒரு தீர்வை (கீழே கொடுத்துள்ள சமன்பாடு 1) ஒரு கடிதத்தில் எழுதியிருந்தார். இதன் பயனாக இத்தேற்றத்திற்கு இவர் பெயர் வழங்கலாயிற்று.\n\n1921 ஆண்டுக்கான வேதியியல் துறை நோபல் பரிசு பெற்ற பெடரிக் சோடி என்னும் அறிஞர் இந்தத் தீர்வை 1936 இல் மீண்டும் கண்டுபிடித்தார். இக்காலத்தில் இந்த முத்தமிடும் வட்டங்கள் அல்லது தொடுவட்டங்கள் என்பவை சோடியின் வட்டங்கள் என்று அழைக்கப்படுகின்றன. பெடரிக் சோடி கண்ட தீர்வைப் புகழ்பெற்ற நேச்சர் என்னும் ஆய்விதழில் ஒரு செய்யுளாக (பாடலாக) எழுதியிருந்தார் (நேச்சர், ஜூன் 20, 1936). சோடி அவர்கள் இதன் நீட்சியாகத் தொடு உருண்டைகளுக்கும் தீர்வு தந்தார்.தொரோல்டு கோசெட் என்பார் இச்செய்யுளை எந்த எண்ணிக்கையுள்ள திரட்சிக்கும் (arbitrary dimensions) ஆக விரிவாக்கினார்.\n\nSection::::வட்டத்தின் வளைவு.\nடேக்கார்ட்டின் தேற்றத்தைத் தெளிவாகக் கூறுவதற்கு வட்டங்களின் \"வளைவு\" என்னும் ஒரு எளிமையான கருத்து பயனுடையதாக இருக்கும். ஒரு வட்டம் எவ்வளவு “விரைவாக” வளைகின்றது என்பதை வளைவு என்கிறார்கள். ஒரு வட்டத்தின் ஆரம் \"r\" என்றால், அதன் \"வளைவு\" \"k\" = ±1/\"r' ஆகும். ஒரு வட்டம் பெரியதாக இருந்தால், ஆரம் பெரியதாக இருக்கும், ஆகவே \"வளைவு\" குறைவாக இருக்கும். வளையாத ஒரு நேர்க்கோட்டையும் ஒரு முடிவில்லா நீளம் கொண்ட ஆரம் உடைய ஒரு வட்டமாகக் கருதினால், அதன் \"வளைவு\" சுழியாகும். \"k\" = ±1/\"r'’ = 1/∞ = 0.\nவளைவு \"k\" = ±1/\"r\" என்பதில் உள்ள கூட்டல் குறி, பிற வட்டங்களுடன் இவ்வட்டம் “வெளிப்புறம்” ஆகத் தொடுகின்றது பொருள். ஒரு பெரிய வட்டத்திற்குள் இன்னொரு சிறிய வட்டம் தொடுவட்டமாக இருந்தால் கழித்தல் குறி பயன்படும். எனவே உள்புறமாகத் தொட்டால் கழித்தல், வெளிப்புறமாக முட்டித்தொட்டால் கூட்டல் குறி.\n\nSection::::டேக்கார்ட்டின் தேற்றம்.\nஒன்றுக்கொன்று தொடுவட்டமாக அமைந்த நான்கு வட்டங்களின் வளைவுகள்\n\"k\" (for \"i\" = 1,…,4), என்றால், டேக்கார்ட்டின் தேற்றம் என்ன கூறுகிறது என்றால்,\n\nமூன்று முத்தமிடும் அல்லது தொடு வட்டங்கள் உள்ளபொழுது, நான்காவது தொடுவட்டத்தின் ஆரத்தைக் கண்டுபிடிக்கக் கீழ்க்காணுமாறு மேலுள்ள சமன்பாட்டை எழுதலாம்s:\n\nமேலுள்ளதில் கூட்டல் குறி ( ± ) இருப்பது இரண்டு பொதுத் தீர்வுகள் உள்ளதைக் காட்டுகின்றது. மற்ற கணிப்புகளின் அடிப்ப்டையில் இவற்றுள் ஒன்றை சரியான தீர்வாகத் தேறலாம்.\n\nஆரங்களின் அடிப்படையில் இந்த வாய்பாட்டைக் கீழ்க்காணுமாறு எழுதலாம்:\n\nSection::::சில தனித் தீர்வுகள்.\nமூன்று வட்டங்களில் ஒன்று நேர்க்கோடாக இருந்தால், எடுத்துக்காட்டாக வளைவு \"k\", சுழியாக இருந்தால், அது சமன்பாடு (1) இல் இருந்து விடுபடுகின்றது. எனவே சமன்பாடு ( 2) ஆனது, இன்னும் எளிமையாக மாறுகின்றது:\n\nஆனால் இரண்டோ அதற்கு மேற்பட்ட வட்டங்களோ நேர்க்கோடாக இருந்தால் டேக்கார்டின் தேற்றம் செல்லாது. அதே போல ஒரு வட்டத்திற்கு மேலானவை உட்புறமாகத் தொடும் வட்டங்களாக இருந்தாலும், டேக்கார்ட்டின் தேற்றம் செல்லாது. எடுத்துக்காட்டாக மூன்று வட்டங்கள் ஒன்றுக்குள் ஒன்றாக ஒரே புள்ளியில் தொட்டுக்கொண்டு இருந்தால் இத்தேற்றம் செல்லாது.\n\nSection::::சிக்கலெண் டேக்கார்ட் தேற்றம்.\nவட்டத்தைத் தெளிவாக அறிய ஆரம் மட்டும் தெரிந்தால் போதாது. அதன் நடுப்புள்ளி எங்கு என்பதும் தெரிய வேண்டும். இதற்காக அதன் ஆள்கூறுகளை (\"x\", \"y\") சிக்கலெண்களாகக் கொண்டால் பயனுடையதாக இருக்கும் \"z\" = \"x\" + i y. இப்பொழுது இச்சமன்பாடு டேக்கார்ட்டின் தேற்றம்போல் இது தோற்றம் அளிப்பதால், இதனைச் சிக்கலெண் டேக்கார்ர்டின் தேற்றம் எனப்படுகின்றது.\n\nநான்கு வட்டங்களின் வளைவுகளும் \"k\" , அவ்வட்டங்களின் நடுப்புள்ளிகளின் ஆள்கூறுகளும் \"z\" (for \"i\" = 1…4), கொடுக்கப்பட்டால், சமன்பாடு (1) உடன், கீழ்க்காணும் சமன்பாடும் உண்மையாக இருக்கும்:\n\nசமன்பாடு (2) ஐக் கொண்டு வளவு \"k\" ஐக் கண்டுபிடித்த பின், நடுப்புள்ளி \"z\" ஐக் கண்டுபிடிக்கச் சமன்பாடு (4)ஐ சமன்பாடு (2)ஐப்போல மாற்றி எழுதலாம். முன்போலவே இப்பொழுதும், \"k\" இக்கான இரு தீர்வுகளுக்கு ஏற்ப பொதுவாக வளைவு \"z\" இக்கும் இரு தீர்வுகள் இருக்கும்.\n\n"}
{"id": "47824", "url": "https://ta.wikipedia.org/wiki?curid=47824", "title": "தியனன்மென் சதுக்கம்", "text": "தியனன்மென் சதுக்கம்\n\nதியனன்மென் சதுக்கம் (Tiananmen Square) (சொர்க்கத்தின் அமைதியின் வாயில்) என்பது சீன மக்கள் குடியரசின் தலைநகரம் பெய்ஜிங்கின் நடுப் பகுதியில் அமைந்துள்ள ஒரு சதுக்கம் ஆகும். 100 ஏக்கர் பரப்பளவில் அமைந்த இச்சதுக்கம் உலகில் மிகப்பெரிய நகர்ப்புற சதுக்கமாகவும் சீனப் பண்பாட்டில் ஒரு முக்கியமான இடமாகவும் உள்ளது.\n\nசீன வரலாற்றில் பல போராட்ட இயக்கங்கள் இச்சதுக்கத்தில் நடந்தன. இதில் 1989இல் நடந்த அரசு எதிர்ப்புப் போராட்டத்தில் குறைந்தது 10,000 பேர் கொல்லப்பட்டனர்.\n\nSection::::வரலாறு.\n1415 இல் மிங் வம்சத்தின் போது இம்பீரியல் நகரத்தில் தியனன்மென் சதுக்கம் (\"பரலோக அமைதியின் நுழைவாயில்\") கட்டப்பட்டது. 17 ஆம் நூற்றாண்டில், லி சிச்செங்கின் கிளர்ச்சிப் படைகளுக்கும் மஞ்சு தலைமையிலான சிங் வம்சத்தின் படைகளுக்கும் இடையிலான சண்டை இச்சதுக்கத்திற்கு பெரும் சேதத்தை ஏற்படுத்தியது அல்லது அழித்தது எனலாம். மீண்டும் 1651 ஆம் ஆண்டில் தியனன்மென் சதுக்கம் வடிவமைக்கப்பட்டு கட்டப்பட்டது. பின்னர் 1950 களில் அதன் அளவை விட நான்கு மடங்கு பெரிதாகிவிட்டது.\n\nசதுக்கத்தின் மையத்திற்கு அருகில் உள்ள \"கிரேட் மிங் நுழைவாயில்\", என்பது நகரத்தின் தெற்கு வாயில் ஆகும். குயிங் வம்சத்தின் போது இந்த நுழைவாயில் என்றும் குடியரசுக் காலத்தில் \" சீனாவின் நுழைவாயில்\" என்றும் பெயர் மாற்றப்பட்டது. பெய்ஜிங்கில் உள்ள தியனன்மென் மற்றும் ஜெங்யாங்மென் போன்ற மற்ற வாயில்களைப் போலல்லாமல், இது முற்றிலும் சடங்குகள் மேற்கொள்ளும் நுழைவாயிலாக இருந்தது. இதில் மூன்று வளைவுகள் இருந்தன. ஆனால் கோபுரங்கள் இல்லை. மிங் கல்லறைகளில் காணப்படும் சடங்கு நுழைவாயில்களைப் போலவே இந்த வாயில் \"தேசத்தின் நுழைவாயில்\" என்று ஒரு சிறப்பு அந்தஸ்தைக் கொண்டிருந்ததை அதன் அடுத்தடுத்த பெயர்களில் இருந்து காணலாம். பேரரசர் கடந்து சென்ற நேரம் தவிர இது பொதுவாக மூடப்பட்டிருந்தது. பொதுவான போக்குவரத்து முறையே சதுரத்தின் மேற்கு மற்றும் கிழக்கு முனைகளில் பக்க வாயில்களுக்கு திருப்பி விடப்பட்டது. போக்குவரத்தில் இந்த திசைதிருப்பலின் காரணமாக, இந்த வாயிலின் தெற்கே பெரிய, வேலி அமைக்கப்பட்ட சதுரத்தில் \"செஸ் கிரிட் சந்தைகள்\" என்று அழைக்கப்படும் ஒரு பரபரப்பான சந்தை உருவாக்கப்பட்டது.\n\n1860 ஆம் ஆண்டில், இரண்டாம் ஓபியம் போரின்போது, ஆங்கிலேய மற்றும் பிரெஞ்சு துருப்புக்கள் பெய்ஜிங்கை ஆக்கிரமித்தபோது, அவர்கள் வாயிலுக்கு அருகே முகாமிட்டனர். மேலும் வாயிலையும் முழு தடைசெய்யப்பட்ட நகரத்தையும் எரிக்க நினைத்தனர். பின்னர்,அவர்கள் தடைசெய்யப்பட்ட நகரத்தை விட்டுவிட்டு அதற்கு பதிலாக பழைய கோடைகால அரண்மனையை எரிக்க முடிவு செய்தனர். சியான்ஃபெங் பேரரசர் இறுதியில் வெளிநாட்டு துருப்புக்களை அனுமதிக்க அனுமதித்தார் . 1900 ஆம் ஆண்டில் குத்துச்சண்டை கிளர்ச்சியின் போது எட்டு நாடுகளின் கூட்டணியின் படைகள் பெய்ஜிங்கை முற்றுகையிட்டபோது, அவர்கள் அரசு வளாகங்களை மோசமாக சேதப்படுத்தினர் மற்றும் பல அமைச்சக கட்டிடங்களை எரித்தனர். குத்துச்சண்டை கிளர்ச்சி முடிவடைந்த பின்னர், அந்த பகுதி வெளிநாட்டு சக்திகளுக்கு தங்கள் இராணுவப் படைகளை ஒன்று சேர்ப்பதற்கான இடமாக மாறியது.\n\n1954 ஆம் ஆண்டில், சீனாவின் நுழைவாயில் இடிக்கப்பட்டது. இது சதுக்கத்தை விரிவாக்க அனுமதித்தது. நவம்பர் 1958 இல், தியனன்மென் சதுக்கத்தின் ஒரு பெரிய விரிவாக்கம் தொடங்கியது. இது ஆகஸ்ட் 1959 இல் 11 மாதங்களுக்குப் பிறகு நிறைவடைந்தது. இது சதுரத்தை உலகின் மிகப்பெரிய மற்றும் மிக அற்புதமானதாக மாற்றுவதற்கான மா சே துங்கின் பார்வையைப் பின்பற்றியது, மேலும் 500,000 க்கும் மேற்பட்ட மக்கள் வாழும் நோக்கத்தையும் கொண்டிருந்தது. இந்த செயல்பாட்டில், ஏராளமான குடியிருப்பு கட்டிடங்கள் மற்றும் பிற கட்டமைப்புகள் இடிக்கப்பட்டுள்ளன. அதன் தெற்கு விளிம்பில், மக்கள் மாவீரர்களுக்கான நினைவுச்சின்னம் அமைக்கப்பட்டுள்ளது. ஒத்திசைவாக, 1958 மற்றும் 1959 க்கு இடையில் கட்டப்பட்ட பத்து பெரிய கட்டிடங்களின் ஒரு பகுதியாக, சீன மக்கள் குடியரசு (பி.ஆர்.சி), மக்களின் பெரிய மண்டபம் மற்றும் புரட்சிகர வரலாற்று அருங்காட்சியகம் (இப்போது சீனாவின் தேசிய அருங்காட்சியகம் ) ஆகியவற்றின் பத்து ஆண்டு நிறைவை நினைவு கூறும் வகையில் கட்டப்பட்டது. இது சதுரத்தின் மேற்கு மற்றும் கிழக்கு பக்கங்களில் அமைக்கப்பட்டன.\n\nSection::::நிகழ்வுகள்.\nதியனன்மென் சதுக்கம் பல அரசியல் நிகழ்வுகள் மற்றும் மாணவர் போராட்டங்களின் தளமாக இருந்து வருகிறது.\n\n\n"}
{"id": "47829", "url": "https://ta.wikipedia.org/wiki?curid=47829", "title": "மிச்சிகன் ஏரி", "text": "மிச்சிகன் ஏரி\n\nமிச்சிகன் ஏரி (\"Lake Michigan\") வட அமெரிக்காவிலுள்ள ஐந்து பேரேரிகளில் ஒன்று. இது மட்டுமே முழுமையாக ஐக்கிய அமெரிக்காவின் ஆட்சிப்பகுதிக்குள் அமைந்ததாகும். மற்ற நான்கு பேரேரிகளும் ஐக்கிய அமெரிக்கா, கனடா இருநாட்டுப் பகுதிகளிலும் உள்ளன. பேரேரிகளில் இது கொள்ளளவின்படி இரண்டாவது மிகப்பெரிய ஏரியாகும். மேற்பரப்பளவின்படி மூன்றாவது பெரியதாகும்; சுப்பீரியர் ஏரியும் இயூரோன் ஏரியும் இதைவிடப் பெரியன. (இந்த ஏரி சிறிதளவே ஐக்கிய அமெரிக்க மாநிலம் மேற்கு வர்ஜீனியாவைச் சிறியது). கிழக்கில் இந்த ஏரியின் வடிநிலத்தில் இயூரோன் ஏரியும் பரந்த மக்கினாக் நீரிணை மூலம் இணைந்துள்ளது. ஒரே மேற்பரப்பு உயரத்தைக் கொண்டுள்ளதால் இவை இரண்டும் ஒரே ஏரி எனலாம்.\n\nமிச்சிகன் ஏரியின் மேற்கிலிருந்து கிழக்காக விஸ்கொன்சின், இலினொய், இந்தியானா, மிச்சிகன் மாநிலங்கள் பகிர்ந்து கொள்கின்றன. இதன் கரையோரமாக அமைந்துள்ள துறைமுகங்களில் சிகாகோ; மில்வாக்கி; கிரீன் பே, விசுகான்சின்; கேரி, இந்தியானா; மற்றும் மஸ்கெகோன், மிச்சிகன் அடங்கும். \"மிச்சிகன்\" என்ற சொல் துவக்கத்தில் ஏரியைக் குறிப்பிடுவதாகவே இருந்தது; இது உள்ளூர் ஒஜிப்வெ மொழியில் \"பெரும் நீர்\" என்ற பொருள்தரும் \"மிச்சி காமி\" என்ற சொல்லிலிருந்து உருவாகியிருக்கலாம்.\n\nSection::::புவியியல்.\nஅமெரிக்க ஐக்கிய நாட்டின் எல்லைகளுக்குள்ளே முழுமையும் உள்ள ஒரே அமெரிக்கப் பேரேரி மிச்சிகன் ஏரியாகும்; மற்ற நான்கு ஏரிகளும் கனடாவுடன் பகிரப்பட்டுள்ளன.இது அமெரிக்க நடுமேற்குப் பகுதியில் அமைந்துள்ளது. \nSection::::புள்ளியியலும் அளவியலும்.\nமிச்சிகன் ஏரியின் மேற்புரப் பரப்பு 22,404 ச.மை (58,026 கிமீ); (13,237 சதுர மைல்கள், 34,284 கிமீ மிச்சிகன் மாநிலத்திலும், 7,358 சதுர மைல்கள், 19,056 கிமீ விசுகான்சின் மாநிலத்திலும், 234 சதுர மைல்கள், 606 கிமீ இந்தியானா மாநிலத்திலும், 1,576 சதுர மைல்கள், 4,079 கிமீ இல்லிநாய் மாநிலத்திலுமாக அமைந்துள்ளது) எனவே மேற்புர பரப்பின் அளவைக்கொண்டு ஒரு நாட்டின் எல்லைக்குள் முழுவதுமாக அமைந்துள்ள ஏரிகளில் மிகப் பெரும் ஏரியாக விளங்குகிறது. ( உருசியாவிலுள்ள பைக்கால் ஏரி, நீர்க் கொள்ளளவைக்கொண்டு இதைவிடப் பெரியதாகும்). உலகளவில் மிச்சிகன் ஏரி ஐந்தாவது மிகப்பெரிய ஏரியாகும். உலகில் மேற்புர பரப்பைக் கொண்டு மிகப்பெரிய நன்னீர் ஏரியான மிச்சிகன்-இயூரோன் ஏரி அமைப்பின் பெரிய பாதியாகவும் உள்ளது. இது நீளமும் அகலமும் நீளமான ஏரிக்கரையும் கொண்டிருக்கிறது. ஏரியின் சராசரி ஆழம் 46 பதொம்கள் 3 அடி (279 அடி; 85 மீ), இங்குள்ள மிக ஆழமான பகுதி 153 பதொம்களும் 5 அடியுமாக (923 அடி; 281 மீ) உள்ளது. மிச்சிகன் ஏரியில் 1,180 கன மைல்கள் (4,918 கிமீ³) கொள்ளளவிற்கு நீர் உள்ளது. வடமேற்கிலுள்ள \"கிரீன் பே\" (பசுமை விரிகுடா) மிகப்பெரிய விரிகுடாவாகும். வடகிழக்கிலுள்ள \"கிராண்டு டிராவர்சு விரிகுடா\" மற்றொரு பெரிய விரிகுடா ஆகும். வட பாதியிலுள்ள சிப்பெவா வடிநிலம் இதன் மிக ஆழமான பகுதியாகும்; இது தென் சிப்பெவா வடிநிலத்திலிருந்து ஒப்பீட்டளவில் ஆழம் குறைந்த நடுஏரி பீடபூமியால் (\"Mid Lake Plateau\") பிரிக்கப்பட்டுள்ளது.\n\nSection::::நகரங்கள்.\nமிச்சிகன் ஏரியின் கரையோரமாக 12 மில்லியன் மக்கள் வாழ்கின்றனர். இவர்களில் பெரும்பாலோர் சிகாகோ, மில்வாக்கி பெருநகரப் பகுதிகளில் வாழ்பவர்களாவர். வடக்கு மிச்சிகனிலும் விசுகான்சினின் டோர் மாவட்டத்திலும் பல சமூகங்கள் சுற்றுலாவை நம்பியே வாழ்கின்றனர். மிச்சிகன் ஏரியின் அழகும் மனமகிழ்வு வாய்ப்புகளும் பருவம்சார்ந்த பெரும் எண்ணிக்கையில் சுற்றுலாப் பயணிகளை ஈர்க்கின்றன. பருவம்சார் வாசிகள் பெரும்பாலும் ஏரிக்கரையில் கோடை இல்லங்களில் வசித்துவிட்டு குளிர்காலத்தில் தங்கள் சொந்த ஊரிலுள்ள இல்லம் திரும்புகின்றனர். ஏரியின் தென்முனையில் இந்தியானாவின் கேரி அருகே பெருமளவில் தொழில்கள் வளர்ந்துள்ளன. மிச்சிகன் ஏரியின் கரையில் உள்ள நகரங்களாவன:\nஇல்லினாய்\n\nஇந்தியானா\nமிச்சிகன் \n\nவிசுகான்சின்\n\n"}
{"id": "47831", "url": "https://ta.wikipedia.org/wiki?curid=47831", "title": "1989 தியனன்மென் சதுக்கம் எதிர்ப்புப் போராட்டங்கள்", "text": "1989 தியனன்மென் சதுக்கம் எதிர்ப்புப் போராட்டங்கள்\n\n1989 தியனன்மென் சதுக்கம் எதிர்ப்புப் போராட்டங்கள் என்பது 1989இல் சீனாவின் தலைநகரம் பெய்ஜிங்கின் தியனன்மென் சதுக்கத்தில் அரசுக்கு எதிராக நடந்த போராட்டங்களை குறிக்கும். சீனாவில் தொழிலாளர்களும், கல்லூரி மாணவர்களும், கற்றவர்களும் இப்போராட்டத்தை தலைமை தாங்கியுள்ளனர். 1989இல் ஏப்ரல் 15 முதல் ஜூன் 4 வரை இப்போராட்டங்கள் நடந்தன.\n\nசீனப் பொதுவுடமைக் கட்சியின் பொருளாதாரக் கொள்கைகளுக்கும் அரசியல் கொள்கைகளுக்கும் எதிராக போராளிகள் போராட்டம் செய்துள்ளனர். பெய்ஜிங்கில் டியனன்மென் சதுக்கத்தில் முக்கியமான போராட்டங்கள் நடந்தன, ஆனாலும் சாங்காய் போன்ற பல்வேறு சீன நகரங்களிலும் எதிர்ப்புப் போராட்டங்கள் நடந்தன.\n\nபெய்ஜிங்கில் இந்த அறவழிப் போராளிகள் மீது சீன இராணுவம் தாக்குதல் செய்து பலரும் உயிரிழந்தனர், மேலும் பலரும் காயமடைந்தனர். உயிரிழந்த மக்கள் கணக்கெடுப்பு சீன அரசு ஆவணங்களின் படி 200-300, நியூயார்க் டைம்ஸ் இதழின் படி 300-800, சீன மாணவர்களின் சங்கங்களின் படி 2,000-3,000 ஆகும். இந்த வன்முறையுக்கு பிறகு சீன அரசு சீன அரசு பல மக்களை கைது செய்து வெளிநாடு செய்தி ஊடகங்களை தடை செய்துள்ளது. சீன அரசு செய்த வன்முறையையும் ஊடகம் மீது தடை செயலையும் பல்வேறு நாடுகள் கண்டனம் செய்தன. \n\nசீனாவிற்கான பிரித்தானிய தூதுவர் சர் ஆலன் டொனால்டு 2017-ஆம் ஆண்டில் வெளியிட்ட ஆவணங்களின்படி, இப்போராட்டத்தில் 10,000 பேர் பலியானதாக தெரிவிக்கிறார். \n"}
{"id": "47835", "url": "https://ta.wikipedia.org/wiki?curid=47835", "title": "பெர்னி மாக்", "text": "பெர்னி மாக்\n\nபெர்னி மாக் (Bernie Mac), பிறப்பு பெர்னார்ட் ஜெஃப்ரி மெக்கல (அக்டோபர் 5, 1957-ஆகஸ்ட் 9, 2008) ஒரு அமெரிக்க நடிகரும் மேடைச் சிரிப்புரையாளரும் ஆவார்.\n\nசிக்காகோவில் பிறந்த பெர்னி மாக் முதலில் மேடைச் சிரிப்புரையாளராக பணி புரிந்தார். எச்பிஓ தொலைக்காட்சியில் டெஃப் காமெடி ஜாம் என்ற நிகழ்ச்சியில் மேடைச் சிரிப்புரை செய்து புகழுக்கு வந்தார். 1990களில் நடிக்க ஆரம்பித்து 1995இல் ஐஸ் கியூப் உடன் ஃப்ரைடே (Friday) திரைப்படத்தில் நடித்து திரைப்பட உலகத்தில் புகழுக்கு வந்தார். இதற்கு பிறகு ஓஷன்ஸ் 11, மிஸ்டர் 3000, பாட் சான்டா, பூடி கால் போன்ற திரைப்படங்களில் நடித்துள்ளார்.\n\n2001இல் ஃபாக்ஸ் தொலைக்காட்சியில் த பெர்னி மாக் ஷோ என்ற ஒரு நகைச்சுவைத் தொடரில் முதன்மை பாத்திரத்தில் நடித்துள்ளார். 2006 வரை இத்தொடர் ஒளிபரப்பப்பட்டது.\n\n2008இல் நுரையீரலழற்சி நோய் காரணமாக இறந்தார்.\n"}
{"id": "47838", "url": "https://ta.wikipedia.org/wiki?curid=47838", "title": "கிரிசு ரொக்", "text": "கிரிசு ரொக்\n\nகிரித்தபர் யூலியசு கிரிசு ரொக் III ஒரு அமெரிக்க நகைச்சுவையாளர், நடிகர், எழுத்தாளர், இயக்குனர், தயாரிப்பாளர். இவரது மேடைச்சிருப்புரைக்காக பெரிதும் அறியப்படுகிறார். அரசியல், வர்க்கம், இனம், உறவுகள் ஆகியவற்றை இவரது கருப்பொருட்களாக பெரிதும் பயன்படுத்துகிறார்.\n\nகாமெடி சென்ட்ரல் தொலைக்காட்சி நிறுவனமால் வரலாற்றில் ஐந்தாம் மிகச்சிறந்த மேடைச் சிரிப்புரையாளர் என்று தேர்ந்தெடுக்கப்பட்ட கிரிஸ் ராக் தென் கரொலைனாவில் பிறந்து நியூயார்க் நகரில் வளந்தார்.\n\n1985இல் மேடைச் சிரிப்புரையில் ஆரம்பித்து எடி மர்ஃபி இவரை கண்டு அவரின் திரைப்படம் பெவர்லி ஹில்ஸ் காப் 2-இல் ஒரு பாத்திரத்தை கிரிஸ் ராக்குக்கு கொடுத்தார். 1990இல் பிரபலமான அமெரிக்க நகைச்சுவை தொலைக்காட்சி நிகழ்ச்சி சாட்டர்டே நைட் லைவில் சேர்ந்து 1993 வரை இந்த நிகழ்ச்சியில் நடித்துள்ளார்.\n\n1996இல் ப்ரிங் த பெய்ன் என்ற நகைச்சுவைக் காட்சியை படைத்து இரண்டு எமி விருதை வென்று அமெரிக்காவில் மிக புகழ்பெற்ற மேடைச் சிரிப்புரையாளர்களில் ஒன்றானார். இதற்கு பிறகு திரைப்படங்களிலும் முக்கிய பாத்திரங்களில் நடித்த ஆரம்பித்தார். டாக்மா, த லாங்கெஸ்ட் யார்ட், பாட் கம்பெனி, ஹெட் அஃப் ஸ்டேட் போன்ற திரைப்படங்களில் நடித்துள்ளார்.\n\n2005இல் சிறுவர் கிரிஸ் ராக்கை பற்றி எவ்ரிபடி ஹேட்ஸ் கிரிஸ் என்ற நகைச்சுவை தொடர் தொடங்கியுள்ளது. இத்தொடரில் கிரிஸ் ராக் முக்கிய பாத்திரத்தில் நடிக்கிறார். பல கண்டிப்பவர்கள் இத்தொடருக்கு நன்றாக விமர்சனங்கள் செய்துள்ளனர்.\n\nபொதுவாக கிரிஸ் ராக்கின் நகைச்சுவைக் காட்சிகளில் அமெரிக்க அரசியல், ஆபிரிக்க அமெரிக்கப் பண்பாடு, பாலியல், இனப் பாகுபாடு போன்ற கருப்பொருள்களைப் பற்றி பேசுவார்.\n"}
{"id": "47841", "url": "https://ta.wikipedia.org/wiki?curid=47841", "title": "அபினவ் பிந்த்ரா", "text": "அபினவ் பிந்த்ரா\n\nஅபினவ் பிந்த்ரா (பிறப்பு செப்டம்பர் 28, 1982) ஒரு இந்தியத் தொழிலதிபரும் ஒலிம்பிக் விளையாட்டு வீரரும் ஆவார். இவரின் வணிக நிறுவனம், \"அபினவ் ஃபியூச்சரிஸ்டிக்ஸ்\", கணினி விளையாட்டுகளுக்காக பொருட்களை விற்பனை செய்கிறது. விளையாட்டு உலகில் குறி பார்த்துச் சுடுதல் செய்கிறார்.\n\n2008 ஒலிம்பிக் விளையாட்டுப் போட்டிகளில் 10 மீட்டர் துப்பாக்கி சுடுதலில் தங்கப் பதக்கத்தை பெற்றார். இவர் ஒலிம்பிக் வரலாற்றில் தனி நபர் போட்டிகளில் தங்கப் பதக்கத்தை பெற்றவர்களில் முதலாம் இந்தியர் ஆவார்.\n\nSection::::இந்திய அணியின் நல்லெண்ணத் தூதர்.\nரியோ டி ஜனேரோ 2016 ஓலிம்பிக் விளையாட்டுக்கள் போட்டியில் பங்கேற்கும் இந்திய அணிக்காக ஒலிம்பிக் விளையாட்டு வீரர் அபினவ் பிந்த்ரா இந்திய அணியின் நல்லெண்ணத் தூதராக நியமிக்கப்பட்டுள்ளார்..\n\nSection::::வெளி இணைப்புக்கள்.\nஅபினவ் பிந்த்ராவின் வணிக நிறுவனம்\n"}
{"id": "47842", "url": "https://ta.wikipedia.org/wiki?curid=47842", "title": "திஸ்கின்வாலி", "text": "திஸ்கின்வாலி\n\nதிஸ்கின்வாலி (Tskhinvali) ஜோர்ஜியா நாட்டின் நடப்பின்படி மெய்யான தெற்கு ஒசேடியா பகுதியின் தலைநகரம் ஆகும். 2008 கணக்கெடுப்பின் படி மொத்தத்தில் 30,000 மக்கள் இந்நகரில் வசிக்கின்றனர். ஜோர்ஜிய தலைநகரம் திபிலீசியிலிருந்து வடமேற்கில் 100 கிமீ தூரத்தில் அமைந்துள்ள இந்நகரம் வழியாக பெரிய லியாக்வி ஆறு பாய்கிறது. \n\n2008இல் ரஷ்ய படைகளுக்கும் ஜோர்ஜியாவின் படைகளுக்கும் இடையில் இடம்பெற்ற சண்டையில் ரஷ்ய படை திஸ்கின்வாலியை கைப்பற்றி ஜோர்ஜியா படையை வெளியேற்றியுள்ளனர். இச் சம்பவத்தில் ஏறக்குறைய 1500 மக்கள் கொல்லப்பட்டு திஸ்கின்வாலி மக்களுள் பெரும்பான்மையோர் ரஷ்யாவின் வடக்கு ஒசேத்தியா பகுதிக்கு வெளியேறியுள்ளனர். \n"}
{"id": "47871", "url": "https://ta.wikipedia.org/wiki?curid=47871", "title": "வரிசைச் சோடி", "text": "வரிசைச் சோடி\n\nformula_1 formula_2 என்பவை வெற்றில்லாத இரு கணங்கள் எனில் formula_3ஆகியவை வரிசை சோடிகள் அல்லது வரிசைப்படுத்தப்பட்ட இணை எனப்படும்.\n\nஇந்த சோடிகள் வரிசைப்படுத்தப்பட்டவை என்பது கவனத்தில் கொள்ளப்பட வேண்டும். அதாவது அவை ஒழுங்கமைக்கப்பட்ட வரிசை முக்கியம். (p, 1) என்பது (1, p) இருந்து வேறுபட்டது.\n\nஇரு வரிசைச் சோடிகளில் இரண்டிலுமுள்ள முதல் உறுப்புகள் இரண்டும் சமமாகவும் இரண்டாவது உறுப்புகள் இரண்டும் சமமாகவும் இருந்தால், இருந்தால் மட்டுமே வரிசைச் சோடிகள் இரண்டும் சமமாக இருக்கும்:\n\n\"X\" கணத்திலிருந்து முதல் உறுப்பையும் \"Y\" கணத்திலிருந்து இரண்டாம் உறுப்பையும் கொண்டுள்ள வரிசைச் சோடிகள் அனைத்தையும் கொண்ட கணம் \"X\" மற்றும் \"Y\" கணங்களின் கார்ட்டீசியன் பெருக்கற்பலன் எனப்படும். கார்ட்டீசியன் பெருக்கற்பலனின் குறியீடு: formula_5.\n\n\"X\" மற்றும் \"Y\" கணங்களுக்கு இடையே அமையும் ஈருறுப்புச் செயலி அக்கணங்களின் கார்ட்டீசியன் பெருக்கற்பலன் \"X\"×\"Y\" இன் உட்கணமாகும்.\n"}
{"id": "47873", "url": "https://ta.wikipedia.org/wiki?curid=47873", "title": "ஆர்க்காவதி ஆறு", "text": "ஆர்க்காவதி ஆறு\n\nஆர்க்காவதி ஆறு காவிரியின் துணை ஆறுகளில் ஒன்றாகும். இது கர்நாடகத்தின் கோலார் மாவட்டத்திலுள்ள நந்தி மலையில் உற்பத்தியாகி கோலார், பெங்களூர் ஊரக மாவட்டங்கள் வழியாக பாய்ந்து இராமநகரா மாவட்டத்தின் கனகபுரா அருகே சங்கமம் என்னுமிடத்தில் காவிரியுடன் கலக்கிறது. \n\nபெங்களூர் குடிநீர் வடிகால் வாரியம் மூலமாக இவ்வாற்றிலிருந்து நாளொன்றுக்கு 135 மில்லியன் லிட்டர் குடி நீரானது பெங்களூரு நகருக்கு வழங்கப்படுகிறது. இது அந்நகரின் 20% தண்ணீர் தேவையாகும். . ஆர்க்காவதி ஆரானது பெங்களூர் மாநகர கழிவுகளால் மாசுபடுகிறது.\n"}
{"id": "47874", "url": "https://ta.wikipedia.org/wiki?curid=47874", "title": "அலகல்லை", "text": "அலகல்லை\n\nஅலகல்லை (\"Alagalle\") இலங்கையின் சபரகமுவா மாகாணம், கேகாலை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் கடிகமுவை, பலனை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47875", "url": "https://ta.wikipedia.org/wiki?curid=47875", "title": "பலனை", "text": "பலனை\n\nபலனை (\"Balana\") இலங்கையின் மத்திய மாகாணம், கண்டி மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் அலகல்லை, கடுகண்ணாவை தொடருந்து நிலையங்களுக்கிடையே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "47880", "url": "https://ta.wikipedia.org/wiki?curid=47880", "title": "பித்தேகோரசு தேற்றம்", "text": "பித்தேகோரசு தேற்றம்\n\nபித்தகோரசு தேற்றம் அல்லது பித்தேகோரசு தேற்றம் அல்லது பைத்தகரசின் தேற்றம் (\"Pythagorean theorem\" அல்லது \"Pythagoras' theorem\") என்பது ஒரு செங்கோண முக்கோணத்தில் உள்ள மூன்று பக்கங்களுக்கும் இடையே உள்ள தனிச்சிறப்பான ஒரு தொடர்பைக் கூறும் ஒரு கூற்று.\n\nஒரு செங்கோண முக்கோணத்தில், அதன் செம்பக்கத்தின் (கர்ணத்தின்) நீளத்தின் இருமடியானது, மற்ற பக்க நீளங்களின் இருமடிகளின் கூட்டுக்கு ஈடு (சமம்).\n\nஇத்தேற்றத்தை கிரேக்க நாட்டு கணிதவியல் அறிஞர், மெய்யியல் அறிஞராகிய பித்தகோரசு கண்டுபிடித்தார் என்று பொதுவாக நம்பப்படுவதால், அவர் பெயரால் இத்தேற்றம் வழங்குகின்றது . ஆனால் இத்தேற்றத்தின் உண்மை அவர் காலத்திற்கு மிக முன்னமேயே அறியப்பட்டுப் பயன்பாட்டில் இருந்து வந்துள்ளது.\n\nசெங்கோண முக்கோணத்தின் மிகப்பெரிய பக்கமாகிய செம்பக்கம் அல்லது \"கர்ணத்தின்\" நீளத்தை formula_1 என்று கொண்டு, மற்ற இரு பக்கங்களின் (“தாங்கிப் பக்கங்களின்”) நீளங்களை formula_2என்று குறித்தால், பித்தகோரசு தேற்றம் தரும் சமன்பாடு:\n\nஇப்பொழுது செம்பக்கத்தின் (கர்ணத்தின்) நீளத்தை நேரடியாக அறிய:\n\nசெம்பக்கத்தின் நீளமும், மற்றொரு பக்கத்தின் நீளமும் தெரிந்திருந்தால் மூன்றாவது பக்கத்தின் நீளத்தைக் கீழ்க்காணுமாறு அறியலாம்:\n\nஇந்தப் பித்தேகோரசின் தேற்றத்தின் நீட்சியாக அல்லது பொதுமைப்பாடாகச் செங்கோண முக்கோணம் மட்டுமல்லாமல் எந்த ஒரு (யூக்கிளிடிய சமதள) முக்கோணத்திற்கும் பொருந்துமாறு கோசைன்களின் விதி வகுக்கப்படுகின்றது. இந்தக் கோசைன்களின் விதிப்படி, மூன்றாவது பக்கத்தின் நீளத்தை அறிய, மற்ற இரு பக்கங்களின் நீளங்களும், அவற்றுக்கிடையே உள்ள கோணமும் அறிந்திருக்க வேண்டும். மற்ற இரு பக்கங்களுக்கும் இடையே உள்ள கோணம் செங்கோணமாக (90°) இருந்தால், கோசைன்களின் விதி பித்தகோரசின் விதியாகச் சுருங்கிவிடும்.\nபித்தேகோரசின் விதியை வடிவங்களின் துணைகொண்டு காட்ட ஒவ்வொரு பக்கத்தின் இருமடியைக் காட்ட ஒவ்வொரு பக்கத்தின் மீதும் ஒரு கட்டம் (சதுரம்) வரைந்து காட்டப்பட்டுள்ளது; அது போலவே, சீரான எவ்வடிவும் இருக்கலாம் என்பதற்காக, அருகில் உள்ள படத்தில் ஒவ்வொரு பக்கங்களின் மீதும் அரைவட்டங்கள் காட்டப்பட்டுள்ளன. செம்பக்கத்தின் மீதுள்ள சீரான வடிவத்தின் பரப்பளவு மற்ற இரு பக்கங்களின் மீதுள்ள சீரான வடிவங்களின் பரப்புகளின் கூட்டுக்கு ஈடு. இதே போலச் சமபக்க முக்கோணங்கள், சீர் அறுகோணங்கள் போன்றவற்றையும் அமைத்துக் காட்டலாம்.\n\nSection::::தேற்றத்தின் பிற வடிவங்கள்.\nசெங்கோண முக்கோணத்தின் மிகப்பெரிய பக்கமாகிய செம்பக்கம் அல்லது \"கர்ணத்தின்\" நீளத்தை formula_1 என்று கொண்டு, மற்ற இரு பக்கங்களின் (“தாங்கிப் பக்கங்களின்”) நீளங்களை formula_2என்று குறித்தால், பித்தகோரசு தேற்றம் தரும் சமன்பாடு:\n\nஇப்பொழுது செம்பக்கத்தின் நீளத்தை பின்வரும் வாய்ப்பாட்டால் கணிக்கலாம்:\n\nசெம்பக்கத்தின் நீளமும், மற்றொரு பக்கத்தின் நீளமும் தெரிந்திருந்தால் மூன்றாவது பக்கத்தின் நீளத்தைக் கீழ்க்காணுமாறு அறியலாம்:\n\nபித்தாகரசு தேற்றம் ஒரு செங்கோண முக்கோணத்தின் பக்கங்களுக்கு இடையேயுள்ள தொடர்பைத் தருகிறது. இதனால் ஒரு செங்கோண முக்கோணத்தின் இரு பக்க அளவுகள் தெரிந்தால் அதன் மூன்றாவது பக்கத்தை இத் தேற்றத்தின் முடிவைப் பயன்படுத்திக் கணிக்க முடியும்.\n\nஇத் தேற்றத்தின் கிளைமுடிவாக, ஒரு செங்கோண முக்கோணத்தின் செம்பக்கத்தின் அளவு மற்ற இரு பக்க அளவுகளைவிட அதிகமானதாகவும், ஆனால் மற்ற இரு பக்க அளவுகளின் கூடுதலைவிடச் சிறியதாகவும் இருக்கும் என்ற கூற்றைக் கொள்ளலாம்.\n\nபித்தகோரசின் தேற்றத்தின் நீட்சியாக அல்லது பொதுமைப்பாடாகச் செங்கோண முக்கோணம் மட்டுமல்லாமல் எந்த ஒரு (யூக்கிளிடிய சமதள) முக்கோணத்திற்கும் பொருந்துமாறு கோசைன்களின் விதி உள்ளது. இவ்விதியைப் பயன்படுத்தி எந்தவொரு முக்கோணத்திலும் அதன் இரு பக்கங்களும் அவற்றுக்கு இடைப்பட்ட கோணமும் தெரிந்தால் முக்கோணத்தின் மூன்றாவது பக்கத்தைக் கணிக்கலாம். மற்ற இரு பக்கங்களுக்கும் இடையே உள்ள கோணம் செங்கோணமாக (90°) இருந்தால், கோசைன்களின் விதி பித்தகோரசின் விதியாகச் சுருங்கிவிடும்.\n\nSection::::நிறுவல்.\nபித்தேகோரசு தேற்றத்திற்குப் பல நிறுவல் வழிகள் உள்ளன. அதிக நிறுவல்கள் பெற்ற தேற்றம் என்னும் புகழ் பெற்றது இத்தேற்றம். எலிஷா ஸ்காட் லூமிஸ் (Elisha Scott Loomis) எழுதிய \"பித்தகோரியன் முன்மொழிவு\" (\"Pythagorean Proposition\"), என்னும் நூலில் 367 நிறுவல்களைத் தொகுத்து வழங்கியுள்ளார்.\n\nSection::::பித்தகோரசின் நிறுவல்.\nபித்தகோரசு தேற்றமானது பித்தகோரசின் காலத்திற்கு முன்பாகவே அறியப்பட்டிருந்தாலும், பித்தகோரசு தான் அத் தேற்றத்தை முதலில் நிரூபித்தவர் ஆவார். அவர் அளித்த நிறுவல் மிகவும் எளிமையானது. மேலும் அது மறுவரிசைப்படுத்தல் மூலமான நிறுவல் என அழைக்கப்படுகிறது.\n\nபடத்தில் உள்ள இரு பெரிய சதுரங்கள் ஒவ்வொன்றும் நான்கு முற்றொப்பான முக்கோணங்களைக் கொண்டுள்ளன. ஆனால் இரு சதுரங்களிலும் அவை வெவ்வேறு இடங்களில் உள்ளன. எனவே இவ்விரு சதுரங்களுக்குள்ளும் காணப்படும் வெள்ளை நிறப்பகுதிகள் சமமான பரப்பளவு கொண்டிருக்க வேண்டும். அந்த பரப்பளவுகளைச் சமப்படுத்த பித்தகோரசு தேற்றத்தின் கிடைக்கும்.\n\nSection::::வடிவொத்த முக்கோணங்கள் வாயிலாக நிறுவல்.\nABC என்பது ஒரு செங்கோண முக்கோணமாக இருக்கட்டும். C என்னும் முனையில் செங்கோணம் உள்ளது. C இல் இருந்து எதிர்ப் பக்கத்துக்கு ஒரு செங்குத்துக் கோடு வரைவோம். இது எதிர்ப்பக்கமாகிய AB இல் H என்னும் இடத்தில் வெட்டட்டும். இப்பொழுது புதிய முக்கோணமாகிய ACH முதலில் எடுத்துக்கொண்ட ABC என்னும் முக்கோணத்துடன் வடிவொத்த முக்கோணம் ஆகும். ஏனெனில் இரண்டுமே செங்கோண முக்கோணத்தையும், A என்னும் கோணத்தை பொதுவாகவும் கொண்டிருப்பதால் (மூன்றாவது கோணமும் ஒன்றாகத்தான் இருத்தல் வேண்டும்), இரு முக்கோணங்களும் வடிவொத்த முக்கோணங்கள். இதே போன்ற காரணங்களால், முக்கோணங்கள் ABC, CBH ஆகிய இரண்டும் வடிவொத்த முக்கோணங்கள். வடிவொத்த முக்கோணங்கள் ஆகையால், அவற்றின் பக்க நீளங்களின் விகிதங்கள் ஒத்ததாக இருக்கும்.\n\nஎனவே\n\nஇவற்றைக் கீழ்க்காணுமாறு எழுதலாம்:\n\nஇவ்விரண்டு சமன்பாடுகளையும் கூட்டினால், நாம் பெறுவது: \n\nமேலுள்ளவற்றில் இருந்து பித்தகோரசு தேற்றத்தைப் பெறுகின்றோம்:\n\nSection::::யூக்ளிடின் நிறுவல்.\nயூக்ளிடின், \"கூறுகள்\" (\"Elements\") என்னும் நூலில் முதல் புத்தகத்தில் முன்வைப்பு 47 இல், பித்தகோரசின் தேற்றத்தைக் கீழ்க்காணும் ஏரண காரணங்களைக் கொண்டு நிறுவியுள்ளார்:\n\nபடம் 1 இல்,\n\nSection::::முறையான நிறுவல்.\nயூக்ளிடின் முறையான நிறுவலுக்கு நான்கு சிறுதேற்றங்கள் தேவை:\n\n\n\nஇந்த நிறுவல் யூக்கிளிடின் \"கூறுகள்\" நூலில் முதல் தொகுதியில் 47 ஆவது முன்வைப்பாக உள்ளது 1.47.\n\nSection::::இயற்கணித நிறுவல்.\nஇயற்கணித முறையைப் பின்பற்றிக் கீழ்க்காணும் காரண கருத்தோட்டத்தின் படி நிறுவலாம். இதற்கு அருகில் உள்ள படம் உதவும். \nஇப்பொழுது 2\"AB\" ஐ மேலுள்ள ஈடுகோளின் இருபக்கங்களில் இருந்தும் கழித்தால்,\n\nSection::::வகையீடுகளைப் பயன்படுத்தி நிறுவுதல்.\nஒரு செங்கோண முக்கோணத்தின் ஒரு பக்க அளவில் ஏற்படும் மாற்றத்தினால் அதன் கர்ணத்தின் அளவில் ஏற்படும் மாற்றத்தைக் கணித்து, நுண்கணிதத்தையும் பயன்படுத்தினால் பித்தகோரசு தேற்றத்தைப் பெறலாம்.\n\nபடத்தின் மேற்பக்கத்தில், \nபடத்தின் கீழ்பக்கத்தில், \n\nஇத்தீர்வில் \"x\" = 0, \"y\" = \"a\" எனப் பிரதியிட \"C\" = \"a\" கிடைக்கிறது.\n\nSection::::மறுதலை.\nபித்தகோரசு தேற்றத்தின் மறுதலையும் உண்மையாகும்:\n என்ற முடிவை நிறைவு செய்யும் நேர் எண்கள் \"a\", \"b\", \"c\" எனில், இம் மூன்று எண்களையும் பக்கங்களாகக் கொண்டு ஒரு முக்கோணம் வரையலாம்; மேலும் அம் முக்கோணம், \"a\" , \"b\" பக்கங்களுக்கு இடையே செங்கோணத்தைக் கொண்ட செங்கோண முக்கோணமாகவும் இருக்கும்.\n\n\"a\", \"b\", \"c\" ஐப் பக்கங்களாகக் கொண்ட முக்கோணத்தில் எனில், \"a\" , \"b\" பக்கங்களுக்கிடையேயான கோணம் 90° ஆகும்.\n\nஇந்த மறுதலை யூக்ளிடின் ’கூறுகள்’ புத்தகத்தில் உள்ளது (புத்தகம் I, முன்வைப்பு 48): \nஒரு முக்கோணத்தின் ஒரு பக்கத்தின் மீது வரையப்படும் சதுரம் முக்கோணத்தின் மற்ற இரு பக்கங்களின் மீது வரையப்படும் இரு சதுரங்களின் கூடுதலுக்குச் சமமாக இருந்தால் அந்த இரு பக்கங்களுக்கு இடைப்பட்ட கோணம் செங்கோணம் ஆகும்.அம் முக்கோணம் செங்கோண முக்கோணமாகும்.\n\nஇக் கூற்றினை கொசைன் விதியைப் பயன்படுத்தி நிறுவலாம். கீழ்க்கண்டவாறும் நிறுவலாம்:\n\nபித்தகோரசு தேற்றத்தின் மறுதலையின் இந் நிறுவலில் பித்தகோரசு தேற்றம் பயன்படுத்தப்பட்டுள்ளது. எனினும் பித்தகோரசு தேற்றத்தைப் பயன்படுத்தாமலும் அதன் மறுதலையை நிறுவலாம்.\n\nபித்தகோரசுத் தேற்றத்தின் மறுதலையின் கிளைமுடிவுவானது, எடுத்துக்கொள்ளப்படும் முக்கோணம் விரிகோண முக்கோணமா, குறுங்கோண முக்கோணமா அல்லது செங்கோண முக்கோணமா என வகைப்படுத்தப் பயன்படுகிறது.\n\nஎடுத்துக்கொள்ளப்பட்ட முக்கோணத்தின் பக்கங்கள் \"a\" , \"b\" , \"c\" . இவற்றில் மிக நீளமான பக்கம் \"c\" எனில், கீழ்க்காணும் கூற்றுகள் முக்கோணத்தின் வகையைத் தருகின்றன:\n\nSection::::விளைவுகளும் பயன்பாடுகளும்.\nSection::::பித்தகோரசின் மும்மை.\nபைதகரசின் விதியை திருப்தி செய்யும் வகையில் செங்கோண முக்கோணமொன்றின் பக்கங்களின் நீளத்தொடர்புகள் பித்தகோரசின் மும்மை எனப்படும். முழு எண்களினாலான முதலாவது பித்தாகோரசு மும்மை 3, 4, 5 என்பதாகும். இதன் மடங்குகளும் அதாவது (6,8,10) , (9,12,15), (30,40,50) என்பன்வும் முழு எண்ணினாலான பித்தகோரசின் மும்மையைத் தரும். இது தவிர (8,15,17), (7,24,25)... என்றவாறு பித்தகோரசின் முழு எண் மும்மைகளை அமைக்கலாம்.\n\nபித்தகோரசின் முழு எண் மும்மை துணியப்படும் முறை:\n\nஎடுத்துக்காட்டு: \nஎண் 6 எனின் அதன் அரைவாசி 3. மூன்றின் வர்க்கம் 9. ஆகவே பித்தகோரசின் முழு எண் மும்மையின் அடுத்த எண்கள் 8, 10. இங்கு பித்தகோரசின் முழு எண் மும்மை (6,8,10)\n\n\nஎடுத்துக்காட்டு:\nஎண் 7 எனின் அதன் வர்க்கம் 49. அரைவாசி 25 உம் 24 உம் ஆகும். இங்கு பித்தகோரசின் முழு எண் மும்மை (7,24,25)\n\nSection::::சிக்கல் எண்கள்.\nஎனவே \"r\", \"x\" , \"y\" மூன்றும் பித்தகோரசு தேற்றத்தின் முடிவை நிறைவு செய்கின்றன:\n\n\"r\" நேர் எண்ணாகவோ அல்லது பூச்சியமாகவோ அமையலாம்; \"x\" , \"y\" நேர் அல்லது எதிர் எண்களாக இருக்கலாம்.\n\nசிக்கலெண் தளத்தில், \"z\" க்கும் ஆதிப்புள்ளி \"O\" க்கும் இடைப்பட்ட தூரம் \"r\" ஆகும். இதனைப் பொதுமைப்படுத்தி சிக்கலெண் தளத்திலமையும் இரு புள்ளிகளுக்கிடைப்பட்ட தூரத்தைக் காணலாம்.\n\n\"z\" , \"z\" இரு சிக்கலெண் புள்ளிகள் எனில் அவற்றுக்கிடையே உள்ள தூரம்:\n\nஇதுவும் பித்தாகரசு தேற்ற முடிவாகிறது:\n\nSection::::வேறுபட்ட ஆள்கூற்று முறைமைகளில் யூக்ளிடின் தொலைவு.\nSection::::கார்ட்டீசியன் ஆள்கூற்று முறைமை.\nகார்ட்டீசியன் ஆள்கூற்று முறைமையில் இரு புள்ளிகளுக்கிடையேயுள்ள தொலைவைக் கணக்கிட பயன்படும் வாய்ப்பாடு பித்தகோரசு தேற்றத்தைப் பயன்படுத்திப் பெறப்படுகிறது.\n\nகார்ட்டீசியன் தளத்திலமையும் ஆகிய இருபுள்ளிகளுக்கிடையேயுள்ள தொலைவு (யூக்ளிடிய தொலைவு) காணும் வாய்ப்பாடு:\n\nபொதுவாக, யூக்ளிடிய \"n\"-வெளியில் அமையும் இரு புள்ளிகளுக்கு (formula_34 formula_35) இடையேயுள்ள யூக்ளிடிய தொலைவானது பொதுமைப்படுத்தப்பட்ட பித்தகோரசு தேற்றத்தின் மூலம் பின்வருமாறு வரையறுக்கப்படுகிறது:\n\nSection::::வளைகோட்டு ஆள்கூறுகள்.\nகார்ட்டீசியன் ஆள்கூற்று முறைமைக்குப் பதில் போலார் ஆள்கூறுகள் அல்லது மேலும் பொதுவான வளைகோட்டு ஆள்கூறுகள் பயன்படுத்தப்படும்போதும், யூக்ளிடிய தொலைவு காணும் வாய்ப்பாட்டினைப் பித்தகோரசு தேற்றத்தின் மூலம் பெறமுடியும். இதற்கு கார்ட்டீசியன் ஆள்கூறுகளையும் வளைகோட்டு ஆள்கூறுகளையும் இணைக்கும் தொடர்புச் சமன்பாடுகள் பயன்படுத்தப்படுகின்றன.\n\nஎடுத்துக்காட்டாக, இருபரிமாணத் தளத்திலமைந்த ஒரு புள்ளியின் போலார் ஆள்கூறுகள் கார்ட்டிசியன் ஆள்கூறுகள் எனில்:\n\nஇந்த வாய்ப்பாடு கொசைன்களின் விதியாகும். இது சில சமயங்களில் ’பொதுமைப்படுத்தப்பட்ட பித்தகோரசு தேற்றம்’ எனவும் அழைக்கப்படுகிறது.\n\nஎடுத்துக்கொள்ளப்பட்ட இரு புள்ளிகளின் ஆரைத் திசையன்கள் ஒன்றுக்கொன்று செங்குத்தாக இருக்குமானால் ஆகும். இந்நிலையில் மேலேயுள்ள தொலைவு வாய்ப்பாடு formula_40 என்றாகி விடுகிறது. இதனால் செங்கோண முக்கோணங்களுக்குப் பொருந்தும் பித்தகோரசு தேற்றத்தை, எந்தவொரு முக்கோணத்துக்கும் பொருந்துகின்ற கொசைன்களின் விதியின் சிறப்புவகையாகக் கொள்ளலாம்.\n\nSection::::பித்தகோரசின் முக்கோணவியல் முற்றொருமை.\nஒரு செங்கோண முக்கோணத்தின் பக்கங்கள் \"a\", \"b\", \"c\" (செம்பக்கம்); பக்கம் \"a\"க்கும் செம்பக்கத்துக்கும் இடைப்பட்ட கோணம் \"θ\" எனில்:\n\nஇதில் formula_43 என்ற பித்தகோரசு தேற்ற முடிவு பயன்படுத்தப்பட்டுள்ளது. சைனுக்கும் கொசைனுக்கும் இடையேயான இந்தத் தொடர்பு அடிப்படையான பித்தகோரசின் முக்கோணவியல் முற்றொருமை என அழைக்கப்படுகிறது.\n\nSection::::குறுக்குப் பெருக்கத்துடன் தொடர்பு.\nபித்தகோரசு தேற்றம், குறுக்குப் பெருக்கத்தையும் புள்ளிப் பெருக்கத்தையும் தொடர்புபடுத்துகிறது:\n\nதிசையன் இயற்கணிதத்தில் குறுக்குப் பெருக்கம், புள்ளிப் பெருக்கம் இரண்டின் வரையறை:\n\nஇதில் மேலுள்ள வரையறைகளைப் பயன்படுத்த,\n\nமேலே தரப்பட்ட தொடர்பினை சற்று மாற்றியமைத்து குறுக்குப் பெருக்கத்தைக் கீழுள்ளவாறு வரையறையறுக்கலாம்:\n\nSection::::பொதுமைப்படுத்தல்.\nSection::::வெவ்வேறு வடிவொத்த வடிவங்கள்.\nசெங்கோண முக்கோணத்தின் மூன்று பக்கங்களின் மீதும் சதுரங்களுக்குப் பதிலாக வெவ்வேறு மூன்று வடிவொத்த வடிவங்களை வரைந்து பித்தகோரசு தேற்றத்தினைப் பொதுமைப்படுத்தியவர் கிமு ஐந்தாம் நூற்றாண்டைச் சேர்ந்த கிரேக்கக் கணிதவியலார் ஹிப்போகிரஸ் (சியோஸ்) ஆவார். இதே கருத்து யூக்ளிடின் ’கூறுகள்’ புத்தகத்திலும் உள்ளது(புத்தகம் VI, முன்வைப்பு VI 31):\n\nஒரு செங்கோண முக்கோணத்தின் பக்கங்களின் மீது வடிவொத்த வடிவங்கள் வரையப்பட்டால், இரு சிறிய பக்கங்களின் மீது வரையப்பட்ட வடிவங்களின் பரப்பளவுகளின் கூடுதல் பெரிய பக்கத்தின் மீது வரையப்பட்ட வடிவத்தின் பரப்பளவுக்குச் சமமாக இருக்கும்.\n\nதேற்றத்தின் பொதுமைப்படுத்தல் முக்கோணத்தின் மூன்று பக்கங்கள் ஒவ்வொன்றும் அவற்றின் மீது வரையப்படும் வடிவத்தின் ஒரு பக்கமாக உள்ளது என்ற கூற்றின் அடிப்படையில் பித்தகோரசு தேற்றம் இவ்வாறு பொதுமைப்படுத்தப்படுகிறது.\n\nசெங்கோண முக்கோணத்தின் பக்கங்களின் மீது வரையப்படும் குவிவுப் பல்கோணங்களுக்கு மட்டும் இத்தேற்றத்தினை யூக்ளிடின் நிறுவல் தருகிறது என்றாலும், தேற்றமானது குழிவுப் பல்கோணங்களுக்கும், வளைகோட்டு வரம்புகளுடைய வடிவங்களுக்குங்கூடப் (அவ் வடிவங்களின் ஒரு வரம்பு முக்கோணத்தின் ஒரு பக்கமாக இருக்கும்பட்சத்தில்) பொருந்தும்.\n\nSection::::கொசைன்களின் விதி.\nபித்தகோரசு தேற்றம், ஒரு முக்கோணத்தின் பக்கங்களுக்கு இடையேயுள்ள தொடர்பைத் தரும் கொசைன்களின் விதியின் சிறப்புவகையாகும்:\n\n\nஎனவே இந்நிலையில் இவ்விதி பித்தகோரசு தேற்றமாகிறது.\n"}
{"id": "47891", "url": "https://ta.wikipedia.org/wiki?curid=47891", "title": "ஹாரங்கி ஆறு", "text": "ஹாரங்கி ஆறு\n\nஹாரங்கி ஆறு காவிரியின் துணை ஆறுகளில் ஒன்றாகும். சங்கப்பாடல்கள் அயிரி ஆறு எனக் கூறுவது இது எனக் கொள்ளத் தக்கது. இது 50 கிமீ நீளமுடையது. குடகு மாவட்டத்திலுள்ள புஷ்பகிரி மலையில் உற்பத்தியாகும் ஹாரங்கி குசால்நகர் அருகே காவிரியுடன் கலக்கிறது. இதன் நீர்பிடிப்பு பகுதி 717 சதுர கிமீ ஆகும். ஹாரங்கி அணையானது இவ்வாற்றின் குறுக்கே கட்டப்பட்டுள்ளது. இது குசால்நகர் - மடிக்கேரி சாலையிலிருந்து 6 கிமீ தொலைவில் உள்ளது.\n"}
{"id": "47893", "url": "https://ta.wikipedia.org/wiki?curid=47893", "title": "சிம்சா", "text": "சிம்சா\n\nசிம்சா ஆறு (\"Shimsha\") காவிரியின் துணை ஆறுகளில் ஒன்றாகும். இது கர்நாடகாவின் தும்கூர் மாவட்டத்திலுள்ள தேவராயனதுர்க்க்கம் மலையின் தென் பகுதியில் உற்பத்தியாகி 221 கிமீ தொலைவு ஓடி காவிரியுடன் கலக்கிறது. இது 8,469 சதுர கிமீ நீர்ப்பிடிப்பு பகுதியைக் கொண்டுள்ளது.\n"}
{"id": "47898", "url": "https://ta.wikipedia.org/wiki?curid=47898", "title": "மைக்கல் ஃபெல்ப்ஸ்", "text": "மைக்கல் ஃபெல்ப்ஸ்\n\nமைக்கல் ஃப்ரெட் பெல்ப்ஸ் II (மைக்கல் பிரெட் பெல்ப்சு II) (\"Michael Fred Phelps II\", பி ஜூன் 30, 1985, பால்ட்டிமோர், மேரிலன்ட்) பல நீச்சல் வகைகளில் உலக சாதனைகளைப் படைத்த அமெரிக்க நீச்சல் வீரர் ஆவார். 28 ஒலிம்பிக் தங்கப் பதக்கங்களை பெற்ற ஃபெல்ப்ஸ் ஒலிம்பிக் வரலாற்றில் மிக அதிக தங்கப் பதக்கம் பெற்றவர் ஆவார்.\n\nஏதென்ஸ், கிரீசில் நடந்த 2004 ஒலிம்பிக் விளையாட்டுப் போட்டிகளில் 8 பதக்கங்களை (6 தங்கம், 2 வெண்கலம்) வென்றார். 2008 ஒலிம்பிக் விளையாட்டுப் போட்டிகளில் 8 தங்கப் பதக்கங்களை வென்றுள்ளார். ஓராண்டின் ஒலிம்பிக் போட்டிகளில் வென்ற மிகக் கூடிய தங்கப் பதக்க எண்ணிக்கை இதுவேயாகும். 2012 ஒலிம்பிக்கில் 6 பதக்கங்களையும் (4 தங்கம், 2 வெள்ளி) 2016 ஒலிம்பிக்கில் 5 பதக்கங்களையும் (4 தங்கம், 1 வெள்ளி) பெற்றார். எல்லாமாக 27 பதக்கங்களைப் பெற்று, அதிக பதக்கம் பெற்றோர் பட்டியலில் முதலிடத்தில் உள்ளார்.\nஓர் ஒலிம்பிக்கில் ஒருவர் பெற்ற அதிகூடிய பதக்க எண்ணிக்கையான 8 பதக்கங்களை பெல்ப்ஸ் இருதடவை பெற்றுள்ளார். இரசியரான அலெக்சாந்தர் டித்யாதின் ஓர் ஒலிம்பிக்கில் 8 பதக்கம் பெற்ற இன்னொருவர்.\n"}
{"id": "47901", "url": "https://ta.wikipedia.org/wiki?curid=47901", "title": "பஞ்சாப் (பாக்கிஸ்தான்)", "text": "பஞ்சாப் (பாக்கிஸ்தான்)\n\nபஞ்சாப் மாகாணம் (Punjab province) பாகிஸ்தான் நாட்டின் மக்கள் தொகை மிகுந்த மாகாணம் ஆகும். பஞ்சாப் மாகாணத்தின் தலைநகரம் லாகூர் ஆகும். சிந்துவெளி நாகரீகங்களின் சான்றுகள் அமைந்துள்ள பண்டைய நகரங்கள் ஹராப்பாவும், மொஹஞ்சதாரோவும், சோலிஸ்தான் பாலைவனமும் பஞ்சாப் மாகாணத்தில்தான் அமைந்துள்ளன.\n"}
{"id": "47924", "url": "https://ta.wikipedia.org/wiki?curid=47924", "title": "பாபேல் கோபுரம்", "text": "பாபேல் கோபுரம்\n\nபாபேல் கோபுரம் என்பது தொடக்க நூலின் படி, சினயார் சமவெளியில் கட்டப்பட்ட ஒரு கோபுரம் ஆகும்.\n\nவிவிலியத்தின் படி, வெள்ளப்பெருக்கிற்குப் பின் உலகம் முழுவதிலும் ஒரே மொழியும் ஒரே விதமான சொற்களும் இருந்தன. மனிதர்கள் கிழக்கிலிருந்து வந்து சினயார் சமவெளியில் குடியேறினர். அப்பொழுது அவர்கள், ″வாருங்கள், உலகம் முழுவதும் நாம் சிதறுண்டு போகாதபடி வானளாவிய கோபுரம் கொண்ட நகர் ஒன்றை நமக்காகக் கட்டி எழுப்பி, நமது பெயரை நிலை நாட்டுவோம்″ என்றனர். மானிடர் கட்டிக்கொண்டிருந்த நகரையும் கோபுரத்தையும் காண்பதற்கு ஆண்டவர் கீழே இறங்கி வந்தார். அப்பொழுது ஆண்டவர், ″இதோ! மக்கள் ஒன்றாக இருக்கின்றனர். அவர்கள் எல்லோரும் ஒரே மொழி பேசுகின்றனர். அவர்கள் செய்யவிருப்பதன் தொடக்கமே இது! அவர்கள் திட்டமிட்டுச் செய்யவிருப்பது எதையும் இனித்தடுத்து நிறுத்த முடியாது. வாருங்கள், நாம் கீழே போய் அங்கே ஒருவர் மற்றவரின் பேச்சைப் புரிந்து கொள்ள முடியாதபடி, அவர்கள் மொழியில் குழப்பத்தை உண்டாக்குவோம்″ என்றார். ஆண்டவர் அவர்களை அங்கிருந்து உலகம் முழுவதிலும் சிதறுண்டுபோகச் செய்ததால் அவர்கள் நகரைத் தொடர்ந்து கட்டுவதைக் கைவிட்டனர். ஆகவே அது ″பாபேல்″ என்று வழங்கப்பட்டது. ஏனெனில் அங்கே ஆண்டவர் உலகெங்கும் வழங்கி வந்த மொழியில் குழப்பத்தை உண்டாக்கினார். அங்கிருந்து அவர்களை ஆண்டவர் உலகம் முழுவதிலும் சிதறுண்டு போகச் செய்தார். ().\n"}
{"id": "47925", "url": "https://ta.wikipedia.org/wiki?curid=47925", "title": "வலு", "text": "வலு\n\nஇயற்பியலில், காலத்தால் வேலையை செய்யும் அல்லது ஆற்றும் விரைவைக் குறிக்கும். அதாவது ஒர் அலகு கால இடைவெளியில் எவ்வளவு வேலை ஆற்றப்படுகின்றது (செய்யப்படுகின்றது அல்லது கடக்கின்றது) என்பது ஆற்றுதிறன் அல்லது வலு ஆகும். ஆற்றுதிறன் அல்லது வலு என்பதை P என்னும் குறியால் குறிப்பது வழக்கம். ஆங்கிலத்தில் பவர் (power) என்பதன் அடிப்படையில் இக்குறி அமைந்துள்ளது. இதனை நாம் வ அல்லது வேறு எழுத்துக்களாலும் குறிக்கலாம்.\n\nஇதற்கு திசையேதும் இல்லாததால், இது திசையிலி அல்லது அளவெண் (Scalar) அளவை ஆகும். அனைத்துலக முறை அலகுகளில் அதன் அலகு சூல்/நொடி அல்லது வாட்டு என்ற அலகாலும் அளக்கப்படுகிறது. பதினெட்டாம் நூற்றாண்டில் நீராவி இயந்திரத்தைக் கண்டறிந்த சேம்சு வாட்டின் நினைவாக இப்பெயர் வழங்கப்பட்டுள்ளது. குதிரைத் திறன் என்பது பொதுவான அல்லது மரபாக பயன்படுத்தப்படும் அலகாகும்.\n\nவேலை செய்யும் வீதமே திறன் அல்லது வலு ஆகும். திறனுக்கான சமன்பாடு கீழ்கண்டவாறு வழங்கப்பட்டுள்ளது.\n\nதிறன் = (வேலை) / (காலம்)\n\nஇயற்பியல் கருத்துப்படி, திறன் என்பது குறிப்பிட்ட நேரத்தில் இயற்பியல் உலகத்தில் ஏற்படும் மாற்றம் ஆகும். மாடிப்படியில் ஏறும் ஒரு நபர், நடந்தோ அல்லது ஓடியோ படியை கடப்பது, அவர் செய்த வேலை ஆகும். அதே வேலையை குறிப்பிட்ட காலத்தில் செய்து முடித்தால், அது அவருடைய திறனாகும்.\n\nஒரு மின் மோட்டார் வெளிவிடும் திறனின் அளவு முறுக்கு விசை மற்றும் கோண திசை வேகம் (angular velocity) ஆகியவற்றின் பெருக்கற் தொகைக்குச் சமம். ஒரு பேருந்தின் திறன் என்பது பேருந்தின் மீது செயல்படும் விசை மற்றும் பேருந்தின் திசை வேகம் ஆகியவற்றின் பெருக்கற் தொகைக்குச் சமம். ஒளிரும் விளக்கு ஒன்று மின் ஆற்றலை, வெப்ப ஆற்றல் மற்றும் ஒளி ஆற்றல் மாற்றுகிறது. இது வாட் என்ற அலகால் அளக்கப்படுகிறது.\n\nSection::::அலகுகள்.\nதிறனின் பரிமாண வாய்பாடு ஆற்றல் காலத்தால் வகுக்கக் கிடைப்பது ஆகும். அனைத்துலக முறை அலகுகளில்]] அதன் அலகு சூல் / நொடி அல்லது வாட்டு (W) என்ற அலகாலும் அளக்கப்படுகிறது. திறனின் மற்ற அலகுகள் எர்க் / விநாடி (erg/s), குதிரை திறன் (hp), அடி-பவுண்ட் / நிமிடம் (foot-pound), ஒரு குதிரை திறன் என்பது 33,000 அடி-பவுண்ட் / நிமிடம் அல்லது 746 வாட்டுகளுக்குச் சமம். உணவின் திறன் கலோரி / மணி என்ற அலகிலும் பிரித்தானிய வெப்ப அலகு / மணி என்ற அலகிலும் அளக்கப்படுகிறது. (12,000 BTU/h) 12,000 பிரித்தானிய வெப்ப அலகு / மணி அலகு குளிரரூட்டும் சாதனத்தின் ஒரு டன் என்ற அலகாகும்.\n\nSection::::திறனின் அளவீடுகள்.\nஆற்றுதிறன் அல்லது வலு = (ஆற்றல்)/(கால இடைவெளி) = (வேலை)/(கால இடைவெளி)\n\nஇங்கு \"P\" திறன், \"W\" வேலை, \"t\" நேரம் எனக் கொள்வோம்.\n\nதிறனின் அளவை அலகுகள், ஆற்றலின் அலகுகளை நேரத்தால் வகுத்தால் கிடைப்பனவாகும். திறனின் SI அலகு வாட் (W) ஆகும். ஒரு வாட் என்பது, ஒரு நொடிக்கு ஒரு ஜூல் ஆற்றல் செலவீடு ஆகும்.\n\n1 வாட் = 1 ஜூல்/நொடி (= 0.738 அடி . பவுண்டு/நொடி)\n\nகால இடைவெளியைச் சுருக்கிக்கொண்டே போனால், எந்த ஒரு காலப்புள்ளியிலும் இயங்கும் ஆற்றுதிறனை, வலுவை அறியலாம். கணித முறைப்படி இதனைக் கீழ்க்காணுமாறு எழுதலாம்:\n\nஆற்றுதிறன் காலத்துக்குக் காலம் மாறுமடுமாயின், சராசரியான ஆற்றுதிறனை அறிய மொத்த வேலை அல்லது ஆற்றல் எவ்வளவு என்று கண்டு அது எத்தனைக் கால இடைவெளியில் நிகழ்ந்தது என்று அறிந்து கீழ்க்காணுமாறு கணக்கிடலாம்:\n\nவேலையை (formula_4) என்றும், விசையை (formula_5) என்றும், இடப்பெயர்ச்சியை (formula_6) என்றும் குறித்தால்,\n\nஆற்றுதிறன் அல்லது வலு என்பதற்குக் கீழ்க்காணும் பயனுடைய வாய்பாட்டைப் பெறலாம்:\n\nSection::::சராசரி திறன்.\nஎடுத்துக்காட்டாக ஒரு கிலோ கிராம் எடையுள்ள டிரை நைட்ரோ டொலுவின் (Trinitrotoluene|TNT) டி.என்.டி யை வெடிக்கச் செய்யும் போது வெளிவிடப்படும் ஆற்றலை விட ஒரு கிலோ கிராம் எடையுள்ள நிலக்கரியை எரிக்கும் போது கிடைக்கும் ஆற்றலை விட மிக அதிகம். இது எதனால் என்றால், டிரை நைட்ரோ டொலுவின் வெளிவிடும் ஆற்றல் மிக வேகமாகவும், மிக அதிகமாகவும் உள்ளது.\n\nΔ\"W\" என்பது ஒரு பொருள் Δ\"t\" என்ற நேரத்தில் செய்த வேலையின் அளவு என்றால், அதன் சராசரி திறன் \"P\" கீழ்க்கண்ட சமன்பாட்டின் மூலம் கணக்கிடப்படுகிறது. \n\nஒரு குறிப்பிட்ட காலத்தில் செய்யப்பட்ட வேலை அல்லது ஆற்றலின், சராசரி அளவு ஆகும்.\n\nஒரு கணத்தில் நிகழ்கின்ற திறனின் எல்லை நிலை, அது Δ\"t\" காலத்தில் செய்யப்பட்ட வேலையின் சராசரி சுழியை நோக்கி செல்கிறது. \n\n\"P\" என்பது மாறாத திறனின் அளவு எனில், \"T\" காலத்தில் செய்யப்பட்ட வேலைக்கான சமன்பாடு\n\nஆற்றல் என்பதைக் குறிக்க \"W' என்ற குறியீட்டை விட \"E\" என்ற குறியீட்டைத் தான் பயன்படுத்த வேண்டும்.\n\nSection::::இயந்திரத் திறன்.\nஇயந்திர அமைப்பகளில் திறனின் அளவு என்பது விசையையும் நகர்வின் அளவையும் பொறுத்தது. திறன் என்பது பொருளின் விசை மற்றும் திசைவேகம் அல்லது முறுக்குத்திறன் மற்றும் கோணத் திசை வேகம் ஆகியவற்றை பெருக்கக் கிடைக்கிறது.\n\nஇயந்திரத் திறன் என்பது வேலையின் நேரத்திற்கான வகைக்கெழு ஆகும். விசையியலில் \"C\" என்ற வழியாகச் செயல்படும் F என்ற விசையினால் செய்யப்படும் வேலையின் கோட்டுத் தொகையீடு (line integral) :\n\nஇதில் x என்பது \"C\" யின் பாதையையும் மற்றும் v திசைவேகத்தையும் குறிக்கிறது.\n\nஒரு பரிமாணத்தில் சமன்பாடு கீழ்க்கண்டவாறு சுருக்கப்படுகிறது.\n\nசுழலும் அமைப்புகளில், திறன் என்பது முறுக்கு விசை τ மற்றும் கோண திசைவேகத்தின் ω பெருக்கலுக்குச் சமம்,\n\nஇதில் ω என்பது ரேடியன் / விநாடி என்ற அலகால் அளக்கப்படுகிறது.\n\nதிரவ அமைப்புகளில் இயங்கும் இயந்திரங்களில் திறனின் அளவு,\n\nஇதில் \"p\" அழுத்தத்தின் அளவாகும். இது பாசுக்கல் என்ற அலகால் அளக்கப்படுகிறது. \"Q\" என்பது திரவங்கள் பாயும் வீதமாகும். இது m/s என்ற அலகால் அளக்கப்படுகிறது.\n\n\n"}
{"id": "47930", "url": "https://ta.wikipedia.org/wiki?curid=47930", "title": "வாட்டு (அலகு)", "text": "வாட்டு (அலகு)\n\nவாட்டு (Watt) (குறியீடு: W) என்பது திறனை அளக்கும் ஓர் அனைத்துலக (எசு.ஐ) அலகு. ஒரு வாட்டு என்பது ஒரு நொடிக்கு ஒரு சூல் ஆற்றல் உருவாகுவதையோ, செல்வதையோ அல்லது கடப்பதையோ குறிக்கும் ஓர் அலகு. நீராவிப் பொறியின் உருவாக்கத்தில் பெரும்பங்களித்த சேம்சு வாட்டு (James Watt) என்பாரைச் சிறப்பிக்கும் வகையில், திறனின் அலகுக்கு \"வாட்டு\" என்ற பெயரிட்டனர். \n\nSection::::வரையறை.\nஒரு நியூட்டன் விசையை எதிர்த்து ஒரு நொடிக்கு ஒரு மீட்டர் செல்லும் பொருள் செய்யும் வேலையின் வீதம் ஒரு வாட்டு அளவு ஆகும்.\n\nSection::::எடுத்துக்காட்டுகள்.\nபடியேறிச் செல்பவர் 200  வாட்டு வீதத்தில் வேலை செய்கிறார். ஒரு வழமையான தானுந்து (மகிழுந்து) 25,000 வாட்டு வீதத்தில் எந்திர ஆற்றலை உருவாக்குகிறது. ஒரு குதிரைத்திறன் என்பது 746 வாட்டுத் திறன் ஆகும்.\n"}
{"id": "47932", "url": "https://ta.wikipedia.org/wiki?curid=47932", "title": "உறுப்பு (கணிதம்)", "text": "உறுப்பு (கணிதம்)\n\nகணிதத்தில் உறுப்பு (\"element\") என்பது ஒரு கணத்தை உருவாக்கும் உருவாக்கும் வெவ்வேறான கணிதப் பொருள்களுள் ஒன்றாகும்.\n\nசில கணங்களின் உறுப்புகளைச் சொற்களால் விரித்துரைக்க முடியும். எடுத்துக்காட்டாக: \n\nஅதைப் பின்வருமாறு சுருக்கமாகக் குறிக்கலாம். \n\nஒரு பொருள் ஒரு கணத்தினுள் உள்ள ஓர் உறுப்பு என்றோ அல்லது ஓர் உறுப்பு அல்ல என்றோ குறிக்கக் கீழ்க்காணும் குறிவடிவுகளை முறையே பயன்படுத்தப்படுகிறது: \n\nஎடுத்தக்காட்டாக, மேலே A என்னும் கணத்தைப் பார்த்தால் அதில் 4 என்பது A யில் உள்ள ஓர் உறுப்பு என அறியலாம். எனவே அதனைக் கீழ் காணுமாறு குறிக்கப்படுகிறது:\n\nஆனால் ஒரு பொருள் உறுப்பு அல்ல என்பதைக் கீழ்க்காணுமாறு குறிக்கப்படும்:\n\nSection::::கணங்கள்.\n\"A\" = {1, 2, 3, 4} என்பதிலிருந்து கணம் \"A\" யின் உறுப்புகளாக 1, 2, 3 and 4 ஆகிய எண்கள் உள்ளன என அறியலாம்.\n\nSection::::குறியீடும் சொல்லியலும்.\n\"இன் ஓர் உறுப்பு\", அல்லது \" இல் உள்ளது \" என்ற ஈருறுப்பு உறவின் குறியீடு  \"∈\" ஆகும்.\n\nஇக்குறியீட்டைப் பயன்படுத்தி \"\"x\" ஆனது  \"A\" இன் ஓர் உறுப்பு\" அல்லது \"\"x\" ஆனது  \"A\" இல் உள்ளது\" என்ற கூற்றானது பின்வருமாறு எழுதப்படுகிறது:\n\nஒருசில கணித நூலாசிரியர்கள் \"\"A\" , \"x\" ஐ உள்ளடக்கியுள்ளது\" and \"\"A\" , \"x\" ஐக் கொண்டுள்ளது\" என்ற கூற்றுகளை ஒரு கணத்தின் உறுப்பைக் குறிக்கப் பயன்படுத்தினாலும் வேறு சிலர் இவற்றை உட்கணங்களுக்கு உரியவையாகக் கருதுகின்றனர். தருக்கவியலாளர் ஜார்ஜ் பூலோசு என்பவர் \"கொண்டுள்ளது\" என்பதை உறுப்புகளுக்கும் \"உள்ளடக்கியுள்ளது\" என்பதை உட்கணங்களுக்கும் பயன்படுத்த வேண்டுமென வலியுறுத்துகிறார்.\n\n\"\"A\" , \"x\" ஐக் கொண்டுள்ளது\" என்பதைக் கீழ்வருமாறு குறிக்கலாம். \n\n\"\"x\" , \"A\" இன் உறுப்பல்ல\". என்ற எதிர்மறைக் கூற்றுக் கீழுள்ளவாறு குறியீட்டில் ( \"∉\") எழுதப்படுகிறது:\n\nformula_11 என்பது, கிரேக்க எழுத்து எச்சைலன் (\"ε\") இன் சிற்றெழுத்து வடிவமாக அமைந்துள்ளது.\n\nSection::::கணங்களின் எண்ணளவை.\nஒரு கணத்திலுள்ள உறுப்புகளின் எண்ணிக்கையானது அக்கணத்தின் ”எண்ணளவை” எனப்படுகிறது. மேலுள்ள எடுத்துக்காட்டு கணங்களில் \n\nஇவை முடிவுறு கணங்கள். முடிவுறாக கணங்களின் எண்ணளவை முடிவுறா எண்ணாக இருக்கும்.\n\n\n"}
{"id": "47934", "url": "https://ta.wikipedia.org/wiki?curid=47934", "title": "சேர்ப்பு (கணக் கோட்பாடு)", "text": "சேர்ப்பு (கணக் கோட்பாடு)\n\nகணக் கோட்பாட்டில், இரு கணங்களின் சேர்ப்பு (\"union\") என்பது இரு கணங்களுக்கு இடையே அமுல்படுத்தக் கூடிய ஒரு செயல்முறை ஆகும். இதை ஒன்றிப்பு என்றும் குறிப்பிடலாம். சேர்ப்பின் போது இரு கணங்களின் உறுப்புகளையும் சேர்த்து புது கணம் ஒன்று உருவாக்கப்படுகிறது. இதன் குறியீடு ∪ ஆகும். இது தர்க்க செயற்பாடு அல்லது கூட்டலுக்கு இணையானது.\n\nஇரண்டு கணங்களைக் \"கூட்ட\" முடியும். \"A\" இனதும் \"B\" இனதும் ஒன்றிப்பு \"A\" U \"B\" என்பதால் குறிக்கப்படும். இதுவே \"A\" அல்லது \"B\" இன் உறுப்புக்களாக இருந்த எல்லா வெவ்வேறான பொருட்களையும் கொண்ட கணமாகும். \nஇரண்டுக்கும் மேற்பட்ட கணங்களின் ஒன்றிப்பையும் காணமுடியும்.\n\nSection::::வரையறை.\n\"A\" , \"B\" கணங்களின் சேர்ப்பு கணம் என்பது \"A\" கணத்திலுள்ள உறுப்புகள், \"B\" கணத்திலுள்ள உறுப்புகள் அல்லது \"A\" மற்றும் \"B\" இரண்டுக்கும் பொதுவான உறுப்புகள் அனைத்தையும் கொண்ட கணமாகும்.\nகணக் கட்டமைப்பு முறையில் சேர்ப்பு கணம்:\n\nஎடுத்துக்காட்டுகள்:\n\n"}
{"id": "47936", "url": "https://ta.wikipedia.org/wiki?curid=47936", "title": "கணக் கோட்பாடு", "text": "கணக் கோட்பாடு\n\nகணக் கோட்பாடு \"(Set theory)\" கணித ஏரணத்தின் ஒரு கிளைப்பிரிவாகும். இதுபொருள்களின் திரட்டல்களாகிய கணங்களை ஆய்கிறது. ஒரு கணத்தில் எந்த வகைப் பொருளும் திரட்டப்படலாம் என்றாலும், கணக் கோட்பாடு பெரும்பாலும் கணிதவியலோடு தொடர்புள்ள பொருள்களையே பயன்பாட்டில் எடுத்துக் கொள்கிறது. அனைத்துக் கணிதவியல் உருப்படிகளிலும் கணக் கோட்பாட்டு மொழிவைப் பயன்படுத்தலாம்.\n\nகணக்கோட்பாட்டின் புத்தியல் ஆய்வை கியார்கு காண்டரும் இரிச்சர்டு டெடிகைண்டும் 1870 களில் தொடங்கி வைத்தனர். இரசலின் முரண்புதிர் போன்ற முரண்புதிர்களைக் கணக் கோட்பாட்டில் கண்டுபிடித்ததும், 20 ஆம் நூற்றாண்டின் தொடக்கத்தில் பல அடிக்கோளியல் அமைப்புகள் முன்மொழியப்பட்டன. இவற்றில் தேர்வுநிலை அடிக்கோள் அமைந்த செருமெலோ–பிரேங்கல் கணக் கோட்பாடு மிகவும் நன்கு அறிந்தவகை ஆகும்.\n\nகணக் கோட்பாடு, குறிப்பாக தேர்வுநிலை அடிக்கோள் அமைந்த செருமெலோ–பிரேங்கல் கணக் கோட்பாடு, கணிதவியலின் அடித்தள அமைப்பாகப் பயன்படுகிறது. இதன் அடித்தளப் பாத்திரத்துக்கும் அப்பால், முனைவான ஆய்வில், கணக் கோட்பாடு கணிதவியலின் ஒரு கிளைப்பிரிவும் ஆகும். கணக்கோட்பாட்டின் வளராய்வு பல்வேறுபட்ட தலைப்புகளை உள்ளடக்குகிறது. இவற்றில் மெய்யெண் கோட்டின் கட்டமைப்பு முதல் பேரளவு முதலெண்களின் (Cardinals) ஒத்திணக்க(consistency) ஆய்வு வரை அடங்குகிறது.\n\nSection::::வரலாறு.\nகணிதவியல் தலைப்புகள் பொதுவாக பல ஆய்வாளர்களின் ஊடாட்டத்தில் தோன்றிப் படிமலர்கின்றன. என்றாலும் கணக்கோட்பாடு, கியார்கு காண்ட்டர் 1874 இல் வெளியிட்ட தனி ஆய்வுக் கட்டுரையான \"அனைத்து இயற்கணித மெய் எண்களின் திரட்டு சார்ந்த இயல்பைப் பற்றி (On a Property of the Collection of All Real Algebraic Numbers)\" எனும் ஆய்வினால் தோற்றுவிக்கப்பட்டது.\n\nகி.மு 5 ஆம் நூற்றாண்டில் இருந்து, அதாவது, மேற்கில் கிரேக்கக் கணிதவியலாளர் எலியாவின் சீனோவில் இருந்தும் கிழக்கில் தொடக்கநிலை இந்தியக் கணிதவியலில் இருந்தும், கணிதவியலாளர்கள் ஈறிலி கருத்தினம் குறித்த புரிதலுக்குத் திண்டாடிக் கொண்டிருந்தனர். இவற்றில் குறிப்பிட்த் தகுந்த பணி, 19 ஆம் நூற்றாண்டின் முதல் அரைப்பகுதியில் உருவாக்கப்பட்ட பெர்னார்டு போல்சானோவின் ஆய்வாகும். ஈறிலி சார்ந்த தற்காலப் புரிதல் 1867–71 களில் காண்டரின் எண் கோட்பாட்டில் அமைந்த்து. காண்டரும் டெடிகைண்டும் 1872 இல் சந்தித்ததும், அது காண்டரின் சிந்தனையில் தாக்கம் விளைவித்து அவரது 1874 ஆம் ஆண்டு ஆய்வு வெளிவர வழிவகுத்தது.\n\nகாண்டரின் ஆய்வு முதலில் அவரது சமகாலக் கணிதவியலாளர்களை இவரோடு முரண்பட வைத்தது. ஆனால், கார்ல் வியர்சுட்டிராசும் டெடிகைண்டும் காண்டரையும் ஆதரித்தனர். ஆனால், கணிதக் கட்டுமானவியலின் தந்தையாகிய இலியோபோல்டு குரோனெக்கர் காண்டரை ஏற்கவில்லை. காண்டரியக் கணக் கோட்பாடு பின்வரும் கருத்தினங்களின் பயன்பாட்டுக் காரணங்களால் பரவலானது. அவை, கணங்களுக்கு இடையிலான ஒன்றுக்கொன்றாய் அமையும் நேரடித் தொடர்பு, முற்றெண்களை விட கூடுதலான மெய்யெண்கள் நிலவுதலுக்கான நிறுவல், \"ஈறிலிகளின் ஈறிலி\", திறன்கண வினையில் விளையும் (\"காண்டரின் துறக்கம் (Cantor's paradise)\") என்பனவாகும். கணக் கோட்பாட்டின் இந்தப் பயன்பாடு, கிளீன் களஞ்சியத்துக்கு ஆர்த்தர் சுசோயெபிளிசு \"Mengenlehre\" எனும் கட்டுரையை 1898 இல் அளிக்க வழிவகுத்தது.\n\nகணக் கோட்பாட்டின் அடுத்த அலை, காண்டரியக் கணக் கோட்பாட்டின் சில விளக்கங்கள் அதன் எதிர்மைகள் அல்லது முரண்புதிர்களை எழுப்பியபோது, 1900 அளவில் கிளர்ந்தெழுந்தது. பெர்ட்ராண்டு இரசல் அவர்களும் எர்னெசுட்டு செருமெலோ அவர்களும் தனித்தனியாக இப்போது இரசல் முரண்புதிர் என அழிஅக்கப்படும் எளிய ஆனால் அனைவரும் அறிந்த முரண்புதிரைக் கண்டறிந்தனர்: \"தமக்குள் உறுப்புகளாக அமையாத கணங்களின் கணத்தைக்\" கருதுக. இது தனக்குள் ஒரு உறுப்பாகவும் தனக்குள் ஓர் உறுப்பாக அமையாத்தாகவும் உள்ள முரண்பாட்டைத் தோற்றுவிக்கிறது. காண்டர் 1899 இலேயே தனக்குள் ஒரு வினவலை \"கணங்களின் கணத்தின் முதலெண் என்ன?\" என எழுப்பி, சார்ந்த முரண்புதிரையும் அடையப் பெற்றுள்ளார். ஐரோப்பியக் கண்டக் கணிதவியலை மீள்பார்வையிடும் தனது நூலான \"கணிதவியலின் நெறிமுறைகள் (The Principles of Mathematics)\" என்பதில், இரசல் இந்த முரண்புதிரை ஒரு கருப்பொருளாகவே பயன்படுத்தியுள்ளார்.\n\nஆங்கில வாசகர்கள் 1906 இல் \"புள்ளிகளின் கணங்கள் சார்ந்த கோட்பாடு (Theory of Sets of Points)\"எனும் கணவனும் மனைவியுமாகிய வில்லியம் என்றி யங், கிரேசு சிசோல்ம் யங் ஆகிய இருவரும் எழுதி, கேம்பிரிட்ஜ் பல்கலைக்கழக அச்சகம் வெளியிட்ட நூலைப் படிக்கும் வாய்ப்பைப் பெற்றனர்.\n\nமுரண்பாடுகள் பற்றிய விவாதம் கணக்கோட்பாட்டைப் புறந்தள்ளாமல், மாறாக, அதன் உந்துதல், 1908 இல் செருமெலோவையும் 1922 இல் பிரேங்கலையும் ZFC எனும் அடிக்கோள்களின் கணத்தை உருவாக்க வழிவகுத்தது. இது கணக் கோட்பாட்டில் மிகப் பரவலாகப் பயன்படுத்தும் அடிக்கோள்களின் கணம் ஆகியது. என்றி இலெபெசுக்யூவின் மெய் எண் பகுப்பாய்வுப் பணி,கணக்கோட்பாட்டின் மாபெரும் கணிதவியல் பயன்பாட்டை செயல்முறையில் விளக்கிக் காட்டுவதாய் அமைந்தது. எனவே கணக்கோட்பாடு புதுமைக் கணிதவியலின் ஊடும் பாவுமாய் மாறியது. சில கணிதவியல் புலங்களில் பகுப்பினக் கோட்பாடு விரும்பப்படும் அடித்தளமாகக் கருதப்பட்டாலும், பொதுவாக கணக்கோட்பாடே கணிதவியலின் அடித்தளமாகக் கொள்ளப்படுகிறது.\n\nSection::::அடிப்படைக் கருத்தினங்களும் குறிமானங்களும்.\nகணக் கோட்பாடு, பொருள் வுக்கும் கணம் வுக்கும் இடையில் அமையும் அடிப்படை இரும உறவில் தொடங்குகிறது . என்பது வின் உறுப்பு (அல்லது கூறு) ஆனால், அப்போது எனும் குறிமானம் பயன்படுத்தப்படுகிறது. கணங்கள் பொருள்களாக அமைதலால், இந்த உறுப்பாண்மை உறவு கணங்களுக்கும் பொருந்தும்.\n\nஇருகணங்களுக்கு இடையில் கொணரப்பட்ட இரும உறவு துணைக்கண உறவு அல்லது உட்கணம் எனப்படுகிறது. கணத்தின் அனைத்து உறுப்புகளும் கணத்தின் உறுப்புகளாக அமைந்தால், அப்போது என்பது கணத்தின் உட்கணம் ஆகும். இது எனக் குறிக்கப்படுகிறது. எடுத்துகாட்டாக, என்பது கணத்தின் உட்கணம் ஆகும். அதேபோல, கணமும் கணமும் உட்கணங்களாக அமைவதில்லை. இந்த வரையறையில் இருந்து, ஒரு கணம் அதன் உட்கணமும் ஆகிறது. இந்நிலை பொருந்திவராத வாய்ப்பில் அல்லது தள்ளப்படும்அளவுக்கு பொருளற்றதாக அமையும் நிலையில், சரிநிலை உட்கணம் எனும் சொல் வரையறுக்கப்பட வேண்டியதாயிற்று. கணம், கணத்தின் சரிநிலை உட்கணம்என அழைக்கப்பட வேண்டுமானால், கணம் யின் உட்கணமாகவும், ஆனால், கணம், கணத்துக்குச் சமமாக இல்லாமலும் அமையவேண்டும். கண உறுப்புகளாக 1, 2, 3 ஆகியவை அமைதலைக் கவனிக்கவும். ஆனால், அவை அதன் உட்கணங்கள் அல்ல. மேலும் உட்கணங்களும் அதேபோல கணத்தின் உறுப்புகளாக அமைதல் இல்லை.\n\nஎண்ணியலில் எண்களின் மீது இரும வினைகள் செயல்படுதலைப் போலவே கணக்கோட்பாட்டில் கணங்களின் மீது இரும வினைகள் செயல்படுகின்றன:\n\n\nசில முதன்மையான அடிப்படை கணங்களாக, வெற்றுக்கணம் (இது உறுப்புகள் இல்லாத தனிதன்மை வாய்ந்த கணம் ஆகும்; சிலவேளைகளில் இது \"இன்மைக் கணம்\" எனப்படுவதுண்டு; பின்னது சற்றே குழப்பமானதாகும்), இயல் எண்களின் கணம், மெய் எண்களின் கணம் ஆகியவை அமைகின்றன.\n\nSection::::சற்றே இருப்பியல் (மெய்யியல்) குறித்து.\nதன் உறுப்புகள் அனைத்துமே கணங்களாகவும் அக்கணங்களின் உறுப்புகள் அனைத்துமே கணங்களாகவும் மேலும் இதன்படியே தொடர்ந்தமையும் கணம் தூய கணம் எனப்படும். புத்தியல் கணக்கோட்பாட்டில், பொதுவாக, தூய கணங்களின் வான் நியூமன் புடவி பற்றி மட்டுமே கவனம் குவிப்பது வழக்கம் ஆகும். அடிக்கோளியல் கணக் கோட்பாட்டின் பல அமைப்புகள் தூய கணங்களை மட்டுமே அடிக்கோளியற்படுத்தி வடிவமைக்கப்படுகின்றன. முழு வான் நியூமன் புடவியும் \"V\" குறியீட்டால் குறிக்கப்படுகிறது.\n\n\n"}
{"id": "47942", "url": "https://ta.wikipedia.org/wiki?curid=47942", "title": "சல்மான் ருஷ்டி", "text": "சல்மான் ருஷ்டி\n\nசர் அகமத் சல்மான் ருஷ்டி (Sir Ahmed Salman Rushdie, பி ஜூன் 19, 1947) இந்தியாவில் பிறந்த பிரித்தானிய எழுத்தாளர் ஆவார். 1981இல் வெளிவந்த இவரின் இரண்டாம் புதினம் \"மிட்னைட்ஸ் சில்ட்ரென்\" காரணமாக இவர் பெரும் புகழுக்கு ஆளானார். இப்புதினம் புக்கர் பரிசு வென்றுள்ளது. இவரது புதினங்கள் இந்திய தீபகற்பம்|இந்தியச் சூழலில் அமைந்துள்ளன. இவரது இலக்கிய வகை மாய யதார்த்தவாதம் என்ற தன்மையிலானது. கிழக்கு மற்றும் மேற்கு உலகங்களிடையே உள்ள தொடர்புகள் தாக்கங்கள் மற்றும் குடிப்பெயர்வுகளை தமது கதைக்களனாகக் கொண்டுள்ளார்.\n\n1988இல் இவரின் நான்காம் புதினம், \"த சாத்தானிக் வெர்சஸ்\", வெளிவந்தது. இப்புதினம் இஸ்லாமைப் பழி தூற்றுகிறது என்று கூறி உலகில் பல முஸ்லிம்கள் ருஷ்டியுக்கு எதிராகப் போராட்டம் செய்துள்ளனர். ஈரானின் தலைவர் அயத்தொல்லா கொமெய்னி ருஷ்டியை கொலை செய்யவேண்டும் என்று பெப்ரவரி 14, 1989 அன்று ஒரு ஃபத்வா வெளியிட்டுள்ளார். இதனால் ருஷ்டிக்கு பிரித்தானிய காவல்துறை பாதுகாப்பு கொடுத்துள்ளது. 2008 வரை எவரும் ருஷ்டியைக் காயப்படுத்தவில்லை, ஆனால் ஜப்பானில் இப்புதினத்தை மொழி பெயர்ப்பு செய்தவர் 1991இல் கொல்லப்பட்டார்.\n\n2007ஆம் ஆண்டில் பிரித்தானிய அரசி இவரது \"இலக்கியச் சேவைக்காக\" \"நைட் பேச்சிலர்\" என்ற சர் பட்டம் வழங்கியது. பிரான்சின் கலை மற்றும் எழுத்திற்கான கௌரவ அமைப்பில் இவருக்கு \"கமாண்டர்\" பொறுப்பு கொடுக்கப்பட்டுள்ளது.2007இல் அட்லான்டா, ஜோர்ஜியாவின் எமரி பல்கலைக்கழகத்தில் சிறந்த எழுத்தாளர் என்ற ஐந்தாண்டு பதவியில் ஏறினார். 2008இல் அமெரிக்க கலை மற்றும் எழுத்து அகாடெமியில் தேர்ந்தெடுக்கப்பட்டார். டைம்சு இதழ் \"1945க்குப் பிறகான 50 மிகச்சிறந்த பிரித்தானிய எழுத்தாளர்களில்\" இவரைப் பதின்மூன்றாவது இடத்தில் மதிப்பிட்டுள்ளது.\n\nஇவரது அண்மைய புதினம் \"லூக்கா அண்ட் ஃபயர் ஆஃப் லைஃப்\" நவம்பர் 2010இல் வெளியாகியுள்ளது. தனது நினைவுக்குறிப்புகளை எழுதப்போவதாக அறிவித்துள்ளார்.\n\nSection::::தாக்கங்கள்.\nகுயுந்தர் கிராஸ், கபிரியேல் கார்சியா மார்க்கேஸ், இட்டாலோ கால்வினோ, விளாடிமிர் நபோக்கோவ், ஜேம்ஸ் ஜோய்ஸ், ஹோர்ஹே லூயிஸ் போர்கெஸ், தாமஸ் பின்ச்சன், மிக்கைல் புல்கக்கோவ்\n\nSection::::ஜெய்ப்பூர் இலக்கிய விழா.\n2012ஆம் ஆண்டில் சனவரி 20 - 24 நாட்களில் ஜெய்ப்பூரில் நடைபெற்ற ஜெய்ப்பூர் இலக்கிய விழாவில் ருஷ்டி கலந்து கொள்வதாக இருந்தது. இந்திய இசுலாமிய அமைப்புக்கள் ஃபத்வா வழங்கப்பட்டுள்ள நிலையில் அவருக்கு இந்தியா வர நுழைவிசைவு வழங்கக்கூடாது என்று எதிர்ப்பு தெரிவித்தன. இருப்பினும் இந்தியா வந்த ருஷ்டி தமக்கு கொலை மிரட்டல் இருப்பதாக ராசத்தான் காவல்துறை கூறி பயணத்தை கைவிட்டார்.இருப்பினும் இவரது சர்ச்சைக்குரிய \"சாத்தானிக் வெர்சஸ்\" என்ற நூலிலிருந்து சில பகுதிகளை ஹரி குன்ஸ்ரு, அமிதவா குமார், ஜீத் தாயில், ருசிர் ஜோஷி என்ற எழுத்தாளர்கள் பேசியதற்கு சிலர் எதிர்ப்பு தெரிவித்தனர்.இதனையடுத்து நால்வரும் விழாவிலிருந்து வெளியேற்றப்பட்டனர்.\n"}
{"id": "47943", "url": "https://ta.wikipedia.org/wiki?curid=47943", "title": "எமரி பல்கலைக்கழகம்", "text": "எமரி பல்கலைக்கழகம்\n\nஎமரி பல்கலைக்கழகம் (Emory University) அமெரிக்காவின் ஜோர்ஜியா மாநிலத்தின் தலைநகர் அட்லான்டா அருகில் அமைந்த தனியார் பல்கலைக்கழகம் ஆகும். \n"}
{"id": "47946", "url": "https://ta.wikipedia.org/wiki?curid=47946", "title": "ஆனந்த் சத்தியானந்த்", "text": "ஆனந்த் சத்தியானந்த்\n\nஆனந்த் சத்தியானந்த் (Anand Satyanand) நியூசிலாந்து நாட்டின் பொது ஆளுனர் (Governor-General) ஆவார். நியூசிலாந்து தலைநகர் ஆக்லன்டில் ஒரு பிஜிய-இந்திய குடும்பத்தில் பிறந்த சத்தியானந்த் 1970 முதல் வழக்கறிஞராக இருக்கிறார்.\n"}
{"id": "47952", "url": "https://ta.wikipedia.org/wiki?curid=47952", "title": "ஓக்லாந்து", "text": "ஓக்லாந்து\n\nஆக்லன்ட் (அல்லது ஆக்லாந்து) (Auckland) நியூசிலாந்து நாட்டின் மிகப்பெரிய நகரமாகும். மொத்தத்தில் 1.4 மில்லியன் மக்கள் வசிக்கின்றனர். உலகில் மிகுந்த பொலினீசிய மக்கள் வாழும் நகரமாகும்.\n"}
{"id": "47957", "url": "https://ta.wikipedia.org/wiki?curid=47957", "title": "ரிச்சர்ட் நிக்சன்", "text": "ரிச்சர்ட் நிக்சன்\n\nரிச்சர்ட் மில்ஹவுஸ் நிக்சன் (\"Richard Milhous Nixon\", ஜனவரி 9, 1913-ஏப்ரல் 22, 1994) அமெரிக்காவின் 37ஆம் குடியரசுத் தலைவர் ஆவார். அமெரிக்க அரசியல் வரலாற்றில் பதவியிலிருந்து அகற்றப்பட்ட குடியரசுத் தலைவர் இவர் ஒருவரே ஆவார்.\n\nயோர்பா லின்டா, கலிபோர்னியாவில் பிறந்த நிக்சன் கலைப்பயிற்சியால் வழக்கறிஞர் ஆவார். இரண்டாம் உலகப் போரில் அமெரிக்கக் கடற்படையில் பணி புரிந்தார். டுவைட் ஐசனாவர் பதவியிலிருக்கும் பொழுது நிக்சன் துணைத் தலைவராக இருந்தார்.\n\nநிக்சன் 1968இல் குடியரசுத் தலைவர் தேர்தலில் வெற்றி பெற்றுள்ளார். இவர் பதவியிலிருந்க்கும் பொழுது வியட்நாம் போரில் போர் நிறுத்தம் படைத்தார். வாட்டர்கேட் இழிப்பு காரணமாக 1974இல் அகற்றினார். 1994இல் 81 வயதில் இறந்தார்.\n"}
{"id": "47960", "url": "https://ta.wikipedia.org/wiki?curid=47960", "title": "1913", "text": "1913\n\n1913 (MCMXIII) ஒரு புதன்கிழமையில் ஆரம்பமான ஒரு சாதாரண கிரிகோரியன் ஆண்டாகும்.\n\n\n\n\n"}
{"id": "47961", "url": "https://ta.wikipedia.org/wiki?curid=47961", "title": "மாயாவதி குமாரி", "text": "மாயாவதி குமாரி\n\nமாயாவதி நைனா குமாரி (இந்தி: मायावती) ஒரு இந்திய அரசியல்வாதியும், உத்தரப் பிரதேச மாநிலத்தின் முன்னாள் முதல்வரும் ஆவார். இவர் நான்கு முறை உத்தரப்பிரதேச முதல்வராகப் பொறுப்பு வகித்துள்ளார். 2008இல் ஃபோர்ப்ஸ் இதழ் வெளியிட்ட உலகின் சக்தி வாய்ந்த 100 பெண்கள் பட்டியலில் மாயாவதியின் பெயரும் இடம் பெற்றது.\n\n1984இல் கான்ஷி ராமால் தலித் மக்களுக்காக தொடங்கிய பகுஜன் சமாஜ் கட்சியில் மாயாவதி ஒரு முக்கிய அரசியல்வாதியாக இருந்தார்.\n\nSection::::இளமைப்பருவம்.\nமாயாவதி இந்தியாவின் தலைநகர் புது தில்லியில் பிறந்து வளர்ந்தவர். 1956-ம் வருடம் சனவரி 15 அன்று இரண்டாவது பெண் குழந்தையாக பிறந்தார். இவரது தந்தை ஒரு அஞ்சல் அலுவலக ஊழியர். தமது அன்னையின் அரவணைப்பால் கலை மற்றும் கல்வியில் இளங்கலை பட்டப்படிப்புகளைப் பயின்றார். பின்னாளில் சட்டத்தில் இளங்கலை பட்டம் பெற்றுள்ளார்.\n"}
{"id": "47963", "url": "https://ta.wikipedia.org/wiki?curid=47963", "title": "ராகுல் காந்தி", "text": "ராகுல் காந்தி\n\nராகுல் காந்தி (Rahul Gandhi, பிறப்பு: சூன் 19, 1970) ஒரு இந்திய அரசியல்வாதியும், இந்திய தேசிய காங்கிரசு கட்சியின் தலைவராக இருந்தவரும் ஆவார். இவர் இந்தியப் பாராளுமன்ற உறுப்பினர் ஆவார். இவர் வயநாடு தொகுதி பிரதிநிதி ஆவார். தற்போது இவர் இந்திய தேசிய காங்கிரஸ் கட்சியின் தலைவர் தானாக முன்வந்து பதவி விலகி உள்ளார். இவர் நேரு-காந்தி குடும்பத்தைச் சார்ந்தவர், இது இந்தியாவில் மிகுந்த பாரம்பரியம் மிக்க அரசியல் குடும்பம் ஆகும். காங்கிரஸ் கட்சி 2009-ம் ஆண்டு பாரளுமன்றத் தேர்தலில் மிகப்பெரிய வெற்றியை பெற்றதற்காக ராகுல் காந்தி பரவலாக புகழப்பட்டார். அடித்தட்டு மக்களிடையே மிகவும் அன்னியோனியம், கிராம மக்களிடையே ஆழ்ந்த தொடர்பு மற்றும் காங்கிரஸ் கட்சிக்குள் சிறந்த ஜனநாயக பண்பினைக் கொண்டுவர முயற்சி என இவரது பணிகள் தொடர்கிறது. இவர் மன்மோகன் சிங் அமைச்சரவையில் அமரும் வாய்ப்பினை மறுத்துவிட்டு அடித்தளம் வரை கட்சியினை பலப்படுத்தும் பணியினை மேற்கொண்டார்.\n\nSection::::ஆரம்ப வாழ்க்கை.\nஇந்தியாவின் முன்னாள் பிரதம மந்திரியான ராஜீவ் காந்திக்கும், இத்தாலியில் பிறந்து தற்போதுவரை இந்திய தேசிய காங்கிரசின் தலைவராக இருந்த சோனியா காந்திக்கும் மகனாக ராகுல் காந்தி புது டெல்லியில் பிறந்தார். அவருடைய பாட்டி முன்னாள் பிரதம மந்திரியான இந்திரா காந்தி ஆவார். அவருடைய பாட்டனார் இந்தியாவின் சிறப்புமிக்க முதல் பிரதம மந்திரியான ஜவஹர்லால் நேரு ஆவார். அவருடைய முப்பாட்டனார் இந்தியாவின் சுதந்திர விடுதலை இயக்கத்தின் தனித்துவம் வாய்ந்த தலைவரான மோதிலால் நேரு ஆவார்.\n\nஇவர் 1981 முதல் 1983 ஆம் ஆண்டு வரை டூன் பள்ளியில் சேர்ந்து பயிலுவதற்கு முன்னர் புது தில்லியில் உள்ள புனித கூலும்போ பள்ளியில் படித்தார். இவரது தந்தை ராஜீவ் காந்தி அவரது தாயார் இந்திரா காந்தியின் படுகொலைக்குப் பிறகு இந்திய அரசியலில் காலடி எடுத்து வைத்தார். 1984 ஆம் ஆண்டு அக்டோபர் 31 ஆம் நாள் இந்தியாவின் பிரதம மந்திரியானார். பஞ்சாப் சீக்கிய தீவிரவாதிகளின் அச்சுறுத்தலின் காரணமாக இவரும், இவரது சகோதரி பிரியங்கா வதேராவும் வீட்டிலிருந்தே கல்வியைத் தொடர்ந்தனர். 1989 ஆம் ஆண்டில் புதுதில்லியில் உள்ள இஸ்டீபன் கல்லூரியில் தனது இளங்கலைப்பட்டத்திற்காக சேர்ந்த இவர், தனது முதலாமாண்டு தேர்வுகளை முடித்த பிறகு ஹார்வர்டு பல்கலைக்கழகத்தில் படிப்பைத் தொடரச் சென்றார். 1991 ஆம் ஆண்டில் இவரது தந்தை தேர்தல் பிரச்சாரத்திற்காக தமிழ்நாடு சென்ற போது தமிழீழ விடுதலைப் புலிகளால் படுகொலை செய்யப்பட்டார். மீண்டும் பாதுகாப்பு காரணங்களுக்காக, ஐக்கிய அமெரிக்க நாடுகளில் ப்ளோரிடாவில் உள்ள ரோலின்சு கல்லூரியில் தனது கல்வியைத் தொடர்ந்து 1994 ஆம் ஆண்டில் தனது இளங்கலைப் பட்டத்தைப் பெற்றார். இவர் 1995 ஆம் ஆண்டு திரித்துவக் கல்லூரி, கேம்பிறிஜில் ஆய்வியல் நிறைஞர் முதுதத்துவமாணி பட்டம் பெற்றார்.\n\nSection::::பணித்துறை.\nSection::::ஆரம்பகால வாழ்க்கை.\nராகுல் காந்தி, பட்டபடிப்பு முடித்த பின் மைக்கேல் போர்டேர்ஸ் நிர்வாக ஆலோசனை நிறுவனம் மற்றும் கண்காணிப்பு குழுமத்தில் மூன்று ஆண்டுகள் பணிபுரிந்தார். இவர் தன்னை யார் என்று வெளிப்படுத்திக் கொள்ளாமல் பணிபுரிந்ததால் தான் இன்னாருடன் பணிபுரிகின்றோம் என்பதே சக பணியாளர்களுக்குத் தெரியாமல் இருந்தது. இவரின் மூத்த கூட்டாளி ஒருவர் கூறுகையில் இவரின் பணி முத்திரை பதிக்கும் படியாக இருந்தது என்று கூறுகின்றார். பொறியியல் மற்றும் தொழில் நுட்பத்துறை குழுமத்தை நடத்துவதற்காக 2002 - இன் பிற்பகுதியில் மும்பை திரும்பினார்.\n\nSection::::அரசியல் வாழ்க்கை.\n2003 ஆம் ஆண்டில் இவர் தேசிய அரசியலுக்கு வரப்போவதாக ஊடகங்கள் பரவலாக செய்திகள் வெளியிட்டன. ஆனாலும் இவர் அதை உறுதிப்படுத்தவில்லை. இவர் தனது தாயாருடன் பொது நிகழ்ச்சிகளிலும் காங்கிரஸ் கட்சியின் கூட்டங்களிலும் கலந்து கொண்டார். பதினான்கு வருட இடைவேளைக்குப்பின் நல்லெண்ணப் பயணமாக இந்தியா மற்றும் பாகிஸ்தான் அணிகளுக்கு இடையேயான ஒருநாள் சர்வதேச கிரிக்கெட் போட்டியைக் காண இவரது சகோதரி பிரியங்கா காந்தியுடன் பாகிஸ்தானுக்கு சென்று வந்தார்.\n\nஇவர் தன் தந்தையின் முன்னாள் தொகுதியும் தன் தாயின் அப்போதைய தொகுதியுமான அமேதிக்கு சனவரி 2004-இல் சென்றிருந்தபோது இவர் மற்றும் இவருடைய சகோதரியின் அரசியல் பிரவேசம் பற்றிய ஆருடங்கள் பலமாக வலம் வந்தன. அரசியல் பிரவேசம் பற்றிய தீர்மானமான முடிவை சொல்ல நிராகரித்து விட்டாலும் தான் அரசியலை வெறுக்கவில்லை என்று பதிலளித்தார். \"தான் உண்மையாகவே எப்பொழுது அரசியலில் நுழைவது என்று இன்னும் முடிவு செய்யவில்லை என்றும், தான் எப்பொழுது வேண்டுமானாலும் அரசியலுக்கு வரலாம்\" என்றும் பதிலளித்தார்.\n\nராகுல்காந்தி அவர்கள் அரசியலில் தனது வருகையை மார்ச்சு 2004ல் அறிவித்தார். இந்தியாவின் பாராளுமன்றத்தின் கீழ்சபையான லோக்சபாவிற்கு மே 2004 இல் நடைபெற்ற தேர்தலில், தனது தந்தையின் தொகுதியான உத்திரப்பிரதேசத்தில் உள்ள அமேதியில் தான் போட்டியிடப்போவதாக மார்ச்சு 2004ல் அறிவித்தார். இவர் தந்தைக்கு முன்பே, அவரது சித்தப்பா சஞ்சய் காந்தி விமான விபத்தில் இறப்பதற்கு முன்பு வரை அமேதியின் பிரதிநிதியாக இருந்தார். இவரது தாயாரும் ரேபரேலி தொகுதிக்கு மாறும் வரை அமேதி தொகுதியில் பதவியில் இருந்தார். அப்பொழுது காங்கிரஸ் கட்சி எண்பது தொகுதி கொண்ட உத்திரப் பிரதேசத்தில் வெறும் பத்து பாராளுமன்ற உறுப்பினர்களை மட்டுமே கொண்டிருந்தது. இவரது சகோதரியான பிரியங்கா காந்தியின் அதிக வசீகரம் கூடுதலான வெற்றியைப் பெற்றுத்தரும் என்று எதிர்பார்த்த அரசியல் விமர்சகர்களுக்கு காங்கிரசின் இந்த நிலை பெரும் வியப்பை உண்டாக்கியது. கட்சி பிரமுகர்களிடம் ஊடகங்களுக்கு அளிப்பதற்கு தேவையான தன்விபர பட்டியல் இல்லை. இவ்வாறு அவரின் பிரவேசம் ஆச்சர்யப்படும் வகையில் இருந்தது. இந்தியாவின் தலைசிறந்த அரசியல் குடும்பத்தின் இளம் உறுப்பினர் என்ற முறையில் காங்கிரஸ் கட்சியின் அரசியல் எதிர்காலத்தை இந்தியாவின் இளைய தலைமுறையில் ஒருவராக இருந்து சீரமைக்க முடியும் என்ற நம்பிக்கையை வெளிநாட்டு ஊடகங்களுக்கு இவர் அளித்த நேர்காணலால் அறியலாம். அதில் இந்தியாவின் ஒற்றுமைக்கு பாடுபடுவேன் என்றதோடு, அரசியல் பிளவுகளுக்கு கண்டனமும் தெரிவித்தார். மேலும், சாதி மற்றும் மதப்பிரிவினைகளால் ஏற்படும் பதற்றத்தை குறைக்க பாடுபடுவேன் என்றும் தெரிவித்தார். அவருடைய குடும்பத்தின் ஈடுபாடு அத்தொகுதியில் நீண்ட காலமாக இருப்பதைக் கண்ட அத்தொகுதி உள்ளூர்வாசிகள் அவர் வேட்பாளர் ஆனதும் வாழ்த்துக்களையும், மகிழ்ச்சியையும் தெரிவித்தனர்.\n\nராகுல் தன் குடும்பத்தின் திடமான ஆதரவுடன் பெரும்பான்மை வாக்குகளை பெற்று ஒரு இலட்சம் வாக்குகள் வித்தியாசத்தில் பாரதிய ஜனதா கட்சியை முறியடித்தார். அவருடைய தேர்தல் பிரச்சாரம் அவரது சகோதரி பிரியங்கா காந்தி வாத்ஸராவின் மேற்கோள்படி வழி நடத்தப்பட்டது. 2006 வரையிலும் அவர் வேறு எந்த துறையிலும் கவனம் செலுத்தாமல் தனது தொகுதி பிரச்சினைகளிலும், உத்திரப் பிரதேச அரசியலிலும் மட்டுமே கவனம் செலுத்தினர். மேலும் இதனால் இந்திய மற்றும் சர்வதேச ஊடகங்கள் சோனியா காந்தி இவரை வருங்காலத்தில் இந்திய தேசிய காங்கிரசின் தலைவராக மாற்ற தயார் படுத்தி வருவதாக ஊகங்களை தெரிவித்தனர்.\n\nசனவரி 2006 இல் நடைபெற்ற இந்திய தேசிய காங்கிரஸ் ஹைதராபாத் மாநாட்டில் ராகுல் காந்தி அவர்கள் கட்சியின் முக்கிய பொறுப்பேற்று நடத்திட வேண்டும் எனவும் மற்றும் பிரதிநிதிகளை அறிமுகம் செய்யுங்கள் எனவும் ஆயிரக்கணக்கான கட்சி உறுப்பினர்களால் கேட்டுக்கொள்ளப்பட்டார். அதன் பின் பேசிய அவர் \"உங்களின் உணர்வுகளுக்கும், ஆதரவிற்கும் நன்றி தெரிவித்துக் கொள்கிறேன். நான் உங்களை கைவிட்டு விடப்போவதில்லை என்று உறுதி கூறுகின்றேன்\". ஆனால் உடனடியாக கட்சியின் உயர் பதவியை ஏற்றுக்கொள்ளவதை மறுத்துவிட்டு அனைவரையும் அமைதிகாக்கும்படி கேட்டுக்கொண்டார்.\n\n2006ல் ரேய்பரேலி தொகுதியில் நடைபெற்ற மறுதேர்தலில் இவரது தயார் போட்டியிட்டபோது, ராகுல் காந்தியும் அவரது சகோதரியும் தங்களது தாயாருக்காக தேர்தல் பிரச்சாரத்தை மேற்கொண்டனர். இதன் விளைவாக இத் தேர்தலில் தங்களது தாயார் நான்கு லட்சத்திற்கும் அதிகமான வாக்கு வித்தியாசத்தில் மிக எளிதாக வென்றார்.\n\n2007ல் உத்திரபிரதேச சட்ட சபைக்கு நடந்த தேர்தலில் காங்கிரசின் உச்சகட்ட தேர்தல் பிரச்சாரத்தில் ராகுல் காந்தி பிரச்சாரம் செய்தார். இருப்பினும் காங்கிரஸ் கட்சி 8.53% வாக்குகளைப்பெற்று வெறும் 22 இடங்களில் மட்டுமே வென்றது. இத்தேர்தலில், தாழ்த்தப்பட்ட இந்திய மக்களின் பிரதிநிதிக் கட்சியான பகுஜன் சமாஜ் கட்சி முதல் முறையாக தனிப்பெரும்பான்மை பெற்று பதினாறு ஆண்டுகளுக்கு பின் ஆட்சியமைத்தது.\n\n24 செப்டம்பர் 2007ல் காங்கிரஸ் கட்சியின் செயல் அலுவலகத்தில் நடந்த கட்சியின் மறுசீரமைப்பில் ராகுல் காந்தி அகில இந்திய காங்கிரஸ் கட்சியின் பொதுசெயலாளராக நியமிக்கப்பட்டார். இச் சீரமைப்பிலேயே இவர் \"இளைஞர் காங்கிரஸ்\" அமைப்புக்கும், \"இந்திய தேசிய மாணவர்\" அமைப்பிற்கும் பொறுப்பாளராக நியமிக்கப்பட்டார்.\n\nஇவர் இளைய தலைவராக தன்னை நிரூபித்துக்கொள்ளும் முயற்சியாக நவம்பர் 2008 ஆம் ஆண்டில் புது டெல்லியில் 12, துக்ளக் சாலையில் உள்ள அவரது இல்லத்தில் நேர்காணல் நடத்தி குறைந்த பட்சம் 40 நபர்களை தேர்வுசெய்து இந்திய இளைஞர் காங்கிரசை வழி நடத்தும் ஆலோசகர்களாக நியமித்தார். இவர் 2007 ஆம் ஆண்டு இந்திய தேசிய காங்கிரசின் பொதுச் செயலாளராக பொறுப்பேற்றது முதல் தீவிரமாக செயல்பட்டு வந்தார்.\n\nஇவர் திசம்பர் 16, 2017 அன்று இந்திய தேசிய காங்கிரசு தலைவராகத் தேர்ந்தெடுக்கப்பட்டார்.\n\nSection::::2009 ஆம் ஆண்டு தேர்தல்.\n2009 ஆம் ஆண்டு நடைபெற்ற பாராளுமன்ற தேர்தலில் தன்னை எதிர்த்து போட்டியிட்ட நபரை 3,33,000 க்கும் மேற்பட்ட வாக்குகள் வித்தியாசத்தில் வென்று மீண்டும் அமேதி தொகுதியிலிருந்து தேர்ந்து எடுக்கப்பட்டார். இந்த தேர்தலில் காங்கிரஸ் கட்சி உத்திரப்பிரதேச மாநிலத்தில் மொத்தமுள்ள 80 தொகுதிகளில் 21 தொகுதிகளை கைப்பற்றியது. இந்த வெற்றிக்கு முழுமையான காரணம் ராகுல் காந்தியே ஆவார். இவர் ஆறு வாரங்களில் 125 பிரச்சார பொது கூட்டங்களில் பங்கேற்று பேசினார்.\n\nஇவருடைய கட்சி வட்டாரத்தில் இவர் ஆர் ஜி என அறியப்படுகிறார்.\n\nSection::::2019 ஆம் ஆண்டு தேர்தல்.\nபதினேழாவது மக்களவைத் தேர்தலில் அமேதி, வயநாடு ஆகிய இரு தொகுதிகளில் போட்டியிட்டார். இதில் வழக்கமாக போட்டியிடும் அமேதியில் இசுமிருதி இராணியிடம் 292973 வாக்குகள் வித்தியாசத்தில் தோல்வியுற்றார். அங்கு அவர் 413394 வாக்குகளும், இசுமிருதி இராணி 468514 வாக்குகளும் பெற்றனர். எனினும், வயநாட்டில் 706367 வாக்குகள் பெற்று இந்திய பொதுவுடமை கட்சியின் சுனீரை தோற்கடித்தார். சுனீர் பெற்றவாக்குகள் 274597 ஆகும்.\n\nSection::::இந்திய தேசிய காங்கிரஸ் தலைவர் பதவி.\nகடந்த 19 ஆண்டுகளாக சோனியா காந்தி வகித்து வந்த இந்திய தேசிய காங்கிரஸ் தலைவர் பதவிக்கு சமீபத்தில் ராகுல் காந்தி தேர்ந்தெடுக்கப்பட்டார். முன்னதாக 2013 ஆம் ஆண்டு சனவரி மாதம் முதல் காங்கிரஸ் கட்சியின் துணைத் தலைவராகப் பொறுப்பேற்று பணியாற்றிய இவர் 2017 ஆம் ஆண்டு திசம்பர் 16 அன்று இந்திய தேசிய காங்கிரஸ் கட்சியின் தலைவர் பொறுப்பினை ஏற்றார். புதுதில்லியில் உள்ள காங்கிரஸ் கட்சி தலைமை அலுவலகத்தில் நடைபெற்ற எளிமையான விழாவில் இந்தப் பொறுப்பினை ராகுல் காந்தி ஏற்றுக்கொண்டார். இந்தியாவின் 17 ஆவது மக்களவைத் தேர்தலில் காங்கிரசு கட்சிக்கு ஏற்பட்ட தோல்விக்குப் பொறுப்பேற்று காங்கிரசின் தலைவர் பதவியில் இருந்து தான் விலகுவதாக முறைப்படி அறிவித்துள்ளார்.\n\nSection::::தனிப்பட்ட வாழ்க்கை.\n2004 ஆம் ஆண்டு ஸ்பெயின் நாட்டை சேர்ந்த கட்டிட கலை நிபுணரான வெரோனிக்கா என்ற பெண்ணுடன் டேட்டிங் சென்றார் என்று குற்றம்சாட்டப்பட்டார். அவர்கள் இருவரும் பல்கலைக்கழகத்தில் படிக்கும்போது சந்தித்து கொண்டனர்.\n\nSection::::விமர்சனம்.\n2006 ஆம் ஆண்டு இறுதியில் நியூஸ் வீக் என்ற பத்திரிக்கை இவர் மீது ஒரு குற்றச்சாட்டை வைத்தது. இவர் ஹார்வர்ட் மற்றும் கேம்பிறிஜ் பல்கலைக்கழகத்தில் பட்டப்படிப்பை முடிக்கவில்லை என்று பார்வையாளர் குழு கூறியது. ராகுல் காந்தியின் சட்ட ரீதியான அறிக்கைக்கு பின்னர் நியூஸ் வீக் தனது முந்தைய குற்றச்சாட்டை மறுத்து கருத்து வெளியிட்டது.\n\n1971 இல் பாகிஸ்தானை இரண்டாக பிரித்ததை தனது குடும்பத்தின் சாதனையாக கூறினார். இவர் கூறிய இந்த கருத்து இந்திய அரசியல் பிரமுகர்களிடம் மட்டுமல்லாது பாகிஸ்தானின் ஒரு சில முக்கியமான மக்களாலும் அந்நாட்டு வெளியுறவு தொடர்பு அதிகாரியாலும் விமர்சனத்திற்கு உள்ளானது. மிக பிரபலமான வரலாற்று அறிஞர் இர்பான் ஹபிப் அவர்கள் இந்த கருத்து பங்களாதேஷ் புரட்சியை அவமதிப்பதாக உள்ளது என்று கூறினார்.\n\n2007இல் உத்திரப்பிரதேச தேர்தல் பிரச்சாரத்தில் பேசிய இவர் \"காந்தி-நேரு குடும்பத்தில் இருந்து யாரேனும் ஒருவர் அரசியலில் இருந்திருந்தால் பாபர் மசூதி இடிக்கப்பட்டிருக்காது\" என்று கூறினார். இக்கருத்து 1992ல் பாபர் மசூதி இடிக்கப்பட்டபோது அப்போதைய பிரதமராக இருந்த திரு.பி.வி.நரசிம்மராவ் அவர்களை தாக்கி பேசியதாகவே கருதப்பட்டது. ராகுலின் இந்த அறிக்கை பாஜகவின் சில உறுப்பினர்களுடன் கடும் வாக்குவாதத்தை உண்டு பண்ணியது. சமாஜ்வாடி கட்சியும் இடது சாரிகளும் கூட இவரது கருத்தை \"இந்து-முஸ்லிம்களுக்கு எதிரானது\" என்றனர்.\nஇவர் சுதந்திரப்போரட்டவீரர்கள் மற்றும் காந்தி-நேரு குடும்பத்தைப்பற்றி கூறிய கருத்துக்களுக்கு எதிராக பாஜக தலைவரான திரு.வெங்கையா நாயுடு அவர்கள் \"அவசரநிலை பிரகடனத்திற்காக காந்தியின் குடும்பம் பொறுப்பு ஏற்றுக்கொள்ளுமா\" என்ற கேள்வியை எழுப்பி விமர்சித்தார்.\n\n2008 - ன் பிற்பகுதியில் ராகுல் காந்திக்கு ஏற்படுத்தப்பட்ட அவமதிப்பின் பலனாக அவருக்கு இருந்த செல்வாக்கு வெளிப்பட்டது. காந்தி மாணவர்களிடையே உரையாற்றுவதற்காக சந்திர சேகர் ஆசாத் விவசாய பல்கலைகழக மண்டபத்தை பயன்படுத்த ஏற்பாடு செய்யப்பட்டிருந்து. அரசியல் காரணங்களின் விளைவாக முதல் அமைச்சர் செல்வி. மாயாவதி அவர்களால் இது தடை செய்யப்பட்டது. இதைத் தொடர்ந்து அப் பல்கலைக்கழக துணை வேந்தர் திரு. வி.கே. சூரி அவர்கள், அம்மாநில கவர்னரும், அப் பல்கலைக்கழக வேந்தரும், காந்தி குடும்பத்தின் ஆதரவாளரும், திரு. சூரி அவர்களை நியமித்தவருமான திரு.டி.வி.ராஜேஸ்வர் அவர்களால் பதவி நீக்கம் செய்யப்பட்டார். இந்நிகழ்ச்சி கல்வி, அரசியல் மயமாக்கப்பட்டுள்ளதற்கான எடுத்துக்காட்டாக அமைந்ததைத் தொடர்ந்து, டைம்ஸ் ஆப் இந்தியாவில் \"அரச குடும்ப சம்பந்தமான கேள்விகளுக்கு ராகுல் காந்தியின் அடிவருடிகளால் பதிலளிக்கப்பட்டுள்ளன\" என்று அஜித் நினன் என்பவர் கேலிச்சித்திரம் வரைந்திருந்தார்.\n\nதூய ஸ்டீபன் கல்லூரியில்இவருக்கு இருந்த துப்பாக்கி சுடும் திறமையை அடிப்படையாகக் கொண்டு அக் கல்லூரியில் சேர்த்துக் கொள்ளப்பட்டார். இது சர்ச்சைக்குரிய விஷயமானது. ஒரு வருடம் கல்வி கற்ற பின் 1990 ல் அக்கல்லூரியிலிருந்து வெளியேறினார்.\n\nதூய. ஸ்டீபன் கல்லூரியில் தான் தங்கியிருந்த ஒரு வருட கால அனுபவத்தை பற்றி கூறுகையில் அங்கு கேள்விக் கேட்கும் மாணவர்களை \"ஏற-இறங்க\" பார்ப்பதோடு மட்டுமல்லாமல் அவர்களை கண்டிப்புடன் கல்லூரியில் இருந்து வெளியேற்றப்படுவார்கள் என்று கூறினார். தூய. ஸ்டீபன் கல்லூரியில் தான் படித்த நாட்களை நினைவு கூறுகையில், வகுப்பறையில் கேள்வி கேட்பது என்பது நல்ல விஷயமாக இருந்ததில்லை என்றும், நீங்கள் நிறைய கேள்வி கேட்டீர்களானால் உங்களை ஏற இறங்க பார்ப்பார்கள், என்றும் கூறினார். இவரின் கருத்தைப்பற்றி அக்கல்லூரியின் ஆசிரியர்கள் கூறும்போது, \"அவரின் சொந்த அனுபவத்தை பொறுத்து\" அவர் கூறிய கருத்துக்கள் சரியானவையே என்றும் தூய. ஸ்டீபன் கல்லூரியின் பொதுமையாக்கப்பட்ட கல்வி சூழ்நிலைக்கானது அல்ல என்றனர்.\n\nசனவரி 2009இல் பிரிட்டிஷ் நாட்டின் அயல் நாட்டு செயலாளர் டேவிட் மிலிபான்ட் அவர்களுடன், உத்திரப்பிரதேசத்தில் இருக்கும் தன்னுடைய பாராளுமன்ற தொகுதியான அமேதிக்கு அருகாமையில் ஒரு கிராமத்தில் காந்தி மேற்கொண்ட எளிய சுற்றுலாவிற்காக கடுமையாக விமர்சிக்கப்பட்டார்.\nஅடுத்ததாக திரு. மிலிபான்ட் அவர்களின் தேவையற்ற ஆலோசனைகளும், தீவிரவாதம் மற்றும் பாகிஸ்தான் பற்றிய கருத்துக்களும், திரு. முகர்ஜி மற்றும் பிரதம மந்திரி மன்மோகன் சிங் அவர்களுடன் நடத்திய ரகசிய சந்திப்பு முறைகளும், பின்னடைவாகக் கருதப்பட்டது.\n\n"}
{"id": "47964", "url": "https://ta.wikipedia.org/wiki?curid=47964", "title": "பி. எஸ். எடியூரப்பா", "text": "பி. எஸ். எடியூரப்பா\n\nபோக்கனக்கெரெ சித்தலிங்கப்பா யெதியூரப்பா (கன்னடம்: ಬೋಕನಕೆರೆ ಸಿದ್ಧಲಿಂಗಪ್ಪ ಯಡಿಯೂರಪ್ಪ, பி. பெப்ரவரி 27, 1943) பாரதிய ஜனதா கட்சியில் இருந்த இந்திய அரசியல்வாதி ஆவார். மே 30, 2008 அன்று கர்நாடக மாநிலத்தில் முதலமைச்சர் பதவியில் ஏறினார். இவரே தென்னிந்தியாவின் முதல் பா.ஜ.க முதலமைச்சர் ஆவார்.இவர் லிங்க பனாஜிகா சமூகத்தில் பிறந்தவர் . முன்னதாக நவம்பர் 2007ஆம் ஆண்டு செப்டம்பர் 12 ஆம் நாள் ஜனதா தளம் (மதசார்பற்ற) கட்சியுடனான கூட்டணி அரசு கவிழும் முன்பு சிறிது காலம் (7 நாட்கள்) முதலமைச்சராகப் பணியாற்றினார்.\n\nஇவர்மீது இரு நில ஊழல் வழக்குகளை கர்நாடகத்தின் மக்கள் குறைகேட்பு ஆணையம் (லோக் ஆயுக்தா) பதிவு செய்தநிலையில் சூலை 31, 2011 அன்று தமது முதலமைச்சர் பதவியிலிருந்து விலகினார். இவ்வழக்குகளை விசாரிக்க மாநில ஆளுனர் அனுமதி வழங்கியதை அடுத்து லோக் ஆயுக்தா நீதிமன்றம் இவரைக் கைது செய்ய உத்தரவிட்டது. இவரது முன்பிணை மனுக்கள் நிராகரிக்கப்பட்ட பின்னர் நீதிமன்றத்தில் 15 அக்டோபர் 15, 2011 அன்று சரணடைந்த யெதியூரப்பா அக்டோபர் 22 வரை நீதிமன்ற காவலில் வைக்கப்பட்டார். \n\n2013 ஆம் ஆண்டு பாரதீய ஜனதா கட்சியுடனான கருத்து வேறுபாடு காரணமாக கட்சியிலிருந்து விலகி கர்நாடக ஜனதா கட்சி என்ற பெயரில் கட்சி தொடங்கினார். அந்த ஆண்டில் நடைபெற்ற சட்டமன்ற தேர்தலில் தனித்துப் போட்டியிட்ட கர்நாடக ஜனதா கட்சி 10 விழுக்காடு வாக்குகளை மட்டுமே பெற்றது. மக்களிடையே வரவேற்பு கிடைக்காததால் தனது கட்சியை பாரதீய ஜனதா கட்சியுடன் இணைத்தார். 2014 ஆம் ஆண்டு நடைபெற்ற பாராளுமன்றத் தேர்தலில் சிவமொக்கா தொகுதியில் போட்டியிட்டு மக்களவை உறுப்பினரானார். 2016 ஆம் ஆண்டு கர்நாடக பாரதீய ஜனதா கட்சியின் தலைவராக நியமிக்கப்பட்டார். 2018 ஆம் ஆண்டில் நடைபெற்ற சட்டமன்றத் தேர்தலில் எந்த கட்சிக்கும் பெரும்பான்மை கிடைக்காத நிலையில் 104 இடங்களைப் பெற்ற பாரதீய ஜனதா கட்சியை ஆட்சி அழைக்க ஆளுநர் அழைப்பு விடுத்தார். 2018 மே மாதத்தில் மூன்றாவது முறையாக முதல் அமைச்சராகப் பதவி ஏற்றார். ஆனால், பெரும்பான்மையை நிரூபிக்க முடியாததால் ஆட்சி ஏற்ற 3 ஆம் நாளில் பதவியிலிருந்து விலகினார்.\n\nSection::::2019 ஆம் ஆண்டில் மீண்டும் முதல்வராக பதவியேற்பு.\nகர்நாடகாவில் நம்பிக்கை வாக்கெடுப்பில் குமாரசாமி அரசு தோல்வியடைந்ததை அடுத்து 105 உறுப்பினர்களுடன் தனிப்பெரும் கட்சியாக உள்ள பாரதீய ஜனதா ஆட்சி அமைக்க உரிமை கோரியது. கர்நாடக மாநில ஆளுநர் வஜூபாய் வாலாவை கர்நாடக பாரதீய ஜனதா கட்சியின் தலைவர் சந்தித்து ஆட்சி அமைக்கும் உரிமை கோரியதைத் தொடர்ந்து 2019 ஆம் ஆண்டு சூலை 26 ஆம் நாள் மாலை எடியூரப்பா கர்நாடக முதலமைச்சராகப் பதவியேற்றார்.\n"}
{"id": "47965", "url": "https://ta.wikipedia.org/wiki?curid=47965", "title": "பிரணப் முகர்ஜி", "text": "பிரணப் முகர்ஜி\n\nபிரணப் குமார் முகர்ஜி (, பிறப்பு: திசம்பர் 11, 1935) (சுருக்கமாக பிரணாப் முகர்ஜி), இந்திய அரசியல்வாதி. 13 ஆவது இந்தியக் குடியரசுத் தலைவராக 2012 முதல் 2017 வரை பதவி வகித்தவர். மேற்கு வங்காளத்தைச் சேர்ந்த மூத்த காங்கிரசு அரசியல்வாதியான பிரணப், குடியரசுத் தலைவர் ஆகும் முன்னர் மன்மோகன் சிங் அரசில் நிதி அமைச்சர் ஆக இருந்தார். முன்னதாக கல்கத்தா பல்கலைக்கழகத்திலிருந்து சட்டப் பட்டத்தைப் பெற்றுள்ளார்.\n\n1969ம் ஆண்டு இந்திரா காந்தியால் இந்திய மாநிலங்களவை உறுப்பினராகத் தேர்ந்தெடுக்கப்பட்ட இவர் 1975, 1981, 1993, 1999 ஆகிய ஆண்டுகளிலும் மாநிலங்களவைக்குத் தேர்ந்தெடுக்கப்பட்டார். 2004ம் ஆண்டு 14வது மக்களவைக்கு மேற்கு வங்காளத்தில் உள்ள ஜங்கிப்பூர் மக்களவைத் தொகுதியிலிருந்து தேர்ந்தெடுக்கப்பட்டார், 2009ம் ஆண்டு 15வது மக்களவைக்கு ஜங்கிப்பூரிலிருந்து மீண்டும் தேர்ந்தெடுக்கப்பட்டார் . இந்திரா காந்தி அமைச்சரவையில் 1982 - 84ல் நிதியமைச்சராக பணியாற்றினார். இந்திரா காந்தியின் மறைவுக்குப்பின் 1986-89 வரை காங்கிரஸ் கட்சியிலிருந்து விலகி ராஷ்ட்ரிய சமாஜ்வாடி காங்கிரஸ் கட்சியைத் தொடங்கி நடத்தினார். 2004-06ல் பாதுகாப்புத் துறை அமைச்சராகவும், 1995-96, 2006-09 ஆகிய ஆண்டுகளில் வெளியுறவுத்துறை அமைச்சராகவும் இருந்தார்.\n\n2012ஆம் ஆண்டு சூலையில் நடந்த இந்தியக் குடியரசுத் தலைவர் தேர்தலில் பதியப்பட்ட 10,29,750 வாக்குகளில் 69.3% வாக்குகள் பெற்று வெற்றி பெற்றார். சூலை 25, 2012 அன்று இந்தியக் குடியரசின் பதினான்காவது குடியரசுத் தலைவராகப் (பதின்மூன்றாவது நபராக) பொறுப்பேற்றார்.\n\nஇவரது நூல்கள்: \n\nSection::::தனிவாழ்வு.\nமேற்கு வங்காளம் மாநிலம் \"பிர்பும்\" மாவட்டத்தில் உள்ள \"மிரதி\" எனும் கிராமத்தில் பிறந்தவர். தந்தை கமதா கின்கர் முகர்ஜி, தாயார் ராஜலட்சுமி. இவரின் தந்தை 1952-64 வரை மேற்கு வங்காளம் மாநில சட்ட மேலவை உறுப்பினராக இருந்தார் . இவர் 1957ம் ஆண்டு ஜூலை 13ம் தேதி சுவ்ரா என்பவரை மணந்தார். இவர்களுக்கு அபிஜித், இந்திரஜித் என்ற மகன்களும், சர்மிஷ்தா என்ற மகளும் உள்ளனர். அபிஜித், மேற்கு வங்காள காங்கிரஸ் கட்சியின் உறுப்பினராக உள்ளார், மகள் கதக் நடன கலைஞராக உள்ளார்\n\n"}
{"id": "47967", "url": "https://ta.wikipedia.org/wiki?curid=47967", "title": "அ. கு. ஆன்டனி", "text": "அ. கு. ஆன்டனி\n\nஅரக்கப்பரம்பில் குரியன் ஆன்டனி (மலையாளம்: അറക്കപ്പറമ്പില്‍ കുര്യന്‍ ആന്‍‌റ്റണി, பி. டிசம்பர் 28, 1940) ஒரு இந்திய அரசியல்வாதியும், இந்தியாவின் முன்னாள் பாதுகாப்பு அமைச்சர் ஆவார். மூன்று முறை கேரளத்தில் முதலமைச்சர் பதவியில் இருந்துள்ளார். 1977இல் முதல் முறை கேரள முதல்வராக இருந்தபொழுது கேரள வரலாற்றில் மிக இளைய முதல்வராக இருந்தார். இந்திய தேசிய காங்கிரஸ் கட்சியை சேர்ந்த ஆன்டனி கடந்த 2009-2014 மன்மோகன் சிங் அரசில் பாதுகாப்பு அமைச்சராக இருந்தார்.\n"}
{"id": "47968", "url": "https://ta.wikipedia.org/wiki?curid=47968", "title": "த. ரா. பாலு", "text": "த. ரா. பாலு\n\nதளிக்கோட்டை இராசுத்தேவர் பாலு (டி. ஆர். பாலு, பிறப்பு: சூன் 15, 1941) ஓர் இந்திய அரசியல்வாதியும், நாடாளுமன்ற உறுப்பினரும் ஆவார். இவர் நடுவண் அரசில் அமைச்சராகப் பணியாற்றியுள்ளார்.\n\nSection::::வாழ்க்கை வரலாறு.\nஇவர் சூன் 15, 1941 ஆம் ஆண்டு திருவாரூர் மாவட்டத்தில் உள்ள தளிக்கோட்டையில் பிறந்தார். இவர் சென்னையில் உள்ள மைய பல்தொழில் நுட்பப் பயிலத்தில் தொழிற்கல்வியும், பின்னர் புதுக்கல்லூரியில் பி. எஸ். சி படிப்பையும் படித்து முடித்தார்.\n\nஇவருக்கு ரேனுகா தேவி மற்றும் டி. ஆர். பி. பொற்கொடி என இருமனைவிகளும், ஆர். பி. ராஜ்குமார், டி. ஆர். பி. ராஜா, செல்வகுமார் பாலு என மூன்று மகன்களும் மற்றும் இரு மகள்களும் உள்ளனர்.\n\nSection::::அரசியல் வாழ்க்கை.\nஇவர் தன்னுடைய பதினாறாம் வயதில் திமுகவில் இணைந்தார். இவர் 1982 ஆம் ஆண்டு தி.மு.க.வின் சென்னை நகர மாவட்ட செயலாளராகப் பொறுப்பேற்றார். பின்னர் முதன்முதலில் 1986 ஆம் ஆண்டு திமுக சார்பில் நாடாளுமன்ற மாநிலங்களவைக்குத் தேர்ந்தெடுக்கப்பட்டார். பின்னர் 1996 ஆம் ஆண்டு நடந்த மக்களவைத் தேர்தலில், தென் சென்னை மக்களவைத் தொகுதியில் போட்டியிட்டு, வெற்றிபெற்றார். பின்னர் பெட்ரோலிய துறை அமைச்சராகப் பொறுப்பேற்றார். பின்னர் 1998, 1999 ஆகிய ஆண்டுகளில் நடந்த இடைத்தேர்தலிலும், 2004 ஆம் ஆண்டு தேர்தலிலும் இதே தொகுதியில் போட்டியிட்டு வெற்றிபெற்றார். பின்னர் 2009 தேர்தலில் ஸ்ரீபெரும்புதூர் தொகுதியிலிருந்து தேர்ந்தெடுக்கப்பட்டு இந்திய அரசில் கப்பல்துறை மற்றும் நெடுஞ்சாலை துறை அமைச்சராகப் பணியாற்றினார். பின்னர் 2019 ஆம் ஆண்டு நடந்த நாடாளுமன்றத் தேர்தலில், ஸ்ரீபெரும்புதூர் தொகுதியில் போட்டியிட்டு, இந்திய நாடாளுமன்றத்திற்குத் தேர்ந்தெடுக்கப்பட்டார். இவர் நாடாளுமன்ற திராவிட முன்னேற்றக் கழக தலைவராகவும் பணியாற்றியுள்ளார்.\n\n\n"}
{"id": "47969", "url": "https://ta.wikipedia.org/wiki?curid=47969", "title": "எ. சா. ராஜசேகர்", "text": "எ. சா. ராஜசேகர்\n\nஎடுகூரி சந்தின்டி ராஜசேகர ரெட்டி (தெலுங்கு: యెడుగూరి సందింటి రాజశేఖరరెడ్డి, ஜூலை 8, 1949 - செப்டம்பர் 2, 2009) இந்திய தேசிய காங்கிரஸ் கட்சியை சேர்ந்த இந்திய அரசியல்வாதியாகவும், ஆந்திரப் பிரதேசத்தின் முதலமைச்சராகவும் இருந்தார். இந்திய மக்களவைக்கு நான்கு முறையும் ஆந்திரப் பிரதேச சட்டமன்றத்துக்கு நான்கு முறையும் தேர்ந்தெடுக்கப்பட்டார். 2009, செப்டம்பர் 2 இல் உலங்கு வானூர்தி ஒன்றில் செல்கையில் நல்லமாலா என்ற காட்டுப் பகுதியில் இவரது வானூர்தி காணாமல் போனது. பலத்த தேடுதலின் பின்னர் செப்டம்பர் 3 காலையில் கர்னூலில் இருந்து 40 கடல் மைல் தூரத்தில் ருத்திரகொண்டா மலை உச்சியில் வானூர்தி கண்டுபிடிக்கப்பட்டது. அதில் பயணம் செய்த ராஜசேகர ரெட்டி உட்பட 5 பேரும் இறந்து விட்டதாக அறிவிக்கப்பட்டது.\n\nSection::::பிறப்பும் இளமையும்.\nஇராஜசேகர ரெட்டி, ஆந்திரமாநிலத்தைச் சேர்ந்த புலிவெந்துலா மாவட்டத்தில் 1949ஆம் ஆண்டு ஜூலை 8ஆம் நாள் பிறந்தார். இவருடைய தந்தையார் ஒய்.எஸ்.ராஜா ரெட்டி, தாயார் ஜெயம்மா. 1958-இல் ராஜா ரெட்டி ஒப்பந்தத் தொழில் நிமித்தமாக கர்நாடகா மாநிலம் பெல்லாரி செல்ல, ராஜசேகர ரெட்டி, அங்கே செயிண்ட் ஜான் பள்ளியில் உயர்கல்வியை முடித்தார். அதன் பிறகு விஜயவாடா லயோலா கல்லூரியில் இளங்கலை முதலாண்டில் சேர்ந்தார். பிறகு குல்பர்கா பல்கலைக்கழகத்தில் எம். ஆர். மருத்துவக் கல்லூரியில் மருத்துவப் படிப்பை (1966 – 1972) மேற்கொண்டார். மருத்துவப் படிப்பினை முடித்த இவர் திருப்பதி எஸ். வி. மருத்துவக் கல்லூரியில் பயிற்சி மருத்துவராகப் பணியாற்றினார். எம். ஆர். கல்லூரியில் மாணவர் சங்கத் தலைவராகவும், எஸ். வி. கல்லூரியின் பயிற்சி மருத்துவர்கள் சங்கத் தலைவராகவும் இருந்தார். \nSection::::கல்விப் பணி.\nகடப்பா மாவட்டத்தில் தன்னுடைய மருத்துவப் பணியைத் தொடங்கிய இராஜசேகர ரெட்டி சில ஆண்டுகள் அங்கே இருந்தார். இவருடைய பிறந்த ஊராகிய புலிவெந்துலாவில் இவருக்காக இவருடைய தந்தையார் கட்டிய மருத்துவமனை இன்னும் உள்ளது. கல்விப்பணிக்காக இவருடைய குடும்பம் புலிவெந்துலாவில் தொடங்கி நடத்தி வந்த தொழில்நுட்பப் பயிலகம் மற்றும் கலைக்கல்லூரி இரண்டும் பின்னாளில் லயோலா கல்விக் குழுமத்திடம் ஒப்படைக்கப்பட்டது. இன்றும் புலிவெந்துலா அருகில் சிம்மாத்ரிபுரம் என்கிற ஊரில் ஓர் இளநிலைக் கல்லூரி (JUNIOR COLLEGE) இவர்களால் நிர்வகிக்கப்பட்டு வருகிறது.\nSection::::அரசியல் வளர்ச்சி.\n1978-ல் இந்திய தேசியக் காங்கிரசில் சேர்ந்து தீவிர அரசியல் பணியில் ஈடுபடத் தொடங்கினார். புலிவெந்துலா சட்டமன்றத் தொகுதியின் உறுப்பினராக ஆறு முறை தேர்தல்களில் வென்றார். 1980 ஆம் ஆண்டுமுதல் 1983 வரை மாநில நல்வாழ்வு மற்றும் கல்வி அமைச்சகப் பொறுப்புகளை வகித்தார். 1983 முதல் 1985 வரையிலும் மாநில காங்கிரஸின் தலைவராக இருந்தார். அதன் பின் மத்திய அரசியலுக்குச் சென்ற இவர், கடப்பா பாராளுமன்றத் தொகுதியில் நான்கு முறை (1989, 1991, 1996, 1998) தொடர்ந்து தேர்ந்தெடுக்கப்பட்டார். மீண்டும் மாநில அரசியலுக்குத் திரும்பி மாநில காங்கிரஸ் தலைவராக 1998-ல் பொறுப்பேற்றார். (2000 வரையிலும் இந்தப் பதவியை வகித்தார்). 1999 முதல் 2004 வரை மாநில சட்டமன்றத்தில் எதிர்க்கட்சித் தலைவராக இருந்தார். அந்த காலகட்டத்தில் இவர் மேற்கொண்ட 1400 கிலோமீட்டர் நடைப்பயணம் இவருடைய அரசியல் செல்வாக்கினைப் பெருமளவுக்கு உயர்த்தியது. மாநிலத்தின் பின் தங்கிய பகுதிகள் அனைத்துக்கும் சென்று, அடித்தட்டு மக்களின் நம்பிக்கையைப் பெற்றார். 2004 ஆம் ஆண்டு பொதுத் தேர்தலில் பெருவாரியான தொகுதிகளில் காங்கிரசை வெற்றி பெறச் செய்து முதல்வராகப் பொறுப்பேற்றார். 2009 ஆம் ஆண்டு சட்டமன்றத் தேர்தலிலும் இவருடைய தலைமையில் காங்கிரஸ் கட்சி தனிப் பெரும்பான்மையுடன் வெற்றி பெற இரண்டாம் முறையாக ஆட்சிக் கட்டிலில் அமர்ந்தார். \n\nSection::::குற்றச்சாட்டுகள்.\nசெல்வாக்கு மிக்க அரசியல் தலைவராக இருந்தாலும் பல்வேறு ஊழல் குற்றச்சாட்டுகளிலும் இவருடைய பெயர் அடிபட்ட வண்ணம் இருந்ததும் குறிப்பிடத் தக்கது. சந்தூர் மின் நிறுவனம், ஜகாத்தி பதிப்பகம், பாரதி சிமிண்ட் கார்ப்பரேசன் போன்ற நிறுவனங்கள் மூலம் இவருடைய குடும்பம் வரம்புமீறி சொத்துக்கள் சேர்த்ததாக எதிர்க்கட்சிகளால் குற்றம் சாட்டப்பட்டார். வர்த்தக உலகத்தை உலுக்கிய சத்யம் கணினி நிறுவன ஊழலிலும் இவருக்குத் தொடர்பு உள்ளதாக குற்றச்சாட்டு நிலவியது. ரகுராம் சிமிண்ட் நிறுவனத்துக்காக (அதில் இராஜசேகர ரெட்டியின் மகன் ஓர் இயக்குநர்) 487 ஏக்கர் நிலம் ஒதுக்கிய விவகாரத்தில் இவர் மீது அரசியல் குற்றச்சாட்டு இருந்தது. 2007ஆம் ஆண்டு கம்மம் காவலர் துப்பாக்கி சூட்டில் எட்டுபேர் உயிரிழந்த சம்பவத்துக்குப் பொறுப்பேற்று இவர் பதவி விலக வேண்டும் என்கிற குற்றச்சாட்டு வலுப்பெற்றிருந்தது.\n\nSection::::குடும்ப வாழ்க்கை.\nஇவருடைய மனைவி பெயர் விஜய லட்சுமி. இவருடைய மகன் ஒய்.எஸ்.ஜகன்மோகன் ரெட்டி ஓர் அரசியல்வாதி. இவருடைய மகள் சர்மிளா.\n\nSection::::இறப்பு.\nஇராஜசேகர ரெட்டி, 2009, செப்டம்பர் 2 ஆம் நாள் சித்தூர் சென்று அங்கு பின் தங்கிய நிலையில் உள்ள மக்களைச் சந்தித்துக் குறைகள் கேட்டறியும் திட்டத்துடன் காலை 8 மணி அளவில் உலங்கு வானூர்தியில் கிளம்பினார். அந்த வானூர்தி சிறிது நேரத்தில் கட்டுப்பாட்டு அறையுடன் தொடர்பு இழக்க, காலை ஒன்பதரை மணி முதலாகவே அதனைத் தேடும் பணி தொடங்கியது. இந்தத் தேடுதல் வேட்டை 24 மணிநேரம் தொடர்ந்தது. மாநில அரசின் காவல் துறை, புலனாய்வுத் துறை, இராணுவத்தின் அதிநவீன வானூர்திகள், தொழில்நுட்பங்கள், கடற்படை, இஸ்ரோ ஆகிய அனைத்தின் ஒத்துழைப்புடனும் கடும் மழை, அடர்ந்த காடு ஆகிய இடர்களையும் மீறித் தொடர்ந்த வேட்டையின் இறுதியில் இராஜசேகர ரெட்டி பயணித்த உலங்கு வானூர்தி செப்டம்பர் 3 ஆம் நாள் காலை எட்டரை மணிக்கு உடைந்த நிலையில் கர்நூல் மாவட்ட நல்லமலா காட்டின் ருத்ரகொண்டா குன்றின் மீது கண்டறியப்பட்டது. இராஜசேகர ரெட்டி, அவருடன் பயணம் செய்த இரண்டு விமான ஓட்டிகள் (எஸ். கே. பாட்டியா, எம். எஸ். ரெட்டி), அவருடைய தனிச் செயலாளர் (பி. சுப்பிரமணியன்), பாதுகாப்பு உயர் அதிகாரி (ஆ. எஸ். சி. வெஸ்லி) ஆகிய ஐவரின் உயிரற்ற உடல்கள் கருகிய நிலையில் கண்டறியப்பட்டு ஹைதராபாத் கொண்டுவரப்பட்டன. இராஜசெகர ரெட்டியின் உடல், அரசு மரியாதையுடன் செப்டம்பர் 4 ஆம் நாள் இறுதிச் சடங்குகளுக்குப் பின் கடப்பா மாவட்டம் புலிவெந்துலாவில் நல்லடக்கம் செய்யப்பட்டது. \n"}
{"id": "47970", "url": "https://ta.wikipedia.org/wiki?curid=47970", "title": "நா. சந்திரபாபு நாயுடு", "text": "நா. சந்திரபாபு நாயுடு\n\nநாரா சந்திரபாபு நாயுடு (தெலுங்கு: నారా చంద్రబాబు నాయుడు, பி. ஏப்ரல் 20, 1950), ஒரு இந்திய அரசியல்வாதியும், ஆந்திரப் பிரதேசத்தின் முன்னாள் முதலமைச்சரும் ஆவார். 1995 முதல் 2004 வரை ஆந்திரப் பிரதேசத்தின் முதலமைச்சராக பொறுப்பு வகித்தார். இவரே கூடுதலான நாட்கள் பதவியில் இருந்த ஆந்திர முதலமைச்சர் ஆவார். தற்போது தெலுங்கு தேசக் கட்சியின் தலைவராகவும் ஆந்திரப் பிரதேச சட்டமன்றத்தில் முதலமைச்சராகவும் உள்ளார். ஹெரிட்டேஜ் ஃபூட்ஸ் என்ற உணவு நிறுவனத்தை 1992 ஆம் ஆண்டு தொடங்கி நடத்தி வருகிறார். 2014 இல் நடந்த மக்களவை மற்றும் சட்டப்பேரவைத் தேர்தல்களில் தெலுங்கானாவை தவிர்த்து, ஆந்திரப் பிரதேசத்தின் ஏனைய பகுதிகளில் பெரும் வெற்றி பெற்றார். புதியதாக அமைக்கப்பட்ட சீமாந்திரா மாநிலத்தின் முதன்முதலில் முதல்வராகப் பதவியேற்றார்.\n\nஇவர் முதலமைச்சராக பொறுப்பில் இருந்தபோது பிரித்தானியப் பிரதமர் டோனி பிளேர் மற்றும் அமெரிக்க குடியரசுத் தலைவர் பில் கிளின்டன் ஆகியோர் இவரை ஐதராபாத்தில் சந்தித்துள்ளனர். \"இந்தியா டுடே\",\"தி எகனாமிக் டைம்ஸ்\",\"டைம் (இதழ்)\" போன்ற இதழ்களின் ஆண்டுச் சிறப்பு விருதுகளையும் உலக பொருளாதார மன்றத்தின் கனவு அமைச்சரவையின் அங்கத்துவத்தையும் வென்றுள்ளார். தேசிய ஜனநாயகக் கூட்டணி அரசின் தேசிய தகவல்தொழிற்நுட்பக் குழுவின் அவைத்தலைவராக பொறுப்பு வகித்துள்ளார்.\n\nSection::::இளமையும் கல்வியும்.\nசந்திரபாபு ஏப்ரல் 20, 1950இல் ஆந்திரப் பிரதேசத்தின், சித்தூர் மாவட்டத்தின் நாரவாரிபள்ளி கிராமத்தில் ஒரு விவசாயக் குடும்பத்தில் கர்ஜூரா நாயுடு மற்றும் அம்மனம்மாவிற்கு மகனாகப் பிறந்தார். ஐந்தாம் வகுப்பு வரையிலான துவக்கக் கல்வியை சேசாபுரத்திலும் ஒன்பதாவது வகுப்பு வரை சந்திரகிரி அரசு உயர்நிலைப் பள்ளியிலும் படித்தார். பின்னர் திருப்பதியில் மேல்நிலைப் பள்ளிப்படிப்பு முதல் முதுகலைப் பட்டம் வரைப் படித்தார். 1972இல் இளங்கலை பட்டத்தையும், 1974இல் பொருளியலில் முதுகலைப் பட்டத்தையும் பெற்றார். மேலும் பொருளியலில் முனைவர் பட்டத்திற்கான ஆய்வுகளை மேற்கொண்டிருக்கும்போது அரசியலில் ஈடுபட்டதால் தமது கல்விப் பயணத்தை முடித்துக் கொண்டார்.\n\nSection::::ஆட்சி.\n1984ம் ஆண்டு தனது இதய அறுவைச் சிகிச்சைக்காக என். டி. ராமராவ் அமெரிக்கா சென்ற போது அவரின் கட்சியைச்சேர்ந்த பாஸ்கர் ராவ் அரசியல் சதி மூலம் ஆட்சியைக் கைப்பற்றினார். அப்போது கட்சிக்குள் கொந்தளிப்பு ஏற்பட்டது. அமெரிக்காவிலிருந்து வந்து கருப்பு உடையணிந்து நீதிகேட்டு தர்ம யுத்தம் செய்தார் என்.டி.ஆர். அந்த மாதமே கவர்னரின் உதவியால் மீண்டும் ஆட்சி என்.டி.ஆர், கையில் வந்தது. அதன் பின் என்.டி.ஆரின் மருமகனான சந்திரபாபு நாயுடு மீண்டும் சதிசெய்து அவரைத் தூக்கியெரிந்துவிட்டு இவர் முதல்வராக பதவியேற்றார். மீண்டும் 2014 ஆம் ஆண்டின் சூன் இரண்டாம் நாளில் ஆந்திரா இரண்டாக பிரிந்து தெலுங்கானா, சீமாந்திரா என பிரிந்த போது, 175 தொகுதிகளில் 102 தொகுதிகளை வென்று சீமாந்திராவின் முதல்வராக பதவியேற்றார்.\n\nபின்னர் 2019 ஆம் ஆண்டு நடந்த தேர்தலில், 175 சட்டமன்ற தொகுதிகளில், 23 தொகுதிகளில் மட்டுமே வெற்றி பெற்று, ஆட்சியை பறிகொடுத்தார்.\n\n"}
{"id": "47972", "url": "https://ta.wikipedia.org/wiki?curid=47972", "title": "குருசடி", "text": "குருசடி\n\nகுருசடி - இது கன்னியாகுமரி மாவட்டத்தில், நாகர்கோவில் நகராட்சிக்கு உட்பட்ட ஓர் ஊராகும். இங்கு, உயரமான இரண்டு கோபுரங்கள் கட்டப்பட்டுள்ளன. \n\nஇது சுற்றுலாப் பயணிகளை அதிகம் ஈர்க்கும் ஓர் இடமாகும். இந்த ஊரின் பழமையான பெயர் பஞ்சவங்காடு ஆகும். இங்குள்ள கிணறு வற்றாத ஊற்றைக் கொண்டதாகும். கடல் ஊற்றாக இருந்தாலும், இனிய சுவையைக் கொண்ட தண்ணீர் ஆகும்.\n\nஇங்குள்ள இரண்டு கோபுரங்களும், 111 - 101 மீட்டர் உயரங்களில் அமைந்துள்ளன. இந்த கோபுரங்கள் கருப்புக்கட்டி சாற்றாலும், முட்டையின் வெள்ளைக் கருவையும், சுண்ணாம்பையும் கலந்து கட்டப்பட்டவை.\n\nஅதனால் இந்த கோபுரம் சிமிண்டை விட மிகவும் உறுதியாக உள்ளது. இது கட்டப்பட்டு 100 ஆண்டுகள் தாண்டிய பின்னும் இன்னும் வெடிப்புகள் விழவில்லை என்பது குறிப்பிடத்தக்கது. மேலும் இந்த கோபுரங்களில் ஜெர்மனியில் இருந்து கொண்டு வரப்பட்ட இராட்சஷ மணிகள் உள்ளன.\n\nஇந்த ஊரில் தானாகவே முளைத்த ஒரு கல் குருசு உள்ளது. அதனால்தான் குருசடி என்ற பெயர் ஏற்பட்டது.\n\nஇப்போது இந்த ஊரில் நூற்றாண்டு விழாவுக்காக கோயில்களும் கோபுரங்களும் புதுப்பிக்கப்பட்டு வருகின்றன. \nஇந்த ஊரில்தான் புகழ்பெற்ற திருச்சிலுவை கல்லூரி அமைந்துள்ளது.\n"}
{"id": "47987", "url": "https://ta.wikipedia.org/wiki?curid=47987", "title": "பகுஜன் சமாஜ் கட்சி", "text": "பகுஜன் சமாஜ் கட்சி\n\nபகுஜன் சமாஜ் கட்சி (பகுசன் சமாச் கட்சி) ஒரு இந்திய அரசியல் கட்சியாகும். இது கான்ஷிராம் என்பவரால் ஏப்ரல் 1984ல் தோற்றுவிக்கப்பட்டது. இது தலித்துகள் எனப்படும் தாழ்த்தப்பட்டோரை பிரதிநிதிப்படுத்துவதற்காக ஆரம்பிக்கப்பட்ட கட்சியாகும். இதன் சின்னம் யானை. 2001 ல் கன்ஷிராம் தன்னுடைய அரசியல் வாரிசாக மாயாவதியை அறிவித்தார்.\n\n13வது மக்களவையில் (1999-2004) இதற்கு 14 இடங்கள் கிடைத்தது, தற்போதய 14வது மக்களவையில் இதற்கு 19 இடங்கள் உள்ளன. இதன் தலைவராக மாயாவதி உள்ளார். இவர் உத்திர பிரதேசத்தின் முதலமைச்சராக இருந்தார். இக் கட்சி மற்ற மாநிலங்களை விட உத்தரப் பிரதேசத்தில் பலமாக உள்ளது. 2014ல் நடந்த 16வது மக்களவையில் இக்கட்சி ஒரு இடத்தையும் வெல்லவில்லை.\n"}
{"id": "47988", "url": "https://ta.wikipedia.org/wiki?curid=47988", "title": "இராச்டிரிய ஜனதா தளம்", "text": "இராச்டிரிய ஜனதா தளம்\n\nஇராஷ்டிரிய ஜனதா தளம் ஓர் இந்திய அரசியல் கட்சியாகும். இது 1997 ஆம் ஆண்டு லாலு பிரசாத் யாதவால் தொடங்கப்பட்டது. இதன் சின்னம் கூண்டு விளக்கு (Lantern) ஆகும். $250 மில்லியன் மாட்டு தீவன ஊழலில் தொடர்புடையதால் அப்போதய பீகாரின் முதல்வரும், ஜனதா தளத்தின் முன்னாள் தலைவருமான லாலு பிரசாத் யாதவை மாட்டுத் தீவன ஊழல் தொடர்பாக ஜனதா தளத்தின் தலைவர் சரத் யாதவ் கட்சியை விட்டு 1987ல் நீக்கினார். இதன் காரணமாகவே லாலு பிரசாத் யாதவ் இராஷ்டிரிய ஜனதா தளத்தைத் தொடங்கினார். பீகார், ஜார்கண்ட், மணிப்பூரில் மாநிலக் கட்சியாக அங்கீகரிக்கப்பட்ட இராஷ்டிரிய ஜனதா தளம், வடகிழக்கு மாநிலங்களில் போதிய வாக்குகள் பெற்றதால் 2008இல் தேசியக் கட்சியாக அங்கீகரிக்கப்பட்டது.\n\n2004 தேர்தலில் 24 நாடாளுமன்ற தொகுதிகளில் வெற்றி பெற்ற இராஷ்டிரிய ஜனதா தளம் காங்கிரஸ் தலைமையிலான ஐக்கிய முற்போக்குக் கூட்டணியில் அங்கம் வகித்தது, இதன் தலைவர் லாலு பிரசாத் யாதவ் இரயில்வே துறை அமைச்சராகப் பதவி வகித்தார்.\n\nSection::::கட்சி அங்கீகாரம்.\nஇராச்டிரிய ஜனதா தளம் அங்கீகரிக்கப்பட்ட தேசிய கட்சியாகும். ஜூலை 29, 2010 அன்றைய தேர்தல் ஆணையத்தின் ஆணைப்படி இதற்கான தேசிய கட்சி என்ற அங்கீகாரம் விலக்கிக் கொள்ளப்படுகிறது. இக்கட்சிக்காக ஒதுக்கப்பட்ட லாந்தர் சின்னத்தை பீகார், ஜார்கண்ட், மணிப்பூர் மாநிலங்களில் பயன்படுத்த அனுமதிக்கப்பட்டுள்ளது, ஏனெனில் அந்த மாநிலங்களில் இது மாநில கட்சியாக அங்கீகரிக்கப்பட்டுள்ளது.\n"}
{"id": "47991", "url": "https://ta.wikipedia.org/wiki?curid=47991", "title": "சீன நகர்", "text": "சீன நகர்\n\nசீன மக்கள் உலமெங்கும் பல நாடுகளில் சிறுபான்மையினராக வாழ்கிறார்கள். அங்கே பல பெரும் நகரங்களின் பகுதிகளில் சீனர்களும் அவர்களின் வணிக பண்பாட்டு நிறுவனங்களும் செறிந்து காணப்படும். இத்தகைய நகரப் பகுதிகள் சீன நகர் எனப்படும். இவை குட்டி யாழ்ப்பாணம், குட்டி இந்தியா, குட்டி இத்தாலி போன்ற பிற இன செறிவு நகரப் பகுதிகளுடன் ஒப்பிடத் தக்கவை. \n\n\nSection::::சீன நகரில் பொதுவாக இருக்கும் சிறு வணிகங்கள்.\nமேற் குறிப்பிட்டவை உட்பட பல தரப்பட்ட வணிக தாபனங்கள் சீன நகர்களில் காணப்படும். இந்தக் கடைகளுக்கு சீன மக்கள் மட்டுமல்லாமல் பல்லின மக்களும் வாடிக்கையாளராக உள்ளனர். இந்தக் கடைகளில் பல பொருட்களையும் சேவைகளையும் மற்ற வணிக தாபனங்களிலும் பார்க்க குறைந்த விலைக்குப் பெற முடியும். \n"}
{"id": "47994", "url": "https://ta.wikipedia.org/wiki?curid=47994", "title": "ஹர்ஷவர்தனர்", "text": "ஹர்ஷவர்தனர்\n\nஹர்ஷர் அல்லது ஹர்சவர்தனர் (हर्षवर्धन) (590–647) வட இந்தியாவை 40 வருடங்கள் வரை ஆண்ட ஒரு இந்தியப் பேரரசர். இவருடைய தந்தை பிராபாகரவர்தனர். இவருடைய அண்ணன் ராஜ்யவர்தனர் தானேஸ்வரத்தின் அரசர். இவர் தன் ஆட்சியின் உச்சத்தில் பஞ்சாப், வங்காளம், ஒரிசா, சிந்து கங்கைச் சமவெளி முழுவதையும் ஆண்டு வந்தார். தெற்கே நர்மதை நதி வரை இவருடைய ஆட்சி இருந்தது.\n\nகி பி ஆறாம் ஆறாம் நூற்றாண்டில் வட இந்தியா முழுதும் குப்த பேரரசு வீழ்ச்சிக்குப்பின் சிறு சிறு குடியாட்சிகளாகவும் குறுநில மன்னராட்சிகளாகவும் இருந்து வந்தது. இந்தக் குறுநில மன்னர்கள் கி.பி 606 ஹர்ஷரை அவருடைய 16ஆவது வயதில் அரசராக முடிசூட்டினர்.. ஹர்ஷர் தனது பேரரசை மேற்கில் பஞ்சாப் முதல் கிழக்கில் வங்காளம் வரை விரிவு படுத்தினார்.\n\nSection::::ஹர்சரின் மூதாதையர்.\nஹர்சரின் முன்னோர்களின் தோற்றம் பற்றிய தகவல்கள் மிகவும் குறைவு. இதனால் அவர்களுடைய வரலாறு தெளிவாக இல்லை. ஹர்சரின் அவையில் சமஸ்கிருதப் புலவராக இருந்த பாணபட்டர் (Banabhatta) என்பவருடைய கூற்றுப்படி, தானேசர் என்று இன்று வழங்கும், ஸ்தானேஸ்வர் என்னும் அரசை நிறுவி அதனை ஆண்டுவந்த புஷ்பபூதி என்பவனுடைய வழித்தோன்றலே ஹர்சா. தானேசுவரம் தொன்மையான இந்து யாத்திரை மையமும், 51 சக்திபீடங்களில் ஒன்றாகக் கருதப்படுவதுமான இவ்விடம் இன்று அரியானா மாநிலத்தில் புதிதாக அமைக்கப்பட்ட குருச்சேத்திரம் என்னும் நகருக்கு அண்மையில் ஒரு சிறு நகரமாக உள்ளது.\n\nபுஷ்பபூதி என்னும் பெயர் ஹர்சரின் முன்னோர்களைப் பற்றிய ஆய்வில் ஒரு முக்கிய சான்றாகக் கொள்ளப்படுகிறது. குஜராத் மாநிலத்தில் உள்ள குண்டா என்னுமிடத்தில் காணப்பட்ட கி.பி 181 ஆம் ஆண்டைச் சேர்ந்த கல்வெட்டு ஒன்றும் இது தொடர்பில் முக்கியமானதாகக் கருதப்படுகிறது. இக் கல்வெட்டு, ஹரியானாப் பகுதியை முன்னர் ஆண்டு வந்த யௌதேயர்களைத் தோற்கடித்த முதலாம் ருத்திரதாமன் என்பவனுடைய மரபில் வந்த முதலாம் ருத்திரசிம்மன் என்பவனுடைய தளபதியாக இருந்த \"ருத்திரபூதி\" என்பவனைப் பற்றிக் குறிப்பிடுகிறது.\n\nபுகழ் பெற்ற சீனப் பயணியான சுவான்சாங் என்பவர் ஹர்சா ஒரு வைசியன் எனக் குறிப்பிட்டுள்ளார். ஆனால் அவன் மரபின் தோற்றம் பற்றி எதுவும் கூறவில்லை. அக்காலத்து இந்தியச் சாதிகளைப் பற்றிய சிறப்பான அறிவைப் பெற்றிருந்தவரான சுவான்சாங், அரசர்கள் பொதுவாக சத்திரியர்கள் என்பதைத் தெளிவாகவே அறிந்திருந்தார் எனினும் ஹர்சாவை வைசியனாகக் குறிப்பிட்டிருப்பது இது வழமைக்கு மாறானது என்பதனாலாக இருக்கலாம். எனினும், முடிசூட்டு விழாவின்போது ஹர்சா ராஜபுத்திரன் என்னும் பட்டத்தை ஏற்றுக் கொண்டான்.\n\nSection::::முடிசூட்டல்.\nகி.பி ஏழாம் நூற்றாண்டின் தொடக்கத்தில் நரவர்த்தனர் என்பவரால் இந்த வம்சம் நிறுவப்பட்டது, அவரை தொடர்ந்து ஆதித்யவர்த்தனரும்,பிரபாகவர்த்தனரும் ஆட்சி செய்தனர்,பிரபாகவர்த்தனரின் மறைவுக்கு பின்னர் இராஜ்ய வர்த்தனர் அரியனை ஏறினார்\n\nஹூனர்களை அடக்கி தானேசுவரத்தை கைபற்றினார், அதே சமயம் மாளவ மன்னன் தேவகுப்தன் ஹர்சரின் சகோதரி ராஜ்ஸ்ரீயின் கணவரை கொன்றுவிட்டு ராஜ்யஸ்ரீயையும் தன்னோடு அழைத்துச் சென்று சிறை வைத்தான்\n\nஅதை அறிந்த ராஜ்யவர்த்தனர் தேவகுப்தன் மீது போர் தொடுத்து வெற்றியும் பெற்றான். அதன் பின் சில சூழ்ச்சியால் ராஜ்யவர்தனர்\nசசாங்கனால் கொல்லப்பட்டான்\n\nஅப்போது ஹர்சருக்கு வயது பதினாரே நிரம்பிய நிலையில் ஹர்சவர்த்தனராக முடிசூட்டிக் கொண்டார்; ஆட்சிப் பொறுப்பேற்றவுடன் சசாங்கனை பழிதீர்த்து, தன் சகோதரி ராஜ்யஸ்ரீயையும் மீட்டான்.\n\nSection::::ஆட்சி முறை.\nஅதுவரை தானேசுவரத்தை தலைநகராக கொண்டு தான் அனைவரும் ஆட்சி செய்து வந்தனர்,ஆனால் ஹர்சர் கன்னோசியையும் அதனுடன் இனைத்து மாபெறும் சாம்ராச்சியத்தை உருவாக்களானான்.\n\nமிகப்பெரிய பேரரசு பரந்து விரிந்திருந்ததனால்,ஆட்சி செய்ய கடினமாய் இருந்தது,அதனால் சிற்றரசர்களை அச்சுருத்தவும்,உள்நாட்டுக் குழப்பங்களை தீர்க்கவும் ஒரு மிகப் பெரிய படையை 60,000 யானைகளையும், 1,00,000 குதிரைகளையும் வாங்கி உருவாக்கலானான் என்று குறிப்புகளில் உள்ளது\n\nபடைபலம் மட்டுமன்றி நட்பையும் பெருக்கலானார்,அசாம் நாட்டு மன்னன் பாஸ்கர வர்மனிடம் தீவிர நட்பு பாராட்டலானார்.\n\nஅது மட்டுமன்றி அண்டை தேசங்களுடன் நட்பு பாராட்டி வானிபத்தை பெருக்க முயன்றார், அதற்கு சீன தேசத்திற்கு தன் தூதுவரை அனுப்பி நட்பு பாராட்டினார் ஹர்சர்\n\nமாநிலங்கள் புக்திகள் என்று அழைக்கப்பட்டன, புக்திகள் விஷயம் அல்லது மாவட்டங்களாக பிரித்து நிர்வாகம் செய்தான்.\n\nSection::::ஹர்சரின் சமயம்.\nதொடக்கத்தில் தீவிர சிவபக்தராக இருந்தவர் ஹர்சர் என்றும்,யுவான் சுவாங் தெரிவித்த புத்த மத கொள்கைகளாலும், சகோதரி ராஜ்யஸ்ரீயாலும் இவர் புத்த மதத்தைத் தழுவலானார்\n\nபுத்த சமயத்தை இவர் தழுவினாரே அன்றி ஏனைய சமய மக்களையும் கனிவோடு கவனித்தார், கட்டாய மதமாற்றம் போன்றவைகளை வெறுத்தார்\n\nSection::::தலைநகர் கன்னோசி.\nவடஇந்தியாவின் முக்கிய நகரமாகி புத்தர் காலத்து பாடலிபுத்திரத்தின் இடத்தை பிடித்தது ஹர்சரின் தலைநகர் கன்னோசி, 10,000 க்கும் மேற்பட்ட இரு புத்த சமய துறவிகள் இங்கு வாழ்ந்து வந்தனர்\n\nபிற மத கோவில்களும் இருநூற்றுக்கும் மேல் இருந்ததாகவும் தெரிகிறது, நன்கு திட்டமிடப்பட்ட வீதிகளும்,பூங்காக்களும்,புத்த மடங்களும் கன்னோசியை அலங்கரித்தது\n\nSection::::யுவான் சுவாங்கும் நாலந்தா பல்கலைகழகமும்.\nஹர்சர் சீனாவடன் நெருங்கிய நட்பு பூண்டமையால்,சீன நாட்டு யுவான் சுவாங்கை வரவேற்று உபசரித்தார், யுவானுக்கு ஹர்சரின் ஆட்சி முறையும் போர் திறமையும் மிகவும் பிடித்து விட்டது\n\nஹர்சரின் காலத்தில் மிகப்பெரும் தொகை மானியமாக நாலந்தா பல்கலைக்கு வழங்கப்பட்டு வந்தது\n\nபல்கலையின் உயர்ந்த கட்டிடங்கள்,போதனா முறைகள் ஆகியன புத்த சமயத்திற்கே உரித்தான புகழாகும்\n\nSection::::ஹர்சர் காலத்து இலக்கியம்.\nஹர்ச சரிதத்தையும் காதம்பரி போன்ற அற்புத நூல்களை படைத்த பாணபட்டர் ஹர்சரின் நெருங்கிய நண்பர் ஆதலால் இவரின் இலக்கிய ஆர்வம் இதிலிருந்தே தெரிகிறது\n\nமேலும் ஹர்சரே ஒரு சிறந்த நாடகாசிரியர் ஆவார்; நாகானந்தம், பிரியதர்ஷிகா, இரத்தினாவலி ஆகியன இவரே எழுதிய நாடகங்கள்\n\nSection::::நாடக ஆசிரியர்.\nஇவர் நாகானந்தம், ரத்னாவளீ, ப்ரியதர்சிகா என்ற மூன்று சமஸ்கிருத நாடகங்களை இயற்றியுள்ளார். இவை மன்னரின் அவைப் புலவர்களான பாணபட்டர் முதலியோரால் எழுதப்பட்டவை என்றும் ஒரு கருத்து உண்டு. இந்த நாடகங்களுக்கு சமசுகிருத இலக்கியத்தில் முக்கியப்பங்கு உண்டு. 12-வது நூற்றாண்டில் இருந்த ஸ்ரீஹர்ஷர் (நைஷதம் என்ற பெருங்காப்பியத்தை இயற்றியவர்) வேறு, இவர் வேறு.\n\nSection::::மறைவும் பேரரசின் சிதைவும்.\nநாற்பாதாண்டு காலம் மிகப் பெரிய சாம்ராச்சியத்தை நடத்திய ஹர்சவர்த்தனர் கி.பி 647 வாக்கில் மறைந்தார் என தெரிகிறது\n\nஹார்சரின் மறைவுக்கு பிறகு அவருக்கு கீழிருந்த சிற்றரசர்கள் தங்கள் எல்லைகளை பெருக்கி கொண்டனர்,அசாம் மன்னன் பாஸ்கர வர்மனும் நகரங்களை பிடித்துக் கொண்டான்,இதனால் மிகப்பெரிய சாம்ராச்சியம் முடிவுக்கு வந்தது\n\nகுறிப்புகள் :\n\nஹர்சரை பற்றிய குறிப்புகள் பாணரின் ஹர்சசரிதத்திலும்,யுவான் சுவாங்கின் பயணக் குறிப்புகளான சியூக்கியிலும் கிடைக்கப் பெற்றவை\n"}
{"id": "47999", "url": "https://ta.wikipedia.org/wiki?curid=47999", "title": "பிலிமத்தலாவை", "text": "பிலிமத்தலாவை\n\nபிலிமத்தலாவை (\"Pilimathalawa\") இலங்கையின் மத்திய மாகாணம், கண்டி மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் கடுகண்ணாவை, பேராதனை சந்தி தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே, செங்கடகள மெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "48000", "url": "https://ta.wikipedia.org/wiki?curid=48000", "title": "உலப்பனை", "text": "உலப்பனை\n\nஉலப்பணை (\"Ulapane\") இலங்கையின் மத்திய மாகாணம், கண்டி மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் கம்பளை, நாவலப்பிட்டி தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\n"}
{"id": "48001", "url": "https://ta.wikipedia.org/wiki?curid=48001", "title": "சிவ சேனா", "text": "சிவ சேனா\n\nசிவசேனா (சிவசேனை) ஓர் இந்திய அரசியல் கட்சியாகும். சிவ சேனா என்பது \"சிவாவின் படைகள்\" என்னும் பொருள்படும். இங்கே \"சிவா\" என்பது மராட்டிய மன்னனும், ஆக்கிரமிப்புகளுக்கு எதிராக வீரத்துடன் போரிட்டவனுமான சிவாஜியைக் குறிக்கிறது. இந்துக் கடவுளான சிவனை அல்ல. இது மகாராஷ்டிரா மாநிலத்தில் பலமாக உள்ள கட்சியாகும். ஜூன் 19 1966 அன்று பால் தாக்கரேவால் தோற்றுவிக்கப்பட்டது. இதன் தற்போதைய தலைவர் உத்தவ் தாக்கரே ஆவார். மகாராஷ்டிரா மராட்டியர்களுக்கே என்ற முழக்கத்துடன் ஆரம்பிக்கப்பட்ட இக் கட்சி தொடக்க காலத்தில் தென் இந்தியர்களுக்கு எதிராக மும்பை நகரில் நடந்த பல கலவரங்களுக்கு காரணமாக இருந்தது.\n\nபின் இந்துத்துவ கொள்கைகளுக்கு மாறிய இக்கட்சி, பாரதிய ஜனதா கட்சியுடன் கூட்டணி அமைத்தது. இதன் தேர்தல் சின்னம் வில் - அம்பு ஆகும்.\n\nசிவ சேனாவின் பால் தாக்ரே, பாசகவின் மகாஜன் முயற்சியில் 1989ஆம் ஆண்டு முதல் தொடரும் பாசக சிவசேனாவின் 25 ஆண்டுகால கூட்டணி தொகுதிப்பங்கீடில் உடன்பாடு ஏற்படாததால் 2014 மகாராட்டிர சட்டமன்ற தேர்தல் சமயத்தில் 2014, செப்டம்பர் 25 அன்று பாசக- சிவ சேனா கூட்டணி முறிந்ததாக பாசக அறிவித்தது 1995இல் இக்கூட்டணி மகாராட்டிராவில் ஆட்சியமைத்தார்கள். 1984 இல் சிவசேனாவும் பாசகவும் கூட்டணி வைத்து 1984 மக்களவைத் தேர்தலைச் சந்தித்தார்கள். அப்போது சிவசேனாவுக்குத் தனி சின்னம் இல்லாததால் பாசகவின் தாமரை சின்னத்திலேயே போட்டியிட்டது. அத்தேர்தலுக்குப் பின் அக்கூட்டணி முறிந்தது.\n\n"}
{"id": "48002", "url": "https://ta.wikipedia.org/wiki?curid=48002", "title": "அங்கிரனோயா", "text": "அங்கிரனோயா\n\nஅங்கிரனோயா (\"Hangran oya\") இலங்கையின் மத்திய மாகாணம், கண்டி மாவட்டத்தில் அமைந்துள்ள ஒரு குடியிருப்பாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் நாவலப்பிட்டி, கல்படை தொடருந்து நிலையங்களுக்கிடையே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இக்குடியிருப்பைக் கடந்து செல்கின்றன.\n\n"}
{"id": "48003", "url": "https://ta.wikipedia.org/wiki?curid=48003", "title": "பிஜு ஜனதா தளம்", "text": "பிஜு ஜனதா தளம்\n\nபிஜு ஜனதா தளம்(\"Biju Janata Dal\",BJD, ) ஒரிசா மாநில அரசியல் கட்சியாகும். பாரதிய ஜனதா கட்சியுடன் ஜனதா தளம் கூட்டணி வைக்காததை முன்னிட்டு 1997இல் நவின் பட்நாயக் பிஜு ஜனதா தளத்தை தொடங்கினார். இதன் தேர்தல் சின்னம் சங்கு ஆகும். 2000 மற்றும் 2004 ல் ஒரிசா சட்டசபை தேர்தலில் பிஜு ஜனதா தளம் பாஜகவுடன் கூட்டணி வைத்து பெரும்பான்மை தொகுதிகளில் வெற்றி பெற்றது. 2009, 2014ஆம் ஆண்டுகளில் பா.ஜ.க கூட்டணியிலிருந்து பிரிந்து தனியாகவே பெரும்பான்மை பெற்றது. நவின் பட்நாயக் நான்காவது முறையாக தொடர்ந்து ஒரிசாவின் முதல்வராக இருந்து வருகிறார்.\n"}
{"id": "48004", "url": "https://ta.wikipedia.org/wiki?curid=48004", "title": "தேசியவாத காங்கிரசு கட்சி", "text": "தேசியவாத காங்கிரசு கட்சி\n\nதேசியவாத காங்கிரஸ் கட்சி ஓர் இந்திய அரசியல் கட்சியாகும். இதன் தேர்தல் சின்னம் 10.10 நேரத்தை காட்டும் கடிகாரம் ஆகும். இந்த கட்சியானது மகாராட்டிரா மாநிலத்தில் செல்வாக்கு மிக்க கட்சியாக திகழ்கிறது.\n\nசரத் பவார், பி. ஏ. சங்மா, தாரிக் அன்வர் ஆகியோர் இத்தாலியில் பிறந்த சோனியா காந்தியை இந்திய தேசிய காங்கிரஸ் தலைவியாக ஏற்றுக்கொள்ள மறுத்ததினால் கட்சியை விட்டு நீக்கப்பட்டனர். நீக்கப்பட்ட இம்மூவரும் 1999 மே 25 அன்று தேசியவாத காங்கிரஸ் கட்சியை தோற்றுவித்தனர்.\n\nமகாராட்டிர மாநிலத்தில் தேசியவாத காங்கிரசு கட்சி இந்திய தேசிய காங்கிரசுடன் நெருக்கமடைந்ததை தொடர்ந்து சரத்பவாருடன் ஏற்பட்ட வேறுபாடுகளால் பி. ஏ. சங்மா 2004-ல் தேசியவாத காங்கிரசிலிருந்து விலகி அகில இந்திய திரிணாமுல் காங்கிரசில் இணைந்தார். பின்பு டிசம்பர் 20, 2005 ல் மீண்டும் தேசியவாத காங்கிரசில் இணைந்தார்.\n\n2004 பொதுத்தேர்தலில் இந்திய தேசிய காங்கிரசுடன் கூட்டணி வைத்து போட்டியிட்ட இக்கட்சி 9 தொகுதிகளை வென்றது. 2004 லிருந்து ஐக்கிய முற்போக்குக் கூட்டணியில் அங்கமாக உள்ள இக்கட்சி ஐக்கிய முற்போக்கு கூட்டணி தலைமையிலான அரசில் பங்கு பெற்று வந்துள்ளது. மகாராட்டிரா மாநிலத்தில் இந்திய தேசிய காங்கிரசுடன் இணைந்த கூட்டணி அரசில் இக்கட்சி அங்கம் வகிக்கிறது. துணை முதல்வர் பதவி இக்கட்சிக்கு ஒதுக்கப்பட்டுள்ளது.\n\n"}
{"id": "48005", "url": "https://ta.wikipedia.org/wiki?curid=48005", "title": "இராயப்பு யோசப்", "text": "இராயப்பு யோசப்\n\nவண இராயப்பு யோசப் (\"Rayappu Joseph\", பிறப்பு: 16 ஏப்ரல் 1940) இலங்கையின் மன்னார் கத்தோலிக்க மறைமாவட்டத்தின் முன்னாள் ஆயரும் ஆவார்.\n\nஇராயப்பு ஜோசப் யாழ்ப்பாண மாவட்டத்தில் நெடுந்தீவைப் பிறப்பிடமாகக் கொண்டவர். இவரது தந்தை ஒரு சுதேச வைத்தியர். தனது ஆரம்பக் கல்வியை நெடுந்தீவிலும் முருங்கனிலும் ரோமன் கத்தோலிக்கப் பாடசாலையில் பயின்றார். உயர்கல்வியை யாழ்ப்பாணம் சம்பத்தரிசியார் கல்லூரியில் பயின்றார். யாழ்ப்பாணத்தில் தேசிய செமினறியில் இணைந்து சமயக் கல்வியைத் தொடர்ந்தார். 27வது அகவையில் குரு பட்டமும் பெற்றார். யோசப்பு திருச்சபைச் சட்டத்தில் முனைவர் பட்டத்தை உர்பானியானா பல்கலைக்கழகத்தில் பெற்றார்.\n\n1967 இல் குருவானவராக தனது பணியை ஆரம்பித்தவர் 1971 இல் முருங்கன் உதவி பாதிரியாராக (\"pastor\") ஆனார். 1984 ஆம் ஆண்டில் ரோமில் உள்ள பரப்புரைக் கல்லூரியில் திருமறைச் சட்டத்தில் முனைவர் பட்டமும் பெற்றார். 1992 சூலையில் மன்னார் கத்தோலிக்க மறைமாவட்டத்தின் ஆயராக நியமிக்கப்பட்டு, 1992 அக்டோபரில் திருநிலைப்படுத்தப்பார். 2015 நடுப்பகுதியில் சுகவீனமுற்ற இராயப்பு தனது ஆயர் பதவியைத் துறந்தார். இவரது பதவித் துறப்பை திருச்சபை சட்ட எண் 401 பகுதி 1க்கு அமைவாக, திருத்தந்தை பிரான்சிசு 2016 சனவரி 14 இல் ஏற்றுக் கொண்டார். மன்னார் மறைமாவட்டத்திற்கு புதிய ஆயர் நியமிக்கப்படும் வரை திருகோணமலை மறைமாவட்டத்தின் இளைப்பாறிய ஆயர் கிங்ஸ்லி சுவாம்பிள்ளை மன்னார் மறைமாவட்டத்தின் அப்போத்தலிக்க பரிபாலகராக திருத்தந்தையால் நியமிக்கப்பட்டார்.\n\nஇராயப்பு யோசப்பு ஈழப்போரின் போது இலங்கை அரசு, மற்றும் இலங்கைப் படையினரின் பங்களிப்புக் குறித்தும், நாட்டின் மனித உரிமை மீறல் குறித்தும் பெரிதும் விமரிசனம் செய்து வந்தார். இதன் மூலம் அவருக்கு அரச ஆதரவாளர்களின் அசுறுத்தல்களை எதிர்நோக்கவேண்டி வேண்டியிருந்தது.\n\n\n"}
{"id": "48008", "url": "https://ta.wikipedia.org/wiki?curid=48008", "title": "கல்படை", "text": "கல்படை\n\nகல்படை (\"Galboda\" சிலவேலைகளில் தமிழில் கலபடை எனவும் அழைக்கப்படுகிறது) இலங்கையின் மத்திய மாகாணம், கண்டி மாவட்டத்தில் அமைந்துள்ள ஒரு குடியிருப்பாகும். கல்படை என்பது இப்பகுதியில் அமைந்துள்ள தேயிலைப் பெருந்தோட்டத்தினதும் பெயராகும். இக்குடியிருப்பு இலங்கை தொடருந்து வலையமைப்பின் கொழும்பு-பேராதனை-பதுளை பாதையில் அங்கிரனோயா, வட்டவளை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இக்குடியிருப்பைக் கடந்துச் செல்கின்றன. இந்நிலையத்திலிருந்து நாவலப்பிட்டியூடாக கண்டி வரை சிறப்பு பாடசாலை, காரியாலய தொடருந்துச் சேவைகளும் நடைபெறுகின்றன. கல்படை நீர்வீழ்ச்சி குடியிருப்புக்கு அண்மையாக அமைந்துள்ளது. \n\n"}
{"id": "48009", "url": "https://ta.wikipedia.org/wiki?curid=48009", "title": "றொசல்லை", "text": "றொசல்லை\n\nறொசல்லை (\"Rozella\") இலங்கையின் மத்திய மாகாணம், நுவரெலியா மாவட்டத்தில் அமைந்துள்ள ஒரு குடியிருப்பாகும். இப்பகுதியில் அமைந்துள்ள தேயிலை பெருந்தோட்டத்தினது பெயரும் றொசல்லை ஆகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் மேல்-வட்டவளை, அட்டன் தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இக்குடியிருப்பைக் கடந்து செல்கின்றன.\n\n"}
{"id": "48013", "url": "https://ta.wikipedia.org/wiki?curid=48013", "title": "வைசியர்", "text": "வைசியர்\n\nவைசியர் எனப்படுவது , பண்டைக்கால வட இந்தியா வில் வழங்கிவந்த \"வருணம்\" எனப்பட்ட, படிநிலை இயல்பு கொண்ட நான்கு சமூகப் பிரிவுகளுள் ஒன்றாகும். பிராமணர், சத்திரியர், வைசியர், சூத்திரர் என்னும் வகுப்புக்களை உள்ளடக்கிய இவ் வருணப் படிநிலை அமைப்பில் \"வைசியர்\" மூன்றாம் நிலையில் வைக்கப்பட்டிருந்தனர். \n\nவணிகரும், கைவினைஞரும் இவ்வகுப்பில் அடங்கியிருந்தனர். இம் முறையில் சூத்திரர் தவிர்ந்த ஏனைய வகுப்பினர் இருபிறப்பாளர் எனப்பட்டனர். இவர்கள் வேதக் கல்வியைப் பெற்றுக் கொள்வதற்கான தொடக்கமாகக் கருதப்படும் பூணூல் அணியும் சடங்குக்கு உரிமை கொண்டிருந்தவர்கள் .\n\nSection::::சொற்பிறப்பு.\n\"வைசியர்\" என்னும் சொல் \"வாழ்தல்\" எனப்பொருள்படும் \"விஷ்\" என்னும் சமக்கிருத வேர்ச்சொல்லின் அடியாகப் பிறந்தது. \"அண்டம்\" என்னும் பொருள்தரும் \"விஷ்வ\" என்னும் வட இந்திய மொழிகளில் காணும் சொல்லும் இதே அடியைக் கொண்டதே. இலத்தீன் சொல்லான \"வில்லா\" \"(villa)\", கிரீனிச் (Greenwich) போன்ற இடப் பெயர்களில் காணப்படும் \"wich\" ஆகியனவும் இதே போன்ற வேரை உடையனவே. \n\n\n"}
{"id": "48014", "url": "https://ta.wikipedia.org/wiki?curid=48014", "title": "சத்திரியர்", "text": "சத்திரியர்\n\nசத்திரியர் என்போர் பண்டைய இந்தியாவில் நிலவிய நால் வருண முறை அல்லது நான்கு சமூகப் பிரிவுகளில் ஒன்றைச் சேர்ந்தோரைக் குறிக்கும். பிராமணர், சத்திரியர், வைசியர், சூத்திரர் என்னும் நான்கு பிரிவுகளை உள்ளடக்கிய, படிமுறை இயல்பு கொண்ட, இந்த முறையில் சத்திரியர்கள் பிராமணருக்கு அடுத்தபடியாக இரண்டாவது நிலையில் வைக்கப்படுகின்றனர். பழைய இந்துச் சமூக அமைப்பில், மநுநீதி என்னும் நூலில் விளக்கப்பட்டபடி, சத்திரியர் பிரிவில் ஆள்வோரும், போர்த்தொழில் புரிவோரும் அடங்குவர். இதிகாசங்களில் வரும், இராமன், கிருஷ்ணன் ஆகியோரும், புத்த சமய நிறுவனரான கௌதம புத்தர், சமண சமயத்தைத் தோற்றுவித்த சத்திரியர் ஆகியோரும் சத்திரியர்களே. \n\nசத்திரியர்கள், பல்வேறு தகுதி நிலைகளிலும் உள்ள பல்வேறு சாதிப்பிரிவுகளைச் சேர்ந்தவர்களாக உள்ளனர். இவர்கள் எல்லோருமே ஆட்சியுரிமைக்கான தகுதி, போர்த்தொழில், நிலவுடமை ஆகியவற்றைத் தமது நிலைக்கு அடிப்படையாகக் கொள்கின்றனர். தமிழகத்தில் வன்னியர் சமூகத்தினர் மட்டுமே சத்திரியர் என்று அழைக்கப்படுகின்றனர்.\n"}
{"id": "48016", "url": "https://ta.wikipedia.org/wiki?curid=48016", "title": "தானேசர்", "text": "தானேசர்\n\nதானேசர் அல்லது தானேஸ்வரம் என்பது, இந்தியாவின் ஹரியானா மாநிலத்தில் உள்ள காகர் நதிக்கரையில் அமைந்துள்ள ஒரு வரலாற்றுப் புகழ் வாய்ந்த நகரம் ஆகும். இது டில்லியிலிருந்து 160 கிலோமீட்டர் தொலைவில் குருச்சேத்திரா மாவட்டத்தில் அமைந்துள்ளது. புகழ் பெற்ற பேரரசனான ஹர்சவர்த்தனுடைய தந்தையான பிரபாகர்வர்த்தன் வர்த்த மரபை நிறுவித் ஸ்தானேஸ்வர் என அன்று அழைக்கப்பட்ட இன்றைய தானேசரில் இருந்து ஆட்சி செய்தான். \n\n1950 ஆம் ஆண்டு வரை இது அதிகம் அறியப்படாத நகரமாக இருந்தது. இந்தியப் பிரிவினைக்குப் பின்னர் பெருமளவில் இடம்பெற்ற மக்கள் இடப் பெயர்வுகளைத் தொடர்ந்து, இப்பகுதியில் ஒரு பெரிய அகதிகள் முகாம் நிறுவப்பட்டது. இதன் பின் தானேசர் ஒரு வணிக நகரமாக உருப்பெற்றது. இப்பகுதி பெர்மளவில் வளர்ச்சியடைந்த காரணத்தால், தானேசரையும் உள்ளடக்கிப் புதிய மாவட்டமான குருச்சேத்திரா 1973 ஆம் ஆண்டில் உருவானது. இதன் முக்கிய நகரமாகத் தானேசர் விளங்குகிறது.\n"}
{"id": "48017", "url": "https://ta.wikipedia.org/wiki?curid=48017", "title": "சிறிமா - சாத்திரி ஒப்பந்தம்", "text": "சிறிமா - சாத்திரி ஒப்பந்தம்\n\nசிறிமா - சாஸ்திரி ஒப்பந்தம் என்பது, இலங்கையில் நாடற்றவர்களாக இருந்த 975,000 இந்திய வம்சாவளித் தமிழர்களின் எதிர் காலம் தொடர்பாக, அப்போதைய இலங்கைப் பிரதமராக இருந்த சிறிமாவோ பண்டாரநாயக்காவுக்கும், இந்தியப் பிரதமரான லால் பகதூர் சாஸ்திரிக்கும் இடையில் 1964 ஆம் ஆண்டில் அக்டோபர் 30 இல் கையெழுத்தான ஒப்பந்தத்தைக் குறிக்கும். இந்த ஒப்பந்தத்தின்படி மேற் குறிப்பிட்டவர்களில் 525,000 பேரை இந்தியா ஏற்றுக்கொள்வதெனவும், 300,000 பேருக்கு இலங்கைக் குடியுரிமை வழங்குவதெனவும் முடிவானது. மீதி 150,000 பேர் விடுபட்டுப் போயினர். 1967 முதல் அமலாகத் தொடங்கிய இந்த ஒப்பந்தம் அம்மக்களை இந்தியக் குடியுரிமை பெறுவோர், இலங்கை குடியுரிமை பெறுவோர், நாடற்றவர்கள் என மூன்று கூறாகபிரித்தது.\n\nSection::::வரலாற்றுப் பின்னணி.\nSection::::பிரித்தானிய இலங்கை.\nஇலங்கையைப் பிரித்தானியர் ஆண்ட காலத்தில், 19 ஆம் நூற்றாண்டின் தொடக்கப் பகுதியில் 1820 ஆம் ஆண்டுக்கும் 1840 ஆம் ஆண்டுக்கும் இடைப்பட்ட காலப் பகுதியில், இலட்சக்கணக்கான இந்தியத் தமிழர் தமிழ் நாட்டிலிருந்து ஒப்பந்தத் தொழிலாளர்களாக இலங்கைக்குக் கூட்டிவரப்பட்டு இலங்கையின் மலையகப் பகுதிகளில் தொடங்கப்பட்ட கோப்பி, தேயிலை, இறப்பர்த் தோட்டங்களில் பணி புரிவதற்காக அமர்த்தப்பட்டனர். கடுமையான சூழ்நிலைகளில் வேலை வாங்கப்பட்ட இவர்களில் உழைப்பினால் உருவான பெருந்தோட்டங்கள் இலங்கையின் வெளிநாட்டு வருமானத்தின் பெரும்பகுதியை ஈட்டிக்கொடுத்தன. ஆனால் அவர்களின் சமூக பொருளாதார சூழ்நிலை கேள்விக்குறியாகவே இருந்தது .டொனமூர் அரசியலமைப்பு தோட்டத்தொழிலாளர்கள் வாக்குரிமை பெறுவதற்கு வழிவகுத்தது . ஆனால் தகுதிபெற்ற மூன்று லட்சம் தொழிலாளர்களில் 1,00,574 பேர் மட்டுமே வாக்குரிமை பெற்றனர். 1931 இலங்கை அரசாங்க சபைத் தேர்தலில் பங்கெடுத்த இவர்களிடையே இடதுசாரி கட்சிகளின் செல்வாக்கை மட்டுப்படுத்தவும், பிரதிநிதி களைக் குறைக்கவும் இவர்களது வாக்குரிமையை பறிக்கும் முயற்சியாக இது பார்க்கப்பட்டது .\n\nSection::::இலங்கை.\nபிரித்தானியர் இலங்கையை விட்டு வெளியேறிய போது, சிங்களத்தேசிய வாதிகள், மலையகத் தமிழர்களை இந்தியாவுக்குத் திருப்பி அனுப்பவேண்டும் என்ற கோரிக்கையை முன்வைத்தனர். இவர்களது நெருக்குதல்களினால் தமிழ் நாடாளுமன்ற உறுப்பினர்களின் கடுமையான எதிர்ப்புக்கு மத்தியில் 1948 ஆம் ஆண்டு நவம்பர் 15 ஆம் தேதி இலங்கைக் குடியுரிமைச் சட்டம் இல. 18 நிறைவேற்றப்பட்டது. இச் சட்டத்தின் படி 1948 ஆம் ஆண்டு நவம்பர் 15 ஆம் திகதிக்கு முன் இலங்கையில் பிறந்திருப்பதுடன் அவருடைய இரண்டு தலைமுறையினரும் இலங்கையில் பிறந்திருந்தால் மட்டுமே இலங்கைக் குடியுரிமைக்கு ஒருவர் உரித்துடையவர் என்று வரையறுக்கப்பட்டது. இது மலையகத் தமிழ் மக்களுக்குப் பாதகமாக அமைந்தது. இவர்களில் பலர் தமக்கு முன் இரண்டு தலைமுறையினர் இலங்கையில் பிறந்திருந்தாலும் கூட அதை நிரூபிப்பதற்கான ஆவணங்கள் அவர்களிடம் இருக்கவில்லை. இதன் காரணமாகச் சுமார் 7 இலட்சம் மலையகத் தமிழர் நாடற்றவர் என்னும் நிலைக்குத் தள்ளப்பட்டதுடன், 1949 ஆம் ஆண்டில் நிறைவேற்றப்பட்ட இலங்கை நாடாளுமன்றத் தேர்தல்கள் திருத்தச் சட்டம் இல. 48 இன் மூலம் அவர்களது வாக்குரிமையும் பறிக்கப்பட்டது.\n\nநாடற்றவர்கள் பிரச்சினை தொடர்பாக 1949 ஆம் ஆண்டில் கொண்டுவரப்பட்ட இந்திய, பாகிஸ்தானியர் குடியுரிமைச் சட்டமும், 1954 ஆம் ஆண்டில் கையெழுத்தான நேரு - கொத்தலாவலை ஒப்பந்தமும் இப் பிரச்சினையைத் தீர்ப்பதில் அதிகம் பயன்படவில்லை. இலங்கைக் குடியுரிமைக்குத் தகுதியற்றவர்கள் எல்லோரையும் இந்தியா ஏற்றுக்கொள்ள வேண்டும் என்னும் இலங்கையின் நிலைப்பாட்டை இந்தியா ஏற்றுக்கொள்ளவில்லை. இந்தியக் குடியுரிமை கோருபவர்களை மட்டுமே ஏற்றுக்கொள்ள இந்தியா சம்மதித்தது. நாடற்றவர்களில் பெரும்பாலானோர் இலங்கையிலேயே வாழ விரும்பியதால் இப் பிரச்சினை தீராமலேயே இருந்தது. இந்தப் பின்னணியிலேயே சிறீமா - சாஸ்திரி ஒப்பந்தம் ஏற்பட்டது.\n\nSection::::இந்தியாவில் நிலவிய சூழல்.\nஇலங்கையில் இருந்து யாரையும் கட்டாயப்படுத்தி இந்தியாவுக்கு திருப்பியனுப்பக்கூடாது என்கிற நிலைப்பாடு கொண்டிருந்த நேரு 1964ல் காலமானதையடுத்து இந்தியப் பிரதமராக லால் பகதூர் சாஸ்திரி பொறுப்பேற்றார். சீனாவுடனான எல்லைப்போருக்குப் பிறகு, அண்டை நாடுகளை தனக்குச் சாதகமாக திரட்டிக் கொள்ளும் தேவையும் இந்தியாவுக்கு ஏற்பட்டிருந்தது.\n\nSection::::ஒப்பந்தம் குறித்த கருத்துக்கள்.\nஇலங்கையும், இந்தியாவும் தமது முன்னைய நிலைப்பாடுகளை ஓரளவுக்கு விட்டுக்கொடுத்து ஒரு இணக்கப்பாட்டுக்கு வந்தது சிறீமா - சாஸ்திரி ஒப்பந்தத்தின் ராஜதந்திர வெற்றியாகச் சிலரால் கருதப்பட்டது. ஆனாலும், தமிழர் தரப்பினர் இதனை ஏற்றுக்கொள்ளவில்லை. இந்தியக் குழுவில் சென்னையிலிருந்து முதல்வரது பிரதிநிதியாக பங்கெடுத்த ஒரே தமிழரான வி.ராமையா எவ்வித கருத்துகளையும் முன்வைக்கவில்லை. 1964 ஆம் ஆண்டில் இது குறித்துப் பேசிய இலங்கைத் தமிழரசுக் கட்சித் தலைவர் எஸ். ஜே. வி. செல்வநாயகம், இதை அதிகார அரசியலுக்காக அரை மில்லியன் மக்களைப் பகடைக் காய்களாகப் பயன்படுத்திக் கொண்டது பன்னாட்டு அரசியலில் முன்னெப்பொழுதும் இல்லாத நடவடிக்கை என விபரித்தார்.\n\n\nSection::::ஒப்பந்த நிறைவேற்றம்.\nஇந்த ஒப்பந்தம் மற்றும் இதன் பின்னர் 1974 இல் நிறைவேற்றப்பட்ட சிறீமா - காந்தி ஒப்பந்தங்களின் அடிப்படையில் 506,000 பேர் இந்தியக் குடியுரிமைக்கும், 470,000 பேர் இலங்கைக் குடியுரிமைக்கும் விண்ணப்பித்தனர். விண்ணப்பித்தவர்களுக்கு இந்தியக் குடியுரிமை வழங்குவதில் மிகுந்த தாமதம் நிலவியது. ஆனாலும், 1982 இல், 86,000 விண்ணப்பங்கள் இந்திய உயர்தானிகரகத்தில் முடிவு எதுவும் இன்றியும், இந்தியக் கடவுச் சீட்டு வழங்கியோரில் 90,000 பேர் இன்னும் இலங்கையில் தங்கியிருந்த நிலையிலும், நிறைவேற்றுக்காலம் கழிந்துவிட்டதால், இவ்வொப்பந்தங்கள் இனிச் செல்லுபடியாகாது என இந்தியா அறிவித்தது. 1984 இல் இலங்கையில் இன முரண்பாடுகள் உச்சக்கட்டத்தை அடைந்த நிலையில், தலைமன்னார் – இராமேஸ்வரம் படகுச் சேவையும் நிறுத்தப்பட திருப்பியனுப்பும் நடவடிக்கைகள் முற்றாகவே நிறுத்தப்பட்டன. தமிழ்நாட்டுக்கு வந்த அவர்களுக்கு தினப்படி 39 காசு. விருப்பப்படி வெளியூருக்கு வேலைக்குப் போக முடியாது. தினம் காலை, மாலை ஆஜர்பட்டியல் எடுக்கிறார்கள்.\n\n"}
{"id": "48030", "url": "https://ta.wikipedia.org/wiki?curid=48030", "title": "ஜான் லாக்", "text": "ஜான் லாக்\n\nஜான் லாக் (\"John Locke\", ஆகஸ்ட் 29, 1632 – அக்டோபர் 28, 1704) ஒரு இங்கிலாந்துத் தத்துவவியலாளர். இவர் இங்கிலாந்தின் முதல் அநுபவவாதக் கோட்பாட்டாளர். சமூக ஒப்பந்தக் கோட்பாடு தொடர்பிலும் சம அளவு முக்கியத்துவம் இவருக்கு உண்டு. இவருடைய எண்ணக்கருக்கள் அறிவாய்வியல் (epistemology), அரசியல் தத்துவம் ஆகிய துறைகளின் வளர்ச்சியில் பெரும் செல்வாக்குச் செலுத்தின.\nSection::::வாழ்க்கை வரலாறு.\n1632 ஆம் ஆண்டு ஆகஸ்டு மாதம் 29 ஆம் நாள் , பிரிஸ்டல் நகரத்தில் இருந்து பன்னிரண்டு மைல் தொலைவில் உள்ள ரிங்டன் என்னும் இடத்தில் இவர் பிறந்தார்.பிறந்த அன்றைக்கே இவருக்கு ஞான ஸ்நானம் செய்து வைக்கப்பட்டது.வாழ்க தமிழ் என்றும் அவர் கூறினார்...\n"}
{"id": "48031", "url": "https://ta.wikipedia.org/wiki?curid=48031", "title": "இழான் இழாக்கு உரூசோ", "text": "இழான் இழாக்கு உரூசோ\n\nஇழான் இழாக்கு உரூசோ (ஜான் ஜாக் ரூசோ, \"Jean-Jacques Rousseau\", சூன் 28, 1712 – சூலை 2, 1778) ஒரு முக்கியமான பிரான்சிய மெய்யியலாளரும் அறிவொளிக் கோட்பாட்டாளரும் ஆவார். இவரது அரசியல் தத்துவம் பிரான்சியப் புரட்சியிலும், தாராண்மைவாதம், பழமைவாதம், சமூகவுடமைக் கோட்பாடுகளிலும் செல்வாக்குச் செலுத்தியது. \"குற்ற ஏற்புரைகள்\" (\"Confessions\"), \"தனித்த பயணியின் கனவுகள்\" (\"Reveries of a Solitary Walker\") போன்ற அவரது எழுத்துக்கள் மூலம் தற்காலத் தன்வரலாற்று இலக்கிய வடிவத்தை அறிமுகப்படுத்தியதுடன், சிந்தனையில் அகநிலைநோக்கை (\"subjectivity\") ஊக்குவித்தார். இதன் தாக்கத்தை எகல், பிராய்டு போன்ற பரந்துபட்ட சிந்தனையாளர்களின் ஆக்கங்களில் காணமுடியும். இவரது ஜூலி அல்லது புதிய ஏலவீஸ் (\"Julie, ou la nouvelle Héloïse\") என்னும் புதினம் 18 ஆம் நூற்றாண்டின் அதிகம் விற்பனையான புனைகதை இலக்கியங்களுள் ஒன்றாக இருந்ததுடன், புனைவியலின் (\"romanticism) \"வளர்ச்சிக்கும் முக்கிய பங்காற்றியது. ஒரு கோட்பாட்டாளனாகவும், இசையமைப்பாளனாகவும், இசைத்துறைக்கும் இவர் பெரும் பங்கு ஆற்றியுள்ளார். 1778 இல் காலமானார். இவரது உடல் 1794 ஆம் ஆண்டில் பாரிசில் உள்ள பந்தியனில் அடக்கம் செய்யப்பட்டது.\n\nSection::::வரலாறு.\nஉரூசோ, இன்றைய சுவிட்சர்லாந்திலுள்ள செனீவாவில் பிறந்தார். தனது வாழ்நாள் முழுவது அவர் தன்னை ஒரு செனீவாவின் குடிமகனாகவே விபரித்துக்கொண்டார். இவர் பிறந்து ஒன்பதாவது நாளிலேயே இவரது தாயார் மகப்பேறு கோளாறினால் இறந்துவிட்டார். கைக்கடிகார உற்பத்தியாளரான இவரது தந்தையும், தொழிலில் இழப்பு ஏற்பட்டதைத் தொடர்ந்து சிறைவாசத்துக்குப் பயந்து, 1722 இல், உரூசோவைக் கைவிட்டுச் சென்றுவிட்டார். உரூசோவின் இளமைக்காலப் படிப்பு, புளூட்டாக்கின் \"வாழ்க்கைகள்\" மற்றும் கல்வீனியம் சார்ந்த நூல்கள் ஆகியவற்றை வாசிப்பது மட்டுமே. இவர் பொதுப் பூங்காக்களில் இருந்தே இந் நூல்களை வாசித்தார். தனது வளர்ச்சியின் மிகப் புனிதமான பகுதி எனப் பின்னர் இவர் இதனை விபரித்தார். மதகுருவின் தங்கை இவருக்கு அளித்த உடல்சார்ந்த தண்டனைகள் தனது பாலியல் நடத்தைகளுக்கு முக்கிய காரணமாக அமைந்ததாக உரூசோ தனது \"குற்ற ஏற்புரை\" என்னும் நூலில் விளக்கியுள்ளார். இவர் பல வினோதமான பாலியல் நடத்தைகளைக் கொண்டிருந்ததாகத் தெரிகிறது.\n\nSection::::பிரெஞ்சுச் சீமாட்டியுடன் தொடர்பு.\nஇவர் ஒரு சட்டத்துறைப் பதிவாளரிடமும், செதுக்கு வரைஞர் (engraver) ஒருவரிடமும் தொழில் பயிலுனராகப் பல ஆண்டுகள் பணியாற்றிய பின்னர், தனது 16 வயதில், 1728 ஆம் ஆண்டு மார்ச் 14 ஆம் தேதி செனீவாவை விட்டு வெளியேறினார். பிரெஞ்சுக் கத்தோலிக்கச் சீமாட்டியான பிரான்சுவா லூயி டி வாரென் (Françoise-Louise de Warens) என்பவரை இவர் சந்தித்தார். உரூசோவிலும் 13 வயது மூத்தவரான இவர் பின்னர் ரூசோவின் காதலி ஆனார். இச் சீமாட்டி, ரூசோவைக் கத்தோலிக்கப் பள்ளிக்கு அனுப்பி இவர் பிரபுக்களுக்கு உரிய கல்வி கற்பதற்கு வழி செய்தார். அங்கே அரிசிட்டாட்டிலைப் படித்தது மட்டுமன்றி, இலத்தீன், நாடகக் கலை போன்றவற்றிலும் இவருக்குப் பழக்கம் ஏற்பட்டது.\n\nSection::::உரூசோவின் இசைக்குறியீடு.\nஎண்ணிடப்பட்ட இசைக் குறியீட்டுக்கான புதிய முறை ஒன்று குறித்து பிரெஞ்சு அறிவியல் அக்கடமியில் விளக்குவதற்காக 1742 ஆம் ஆண்டில் இவர் பாரிசுக்குச் சென்றார். இவருடைய முறை, ஒரே வரியில் அமைந்த எண்களையும், புள்ளிகள், கால்புள்ளிகளையும் கொண்டது. எண்கள் சுரங்களுக்கு இடையிலான இடைவெளிகளையும், புள்ளிகளும், கால்புள்ளிகளும் தாளப் பெறுமானங்களையும் குறித்தன. இம்முறை அச்சிடலுடன் இசைவாக இருப்பதற்காக உருவாக்கப்பட்டது. இது நடைமுறைச் சாத்தியமானது அல்ல என்று அக்கடமி இதனைப் புறந்தள்ளிவிட்டது. எனினும், உலகின் சில பகுதிகளில் இம்முறை இன்னும் பயன்பாட்டில் இருப்பதாகத் தெரிகிறது.\n\nSection::::உரூசோவின் பிள்ளைகள்.\n1743 தொடக்கம் 1744 வரை, வெனிசில் இருந்த பிரான்சு தூதருக்கு இவர் செயலாளராக இருந்தார். 11 மாதங்கள் வரை பணிபுரிந்த பின்னர் இவர் பணிநீக்கப்பட்டார். விசாரணைக்குப் பயந்து இவர் அங்கிருந்து பாரிசுக்குத் தப்பிச் சென்றார். அங்கே அவர் ஓரளவு படித்திருந்த தையல்காரி ஒருவருடன் நட்புக்கொண்டு அவருடன் வாழ்ந்தார். உரூசோவின் கூற்றுப்படி அவருக்கு இத் தையல்காரி மூலம் ஐந்து பிள்ளைகள் பிறந்தன. பிள்ளைகள் பிறந்தவுடனேயே அவை அனாதை இல்லங்களுக்கு அனுப்பப்பட்டன. அனாதை இல்லத்துப் பிள்ளைகளின் இறப்பு வீதம் அதிகமாக இருந்த அக் காலத்தில் இப் பிள்ளைகளில் பல இறந்திருக்கலாம் எனக் கருதப்படுகிறது. கல்வி, பிள்ளை வளர்ப்பு ஆகியவற்றில் அறியப்பட்ட கோட்பாட்டாளராக விளங்கிய உரூசோ, தனது பிள்ளைகளைக் கைவிட்டது குறித்து இவரது எதிரிகள் இவரைக் கடுமையாக விமர்சித்தனர். தான் ஒரு ஏழைத் தந்தை என்றும், அநாதை இல்லங்களில் பிள்ளைகள் நல்ல வாழ்க்கை வாழ்வார்கள் என்றும் உரூசோ கூறினார்.\n\nSection::::ரூசோவின் நூல்கள்.\nரூசோ எழுதிய தத்துவ நூல் \nசமுதாய ஒப்பந்தம் (The Social Contract) ஆகும். \"மனிதன் சுதந்திரமாகப் பிறக்கின்றான். ஆனால், \nஅடிமை சங்கிலியால் பிணைக்கப்பட்டுள்ளான்\" என்னும்\nவாக்கியத்துடன் தொடங்கும் இந்நூல் கி.பி.1762-இல் வெளியானது. அந்நூலில் அரசன் என்பவன் மக்களின் \nநலனுக்காகவும் மக்களோடு செய்துகொள்ளப்பட்ட ஒப்பந்தத்தின் பயனாகவும் உருவாக்கப்பட்டவனாவான். மக்களின் \nஉரிமைகளைப் போற்றிப் பாதுகாக்கும் வரையில்தான் அவன் அரசன் என்றழைக்கப்படுவான். அவ்விதிகளை அவ் அரசன் மீறுவானேயானால் மக்களும் தம்மைக் கட்டுப்படுத்தும் ஒப்பந்த விதிகளை மீற முயற்சிப்பர் என அந்நூல் எடுத்துரைக்கிறது. அதன்பிறகு அவர் எழுதிய எமிலி\n(Emile) எனும் நூலில்தான் குழந்தைகளுக்கான கல்விப் பயிற்று முறைகள் குறித்து விளக்கப்பட்டுள்ளன.<ref name=\"https://www.google.co.in/url?sa=t&source=web&rct=j&url=https://groups.google.com/forum/m/%23!topic/valluvanpaarvai/5JmtT1Yz69Q&ved=0ahUKEwjPpu2708bUAhUHLo8KHXnyBa4QFghFMAU&usg=AFQjCNF4ZuCA79SeCltd8kBIzArzeBbKsQ&sig2=zeRDPV0Ywk_LKR_aAFKEog\"></ref>\n\nSection::::ரூசோவின் கல்விச் சிந்தனைகள்.\nரூசோ தமது கல்வி சார்ந்த தத்துவக் கருத்துக்களைச் சமூக ஒப்பந்தம், எமிலி ஆகிய நூல்களின் வழியாக முன்வைத்தார். ரூஸோவின் இயற்பண்புவாதத்தை அடிப்படையாகக் கொண்டு குறிப்பிடப்படும் கல்விக் கோட்பாடுகளின் சிறப்பியல்புகள் பின்வருமாறு:\n\nகுழந்தைகள் இயற்கையோடு இயைந்து வளர அனுமதிக்கப்பட வேண்டும், அவர்கள் இயற்கையின் போக்கில் இயற்கையின் நியதிகளின் படி வாழவும் வாய்ப்புகள் உருவாக்கப்பட வேண்டும் என்றார் ரூஸோ. இதுவே அவரின் தலையாய குறிக்கோளாக அமைந்திருந்தது. இவர் மனித வாழ்க்கைக்கு இன்றியமையாதது கல்வியே என்றார். அதேவேளை வாழ்க்கைக்குக் குழந்தைகளைத் தயாரிப்பது கல்வியின் பணியன்று; வாழ்க்கையே கல்வி ஆகுமென்று வலியுறுத்தினார்.\n\nகுழந்தைகளுக்குக் கல்வியை வழங்குவதைக் காட்டிலும் கல்வியைப் பெறுவதற்கான நிலைக்கு அவர்களை ஆயத்தப்படுத்துதல் அவசியம். வாழ்வியல் சூழலில் காணப்படும் பல்வேறு சிக்கல்களுக்கான தீர்வுகளைக் குழந்தைகள் தாமே தீர்க்க வழிகாட்டுதல் வேண்டும் என்றார். இதற்காகக் கல்வியில் சிக்கலைத் தீர்க்கும் முறை, விளையாட்டு முறை, தாமே கண்டறி முறை முதலான கற்பித்தல் முறைகளை ரூசோ முன்மொழிந்தார்.\n\nகல்வி முறையில் நினைவாற்றல் திறனை விட செயல் வழிக் கற்றல் மூலம் கற்றலை நிலைப்படுத்திட வேண்டும். அதற்கு கற்றல் கற்பித்தல் நிகழ்வில் குழந்தை மைய கற்றல் (Child Centered Learning Approach) அணுகுமுறையை வலியுறுத்தினார். மேலும் கற்பித்தலின்போது கற்றல் உபகரணங்களின் பயன்பாட்டின் இன்றியமையாத தன்மையைக் குறிப்பிட்டார். கற்போரின் விருப்பு, வெறுப்புகள் மற்றும் திறன்கள் ஆகியவற்றிற்கேற்ப கல்வியின் கலைத்திட்டம் மற்றும் பாடத்திட்டம் ஆகியவை உருவாக்கப்பட வேண்டும் என்றார் ரூசோ.<ref name=\"https://www.google.co.in/url?sa=t&source=web&rct=j&url=http://archives.thinakaran.lk/Vaaramanjari/2013/08/25/%3Ffn%3Df13082510%26p%3D1&ved=0ahUKEwjPpu2708bUAhUHLo8KHXnyBa4QFggcMAA&usg=AFQjCNEGrmSNjZusACAU5HFZ9jYYdp28Zg&sig2=Fi5tzCtUcexuzvzAHqPkSA\"></ref>\n\nகற்றலில் புலன்வழிக் கற்றலை முதன்மைப்படுத்தினார் ரூசோ. இவரின் கல்வி சார்ந்த தத்துவக் கருத்துக்கள் அனைத்தும் குழந்தை உளவியலை அடிப்படையாகக் கொண்டுள்ளன. இவர் இயற்கையே இதயத்தின், ஆன்மாவின் வழிகாட்டி என்று அறைகூவல் விடுத்தார்.\n\nSection::::ரூசோவின் கல்வித் திட்டங்கள்.\nSection::::குழந்தைப் பருவம் (பிறப்பு முதல் 2வயது வரை).\nஇப்பருவத்தில் புதிய அனுபவங்களைப் பெற பெற்றோர் பல்வேறு வாய்ப்புகள் வழங்க வேண்டும். தாய்,தந்தையரின் மிகையான கட்டுப்பாடுகள் பொருத்தமற்றது. இப்பருவத்தில் பின்பற்றலும் போலச் செய்தலும் மிகுதியாக வெளிப்படும் என்பதால் நன்னடத்தைப் பண்புகள் மேம்படுத்தப்பட வேண்டும். இப் பருவத்தில் இசை, நடனம் கற்பிக்கப்படுதலை ரூஸோ முன்வைத்தார்.\n\nSection::::பிள்ளைப் பருவம் (02-12 வயது வரை).\nஇப்பருவத்தில் பார்த்தல்,கேட்டல்,பேசுதல் உள்ளிட்ட புலன்களின் நேரடி அனுபவத்தைப் பெறவாய்ப்புகள் கொடுக்கப்படுதல் நல்லது. இதற்கு விளையாட்டு முறையும் (Play Way Method) செயல் வழிக்கற்றல் (Learning by Doing) போன்றவை இன்றியமையாதது என்று வலியுறுத்தினார்.\n\nSection::::முன் இளமைப் பருவம் (12-15 வயது வரை).\nஇது அறிவு வளர்ச்சிக்கான பருவமாகும். புவியியல், வானவியல் முதலானவற்றை கற்க வாய்ப்புகள் வழங்கப்பட வேண்டும். இப்பருவத்தினருக்குக் கல்வியை அளிக்கக் கூடாது. கல்வியைப் பெறுவதற்கான திறன், தொழிற்பயிற்சி, ஆராய்ச்சி மனப்பான்மை ஆகியவற்றை அளிக்க வாய்ப்புகள் வழங்குதல் வேண்டும் என்றார்.\n\nSection::::இளமைப் பருவம் (15 - 19 வயது வரை).\nஇப்பருவத்தினருக்குச் சமூக உணர்வும், சமுதாயத் தொடர்பும் வளர்ச்சியுறும். ஆதலால், வரலாறு, இலக்கியம், சமூக அறிவியல் போன்றன பயிற்றுவிக்கப்பட வேண்டும் என்றார்.\n\nSection::::முதிர்ச்சிப் பருவம் (20 வயதுக்கு மேல்).\nஇப்பருவத்தினருக்கு இலக்கியம், நாடகம் ஆகியவற்றைக் கற்பித்து சமுதாயப் பொருத்தப்பாடு அடையச் செய்ய வேண்டும். உலக அனுபவமும் சுற்றுப்புற அறிவும் மேம்பட, களப் பயணம் அவசியமாகும். அரசியல் ஈடுபாடு உருவாக்கப்பட வேண்டுமென்று வலியுறுத்தினார்.\n\nகுழந்தைகள் இயல்பாக இயற்கை சூழல், மனிதர்கள், பொருட்கள் ஆகிய ஊடகங்கள் மூலமாகக் கல்வியைப் அடைவதாகக் குறிப்பிட்டுள்ளார்.ரூசோவின் கல்விக் கொள்கையில் இயற்கை முக்கியப் பங்கு வகிக்கிறது.\n"}
{"id": "48032", "url": "https://ta.wikipedia.org/wiki?curid=48032", "title": "இந்தியாவில் ஆதி கிறித்தவம் மாநாடு", "text": "இந்தியாவில் ஆதி கிறித்தவம் மாநாடு\n\nஇந்தியாவில் சிறப்பாக தமிழ்நாட்டில் ஆதி கிறிஸ்தவச் சமயத்தின் தாக்கங்களைப் பற்றி ஆய்வதற்கென கூறப்பட்டு நடத்தப்பட்ட ஓரு கிறிஸ்தவ சமயச் சார்பு மாநாடு இந்தியாவில் ஆதி கிறித்தவம் மாநாடு ஆகும். இந்த மாநாடு ஆகஸ்ட் 13 - 16 வரை நியுயோர்க்கில் நடைபெற்றது. இதைச் சென்னை ஆசியவியல் நிறுவத்தின் அப்போதையத் தலைவர் யோன் சாமுவெல் முன்னின்று ஒருங்கிணைத்தார்.\n\nஇந்த மாநாட்டில் எந்தவித வரலாற்றுப் புறவயச் சான்றுகளும் இல்லாமல் மேம்போக்காகன மிசனரி நோக்கங்களுக்கான கருத்துவாக்கங்களைக் கட்டமைக்கும் வண்ணம் கட்டுரைகள் வாசிக்கப்பட்டதாக எழுத்தாளர் ஜெயமோகன் விமர்சித்துள்ளார்.\n\n"}
{"id": "48036", "url": "https://ta.wikipedia.org/wiki?curid=48036", "title": "தம்பிலுவில்", "text": "தம்பிலுவில்\n\nதம்பிலுவில் இலங்கையின் கிழக்கு மாகாணத்தில் அம்பாறை மாவட்டத்தில் அமைந்துள்ள ஒரு தமிழர்கள் வாழும் கிராமமாகும். தம்பிலுவில் கண்ணகி அம்மன் ஆலயம் இவ்வூரின் புகழுக்குக் காரணமான கண்ணகி வழிபாட்டைப் பேணுவதில் முக்கிய இடம் வகிக்கின்றது. கிழக்கிலங்கையில் நாட்டுக்கூத்துக் கலைக்குப் பேர்போன கிராமங்களில் இதுவும் ஒன்று.\n\nஇதன் எல்லைகளாக வடக்கே அக்கரைப்பற்று, தெற்கே திருக்கோவில் மற்றும் மேற்கே களப்பும் கிழக்கே கடலும் அமைகின்றன, களப்பு கடந்து ஊரக்கை வயல் உள்ளது. கடல், வயல் மற்றும் பல இயற்கை வளங்களை கொண்டுள்ளது இக்கிராமம்.\n\nSection::::வரலாறு.\nஇன்றைய திருக்கோவில் உள்ளிட்ட தம்பிலுவில் பகுதியானது, பண்டு \"நாகர்முனை\" என அறியப்பட்ட தொன்றமிழ்க் குடியிருப்பாகும். இங்கு குடியிருந்த தொன்றமிழரான நாகரின் வேல் மற்றும் தாய்த் தெய்வ வழிபாடுகளே இன்று திருக்கோவில் மற்றும் கண்ணகியம்மன் ஆலயங்களாகப் பரிணமித்துள்ளன எனலாம். 11ஆம் நூற்றாண்டளவில், மட்டக்களப்பின் முதலாவது தேசத்துக் கோவிலான திருக்கோவில் சித்திரவேலாயுத சுவாமி ஆலயத்தின் திருப்பணிக்கென கலிங்கமாகனால் அழைத்து வரப்பட்ட சோழநாட்டு மக்கள் இங்கேயே குடியமர்த்தப்பட்டனர். \n\nஉகந்தையைத் தலைநகராகக் கொண்டு உன்னரசுகிரி என்ற பெயரில் தென்மட்டக்களப்பை ஆண்ட மேகவண்ணன் என்ற சிற்றரசன், தன் தாயும் சோழ இளவரசியுமான \"தம்பதி நல்லாளை\" நினைவுகூரும் விதமாக இங்கோர் குளம்வெட்டி அதற்கு \"தம்பதிவில்\" என்று பெயரிட்டான் என மட்டக்களப்பு மான்மியம் கூறும். அதுவே திரிந்து தம்பிலுவில் என்றானது.\nஒல்லாந்தர் காலத்தில் கண்ணப்பன் எனும் கண்ணகியம்மன் ஆலய அர்ச்சகர் பாடிய \"மழைக்காவியம்\" மூலம் மழையிலாத நாட்களில் மழை பொழிவிக்கும் அற்புதம் இன்றும் நிகழ்கிறதாம்.\n\nSection::::புள்ளிவிவரங்கள்.\nகிழக்கே வங்கக் கடலையும் தெற்கே பெரியகளப்பு வாவியையும் எல்லைகளாகக் கொண்டு தம்பிலுவில் கிராமம், 5.05 சதுர கி.மீ பரப்பில் அமைந்து விளங்குகின்றது. இதன் உள்ளூர்ப் பகுதிகள், முனைக்காடு, தில்லங்குழி, பள்ளவெளி, கனகர்நகர், மணற்காடு முதலியனவாகும். 2686 குடும்பங்களைக் கொண்ட 8937 குடியிருப்பாளர்களில், (2009 சனத்தொகை மதிப்பீடு) 99.55 விழுக்காட்டினர் சைவர்கள். ஏனையோர் கிறிஸ்தவர்கள். பிரதான தொழில்களாக விவசாயமும் கால்நடை வளர்ப்பும் காணப்படுகின்றது. சிறுபான்மை மீன்பிடியும் குடிசைக் கைத்தொழில்களும் நடத்தப்படுகிறது. அரச தொழில்களில் ஈடுபடுவோரும் கணிசமான அளவு உள்ளனர்.\n\nSection::::கோயில்கள்.\nமட்டக்களப்பு பிராந்தியத்தில் புகழ்பெற்ற கண்ணகி வழிபாட்டைப் பேணிக் காக்கும் ஆலயங்களில் தம்பிலுவில் கண்ணகி அம்மன் ஆலயம் ஒன்று. இதுதவிர இங்கு காணப்படும் சைவக் கோவில்கள் வருமாறு:\n\nசமயம் சார்ந்து ஆன்மிகப் பணிகளைச் செய்யும் தம்பிலுவில் திருநாவுக்கரசு நாயனார் குருகுல ஆதீனமும், தம்பிலுவில் சத்தியசாயிபாபா சேவா சமிதியும், அக்கரைப்பற்று தெற்கு இந்துமாமன்றமும் அம்பாறை மாவட்ட சிவதொண்டர் அணியும், இங்கு மேலும் குறிப்பிடத்தக்கன.\n\nSection::::கல்வி.\nகல்விக்குப் புகழ்பெற்ற கிழக்கிலங்கைக் கிராமங்களில் இது ஒன்றாகும். முன்பு இங்கு குருகுலக் கல்வி முறையே காணப்பட்டதாகவும், அந்த மரபின் தொடர்ச்சியே கப்புகனார் கண்ணப்பர் (17ஆம் நூற்றாண்டு, மழைக்காவியம் பாடியவர்), கணபதி ஐயர் (கண்டியை இவர் காலத்தில் ஆண்ட நரேந்திரசிங்க மன்னனின் (1707-1739) அரசவையை அலங்கரித்தாரென்று இவர் பாடிய \"நரேந்திரசிங்கன் பள்ளு\" நூலைச் சான்று காட்டுவர்.), பின் மதுரைத் தமிழ்ச் சங்கத்தில் தமிழ் கற்பித்த பண்டிதர் குஞ்சித்தம்பி (19ஆம் நூற்றாண்டு), மட்டக்களப்பின் முதலாவது நாவலாசிரியராக வருணிக்கப்படும் உவில்லியம்பிள்ளை என்று பெரும்புலவர் பரம்பரை ஒன்று, இவ்வூரில் உருவாகக் காரணமானது என்று கூறுவதுண்டு.<br>\n\n1877ஆமாண்டு மெதடிஸ்த திருச்சபையினரால் ஆரம்பிக்கப்பட்ட மட்/ மெதடிஸ்தமிசன் ஆண்கள் பாடசாலை (இன்றைய சரஸ்வதி வித்தியாயலயம்) இவ்வூருக்கு நவீன கல்வியை அறிமுகப்படுத்திய பெருமை கொண்ட பாடசாலை. பலத்த எதிர்ப்புக்களுக்கு மத்தியில் ஆங்கிலேய மிஷனரிகளால் முன்னெடுக்கப்பட்ட \"பெண்களுக்கும் கல்வி\" என்ற திட்டமானது, இவ்வூரில் 1879ஆமாண்டு ஆரம்பிக்கப்பட்ட 78 மாணவிகளைக் கொண்ட பெண்கள் பாடசாலை மூலம், (இன்றைய கலைமகள் வித்தியாலயம்) மட்டக்களப்புத் தென் பகுதியில் வெற்றி பெற்றுவிட்டதாக, அக்கால திருச்சபைக் குறிப்புகளில் காணக் கிடைக்கிறது. \nதம்பிலுவில் மத்திய மகா வித்தியாலயம் இப்பகுதியில், கல்வியிலும் விளையாட்டிலும் இன்றும் பெயர்சொல்லும் பலரை உருவாக்கிய - உருவாக்குகின்ற பாடசாலையாகத் திகழ்கிறது. இவ்வூரிலுள்ள ஏனைய பாடசாலைகள்:\n\n"}
{"id": "48037", "url": "https://ta.wikipedia.org/wiki?curid=48037", "title": "லாலு பிரசாத் யாதவ்", "text": "லாலு பிரசாத் யாதவ்\n\nலாலு பிரசாத் யாதவ் (இந்தி: लालू प्रसाद यादव, பி. ஜூன் 11, 1947) இந்தியாவின் பீகார் மாநிலத்தின் ஒரு அரசியல்வாதி ஆவார். 4ஆம் மக்களவையில் இந்திய நடுவண் அரசு தொடருந்துத் துறை அமைச்சராகப் பணியாற்றினார். லாலு பிரசாத் யாதவ் இராஷ்டிரிய ஜனதா தளத்தைச் சேர்ந்தவர். 14ஆம் மக்களவையில் உறுப்பினராக தேர்ந்தெடுக்கப்பட்டுள்ளார். 15ஆம் மக்களவைத் தேர்தலில் போட்டியிட்ட இவர் சரன் மக்களவைத் தொகுதியில் வெற்றி பெற்றார்.லாலு பிரசாத் யாதவ் வழக்கின் மூலம் தன் முதல்வர் பதவியை இழக்க நேரிட்ட போது அவரின் மனைவியை முதல்வர் நாற்காலியில் அமரவைத்து ஆட்சி செய்தார். இந்திய வரலாற்றில் நஷ்டத்தில் இருந்த ரயில்வே துறையை லாபத்தில் இயக்கியது இவர் ரயில்வே அமைச்சராக இருந்த போது தான்.\nSection::::வழக்கு.\n1990 ஆம் ஆண்டு லாலு பிரசாத் முதல்வராக இருந்தபோது, போலி ரசீதுகள் தாக்கல் செய்து 37 கோடியே 70 லட்சம் ரூபாய் அளவிற்கு கால்நடைத் தீவன ஊழல் செய்ததாக லாலு பிரசாத் மீது வழக்கு தொடரப்பட்டது.அந்த வழக்கில் பல்வேறு கட்ட விசாரணைகளுக்குப் பின்னர் ராஞ்சி சிபிஐ சிறப்பு நீதிமன்றம் 30 செப்டம்பர் 2013 அன்று லாலு குற்றவாளி என அறிவித்து தீர்ப்பு வழங்கியது இவருக்கு ஐந்து ஆண்டுகள் சிறைத் தண்டனை கிடைத்துள்ளது, இதனால் இவர் மக்களவைத் தொகுதி உறுப்பினர் பதவியை இழந்தார்.\n\nSection::::தேர்தலில் போட்டியிடும் தகுதி.\nலாலு பிரசாத் யாதவ் ஜாமீனில் விடுதலை செய்யப்பட்டாலும், தண்டனை விதிக்கப்பட்ட குற்றவாளி என்ற அடிப்படையில் அவர் ஆறு ஆண்டுகளுக்கு தேர்தலில் போட்டியிட முடியாது.\n"}
{"id": "48040", "url": "https://ta.wikipedia.org/wiki?curid=48040", "title": "மிக்கைல் சாக்கஷ்விலி", "text": "மிக்கைல் சாக்கஷ்விலி\n\nமிக்கைல் நிக்கொலோஸ் ஜெ சாக்கஷ்விலி (Mikheil Nik'olozis dze Saak'ashvili, ஜோர்ஜிய மொழி: მიხეილ ნიკოლოზის ძე სააკაშვილი, பி. டிசம்பர் 21, 1967) ஜோர்ஜியா நாட்டின் குடியரசுத் தலைவர் ஆவார். 2003இல் ரோஜா புரட்சியில் முன்னாள் தலைவர் எடுவார்ட் ஷெவார்டுநாட்சே அகற்றி இவர் தலைவராக தேர்ந்தெடுக்கப்பட்டார்.\n"}
{"id": "48043", "url": "https://ta.wikipedia.org/wiki?curid=48043", "title": "எதுவார்து செவர்துநாத்சே", "text": "எதுவார்து செவர்துநாத்சே\n\nஎதுவார்து செவர்துநாத்சே (\"Eduard Shevardnadze\", , , 25 சனவரி 1928 - 7 சூலை 2014) ஜோர்ஜியாவின் முன்னாள் அரசுத்தலைவரும், அரசியல்வாதியும் ஆவார். இவர் 1972 முதல் 1985 வரை ஜோர்ஜியக் கம்யூனிஸ்டுக் கட்சியின் முதல் செயலாளராகவும், ஜோர்ஜிய சோவியத் குடியரசின் தலைவராகவும், 1985 முதல் 1991 இல் சோவியத் ஒன்றியம் கலைக்கப்படும் வரை சோவியத் வெளியுறவுத்துறை அமைச்சராகவும் பணியாற்றினார். மிக்கைல் கொர்பச்சோவின் காலத்தில் சோவியத் வெளியுறவுக் கொள்கையில் செவர்நாத்சே பல முக்கிய தீர்மானங்களை எடுத்தார். சோவியத் ஒன்றியம் கலைக்கப்பட்ட பின்னர் 1992 முதல் 2003 வரை ஜோர்ஜியாவின் அரசுத்தலைவராக இருந்தார். 2003 இல் மேற்கொள்ளப்பட்ட ரோஜாப் புரட்சியை அடுத்து இவர் தனது பதவியில் இருந்து கட்டாய ஓய்வு பெற்றார்.\n"}
{"id": "48052", "url": "https://ta.wikipedia.org/wiki?curid=48052", "title": "சிந்து மாகாணம்", "text": "சிந்து மாகாணம்\n\nசிந்து (சிந்தி: سنڌ) பாகிஸ்தானின் நான்கு மாகாணங்களில் ஒன்றாகும். பாகிஸ்தானின் தென்கிழக்கு பகுதியில் அமைந்த இம்மாகாணத்தில் தலைநகரம் கராச்சி. பெருமளவில் சிந்தி மக்கள் இப்பகுதியில் வசிக்கின்றனர். சிந்து மாகாணத்திலுள்ள மற்றொரு பெரிய நகரம் ஐதராபாத். 1947 லிருந்து 1955 வரை ஐதராபாத் சிந்து மாகாணத்தின் தலைநகராக இருந்தது.\n\nசிந்து என்ற பெயர் இம்மாகாணத்தின் நடுவில் பாயும் சிந்து ஆற்றால் வந்தது. பழங்கால ஈரானியர்கள் இம்மாகாணத்தை இந்து என அழைத்தனர். கிமு ஏழாம் நூற்றாண்டின் அசிரியர்கள் சிந்தா என்றும், பாரசீகர்கள் அப்-இ-சிந்து என்றும் கிரேக்கர்கள் சிந்தோசு பசுதூண்கள் அபாசிந்து என்றும் அரேபியர்கள் அல்-சிந்து என்றும் சீனர்கள் சிந்தோவ் என்றும் சாவாவாசிகள் சாந்திரி என்றும் அழைத்தனர்.\n\nSection::::பிரித்தானிய இந்தியாவில்.\nபிரித்தானிய இந்தியாவின் பம்பாய் மாகாணத்திலிருந்த சிந்து பிரதேசத்தின் பகுதிகளைக் கொண்டு 1936-இல் சிந்து மாகாணம் (1936–55) நிறுவப்பட்டது.\n\n"}
{"id": "48056", "url": "https://ta.wikipedia.org/wiki?curid=48056", "title": "நேபால் பாசா", "text": "நேபால் பாசா\n\nநேபால் பாசா (नेपालभाषा), என்னும் நேவா பாயே அல்லது நேவாரி நேபாளத்தில் ஏறத்தாழ 1 மில்லியன் மக்களால் பேசப்படும் சீன-திபெத்திய மொழியாகும். காட்மாண்டு பள்ளத்தாக்கில் வசிக்கும் நேவார் மக்கள் பெரும்பான்மையாக இம்மொழியை பேசுகின்றனர். பல சீன-திபெத்திய மொழிகளில் இம்மொழி மட்டும் தேவநாகரி எழுத்துமுறையில் எழுதப்படுகிறது. \n"}
{"id": "48057", "url": "https://ta.wikipedia.org/wiki?curid=48057", "title": "வட்டகொடை", "text": "வட்டகொடை\n\nவட்டகொடை (\"Watagodde\") இலங்கையின் மத்திய மாகாணம், நுவரெலியா மாவட்டத்தில் அமைந்துள்ள ஒரு நகரமாகும். இப்பகுதியில் அமைந்துள்ள தேயிலைப் பெருந்தோட்டத்தின் பெயரும் வட்ட கொடையாகும். இஃது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் தலவாக்கலை, கிரேட் வெசுடன் தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன. இந்நகர் தலவாக்கலை-பூண்டுலோயா- தவலந்தன்னை பெருந்தெருவில் பூண்டுலோயாவுக்கும் தலவாக்கலைக்கும் இடையே அமைந்துள்ளது. \n\n"}
{"id": "48059", "url": "https://ta.wikipedia.org/wiki?curid=48059", "title": "நேபாள அரசுப் படுகொலைகள்", "text": "நேபாள அரசுப் படுகொலைகள்\n\nநேபாள அரச குடும்ப படுகொலைகள் 2001இல் ஜூன் 1ஆம் திகதி நேபாளத்தின் தலைநகரம் கத்மந்துவில் அமைந்த நாராயணன்ஹிட்டி அரண்மனையில் நடந்தன. ஒரு அரசு விருந்து நடக்கும்பொழுது நேபாள மன்னர் பிரேந்திராவின் மகன் இளவரசர் திபெந்திரா சாராயத்தை குடித்துவிட்டு துப்பாக்கியால் விருந்தில் இருந்த மக்களை சுட்டார். திபேந்திராவின் தந்தையார் மன்னர் பிரேந்திரா, அவரின் தாய் அரசி ஐஸ்வரியா உட்பட 10 பேர் உயிரிழந்தனர். மேலும் ஐந்து பேர் படுகாயம் அடைந்தனர். இதற்கு பிறகு திபேந்திரா தன்னைத் தானே சுட்டு நான்கு நாட்களுக்கு பிறகு இறந்தார். \nஇந்த கடும் நிகழ்வு காரணமாக பிரேந்திராவின் இளைய சகோதரர் இளவரசர் ஞானேந்திரா பதவிக்கு வந்தார். ஞானேந்திரா காரணமாகத் தான் இப்படுகொலை நடந்தது என்று சில நேபாள பொதுமக்கள் நம்புகின்றனர், ஆனால் இக்கொலைக்கான முழுக் காரணம் இன்று வரை அறியப்படவில்லை. என்றாலும் இளவரசர் தீபேந்திரா தனது காதலியான தேவயானி ராணாவை திருமணம் புரிவதில் அவரது தாயாருடன் ஏற்பட்ட பிணக்கே காரணம் என நம்பப்படுகிறது.\n"}
{"id": "48062", "url": "https://ta.wikipedia.org/wiki?curid=48062", "title": "அம்பேவளை", "text": "அம்பேவளை\n\nஅம்பேவளை (\"Ambewela\") இலங்கையின் மத்திய மாகாணம், நுவரெலியா மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் நானோயா, பட்டிப்பலை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன. நுவரெலியா நகரிலிருந்து ஓட்டன் சமவெளிக்குச் செல்லும் பாதையில் அமைந்துள்ளது. கடல் மட்டத்திலிருந்து 6000 அடிக்கு மேலாக அமைந்துள்ளமையால் இங்கு குளிர் தட்பவெப்பநிலைக் காணப்படுகிறது. இதன் இயற்கை அழகு நியுசிலாந்துடன் ஒத்திருப்பதால் \"சிறிய நியுசிலாந்து\" எனவும் அழைக்கப்படுகிறது. \n\n"}
{"id": "48063", "url": "https://ta.wikipedia.org/wiki?curid=48063", "title": "பட்டிப்பலை", "text": "பட்டிப்பலை\n\nபட்டிப்பலை (\"Pattipola\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் அம்பேவளை, ஒய்ய தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன. இலங்கை தொடருந்து வலையமைப்பின் மிக உயரமான தொடருந்து நிலையம் இதுவாகும்.\n\n"}
{"id": "48066", "url": "https://ta.wikipedia.org/wiki?curid=48066", "title": "முரசொலி மாறன்", "text": "முரசொலி மாறன்\n\nமுரசொலி மாறன் (ஆகஸ்ட் 17, 1934-நவம்பர் 23, 2003) தி. மு. கவைச் சேர்ந்த இந்திய அரசியல்வாதி ஆவார். முரசொலி வார இதழின் ஆசிரியராக இருந்து அதன் வளர்ச்சியுடன் தன்னை இணைத்துக் கொண்டவர். மூன்று முறை நடுவண் அமைச்சராக இருந்த முரசொலி மாறன், 36 ஆண்டுகள் நாடாளுமன்ற உறுப்பினராக பணியாற்றினார். பன்னாட்டு வணிக விலை பேரங்களில் (GATT) இந்தியாவிற்கு சாதகமான நிலைகளுக்கு போராடி பாராட்டுக்கள் பெற்றவர். இவர் ஒரு செய்தியாளராகவும் திரைப்பட எழுத்தாளராகவும் அறியப்படுகிறார்.\n\nSection::::வாழ்க்கை வரலாறு.\nஇவர் 17 ஆகத்து 1934 ஆம் ஆண்டு சண்முகசுந்தரம் மற்றும் சண்முகசுந்தரி ஆகியோருக்கு மகனாகப் பிறந்தார். இதில் முரசொலி மாறன் தாயாரான சண்முகசுந்தரி திமுக தலைவரான கருணாநிதியின் இரண்டாவது அக்கா ஆவார். முரசொலி மாறன் திருவாரூர் (தற்போது நாகப்பட்டினம்) மாவட்டம், திருக்குவளையில் பிறந்தார். இவரின் இரண்டு மகன்களில் ஒருவர், தயாநிதி, ஜவுளித் துறையின் நடுவண் அமைச்சரும் மற்றும் கலாநிதி சன் தொலைக்காட்சி நிறுவனத்தின் தலைவர் ஆவார். இந்தியாவில் பெரும் பணக்காரர்கள் பட்டியலில் 20ஆம் நிலையில் இருந்தார்.\n\nSection::::நூல்கள்.\nமுரசொலி மாறன் அரசியல், இலக்கியம் தொடர்பான நூல்கள் சிலவற்றை எழுதியிருக்கிறார்.\n\nSection::::திரையுலகில்.\nமுரசொலி மாறன் சில திரைப்படங்களுக்கு கதை, உரையாடல் எழுதுபவராகவும், இயக்குநராகவும், தயாரிப்பாளராகவும் பணியாற்றியுள்ளார்.\n\nஎழுதிய திரைப்படங்கள்\n\nதயாரித்த திரைப்படங்கள்\n\nஇயக்கிய திரைப்படங்கள்\n\nSection::::இறப்பு.\nஇவர் சென்னையில் உள்ள ஒரு தனியார் மருத்துவமனையில் நவம்பர் 23, 2003 ஆம் ஆண்டு தன்னுடைய 69வது வயதில் இறந்தார். இவர் இறப்பதற்கு முன் பல வாரங்களாக கோமாவில் இருந்தார். பிரதம மந்திரி வாஜ்பாய் மற்றும் பல அரசியல் தலைவர்கள் சென்னையில் நடந்த இவரது இறுதிச் சடங்கில் கலந்துக்கொண்டனர். \n"}
{"id": "48067", "url": "https://ta.wikipedia.org/wiki?curid=48067", "title": "முகமது பின் ராஷித் அல் மக்தூம்", "text": "முகமது பின் ராஷித் அல் மக்தூம்\n\nசேக் முகமது பின் ராஷித் அல் மக்தூம் (ஆங்: Mohammed bin Rashid Al Maktoum, அரபு: محمد بن راشد آل مكتوم, பி. ஜூலை 15, 1949) ஐக்கிய அரபு அமீரகத்தின் முதலமைச்சரும் துணைத் தலைவரும் துபாயின் ஆட்சியாளரும் ஆவார். பன்னாட்டு குதிரை ஓட்டத்தில் முக்கிய நபர்களில் ஒருவர். $16 பில்லியன் மொத்த செல்வம் பெற்ற மக்தூம் உலகில் பெரும் பணக்கார அரசர்களின் பட்டியலில் நான்காம் நிலையில் உள்ளார்.\n\nSection::::அரசியலும் வணிகமும்.\n1995 ஆம் ஆண்டு சனவரி மாதம் 3 ஆம் தேதி, அப்போதைய துபாய் ஆட்சியாளரும், சேக் முகம்மத்தின் தமையனாருமான சேக் மக்தூம் பின் ராசித் அல் மக்தூம் இவரை துபாயின் முடிக்குரிய இளவரசராக அறிவித்தார். துபாயில் முன்னெடுக்கப்பட்ட பல வளர்ச்சித் திட்டங்களை இவர் முன்னின்று நிறைவேற்றினார். பாம் தீவுகள், பூர்ஜ் அல் அராப் விடுதிக் கட்டிடம் முதலிய பல திட்டங்கள் இவற்றுள் அடங்கும். 2010 சனவரி 4 ஆம் தேதி திறந்துவைக்கப்பட்ட உலகின் மிக உயரமான கட்டிடமும், மிகவும் உயரமான தனித்து நிற்கும் அமைப்புமான \"புர்ஜ் கலிஃபா\" கட்டிடமும் இவரது முன்முயற்சியால் உருவானதே. முடிக்குரிய இளவரசராக இருந்த காலத்தில், பன்முகப் படுத்திய வணிகம், முதலீடுகள் என்பவற்றோடு கூடிய துபாய் கோல்டிங் என்னும் ஒரு நிறுவனத்தை உருவாக்கினார். இவருக்கு இதில் தற்போது 99.67% பங்குகள் உள்ளன.\nஏறத்தாழ ஒரு பத்தாண்டுகள் ஆட்சியாளர் போலவே இவர் செயற்பட்டார். 2006 ஆம் ஆண்டு சனவரி 4 ஆம் தேதி சேக் மக்தூம் பின் ராசித் அல் மக்தூம் காலமாதைத் தொடர்ந்து இவர் முறைப்படி துபாயின் ஆட்சியாளர் ஆனார். இதனைத் தொடர்ந்து சனவரி 5 ஆம் தேதி, ஐக்கிய அரபு அமீரகத்தின் துணை சனாதிபதியாகவும், பிரதம அமைச்சராகவும், சனாதிபதி சேக் கலீபா பின் சயத் அல் நகியானால் நியமிக்கப்பட்டார்.\n"}
{"id": "48070", "url": "https://ta.wikipedia.org/wiki?curid=48070", "title": "ராபர்ட் ஈ. லீ", "text": "ராபர்ட் ஈ. லீ\n\nராபர்ட் எட்வர்ட் லீ (Robert Edward Lee, ஜனவரி 19, 1807-அக்டோபர் 12, 1870) 19ஆம் நூற்றாண்டில் அமெரிக்காவைச் சேர்ந்த இராணுவத் தளபதியும் பொறியியலாளரும் ஆவார். 32 ஆண்டுகளாக ஐக்கிய அமெரிக்க இராணுவத்தில் பணி புரிந்தார். மெக்சிக-அமெரிக்கப் போரில் அதிகாரியாக இருந்தார். அமெரிக்க உள்நாட்டுப் போரில் கூட்டமைப்பு படையில் தளபதியாக பணியாற்றினார்.\n"}
{"id": "48075", "url": "https://ta.wikipedia.org/wiki?curid=48075", "title": "காண்டலீசா ரைஸ்", "text": "காண்டலீசா ரைஸ்\n\nகாண்டலீசா ரைஸ் (Condoleezza Rice, பிறப்பு: நவம்பர் 14, 1954) ஐக்கிய அமெரிக்காவின் 66வது அரசு செயலாளர் ஆவார். 2005 முதல் 2009 வரை இப்பதவியில் அமெரிக்காவின் வெளியுறவுத் துறை பொறுப்பு வகித்தவர். இவருக்கு முன்பு இப்பதவியில் இருந்த கோலின் பவலுக்கு அடுத்த படி அமெரிக்க வரலாற்றில் இரண்டாம் கருப்பின நாட்டுச் செயலாளர் ஆவார். ஜார்ஜ் புஷ் அரசில் சேர்ப்புக்கு முன் ஸ்டான்ஃபர்ட் பல்கலைக்கழகத்தில் அரசியல் அறிவியல் பேராசிரியராகப் பணியாற்றினார்.\n"}
{"id": "48081", "url": "https://ta.wikipedia.org/wiki?curid=48081", "title": "ராட்கிளிஃப் கோடு", "text": "ராட்கிளிஃப் கோடு\n\nராட்கிளிஃப் கோடு (\"Radcliffe Line\") என்பது இந்தியாவில் இருந்து பாக்கிஸ்தானைப் பிரிக்கும் எல்லைக்கோடு. இது ஆகஸ்ட் 17, 1947 ஆம் ஆண்டு ஏற்படுத்தப்பட்டது. சிரில் ராட்கிளிஃப் என்பவர் தலைமையில் அமைக்கப்பட்ட குழு 88 மில்லியன் மக்களைக் கொண்ட 175,000 சதுர மைல்கள் (450,000 கிமீ²) பரப்பளவு நிலத்தை இவ்வெல்லைக்கோடு கொண்டு பிரித்தது.\n\n"}
{"id": "48083", "url": "https://ta.wikipedia.org/wiki?curid=48083", "title": "புருசிய இராச்சியம்", "text": "புருசிய இராச்சியம்\n\nபுருசிய இராச்சியம் (\"Kingdom of Prussia\", இடாய்ச்சு: Königreich Preußen) என்பது 1701 முதல் 1918 வரை ஜெர்மனியில் இருந்த இராச்சியம் ஆகும். இது 1871 முதல் ஜெர்மன் பேரரசின் முதன்மை நாடாகவும் அப்பேரரசின் மூன்றில் இரண்டு பகுதியைக் கொண்டதாகவும் இருந்தது.\n"}
{"id": "48088", "url": "https://ta.wikipedia.org/wiki?curid=48088", "title": "பெயர் சூட்டுதல்", "text": "பெயர் சூட்டுதல்\n\nபெயர் சூட்டுதல் (Namakarana) என்பது குழந்தைக்கு பெயர் வைக்கும் இந்து சமய சடங்காகும். தற்காலத்தில் பெயர் சூட்டுதல் விழாவாக மேற்கொள்ளப்படுகிறது. இந்த சடங்கினை நாமகரணம் என்ற வடமொழி வழக்கிலும் அழைக்கின்றனர். இச்சடங்கு முறை சாதி, சமூக மற்றும் புவியியல் சார்ந்து நடைமுறைகள் வேறுபடுகின்றன.\n\nSection::::இலங்கையில் பெயர் சூட்டல்.\nபூமியிலே பிறக்கும் குழந்தைக்கு முதன் முதலில் நடத்தப்படும் கிரியை “நாமகரணம்”. 31 நாட்கள் வரை குழந்தையை வெளியே கொண்டு செல்லலாது 31ஆம் நாள் ஆசௌச கழிவு நடத்தப்படும். இதனை 31ஆம் நாள் துடக்குக் கழிவு என்றும் சொல்வர். 31ஆம் நாள் வீட்டைச் சுத்தப்படுத்தி மஞ்சள் நீர் தெளிக்கப்பட்டு, வாசலில் நிறைகுடம் வைத்து விளக்குகள் வைக்கப் படும். குழந்தைக்கு அன்று முடியை இறக்கி நிராட்டி புத்தாடை அணிவர். வேதியரை அழைத்து அவர் முன்னிலையில் பின்வருவன நடைபெறும். \n\nSection::::தேவையான பொருட்கள்.\nநிறைகுடம் (நீர் நிரம்பிய குடம்), முடியுடன் தேங்காய், மாவிலை 5, தலைவாழையிலை அல்லது தாம்பாளம், நெல் அல்லது பச்சை அரிசி, குத்துவிளக்கு, எண்ணெய், திரி, பூமாலை, விபூதி, சந்தனம், மஞ்சள், குங்குமம், பன்னீர்த் தட்டத்தில் வைக்கவும். பிள்ளையார் மஞ்சளில் பிடித்து வைக்கவும். கற்பூரம், கற்பூரத் தட்டு, ஊதுபத்தி, சாம்பிராணி, சாம்பிராணித்தட்டு, வெற்றிலை, பாக்கு, எலுமிச்சம்பழம் ஒரு தட்டில் வைக்கவும். பழத்தட்டு, பூத்தட்டு, பால், கற்கண்டு, அறுகம்புல், மாவிலை.\n\nSection::::நிகழ்வு.\nவீட்டுப் பொருட்கள், உடைகள், உபயோகிக்கும் பொருட்கள் யாவும் சுத்தம் செய்தபின், வீட்டில் உள்ளோர் குழந்தை உட்பட யாவரும் தோய்ந்து சுத்தமாகிய பின் வேதியரை அழைத்து வந்து புண்ணியவாசனம் செய்வர். மந்திரம் ஓதிய நீரை அங்குள்ளோர் மீதும் மனை ஏனைய பொருட்கள் மீதும் தெளிப்பது வழக்கம். துடக்குக் கழிந்த பின் பெயர் சூட்டுதல் மரபாகும். வேதியர் குழந்தையின் நட்சத்திரத்தைக் கூறிப் பூசை செய்தபின்னர் தாய்மாமன் அல்லது பெரியவர் ஒருவர் மடியில் குழந்தையை இருத்தி, அதன் பெயரை வலது காதிலே மூன்று முறை ஓதி கற்கண்டு தண்ணீர் பருகுவர். குழுமியிருப்போருக்கும் இனிப்புப் பானம் வழங்கப்படும். இதன் பொருள் வம்சத்தில் தோன்றியுள்ள குழந்தை இறைவன் அருளால் பெயரும் வாழ்வும் பிரகாசிக்க வேண்டும் என்பதாகும். அதன்பின்பு இனபந்தங்கள் குழந்தையின் பெயரை ஓதுவார்கள்.\n"}
{"id": "48089", "url": "https://ta.wikipedia.org/wiki?curid=48089", "title": "உசைன் போல்ட்", "text": "உசைன் போல்ட்\n\nஉசைன் போல்ட் என்கிற உசேன் செயிண்ட் லியோ போல்ட் (\"Usain St. Leo Bolt\", பிறப்பு: ஆகத்து 21, 1986) யமேக்காவில் பிறந்த தடகள ஆட்டக்காரர். 2008 பெய்ஜிங் ஒலிம்பிக்கில் 9.69 நொடி நேரத்தில் 100 மீட்டர் விரைவோட்டத்தை ஓடி உலகச் சாதனை பெற்றார். அத்துடன் 200 மீ ஓட்டம் (19.30 வினாடி) போட்டியிலும் ஒலிம்பிக் மற்றும் உலக சாதனைகளைப் புரிந்தவர்; தன் நாட்டு சக வீரர்களுடன் இணைந்து 4 x 100 மீ தொடரோட்டத்தில் 37.10 வினாடிகளில் ஓடி சாதனை புரிந்தார். இவை அனைத்தையும் போல்ட்டு 2008 பெய்ஜிங் கோடை ஒலிம்பிக்கில் நிகழ்த்தினார்.2003இல் 200 மீட்டர் விரைவோட்டத்திலும் உலக இளையோர் சாதனை படைத்தார். ஒலிம்பிக்கின் மூன்று விரைவோட்டப் பந்தயங்களின் (100 மீ, 200 மீ மற்றும் 4 x 100 மீ) நடப்பு முதன்மை வீரன் (சாம்பியன்), ஒன்பது முறை உலக முதன்மை வீரன், ஒலிம்பிக் விரைவோட்டப் பந்தையங்களில் ஆறு தங்கப் பதக்கங்களை வென்ற முதல் வீரர், இம்மூன்று விரைவோட்டப் பந்தயங்களின் நடப்பு உலக சாதனைகளின் சொந்தக்காரர் எனப் பல சிறப்புகள் போல்ட்டைச் சாறும்.\n\nஇவரது விரைவோட்ட சாதனைகள் இவருக்கு 'மின்னல் வேக போல்ட்' () என்ற ஊடகப் புனைப்பெயரையும் தடகள விளையாட்டுக் கூட்டமைப்புகளின் பன்னாட்டுச் சங்கத்தின் ஆண்டிற்கான சிறந்த வீரர் விருது, தடகள செய்திகள் நிறுவனத்தின் ஆண்டிற்கான சிறந்த வீரர் விருது உள்ளிட்ட பல விருதுகளைப் பன்முறை பெற்று தந்தன. '' என்பதற்கு 'இடி' என்றும் ஆங்கிலத்தில் பொருள் பெறுவதால், இவரது புனைப்பெயர் 'இடி மின்னல்' என்று பொருள்படுமாறு வழங்கப்பட்டது என்பது இங்கு குறிப்பிடத்தக்கது. உலகத் தடகள வீரர்களில் அதிகப்படியான வருமானம் ஈட்டும் வீரர் இவரே. 2013-ஆம் ஆண்டிற்கான உலக சாம்பியன்ஷிப் போட்டிகளில் மூன்று தங்கப் பதக்கங்கள் வென்றதன் மூலம் உலக தடகள சாம்பியன்ஷிப் பந்தயங்களின் 30 ஆண்டு வரலாற்றின் அதிக வெற்றிகளைக் பெற்ற தலைச் சிறந்த வீரர்களுள் ஒருவரானார்.\n\n2017-ஆம் ஆண்டில் லண்டன் நடைபெறவிருக்கும் உலக வாகையாளர் போட்டிகளுக்குப் பிறகே போட்டிகளில் இருந்து ஓய்வுபெற விரும்புவதாக போல்ட் தெரிவித்தார்.\n\nSection::::தொடக்க காலம்.\nஉசேன் போல்ட், ஜமைக்காவின் டிரிலானி சபையிலுள்ள ஷெர்வூட் கான்டென்ட் எனும் சிறு நகரத்தில், 21 ஆகஸ்ட் 1986 அன்று, வெல்லெஸ்லீ மற்றும் ஜெனிஃபர் போல்டிற்குப் பிறந்தார். உசேனிற்கு சடிக்கி என்றொரு சகோதரரும், ஷெரீன் என்றொரு சகோதரியும் உள்ளனர். போல்ட்டின் பெற்றோர் ஊரில் மளிகை கடை நடத்தி வந்தனர்; போல்ட் தன் சிறுவயதுகளில் சகோதரருடன் தெருக்களில் கிரிக்கெட் மற்றும் காற்பந்து விளையாடி வந்தார், போல்ட் பின்னாட்களில், \"சிறுவயதில் நான் விளையட்டைத் தவிர வேறு எதைப் பற்றியும் சிந்தித்ததில்லை\" என்று கூறினார்.\nSection::::தொடக்க காலப் போட்டிகள்.\nகரீபிய பிராந்திய நிகழ்ச்சியான 2001 கரிஃப்டா விளையாட்டுகளில் ஜமைக்கா சார்பில் முதல் முறையாகப் போட்டியிட்ட போது 400 மீ ஓட்டத்தில் தனது அப்போதைய சிறந்த ஓட்டத்தை 48.28 நொடிகளில் நிகழ்த்தி வெள்ளி பதக்கம் வென்றார். அப்போட்டியின் 200 மீ பந்தயத்திலும் 21.81 நொடிகளில் ஓடி வெள்ளி பதக்கம் வென்றார்.\n\nபோல்ட், அங்கேரியின் டெப்கிரீன் நகரில் நடைபெற்ற 2001 உலக இளையோர் தடகளப் போட்டிகளில் பங்கேற்றதன் மூலம் உலக அரங்கிற்கு அறிமுகம் ஆனார். அதன் 200 மீ பந்தயத்தில் இறுதிச் சுற்றுக்கு முன்னேரத் தவறியபோதும், அன்றுவரையிலான தனது சிறந்த ஓட்ட நேரமாக 21.73 நொடிகளைப் பதிவு செய்தார். இருப்பினும் போல்ட் தன்னைக் குறித்தோ, தன் ஓட்டப் பந்தயத்தைக் குறித்தோ தீவிரமான சிந்தனை கொள்ளவில்லை, மாறாக துடுக்குத்தனமும் குறும்புத்தனமும் மிக்கவராகத் திகழ்ந்தார். ஒருமுறை, கரிஃப்டா விளையாட்டுகளுக்கான 200 மீ தேர்வு போட்டிக்குப் பயிற்சி செய்ய வேண்டிய நேரத்தில் வண்டியின் பின் புறம் ஒளிந்து கொண்டதற்குக் காவலரின் பிடியில் சிக்குமளவிற்கு அவரின் குறும்புத்தனத்தின் வரம்பு நீண்டது. இச்சம்பத்திற்கு அவரது பயிற்சியாளர் மெக்நீலே காரணம் என்று உள்ளூர் சமூகத்தினர் கருதி போல்ட்டின் காவல் வைப்பிற்கு எதிர்ப்புத் தெரிவித்தனர். இச்சர்ச்சை மெல்ல முடிவுக்கு வந்து போல்ட்டும் அவரது பயிற்சியாளர் மெக்நீலும் கரிஃப்டா விளையாட்டுக்களுக்குச் சென்றனர்; அங்கு போல்ட் 200 மீ மற்றும் 400 மீ பந்தயங்களில் புதிய போட்டிச் சாதனை நேரங்களான 21.12 நொ மற்றும் 47.22 நொடிகளையும் பதிவு செய்தார். தொடர்ந்து மத்திய அமெரிக்க மற்றும் கரீபிய இளையோர் போட்டிகளில் 20.61 நொ மற்றும் 47.12 நொ நேர ஓட்டங்கள் கொண்டு புதிய சாதனைகளை நிகழ்த்தினார்.\n\nஉலக அளவில் இளையோர், இளைஞர் மற்றும் மூத்தோர் நிலை சாம்பியன்ஷிப்களை வென்ற வெறும் ஒன்பது வீரர்களுள் போல்ட்டும் அடக்கம் (அச்சாதனை புரிந்த மற்ற வீரர்கள் வேலரீ ஆடம்ஸ், வெரோனிகா காம்ப்பெல்-பிரௌன், ஜாக்குவா ஃப்ரெய்டாக், யெலேனா இஸின்பாயேவா, ஜேனா பிட்மான், டானி சாமுவேல்ஸ், டேவிட் ஸ்டோர்ல் மற்றும் கிரானி ஜேம்ஸ் ஆவர்). போல்ட்டின் திறமையை அங்கீகரித்து ஜமைக்க முன்னாள் முதல்வர் பி. ஜே. பாட்டர்ஸன், போல்ட் ஜமைக்கா தொழிநுட்பப் பல்கலைக்கழகத்தில் உள்ள ஜமைக்க அமெச்சூர் அத்லெடிக் அமைப்பில் இணைந்து பயிற்சி பெற வேண்டி, சக வீரர் ஜெர்மெய்ன் கொன்சாலெஸுடன் கிங்ஸ்டனிற்கு இடம்பெயர துணை செய்தார்.\nSection::::ஏற்றம்.\nதன் சொந்த ஊரான கிங்ஸ்டனில் நடைபெற்ற 2002 உலக இளையோர் தடகளப் போட்டிகள் மூலம், தன் சொந்த மக்கள் முன்னிலையில் உலக அரங்கில் தன் மதிப்பை நிலைநாட்ட வாய்ப்புக் கிடைத்தது. பதினைந்து வயது நிரம்பிய நிலையில் போல்ட்டின் உயரம் தன் சகாக்களினின்று அவரைத் தனித்துக்காட்டியது. 200 மீ ஓட்டத்தை 20.61 நொடிகளில் கடந்து வெற்றி பெற்றார். இது முதல் சுற்றில் நிகழ்த்திய தன் தனிச் சிறந்த ஓட்ட நேரமான 20.58 நொடிகளை விடவும் 0.03 நொடி நேரம் அதிகம். இளையோர் போட்டியில் தங்கம் வென்ற இளம் வீரர்களுள் போல்ட்டின் வெற்றியே இதுவரை தங்கம் வென்றவருள் மிக இளம் வயதில் நிகழ்த்திய வெற்றியாகும். சொந்த மக்களின் எதிர்பார்ப்பு போல்ட்டை பெரும் பதற்றத்தில் ஆழ்த்தியது, அதனால் தன் காலணிகளை மாற்றி அணிந்தே பந்தயத்தில் ஓடினார். எனினும் இவ்வனுபவம் பின்னாளில் எப்போதும் பந்தயத்தின் முன் தோன்றும் பதற்றம் தன்னை பாதிக்காதவாறு காத்துகொள்ள உறுதி செய்தது. ஜமைக்க தொடர் ஓட்ட அணியில் பங்கேற்று 4×100 மீ மற்றும் 4×400 மீ பந்தயங்களில் முறையே 36.15 நொ மற்றும் 3:04.06 நி நேரங்களில் ஓடி, வெள்ளிப் பதக்கங்களை வென்றார்.\n\n2003 கரிஃப்டா விளையாட்டுக்களில் நான்கு தங்கப் பதக்கங்களை வென்று, பதக்க வேட்டையைத் தொடர்ந்தார், மேலும் கரிஃப்டாவின் தலைச்சிறந்த வீரருக்கான ஆஸ்டின் ஸீலி விருதினையும் பெற்றார்.2003 உலக இளைஞர் தடகளப் போட்டிகளில் போல்ட் மற்றுமோர் தங்கம் வென்றார். அதில் நொடிக்கு 1.1 மீ வீதம் வீசிய எதிர் காற்றுவிசையையும் மீறி, 200 மீ தூரத்தை 20.40 நொடிகளில் ஓடி, போட்டியின் புதிய சாதனையைப் படைத்தார். \n\nSection::::தொழில்முறை விளையாட்டு வாழ்க்கை.\nSection::::தொடக்க கால தொழில்முறை வாழ்க்கை (2004–2007).\n2004-இல் பெர்முடாவில் நடைபெற்ற கரிஃப்டா விளையாட்டுகளில் பங்கேற்கத் தொடங்கியதிலிருந்து, புதிய பயிற்சியாளரான ஃபிட்ஸ் கோல்மேனின் வழிகாட்டுதலின் கீழ் போல்ட் தொழில்முறை வீரராக உருவெடுத்தார். 200மீ ஓட்டத்தை 19.93 நொடிகளில் ஓடி இளையோர் சாதனை படைத்து, 20 நொடிகளுக்குள்ளாக 200 மீ ஓடிய முதல் இளையோர் விரைவோட்ட வீரர் என்ற பெருமையை பெற்றார். கரிஃப்டா விளையாட்டுகளின் தலைச்சிறந்த வீரருக்கான ஆஸ்டின் ஸீலி கோப்பை போல்ட்டிற்கு 2004இல் தொடர்ந்து இரண்டாம் முறையாக வழங்கப்பட்டது மே மாததில் ஏற்பட்ட தொடை தசை காயம் காரணமாக போல்ட் 2004 உலக இளையோர் தடகள போட்டிகளில் பங்குபெறும் வாய்ப்பு நழுவியபோதும், அவர் அந்த ஆண்டிற்கான ஜமைக்க ஒலிம்பிக் அணியிக்குத் தேர்வு செய்யப்பட்டிருந்தார். 2004 ஏதன்சு ஒலிம்பிக்கில் காலில் ஏற்பட்டிருந்த காயத்தால் தடுமாறிய போல்ட் 200 மீ பந்தயத்தில் ஏமற்றமளிக்கும் விதத்தில் 21.05 நொடிகளில் ஓடி முதல் சுற்றிலேயே வெளியேறினார். அமெரிக்கக் கல்லூரிகள் பல, போல்ட்டிற்கு தடகளக் கல்வி ஊக்கத்தொகை வழங்க முன் வந்தன, எனினும் போல்ட் தன் தாய்நாட்டில் இருப்பதே தனக்கு நிறைவு எனக் கூறி அவற்றை நிராகரித்தார். மாறாக, போல்ட், ஜமைக்க தொழிநுட்பப் பல்கலைக்கழகத்தின் வசதிகளைத் தன் தொழில் முறை பயிற்சிக் களமாகப் பயன்படுத்தினார்.\n\n2005-ஆம் ஆண்டு புதிய பயிற்சியாளர் கிளென் மில்ஸுடன், தடகளம் குறித்த புதிய தொழில்முறை அணுகுமுறையுடன் துவங்கியது. வருமாண்டிற்கான பயிற்சிகளை அனுபவம் வாய்ந்த வீரர்களான கிம் காலின்ஸ் மற்றும் டுவேய்ன் சாம்பர்ஸுடன் மேற்கொண்டார். ஜூலையில் இக்கூட்டணியின் புது அணுகுமுறைக்குப் பலன் கிடைத்தது. 200 மீ பந்தயத்தை போல்ட், 20.03 நொடிகளில் ஓடி, ஓட்ட நேரத்தில் மூன்றிலொரு பங்கு நொடிக்கும் மேல் குறைத்தார். பின் லண்டன் கிரிஸ்டல் பாலஸின் அபருவத்திற்கானத் தனிச்சிறந்த நேரமாக 19.99 நொ ஓட்டத்தைப் பதித்தார்.\n\nபோல்ட் தன் அறப்பாடும் திறனும் 2004 ஏதென்சு ஒலிம்பிக்கைக் காட்டிலும் பெரிதும் கூடியிருப்பதாகவும், வரவிருக்கும் உலக சாம்பியன்ஷிப் போட்டிகளில் தன் எதிர்பார்ப்புகளை நிறைவு செய்யும் வாய்ப்பாகக் கருதுவதாகவும் தெரிவித்தார். எனினும் ஹெல்சின்கி உலக சாம்பியன்ஷிப் போட்டிகளில் பல சோதனைகளைச் சந்திக்க நேர்ந்தது. தகுதிச் சுற்றுகளில் 21 நொடிகளுக்கும் கீழ் பந்தயங்களை முடித்தபோதும், இறுதிப் போட்டியின்போது ஏற்பட்ட காயத்தால் 26.27 நொடிகளில் அப்போட்டியில் கடைசியாகவெ முடித்தார். தொடர்ந்து ஏற்பட்ட காயங்கள் அவரை ஆண்டின் பல போட்டிகளைத் தவரச் செய்தன. எனினும் உலக 200 மீ இறுதியில் பங்கேற்ற மிக இளமையான வீரர் என்ற பெருமையை பதினெட்டு வயத்ஹு நிரம்பிய போல்ட் அடைந்தார். நவம்பரில் ஒரு மகிழ்வுந்து விபத்தில் சிக்கினார்; முகத்தில் சிறு சிராய்ப்புகள் மட்டுமே ஆனபோதும், அவரது பயிற்சி திட்டங்கள் பாதிக்கப்பட்டன. பின்னர் போல்ட் தன் செயல்திறனில் தொடர்ந்து முன்னேற்றங்களைக் காட்டி, 2005 மற்றும் 2006-ஆம் ஆண்டுகளில் உலகத் தரவரிசையின் முதல் ஐந்துக்குள் நுழைந்தார். 2006 மார்ச்சில், பின்னந்தொடைத் தசையில் மீண்டுமோர் காயம் ஏற்பட்டு, மெல்போர்னில் நடைபெற்ற 2006 பொதுநலவாய விளையாட்டுக்களில் பங்கு கொள்ள முடியாமல் செய்தது. மே மாதம் வரை அவரால் எந்த போட்டியிலும் ப்ங்குபெற முடியவில்லை. காயங்களில் இருந்து மீண்ட பின்னர், அவரது உடல்நெகிழ்வை மேம்படுத்த பயிற்சிகள் அளிக்கப்பட்டன. போல்ட்டை 400 மீ பந்தயங்களில் ஓடச்செய்யலாம் என்ற எண்ணமும் ஒத்திவைக்கப்பட்டது.\n\nமீண்டும் போட்டியிடத் தொடங்கியபின், 200 மீ ஓட்டமே போல்ட்டின் முதன்மையான கவனமாக இருந்தது. செக் குடியரசின் ஓசுதராவாவில் ஜஸ்டின் காட்லினைத் தோற்கடித்து போட்டியின் சாதனையை படைத்தார். விரைவில் 20 நொடிக்குள்ளான 200 மீ ஓட்டத்தையும் தனிச்சிறந்த நேரமான 19.88 நொ-யை 2006 லோசான் அத்லெடிஸிமா கிராண்ட் பிரீயில் வெண்கலப் பதக்கம் வெல்கையில் நிகழ்த்தினார். \n\nஇரண்டு மாதங்கள் கழித்து ஜெர்மனியின் ஸ்டட்கார்ட் நகரில் நடைபெற்ற ஐ.ஏ.ஏ.எஃப் உலகத் தடகள இறுதிப் போட்டிகளில் 20.10 நொடிகளில் எல்லைக்கோட்டை அடைந்து வெண்கலப் பதக்கம் வென்றார். ஏதென்சு உலகக் கோப்பையில் போல்ட் மூத்தோருக்கான பன்னாட்டுப் போட்டியில் தன் முதல் வெள்ளியை வென்றார். 2007-இல் மேலும் பல 200 மீ மைல்கற்களை பிராந்திய மற்றும் பன்னாட்டு அரங்கில் அடைந்தார். 100 மீ பந்தயங்களில் ஓட போல்ட் பெரிதும் ஆர்வம் கொண்டிருந்த போதும், அவரது பயிற்சியாளர் மில்ஸ் இது குறித்து ஐயம் கொண்டிருந்தார். இடைதூரப் பந்தயங்களே போல்ட்டிற்குப் பொருத்தமானதென நம்பினார். இதற்குக் காரணமாக மில்ஸ் கூறுகையில், போல்ட் பாளங்களிலிருந்து சீராகக் கிளம்புவதில் சிரமப்படுவதாகவும், ஓட்டத்தின்போது சக போட்டியாளர்களைத் திரும்பிப் பார்ப்பது என்பது போன்ற தீ பழக்கங்களைக் கொண்டிருப்பதாகவும் தெரிவித்தார். எனினும், போல்ட் 200 மீ பந்தயத்தில் தேசிய சாதனை படைத்தால், அவர் 100 மீ பந்தயங்களில் பங்கு கொள்ள அனுமதிப்பதாகக் கூறினார் ஜமைக்க சாம்பியன்ஷிப் போட்டிகளின்போது போல்ட் 19.75 நொ நேரத்தில் 200 மீ கடந்து, டான் குவாரியின் 36 வருட தேசிய சாதனையை, 0.11 நொ வித்தியாசத்தில் முறியடித்தார்.\n\nஇதனால் போல்ட்டின் 100 மீ பந்தயம் குறித்த வேண்டுகோளுக்கு மில்ஸ் இணங்கினார். கிரீட்டின் ரெதைம்னோவில் நடைபெற்ற 23-ஆம் வாடிநோயேனியாவில் 100 மீ பந்தயத்தில் அனுமதிக்கப்பட்டார். முதல் போட்டிகளில் தனிச்சிறந்த நேரமாக 10.03 நொடிகளில் ஓடி தங்கப்பதக்கம் வென்றார்; இதனால் இப்பந்தயத்தின் மீதான ஆர்வம் மிகுந்தது.\n\nமேலும், ஜப்பானின் ஒசாகா நகரில் நடைபெற்ற 2007 உலகப் போட்டிகளில் வெள்ளிப் பதக்கம் வென்றார். போல்ட், 0.8 மீ/நொ வீதம் வீசிய எதிர் காற்றினிடையில் 19.91 நொடிகளில் முடித்தார். இப்போட்டியில் டைசன் கே, 19.76 நொடிகளில் போட்டியின் புதிய சாதனையைப் படைத்தார்.\n\nபோட்டியில் வெள்ளிப் பதக்கம் வென்ற, அசாப பவல், மார்வின் ஆன்டர்சன், நெஸ்டா கார்டர் அடங்கிய 4×100 மீ தொடரோட்ட அணியில் போல்ட்டும் இடம்பெற்றார். 37.89 நொடிகளில் ஜமைக்கா தேரிய சாதனை படைத்திருந்தது.\n\nSection::::தகர்த்த உலக சாதனைகள்.\n2007 ஒசாக்கா உலக சாம்ப்யன்ஷிப் போட்டிகளில் வென்ற வெள்ளிப் பதக்கம், போல்ட்டின் ஓட்டப்பந்தய வேட்கையைக் கூட்டி, அது குறித்து முதிர்ந்த நிலைப்பாட்டைக் கையாளச் செய்தது. போல்ட் 100 மீ பந்தயங்களில் தொடர்ந்து மேம்பட்டுக் கொண்டிருந்தார்; கிங்ஸ்டனில் நடைபெற்ற ஜமைக்க தனி அழைப்புப் போட்டிகளில் பங்கெடுத்தார். மே 3, 2008-இல், நொடிக்கு 1.8 மீ வீசிய ஊக்கக் காற்றுவிசையின் துணையோடு 9.76 நொடிகளில் 100 மீ ஓடி தன் தனிச் சிறந்த நேரத்தை 10.03 நொடிகளிலிருந்து மேம்படுத்தினார். இதுவே 100 மீ பந்தய வரலாற்றில் சட்டப்பூர்வமான உலகின் இரண்டாவது அதிவேக ஓட்டம்; முந்தைய ஆண்டில் தன் சக நாட்டவரான அஸாஃபா பவல், இத்தாலியின் ரெயிடி நகரில், 9.74 நொடிகளில் ஓடிய உலகின் அதிவேக ஓட்டத்திற்கு அடுத்தபடியாக இருந்தது. சக போட்டியாளர், டைசன் கே, இச்செய்கையைப் பாராட்டினார், குறிப்பாக போல்ட்டின் நுட்பத்தையும், செயலமைப்பையும் போற்றினார். பந்தயத்தைக் கண்ட மைக்கேல் ஜான்சன், போல்ட் இத்தனைக் குறுகிய காலத்தில்100 மீ பந்தயத்தில் இவ்வளவு முன்னேறியது கண்டு தான் அதிர்ந்து போனதாகக் கூறினார். இவ்விரைவான ஓட்டத்தை எதிர்பார்க்காத போல்ட் தானும் ஆச்சரிய பட்டுப் போனார், எனினும் பயிற்சியாளர் கிலென் மில்ஸ் மட்டும் மேலும் பல ஆச்சர்யங்கள் காத்திருக்கின்றன என்பதில் உறுதியாக இருந்தார்.\n\nமே 31, 2008-இல் நியூ யார்க் நகரின் ஐகேன் விளையாட்டரங்கில் நடைபெற்ற ரீபாக் கிராண்ட் ப்ரீயில் போல்ட், நொடிக்கு 1.7 மீ ஊக்கக் காற்றுவிசையின் துணையோடு 9.72 நொடிகளில் 100 மீ ஓடி புதிய உலக சாதனை படைத்தார். இதுவே போல்ட்டின் ஐந்தாவது மூத்தோர் 100 மீ பந்தயமாகும். கே மீண்டும் இரண்டாவதாக வந்தார். \"அவரது முட்டி என் முகத்துக்கு மேல் தாண்டிச் செல்வது போலிருந்தது\" என்று கே கூறினார். போல்ட் தன் சக ஒலிம்பிக் போட்டியாளர் கேயின் மீது உளவியல் ரீதியில் அனுகூலம் சம்பாதித்திருப்பதாகத் தெரிவதாக வர்ணனையாளர்கள் கருதினர்.\n\nSection::::2008 கோடைக்கால ஒலிம்பிக்ஸ்.\nபோல்ட் 100 மீ மற்றும் 200 மீ பந்தயங்களின் மூலம் 2008 கோடைக்கால ஒலிம்பிக் விளையாட்டுகளில் இரட்டைத் தங்கம் வெல்லப்போவதாக அறிவித்தார் - புதிய உலக சாதனையின் சொந்தக்காரரான அவரே இரு தங்கங்களையும் வெல்வார் என்று பரவலாக எதிர்பார்க்கப்பட்டது. 200மீ மற்றும் 400மீ பந்தய சாதனையாளரான மைக்கேல் ஜான்சன், தனிப்பட்ட முறையில் போல்ட்டிற்கு ஆதரவளித்தார்; போல்ட்டின் அனுபவமின்மை அவரது வெற்றிக்குத் தடையாகாதெனத் தான் நம்புவதாகத் தெரிவித்தார். போல்ட் காலிறுதி மற்றும் அரையிறுதி போட்டிகளில் முறையே 9.92 நொ மற்றும் 9.85 நொ நேரங்களில் ஓடி 100மீ இறுதிக்கு தகுதி பெற்றார்.\n\nஒலிம்பிக்கின் 100 மீ பந்தயத்தின் இறுதி போட்டியில் 9.69 நொடிகளில் (அதிகாரப்பூர்வமற்ற நேரம் - 9.683 நொ) வெற்றியை எட்டி புதிய சாதனை படைத்தார். இவ்வோட்டத்தில் அவரது எதிர்வினை நேரம் 0.165 நொடிகள். இதன் மூலம் தனது பழைய உலக சாதனையை முறியடித்தார். பந்தயத்தில் 9.89 நொட்களில் இரண்டாவதாக வந்த ரிச்சர்ட் தாம்சனைக் காட்டிலும் வெகு தூரம் முன்னிலை பெற்றிருந்தார். இச்சாதனை சாதகமான காற்றுவிசையற்ற சூழலில் நிகழ்த்தப்பட்டதல்லாமல், பந்தயத்தை முடிக்கும் முன்பே வெற்றியைக் கொண்டாடியதால் அவர் வேகம் கண்கூடாகக் குறைந்தது; மேலும் அவரது காலணியின் சரடும் கட்டப்படாமலிருந்தது. போல்ட்டின் துவக்க 60 மீ ஓட்ட வேகத்தின் அடிப்படையில் அவர் 9.52 நொடிகளில் பந்தயத்தை முடித்திருக்கக்கூடும் என்று அவரது பயிற்சியாளர் தெரிவித்தார். ஓசுலோ பல்கலைக்கழகத்தின் வானியற் பௌதீகக் கல்வி நிறுவனத்தைச் சேர்ந்த ஹான்ஸ் எரிக்ஸன் மற்றும் குழுவினர், போல்ட்டின் ஓட்டத்தை அறிவியல் முறையில் ஆய்ந்து, அவர் 9.6 நொடிகளுக்கும் குறைவாகவே ஓடியிருக்க முடியும் என்று கணித்தனர். போல்ட்டின் நிலை, முடுக்கம், இரண்டாவதாக வந்த தாம்சனுக்கும் தனக்குமிடையேயான வேகம் முதலியவற்றைக் கருத்தில் கொண்டு, போல்ட் தன் வேகத்தைக் குறைக்காமலிருந்திருந்தால் 9.55±0.04 நொடிகளில் பந்தயத்தை முடித்திருக்க முடியும் என்று அக்குழு மதிப்பிட்டது.\n\nஇதனை அடுத்து 200 மீ பந்தயத்திலும் தங்கப்பதக்கம் வென்று, 1984 லாஸ் ஏஞ்சலஸ் ஒலிம்பிக்கில் கார்ல் லூயிஸின் நிகழ்த்திய இரட்டைத் தங்க வெற்றியை மீட்டுருவாக்கும் முயற்சியில் கவனத்தை நாட்டினார். மைக்கேல் ஜான்சன், போல்ட் இப்பந்தயத்தில் எளிதாகத் தங்கம் வென்றாலும், தான் அட்லாண்டா ஒலிம்பிக்கில் நிகழ்த்திய 19.32 நொ உலக சாதனை தகராது என்று கருதினார். போல்ட் 200 மீ பந்தயத்தின் முதல் இரண்டு சுற்றுகளிலும் எளிதாக வென்றார்; இருமுறையும் இறுதியை நெருங்க மிதவேகமாக ஓடியே வென்றார். அரையிறுதியையும் வென்றபின், இறுதிப் போட்டியையும் எளிதில் வெல்வார் என்ற அனைவரின் எதிர்பார்ப்போடு இறுதிச் சுற்றுக்கு முன்னேரினார். ஓய்வுபெற்ற ஜமைக்க விரைவோட்ட வீரர் டான் குவார்ரி போல்ட்டைப் பெரிதும் பாராட்டியதோடு, ஜான்சனது சாதனையையும் போல்ட் முறியடிப்பார் என்ற் நம்பிக்கை தெரிவித்தார். மறுநாள் நடைபெற்ற இறுதிப் போட்டியில், 200 மீ பந்தயத்தில் 19.30 நொடிகளில் ஓடி புதிய உலக சாதனை படைத்து ஜமைக்காவிற்கு அந்த ஒலிம்பிக்கின் நான்காவது தங்கத்தைப் பெற்றுத் தந்தார். பந்தயத்தின்போது நொடிக்கு 0.9 மீ வீதம் வீசிய எதிர்க் காற்றுவிசையையும் மீறி அவர் ஜானசனின் சாதனையை முறியதித்தார். இதனால் குவார்ரிக்கு அடுத்தபடியாகவும், மின்னணு நேரப் பதிவுமுறை தொடங்கியதை அடுத்தும், 100 மற்றும் 200 மீ ஓட்டப்பந்தய உலக சாதனையை ஒருங்கே தக்கவைத்திருந்த முதல் வீரரானார். மேலும் இரண்டு உலக சாதனைகளை ஒரே ஒலிம்பிக்கில் நிகழ்த்திய முதல் வீரரானார், போல்ட். 100 மீ பந்தய ஓட்டத்தைப் போலல்லாமல், போல்ட் முடிவுக்கோடு வரையிலும் கடும் முயற்சியோடு ஓடியதோடு, ஓட்ட நேரத்தை மேம்படுத்தும் பொருட்டு, தன் தோளை குறுக்கவும் செய்தார். போட்டியை அடுத்து, அன்றிரவு போல்ட் தன் 22-ஆவது பிறந்தநாளைக் கொண்டாடுவதன் பொருட்டு, அவருக்கு பிறந்தநாள் வாழ்த்துப் பாடல் அரங்கில் ஒலிக்கப்பட்டது.\n\nஇரு தினங்கள் கழித்து நடைபெற்ற 4 × 100 தொரோட்டப் பந்தயத்தில் வெற்றி பெற்ற ஜமைக்க அணியில் மூன்றாம் பகுதியினை போல்ட் ஓடி, தனது மூன்றாவது தங்கப்பதக்கத்தைக் கைப்பற்றினார். 4 × 100 தொரோட்டப் பந்தயத்தை 37.10 நொடிகளில் முடித்து, அணியின் சக வீரர்களான நெஸ்டர் கார்ட்டர், மைக்கேல் ஃப்ரேட்டர் மற்றும் அஸாஃபா பவல் ஆகியோரோடு இணைந்து போல்ட் மற்றுமோர் 0.03 நொடிகள் வித்தியாசத்தில் ஒலிம்பிக் மற்றும் உலக சாதனையைப் படைத்தார். தன் வெற்றிகளைத் தொடர்ந்து போல்ட், சீனாவின் சிச்சுவான் மாகாணத்தில் ஏற்பட்ட நிலநடுக்கத்தால் பாதிக்கப்பட்ட குழந்தைகளின் நலனுக்காக $50,000 நன்கொடை வழங்கினார்.\n\nபோல்ட்டின் சாதனை ஓட்டங்கள், வர்ணனையாளர்களின் பெரும் பாராட்டைச் சம்பாதித்ததோடு, அவர் காலத்துக்கும் புகழ்பெற்ற விரைவோட்ட வீரருள் ஒருவராக உருவெடுப்பார் என்று கருதச் செய்தது. அதுவரை பல ஊக்க மருந்து சர்ச்சைகளால் பெரும் அவப்பெயருக்குள்ளான ஓட்டப்பந்தய விளையாட்டிற்கு, போல்ட்டின் ஒலிம்பிக் சாதனைகள் புதிய துவக்கத்தை அளித்திருப்பதாக விமர்சகர்கள் பாராட்டினர். முந்தைய ஆறு ஆண்டுகளில் பால்கோ ஊழல், டிம் மான்கோமரி, ஜஸ்டின் காட்லின் ஆகியோரது 100 மீ உலக சாதனைகள் நிராகரிப்பு மற்றும் மரியான் ஜோன்ஸின் மூன்று ஒலிம்பிக் தங்கப்பதக்கங்களும் பறிக்கப்பட்டது என பல சர்ச்சைகளை ஓட்டப்பந்தய விளையாட்டுக்கள் கண்டன. தடை செய்யப்பட்ட ஊக்கமருந்துகள் உடலில் உரைந்திருப்பது தெரிய வந்ததும், இம்மூன்று வீரர்களும் தடகளத்தில் பங்கேற்கும் தகுதியை இழந்தனர். போல்ட்டின் சாதனைகள், அவரையும் சில வர்ணனையாளர்களது சந்தேகத்திற்கு ஆளாக்கியது; கரிபியாவில் ஊக்க மருந்திற்கு எதிரான சரியான கூட்டமைப்பு இல்லாததும் கவலையளித்தது. ஊக்க மருந்து பயன்பாடு குறித்த குற்றச்சாட்டுகளை, போல்ட்டின் பயிற்சியாளர் கிலென் மில்ஸ்ஸும், ஜமைக்க தடகள அணியின் மருத்துவரான ஹெர்ப் எலியட்டும் தீவிரமாக நிராகரித்தனர். இவ்விடயம் குறித்த அக்கரை உடையோர் \"எங்கள் திட்டங்களை வந்து பாருங்கள், எங்கள் சோதனை முறைகளை வந்து பாருங்கள். மறைப்பதற்கு எங்களிடம் ஒன்றுமில்லை\", என்று ஐ.ஏ.ஏ.எஃப் ஊக்கமருந்து எதிர்ப்புக் குழுவின் உறுப்பினரான எலியட் வலியுறுத்தினார். மில்ஸ், போல்ட் ஓர் அப்பழுக்கற்ற வீரர் என்பதில் உறுதியாக இருந்ததோடு, \"ஜமைக்கா கிலேனர்\" பத்திரிகையிடம் \"எந்நாளிலும், எந்நேரத்திலும், உடலின் எப்பாகத்திலும் சோதனை மேற்கொள்ள தயார்.. வைட்டமின் மாத்திரைகள் எடுத்துக் கொள்வதற்குக் கூட (போல்ட்) விரும்புவதில்லை\" என்று அறிவித்தார். ஒலிம்பிக்கிற்கு முன்னதாக, தான் நான்கு முறை சோதனைக்குட்படுத்தப்பட்டு, அனைத்து சோதனைகளிலும் தடை செய்யப்பட்ட மருந்துகள் கிடைக்கவில்லை என்று போல்ட் தெரிவித்தார். \"நாங்கள் நன்றாகப் பாடுபடுகிறோம், நன்றாகச் செயலாற்றுகிறோம், நாங்கள் சுத்தமாக இருப்பது எங்களுக்குத் தெரியும்\" என்று கூறி, ஊக்க மருந்து எதிர்ப்பு அதிகாரிகள் தன்னைச் சோதித்து தன் தூய்மையை நிரூபிக்க வரவேற்பதாகத் தெரிவித்தார்.\n\nSection::::2008 ஒலிம்பிக்ஸிற்குப் பின்னர்.\nவேல்ட்க்லாஸ் சூரிக்கில் தொடங்கிய ஐ.ஏ.ஏ.எஃப் கோல்டன் லீகில் போல்ட் 2008-ஆம் ஆண்டின் இறுதியில் போட்டியிட்டார். 100 மீ பந்தயத்தின் பிற போட்டியாளர்களைக் காட்டிலும் தாமதமாகத் தொடங்கியபோதும், இறுதிக் கோட்டை 9.83 நொடிகளில் கடந்தார். இம்முயற்சி, தன் புதிய உலக சாதனை, அசாஃபா பவல்லின் சாதனை - இவைகளைக் காட்டிலும் மிதமான ஓட்டமாக இருந்தபோதும், அன்று வரையிலான முதல் பதினைந்து, 100 மீ ஓட்டங்களுள் இடம் பிடித்திருந்தது தடிமனால் அவதிப்பட்டிருந்ததால், முழுப் பலத்தோடு தான் ஓடவில்லை எனினும் இரு பந்தயங்களையும் வென்று போட்டி பருவத்தை செம்மையாக முடிக்க முனைந்ததாக போல்ட் தெரிவித்தார். லோசானில் நடைபெற்ற சூபர் கிராண்ட் ப்ரீ இறுதிப் போட்டியில் போல்ட் தன் இரண்டாவது துரிதமான 200 மீ ஓட்டத்தை 19.63 நொ நேரத்தில், சேவியர் கார்ட்டரின் களச் சாதனையைச் சமன் செய்து, முடித்தார். இதற்கிடையில் அசாஃபா பவல் தன் தனிச் சிறந்த சாதனையாக 9.72 நொடிகளில் 100 மீ ஓடி, போல்ட்டின் உலக சாதனையை நெருங்கியிருந்தார். இதனால் 100 மீ பந்தயத்தின் இறுதியில் போல்ட், பவல் இடையிலான போட்டி பெரும் எதிர்பார்ப்பை ஏற்படுத்தியது. பிரசெல்சில் நடைபெற்ற கோல்டன் லீக் இறுதிப் போட்டியில் ஒலிம்பிக்கிற்குப் பிறகு முதல் முறையாக பவலும், போல்ட்டும் 100 மீ பந்தயத்தில் மோதினர். இருவரும் களச் சாதனையை உடைத்தனர், எனினும் போல்ட்டே 9.77 நொ நேரத்தோடு பவலைவிட 0.06 நொ துரிதமாக ஓடி இறுதியில் வென்றார். இவ்வெற்றி பெய்ஜிங்கில் நிகழ்ந்தது போல் அவ்வளவு எளிதாகக் கிட்டவில்லை. கடும் குளிர், நொடிக்கு 0.9 மீ வீசிய எதிர்விசைக் காற்று, ஒன்பது போட்டியாளருள் மிக மந்தமாகத் தொடக்கம் எனப் பல தடைகளைக் கடந்தே இவ்வெற்றி நிறைவேறியது. உலக 100 மீ ஓட்டப்பந்தய வரலாற்றில் பத்தில் ஒன்பது அதிவேக ஓட்டங்களை போல்ட்டும், பவல்லுமே கைவசம் கொண்டதன் மூலம், 100 மீ பந்தயத்தில் ஜமைக்காவின் ஆதிக்கம் உறுதியானது. ஜமைக்கா திரும்பிய போல்ட்டிற்கு சிறப்பான வரவேற்பும் வழங்கப்பட்டதோடு, அவரது ஒலிம்ம்பிக் சாதனைகளை அங்கீகரிக்கும் வண்ணம் ஜமைக்க அரசின் தனிச்சிறப்பு ஆணை () வழங்கப்பட்டது.\n\nSection::::2009 பெர்லின் உலக தடகளம் மற்றும் இதர போட்டிகள்.\n2009-ஆம் ஆண்டின் துவக்கத்தில், தன் வேகத்தைக் கூட்டும் பொருட்டு, 400 மீ பந்தயங்களில் போட்டியிட்டார். இரண்டு 400 மீ பந்தயங்களில் வெற்றி பெற்றதோடு, கிங்ஸ்டனில் 45.54 நொ நேரத்தை 400 மீ போட்டியில் பதிவு செய்தார். ஏப்ரல் மாதத்தில் நிகழ்ந்த வாகன விபத்தில், காலில் சிறு காயம் ஏற்பட்டது. எனினும், ஒரு சிறு அறுவை சிகிச்சையைத் தொடர்ந்து விரைவில் மீண்டார். \n\nமான்செஸ்டர் நகர விளையாட்டுக்களின் 150 மீ தெரு பந்தயத்தில் பங்குபெற ஆயத்தமாக உள்ளதாக அறிவித்தார். அப்பந்தயத்தை போல்ட் 14.35 நொ நேரத்தில் வென்று 150 மீ ஓட்டத்தின் அதிவிரைவான நேரத்தைப் பதிவு செய்தார். முழு உடற்தேற்றம் அடையாதபோதும், ஜமைக்க தேசிய சாம்பியன்ஷிப் போட்டிகளின் 100 மற்றும் 200 மீ பந்தயங்களில் முறையே 9.86 நொ மற்றும் 20.25 நொ நேரங்களில் ஓடி பட்டம் வென்றார். இதன் மூலம் 2009 உலகத் தடகளப் போட்டிகளுக்குத் தகுதியடைந்தார். அமெரிக்க போட்டியாளர் டைசன் கே போல்ட்டின் 100 மீ சாதனை தனக்கு எட்டும் தூரத்தில் இருப்பதாகத் தெரிவித்தார், எனினும் போல்ட், தான் இதனைப் பொருட்படுத்தவில்லை என்று கூறினார். ஜூலை மாதம் நடைபெற்ற அத்லெடிஸ்ஸிமாவில் மழை, நொடிக்கு 0.9 மீ எதிர்விசைக் காற்று என்ற கடுமையான சூழலையும் மீறி 200 மீ பந்தயத்தை 19.59 நொடிகளில் கடந்து, 200 மீ பந்தயத்தில் நான்காவது துரித ஓட்டத்தைப் பதிவு செய்தார். \n\n2009 ஆகஸ்ட்டில் நடைபெற்ற உலக சாம்பியன்ஷிப் போட்டிகளின் தகுதிச் சுற்றுகளை போல்ட் எளிதாகக் கடக்கையில், இறுதியல்லாத சுற்றுகளில் அதி வேகமான 9.89 நொ நேரத்தைப் பதிவு செய்தார். சாம்பியன்ஷிப்பின் இறுதியில், போல்ட் தன் உலக சாதனையை 9.58 நொ நேரமாக மேம்படுத்தி, உலக சாம்பியன்ஷிப் போட்டிகளில் தன் முதல் தங்கப் பதக்கத்தைக் கைப்பற்றினார். கே, 9.71 நொ நேரத்தில், இரண்டாவதாக வந்தார்.\n200 மீ பந்தயத்திலிருந்து கே பின்வாங்கிய போதும், போல்ட் தன் சாதனையை மீண்டும் 0.11 நொ நேரவீதம் மேம்படுத்தி, பந்தயத்தை 19.19 நொடிகளில் முடித்தார். போட்டியில் மூன்று வீரர்கள், 19.90 நொடிகளுக்கும் குறைவான நேரத்தில் ஓடிய போதும், இதுவே உலகத் தடகளப் போட்டிகளின் வரலாற்றில் மிக அதிக நேர வேறுபாட்டோடு பெற்ற வெற்றியாகும். போல்ட் தன் செயல்திறன் மேம்பாட்டிற்கு முக்கிய காரணி தன் மேம்பட்ட பந்தயத் தொடக்கம் என்று குறிப்பிட்டார். அவரது எதிர்வினையாற்றும் நேரம் 100 மீ பந்தயத்தில், 0.146 நொ நேரமாகவும் 200 மீ பந்தயத்தில் 0.133 நொடியாகவும் மேம்பட்டிருந்தது. பெய்ஜிங் ஒலிம்பிக்கில் நிகழ்த்திய சாதனைகளின் போதிருந்ததைவிட இவை வெகு துரிதமான தொடக்கங்களாகும். ஜமைக்க 4x100 மீ தொடரோட்ட அணி 37.31 நொடிகளில் முடித்து, வரலாற்றின் இரண்டாவது வேகமான பந்தய ஓட்டத்தை நிகழ்த்தினர்.\n\n2009-ஆம் ஆண்டின் இறுதியில், ஆண்டிற்கான ஐ.ஏ.ஏ.எஃப் உலகத் தடகள வீரர் விருதிற்குத் தொடர்ந்து இரண்டாவது முறையாகத் தேர்வு செய்யப்பட்டார்.\nSection::::2010: டைமண்ட் லீகும், தகர்ந்த வெற்றிச் சங்கிலியும்.\nவரவிருக்கும் விளையாட்டு பருவத்தில் சாதனைகள் எதையும் தகர்க்கும் எண்ணமில்லை என்று போல்ட் அறிவித்தபோதும், 2010-ஆம் ஆண்டின் துவக்கத்தில் கிங்ஸ்டனில் நடைபெற்ற 200 மீ பந்தயத்தை 19.56 நொடிகளில் முடித்து, உலகின் நான்காவது வேகமான ஓட்டத்தை நிகழ்த்தினார். மே மாதம், தேகுவில் நடைபெற்ற வண்ணமயமான தேகு சாம்பியன்ஷிப் சந்திப்பிலும், 2010 டைமண்ட் லீகின் சாங்காய் கோல்டன் கிராண்ட் ப்ரீயிலும் எளிதான வெற்றிகளை அடைந்தார். மைக்கேல் ஜான்சன் 30.85 நொடிகளில் ஓடிய 300 மீ சாதனையை, ஓஸ்திராவா கோல்டன் ஸ்பைக் சந்திப்பில், முறியடிக்க முயற்சித்தார். எனினும் அவரால் ஜான்சனின் பத்தாண்டுக்கால சாதனையை முறியடிக்க முடியாமல், ஈரமான சூழலில் தனது இரண்டாம் முயற்சியில் 30.97 நொடிகளில் ஓடுகையில், பின்னங்கணுக்கால் தசைநாண் பாதிப்புக்குள்ளானார்.\n\nஒரு மாதத்திற்குப் பிறகு, காயத்திலிருந்து மீண்டு வந்த வேளையில் லோசான் அத்லெடிஸ்ஸிமா சந்திப்பில் 100 மீ(9.82 நொ) வென்றதோடு, அரேவா சந்திப்பில் அசாஃபா பவலைத் தோற்கடித்து (9.84 நொ) மீண்டும் தன்னை நிலைநிறுத்தினார். இத்தகைய செயலமைப்பில் இருந்தபோதும், டி.என். காலனில் தன் விளையாட்டு வாழ்வின் இரண்டாவது தோல்வியை அடைந்தார். டைசன் கே, போல்ட்டிற்கு 9.84 நொடிக்கு 9.997 நொடிகள் என்ற கணக்கில் பெரும் தோல்வியை அளித்தார். இத்தோல்வி, கேயிடம் போல்ட் கண்ட முதல் தோல்வி மட்டுமல்லாமல், இரண்டாண்டுகளுக்கு முன்னர், பவலிடம் முதல் முறை தோல்விகண்ட அரங்கிலேயே நிகழ்ந்ததென்பதும் குறிப்பிடத்தக்கது.\n\nSection::::2011 உலகப் போட்டிகள்.\nதேகுவில் நடைபெற்ற 2011 உலக தடகளப் போட்டிகளின் 100 மீ பந்தயத்தை எளிதில் வெல்வார் என்று பெரிதும் எதிர்பார்க்கப்பட்ட போல்ட், முன்னதாகவே ஓட்டத்தை தொடங்கியதால், பிழையான துவக்கத்தின் அடிப்படையில் பந்தயத்திலிருந்து நீக்கப்பட்டார். போல்ட்டின் சக நாட்டு வீரரான யொஹான் பிலேய்க் போட்டி பருவத்தின் தனிப்பட்ட சிறந்த ஓட்டத்தை வெளிப்படுத்தி 9.92 நொ நேரத்தில் பந்தயத்தை வென்றார். 200 மீ பந்தயத்தின் இறுதியில் போல்ட், 19.4 நொடிகளில், பறந்து வெற்றி பெற்றார். 4 × 100 மீ தொடரோட்டத்தில் போல்ட் பங்கெடுத்த ஜமைக்க அணி 37.04 நொடிகளில் புது உலக சாதனை புரிந்தது.\n\nஜூன் 2012-இல் நடைபெற்ற டைமண்ட் லீகின் 100 மீ பந்தயத்தை 9.79 நொடிகளில் கடந்து வென்றார் போல்ட்.\nSection::::2012 கோடைக்கால ஒலிம்பிக்ஸின் தொடர்ந்த பதக்க வேட்டை.\n2012 லண்டன் ஒலிம்பிக்கிற்கு முன்னதாக நடைபெற்ற ஜமைக்க சோதனைப் போட்டிகளின், 100 மற்றும் 200 மீ பந்தயங்கள் இரண்டிலும் போல்ட் இரண்டாவதாக வந்தார். எனினும் ஒலிம்பிக்கில் 100 மீ பந்தயத்தில் 9.69 நொடிகளில் கடந்து புதிய ஒலிம்பிக் சாதனையோடு தங்கப்பதக்கம் வென்றார். சக நாட்டவரான, யொஹான் பிலேய்க் 9.75 நொடிகளில் வெள்ளிப் பதக்கம் வென்றார்.\n\nஇந்த வெற்றியின் மூலம், 1988-இல் கார்ல் லூயிஸிற்குப் பிறகு, ஒலிம்பிக் விரைவோட்டப் பட்டத்தை தக்கவைத்துக் கொண்ட முதல் வீரரானார்.\n\nஇதனைத் தொடர்ந்து தனது 200 மீ ஒலிம்பிக் தங்கப்பதக்கத்தையும், 19.32 நொ ஓட்டம் கொண்டு வெற்றிகரமாகத் தக்கவைத்துக்கொண்டார். சக நாட்டவர்களான யொஹான் பிலேய்க்கும் (19.44 நொ) வாரன் வேய்ரும்(19.84 நொ) முறையே வெள்ளி மற்றும் வெண்கலப் பதக்கங்களை வென்றனர். இதன்மூலம் 100 மீ மற்றும் 200 மீ ஒலிம்பிக் தங்கங்களை இரு ஒலிம்பிக்குகளில் தக்கவைத்துக் கொண்ட, முதல் வீரரானார்.\n\n2012 ஒலிம்பிக் தடகளப் போட்டிகளின் இறுதி நாளில், போல்ட், நெஸ்டா கார்டர், மைக்கேல் ஃபிரேடர் மற்றும் யொஹான் பிலேய்க் அடங்கிய ஜமைக்க 4 × 100 தொடரோட்ட அணி, 36.84 நொடிகளில், 2011-இல் தாங்கள் நிகழ்த்திய முந்தைய உலக சாதனையை(37.04 நொ) முறியடித்தனர். வெற்றிக் களிப்பில், போல்ட், மோ ஃபராவிற்கு அர்ப்பணிக்கும் விதத்தில் \"மோபாட்\" சைகை செய்தார்.\n\nSection::::2013.\nஜூன் 6, 2013-இல் ரோமில் நடைபெற்ற கோல்டன் காலாவில், ஜஸ்டின் காட்லின் போல்ட்டை நூறிலொரு பங்கு நொ வித்தியாசத்தில் தோற்கடித்தார். 2013 லண்டன் ஆண்டுவிழா விளையாட்டுக்களில் போல்ட் 100 மீ பந்தயத்தை 9.85 நொடிகளில் வென்றதோடு, 4 x 100 மீ தொடரோட்டத்தில் வெற்றி பெற்ற ஜமைக்க அணியிலும் பங்காற்றினார்.\n\nஆகஸ்ட் 11, 2013-இல் உலக சாம்பியன்ஷிப்பின் 100 மீ பந்தயத்தை 9.77 நொ(-0.3 மீ/நொ காற்று)-யில் கடந்து உலகின் அதிவேக மனிதர் என்ற பட்டத்தை மீட்டார். ஜஸ்டின் காட்லின் 9.85 நொ-களில் இரண்டாவதாக வந்தார். ஆகஸ்ட் 17-இல், தன் இரண்டாவது உலக சாம்பியன்ஷிப் தங்கத்தை, 200 மீ பந்தயத்தை 19.66 நொ-களில் வென்று, அடைந்தார். உலக சாம்பியன்ஷிப்பின் 4 × 100 தொடரோட்டத் தங்கத்தையும் கைப்பற்றி, 30 ஆண்டுகால உலக சாம்பியன்ஷிப் வரலாற்றின் இணையற்ற வெற்றிச் சாதனையாளர் என்ற பெருமையை அடைந்தார்.\n\nசென்ற ஆறாண்டுகளில் ஐந்து முறை ஆண்டிற்கான, ஐ.ஏ.ஏ.எஃபின் உலக விளையாட்டு வீரர் (ஆடவர்) விருதினைப் பெற்றார்.\n\nSection::::2014 பொதுநலவாய விளையாட்டுக்கள்.\n2014 மார்ச்சில் போல்ட்டிற்கு பின்னந்தொடைதசை நாரில் காயம் ஏற்பட்டு, ஒன்பது வாரப் பயிற்சியைத் தவிர்க்க நேர்ந்தது. அறுவை சிகிச்சையிலிருந்து தேரியபின், ஸ்காட்லாந்தின் கிலாஸ்கோ நகரில் நடைபெற்ற 2014 பொதுநலவாய விளையாட்டுக்களில் 4 × 100 மீ தொடரோட்டப் பந்தயத்தில் போட்டியிட்டார். போல்ட்டின் அணி 37.58 நொடிகளில் பொதுநலவாய விளையாட்டுச் சாதனையை நிகழ்த்தினர்.\n\nஆகஸ்ட் 2014-இல், வார்சாவில் போல்ட் உள்ளரங்க 100 மீ உலக சாதனையை 9.98 நொ-யில் நிகழ்த்தினார்.\n\nSection::::2015 பெய்ஜிங் உலக போட்டிகள்.\nஆகஸ்ட் 23, 2015-இல், 2015 பெய்ஜிங் உலகத் தடகளப் போட்டிகளின் 100 மீ இறுதிப் போட்டியில் 9.79 நொடிகளில் வெற்றிக்கனியைப் பறித்தார். ஆகஸ்ட் 27, 2015-இல் பெய்ஜிங் போட்டிகளின் 200 மீ பதக்கத்தையும் 19.55 நொடிகளில் வென்றார். மேலும் 4x100 மீ. தொடர் ஓட்டத்தில் நெஸ்டா கார்டர், ஆசாபா பாவெல், நிகெல் ஆஷ்மீட், உசேன் போல்ட் ஆகியோர் அடங்கிய ஜமைக்க அணி 37.36 விநாடிகளில் இலக்கை எட்டி சாம்பியன் ஆனதன்மூலம் போல்ட்டிற்கு போட்டியின் மூன்றாவது தங்கம் கிட்டியது.\n\nSection::::புள்ளிவிவரங்கள்.\nSection::::சராசரி வேகம்.\n100 மீ தூரத்தை 9.58 நொடிகளில் கடந்து சாதனை படைத்தது முதல் கணக்கிடப்பட்ட போல்ட்டின் சராசரி வேகம், தரையளவில் ஆகும். எனினும் அவர் எதிர்வினையாற்றும் நேரமான 0.15 நொடிகளைக் கழித்தால், ஓட்ட நேரம் 9.43 நொ-யை நெருங்கி, அவரது சராசரி வேகத்தை -க்கு அருகில் கொண்டு செல்லும். அவரது ஓட்ட நேரத்தில் 60 முதல் 80 மீ இடையிலான 20 மீ தூரத்தைக் கடக்க 1.61 நொடிகள் (9.58 நொ-களில் 100 மீ உலக சாதனை படைக்கும் போது) ஆனது எனப் பிரித்தாய்ந்ததன் அடிப்படையில், போல்ட்டின் உச்சக் கட்ட வேகம் நொடிக்கு 12.42 மீ () ஆகும்.\n\n\n"}
{"id": "48093", "url": "https://ta.wikipedia.org/wiki?curid=48093", "title": "கிங்ஸ்டன், யமைக்கா", "text": "கிங்ஸ்டன், யமைக்கா\n\nகிங்ஸ்டன் (Kingston) ஜமேக்கா நாட்டின் தலைநகரமும் மிகப்பெரிய நகரமும் ஆகும். ஜமேக்கா தீவின் தென்கிழக்கு கரையில் அமைந்த இந்நகரத்தில் 2001 கணக்கெடுப்பின் படி 651,880 மக்கள் வசிக்கின்றனர். மேற்கு அரைகோளில் ஐக்கிய அமெரிக்காவுக்கு தெற்கில் கிங்ஸ்டன் மக்கள் தொகை மிகுந்த ஆங்கிலம் பேசும் நகரமாகும்.\n"}
{"id": "48094", "url": "https://ta.wikipedia.org/wiki?curid=48094", "title": "டிக் சேனி", "text": "டிக் சேனி\n\nரிச்சர்ட் புரூஸ் \"டிக்\" சேனி (Richard Bruce \"Dick\" Cheney, பி. ஜனவரி 30, 1941) அமெரிக்காவின் 46ஆவது துணைத் தலைவர் ஆவார்.\n\nநெப்ராஸ்காவில் பிறந்து வயோமிங்கில் வளந்த சேனி ஜெரல்ட் ஃபோர்ட் அரசில் வெள்ளை மாளிகை பணியாளர் தலைவராக (White House Chief of Staff) (பொறுப்பு வகித்தார். 1978இல் வயோமிங் மாநிலத்திலிருந்து அமெரிக்கச் சட்டமன்றத்தின் கீழவையுக்கு முதன்முறையாக தேர்ந்தெடுக்கப்பட்டார். இதற்கு பிறகு மேலும் நான்கு முறை கீழவையில் தேர்ந்தெடுக்கப்பட்டார்.\n\n1988 முதல் ஜார்ஜ் ஹெர்பெர்ட் வாக்கர் புஷ் அரசில் பாதுகாப்புச் செயலாளராக பணி புரிந்தார். இப்பதவியில் இருக்கும்பொழுது வளைகுடா போரை ஒழுங்குபடுத்தினார்.\n\n1995 முதல் 2000 வரை ஹாலிபர்ட்டன் என்னும் பன்னாட்டு ஆற்றல் நிறுவனத்தின் தொழிலதிபராக பணி புரிந்தார். 2000இல் ஜார்ஜ் வாக்கர் புஷ் உடைய குடியரசுத் தலைவர் பிரச்சாரத்தை சேர்ந்து அவரின் துணைவராக தேர்ந்தெடுக்கப்பட்டார். புஷ்-சேனி பிரச்சாரம் 2000 அமெரிக்கக் குடியரசுத் தலைவர் தேர்தலில் வெற்றி பெற்று சேனி துணைத் தலைவர் பதவியில் ஏறினார்.\n"}
{"id": "48099", "url": "https://ta.wikipedia.org/wiki?curid=48099", "title": "அறியவியலாமைக் கொள்கை", "text": "அறியவியலாமைக் கொள்கை\n\nஅறியவியலாமைக் கொள்கை அல்லது அறியவியலாமை நிலைப்பாடு எனப்படுவது சில விடயங்களின் தன்மை அல்லது மெய்ப்பொருள் பற்றிப் போதிய தகவல்களோ அறிவோ மனிதருக்கு இன்னும் கிடைக்காததால் அந்த விடயங்களைப் பற்றி எந்தவிதமான அறுதியான முடிவுகளையும் முன்வைக்காமல் இருப்பதைக் குறிக்கும். குறிப்பாக இறை, மறுபிறவி, பிறவிச் சுழற்சி, ஆன்மா போன்ற விடயங்கள் அறிவியல் நோக்கில் விளக்கப்படவில்லை. எனவே பலர் இவை பற்றி அறியவியலாது என்ற நிலைப்பாட்டை எடுத்துள்ளார்கள்.\n\nபெரும்பாலான மனிதர்களால் நம்பப்படும் இறை போன்ற விடயங்களை நோக்கி அறியவியலாமைக் கொள்கையை கடைப்பிடிப்பது எளிதன்று. பௌத்தம் இறை நோக்கி அறியவியலாமைக் கொள்கையை கொண்டுள்ளது இங்கு குறிப்பிடத்தக்கது.\n"}
{"id": "48109", "url": "https://ta.wikipedia.org/wiki?curid=48109", "title": "சுரேஷ் ஜோக்கிம்", "text": "சுரேஷ் ஜோக்கிம்\n\nஅருளானந்தம் சுரேஷ் ஜோக்கிம் உலகில் வறுமைப்பட்ட குழந்தைகளுக்கு உதவி செய்வதற்காக 33 கின்னஸ் உலகச் சாதனைகளை படைத்த கனேடியத் தமிழர் ஆவார். 1996இல் கொழும்பில் 1000 மணிகளில் ஒவ்வொரு மணியிலும் ஓர் அளவு ஓடி முதலாம் உலகச் சாதனை படைத்தார்.\n\nஅதிக நேரமாக கூடைப்பந்து பந்தாடல், அதிக நேரமாக ஒரு காலில் நிறுத்தம், நகர்படியில் அதிக தொலைவு பயணம் இவரால் படைத்த வேறு சில உலகச் சாதனைகள்.\n\nSection::::வெளி இணைப்புக்கள்.\nசுரேஷ் ஜோக்கிமின் இணையத்தளம்\n"}
{"id": "48113", "url": "https://ta.wikipedia.org/wiki?curid=48113", "title": "சிறு படகோட்டம்", "text": "சிறு படகோட்டம்\n\nசிறு படகோட்டம் (\"Canoeing\") என்பது பொதுவாக ஒருவர் மட்டும் அமர்ந்து துடுப்பால் வலித்து செலுத்தக் கூடிய சிறிய படகளோடு நடைபெறும் போட்டி ஆகும். இப்படியான சிறு படகுகளை தென் அமெரிக்காவில் கையக் என்றும் பிற பகுதிகளில் canoe என்றும் சொல்வதுண்டு. இது ஒரு ஒலிம்பிக் விளையாட்டும் ஆகும்.\n"}
{"id": "48115", "url": "https://ta.wikipedia.org/wiki?curid=48115", "title": "குதிரையேற்றம்", "text": "குதிரையேற்றம்\n\nகுதிரையேற்றம் குதிரையின் மீது ஏறி அதனைக் கட்டுப்படுத்தி ஓட்டுதலை முதன்மையாகச் சுட்டுகின்றது. குதிரையின் மீது இருந்து கொண்டு பிற செயல்களை செய்தல், குதிரையைப் பல வினோத செயற்பாடுகளைச் செய்வித்தல் போன்றவையும் குதிரையேற்றத்தில் அடங்கும். பழங்காலத்தில் பலதரப்பட்டோர் கற்று பயன்படுத்தும் ஒரு திறனாக குதிரையேற்றம் இருந்தது. குறிப்பாக குதிரைப்படை வீரர்கள் குதிரையேற்றம் கற்றனர். குதிரை போக்குவரத்து விலங்காகவும், வேளாண்மை செயற்பாடுகளுக்கும் பயன்பட்டது. இக்காலத்தில் குதிரையேற்றம் ஒரு ஒலிம்பிக் விளையாட்டாகவும் இருக்கிறது.\n\n"}
{"id": "48117", "url": "https://ta.wikipedia.org/wiki?curid=48117", "title": "எறிபந்தாட்டம்", "text": "எறிபந்தாட்டம்\n\nஎறிபந்தாட்டம் (\"handball\") 7 பேர் ஒரு அணிக்கு என பந்தை கைகளால் கையாண்டு ஆடப்படும் ஒரு விளையாட்டு ஆகும். காற்பந்தாட்டம் போன்று பந்தை ஒரு இலக்கு கம்பத்துக்குள் இடவேண்டும், ஆனால் கால்களால் அல்லாமல் கைகளால் பந்தை கையாடி பந்தை இலக்கு கம்பத்துக்குள் போட வேண்டும். ஒருவர் பந்தை 3 வினாடிகளுக்கு மேல் கையில் வைத்திருக்க முடியாது. பந்தை கையில் வைத்துக் கொண்டு 3 காலடிகள் எடுக்கலாம். மேலும் பந்தை கூடைப்பந்தாட்டத்தைப் போன்று பந்தாடிக் கொண்டு எவ்வளவு தூரமும் கொண்டு செல்லலாம். \n\nஎறிபந்தாட்டம் ஒரு ஒலிம்பிக் விளையாட்டு ஆகும். இது உலகின் வேகம் மிகுந்த விளையாட்டுக்களில் ஒன்றாகும். இலக்கின் இடைவெளி தூரம் 3 மீட்டர் ஆகும். \n"}
{"id": "48120", "url": "https://ta.wikipedia.org/wiki?curid=48120", "title": "பாய்மரப் படகோட்டம்", "text": "பாய்மரப் படகோட்டம்\n\nபாய்மரப் படகோட்டம் பாய்மரப் படகுகளுடன் நடைபெறும் விளையாட்டுப் போட்டி ஆகும். பாய்மரத்தை காற்று, கடல் அலை விசைகளுக்கு ஏற்ற மாதிரி ஏற்றி இறக்கி கட்டுப்படுத்தி படகை குறிப்பிட்ட திசை நோக்கி செலுத்தலாம். இவ்வாறு படகை ஓட்டப்பந்தய வழியில் சிறப்பாக வேகமாக செலுத்துபவர் வெற்றியாளர் ஆவார். இது ஒரு ஒலிம்பிக் விளையாட்டு ஆகும்.\n"}
{"id": "48127", "url": "https://ta.wikipedia.org/wiki?curid=48127", "title": "சேவை சார் கட்டமைப்பு", "text": "சேவை சார் கட்டமைப்பு\n\nசேவை சார் கட்டமைப்பு (Service Oriented Architecture - SOA) என்பது சேவைகளுக்கு இடையேயான தொடர்புகளை ஏற்படுத்த உதவும் அடித்தள அமைப்பு. இங்கு சேவை (Service) என்பதை ஒரு கணிப்பொருள் (computing entity) வழியாக செய்யப்படும் ஓர் அலகு வேலை (unit of work) என வரையறுக்கலாம். சேவை சார் கட்டமைப்பு (SOA), எப்படி இரு கணிப்பொருள்கள் தங்களுக்குள்ளே இடைபரிமாற்றம் (interact) செய்து ஒரு கணிப்பொருள் மற்றதன் ஓர் அலகு வேலையைச் செய்கின்றன என்பதை வரையறுக்கின்றது. சேவை இடைபரிமாற்றங்கள் ஓர் விளக்க மொழியால் (descriptive language) குறிக்கப்படுகின்றன. ஒவ்வொரு இடைபரிமாற்றமும் தளர்வு இணைப்புக் கொண்டதும் (loosely coupled), தன்னிறைவானதும் (self-contained) ஆகும். \nஅண்மையில் அதிகமாகச் செய்யப்படும் சேவை சார் கட்டமைப்பின் (SOA) நிறைவேற்றல்கள் எளிமைப் பொருள் அணுக்க நெறிமுறை (SOAP - Simple Object Access Protocol) -யை அடிப்படையாகக் கொண்ட இணைய சேவைகள்தான் (Web Services). இணைய சேவைகள் அல்லாத சேவை சார் கட்டமைப்பு (SOA) செயற்படுத்தல்களும் உள்ளன. இது (SOA) நெறிமுறை சாராதது என்பதால் ஒரு சேவையுடன் வெவ்வேறு நுகர்வோரும் (consumers) வெவ்வேறு வழிகளில் தொடர்புகொள்ள இயலும். \n\n"}
{"id": "48128", "url": "https://ta.wikipedia.org/wiki?curid=48128", "title": "ஒய்ய", "text": "ஒய்ய\n\nஒய்ய அல்லது ஒஹிய (\"Ohiya\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு குடியிருப்பாகும். இது வெலிமடை தேர்தல் தொகுதியில் அமைந்துள்ளது. ஹட்டன் சமவெளியை அடையக்கூடிய குறுக்குவழியொன்று இங்கிருந்து தொடங்குகிறது. ஒய்ய இலங்கை தொடருந்து வலையமைப்பின் கொழும்பு-பேராதனை-பதுளை பாதையில் பட்டிப்பலை, இடல்கசின்ன தொடருந்து நிலையங்களுக்கிடயே அமைந்துள்ளது. பொடிமெனிக்கே, உடரட்டமெனிக்கே என்ற பெயருடைய தொடருந்துகள் இக்குடியிருப்பைக் கடந்து செல்கின்றன.\n\nஇது அட்டன் சமவெளிக்கு மிக அண்மையில் உள்ளதால். இப்பிரதேசம் சுற்றுலா பயணிகள் அதிகம் வரும் பிரதேசமாக உள்ளது.\n\n"}
{"id": "48129", "url": "https://ta.wikipedia.org/wiki?curid=48129", "title": "இடல்கசின்ன", "text": "இடல்கசின்ன\n\nஇடல்கசின்ன (\"Idalgashinna\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு குடியிருப்பாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் ஒய்ய, அப்புதளை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இக்குடியிருப்பைக் கடந்து செல்கின்றன.\n\n"}
{"id": "48132", "url": "https://ta.wikipedia.org/wiki?curid=48132", "title": "இந்துஸ்தான் மோட்டர்ஸ்", "text": "இந்துஸ்தான் மோட்டர்ஸ்\n\nஇந்துஸ்தான் மோட்டர்ஸ் (Hindustan Motors) 1942இல் தொடங்கப்பட்ட இந்தியத் தானுந்து வணிக நிறுவனம். இதன் மிகப் புகழ்பெற்ற தானுந்து இந்துஸ்தான் அம்பாசடர் ஆகும். 1980களில் மாருதி உத்யோகின் தொடக்கத்துக்கு முன் இந்நிறுவனம் இந்தியாவின் மிகப்பெரிய தானுந்து நிறுவனமாக இருந்தது. \n"}
{"id": "48134", "url": "https://ta.wikipedia.org/wiki?curid=48134", "title": "அப்புத்தளை", "text": "அப்புத்தளை\n\nஅப்புத்தளை (\"Haputale\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் இடல்கசின்ன, தியத்தலாவை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன. கொழும்பையும் கல்முனையையும் இணைக்கு ஏ-4 பெருந்தெருவிலிருந்து பெரகலையிலிருநது பிரிந்து பண்டாரவளை நோக்கிச் செல்லும் பெருந்தெரு வழியாகவும் அப்பௌத்தளை நகரை அடையலாம். அப்புதளை நகரம் இலங்கையின் மத்திய மலைநாடை தெற்கிலிருந்து அடைய கூடிய ஒரு கணவாயாக காணப்படுகிறது.\n\n"}
{"id": "48135", "url": "https://ta.wikipedia.org/wiki?curid=48135", "title": "இந்துஸ்தான் அம்பாசடர்", "text": "இந்துஸ்தான் அம்பாசடர்\n\nஇந்துஸ்தான் அம்பாசடர் (Hindustan Ambassador) என்பது சி.கே. பிர்லா நிறுவனத்தின் ஓர் அங்கமான இந்துஸ்தான் மோட்டர்ஸ் நிறுவனத்தால் உருவாக்கப்பட்ட ஒரு தானுந்து. \n\nSection::::உற்பத்தி துவக்கம்.\nகுசராத்து மாநிலம் ஜாம்நகர் மாவட்டம் ஓகா நகரத்தில் 1948 ல் ஐக்கிய இராச்சியத்தில் உற்பத்தி செய்த மாரிஸ் ஆக்ஸ்ஃபர்ட் தானுந்தின் ஆதாரத்தில் இத்தானுந்து உற்பத்தி துவங்கியது. பின் இத்தொழிற்சாலை மேற்கு வங்க மாநிலம், கூக்ளி மாவட்டம், உதர்பரா நகரத்திற்கு இடமாற்றம் செய்யப்பட்டு உற்பத்தி தொடங்கியது.\n\nSection::::வடிவமைப்பு.\nநான்கு கதவுகள் இத்தானுந்திலுள்ளது. இன்று வரை வடிவமைப்பு பெரும்பான்மையாக மாற்றாமல் அம்பாசடர் வண்டி உற்பத்தி செய்யப்படுகிறது. \n\nSection::::தரச்சான்று.\nஐக்கிய இராச்சியத்தில் நடைபெற்ற தானுந்து கண்காட்சியில் வாடகை தானுந்து வரிசையில் சிறந்ததாக தேர்வு செய்யப்பட்டது.\n\nSection::::உற்பத்தி நிறுத்தம்.\nஅம்பாசடர் கார்களுக்கு சந்தையில் தேவை குறைந்ததாலும் நிதிப் பற்றாக்குறையாலும் அவற்றின் தயாரிப்பை நிறுத்தி வைப்பதாக ஹிந்துஸ்தான் மோட்டார்ஸ் நிறுவனம் 2004 இல் தெரிவித்தது. இந்நிலையில் 2017 ஆம் ஆண்டு பிப்ரவரி மாதம் பியூஜியாட் நிறுவனம் அம்பாசிடர் பிராண்டை வாங்கியது.\n\n"}
{"id": "48136", "url": "https://ta.wikipedia.org/wiki?curid=48136", "title": "மாருதி சுசூக்கி", "text": "மாருதி சுசூக்கி\n\nமாருதி சுசூக்கி இந்தியா லிமிட்டெட் (Maruti Suzuki India Limited) (, ) இந்தியாவில் ஒரு பொது தானுந்து வணிக நிறுவனமாகும். 1981இல் மாருதி உத்யோக் என்ற பெயரில் தொடங்கப்பட்ட இந்நிறுவனம் ஜப்பானின் சுசூக்கி நிறுவனத்தின் நிர்வாகத்தில் உள்ளது. இந்தியாவில் 1 மில்லியன் தானுந்துகளை விற்பனை செய்த நிறுவனங்களில் முதலாவது ஆகும். தற்போது இந்தியாவில் அதிக தானுந்துகள் விற்பனை செய்யும் நிறுவனமாகும். இந்நிறுவனத்தின் தலைமைப் பணியிடம் தில்லி அருகில் குர்காவுன் நகரில் அமைந்துள்ளது.\n2020, ஏப்ரல் முதல் சிறிய ரக டீசல் என்ஜின் பெற்ற கார்களின் உற்பத்தியை மாருதி சுசூக்கி கைவிட முடிவெடுத்துள்ளது.பிஎஸ் 6 அல்லது பாரத் ஸ்டேஜ் 6 நடைமுறையை முன்னிட்டு இந்த நடவடிக்கையை மேற்கொண்டுள்ளது. இந்நிறுவனத்தின் மொத்த விற்பனையில் 23 சதவீதம் பங்களிப்பை டீசல் என்ஜின் கொண்ட கார்கள் பெற்றுள்ளது. இனி வரும் காலங்களில் மின் தானுந்து, பெட்ரோல் என்ஜின் கார்களுக்கு முக்கியத்துவம் கொடுக்க உள்ளது.\n\nSection::::மேற்கோள்கள்.\n4. இந்தியாவில் மாருதி சுசுகி நிறுவனம் 6 லட்சம் பலேனோ கார்களை விற்பனை செய்து புதிய மைல்கல் சாதனையை படைத்துள்ளது!\n"}
{"id": "48139", "url": "https://ta.wikipedia.org/wiki?curid=48139", "title": "குருகிராம்", "text": "குருகிராம்\n\nகுருகிராம் (இந்தி: गुड़गांव) இந்தியாவின் அரியானா மாநிலத்தின் ஆறாம் மிகப்பெரிய நகரமாகும். 2011 கணக்கெடுப்பின் படி 876,900 மக்கள் வசிக்கின்றனர். இதன் பெயர் குர்காவுன்/குர்கான் என இருந்தது. பின்னர், குருகிராம் என மாற்றப்பட்டது. தில்லிக்கு அருகில் அமைந்த இந்நகரம் கடந்த பத்தாண்டில் அதிக தொழில் வளர்ச்சி நகரமாக வளர்ந்துள்ளது. குறிப்பாக கார் மற்றும் கார் உதிரி பாகங்கள், மின்சாரக் கருவிகள் தயாரிக்கும் தொழிற்சாலைகள் பெருகியுள்ளது. \"மாருதி சுசுகி\" கார் தொழிற்சாலை இங்குள்ளது. \n"}
{"id": "48141", "url": "https://ta.wikipedia.org/wiki?curid=48141", "title": "பண்டாரவளை", "text": "பண்டாரவளை\n\nபண்டாரவளை (\"Bandarawela\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். ஊவா மாகணத்தின் மேற்குப் பகுதியில் அமைந்துள்ள பண்டாரவளை பதுளைக்கு அடுத்தப்படியாக மாகாணத்தின் இரண்டாவது பெரிய நகரமாகும். பண்டாரவளை இலங்கை தொடருந்து வலையமைப்பின் கொழும்பு-பேராதனை-பதுளை பாதையில் தியதலாவை, எல்லை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன. கொழும்பு-கல்முனை பெருந்தெருவிலிருந்து பிரிந்துச் செல்லும் ஏ-16 பெருந்தெரு வழியாகவோ, நுவரெலியாவிலிருந்து ஏ-5 பெருந்தெரு வழியாகவோ வெலிமடையிலிருந்து பீ-44 பெருந்தெரு வழியாகவோ பண்டாரவளையை அடையலம்.\n\n"}
{"id": "48142", "url": "https://ta.wikipedia.org/wiki?curid=48142", "title": "ஜெசி ஓவென்ஸ்", "text": "ஜெசி ஓவென்ஸ்\n\nஜேம்ஸ் கிளீவ்லன்ட் \"ஜெசி\" ஓவென்ஸ் (James Cleveland \"Jesse\" Owens, செப்டம்பர் 12, 1913-மார்ச் 31, 1980) ஓர் அமெரிக்க தட கள ஆட்டக்காரர் ஆவார். ஓவென்சு விரைவோட்டங்களிலும் நீளம் தாண்டுதலிலும் சிறப்புப் பயிற்சி மேற்கொண்டார்; தன் வாழ்நாளில் \"தடகள விளையாட்டுக்களின் வரலாற்றில் மிகச் சிறந்தவராகவும், மிகப் புகழ்பெற்றவருமாக\" விளங்கினார்.\n\nSection::::தொழில் முறை வாழ்க்கை.\nSection::::ஒகைய்யோ மாநிலப் பல்கலைக்கழகம்.\nஅலபாமாவில் வறுமை நிலையில் வளந்த ஜெசி ஓவென்ஸ் சிறுவராக இருக்கும்பொழுது ஓட ஆரம்பித்தார். 1933இல் தேசிய உயர்பள்ளிப் போட்டிகளில் உலகச் சாதனையுக்கு சமமாக நேரத்தில் 100 யார்ட் விரையோட்டத்தை ஓடியுள்ளார். ஒகையோ மாநிலப் பல்கலைக்கழகத்தை சேர்ந்து 1935இலும் 1936இலும் மொத்தத்தில் எட்டு தனி என்.சி.ஏ.ஏ. (கல்லூரிப் போட்டி) பட்டங்களை வென்றுள்ளார்.\n\nSection::::1936 பெர்லின் ஒலிம்பிக் விளையாட்டுப் போட்டிகள்.\nபெர்லின், ஜெர்மனியில் நடந்த 1936 ஒலிம்பிக் விளையாட்டுப் போட்டிகளில் 100 மீ விரையோட்டம், 200 மீ விரையோட்டம், நீளம் பாய்தல், மற்றும் தொடர் ஓட்டம் ஆகிய தடகள போட்டிகளில் தங்கப் பதக்கத்தை வென்று அனைத்துலகில் புகழுக்கு வந்தார். இந்த காலத்தில் ஜெர்மனியின் தலைவர் இட்லரால் பிரபலப்படுத்திய வெள்ளை இன மேன்மை நம்பிக்கையை ஜெசி ஓவென்ஸ் வெற்றியால் ஓர் அளவு மறுத்துவிட்டது. ஆனாலும், அமெரிக்காவில் கருப்பின மக்களும் வெள்ளை இன மக்களும் ஒரே விடுதியில் தங்கமுடியாத, ஒரே உணவகத்தில் சாப்பிடமுடியாத காலத்தில் ஜெசி ஓவென்ஸ் ஜெர்மனியில் வெள்ளை இன மக்கள் உடன் தங்கி சாப்பிட்டார்.\nSection::::ஒலிம்பிக் விளையாட்டுப் போட்டிகள் பின்.\nநிற வெறி காரணமாக , அவர் வாழ்ந்த காலத்தில் அரசின் உதவியோ , தனியார் உதவியோ பெரிய அளவில் கிடைக்கவில்லை .கால்பந்து போட்டிகளுக்கு நடுவே ஆடுகளத்தில் குதிரை, மோட்டார் சைக்கிள், நாய்களுடன் போட்டிப்போட்டு ஓடினார். அதில் கிடைத்த சொற்ப காசுதான் குடும்பத்தை காப்பாற்றியது. ஒலிம்பிக் சாம்பியனாக இருந்துகொண்டு குதிரைகளோடு போட்டி போடுவதை பலரும் அவமானம் என்றனர்.அதற்க்கு அவர் என பதிலடி கொடுத்தார்.\n\nSection::::சிறப்புகள்.\nஇன்று பெர்லின் நகரில் ஜெசி ஓவென்ஸ் பெயர்வைக்கப்பட்டு ஒரு தெரு உள்ளது. 1976இல் குடியரசுத் தலைவரின் சுதந்திர விருது பெற்றார். 1970இல் அலபாமா விளையாட்டுப் புகழவையில் தேர்ந்தெடுக்கப்பட்டார்.\n\n"}
{"id": "48146", "url": "https://ta.wikipedia.org/wiki?curid=48146", "title": "என்.சி.ஏ.ஏ.", "text": "என்.சி.ஏ.ஏ.\n\nஎன்.சி.ஏ.ஏ. என்னும் தேசிய கல்லூரி விளையாட்டுச் சங்கம் (ஆங்: National Collegiate Athletic Association) என்ற அமைப்பு அமெரிக்காவில் ஏறத்தாழ 1,200 அமைப்புகள், கல்லூரிகள், சங்கங்கள் உட்பட பல அமெரிக்கப் பல்கலைக்கழகங்கள் மற்றும் கல்லூரிகளின் விளையாட்டுகளை ஒழுங்குபடுகிறது. இண்டியனாபொலிஸ், இந்தியானாவில் என்.சி.ஏ.ஏ. தலைமைப் பணியிடங்கள் அமைந்தன. இவ்வமைப்பின் தலைவர் மைல்ஸ் பிரான்ட் ஆவார். என்.சி.ஏ.ஏ. உலகில் மிகப்பெரிய கல்லூரி விளையாட்டுச் சங்கமாகும். அமெரிக்காவின் கல்லூரி விளையாட்டுகள் பிரபலமானது காரணமாக வேறு நாடுகளின் கல்லூரி விளையாட்டுச் சங்கங்களவிட என்.சி.ஏ.ஏ.-யின் செல்வாக்கு மிகுந்தது. 1906இல் இவ்வமைப்பு தொடங்கப்பட்டது.\n"}
{"id": "48152", "url": "https://ta.wikipedia.org/wiki?curid=48152", "title": "தஸ்லிமா நசுரீன்", "text": "தஸ்லிமா நசுரீன்\n\nதஸ்லிமா நசுரீன் (, பி. ஆகஸ்ட் 25, 1962) வங்காளதேசத்தை சேர்ந்த ஓர் எழுத்தாளரும் முன்னாள் மருத்துவரும் ஆவார். 1980களில் எழுதத் தொடங்கி சமயங்களையும் திட்டவட்டமான இஸ்லாமையும் எழுத்துகளில் கண்டனம் செய்து, பெண்ணியத்தைப் பற்றி எழுதி உலகில் புகழுக்கு வந்தார். இஸ்லாமுக்கு எதிராக எழுதினது காரணமாக வங்காளதேசத்துக்கு திரும்பி செல்லமுடியாத நிலையில் சுவீடனுக்கு வெளியேறினார். 2008இல் திரும்பி இந்தியாவுக்கு வந்து உச்ச பாதுகாப்பு நிலையில் தில்லியில் தற்போது வசிக்கிறார். 2015 ஆம் ஆண்டு இவர் கூறும் போது நான் ஒரு \"நாத்திகன், என்னை முஸ்லீம் என்று சொல்லாதீர்கள்\" என்று குறிப்பிட்டுள்ளார். இவர் எழுதிய லஜ்ஜா என்ற புதினம் இவருக்கு பெரிய பரபரப்பை ஏற்படுத்திக்கொடுத்தது. ஒரு பேட்டியில் இந்தியாவைப் பற்றி இவர் கூறும்போது \"இந்தியா ஒரு சகிப்பு தன்மையுள்ள நாடு\", என்று கூறினார்.\n\nSection::::தாக்கங்கள்.\nபேகம் ரொக்கேயா, சல்மான் ருஷ்டி\n"}
{"id": "48156", "url": "https://ta.wikipedia.org/wiki?curid=48156", "title": "நடுவண் நிர்வாகத்தில் பழங்குடிப் பகுதிகள்", "text": "நடுவண் நிர்வாகத்தில் பழங்குடிப் பகுதிகள்\n\nநடுவண் நிர்வாகத்தில் பழங்குடிப் பகுதிகள் (ஆங்: Federally Administered Tribal Areas ((FATA), உருது: ) பாகிஸ்தான் நாட்டின் கைபர் பக்துன்வா மாகாணத்தில் உள்ள 27,220 சகீமீ பரப்பளவில் அமைந்த மலைப்பகுதிகள் ஆகும். இங்கு இசுலாமிய மலைவாழ் பழங்குடி மக்கள் வாழ்கின்றனர். பாகிஸ்தானில் மிகவும் நாட்டுப்புறமான பகுதியாகும்; இப்பகுதியின் 3,341,070 மக்களில் 3.1% மட்டும் நகரங்களில் வசிக்கின்றனர். \n\nநடுவண் நிர்வாகத்தில் பழங்குடிப் பகுதிகளில் தெற்கு வசீரிஸ்தான், வடக்கு வசீரிஸ்தான், கைபர் மாவட்டம், குர்ரம் பகுதி, பஜவுர் பகுதி, மொஹ்மந்த் பகுதி, ஓரக்சாய் பகுதி என 7 முகமைகள் உள்ளன. கூடுதலாக ஆறு எல்லைபுறப் பகுதிகள் உள்ளன. இந்த அரசியல் பிரிவின் நிர்வாக மையம் பெஷாவர் நகரில் அமைந்துள்ளது.\n\nஇப்பழங்குடிப் பகுதிகளில் செயல்படும் தலிபான் மற்றும் பாகிஸ்தான் மத அடிப்படைவாத தீவிரவாதிகளால் பெண் குழந்தைகளுக்கு கல்வியும் மற்றும் மகளிர்க்கு ஆங்கில மருத்துவம் மறுக்கப்படுகிறது. \n\nஇப்பகுதி தலிபான் தீவிரவாதிகளின் பிடியில் இருந்ததால், 2018-இல் பாகிஸ்தான் அரசியல் அமைப்புச் சட்டத்தில் திருத்தங்கள் மேற்கொள்ளப்பட்டு, இப்பகுதியை கைபர் பக்துன்வா மாகாணத்துடன் இணைக்கப்பட்டது. \n\n"}
{"id": "48159", "url": "https://ta.wikipedia.org/wiki?curid=48159", "title": "தோடம்பழம்", "text": "தோடம்பழம்\n\nதோடம்பழம் அல்லது ஆரஞ்சுப்பழம் என்பது \"சிட்ரஸ் x சினேசிஸ்\" (\"Citrus × sinensis\") பேரினத்தைச் சேர்ந்த ஒரு பழம் ஆகும். செம்மஞ்சள் நிறக் கோள வடிவ, சாறுள்ள பழம் இது. இதன் மரங்கள் 10 மீ உயரம் வரை வளரக்கூடியன.\n\nSection::::பயன்கள்.\nஇப்பழங்களில் வைட்டமின் சி ஊட்டச்சத்து செறிவுடன் கிடைக்கும். தோடம்பழங்களில் B ஊட்டச்சத்தும், சாம்பரம் (potassium) உள்ளன. தோடம்பழம் வகைகளில் கமலாப்பழம் (Citrus reticulata/loose jacket orange), சாத்துக்குடி, பம்பளிமாசு (Citrus maxima/pomelo/grapefruit), கிச்சிலிப்பழம் (Citrus aurantium/bitter orange) ஆகியவை பிரபலமானவை.\n\nதோடம்பழங்களில் பல மருத்துவ ரீதியான நன்மைகள் உள்ளன. புண்களை விரைவாக ஆற்றுதல், இதய நலம், புற்றுநோய்த் தடுப்பு, முதுமை மந்தல் (de-aging) ஆகிய பண்புகளை இப்பழங்கள் கொண்டுள்ளன. இப்பழங்களில் \"பி\" ஊட்டச்சத்து உடையதால் பிறவிக்குறைபாடுகள், இதயநோய்களை எதிர்க்கும் குணங்கள் கொண்டுள்ளன. தோடம்பழத்தில் உள்ள வைட்டமின் \"சி\" தடுமனை தடுக்கவல்லது. தோடம்பழத்தில் வைட்டமின் \"சி\" மட்டும் இல்லாமல், வைட்டமின் \"ஏ\" மற்றும் \"பி\" ஆகிய வைட்டமின்களும் கால்சியம் உள்ளிட்ட தாது உப்புக்களும் செறிந்து காணப்படுகின்றன.\n"}
{"id": "48160", "url": "https://ta.wikipedia.org/wiki?curid=48160", "title": "ஆசாத் காஷ்மீர்", "text": "ஆசாத் காஷ்மீர்\n\nஆசாத் ஜம்மு காஷ்மீர் மாநிலம் (\"Azad State of Jammu and Kashmir\"), பாகிஸ்தானின் ஓர் தனியாட்சி மாநிலமாகும். இதன் தலைநகரம் முசாஃபராபாத். பாகிஸ்தான் கட்டுப்பாட்டில் இருந்த இம்மாநிலத்திற்கு இந்தியா உரிமை கொள்கிறது. இந்தியாவின் இப்பகுதி பாகிஸ்தானால் ஆக்கிரமிக்கப்பட்ட காஷ்மீர் என்று குறிப்பிடப்படுகிறது. 13,297 சதுர கி. மீ பரப்பளவில் அமைந்த இம்மாநிலத்தில் 4,067,856 மக்கள் வசிக்கின்றனர்.\n\n\n\n"}
{"id": "48165", "url": "https://ta.wikipedia.org/wiki?curid=48165", "title": "கிரேட் வெசுடன்", "text": "கிரேட் வெசுடன்\n\nகிரேட் வெசுடன் (\"Great Western\") இலங்கையின் மத்திய மாகாணம், நுவரெலியா மாவட்டத்தில் அமைந்துள்ள ஒரு குடியிருப்பாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் வட்டகொடை, நானோயா தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இக்குடியிருபைக் கடந்து செல்கின்றன. இலங்கையின் 6வது உயரமான மலையான கிரேட் வெசுட்டன் மலையில் அமைந்துள்ளது. இப்பகுதியில் காணப்படும் தேயிலைப் பெருந்தோட்டத்தின் பெயரும் கீரேட் வெசுட்டன் ஆகும்.\n"}
{"id": "48166", "url": "https://ta.wikipedia.org/wiki?curid=48166", "title": "முசாஃபராபாத்", "text": "முசாஃபராபாத்\n\nமுசாஃபராபாத் (ஆங்: Muzaffarabad, உருது: مظفر آباد) பாகிஸ்தானின் ஆசாத் காஷ்மீர் மாநிலத்தின் தலைநகரம் ஆகும். ஜேலம் மற்றும் நீலம் ஆகிய ஆறுகள் இந்நகரம் வழியாக பாய்கின்றன. 1999 கணக்கெடுப்பின் படி ஏறத்தாழ 741,000 மக்கள் வசிக்கின்றனர். \n"}
{"id": "48167", "url": "https://ta.wikipedia.org/wiki?curid=48167", "title": "வடக்கு நிலங்கள்", "text": "வடக்கு நிலங்கள்\n\nஜில்ஜிட்-பால்டிஸ்தான் அல்லது நடுவண் நிர்வாகத்தில் வடக்கு நிலங்கள்(ஆங்: Federally Administered Northern Areas, உருது: شمالی علاقہ جات) இந்தியா வடக்கில் அமைந்த ஓர் அரசியல் பிரிவு ஆகும். இப்பகுதியின் தலைநகரம் கில்கித். மொத்தத்தில் 1.5 மில்லியன் மக்கள் இப்பகுதியில் வசிக்கின்றனர். 1970இல் இந்த அரசியல் பிரிவு உருவாக்கப்பட்டது. இது கில்கித் மற்றும் பல்திஸ்தான் என இரண்டாக பிரிக்கப்பட்டுள்ளது. வடக்கில் ஆப்கானிஸ்தான், வடகிழக்கில் சீன மக்கள் குடியரசு, தென்கிழக்கில் இந்தியாவின் ஜம்மு காஷ்மீர் மாநிலம் அமைந்தன.\n\n1947 - 1948 இந்திய-பாகிஸ்தான் போருக்குப் முன்னர் பாகிஸ்தானின் பஷ்தூன் மக்கள் வடக்கு நிலங்களைக் கைப்பற்றி பாகிஸ்தானுடன் இணைத்தனர். தற்போது இது பாகிஸ்தான் அரசுக்குக் கட்டுப்பட்ட மாநிலமாக உள்ளது. வடக்கு நிலங்கள் காஷ்மீரின் பகுதி என்றாலும் இதற்கு, மேற்குப் பகுதியான ஆசாத் காஷ்மீருக்கு உள்ள அதிகாரங்களை பாகிஸ்தான் அரசு அளிக்கவில்லை. ஐக்கிய நாடுகள் அவையே காஷ்மீரின் வடக்கு பகுதியை குறிக்க வடக்கு நிலங்கள் என்ற சொல்லை முதலில் பயன்படுத்தியது.\n\n1963 இல் பாகிஸ்தான் வடக்கு நிலங்கள் பகுதியிலிருந்து காரகோரம் பகுதியை சார்ந்த ஒரு பகுதியை சீன அரசிற்கு அளித்தது. உலகின் 2வது உயரமான கொடுமுடியான கே-2 & மற்றொரு உயரமான கொடுமுடியான நங்க பர்வதம் இங்கு உள்ளன.\n\n\n"}
{"id": "48169", "url": "https://ta.wikipedia.org/wiki?curid=48169", "title": "கில்கித்", "text": "கில்கித்\n\nகில்ஜித் (\"Gilgit\", உருது, சினா: ) என்பது பாக்கித்தானின் வடக்கு நிலங்கள் பிரதேசத்தில் புதிதாக உருவாக்கப்பட்ட கில்ஜித் மாவட்டத்தின் தலைநகரம் ஆகும். 4,900 அடி உயரத்தில் அமைந்த இந்நகரம் கராக்கொரம் மலைத்தொடரின் எல்லையில் அமைந்துள்ளது. இது பல்திஸ்தானுக்கு வடக்கில் உள்ளது. \n\n"}
{"id": "48170", "url": "https://ta.wikipedia.org/wiki?curid=48170", "title": "இசுலாமாபாத் தலைநகர ஆள்புலம்", "text": "இசுலாமாபாத் தலைநகர ஆள்புலம்\n\nஇசுலாமாபாத் தலைநகர ஆள்புலம் (Islamabad Capital Territory) பாகிஸ்தானின் அரசியல் பிரிவுகளில் இரண்டு பிரதேசங்களில் ஒன்றாகும். பாகிஸ்தானின் தலைநகரம் இசுலாமாபாத் இப்பிரதேசத்தில் அமைந்துள்ளது. இப்பிரதேசத்தின் 1,165 சதுர கிலோமீட்டர் பரப்பளவில் இசுலாமாபாத் நகரம் 906 சதுர கிமீ பரப்பளவில் அமைந்துள்ளது.\n"}
{"id": "48173", "url": "https://ta.wikipedia.org/wiki?curid=48173", "title": "கலாநிதி மாறன்", "text": "கலாநிதி மாறன்\n\nகலாநிதி மாறன் (பிறப்பு: சூலை 24, 1965) சன் தொலைக்காட்சி நிறுவனத்தின் தலைவர் ஆவார். பூமாலை, குங்குமம் இதழ்களில் எழுதி ஊடக உலகில் முதலாக நுழைந்தார். இவர் இந்தியாவின் பெரும் பணக்காரர்களின் பட்டியலில் 20ஆம் நிலையில் உள்ளார். ஃபோர்ப்ஸ் இதழ் குறிப்பிட்ட படி இவர் உலகிலேயே 349ஆம் பெரும் பணக்காரர் ஆவார்.\n\nஇவரின் தந்தையார் முரசொலி மாறன் தமிழகத்தில் அரசியல்வாதியாக பணியாற்றினார். தம்பி தயாநிதியும் முன்னாள் மத்திய ஜவுளித்துறை அமைச்சராவார்.\n\nSection::::கல்வி.\nசென்னையில் உள்ள டான் பாஸ்கோ பள்ளியில் பயின்றார். லயோலா கல்லூரியில், இளங்கலை வணிகவியல் படிப்பை படித்து முடித்தார். பின்னர் அமெரிக்காவில் உள்ள ஸ்கரான்டன் பல்கலைக்கழகத்தில் முதுகலைப் படிப்பை முடித்தார்.\n\nSection::::தனிப்பட்ட வாழ்க்கை.\n1991 ஆம் ஆண்டில், கலாநிதி மாறன் கர்நாடகத்தைச் சேர்ந்த காவேரி என்பவரைத் திருமணம் செய்து கொண்டார். காவேரி மாறன் சன் டிவி நெட்வொர்க் தலைமை நிர்வாக அதிகாரியாகப் பதவி பெற்றுள்ளார். இவர்களுக்கு காவ்யா என்கிற ஒரு பெண் குழந்தை 1992 ஆம் ஆண்டுப் பிறந்தது.\n\nSection::::ஸ்பைஸ் ஜெட்.\nஇவர் தமிழ்நாடு முன்னாள் முதலமைச்சர் மு. கருணாநிதியின் மருமகன் வழி பேரன் ஆவார். இவர் ஆரம்பத்தில் ஸ்பைஸ் ஜெட் நிறுவனத்தின் உரிமையாளராக இருந்தார். அந்த நிறுவனம் தொடர் இழப்புகள் மூலம் பெரும் சிக்கலில் மாட்டிக் கொண்ட பொழுது, அந்த நிறுவனத்தை அதனுடைய பங்குதாரர்களில் ஒருவருக்கு விற்று விட்டு அந்த நிறுவனத்தை விட்டு வெளியேறினார்.\n\nSection::::தொழில்.\nபடிப்பு முடிந்ததும் குங்குமம் இதழுக்குப் பொறுப்பு ஏற்றார். அச்சிட்டு வினியோகிக்கப்படும் இதழ்களுக்கு மாற்றாக, 'காணொலி இதழ்' ஒன்றை உருவாக்கத் திட்டமிட்டார். இப் பரிசோதனையின் விளைவாகப் பிறந்ததுதான் 'பூமாலை வீடியோ இதழ்'. இந்தப் புதுமை முயற்சி தந்த அனுபவமே செயற்கைக்கோள் தொலைக்காட்சி ஆரம்பிக்கத் தூண்டியது. 1993 ஆம் ஆண்டில் சன் டிவி நிறுவனம் உருவானது. தமிழில் கிடைத்த அமோக வரவேற்பின் காரணமாக, கன்னடத்தில் 'உதயா', தெலுங்கில் 'ஜெமினி', மலையாளத்தில் 'சூர்யா', அலைவரிசைகளை உள்ளடக்கிய 'சன் நெட்வொர்க்' என்ற குழுமத்தை நிறுவினார்.\n"}
{"id": "48174", "url": "https://ta.wikipedia.org/wiki?curid=48174", "title": "பர்மிங்காம் (அலபாமா)", "text": "பர்மிங்காம் (அலபாமா)\n\nபர்மிங்காம் (Birmingham) அமெரிக்காவின் அலபாமா மாநிலத்தின் மிகப்பெரிய நகரமாகும். அலபாமாவின் வடக்கில் அமைந்த இந்நகரத்தில் 2006 மதிப்பீட்டின் படி 229,424 மக்கள் வசிக்கின்றனர்.\n"}
{"id": "48175", "url": "https://ta.wikipedia.org/wiki?curid=48175", "title": "பர்மிங்காம் (ஐக்கிய இராச்சியம்)", "text": "பர்மிங்காம் (ஐக்கிய இராச்சியம்)\n\nபர்மிங்காம் (Birmingham) இங்கிலாந்தில் மேற்கு மிட்லன்ட்ஸ் கவுண்டியில் ஒரு நகரமாகும். இங்கிலாந்தின் உள்நடு நகரங்களில் மிகப்பெரிய நகரமும் இங்கிலாந்திலேயே இரண்டாம் மிகப்பெரிய நகரமும் ஆகும். 2006 மதிப்பீட்டின் படி 1,006,500 மக்கள் வசிக்கின்றனர்.\n\nSection::::அரசாங்கம்.\n120 கவுன்சிலர்கள் 40 வார்டுகளுடன் பர்மிங்காம் மாநகராட்சி ஐக்கிய இராச்சியத்திலேயே பெரியதாகும். ஐரோப்பாவிலேயே பெரிய கவுன்சிலாகும்.\ngh jiaba caonima\n"}
{"id": "48177", "url": "https://ta.wikipedia.org/wiki?curid=48177", "title": "எடின்பரோ", "text": "எடின்பரோ\n\nஎடின்பர (, , ஸ்காட் கேலிக் மொழி: Dùn Èideann, ஆங்கிலம்: Edinburgh) ஐக்கிய இராச்சியத்தில் ஸ்காட்லாந்தின் தலைநகரமும் மிகப்பெரிய நகரமும் ஆகும். ஸ்காட்லாந்தின் தென்கிழக்கில் அமைந்த எடின்பர ஐக்கிய இராச்சியத்திலேயே ஏழாம் மிகப்பெரிய நகரமாகும். 2001 கணக்கெடுப்பின் படி 448,625 மக்கள் வசிக்கின்றனர். \n"}
{"id": "48178", "url": "https://ta.wikipedia.org/wiki?curid=48178", "title": "கார்டிஃப்", "text": "கார்டிஃப்\n\nகார்டிஃப் (ஆங்கிலம்: Cardiff, வெல்சு மொழி: Caerdydd) ஐக்கிய இராச்சியத்தில் வேல்ஸின் தலைநகரமும் மிகப்பெரிய நகரமும் ஆகும். அண்மைய அரசு மதிப்பீட்டின் படி 317,500 மக்கள் வசிக்கின்றனர்.\n"}
{"id": "48180", "url": "https://ta.wikipedia.org/wiki?curid=48180", "title": "கு கிளக்சு கிளான்", "text": "கு கிளக்சு கிளான்\n\nகு குளசு குளான் அல்லது குகுகு (Ku Klux Klan, அல்லது KKK) என்னும் பெயரால் அமெரிக்க வரலாற்றில் பல்வேறு இரகசியமான அமைப்புகள் அழைக்கப்பட்டன. இந்த பல அமைப்புகளும் வெள்ளை தனி முதன்மையுக்கு போராட்டம் செய்தன. இவ்வமைப்புகளின் உறுப்பினர்கள் வெள்ளை முகமூடிகளும் ஆடைகளும் அணிந்து வன்முறை செய்தன. ஆபிரிக்க அமெரிக்கர்கள், யூதர்கள், கத்தோலிக்கர்கள், வெளிநாட்டில் இருந்து குடியேறியவர்கள், மற்றும் பல்வேறு சிறுபான்மை மக்களுக்கு எதிராக தீவிரவாதமும் வன்முறையும் பயன்படுத்தியுள்ளது.\n\nமுதலாம் கூ க்ளக்ஸ் க்ளான் 1865இல் அமெரிக்க மாநிலங்களின் கூட்டமைப்பின் படையினர்களால் தொடங்கப்பட்டது. அமெரிக்க உள்நாட்டுப் போர் முடிந்துவிட்டு வெள்ளை இன தனி முதன்மையை மீட்டெடுக்கவேண்டும் என்று இவ்வமைப்பின் முக்கிய நோக்கம். 1871இல் இவ்வமைப்பு அமெரிக்க அரசால் அழிக்கப்பட்டது. 1915இல் முதலாம் உலகப் போர் முடிந்துவிட்டு இரண்டாம் கூ க்ளக்ஸ் க்ளான் தொடங்கப்பட்டது. சிலுவைகளை எரிந்து விட்டு தனக்கு எதிரான மக்களை கூ க்ளக்ஸ் க்ளான் பயமுருத்தும். 1920களில் கூகிளக்ஸ்கிளானின் செல்வாக்கு உயரத்தில் அமெரிக்க மக்களின் 15% இவ்வமைப்பில் உறுப்பினராக இருந்தனர். அமெரிக்காவின் தெற்கு பகுதியில் சிறப்பாக செல்வாக்கு அதிகமாக இருந்தது.\n\n1930களில் \"Great Depression\" காலத்தில் கூக்ளக்ஸ்க்ளானின் செல்வாக்கு குறைந்தது. இரண்டாம் உலகப் போருக்கு பிறகு மீண்டும் இவ்வமைப்பின் உறுப்பினர்கள் குறைந்தது.\n\nதற்போது அமெரிக்க அரசு மதிப்பீட்டின் படி 5,000-8,000 மக்கள் அமெரிக்காவில் கூ க்ளக்ஸ் க்ளானில் உறுப்பினராக இருக்கின்றனர். அமெரிக்க அரசு இவ்வமைப்பின் பல கிளைகளை \"வெறுக்குழுமம்\" என்று குறிப்பிட்டுள்ளது.\n"}
{"id": "48185", "url": "https://ta.wikipedia.org/wiki?curid=48185", "title": "பியேர் ஜான்சென்", "text": "பியேர் ஜான்சென்\n\nபியேர் ஜூல்ஸ் சேசர் ஜான்சென் (\"Pierre Jules César Janssen\", பெப்ரவரி 22, 1824 – டிசம்பர் 23, 1907) என்பவர் ஒரு பிரெஞ்சு வானியலாளர் ஆவார். இவர் ஆங்கிலேய அறிவியலாளர் ஜோசப் நோர்மன் லொக்கியர் என்பவருடன் இணைந்து ஹீலியம் வாயுவைக் கண்டுபிடித்தார்.\n\nSection::::வாழ்க்கைச் சுருக்கம்.\nபாரிசில் பிறந்த ஜான்சென் கணிதம், இயற்பியல் ஆகிய பாடங்களைக் கற்றுப் பல்கலைக்கழக பேராசிரியர் ஆனார். ஆனாலும் இவர் பல அறிவியல் நிகழ்வுகளை ஆராய பல நாடுகளுக்கும் சென்று வந்தார். 1857 ஆம் ஆண்டில் நிலநடுக் கோட்டின் காந்தத்தன்மையை ஆராய பெரு நாட்டிற்குச் சென்றார். 1867 இல் அசோரெஸ் தீவுகளில் ஒளியியல், காந்தத் தன்மைகளை ஆராய்ந்தார். வெள்ளிக்க் கோளின் நகர்வுகளை 1874 இல் ஜப்பானிலும், 1882 இல் அல்ஜீரியாவிலும் வெற்றிகரமாகக் கண்டறிந்தார். முழுமையான சூரிய கிரகணத்தை ஆராயும் பொருட்டு இத்தாலி (1867), குண்டூர் (1868), அல்ஜியேர்ஸ் (1870), சியாம் (1875), கரொலைன் தீவுகள் (1883), ஸ்பெயின் (1905) ஆகிய இடங்களுக்கு தனது குழுவினருடன் சென்றார்.\n\nSection::::ஹீலியம் கண்டுபிடிப்பு.\nஆகஸ்ட் 18 இல் இந்தியாவில் சூரிய கிரகணத்தை ஆராயும் போது சூரிய அலையில் 587.49 nm அலைநீளம் கொண்ட ஒரு வெளிச்சமான மஞ்சள் கோட்டைக் கண்டார். முதற் தடவையாக இந்த ஒளிப்பட்டைக் கோடு அவதானிக்கப்பட்டது.\nஅதே ஆண்டு அக்டோபரில், ஜோசப் நோர்மன் லோக்கியர் என்பவர் இதே கோட்டை அவதானித்து இது ஒரு அறிமுகமில்லாத தனிமம் ஒன்றினால் வெளியிடப்பட்டதெனக் கருதினார். முதற் தடவையாக இதுவே வெளி உலகில் கண்டுபிடிக்கப்பட்ட ஒரு தனிமம் ஆகும். லொக்கியர் இதற்கு சூரியனின் கிரேக்கப் பெயரான ἥλιος (\"helios\", ஹேலியோஸ்) எனப் பெயரிட்டார்.\n\n"}
{"id": "48189", "url": "https://ta.wikipedia.org/wiki?curid=48189", "title": "பிரசந்தா", "text": "பிரசந்தா\n\nபிரசந்தா (\"Prachanda\", நேபாள மொழி: प्रचण्ड, pɾəʦəɳɖə; பிறப்பு புஷ்ப கமல் தஹால் டிசம்பர் 11, 1954) நேபாளத்தின் பிரதமர் ஆவார். இவார் ஆகஸ்ட் 18, 2008 இல் பிரதமராகப் பதவியேற்றார். பொதுவுடமைவாதியும், புரட்சிவாதியுமாக பிரசந்தா நேபாளத்தின் பெரும் அரசியல் கட்சியான நேபாள கம்யுனிஸ்ட் கட்சி (மாவோயிஸ்ட்)யின் தலைவர் ஆவார். அக்கட்சியின் இராணுவப் பிரிவான மக்கள் விடுதலை இராணுவத்தின் தலைவராகவும் இருக்கிறார். இவரது தலைமையின் கீழ் மாவோயிஸ்டுக்கள் பெப்ரவரி 13, 1996 ஆம் ஆண்டில் அன்றைய மன்னராட்சியை எதிர்த்து மக்கள் புரட்சியை ஆரம்பித்தனர். இதன்போது கிட்டத்தட்ட 13,000 நேபாளிகள் கொல்லப்பட்டனர்.\n\nநேபாள சட்டசபை ஆகஸ்ட் 15, 2008 ஆம் ஆண்டு பிரசந்தாவை பிரதமராகத் தேர்ந்தெடுத்தது.\n\nஎட்டு துணை தளபதிகளை நீக்க மாவோயிஸ்ட் அரசு எடுத்த முடிவை ராணுவ தளபதி ரூக்மங்கத் கத்வால் மதிக்காமல் அவர்களை பணி நீடிப்பு செய்தார் எனவும் அதனால் ஏற்பட்ட மோதலில் ராணுவ தளபதியை பிரதமர் பிரசந்தா நீக்கினார். அதிபர் ராம் பரன் யாதவ் ரூக்மங்கத் கத்வாலை பதவியில் தொடருமாறு கூறியதை தொடர்ந்து பிரசந்தா பிரதமர் பதவியிலிருந்து விலகிக்கொள்வதாக அறிவித்துள்ளார்.\n\n\n"}
{"id": "48191", "url": "https://ta.wikipedia.org/wiki?curid=48191", "title": "விடுதலைப் புலிகளின் கொள்கைகள்", "text": "விடுதலைப் புலிகளின் கொள்கைகள்\n\nதமிழீழ விடுதலைப் புலிகளின் கொள்கைகள் விடுதலைப் புலிகளின் செயற்பாட்டை நெறிப்படுத்துகின்றன. விடுதலைப் புலிகளின் ஊடகங்கள், இயக்க விதிமுறைகள், மாவீரர்நாள் உரைகள், சட்டங்கள், நடைமுறைச் செயற்பாடுகள் ஆகியவற்றில் இருந்து விடுதலைப் புலிகளின் கொள்கைகளை அடையாளப்படுத்தலாம்.\n\n\nSection::::சாதி அமைப்பு.\nஈழத்தமிழர்களைச் சீரழித்த சாதிய அமைப்பை புலிகள் கட்டுடைத்தனர். விடுதலைப் புலிகளின் தலைவர்கள் பலர் தாழ்த்தப்பட்ட சமூகத்தை சார்த்தவர்கள். சாதிய நடைமுறைகள் வெளிப்படும் முறைகளை புலிகள் கண்டித்தார்கள்.\n\nSection::::பெண் உரிமைகள்.\nகருத்தியல் நோக்கில் புலிகள் ஆண்களும் பெண்களும் சம உரிமை சுதந்திரம் உடையவர்கள் என்ற கருத்து உடையவர்கள். இந்த நிலைப்பாடு பெண்களை ஆண்களுக்கு நிகராக ஆயுதப் போராட்டத்தில் ஈடுபட வைப்பதில் அவர்களுக்கு உதவியது. நடைமுறையில் மரபுவழி ஈழத்து சமுதாயத்தில் இருந்து பெண்கள் போராளிகளாக போர்க்களத்துக்கு செல்வது ஒரு புரட்சிகர நிலைப்பாடே. சீதனச் தடைச் சட்டத்தையும் புலிகள் கொண்டு வந்தனர்.\n\nSection::::சமயம்.\nவிடுதலைப் புலிகள் சமய சார்பின்மை கொள்கையை கொண்டுள்ளனர். இவர்களின் சடங்குகளிலோ அல்லது கருத்தியலிலோ எந்தவித சமய அடையாளங்களும் இல்லாமை இதற்கு சான்றாகும். பெரும்பான்மை தமிழர்கள் பின்பற்றும் இந்து சமயத்தவர் இறந்தவர்களை எரிப்பது வழக்கம். எனினும் பண்டைத் தமிழரின் வழக்கான இறந்த போர் வீரர்களை புதைக்கும் வழக்கத்தை புலிகள் கொண்டுள்ளார்கள்.\n\nSection::::பொருளாதார முறைமை.\nதொடக்கத்தில் புலிகள் தமிழீழத்துக்கு தனித்துவமான சமவுடமைக் கொள்கையை முன்வைத்தார்கள். இருப்பினும் இதை அவர்கள் எந்தவித தீவிர வேலைத்திட்டத்திலும் சேர்க்கவில்லை. பின்னர் திறந்த சந்தை பொருளாதாரக் கொள்கையே தமது என அன்ரன் பாலசிங்கம் 2002-ஆம் ஆண்டு பத்திரிகையாளர் சந்திப்பின் போது தெரிவித்தார்.\n\nSection::::வெளியுறவுக் கொள்கை.\nவிடுதலைப் புலிகளின் வெளியுறுவுக் கொள்கையில் முக்கியமான நாடுகள் இலங்கையும், இந்தியாவும் ஆகும். இனத்துவேச இலங்கை அரசுகளை எதிர்த்தாலும், இலங்கை மக்களுடன் நட்புறவை பேண விரும்புவதாகவே கருத்து தெரிவித்து உள்ளார்கள். இந்தியா புலிகளை தடை செய்துள்ளது. ஆனால் தமிழ்நாட்டில் பெரும்பான்மையினர் (>50%, ஆனந்த விகடன்) புலிகளுக்கு ஆதவாகவே உள்ளார்கள்.\n\nமேற்கு நாடுகளுடன் புலிகள் சுமூகமான உறவை பேணி ஆதரவை பெற விரும்புகிறார்கள்.\n\nSection::::அறவழிப் போராட்டம்.\nதாம் போர் வெறியர்கள் இல்லை என்றும், தமக்கு போராட்ட இலக்கே முக்கியம் என்பதும் புலிகளின் நிலைப்பாடு. புலிகளின் வரலாற்றில் அகிம்சைப் போராட்டமும் ஒரு முக்கிய பங்கு வகித்துள்ளது. ஒரு முறை இந்திய அரசு புலிகளின் தொடர்பு சாதனங்களை பறிமுதல் செய்த போது பிரபாகரன் உண்ணாவிரதம் இருந்தார். திலீபனின் உண்ணாவிரதப் போராட்டமும், அதன் தோல்வியும் புலிகளின் கொள்கையில் அசைக்க முடியா ஒரு திருப்பத்தை ஏற்படுத்தியது.\n\nSection::::ஆயுதப் போராட்டம்.\nஆயுதப் போராட்டம் வழியாகவே தமிழ் மக்களின் உரிமைகளை வெல்ல முடியும் என்று புலிகள் தீவிரமாக நம்புகிறார்கள். இது பல சந்தர்ப்பங்களில் பயங்கரவாதமாகவும் வெளிப்படுவதுண்டு.\n\nSection::::இயக்க ஒழுக்கம்.\nபுலிகள் இயக்கம் வலுவான ஒழுக்க விதிகளை கொண்டுள்ளது. ஒரு இயக்க உறுப்பினர் மது அருந்தவதை, புகை பிடிப்பதை தவிர்க்க வேண்டும். இயக்கத்துடன் இணைந்த காலப் பகுதிகளில் பாலியல் செயற்பாடுகளில் ஈடுபடக்கூடாது. இயன்றவரை எதிரியிடம் உயிருடன் பிடிபடக் கூடாது, அப்படி பிடிபடும் சந்தர்ப்பத்தில் சயனைட் அருந்தி தற்கொலை செய்து கொள்ள வேண்டும்.\n\n\n"}
{"id": "48192", "url": "https://ta.wikipedia.org/wiki?curid=48192", "title": "தற்கால ஐந்திறப்போட்டி", "text": "தற்கால ஐந்திறப்போட்டி\n\nதற்கால ஐந்திறப்போட்டி ஐந்து வெவ்வேறு விளையாட்டுக்களை உள்ளடக்கிய ஒரு விளையாட்டுப் போட்டி ஆகும். இவை வாள்வீச்சு, கைத்துப்பாக்கிச் சுடல், 200 மீ தன்னியல்பு நீச்சல், குதிரைத் தாண்டோட்டம், 3 கிமீ தடமற்ற ஓட்டம் ஆகும். இந்த விளையாட்டு 1912 முதல் ஒரு ஒலிம்பிக் விளையாட்டு ஆகவும் இருக்கிறது.\n"}
{"id": "48194", "url": "https://ta.wikipedia.org/wiki?curid=48194", "title": "பூக்கோசு", "text": "பூக்கோசு\n\nபூக்கோசு (அல்லது பூங்கோசு, காலிபிளவர்) ஒரு ஓராண்டுத் தாவர (\"annual plant\") வகையாகும். காம்பு மற்றும் இலைப் பகுதிகள் களையப்பட்ட பின்னர், அதன் பூப் பகுதி உட்கொள்ளத்தக்கதாக இருக்கும். இதனைப் பச்சையாகவோ அல்லது வேகவைத்தோ அல்லது ஊறுகாய் வடிவிலோ உட்கொள்ளலாம்.\n\nSection::::தாவரவியல் பெயர்.\nஇதன் தாவரவியல் பெயர் \"Brassica oleracea\". பூக்கோசு, முட்டைக்கோசு, களைக்கோசு (\"brussel sprouts\"), பரட்டைக்கீரை (\"kale\"), பச்சைப்பூக்கோசு (\"broccoli\"), சீமை பரட்டைக்கீரை (\"collard greens\") அனைத்தும் ஒரே குடும்பத் தாவரங்கள் என்பது குறிப்பிடத்தக்கது.\n\nSection::::தட்பவெப்பநிலை.\nபூக்கோசு குளுமையான தட்பவெப்பத்தில் பயிராகிறது. அதிக குளிர் அல்லது சூடான பருவங்களில் பயிராகுவதில்லை.\n\nSection::::சத்துக்கள்.\nபூக்கோசில் சத்துக்கள் நிறைந்துள்ளன. இது அதிக சத்தடர்வு (\"nutritional density\") கொண்டுள்ளதாகக் கருதப்படுகிறது.\n\nSection::::புற்றுநோய்களை எதிர்க்கும், தடுக்கும் குணம்.\nகல்லீரல் நச்சகற்றியாக உள்ள பூக்கோசில் sulforaphane எனப்படும் புற்றுநோய் எதிரி, indole-3-carbinol எனப்படும் கழலை எதிரி (anti-tumour) மற்றும் பெண்மையியக்குநீர் எதிரி (anti-estrogen) ஆகிய தாவர வேதிப்பொருட்கள் (\"phytochemicals\") காணப்படுகின்றன.\n"}
{"id": "48197", "url": "https://ta.wikipedia.org/wiki?curid=48197", "title": "மலேசியத் தமிழ்த் திரைப்படங்களின் பட்டியல்", "text": "மலேசியத் தமிழ்த் திரைப்படங்களின் பட்டியல்\n\nதமிழில் மலேசியாவில் வெளிவந்த திரைப்படங்கள் இங்கு பட்டியலிடப்படுகின்றன.\n"}
{"id": "48208", "url": "https://ta.wikipedia.org/wiki?curid=48208", "title": "எல்ல", "text": "எல்ல\n\nஎல்ல (\"Ella\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் பண்டாரவளை, தெமோதரை தொடருந்து நிலையங்களுக்கிடையே அமைந்துள்ளது. பொடிமெனிக்கே, உடரட்டமெனிக்கே என்ற பெயருடைய தொடருந்துகள் இந்நகரைக் கடந்து செல்கின்றன. எல்ல ஊவா மலைப்பகுதிகளுக்கு உள்நுழைய பயன்படும் முக்கிய கணவாயாக காணப்படுகிறது.\n\n"}
{"id": "48210", "url": "https://ta.wikipedia.org/wiki?curid=48210", "title": "தெமோதரை", "text": "தெமோதரை\n\nதெமோதரை (\"Demodera\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் எல்லை, உடுவரை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\nதமிழ் மக்கள் அதிகமாக வாழும் இவ்வூர் தேயிலைத் தோட்டங்களுக்கு புகழ் பெற்றதாகும். இங்கே இலங்கையில் வேறெங்கும் காணமுடியாத புகையிரதப் பாலமும், மலையை சுற்றும் குகையும் அமைந்துள்ளது. இந்தியாவிலிருந்து தேயிலைத் தோட்டங்களில் தொழில் செய்ய இந்த இடத்தில் குடியேறியவர்களுக்கு இப்பிரதேசம் தென் மதுரையை ஞாபகப்படுத்தியதால், அவர்கள் இவ்விடத்துக்கு தென் மதுரையென பெயரிட்டனர், பின்னர் இது தெமொதறையென மருவிற்று. \n\n"}
{"id": "48211", "url": "https://ta.wikipedia.org/wiki?curid=48211", "title": "உடுவரை", "text": "உடுவரை\n\nஉடுவரை (\"Oodoowerre\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் தெமோதரை, ஆளிஎலை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன. இப்பகுதியில் இப்பெயரைக் கொண்ட ஒரு தேயிலைப் பெருந்தோட்டமும் காணப்படுகிறது. \n\n"}
{"id": "48212", "url": "https://ta.wikipedia.org/wiki?curid=48212", "title": "கிழக்கு பஞ்சாப்", "text": "கிழக்கு பஞ்சாப்\n\nகிழக்கு பஞ்சாப் என்பது இந்திய-பாகிஸ்தான் பிரிவினையினை போது இந்தியாவுடன் இணைந்த பஞ்சாப் பகுதியைக் குறிக்கும். இந்திய விடுதலையின் போது கிழக்கு பஞ்சாப் பகுதியில் இருந்த இசுலாமியர்கள் மேற்கு பஞ்சாபில் குடிபெயர்ந்தனர். மேற்கு பஞ்சாபில் இருந்த சீக்கியர்கள் மற்றும் இந்துக்கள் கிழக்கு பஞ்சாப் பகுதியில் குடிபெயர்ந்தனர். தற்கால பஞ்சாப், அரியானா, சண்டிகர் மற்றும் இமாசலப் பிரதேசத்தின் பெரும் பகுதிகள் கிழக்கு பஞ்சாபில் இருந்த பகுதிகளாகும்.\n\n1966இல் கிழக்கு பஞ்சாப், பஞ்சாப், இமாசலப் பிரதேசம், மற்றும் அரியானா என மூன்று மாநிலங்களாக பிரிந்தது.\n\n"}
{"id": "48213", "url": "https://ta.wikipedia.org/wiki?curid=48213", "title": "ஆலி எலை", "text": "ஆலி எலை\n\nஆலி எலை (\"Hali Ela\") இலங்கையின் ஊவா மாகாணம், பதுளை மாவட்டத்தில் அமைந்துள்ள ஒரு நகரமாகும். இது ஆளிஎலை வட்டார அவையால் நிர்வகிக்கப்படுகிறது. இது இலங்கை தொடருந்து வலையமைப்பின் கொழும்பு-பேராதனை-பதுளை பாதையில் உடுவரை, பதுளை தொடருந்து நிலையங்களுக்கிடயே அமைந்துள்ளது. பொடிமெனிகே, உடரடமெனிகே என்ற பெயருடைய தொடருந்துகள் இந்நகரைக் கடந்து செல்கின்றன.\n\nSection::::2006 உள்ளாட்சி தேர்தல முடிவுகள்.\n2006　உள்ளூராட்சி தேர்தல்　முடிவுகள்:　ஆலி எலை வட்டார அவை\n\n"}
{"id": "48220", "url": "https://ta.wikipedia.org/wiki?curid=48220", "title": "ஒரத்தூர்", "text": "ஒரத்தூர்\n\nபுவியியல் :\n\nஊரின் முக்கிய வீதியில் பெருமாள் ஆலயமும் , சிவன் ஆலயமும் அமைந்துள்ளது.இக்கோவில்களை சுற்றி உள்ள மாற்ற மாட வீதிகளும் உள்ளன.\n\nசிவன் கோவில் அருகில் உள்ள \" பெரிய குளம் \" ஊரின் முக்கிய நீர் ஆதாரம் ஆகும்.\n\nமக்கள் :\n\nஊரின் மொத்த மக்கள் தொகை 3000 ஆகும்.மக்களின் முக்கிய தொழில் விவசாயம் ஆகும்.நெல் மற்றும் உளுந்து போன்ற பயிர்களும் மற்ற சில சிறு பயிர்களும் விளைவிக்க படுகின்றன.\nவசதிகள் :\n\nஊரின் நடுவில் உள்ள சிதம்பரனார் நடுநிலை பள்ளி இந்த ஊர் மட்டும் அல்லாமல் சுற்றி உள்ள மற்ற சிற்றூர் களுக்கும் கல்வி வழங்கும் இடமாக உள்ளது.இது அல்லாமல் ஒரு பொது நூலகமும் பஞ்சாயத்தால் நடத்தபடுகிறது.\n"}
{"id": "48224", "url": "https://ta.wikipedia.org/wiki?curid=48224", "title": "புளூட்டாக்", "text": "புளூட்டாக்\n\nபுளூட்டாக் (Plutarch - கிபி 46 - கிபி 120) ஒரு கிரேக்க வரலாற்றாளரும், வாழ்க்கை வரலாற்றாசிரியரும், கட்டுரையாளரும் ஆவார். புளூட்டாக், பியோசியாவில் இருந்த கரணியா என்னும் நகரத்தைச் சேர்ந்த புகழ்பெற்ற குடும்பமொன்றில் பிறந்தார். இவ்விடம் டெல்பியில் இருந்து வடக்குத் திசையில் 20 மைல்கள் தொலைவில் உள்ளது.\n\nSection::::இளமைக் காலம்.\nபியோசியாவில் பிறந்த புளூட்டாக்கின் தந்தை பெயர் தெரிய வரவில்லை. எனினும் ஒன்றுவிட்டு ஒரு தலைமுறைகளில் ஒரே பெயர் இடும் கிரேக்கர்களின் வழக்கத்தை வைத்துப் பார்க்கும்போது அவரது பெயர் \"நிக்கார்க்கஸ்\" ஆக இருக்கலாம் எனக் கருதப்படுகின்றது. இவர் செல்வக் குடும்பத்தைச் சேர்ந்தவர். புளூட்டாக்கின் பாட்டனின் பெயர் \"லாம்பிறைஸ் (Lamprias)\" என புளூட்டாக்கின் \"மோராலியா\" என்னும் நூலில் தரப்பட்டுள்ளது. இவருக்கு எத்தனை பிள்ளைகள் என்பதும் தெளிவாகத் தெரியவில்லை. இவருடைய ஆக்கங்களில் ஆட்டோபுலுஸ், இரண்டாவது புளூட்டாக் என்னும் இரண்டு மகன்கள் பற்றி அடிக்கடி குறிப்பிடப்பட்டுள்ளது. இவ்விருவர் தவிர சோக்லாரஸ் (Soklarus) என்னும் ஒருவர் பற்றியும் குறிப்புக்கள் காணப்படுவதால் இவரும் புளூட்டாக்கின் மகனாக இருக்கலாம் எனக் கருதப்படுகிறது. புளூட்டாக்கின் மகள் எனக் கருதப்படக்கூடிய திமோக்சேனா (Timoxena) என்ற ஒரு பெண்ணின் பெயரும் இவரது எழுத்துக்களில் உள்ளது.\n\nகிபி 66 ஆம் ஆண்டுக்கும் 67 ஆம் ஆண்டுக்கும் இடையில் புளூட்டாக் ஏதென்ஸ் அக்கடமியில் அம்மோனியஸ் என்பவரின் கீழ் கணிதத்தையும், மெய்யியலையும் கற்றார். இவருக்கு, சோசியஸ் செனேசியோ ( Soscius Senecio), ஃபண்டனஸ் போன்ற பல செல்வாக்குள்ள நண்பர்கள் இருந்தனர். இவர்கள் இருவரும் செனட்டர்கள். இவர் நடுநிலப் பகுதியில் பரவலாகப் பயணம் செய்துள்ளார். மைய கிரீஸ், ஸ்பார்ட்டா, கொறிந்த், பாட்ராஸ், சார்டெஸ், அலெக்சாந்திரியா, ரோம் ஆகிய இடங்களுக்கு இவர் சென்றுள்ளார்.\n\nஇவர் தனது வாழ்க்கையின் பெரும்பகுதியைக் கரணியாவிலேயே கழித்தார்.\n"}
{"id": "48228", "url": "https://ta.wikipedia.org/wiki?curid=48228", "title": "எரிபுதர்", "text": "எரிபுதர்\n\nஎரிபுதர் (ஆங்:\"Burning Bush\") (அறிவியல் பெயர்:\"Euonymus alatus\") என்பது கிழக்காசியாவைத் தாயகமாகக் கொண்ட ஒரு புதர்ச்செடி. இது சீனாவின் வடக்கு, நடுப்பகுதிகளிலும், நிப்பொன், கொரியா ஆகிய நாடுகளிலும் காணப்படுகிறது. ஏறத்தாழ 8 அடி உயரம் வளரக்கூடியது.\n\nபொதுவாக இதன் இலைகள் கரும் பச்சையாக இருக்கும். இலையுதிர்க் காலத்தில் இவை நல்ல செந்நிறமாக மாறிவிடும். இந்த செந்நிற இலைகள், புதர் எரிவது போன்று தோற்றமளிப்பதால் எரியும் புதர் எனப்பொருள் தரும் பர்னிங் புஷ் என்று ஆங்கிலத்தில் அழைக்கப்படுகிறது. இத்தாவரம் ஒரு அழகுச் செடியாக 1860-ஆம் ஆண்டு வாக்கில் வட அமெரிக்காவில் அறிமுகப்படுத்தப் பட்டது.\n"}
{"id": "48235", "url": "https://ta.wikipedia.org/wiki?curid=48235", "title": "தாவடி", "text": "தாவடி\n\nதாவடி (\"Thaavadi\") இலங்கையின் யாழ்ப்பாண மாவட்டத்தில் உள்ள வலிகாமப் பிரிவில் உள்ள ஓர் ஊர் ஆகும். யாழ்ப்பாண நகரில் இருந்து ஏறத்தாழ 3 மைல்கள் தொலைவில் அமைந்துள்ள இந்த ஊரை யாழ்ப்பாண நகரில் இருந்து வடக்கு நோக்கிச் செல்லும் காங்கேசன்துறை வீதி ஊடறுத்துச் செல்கின்றது. இவ்வூருக்கு தெற்கு எல்லையில் கொக்குவில், திருநெல்வேலி ஆகிய ஊர்களும், வடக்கில் இணுவில், உரும்பிராய் ஆகிய ஊர்களும் உள்ளன.சிறந்த கல்விமான்களை கொண்ட இவ் ஊர் தமிழுக்கும் சைவத்துக்கும் புகழ் பெற்ற ஓர் இடமாகும்\n\nSection::::கோயில்கள்.\nஇந்து சமயத்தவர்களை பெரும்பான்மையாகக் கொண்ட இவ்வூர்.\nஇங்கு பிரபலயமான பல இந்து ஆலயங்கள் காணப்படுகின்றன. இங்கு நடுநாயக மூர்த்தியாக விநாயகப் பெருமான் வீற்றிருக்கின்றார் மற்றும் பத்திரகாளி, முருகன், ஐயனார் போன்ற தெய்வங்களும் புடைசூழ இக்கிராமம் மிக அழகாகக் காட்சியளிக்கின்றது.\nதாவடிப் பிள்ளையார்\n\n"}
{"id": "48238", "url": "https://ta.wikipedia.org/wiki?curid=48238", "title": "ஹபீப் மியான்", "text": "ஹபீப் மியான்\n\nஹபீப் மியான் (\"Habib Miyan\", மே 20, 1869 - ஆகஸ்ட் 19, 2008) இந்தியாவின் ராஜஸ்தான் மாநிலத்தில் ஜெய்ப்பூரைச் சேர்ந்த ஒரு முதியவர். இவர் தான் 1869 இல் பிறந்தவராக அறிவித்தார்\n\nஹபீப் மியான் முன்னர் தான் 1878, 1872 இல் பிறந்தவராகவும் அறிவித்திருக்கிறார். இவரது சரியான வயது அறியப்படவில்லை.\n\nஅரசினரின் ஓய்வூதியப் புத்தகத்தில் இவர் மே 20, 1878 இல் பிறந்ததாகத் தெரிவிக்கப்பட்டிருக்கிறது. இது சரியான தகவல் எனின் 1997 இல் இறந்த பிரெஞ்சுப் பெண் ஜியான் கால்மெண்ட் என்பவரை அடுத்து ஹபீப் உலகின் வயதில் கூடிய மனிதர் ஆவார். அத்துடன் இவரே 1993 இல் இருந்து உலகில் வாழும் வயதில் கூடிய மனிதர் என்ற பெயரையும் தனது 123வது பெற்றிருந்தார்.\n\nகின்னஸ் மற்றும் தனிப்பட்ட ஆய்வாளர்கள் இதுவரை மியானின் வயதை கண்டறியவில்லை. 1938 ஆம் ஆண்டில் \"ரஹீம் கான்\" என்பவர் 1878 இல் பிறந்ததாக தரவுகள் தெரிவித்ததை அடுத்தே தானே அந்த ரஹீம் கான் என ஹபீப் அறிவித்தார். பின்னர் அவர் தான் 1872 இல் பிறந்ததாகவும், பின்னர் 1869 இல் பிறந்ததாகவும் அறிவித்தார். எனினும், இவர் 1938 ஆம் ஆண்டில் இருந்து ஓய்வூதியம் பெற்று வந்தவர் என்பது குறிப்பிடத்தக்கது.\n\nமுஸ்லிம் சமயத்தவரான மியான் 2004 ஆம் ஆண்டில் மெக்காவுக்கு ஹஜ் பயணம் மேற்கொண்டார்.\n\nSection::::மறைவு.\nஹபீப் மியான் 2008, ஆகஸ்ட் 19 காலையில் அவரது வீட்டில் வாந்தி-பேதி ஏற்பட்டு சிறிது நேரத்தில் இறந்தார்\n"}
{"id": "48242", "url": "https://ta.wikipedia.org/wiki?curid=48242", "title": "டெல்பி (நகரம்)", "text": "டெல்பி (நகரம்)\n\nடெல்பி என்பது கிரீஸ் நாட்டில் உள்ள பர்னாசஸ் மலையின் தென்மேற்கு நீட்சிப் பகுதியில் போசிஸ் பள்ளத்தாக்கில் அமைந்துள்ள ஒரு தற்கால நகரத்தையும் அப்பகுதியிலிருக்கும் ஒரு தொல்லியல் களத்தையும் குறிக்கும். இது பண்டைய கிரேக்க உலகின் முக்கியமான குறிசொல்பவரான, பைத்தியா (Pythia) என்னும் அப்பல்லோ கடவுளின் குறிசொல்பவர் இருந்த இடமாகும். அத்துடன் இது அப்பல்லோ கடவுளை வழிபடுவதற்கான முக்கிய இடமும் ஆகும். இக்கடவுளின் புனித வளாகம், கிரேக்கத்தின் பல பகுதிகளிலுமிருந்து வரும் வீரர்கள் பைத்தியன் விளையாட்டுப் போட்டிகளில் ஈடுபடும் இடமாகவும் இருந்தது. இது ஒலிம்பிக் விளையாட்டுப் போட்டிகளுக்கு ஒரு முன்னோடியாக விளங்கியது.\n"}
{"id": "48252", "url": "https://ta.wikipedia.org/wiki?curid=48252", "title": "உலக்கை", "text": "உலக்கை\n\nஉலக்கை என்பது உரலில் மாவு இடித்தல், தானியங்களில் இருந்து உமியை நீக்குதல் போன்றவற்றுக்குப் பயன்படும், மரத்தாலான ஒரு மெல்லிய உருளை வடிவான தண்டு ஆகும். சுமார் ஐந்து அடி நீளமும் இரண்டரை அங்குலங்கள் வரை விட்டமும் கொண்ட இதன் இரு முனைகளிலும் இரும்பால் செய்யப்பட்ட பூண்கள் பொருத்தப்பட்டிருக்கும். இப் பூண் உலக்கையின் நுனி, இடிப்பதனால் பிளந்து போகாமலிருக்க உதவுகிறது. மாவு இடித்தல், நெல்லுக் குற்றுதல் போன்ற செயற்பாடுகளின்போது உலக்கையை நிலைக்குத்தாக மேலே தூக்கி, உரலுக்குள் இருக்கும் பொருட்களின் மீது வேகமாக விழவிடப்படும். பொதுவாகப் பெண்களே இவ்வேலைகளைச் செய்வதால், அவர்கள் இலகுவாகத் தூக்கிக் கையாளுவதற்கு வசதியாக உலக்கையின் எடை அமைந்திருக்கும். ஒரு உரலில் ஒரே நேரத்தில் ஒன்றுக்கு மேற்பட்டவர்கள் வேலை செய்வதும் உண்டு. அப்போது இரண்டு அல்லது மூன்று உலக்கைகளை ஒரே நேரத்தில் பயன்படுத்துவார்கள். ஒன்றுக்கு மேற்பட்ட உலக்கைகள் ஒரே குறிப்பிட்ட நேர இடைவெளிகளில் மாறிமாறி உரலுக்குள் விழுந்து எழுவது பார்ப்பதற்கு அழகாக இருக்கும். \nSection::::பெயர்கள்.\nஉலக்கை என்னும் சொல்லிற்கு தானியங்களை உரலில் இட்டு இடிக்க அல்லது குத்தப் பயன்படும், முனையில் இரும்புப் பூண் பொருத்தப்பட்ட உருண்டை வடிவ, நீண்ட மரச் சாதனம் என்று பொருள் கூறப்பட்டுள்ளது.பழங்காலத்தில் உற்பத்திப் பொருள்களை உணவுப் பண்டமாக மாற்றப் பாறைகளின் சிறிய குழிகளை உரலாகவும் உருண்டையான நீண்ட மரக்கட்டைகளை உலக்கையாகவும் பயன்படுத்தினர். பிற்காலத்தில் கட்டையின் இரு முனைப்பகுதியிலும் இரும்புப் பூன் மற்றும் வெண்கலப் பூண்களைப் (வளையம்) பூட்டினர். ஒரு முனையில் சமமானதும் மற்றொரு முனையில் சிறிது குழிந்த பூணும் பூட்டப்பட்டன. இதனால் முனைகள் சிதையாமலும், விரிசலடையாமலும் நீண்ட காலம் பயன்பட்டன.\n\nஸ்ரீ கச்சியப்ப சிவாசாரியார் அருளிய கந்தபுராணத்தில் முருகனின் பூதபடைத் தலைவனாக சிந்துமேனனை அவுணர் படைத் தலைவனாக அதிகோரன் (அசுரன்) இரும்புலக்கையால் தாக்கிய செய்தி காணப்படுகின்றது. இதில் 'முசலம்' என உலக்கைக் குறிப்பிடப்படுகிறது. மேலும், ”விசிகம்” என்ற சொல்லும் இரும்பு உலக்கையைச் சுட்டுவதாக உள்ளது.\n\nSection::::உலக்கை அமைப்பு.\nஉலக்கைகள் தேக்கு, மருதமரம், புளியமரம், கடம்பமரம் போன்ற உறுதியான மரத்துண்டுகளால் செய்யப்பட்டவைகளாக 4 முதல் 5 அடி நீளமுள்ளவைகளாகக் காணப்படுகின்றன. மஞ்சள், மிளகாய் வற்றல் போன்றவற்றை இடிக்கச் ”கழுந்துலக்கை” பயன்படுத்தப்பட்டுள்ளது. இது 3 முதல் 4 அடி வரை நீளமுள்ளதாக பூண் பூட்டப்படாத நிலையிலும் உள்ளதாகக் கூறப்படுகின்றது.\n\nSection::::இலக்கியங்களில் உலக்கை.\nSection::::சிலப்பதிகாரம்.\nஉலக்கையைக் கொண்டு தானியங்களைக் குற்றும் பொழுது பெண்கள் பாடும் பாட்டு வள்ளைப்பாட்டு என அழைக்கப்படுகிறது. உலக்கையைக் கொண்டு தானியங்களைக் குற்றும் பொழுது பெண்கள் தலைவனைப் புகழ்ந்து பாடுவதாகச் சிலப்பதிகார வாழ்த்துக் காதை கூறுகிறது. இது ”வள்ளைப்பாட்டு” எனக் குறிப்பிடப்படுகின்றது. வள்ளை என்றால் உலக்கை எனவே ”உரற்பாட்டு, உலக்கைப்பாட்டு, அவலிடி, அம்மானை வள்ளை என்ற பெயர்களாலும் இப்பாடல் (குறுந்தொகை மூலமும் உரையும் அழைக்கப்பட்டது.\n\nSection::::புறநானூறு- வள்ளைக்கூத்து.\nதமிழர் திருநாளான பொங்கல் திருநாளில் நாட்டுப்புற மக்கள் நெற்கதிர் வரிந்த கூரை வீடுகளின் முன்பு கரும்பை வாசலில் தோரணமாகக் கட்டியுள்ளனர். தானியம் குவியலாகக் கிடக்கிறது. பெண்கள் உலக்கையைக் கழுவி அணி செய்து வைத்திருக்கிறார்கள். அது நெல் குற்றுவதற்காக அல்லாமல் வள்ளைக் கூத்தோடு களத்தின் நடுவே கிடத்துவதற்காக வைத்திருக்கிறார்கள். இவ்விழாவில் வள்ளைக் கூத்து, நெல் குற்றுவது போல ஆடும் கூத்து ஆடப்படுகின்றது. என புறநானூற்றுப் பாடல் குறிப்பிடுகிறது.உழவுத் தொழிலின் தொடக்கக்காலத்தில் மகளிர் அத்தொழிலில் ஈடுபட்டிருந்தமயும் அத்தொழிலில் மகளிரின் பங்கை வலியுறுத்துவதாகவும் இக்கூத்து ஆடப்பட்டது. \n\nSection::::குறுந்தொகை.\nகுறுந்தொகையின் மருதத் திணைப் பாடல் ஒன்றில் உலக்கையால் தானியம் குற்றும் பொழுது வள்ளைப் பாடல் பாடப்பட்டது என்பதனை, \n\n<poem>”பா அடி உரல பகுவாய் வள்ளை \n\nஏதில் மாக்கள் நுவறலும் நுவல்ப… \n\nமெய் இயல் குறுமகள் பாடினாள் குறினே”</poem> \n\nஎன்று குறிப்பிடுகின்றது. இதில் தலைவியானவள் பரந்த அடிப்பாகத்தையுடைய உரலின் வட்டவடிவமான வாயினிடத்தே உலக்கையால் தானியம் குற்றும்போது வள்ளைப் பாட்டைப் பாடிக் குற்றினாள் என்று கூறப்பட்டுள்ளது.\n\nSection::::நாட்டுப்புற இலக்கியங்களில்.\nநாட்டுப்புறப்பாடலில் தாலாட்டு, சிறுவர்பாடல்கள், காதல்பாடல்கள், ஒப்பாரிப் பாடல்கள்,” சடங்குப்பாடல்கள் போன்றவற்றிலும் உலக்கையைப் பற்றிய பாடல் வரிகளாக இடம்பெறுகின்றன. இதன் வாயிலாக நெல் குற்றுதல், அரிசி இடித்தல் போன்ற செயல்கள் மக்களின் வழக்காறுகளில் பாடல்களாக இடம் பெற்றுள்ளன என்பதை அறியலாம்.\n"}
{"id": "48253", "url": "https://ta.wikipedia.org/wiki?curid=48253", "title": "தானுந்து வழிகாட்டி", "text": "தானுந்து வழிகாட்டி\n\nதானுந்து வழிகாட்டி என்பது தானுந்து செல்ல வேண்டிய இடத்துக்கு நிகழ்நேரத்தில் வழிகாட்டும் கருவி. முகவரியைக் கருவியில் இட்ட பின்பு, தானுந்து வழிகாட்டி நிலப்பட தரவுத்தளத்தைப் பயன்படுத்தி போக வேண்டிய வழியைத் தேர்வு செய்யும். தானுந்து செல்கையில் பூமியில் இடத்தைக் காட்டும் கருவித் தொழில்நுட்பத்தைப் பயன்படுத்தி தானுந்து எங்குள்ளது என்பதைக் கண்டுணர்ந்து எப்படி செல்ல வேண்டும் என்ற தகவல்களைச் சொல்லும். மேற்கு நாடுகளில் தானுந்து வழிகாட்டி தற்போது பரவலான பயன்பாட்டுக்கு வந்துள்ளது. \n"}
{"id": "48254", "url": "https://ta.wikipedia.org/wiki?curid=48254", "title": "எண்முறை ஒளிப்படக் காண்பி", "text": "எண்முறை ஒளிப்படக் காண்பி\n\nதற்போது பெரும்பான்மையானோர் எண்முறை படம்பிடிகருவி கொண்டே ஒளிப்படங்களை எடுக்கின்றார்கள். எண்முறை ஒளிப்படங்களை காட்சிப்படுத்தும் ஒரு கருவியே எண்முறை ஒளிப்படக் காண்பி. பொதுவாக ஒரு படத்தொகுப்பை குறிப்பிட்ட நேர இடவெளியில் சுழற்சி முறையில் இது காட்டும். \n"}
{"id": "48259", "url": "https://ta.wikipedia.org/wiki?curid=48259", "title": "முலாயம் சிங் யாதவ்", "text": "முலாயம் சிங் யாதவ்\n\nமுலாயம் சிங் யாதவ் (நவம்பர் 22, 1939 ) உத்திரப்பிரதேச மாநிலத்தின் முன்னாள் முதல்வரும், சமாஜ்வாதி கட்சியின் தலைவரும் ஆவார். இவர் உத்திரப்பிரதேசத்தின் எடாவா (Etawah) மாவட்டத்திலுள்ள சைபை (Saifai) கிராமத்தில் பிறந்தார். இவர் பயிற்சி பெற்ற ஆசிரியரும் மல்யுத்த வீரரும் ஆவார். இவருக்கு இரண்டு மனைவிகள். முதல் மனைவி மாலதி தேவி 2003 ல் இறந்துவிட்டார், இவர்களுக்குப் பிறந்த மகன் அகிலேஷ் யாதவ் நாடாளுமன்ற உறுப்பினராக உள்ளார். இரண்டாவது மனைவி சாதனா அதிகம் அறியப்படாதவர். இவர்களுக்கு 5 வயதில் பிரதிக் என்ற மகன் உள்ளார்.\n\nஇவர் மூன்று முறை உத்திரப்பிரதேச மாநிலத்தின் முதல்வராக இருந்துள்ளார். ஒரு முறை இந்தியப் பாதுகாப்புத் துறை அமைச்சராக இருந்துள்ளார்.\n"}
{"id": "48260", "url": "https://ta.wikipedia.org/wiki?curid=48260", "title": "ஜீன்ஸ்", "text": "ஜீன்ஸ்\n\nஜீன்ஸ் \n"}
