{"id": "9454", "url": "https://ta.wikipedia.org/wiki?curid=9454", "title": "நேபாள மக்கள் புரட்சி", "text": "நேபாள மக்கள் புரட்சி\n\nநேபாள மக்கள் புரட்சி அல்லது நேபாள உள்நாட்டுப் போர் என்பது நேபாளத்தின் மன்னராட்சியை ஒழித்து மக்களாட்சியை உருவாக்கும் நோக்குடன் மாவோயிசவாத போராளிகளால் நடத்தப்படும் போராகும். இது 1996 பிப்ரவரி 13 இல் ஆரம்பிக்கப்பட்டது. சமவுடமைவாத போராளிகள் இப்போரை \"நேபாள மக்கள் போராட்டம்\" என அழைக்கின்றார்கள்.\n\nஇப்போராளிகள் \"மக்கள் நேபாள குடியரசு\" என்ற இலக்கை கொண்டுள்ளார்கள் தற்சமயம் நேபாளத்தின் சில பகுதிகளை தமது கட்டுப்பாட்டிற்குள் வைத்துள்ளார்கள். 1998 ஜூன் தொடக்கம் ஆகஸ்டு வரை அப்போதைய பிரதமர் செர் பகதூர் தேவ்பாவினால், போராளிகளை கைப்பற்றி அழிக்கும் நோக்குடன் நடைமுறைப் படுத்தப்பட்ட \"கிலோ சேரா 2\" என்ற மூர்க்கமான நடவடிக்கை காரணமாக போராளிகள் தலைமறைவாகினர் மேலும் போராட்டம் வலுக்கவும் வழிவகுத்தது. 2001 இல் நேபாள மன்னர் மாவோயிச போராளிகளுக்கு எதிராக இராணுவத்தை பயன்படுத்த ஆரம்பித்தார். அது முதல் 12,700க்கும் மேற்பட்டவர்கள் இறந்தும் 100,000 - 150,000 பேர்வரை இடம்பெயர்ந்தும் உள்ளனர்.இப்போராட்டம் நேபாளத்தின் கிராமிய அபிவிருத்திப் பணிகளுக்கு பெரும் முட்டுக்கட்டையாக விளங்குவதோடு நேபாள மக்களிடையே பெரும் சிக்கலான சமூக சிக்கல்களுக்கும் வித்திட்டுள்ளது.\n\n\n\n\n"}
{"id": "9460", "url": "https://ta.wikipedia.org/wiki?curid=9460", "title": "யாழ்ப்பாணம் இந்துக் கல்லூரி", "text": "யாழ்ப்பாணம் இந்துக் கல்லூரி\n\nயாழ் இந்துக் கல்லூரி (\"Jaffna Hindu College\") இலங்கையின் யாழ்ப்பாணத்தில் அமைந்துள்ள ஒரு தேசியப் பாடசாலை ஆகும். இது யாழ்ப்பாணத்தில் புகழ்பெற்ற பாடசாலைகளில் ஒன்றாகவும் விளங்குகிறது. இது மாணவர்களுக்குக் கல்வி புகட்டும் ஒரு பாடசாலையாக மட்டுமன்றி தேசிய எழுச்சியின் ஒரு சின்னமாகவும் விளங்குகிறது. இது ஒரு ஆண்கள் பாடசாலை ஆகும். 1890 ஆம் ஆண்டு ஆரம்பிக்கப்பட்ட இப்பாடசாலை பல்கலைக்கழகங்களின் பல துறைகளுக்கும் பெருமளவில் யாழ்ப்பாண மாணவர்களை அனுப்பும் முதன்மை நிறுவனமாக உள்ளது. இதனால், நாட்டில் அரச மற்றும் தனியார் நிறுவனங்களில் பல உயர் பதவிகளையும் இக் கல்லூரியின் பழைய மாணவர்கள் வகித்து வருகிறார்கள். இன்று பெருமளவில் யாழ்ப்பாணத்து மக்கள் வெளிநாடுகளில் வாழ்ந்து வருவதால் இந்துக்கல்லூரியின் பழைய மாணவர் சங்கங்களும் பல நாடுகளில் காணப்படுகின்றன. 1960களில் பெரும்பாலான பாடசாலைகள் அரசுடைமை ஆக்கப்பட்டதில் இருந்து இலங்கை அரசின் பொறுப்பில் இயங்கி வரும் யாழ் இந்துக்கல்லூரியில் கல்வி கற்பதற்கு மாணவர்களிடையே கடும் போட்டி உள்ளது.\nSection::::வரலாறு.\nSection::::பின்புலம்.\n19 ஆம் நூற்றாண்டின் தொடக்கத்திலிருந்து யாழ்ப்பாணத்தில் உருவான பாடசாலைகள் அனைத்தும் கிறித்தவ மிசன்களாலேயே நடத்தப்பட்டு வந்தன. இப் பாடசாலைகள் மேனாட்டுக் கல்விமுறையை அறிமுகப்படுத்தின. ஆங்கில மொழி மூலம் கல்வி புகட்டிய இப் பாடசாலைகள் கிறித்தவ சமயத்தைப் பரப்புவதையே முக்கிய நோக்கமாகக் கொண்டிருந்தன. இதனை எதிர்த்துத் தமிழ் மாணவர்களுக்கு அவர்களது பண்பாட்டுப் பின்னணியிலேயே கல்வி புகட்ட வேண்டும் என்ற முனைப்புடன் செயல்பட்டவர்களில் முதன்மையானவர் ஆறுமுக நாவலர். இவர் இதற்காகத் சைவத் தமிழ்ப் பாடசாலைகளை உருவாக்கினார். எனினும் இவை எதிர்பார்த்த அளவு வெற்றியைத் தரவில்லை. அக்காலத்தில் நிலவிய சூழ்நிலைகளைக் கருத்தில் கொண்டு மேனாட்டுக் கல்விமுறை, ஆங்கிலக் கல்வி என்பவற்றையும் தக்க வைத்துக்கொண்டே சொந்தப் பண்பாட்டையும் முன்னிலைப்படுத்த வேண்டும் என்ற நிலை உணரப்பட்டது. 1888 ஆம் ஆண்டில் ஆறுமுக நாவலரின் முயற்சியால் உருவான யாழ்ப்பாணம் சைவ பரிபாலன சபை, தனது நோக்கங்களில் ஒன்றாக இந்து சமயச் சூழலில் ஆங்கில வழிக் கல்வி புகட்டும் பாடசாலைகளை உருவாக்கும் எண்ணத்தை வெளியிட்டிருந்தது. எனினும் கிறித்தவ மிசன்களின் எதிர்ப்புக் காரணமாக இவ்வாறான பாடசாலைகளை அமைப்பது இயலாத ஒன்றாக இருந்தது.\n\nSection::::தேசிய நகரப் பாடசாலை.\nஇவ்வாறான பாடசாலை ஒன்றைத் தொடங்க வேண்டும் என்ற உள்ளூர் மக்களின் நோக்கம் எதிர்பாராத ஒரு முறையில் நிறைவேறியது. 1887 ஆம் ஆண்டில் வில்லியம் நெவின்சு முத்துக்குமாரு சிதம்பரப்பிள்ளை என்னும் யாழ்ப்பாணத் தமிழ்க் கிறித்தவர் ஒருவர் தேசிய நகர உயர் பாடசாலை (\"Native Town High School\") என்னும் பெயரில் ஆங்கிலப் பாடசாலை ஒன்றைக் கிறிஸ்தவ மிசன் தொடர்புகள் ஏதுமின்றித் தனியாகவே தொடங்கினார். இப் பாடசாலை யாழ்ப்பாணத்தின் கிறித்தவப் பெரும்பான்மைப் பகுதியான பிரதான வீதிப் பகுதியிலேயே அமைக்கப்பட்டது. எனினும் இதனை நடத்துவதில் உள்ள பொருளாதாரப் பிரச்சினை காரணமாக, அக்காலத்தில் யாழ்ப்பாணத்தில் பெயர் பெற்ற வழக்கறிஞர்களில் ஒருவரும், பண வசதி படைத்தவருமான எஸ். நாகலிங்கம் என்பாரின் துணையை சிதம்பரப்பிள்ளை நாடினார். அதனை ஏற்றுக்கொண்ட நாகலிங்கம், அதன் காப்பாளராக இருந்து அதன் நடவடிக்கைகளில் மிகுந்த அக்கறை காட்டிவந்தார். 1889 ஆம் ஆண்டில் பாடசாலையை நாகலிங்கம் அவர்களிடம் முழுதாகவே ஒப்படைத்தார் சிதம்பரப்பிள்ளை. பாடசாலையின் புதிய உரிமையாளரான நாகலிங்கம், பாடசாலையை உள்ளூர் இந்து மக்கள் பெரும்பான்மையாக வாழ்ந்த வண்ணார்பண்ணைப் பகுதிக்கு இடம் மாற்றினார். இதன் பெயரும் நாகலிங்கம் நகர உயர் பாடசாலை (\"Nagalingam Town High School\") எனப் பெயர் மாற்றப்பட்டது.\n\nSection::::இந்து உயர் பாடசாலை.\nநாகலிங்கம் இந்து சமயத்தவர். சைவ பரிபாலன சபையை உருவாக்குவதில் முன்னின்று உழைத்தவர். இதனால் அவர் தனது பாடசாலையைச் சைவ பரிபாலன சபையின் மேலாண்மையின் கீழ்க் கொண்டுவர விரும்பினார். இதற்கிணங்க 1890 ஆகஸ்ட் 19 ஆம் தேதி சபையின் தலைவர் தா. செல்லப்பாபிள்ளை என்பவரின் தலைமையில் கூடிய சபையின் செயற்குழு பாடசாலையைப் பொறுப்பேற்க முடிவெடுத்தது. பாடசாலையின் பெயரும் அவ்வாண்டிலேயே இந்து உயர் பாடசாலை (\"Hindu High School\") என மாற்றப்பட்டு தற்போதுள்ள இடத்தில் ஒரு தற்காலிக கட்டடத்துக்கு இடம்பெயர்ந்தது. நாகலிங்கம் அவர்களே இதன் முதல் மேலாளராகவும் பொறுப்பேற்றார். 1892 இல் வில்லியம் சிதம்பரப்பிள்ளையின் மகன் என். செல்வத்துரை இதன் தலைமை ஆசிரியரானார்.\n\nபாடசாலைக்கு நிரந்தரமான கட்டிடங்கள் தேவைப்பட்டன. இதற்கான நிலம் வாங்கப்பட்டது. கட்டிடங்களுக்கான நிதி உள்ளூரில் வீடுவீடாகத் திரட்டப்பட்டது. இந்து வணிக நிறுவனங்களும் தாராளமாக உதவின. 100 ஆண்டுகளைத் தாண்டி இன்றும் நிலைத்திருக்கும் இக் கட்டிடம் செப்டம்பர் 28, 1895 ஆம் ஆண்டில் திறந்து வைக்கப்பட்டது. நவம்பர், 1909 இல் என். செல்வதுரை கண்டி திரித்துவக் கல்லூரிக்கு தலைமை ஆசிரியராக இடமாற்றம் பெற்றுச் சென்றார். ஜி. சிவா ராவ் (G. Shiva Rau) என்பவர் இந்துக் கல்லூரிக்குத் தலைமை ஆசிரியரானார். மே 30, 1910 இல் கல்லூரியில் மாணவர்களுக்கான விடுதி (\"Boarding House\") திறந்து வைக்கப்பட்டது.\n\nசுவாமி விவேகானந்தர், மகாத்மா காந்தி முதல் இன்றிருக்கும் குரு சிறீரவிசங்கர் வரை பல ஆன்மீக பெரியார்கள் யாழ் இந்துக்கல்லூரிக்கு வருகை தந்து சொற்பொழிவுகள் நிகழ்த்தியிருக்கிறார்கள்.\n\nSection::::அதிபர்கள்.\nயாழ்ப்பாணம் இந்துக் கல்லூரியின் அதிபர்களாக இருந்தவர்கள்:\n\n\nSection::::கழகங்கள்.\nஇக்கல்லூரி பல கழகங்களைக் கொண்டதாகும். பல மாணவர்கள் இதை நோக்கி வருவதற்கு இங்குள்ள கழகங்களும் காரணமாகும். இந்துக் கல்லூரியின் கழகங்கள்:\n\nSection::::கல்லூரிக் கீதம்.\nகல்லூரிக் கீதத்தில் பாடசாலையின் சிறப்புக்கள் எடுத்துக் கூறப்பட்டுள்ளன.\n\nவாழிய யாழ்நகர் இந்துக் கல்லூரி \nவையகம் புகழ்ந்திட என்றும் (வாழி)\n\nஇலங்கை மணித்திரு நாட்டினில் எங்கும்\nஇந்து மதத்தவர் உள்ளம்\nஇலங்கிடும் ஒருபெருங் கலையகம் இதுவே\nஇளைஞர்கள் உளம் மகிழ்ந் தென்றும்\n\nகலைபயில் கழகமும் இதுவே பல\nகலைமலி கழகமும் இதுவே - தமிழர்\nதலைநிமிர் கழகமும் இதுவே\n\nஎவ்விடமேகினும் எத்துயர் நேரினும்\nஎம்மன்னை நின்னலம் மறவோம்\nஎன்றுமே என்றுமே என்றும்\nஇன்புற வாழிய நன்றே\nஇறைவன தருள்கொடு நன்றே!\n\nஆங்கிலம் அருந்தமிழ் ஆரியம் சிங்களம்\nஅவையியல் கழகமும் இதுவே\nஓங்குநல் லறிஞர்கள் உவப்பொடு காத்திடும்\nஒருபெருங் கழகமும் இதுவே!\nஒளிர்மிகு கழகமும் இதுவே!\nஉயர்வுறு கழகமும் இதுவே!\nஉயிரின கழகமும் இதுவே!\n\nதமிழரெம் வாழ்வினிற் தாயென மிளிரும்\nதனிப்பெருங் கலையகம் வாழ்க!\nவாழ்க! வாழ்க! வாழ்க!\n\nதன்னிகர் இன்றியே நீடு\nதரணியில் வாழிய நீடு.\n\n"}
{"id": "9466", "url": "https://ta.wikipedia.org/wiki?curid=9466", "title": "மாமண்டூர் உருத்தரவாலீசுவரம்", "text": "மாமண்டூர் உருத்தரவாலீசுவரம்\n\nதிருவண்ணாமலை மாவட்டம், செய்யாறு வட்டத்தைச் சேர்ந்தது மாமண்டூர். இங்கே அமைந்துள்ள சித்திரமேகத் தடாகம் என்னும் ஏரியை அண்டி அமைந்துள்ள குன்றுகளில் பல்லவர் காலத்தில் அமைக்கப்பட்ட நான்கு குடைவரைகள் காணப்படுகின்றன. இவற்றில் முற்றுப் பெற்ற நிலையிலுள்ள இரண்டு குடைவரைகளில் ஒன்றே உருத்திரவாலீஸ்வரம் என்னும் சிவாலயம் ஆகும். \n\nஇக் குடைவரையை அமைத்தது யார் என்பது பற்றிய தகவல்கள் எதுவும் இங்கே கிடைக்கவில்லை. இதன் கட்டிடக்கலைப் பாணியை ஆராய்ந்தும், இதன் அண்மையிலுள்ள இதே போன்ற குடைவரையில் கிடைத்த கல்வெட்டு ஒன்றை அடிப்படையாக வைத்தும், இது முதலாம் மகேந்திரவர்மனால் கட்டப்பட்டது என வரலாற்று ஆய்வாளர்கள் கருதுகின்றனர்.இது ஒரு சிவன் கோயில் எனப்பட்டாலும், இங்கே மும்மூர்த்திகளும் வைத்து வணங்கப் பட்டதாக ஆய்வாளர்கள் கருதுகிறார்கள். \n\nஇக் குடைவரையின் நுழைவாயிலில் இரண்டு பக்கச் சுவர்களையும் ஒட்டியபடி இரண்டு அரைத்தூண்களும், இவற்றுக்கிடையே இரண்டு முழுத்தூண்கள் தனித்தூண்களாகவும் காணப்படுகின்றன. இதனால் மூன்று நுழைவழிகளைக் கொண்டதாக இக் கோயில் அமைந்துள்ளது. இத் தூண் வரிசைக்குப் பின்னால் முன் வரிசைத் தூண்களுக்கு நேராக மேலும் இரண்டு அரைத்தூண்களும், இரண்டு முழுத்தூண்களும் அமைந்துள்ளன. இந்த அமைப்பானது குடைவரையின் உட் புறத்தை அர்த்த மண்டபம், மகாமண்டபம் என இரு பகுதிகளாகப் பிரிக்கின்றது. வெளி மண்டபத் தளம், உள் மண்டபத் தளத்திலும் சற்று உயரமாக இருக்கும்படி அமைக்கப்பட்டுள்ளது. \n\nவாயிலுக்கு எதிரான பின்புறச் சுவரில் மூன்று கருவறைகள் குடையப்பட்டுள்ளன. இவை ஒவ்வொன்றின் வாயிலிலும் பக்கத்துக்கு ஒன்றாக இரண்டு வாயிற்காப்போர் சிலைகளும் செதுக்கப்பட்டுள்ளன. \n\n"}
{"id": "9472", "url": "https://ta.wikipedia.org/wiki?curid=9472", "title": "பதிவுகள் (இணைய இதழ்)", "text": "பதிவுகள் (இணைய இதழ்)\n\nபதிவுகள் கனடாவில் இருந்து வெளிவரும் ஒரு இணைய இதழ் (சஞ்சிகை) ஆகும். இது 2000 ஆண்டில் இருந்து தொடர்ச்சியாக இன்றைப்படுத்தப்பட்டுவருகின்றது. இவ்விதழ் TSCII தமிழ் கணினி எழுத்துருவை பயன்படுத்துகின்றது. இதன் ஆசிரியர் வ. ந. கிரிதரன் ஆவார்.\n\nஈழத்தின் முற்போக்கு இலக்கிய முன்னோடியான அறிஞர் அ. ந. கந்தசாமியை மீண்டும் இனங்காண்பதில் பதிவுகள் முக்கிய பங்காற்றி வருகிறது. பதிவுகளில் உலகின் பல பாகங்களிலிருந்தும் பல முக்கியமான படைப்பாளிகள் எழுதி வருகின்றார்கள். பலருக்குப் பதிவுகள் களம் அமைத்துக் கொடுத்துமிருக்கிறது. பதிவுகளைப் பற்றிய செய்திகள், கட்டுரைகள் பல சஞ்சிகைகளில் வெளிவந்துள்ளன. பதிவுகள் இணைய இதழ் இன்று உலகின் பல பாகங்களிலிருந்தும் பலரால் ஆர்வமாக வாசிக்கப் பட்டு வருவது குறிப்பிடத் தக்கது. பல படைப்பாளிகள் பல்வேறு நாடுகளிலிருந்தும் பதிவுகளில் பங்குபற்றி வருவதும் குறிப்பிடத் தக்கது.\n\n"}
{"id": "9496", "url": "https://ta.wikipedia.org/wiki?curid=9496", "title": "மக்கள் விடுதலை முன்னணி", "text": "மக்கள் விடுதலை முன்னணி\n\nமக்கள் விடுதலை முன்னணி (சிங்களம்: ජනතා විමුක්ති ෙපරමුණ ஆங்கிலம்: People's Liberation Front) இலங்கையின் அரசியற் கட்சிகளுள் ஒன்றாகும். சுருக்கமாக JVP என அழைக்கப்படுகிறது. இடதுசாரிக்கொள்கை மற்றும் தேசியவாதம் சார்ந்த கொள்கைகளைப் பின்பற்றி வருகிறது. இலங்கை அரசியலின் மூன்றாவது சக்தியாகக் கருதப்படுகிறது. மக்களால் தேர்ந்தெடுக்கப்பட்ட அரசுக்கு எதிராக இரண்டு தடவைகள் ஆயுதக் கிளர்ச்சியில் ஈடுபட்டிருந்தது.\n\nSection::::ஜேவிபியின் தோற்றம்.\nஇலங்கைக் கம்யூனிஸ்ட் (சீன சார்பு) கட்சியில் இருந்து பிரிந்து சென்ற ரோகண வீஜயவீர (Rohana Wijeweera) 1965 மே 14 அன்று இக் கட்சியை நிறுவினார். சோசலிச சமத்துவத்திற்குப் பாடுபடப் போவதாகக் கட்சி அறிவித்தது. அது தொடர்பாக அரசியல் வகுப்புக்கள் பலவற்றை நடத்தினர். இவற்றால் கவரப்பட்ட படித்த வேலையற்ற கிராமப்புற இளைஞர்கள், மாணவர்கள், தாழ்சாதியினர் பெருமளவாக ஜே.வி.பி.யில் இணைந்தனர். இரகசியமான முறையில் ஆயுதப் புரட்சிக்கு வேண்டிய ஆயத்தங்களையும் செய்து வந்தனர்.\n\nSection::::1971ம் ஆண்டு கிளர்ச்சி.\n1971 மார்சசில் ஜே.வி.பி.யின் இரகசிய ஆயுதக்கிடங்கு பற்றி ஆளும் சிறிமாவோ பண்டாரநாயக்கா அரசிற்குத் தெரியவந்தது. இதனை அடுத்து ஜே.வி.பி.யின் தலைவர் ரோகண வீஜயவீர உடனடியாகக் கைது செய்யப்பட்டார். பின்னர் யாழ்ப்பாணம் சிறைச்சாலைக்குக் கொண்டு செல்லப்பட்டார். தலைவர் சிறைக்குள் இருக்கும்பொழுதே 1971 ஏப்ரல் 5ம் திகதி இலங்கை அரசிற்கு எதிராக ஜேவிபியினர் நாட்டின் பல பாகங்களில் ஆயுதக் கிளர்ச்சியில் ஈடுபட்டனர். பல பொலிஸ் நிலையங்கள் தாக்கப்பட்டன. தெற்கின் பல பாகங்கள் ஜேவிபியின் கட்டுப்பாட்டுக்குள் வந்தது. கிளர்ச்சியினை முறியடிக்க இலங்கை அரசாங்கம் சர்வதேச உதவியினைக் கோரியது. உதவிக்கு விரைந்த இந்தியா, சீனா நாடுகளின் உதவியுடன் ஆயுதக்கிளர்ச்சி இரண்டு வார காலத்தினுள் அடக்கப்பட்டது. ஜேவிபி உறுப்பினர்கள் உட்பட பல்லாயிரக்கணக்கானோர் கொல்லப்பட்டனர். முடிவில் ஜேவிபியினை இலங்கை அரசு தடை செய்தது.\n\nSection::::1977-1983 காலகட்டம்.\n1977 ம் ஆண்டு பொதுத் தேர்தலில் வென்ற ஜே. ஆர். ஜெயவர்த்தனா தலைமையிலான ஐதேக அரசு ரோகண வீஜயவீரவை விடுதலை செய்ததுடன் ஜேவிபி மீதான தடையினையும் நீக்கியது. ஜே.வி.பி. நாடாளுமன்ற ஜனநாயக முறைக்குத் திரும்புவதாக அறிவித்ததுடன், தேர்தல்களிலும் பங்குபற்றினர். 1982 ம் ஆண்டு இடம்பெற்ற ஜனாதிபதி தேர்தலில் ஜேவிபியின் வேட்பாளராக ரோகண வீஜயவீர போட்டியிட்டு 275,000 வாக்குகளைப் பெற்றார்.\n\nSection::::1983 ஜூலைக்கலவரம்.\nகொழும்பில் 1983 ஜூலையில் இடம்பெற்ற இனக்கலவரத்தினை அடுத்து அக் கலவரத்திற்கு ஜேவிபியினரே காரணமெனக் கூறி இலங்கை அரசால் மீண்டும் இவ்வமைப்பு தடை செய்யப்பட்டது. இதன் பின்னர் ஜேவிபினர் தலைமறைவாக இயங்கத்தொடங்கினர்.\n\nSection::::1990ன் பின்னர்.\nஜே.வி.பி. கட்சியானது புதிய தலைமைத்துவத்தின் கீழ் 1990 ன் பின்னர் மீள் கட்டியெழுப்பப்பட்டது. 1994 ம் ஆண்டிலிருந்து இடம் பெற்ற சகல தேர்தல்களிலும் பங்குபற்றி வருகின்றது.\n\n2001ம் ஆண்டு இடம்பெற்ற பொதுதேர்தலில் 9% வாக்குகளைப் பெற்றனர். 2004ம் ஆண்டு பொதுத்தேர்தலில் இலங்கை சுதந்திரக் கட்சியுடன் இணைந்து போட்டியிட்டு கூட்டணி ஆட்சி அமைத்தனர்.\n\nஜே.வி.பி. தற்போது தேசியவாதம் சார்ந்த கொள்கையினைப் பின்பற்றி வருகிறது. தமிழீழ விடுதலைப் புலிகள். தமிழ்த் தேசியக் கூட்டமைப்பு, நோர்வே அரசு என்பவற்றிக்கெதிராக கடும் எதிர் நிலைப்பாட்டினைக் கொண்டிருக்கிறது.\n\n"}
{"id": "9497", "url": "https://ta.wikipedia.org/wiki?curid=9497", "title": "மாமல்லபுரம் பஞ்சபாண்டவர் மண்டபம்", "text": "மாமல்லபுரம் பஞ்சபாண்டவர் மண்டபம்\n\nஇன்றைய தமிழ்நாட்டின் புகழ்பெற்ற சுற்றுலாத் தலமும், ஒரு காலத்தில் பல்லவர்களின் துறைமுகப் பட்டினமாகவும் விளங்கியதுமான மாமல்லபுரத்தில் பெருமளவில் காணப்படும் குடைவரை கோயில்களில் ஒன்றே தற்காலத்தில் பஞ்சபாண்டவர் மண்டபம் என அழைக்கப்படும் கோயிலாகும். இது கட்டிமுடிக்கப்படாத ஒரு குடைவரை. மூன்று சார்பு உடையதாக அமைந்துள்ள இதன் அமைப்பைப் பார்க்கும்போது, நடுவில் கருவறையையும், சுற்றிலும் மண்டபத்தையும் கொண்ட ஒரு பெரிய கோயிலாகவே திட்டமிடப்பட்டது என்பது விளங்கும். கருவறைக்குப் பின்புறமாக இருக்கவேண்டிய நான்காவது சார்பின் குடைவு வேலைகள் தொடங்கு முன்னரே கட்டுமானப் பணிகள் கைவிடப்பட்டுவிட்டன. \n\nஇதன் முகப்பு ஆறு முழுத்தூண்களையும், இரண்டு அரைத்தூண்களையும் கொண்டுள்ளது. இதன் பின்னால் இதே போன்ற இன்னொரு தூண்வரிசையும் அமைக்கப்பட்டுள்ளது. \n\n"}
{"id": "9498", "url": "https://ta.wikipedia.org/wiki?curid=9498", "title": "நாடகம்", "text": "நாடகம்\n\nநாடகம் என்பது ஒரு கலை அல்லது பலவகைக் கலைகளின் கூட்டுச் சேர்க்கையாகும். நாட்டு + அகம் = நாடகம். அதாவது, நாட்டு மக்களின் அகத்தை பிரதிபலிக்கும் கலை. கதை ஒன்றை அரங்கிலே நடிப்பு, ஒப்பனை, இசை, ஓவியம், அரங்கமைப்பு, இலக்கியம், ஒலி, ஒளி முதலான கலைகளின் ஒன்றிணைப்பால் படைத்துக் காட்டுவதை நாடகம் எனலாம். இவற்றை எழுதுபவர்கள் நாடகாசிரியர் என அறியப்படுவார். தமிழ் நாடகத் தந்தை என பம்மல் சம்பந்தனார் அழைக்கப்படுகிறார்.\n\n\"உலகமே ஒரு நாடக மேடை\" என்றார் சேக்ஸ்பியர். உலகில் நாடகங்கள் பலவகைகளாக நடத்தப்படுகின்றன. தமிழை தமிழகத்தினை பொருத்தமட்டில் நாடகம் என்பது தெருக்கூத்து மற்றும் பாவை நாடகங்களாக நடத்தப்படுகின்றன.\n\n"}
{"id": "9507", "url": "https://ta.wikipedia.org/wiki?curid=9507", "title": "ஈழமணி (பத்திரிகை)", "text": "ஈழமணி (பத்திரிகை)\n\nஈழமணி இலங்கையிலிருந்து வெளியான ஒரு தினசரிப் பத்திரிகை ஆகும். இது எழுபதுகளின் ஆரம்பத்தில் கொழும்பிலிருந்து ரைம்ஸ் ஒஃவ் சிலோன் (Times of Ceylon) நிறுவனத்தினரால் வெளியிடப்பட்டது. ஒரு சில மாதகாலம் மட்டுமே இது வெளிவந்து பின்னர் இது நிறுத்தப்பட்டுவிட்டது.\n"}
{"id": "9508", "url": "https://ta.wikipedia.org/wiki?curid=9508", "title": "ஆனந்த குமாரசுவாமி", "text": "ஆனந்த குமாரசுவாமி\n\nஆனந்த கெந்திஷ் குமாரசுவாமி (ஆகஸ்ட் 22 1877 - செப்டம்பர் 9 1947), கீழைத்தேயக் கலைகளுக்கும், இந்து மதத்துக்கும் சிறந்த தூதுவராக விளங்கியவர். சிறந்த ஓவியர், சிற்பி, கட்டடக்கலைஞர், கலைத் திறனாய்வாளர் (விமரிசகர்), ஆராய்ச்சியாளர், நூலாசிரியர்.\n\nSection::::வாழ்க்கைச் சுருக்கம்.\nசேர் முத்து குமாரசுவாமி, எலிசபெத் பீவி (Elizabeth Clay-Beevi) என்போரின் ஒரே மகன். கொழும்பிலே பிறந்தார். தாயார் இங்கிலாந்தின் கெண்ட் என்னும் ஊரைச் சேர்ந்தவர். தாயாருடன் 1879 ஆம் ஆண்டு ஏப்ரல் மாதம் இங்கிலாந்து சென்றார். இரண்டு வயதாகுமுன் தந்தையை இழந்து தாயின் பராமரிப்பிலே இங்கிலாந்தில் வளர்ந்து லண்டன் பல்கலைக்கழகத்திலே BSc தேர்வில் முதல் வகுப்பில் தேர்ச்சியடைந்தார். பின்பு அதே பல்கலைக்கழகத்தில் 1905 இல் DSc (Geology) பட்டத்தையும் பெற்றார். பல்கலைக்கழகத்தில் கல்வி கற்கும் போது அங்கு அவருடன் கல்வி பயின்ற 'எதெல் மேரி' (\"Ethel Mary\") என்பாரைத் திருமணம் புரிந்து கொண்டார். ஆனந்த குமாரசுவாமி ஆங்கிலம், இடாய்ச்சு, பிரெஞ்சு, பாரசீகம், சிங்களம், சமக்கிருதம், பாளி, இந்தி, தமிழ் ஆகிய மொழிகளில் சிறந்த புலமையுடையவராக விளங்கினார்.\n\nஎதெலுடன் இலங்கை திரும்பிய ஆனந்த குமாரசுவாமி 1903 ஆம் ஆண்டு மார்ச் மாதம் முதல் 1906 டிசம்பர் வரை இலங்கையின் கனிப்பொருள் ஆய்வுப் பகுதியின் தலைவராக விளங்கினார். எதெலுடனான மணவாழ்க்கை நீண்ட காலம் நீடிக்கவில்லை. சிறிது காலத்தின் பின்னர் எதெல் இங்கிலாந்து திரும்பினார். பின்னர் ஆனந்த குமாரசுவாமி அவர்கள் ரத்னா தேவி எனும் இலங்கைப் பெண்ணை மணம் புரிந்தார். இவருக்கு நாரதா, ரோஹினி என இரு பிள்ளைகள் பிறந்தனர். இவர்களில் நாரதா பின்னர் ஒரு விமான விபத்தில் உயிரிழந்தார். இந்தத் துக்கம் தாளாது ரத்னா தேவியும் சிறிது காலத்தில் காலமானார்.\n\nSection::::இலங்கையில் சேவை.\nஅந்தக் காலத்தில் விடுதலை (சுதேசிய) உணர்வால் உந்தப்பெற்று சமூக சீர்திருத்தச் சங்கத்தை (1905) நிறுவினார். அதன் சார்பில் \"Ceylon National Review\" என்னும் இதழைத் தொடங்கி அதன் ஆசிரியராகச் சேவையாற்றினார்.\n1906 ஆம் ஆண்டு சூன் நாலாம் நாள் முதன் முதலாக யாழ்ப்பாணம் சென்றார். அங்கு உரையாற்றும்போது \"நமது கலை, கலாசாரம், பண்பாடு ஆகியவற்றின் சிறப்பினை உலகில் வேறெங்கும் காணமுடியாது...எம்மவர் விஞ்ஞானக் கல்வியையும் கைத்தொழிற்கல்வியையும் நாடுகின்றனர். இவை அவசியமானவையே! ஆனால் இவை எல்லாம் பண்பாடு என்னும் அடிப்படையிலிருந்து வரவேண்டும்...\" எனக் குறிப்பிட்டார். யாழ்ப்பாணத்தில் அவருக்கு \"வித்தியா விநோதன்\" என்னும் பட்டம் அளிக்கப்பட்டது.\n\nSection::::கலைச் சேவை.\n1907 ஆம் ஆண்டிலிருந்து இங்கிலாந்திலும் இந்தியாவிலும் கலை முயற்சிகளில் ஈடுபட்டார். 1911 ஆம் ஆண்டில் அலகாபாத்தில் நடைபெற்ற பொருட்காட்சியின் கலைப்பகுதிக்குப் பொறுப்பு வகித்தார்.\n\nஇந்திய விடுதலை இயக்க ஆதரவாளராக, அதன் தலைவர்களோடு தொடர்பு கொண்டிருந்தார். ரவீந்திரநாத் தாகூர், சகோதரி நிவேதிதை முதலியோரின் நண்பராக வாழ்ந்தார்.\n\nஇந்தியக்கலைகளின் இறைமையை உலகிற்கு எடுத்துக் காட்டியசிறந்த தூதுவராகக் கருதப்படுபவர். இறைவனின் ஐந்தொழிலைப் (பஞ்சகிருத்தியத்தைப்) பிரதிபலிக்கும் சிவநடனத்தை விளக்கி 1912-இல் 'சித்தாந்த தீபிகை'யில் எழுதிய ஆங்கிலக் கட்டுரை மூலம் இந்தியக் கலைகளின் சிறப்பினை உலகிற்கு அறிமுகப்படுத்திய முன்னோடியாகக் கொள்ளப்படுகிறார். ஏராளமான கட்டுரைகளையும் எழுதியுள்ளார்.\n\nசகோதரி நிவேதிதையுடன் இணைந்து பௌத்த புராணக்கதைகளையும் தொகுத்துத் தந்துள்ளார். 'பிரபுத்த பாரதா' என்ற இதழில் 1913, 1914, 1915 ஆம் ஆண்டுகளில் தாயுமானவர் பாடல்களின் ஆங்கில மொழிபெயர்ப்புகள் சிலவற்றை எழுதினார்.\n\nSection::::பொஸ்டனில் சேவை.\n1917 முதல் ஐக்கிய அமெரிக்காவில் பொஸ்டன் (பாஸ்ட்டன்) நகரில் அமைந்திருந்த நுண்கலை அருங்காட்சியகத்தில் கீழைத்தேயப் பிரிவின் பணிப்பாளராகவும், பின்பு ஆய்வாளராகவும் பணிபுரிந்தார். இங்கு அவர் டோனா லூசா (Dona Lusa) என்னும் ஆர்ஜெண்டீனா பெண்மணியைச் சந்தித்து அவரைத் திருமணம் புரிந்து கொண்டார். இவர்களுக்கு ராமா என்னும் பெயர் கொண்ட ஆண்குழந்தை பிறந்தது. ராமா பின்னர் இந்தியாவின் ஹரித்வாரில் உள்ள குருகுல (Gurukul) பல்கலைக்கழகத்தில் உயர் கல்வி கற்று அமெரிக்காவின் அல்பேர்ட் ஐன்ஸ்டீன் வைத்தியசாலையில் வைத்தியராகப் பயிற்சி பெற்று அமெரிக்காவில் வைத்தியராகத் தொழிலாற்றியவர்.\n\nஆனந்த குமாரசுவாமி அவர்கள் தமது எழுபதாவது வயதில் செப்டம்பர் 9 1947 இல் அமெரிக்காவில் பொஸ்டன் (பாஸ்ட்டன்) நகரில் காலமானார்.\n\n\n\n"}
{"id": "9514", "url": "https://ta.wikipedia.org/wiki?curid=9514", "title": "விடுகதை", "text": "விடுகதை\n\nஒரு இரு வரிகளில் ஒரு பொருளை மறை பொருளாக (நேரடியாக விவரிக்காமல்) விவரித்து தொடுக்கப்படும் ஒரு புதிரே விடுகதை ஆகும். இதை நொடி என்றும் பழம் தமிழில் பிசி என்றும் கூறலாம். விடுகதையை பொதுமக்கள் இலக்கிய வடிவமாகவும் வாய்மொழி இலக்கியமாகவும் சிலர் அடையாளப்படுத்துவர். குறிப்பாக \"தாய்மார்கள் தம்மக்களின் சிந்தனை ஆற்றலை வளர்க்கும் வகையில் விடுகதைகளை எழுப்புவதும், இளஞ்சிறார் அவற்றுக்குரிய விடைகளை இறப்பதும்\" வழமையாகும்.\nSection::::விடுகதை வகைகள்.\nமுனைவர் சு. சக்திவேல் தமிழ்ப் பழமொழிகளை ஐந்து வகையாக வகைப்படுத்துகிறார்.\n\n\n\nSection::::எண்களுக்கான விடுகதை.\nடா டா டா டா டா டா அது\n\nடா டா டா டா டா டா டா டா டா டா மாட்டை\n\nஇதனை ஆறுடா, பத்துடா மாட்டை என எண்ணிச் சேர்த்து சிறுவர் விடுகதையாகப் போட்டு விளையாடுவர்.\n\nஒன்றும் இரண்டும் சேரில் செல்வம்\n\nமூன்றும் நான்கும் சேரில் குளம்\n\nமூன்றும் ஐந்தும் ஒன்றும் சேரில் கங்கை\n\nமூன்றும் ஆறும் சேரில் பெருமை\n\nஏழும் எட்டும் சேரில் பருகு அஃது என்ன?\n\n-எண்ணை வைத்து எழுத்தைச் சேர்த்து திரு, வாவி, வானதி, வான், குடி என இணைத்துப் பின் \"திருவாவினன்குடி\" என்ற விடையளிப்பர்.\n\nSection::::பாடலாக இருக்கும் விடுகதை.\nசங்க காலத்து தனிப் பாடல் திரட்டில் காணப்படும், பாடல் வடிவில் உள்ள ஒரு விடுகதை. இது சுந்தரகவிராயர் என்பவரால் பாடப்பட்ட பாடல். தமிழ்நயத்துடன், மரம் என்ற சொல் மீண்டும் மீண்டும் வருமாறு அமைக்கப்பட்ட பாடல். ஆனால் இங்கே மரம் என்ற ஒரே சொல்லால், வெவ்வேறு பொருள் வரும்படி பாடல் அமைக்கப்பட்டுள்ளது.\n<poem>\nமரமது மரத்திலேறி மரமதைத் தோளில் வைத்து\nமரமது மரத்தைக் கண்டு, மரத்தினால் மரத்தைக் குத்தி,\nமரமது வழியே சென்று, வளமனைக் கேகும் போது\nமரமது கண்ட மாதர் மரமுடன் மரமெடுத்தார்\n</poem>\n\n\nஇப்பாடலின் பொருளை முழுமையாகக் கூறுவதாயின்:\n\nஅரசன் ஒருவன், தன் தோளிலே வேலை ஏந்தி, குதிரையில் ஏறி, வேட்டைக்குச் சென்றான். அங்கு ஒரு வேங்கைப்புலியைக் கண்டு, தன் வேலால் குத்திக்கொன்றான். பின்னர் அரசன் தனது அரண்மனைக்குச் சென்றான். புலியைக் கொன்று வெற்றிவீரனாகத் திரும்பிவரும் அரசனைக் கண்ட பெண்கள் அரசனுக்கு ஆலத்தி (ஆரத்தி) எடுத்து வரவேற்றனர்.\n\n"}
{"id": "9515", "url": "https://ta.wikipedia.org/wiki?curid=9515", "title": "யாழ்ப்பாண வைபவ விமரிசனம் (நூல்)", "text": "யாழ்ப்பாண வைபவ விமரிசனம் (நூல்)\n\nயாழ்ப்பாண வைபவ விமர்சனம் என்னும் நூல் போர்த்துக்கேயர் யாழ்ப்பாணத்தை முழுமையாகக் கைப்பற்றுவதற்கு முற்பட்ட அதன் வரலாற்றை ஆய்வு செய்யும் நூல் ஆகும். இந்த ஆராய்ச்சி நூலை எழுதியவர் சுவாமி ஞானப்பிரகாசர். இதன் முதற் பதிப்பு 1928 ஆம் ஆண்டில் அச்சுவேலியில் இருந்த ஞானப்பிரகாச யந்திரசாலையில் அச்சிட்டு வெளியிடப்பட்டது. யாழ்ப்பாண வைபவமாலையில் தாம் கண்ட சரித்திர முரண்பாடுகளை இந்த நூலில் எடுத்துக் காட்டினார்.\n\nசன்மார்க்கபோதினி பத்திரிகைகளில் அவ்வப்போது பாகம் பாகமாய் எழுதிய கட்டுரைகளைத் தொகுத்து இச்சிறு நூல் வெளியிடப்பட்டது.\n\nSection::::நோக்கம்.\nஇதன் நூலாசிரியர் நூலின் முதற்பதிப்புக்கான முன்னுரையில், \"இச்சிறுநூல் யாழ்ப்பாண இராச்சியத்தின் ஆதிகால உண்மைச் சரித்திர ஆராய்ச்சியையும், யாழ்ப்பாண வைபவமாலை எனும் பெரிய நூலின் உள்ளுறை ஆராய்ச்சியையும் கையாளுவது\" என்று குறிப்பிட்டுள்ளார். இதிலிருந்து, ஒல்லாந்தர் ஆட்சியின் இறுதிக்காலத்தில் எழுதப்பட்ட யாழ்ப்பாண வைபவ மாலை என்னும் நூலைப் பிற்காலத்தில் கிடைத்த சான்றுகளை ஆதாரமாகக் கொண்டு ஆய்வு செய்து உண்மை வரலாற்றை அறிவதே இந்த நூலின் நோக்கம் என்பது புலனாகிறது. \n\nவைபவமாலை, அக்காலத்தில் இருந்த சில நூல்களையும், செவிவழிக்கதைகளையும் சான்றுகளாகக் கொண்டு, யாழ்ப்பாண இராச்சியம் வீழ்ச்சியடைந்து ஏறத்தாழ 175 ஆண்டுகளுக்குப் பின்னர் எழுதப்பட்டது. யாழ்ப்பாண இராச்சியத்தில் போர்த்துக்கேயர் தலையீடு ஏற்பட்டதற்குப் பிந்திய வைபவமாலை தரும் வரலாறு செவிவழிக்கதைகளை ஆதாரமாகக் கொண்டது எனவும் அதனால் இக்காலம் குறித்த வைபவமாலையின் வரலாறு பிற்காலத்தில் அறியப்பட்ட போர்த்துக்கேயர் காலக் குறிப்புக்களுடன் முரண்படுவதாகவும் சுவாமி ஞானப்பிரகாசர் கருதுகிறார். இதனால், இந்த நூல் எழுதிய காலத்தில் கிடைத்த போர்த்துக்கேயர் காலத்துத் தகவல்களை அடிப்படையாகக் கொண்டு யாழ்ப்பாணத்தின் உண்மை வரலாற்றை அறிய நூலாசிரியர் முயன்றுள்ளார்.\n\nSection::::உள்ளடக்கம்.\nஇந்த நூலிலே ஆரம்ப அதிகாரம் என்று பெயர் கொண்ட அதிகாரத்தில் வைபவமாலையில் கூறப்பட்டுள்ளனவும், யாழ்ப்பாண இராச்சியத்துக்கு முற்பட்ட காலத்தில் நிகழ்ந்தனவுமாகச் சொல்லப்படும் கதைகளை, வைபவமாலையின் முதனூல்களில் சொல்லப்படவற்றோடு ஒப்பிட்டு ஆய்வு செய்யப்படுகிறது. இதைத் தவிர்த்து யாழ்ப்பாண வைபவ விமரிசனத்தில் 15 அத்தியாயங்கள் உள்ளன. இவை பின்வருமாறு:\n\n\n"}
{"id": "9521", "url": "https://ta.wikipedia.org/wiki?curid=9521", "title": "காமினி பொன்சேகா", "text": "காமினி பொன்சேகா\n\nகாமினி பொன்சேகா (\"Don Shelton Gamini Fonseka\", மார்ச் 21, 1936 - செப்டம்பர் 30, 2004) சிங்களத் திரைப்பட நடிகர். இவர் நடிகராக மட்டுமின்றி தயாரிப்பாளராக, இயக்குனராக, பாடலாசிரியராக பணியாற்றியுள்ளார். பின்னாட்களில் அரசியல்வாதியாகவும் திகழ்ந்தார். இவர் தமிழ் மொழியிலும் பேசி நடித்துள்ளார்.\n\nSection::::வாழ்க்கைக் குறிப்பு.\n1936 ம் ஆண்டு மார்ச் 21ம் திகதி இலங்கையில் கொழும்பு மாவட்டம், தெகிவளையில் வில்லியம்- டோலி தம்பதியருக்கு மகனாக பிறந்தார். தெகிவளை பிரெஸ்பிட்டேரியன் மகளிர் வித்தியாலயத்தில் கல்வியை ஆரம்பித்த காமினி, பின்பு கல்கிசை புனித தோமையர் கல்லூரியில் கல்வி கற்றார்.\n\nSection::::சினிமா வாழ்க்கை.\n1950களின் பிற்பகுதியில் சினிமாத்துறையினில் நுழைந்தார். திரைப்படத்துறையில் இணையும் வாய்ப்பை பிரேம்நாத் மொராயஸ் என்பவரே பெற்றுக்கொடுத்தார். ஆரம்பத்தில் திரைப்படத் தயாரிப்பு மற்றும் தொழில்நுட்பம் ஆகிய துறைகளில் பணிபுரியும் வாய்ப்பே காமினிக்கு கிடைத்தது. அதற்கமைய லெஸ்டர் ஜேம்ஸ் பீரிசின் ‘ரேகாவ’ என்ற திரைப்படத்தின் புகைப்படப்பிடிப்பு பிரிவில் பணியாற்றும் வாய்ப்பை பெற்ற காமினி அதனூடாகவே நடிக்கும் வாய்ப்பையும் பெற்றுக்கொண்டார்.\n\nசோமசேகரன் இயக்கத்தில் வெளிவந்த ‘பிரிமியெக் நிசா’ என்ற திரைப்படமே இவர் முக்கிய பாத்திரமேற்று நடித்த முதல் திரைப்படம். சிறந்த இயக்குனரான லெஸ்ரர் ஜேம்ஸ் பீரிசின் பல திரைபடங்களில் முக்கிய வேடங்களில் நடித்துள்ளார். இந்தியாவிற்கும் 1970 இல் இங்கிலாந்துக்கும் சென்று திரைப்படத்துறை பற்றி கற்றுக் கொண்டார். தனது சிறப்பான நடிப்பாற்றலால் மக்கள் பலரையும் கவர்ந்தார். இறக்கும் வரை 110 படங்களில் நடித்துள்ளார், நங்கூரம், நீலக்கடல் ஓரத்தில் ஆகிய தமிழ்த் திரைப்படங்களிலும் நடித்திருக்கிறார். \"சருங்கலய\" என்ற சிங்களத் திரைப்படத்திலே நடராஜா என்ற பாத்திரத்தில் தமிழராகவே நடித்தார். இந்தப் படத்தில் இவர் சம்பந்தப்பட்ட பல முக்கியமான காட்சிகள், வடமாகாணத்தில் கரவெட்டி என்ற கிராமத்தில் படமாக்கப்பட்டது.\n\n\n\nSection::::அரசியல் வாழ்க்கை.\n1985 இல் ஐக்கிய தேசியக் கட்சி சார்பாக மாத்தறை மாவட்டத்தில் போட்டியிட்டு வென்று நாடாளுமன்ற உறுப்பினரானார். துணைசபாநாயகராகவும் பணியாற்றினார். 1995 - 1998 வரையான காலப்பகுதியில் வடகிழக்கு மாகாண ஆளுனராகவும் பதவி வகித்தார்.\n\n"}
{"id": "9523", "url": "https://ta.wikipedia.org/wiki?curid=9523", "title": "அயனிமம் (இயற்பியல்)", "text": "அயனிமம் (இயற்பியல்)\n\nஅயனிமம் அல்லது பிளாஸ்மா (:கிரேக்கம், \"moldable substance\" (அ) மின்மப் பொருள்/கலவை. மின்மக் கலவை என்பது இயற்பியல், வேதியியல் ஆகிய துறைகளின்படி பொருளொன்றின், திண்மம், நீர்மம் (திரவம்), வளிமம்(வாயு) ஆகிய மூன்று இயல்பான தனி நிலைகளுக்குப் (phase) புறம்பாகவுள்ள நான்காவது ஒரு தனி நிலையாகும். இதனை புவியில் இயல்பான நிலைகளினின்று செயற்கை முறையில் பெறப்பட்ட நடுநிலையான வாயுக்கலவை மூலமே பெற இயலும். இதனை மின்மக்கூழ்மம் (ஜெல்லி) எனவும் அழைப்பர். வேதியியலறிஞர் இர்விங் லாங்முயர் என்பவரே 1928 ஆம் ஆண்டு பிளாஸ்மா என்ற பதத்தை அறிமுகப்படுத்தினார்.\n\nஇதனை மின்மமாக்கப்பட்ட (அயனாக்கம்) அடைந்த வளிம நிலை எனலாம். மேலும் இதன் நிலைப்பாடு இன்னும் ஆராய்ந்தறியப்பட வேண்டியதாகும். பிளாஸ்மா என்னும் மின்மக் கலவை நிலை, சுதந்திரமாக இயங்கும் இலத்திரன்களையும், அயன்கள் எனப்படும் (எதிர்மின்னிகளை) இலத்திரன்களை இழந்த மின்னூட்டம் பெற்ற அணுக்களையும் கொண்டன. அதாவது நேர்மின்மப்(+) பொருட்களும், எதிர்மின்மப்(-) பொருட்களும் ஈடான (சமமான) எண்ணிக்கையில் கலந்து ஒரு வளிமம் போன்ற நிலையில் உள்ளது இம் \"மின்மக்கலவை\" என்னும் பிளாஸ்மா. அணுக்களிலிருந்து இலத்திரன்களை (எதிர்மின்னிகளை) வெளியேற்றிப் பிளாஸ்மா நிலையை உருவாக்குவதற்கும், எதிர்மின்னிகளும் (இலத்திரன்களும்), அயன்களும் தனித்தனியாக இருக்கும் நிலையைத் தக்கவைப்பதற்கும், சக்தி தேவைப்படுகின்றது. இவ்வாறு தேவைப்படும் சக்தி வெப்பம், மின்சாரம், கட்புலனாகாத புற ஊதாக்கதிர்கள், கட்புலனாகும் செறிவாக்கப்பட்ட லேசர் கதிர்கள் போன்ற பல மூலங்களிலிருந்து கிடைக்கக் கூடும். பிளாஸ்மா நிலையைத் தக்கவைப்பதற்குரிய சக்தியில் குறைவு ஏற்படும்போது அது மீண்டும் மின்னேற்றம் இல்லாத (வளிம) வாயு நிலையை அடைகின்றது. தனியாக இயங்கக்கூடிய மின்னேற்றம் கொண்ட துணிக்கைகள் (துகள்கள்) இருப்பதன் காரணமாகப் பிளாஸ்மா மின்கடத்துதிறன் கொண்டது. அத்துடன் மின்காந்தப் புலங்களினால் தூண்டப்படக்கூடியது.\n\nசுற்றுப்புறச்சூழலின் வாயுமண்டலத்தின் வெப்பம், அடர்த்தியைக் கொண்டு பகுதியளவாகவோ (அ) முற்றிலுமாகவோ மின்னூட்டம் பெற்ற பிளாஸ்மாக்கள் உற்பத்தி செய்யப்படுகின்றன. சான்றாக, பகுதியளவு அயனியாக்கமடைந்த பிளாஸ்மாக்கள் வெளிர்ந்த நியான் குழல்களிலும், மின்னல்களிலும் காணப்படுகின்றன. மேலும் முற்றிலும் அயனியாக்கமடைந்த பிளாஸ்மாக்கள் சூரியனின் உட்புறாத்திலும், சூரிய ஒளிவட்டத்திலும், நட்சத்திரங்களிலும் காணப்படுகின்றன.\n\nஅணு உட்கருவில் நேர்மின்மப்(+) பொருட்களிலிருந்து இலத்திரன்களை (எதிர்மின்னிகளை) நீக்குவதால் அயனியாக்கமடைகின்றன. நீக்கப்ப்ட்ட இலத்திரன்களின் எண்ணிக்கை வெப்பம் உயர்வு, அடர்த்தியினைக் கொண்டு மாறுபடும். அணுமூலக்கூறு பிணைப்பை பிளக்க இவை உதவுகின்றன. இம்முறை வேதியிய நீர்ம அயனியாக்கம், உலோக அயனியாக்க முறைமைகளிலிருந்து முற்றிலும் மாறுபடுகின்றன. மின்னூட்டம் பெற்ற பிளாஸ்மா மின்துகள்கள் மின்கடத்துபவைகளாக ஒன்றிணைந்து மின்காந்தப்புலத்தில் நன்கு செயல்படுகின்றன. இம்முறைமை தற்காலத்திலுள்ள நவீனத்தொழில் நுட்பக் கருவிகளில் பயன்படுத்தப்படுகிறன்து. சான்றாக பிளாஸ்மா தொலைக்காட்சித் திரைகள் முதலியவற்றில் பயன்படுகின்றன.\n\nபிளாஸ்மாக்கள் பெரும்பாலும், விண்வெளி மண்டலங்கள், நட்சத்திரங்கள், பால்வழித்திரள் போன்றவற்றில் அளப்பரியதாக பரந்து காணப்படுகின்றன.\n\n\n\nSection::::பண்புக்கூறுகள்.\nSection::::அயனியாதல் வீதம்.\nஅயனியாதல் வீதமான, formula_1, என்பது சமன்பாட்டில் formula_2,\n\nஇங்கு formula_3 அயனிகளின் அடர்த்தி எண்ணிக்கை & formula_4 நடுநிலை அயனிகளின் அடர்த்தி எண்ணிக்கை.\n\nஇலத்திரான் அடர்த்தி, சராசரி மின்னூட்ட அளவு formula_5 வழி அயனிகளுடைய formula_6,\n\nஇங்கு formula_7 இலத்திரான் அடர்த்தி எண்ணிக்கை.\n\nSection::::வெப்ப அளவீடு.\nபிளாஸ்மாவின் வெப்பநிலை கெல்வின் / இலத்திரான் வோல்ட்ஸ் என்ற அலகால் அளக்கப்படுகிறது. பிளாஸ்மாவின் அயனியாதல் வீதமனாது பிளாஸ்மாவின் அயனியாக்க வெப்பநிலையால் மாற்றமடைகிறது.\n\nSection::::வாயு, பிளாஸ்மா வேறுபாடுகள்.\nதிட, திரவ, வாயு நிலைகளுக்கு அப்பாற்பட்ட நான்காவது நிலைப்பாடாக அயனியாக்கப்பட்ட வாயுக்களாக இப்பிளாஸ்மாக்கள் கருதப்படுகின்றன.\n\nSection::::பிளாசுமா - பொதுவகைகள்.\nபுவியில் நாம் பெருமளவுக்கு எதிர்கொள்ளும் பொருட்களின் நிலை திண்மம், நீர்மம் (திரவம்), வளிமம் (வாயு) ஆகிய மூன்று நிலைகளாகும். அண்டத்தைக் கருத்துக்கு எடுத்தால், இயற்கையில் அதி கூடிய அளவில் காணப்படும் பொருளின் நிலை பிளாஸ்மா நிலையாகும். சூரிய மண்டலத்துக்கு வெளியில் கண்ணால் காணக்கூடிய அண்டப் பகுதி முழுவதும் பிளாஸ்மா நிலையிலேயே காணப்படுகின்றது. புவியிலும் குறைந்த அளவுக்குப் பிளாஸ்மா காணப்படுகின்றது. இவற்றைவிட செயற்கையாகவும் பிளாஸ்மாக்கள் உருவாக்கப்படுகின்றன.\nSection::::பிளாஸ்மா அளவுருக்கள்.\nபிளாஸ்மாவின் அளவுருகள் அவற்றின் அளவைப்பொருத்து மாறுபடும்,ஆனால் அவற்றின் குணநலன்கள் ஏறத்தாழ ஒன்று போலவே இருக்கும்.பிளாஸ்மாக்கள் குவார்க்குகளைப் போல வித்தியாசமான குணநலன்களைக் கொண்டிருப்பதில்லை.\n\n\nSection::::பிளாஸ்மா - மாதிரிகள்.\nSection::::பொருளாதாரப் பயன்பாடு.\nபிளாஸ்மாவின் மிகையான வெப்பம், அடர்த்தி காரணமாக ஆராய்ச்சி, தொழில் நுட்பம் உள்ளிட்ட துறைகளில் பயன்படுத்தப்படுகிறது,\n\n"}
{"id": "9525", "url": "https://ta.wikipedia.org/wiki?curid=9525", "title": "பெனிட்டோ முசோலினி", "text": "பெனிட்டோ முசோலினி\n\nபெனிட்டோ அமில்கார் அன்டிரியா முசோலினி (ஜுலை 29, 1883 - ஏப்ரல் 28, 1945) என்ற முழுப்பெயர் கொண்ட முசோலினி இத்தாலி நாட்டுக்கு 1922 - 1943 காலப்பகுதியில் தலைமை வகித்தவர். இத்தாலிய அரசை பாசிச அரசாக மாற்றி ஏகபோக சர்வாதிகார ஆட்சியை முசோலினி நடத்தினார். அரச கட்டமைப்புகளையும், தனியார் நிறுவனங்களையும், ஊடகங்களையும், திறனாளர்களையும் தன் கட்டுப்பாட்டுக்குள் வைத்து வன்முறை, பரப்புரை, ஏகபோக அணுகுமுறை ஊடாக பாசிச அரசை உருவாக்கி பேணினார். ஹிட்லருடன் சேர்ந்து இரண்டாம் உலகப் போரின் போது நேச நாடுகளுக்கு எதிராகப் போரிட்டுத் தோற்றார். ஏப்ரல் 1945 இல், முசோலினி தம் மனைவி கிளாரா பெட்டாசியுடன் சுவிட்சர்லாந்துக்குத் தப்பியோட முற்படுகையில், இத்தாலியின் கோமோ ஆற்றின் அருகில் பார்ட்டிசான்களால் பிடிபட்டு பின் அவரும் அவர் மனைவியும் சுட்டு கொல்லப்பட்டனர். இவரது உடல் மிலானுக்கு எடுத்துச் செல்லப்பட்டு அங்குள்ள ஒரு எண்ணெய் விற்பனை நிலையத்தில் தலைகீழாகக் கட்டித் தொங்கவிடப்பட்டு மக்கள் பார்வைக்காக வைக்கப்பட்டது.\n\nSection::::இளமைக்காலம்.\nSection::::தோற்றம்.\nமுசோலினி எமிலியா-ரொமக்னா என்னும் ஊரிலுள்ள போர்லி மாகாணத்தினலுள்ள டோவியா டை பிரிடாப்பியோ என்னும் நகரத்தில் ஓர் உழைக்கும் பாட்டாளியின் குடும்பத்தில் பிறந்தார். இவர் பெற்றோருக்கு இவரே மூத்தவர் இவரின் உடன் பிறந்தோர் அமால்டோ முசோலினி மற்றும் எட்விக் முசோலினி. இவர் தந்தை பெயர் அலெக்சாண்ட்ரோ முசோலினி. இவர் ஒரு இரும்பு அடிக்கும் கொல்லர். இவர் தாய் ரோசா முசோலினி ஆசிரியை. இவர் தாய் கத்தோலிக்க மதத்தில் அதிக இறை பற்றுடையவர்.\n\nSection::::கல்வி.\nமுசோலினி சிறு வயதில் தன் தந்தையின் தொழிலுக்கு மிகவும் உதவி புரிந்தார். தந்தையாரின் சீர்திருத்தக் கொள்கையினால் அவருக்கு ஞானஸ்நானம் செய்யப்படவில்லை. தன் தந்தையின் பொதுவுடமை, சீர்திருத்த கருத்துக்களால் ஈர்க்கப்பட்டு அதன் காரணமாக மெக்சிக்கன் சீர்திருத்தவாதியான பெனிட்டோ ஜீவாரசின் பெயரை தன் பெயரோடு சேர்த்து பெனிட்டோ முசோலினி என்று மாற்றி கொண்டார். பிறகு விடுதிப்பள்ளி ஒன்றில் சேர்க்கப்பட்டார் அப்பள்ளியில் இவர் செய்த குறும்புகளின் காரணமாக பள்ளியைவிட்டு நீக்கப்பட்டு வேறு பள்ளியில் சேர்க்கப்பட்டார், அங்கு சிறப்பானதொரு கல்வி பயின்றார். 1901 ஆம் ஆண்டு பள்ளி இறுதி தேர்வுக்குப்பின் தொடக்க கல்வி ஆசிரியராக அப்பள்ளியிலேயே நியமிக்கப்பட்டார்.\n\nSection::::இராணுவத்தில் பணிபுரிதல்.\n1902 ம் ஆண்டு முசோலினி தன் சொந்த மண்ணை விட்டு சுவிட்சர்லாந்துக்கு குடியேறினார்.அங்கு வேலை கிடைக்காமல் குடும்ப வறுமைக்கு தள்ளபட்டார். அதன் சோசலிச இயக்கத்தில் சேர்ந்தனினால் இத்தாலிக்கு நாடு கடத்தப்பட்டு அங்கு தன்னிச்சையாக இராணுவத்தில் சேர்ந்து பணி புரிந்தார். அவருடைய இராணுவப்பணியில் குறைகள் குற்றங்கள் ஏதுமின்றி சிறப்பான பணி புரிந்தார். இத்தகவல்கள் அவருடைய இராணுவத்தொழில் குறிப்பேடுகளில் குறிப்பிடப்பட்டுள்ளது. 1917 வரை இராணுவத்தில் சிறப்பானதொரு பணிபுரிந்தமையால் 40 க்கும் அதிகமான பதக்கங்கள் அவர் உடையை அலங்கரித்தன. அதன்பின் டைபாய்டு விஷக்காய்ச்சலின் காரணமாகவும் மார்ட்டர் வெடிவிபத்தில் சிக்கி விபத்துக்கள்ளானதல் அப்பணியை தொடரமுடியாமல் போனது.\n\nSection::::அரசியல் செயற்பாடுகள்.\n1912 இல் இத்தாலிய சோசலிஸ்ட் கட்சியின் தேசிய இயக்குநராக இருந்த முசோலினி. முதலாம் உலகப் போரில் இராணுவ தலையீட்டிற்கு நடுநிலைமை வகிக்காத்தால், கட்சியின் நடுநிலைப்பாட்டிற்கு எதிரான செயலைசெய்த்தாக கூறி, பிஎஸ்ஐ கட்சியிலிருந்து வெளியேற்றப்பட்டார். 1917 வரை போரின் போது அவர் ராயல் இத்தாலிய இராணுவத்தில் பணியாற்றினார். பின்பு அவர் காயமடைந்ததால் விடுவிக்கப்பட்டார்.\n\nPSI கட்சியை முசோலினி கண்டனம் செய்தார், இப்போது அவருடைய கருத்துக்கள் சோசலிசத்திற்கு பதிலாக தேசியவாதத்தை மையமாகக் கொண்டு இருந்தது, பின்னர் பாசிச இயக்கத்தை நிருவ இதுவே காரணமாகியது.அவர் சமத்துவமற்ற வர்க்கமுரண்பாடுகளை எதிர்த்து வந்தார், அதற்கு பதிலாக புரட்சிகர தேசியவாத வர்க்கக் கோட்பாடுகளை கடந்து செல்லுமாறு பரிந்துரைத்தார். அக்டோபர் 1922 இல் ரோம் நகரில் மார்சில் இத்தாலிய வரலாற்றில் இளைய பிரதமராக ஆனார் (2014 பிப்ரவரி மாதம் மாட்டோ ரென்சி நியமனம் வரை).\n\nபின்னர், முசோலினி மற்றும் அவரது ஆதரவாளர்கள், ஒரு கட்சியை ஒரு கட்சி சர்வாதிகாரமாக மாற்ற தொடர்ச்சியான சட்டங்கள் மூலம் தங்கள் அதிகாரத்தை உறுதிப்படுத்தினர். ஐந்து ஆண்டுகளுக்குள் அவர் சர்வாதிகார அதிகாரத்தை சட்டப்பூர்வ மற்றும் அசாதாரணமான வழிகளில் நிறுவியதோடு ஒரு சர்வாதிகார அரசை உருவாக்க விரும்பினார். முசோலினி 1943 ஆம் ஆண்டில் கிங் விக்டர் இம்மானுவல் மூன்றாம் அதிகாரத்தை கைப்பற்றும் வரை பதவியில் இருந்தார். சில மாதங்களுக்குப் பிறகு, அவர் இத்தாலிய சமூக குடியரசின் தலைவராக ஆனார். 1945 ல் அவர் இறக்கும்வரை அவர் பதவியை வகித்தார்.\n\nமுசோலினி குறைந்தபட்சம் 1942 வரை ஐரோப்பாவில் ஒரு பெரிய போரை தாமதப்படுத்த முயன்றார். இருப்பினும், ஜெர்மனி 1 செப்டம்பர் 1939 இல் போலந்து மீது படையெடுத்தது. இதன் விளைவாக பிரான்ஸ் மற்றும் ஐக்கிய இராச்சியம்(United Kingdom) இரண்டாம் உலகப் போரின் தொடக்கத்தை அறிவித்தது.அறிவித்தது. ஜூன் 10, 1940-ல் பிரான்சின் வீழ்ச்சிக்கு உடனடியாக முசோலினி ஜேர்மனியின் போரில் அதிகாரப்பூர்வமாக போரில் நுழைந்தார், ஆனால் இத்தாலிக்கு பிரிட்டிஷ் சாம்ராஜ்யத்துடன் நீண்ட போர் நடத்தும் இராணுவ திறன் மற்றும் ஆதாரங்கள் இல்லை என்பதை அறிந்திருந்தார்.1941 ம் ஆண்டு கோடையில், முசோலினி இத்தாலிய படைகளை சோவியத் ஒன்றியத்தின் படையெடுப்பில் பங்கேற்க அனுப்பினார், மேலும் டிசம்பர் மாதம் அமெரிக்காவுடன் யுத்தம் நடந்தது.ஜூலை 24, 1943 இல் சிசிலி மீது கூட்டணிப் படைகளின் படையெடுப்பு தொடங்கியவுடன், அவர் பாசிச கிராண்ட் கவுன்சிலால் பதவி நீக்கம் செய்யப்பட்டார், ஜூலை 25 இல் கிங் வரிசையில் கைது செய்யப்பட்டார். செப்டம்பர் 12, 1943 இல், ஜெர்மன் சிறப்பு படைகளால் முசோலினி கிராஸ் சாஸோ தாக்குதலில் சிறையில் இருந்து மீட்கப்பட்டார். ஏப்ரல் இறுதியில் 1945 ஆம் ஆண்டின் பிற்பகுதியில், முசோலினி மற்றும் அவரது மனைவி கிளாரா பெட்ஸ்கி சுவிட்சர்லாந்துக்குச் செல்ல முயன்றனர், ஆனால் இருவரும் இத்தாலிய கம்யூனிஸ்டுகளால் கைப்பற்றப்பட்டுமற்றும் சுருக்கமாக துப்பாக்கி சூடு மூலம் கொல்லப்பட்டனர்.\n\nSection::::பாசிசம் உருவாதல்.\nமுதலாம் உலகப் போரில் நேச நாட்டு படைபிரிவுக்காக பணிபுரிந்து திரும்பியவுடன் தன் சோசலிச கருத்துக்களுக்கு முற்றுப்புள்ளி வைத்தார். சோசலிசம் தோற்றுப்போன ஓன்று. ஆகையால் தன்னை கொடுரகுணம் கொண்ட மனிதனாக மாற்றிக்கொண்டார். இப்படியிருந்தால் மட்டுமே இத்தாலியை அதன் பழையநிலைக்கு நிமிர்த்தமுடியும் என நம்பினார். சோசலிசம் இறந்துபோன ஓன்று; அவற்றால் நாட்டுக்கு பயன் இல்லை என்பதை அறிவித்தார்.\n\nSection::::பாசிசத்தின் முக்கிய பங்கு.\nபாசிசம் வகுப்பு வாதத்தையும் வகுப்பு வாதக்கலவரங்களையும் எதிர்த்த்து. பாசிசம் தேசியவாதிகளின் உரிமைகளை நிறைவேற்றவும் அவர்களின் பங்கினால் தேசத்தை ஒருங்கிணைத்து இத்தாலியை அதன் பழைய உயரத்துக்கு உயர்த்தியது. பிரபுக்களையும் நடுத்தரவர்க்கத்தினரையும் இணைக்கும் பாலமாக பாசிசம் பயன்பட்டது. இதன் மூலம் ரஷ்யாவில் ஏற்பட்ட புரட்சியை இத்தாலியில் நுழைய முடியாமல் செய்தது. தொழிலாள வர்க்கத்துக்கு முசோலினி எதிரியல்ல என்றாலும் பாசிச கொள்கைக்கு எதிராக யார் செயல்படுவதையும் பாசிஸ்டுகள் தடுத்தனர். இதன் கொள்கை விளக்க அறிவிப்பான பாசிசப் போராட்ட அறிக்கை (The Manifesto of the Fascist Struggle) ஜூன்,1919 ஆண்டு வெளியிடப்பட்டது. இதில் குறைந்தபட்ச ஊதியம், பொதுத்துறை மற்றும் தனியார்த்துறை ஊழியர்களின் தொழிற்சங்க கோரிக்கைகளையும் உள்ளடக்கி வெளியிடப்பட்டது. இந்த கொள்கை பழமைவாதிகளையும், புதுமைவாதிகளையும் ஒரு சேர கட்டுபடுத்தியது. அனைவராலும் வித்தியாசமாகப் பார்க்கப்பட்டு பின் அனைவராலும் ஏற்றுக்கொள்ளப்பட்டது,\n\nSection::::அரசியலின் மூன்றாம் வழி.\nமுசோலினியின் பாசிசக் கொள்கையில் அதிக பற்று கொண்ட முசோலினியின் நம்பிக்கைக்குரிய டினோ கிராண்டி என்பவர் இராணுவத்தில் ஒய்வு பெற்றவர்களிடம் பரப்புரை செய்து அவர்களை ஒன்று திரட்டி கருஞ்சேனை (Black Shirts) என்ற தனி இராணுவப்பிரிவை உருவாக்கினார். இந்த கருஞ்சேனைப் படையினர் கம்யூனிசவாதிகளையும், பொதுவுடமை வாதிகளையும் மற்றும் குழப்பவாதிகளையும் அடக்கும் பணியினை மேற்கொண்டது. இது அரசியலின் மூன்றாம் வழியாக (The Third Way) கையாளப்பட்டது. கம்யூனிசத்தை அப்போதய அரசு வெறுத்ததினால் இவற்றின் வளர்ச்சியையும், செயல்பாடுகளையும் அப்போதைய அரசு கண்டுகொள்ளவில்லை. இதன் காரணமாக பாசிஸ்டுகளின் எண்ணிக்கை இரண்டு வருடங்களில் கணிசமான எண்ணிக்கையை எட்டியது. பின் தேசிய பாசிசக் கட்சியாக (National Fascist Party) ரோமில் உருவெடுத்தது. 1921 தேர்தலில் முசோலினி முதன் முறையாக இத்தாலி கீழ் சபை பாரளுமன்றக்குழு தலைவராகத் (Chamber of Deputies) தேர்ந்தெடுக்கப்பட்டார். இக்கொள்கையால் முசோலினி 1911 முதல் 1938 வரை யூதர்களின் கணிசமான எதிர்ப்பையும் பெற்றுக்கொண்டார்.\n\nSection::::இட்லரும் முசோலினியும்.\nSection::::இட்லருடன் முரண்பாடு.\nமுசோலினியும் இட்லரும் ஆரம்பத்தில் எதிரிகளாகத்தான் இருந்தனர். 1933 இல் முசோலினியின் நண்பர் எய்ஞ்பெட் டால்பஸ் மற்றும் அவருடைய நண்பரும் ஆஸ்திரிய நாசிக்களால் கொல்லப்பட்டனர். அது முதல் முசோலினி இட்லரை எதிரியாகத்தான் பாவித்தார். முசோலினியின் பாசிசக் கட்சியில் யூதர்கள், யூதரல்லாதவர், யூதபகைமை என்ற கோட்பாடுகள் கடைப்பிடிக்கப்படவில்லை. பாசிசக்கொள்கையை மட்டுமே வலியுறுத்தினார். ஆகையால் முசோலினிக்கு இட்லரின் கொள்கை பிடிக்கவில்லை. முசோலினி போப்பிடம் பற்றுகொண்டவர். அது மட்டுமில்லாமல் கலாச்சார பண்புகளையும், செயல்களையும் வைத்து ஒருவர் உயர்ந்தவர் தாழ்ந்தவர் என்ற வர்க்கபேதத்தை உருவாக்கலாம் ஆனால் பிறப்பினால் உயர்ந்தவர் தாழ்ந்தவர் என்ற பேதம் எடுபடாது என்ற நம்பிக்கையுடையவர் என்பதால் இட்லரின் நாசிசத்தை ஏற்றுக்கொள்ளவில்லை. 1920 முதல் 1934 வரை உள்ள கால ஒட்டத்தில் யூதர்கள் சமூகத்தின் எல்லா மட்டங்களில் இருந்ததால் இத்தாலிய பாசிசம் யூதர்களுக்கு எதிரான வர்க்கபேதத்தையும், வகுப்புவாதத்தையும் வளர்க்கவில்லை. அவர்கள் ஒரு சிறு கூட்டமாக இருந்ததால் ரோம் அரசர் காலத்திலிருந்து அவர்களால் எந்த தொல்லையும் ஏற்படவில்லை.\n\nSection::::இட்லருடன் இணக்கமாதல்.\n1938 ல் இட்லரின் தாக்கம் இத்தாலியில் அதிகமிருந்த நேரத்தில் இனவேறுபாட்டுணர்வு அறிக்கையை முசோலினி தயாரித்து வெளியிட்டார் அந்த அறிக்கை முழுக்க முழுக்க இட்லரின் கொள்கையை பறை சாற்றியது. அதில் எந்த நேரத்திலும் எந்த பதவியிலிருந்தும், குடியுரிமையிலிருந்தும் யூதர்களை விலக்க உரிமையுண்டு என்பதை அறிவித்தது. இந்த அறிக்கை இத்தாலிய பெரும்பான்மை பாசிசவாதிகளின் ஆதரவை பெறவில்லை மாறாக முசோலினிக்கு எதிர்ப்பை வளர்த்தது. ரோம ஆலயத்தின் போதகர் பதினேழாம் போப் பயஸ் இந்த அறிக்கைக்கு கண்டனம் தெரிவித்து கடிதம் எழுதினார்.\n\nSection::::முசோலினியை கொல்ல முயற்சி.\nமுசோலினியின் பரப்புரைகள் அவ்வப்போது எதிர்ப்புகளை காட்டத்தயங்காது பெரும்பாலும் சிறிய எதிர்ப்புகளை அவரே ஒன்றுமில்லாமல் செய்துவிடுவார். 7 ஏப்ரல், 1926 \"வையலட் ஜிப்சன்\" துப்பாக்கியால் சுட்டதில் அவர் மூக்கில் காயம் ஏற்பட்டது. பின் 31 அக்டோபர், 1926 ஐரிஷ் பெண்ணும் அவர் மகளும் சுட்டதில் தப்பித்துகொண்டார், 15 வயதுடைய ஆன்டியோ ஜாம்போனி சுடமுற்பட்டபோது பிடிபட்டு அங்கேயே மரண தண்டனை கொடுக்கப்பட்டது. ரோமிலும் அவரை கொல்ல இரு கலகக்காரர்கள் முயன்றனர். முயற்சி முறியடிக்கப்பட்டு இருவரும் சுட்டுக்கொல்லப்பட்டனர். 1938 ல் சிலோவேனிய பாசிசபகைமைவாதி கோபரிட் முயற்சித்தான் அவன் முயற்சி தோல்வியுற்றது.\n\nSection::::வாழ்க்கைக் குறிப்பு.\nமுசோலினியின் முதல் மனைவி பெயர் இடா டாலசர், 1914 ம் ஆண்டு டிரன்டோ வில் திருமணம் புரிந்தார் இவர்களுக்கு பெனிட்டோ அல்பினோ என்ற மகன் உள்ளார், ஓராண்டு கழித்து முசோலினி ராச்சிலி குடி என்பவரை 1915 ல் மணந்தார். 1910 ஆண்டே இவருக்கு திருமணம் நடந்ந்துவிட்டதாகவும் தன் அரசியல் கவுரவத்திற்காக இருவரிடமும் மறைத்துவிட்டார். முதல் மனைவியும் மகனும் பின்னாளில் அதிக தொல்லைகொடுத்தனர். ரேச்சலுக்கு இரு மகள்கள் எட்டா (1910-1995) அன்னா மரியா (3 செப்டம்பர் 1929- 25 ஏப்ரல் 1968), அதற்குபின் ரவேன்னாவை 11 ஜூன் 1960, நன்டோ புசி நெக்ரி ல் திருமணம் செய்துகொண்டார், இவர்களுக்கு விட்டோரியோ (1916-1997). புருனோ (அக்டோபர் 1918-7 ஆகஸ்டு 1947). ரோமேனோ (1927-2006) என மூன்று மகள்கள் பிறந்த்னர். முசோலினிக்கு பல தாரங்கள் உண்டு. மார்கெரிடா சபாட்டி கடைசியாக கிளாரா பெட்டாசி இன்னும் பல பெண்களுடன் லீலா விநோதங்கள் புரிந்துள்ளதாகவும் அதனால் பெண்களின் சூழல் அதிகம் இருந்ததாக அவருடைய சுயசரிதையாளர் நிக்கோலஸ் பேரல் குறிப்பிடுகிறார்.\n\nSection::::முசோலியின் மரணம்.\n28 ஏப்ரல் 1945 இல், முசோலினி தம் மனைவி கிளாரா பெட்டாசியுடன் சுவிட்சர்லாந்துக்குத் தப்பியோட முற்படுகையில், இத்தாலியின் கோமோ ஆற்றின் அருகில் பார்ட்டிசான்களால் பிடிபட்டு பின் அவரும் அவர் மனைவியும் சுட்டு கொல்லப்பட்டனர். 29 ஏப்ரல், 1945 ம் ஆண்டு முசோலினி மற்றும் அவர் மனைவி கிளாரா பெட்டாசியின் உடல்களும் மிலனில் உள்ள பியஜேல் லொரெட்டோ விற்கு எடுத்துசெல்லப்பட்டு தலைகீழாக எரிவாயு நிரப்பும் நிலையத்தின் கூரையிலுள்ள இறைச்சியை தொங்கவிடும் கொக்கியில் மாட்டித் தொங்கவிட்டனர். இந்த செயல்களின் நோக்கம் பாசிசவாதிகளை அச்சுறுத்துவதற்காகவும், இதற்குமுன் பார்ட்டிசான்களை இக்கொடுரமான முறையிலேயே முசோலினியும் அச்சு நாட்டு அதிகாரிகளும் செய்ததற்கு பழிவாங்கும் நோக்கில் தொங்கவிடப்பட்டது, அதன் கீழேயிருந்து அங்குவாழ் மக்கள் அவர்களின் உடல்கள் மீது கற்களைக்கொண்டு அடித்து தங்கள் ஆத்திரத்தை தீர்த்துகோண்டனர். பலரும் வசைவு மொழிகொண்டு பதவியிழந்த தலைவரின் அட்டூழியங்களை கேலியும் கிண்டலுமாக பேசினர். முசோலினியின் விசுவாசியும் தீவிர பாசிசவாதியுமான அக்கிலி ஸ்டாரேஸ் தன்னைத்தானே ஒப்படைத்து பின் மரணதண்டனை விதிக்கபட்டு முசோலினியின் உடல் தொங்கவிடப்பட்டிருக்கும் இடத்திற்கு அழைத்துச்சென்று காட்டினர் உன்னைவிட யார் இது மாதிரி செய்யமுடியும் முசோலினி நீ ஒரு கடவுள் என்று கூறி வீரவணக்கம் வைத்து என் தலைவனுக்காக நான் என்ன கொடுக்கமுடியும் என்று கூறியவுடன் அக்கிலி ஸ்டாரேஸ் தலையில் குண்டுகள் பாய்ந்தன தன் தலைவனின் பக்கத்தில் அந்த விசுவாசியும் சரிந்து விழுந்தார்.\n\nSection::::வெளியிணைப்புகள்.\nமுசோலினியின் வாழ்க்கை வரலாறு\n"}
{"id": "9538", "url": "https://ta.wikipedia.org/wiki?curid=9538", "title": "கணினி உதவு வடிவமைப்பும் வரைதலும்", "text": "கணினி உதவு வடிவமைப்பும் வரைதலும்\n\nகணினி உதவு வடிவமைப்பு மற்றும் வரைதல் (Computer Aided Design and Drawing)என்பது கணினி தொடர்பான கருவிகளைப் பயன்படுத்திக், கட்டிடக்கலை, பொறியியல், இயந்திர உற்பத்தி மற்றும் இன்னபிற துறைகளில் வடிவமைப்பு மற்றும் வரைபடம் வரைதலைக் குறிக்கின்றது. இதில் இதற்காக உருவாக்கப்படும் பலவகையான மென்பொருள்களும், சில சமயம், விசேடமாக உருவாக்கப்படும் வன்பொருள்களும் தொடர்பு படுகின்றன. தற்காலத்தில் இருபரிமாண, காவி அடிப்படையில் அமைந்த வரைபு முறைமைகள் (2D vector based drafting systems) தொடக்கம், முப்பரிமாண, மேற்பரப்பு மற்றும் திண்ம வடிவமைப்பு மாதிரியுருவாக்கிகள் (3D surface and solid design modellers) வரை பலவிதமான மென்பொருள்கள் புழக்கத்திலுள்ளன.\n\nSection::::அறிமுகம்.\nகணினித் தொழில்நுட்பத்தின் வேகமான வளர்ச்சி மனித வாழ்வின் சகல துறைகளிலும் தாக்கத்தை ஏற்படுத்தியது போன்று, வடிவமைப்பு மற்றும் அதனோடிணைந்த படவரைதற் துறையிலும் பெரும் மாற்றங்களை ஏற்படுத்தியுள்ளது. 20 ஆம் நூற்றாண்டின் இறுதிக்கட்டம் வரை, வரைபலகைகளைப் பயன்படுத்திக் கைகளால் படங்களை வரைந்த நிலைக்கு மாற்றாக கணினிகளைப் பயன்படுத்திப் படம் வரையும் முறை அறிமுகமானது. இத் துறையில் கடந்த சில பத்தாண்டுகளில் ஏற்பட்ட வளர்ச்சி காரணமாகப் பல துறைகளில் இது ஒரு இன்றியமையாத அம்சமாக ஆகியுள்ளது.\nராக்கெட் மற்றும் வானூர்திகள் வடிவமைப்பு, உற்பத்தி முதலிய உயர் தொழில்நுட்பத் துறைகள் தொடக்கம், மிகச்சிறிய அன்றாடம் பயன்படும் பொருட்களை உற்பத்தி செய்யும் சிறு தொழிற் துறைகள் வரை \"கணினி உதவு வடிவமைப்பு மற்றும் வரைதல்\" முறையைப் பயன்படுத்தி வருகின்றன. கட்டிடங்களையும் பிற கட்டுமான அமைப்புக்களையும் வடிவமைத்துக்கட்டுதல், இயந்திர சாதனங்களின் உற்பத்தி நுட்பத்துறைகளில் பயன்படுவது ஒருபுறமிருக்க, திரைப்படத் தயாரிப்பு, விளம்பரத்துறை போன்றவற்றில் கலை சார்ந்த தேவைகளுக்கும் இது பெரிதும் உதவுகின்றது.\n"}
{"id": "9540", "url": "https://ta.wikipedia.org/wiki?curid=9540", "title": "ஜிம் கார்பெட் தேசியப் பூங்கா", "text": "ஜிம் கார்பெட் தேசியப் பூங்கா\n\nஇது புகழ்பெற்ற புலிகள் வாழிடம். பூனை இன விலங்குகளான புலி, சிறுத்தை போன்றவையும் அவற்றின் இரையான மானினங்களும் இப்பூங்காவின் விலங்கினங்களில் முக்கியமானவை. யானைகள், கரடிகளும் பிற சிறு விலங்குகளும் இங்கு வசிக்கின்றன.\n\nஇங்குள்ள மரங்களில் 110 சிற்றினங்களும், பாலூட்டிகளில் 50 சிற்றினங்களும், பறவைகளில் 580 சிற்றினங்களும், ஊர்வனவற்றில் 25 சிற்றினங்களும் காணக்கிடைக்கும் என்று சொல்லப்படுகிறது. பூங்காவின் ஊடாக ராம்கங்கா ஆறு ஓடுகிறது. இதில் முதலைகளையும் காணமுடியும். ஆண்டுதோறும் நவம்பர் 15 முதல் ஜூன் 15வரை பூங்கா திறந்திருக்கும்.\n\n"}
{"id": "9547", "url": "https://ta.wikipedia.org/wiki?curid=9547", "title": "வானலை அடையாளம்", "text": "வானலை அடையாளம்\n\nஒரு பொருளை தனித்துவமாக வானலையூடாக கண்டு அடையாளப்படுத்தும் தொழில்நுட்பமே வானலை அடையாளம் (Radio Frequency IDentification - RFID) எனப்படுகிறது. இத்தொழில்நுட்பத்தை வானொலி அலைவரிசை இனம்காட்டி, ஒளியலை அடையாளம், வானலை அடையாள குறி என்றும் தமிழில் குறிப்பர்.\n\nவானலை அடையாள நுட்பமைப்பு மூன்று முக்கிய பின்வரும் கூறுகளால் ஆனது.\n\n\nதனக்கு கொடுக்கப்பட்டுள்ள நிரலிற்கு ஏற்ப கேள்விகளை தொடர்ச்சியாக அல்லது குறித்த கால இடைவெளியில் வானொலி அலை ஊடாக அனுப்ப கூடியதாகும். உதாரணமாக நீங்கள் உங்கள் வீட்டிலிருந்து வெளியே செல்லும் போது இரண்டு நிமிடங்களுக்கு ஒருதடவை வானொலி அலைகளை வெளியிடுமாறு அமைத்தால் உங்கள் வீட்டில் இருக்கும் அலைவரிசையை வாங்கும் கருவியின் மூலம் (Receiver) பெற்றுக்கொண்ட அலையிலிருந்து நீங்கள் எவளவு தூரத்தில் உள்ளீர்கள் எவளவு வேகத்தில் பயணிக்கிறீர்கள் எந்த திசையில் பயணிக்கிறீர்கள் போன்ற தகவல்களை அறியலாம். இக்கருவிகள் SIM Card களை விட சிறிய அளவிலே கிடைக்கின்றன.\n\nஇத் தொழில்நுட்பமானது 1948 இலே கண்டுபிடுக்கப்பட்டலும் பெரும்பாலும் பாவனைக்கு 1980களிலெயே வந்தது. RFID முதல் முறையாக இரண்டாம் உலகப்போர் நடைபெறும் காலத்திலேயே British radar system தினால் German aircraft இன் அணுகுதல்களை இரகசியமாய் அறிவதற்கு பயன்படுத்தப்பட்டது. இன்றய காலப்பகுதியில் இத் தொழில்நுட்பம் மேலும் பல வளர்ச்சிகண்டுள்ளது.\n\nRFID எவ்வாறு வேலை செய்கிறது?\n\nஇதனுடைய அடிப்படையாக தகவலை அனுப்புதல் தகவலை பெறுதல் என இரு வேலைகள் தேவைப்படுகிறது. இங்கு தகவலை அனுப்புவன Tag எனப்படுகின்றன தகவலை பெறுபவை Antena மற்றும் காட்சிப்படுத்தகூடிய கருவி (மென்பொருளாகவும் இருக்கலாம்) ஆகியவற்றுடன் காணப்படும். Radio Frequency பயன்படுத்தப்படுவதால் தகவல் பரிமாற்றத்தின் போது மூன்றாமவரால் தகவல் திருடப்படாமல் இருப்பதற்காக இதற்கென தனியாக Communication Protocol, Communication Network என்பனவும் செய்நிரலாக்கத்திற்காக Database Data Synchronization உள்ளிணைந்து உள்ளது.\n\nவானொலி அலைகள் முதலில் Electronic Product Code (EPC) இனை அடைகிறது இது அனைத்துவகையான Tagகளிலிருந்து வரும் அலைகளையும் அறியும் தன்மையுடையதாகும், வேறு தேவைகளுக்காக கணினியோடு இணைத்து மென்பொருட்களும் பயன்படுத்தப்படுகின்றன.\n\n"}
{"id": "9552", "url": "https://ta.wikipedia.org/wiki?curid=9552", "title": "எதிர்மின்னி நுண்நோக்கி", "text": "எதிர்மின்னி நுண்நோக்கி\n\nஎதிர்மின்னிகளை அல்லது இலத்திரன்களை (எலெக்ட்ரான்) ஒளிக்கற்றை போல இயக்கி ஒரு நுண்நோக்கியாகப் பயன்படுவதால் இது எதிர்மின்னி நுண்ணோக்கி அல்லது இலத்திரன் நுண்நோக்கி (இலங்கை வழக்கு: இலத்திரன் நுணுக்குக்காட்டி) எனப்படுகின்றது. இது நுண்ணிய பொருட்களை அதிக நுண்தேர்திறனுடன் (resolving power) பெரிதாக்கிக் காட்டவல்லது. இது நுண்ணளவு உள்ள ஓரு பொருளை 500,000 மடங்கு அளவுக்குப் பெரிதாக்கும் திறன் கொண்டது.\n\nSection::::வரலாறு.\nஏர்ணஸ்ட் ருஸ்கா (Ernst Ruska) என்னும் செருமானிய இயற்பியலாளர் முதன்முதலாக இலத்திரன் நுண்நோக்கியொன்றை உருவாக்கினார். எதிர்மின்னி அலை இயல்புகளையும் கொண்டிருப்பதன் காரணமாக, அதை ஒளியைப் பயன்படுத்துவது போலக் கையாள முடியும் என அவர் நம்பினார். காந்தப்புலத்தைப் பயன்படுத்தி எதிர்மின்னிகளைக் கட்டுப்படுத்திச் (குவியச்செய்து) செயற்படவைக்க முடியும் என அறிந்திருந்த ஏர்ணஸ்ட், ஒளியைக் கண்ணாடி வில்லைகளைப் பயன்படுத்திக் குவியச் செய்வதுபோல், காந்தப் புலத்தைப் பயன்படுத்தி எதிர்மின்னி அலைகளைக் குவிக்க முடியும் என உணர்ந்தார். அலை நீளம் குறையும் போது, பெரிதாக்கும் திறன் அதிகரிக்கும் என்பதால், குறைந்த அலை நீளம் கொண்ட எதிர்மின்னி (இலத்திரன்) அலைகளைப் பயன்படுத்துவதன் மூலம் சாதாரண ஒளியியல் நுண்நோக்கிகளைவிட மிக அதிகமான உருப்பெருக்கத்தைப் பெறமுடியும் என அவருக்குப் புலப்பட்டது. 1933 ஆம் ஆண்டில் மாக்ஃசு நொல் என்னும் இன்னொரு இயற்பியலாளருடன் சேர்ந்து திருத்தமற்ற இலத்திரன் நுண்நோக்கியொன்றை உருவாக்கினார். நடைமுறைத் தேவைகளுக்குப் பொருத்தமானதாக இது இல்லாதிருந்தாலும், இதன்மூலம் 400 மடங்கு உருப்பெருக்கத்தைப் பெறமுடிந்தது. இக்கண்டுபிடிப்புக்காக ருஸ்காவுக்கு 1986 ஆம் ஆண்டுக்கான நோபல் பரிசு வழங்கப்பட்டது.\n\nமுதலாவது நடைமுறையில் பயன்படுத்தப்படக்கூடிய எதிர்மின்னி நுண்நோக்கி எலி பிராங்க்ளின் பர்ட்டன் (Eli Franklin Burton) மற்றும் அவரது மாணவர்களான சிசில் ஆல் (Cecil Hall), சேம்சு இல்லியர் (James Hillier), அல்பர்ட் பிறிபசு (Albert Prebus) என்பவர்களால் கனடாவிலுள்ள ரொராண்டோ பல்கலைக் கழகத்தில் 1938 ஆம் ஆண்டில் உருவாக்கப்பட்டது.\n\nதற்கால எதிர்மின்னி(இலத்திரன்) நுண்நோக்கிகள் 20 இலட்சம் மடங்குவரை கூட உருப்பெருக்கும் திறன் கொண்டவையாக இருப்பினும், அவை இன்னும் ருஸ்காவின் மாதிரியின் அடிப்படையிலேயே இயங்குகின்றன. இன்றைய காலகட்டத்தில் இலத்திரன் நுண்நோக்கிகள் முன்னணி ஆய்வகங்களிலும், பல்கலைக்காழக ஆய்வுச் சாலைகளிலும் பரவலாகக் காணப்படுகின்றது. இந் நுண்நோக்கிகள், நுண்ணுயிர்கள், உயிரணுக்கள் (கலம்) போன்ற உயிரியற் பொருட்களை ஆராயவும், உலோகவியல், படிகக் கட்டமைப்புக்கள் போன்றவற்றில் ஆய்வு செய்யவும் பெரிதும் பயன்படுகின்றன.\n\nSection::::வகைகள்.\nSection::::செலுத்தல்முறை இலத்திரன் நுண்நோக்கி அல்லது ஊடுருவு எலக்ட்ரான் நுண்ணோக்கி (Transmission Electron Microscope).\nஊடுருவு = Transmission \n\nஊடுருவு எதிர்மின்னி நுண்ணோக்கிகளில், எதிர்மின்வாய்களில் அல்லது எலக்ட்ரான் துப்பாக்கியில் இருந்து கதிர்வீசப்படும் (உமிழப்படும்) இலத்திரன் கற்றைகள் உயர் மின்னழுத்தத்தால் முடுக்குவிக்கப்பட்டு பின்னர் காந்தவில்லைகளினால் (மின் காந்த லென்சுகளினால்) குவிக்கப்படுகின்றன.\n\nSection::::அடிப்படை தத்துவம்.\nபருப்பொருள்களின் அலைப்பண்பு இதில் பயன்படுத்தப்படுகிறது;\nஅடிப்படையில் ஒளி நுண்ணோக்கியை ஒத்துள்ள ஊடுருவு எலக்ட்ரான் நுண்ணோக்கியில் ஒளிக்கற்றைக்கு பதிலாக எலக்ட்ரான் கற்றை பயன்படுத்தப்படுகிறது. ஒளியின் அலைநீளம் அதிகம் (~ 600 nm அதாவது 600 நேனோமீட்டர்), எனவே ஒளி நுண்ணோக்கியால் நாம் காணும் பொருள்களில் பகுதிறன் (Resolving power) குறைவாக இருக்கும். முடுக்கப்பட்ட எலக்ட்ரான் கற்றையின் அலைநீளம் குறைவு (~ 6 pm அதாவது 6 பைகோமீட்டர்; எனவே ஒளியை விடவும் 1 இலட்சம் மடங்கு குறைவு). எனவே, பகுதிறன் ~ 1 இலட்சம் மடங்கு அதிகமாக இருக்கும்.\n\nஇவை படங்களாகப் பதிவு செய்யப்படுகின்றன;\n\nSection::::அலகிடு எதிர்மின்னி நுண்ணோக்கி (Scanning Electron Microscope).\nகற்றைகளாகச் செலுத்தப்படும் இலத்திரன்களை (முதல்நிலை இலத்திரன்கள்) உணர்தலை அடிப்படையாகக் கொண்ட செலுத்தல்முறை இலத்திரன் நுண்நோக்கிகளைப் போலன்றி, துருவுமுறை இலத்திரன் நுண்நோக்கிகள், செலுத்தப்படும் இலத்திரன் கற்றைகளினால் அருட்டப்பட்டு, மேற்பரப்புகள் வெளியேற்றும் இலத்திரன்களை (துணைநிலை இலத்திரன்கள்) உணர்வதன்மூலம் அவற்றின் உருப்பெருக்கப்பட்ட படிமங்களை உருவாக்குகின்றன.\n\nதுருவல் செலுத்தல்முறை இலத்திரன் நுண்நோக்கி (Scanning Transmission Electron Microscope\n\nதெறிப்புமுறை இலத்திரன் நுண்நோக்கி\n\n\n\nSection::::வெளியிணைப்புகள்.\nஇக்கருவியில், ஒளிக் கதிர்களுக்குப் பதில் எலக்ட்ரான் கற்றையினையும் வில்லைகளுக்குப் பதில் மின், காந்தப் புலங்களும் பயன் படுத்தப் படுகின்றன.மிகவும் மெல்லிய தகடு போன்ற ஆராயப்பட வேண்டிய பொருளின் மேல் எலக்ட்ரான் கற்றை விழுமாறு செய்து, அடர்த்திக் கூடிய பகுதியினால் தோன்றும் நிழல் உடனொளிர் திரையில் பெறப்படுகிறது. உருப்பெருக்கம் 100 000 வரையிலிருக்கும். இக்கருவி உலோகவியல், உயிரியல், வேதியியல் போன்ற துறைகளில் பெரிதும் பயன்படுகின்றது.\n"}
{"id": "9553", "url": "https://ta.wikipedia.org/wiki?curid=9553", "title": "நுண்நோக்கி", "text": "நுண்நோக்கி\n\nநுண்நோக்கி அல்லது நுணுக்குக்காட்டி (\"microscope\", பழைய கிரேக்கம்: μικρός, mikrós) எனப்படுவது மனித வெற்றுக்கண்ணுக்குப் புலப்படாத பக்டீரியா, வைரசுகள் போன்ற சிறிய அல்லது நுணுக்கக் கூறுகளைப் பெரிதாகக் காட்டி, மனிதக் கண்களால் அவதானிக்கக் கூடியவாறு செய்ய உதவும் கருவி ஆகும். நுண்ணிய பொருட்களைப் பற்றிய அறிவியற் கல்வி நுண்நோக்கியியல் எனப்படும்.\n\nபலவிதமான நுண்நோக்கிகள் பயன்பாட்டில் உள்ளன, இவற்றுள் பொதுவானதும் முதலில் கண்டுபிடிக்கப்பட்டதுமான ஒளிநுண்நோக்கியில் ஒளியின் உதவியுடன் பிம்பம் நோக்கப்படுகின்றது. பொதுவாக, நுண்நோக்கி எனும்போது ஒளி நுண்நோக்கியையே குறிக்கின்றது. ஒளி நுண்நோக்கியின் ஆற்றலுக்கு அப்பாற்பட்ட மிகவும் நுண்ணிய பொருட்களை நோக்க இலத்திரன் நுண்நோக்கி, வருடு நுண்சலாகை நோக்கி (scanning probe microscopes) பயன்படுகின்றது.நுண்ணோக்கியின் மூலமாக பொருள்களைப் பத்து மடங்கிலிருந்து 100 மடங்கு வரை பெரிது படுத்தலாம்.\n\nSection::::வரலாறு.\nஆரம்ப காலங்களில் நுண்ணோக்கிகளில் ஒரே ஒரு வில்லை(lens) மட்டுமே இருந்தது. அதனால் அவை தற்போது சாதாரண நுண்ணோக்கி என்று அழைக்கப்படுகின்றது.கலவை நுண்ணோக்கிகளில் குறைந்தது இரண்டு வில்லைகளாவது இடம் பெறும்.\n\n1590ம் ஆண்டு நெதர்லாந்தில் கான்சு ஜேன்சென்(Hans Janssen) மற்றும் அவரது மகன் சக்கரியாசு ஜேன்சென்(Zacharias Janssen) ஆகிய மூக்குக்கண்ணாடி தயாரிப்போர் முதல் கூட்டு நுண்ணோக்கியை உருவாக்கினார்கள்.\nகலிலியோ கலிலி (Galileo Galilei 1564-1642) 1609 – 1624ம் ஆண்டுப் பகுதிகளில் குழிவு, குவிவு வில்லைகளைப் பயன்படுத்தி கூட்டு நுண்ணோக்கியை உருவாக்கி, பூச்சிகளின் கூட்டுக்கண்களை ஆராய்ந்தார். 1625இல் “microscope” (நுண்ணோக்கி) என்னும் பெயரை ஜெர்மானிய மருத்துவரான கியோவான்னி ஃபாபெர் (Giovanni Faber) என்பவர் இட்டார். மார்செலோ மல்பிஜி (Marcello Malpighi, 1628-1694) எனும் இத்தாலிய உடற்கூற்றியல், இழையவியல் ஆராய்ச்சியாளர் நுண்ணோக்கியை உபயோகப்படுத்தி விலங்குகளின் இழைய அமைப்புக்களை ஆராய்ச்சி செய்தார், சில உள்ளுறுப்புக்களின் இழைய அமைப்பு இவரது பெயரால் அழைக்கப்படுகின்றது (தோலில் உள்ள மல்பிஜியின் படை). ரொபட் கூக் (Robert Hooke, 1635 – 1703) எனும் ஆங்கிலேய நுண்ணோக்கி ஆராய்ச்சியாளர் 1665 - 1667இல் தான் உருவாக்கிய கூட்டு நுண்ணோக்கியால் தக்கைக்கலங்களின் மெல்லிய பகுதியினை ஆராய்ந்தார், இவற்றில் நோக்கிய தேன்கூடு போன்ற சிறுசிறு பகுதிகளுக்கு “cell” (கண்ணறை) என்று பெயரிட்டார், இவ்வார்த்தையே இன்று ஆங்கிலத்தில் செல் என்று உயிரணுக்களை அழைக்கப்பயன்படுகின்றது. \nஅன்டன் வான் லீவன்கோக் (Anton van Leeuwenhoek, 1632-1723) நுண்ணோக்கியின் தரத்தை உயர்த்தி அதனது உருப்பெருக்கத்தையும் உயர்த்தினார்; தனி உயிரணுக்களை விரிவாக ஆராய்ந்தார்; இவரே முதன் முதலில் பாக்டீரியாக்கள் பற்றி ஆராய்ந்தவரும் ஆவார்.\n\nSection::::எலக்ட்ரான் நுண்ணோக்கி.\n1900-களின் ஆரம்ப காலங்களில் ஒளிநுண்ணொக்கிக்கு மாற்று கண்டுபிடிக்க முயற்சித்தபோது கண்டுபிடிக்கப்பட்டதே எல்ட்ரான் நுண்ணோக்கிகள் ஆகும்.ஏர்னஸ்ட் ரஸ்கா என்பவர் முதன் முதலில் 1931-இல் பரிமாற்ற எலக்ட்ரான் நுண்ணோக்கியினைக் (TEM) கண்டுபிடித்தார். மிகப்பெரிய தெளிவான படிமங்களை அவை தந்ததால் எலக்ட்ரான் நுண்ணோக்கிகள் வரவேற்கப்பட்டன.இதைத் தொடர்ந்து ஸ்கேனிங் எலக்ட்ரான் நுண்ணோக்கிகள் மேக்ஸ் க்னால் என்பவரால் 1935-ஆம் ஆண்டு கண்டுபிடிக்கப்பட்டது.எலக்ட்ரான் நுண்ணோக்கிகள் இரண்டாம் உலகப்போரின் போது மிகவும் பிரபலமாகின.இதன் பின் முதல் முதலாக வர்த்தக பரிமாற்ற எலக்ட்ரான் நுண்ணோக்கியிணை 1965-ஆம் ஆண்டு சார்லஸ் ஓட்லே என்பவர் வடிவமைத்தார்.\n\nSection::::எலக்ட்ரான் நுண்ணோக்கியின் செயல்பாடு.\nஎலக்ட்ரான் நுண்ணோக்கிகள் ஒளி நுண்ணோக்கிகள் போன்றே செயல் படுகின்றன.ஆனால் இவற்றில் ஒளிக்கு பதிலாக எலட்ரான்களை பயன்படுத்தி பிம்பத்தை உருவாக்குகின்றனர்.வில்லைகள் செய்யும் வேலையை இதில் மின்காந்தங்கள் செய்கின்றன.\n\nSection::::வருடு நுண்சலாகை நோக்கி.\n1980 முதல் ஸ்கேனிங் ஆய்வு நுண்ணோக்கிகள் வளர்ச்சிக் காண ஆரம்பித்தது. முதலில் 1981 -ஆம் ஆண்டு வருடு நுண்சலாகை நோக்கி , கெர்ட் பின்னிக் மற்றும் ஹென்ரிச் ரோஹ்ரெரால் உருவாக்கப்பட்டது. இந்த பின் கெர்ட் பின்னிக் , குவேட் மற்றும் கெர்பர் ஆகியோரின் கண்டுபிடிப்பான அணு விசை நுண்ணோக்கியானது 1986-ஆம் ஆண்டு வெளியானது.\n\nSection::::ஒளிர்வு ஒளி நுண்ணோக்கிகள்.\nஇவை இருபதாம் நூற்றாண்டில் கண்டுபிடிக்கப்பட்ட நுண்ணோக்கிகள் ஆகும்.இதில் ஒளிரும் புரதங்கள் கொண்டு பொருட்களைப் பெரிதாக்குகின்றனர்.இதன் கொள்கைக்கு மார்வின் மின்ஸ்கி என்பவர் 1957 இல் காப்புரிமை பெற்றார்.பின் 1978 ஆம் ஆண்டு வர்த்தக ரீதியாக இது வெளியிடப்பட்டது.1980 களில் இவ்வகை நுண்ணோக்கிகள் பிரபலம் அடைந்தன.\n\n\nSection::::நுண்ணோக்கி வகைகள்.\nஇவற்றில் AFM மற்றும் STM நுண்ணோக்கிகளே பெரும்பாலும் பயன்படுத்தப்படுகின்றன.\n\nSection::::வேறு வகைகள்.\nஒலி ஊடுருவல் நுண்ணோக்கி ஒலி அலைகளைப் பயன்படுத்தி ஒலி மின்மறுப்பின் மாற்றங்களை அளக்கப் பயன்படுகின்றது. கொள்கை அடிப்படையில் இது ஒலிச் செலுத்துவழி மற்றும் வீச்சளவை ஒத்திருக்கின்றது.\n"}
{"id": "9583", "url": "https://ta.wikipedia.org/wiki?curid=9583", "title": "ஏர்ணஸ்ட் ருஸ்கா", "text": "ஏர்ணஸ்ட் ருஸ்கா\n\nஏர்ணஸ்ட் ஆகஸ்ட் பிரீட்ரிச் ருஸ்கா (Ernst August Friedrich Ruska) (டிசம்பர் 25, 1906–மே 25, 1988), ஒரு ஜெர்மானிய இயற்பியலாளர். இவர் ஹெய்டில்பர்க்கில் (Heidelberg) பிறந்தார். 1925 தொடக்கம் 1927 வரை மியூனிக் தொழில்நுட்பப் பல்கலைக் கழகத்திலும், பின்னர் பெர்லின் தொழில்நுட்பப் பல்கலைக் கழகத்திலும் கல்வி கற்றார். ஒளியைப் பயன்படுத்தும் நுண்நோக்கியைக் காட்டிலும் ஒளியிலும் அலைநீளம் குறைந்த இலத்திரன்களைப் பயன்படுத்துவதன்மூலம் கூடிய உருப்பெருக்கத்தைப் பெறமுடியும் என உணர்ந்தார். 1931 இல் இலத்திரன் வில்லை ஒன்றை உருவாக்கிய இவர், தொடர்ந்து இவ்வாறான பல வில்லைகளை உருவாக்கினார். 1933 இல், இலத்திரன் நுண்நோக்கியை உருவாக்கினார்.\n\n1937க்கும், 1955க்கும் இடையில் Siemens-Reiniger-Werke AG என்னும் நிறுவனத்தில் ஆய்வுப் பொறியியலாளராகப் பணியாற்றிய இவர் 1955 தொடக்கம், 1972 வரை பிரிட்ஸ் ஹார்பெர் நிறுவனத்தின் (Fritz Harber Institute) இலத்திரன் நுண்நோக்கியல் நிறுவனத்தில் (Institute for Electron Microscopy) இயக்குனராகப் பணி புரிந்தார். அதே சமயத்தில் பெர்லின் தொழில்நுட்பப் பல்கலைக் கழகத்திலும் ஓய்வு பெறும்வரை பேராசிரியராகக் கடமையாற்றினார். 1986 இல் இவருக்கு இயற்பியலுக்கான நோபல் பரிசு கிடைத்தது. 1988 ஆம் ஆண்டு இவர் மேற்கு ஜெர்மனியில் காலமானார்.\n\n\n"}
{"id": "9584", "url": "https://ta.wikipedia.org/wiki?curid=9584", "title": "நுண்நோக்கியல்", "text": "நுண்நோக்கியல்\n\nமனித வெற்றுக் கண்களால் பார்க்க முடியாத நுண்பொருட்கள், அமைப்புகள் மற்றும் விபரங்களை, நுண்நோக்கி மற்றும் வேறு உருப்பெருக்கும் கருவிகள் மூலம் கட்புலனாகக்கூடிய படிமங்களாக உருவாக்கும் நுட்பமே நுண்நோக்கியல் ஆகும். ஒளிசார் நுண்நோக்கியலில், எடுத்துக்கொண்ட பொருளினூடாகச் செல்கின்ற அல்லது அதிலிருந்து தெறித்து வருகின்ற ஒளியைப் பல கண்ணாடி வில்லைகளின் ஊடாகச் செலுத்துவதன் மூலம் உருப்பெருக்கிய விம்பம் பெறப்படுகிறது. இதை நேரடியாகக் கண்ணால் பார்க்கவோ அல்லது நிழற்படத் தகடுகள்மீது படமாகப் பதிக்கவோ முடியும். உருப்பெருக்குதிறன் ஒளியின் அலைநீளத்தில் தங்கியுள்ளது அறியப்பட்ட பின்னர், குறைந்த அலைநீளம் கொண்ட இலத்திரன் கற்றைகளைப் பயன்படுத்தும் இலத்திரன் நுண்நோக்கிகள் உருவாக்கப்பட்டன. இதன்மூலம் மிக உயர்ந்த உருப்பெருக்கத்தைப் பெறமுடிந்தது. 1940 ஆம் ஆண்டிற்குப் பின்னர் எக்ஸ் கதிர் நுண்நோக்கிகளும் விருத்தி செய்யப்பட்டன எனினும், இவை அதிகம் பயன்பாட்டில் இல்லை.\n"}
{"id": "9588", "url": "https://ta.wikipedia.org/wiki?curid=9588", "title": "ஒழுங்கின்மை கோட்பாடு", "text": "ஒழுங்கின்மை கோட்பாடு\n\nஒழுங்கற்ற ஒரு அமைப்பிலோ, ஒரு தொடர் செயற்பாட்டிலோ ஒரு ஒழுங்கை தேடும் இயலை பற்றி விவரிப்பது தான் இந்த ஒழுங்கின்மைக் கோட்பாடு (Chaos Theory). இக்கோட்படானது உயிரியல், கணிதம், பொறியியல், மெய்யியல், இயற்பியல், அரசியல் மற்றும் உளவியல் போன்ற துறைகளில் பயன்படுகின்றது.\n\nஇந்த கோட்பாடின் முன்னோடிகளில் ஒருவர் லொரென்ஸ். லொரென்ஸின் அடிப்படை மேற்கோள் ஒன்று, பலரைத் தூண்டி, ஒழுங்கின்மைக் கோட்பாடு என்னும் ஒரு தனி இயலாக வளரும் அளவுக்கு முக்கியமடைந்தது.\n\n\n"}
{"id": "9590", "url": "https://ta.wikipedia.org/wiki?curid=9590", "title": "மின்புலம்", "text": "மின்புலம்\n\nமின் தன்மைகளில் இரண்டு \"வகைகள்\" உள்ளன. ஓர் அணுவுக்குள்ளும் இருவேறு தன்மை உடைய நுண் துகள்கள் உள்ளன. ஒரு வகையான மின் தன்மையை நேர்மின் தன்மை என்றும் மற்றொரு வகையான மின்தன்மையை எதிர்மின் தன்மை என்றும் அழைக்கலாம். இத்தகைய இருவேறு தன்மை ஏற்ற பொருள்கள் தம்மைச் சுற்றி ஒருவகையான விசைப்புலம் கொண்டு இருக்கும். இப்புலத்தைத்தான் மின் புலம் (\"Electric Field\") என்கிறோம்.\n\nமின் புலம் உள்ள ஓரிடத்தில் ஒரு நேர்மின் தன்மை உடைய ஒரு பொருளை வைத்தால், அது மின்புல விசையால் எதிர்மின் மிகுந்துள்ள திசையில் நகரும். இந்த நேர் மின் தன்மையை கூட்டல் குறியாலும் (+) எதிர் மின் தன்மையை கழித்தல் குறியாலும் (-) குறிப்பது வழக்கம். மின் தன்மை ஏற்ற ஒரு பொருளை மின்னி (மின்னூட்டம் பெற்ற பொருள்) என்றோ மின்னேற்பு\nஎன்றோ அழைக்கப்படுகிறது.\nமின்புலம் ஒரு காவிப் புலமாகும். அதாவது மின்புல வலிமை பருமனையும் திசையையும் கொண்டிருக்கும். ஒரு மின்புலத்தில் ஓரலகு நேரேற்றத்தை வைக்கும் போது அது அனுபவிக்கும் விசையின் பருமனும் திசையும் அப்புள்ளியில் அம்மின்புலத்தின் மின்புல வலிமை எனப்படும்.\n\nமின்னேற்றத்தின் அளவை கூலோம் (Coulomb) என்னும் அலகால் அளக்கிறார்கள். மின் புலத்தில் உந்தப்படும் விசையின் அளவு இந்த மின்னேற்பின் அளவைப் பொறுத்தது. பொதுவாக மின்புலம் (\"E\") பின்வரும் சமன்பாட்டினாற் தரப்படும்:\n\nஎனவே மின்புலம் மின்னேற்பின் பால் தொழிற்பட்டு, உந்துகின்றது. அந்த உந்து விசையே \"F\" எனப்படும் மின்விசையாகும்.\nமின் புலமானது மின்னேற்றங்களினாலோ அல்லது நேரத்துடன் மாற்றமடையும் (பருமன் அல்லது திசை மாறும்) காந்தப் புலத்தினாலோ உருவாக முடியும்.\n\n"}
{"id": "9591", "url": "https://ta.wikipedia.org/wiki?curid=9591", "title": "பாரடே விதி", "text": "பாரடே விதி\n\nஇயற்பியலில் பாரடே விதிகள் இரண்டு உள்ளன. அவை\n"}
{"id": "9592", "url": "https://ta.wikipedia.org/wiki?curid=9592", "title": "திராவிடக் கட்டிடக்கலை ஒழுங்கு", "text": "திராவிடக் கட்டிடக்கலை ஒழுங்கு\n\nகட்டிடக்கலை ஒழுங்கு (Architectural Order) என்பது கட்டிடமொன்றில் அதன் உறுப்புக்களின் முறைப்படுத்தப்பட்ட ஒழுங்கமைவு ஆகும். திராவிடக் கட்டிடக்கலை ஒழுங்கு என்னும்போது திராவிடக் கட்டிடக்கலையில் காணப்படுகின்ற இவ்வாறான ஒழுங்கமைவைக் குறிக்கும். இக்கட்டிடக்கலை ஒழுங்கானது பண்டைக்கால இந்தியாவின் ஆகமங்கள் மற்றும் சிற்பநூல்களில் அடங்கியுள்ள கட்டிடக்கலை, சிற்பம் ஆகியவை தொடர்பான விதிகளுக்கு அமையவும், பிரதேச மற்றும் சமுதாய, அரசியல், பண்பாட்டு நிலைமைகளை ஒட்டியும் வளர்ந்து வந்ததாகும். \n\nதிராவிடக் கட்டிடக்கலை பெரும்பாலும் சமயம் சார்ந்ததாகவே இருந்து வந்துள்ளது. இதனால் கோயில் கட்டிடங்களை ஆராய்வதன் மூலம் இக் கட்டிடக்கலை ஒழுங்கு பற்றி அறிந்து கொள்ள முடியும். \n\nSection::::அடிப்படை உறுப்புகள்.\nஒற்றைக் கருவறையுடன் கூடிய எளிமையான கோயில் கட்டிடமொன்று திராவிடக் கட்டிடக்கலையின் அடிப்படையான உறுப்புக்களான (அங்கங்கள்) பின்வரும் அனைத்தையும் கொண்டிருக்கக்கூடும். \n\n\nமேலே தரப்பட்ட ஒவ்வொரு உறுப்பும் பல துணை உறுப்புக்களால் ஆனது. துணை உறுப்புக்கள் வெவ்வேறான எண்ணிக்கைகளிலும், விதங்களிலும் சேர்வதன் மூலம் பலவகையான அடிப்படை உறுப்புகள் உருவாகின்றன. புழக்கத்திலுள்ள பல்வேறு சிற்பநூல்களும் ஆகமங்களும் இவ்வாறான வேறுபாடுகள் குறித்து விளக்குகின்றன. \n\nSection::::உபபீடம்.\nதிராவிடக் கட்டிடங்களில் நிலத்துக்கு மேல் அமைகின்ற முதல் உறுப்பு இது. ஆரம்பகாலக் கட்டிடங்களில் உபபீடம் காணப்படவில்லை. கட்டிடங்களின் அளவு பெரிதாகி அவற்றின் சிக்கல் தன்மையும் அதிகரித்தபோது இந்த உறுப்புச் சேர்க்கப்பட்டுள்ளது. இதன்மேல் அமைக்கப்படவுள்ள தாங்குதளத்துக்கு வலுவூட்டவும், கட்டிடத்தை உயர்த்திக் காட்டுவதற்குமாகவே உபபீடங்கள் அமைக்கப்படுகின்றன என்று சிற்பநூல்கள் கூறுகின்றன. \n\nமயமதம், \"வேதி பத்ரம்\", \"பிரதி பத்ரம்\", \"சுப பத்ரம்\" என மூன்று வகையான உபபீடங்கள் பற்றியும், காசியப சிற்பசாஸ்திரம் என்னும் சிற்பநூல், \"பிரதி பத்ரம்\", \"பிரதி சுந்தரம்\", \"சௌபத்ரம்\", \"கல்யாணிகா\" என்னும் நான்கு வகையான உபபீடங்கள் பற்றியும் விளக்குகின்றன. \n\nSection::::தாங்குதளம்.\nசிற்பநூல்களின்படி கட்டிடங்களின் அடித்தளம் இத் தாங்குதளங்களே. வடமொழியில் இதனை \"அதிஷ்டானம்\" என்பர். எதன்மீது கட்டிடங்கள் அமைக்கப்படுகின்றனவோ அதுவே அதிஷ்டானம் என மயமதம் கூறுகிறது. தாங்குதளங்கள், \"பாதபந்தம்\", \"பிரதிபந்தம்\", \"பத்மபந்தம்\" என மூன்று பெரும்பிரிவுகளாகப் பிரிக்கப்படுகின்றன. இவை மேலும் பல துணைப்பிரிவுகளாக வகுக்கப்படுகின்றன. மயமதம் 14 வகையான தாங்குதளங்கள் பற்றியும், காசியப சிற்பசாஸ்திரம் 22 வகையான தாங்கு தளங்கள் பற்றியும் விபரங்கள் தருகின்றன.\n\n"}
{"id": "9598", "url": "https://ta.wikipedia.org/wiki?curid=9598", "title": "கூழ்மம்", "text": "கூழ்மம்\n\nகூழ்மம் \"(colloid)\" என்பது ஒரு சேர்மத்தின் நுண்ணியல் ரீதியாக கரையாத துகள்கள் மற்றொரு சேர்மத்துள் முழுவதுமாக விரவிக் காணப்படுவதைக் குறிக்கும். சில நேரங்களில் விரவிய பொருளை மட்டுமே கூட கூழ்மம் என்கிறார்கள் . பார்ச்மென்ட் வடிதாளின் வழியாக உடனடியாக விரவும் சர்க்கரைகள், உப்புகள், அமிலங்கள், காரங்கள் போன்றவை படிகங்கள் என்றும் பார்ச்மென்ட் வடிதாளின் வழியாக குறைந்த வேகத்தில் விரவுகின்ற செலாட்டின், அல்புமின், பசை போன்ற சேர்மங்கள் கூழ்மங்கள் என்றும் அழைக்கப்படுகின்றன. கூழ்மத்திலுள்ள துகள்களின் உருவளவைக் காட்டிலும் தொங்கலில் உள்ள துகள்களின் உருவளவு பெரியவை என குறுகிய பொருளில் வரையறுக்கப்பட்டிருந்தாலும் கூழ்மத் தொங்கல் என்ற சொல் ஒட்டுமொத்த கரைசலையும் குறிப்பிடுவதாகக் கருதப்படுகிறது. கரைபொருளும் கரைப்பானும் ஒரு படித்தான நிலையில் காணப்படும் கரைசலைப் போலவும் அல்லாமல், கரைபொருள் கரைசலின் அடியில் கீழே படிந்துவிடும் தொங்கல் போலவும் அல்லாமல் கரைபொருள் கரைசலில் விரவிய நிலையில் காணப்படும் பலபடித்தான கலவையை கூழ்மம் என்கிறார்கள். ஒரு கலவையை கூழ்மம் என்று கருத வேண்டுமெனில் அக்கலவையில் உள்ள துகள்கள் கலவையின் அடியில் படியக்கூடாது அல்லது படிவதற்கு மிக நீண்ட நேரத்தை எடுத்துக் கொள்வதாக இருக்கவேண்டும். \nகூழ்மத்திலுள்ள துகள்களின் உருவளவு தொங்கலில் உள்ள துகள்களின் உருவளவைக் காட்டிலும் சிறியதாகவும், உண்மையான கரைசலில் உள்ள துகள்களின் உருவளவைக் காட்டிலும் பெரியதாகவும் காணப்படும். அதாவது கூழ்மத்தில் விரவிக் கிடக்கும் துகள்களின் அளவு 1 நானோ மீட்டர் என்ற அளவிலிருந்து 1000 நானோ மீட்டர் என்ற அளவுவரை உள்ள துகள்கள் காணப்படும் கலவை கூழ்மம் என்று வரையறுக்கிறார்கள் . 250 நானோ மீட்டருக்கு மேல் அதிக அளவு கொண்ட பெரிய துகள்களை ஒளியியல் நுண்ணோக்கியின் மூலம் நன்கு பார்க்கமுடியும். இதைவிட சிறிய துகள்களை எலக்ட்ரான் நுண்ணோக்கி அல்லது மீநுண்ணோக்கி கொண்டுதான் பார்க்கமுடியும். இந்த உருவளவில் துகள்கள் விரவிக்கிடக்கும் ஒரு படித்தான கலவையை கூழ்மத்தூசுப்படலம், கூழமப்பால்மம், கூழ்மநுரைகள், கூழ்மவிரவல்கள் அல்லது நீர்ப்படலங்கள் என்ற பெயர்களால் அழைக்கிறார்கள். கூழ்மத்தின் மேற்பரப்பு வேதியியல் விரவிய நிலையிலுள்ள துகள்களை அல்லது நீர்த்துளிகளை பெருமளவில் பாதிக்கிறது. \nகூழ்மத்திலுள்ள துகள்களால் ஒளிச்சிதறல் அடையும் எனப்படும் டிண்டால் விளைவு காரணமாக சில கூழ்மங்கள் ஒளி ஊடுறுவக்கூடியனவாக உள்ளன. மற்றவை ஒளிப்புகா தன்மையைக் கொண்டுள்ளன அல்லது இலேசான நிறம் கொண்டவையாகவும் உள்ளன.\n\nகூழ்மங்களை ஆராய்கின்ற கூழ்ம வேதியியல் துறையை இசுக்காட்லாந்து நாட்டைச் சேர்ந்த தாமசு கிராம் என்ற அறிஞர் 1861-ம் ஆண்டு அறிமுகப்படுத்தினார் \n\nSection::::வகைப்பாடுகள்.\nவிரவிக்கிடக்கும் கட்டத்தில் துகள்களை அளவிடுவது கடினமாக இருப்பதாலும், கூழ்மம் கரைசலின் தோற்றத்தில் காணப்படுவதாலும் சில சமயங்களில், கூழ்மங்கள் அவற்றின் இயற்பிய-வேதியியல் மற்றும் நகரும் பண்புகளால் அடையாளம் காணப்பட்டு வகைப்படுத்தப்படுகின்றன. உதாரணமாக ஒரு கூழ்மத்தில் திண்மத் துகள் நீர்மத்தில் விரவிக் கிடக்க நேர்ந்தால் அந்த திண்மத் துகள்கள் ஒரு சவ்வின் வழியே ஊடுறுவாது. உண்மையான கரைசலில் கரைந்துள்ள அயனி அல்லது மூலக்கூறு சவ்வின் வழியே ஊடுறுவும். கூழ்மநிலைத் துகள்கள் அவற்றின் சொந்த பரிமாணத்தை விட சிறிய அளவிலான அளவு குறைந்த துளைகள் வழியாக செல்ல இயலாது. மீச்சிறிய துளை கொண்ட சவ்வின் அளவிற்கேற்ப வடிகட்டப்பட்ட நீர்மத்தில் கூழ்மத் துகள்களின் செறிவும் காணப்படும். எனவே வகைப்படுத்துவதற்கான சோதனைகளில் இக்கருத்துகள் கவனத்தில் கொள்ளப்படுகின்றன. கூழ்மத்தின் வகைபாடுகள் இங்கு தரப்பட்டுள்ளன.\nSection::::பகுப்புகள்.\nபரவு ஊடகம் மற்றும் தொடர் ஊடகத்தின் திண்ம, நீர்ம, வளிம நிலைகளைப் பொருத்து கூழ்மங்கள் பின்வருமாறு பகுக்கப்படுகின்றன.\n\nSection::::தயாரிப்பு.\nஒரு விழ்படிவை ஒரு கூழ்மமாக மாற்றும் செயல்முறை கரைசலாக்கம் என்று அழைக்கப்படுகிறது. கரைசலாக்கம் இரண்டு வழிமுறைகளில் மேற்கொள்ளப்படுகிறது. உரிய அயனிகளைச் சேர்த்தல் மற்றும் பிரிகை ஊடகம் ஒன்றை சேர்த்தல் என்பன அவ்விரண்டு முறைகளாகும். இச்செயல்முறையில் சேர்க்கப்படும் பொருள் கூழ்மமாக்கும் அல்லது சிதறலாக்கும் காரணி எனப்படுகிறது.\n\nபிரிகை ஊடகத்தின் முன்னிலையில் விழ்படிவு ஒன்றுடன் சிறிதளவு மின்பகுளியைச் சேர்த்து கூழ்மம் தயாரிப்பது அயனிகள் கொண்டு கூழ்மம் தயாரிக்கும் முதல்வகை தயாரிப்பு முறையாகும். இங்கு மின்பகுளியில் உள்ள அயனிகள் கூழ்மமாக்கும் காரணியாகச் செயல்படுகின்றன.\n\nஒரு வீழ்படிவு பிரிகை ஊடகம் ஒன்றுடன் சேர்க்கப்பட்டு கூழ்மம் தயாரிக்கப்படுதல் இரண்டாவது வகை கூழ்மம் தயாரிக்கும் முறையாகும்.\n\nSection::::கூழ்மங்களின் நிலைப்புத் தன்மை.\nஓர் உண்மையான கூழ்மம் நிலையானது ஆகும். இதன் துகள்கள் ஒன்றுடன் ஒன்றாக இணைந்து வீழ்படிவாவதில்லை.\n\n"}
{"id": "9599", "url": "https://ta.wikipedia.org/wiki?curid=9599", "title": "சங்கம் மருவிய காலம்", "text": "சங்கம் மருவிய காலம்\n\nகிபி. 100 - 600 காலப்பகுதி சங்கம் மருவிய காலம் எனப்படுகிறது. கி.பி. மூன்றாம் நூற்றாண்டில் தமிழ் நாடு அயலார் ஆட்சிக்குட்பட்டது. சோழ நாட்டையும் பாண்டி நாட்டையும் களப்பிரர் கைப்பற்றி ஆட்சி செய்ததாக கருதப்படுகிறது. நடு நாடும் தொண்டை நாடும் பல்லவர் ஆட்சிக்குட்பட்டன. களப்பிரர் பாளி மொழியையும், பல்லவர் பிராகிருத மொழியையும் ஆதரித்தனர். இவர்களின் ஆட்சிக் காலத்தில் தமிழ் மொழி, தமிழ்க் கலைகள், தமிழ்ப் பண்பாடு என்பன வளர்ச்சி குன்றின. தமிழ் மொழியில் பெருமளவிலும் சிறப்பான முறையிலும் நூல்கள் தோன்றவில்லை. எனவே, தமிழ் இலக்கிய வரலாற்றிலே இக்காலப் பகுதியினை சங்கம் மருவிய காலம் அல்லது 'இருண்ட காலம்' எனக் குறிப்பிடுவர்.\n\nஇருண்ட இக்காலப் பகுதியிலும் சில தமிழ் நூல்கள் தோன்றின. பதினெண்கீழக்கணக்கு நூல்கள், சிலப்பதிகாரம், மணிமேகலை ஆகியன இக்காலகட்டத்தில் எழுந்தனவெனக் கூறுவர். இவற்றுள் பதினெண்கீழ்க்கணக்கு நூல்களைச் சங்க கால நூல்கள் என்று சிலர் குறிப்பிடுவர். இந்நூல்கள் பொருளாலும் நடையாலும் சங்க இலக்கியங்களினின்றும் வேறுபட்டுள்ளன. \"அந்நூல்கள் எல்லாம் எவ்வாண்டில் எழுதப்பெற்றன என்பதை அறிந்து கோடற்கு ஆதாரங்கள் கிட்டவில்லை\" என்று சதாசிவ பண்டாரத்தார் கூறுவர்.\n\nஇந்த இருண்ட காலப் பகுதியிலேயே காரைக்காலம்மையாரும் திருமூலரும் வாழ்ந்தனர். காரைகாலம்மையார் அற்புதத் திருவந்தாதி, திருவிரட்டை மணிமாலை, திருவாலங்காட்டு மூத்த திருப்பதிகங்கள் இரண்டு என்பவற்றை இயற்றினார். இவை பதினோராம் திருமுறையில் சேர்க்கப்பட்டுள்\n\n"}
{"id": "9601", "url": "https://ta.wikipedia.org/wiki?curid=9601", "title": "மின்காந்த அலைச் சமன்பாடு", "text": "மின்காந்த அலைச் சமன்பாடு\n\nமின்காந்த அலைச் சமன்பாடு என்பது ஓர் ஊடகத்தில் அல்லது வெற்றிடத்தில் மின்காந்த அலைகள் பரவுவதை விளக்கும் இரண்டாம் வரிசை பகுதிவகையீட்டுச் சமன்பாடு ஆகும். காந்தப்புலம் அல்லது மின்புலத்தின் துணை கொண்டு கூறப்படும் இச் சமன்பாட்டின் ஒருபடித்தான வடிவம் வருமாறு:\n\nஇதில் \"c\" என்பது ஊடகத்தில் ஒளியின் திசைவேகம். வெற்றிடத்தில் c = 2.998 x 10 மீட்டர்/வினாடி.\n\nமின்காந்த அலைச் சமன்பாடு மேக்ஸ்வெல் சமன்பாட்டிலிருந்து வருவிக்கப்பட்டதாகும்.\n"}
{"id": "9603", "url": "https://ta.wikipedia.org/wiki?curid=9603", "title": "இராபர்ட் தெ நோபிலி", "text": "இராபர்ட் தெ நோபிலி\n\nதத்துவ போதக சுவாமிகள் (1577 - 1656) என அழைக்கப்படும் இராபர்ட் தெ நோபிலி (\"Robert de Nobile S.J.\") உரோமப் பிரபுத்துவக் குடும்பத்தைச் சார்ந்தவர். 26 வயதில் இயேசு சபையில் சேர்ந்து கத்தோலிக்கக் குருவாகி, தமிழ் நாட்டில் சமயப்பணியாற்ற விரும்பி, 1605 மே 20இல் கோவா வந்து சேர்ந்தார். 1606-ஆம் ஆண்டில் மதுரையை அடைந்து தமிழ்த்துறவி போல் வாழத்தொடங்கி கத்தோலிக்க மறைபணியாளராகப் பணி புரிந்தார். இறுதியில் மயிலையில் 1656-இல் இறைவன் திருவடி யடைந்தார். இவர் தமிழில் 40 உரைநடை நூல்களை எழுதியுள்ளார். இத்தகைய பங்களிப்பால் இவர் \"தமிழ் உரைநடையின் தந்தை\" என்று அறியப்படுகிறார்.\n\nதமிழகத்தில் இவர் காலத்தில் உயர் இனத்தவராகக் கருதப்பட்டு வந்த பிராமணர்களைத் தம் சமயத்தில் ஈடுபடுமாறு செய்வதையே தலையாய குறிக்கோளாகக் கொண்டார். காவியுடையும் பூணூலும் அணிந்தார். புறத்தோற்றத்தில் தமிழ்த்துறவியாக மாற்றம் கொண்டாலும் அகவுணர்வில் சமயக்கோட்பாடுகளினின்று சிறிதும் வழுவவில்லை. தாம் அணிந்திருந்த ஐம்புரிகள் தமதிரித்துவத்தையும், இரண்டு வெள்ளிப் புரிகள் கிறிஸ்து பிரானின் உடலையும் உயிரையும் குறித்தனவாகக் கூறினார்.\n\nஇவரின் இத்கைய செயல்பாடுகள் பிற இயேசு சபையினருடைய எதிர்ப்பையும், அப்போது கோவாவின் ஆயராக இருந்த கிறிஸ்தவோவுடைய எதிர்ப்பையும் பெற்றது. இது திருத்தந்தை பதினைந்தாம் கிரகோரியிடம் முறையிடப்பட்டது. அவர் 31 சனவரி 1623இல் வெளியிட்ட மடலில் (Apostalic Constitution-Romanæ Sedis Antistes) இவ்வழக்கங்கள் மூடத்தனமாக பிற மதங்களை பிரதிபலிக்காதவரை எத்தடையும் இல்லை என அறிவித்தார். மேலும் இம்மடலில் இந்திய குருமடத்தில் பயிற்சிபெறுபவர்களிடம் இருத்த சாதி வெறியையும் குறிப்பாக பறையர் இனமக்களிடம் இருந்த வெறுப்பையும் விட்டுவிட வற்புறுத்தியிருந்தார்.\n\nவேதங்கள், புராணங்கள் ஆகியவற்றை ஆய்ந்தறிய வடமொழி, தமிழ், தெலுங்கு ஆகிய மொழிகளில் தேர்ச்சி பெற்றார். தமிழில் நாற்பது உரைநடை நூல்கள், மூன்று கவிதை நூல்களையும் இயற்றியுள்ளார். இவற்றில் \"ஞானோபதேச காண்டம்\", \"மந்திர மாலை\", \"ஆத்தும நிர்ணயம்\", \"தத்துவக் கண்ணாடி\", \"சேசுநாதர் சரித்திரம்\", \"ஞான தீபிகை\", \"நீதிச்சொல்\", \"புனர்ஜென்ம ஆக்ஷேபம்\", \"தூஷண திக்காரம்\", \"நித்திய சீவன சல்லாபம்\", \"கடவுள் நிர்ணயம்\", \"அர்ச். தேவமாதா சரித்திரம்\", \"ஞானோபதேசக் குறிப்பிடம்\", \"ஞானோபதேசம்\" ஆகிய நூல்கள் குறிப்பிடத்தக்கவை.\n\nஇவற்றைவிட சமஸ்கிருதத்தில் எட்டு நூல்கள், அதிலே ஒன்றுக்குப் பெயர் 'கிறிஸ்து கீதை', நான்கு தெலுங்கு நூல்கள் ஆகியவற்றையும் எழுதினார். இவா் ஒருமுறை துறைமங்கலம் சிவப்பிரகாச சுவாமியுடன் சமய வாதம் செய்தா்ா என்று கூறுவா்.\n\n"}
{"id": "9604", "url": "https://ta.wikipedia.org/wiki?curid=9604", "title": "ஆரோவில்", "text": "ஆரோவில்\n\nஆரோவில் (\"Auroville\") என்பது தமிழ்நாடு விழுப்புரம் மாவட்டத்தில், ஐக்கிய நாடுகள் கல்வி, அறிவியல், பண்பாட்டு நிறுவனம்(யுனெஸ்கோ) உதவியுடன் அமைக்கப்பட்டுள்ள சர்வதேச நகரமாகும். புதுச்சேரிக்கு அருகில் அமைந்துள்ளது. இது தற்போது மத்திய அரசின் மேற்பார்வையில் உள்ளது.\n\nSection::::தோற்றம்.\nஎல்லா நாடுகளையும் சேர்ந்த ஆண்களும், பெண்களும் மதக் கோட்பாடுகளையெல்லாம் அரசியல் ஈடுபாடுகளையெல்லாம் நாட்டுப்பற்றுகளையெல்லாம் தாண்டி அமைதி, மேலும் மேலும் சிறந்து வளரும் சமூகம் முதலியவற்றின் அடிப்படையில் வாழக்கூடிய ஒரு சர்வதேச நகரமாக இருக்க ஆரோவில் விரும்புகிறது. மனித குல ஒருமைப்பாட்டை உண்மையாக்குவதே ஆரோவில்லின் நோக்கமாகும்’ என்ற பிரகடனத்தோடு ஸ்ரீஅரவிந்த அன்னையால் தோற்றுவிக்கப்பட்டது ஆரோவில் என்னும் சர்வதேச நகரமாகும். இது அவர்தம் திருக்கனவில் உதித்ததாகும்.\n\n‘பழமையானவை, தற்காலத்தவை, புதியவை, இனிவரவிருப்பவை ஆகிய எல்லா மதங்களையும் விட்டு விட்டுக் குறிப்பாகத் தெய்வத் தன்மையுடைய வாழ்க்கையை வாழ விரும்புகிறவர்களுக்காக ஏற்பட்டதே ஆரோவில். தன்னுடைய உணர்வைக் கண்டுபிடிக்க முயற்சி செய்வதற்கான ஓர் இடம் இது’ என்று அன்னை பூமிப்பரப்பின் வரைபடத்தை வைத்துக் கொண்டு குறிப்பிட்ட ஓரிடத்தில் தொட்டுக் காட்டினார்.\n\nSection::::அமைவிடம்.\nஆரோவில் நகரத்திற்காக, அன்னை சுட்டிய இடம் இந்தியாவில் தமிழ்நாட்டில் விழுப்புரம் மாவட்டத்திலுள்ள வானூர் வட்டப் பகுதியில் அமைந்துள்ளது. அது இன்றைக்குப் புதுச்சேரியிலிருந்து 12 கி.மீ தொலைவில் உலகப்புகழ் பெற்ற ஆரோவில்லாக மலர்ந்துள்ளது. ஆரோவில் ஒரு சர்வதேச கூட்டுச்சமூக நகரமைப்பு.\n\nஇது சித்தர் பூமி. கடுவெளிச் சித்தர் தவம் செய்த புண்ணியபூமி. இந்த இடத்தில் ஆரோவில் உருவாகும் என்று கடுவெளிச் சித்தர் கூறியிருப்பதாக இப்பகுதி மக்கள் சொல்வதுண்டு. ஆரோவில்லைச் சுற்றிலும் பழஞ்சிறப்புக்குரிய சிவாலயங்கள், சிறுதெய்வக் கோயில்கள் அமைந்துள்ளன. 18 சிவன் கோயில்கள் உள்ளனவாக இப்பகுதி மக்களால் சுட்டப் பெறுகின்றன. குறிப்பாக, திருஞான சம்பந்தரால் பாடப்பெற்ற இரும்பை மாகாளம், திருவக்கரை, அரசிலி ஆலயங்களை ஒட்டி ஆரோவில் அமைந்துள்ளது.\n\nSection::::கட்டுமானத் தொடக்கம்.\n1968-ஆம் ஆண்டு பிப்ரவரி மாதம் 28ஆம் நாள் ஆரோவில் நகரத்தைக் கட்டும் புனிதப் பணிக்கு அடிக்கல் நாட்டப்பட்டது. இதற்கு இந்தியாவிலிருந்தும் தமிழகம் மற்றும் புதுவையிலிருந்து 5000 பேர் வந்து குழுமினர். அதன் மையத்திலிருந்த பெரிய ஆலமரத்திலிருந்து சிறிது தொலைவில் ஒரு வட்ட வடிவமான மேடையில் தாமரை மொட்டு வடிவத்தில் சலவைக்கல்லாலான ஒரு தாழியில் உலகத்தின் 121 நாடுகளிலிருந்தும் இந்தியாவில் 25 மாநிலங்களிலிருந்தும் அந்தந்த இடத்திலிருந்து ஒரு பிடி மண் கொணரப்பெற்று அங்கு இடப்பெற்றது. இந்த உலக நகரில் சுமார் 50,000 பேர் வசிப்பதற்காகத் திட்டமிடப்பட்டு உருவாக்கம் பெற்று வருகிறது. நகரத்தின் மையத்தில் ஆரோவில்லின் ஆன்மாவாகிய மாத்ரி மந்திர் அமைந்துள்ளது. அதனைச்சுற்றி பூந்தோட்டங்கள் உள்ளன. இந்த மையப்பகுதிக்கு பேரமைதி (Peace) என்று பெயர்.\n\nSection::::அமைப்பு.\nஇந்த மையத்திலிருந்து நாற்புறமும் சுருள் சுற்று வடிவத்தில் விரிந்த நான்கு பகுதிகள் உள்ளன. அதன் தென்கிழக்குத் திசையில் குடியிருப்பும், வடகிழக்குத் திசையில் பண்பாட்டுப் பகுதியும், தென்மேற்குப் பகுதியில் பன்னாட்டுப் பகுதியும் வடமேற்குத் திசையில் தொழிற்கூடங்களும் அமைந்துள்ளன. புதிய கட்டடக் கலைகள் பலவற்றின் உறைவிடமாகத் திகழும் ஆரோவில்லின் குடியிருப்புகள் இயற்கைச் சூழ்நிலையோடு அழகு நிறைந்து விளங்குகின்றன.\n\nபன்னாட்டுப் பகுதியானது ஒரு மைய அரங்கம், அனைத்து நாட்டு இசை, நடனம், நாடகம் முதலியன பயிற்றுவிக்கும் கூடங்கள், கலைஅரங்குகள், நூலகங்கள், பரிசோதனைக் கூடங்கள், கல்வி பற்றிய ஆய்வுக்கூடங்கள், விளையாட்டரங்குகள் கொண்டதாக அமையும். பன்னாட்டுப் பகுதியில் ஒவ்வொரு நாட்டிற்கும் ஓர் அரங்கு இருக்கும். அங்கு அந்தந்த நாட்டின் கலை, பண்பாடு, வாழ்க்கை முதலானவற்றை மற்றவர்கள் கண்டு அறிந்து கொள்ள, ஆய்ந்துணர உதவியாக அமைந்துள்ளது குறிக்கத்தக்கது. இந்தியப் பகுதியான பாரத்நிவாஸ் முதல் அங்கமாக அமைந்துள்ளது. அதன் அங்கமாகச் செயல்படும் ஆரோவில் தமிழ் மரபு மையம் குறிப்பிடத்தக்க பணிகளைச் சிறப்புற ஆற்றி வருகிறது.\n\nதற்போது திபெத் கலாச்சார அரங்கு உள்ளது. அமெரிக்கா, ஐரோப்பா, ஆப்பிரிக்கா ஆகிய கண்டங்கள் தங்களுக்கான அரங்குகளை நிறுவ முன்னேற்பாடுகளைச் செய்து வருகின்றன. சுற்றுச் சூழலுக்கு மாசுஉண்டாக்காத வகையில் அமைந்துள்ள தொழிற்கூடப் பகுதிகளில் உயர்தரத் தொழில்நுட்பங்கள் பயன்படுத்தப் பெற்று வருகின்றன. சிறிய, நடுத்தரத் தொழிற்கூடங்களாக அவை அமைகின்றன.\n\nSection::::சமூகம்.\nநகரப்பகுதியைச் சுற்றிலும் மரங்களும், பூங்காக்களும், பூந்தோட்டங்களும் பசுமை வளையங்களாக நகரை எழிலூட்டி வருகின்றன. ஆரோவில்லைச் சுற்றியுள்ள சிற்றூர்களில் வசிக்கும் மக்கள் இப்பகுதியின் ஆதிமுதல் குடிமக்களாகக் கருதப்படுகிறார்கள். நவம்பர் 10, 2005 கணக்கீட்டின்படி 1780 மக்கள் இங்கு வசிக்கின்றார்கள். இவர்களில் 736 பேர் இந்தியர்கள் ஆவார்கள். ஆரோவில் சமூகத்தில் 35க்கும் மேற்பட்ட நாடுகளை சேர்ந்த மக்கள் வசிக்கின்றார்கள். ஆரோவில்லின் நோக்கினைப் புரிந்து கொண்டு, அவர்கள் இயங்க வழிவகை செய்வதன் முதற்கட்டமாக இங்குள்ள கிராமங்களின் வளர்ச்சி, கல்வி, நல்வாழ்வு, நல்ல குடிநீர், சத்துணவு, பொது சுகாதாரம், சூழல்காப்பு மற்றும் வாழ்க்கை மேம்பாட்டிற்கான முயற்சிகள் மேற்கொள்ளப்பெற்று வருகின்றன. தன்னிறைவு பெற்ற, கைத்தொழில் அறிந்த கல்வியறிவு பெற்றவர்களைக் கொண்டதாக அந்தக் கிராமங்கள் வளர்ந்து வருவதை இன்று காண முடிகிறது.\n\nபன்னாட்டு மக்களிடையே நல்லிணக்கமாகவும் கலை, இலக்கிய, பண்பாட்டு நெறிமுறைகளைப் பகிர்ந்து கொள்ளவும் ஆன்மிகத்தின் அடிப்படையில் ஓருலகக் கருத்துணர்வை வளர்க்கும் வகையிலும் வளர்ந்து வரும் இந்நகரில் நான்கு மொழிக்கொள்கை நடைமுறையில் உள்ளது. முதல்மொழி தமிழ். அடுத்து பிரெஞ்ச், சமஸ்கிருதம், மற்றும் ஆங்கிலம் இங்கு பேச்சு மற்றும் எழுத்து மொழிகளாக விளங்குகின்றன. ‘ஆரோவில் டுடே’ என்னும் இதழ் (1988 ஆம் ஆண்டிலிருந்து) ஆங்கில மொழியில் வெளிவந்து கொண்டிருக்கிறது. வலைத்தளத்தின் மூலமாக ‘ஆரோவில் ரேடியோ’ இயக்கப்படுகிறது.\n\nSection::::பணிகள்.\nமுற்றிலும் வறண்ட பூமியான இதனைச் செழிப்பு மிகுந்த ஆன்மிக நகரமாக உருவாக்குவதற்கு 40 நாட்டு மக்கள் உள்ளூர் மக்களின் துணையோடு உழைத்து வந்திருக்கிறார்கள். மழைநீர் சேகரிப்பு, இயற்கை வேளாண்மை, மாற்றுச்சக்தி மற்றும் மறுஉற்பத்தி செய்ய வல்ல (சூரிய சக்திப் பலகங்கள்வழி) பொருள்களைக் குறைந்த விலையில் உற்பத்தி செய்து வழங்குதல், விதைகள் சேகரிப்பு, மர நாற்றுப் பண்ணைகள், ஆராய்ச்சிப் பணிகள் எனப் பலவற்றைச் செய்து வரும் ஆரோவில்லின் நோக்கம் மானுடம் மேம்படைதல் என்பதேயாகும்.\n\nசிதைவுக்குள்ளாகி வரும் பழங்காலக் கட்டடங்களைப் பாதுகாத்தல், மரபு மாறாமல் புதுப்பித்தல், இயற்கையோடு இசைந்தவண்ணம் கட்டடங்களை எளிமையாக அமைத்தல், உள்ளூர்ப் பள்ளிகளின் கல்வித் தரத்தை மேம்படுத்துதல், உள்ளூர் விளையாட்டுகளை உயர்த்துதல் என்பதான நிலைகளில் விரிவாகவும், ஆழமாகவும் ஆரோவில் தன் பணிகளைத் தொடர்கின்றது.\n\nஇயற்கை கொலுவிருக்கும் எழிலார் சோலைகளுடன் அமைந்திருக்கும் ஆரோவில் தன்னைச் சுற்றியுள்ள கிராமங்களை முன்னேற்றம் செய்யும் முயற்சிகளிலும் முனைந்துள்ளது. இயற்கை சார்ந்த நவீனத் தொழில்நுட்ப உதவியுடன் மேற்கொள்ளப்படும் முயற்சிகள் அனைத்தும் உயர் வளர்ச்சியை அடிப்படையாகக் கொண்டவை. கடற்கரை வளர்ச்சி மையம், உள்ளூர் அலுவலர்கள், தொண்டு நிறுவனங்கள் ஆகியோருடன் இணைந்து பல சீரிய பணிகள் மேற்கொள்ளப் பெறுகின்றன.\n\nசுனாமிகா, ஸ்மால் ஸ்டெப்ஸ், வெல்பேப்பர் போன்ற திட்டங்கள் மூலம் கழிவுப் பொருட்களைப் பயன்படுத்தி, பிற மாற்றுப் பொருட்களை உற்பத்தி செய்து உள்ளூர் மக்களுக்கு வேலை வாய்ப்பு உருவாக்கப்படுகின்றது. 25 அறக்கட்டளைகளின் கீழுள்ள 140க்கும் மேற்பட்ட வணிக நிறுவனங்கள் உற்பத்தி செய்யும் பொருள்கள் பல உலக நாடுகளுக்கு ஏற்றுமதி செய்யப் பெறுகின்றன.\n\nமறுஉற்பத்தி செய்யவல்ல சக்திகள், காற்றுமூலம் மின்சார உற்பத்தி, உயர்தர இயந்திரங்கள், தகவல் தொகுப்புகள் ஆகியவற்றின் தனித்துவமுடைய நிறுவனங்கள் உருவாகியுள்ளன. இயற்கையை மாசுபடுத்தாத 2 உலோகத் தொழிற்கூடங்கள், உயர்தரத் தொழில்நுட்ப வசதி கொண்ட ஒலிப்பதிவுக் கூடம், விண்வெளி வீரர்கள் விண்வெளிப் பயணத்தின்போது உட்கொள்ளும் ஸ்பிருலினா (உணவுப் பாசி) உற்பத்தி செய்யும் நிறுவனம், பேக்கரிகள் மற்றும் கைவினை உற்பத்தித் தொழிற்கூடங்கள் எனப் பல்வகை நிறுவனங்கள் சிறப்புறச் செயல்படுகின்றன.\nஆரோவில் குழந்தைகளுக்கான 5 பள்ளிகள், 2 சிறார் பள்ளிகள், 2 முன் மழலையர் பள்ளிகள் இவற்றோடு ஆரோவில் பகுதியைச் சுற்றிலும் 16 பள்ளிகள் அமைக்கப்பட்டுள்ளன. கிராம இளைஞர்கள் தொழிற்கல்வி கற்றுக் கொள்வதற்கென ஒரு தொழிற்பள்ளியும், பணிமுடித்துத் திரும்பும் தொழிலாளர்களுக்கான இளைஞர்கள் கல்வி மையமும் இயங்கும்.\n\nSection::::நூலகம்.\n8 மொழிகளில் 25,000 மேற்பட்ட நூல்கள் மற்றும் குறுந்தகடுகளைக் கொண்ட நூலகங்கள் இங்கு உள்ளன. இந்திய மற்றும் பிறநாட்டு மொழிகளைக் கற்பதற்கான மொழிக்கூடம் இங்கு உள்ளது. பாரத்நிவாஸ் வளாகத்தில் ஆரோவில் ஆவணப்பாதுகாப்பு மையமும் செயல்படுகின்றது.\n\nSection::::கலைவளர்ப்பு.\nநடனம், யோகா, தற்காப்புக் கலை, இசை, ஓவியம் முதலியவற்றிற்கான பயிலரங்குகள், கண்காட்சிகள், கலைநிகழ்ச்சிகள், பல்வேறு ஒருங்கிணைந்த மருத்துவச் சிகிச்சை முகாம்கள், அறிவியல் கண்காட்சிகள் தொடர்ந்து நடத்தப் பெற்று வருகின்றன.\n\nஆரோவில்லிற்கும் வெளி நிறுவனங்களுக்கும் தங்கள் பங்களிப்பை நல்கி வரும் எழுத்தாளர்கள், இசை மற்றும் ஓவிய, நடன, கட்டடக் கலைஞர்கள், சிற்பிகள், நடிகர்கள், மட்பாண்டக் கலைஞர்கள் பலர் இயங்கி வருகின்றனர். பல நாடுகளுக்குச் சென்று கலைநிகழ்ச்சிகள் நிகழ்த்தி வரும் கலைக்குழுக்களும் இங்கு உண்டு. அறிவியல் சாதனைகளும் ஆன்மிக வழியில் இங்கு நாள்தோறும் பொலிவு பெற்றிலங்குகின்றன.\n\nSection::::சிறப்பம்சங்கள்.\n40க்கு மேற்பட்ட விருந்தினர் இல்லங்கள், மாணவர், இளைஞர் விடுதிகள் இங்கு அமைந்துள்ளன. ஆய்விற்காகவும், ஆன்ம பரிசோதனைகளுக்காகவும் இங்கு ஆண்டுதோறும் ஆரோவில் சபைகளைச் சார்ந்த பன்னாட்டினர் வந்து தங்குகின்றனர்.\nஆயிரம்பேர் அமர்ந்துண்ணும் வகையில் இங்கு இயங்கும் சூரியசக்தி உணவகம் (சோலார் கிச்சன்) குறிப்பிடத்தக்க ஒன்றாகும். இங்கு வருகைதரும் யாரும் தமது உணவுக்காக விலை கொடுக்க வேண்டியதில்லை. எனினும், தம்மைப்போல் பின்னர் வரும் விருந்தினர்க்காகத் தாம் விரும்பும் தொகையையோ, பொருளையோ, உழைப்பையோ செலுத்தி மகிழலாம். ங்கு விருந்துண்ண வருபவர்கள் முன்கூட்டியே பதிவு செய்து கொள்வது நல்லது.\n\nஸ்ரீஅரவிந்தரின் சாவித்ரி காவியத்தை நினைவூட்டும் வகையில் அமைந்துள்ள சாவித்ரி பவன், சிறப்பாக உருவாகி வரும் கலைக்கூடம், கண்காட்சிக் கூடம், நூலகம், கருத்தரங்க அரங்கு என்னும் பன்முகத் தன்மைகளோடு கட்டப்பெற்று வரும் இதன் முன் கம்பீரமாகக் காட்சி ஸ்ரீஅரவிந்தர் - ஏழரை அடி உயர வெண்கலச் சிலைவடிவில் தருகிறார்.\nபன்னாட்டுச் சிறப்புகளும் ஒருங்கிணைந்த ஆரோவில்லின் கட்டடக்கலை முதலான அனைத்துலகக் கலைகளும் கண்டுகளிப்பதற்கு மட்டுமின்றிப் பின்பற்றுதற்கும், தலைமுறை கடந்து பேணுதற்கும் உரியவை எனலாம்.\n\nSection::::உலக அரங்கில் ஆரோவில்.\n1968-இல் நடைபெற்ற ஆரோவில் தொடக்கவிழாவில் 124 நாடுகள் பங்கேற்று ஆரோவில் சாசனத்தை ஏற்றுக் கொண்டன. 1988-இல் இந்திய அரசு ஆரோவில் பவுண்டேஷன் சட்டத்தை நிறைவேற்றி, நிர்வாகப் பேரவை, பன்னாட்டு ஆலோசனைக் குழு, ஆரோவில்வாசிகள் அவை ஆகியவற்றை அமைத்தது. ஆரோவில் நகரத் திட்டத்திற்கு அங்கீகாரம் அளித்ததோடு நிதியுதவியும் வழங்கி வருகிறது.\n\nயுனெஸ்கோ, ஐரோப்பிய ஒன்றியம் மற்றும் உலகின் முக்கியத் தொண்டு நிறுவனங்கள் போன்றவற்றின் நல்லுறவையும் அங்கீகாரத்தையும் ஆரோவில் பெற்றுள்ளது. 6 கண்டங்களில் உள்ள உலக அமைதிச் சின்னங்களின் வரிசையில் ஆசியாவிற்கான அமைதி மேசை ஆரோவில்லிற்கு வழங்கப்பட்டுள்ளது. இம்மேசையை ஐ.நா. சபை நட்புக்குழு சார்பில் நியூயார்க் நகரில் வழங்கப் பெற்றபோது ஆரோவில்லின் பிரதிநிதியாக தமிழ்க்கவிஞர் இரா.மீனாட்சி அதனைப் பெற்றுக்கொண்டார்.\n\nபல பன்னாட்டுக் கருத்தரங்குகள் இங்கு நடத்தப் பெறுகின்றன. ஆரோவில்லிற்கு ஆதரவு நல்கி வரும் ஆரோவில் பன்னாட்டு மையங்கள் மற்றும் தொடர்பு அலுவலகங்கள் 23 நாடுகளில் அமைந்துள்ளன.\n\nSection::::ஆரோவில்லும் தலைவர்களும்.\nஉலகப் புகழ்பெற்ற தலைவர்களான இந்திராகாந்தி, புனித தலாய்லாமா, யுனெஸ்கோவின் பொதுச் செயலர், ஐக்கியநாடுகள் சபையின் துணைப் பொதுச்செயலர், இந்தியக் குடியரசுத் தலைவர்கள், துணைக் குடியரசுத் தலைவர், மாநில, மத்திய அமைச்சர்கள், பிறநாட்டு அதிபர்கள், தூதர்கள் மற்றும் பல்துறை சார்ந்த அறிஞர் பெருமக்கள் எனப் பலரும் வந்து செல்லும் சிறப்புக்குரிய இடம் ஆரோவில்.\n\nSection::::மாத்ரி மந்திர் (அன்னை ஆலயம்).\n‘ஆரோவில்லின் ஆன்மா’ என்று ஸ்ரீஅன்னையால் வருணிக்கப் பெற்ற ‘மாத்ரி மந்திர்’ என்ற வடசொல்லுக்கு ‘அன்னை ஆலயம்’ என்று பொருள். எனினும், அதற்கெனச் சிலையோ, வழிபாடோ பூசனைகளோ இங்கு எதுவும் மேற்கொள்ளப் பெறுவதில்லை. சமய, சமயச் சடங்குகள் கடந்த நிலையில் பிரபஞ்ச அன்னையாகிய மகாசக்தியை உணரும் வண்ணத்தில் உருவாக்கப் பெற்ற இக்கோள வடிவிலான மனஒருமை அரங்கு 1971ஆம் ஆண்டு ஸ்ரீஅன்னையின் பிறந்த நாளன்று அடிக்கல் நாட்டப் பெற்றுக் கட்டுமானப் பணிகள் மேற்கொள்ளப் பெறுகின்றன. பிரபஞ்ச அன்னையின் நான்கு மகாசக்தியின் செயல்பாடுகளைக் குறிக்கும் வண்ணம் இங்கு நான்கு தூண்கள் அமைக்கப் பெற்றுள்ளன.\n\nSection::::மாத்ரி மந்திரின் அமைப்பு.\nமாகாலட்சுமி, மகாசரஸ்வதி, மகாகாளி, மகேஸ்வரி ஆகிய பிரபஞ்ச அன்னையின் செயல் வடிவங்களை ஸ்ரீஅரவிந்தர் உணர்த்தும் வகையில் இம்மண்டபத்தை முறையே கிழக்கு, மேற்கு, வடக்கு, தெற்கு ஆகிய திசைகளில் நான்கு தூண்கள் தாங்கி நிற்கின்றன.\nமாத்ரி மந்திர் சிறிது தட்டையான கோளவடிவிலான ஆலயமாகும். தரைமட்டத்திலிருந்து 29 மீ. உயரத்தில் உள்ள இக்கோளத்தின் விட்டம் 36 மீ. முக்கோண வடிவச் சட்டங்களால் ஆன இக்கோளத்தின் புறப்பகுதி, தங்க ரேக்குகள் பதிக்கப்பெற்ற வட்ட வடிவத் தட்டுகளால் அமைக்கப் பெற்றுக் காண்போரைக் கவர்கின்றது.\nகோளத்தின் உட்புற மேற்பகுதியில் ஒரு பெருங்கூடம் உள்ளது. அதன் விக்கிரகங்களோ, படங்களோ கிடையாது. பன்னிரு பக்கங்களைக் கொண்ட அந்த அறையின் தளப்பகுதியும் சுவர்களும், வெண் சலவைக் கற்களால் ஆனவை. பன்னிரு தூண்களைக் கொண்ட அந்த அறையில் சன்னல்கள் இல்லை. நுழையவும், வெளியேறவும் கூடிய வகையில் இரு வாசல்கள் உண்டு. அறையின் மையத்தில் ஸ்ரீஅன்னையின் சின்னமும், அதன் நடுவில் நான்கு புறமும் ஸ்ரீஅரவிந்தரின் சின்னங்கள் பொருத்தப் பெற்ற பொன்முலாம் பூசிய மேடையின்மீது உருண்டை வடிவிலான ஒளி ஊடுருவக்கூடிய படிகம் ஒன்று அமைக்கப் பெற்றுள்ளது. அதன் நேர் மேற்கூரையிலுள்ள ஆடியின் வழியாகச் சூரிய ஒளிக்கீற்றுகள் உள் புகுந்து படிகத்துள் பிரதிபலிக்கும் அழகு நேரில் தரிசித்து அனுபவிக்கத்தக்கது. சூரிய ஆற்றலை மின்கலங்களில் சேகரித்து வைத்துச் சூரிய ஒளி இல்லாத பொழுதுகளில் அப்படிகத்தின் மீது செலுத்தப் பெறும். இப்படிகம் உலகிலேயே மிகப்பெரிய செயற்கைப் படிகமாகும்.\n\nSection::::மாத்ரி மந்திர் தோட்டங்கள்.\nமாத்ரிமந்திரைச் சுற்றி உள்ள பூங்காக்களின் எண்ணிக்கை 12 ஆகும். அது, பராசக்தியின் சத், சித், ஆனந்தம், ஒளி, வாழ்க்கை, ஆற்றல், செல்வம், பயன்பாடு, முன்னேற்றம், இளமை, இசைவு, பூரணச் சிறப்பு ஆகிய பன்னிரு அம்சங்களைக் குறிப்பனவாக அமைகின்றன.\nஒருவன், தன்னை, தன் இருப்பை, இறை உண்மையை, தன் வாழ்வின் உண்¬மான நோக்கத்தை அறிய விரும்பினால், தன் ஆன்மாவை, சைத்திய ஜீவனைக் கண்டுகொள்ள விரும்பினால், இறைவனை அடைய விரும்பினால், அவன் அதற்காக ஒருமுனைப்படுதற்காக மட்டுமே இருப்பது மாத்ரிமந்திரின் நோக்கமாகும். பூரணத்தை நாடும் மனிதனின் ஆர்வத்திற்கு இறைவனுடைய பதிலின் அடையாளமாக இருக்கவே மாத்ரிமந்திர் விரும்புகிறது. இறைவனிடம் ஏற்படும் ஐக்கியம், மேன்மேலும் வளர்ச்சியடையும் மனிதகுல ஒருமையாகவே வெளிப்படுதல் மாத்ரிமந்திர். ‘இது ஸ்ரீஅரவிந்தரின் கொள்கைப்படி பிரபஞ்ச அன்னையின் சின்னமாகவே விளங்குகிறது’ என்கிறார் ஸ்ரீஅன்னை. ஆரோவில் ஒரு சமய நிறுவனம் அல்ல. அது சடங்குகளையோ, சம்பிரதாயங்களையோ கொண்டதோ, அல்லது எந்த மதத்தினையும் சேர்ந்ததோ இல்லை.\n\nSection::::ஆரோவில்லின் நோக்கம்.\n‘விஞ்ஞானமும் மெய்ஞ்ஞானமும் கைகோத்து மானுட குலம் தழைக்க உழைக்கும் கர்மபூமி, ஆரோவில். ‘ஊருக்குழைத்திடல் யோகம்’ என்றார் பாரதியார். இங்கு ‘உலகிற்குழைத்தலே பரிபூரண யோகமாக’க் கொள்ளப் பெறுகின்றது. போரே இல்லாத பொதுமை காண்பதற்கு ஆன்மிக நெறியில் அறிவியல் வளர்க்கும் ஞானபூமி, ஆரோவில் என்பதால், இங்கும் சோதனைகள் உண்டு. வளர்ச்சி குறித்த பிரச்னைகள் உண்டு. அவை கடந்து மேலே மேலே முன்னேறி வளரும் அனுபவத்தின் சாட்சியம் ஆரோவில்.\nஉலகத்தின் ஞானபூமியாக விளங்கும் இந்தியா, ‘எல்லாரும் அமரநிலை எய்தும் நன்முறையினை உலகிற் களிக்கும்’ என்று தீர்க்க தரிசனமாய் முன்மொழிந்த பாரதியாரின் சத்திய வாக்கை மெய்யாக்கும் வகையில் முன்னின்று இயங்கும் ஆரோவில், நல்லெண்ணம் உடைய அனைவரையும் வரவேற்கிறது.\n\nSection::::ஆரோவில்லின் இருப்பிடம்.\nசென்னை-புதுச்சேரி கிழக்குக் கடற்கரைச் சாலையில், பொம்மையா பாளையம் & முதலியார் சாவடியிலிருந்து சுமார் 6.கி.மீ. தொலைவில் உள்ளது.\nதிண்டிவனம் - புதுச்சேரி நெடுஞ்சாலையில் திருச்சிற்றம்பலம் கூட்டு ரோட்டில் இருந்து சுமார் 10 கி.மீ தொலைவில் உள்ளது.\n\n\n\n\n"}
{"id": "9607", "url": "https://ta.wikipedia.org/wiki?curid=9607", "title": "பொ. பூலோகசிங்கம்", "text": "பொ. பூலோகசிங்கம்\n\nபொன். பூலோகசிங்கம் (ஏப்ரல் 1, 1936 - செப்டம்பர் 19, 2019) ஈழத்துத் தமிழறிஞர். பேராசிரியர். தமிழிலும் ஆங்கிலத்திலும் இலக்கியம், இலக்கணம், பண்பாடு, சமயம், வரலாறு பற்றி ஏராளமான கட்டுரைகளை எழுதியுள்ளார். இரு உலகத் தமிழாராய்ச்சி மாநாடுகளிலே பங்கு கொண்டவர்.\n\nSection::::வாழ்க்கைச் சுருக்கம்.\nஇலங்கையின் வட மாகாணத்தில், வவுனியாவில் செட்டிக்குளம் என்ற ஊரில் பொன்னையா உடையார் சோதி ரத்தினம் தம்பதியருக்கு நான்காவது மகனாகப் பிறந்த இவர், ஆரம்பக் கல்வியை செட்டிகுளம் அரசினர் தமிழ் வித்தியாலயத்திலும் இடைநிலைக் கல்வியை யாழ்ப்பாணம் சம்பத்தரிசியார் கல்லூரியிலும் கற்று சித்திபெற்று அங்கிருந்து பேராதனைப் பல்கலைக்கழகத்திற்கு அனுமதி பெற்று 1961 ஆம் ஆண்டு தமிழில் முதலாம் வகுப்புச் சித்தியினைப் பெற்றார். பேராசிரியர்கள் வி. செல்வநாயகம், ஆ. சதாசிவம், ச. தனஞ்சயராசசிங்கம், சு. வித்தியானந்தன் ஆகியோரின் மாணவர். இலங்கை அரசாங்க பல்கலைக்கழகப் புலமைப்பரிசில் பெற்று 1963 முதல் 1965 வரை ஒக்ஸ்போர்ட் பல்கலைக்கழகத்தில் திராவிட மொழியியலறிஞர் பேராசியர் தோமஸ் பரோவின் கீழ் மொழியியல் ஆராய்ச்சி மேற்கொண்டு கலாநிதிப் பட்டம் பெற்றார். வவுனியாவில் முதலாவதாக கலாநிதிப் பட்டத்தைப் பெற்றுக்கொண்டவரும் இவரே என்பது சிறப்புக்குரியது. எடின்பரோ பல்கலைக்கழகத்தில் பேராசிரியர் எஸ். பிற்கோடர் உடன் இரண்டாம் மொழி கற்பித்தல் தொடர்பாக ஆய்வுகளை மேற்கொண்டார்.\n\nஇலங்கைப் பல்கலைக்கழகத்தில் விரிவுரையாளராக 1965 இல் சேர்ந்து, கொழும்புப் பல்கலைக்கழகம், களனி பல்கலைக்கழகம், பேராதனைப் பல்கலைக்கழகம் ஆகியவற்றில் 1997 வரை பேராசிரியராகப் பணிபுரிந்தார். 1997 ஆம் ஆண்டு தனது பேராசியர் பதவியை விட்டு விலகி புலம் பெயர்ந்து அவுஸ்திரேலியா சென்று சிட்னி நகரில் வசித்து வந்தார்.\n\nSection::::எழுத்துப் பணிகள்.\nஆணல்ட் சதாசிவம்பிள்ளையின் பாவலர் சரித்திர தீபகத்தினை (1886) அரிய ஆராய்ச்சிக் குறிப்புகளுடன் எழுதி முதலிரு பாகங்களையும் 1975 இலும் 1979 இலும் வெளியிட்டுள்ளார். கொழும்புத்தமிழ்ச்சங்கம் இந்த இரண்டு நூல்களையும் வெளியிட்டது. ஆங்கிலக் கவிஞர் தம்பிமுத்து பற்றித் தமிழிலும் ஆங்கிலத்திலும் எழுதிய கட்டுரைகள் நூலுருவாகியுள்ளன. இவற்றைவிட நான்காவது உலகத் தமிழாராய்ச்சி மாநாட்டை யாழ்ப்பாணத்தில் நடத்துவதிலும் முன்னின்று உழைத்தவர்களில் இவரும் ஒருவராவார். ஈழத்து இலக்கிய வரலாற்றும் பாடநெறி உருவாக்கத்திலும் கணிசமான பங்களிப்பைச் செலுத்தினார்.\n\n\nSection::::வெளிவந்த நூல்கள்.\nநூல்கள் தவிர பல்வேறு மலர்கள், இதழ்களில் நூற்றுக்கு மேற்பட்ட கட்டுரைகளை எழுதியுள்ளார். இவை தமிழ் இலக்கியம், ஈழத்துத் தமிழ் இலக்கிய வரலாறு, சமயம், இலக்கணம் என்பன சார்ந்தவை. உலாப்பிரபந்தவளர்ச்சி, பண்டைத் தமிழ் இலக்கியத்தில் அகப்பொருள் நெறி, தத்தை விடுதூது, பதினெட்டாம் நூற்றாண்டு வரையான ஈழத்துத் தமிழ் இலக்கியம், பத்தொன்பதாம் நூற்றாண்டு ஈழத்துத் தமிழ் வளர்ச்சி, ஈழத்துப் புராணங்கள், வன்னி நாட்டின் வரலாறு, கோணேசர் கல்வெட்டு, முருகவழிபாட்டின் தோற்றம் வளர்ச்சியும், தமிழ் இலக்கண விசாரம் என்பன குறிப்பிடத்தக்க சில கட்டுரைகளாகும்.\n\n"}
{"id": "9608", "url": "https://ta.wikipedia.org/wiki?curid=9608", "title": "மார்ச் 2006", "text": "மார்ச் 2006\n"}
{"id": "9610", "url": "https://ta.wikipedia.org/wiki?curid=9610", "title": "உபபீடம்", "text": "உபபீடம்\n\nஇந்தியாவின், சிற்பநூல்களை அடிப்படையாகக் கொண்டு அமைக்கப்பட்ட மரபுவழிக் கட்டிடங்களில் நிலத்துக்கு மேல் அமைகின்ற முதல் உறுப்பு உபபீடம் ஆகும். ஆரம்பகாலக் கட்டிடங்களில் \"அதிட்டானம்\" என்று அழைக்கப்படும் தாங்குதளமே கட்டிடத்தின் அடித்தளமாக இருந்தது. பிற்காலத்தில் இத் தாங்குதளத்தின் கீழ் உபபீடம் என்னும் உறுப்பு அமைக்கும் வழக்கம் ஏற்பட்டது. தாங்குதளத்துக்கு வலுவூட்டவும், கட்டிடத்தை உயர்த்திக் காட்டுவதற்குமாகவே உபபீடங்கள் அமைக்கப்படுகின்றன என்று சிற்பநூல்கள் கூறுகின்றன. கட்டிடங்கள் உயரத்திலும் பரப்பளவிலும் பெரியவையாக வளர்ந்தபோது, அளவுவிகிதப்படி கட்டிடங்களின் அடித்தளமும் உயரமாக அமையவேண்டியது, அழகியல் நோக்கில் அவசியம் ஆகியது. உபபீட அமைப்பு இத் தேவையை நிறைவு செய்தது எனலாம். \n\nசிற்பநூல்கள் பலவகையான உபபீடங்கள் பற்றிக் குறிப்பிடுகின்றன. மயமதம், உபபீடங்களை மூன்று பெரும் பிரிவுகளாக வகுத்துக் கூறுகிறது. அவை,\n\n\nஎன்பனவாகும். காசியப சிற்பசாஸ்திரம் என்னும் சிற்பநூல், நான்கு வகையான உபபீடங்களின் விபரங்களைத் தருகிறது.\n\n\nஎன்பனவே இவையாகும். \n\nமேற்படி உபபீடங்கள் பல்வேறு துணை உறுப்புக்களின் அடுக்கமைவில் உருவானவை. இடம்பெற்றுள்ள துணை உறுப்புக்களின் வகைகள், அவற்றின் எண்ணிக்கை, அவை அமைந்துள்ள விதம் என்பவற்றைப் பொறுத்து, மேற்குறிப்பிட்ட ஒவ்வொரு வகையும் மேலும் பல பிரிவுகளாகப் பிரிக்கப்படுகின்றன. உபபீடங்களின் துணை உறுப்புகள் பலவாகும். சில உறுப்புகள் சிற்பநூல்களில் ஒன்றுக்கு மேற்பட்ட பெயர்களால் குறிப்பிடப்படுவதைக் காணலாம். பொதுவான துணை உறுப்புகளின் பெயர்களும், அவற்றுக்கான மாற்றுப் பெயர்களும் கீழே தரப்பட்டுள்ளன.\n\n"}
{"id": "9612", "url": "https://ta.wikipedia.org/wiki?curid=9612", "title": "மின்காந்த நிழற்பட்டை", "text": "மின்காந்த நிழற்பட்டை\n\nஇருக்ககூடிய அனைத்து மின்காந்த கதிர்வீச்சின் விபரிப்பே மின்காந்த நிழற்பட்டை (Electromagnetic spectrum) ஆகும். மின்காந்த கதிர்வீச்சுக்களை அதன் அலைநீளம் அல்லது அலையெண் கொண்டு விபரிக்கலாம். மின்காந்த நிழற்பட்டை நுண்ணிய அலைநீளத்தில் இருந்து மிக நீண்ட அலைநீள மின்காந்த கதிர்வீச்சுக்களை உள்ளடக்கும்.\n\n"}
{"id": "9616", "url": "https://ta.wikipedia.org/wiki?curid=9616", "title": "நா. சோமகாந்தன்", "text": "நா. சோமகாந்தன்\n\nநா. சோமகாந்தன் (ஈழத்துச் சோமு, சனவரி 14, 1934 - ஏப்ரல் 28, 2006) ஈழத்து எழுத்தாளர். நாவல், சிறுகதை, பத்திரிகைளுக்கான இலக்கியத்திறனாய்வு (பத்தி எழுத்துக்கள்) என எழுதி வந்தவர்.\n\nSection::::பிறப்பு.\nயாழ்ப்பாண மாவட்டம், கரணவாய் தெற்கில் கலட்டி என்ற சிற்றூரில் சாதாரண ஒரு அந்தணர் குடும்பத்தில் நாகேந்திர ஐயர், செல்லம்மாள் ஆகியோருக்குப் பிறந்தவர் சோமகாந்தன். தனது ஆரம்பப் படிப்பினை கரணவாய் குருக்கள் பாடசாலையில் ஆரம்பித்தார். அவருக்கு சைவக்குருக்களாகவிருந்து எழுத்தறிவித்தவர்கள் திரு. வைத்தியநாதக் குருக்கள், செவ்வந்திநாதக்குருக்கள் ஆகியோர். தனது இடைநிலைக் கல்வியை கரவெட்டி விக்னேசுவரா கல்லூரியிலும் பின்னர் உயர் கல்வியை தெல்லிப்பழை மகாஜனக் கல்லூரியிலும் கற்றார். விக்னேஸ்வராக் கல்லூரியில் கல்வி கற்கும் காலமே இவரின் எழுத்துப்பணிக்கு வித்திட்ட களமாக அமைந்தது. அங்கு ஆசிரியத் தம்பதிகளாகக் கடமையாற்றிய ஐ.சிற்றம்பலம் ஆசிரியர் (ஐ.சி. மாஸ்ரர்) அவர்களின் ஊக்குவிப்பில் இலக்கியத்தில் நாட்டமும், எழுதுவதற்கான ஆக்கத்திறனையும் பெற்றுக்கொண்டார். பள்ளிப் படிப்பை முடித்த பின்னர் அரச ஊழியராகப் பணியாற்றி, பின்னர் இந்து, கலாசார அமைச்சில் நிருவாக அதிகாரியாகப் பணியாற்றினார்.\n\nSection::::இலக்கியப் பணி.\n1962இல் சென்னையில் இடம்பெற்ற அனைத்து இந்திய தமிழ் எழுத்தாளர் மகாநாட்டில் இலங்கையின் பிரதிநிதியாகக் கலந்துகொண்டார். 1964இல் அ. ந. கந்தசாமி அவர்களின் ஆய்வின் முயற்சியினால் மகாகவி பாரதியார் யாழ்ப்பாணத்துச் சாமி எனக்குறிப்பிட்டுத் தனது ஞானகுருவாகக் கொண்டிருந்த மோனம் அருளம்பலம் அவர்கள் பிறந்து வாழ்ந்த வியாபாரிமூலையில் விழா எடுத்து நினைவுச் சின்னமும் நிறுவ அரும்பாடுபட்டார். தமிழில் முதலாவது கைநூலை வரதரோடு இணைந்து 1970ல் வெளியிட்டார். ஆறுமுக நாவலர் நூற்றாண்டு மலர் வெளியீட்டுக் குழுவில் செயலாளராக பணியாற்றி அந்த நூல் சிறப்பாக வெளிவரக் காரணமாகச் செயற்பட்டார். 1980இல் நீதியரசர் தம்பையா அவர்களின் தலைமையில் பாரதி நூற்றாண்டு விழாக்குழுவின் தேசிய செயலாளராகப் பணியாற்றினார்.\n\nபேராசிரியர் க. கைலாசபதி அவர்களைப் பதிப்பாசிரியராகக் கொண்டு நாவலர் பற்றிய ஆய்வுக்கட்டுரைகள் அடங்கிய பாரிய நூலை வெளியீடு செய்தார்.\n\nஎழுத்தாளர் சோமகாந்தன் தமிழில் மட்டுமல்ல ஆங்கிலத்திலும் எழுதினார். இவருடைய மனைவி திருமதி பத்மா சோமகாந்தன் அவர்கள் பெண்ணிய வாதியாக பெண்கள் விடுதலைக்காகப் போராடி வருபவர் என்பது குறிப்பிடத்தக்கது. 1954ம் ஆண்டு தொடக்கம் அவர் எழுத்துலகில் பிரவேசித்து சிறுகதைகள் பலவற்றை எழுதியுள்ளார்.\n\n\n\n"}
{"id": "9621", "url": "https://ta.wikipedia.org/wiki?curid=9621", "title": "நேபாள கம்யுனிஸ்ட் கட்சி (மாவோயிஸ்ட்)", "text": "நேபாள கம்யுனிஸ்ட் கட்சி (மாவோயிஸ்ட்)\n\nநேபாள கம்யுனிஸ்ட் கட்சி அல்லது மாவோயிஸ்ட் (Communist Party of Nepal - Maoist Centre) என அழைக்கப்படும் இக்கட்சியானது அரசியல் இராணுவ அமைப்பாகும். இக்கட்சியே நேபாள மக்கள் புரட்சியினைத் தலைமைதாங்கி நடத்தி வருகிறது. 1994 ம் ஆண்டு பிரசந்தா எனும் புஷ்ப கமால் தகால் தலைமையில் அமைக்கப்பட்டது. இக்கட்சியும் இதன் இராணுவ அமைப்பும், நேபாளத்தில் மன்னராட்சியை ஒழித்து புதிய ஜனநாயக சமூக ஆட்சி அமைப்பினை உருவாக்கும் இலட்சியத்துடன் போராடுவதாக தமது அறிக்கைகள் மூலம் கூறி வருகின்றன.\n\nஇவ்வமைப்பு ஏற்கனவே நேபாளத்தில் நேபாள கம்யூனிஸ்ட் கட்சி என்ற பெயருடன் இயங்கிக்கொண்டிருந்த அரசியல் கட்சியில் ஏற்பட்ட பிளவின் மூலம் உண்டானது.\n1996 இல் நேபாள மக்கள் புரட்சி என்ற பெயரிலான மக்கள் போராட்டத்தினை நேபாள கம்யூனிஸ்ட் கட்சி (மாவோவாதிகள்) பிரகடனப்படுத்தியது. தொடர்ச்சியான மாவோவாத மக்கள் போராட்டக் கரந்தடி உத்திப் போர்முறையின் மூலம் நாட்டின் பெரும்பாலான பாகங்களைத் தமது கட்டுப்பாட்டின் கீழ் இவர்கள் கொண்டுவந்துள்ளனர். நேபாள கம்யுனிஸ்ட் கட்சியானது, புரட்சிகரமான பன்னாட்டு இயக்கம் (Revolutionary Internationalist Movement), தெற்காசிய மாவோயிஸ்டு கட்சிகள் மற்றும் அமைப்புகளின் ஒருங்கிணைப்பு குழு ஆகியவற்றில் (Coordination Committee of Maoist Parties and Organizations of South Asia) ஆகிய அமைப்புகளில் அங்கத்துவம் வகிக்கிறது.\n\n\n\n"}
{"id": "9628", "url": "https://ta.wikipedia.org/wiki?curid=9628", "title": "ராஜ ஸ்ரீகாந்தன்", "text": "ராஜ ஸ்ரீகாந்தன்\n\nராஜ ஸ்ரீகாந்தன் (ஜூன் 30, 1948 - ஏப்ரல் 20, 2004) வதிரி, யாழ்ப்பாணம்) எழுபதுகளின் ஆரம்பத்தில் விவேகி இதழில் வெளிவந்த முதலாவது கவிதை மூலம் ஆக்க இலக்கியப் படைப்பாளியாக அறிமுகமானார். இவருடைய சிறப்பான சிறுகதைகள் சஞ்சிகைகளிலும் பத்திரிகைகளிலும் வெளிவந்துள்ளன. இவற்றுள் சில ஆங்கிலம், உருசிய, உக்ரேனிய, சிங்கள மொழிகளில் மொழிபெயர்க்கப்பட்டுள்ளன.\n\n1987 இல் கொழும்புப் பல்கலைக்கழகத்தில் பத்திரிகைத்துறைப் பாடநெறியைக் கற்றுத் தேர்ந்த இவர் சோவியத் நாடு, \"சோஷலிசம் - தத்துவமும் நடைமுறையும்\", \"புதிய உலகம்\" ஆகிய சஞ்சிகைகளிலும் சக்தி பத்திரிகையினதும் ஆசிரிய பீடங்களில் சிறப்பாகப் பணியாற்றியுள்ளார். தினகரன் நாளிதழின் பிரதம ஆசிரியராக 1997-2002 காலப்பகுதியில் பணியாற்றினார்.\n\nராஜ ஸ்ரீகாந்தன் மொழிபெயர்ப்புத் துறையிலும் தனது ஆற்றல்களை சிறப்பாக வெளிப்படுத்தி வந்தார். சோவியத் இலக்கியகர்த்தாக்கள், கலீல் ஜிப்ரான் போன்றவர்களின் அற்புதமான ஆக்கங்கள் இவருடைய மொழிபெயர்ப்பில் தமிழுக்குக் கிடைத்துள்ளன. தனது சமகாலத்தில் வாழ்ந்த ஆங்கில இலக்கிய மேதை அழகு சுப்பிரமணியத்தின் இதுவரை வெளிவந்த அனைத்துச் சிறுகதைகளையும் (நீதிபதியின் மகன்), வெளிவராத 'மிஸ்ரர் மூன்' நாவலையும் தமிழுக்குத் தந்துள்ளார். \"நீதிபதியின் மகன்\", மற்றும் \"காலச் சாளரம்\" ஆகிய இரண்டு சிறுகதைத் தொகுதிகளும் இலங்கை அரசின் சாகித்திய மண்டல விருதுகளைப் பெற்றன.\n\n"}
{"id": "9632", "url": "https://ta.wikipedia.org/wiki?curid=9632", "title": "அழகு சுப்பிரமணியம்", "text": "அழகு சுப்பிரமணியம்\n\nஅழகு சுப்பிரமணியம் (மார்ச் 15 1915 - பெப்ரவரி 15, 1973, உடுப்பிட்டி, யாழ்ப்பாணம்) ஆங்கில இலக்கியத்துறையில் உலகப் புகழ்பெற்ற இலங்கையர். சட்டத்துறையில் பரிஸ்டர் பட்டம் பெற்ற இவர் இலங்கை உயர் நீதிமன்ற வழக்கறிஞராகத் தொழில் புரிந்தார்.\n\nநீண்ட காலமாக இங்கிலாந்தில் வாழ்ந்த இவர் \"Indian Writing\" என்ற காலாண்டுச் சஞ்சிகையின் இணையாசிரியராகவும் \"இந்திய முற்போக்கு எழுத்தாளர் சங்கத்தின்\" இணைச் செயலாளராகவும் பணியாற்றினார். இவருடைய தந்தையார் புகழ்பெற்ற நீதிபதி.\n\nபுகழ் பெற்ற ஆங்கில நாவலாசிரியரும், விமரிசகருமான பால்ரர் அலன், \"எமது கருத்துப்படி அழகு சுப்பிரமணியம் ஓர் அற்புதமான எழுத்தாளராவார். இவரைப் போன்ற மிகச் சிறந்த எழுத்தாளர்களின் மூலமே மேற்குலகில் வாழும் நாங்கள் கீழைத்தேசங்களைத் தரிசிக்கின்றோம். இவருடைய படைப்புகள் பெரும்பாலும் இலங்கைப் பின்னணியிலேயே உருவாக்கப்பட்டுள்ளன. இதேபோன்று ஆங்கிலப் பகைப்புலத்தில் ஆங்கிலேயர்களுக்கே சவால் விடக்கூடிய முறையிலும் இவர் சில கதைகளை எழுதியுள்ளார்\" என்று குறிப்பிட்டுள்ளார்.\n\nஇவருடைய இலக்கியப் படைப்புகள் ஜேர்மன், பிரெஞ்சு, ரஷ்ய மொழிகளிலும் பல இந்திய மொழிகளிலும் மொழிபெயர்க்கப்பட்டுள்ளன. \"The Big Girl\" என்ற முதலாவது சிறுகதைத் தொகுப்பு 1964 ஆம் ஆண்டில் வெளியிடப்பட்டது. இரண்டாவது சிறுகதைத் தொகுப்பு \"Closing Times & Other Stories\" இவருடைய மறைவுக்குப் பின்னர் இவரது மனைவி திருமதி செல்லகண்டு அழகு சுப்பிரமணியம் அவர்களால் வெளியிடப்பட்டது.\n\nஅழகு சுப்பிரமணியத்தின் ஒரே நாவலான \"Mister Moon\" இன்னும் கையெழுத்துப் பிரதியாகவே உள்ளது. ஆனால் இதன் தமிழாக்கம் மல்லிகையில் தொடர்ச்சியாக வெளியிடப்பட்டது. \"Lovely Day\" என்ற சிறுகதை 'மிகச் சிறந்த இந்தியச் சிறுகதைகள்' என்ற ஆங்கிலச் சிறுகதைத் தொகுப்பில் இடம்பெற்றுள்ளது.\n\n\"The Mathematician\" என்ற சிறுகதை \"உலக இலக்கியத்தின் உன்னதச் சிறுகதைகள்\" என்ற தலைப்பில் ஹைடல்பேர்க் நகரில் வெளியிடப்பட்ட சிறுகதைத் தொகுப்பில் இடம்பெற்றுள்ளது.\n\nஇவருடைய 12 சிறுகதைகள் ராஜ ஸ்ரீகாந்தன் அவர்களால் மொழிபெயர்ககப்பட்டு \"நீதிபதியின் மகன்\" என்ற தலைப்பில் நூலாக 1999 இலும் 2003 இலும் இரண்டு பதிப்புகளாக வெளிவந்தது.\n"}
{"id": "9635", "url": "https://ta.wikipedia.org/wiki?curid=9635", "title": "படகு", "text": "படகு\n\nபடகு, ஒரு நீரோடும் வாகனமாகும். இது கப்பலை விட அளவில் சிறியது. இதனை மனித சக்தியால் இயக்கப்படும் வகை, எந்திரங்கள் கொண்டு இயக்கப்படும் வகை என இரு வகையாகப் பிரிக்கலாம். மனித சக்தியால் இயக்குவதற்கு “துடுப்பு” அதிக அளவில் பயன்படுத்தப்படுகிறது. சுற்றுலாத் தலங்களிலுள்ள படகுப் பயணங்களுக்கு கால்களால் மிதித்து செயல்படும் படகுகளும் உள்ளன. கடல் துறையினரை பொருத்தவரையில் படகு என்பது ஒரு கப்பலி்ல் எடுத்துச்செல்லக் கூடிய அளவிற்கு இருக்கும் ஒரு நீரோடும் வாகனமாகும். \n\n"}
{"id": "9636", "url": "https://ta.wikipedia.org/wiki?curid=9636", "title": "ஜிம் கார்பெட்", "text": "ஜிம் கார்பெட்\n\nபுகழ்பெற்ற புலி வேட்டைக்காரரான ஜிம் கார்பெட் (ஜூலை 25, 1875- ஏப்ரல் 19, 1955) இமயமலைத் தொடரில் உள்ள குமாவுன் மலையில் அமைந்துள்ள கோடைவாழிடமான நைனித்தாலில் பிறந்தவர். ஆங்கில மரபினர். இயற்கையைப் பேணுவதில் ஆர்வம் மிகக்கொண்டிருந்தவர்.புலிகள் மற்றும் சிறுத்தைப்புலிகள் பற்றிய இவரது நூல்களுக்காகப் புகழ்பெற்றவர்.\n\n1907க்கும் 1935க்கும் இடையே, மனிதர்களைக் கொன்று வந்த 12 புலிகளை வேட்டையாடி குமாவுன் பகுதி மக்களால் காவல் தெய்வமாக கொண்டாடப்பட்டார். இந்த 12 புலிகளும் ஏறத்தாழ ஆயிரத்து முந்நூற்றூவரின் மரணத்துக்குக் காரணமானவை. இவர் முதன்முதலில் வேட்டையாடிய சம்பாவத் புலி மட்டும் 436 ஆவணப்படுத்தப்பட்ட மரணங்களுக்குக் காரணமானது. கடத்தல்காரன் ஒருவனால் சுடப்பட்ட நிலையில் இரைதேட வழியின்றி நானூற்றுக்கும் மேற்பட்ட மனிதர்களைக் கொன்றிருந்த பானார் சிறுத்தைப்புலியையும் கொன்றார். கடைசியாக, இவர் தனது 63வது வயதில் ஆண்புலி போலக் குரல் தந்து ஈர்த்து ஒரு பெண்புலியைக் கொன்றார்.\n\nபகல்நேரக் கொலைகளுக்குப் புலிகளும், இரவு நேரக் கொலைகளுக்குச் சிறுத்தைப்புலிகளும் காரணமாக இருந்ததை உற்றறிந்து எழுதினார். குறிப்பிட்ட விலங்கு அடிக்கடி மனிதர்களைக் கொன்று வருகிறது என்பது உறுதிப்பட்டாலொழிய அவ்விலங்கைக் கொல்ல மாட்டார். பெரும்பாலான தாக்குதல்கள் அவப்பேறாகவோ, குட்டிகளை ஆபத்திலிருந்து காக்க முயலும் தாயின் செயலாகவோ நிகழ்ந்தனவேயன்றி ஆள்தின்ன அலைவதால் நிகழ்ந்தவையல்ல என்று உறுதியாக நம்பினார்.\n\nநல்ல உயரம் கொண்டிருந்த கார்பெட், புதருக்குள் மறைந்திருக்கும் புலியைக்கூட இருபதடிக்குள்ளாக நின்று எதிர்கொள்ளும் துணிச்சல் மிக்கவர். நடந்தேயும் தனியாளாகவும் செல்வதை விரும்பியவர்.\n\nஒன்றிய மாகாணப் பகுதிகளில் (இப்போது உத்தரப் பிரதேசம், உத்தராகண்டம்) கானுயிர்களைப் பேணுவதற்கான அமைப்பையும், அகில இந்திய கானுயிர்ப் பாதுகாப்புக் கலந்தாய்வுக் கூட்டத்தையும், இந்தியாவின் முதல் தேசியப் பூங்காவான ஹெய்லி தேசியப் பூங்காவையும் ஏற்படுத்துவதில் கார்பெட் பங்காற்றினார்.\n\n1947க்குப் பிறகு தனது சகோதரி மேகியுடன் கென்யாவிலுள்ள நியேரியில், ஆலமர வகையைச் சார்ந்த ஒரு மரத்தில் கட்டப்பட்ட குடிசையில் வசிக்கத் தொடங்கிய கார்பெட் 19 ஏப்ரல் 1955ல் மாரடைப்பு காரணமாக உயிர் துறந்தார். இவரது இறுதி வார்த்தைகள்: \"எப்போதும் துணிச்சலோடிரு.இவ்வுலகை பிறர் வாழ்வதற்கு இன்னும் மகிழ்ச்சிகூடிய இடமானதாக முயன்று மாற்று\". இறப்பதற்கு சில நாட்களுக்கு முன்னர் தனது ஆறாவது நூலான \"மர உச்சிகள்\" (\"Tree Tops\")-ஐ எழுதி முடித்திருந்தார்.\n\n1957ல் ஹெய்லி தேசியப் பூங்கா கார்பெட் தேசியப் பூங்கா என பெயர் மாற்றப்பெற்றது.1968ல் புலியின் இதர ஐந்து துணைச்சிற்றினங்களில் ஒன்றுக்கு \"பாந்தெரா டைக்ரிஸ் கார்பெட்டி\" (\"panthera tigris carbetti\") என்று இவரது பெயர் சூட்டப்பட்டது. இப்புலி பொதுவாக கார்பெட் புலி என்றே அழைக்கப்படுகிறது.\n\nSection::::எழுதிய நூற்கள்.\nஇவர் \"குமாவுனின் ஆட்தின்னிகள்\" (\"Man-eaters of Kumaon\")(1946), \"ருத்ரப்ரயாகின் ஆட்தின்னி சிறுத்தை\" (\"The man-eating leopard of Rudraprayag\")(1948), \"கோயில் புலியும் மேலும் சில குமாவுன் ஆட்தின்னிகளும்\"(\"Temple Tiger and maore man-eaters of Kumaon\")(1954) ஆகிய நூற்களில் தனது வேட்டை அனுபவத்தைப் பதிவு செய்தார். இந்திய ஊரக வாழ்க்கையை \"எனது இந்தியா\" (\"My India\") என்ற நூலில் பதிவு செய்தார். \"புதர்க்காட்டின் போதனைகள்\" (\"Jungle lore\") அவரது தன்வரலாற்று நூலாகக் கருதப்படுகிறது.\"குமாவுனின் ஆட்தின்னிகள்\" 27 மொழிகளில் மொழிபெயர்க்கப்பட்டது.\n"}
{"id": "9643", "url": "https://ta.wikipedia.org/wiki?curid=9643", "title": "பொன்னம்பலம் அருணாசலம்", "text": "பொன்னம்பலம் அருணாசலம்\n\nபொன்னம்பலம் அருணாசலம் (செப்டம்பர் 14, 1853 – சனவரி 9, 1924) சேர் பொன். அருணாசலம் எனப் பொதுவாக அறியப்பட்டவர். அவரது காலத்தில் இலங்கையின் தேசியத் தலைவர்களுள் ஒருவராகக் கருதப்பட்டவர்.\n\nSection::::வாழ்க்கைக் குறிப்பு.\nபொன்னம்பலம் அருணாசலம் யாழ்ப்பாணம் மாவட்டத்தில் உள்ள மானிப்பாயைச் சேர்ந்த கேட் முதலியார் என அழைக்கப்பட்ட பொன்னம்பல முதலியாருக்கும் செல்லாச்சி அம்மையாருக்கும் (சேர் முத்து குமாரசுவாமியின் சகோதரி) மூன்றாவது மகனாக 1853 ஆம் ஆண்டு செப்டெம்பர் மாதம் 14 ஆம் திகதி கொழும்பு நகரில் பிறந்தார். குமாரசாமி முதலியார், சேர். பொன். இராமநாதன் ஆகியோர் இவரது சகோதரர்கள்.\n\nஇவரது தாய் மாமனாரான சேர். முத்துக்குமாரசுவாமியின் கண்காணிப்பில் கொழும்பிலேயே வளர்ந்தார். கொழும்பு றோயல் கல்லூரியில் தனது கல்வியைத் தொடர்ந்தார். இங்கு கல்வி கற்றபோது 1870 இல் இராணி புலமைப்பரிசிலையும் பெற்று, லண்டன் கேம்பிரிச் பல்கலைக்கழகத்தின் கிறைஸ்ட் கல்லூரியில் கலைமாணிப் பட்டம் பெற்றார். பவுண்டேஷன் புலமைப்பரிசிலைப் பெற்று கணிதத்திலும் புராதன இலக்கியத்திலும் சிறந்த சித்திகளைப் பெற்றார்.\n\nஇவரது மனைவியின் பெயர்: சுவர்ணம் நமசிவாயம். அவரும் மானிப்பாயைச் சேர்ந்தவர். எட்டு பிள்ளைகள்: பத்மநாபன், அருணாசலம் மகாதேவா, அருணாசலம் இராமநாதன் ஆகிய ஆண்பிள்ளைகள், மகேஸ்வரி செகராசசிங்கம், மனோன்மணி பத்மநாதன், பத்மாவதி பரராஜசிங்கம், சிவானந்தம் தம்பையா, சுந்தரி நடராஜா ஆகிய ஐந்து பெண்பிள்ளைகள். இவர்களில் பத்மநாபன், மகேஸ்வரி, மனோன்மணி, பத்மாவதி ஆகியோர் அருணாசலம் மறைவதற்கு முன்பே இறந்து விட்டனர்.\n\nSection::::அரச சேவை.\nஇங்கிலாந்தில் பாரிஸ்டர் ஆகவும் 1875 ஏப்ரலில் சிவில் சேவை உத்தியோகத்தேர்வில் சித்தி பெற்ற முதல் இலங்கையராகவும் இலங்கை திரும்பினார். 1913 ஆம் ஆண்டு வரை அரசாங்க சேவையில் பல்வேறு உயர் பதவிகளை வகித்தார்.\n\nமுதலில் அரசாங்க அதிபர் அலுவலகத்தில் பணியாற்றிய இவர் கண்டி காவல்துறை நீதிமன்றத்திலும் தொடர்ந்து இலங்கையின் பல பகுதிகளிலுமுள்ள நீதிமன்றங்களிலும் அலுவலராகப் பணிபுரிந்தார். இவ்வனுபவம் காரணமாக மட்டக்களப்பில் மாவட்ட நீதிபதியாகக் கடமையாற்றும் சந்தர்ப்பமும் இவருக்குக் கிடைத்தது. இவ் அனுபவத்தைப் பயன்படுத்தி சிவில் சட்டச் சுருக்கம் என்ற நூலை எழுதினார். மாவட்ட நீதிபதி பதவி வகித்த காலத்தில்தான் அப்போது தேசாதிபதியாக இருந்த சேர் ஆர்தர் கோர்டன் இவரைப் பதிவாளர் நாயகமாக (1888–1902) நியமித்தார். பல்வேறு நுணுக்கங்களுடனான குடிசன மதிப்பீட்டு முறையினை அறிமுகப்படுத்தினார். இப்பதவியை வகித்த காலத்திலேயே சட்ட சபையில் உத்தியோகப்பற்றற்ற உறுப்பினராகவும் விளங்கினார்.\n\n1913 ஆம் ஆண்டு தனது 60 ஆவது வயதில் அருணாசலம் அரசாங்க சேவையிலிருந்து ஓய்வுபெற்றார். இவரது அரசாங்க சேவையைப் பாராட்டி ஐந்தாம் ஜோர்ஜ் மன்னர் பங்கிங்ஹாம் அரண்மனையில் வைத்து இவருக்கு சேர் பட்டம் வழங்கினர்.\n\nSection::::அரசியலில் ஈடுபாடு.\nஅரசுப் பணியில் இருந்து ஓய்வுபெற்றதைத் தொடர்ந்து அருணாசலம் அரசியலில் நுழைந்தார். சட்ட நிரூபண சபையில் சேர் பொன் இராமநாதனுக்குப் பின் உறுப்பினராக இருந்தார். அரசாங்க சேவையில் பணியாற்றும் காலத்திலேயே சுயராஜ்ய (தன்னாட்சி) உணர்வால் உந்தப்பெற்றார். தொழிலாளர்களின் மேம்பாட்டிற்காக 1915 ஜனவரி 29 ஆம் திகதி சமூகச் சேவை சங்கத்தினை உருவாக்கினார். அதன் தலைவராகவும் பொறுப்பேற்றார். 1915 ஆம் ஆண்டு சிங்கள, முஸ்லிம் கலவரத்தைத் தொடர்ந்து தேசிய இயக்க அரசியலிலும் தன்னை ஈடுபடுத்தினார்.\n\nதேசிய இயக்க அரசியலுக்காக 1917 டிசம்பரிலும், 1918 டிசம்பரிலும் இரு மாநாடுகளை ஒழுங்கு செய்தார். 1919 ஜூன் 25 ஆம் திகதி இலங்கைத் தொழிலாளர் சேமாவிருத்திச் சங்கத்தை உருவாக்கினார். இதன் தலைவராக அருணாசலமும் செயலாளராக பெரி. சுந்தரமும் பதவியேற்றனர். இச்சங்கம் 1920 இல் இலங்கைத் தொழிலாளர் சம்மேளனமாக பெயர் மாற்றம் செய்யப்பட்டது.\n\n1919 டிசம்பர் 11 இல் அருணாசலத்தின் முயற்சியினால் இலங்கையின் முதலாவது தேசிய இயக்கமான இலங்கைத் தேசிய காங்கிரஸ் உருவாக்கப்பட்டது. அதன் முதலாவது தலைவராகவும் 1919 முதல் 1922 வரை பொன்னம்பலம் அருணாசலமே ஏகமனதாகத் தெரிவு செய்யப்பட்டார். தமிழர்களை தேசிய காங்கிரசுடன் இணைப்பதற்கான பேச்சுவார்த்தையில் இவரே நடுவராகத் தொழிற்பட்டார். எழுத்து வடிவில் ஒப்பந்தம் ஒன்றும் கையெழுத்திடப்பட்டது.\n\n1921 ஆம் ஆண்டு மானிங் அரசியல் சீர்திருத்தத்தின் அடிப்படையிலான தேர்தலில் பிரதிநிதிகளைக் தெரிவு செய்யும் முறை இனவிகிதாசாரப் படி இருக்கவேண்டுமென்பதாலும், கொழும்பு தமிழ்ப் பிரதிநிதித்துவத்தை சேர். ஜேம்ஸ் பீரிஸ், நு. து. சமரவிக்கிரம போன்ற சிங்கள தலைவர்கள் வழங்கிய வாக்குறுதிகளை நிறைவேற்றாததாலும், சிங்களவர் தங்களைத் தெரிவு செய்யமாட்டாரகள் என்பதனைப்புரிந்து கொண்டு இலங்கைத் தேசிய காங்கிரசிலிருந்து வெளியேறினார். 1921 ஆகத்தில் தமிழர் அடையாள அரசியலை நிலைநிறுத்தும் வகையில் தமிழர் மகாஜன சபையினை உருவாக்கினார். அதன் தலைமைப் பொறுப்பையும் ஏற்றுக்கொண்டார்.\n\nSection::::மறைவு.\nதமிழர் அடையாள அரசியலில் அருணாசலத்தின் ஆளுமையை முழுமையாகப் பெற முடியவில்லை. அதற்கு முன்னரே அவர் 1924 ஆம் ஆண்டு ஜனவரி 9 ஆம் திகதி தனது 71 ஆவது வயதில் மதுரை மீனாட்சியம்மன் ஆலயப் பிரதேசத்தில் காலமானார்.\n\nபொன்னம்பலம் அருணாசலத்தின் மகன் அருணாசலம் மகாதேவா பிற்காலத்தில் சிறந்த அரசியல்வாதியாக விளங்கினார். அருணாசலம் கேட்ட கொழும்புத் தமிழ்ப் பிரதிநிதித்துவம் மகாதேவாவிற்கே கிடைத்திருந்தது. டொனமூர் அரசாங்க காலத்தில் சிறிது காலம் அமைச்சராகவும் பதவி வகித்திருந்தார். 1947 ஆம் ஆண்டு பொதுத் தேர்தலில் யாழ்ப்பாணம் தேர்தல் தொகுதியில் ஜி. ஜி. பொன்னம்பலத்திற்கு எதிராகப் போட்டியிட்டு அவரிடம் தோல்வியடைந்தார்.\n\nSection::::நினைவுச் சின்னங்கள்.\n1930 ஆம் ஆண்டு ஏப்ரல் 3 ஆம் திகதி அரசாங்க சபை மைதானத்தில் (தற்போதைய ஜனாதிபதி செயலகம்) தேசாதிபதியால் அருணாசலத்தின் வெண்கலச்சிலை திறந்துவைக்கப்பட்டது. இவரது உருவப்படங்கள் றோயல் கல்லூரி சமூக சேவைச் சங்கம், இலங்கைத் தேசிய காங்கிரசின் தலைமை அலுவலகம் என்பவற்றில் திறந்துவைக்கப்பட்டன. பேராதனைப் பல்கலைக்கழக மண்டபம் ஒன்றிற்கு அருணாசலத்தின் பெயரும் சூட்டப்பட்டது.\n\nஇவை தவிர திருக்கோவையார், கல்லாடம், திருமுருகாற்றுப்படை, ஞானவாசிட்டம், புறநானூறு என்பவற்றிலிருந்தும் மொழிபெயர்ப்புச் செய்துள்ளார்.\n\n"}
{"id": "9648", "url": "https://ta.wikipedia.org/wiki?curid=9648", "title": "வெண்ணெய்", "text": "வெண்ணெய்\n\nவெண்ணெய் என்பது தயிர் அல்லது நொதிக்கப்பட்ட (புளிக்க வைக்கப்பட்ட) பாலேடு ஆகியவற்றுளொன்றைக் கடைவதன் மூலம் பெறப்படும் பால் பொருளாகும். பெரும்பாலும் கொழுப்பும் அதைச் சுற்றி சில நீர்த் துளிகளும் மற்றும் பால் புரதப் பொருட்களும் கொண்ட வெண்ணெயை பல நாடுகளில் அன்றாடம் உணவில் சேர்த்துக் கொள்கின்றனர். பொதுவாக பசும்பாலிலிருந்து தயாரிக்கப்படும் வெண்ணெய் பிற பாலூட்டிகளான வெள்ளாடு, செம்மறி ஆடு, எருமை மற்றும் காட்டெருமை ஆகியவற்றின் பாலிலிருந்தும் தயாரிக்கப்படுகிறது.\n\nகுளிர் சாதனப் பெட்டியில் சேமிக்கப்படும் பொழுது கெட்டியான உறை நிலையிலும், அறை வெப்ப நிலையில் சற்று குழைவாகவும் இருக்கும் வெண்ணெய், 35 சென்டிகிரேடிற்கும் கூடுதலான வெப்பத்தில் உருகி நெய்யாகும். நெய்யில் பெரும்பாலும் கொழுப்பு மட்டுமே உண்டு. பொதுவாக வெளிர் மஞ்சள் நிறம் கொண்ட இது ஆழ்மஞ்சள் முதல் வெண்ணிறம் வரை இருக்க வாய்ப்புண்டு. பால் தரும் விலங்குகளின் தீவனத்தை மாற்றுவதன் மூலம் வெண்ணெயின் நிறத்தை மாற்றுவதுண்டு. உப்பு, வாசனைப் பொருட்கள் மற்றும் காப்புப் பொருட்கள் ஆகியவற்றை சேர்த்து வெண்ணெயை விற்பர்.\n"}
{"id": "9651", "url": "https://ta.wikipedia.org/wiki?curid=9651", "title": "தாங்குதளம்", "text": "தாங்குதளம்\n\nதாங்குதளம் என்பது சிற்பநூல் விதிகளின்படி அமைக்கப்படுகின்ற இந்தியாவின் மரபுவழிக் கட்டிடங்களின் உறுப்புக்களில் ஒன்றான அடித் தளத்தைக் குறிக்கும். தொடக்ககாலக் கட்டிடங்களின் உறுப்புகளில் நிலத்தின்மேற் அமைக்கப்பட்ட முதல் உறுப்பு இதுவாகவேயிருந்தது. பிற்காலங்களில் உபபீடம் எனப்படும் இன்னொரு உறுப்பு தாங்குதளத்தின் கீழ் அமைக்கப்படுவது வழக்கமாயிற்று. சிற்பநூல்களில் உபபீடங்கள் பற்றி விபரிக்கப்பட்டிருப்பினும் கட்டிடங்களின் அடித்தளமாகக் கருதப்படுவது தாங்குதளமே. \n\nSection::::பெயர்கள்.\nசிற்பநூல்கள் இதனை வடமொழியில் பொதுவாக \"அதிஷ்டானம்\" எனக் குறிப்பிட்டாலும், இந்நூல்களில் தாங்குதளத்துக்குப் பல்வேறு பெயர்கள் வழங்குகின்றன. மயமதம், கசியப சிற்பசாஸ்திரம் ஆகிய நூல்களில் கீழே பட்டியலிடப்பட்டுள்ளவை உட்படப் பல பெயர்கள் காணப்படுகின்றன.\n\nSection::::துணையுறுப்புக்கள்.\nதாங்குதளங்கள் ஒன்றின்மேலொன்றாக வரிவரியாக அல்லது பல படைகளாக அமைகின்ற துணையுறுப்புக்களின் சேர்க்கையால் உருவாக்கப்படுகின்றன. இத் துணையுறுப்புக்களில், உபானம், ஜகதி, குமுதம், கும்பம், பத்மம், கம்பம், கண்டம், பட்டிகை, வாஜனம், கபோதம், பிரதி என்பன அடங்குகின்றன. இத் துணை உறுப்புக்கள், பல்வேறு வடிவவியல் வடிவங்களிலான வெட்டுமுகங்களுடன் பிதுக்கங்களாகவோ அல்லது உள்ளடங்கியோ ஒன்றுடனொன்று தொடர்புகொண்டு அடுக்கடுக்காக அமைகின்றன. இத் துணை உறுப்புக்களின் பயன்பாடு, இட அமைவு, உருவ ஒற்றுமை என்பவற்றைக் கருத்தில் கொண்டு இவற்றுக்குப் பெயரிடப்பட்டுள்ளதை அவதானிக்கலாம். எடுத்துக்காட்டாக, குமுதம், பத்மம் ஆகிய பெயர்கள் முறையே குமுத மலர், தாமரை மலர் ஆகிய மலர்களின் வடிவங்களையொத்த வெட்டுமுகத் தோற்றத்தைக் கொண்டிருப்பதனால் ஏற்பட்டவை.\n\nSection::::தாங்குதள வகைகள்.\nதாங்குதளங்களில் அடங்கியுள்ள துணை உறுப்புக்களின் வகைகள், அவற்றின் எண்ணிக்கை என்பவற்றைப் பொறுத்து, தாங்குதளங்கள் வகைகளாக வகுக்கப்பட்டுள்ளன. இவை மேலும் பல துணை வகைகளாகவும் பிரிக்கப்படுகின்றன. சிற்பநூல்கள் கூறும் மூன்று வகையான தாங்குதளங்கள் பின்வருமாறு:\n\n\nஇவற்றின் வேறுபாடுகளாக மயமதம் 14 துணை வகைகளையும், காசியப சிற்பசாஸ்திரம் 22 துணை வகைகளையும் குறிப்பிடுகின்றன. \n\n"}
{"id": "9652", "url": "https://ta.wikipedia.org/wiki?curid=9652", "title": "மார்க்சியம்", "text": "மார்க்சியம்\n\nமார்க்சியம் (\"Marxism\", மார்க்சிசம்) என்பது ஓர் சமூகப் பொருளியல் பகுப்பாய்வு முறையாகும். இது வர்க்க (பொருளியல் வகுப்பு) உறவுகளையும் சமூகப் போராட்டத்தையும் வரலாற்றுப் பொருள்முதல்வாதக் கண்ணோட்டத்தில், அதாவது வரலாற்றை பொருளாயதவாதியின் விளக்க முறையிலும் சமூக உருமாற்றத்தை இணைமுரணியல் (இயங்கியல்) உலகப் பார்வை வழியிலும் பகுப்பாய்வு செய்கிறது. இது 19 ஆம் நூற்றாண்டின் இடைப்பகுதியில் இருந்து இறுதிப்பகுதி வரை கார்ல் மார்க்ஸ், பிரெட்ரிக் ஏங்கல்ஸ் ஆகிய மெய்யியலாளர்களின் எழுத்துக்களால் உருவாக்கப்பட்ட உலகப்பார்வை ஆகும்.\n\nமார்க்சியம், பொருளியல், அரசியல், மெய்யியல் கோட்பாடுகளை தன்னகத்தே கொண்டுள்ளது. அடிப்படையில் மார்க்சியம் இயங்கியல் பொருள்முதல்வாதக் கருத்தியலின் அடிப்படையில் கட்டியெழுப்பப்பட்ட மெய்யியலாகும்.\n\nமெய்யியல்கள் எல்லாம் உலகை விளக்குவதையே தமது தன்மையாக கொண்டிருக்க, புரட்சி மூலம் உலகை மாற்றியமைப்பது பற்றி பேசுவதால், மார்க்சியம் உலகில் நிகழும் பல்வேறு போராட்டங்களுக்கும் புரட்சிகளுக்கும் அடிப்படைக் கருத்தியல் ஆயுதமாக மார்க்சியர்களால் கருதப்படுகிறது.\n\nமார்க்சிய முறையியல் தொடக்கத்தில் வரலாற்றுப் பொருள்முதல் வாதம் என்ற பொருளாதாரத்தையும் சமூக அரசியல் ஆய்வையும் உள்ளடக்கிய முறையைப் பயன்படுத்தி, முதலாளித்துவத்தின் வளர்ச்சியை உய்யநிலையில் பகுப்பாய்வு செய்து, சமூகப் பொருளியல் மாற்றத்தில் வர்க்கப் போராட்டத்தின் பங்கினை விளக்கப் பயன்படுத்தியது. மார்க்சிய நோக்கில் முதலாளியச் சமூகத்தில் வருக்கப் போராட்டம், உபரிப் பொருள் விளைவிக்கும் சமூகமயப் பொருளாக்கத்தில் ஈடுபடும் பாட்டாளி வருக்கத்திற்கும் தனியார் உடமைவழியாக அந்தப் பொது உபரிப் பொருளை (தம் ஈட்டம்-இலாபம் என்ற பெயரில்) எடுத்துக் கொள்ளும் சிறுபான்மையான தனியார் உரிமையாளர்களே முதலாளி (பூர்சுவா) வருக்கத்திற்கும் இடையே எழும் முரண்களால் எழுகிறது. தம் உழைப்பால் உருவாகிய உபரிப் பொருள் தம்மிடம் சேராமல் அயன்மைப்பட்டுத் தனியாரிடம் (முதலாளிகளிடம்) சேரும் முரண்பாடு பாட்டாளி வருக்கத்திற்குத் தெளிவாகும்போது இந்த இரு பொருளியலாக முரண்பட்ட வகுப்புக்களிடையே சமூகப் போராட்டம் கிளைத்தெழுகின்றது. இதுவே முனைப்படைந்து சமூகப் புரட்சியாக உருமாறுகின்றது. இந்தப் புரட்சியின் நீண்டகால வெளிப்பாடாக சமூகவுடைமை அல்லது நிகரறச் சமூகம் உருவாகின்றது; இச்சமூகம், பொருளாக்கத்துக்கான வளங்கள் அனைத்தையும் சமூக உடைமையாக்கி ஒவ்வொருவருக்கும் அவரவர் பங்களிப்பிற்கேற்ற ஈட்டத்தைப் பகிர்ந்தளித்து நேரடிப் பயன்பாட்டிற்குத் தேவையான பொருள்வளத்தை மட்டுமே உருவாக்கும். உற்பத்தி விசைகளும் தொழினுட்பமும் முன்னேறி வருவதால் சமூகவுடமைச் சமூகம் இறுதியில் பொதுவுடைமைக்கு வழிவகுக்கும் எனக் கருதினார்; அனைத்தும் மக்களின் உடமையானதும் பொதுவுடைமைச் சமூகம், \"ஒவ்வொருவரின் திறனுக்கேற்ற வகையில் உழைப்பு பெறப்பட்டு ஒவ்வொருவருக்கும் அவரவர் தேவைக்கேற்ப பொது ஈட்டம் பகிர்ந்து வழங்கப்படும்\" என்ற கொள்கைப்படி செயல்படும். இது வருக்கங்களற்ற, தனிநாட்டுப் பாங்கற்ற, ஒப்புயர்விலாத உலக மாந்தரினச் சமூகமாக முன்னேறும் என மார்க்சு மொழிந்தார்.\n\nமார்க்சியப் பகுப்பாய்வுகளும் முறையியல்களும் பல்வேறு அரசியல் கருத்தியல்கள்பாலும் சமூக இயக்கங்கள்பாலும் தாக்கம் செலுத்திவருகின்றன. மார்க்சிய வரலாற்றியலையும் சமூகவியலையும் சில கல்வியியலாளர்கள் தொல்லியலுக்கும் மாந்தரினவியலுக்கும் தகவமைத்துப் பயன்படுத்துகின்றனர்; அதேபோல, ஊடக ஆய்வுகளுக்கும், அரசியலுக்கும் அரங்கியலுக்கும் வரலாற்றியலுக்கும் சமூகவியலுக்கும் கலைக்கோட்பாட்டுக்கும் பண்பாட்டு ஆய்வுகளுக்கும் கல்வியியலுக்கும் பொருளியலுக்கும் புவியியலுக்கும் இலக்கியத் திறனாய்வுக்கும் அழகியலுக்கும் உய்யநிலை உளவியலுக்கும் (critical psychology) மெய்யியலுக்கும் கூடப் பயன்படுத்துகின்றனர். இப்புலங்கள் மார்க்சிய எனும் முன்னொட்டுடன் அறிமுகப்படுத்தப்படுகின்றன.\n\nSection::::பருந்துப் பார்வை.\nமார்க்சியப் பகுப்பாய்வு சமூகப் பொருள் தேவைகளைச் சந்திக்கும் பொருளாயத நிலைலைகளையும் பொருளியல் நடவடிக்கைகளையும் ஆய்வதில் இருந்து தொடங்குகிறது. பொருளியல் ஒருங்கமைப்பு அல்லது பொருளாக்க உறவுகள் நேரடியாக மற்ற சமூக உறவுகளையும், அரசியல்,சட்ட அமைப்புகள், அறநெறிமுறைகள், கருத்தியல் போன்ற அனைத்து சமூக உணர்வுகளையும் உருவாக்குகிறது அல்லது தாக்கம் செலுத்துகிறது எனக் கொள்கிறது. பொருளியல் அமைப்பும் சமூக உறவுகளும் சமுகத்தின் அடித்தளமாக அமைகின்றன. சமூகத்தின் பொருளாக்க விசைகள் வளரும்போது அதாவது குறிப்பாகத் தொழில்நுட்பம் வளரும்போது நிலவும் சமூகப் பொருளாக்க வடிவங்கள் திறமற்றுப் போகின்றன. அதனால் அடுத்துவரும் சமூக முன்னேற்ரத்தை அவை தடுக்கின்றன. காரல் மார்க்சு கூறுகிறார்: \"At a certain stage of development, the material productive forces of society come into conflict with the existing relations of production or – this merely expresses the same thing in legal terms – with the property relations within the framework of which they have operated hitherto. From forms of development of the productive forces these relations turn into their fetters. Then begins an era of social revolution\".\"\n\nஇந்தப் பொருளியல் விசைகளுக்கும் பொருளியல் உறவுகளுக்கும் இடையில் எழும் முரண்பாடுகள் வருக்கப் போராட்ட வடிவத்தில் சமூக உறவுகளின் முரண்பாடாக முகிழ்க்கிறது. முதலாளியப் பொருளாக்க முறைமையின் கீழ், இப்போராட்டம் பொருளாக்க அமைப்பை தம்முரிமையில் வைத்திருக்கும் சிறுபான்மை முதலாளிகளுக்கும் பொருள்களையும் சேவைகளையும் உருவாக்கும் பெரும்பான்மை பாட்டாளிகளுக்கும் இடையில் தோன்றுகிறது.இவ்வாறு சமூக மாற்றம், தம்முள் முரண்பட்ட சமூக வகுப்புகளுக்கிடையில் எழும் வருக்கப் போராட்டத்தால் உருவாகிறதெனவும் முதலாளியம் பாட்டாளிகளைச் சுரண்டி அடக்குகிறதெனவும் இதனால் பாட்டாளி வருக்கப் புரட்சி உருவாகிறதெனவும் என மார்க்சியர்கள் கூறுகின்றனர்.\n\nSection::::உழைப்பாளர் வர்க்கமும் முதலாளித்துவ வர்க்கமும்.\nமார்க்சியத்தின்படி உலக மக்கள் அவர்கள் செய்யும் வேலைகளின் அடிப்படையில் பல பிரிவுகளாக வர்க்கங்களாக பிரிக்கப்படுகின்றனர்.\n\nமுதலாளிகளின் எதிரி பாட்டாளிகள் =\nபெரும்பான்மையான மக்கள் தொழிற்சாலைகள், அலுவலகங்கள், வேளாண்மை பண்ணைகளில் ஊதியத்திற்காக வேலை புரிவதால் \"பாட்டாளிகள்\" எனப்படுகின்றனர். இவர்கள் \"உழைக்கும் வர்க்கம்\" (அல்லது \"பாட்டாளி வர்க்கம்\") எனப்படுகின்றனர்.\n\nபாட்டாளி வர்க்கத்தினரை விட சிறுபான்மையினரான மற்றொரு பிரிவினர் \"முதலாளி வர்க்கம்\" (அல்லது \"பூர்சுவாக்கள்\") எனப்படுகின்றனர். இவர்கள் தொழிற்சாலைகள், நிலம், மற்றும் தொழிலாளர்கள் பணி புரியும் கட்டிடங்களுக்கு உரிமையாளர்கள். தவிரவும் பணியாளர்கள் பயன்படுத்தும் அனைத்து கருவிகளும் இவர்களுக்கு உரிமையானது. பாட்டாளிகளின் வேலைத்திறனால் பிழைப்பதால் மார்க்சு இவர்களை \"ஆளும் வர்க்கத்தினர்\" என்கின்றார். தவிரவும் ஆளும் வர்க்கத்தினர் அரசாங்கம், படைத்துறை, மற்றும் நீதிமன்றங்களையும் கட்டுப்படுத்துகின்றனர்.\n\nமார்க்சியப் பார்வைகளில், மூலதனம் \"உற்பத்திக்கான வழிமுறை\" ஆகும்; முதலாளிகள் பணத்தை பல வணிக முயற்சிகளில் முதலீடு செய்து, \"இலாபம்\" அடைந்து தங்கள் மூலதனத்தைப் பெருக்கிக் கொள்கின்றனர்.\n\nபெரும்பாலான தொழிலாளர்கள் முதலாளிகளின் அல்லது \"பெடிட்-பூர்சுவா\"க்களின் (சிறு வணிக உரிமையாளர்கள்) நிறுவனங்களில் பணி புரிகின்றனர். முதலாளிகள் தொழிலாளர்களின் வேலை நேரத்திற்கு மாற்றாக கூலி தருகின்றனர். முதலாளி தொழிலாளியின் நேரத்தை வாங்கியுள்ளதால் அந்த நேரத்தை முதலாளிக்கு வேலை செய்வதில் செலவிட வேண்டியுள்ளது. மார்க்சிய கருத்துக்களின்படி, விளைபொருள் ஒன்றிலிருந்து கூடுதல் பணம் பெற முதலாளிக்கு இதுவே ஒரே வழி. முதலாளிகள் தொழிலாளியின் நேரத்தை எவ்வளவு முடியுமோ அவ்வளவாக சுரண்டுகின்றனர். முதலாளிக்கு பணியாளர் தயாரித்த பொருளுக்கு குறிப்பிட்ட விலை கிடைக்கின்றது. இந்த விலையை விட பணியாளரின் வேலைநேரத்திற்கு குறைவாக விலை கொடுப்பதால் முதலாளிகள் மூலதனத்தை பெருக்கிக் கொள்கின்றனர். இவ்விதமாக தொழிலாளியின் வேலைத்திறனை சுரண்டுகின்றனர்: \n\nதொழிலாளர் சுரண்டப்படுவதால் சிறுபான்மை வர்க்கத்தினரான முதலாளிகள் வேலை செய்யாமலே வாழ முடிகின்றது எனவும் பெரும்பான்மையான தொழிலாளர் வர்க்கம் முதலாளிகள் வாழ்வதற்காக வேலை செய்ய வேண்டியுள்ளது எனவும் மார்க்சு கருதினார்.\n\nமார்க்சியத்தின்படி தொழிற்சாலைகள், கருவிகள், மற்றும் பணியிடங்கள் தாங்களாகவே எவ்வித மதிப்பையும் தரவியலாது. அவைகள் ஒரு அவுரிநெல்லி புதர் போன்றது: புதருக்கு தனியே மதிப்பில்லை. மக்கள் தங்கள் பணிநேரத்தை செலவிடுவதாலேயே மதிப்பு விளைகின்றது.எவரேனும் ஒருநாளை செலவழித்து அவுருநெல்லிகளைப் பறிக்கின்றனர். பறிக்கப்பட்ட அவுரிநெல்லிகளைத் தான் விற்கவும் உண்ணவும் முடியும்.\n\nSection::::வர்க்கப் போராட்டம்.\nமார்க்சியக் கருதுகோளின்படி முதலாளிகளும் தொழிலாளிகளும் தொடர்ந்த போராட்டத்தில் ஈடுபட்டுள்ளனர். இதனை அவர்கள் \"நியாயவாத பொருண்மியம்\" என்கின்றனர். இதனிலிருந்தே மனித வரலாறு பல்வேறு சமூக வர்க்கங்களுக்கிடையேயான பிணக்குகளின் வரலாறு என்ற கருத்து எழுந்துள்ளது. வெவ்வேறு முடிவுடைய வெவ்வேறு வர்க்கங்களுக்கு இடையே விவாதங்களும் சண்டைகளும் மூளுகின்றன. சமூக மாற்றமே இதன் தீர்வு.\n\nமுதலாளித்துவம் தொழிலாளிகளை எவ்வளவு முடியுமோ அவ்வளவு சுரண்டும் எனவும் அவர்களது கூலியை எவ்வளவு குறைக்க முடியுமோ அவ்வளவு குறைக்கும் எனவும் மார்க்சியம் கூறுகின்றது. தங்களுக்கு கிடைக்கும் இலாபம் கூட வேண்டும் என்பதற்காகவும் இலாபத்தை விரைவாக அடைய வேண்டும் என்பதற்காகவும் முதலாளிகள் இவ்வாறு செய்ய வேண்டியுள்ளது. தொழிலாளர்கள் தங்கள் கூலிகளைக் காப்பாற்றிக்கொள்ள போராட வேண்டியுள்ளது; \"சுரண்டல் வீதத்தை\" குறைத்து தங்கள் வாழ்க்கை அமைதியாகச் செல்லப் போராடுகின்றனர். இதனையே மார்க்சியம் \"வர்க்கப் போராட்டம்\" என்கின்றது: தொழிலாளர்களும் அவர்களது மேலாளர்களும் தங்கள் தன்னலம் காக்க தொடர்ந்து சண்டையிட்டுக் கொள்கின்றனர்.\n\nமார்க்சியவாதிகள் அனைத்து எழுதப்பட்ட வரலாறும் பொருளியல் வர்க்கத்தினரால் பிரிக்கப்பட்டுள்ளதாக கருதுகின்றனர். காட்டாக நில மானிய முறைமை (நடுக்கால சமூகம் நிலக்கிழார்களாலும் உயர்குடியாளர்களாலும் கட்டுப்படுத்தப்பட்டது. ஆளும் வர்க்கத்தினரின் செல்வமும் அதிகாரமும் விவசாயிகளின் தொழிலால் விளைந்தவை. ஆனால், விவசாயிகளின் கோரிக்கைகள் மேலும் மேலும் உயர்ந்ததால் சிறு வணிகர்களும் அங்காடிகளும் தோன்றலாயின. இவர்கள் தங்களுக்குள் சங்கங்கள் அமைத்துக் கொண்டு பணியாளர்களை அமர்த்திக் கொள்ளத் தொடங்கினர். இந்த தொழிலாளர்கள் இப்பணிகளால் செழிக்கத் தொடங்கினர். இவையே முதலாளித்துவம் உருவானதற்கான வரலாறாகும்.\n\nஇதேமுறையில், வர்க்கப் போராட்டத்திலிருந்து பொதுவுடைமை (அல்லது சமூகவுடைமை) உருவாகும் என மார்க்சியவாதிகள் கருதுகின்றனர். இருப்பினும் தொழிலாளர் போராட்டம் வலுப்பெற்று புரட்சி வெடித்தால் முதலாளித்துவத்திற்கு மாற்றாக பொதுவுடமை தோன்றும் எனக் கருதிகின்றனர்.\n\n\n"}
{"id": "9653", "url": "https://ta.wikipedia.org/wiki?curid=9653", "title": "மிலன்", "text": "மிலன்\n\nமிலன் இத்தாலியின் வட பகுதியில் உள்ள ஒரு நகரமாகும். மிலனோ மாவட்டத்தின் தலைநகரமும் இதுவே ஆகும். ரோம் நகரத்திற்கு அடுத்து இத்தாலியின் மக்கள்தொகை மிகுந்த நகரம் மிலன் ஆகும்.\n"}
{"id": "9654", "url": "https://ta.wikipedia.org/wiki?curid=9654", "title": "அல்பேனியா", "text": "அல்பேனியா\n\nஅல்பேனியா (\"Albania\", ; அதிகாரபூர்வமாக அல்பேனியக் குடியரசு (\"Republic of Albania\") என்பது ஐரோப்பாவின் தென்க்ழக்கேயுள்ள ஒரு நாடாகும். 28,748 சதுரகிமீ பரப்பளவுள்ள இந்நாட்டின் மக்கள்தொகை 3 மில்லியன்கள் ஆகும். இந்நாடு ஓர் ஒற்றை நாடாளுமன்றக் குடியரசு ஆகும். இதன் தலைநகரம் டிரானா. டிரானா இந்நாட்டின் மிகப்பெரும் நகரமும், முக்கிய பொருளாதார மற்றும் வணிக மையமும் ஆகும்.\n\nஅல்பேனியா பால்கன் குடாவின் தென்மேற்குப் பகுதியில் அமைந்துள்ளது. இதன் எல்லைகளாக வடமேற்கே மொண்டெனேகுரோ, வடகிழக்கே கொசோவோ, கிழக்கே மாக்கடோனியா, தெற்கு, மற்றும் தென்கிழக்கே கிரேக்கம் ஆகிய நாடுகள் அமைந்துள்ளன. நாட்டின் பெருமாலான பகுதிகள் மலைப்பாங்கானவை. வடக்கே அல்பேனிய ஆல்ப்சு மலைகள், கிழக்கே கோராப் மலைகள், தெற்கே செரோனிய மலைகள், நடுவே இசுக்காண்டர்பெக் மலைகள் அமைந்துள்ளன. அல்பேனியாவின் கரைப் பகுதிகள் மேற்கே ஏட்ரியாட்டிக் கடல், தென்மேற்கே அயோனியன் கடல் ஆகியவற்றைத் தொடுகிறது.\n\nகுழப்பமான வரலாற்றைக் கொண்டிருந்த போதும், 1990 முதல் சனநாயகத்துக்கு திரும்பும் நாடாக வகைப்படுத்தப்பட்டுள்ளது.\n"}
{"id": "9658", "url": "https://ta.wikipedia.org/wiki?curid=9658", "title": "மொனாக்கோ", "text": "மொனாக்கோ\n\nமொனாக்கோ (\"Monaco\") என்பது ஐரோப்பாவில் பிரெஞ்சு ரிவியேராவில் (கோட் டாசூர்) பிரான்ஸ் நாட்டுக்கு தென்கிழக்கில் உள்ள ஒரு தன்னாட்சி கொண்ட நகர-நாடு ஆகும். வத்திக்கான் நகருக்கு அடுத்ததாக உலகின் மிகச்சிறிய நகர-நாடு இதுவாகும். இதன் எல்லையின் வடக்கு, மேற்கு, மற்றும் தெற்குப் பகுதிகளில் பிரான்சு நாடு உள்ளது. இதன் பரப்பளவு 1.98 சதுர கிமீ (0.76 சதுர மைல்) ஆகும், 2001 ஆம் ஆண்டில் இதன் மக்கள்தொகை 35,986 ஆகும். மொனாகோ உலகின் அதிக மொத்த உள்நாட்டு உற்பத்தியை (GDP $215,163) கொண்டுள்ளது. அத்துடன் உலகின் மக்கள் தொகை அடர்த்தி அதிகமாக உள்ள நாடும், தனி நபர் வாழ்வுக் காலம் (90 ஆண்டுகள்) அதிகமான நாடும் இதுவே. அண்மையில் ஹேர்க்குலி துறைமுக விரிவாக்கத்தை அடுத்து மொனாக்கோவின் மொத்தப் பரப்பளவு 2.05 சதுர கிமீ ஆக அதிகரித்தது. நடுநிலக் கடலில் மேலும் நிலம் மீளக் கோரப்பட்டதை அடுத்து நாட்டின் பரப்பளவை மேலும் அதிகரிக்கத் திட்டமிடப்பட்டுள்ளது.\nமொனாக்கோ அரசமைப்புக்குட்பட்ட குடியரசாக ஆளப்பட்டு வருகிறது. இதன் தலைவர் இளவரசர் இரண்டாம் ஆல்பர்ட் என்பவராவார். 1297 ஆம் ஆண்டில் இருந்து மொனாக்கோ கிரிமால்டி குடும்பத்தினரின் கட்டுப்பாட்டிலேயே இருந்து வருகிறது. 1861 ஆம் ஆண்டில் பிரான்சுடன் ஏற்பட்ட உடன்பாட்டை அடுத்து இது சுயாட்சி கொண்ட நாடாக அங்கீகரிக்கப்பட்டது. கிரிமால்டி வம்சத்தினரே இதனை ஆண்டு வருகின்றனர். மொனாக்கோ தனி நாடாக இருந்தாலும், இதன் தேசியப் பாதுகாப்பு பிரான்சின் பொறுப்பில் உள்ளது. வெளிநாட்டுக் கொள்கையை மொனாக்கோவே கவனித்துக் கொள்கிறது.\n\nசுற்றுலா இந்நாட்டின் முக்கிய தொழில் ஆகும். இங்கு பரவலாக பிரெஞ்சு மொழியே பேசப்படுகிறது.\n\nSection::::வரலாறு.\nமொனோக்கொவின் பெயர் கி.மு 6ம் நூற்றாண்டில் போகயா பண்டைக் கிரேக்கத்தில் இருந்து வந்தது. லிகுரியான்களால் மொனிக்கொஸ் எனக் குறிப்பிடப்படுகிறது, கிரேக்க மொழியில் \"μόνοικος\", \"single house\", from \"μόνος\" (\"monos\") \"alone, single\". + \"οἶκος\" (\"oikos\") \"house\", மற்ற வகையில் மக்கள் உணர்ச்சிகள் ஒரு வாழ்விடம் அல்லது ஒரு பகுதியில் வாழ்தல் என்பவற்றில் தங்கியுள்ளது. ஒரு பண்டைய தொன்மம் படி, ஹெர்குலஸ் மொனாக்கோ பகுதி வழியாக தாண்டி முந்தைய தேவர்களை திரும்பி பார்க்கச்சென்றார். இதன் விளைவாக, அங்கு ஹெர்குலசுக்காக ஒரு கோவில் கட்டப்பட்டது. அக்கோயில் மொனிக்கொஸ் என அழைக்கப்பட்டது. இந்த பகுதியில் மட்டுமே ஹெர்குலசுக்காக கோயில் கட்டப்பட்டதால் இக் கோயிலை ஹெர்குலசின் \"மாளிகை\" என அழைக்கப்பட்டது, இதனால் இந்நகரமும் மொனிக்கொஸ் என அழைக்கப்பட்டது.\n"}
{"id": "9659", "url": "https://ta.wikipedia.org/wiki?curid=9659", "title": "புணர்ச்சிப் பரவசநிலை", "text": "புணர்ச்சிப் பரவசநிலை\n\nபுணர்ச்சிப் பரவசநிலை (\"Orgasm\") அல்லது பாலின்ப உச்சி (\"sexual climax\") என்பது நெடிய பாலுணர்வுத் தூண்டலின்பின் ஏற்படும் உடல், உளவியல் (\"psychology\"), மற்றும் மெய்ப்பாடு (\"emotion\") நிலையிலான நிறைவளிக்கும் தூண்டற்பேற்றைக் குறிக்கும். இது நிகழும்போது விந்து தள்ளல், மேனி சிவத்தல், மற்றும் தானாயியங்கும் தசைச்சுருக்கங்கள் (\"spasms\") ஆகிய உடலியல் விளைவுகள் ஏற்படுகின்றன.\n\nSection::::இருபாலரிலும் தூண்டற்பேறு.\nஆண்களும் பெண்களும் இவ்வுணர்வைப் பெறுகின்றனர். இருப்பினும் பெருமகிழுணர்வு (\"euphoria\"), கீழ் இடுப்புத் தசைகளுக்குக் கூடுதல் குருதியோட்டம், ஒழுங்குடனான (\"rhythmic\") இடுப்புத் தசைச் சுருக்கங்கள், புரோலாக்டின் சுரப்பதால் ஏற்படும் அயர்வு உணர்வு போன்ற சில பொதுவான விளைவுகளைத் தவிர பல வகைகளில் இருபாலரிலும் மாறுபட்ட நிகழ்வுகள் ஏற்படுகின்றன.\n\nSection::::ஆண்களில் தூண்டற்பேறு.\nமனிதரில் ஆண்பாலரில் புணர்ச்சிப் பரவசநிலையின்போது சுக்கியம் (\"prostate\"), சிறுநீர்வழி (\"urethra\"), மற்றும் ஆண்குறியின் அடிப்பகுதி தசைகள் ஆகியவற்றின் விரைவான, ஓரிசைவுடனான, சுருக்கங்கள் ஏற்படும். பெரும்பாலும் இதே வேளையில் விந்துப் பாய்மம் (\"semen\") ஆண்குறி வழியாக சுற்றிழுப்பசைவு (\"peristalsis\") முறையில் மிகுந்த அழுத்தத்துடன் வெளியேற்றப்படுகிறது. ஒரு பரவசநிலை நிகழ்விற்குப்பின் ஒரு விலக்கு வரம்பு (\"refractory period\") உண்டு. இக்கால வரம்பிற்குள் மற்றொரு பரவசநிலை ஏற்படாது. இருப்பினும், இக்காலவரம்பு ஒருவரின் வயது, மற்றும் தன்னியல்பைப் பொருத்து ஒரு நிமிடத்திற்கும் குறைவான அளவிலிருந்து அரை நாள் வரை மாறுபடலாம்.\n\nSection::::பெண்களில் தூண்டற்பேறு.\nபெண்களில் பரவசநிலைக்கு முன்பு புணர்புழையின் (யோனி, \"vagina\") சுற்றுச்சுவர் சில சுரப்பிகளின் செயலால் நனையும். கூடவே, கூடுதல் குருதியோட்டம் காரணமாக பெண்குறியின் (\"clitoris\") மென்திசுக்களில் குருதி தங்குவதன்மூலம் அது விரிவடைகிறது. சில பெண்களில் உடல் நெடுகிலும் மேல்தோலிற்குக் கூடுதல் குருதி பாய்வதால் நாணம் அடைவது போன்று மேனி சிவக்கிறது. பரவசநிலை அண்மிக்கும்போது பெண்குறி அதன் முகப்பு மூடியின்கீழ் (\"clitoral hood\") சென்று உள்வாங்கிவிடுகிறது. மேலும், சிற்றுதடுகள் (\"labia minora\") இருண்டுவிடுகின்றன. பரவசநிலை மேலும் நெருங்குகையில், புணர்புழை 30 விழுக்காடு வரை சுருங்குவதாலும், பெண்குறியின் திசுக்கள் உள்வருதலாலும் பெரிதும் அடைபட்டுப்போய் ஆண்குறியைக் கவ்விக் கொள்கிறது. அதன் பின் கருப்பை (\"uterus\") தசைகள் சுருக்கம் காண்கின்றன. முழுமையான பரவசநிலையின்போது கருப்பை, புணர்புழை, மற்றும் கீழிடுப்புத்தசைகள் (\"pelvic muscles\") ஆகியவை ஓரிசைவுடன் சுருங்கி விரிகின்றன. ஆண்களைப்போலன்றி பெண்களால் ஒரு புணர்ச்சிப் பரவசநிலையை அடுத்து தொடர்ந்து சிறிய இடைவெளிகளில் பல பரவசநிலைகளைப் பெற முடியும்.\n\n"}
{"id": "9671", "url": "https://ta.wikipedia.org/wiki?curid=9671", "title": "தமிழ்நாடு அறக்கட்டளை", "text": "தமிழ்நாடு அறக்கட்டளை\n\nஅமெரிக்காவில் வசிக்கும் தமிழர்களால் தமிழ் நாட்டின் நலன்களை பேண, வளர்ச்சிக்கு உதவ 1974 ஆம் ஆண்டு ஆரம்பிக்கப்பட்ட இலாப நோக்கமற்ற, அறநோக்குள்ள நிறுவனம் தமிழ்நாடு அறக்கட்டளை (Tamil Nadu Foundation) ஆகும். கல்வி, சுகாதாரம், ஆபத்து உதவிகள், தொழில் நுட்பம் என்று பல முனைகளில் பல செயல் திட்டங்கள் ஊடாக இந்நிறுவனம் உதவி புரிந்து வருகின்றது. தமிழ்நாடு அறக்கட்டளையின் 32வது ஆண்டுக் கூட்டம் மே 27, 28 ம் திகதிகளில் மிச்சிகனில் நடைபெற இருக்கின்றது.\n\n"}
{"id": "9672", "url": "https://ta.wikipedia.org/wiki?curid=9672", "title": "மனித மேம்பாட்டுச் சுட்டெண்", "text": "மனித மேம்பாட்டுச் சுட்டெண்\n\nமனித மேம்பாட்டுச் சுட்டெண் (ம.மே.சு.), அல்லது மனித வள சுட்டெண் அல்லது மனித வளர்ச்சிச் சுட்டெண் (\"Human Development Index\", HDI) என்பது ஐக்கிய நாடுகள் அவையினால் ஒரு நாட்டில் வாழும் மாந்தர்களின் வாழ்க்கை வளத்தை அளவிடும் ஒர் எண்ணாகும். இது ஒரு நாட்டில் வாழும் மக்களின் ஆயுள் எதிர்பார்ப்பு, எழுத்தறிவு, அவர்கள் பெறும் கல்வி, வாழ்க்கைத்தரம், மற்றும் சுற்றுப்புற சூழ்நிலையின் தரம், தனிநபர் வருமானம், மாந்த உரிமைகள் (முக்கியமாக குழந்தைகள் உரிமை), ஆண்-பெண் உரிமைகள், அறமுறைகள், முதியோர் பராமரிப்பு போன்ற பல்வேறு அளவுகோல்களை உள்வாங்கி ஐக்கிய நாடுகள் அவையினால் பல நாடுகளுக்கும், சில தன்னாட்சி நிலப்பகுதிகளுக்கும் கணித்து அடையப்படும் அளவீடாகும்.\n\n2010 ஆம் ஆண்டில் சமமின்மை சரிசெய்யப்பட்ட மனித மேம்பாட்டுச் சுட்டெண் அறிமுகப்படுத்தப்பட்டது (IHDI - Inequality-adjusted Human Development Index). மனித மேம்பாட்டுச் சுட்டெண் பயன்படக்கூடியதாக இருப்பினும், சமமின்மை சரிசெய்யப்பட்ட மனித மேம்பாட்டுச் சுட்டெண்ணே மிகவும் திருத்தமானதாக இருக்கும் எனக் கூறப்பட்டது\n\nஇந்தச் சுட்டெண்ணைக் கொண்டு நாடுகள் வளர்ந்த நாடுகள் (developed countries), வளர்ந்துவரும் நாடுகள் (developing countries), வளர்ச்சியடையாத நாடுகள் (undeveloped countries) என்று பிரிக்கப்படுகின்றது. அத்துடன் மாந்தரின் வாழ்க்கைத் தரத்தில் நாட்டில் பொருளாதாரக் கொள்கைகளின் தாக்கம் அல்லது விளைவைத் தீர்மானிக்கவும் உதவுகின்றது. இந்தச் சுட்டெண்ணானது 1990 அம் ஆண்டில் பாகிஸ்தான் பொருளியலாளர் மற்றும் இந்திய பொருளியலாளர் அமர்த்தியா சென் ஆகியோரால் உருவாக்கப்பட்டது.\n\n2018 ஆம் ஆண்டு ஆய்வறிக்கையின்படி மனித வளர்ச்சிச் சுட்டெண் தர வரிசையில் இலங்கை 76 ஆவது இடத்திலும், இந்தியா 130 ஆவது இடத்திலும் உள்ளன\n\nSection::::மனித மேம்பாட்டு அறிக்கை - 2019.\n2019-ஆம் ஆண்டின் ஐக்கிய நாடுகளின் மனித வளர்ச்சி திட்ட அறிக்கையின்படி, இந்தியா 129-வது இடத்தில் உள்ளது.\n\nSection::::மனித மேம்பாட்டு அறிக்கை - 2018.\nஐக்கிய நாடுகளின் அபிவிருத்தி/வளர்ச்சித் திட்டத்தின் மூலம் பெறப்படும், 2018 மனித மேம்பாட்டு அறிக்கையின்படி, நோர்வே மீண்டும் மனித மேம்பாட்டுச் சுட்டெண்ணின்படி முதலாம் இடத்தில் இருக்கின்றது. இதன் மூலம் நோர்வே 15 ஆவது தடவையாக இந்தப் பட்டியலில் முதல் இடத்தில் இருக்கின்றது. 189 நாடுகளுக்கான, 2017 ஆம் ஆண்டிற்கான பெறுமதிகளைக் கணக்கில்கொண்டு செய்யப்பட்ட மதிப்பீட்டின் அடிப்படையிலேயே இந்த அறிக்கை தயார் செய்யப்பட்டு 2018, செப்டம்பர் 14 ஆம் நாள் வெளியிடப்பட்டது\n\nSection::::சமமின்மை சரிசெய்யப்பட்ட மனித மேம்பாட்டுச் சுட்டெண்.\nசமமின்மை சரி செய்யப்பட்ட மனித மேம்பாட்டுச் சுட்டெண் என்பது \"சமமின்மையைக் கருத்தில்கொண்டு கணிப்புகளை மேற்கொள்கையில், ஒரு சமூகத்திலிருக்கும் மக்கள் மேம்பாட்டின் சராசரி அளவீடு\" ஆகும்.\n\nமேலேயுள்ள மனித மேம்பாட்டுச் சுட்டெண் பட்டியலின் மேல் கால்மத்தில் உள்ள நாடுகளில் சமமின்மை சரிசெய்யப்பட்ட மனித மேம்பாட்டுச் சுட்டெண் கிடைக்கப்பெறாத நாடுகள்:தாய்வான், லீக்கின்ஸ்டைன், சவூதி அரேபியா, ஐக்கிய அரபு அமீரகம், அந்தோரா, கத்தார், புரூணை, பகுரைன், ஓமான், பகாமாசு, குவைத், மலேசியா.\n\nSection::::மனித மேம்பாட்டு அறிக்கை - 2016.\nஐக்கிய நாடுகளின் அபிவிருத்தி/வளர்ச்சித் திட்டத்தின் மூலம் பெறப்படும், 2016 மனித மேம்பாட்டு அறிக்கையின்படி, நோர்வே மீண்டும் மனித மேம்பாட்டுச் சுட்டெண்ணின்படி முதலாம் இடத்தில் இருக்கின்றது. இதன் மூலம் நோர்வே 14 ஆவது தடவையாக இந்தப் பட்டியலில் முதல் இடத்தில் இருக்கின்றது. 2015 ஆம் ஆண்டிற்கான பெறுமதிகளைக் கணக்கில்கொண்டு செய்யப்பட்ட மதிப்பீட்டின் அடிப்படையிலேயே இந்த அறிக்கை தயார் செய்யப்பட்டு 2016, மார்ச் 21 ஆம் நாள் ஸ்டொக்ஹோம், சுவீடனில், வெளியிடப்பட்டது.\n\nSection::::சமமின்மை சரிசெய்யப்பட்ட மனித மேம்பாட்டுச் சுட்டெண்.\nசமமின்மை சரி செய்யப்பட்ட மனித மேம்பாட்டுச் சுட்டெண் என்பது \"சமமின்மையைக் கருத்தில்கொண்டு கணிப்புகளை மேற்கொள்கையில், ஒரு சமூகத்திலிருக்கும் மக்கள் மேம்பாட்டின் சராசரி அளவீடு\" ஆகும்.\n\nமேலேயுள்ள மனித மேம்பாட்டுச் சுட்டெண் பட்டியலின் மேல் கால்மத்தில் உள்ள நாடுகளில் சமமின்மை சரிசெய்யப்பட்ட மனித மேம்பாட்டுச் சுட்டெண் கிடைக்கப்பெறாத நாடுகள்:நியூசிலாந்து, சிங்கப்பூர், ஆங்காங், லீக்டன்ஸ்டைன், புரூணை, கத்தார், சவூதி அரேபியா, அந்தோரா, ஐக்கிய அரபு அமீரகம், பகுரைன், குவைத்.\n\nSection::::மனித மேம்பாட்டு அறிக்கை - 2015.\nஐக்கிய நாடுகளின் அபிவிருத்தி/வளர்ச்சித் திட்டத்தின் மூலம் பெறப்படும், 2015 மனித மேம்பாட்டு அறிக்கையின்படி, நோர்வே மீண்டும் மனித மேம்பாட்டுச் சுட்டெண்ணின்படி முதலாம் இடத்தில் இருக்கின்றது. இதன் மூலம் நோர்வே 13 ஆவது தடவையாக இந்தப் பட்டியலில் முதல் இடத்தில் இருக்கின்றது. 2014 ஆம் ஆண்டிற்கான பெறுமதிகளைக் கணக்கில்கொண்டு செய்யப்பட்ட மதிப்பீட்டின் அடிப்படையிலேயே இந்த அறிக்கை தயார் செய்யப்பட்டு 2015, டிசம்பர் 14 ஆம் நாள் அடிஸ் அபாபா, எத்தியோப்பியாவில், வெளியிடப்பட்டது.\n\nSection::::மனித மேம்பாட்டு அறிக்கை - 2014.\nஐக்கிய நாடுகளின் அபிவிருத்தி/வளர்ச்சித் திட்டத்தின் மூலம் பெறப்படும், 2014 மனித மேம்பாட்டு அறிக்கையின்படி, நோர்வே மீண்டும் மனித மேம்பாட்டுச் சுட்டெண்ணின்படி முதலாம் இடத்தில் இருக்கின்றது. இதன் மூலம் நோர்வே 12 ஆவது தடவையாக இந்தப் பட்டியலில் முதல் இடத்தில் இருக்கின்றது\n. 2013 ஆம் ஆண்டிற்கான பெறுமதிகளைக் கணக்கில்கொண்டு செய்யப்பட்ட மதிப்பீட்டின் அடிப்படையிலேயே இந்த அறிக்கை தயார் செய்யப்பட்டு 2014, ஜூலை 24 ஆம் நாள் தோக்கியோ நகரத்தில் வெளியிடப்பட்டது.\n\nSection::::சமமின்மை சரிசெய்யப்பட்ட மனித மேம்பாட்டுச் சுட்டெண்.\nசமமின்மை சரி செய்யப்பட்ட மனித மேம்பாட்டுச் சுட்டெண் என்பது \"சமமின்மையைக் கருத்தில்கொண்டு கணிப்புகளை மேற்கொள்கையில், ஒரு சமூகத்திலிருக்கும் மக்கள் மேம்பாட்டின் சராசரி அளவீடு\" ஆகும்.\n\nமேலேயுள்ள மனித மேம்பாட்டுச் சுட்டெண் பட்டியலின் மேல் கால்மத்தில் உள்ள நாடுகளில் சமமின்மை சரிசெய்யப்பட்ட மனித மேம்பாட்டுச் சுட்டெண் கிடைக்கப்பெறாத நாடுகள்:நியூசிலாந்து, சிங்கப்பூர், ஆங்காங், லீக்டன்ஸ்டைன், புரூணை, கத்தார், சவூதி அரேபியா, அந்தோரா, ஐக்கிய அரபு அமீரகம், பகுரைன், கியூபா, குவைத்.\n\nSection::::பட்டியலில் சேர்க்கப்படாத நாடுகள்.\nவெவ்வேறு காரணங்களால், சில நாடுகள் கணக்கிலெடுக்கப்படவில்லை. இன்றியமையாத தரவுகள் கிடைக்கப்பெறாமல் இருந்ததே முக்கிய காரணமாகும். 2014 அறிக்கையில் இடம்பெறாத ஐக்கிய நாடுகள் அங்கத்துவமுடைய நாடுகள்: வடகொரியா, மார்சல் தீவுகள், மொனாக்கோ, நவூரு, சான் மரீனோ, சோமாலியா, தெற்கு சூடான், துவாலு.\n\nSection::::மனித மேம்பாட்டு அறிக்கை - 2013.\nஐக்கிய நாடுகளின் அபிவிருத்தி/வளர்ச்சித் திட்டத்தின் மூலம் பெறப்படும், 2013 மனித மேம்பாட்டு அறிக்கையின்படி, நோர்வே மீண்டும் மனித மேம்பாட்டுச் சுட்டெண்ணின்படி முதலாம் இடத்தில் இருக்கின்றது. இதன் மூலம் நோர்வே 11 ஆவது தடவையாக இந்தப் பட்டியலில் முதல் இடத்தில் இருக்கின்றது. 2012 ஆம் ஆண்டிற்கான பெறுமதிகளைக் கணக்கில்கொண்டு செய்யப்பட்ட மதிப்பீட்டின் அடிப்படையிலேயே இந்த அறிக்கை தயார் செய்யப்பட்டு 2013, மார்ச் 14 ஆம் நாள் வெளியிடப்பட்டது.\n\nSection::::சமமின்மை சரிசெய்யப்பட்ட மனித மேம்பாட்டுச் சுட்டெண்.\nமேலேயுள்ள மனித மேம்பாட்டுச் சுட்டெண் பட்டியலின் மேல் கால்மத்தில் உள்ள நாடுகளை சமமின்மை சரிசெய்யப்பட்ட பின்னர் பட்டியலிட்டபோது பின்வரும் பட்டியல் கிடைத்திருந்தது.\n\nமனித மேம்பாட்டுச் சுட்டெண் பட்டியலின் முதல் நான்கிலொரு பகுதியில் இருந்த நாடுகளில், சமமின்மை சரிசெய்யப்பட்ட மனித மேம்பாட்டுச் சுட்டெண் பட்டியலில் இல்லாத நாடுகள்: நியூசிலாந்து, சிலி, ஜப்பான், ஆங்காங், சிங்கப்பூர், சீனக் குடியரசு, லீக்டன்ஸ்டைன், புரூணை, அந்தோரா, கத்தார், பார்படோசு, ஐக்கிய அரபு அமீரகம், சீசெல்சு.\n\nSection::::மனித மேம்பாட்டு அறிக்கை - 2011.\nஐக்கிய நாடுகளின் அபிவிருத்தி/வளர்ச்சித் திட்டத்தின் மூலம் பெறப்படும், 2011 ஆம் ஆண்டுக்கான மனித மேம்பாட்டு அறிக்கையின்படி, நோர்வே மீண்டும் மனித மேம்பாட்டுச் சுட்டெண்ணின்படி முதலாம் இடத்தில் இருக்கின்றது. 2011 ஆம் ஆண்டிற்கான பெறுமதிகளைக் கணக்கில்கொண்டு செய்யப்பட்ட மதிப்பீட்டின் அடிப்படையிலேயே 2011 ஆம் ஆண்டிற்கான இந்த அறிக்கை தயார் செய்யப்பட்டு 2011, நவம்பர் 2 ஆம் நாள் வெளியிடப்பட்டது\n\nSection::::கணக்கில் சேர்க்கப்படாத நாடுகள்.\nபல்வேறு காரணங்களுக்காக இவை சேர்த்துக் கொள்ளப்படவில்லை. சில ஐநாவில் இல்லாத நாடுகள், சில சரியான தகவல்களைத் தரத் தயங்கும் நாடுகள், வேறு சில நாடுகளில் சரியான தகவல்களை குறிப்பிட்ட காலப்பகுதியில் பெறுதல் கடினம். கீழே உள்ள நாடுகள் சேர்க்கப்படவில்லை. \nஆபிரிக்கா\n\nஆசியா\nஐரோப்பா\n\nஓசியானியா\n\nSection::::முன்னைய வருடங்களில் முன்னணியில் இருந்த நாடுகள்.\nகீழுள்ள பட்டியலில், ஒவ்வொரு வருடமும் மனித மேம்பாட்டுச் சுட்டெண்ணில் முன்னணியில் இருந்த நாடுகள் ஒழுங்கில் பட்டியலிடப்பட்டுள்ளன. நோர்வே 15 தடவைகளும், கனடா எட்டு தடவைகளும், யப்பான் மூன்று தடவைகளும் ஐஸ்லாந்து இரண்டு தடவைகளும் முதலிடத்தைப் பெற்றுள்ளன.\n\nகொடுக்கப்பட்டிருக்கும் ஆண்டு அறிக்கை வழங்கப்பட்ட ஆண்டையும், அடைப்புக் குறிக்குள் கொடுக்கப்பட்டிருக்கும் ஆண்டு சுட்டெண் கணக்கிடப்பட்ட ஆண்டையும் குறிக்கின்றது.\n\n"}
{"id": "9673", "url": "https://ta.wikipedia.org/wiki?curid=9673", "title": "சனசமூக நிலையம்", "text": "சனசமூக நிலையம்\n\nகூடுதல், பகிர்தல், அறிதல், விளையாடுதல் என சமூக தேவைகள் பலவற்றை பூர்த்தி செய்வதற்காக நிறுவப்படும் ஒரு சமூக நிறுவனமே சனசமூக நிலையம் ஆகும். பொதுவாக சனசமூக நிலையங்கள் இலாப நோக்கமற்ற, சமய/சாதி சார்பற்ற, அரசியல்/கட்சி சார்பற்ற, சமூக சேவையை முன்னிறுத்தும் உள்ளூர் மயப்பட்ட நிறுவனங்கள் ஆகும். இவற்றை சமய சார் அமைப்புகள் (கோயில், தேவாலையம், மசூதி), வியாபார நிலையங்கள், தனியார் அமைப்புகளில் இருந்து வேறுபடுத்தி பார்க்கலாம். \nசனசமூக நிலையங்களை பின்வருமாறும் வரையறை செய்யலாம்:\n\nசனசமூக நிலையங்கள் இலங்கையில் பொதுவாக பல ஊர்களில் அமைந்திருக்கின்றன. \n"}
{"id": "9675", "url": "https://ta.wikipedia.org/wiki?curid=9675", "title": "வலை ஊர்தி", "text": "வலை ஊர்தி\n\nவலை ஊர்தி அல்லது சிலந்தி (Web crawler) இணைய தேடுபொறிகளால் பயன்படுத்தப்படும் ஒரு செயலி ஆகும். இணையத்தில் ஒரு பக்கம் பல பக்கங்களுடன் இணைக்கப்பட்டு இருக்கும் இந்த வழியைப் பின்பற்றி சிலந்திகள் இணையத்தில் உலாவி தகவல்களைப் பெற்றுக்கொள்கின்றன. இந்த தகவல்கள் வரிசைப்படுத்தி சேமிக்கப்படும். பயனர் ஒரு சொல்லை உள்ளிட்டு தேடும்போது அதற்கு ஒப்பான முடிவுகள் காட்டப்படுகின்றன.\n"}
{"id": "9679", "url": "https://ta.wikipedia.org/wiki?curid=9679", "title": "தூண்டற்பேறு", "text": "தூண்டற்பேறு\n\nதூண்டற்பேறு (\"Response\") என்பது ஒரு தூண்டுகோளின் விளைவைக் குறிக்கும் சொல்லாகும். தொலைத்தொடர்பு விடையத்தில் குறிப்பலையினால் (\"signal\") ஒரு கருவியில் ஏற்படும் மாறுதலைக் குறிக்கும்.\n"}
{"id": "9680", "url": "https://ta.wikipedia.org/wiki?curid=9680", "title": "பாளையக்காரர் போர்கள்", "text": "பாளையக்காரர் போர்கள்\n\n18 ஆம் நூற்றாண்டின் இறுதிப்பகுதியில் தமிழ்நாட்டின் தென் பகுதிகளில் ஆதிக்கத்தை நிலை நாட்டிய ஆங்கிலேயர், பாளையக்காரர்களை நசுக்கியும், குடிமக்கள்மீது வரிச்சுமையை ஏற்றியும் பெரும் அதிருப்தியைச் சம்பாதித்தனர். இதன் பின்னணியில் ஏற்பட்ட மோதல்களே பாளையக்காரர் போர்கள்.\n\nSection::::வரலாற்றுப் பின்னணி.\n1736 ஆம் ஆண்டில் கர்நாடகத்தை ஆண்டு வந்த நவாபான சந்தாசாகிபு, மதுரை நாயக்க அரசில் ஏற்பட்ட அரசுரிமைப் போட்டியைப் பயன்படுத்திக்கொண்டு, மதுரை நாயக்கர் ஆட்சியை முடிவுக்குக் கொண்டுவந்ததுடன் தமிழ்நாட்டின் தென்பகுதிகளைக் கைப்பற்றிக்கொண்டான். இதனால் இப்பகுதிகளுள் அடங்கியிருந்த பாளையப்பட்டுகள் அனைத்தும் கர்நாடக நவாபின் மேலாண்மைக்குள் அடங்கின.\n\nபதினெட்டாம் நூற்றாண்டின் பின்னரையில் கர்நாடக, தஞ்சை அரசுகளுக்கு உதவியாளர்களாகவும், மத்தியஸ்தர்களாகவும் ஆங்கிலேயர் தமிழக அரசியலில் தலையிட்டு வந்தனர். மன்னர்களைக் கைக்குள் போட்டுக்கொண்ட அவர்கள் மக்களுடன் நேரடித் தொடர்பு கொண்டிருந்த பாளையக்காரர்கள் தங்கள் நோக்கங்களுக்குத் தடையாக இருக்ககூடும் எனக் கருதியதால், அவர்களை அடிபணியச் செய்வதில் முனைப்புக்காட்டி வந்தனர். பலர் அடிபணிந்தாலும், வேறுசிலர் இம்முயற்சிகளுக்கு எதிர்ப்புக் காட்டியே வந்தனர். நெற்கட்டுச் செவல் பாளையக்காரன் புலித்தேவனை எடுத்துக்காட்டாகக் கொள்ளலாம். சந்தர்ப்பங்கள் வாய்த்தபோதெல்லாம் பல பாளையக்காரர்கள் ஆங்கிலேயருக்கு எதிராகச் செயற்பட்டு வந்ததை வரலாறு காட்டுகின்றது.\n\n1792 இல், தஞ்சை, கர்நாடக அரசுகளிடையே இருந்த பகைமையையும், கர்நாடக நவாபின் வலிமை இன்மையையும் பயன்படுத்திக்கொண்டு, கர்நாடக நவாபுடன் செய்துகொண்ட உடன்படிக்கைப்படி தமிழ்நாட்டின் தென்பகுதி மீது ஆங்கியேயர் ஆதிக்கம் ஏற்பட்டது. இதனைப் பயன்படுத்திக்கொண்டு ஆங்கிலேயர் பாளையக்காரர்களைப் பழிவாங்கினர். அடக்குமுறைகளைக் கட்டவிழ்த்துவிட்டுப் பாளையங்களை ஒடுக்கினர். இத்தகைய அடக்குமுறைகளுக்கு எதிராகக் கிளர்ந்து எழுந்து ஆங்கிலேயரைத் துரத்துவதற்குச் சில பாளையக்காரர்கள் திட்டமிட்டனர்.\n\nSection::::புரட்சிக் கூட்டிணைப்புகள்.\nஆங்கிலேயர் ஆட்சி மக்கள்மீதும் அடக்குமுறைகளை ஏவிவிட்டது. தங்களுடைய வணிக நோக்கங்களுக்காக, உள்நாட்டுத் தொழில்களை ஆங்கிலேயர் முடக்கினர் இதனால் மக்கள் வறுமையில் வாடினர். ஆனாலும் இதுபற்றிக் கவனியாது வரிகள் உயர்த்தப்பட்டு, ஈவிரக்கமற்ற முறையில் மக்களிடமிருந்து அவை வசூலிக்கப்பட்டன. இச்சூழ்நிலை ஆங்கிலேய எதிர்ப்புணர்வு கொண்ட பாளையக்காரர்களை ஒன்றுபடுத்துவதற்கான சந்தர்ப்பத்தை ஏற்படுத்தியது. இக்காலத்தில் சில கூட்டிணைப்புகள் ஏற்படுத்தப்பட்டன. இவற்றுள் குறிப்பிடத்தக்கவை,\n\n\nஎன்பனவாகும்.\n"}
{"id": "9682", "url": "https://ta.wikipedia.org/wiki?curid=9682", "title": "சிட்னி முருகன் கோயில்", "text": "சிட்னி முருகன் கோயில்\n\nசிட்னி முருகன் கோயில் (\"Sydney Murugan Temple\") அவுஸ்திரேலியாவின் நியூ சவுத் வேல்ஸ் மாநிலத்தின் தலைநகர் சிட்னி நகரிலிருந்து 25கிமீ மேற்காக உள்ள மேய்சு ஹில் என்ற புறநகர்ப் பகுதியில் அமைந்திருக்கிறது. மூலஸ்தானத்தில் பிரதிஷ்டை செய்யப்பட்டுள்ள முருகனின் திருவுருவம் மகாபலிபுரத்து சிற்பக்கலை நிபுணரால் ஆகம நெறிமுறைக்கு அமைய நுட்பமாகச் செதுக்கப்பட்டது.\n\nSection::::வரலாறு.\nசிட்னியில் முதன்முதலில் முருக வழிபாட்டைத் தொடங்கியவர் திரு சி. தணிகைஸ்கந்தகுமார். 1983ஆம் ஆண்டு முருகன் சிலை ஒன்றை யாழ்ப்பாணத்தில் இருந்து வரவழைத்து தமது இல்லத்திலும் பின்னர் ஸ்ட்ரத்பீல்ட் மகளிர் உயர்நிலைப் பாடசாலையிலும் வழிபாட்டை நடத்தினார். 1985ஆம் ஆண்டு \"சிட்னி சைவமன்றம்\" ஆர். வடிவேலு என்பவரின் தலைமையில் ஆரம்பிக்கப்பட்டது. 1990இல் வீதிப் போக்குவரத்து அதிகரசபையிடம் இருந்து மாய்சு ஹில் (Mays Hill) இல் ஒரு காணியைச் சைவமன்றம் வாங்கியது. 1994 ஒக்ரோபர் 9ஆம் நாள் கோயிலுக்கான அத்திவாரக்கல் நாட்டப்பட்டது. முதலில் தமிழ்க் கலாச்சார மண்டபம் கட்டப்பட்டு 1995 ஏப்ரல் 14ஆம் திகதி வெள்ளிக்கிழமை கலாச்சார மண்டபத்தில் சித்தி விநாயகர், சிதம்பரேஸ்வரர், சிவகாமசுந்தரி ஆகிய உற்சவமூர்த்திகளுடன் முருகன் சிலை ஆகம முறைப்படி பிரதிஷ்டை செய்யப்பட்டது. 1997இல் கோயிலின் கட்டிட வேலைகள் ஆரம்பமாகி 1999 யூன் 17ம் திகதி குடமுழுக்கு நடைபெற்றது.\n\nSection::::கோயிலின் அமைப்பு.\nஐந்து கருவறைகளைக் கொண்டது சிட்னி முருகன் ஆலயம். வலது பக்கம் விநாயகரும் இடது பக்கத்தில் வள்ளி தெய்வானை சமேதரராக முருகனும் இடையில் உள்ள மூன்று கருவறைகளில் வலப்பக்கத்தில் சிவலிங்கமும் இடப்பக்கத்தில் சிவகாமசுந்தரியும் நடுவண் கருவறையில் முருகனும் எழுந்தருளியுள்ளனர்.\n\nநவக்கிரகம், வைரவர், சண்டேஸ்வரர் ஆகியோருக்கு தனித்தனியே சந்நிதிகள் உண்டு. அலங்காரத்தூண்களில் ஆறு படைவீடுகள், மற்றும் கதிர்காமம், செல்வச்சந்நிதி, வெருகலம்பதி, நல்லூர் ஆகிய திருத்தலங்களில் கோயில் கொண்டுள்ள முருகனின் திருவுருவங்கள் கற்பனைத் திருவுருவங்களாக இடம்பெற்றுள்ளன.\n\nSection::::மகோற்சவம்.\nசிட்னி முருகன் கோயிலில் மகோற்சவம் ஆண்டு தோறும் கொடியேற்றத்துடன் தொடங்கி ஒன்பதாம் நாள் தேர்த்திருவிழாவும் பங்குனி உத்தரத்தன்று தீர்த்தத்துடனும் பதினோராம் நாள் பூங்காவனம் திருக்கல்யாண விழாவுடன் நிறைவடையும். \n\nSection::::இளைஞர்களின் பங்களிப்பு.\nசிட்னி முருகன் கோயில் திருப்பணிகளுக்கு இந்து இளைஞர்கள் மெரும் பங்களிப்பு செய்து வருகிறார்கள். கோயில் துப்பரவாக்கல் முதல் வாகனம் காவுதல், தேர் இழுத்தல், நந்தவனம் பராமரித்தல், கூட்டு வழிபாட்டில் கலந்து கொள்ளுதல் போன்ற பல வழிகளில் தமது பங்களிப்பினை ஆற்றி வருகிறார்கள்.\n\n\n"}
{"id": "9685", "url": "https://ta.wikipedia.org/wiki?curid=9685", "title": "அய் ஜிங்", "text": "அய் ஜிங்\n\nஅய் ஜிங் (艾青, 1910 -1996) சீன இலக்கியவாதி ஆவார். இவர், சீனாவிலுள்ள ஜியாங் ஹைச்செங்கில், நிலக்கிழார் குடும்பமொன்றில் 1910ஆம் ஆண்டு பிறந்தார். இவரால், பெற்றோருக்குத் தீங்கு விளையுமென ஒரு சோதிடன் கூறியதால், வளர்க்கப்படுவதற்காகத் தொலைவிலுள்ள உழவர் குடும்பப் பெண்ணொருத்தியிடம் சேர்க்கப்பட்டார்.\n\n1929 இல் ஓவியம் கற்கப் பிரான்ஸ் சென்று சீனா திரும்பிய பின், 1932 இல் நாட்டுப்பற்று நடவடிக்கைகளுக்காக சிறையில் அடைக்கப்பட்டார். 1936 இல் சிறையிலிருந்து வெளியே வந்ததும் \"தயானெ\" என்ற முதலாவது கவிதைத் தொகுப்பை வெளியிட்டார்.\n\n1957-58களில் வலதுசாரிகளுக்கெதிரான இயக்கத்தின்போது \"வலதுசாரி\"யென முத்திரை குத்தப்பட்டு, இவரும் இவரது கவிதைகளும் பொதுவாழ்விலிருந்து ஒதுக்கப்பட்டன. 1978 இல் குற்றங்களிலிருந்து விடுவிக்கப்பட்டவராய் மீண்டும் பொதுவாழ்விலும் இலக்கியத் துறையிலும் தோன்றினார்; சீன எழுத்தாளர் சங்கத்தின் துணைத்தலைவருமானார்.\n\n"}
{"id": "9686", "url": "https://ta.wikipedia.org/wiki?curid=9686", "title": "விமல் திசநாயக்க", "text": "விமல் திசநாயக்க\n\nவிமல் திசநாயக்க இலங்கையைச் சேர்ந்த பேராசிரியர். சிங்களத்தில் கவிதைகள் எழுதுகிறார். \"காலந்தவறிய மழை\" (அகல் வஸ்ஸ), \"ஒலிகளும் எதிரொலிகளும்\" (றவ் பிலிறவ்) முதலிய கவிதைத் தொகுப்புகள் வெளிவந்துள்ளன.\nசிங்கள இலக்கியம் பற்றிய விமர்சனக் கட்டுரைகளையும் எழுதியுள்ளார்.\nஹவாயிலுள்ள 'கலாசாரத்திற்கும் தொடர்பாடலிற்குமான நிறுவனத்தில்' துணைப் பணிப்பாளராகப் பணியாற்றியுள்ளார்.\n"}
{"id": "9687", "url": "https://ta.wikipedia.org/wiki?curid=9687", "title": "லாங்ஸ்ரன் ஹியூஸ்", "text": "லாங்ஸ்ரன் ஹியூஸ்\n\nலாங்ஸ்ரன் ஹியூஸ் (லாங்ஸ்டன் ஹியூக்ஸ், ) அமெரிக்காவில் மிஸூரியிலுள்ள ஜோப்லின் என்ற சிறிய நகரத்தில் 1902இல் பிறந்த கறுப்பினத்தவர். ஆங்கிலத்தில் எழுதியவர்.\n\n'கறுப்பர்களுக்காய்ப் புலம்பல் மற்றும் கவிதைகள்', 'ஒரு புதிய பாடல்', 'அன்புக்குரிய அழகிய மரணம்' முதலிய அநேக கவிதைத் தொகுப்புக்கள் வெளியாகியுள்ளன. புனைகதை, நாடகம், சுயசரிதை நூல்களையும் எழுதியுள்ளார்.\n1967இல் மரணமடைந்தார்.\n"}
{"id": "9688", "url": "https://ta.wikipedia.org/wiki?curid=9688", "title": "பெடரிக்கோ கார்சியா லோர்க்கா", "text": "பெடரிக்கோ கார்சியா லோர்க்கா\n\nவெடரிக்கோ கார்சியா லோர்க்கா (\"Federico García Lorca\", ஜூன் 5, 1898 – ஆகஸ்ட் 19, 1936) ஸ்பெயினில் பிறந்தவர். ஸ்பானிய மொழியில் எழுதினார். கிராமிய வாழ்வு இவரது படைப்புக்களின் அடிநாதமாக அமைந்திருக்கிறது. தான் எழுதிய கவிதைகளை அழுத்தமாக வாசித்துக் காட்டுவதில் திறமைமிக்கவர். 'நியூயோர்க்கில் கவிஞன்' என்ற நெடுங்கவிதை இவரது முக்கியமான படைப்புக்களில் ஒன்றாகும்.\n\n\"ஃபேர்னாடா அல்பாவின் வீடு\", \"இரத்தத் திருமணம்\", \"யேர்மா\" முதலிய புகழ்பெற்ற நாடகங்களையும் எழுதியுள்ளார்.\n\nஸ்பானிய உள்நாட்டுப் போரின்போது சர்வாதிகாரி ஃவிரங்கோவின் கையாள்களால் 1936 இல் கொல்லப்பட்டார்.\n"}
{"id": "9689", "url": "https://ta.wikipedia.org/wiki?curid=9689", "title": "அன்னா அக்மதோவா", "text": "அன்னா அக்மதோவா\n\nஅன்னா அக்மதோவா 1889 இல் பிறந்த ரஷ்யக் கவிஞர். நிக்கோலாய் குமிலியோவ் என்ற கவிஞரைக் காதலித்து, 1910 இல் திருமணம் செய்தார்; 1916 இல் இருவரும் பிரிந்தனர். எதிர்ப்புரட்சியாளர் என்ற தவறான குற்றச்சாட்டில் 1921 இல் குமிலியோவ் சுட்டுக் கொல்லப்பட்டார்.\n1912 இல் முதலாவது கவிதை நூலான 'மாலைப்பொழுது' வெளிவந்தது; 1914 இல் 'மணிகள்' என்ற இரண்டாவது தொகுப்பு வெளியானது.\n1935 - 40 ஆம் ஆண்டுகளில் எழுதப்பட்ட 'இரங்கற்பா' நெடுங்கவிதை மிக முக்கியமான படைப்பாகும்.\n'யுனெஸ்கோ' நிறுவனம், 1989 ஆம் ஆண்டினை 'அக்மதோவா ஆண்டு' எனப் பிரகடனப்படுத்தியது. இருபதாம் நூற்றாண்டின் மாபெரும் உலகக் கவிஞரில் ஒருவராக அக்மதோவா கருதப்படுகிறார்.\n1966 இல் மரணமடைந்தார்.\n"}
{"id": "9690", "url": "https://ta.wikipedia.org/wiki?curid=9690", "title": "கமலா தாஸ்", "text": "கமலா தாஸ்\n\nகமலா தாஸ் (மலையாளம்: കമല ദാസ്) என்ற இயற்பெயரைக் கொண்ட கமலா சுராயா அல்லது மாதவிக்குட்டி, (மார்ச் 31, 1934 - மே 31, 2009) இந்திய எழுத்தாளர். இவர் ஆங்கிலம், மற்றும் மலையாளத்திலும் ஏராளமான சிறுகதைகள் மற்றும் கவிதைகளை எழுதியவர். கேரளாவில் இவரது சிறுகதைகள் மற்றும் இவரது தன் வரலாறு (என் கதா) ஆகியவை புகழ் பெற்றவை.\n\nகமலாதாஸ் 1934 இல், கேரள மாநிலத்தில் மலபாரிலுள்ள 'புன்னயூர்க் குளம்' என்ற ஊரில் பிறந்தார். ஆங்கிலத்தில் மட்டும் கவிதைகள் எழுதியவர். 'கல்கத்தாவில் கோடைகாலம்' (1965), 'வம்சத்தவர்' (1967), 'பழைய நாடகக் கொட்டகை மற்றும் கவிதைகள்' (1972) முதலிய தொகுப்புக்கள் வெளிவந்துள்ளன. குறிப்பாக, `என் கதா' (My Story) என்ற புத்தகம் பல்வேறு இந்திய மொழிகளில் மொழி பெயர்க்கப்பட்டு உள்ளது.\n\nஆங்கிலக் கவிதைக்காக சாகித்திய அகாதமி விருதினை 1981இல் பெற்றார். 'மாதவிக்குட்டி' என்ற பெயரில் மலையாளச் சிறுகதைகளையும் எழுதி வந்தவர்.\n\nஅவர் ஒரு பழமைவாத ஹிந்து நாயர் (நலாபத்) அரச குடும்பத்தில் பிறந்த‌வராக இருந்தாலும், டிசம்பர் 11, 1999 இல் இஸ்லாமிய மார்க்கத்தினை ஏற்றுக்கொண்டு தனது பெயரை கமலா சுரையா என மாற்றிக் கொண்டார். மே 31 2009 இல், தனது 75 வது வயதில் புனே மருத்துவமனையில் இறந்தார்.\n\n"}
{"id": "9691", "url": "https://ta.wikipedia.org/wiki?curid=9691", "title": "வான் ரமோன் ஹிமெனெஸ்", "text": "வான் ரமோன் ஹிமெனெஸ்\n\nவான் ரமோன் ஹிமெனெஸ் (1881 - 1958) ஸ்பெயினிலுள்ள 'மொகியர்' என்ற நகரத்தில் பிறந்தவர். தனது பதினேழாவது வயதில் \"மட்றிட் றிவியூ\" இதழில் வெளியான கவிதைகள் மூலம் இலக்கிய வட்டாரத்தில் அங்கீகாரம் பெற்றார். \"தூரத்துப் பூங்கா\" (1905), \"சமீபத்தில் மணமான ஒரு கவிஞனின் நாட்குறிப்பு\" (1917), 'பாதாளத்தில் ஒரு விலங்கு' முதலிய நூல்கள் புகழ் பெற்றவை. 1956இல், இலக்கியத்திற்கான நோபல் பரிசு பெற்றார்.\n"}
{"id": "9692", "url": "https://ta.wikipedia.org/wiki?curid=9692", "title": "இராபர்ட் புரொஸ்ட்", "text": "இராபர்ட் புரொஸ்ட்\n\nஇராபர்ட் புரொஸ்ட் (\"Robert Frost\", மார்ச் 26, 1874 – சனவரி 29, 1963) அமெரிக்காவிலுள்ள சான் பிறான்சிஸ்கோவில் பிறந்தார். ஆங்கிலத்தில் எழுதினார். இலக்கிய விருதான புலிட்சர் விருதினை நான்கு முறை பெற்றுள்ளார்.\n\nமுதல் நூலான \"ஒரு சிறுவனின் தீர்மானம்\" 1913 இல் வெளிவந்தது. 'பொஸ்ரனின் வடபுறம்' (1914), \"மலை இடைவெளி\" (1916) முதலிய நூல்களையும் வெளியிட்டுள்ளார். 1963 இல் மரணமானார்.\n"}
{"id": "9693", "url": "https://ta.wikipedia.org/wiki?curid=9693", "title": "ஆன் றணசிங்க", "text": "ஆன் றணசிங்க\n\nஆன் றணசிங்ஹ (அக்டோபர் 2, 1925 - திசம்பர் 17, 2016) செருமனியில் பிறந்த யூதப் பெண்மணி. இரண்டாவது உலக யுத்தம் தொடங்குமுன்பு, இனப் படுகொலையிலிருந்து தப்பி இங்கிலாந்து சென்று, தாதியாகக் கடமை புரிந்தார்; அங்கு சந்தித்த இலங்கையரைத் திருமணம் செய்தார். ஆங்கிலத்தில் கவிதை எழுதுபவர். \"கவிதைகள்\" (1971), \"சொற்களினால் எமது வாழ்க்கையை எழுதுகிறோம்\" (1972), \"அழியாநிலைக்கும் இருளிற்கும் எதிராக\" (1985) முதலிய தொகுப்புக்கள் வெளிவந்துள்ளன.\n"}
{"id": "9694", "url": "https://ta.wikipedia.org/wiki?curid=9694", "title": "றொபேட் கிறேவ்ஸ்", "text": "றொபேட் கிறேவ்ஸ்\n\nறொபேட் கிறேவ்ஸ் (Robert Graves; தமிழக வழக்கு: ராபர்ட் கிரேவ்ஸ்; 24 ஜூலை 1895 – 7 டிசம்பர் 1985) 1895 இல் இலண்டனில் பிறந்த ஆங்கில கவிஞர் ஆவார். 'கவிதைகள்' (1953), 'படிகள்' (1958), 'திரட்டிய கவிதைகள்' (1959) முதலிய கவிதை நூல்களை எழுதியுள்ளார். உமர்கய்யாமின் 'ருபையாத்' காவியத்தை ஆங்கிலத்தில் மொழிபெயர்த்துள்ளார். 1961இல் ஒக்ஸ்ஃவோட் பல்கலைக்கழகத்தில் 'கவிதைப் பேராசிரியராகத்' தேர்ந்நெடுக்கப்பட்டார். கவிதக்களைத் தவிர பல வரலாற்று நாவல்களையும், இலக்கிய விமர்சனங்களையும் எழுதியுள்ளார். கிரேவ்ஸ் 1985 இல் மரணமடைந்தார்.\n"}
{"id": "9700", "url": "https://ta.wikipedia.org/wiki?curid=9700", "title": "பாதசுவர்", "text": "பாதசுவர்\n\nசிற்பநூல்களில் சொல்லப்பட்டுள்ள விதிகளுக்கு அமைய அமைக்கப்படுகின்ற இந்திய மரபுவழிக் கட்டிடங்களில் தாங்குதளத்துக்கு மேல் அமையும் உறுப்பு பாதசுவர் ஆகும். இதன் மேற்பகுதி, பிரஸ்தரம் எனச் சிற்ப சாஸ்திரங்களில் குறிப்பிடப்படுகின்ற தளத்தின் கீழ் அமைகின்றது. இப்பகுதி கட்டிடத்தின் தன்மைக்கேற்ப சுவர்களாகவோ, தூண்களாகவோ அல்லது இரண்டும் சேர்ந்தோ அமைந்திருக்கக் காணலாம். \n\nSection::::பெயர்கள்.\nஇவ்வுறுப்பு, பாதசுவர், கால், பாதம், ஸ்தம்பம், பித்தி எனப் பல பெயர்களால் அழைக்கப்படுவதுண்டு.\n\nSection::::அமைப்பும், துணையுறுப்புக்களும்.\nபாதசுவர், சுவராக அமையும் போதும் வெறுமையான மேற்பரப்பாக அமைவதில்லை. இது, அரைத்தூண்கள், கோட்டங்கள், பஞ்சரங்கள், தோரணங்கள் எனப் பல்வேறு துணை உறுப்புக்களைக் கொண்டு அழகூட்டப்படுகின்றது. பிற்காலக் கட்டிடங்களில் பாதசுவரில் அமையும் அரைத்தூண்கள் முதலியவை நேரடியாகத் தாங்குதளத்திலிருந்து ஆரம்பிக்காமல், தாங்குதளத்தின்மேல், பாதசுவரின் ஒரு பகுதியாக அமையும் வேதிகை எனப்படும் பகுதிக்கு மேல் அமைந்திருப்பதைக் காணலாம்.\n\n"}
{"id": "9701", "url": "https://ta.wikipedia.org/wiki?curid=9701", "title": "தமிழர் புனர்வாழ்வுக் கழகம்", "text": "தமிழர் புனர்வாழ்வுக் கழகம்\n\nதமிழர் புனர்வாழ்வுக் கழகம் (\"Tamils Rehabilitation Organisation\") இலாப நோக்கமற்ற, அரச சார்பற்ற நிவாரண நிறுவனமாகும். போர், இயற்கை அனர்த்தம்,ஆபத்து உதவிகள், மீள்கட்டுமானம், பொருளாதார வளர்ச்சி ஆகிய சேவைகளை இந்நிறுவனம் இலங்கையில் குறிப்பாக தமிழீழப் பகுதிகளில் வழங்கி வருகின்றது. 1984 ஆம் ஆண்டு தமிழகத்தில் ( இந்தியா)தமிழர்களால்,ஈழத்தமிழர்களால் உருவாக்கபப்ட்டது. தமிழர்களுக்காக உதவி வழங்கும் பன்னாட்டு கட்டமைப்பை கொண்ட நிறுவனமாக செயல்பட்டு வருகின்றது. இந் நிறுவனம் தமிழீழ விடுதலைப் புலிகளின் ஒரு கட்டமைப்பு அல்ல என்றும், தாம் அவர்களுடன் திட்டங்களில் சேர்ந்து பணியாற்றி மட்டுமே வருகின்றார்கள் என்று கூறி வரும் போதிலும், அமெரிக்கா, இலங்கை போன்ற சில நாடுகள் அக்கூற்றை முழுமையாக ஏற்க மறுக்கின்றன. தமிழர் புனர்வாழ்வுக் கழகம் விடுதலைப் புலிகளின் வழிநடத்தலுக்கு உட்பட்டே நடப்பதாக அமெரிக்க அறிக்கை ஒன்று சுட்டி காட்டியுள்ளது.\n\n2002 ஆம் ஆண்டு தொடக்கம் தமிழர் புனர்வாழ்வுக்கழகம் இலங்கையின் அனைத்து பகுதிகளிலும் பணி புரிந்து வந்துள்ளது. 2005 இல் இலங்கையின் அப்போதைய ஜனாதிபதியால் சுனாமி பேரழிவில் திறமையாக செயற்பட்டதற்காக அவாட் வழங்கப்பட்டது. இதே ஆண்டு ஐக்கிய நாடுகள் அவை மற்றும் அமெரிக்க முன் நாள் அதிபர் ஆகியோரும் சுனாமி பேரனர்த்த செயற்பாட்டை பாராட்டினர்.\n2007 ஆம் ஆண்டு இலங்கை அரசாங்கம் ஒரு தலைப்பட்சமாக புனர்வாழ்வுக்கழகத்தின் வங்கி கனக்கை முடக்கியது. இதே வேளை சிறிலங்கா அரச படைகளின் ஆதரவுடன் கிழக்கு மாகானத்தில் புனர்வாழ்வுக்கழக பணியாளர்கள் எழுவர் கடத்தப்பட்டு கொலை செய்யப்பட்டனர். இதனைத்தொடர்ந்து புனர்வாழ்வுக்கழகம் கொழும்பு மேல் நீதிமன்ரத்தில் வழக்கு தாக்கல் செய்தது.\n\n2008 இல் அனைத்துலக புனர்வாழ்வுக்கழக நிறைவேற்று அதிகாரி திரு. கே.பி.றெஜி அவர்களை குற்றவாளி என அறிவித்த சிறிலங்கா அரசு அவருக்கு பிடி விறாந்து பிறப்பித்தது.\n2009 முள்ளிவாய்க்கால் இறுதி சமர் வரை புனர்வாழ்வுக்கழகம் வன்னி மக்களுக்கு இறுதிவரை சேவையாற்றியது. அதன் பின்னர் 40 இற்கு மேற்பட்ட புனர்வாழ்வுகழகத்தினர் கொல்லப்பட்டனர். போர் முடிந்த கையுடன் சிறிலங்கா அரசாங்கத்திடம் சரண்டைந்த புனர்வாழ்வுக்கழக தலைவர் உட்பட பல அதிகாரிகள் கைது செய்யப்பட்டு விசாரணைகள் இன்றி தடுத்து வைக்கப்பட்டுள்ளனர்.\n\nதமிழர் புனர்வாழ்வுக் கழகம், அனைத்துலக அளவில் ஆழிப்பேரலை மீள்கட்டமைப்பிற்காக திரட்டிய நிதி தமிழீழ விடுதலைப் புலிகளின் இராணுவக் கட்டமைப்பை விருத்தி செய்வதற்கு பயன்படுத்தப்பட்டுள்ளது என்று குற்றஞ்சாட்டி தமிழர் புனர்வாழ்வுக் கழகத்தின் சொத்துக்களை ஐக்கிய அமெரிக்கா முடக்கியுள்ளது.\n\n\n"}
{"id": "9706", "url": "https://ta.wikipedia.org/wiki?curid=9706", "title": "இளங்கீரன்", "text": "இளங்கீரன்\n\nஇளங்கீரன் (\"சுபைர் இளங்கீரன்\", 1927 - 12 செப்டம்பர் 1997) ஈழத்து முஸ்லிம் எழுத்தாளர்களில் தனித்துவமானவர். புதினம், சிறுகதை, நாடகம், இலக்கிய விமர்சனம், இலக்கியக் கட்டுரைகள் என்பவற்றில் மட்டுமல்லாமல் பத்திரிகையாளராகவும் சேவையாற்றியிருக்கிறார். ஏறத்தாழ இருபதுக்கு மேற்பட்ட புதின நூல்களை எழுதிச் சாதனை புரிந்தவர். சிறந்த மேடைப் பேச்சாளர். மரகதம் என்ற இலக்கிய சஞ்சிகையை 1961 இல் தொடங்கி சில காலம் நடத்தினார். இலங்கை முற்போக்கு எழுத்தாளர் சங்கத்தின் தோற்றத்தோடு அதில் இணைந்து செயற்பட்டவர்களில் ஒருவர்.\n\nSection::::வாழ்க்கைச் சுருக்கம்.\nசுபைர் இளங்கீரன் 1927 ம் ஆண்டு யாழ்ப்பாணத்தில் பிறந்தார். 20 வயது முதல் எழுத்துத்துறையில் ஈடுபாடு காட்டி வந்துள்ளார். மலேசியாவில் \"இனமணி\" பத்திரிகைக்கு ஆசிரியராக இருந்த இவர் இலங்கையில் \"தொழிலாளி\", \"ஜனவேகம்\" ஆகிய அரசியல் ஏடுகளின் பிரதம ஆசிரியராக பணியாற்றியுள்ளார். அரசியல், பொருளாதாரம், சரித்திரம், சமூகப் பிரச்சினைகள் மதம் சார்ந்த கட்டுரைகள் எழுதியிருக்கிறார். தினகரன் பத்திரிகையில் இவர் தொடராக எழுதி வந்த \"நீதியே நீ கேள்\" தொடர் கதை வாசகர்களால் மிகவும் வரவேற்கப்பட்டதோடு பின்னர் நூலாக வெளிவந்தது.\n\nSection::::வானொலி நாடகங்கள்.\nஇலங்கை வானொலி தேசிய சேவையில் இவர் எழுதிய ஏராளமான நாடகங்கள் ஒலிபரப்பாகின. \"மனித புராணம்\", \"வாழப்பிறந்தவர்கள்\" போன்ற தொடர் நாடகங்களும் அவற்றில் அடங்கும்.\n\nSection::::மேடை நாடகம்.\nபாரதி நூற்றாண்டை ஒட்டி இவர் எழுதித் தயாரித்த \"மகாகவி பாரதி\" நாடகம் 1982 டிசம்பரிலும், 1983 மார்ச்சிலும் கொழும்பில் மேடையேறியது.\n\n\n\nSection::::சமூகப் பணிகள்.\nயாழ்ப்பாணம் முஸ்லிம் வட்டாரத்தில் அமைந்துள்ள குளத்தடி பள்ளிவாசல் (சின்னப் பள்ளிவாசல்) சீர்திருத்த சபையின் செயலாளராகக் கடமையாற்றி பெரிய குளம், சின்னக்குளம் ஆகியவற்றைப் புனரமைத்தார்.\n\n\n"}
{"id": "9707", "url": "https://ta.wikipedia.org/wiki?curid=9707", "title": "தெணியான்", "text": "தெணியான்\n\nதெணியான் என்ற புனைபெயரால் அறியப்படும் கந்தையா நடேசன் (பிறப்பு: சனவரி 6, 1942) ஈழத்தின் குறிப்பிடத்தக்க முற்போக்கு எழுத்தாளர்களில் ஒருவர். யாழ்ப்பாணம், வல்வெட்டித்துறையில் பொலிகண்டி என்ற ஊரைச் சேர்ந்தவர்.\n\nSection::::எழுத்துப்பணி.\nஆசிரியராகப் பணியாற்றிய தெணியான் விவேகியில் 'பிணைப்பு' என்ற சிறுகதையுடன் ஆரம்பித்து ஏறக்குறைய 120 இற்கும் மேற்பட்ட சிறுகதைகளை எழுதியிருக்கிறார். மேலும் புதினம், குறும் புதினம், கவிதை, வானொலி நாடகங்களும் எழுதியுள்ளார். தினக்குரலில் \"நெஞ்சில் பதிந்துள்ள நினைவுகளில் பேராசிரியர் கா. சிவத்தம்பி\" என்ற 19 அத்தியாயங்கள் கொண்ட தொடரையும் எழுதியுள்ளார்.\n\n\n\n\n\n"}
{"id": "9708", "url": "https://ta.wikipedia.org/wiki?curid=9708", "title": "யாகூ! நிலப்படம்", "text": "யாகூ! நிலப்படம்\n\nயாகூ! மேப்ஸ் யாகூ! வலையமைப்பின் ஓர் தேசப்படச் சேவையாகும். இதன் பிரதான போட்டியாளர்களாக கூகிள் மேப்ஸ் மற்றும் விளங்குகின்றன. \n\nSection::::தேசப்படச் சேவைகள்.\nபிரதான யாகூ! மேப்ஸ் இணையத்தளம் அமெரிக்கா கனடா நாடுகளில் வாகனங்களைச் செலுத்தும் வழிகாட்டுதல்கள் காணப்படுகின்றன. \n\nSection::::யாகூ! லோக்கல் மேப்ஸ் பீட்டா.\nபுதிய மேம்படுத்தப் பட்ட யாகூ! மேப்ஸ் பீட்டா இப்போது கிடைக்கின்றது. இது பல்வேறு பட்ட புதிய வசதிகளை அகன்றஅலை இணைபுள்ளவர்களுக்கு வழங்கி வருகின்றது. இது அடோப் (அடோபி) பிளாஷ் (முன்னைய மக்ரோமீடியா பிளாஷ்) எழுதப்பட்டுள்ளது. இதன் வசதிகளாவன.\n\nஇதைவிட நிகழ்நிலைப் போக்குவரத்து நெரிசல்கள், முகவரிப்புத்தகம், தொலைபேசிக்கு அனுப்புதல் போன்றவசதிகளும் உண்டு\n\nSection::::தேசப்படத் தரவுகள்.\nயாகூ! மேப்ஸ் வீதிகள் மற்றும் வெக்டர் முறையிலான தரவுகளை நவ்ரெக், டெலிஅட்லஸ் மற்றும் பலபொதுவுடமையிலிருந்தே பெறுகின்றனர். வீதிகளின் விபரங்கள் அமெரிக்கா,கனடா, போட்டோறிக்கோ, விர்கின் ஐலண்ட், போன்ற இடங்களில் கிடைக்கின்றன. நாடுகளின் எல்லைகள், நகரங்கள், நீர்த்தேங்கள் போன்ற தகவல்கள் உலகின் ஏனைய பகுதிகளில் கிடைக்கின்றன. ஓரளவு தெளிவான செய்மதிப் புகைப்படம் முழு உலகிற்கும் கிடைக்கின்றது. அமெரிக்க மற்றும் தேர்ந்தெடுக்கப் பட்ட நகரங்களில் 1-2 மீட்டர் துல்லியமாக காணக்க்கூடியதாகவுள்ளது.\n\nSection::::ஏனைய தேசப்படப் போட்டல்கள்.\nஇதுபோன்ற அல்லது இதிலுள்ள சிலசேவைகளை வேறுபட்ட நிறுவனங்களும் வழங்கி வருகின்றன. \n\n"}
{"id": "9709", "url": "https://ta.wikipedia.org/wiki?curid=9709", "title": "பிங் மேப்ஸ்", "text": "பிங் மேப்ஸ்\n\nபிங் மேப்ஸ் (\"Bing Maps\") (முன்னதாக: வின்டோஸ் லைவ் லோக்கல், வின்டோஸ் லைவ் வரைபடங்கள், லைவ். சர்ச் வரைபடங்கள், மற்றும் எம்.எஸ்.என் விர்ச்சுவல் எர்த்) என்பது ஓர் இணைய தேசப்பட வழங்கியாகும். இது கூகிள் தேசப்படம், கூகிள் பூமி, யாகூ தேசப்படம் மற்றும் மேப் க்யுயெஸ்ட் போன்று தேசபடங்களை வழங்கும் ஓர் இணைய சேவையாகும். இது மைக்ரோசாப்ட் விண்டோஸ் லைவ்வின் ஓர் அங்கமாகும்.2005 ஆம் ஆண்டு டிசெம்பரில் ஆரம்பிக்கப் பட்ட வின்டோஸ் லைவ் லோக்கல் (\"Windows Live Local\") இச் சேவையானது MSN மெய்நிகர் பூமி வசதிகளைக் (\"MSN Virtual Earth\") கொண்டுள்ளது.\n\n"}
{"id": "9712", "url": "https://ta.wikipedia.org/wiki?curid=9712", "title": "புருண்டி", "text": "புருண்டி\n\nபுருண்டி (\"Burundi\", உத்தியோகபூர்வமாக புருண்டிக் குடியரசு), ஆபிரிக்காவின் பேரேரிகளுக்கு அண்மையில் அமைந்துள்ள ஒரு சிறிய நாடாகும். இது முன்னர் உருண்டி என தெரியப்பட்டது. ருவாண்டாவை வடக்கு எல்லையாகக் கொண்டுள்ள புருண்டி,தெற்கேயும் கிழக்கேயும் தான்சானியாவையும் மேற்கில் கொங்கோ சனநாயகக் குடியரசையும் கொண்டு முற்றாக நிலத்தால் அடைக்கப்பட்ட நாடாகும். மேற்கு எல்லையின் பெரும் பகுதி தங்கனியிகா ஏரியை ஒட்டியே அமைந்துள்ளது.\n"}
{"id": "9720", "url": "https://ta.wikipedia.org/wiki?curid=9720", "title": "கூட்டு மதிநுட்பம்", "text": "கூட்டு மதிநுட்பம்\n\nகூட்டு மதிநுட்பம் என்பது பல முக வரையறைகளைக் கொண்டது. மாசாச்சூசெட்சு தொழில்நுட்ப பல்கலைக்கழகத்தின் கூட்டு மதிநுட்ப ஆய்வுப் பிரிவு கூட்டு மதிநுட்பத்தை பின்வருமாறு வரையறை செய்கிறது. கூட்டு என்றால் நபர்கள், கணினிகள், அமைப்புகள் எனப் பல்வேறு கூறுகள் சேர்ந்த ஒரு குழு. மதிநுட்பம் என்பது அந்தக் குழுவின் கூட்டுச் செயற்பாடுகள் உணர்தல், கற்றல், முடிவெடுத்தல், சிக்கல் தீர்த்தல் போன்ற பண்பியல்புகளைக் கொண்டிருத்தல் ஆகும்.\n\nசமூகத்தின் பல செயல்பாடுகள் கூட்டு மதிநுட்பத்தில்தான் தங்கி இருக்கின்றன. கட்டிடம் கட்டுவது, திரைப்படம் தயாரிப்பது, நாட்டை நிர்வாகிப்பது போன்ற செயல்பாடுகள் கூட்டு மதிநுட்பத்தின் மூலமே சாத்தியமாகின்றன. சமூகத் தளத்தில் கூட்டு மதிநுட்பம் தானாக உருவாகுவதாகவோ அல்லது இயங்குவதாக கருத முடியாது. மனிதர்கள் கூட்டாக இணைந்து ஒரு குறிக்கோளுக்காக கூட்டு மதிநுட்பத்தை ஆக்கி, சமூகமாக பராமரித்து, விரிவாக்கி, பயன்பெறுகின்றார்கள். ஒரு கூட்டு மதிநுட்பத்தை சார்ந்த சமூகம் தேக்கமடையும் பொழுது அல்லது கலையும் பொழுது அந்த கூட்டு மதிநுட்பமும் அழிந்துபோகும். எடுத்துக்காட்டாக முன்னர் சிறப்புற்றிருந்து பின்னர் அழிந்த நாகரீகங்ளைச் சுட்டலாம்.\n\n"}
{"id": "9722", "url": "https://ta.wikipedia.org/wiki?curid=9722", "title": "சாம வேதம்", "text": "சாம வேதம்\n\nசாம வேதம் (சமஸ்கிருதம்: सामवेद, \"sāmaveda\", ' \"பாடல்கள்\" + ' \"அறிவு\" ), என்பது இந்துசமயத்தின் அடிப்படையாகக் கருதப்படுகின்ற நான்கு வேதங்களில், பொது வழக்கில் மூன்றாவதாகக் குறிப்பிடப்படும் வேதமாகும். ஆனால், புனிதத் தன்மையில் ரிக் வேதத்துக்கு அடுத்ததாக இது இரண்டாவது நிலையில் இருப்பதாகக் கருதப்படுகின்றது. அளவில் இது ரிக்வேதத்தில் ஏறக்குறைய பாதியளவு இருக்கும்.\n\n"}
{"id": "9723", "url": "https://ta.wikipedia.org/wiki?curid=9723", "title": "திராவிடக் கட்டிடக்கலைத் தூண்கள்", "text": "திராவிடக் கட்டிடக்கலைத் தூண்கள்\n\nபல கட்டிடக்கலைப் பாணிகளைச் சார்ந்த கட்டிடங்களில் தூண்கள், அமைப்பியல் அடிப்படையிலும், அழகியல் அடிப்படையிலும் முக்கியத்துவம் வாய்ந்த உறுப்புக்களாகும். திராவிடக் கட்டிடக்கலைத் தூண்கள் இதற்கு விதிவிலக்கானவை அல்ல. \n\nஇன்றும் நமக்குக் காணக் கிடைக்கும் திராவிடக்கட்டிடக்கலை சார்ந்த கட்டிடங்கள் பொதுவாக கி.பி 600 ஆம் ஆண்டுக்குப் பிற்பட்டவை ஆகும். தமிழகத்தில் கற்களால் கட்டிடங்கள் அமைக்கத் தொடங்கிய காலப்பகுதியுடன் இது ஒத்திருக்கின்றது எனலாம். இதற்கு முன்னர் கட்டிடங்கள் மரம், செங்கல், சுதை முதலியவற்றால் அமைந்திருந்தன. இக்கட்டிடங்களில் தூண்கள் பெரும்பாலும் மரத்தினால் செய்யப்பட்டிருக்கக்கூடும். கட்டிடங்கள் கற்களால் அமைக்கத் தொடங்கியபோது, மரத்தில் அமைக்கப்பட்டிருந்தவாறே கல்லிலும் பிரதி செய்யப்பட்டது என்பதற்குச் சான்றுகள் உள்ளன. எனவே திராவிடக் கட்டிடக்கலைப் பாணியின் அடிப்படைகள், சிறப்பாகத் தூண் வடிவமைப்புக்கள், கட்டிடங்கள் மரத்தினால் கட்டப்பட்ட காலங்களிலேயே உருவாகியிருக்கக்கூடும். \n\nSection::::கால அடிப்படையில் தூண்களின் வடிவமைப்புக்கள்.\nதிராவிடக் கட்டிடக்கலை தோன்றி வளர்ந்த காலகட்டம், கி.பி 600 ஆம் ஆண்டுக்கு முன்பிருந்து 17 ஆம் நூற்றாண்டின் முடிவுவரை எனக் கூறலாம். இதன் வளர்ச்சிக் கட்டங்களைப் பல்வேறு வம்சங்களின் ஆட்சிக் காலங்களோடு தொடர்புபடுத்தி வகைப்படுத்துவது வழக்கம். இக்கட்டங்கள்:\n\nஎன்பனவாகும். தூண்களின் வடிவமைப்பும் இக் காலகட்டங்களினூடாக வளர்ச்சியடைந்து வந்ததை அவதானிக்கலாம். கட்டிடங்களின் காலத்தைக் கணிப்பதற்குத் தூண்களின் வடிவமைப்புப் பெரிதும் உதவுகின்றது.\n\nSection::::தூண்களின் உறுப்புக்கள்.\nதூண்களும் பல்வேறு உறுப்புக்களால் ஆனவை. தமிழ் நாட்டில், மாதிரிக்காகக் கிடைக்கக்கூடிய மிகப் பழைய திராவிடக் கட்டிடக்கலைத் தூண்கள் பல்லவர் காலத்தைச் சேர்ந்தவை. இத்தொடக்ககாலக் கற்றூண்கள் மிகவும் எளிமையானவை. மிகவும் அடிப்படையான குறைந்த அளவு உறுப்புக்களையே கொண்டிருந்தன. காலப் போக்கில் திராவிடக் கட்டிடக்கலை முதிர்ச்சியடைந்தபோது தூண்கள் சிக்கலானவையாகவும், நுணுக்கமான சிற்ப வேலைப்பாடுகளுடன் கூடியவையாகவும், பல உறுப்புக்களை உடையவையாகவும் காணப்பட்டன. \n\n"}
{"id": "9726", "url": "https://ta.wikipedia.org/wiki?curid=9726", "title": "உலகளாவிய பசுமை கட்சிகள்", "text": "உலகளாவிய பசுமை கட்சிகள்\n\nசூழல் நோக்கிய கவனம் உலகின் பல பாகங்களிலும் முக்கியம் பெற்று வருகின்றது. சூழலை அல்லது சுற்றாடலை தமது முக்கிய முனையாக முன்னிறுத்தி, இட-வல அரசியல் சிந்தனைகளுக்கு மாற்றான சிந்தனைகளுடன் தம்மை முன்னிறுத்தும் கட்சிகள் பசுமை கட்சிகள் என்று அழைக்கப்படுகின்றன. உலகம் பூராகவும், குறிப்பாக மேற்கத்தைய நாடுகளில் இக்கட்சிகள் தற்சமயம் வேரூன்றி வருகின்றன. எனினும், இக்கட்சிகள் தேர்தலில் பெரும்பான்மை ஆதரவை இன்னும் எங்கும் பெறவில்லை. இக்கட்சிகள் கருத்தியல் கட்சிகளாகவே இப்பொழுது பெருதும் இயங்குகின்றன.\n\nta:உலகளாவிய பசுமை கட்சிகள்\n"}
{"id": "9727", "url": "https://ta.wikipedia.org/wiki?curid=9727", "title": "கனடா பசுமைக் கட்சி", "text": "கனடா பசுமைக் கட்சி\n\nகனடா பசுமை கட்சி (Green Party of Canada) ஒரு கனேடிய தேசிய அரசியல் கட்சி ஆகும். இது 1983 இல் தொடங்கப்பட்டது. எலிசபெத் மே இப்பொழுது இந்தக் கட்சியின் தலைவராக உள்ளார். இக் கட்சி கடந்த தேர்தலில் 4.5% வாக்குக்களையே பெற்றுது. இக்கட்சியில் இருந்து யாரும் நாடளுமன்ற உறுப்பினராக தெரிவு செய்யப்படவில்லை.\n"}
{"id": "9734", "url": "https://ta.wikipedia.org/wiki?curid=9734", "title": "இராமேசுவரம்", "text": "இராமேசுவரம்\n\nஇராமேசுவரம் அல்லது இராமேஸ்வரம் (\"Rameshwaram\", இந்தியாவின் தமிழ்நாடு மாநிலத்தில் இராமநாதபுரம் மாவட்டத்தில் உள்ள இராமேஸ்வரம் வட்டத்தின் நிர்வாகத் தலைமையிட நகரமும், நகராட்சியும் ஆகும்.\n\nஇது பாம்பன் தீவில் அமைந்துள்ள நகர் ஆகும். தீபகற்ப பகுதியுடன் பாம்பன் பாலம் இத்தீவை இணைக்கின்றது. இங்கிருந்து இலங்கையின் மன்னார் தீவு 50 கிமீ தொலைவில் உள்ளது. சென்னை மற்றும் மதுரையிலிருந்து வரும் தொடர்வண்டிகளுக்கான முனையமாக இராமேசுவரம் அமைந்துள்ளது. வாரணாசிக்கு இணையான புனித வழிபாட்டுத் தலமாக இராமேசுவரமும் இந்துக்களால் கருதப்படுகின்றது.\n\nஇந்து தொன்மவியலில் இராமர் இலங்கையிலிருந்து தனது மனைவி சீதையை மீட்க இங்கிருந்துதான் பாலம் அமைத்ததாக நம்பப்படுகின்றது. நகரின் மையத்திலுள்ள இராமேஸ்வரம் இராமநாதசுவாமி கோயில் சிவனுக்குரிய கோவிலாகும். இராமர் இங்கு சிவனை வழிபட்டதாக நம்பப்படுகின்றது. இக்கோவில் இந்து சமயத்தின் பிரிவுகளான சைவம் , வைணவம் இரு சமயத்தினருக்கும் முதன்மையாக உள்ளது.\n\nஇலங்கையை அடைய மிக அண்மையான துறையாக இராமேசுவரம் உள்ளது. புவியியல் சான்றுகளின்படி ஆதாமின் பாலம் இருநாடுகளுக்கும் இடையே நிலவழி இணைப்பாக முற்காலத்தில் இருந்துள்ளது. எல்லை கடந்ததாக இந்திய மீனவர்கள் மீதான இலங்கை கடற்படையினரின் தாக்குதல், சேது சமுத்திரக் கால்வாய்த் திட்டம், கச்சத்தீவு மற்றும் இலங்கை ஏதிலிகள் தொடர்பான செய்திகளால் இராமேசுவரம் பரவலாக ஊடகங்களில் அறியப்படுகின்றது. இராமேசுவர நகராட்சி 1994இல் நிறுவப்பட்டது. நகரப்பகுதி 53 கிமீ பரப்பளவில் 44,856 மக்கள் தொகையுடன் (2011 கணக்கெடுப்பு) அமைந்துள்ளது. சுற்றுலாவும் மீன்வளமும் முதன்மை பணிவாய்ப்புகளாக உள்ளன.\n\nSection::::வரலாறு.\nஇராமேசுவரத்தின் வரலாறு இராமநாதசுவாமி கோவிலையும் இலங்கை செல்வதற்கான வாயிலாக இருந்ததையும் மையமாக கொண்டுள்ளது. சோழ மன்னர் இராசேந்திர சோழன் (1012–1040 CE) ஆட்சியில் சிலகாலம் இராமேசுவரம் இருந்து வந்துள்ளது. 1215–1624 CE காலப்பகுதியில் யாழ்ப்பாண அரசு கட்டுப்பாட்டில் இத்தீவு இருந்தது; யாழ்ப்பாண அரசர் \"சேதுகாவலன்\" என அழைக்கப்பட்டார். இந்து சமய மன்னர்களான அவர்களது ஆட்சியில் கோவிலை வளப்படுத்தினர். அவர்களது காசுகளிலும் இலச்சினைகளிலும் \"சேது\" என்ற அடையாளம் பயன்படுத்தப்பட்டு வந்தது.\n\nபதினான்காம் நூற்றாண்டில் தில்லி சுல்தான் அலாவுதீன் கில்சியின் படைத்தளபதி மாலிக் கபூர் பாண்டியர்களின் எதிர்ப்பை முறியடித்து இங்கு வந்தடைந்தார். இசுலாத்தின் வெற்றியை நினைவுகூறுமுகமாக \"அலியா அல்-தின் கல்ட்ஜி\" என்ற மசூதியை நிறுவினார். பதினைந்தாவது நூற்றாண்டின் முற்பகுதியில் தற்கால இராமநாதபுரம், கமுதி, இராமேசுவரம் பகுதிகள் பாண்டிய இராச்சியத்தின் கீழ் இருந்தன. கிபி 1520 இல், விஜயநகரப் பேரரசு ஆட்சியின் கீழ் வந்தது. மதுரை நாயக்கர்களிடமிருந்து பிரிந்த சேதுபதிகள் இராமநாதபுரத்தை ஆளத் தொடங்கினர். இவர்கள் இராமநாதசுவாமி கோவிலின் மேம்பாட்டிற்கு பெரிதும் உதவினர். முக்கியமாக முத்துக் குமார ரகுநாத சேதுபதியும் முத்து ராமலிங்க சேதுபதியும் கோவிலின் கட்டிட வடிவமைப்பை மிகச்சிறப்பான கட்டிடக்கலையாக அமைத்தனர். 18வது நூற்றாண்டில் இப்பகுதி அடுத்தடுத்து பலமுறை சந்தா சாகிப் (1740–1754), ஆற்காடு நவாப், மருதநாயகம் (1725–1764) ஆகியோரால் கையகப்படுத்தப்பட்டது. கிபி 1795யில் இராமேசுவரம் பிரித்தானிய கிழக்கிந்திய நிறுவனத்தின் நேரடிக் கட்டுப்பாட்டில் வந்தது. சென்னை மாகாணத்துடன் இணைக்கப்பட்டது. 1947க்குப் பிறகு சுதந்திர இந்தியாவின் பகுதியாயிற்று.\n\nSection::::சுற்றுலாப் பயணிகள் வருகை.\nஇது வங்காள விரிகுடாக் கடலின் கரையில் அமைந்துள்ளது. இங்குள்ள இராமநாதசுவாமி கோயில் இந்து சமயத்தின் ஒரு முக்கிய புனித வழிபாட்டிடமாதலால் பெருமளவிலான சுற்றுலாப் பயணிகள் இங்கு வருகின்றனர். இங்கு பல தீர்த்தங்கள், பல கோவில்கள் அமைந்துள்ளன. புகழ் பெற்ற ஆலயங்களுள் இங்கு உள்ள ராமநாதசுவாமி ஆலயமும் ஒன்று. உலகில் மிக நீண்ட பிரகாரம் என்ற பெருமையை இந்த கோவிலுக்கு உண்டு. இந்தியாவின் முன்னாள் ஜனாதிபதி அப்துல்கலாம் இங்குதான் பிறந்தார்.\n\nSection::::மக்கள்தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி, 21 நகராட்சி மன்ற உறுப்பினர்களையும், 10,579 குடும்பங்களையும் கொண்ட இந்நகரத்தின் மக்கள்தொகை 44,856 ஆகும். அதில் 22,783 ஆண்களும், 22,073 பெண்களும் உள்ளனர். இந்நகரத்தின் எழுத்தறிவு 82.61 % மற்றும் பாலின விகிதம் 1000 ஆண்களுக்கு, 969 பெண்கள் வீதம் உள்ளனர். 6 வயதிற்குட்பட்ட குழந்தைகளின் எண்ணிக்கை 5022 ஆகவுள்ளது. குழந்தைகள் பாலின விகிதம், 1000 ஆண் குழந்தைகளுக்கு, 974 பெண் குழந்தைகள் வீதம் உள்ளனர். மக்கள்தொகையில் இந்துக்கள் 87.40% , இசுலாமியர்கள் 4.36%, கிறித்தவர்கள் 8.13% மற்றும் பிறர் 0.11% ஆகவுள்ளனர்.\n\n\n"}
{"id": "9738", "url": "https://ta.wikipedia.org/wiki?curid=9738", "title": "வட அமெரிக்கத் தமிழ்ச் சங்கப் பேரவை", "text": "வட அமெரிக்கத் தமிழ்ச் சங்கப் பேரவை\n\nவட அமெரிக்கத் தமிழ்ச்சங்கப் பேரவை (\"Federation of Tamil Sangams of North America\", FETNA) என்பது வட அமெரிக்க தமிழ்ச்சங்கங்களின் ஒரு குடையமைப்பு ஆகும். இவ் அமைப்பில் 50 இற்கும் மேற்பட்ட தமிழ்ச் சங்கங்கள் அங்கம் வகிக்கின்றன. ஒருவருக்கு ஒருவர் உதவி ஒற்றுமையில் பலம், பயன் காண்பதற்கு பாலமாக இருப்பதே இச்சங்க இருப்பிற்கு காரணமாகும். தமிழ் மொழி, பண்பாடு, சமூகம் ஆகியவற்றை பேணி வளர்ப்பதே இச்சங்கத்தின் முக்கிய நோக்காகும்.\n\nஇச்சங்கம் ஒவ்வொரு ஆண்டும் மாநாடு மற்றும் ஒன்றுகூடல் நடாத்துகின்றது. 2008 இல் தனது ஆண்டு விழாவை பெரியசாமி தூரன் நூற்றாண்டு விழாவாக இச்சங்கம் கொண்டாடியது.\n\n"}
{"id": "9739", "url": "https://ta.wikipedia.org/wiki?curid=9739", "title": "தென்னாப்பிரிக்கா", "text": "தென்னாப்பிரிக்கா\n\nதென்னாப்பிரிக்காவின் குடியரசு என்பது ஆப்பிரிக்காவின் தென்முனையில் அட்லாண்டிக் மற்றும் இந்தியப் பெருங்கடல்களின் கடற்கரையை ஒட்டி அமைந்துள்ள நாடாகும். வடக்கில் நமீபியா, போட்சுவானா மற்றும் ஜிம்பாப்வே நாடுகளும்; கிழக்கில் மொசாம்பிக் மற்றும் சுவாசிலாந்து நாடுகளும் அமைந்துள்ளன; அதேசமயம் முற்றிலும் தென்னாப்பிரிக்க நாட்டால் சூழப்பட்ட சுதந்திர நாடான லெசோத்தோ நடுவில் அமைந்துள்ளது.\n\nதற்கால மனிதர்கள் தென் ஆப்பிரிக்காவிற்கு குடியேறி 1,00,000 ஆண்டுகளுக்கும் மேல் ஆகிறது. ஐரோப்பியர்களுடன் தொடர்பிலிருந்த காலத்தில் பெரும்பான்மையினரான பூர்வகுடி மக்கள் ஆயிரம் ஆண்டுகளுக்கு முன்பு ஆப்பிரிக்காவின் மற்ற பகுதிகளிலிருந்து புலம்பெயர்ந்த பழங்குடியினராக இருந்தனர். கிறித்து சகாப்தத்தின் 4ஆம்-5ஆம் நூற்றாண்டிலிருந்து பான்டு மொழி பேசும் மக்கள் தெற்கு ஆப்பிரிக்காவின் அசலான மக்களை பதிலீடு செய்தும், போரிட்டும் அவர்களுடன் ஒன்றுகலந்தும் தெற்குப் பகுதிக்கு சீரான அளவில் குடிபெயர்ந்தனர். ஐரோப்பிய தொடர்பிருந்த காலகட்டத்தில் இந்த இரண்டு குழுக்களும் சோசா மற்றும் சூலு மக்களாக இருந்தனர்.\n\n1652 ஆம் ஆண்டில் கேப் கடல்வழி கண்டுபிடிக்கப்பட்ட ஒன்றரை நூற்றாண்டுக்குப் பின்னர், டச்சுக் கிழக்கிந்தியக் கம்பனி பின்னாளில் கேப் டவுன் என்று மாறிய புதுப்பி நிலையத்தை அமைத்தது. கேப் டவுன் 1806 ஆம் ஆண்டில் பிரித்தானிய காலனி நாடானது. ஐரோப்பிய குடியேற்றங்கள் போயர்களாக (மூலம் டச்சு, ஃபிளமிஷ், ஜெர்மன் மற்றும் பிரெஞ்சு குடியேறிகள்) 1820 ஆம் ஆண்டுகளில் குடியேற்றங்களை விரிவாக்கிக்கொண்டன என்பதோடு 1820 ஆம் ஆண்டு பிரித்தானிய குடியேறிகள் நாட்டின் வடக்கு மற்றும் கிழக்குப் பகுதியை கைப்பற்றினர். இந்தப் பிரதேசத்திற்கு போட்டியிட்ட சோசா, சூலு மற்றும் ஆப்ரிகானர் குழுக்களுக்கிடையே சண்டைகள் மூண்டன.\n\nவைரங்கள் மற்றும் பின்னாளில் தங்கம் கண்டுபிடிக்கப்பட்டதும் ஆங்கிலோ-போயர் போர் எனப்படும் 19 ஆம் நூற்றாண்டு போரைத் தூண்டியது, போயர்களும், பிரித்தானியர்களும், தென்னாப்பிரிக்காவின் கனிம வளத்தைக் கட்டுப்படுத்த சண்டையிட்டுக்கொண்டனர். பிரித்தானியர்கள் போயர்களை தோற்கடித்தனர் என்றாலும், அவர்கள் பிரித்தானிய ஆட்சிப்பகுதியாக 1910 ஆம் ஆண்டில் தென்னாப்பிரிக்காவிற்கு நிபந்தனைக்குட்பட்ட விடுதலையை வழங்கினர். நாட்டிற்குள்ளாக விடுதலை குறித்து வெள்ளை தென்னாப்பிரிக்கர்களுக்கிடையே பிரித்தானிய எதிர்ப்பு கொள்கைகள் உருவாயின. டச்சு மற்றும் பிரித்தானிய காலனிய காலகட்டங்களில், \"பூர்வகுடி இடவமைப்புச் சட்டம் 1879\" மற்றும் \"கடந்துசெல்லும் சட்டங்கள்\" அமைப்பு ஆகியவை பூர்வகுடி மக்களின் குடியேற்றம் மற்றும் புலம்பெயர்வைக் கட்டுப்படுத்துவதற்கு அரசியலமைப்பு சட்டத்தோடு இணைத்துக்கொள்ளப்பட்டன என்றாலும் இனவாத பிரிவினை அதிகாரப்பூர்வமற்ற முறையில் நடந்துவந்தது. அதிகாரங்கள் யாவும் ஐரோப்பிய காலனியவாதிகளிடம் இருந்தன.\n\nபிரிட்டோரியா உடன்படிக்கைக்கு (\"அத்தியாயம் XXVI\" ) வெகு முன்பிலிருந்தே போயர் குடியரசுகளிலும், அதற்கடுத்து வந்த தென்னாப்பிரிக்க அரசாங்களிலும் இது பின்னாளில் \"அபர்தைட்\" என்று அழைக்கப்பட்ட சட்டப்படி நிறுவப்பட்ட நிறவெறிக்கொள்கை ஆகி மூன்று அடுக்கு பிரிவுகளை நிறுவியது. அவை வெள்ளையினம், நிறத்தவர்கள் மற்றும் கருப்பினம். இவை ஒவ்வொன்றிற்கும் உரிமைகளும் வரம்புகளும் வரையறுக்கப்பட்டன.\n\nதென்னாப்பிரிக்கா 1961 ஆம் ஆண்டில் குடியரசு தகுதியைப் பெற்றது. நாட்டின் உள்ளேயும் வெளியிலும் எதிர்ப்புகள் இருந்தபோதிலும், நிறவெறியைத் தொடர்வதற்கான சட்ட வரையறையை அரசாங்கம் இணைத்துக்கொண்டது. 20 ஆம் நூற்றாண்டில் சில மேற்கத்திய நாடுகளும் நிறுவனங்களும் இந்த நாட்டின் நிறவெறிக் கொள்கைகள் மற்றும் குடியுரிமை நசுக்கப்படுவதன் காரணமாக இதனோடு எந்த தொடர்பையும் மேற்கொள்வதை புறக்கணித்தன. கறுப்பு தென்னாப்பிரிக்கர்கள் மற்றும் அவர்களுடைய கூட்டாளிகளால் பல ஆண்டு உள்நாட்டுப் போராட்டங்கள், நடவடிக்கைகள் மற்றும் கிளர்ச்சிகளுக்குப் பின்னர் 1990 ஆம் ஆண்டில் தென்னாப்பிரிக்க அரசு தொடங்கிய பேச்சுவார்த்தைகள் இந்த பாரபட்சமான சட்டங்கள் நீக்கப்படுவதற்கும், ஜனநாயகப்பூர்வமான முறையில் 1994 ஆம் ஆண்டில் தேர்தல்கள் நடப்பதற்கும் வழியமைத்தது. இதன் பின்னர் தென்னாப்பிரிக்கா காமன்வெல்த் நாடுகள் அவையில் மீண்டும் இணைந்தது.\n\nதென்னாப்பிரிக்கா அதனுடைய பரந்தகன்ற பண்பாடுகள், மொழிகள் மற்றும் சமய நம்பிக்கைகளுக்காக பிரபலமானதாக இருக்கிறது. அரசியலமைப்பில் பதினோரு மொழிகள் அதிகாரப்பூர்வமானதாக அங்கீகரிக்கப்பட்டிருக்கின்றன. அதிகாரப்பூர்வமான மற்றும் வணிகப் பொது வாழ்க்கையில் ஆங்கிலம் பொதுவான பேச்சுமொழியாக இருக்கிறது; இருப்பினும், இது வீட்டில் பேசப்படும் மொழிகள் வரிசையில் ஐந்தாவது பொதுமொழியாகும். தென்னாப்பிரிக்கா, பாரிய அளவில் ஐரோப்பிய, இந்திய மற்றும் ஆப்பிக்க இனக் கலப்புள்ள சமூகமாக திகழ்கிறது. இருப்பினும் தென்னாப்பிரிக்க மக்கள்தொகையில் 79.5 சதவிகிதம் கறுப்பினத்தவர் என்பதோடு இவர்கள் வெவ்வேறு விதமான பான்டு மொழிகளைப் பேசும் பல்வேறு இனத்தைச் சேர்ந்தவர்களாவர், இவற்றில் ஒன்பது மொழிகள் அதிகாரப்பூர்வ அலுவல் மொழித்தகுதியைப் பெற்றிருக்கின்றன. மக்கள்தொகையில் கால்பகுதியினர் வேலைவாய்ப்பில்லாதவர்கள் , அவர்கள் ஒரு நாளைக்கு 1.25 அமெரிக்க டாலர்கள் வருமானத்தில் வாழ்கின்றனர்.\n\nஆப்பிரிக்க யூனியனின் நிறுவன உறுப்பு நாடுகளுள் தென்னாப்பிரிக்காவும் ஒன்று. இது எல்லா உறுப்பு நாடுகளுக்கிடையே மிகப்பெரிய பொருளாதாரத்தைக் கொண்டிருக்கிறது. இது ஐக்கிய நாடுகள் மற்றும் என்இபிஏடி ஆகியவற்றின் நிறுவன உறுப்பினருமாகும். தென்னாப்பிரிக்கா காமன்வெல்த் நாடுகள், அண்டார்டிக் உடன்படிக்கை அமைப்பு, 77 நாடுகள் குழு, தெற்கு அட்லாண்டிக் அமைதி மற்றும் கூட்டுறவு மண்டலம், தெற்கு ஆப்பிரிக்க சுங்க ஒருங்கிணைப்பு, உலக வணிக அமைப்பு, அனைத்துலக நாணய நிதியம், ஜி-20 மற்றும் ஜி8+5 ஆகியவற்றிலும் உறுப்பினராக இருக்கிறது.\n\nSection::::வரலாறு.\nதென்னாப்பிரிக்கா இந்த உலகின் பழமையான தொல்பொருள் ஆய்வுத் தளங்கள் சிலவற்றைக் கொண்டிருக்கிறது. ஸ்டெர்க்ஃபாண்டின், குரோம்திராய் மற்றும் மகபன்ஸ்கட் குகைகளில் உள்ள பரந்த அளவிற்கான புதைபடிவங்கள் பல்வேறு மனித இனங்கள் மூன்று மில்லியன் ஆண்டுகளுக்கு முன்பாகவே தென்னாப்பிரிக்காவில் வாழ்ந்திருக்கின்றன என்பதைக் காட்டுகின்றன. இவை \"ஹோமோ ஹேபில்லிஸ்\" , \"ஹோமோ எரக்டஸ்\" மற்றும் நவீன மனிதர்களான, \"ஹோமோ சேபியன்கள்\".\n\nஇரும்பு பயன்படுத்தும் விவசாயிகள் மற்றும் கால்நடை வளர்ப்பாளர்களாக இருந்த பான்டு-பேசும் மக்கள் குடியேற்றங்கள், கி. பி நான்கு அல்லது ஐந்தாம் நூற்றாண்டில் லிம்ப்போப்போ ஆற்றின் தெற்குப் பகுதியில் முன்பே இருந்திருக்கின்றன. அவர்கள் இடம்மாற்றப்பட்டும், போரிடப்பட்டும் மூல-கொய்சான் பேசுபவர்களை உள்வாங்கிக் கொண்டவர்களாகவும் இருந்தனர். பான்டு மக்கள் மெதுவாக தெற்கு நோக்கி நகர்ந்தனர். அண்மை கால குவாசூலு-நடால் பிரதேசத்து மிகப்பழமையான இரும்பு வேலைப்பாடுகள் 1050 ஆம் ஆண்டிலிருந்து இருந்துவருவதாக நம்பப்படுகிறது. தெற்கு பகுதியில் இருக்கும் குழு சோசா மக்கள் ஆவர், இவர்களுடைய மொழி பழங்கால கொய்சான் மக்களிடமிருந்து குறிப்பிட்ட மொழிசார் பண்பியல்புகளைப் பெற்றுக்கொண்டதாக இருக்கிறது. இந்த சோசா இன்று கிழக்கு கேப் பிரதேசத்தில் இருக்கும் கிரேட் ஃபிஷ் ஆற்றை எட்டினர். அவர்கள் புலம்பெயர்கையில், இந்த பெரிய இரும்பு யுக மக்கள்தொகையினர் இடமாற்றப்பட்டனர் அல்லது வேட்டைக்குழு சமூகங்களாக இருந்த பழங்கால மக்களினத்தோடு இணைந்துகொண்டனர்.\n1487 ஆம் ஆண்டில், போர்ச்சுக்கீசிய கண்டுபிடிப்பாளரான பார்டலோமு டயஸ் ஆப்பிரிக்காவின் தெற்கு முனையை அடைந்த முதல் ஐரோப்பியரானார். தொடக்கத்தில் கேப் ஆஃப் ஸ்டார்ம்ஸ் என்று பெயரிடப்பட்டிருந்த இது இந்தியாவின் செல்வ வளத்திற்கு இட்டுச்செல்கிறது என்பதால் போர்ச்சுக்கீசிய அரசர் இரண்டாம் ஜான் என்பவரால் இதற்கு \"கேபோ டா போவா எஸ்பரென்கோ\" அல்லது நன்னம்பிக்கை முனை என்று மறுபெயரிட்டார். டயஸின் மாபெரும் நீண்ட கடல்பயணம் பின்னாளில் கேமியோவின் காவிய போர்ச்சுக்கீசிய கவிதையான \"தி லூஸியட்ஸில்\" (1572) அமரத்துவம் பெற்றது. 1652 ஆம் ஆண்டில் ஜேன் வான் ரீபீக் டச்சு கிழக்கிந்திய கம்பெனியின் சார்பாக நன்னம்பிக்கை முனையில் புதுப்பி மையம் ஒன்றை நிறுவினார். டச்சுக்காரர்கள் இந்தோனேசியா, மடகாஸ்கர் மற்றும் இந்தியாவிலிருந்து கேப் டவுனில் உள்ள காலனியவாதிகளுக்கான தொழிலாளர்களாக அடிமைகளை கொண்டுவந்தனர். அவர்கள் கிழக்கில் விரிவடைகையில், டச்சு குடியேறிகள் தென்மேற்காக பரவிய சோசா மக்களை ஃபிஷ் ஆற்றின் பிரதேசத்தில் எதிர்கொண்டனர். கேப் முன்னணி போர் என்று அழைக்கப்பட்ட தொடர்ச்சியான போர்கள் முக்கியமாக நிலம் மற்றும் கால்நடைகளின் மீது கொண்ட பற்றின் காரணமாகவே உருவாயின.\n\nபிரித்தானியப் பேரரசு 1795 ஆம் ஆண்டில் நன்னம்பிக்கை முனைப் பகுதியைக் கைப்பற்றியது, முக்கியமாக புரட்சிகர பிரெஞ்சுக் கட்டுப்பாட்டில் விழுவதைத் தடுப்பதற்காக. ஆஸ்திரேலியா மற்றும் இந்தியாவிலான அதனுடைய நிலைகளைப் பாதுகாத்துக்கொள்ள பிரித்தானியப் பேரரசு தனது வணிகர்களின் நீண்ட கடல்பயணத்திற்கான இடைப்பட்ட துறைமுகமாக கேப் டவுனை பயன்படுத்திக்கொள்ள விரும்பியது. 1803 ஆம் ஆண்டில் டச்சுக்காரர்களுக்கு கேப் டவுனை பிரித்தானியப் பேரரசு திரும்ப வழங்கியது, ஆனால் வெகுவிரைவிலேயே டச்சுக் கிழக்கிந்திய கம்பெனி திவாலானது.\n\n1806 ஆம் ஆண்டில் பிரித்தானியப் பேரரசு, கேப் காலனியை இணைத்துக்கொண்டது. பிரிட்டன், சோசாவிற்கு எதிரான முன்னணிப் போர்களை தொடர்ந்து நடத்தியது, ஃபிஷ் ஆற்றைச் சுற்றிலும் நிறுவப்பட்டிருந்த கோட்டை வரிசைகளின் வழியாக கிழக்கத்திய முன்னணியை கிழக்கு நோக்கி தள்ளியது. அவர்கள் பிரித்தானியக் குடியேற்றங்களை ஊக்குவித்ததன் மூலம் இந்தப் பிரதேசத்தை ஒன்றிணைத்துக்கொண்டனர். பிரிட்டனில் அப்போது இருந்த கொத்தடிமை அழிப்பு இயக்கங்களின் நெருக்கடி காரணமாக பிரித்தானியப் பாராளுமன்றம் முதலில் கொத்தடிமை வணிக சட்டம், 1807-யின் அடிப்படையில் அதனுடைய உலகளாவிய கொத்தடிமை வணிகத்தை நிறுத்தியது, பின்னர் கொத்தடிமைத்தன ஒழிப்புச் சட்டம், 1833-யின் மூலம் தன்னுடைய காலனி நாடுகள் அனைத்திலும் கொத்தடிமைத்தனத்தை ஒழித்தது.\n19 ஆம் நூற்றாண்டின் முதல் இரண்டு பத்தாண்டுகளில் சூலு மக்கள் அதிகாரத்திற்கு வந்தனர் என்பதோடு அவர்களுடைய தலைவர் சாகாவின் கீழ் தங்களுடைய பிரதேசத்தையும் விரிவுபடுத்தினர். சாகாவின் சூறையாடல் 1820 ஆம் ஆண்டுகளில் உள்நாட்டு பீடபூமியை அழிக்கச்செய்த மெஃபகேனுக்கு (\"நசுக்குதலுக்கு\") மறைமுகமாக வழிவகுத்தது. சூலுவின் கிளையான மில்பாலே அவர்களுடைய தலைவர் மிலிலெகாஸியின் கீழ் ஹெவெல்டின் பெரும் பகுதி உட்பட மிகப்பெரிய பேரரசாக உருவானது.\n\n1830 ஆம் ஆண்டுகளில் ஏறத்தாழ 12000 போயர்கள் (பின்னாளில் வூர்டிரெக்கர்ஸ் என்று அறியப்பட்டவர்கள்) கேப் காலனி பிரிட்டனின் கட்டுப்பாட்டிற்கு வரும் என்பதால் அங்கிருந்து வெளியேறினர். அவர்கள் எதிர்கால நடால், மத்திய ஆப்பிரிக்கப் பகுதி மற்றும் டிரான்ஸ்வால் பிரதேசத்திற்கும் குடிபெயர்ந்தனர். போயர்கள் போயர் குடியரசுகளை நிறுவினர்: தென்னாப்பிரிக்க குடியரசு (தற்போது கௌதாங், லிம்போபு, புமலங்கா மற்றும் வட மேற்குப் பிரதேசங்களாக இருப்பவை) மற்றும் ஆரஞ்சு ஃப்ரீ ஸ்டேட் (ஃப்ரீ ஸ்டேட்).\n\nஉள்நாட்டுப் பகுதியில் 1867 ஆம் ஆண்டில் வைரங்கள் கண்டுபிடிக்கப்பட்டதும், 1884 ஆம் ஆண்டில் தங்கம் கண்டுபிடிக்கப்பட்டதும் பொருளாதார வளர்ச்சியையும் இடப்பெயர்வையும் ஊக்குவித்தது. இது பூர்வகுடி மக்களின் ஐரோப்பிய-தென்னாப்பிரிக்க கொத்தடிமைத்தனத்தை தீவிரப்படுத்தியது. இந்த முக்கியமான பொருளாதார மூலாதாரங்களை கட்டுப்படுத்துவதற்கான போராட்டம் ஐரோப்பியர்களுக்கும் பூர்வகுடி மக்களுக்கும் இடையிலான மற்றும் போயர்களுக்கும் பிரிட்டிஷாருக்கும் இடையிலான காரணியாகவும் அமைந்தது.\n\nமுதல் போயர் போரின்போது (1880–1881) உள்ளூர் நிலைகளுக்கு நன்றாக பொருந்திப்போன கொரில்லா போர்முறை உத்திகளைப் பயன்படுத்தி போயர் குடியரசு வெற்றிகரமாக பிரித்தானிய ஆதிக்கத்தை தடுத்து நிறுத்தியது. இருப்பினும், பிரித்தானியர்கள் இரண்டாம் போயர் போரில் (1899–1902) பெரும் எண்ணிக்கையில், அதிக அனுபவத்தோடு மிகவும் பொருத்தமான உத்திகளோடு போருக்கு வந்தனர், இதில் பிரித்தானியர்கள் வெற்றிபெற்றனர்.\n\nSection::::20 ஆம் நூற்றாண்டு.\nபேச்சுவார்த்தை நடத்தத் தொடங்கி நான்கு ஆண்டுகளுக்குப் பின்னரம், இரண்டாம் போயர் போர் முடிந்து சரியாக எட்டு ஆண்டுகளுக்குப் பின்னர் 31 மே 1910 ஆம் ஆண்டில், கேப் மற்றும் நடால் காலனிகளிலிருந்தும், ஆரஞ்சு ஃப்ரீ ஸ்டேட் மற்றும் டிரான்ஸ்வால் குடியரசுகளிளிருந்தும் தென்னாப்பிரிக்க ஒருமிப்பு உருவாக்கப்பட்டது. புதிதாக உருவாக்கப்பட்ட தென்னாப்பிரிக்க ஒருமிப்பு, பிரித்தானியப் பேரரசின் ஆட்சியதிகாரத்திற்குள் டொமினியன் அந்தஸ்த்தில் இருந்தது. 'கறுப்பர்கள்' நிலத்தை சொந்தமாக வைத்திருப்பதை, 1913 ஆம் ஆண்டு இயற்றப்பட்ட பூர்வக்குடி நிலச் சட்டம் கடுமையாக தடைசெய்தது; அந்நிலையில் அவர்கள் நாட்டின் பரப்பில் வெறும் 7% நிலத்தை மட்டுமே கட்டுப்பாட்டில் வைத்திருந்தனர். பூர்வக்குடி மக்களுக்கென்று ஒதுக்கப்பட்ட நிலத்தின் அளவு பின்னாளில் சற்றே கூடுதலாக்கப்பட்டது.\n\n1931 ஆம் ஆண்டில் வெஸ்ட்மின்ஸ்டர் சட்டப்பிரிவைக் கொண்டு ஐக்கிய இராச்சியத்திடமிருந்து இந்த ஒருமிப்பு சுதந்திரத்தை வழங்கியது. 1934 ஆம் ஆண்டில், தென்னாப்பிரிக்க கட்சி மற்றும் தேசியக் கட்சி ஆகியவை யுனைட்டட் கட்சியை உருவாக்க ஒன்றிணைந்தன என்பதோடு ஆப்ரிகானர்ளுக்கும், ஆங்கிலம் பேசும் \"வெள்ளையர்களுக்கும்\" இடையிலான உடன்பாட்டை கோரியது. 1939 ஆம் ஆண்டில் இந்தக் கட்சி பிரிட்டனோடு கூட்டாக இரண்டாம் உலகப்போரில் ஈடுபடுவதற்கான ஒருமிப்பின் நுழைவு குறித்த சிக்கலில் உடைந்தது, போரில் ஈடுபடுவதை தேசியக் கட்சி தொண்டர்கள் வலுவாகவே எதிர்த்தனர்.\n1948 ஆம் ஆண்டில் தேசியக் கட்சியானது அதிகாரத்திற்கு தேர்ந்தெடுக்கப்பட்டது. இது யூனியன் தொடங்கப்பட்டதிலிருந்து டச்சு மற்றும் பிரிட்டிஷ் காலனிகள் மற்றும் அடுத்தடுத்து வந்த தென்னாப்பிரிக்க அரசாங்கங்களின் கீழ் தொடங்கிய நிற/இன அடிப்படையில் தனிப்படுத்துகை கொள்கை அமலாக்குவதை தீவிரப்படுத்தியது. தேசியவாத அரசு இருந்துவரும் இத்தனிப்படுத்துகைச் சட்டங்களை அமைப்புமுறையாக்கியது, எல்லா மக்களையும் மூன்று வகுப்பினராகப் பிரித்தது, ஒவ்வொருவருக்கும் கடந்துசெல்லும் விதிகள் மற்றும் குடியிருப்பு தடைகள் போன்ற உரிமைகளையும் வரையறைகளையும் உருவாக்கியது. வெள்ளையின சிறுபான்மையினர் பரந்தகன்ற கறுப்பின பெரும்பான்மையினரைக் கட்டுப்படுத்தினர். இம்முறையிலான தனிப்படுத்துகை அமைப்பு ஒட்டுமொத்தமாக \"அபர்தைட்\" என்று அறியப்படலாயிற்று.\n\nஆப்பிரிக்கா முழுவதிலும் ஒப்பிடுகையில், மேற்கத்திய் நாடுகளின் உயர்ந்த வாழ்க்கைத் தரத்தை வெள்ளையின சிறுபான்மையினர் அனுபவிக்கையில், கறுப்பின பெரும்பான்மையினர் வருமானம், கல்வி, வீட்டுவசதி மற்றும் வாழ்க்கைத் தேவைகள் உள்ளிட்ட ஒவ்வொரு நிலையிலும் கிட்டத்தட்ட எந்த அனுகூலமும் இல்லாதவர்களாகவே இருந்தனர். 1961 ஆம் ஆண்டு மே 31 ஆம் ஆண்டில் வெள்ளையினத்தவர்கள் மட்டும் பங்குகொண்ட பொது வாக்கெடுப்பின் படி, இந்த நாடு குடியரசானது என்பதுடன் (பிரித்தானிய) காமன்வெல்த்திலிருந்து தன்னை விடுவி்த்துக்கொண்டது. கவர்னர்-ஜெனரல் அலுவலகம் என்பது நீக்க்கப்பட்டு, நாட்டின் அதிபர் என்ற பதவிக்கு மாற்றியமைக்கப்பட்டது.\n\nநிறவெறி அதிகப்படியான அளவிற்கு முரண்பாட்டிற்கு உள்ளானது, இது பரவலான பன்னாட்டு தடைகள், அதிகாரப்பறிப்பு மற்றும் தென்னாப்பிரிக்காவிற்குள்ளான பதட்டம் மற்றும் கொடுங்கோலாட்சிக்கு வழியமைத்தது. அரசாங்கத்தினால் நீண்டகாலத்திற்கு மோசமான கொடுங்கோலாட்சி நடத்தப்பட்டதுடன், வன்முறைத் தடுப்பு காலங்களில் வேலை நிறுத்தங்கள், பேரணிகள், போராட்டங்கள், குண்டுவீசியும் மற்ற பல வழிகளிலுமான நாசவேலைகள் ஆகியவை நடந்தன என்பதோடு மிகவும் குறிப்பிடத்தகுந்தது என்னவெனில் இவற்றை ஆப்பிரிக்க தேசிய காங்கிரஸ் பின்பற்றியதுதான்.\n\n1970 ஆம் ஆண்டுகளின் பிற்பகுதியில் தென்னாப்பிரிக்கா அணு ஆயுத வளர்ச்சித் திட்டத்தைத் தொடங்கியது. அதற்கடுத்த பத்தாண்டுகளில் இது ஏவக்கூடிய ஆறு அணு ஆயுதங்களை தயாரித்தது.\n\n1990 ஆம் ஆண்டில் தேசியக் கட்சி அரசாங்கம் ஆப்பிரிக்க தேசிய காங்கிரஸ் மற்றும் பிற அரசியல் அமைப்புக்களின் தடையை நீக்கியபோது பாகுபாடுகளை நீக்குவதற்கான முதல் அடியை எடுத்துவைத்தது. நாசவேலை தண்டனையாக இருபத்தி ஏழு ஆண்டுகள் சிறைவைப்பிற்குப் பின்னர் நெல்சன் மண்டேலாவை சிறையிலிருந்து விடுதலை செய்தது. ஜனநாயக தென்னாப்பிரிக்காவிற்கான உடன்படிக்கை எனப்பட்ட பேச்சுவார்த்தைத் தொடங்கியது. அரசாங்கம் நிறவெறி சட்டவரையறையை நீக்கியது. தென்னாப்பிரிக்கா தனது அணு ஆயுதக்கிடங்கை அழித்ததோடு அணு ஆயுதத் தடை ஒப்பந்தத்தை ஏற்றுக்கொண்டது. தென்னாப்பிரிக்கா தனது முதல் பல இனங்கள் பங்குகொண்ட தேர்தல்களை 1994 ஆம் ஆண்டில் நடத்தியது, இதில் ஆப்பிரிக்க தேசிய காங்கிரஸ் மிகப்பெரிய பெரும்பான்மையோடு வெற்றிபெற்றது. அதிலிருந்து இப்போதுவரை இது அதிகாரத்தில் இருந்துவருகிறது.\n\nநிறவெறிக்குப் பிந்தைய தென்னாப்பிரிக்காவில் வேலைவாய்ப்பின்மை மிகப்பெரிய அளவிற்கு அதிகரித்தது. கறுப்பினத்தவர்கள் பலரும் மத்திய அல்லது உயர் வகுப்பினராக உயர்ந்தனர், ஒட்டுமொத்த வேலைவாய்ப்பில்லாத கறுப்பினத்தவர்களின் விகிதம் 1994 மற்றும் 2003 ஆண்டுகளில் மோசமடைந்தது. முன்பு அரிதாக இருந்த வெள்ளையினத்தவர்களுக்கு இடையிலான வறுமை அதிகரித்தது. நிறவெறி அமைப்பு வளர்வதற்கு வெகுசிலர் மட்டுமே பங்களிப்பு செய்திருக்கையில், அரசாங்கத்தின் தற்போதைய கொள்கைகள் தோல்வியடைவதற்கான பங்களிப்பு அதிகரித்தது. மேலும், தற்போது உள்ள அரசாங்கம், சொத்துக்கள் மறுபகிர்வு மற்றும் பொருளாதார வளர்ச்சி ஆகிய இரண்டிற்குமான பண மற்றும் நிதி முறைமைகளை அடைய போராடிக்கொண்டிருக்கிறது. ஆப்பிரிக்க தேசிய காங்கிரஸ் தலைமையிலான அரசாங்கம் அதிகாரத்தைக் கைப்பற்றியதிலிருந்து தென்னாப்பிரிக்காவினுடைய ஐக்கிய நாடுகள் மனித வளர்ச்சிக் குறியீட்டெண் வீழ்ச்சியுற்றது, அதேசயமத்தில் 1990 ஆம் ஆண்டுகள் வரை சீராக அதிகரித்தது. இவற்றில் சில எய்ட்ஸ் நோய்ப்பரவலுக்கு பங்களித்திருக்கலாம் என்பதோடு அரசாங்கம் இதைத் தெரிவிப்பதற்கான அத்தியாவசிய நடவடிக்கைகளை மேற்கொள்வதில் ஏற்பட்ட தோல்விக்கும் காரணமாக அமைந்தது.\n\nSection::::அரசாங்கமும் அரசியலும்.\nதென்னாப்பிரிக்காவிற்கு மூன்று தலைநகரங்கள் இருக்கின்றன: கேப் டவுன் இவை மூன்றிலும் பெரியது என்பதுடன் \"அரசியலமைப்பு\" தலைநகரமாகவும் இருக்கிறது; பிரிட்டோரியா \"நிர்வாகத்\" தலைநகரம்; மற்றும் புளோயம்ஃபாண்டைன் \"நீதித்துறை\" தலைநகரமாக இருக்கிறது. தென்னாப்பிரிக்கா இரண்டு அவைகளைக் கொண்ட பாராளுமன்றமாக இருக்கிறது: பிரதேசங்களின் தேசிய கவுன்சில் (மேலவை) 90 உறுப்பினர்களைக் கொண்டது, தேசிய அசெம்பிளி (கீழவை) 400 உறுப்பினர்களைக் கொண்டது.\n\nகீழவை உறுப்பினர்கள் சம அளவிலான பிரதிநிதித்துவத்துவ அடிப்படையில் தேர்ந்தெடுக்கப்படுகின்றனர்: உறுப்பினர்களில் பாதி தேசியப் பட்டியல்களிலிருந்தும் மீதமிருப்பவர்கள் மாகாண பட்டியல்களிலிருந்தும் தேர்ந்தெடுக்கப்படுகின்றனர். மாகாணங்களின் மக்கள்தொகை பொருட்டின்றி பத்து உறுப்பினர்கள் மாகாணங்களின் தேசிய அவையில் பிரதிநிதித்துவம் பெறுவதற்கு ஒவ்வொரு மாகாணத்திலிருந்தும் தேர்ந்தெடுக்கப்படுகிறார்கள். இரண்டு அவைகளுக்குமான தேர்தல் ஐந்தாண்டிற்கு ஒருமுறை நடத்தப்படுகிறது. அரசாங்கம் கீழவையில் உருவாக்கப்படுகிறது, தேசிய அசெம்பிளியின் பெரும்பான்மைக் கட்சியின் தலைவர் அதிபராக இருப்பார்.\nடச்சு குடியேற்றங்கள் மற்றும் பிரித்தானியக் காலனிகளின் இறக்குமதிகளாக உள்ள டச்சு மெர்கண்டைல் சட்டம், தனிப்பட்ட சட்டம் மற்றும் ஆங்கிலப் பொதுச் சட்டம் ஆகியவை தென்னாப்பிரிக்க சட்டத்தின் பிரதான மூலாதாரங்களாக இருக்கின்றன. தென்னாப்பிரிக்காவில் உள்ள முதல் ஐரோப்பியர் அடிப்படையிலான சட்டம் டச்சுக் கிழக்கிந்திய கம்பனி நிறுவனத்தால் வழங்கப்பட்டது என்பதுடன் இது ரோமன்-டச்சு சட்டம் என்று அழைக்கப்படுகிறது. இது ஐரோப்பிய சட்டம், நெப்போலியன் விதியாக வரையறுக்கப்படுவதற்கு முன்பே பெற்றுக்கொள்ளப்பட்டது என்பதுடன் பல முறைகளிலும் ஸ்காட்ஸ் சட்டத்தோடு ஒப்பிடக்கூடியதாக இருக்கிறது. பிறகு, 19 ஆம் நூற்றாண்டில் ஆங்கிலச் சட்டத்தை, \"பொது மற்றும் சட்டப்பூர்வ\" ஆகிய வழிமுறைகளை பின்பற்றியது. 1910 ஆம் ஆண்டில் ஒருங்கிணைந்த தென்னாப்பிரிக்காவிற்கு மட்டுமேயான சொந்த பாராளுமன்றத்தைக் கொண்டிருந்தது, தனிப்பட்ட உறுப்பினர் காலனிகளுக்கென்று முன்னதாக நிறைவேற்றப்பட்டவற்றின் மீது கட்டமைக்கப்பட்டது. நிறவெறிக்கொள்கை நடைமுறையில் இருந்த ஆண்டுகளில், நாட்டின் அரசியல் காட்சி பி. ஜே. வோர்ஸ்டர் மற்றும் பி. டபிள்யு. போதா, போன்ற ஆளுமைகளாலும் ஹாரி ஸ்வார்ஷ், ஜோ ஸ்லாவோ மற்றும் ஹெலன் சுஸ்மன் போன்ற எதிர்க்கட்சி தலைவர்களாலும் ஆளப்பட்டிருந்தது. \n\n1994 ஆம் ஆண்டில் நிறவெறிக்கொள்கை முடிவுற்றதிலிருந்து தென்னாப்பிரிக்க அரசியல் ஆப்பிரிக்க தேசிய காங்கிரசின் ஆளுமையில் இருந்தது, இது 60–70 சதவிகித வாக்குகளோடு முன்னணிக் கட்சியாக இருந்துவந்திருக்கிறது. ஆப்பிரிக்க தேசிய காங்கிரசு ஆட்சியின் முதன்மைப் போட்டியாளராக ஜனநாயக கூட்டணி கட்சி இருக்கிறது, இது 2009 ஆம் ஆண்டு தேர்தலில் 16.7 சதவிகித வாக்குகளும், 2006 ஆம் ஆண்டு தேர்தலில் 14.8 சதவிகித வாக்குகளும் பெற்றிருந்தது.\n\nதனக்கு முன்பிருந்த தேசியக் கட்சியின் மூலமாக நிறவெறி கொள்கையை அறிமுகப்படுத்திய புதிய தேசியக் கட்சி 2005 ஆம் ஆண்டு ஏப்ரல் 9 ஆம் ஆண்டில் ஆப்பிரிக்க தேசிய காங்கிரஸூடன் இணைய தீர்மானித்தது. பாராளுமன்றத்தில் பிரதிநிதித்துவம் பெற்ற மற்ற முக்கிய அரசியல் கட்சிகள் ஆப்பிரிக்க தேசிய காங்கிரசிலிருந்து பிரிந்து 2006 ஆம் ஆண்டு தேர்தலில் 7.4 சதவிகித வாக்குகளை வென்ற மக்கள் காங்கிரசு மற்றும் சூலு வாக்காளர்களை மட்டுமே பிரதிநிதித்துவப்படுத்தும் 2009 ஆம் ஆண்டில் 4.6 சதவிகித வாக்குகளைப் பெற்ற இன்கதா விடுதலைக் கட்சி ஆகியனவாகும்.\n\n2004 ஆம் ஆண்டிலிருந்து இந்த நாடு ஆயிரக்கணக்கான புகழ்பெற்ற போராட்டங்கள், சில வன்முறைகள் ஆகியவற்றிற்கு இலக்கானதால், ஒரு ஆய்வாளரின் கூற்றுப்படி \"உலகிலேயே போராட்டங்கள் செழித்திருக்கும் நாடு\" ஆனது. பெரும்பாலான போராட்டங்கள் தென்னாப்பிரிக்க நகரங்களை சூழ்ந்திருக்கும் ஏழ்மை மிகுந்த நகரங்களிலிருந்து உருவானவையாக இருந்தன.\n\n2008 ஆம் ஆண்டில் தென்னாப்பிரிக்கா ஆப்பிரிக்க அரசாங்க இப்ராஹிம் குறியீட்டெண்ணில் இணை-சஹாரா ஆப்பிரிக்க நாடுகள் 48 ஆம் ஆண்டில் 5வது இடத்தைப் பிடித்திருந்தது. தென்னாப்பிரிக்கா சட்டப்படியான ஆட்சி, வெளிப்படைத்தன்மை மற்றும் ஊழல், பங்கேற்பு மற்றும் மனித உரிமைகள் ஆகிய பிரிவுகளில் அதிக மதிப்பெண்களைப் பெற்றது, ஆனால் பாதுகாப்பு மற்றும் பாதுகாவலில் மோசமான செயல்திறனைக் கொண்டிருந்தது. இப்ராஹிம் குறியீட்டெண் ஆப்பிரிக்க அரசு முழுவதையும் உள்ளடக்கிய குறியீட்டெண், இது அரசாங்கங்கள் அத்தியாவசிய அரசியல் உரிமைகளை வழங்குவதிலுள்ள வெற்றியை பிரதிபலிக்கும் வெவ்வேறு மாறுபாடுகளின் எண்ணிக்கையின் அடிப்படையில் அமைந்திருந்தது.\n\n1994 ஆம் ஆண்டில் நிறவெறி ஆட்சி முடிந்ததற்குப் பின்னர், \"விடுதலை பெற்ற\" மற்றும் \"பாதி விடுதலை பெற்ற\" பான்டுஸ்தான்கள், முந்தைய நான்கு மாகாணங்கள் நீக்கத்தினாலும் (கேப் மாகாணம், நடால், ஆப்பிரிக்காவின் மத்தியப் பகுதி மற்றும் டிரான்ஸ்வல்) முற்றிலும் ஒருங்கிணைக்கப்பட்ட ஒன்பது புதிய மாகாணங்களாகவும் தென்னாப்பிரிக்காவின் அரசியல் கட்டமைப்பிற்குள்ளாக ஒன்றிணைந்தன. புதிய மாகாணங்கள் பொதுவாக சிறிய அளவிலானதாக இருந்தால், கோட்பாட்டுரீதியில் உள்ளாட்சிகள் பரவலாக வளங்களை பகிர்ந்தளிக்கக்கூடிய தன்மையை பெற்றுள்ளன என்பதை குறிக்கும். இந்தப் பிரதேசங்கள் 52 மாவட்டங்கள்: 6 மாநகரங்கள் மற்றும் 46 மாவட்ட நகராட்சிகளாக மேலும் பிரிக்கப்பட்டன. மாவட்ட நகராட்சிகள் மேற்கொண்டு 231 உள்ளூர் நகராட்சிகளாக பிரிக்கப்பட்டன. மாநகராட்சிகள் மாவட்ட மற்றும் உள்ளூர் நகராட்சிகளின் பணிகளை மேற்கொண்டன. புதிய மாகாணங்களாவன:\nSection::::வெளியுறவு மற்றும் ராணுவம்.\nநிறவெறிக் கொள்கை முடிவுக்கு வந்ததிலிருந்து தென்னாப்பிரிக்காவின் வெளியுறவுக் கொள்கை அதனுடைய ஆப்பிரிக்க கூட்டாளிகளின் மீது கவனம் செலுத்துவதாகவே இருந்தது, குறிப்பாக தெற்கு ஆப்பிரிக்க மேம்பாட்டு சமூகம் (எஸ்ஏடிசி) மற்றும் ஆப்பிரிக்க ஒருங்கிணைப்பு. தென்னாப்பிரிக்கா கடந்த பத்தாண்டில் புருண்டி, காங்கோ மக்களாட்சிக் குடியரசு, கொமொரோசு மற்றும் ஜிம்பாப்வே போன்றவற்றில் நடந்த ஆப்பிரிக்க பிணக்குகளில் ஒரு நடுவராக முக்கியமான பங்காற்றியுள்ளது. நிறவெறிக் கொள்கை முடிவுற்ற பிறகு தென்னாப்பிரிக்கா காமன்வெல்த் நாடுகளில் மீண்டும் சேர்த்துக்கொள்ளப்பட்டது.\n\nதென்னாப்பிரிக்க ஒருங்கிணைப்புக்காக தென்னாப்பிரிக்கா ஐக்கிய நாடுகளின் உருவாக்கு உறுப்பினராக இருந்திருக்கிறது. அப்போது பிரதமராக இருந்த ஜான் ஸ்மட்ஸ் ஐக்கிய நாடுகள் வரையறைப் பட்டயத்திற்கான முன்னுரை எழுதினார். தென்னாப்பிரிக்கா 2007 மற்றும் 2008க்கு இடையே ஐக்கிய நாடுகள் பாதுகாப்பு அவையின் நிரந்தரமல்லாத உறுப்பினராக இருந்து வந்திருக்கிறது என்பதுடன் 2006 ஆம் ஆண்டில் பர்மிய அரசாங்கத்தை விமர்சித்து அதற்கெதிராக மேற்கொள்ளப்பட்ட தீர்மானித்தில் எதிர்த்து வாக்களித்தது. மேலும் 2008 ஆம் ஆண்டில் ஜிம்பாப்வேக்கு வழங்கப்படவிருந்த அமலாக்கங்களுக்கு எதிராக நடந்துகொண்டது ஆகியவற்றிற்காக முரண்பாட்டிற்கு ஆளானது. தென்னாப்பிரிக்கா ஜி-77 இன் உறுப்பினராகவும், 2006 ஆம் ஆண்டில் அதன் தலைமைப்பொறுப்பிலும் இருந்திருக்கிறது. தென்னாப்பிரிக்கா தெற்கு அட்லாண்டிக் அமைதி மற்றும் கூட்டுறவு மண்டலம், தெற்கு ஆப்பிரிக்க சுங்க ஒருமிப்பு, உலக வணிக அமைப்பு, அனைத்துலக நாணய நிதியம் மற்றும் ஜி-20 மற்றும் ஜி8+5 ஆகியவற்றில் உறுப்பினராக இருக்கிறது.\n\nதென்னாப்பிரிக்க தேசிய பாதுகாப்புப் படை 1994 ஆம் ஆண்டில் முன்னாள் தென்னாப்பிரிக்க பாதுகாப்புப் படை, ஆப்பிரிக்க தேசியவாத குழுக்களான உம்கோந்தோ வே சிஸ்வே மற்றும் அசனியன் மக்கள் விடுதலைப் படை மற்றும் முன்னாள் பான்டுஸ்தான் பாதுகாப்புப் படைகள் ஆகியவற்றின் தன்னார்வ படையினராக உருவாக்கப்பட்டது. தென்னாப்பிரிக்க தேசிய பாதுகாப்புப் படை நான்கு கிளைகளாகப் பிரிக்கப்பட்டிருக்கிறது. அவை, தென்னாப்பிரிக்க ராணுவம், தென்னாப்பிரிக்க விமானப்படை, தென்னாப்பிரிக்க கப்பற்படை, மற்றும் தென்னாப்பிரிக்க மருத்துவ சேவைகள் ஆகும்.\n\nஅண்மைய ஆண்டுகளில், தென்னாப்பிரிக்க தேசிய பாதுகாப்புப் படை ஆப்பிரிக்காவில் முதன்மையான அமைதிகாப்பு படையாக இருந்துவருகிறது என்பதுடன் லெசோத்தோ, காங்கோ மக்களாட்சிக் குடியரசு மற்றும் புருண்டி ஆகியவற்றில் ராணுவ நடவடிக்கைகளையும் மேற்கொண்டிருக்கிறது. இது, பலநாடுகள் ஐநா அமைதிகாப்புப் படைகளின் ஒரு பகுதியாகவும் அங்கம் வகிக்கிறது.\n\nதென்னாப்பிரிக்கா 1970களில் அணு ஆயதத் திட்டத்தை மேற்கொண்டது, 1979 ஆம் ஆண்டில் அட்லாண்டிக் கடலில் அணு ஆயுத சோதனை நடத்தியிருக்கலாம். இது வெற்றிகரமாக அணு ஆயதங்களை உருவாக்கிய ஒரே ஆப்பிரிக்க நாடு ஆகும். இது உக்ரைனைத் தொடர்ந்து தனது அணு ஆயுதத் தயாரிப்பை தாமாக முன்வந்து கைவிட்ட மற்றும் அணு ஆயுதப் பரவல் தடை உடன்படிக்கையில் 1991 ஆம் ஆண்டில் கையெழுத்திட்ட அணு ஆயுதத் திறனுள்ள இரண்டாவது நாடு ஆகும்.\n\nSection::::புவியியல்.\nதென்னாப்பிரிக்கா, இரண்டு பெருங்கடல்கள் சூழ (தெற்கு அட்லாண்டிக் மற்றும் இந்தியப் பெருங்கடல்) ஆப்பிரிக்காவின் கடைகோடித் தெற்குப் பகுதியில் அமைந்திருக்கிறது. , பரப்பளவில் தென்னாப்பிரிக்கா உலகின் 25வது மிகப்பெரிய நாடு என்பதுடன் கொலம்பியாவின் அளவோடு ஒப்பிடக்கூடியதுமாகும். உயரத்தில் டார்கென்ஸ்பெர்க்கில் அமைந்திருக்கும் ஜெசுத்தி, தென்னாப்பிரிக்காவிலேயே மிகப்பெரிய மலையுச்சியாகும்.\n\nமூன்று பக்கங்களிலும் அட்லாண்டிக் மற்றும் இந்தியப் பெருங்கடல்கள் சூழ்ந்திருப்பது, மிதவெப்ப தென் அறைகோளத்தில் அமைந்திருப்பது மற்றும் தெற்கு (ஈக்வேடாரை நோக்கி) மற்றும் மேற்கொண்டு உள்நிலப்பகுதி வடக்கு நோக்கி சீராக உயர்வதன் காரணமாகவும், தென்னாப்பிரிக்கா பொதுவாக மிதவெப்ப மண்டல பருவநிலையை கொண்டுள்ளது. இதனுடைய மாறுபடும் நில உருவினாலும் மற்றும் பெருங்கடல் தாக்கத்தினாலும், பெருமளவிற்கு வேறுபட்ட பருவ மண்டலங்கள் இருந்துவருகின்றன.\n\nதென்னாப்பிரிக்காவின் பருவ மண்டலங்கள், மொசாம்பிக் எல்லை மற்றும் இந்தியப் பெருங்கடலை ஒட்டி, வளமான மிதவெப்ப மண்டலமும், வட மேற்கில் தெற்கு நமீப் பாலைவனத்தை ஒட்டி மிக வறண்டதுமாக, பெரிய அளவில் மாறுபடுகின்றன. கிழக்கிலிருந்து சீராக ஏறுமுகமாக உள்புற மேட்டுநிலத்தை நோக்கிச் மலைத்தொடர்கள் மீதாக, \"ஹைவேல்ட்\" என்றழைக்கப்படும் இந்த நிலம் உயர்ந்து செல்கிறது. தென்னாப்பிரிக்கா பாதியளவிற்கு வறண்ட நிலப்பகுதியாக வகைப்படுத்தப்பட்டிருந்தாலும், பருவநிலை மற்றும் நில உருவியலில் குறிப்பிடத்தகுந்த அளவிற்கு மாறுபாடு நிலவுகிறது.\n\nதென்னாப்பிரிக்காவின் உட்புறப்பகுதி பரந்தும், தட்டையாகவும், நமீப் பாலைவனத்தைச் சுற்றி வடமேற்குப் பகுதியை நோக்கிச் செல்லும் உலர்ந்த கரூ என்ற மக்கள்தொகை குறைவான வறண்ட நிலப்பகுதியாகவும் இருக்கிறது. இதற்கு முரணாக, கிழக்கு கடற்கரைப்பகுதி வளமானதாகவும், நல்ல நீர்வசதியுள்ளதாகவும் காணப்படுகிறது, இது வெப்பமண்டலங்கள் போன்ற பருவநிலையை உருவாக்குகிறது.\n\nகடைகோடி தென்மேற்குப் பகுதி, ஈரமான மழையும், வெப்பம் மற்றும் வறண்ட கோடையை பண்பை கொண்டுள்ள நடுத்தரை பருவநிலையை ஒத்திருந்து, புகழ்பெற்ற ஃபின்பாஸ் உயிரியகத்தில் காணப்படும் புல்வெளி மற்றும் புதர்க்காடுகளைக் கொண்டிருக்கிறது. இந்தப் பகுதி, தென்னாப்பிரிக்காவில் உற்பத்தியாகும் பெரும்பாலான ஒயின் இங்கு தான் உற்பத்தி செய்யப்படுகிறது. இந்தப் பகுதி குறிப்பாக ஆண்டின் எல்லா நாட்களிலும் விட்டுவிட்டு வீசும் காற்றிற்காக பிரபலமானதாக இருக்கிறது. இந்தக் காற்றின் தீவிரத்தன்மை நன்னம்பிக்கை முனையில், குறிப்பாக கப்பல் மாலுமிகளுக்கு நம்பகத்தன்மையற்றதாக இருப்பதுடன், பல கப்பல்கள் மூழ்குவதற்கு காரணமாகவும் இருக்கிறது. தெற்குக் கடற்கரையில் உள்ள மேற்கண்ட கிழக்குப் பகுதியில் பெய்யும் மழை அந்த ஆண்டு முழுவதும் மிகவும் சமமான நிலையில் பெய்து பசுமையான இயற்கைக் காட்சியை உருவாக்குகிறது. இந்தப் பகுதி \"கார்டன் ரூட்\" என்ற பிரபலமாக அழைக்கப்படுகிறது.\n\nஃப்ரீ ஸ்டேட் குறிப்பாக உயர்ந்த மேட்டுநிலத்தின் மையப்பகுதியில் அமைந்திருப்பதன் காரணமாக தட்டையாக இருக்கிறது. வால் நதியின் வடக்குப் பகுதியில் இருக்கும் ஹைவேல்ட் நல்ல முறையில் நீர்வளத்தைப் பெற்றிருப்பதால் மிதவெப்பமண்டலத்தின் வெப்பநிலைகளுக்கு ஆளாவதில்லை. ஹைவேல்ட்டின் மையப்பகுதியில் இருக்கும் ஜோகானஸ்பேர்க் உயரத்தில் இருக்கிறது என்பதுடன் மழையளவை ஆண்டுதோறும் பெறுகிறது. இந்தப் பகுதிகளில், குளிர்காலம் மிகவும் குளிராக இருந்தாலும், பனிப்பொழிவு அரிதானது.\n\nஜோகானஸ்பேர்க்கின் வடக்கே இந்த உயரம் ஹைவேல்ட்டின் சரிவிற்கு அப்பால் கீழிறங்கிச் சென்று தாழ்ந்திருக்கும் புஷ்வெல்டிற்கு திரும்புகிறது, இது வறண்ட காடு மற்றும் காட்டுவாழ்க்கை கைவிடப்பட்ட கலப்பு பிரதேசமாக இருக்கிறது. ஹைவ்லேண்டின் கிழக்குச் சரிவிற்கும் அப்பால் லோவெல்ட் இந்தியப் பெருங்கடலை நோக்கி நீண்டுசெல்கிறது. இது குறிப்பாக உயர் வெப்பநிலையைக் கொண்டிருக்கிறது என்பதுடன் நீட்டிக்கப்பட்ட துணைவெப்பமண்டல வேளாண்மைக்குரிய இடமாகவும் இருக்கிறது.\n\nஹைவேல்ட்டின் தென்கிழக்கு சரிவுப்பகுதியை உருவாக்கும் உயர்ந்த டிராக்கன்ஸ்பெர்க் மலைத்தொடர்கள், குளிர்காலங்களில் மேலேறுவதற்கு சொற்பமான வாய்ப்புக்களையே வழங்குகின்றன. தென்னாப்பிரிக்காவில் உள்ள மிகக் குளிர்ச்சியான பகுதி மேற்கு ரோக்வேல்ட் மலைத்தொடர்களில் உள்ள சதர்லாந்து ஆகும், இங்கே குளிர்காலத்தின் உச்சக்காலத்தில், வெப்பநிலை -15 Cக்கும் மிகக்குறைவாக செல்கிறது. மிகவும் உட்புறமான பகுதிகளில் மிகுந்த வெப்பநிலை காணப்படுகிறது: 1948 ஆம் ஆண்டில் உபிங்க்டனுக்கு அருகிலுள்ள வடக்கு கேப் கலஹாரியில் வெப்பநிலை பதிவு செய்யப்பட்டது.\n\nபிரின்ஸ் எட்வர்ட் தீவுகளின் துணை-அண்டார்டிக் தீவுக்கூட்டம் ஒன்றையும் தென்னாப்பிரிக்கா தன்னகத்தே கொண்டுள்ளது, இது மரியோன் தீவு மற்றும் பிரின்ஸ் எட்வர்ட் தீவு (இதே பெயரில் உள்ள கனடியப் மாகானத்தொடு குழப்பிக்கொள்ளக்கூடாது) ஆகியவற்றை உள்ளடக்கியிருக்கிறது.\n\nSection::::தாவர மற்றும் விலங்குகளின் வளம்.\n20000க்கும் மேற்பட்ட வெவ்வேறுவகை தாவர இனங்களில், இப்புவியில் அறியப்பட்ட பல்லுயிர்மத்தில் ஏறத்தாழ 10 விழுக்காட்டுடன் உலகின் பல்லுயிர் பெருக்கத்தில் பதினேழாவது நாடாக தென்னாப்பிரிக்கா விளங்குகிறது. தென்னாப்பிரிக்காவில் மிக அதிகமாகக் காணப்படும் உயிரியகம், புல்வெளி ஆகும், குறிப்பாக ஹைவேல்ட்டில், இங்கே இந்த தாவரம் வெவ்வேறு புற்கள், புதர்ச்செடிகள், கருவேல மரங்கள், அதில் முக்கியமாக ஒட்டக-முட்செடி மற்றும் வெள்ளை முட்செடி, ஆகியவை ஆதிக்கம் செலுத்துகின்றன. குறைவான மழையின் காரணமாக வடமேற்கை நோக்கியப் பகுதிகளில் தாவர வளர்ச்சி அரிதாகவே காணப்படுகிறது. மிகுந்த வெப்பமும் வறட்சியுமான நமகுவாலாந்து பகுதியில் உள்ள கற்றாழைகள் மற்றும் கள்ளிச்செடிகள் போன்ற தண்ணீரை சேகரித்து வைக்கும் சதைப்பற்றுள்ள சில தாவரங்கள் இங்கே இருக்கின்றன. புல் மற்றும் புல்வெளி ஆகியன அடர்த்தியான வளர்ச்சியுடன் நாட்டின் வடகிழக்கு நோக்கி புதர்வெளிகளாக மெதுவாக மாற்றமடைகின்றன. இந்தப் பகுதியில் குரூகர் தேசியப் பூங்காவின் வடக்கு முனைக்கு அருகாமையில் குறிப்பிடத்தகுந்த எண்ணிக்கையிலான பேபாப் மரங்கள் காணப்படுகின்றன.\n\nமேற்கு கேப்பின் ஒரு சிறிய பகுதியில் அமைந்துள்ள 9000க்கும் மேற்பட்ட தாவர இனங்களைக் கொண்டிருக்கின்ற, ஆறு இனங்களுள் ஒன்றான ஃபயோன்ஸ் உயிரியகம், கேப் ஃப்ளோரிஸ்டிக் பகுதியில் பெரும்பாலான இடங்களில் அமைந்திருப்பது, தாவர இனங்களுள் பல்லுயிரி பெருக்கத்தினை வளம் மிகுந்ததாக உருவாக்கச்செய்ய உதவுகிறது. இங்கு காணப்படும் பெரும்பாலான தாவரங்கள், ஸ்கிலிரோஃபிலஸ் போன்ற ஊசி போல், என்றும் பசுமை மாறாக்கடினமான இலைகளோடு உள்ளன. தென்னாப்பிரிக்காவின் இன்னொரு தனித்துவமான தாவரம், புரோட்டியா வகையின பூக்கும் தாவரங்கள் ஆகும். தென்னாப்பிரிக்காவில் புரோட்டியாவில், 130-க்கும் மேற்பட்ட வகையினங்கள் உள்ளன.\n\nபூக்கும் தாவரங்களின் வளம் பெருமளவு இருப்பினும், 1% தென்னாப்பிரிக்கா மட்டுமே காடாக இருக்கிறது, அதுவும் அனேகமாக, ஆற்றுப்படுகைகளில் தெற்கு ஆப்பிரிக்க அலையாத்திக் காடுகள் நிரம்பியிருக்ம், ஈரப்பதமான குவாசூலு-நடாலின் கடற்கரைச் சமவெளியில் மட்டுமே காணப்படுகின்றன. மோண்டேன் காடுகள் எனப்படும் தீப்பற்றாத சிறிய தொகுப்பு காடுகளும் இருக்கின்றன. வெளியிலிருந்து கொண்டுவரப்பட்ட மரங்களின் தோட்டங்களில் குறிப்பாக வேறு பிறப்பிடமுள்ள தைல மரம் மற்றும் ஏங்கு மரங்கள் ஆகியவை நிறைய காணப்படுகின்றன. கடந்த நாற்பதாண்டுகளில் அதிக மக்கள்தொகை, திட்டமிடப்படாத மேம்பாட்டு முறைகள் மற்றும் பத்தொன்பதாம் நூற்றாண்டில் காடுகள் அழிக்கப்பட்டது ஆகியவற்றின் காரணமாக, தென்னாப்பிரிக்கா பெரிய அளவிற்கு இயற்கை வாழ்விடங்களை இழந்திருக்கிறது. அயல் தாவரங்களின் ஊடுருவல் (எ.கா. கருப்பு வேட்டில், போர்ட் ஜேக்ஸன், ஹகியா, கொங்கிணி மற்றும் ஜகரண்டா) என்று வரும்போது, உலகிலேயே அதிகம் பாதிக்கப்பட்ட நாடுகளுள் தென்னாப்பிரிக்கா என்றாகி, உள்நாட்டில் உள்ள பல்லுயிர்மத்திற்கும், அரிதாகிவிட்ட நீர் ஆதாரங்களையும் அச்சுறுத்துகிறது. முதல் ஐரோப்பிய குடியேறிகளால் கண்டுபிடிக்கப்பட்ட மூல மிதவெப்பக்காடுகள் கடுமையாக அழிக்கப்பட்டு, தற்போது சிறிய திட்டுக்களாக மட்டுமே எஞ்சியுள்ளது. ரியல் யெல்லோவுட் \"(போடோகார்பஸ் லேட்டிஃபோலியஸ்)\" , ஸ்டின்க்வுட் \"(அகோடியா புல்லடா)\" , மற்றும் தென்னாப்பிரிக்க பிளாக் அயர்ன்வுட் \"(ஒரியா லாரிஃபோலியா)\" போன்ற தென்னாப்பிரிக்க கடின மரங்கள் தற்போது அரசாங்கத்தின் அரவணைப்பில் இருக்கின்றன.\n\nசிங்கங்கள், வேங்கைகள், வெள்ளைக் காண்டாமிருகங்கள், நீல காட்டுமான்கள், குடு மான்கள், இம்பாலாக்கள், கழுதைப் புலிகள், நீர் யானைகள் மற்றும் ஒட்டகச்சிவிங்கிகள் போன்ற பல்வேறு பாலூட்டிகள் புஷ்வெல்டில் காணப்படுகின்றன. குரூகர் தேசியப் பூங்கா மற்றும் மலா மலா ரிசர்வ் ஆகியவற்றிலும் வாட்டர்பெர்க் உயிரியகத்திலும் வடக்குப் பகுதி உள்ளிட்ட பகுதி வரையிலும் வட கிழக்காக புஷ்வெல்டின் குறிப்பிடத்தகுந்த பகுதி நீண்டிருக்கிறது.\n\nபருவநிலை மாற்றமானது குறிப்பிடத்தக்க அளவில் அனல்காற்று, வெள்ளம் மற்றும் வறட்சி போன்ற தீவிர வெப்பநிலை நிகழ்வுகள், தொடர்ச்சியாகவும், தீவிரத்தன்மையோடும், இப்போதே அரை-உலர் பகுதியாக இருக்கும் இந்த மண்டலங்களுக்கு, மேலும் வெப்பம் மற்றும் வறட்சியைக் கொண்டுவரும் என்று எதிர்பார்க்கப்படுகிறது. தென்னாப்பிரிக்க தேசிய பல்லுயிர்ம நிறுவனம் உருவாக்கிய கணிப்பொறி தட்பவெப்பநிலை மாதிரியாக்கம், கடற்கரையைச் சுற்றி 2050 ஆம் ஆண்டிற்குள், வெப்பமானது, ஒரு டிகிரி செல்சியசிலிருந்து நான்கு டிகிரி செல்சியசு வரையில், இப்போதே சூடாக உள்ள உள்ளடங்கியப் பகுதிகளான வடக்கு கேப்பில் கோடை மற்றும் வசந்த களத்தின் இறுத நாட்களில், அதிகரிக்கும் என்று கூறுகிறது.\n\nபருவநிலை மாற்றத்தினால், பல்லுயிர்மப்பெருக்கம் நிறைந்து காணப்படும் உலகின் ஒரு முக்கியமான இடமான கேப்பில் காணப்படும் தாவர இனங்கள் மிகவும் கடுமையாக பாதிக்கப்படும் என்று அறியப்பட்டுள்ளது. வறட்சி, அதிகரிக்கும் காட்டுத்தீயின் வீச்சு மற்றும் நிகழ்வு, மற்றும் உயர்ந்தும் வெப்பநிலை ஆகியவை, அரிய உயிரினங்கள் பலவற்றையும் அழிவை நோக்கித் தள்ளிவிடும் என்று எதிர்பார்க்கப்படுகிறது.\n\nதென்னாப்பிரிக்கா தனக்கேயுரிய பல உயிரினங்களுக்கும் புகலிடமாக இருக்கிறது, இவற்றில் அழிவின் அபாயத்தில் இருக்கும் கரூவில் உள்ள ஆற்று முயலும் (\"புனோலாகஸ் மாண்டிகுல்லரிஸ்\" ) ஒன்று.\n\nSection::::பொருளாதாரம்.\nஏராளமான மூலவளங்கள் இருப்பு, நன்கு வளர்ச்சியடைந்த நிதிநிலை, சட்டம், தகவல்தொடர்பு, ஆற்றல் மற்றும் போக்குவரத்துத் துறை, உலகிலேயே முதல் இருபதில் ஒன்றாக உள்ள பங்கு மாற்றகம், மற்றும் இருக்கின்ற நகர்ப்புறங்கள் முழுவதிற்குமாக நுகர்பொருட்களை திறன்மிக்க முறையில் விநியோகிப்பதற்கு நவீன உள்கட்டமைப்பு, ஆகியவற்றோடு ஐநா வகைப்படுத்தலின்படி தென்னாப்பிரிக்கா, நடு-வருமான நாடாக வரையறுக்கப்பட்டிருக்கிறது. 2007 ஆம் ஆண்டுவரை மொ.உ.உ (பிபிபி) வகையில் உலகில் 25வது நாடாக தரவரிசைப்படுத்தப்பட்டிருக்கிறது.\n\nமுன்னேறிய வளர்ச்சி நான்கு பகுதிகளில் குறிப்பிடத்தகுந்த விதத்தில் இருக்கிறது: கேப் டவுன், போர்ட் எலிசபெத், டர்பன் மற்றும் பிரிட்டோரியா/ஜோகானஸ்பேர்க். இந்த நான்கு பொருளாதார மையங்களுக்கும் அப்பால் முன்னேற்றம் சிறிதளவே காணப்படுவதோடு அரசு முயற்சிகள் இருப்பினும் வறுமையே நிலவுகிறது. இதன் விளைவாக பெரும்பாலான தென்னாப்பிரிக்கர்கள் ஏழ்மை நிலையிலேயே இருக்கின்றனர். இருப்பினும், முக்கியமான பகுதிகளில் சமீபத்தில் விரைவான வளர்ச்சி எட்டப்பட்டிருக்கிறது. இந்தப் பகுதிகளாவன, மோஸல் விரிகுடாவிலிருந்து பிளாட்டெண்பெர்க் விரிகுடா; ரஸ்டன்பெர்க் பகுதி; நெல்ஸ்புருட் பகுதி; புளோயம்ஃபோண்டெய்ன்; கேப் மேற்குக் கடற்கரை; மற்றும் குவாசூலு-நடால் வடக்குக் கடற்கரை ஆகும்.\n\nவேலைவாய்ப்பின்மை உச்சநிலையில் இருக்கிறது என்பதுடன் வருமான சமனின்மை ஏறத்தாழ பிரேசிலுக்கு சமமாக இருக்கிறது. 1995–2003 ஆம் ஆண்டில் அதிகாரப்பூர்வமான வேலைகள் குறைந்து அதிகாரப்பூர்வமற்ற வேலைகள் அதிகரித்தன; ஒட்டுமொத்த வேலைவாய்ப்பின்மை நிலை மோசமடைந்தது. 1995 மற்றும் 2000 ஆம் ஆண்டிற்கு இடையே குறிப்பிடத்தகுந்த அளவில் சராசரி தென்னாப்பிரிக்க வீட்டு வருமானம் குறைந்தது. இனவாத சமனின்மை என்னும் கோட்பாட்டை எடுத்துக்கொண்டால், தென்னாப்பிரிக்க புள்ளிவிவர அமைப்பு, 1995 ஆம் ஆண்டில் சாமானிய வெள்ளையின குடும்பத்தினர், சாமானிய கறுப்பின குடும்பத்தினரைக் காட்டிலும் நான்கு மடங்கு அதிகமான வருமானத்தை ஈட்டினர். 2000 ஆம் ஆண்டில் சாமானிய வெள்ளையின குடும்பத்தினர், சாமானிய கறுப்பின குடும்பத்தவர்களைக் காட்டிலும் ஆறு மடங்கு அதிக வருமானம் பெற்றனர் என்று கூறுகிறது.\nகறுப்பருக்கு பொருளாதார அதிகாரம் என்ற ஒதுக்கீட்டு கொள்கை, கறுப்பர்களின் பொருளாதார வளம் கூடியிருப்பதையும், அவர்களுள் தழைத்து வரும் இடைவகுப்பினரையும் காட்டுகிறது. குற்றம், ஊழல் மற்றும் ஹெச்ஐவி எய்ட்ஸ் ஆகியன நாட்டில் உள்ள மற்ற பிரச்சினைகள். வளர்ந்த நாடுகளோடு ஒப்பிடுகையில் வலுவான கட்டுப்பாட்டு முறைச் சுமையால் தென்னாப்பிரிக்கா பாதிக்கப்பட்டிருக்கிறது. பல துறைகளிலும் கால்பதிக்க அதிக தடைகளை விதிக்கும் விதமாக அரசு உரிமையுடைமை மற்றும் குறுக்கீடுகள் இருக்கின்றன.. தீவிர சட்டதிட்டத்திற்கு உட்படுத்தப்ட்ட தொழிலாளர் சட்டநெறிமுறைகள் வேலைவாய்ப்பின்மை சுமையை அதிகரிக்கிறது..\n\nஅரசின் நீண்டகால போராட்டம் மற்றும் வெளிநாட்டு தடைவிதிப்புகளால், 1994 ஆம் ஆண்டு சீர்குலைந்த பொருளாதாரத்தையே நாடு பெற்றிருந்தது. அரசாங்கம் வெகுமக்களுக்கான கவர்ச்சிகரமான பொருளாதாரத் திட்டங்களை கைவிட்டன. பணவீக்கம் வீழ்ந்து, பொது நிதிகள் நிலைப்படுத்தப்பட்டு, சில வெளிநாட்டு மூலதனங்களும் கிடைத்தன. இருப்பினும், வளர்ச்சியானது சராசரிக்கும் குறைவாகவே இருந்தது. 2000 ஆம் ஆண்டின் தொடக்கத்தில், பொருளாதார வளர்ச்சியையும், வெளிநாட்டு மூலதனங்களையும், கட்டுப்பாடான தொழிலாளர் சட்டங்கள், தனியார்மயமாக்கம் மற்றும் தேவையில்லாத அரசாங்கச் செலவுகளைக் குறைத்தல் ஆகியவற்றின் மூலம் மேம்படுத்த அப்போதைய அதிபராக இருந்த தபோ ம்பேக்கி உறுதிபூண்டார். அவருடைய கொள்கைகள் அமைப்புரீதியான தொழிலாளர் இயக்கங்களிடமிருந்து கடுமையான எதிர்ப்பைப் பெற்றன. 2004 ஆம் ஆண்டிலிருந்து குறிப்பிடத்தக்க அளவிற்கு பொருளாதார வளர்ச்சி இருந்து; வேலைவாய்ப்பு மற்றும் மூலதன உருவாக்கம் ஆகிய இரண்டுமே அதிகரித்தது.\n\nதென்னாப்பிரிக்கா இந்தக் கண்டத்திலேயே மிகப்பெரிய ஆற்றல் உற்பத்தியாளரும் நுகர்வோரும் ஆகும். தென்னாப்பிரிக்கா பிரபலமான சுற்றுலாத் தலமாகவும் திகழ்வதுடன், சுற்றுலாவிலிருந்து குறிப்பிடத்தக்க அளவிற்கான வருவாயும் கிடைக்கிறது. மாறுபட்ட மற்றும் வண்ணமயமான பண்பாடு, விலங்குகள் வாழ்விடங்கள் மற்றும் உயர்வாக மதிக்கப்படும் உள்ளூர் ஒயின்கள் ஆகியவை முக்கிய அம்சங்களாகும்.\n\nதென்னாப்பிரிக்க ரேண்ட் (இஸட்ஏஆர்) உலகில் மிக அதிகமாக வணிகம் செய்யப்பட்டு வரும் வளர்ந்து வரும் நாடுகளின் சந்தை நாணயம் ஆகும். \nநேர மண்டலங்களினால் ஏற்படும் பரிமாற்ற இடர்களில் தற்காத்துக் கொள்வதற்கு, அந்நியச் செலாவணிகள் உடனுக்குடன் அறுதியீடு செய்யப்படும், தொடர் இணைந்த தீர்வை (சிஎல்எஸ்) எனப்படும் பதினைந்து நாணயங்களின் மேட்டிமைச் சங்கத்தில் இணைந்துள்ளது. \nபுளூம்பெர்க் நாணய மதிப்பீடின்படி, 2002 மற்றும் 2005 ஆம் ஆண்டுகளுக்கு இடையே ரேண்ட், அமெரிக்க டாலர்களுக்கு (யுஎஸ்டி) எதிராக உயர்செயல்திறனுள்ள பணமாக பயன்படுத்தப்பட்டது.\nராண்டின் மாறுபடும் இயல்பு பொருளாதார நடவடிக்கைகளை பாதித்தது என்பதுடன், 2001 ஆம் ஆண்டில் கடுமையாக வீழ்ச்சியுற்று, ஒரு அமெரிக்க டாலர்களுக்கு 13.85 ராண்டு என்ற அளவிற்கு வந்து, பணவீக்க அச்சத்தை ஏற்படுத்தி, அதன் ரிசர்வ் வங்கி வட்டி விகிதத்தை அதிகரிக்கச் செய்வதற்கு காரணமாக அமைந்தது. ராண்ட் மீண்டு வந்ததிலிருந்து 2008 ஆம் ஆண்டுவரை ஒரு டாலருக்கு எதிராக 7.13 ராண்டு என்ற அளவில் வணிகம் செய்யப்பட்டது. இருப்பினும் வலுவான உள்நாட்டு பணத்தால் குறிப்பிடத்தகுந்த அளவிற்கு ஏற்றுமதியாளர்கள் நெருக்கடிக்கு ஆளானதால் ராண்டின் மதிப்பை சீர்செய்ய அரசு தலையிட வேண்டும் என்று பலர் அழைப்பு விடுத்தனர்.\n\nகாங்கோ மக்களாட்சிக் குடியரசு, மொசாம்பிக், ஜிம்பாப்வே, மலாவி மற்றும் பிற நாடுகள் உள்ளிட்ட ஏழ்மையான பக்கத்து நாடுகளிலிருந்து வந்த அகதிகள் அதிகாரப்பூர்வமில்லாமல் அனைத்துத் துறைகளிலும் ஊடுருவினர். தென்னாப்பிரிக்கர்களிடையே அதிக அளவிற்கான வேலைவாய்ப்பின்மை நிலவியதாலும், தென்னாப்பிரிக்காவில் பிறந்தவர்கள் பலரும் சொந்த நாட்டு மக்களின் வேலையை இந்த புலம்பெயர்ந்தவர்கள் எடுத்துக்கொள்வதாக ஓர் உணர்வு உள்ளதாலும், மேலும், தென்னாப்பிரிக்க குடிமக்களைக் காட்டிலும் குறைவான ஊதியத்தில் மற்ற நாடுகளிலிருந்து வந்த இந்த புலம்பெயர்ந்தவர்களை தென்னாப்பிரிக்க முதலாளிகள் கட்டுமானம், சுற்றுலா, விவசாயம் மற்றும் உள்நாட்டு சேவைத் துறைகளில் இவர்களை வேலைக்கு அமர்த்திக்கொள்ளும் நிலை உள்ளதும், இந்த அகதிகள் மீதான இனவெறுப்பு உணர்வு தலைதூக்க வழிசெய்கிறது. சட்டத்திற்குப் புறம்பாக புலம்பெயர்ந்தவர்கள் முறைசாரா வணிகத்திலும் ஈடுபடுகின்றனர். இருப்பினும், தென்னாப்பிரிக்காவிற்கு புலம்பெயர்ந்தவர்கள் பலரும் மோசமான சூழ்நிலைகளிலேயே வாழ்கின்றனர் என்பதோடு, தென்னாப்பிரிக்க குடிநுழைவுக் கொள்கை 1994 ஆம் ஆண்டிலிருந்து கடுமையாக்கப்படுவது அதிகரித்தது.\n\nமற்ற ஆப்பிரிக்க நாடுகளுக்கப்பால் முதன்மையான பன்னாட்டு வணிகக் கூட்டாளி நாடுகள் ஜெர்மனி, அமெரிக்கா, சீனம், ஜப்பான், பிரிட்டன் மற்றும் ஸ்பெயின் ஆகும். மக்காச்சோளம், வைரங்கள், பழங்கள், தங்கம், உலோகம் மற்றும் கனிமங்கள், சர்க்கரை, மற்றும் கம்பளி ஆகியவை முக்கியமான ஏற்றுமதிப் பொருட்கள். இயந்திரத்தொகுதி மற்றும் போக்குவரத்து சாதனங்கள் நாட்டின் இறக்குமதி மதிப்பில் மூன்றில் ஒரு பங்கிற்கும் மேற்பட்ட இடத்தைப் பிடித்திருக்கின்றன. வேதியங்கள், உருவாக்கப் பொருட்கள் மற்றும் பெட்ரோலியம் ஆகியவை பிற இறக்குமதிகளாகும்.\n\nSection::::மின்சார நெருக்கடி.\nமின்சாரம் தயாரிப்பதற்கான தனியார் கட்டுமானத்தை ஊக்கப்படுத்த அரசாங்கத்தால் மேற்கொள்ளப்பட்ட பல வெற்றியடையா முயற்சிகளுக்குப் பின்னர், 2007 ஆம் ஆண்டில் அரசுக்கு சொந்தமான எஸ்காம் என்ற மின்சார நிறுவனம் மின்சாரம் தயாரித்தல் மற்றும் ஒருங்கிணைப்பு உள்கட்டுமானமின்மைப் பிரச்சினையை எதிர்கொண்டது. இது தொழில்துறை மற்றும் நுகர்வோர்களின் தினசரி தேவைகளை நிறைவேற்றும் திறனின்றி இருந்ததுடன் நாடுதழுவிய சுழற்சிமுறை இருட்டடிப்புக்குக் காரணமானது. தொடக்கத்தில் இந்த திறனின்மைப் பிரச்சினை கோபெர்க் அணு ஆற்றல் மையத்தின் செயலிழப்பால் தூண்டப்பட்டதாக இருந்தது, ஆனால் அதிலிருந்து பொதுவான திறனின்மை என்பது அதிகரிக்கும் தேவையினால் ஏற்பட்டது என்பதே உண்மை. போதுமான அளவிற்கு மின்சார தயாரிப்பு திறனை கட்டமைத்துக்கொள்ள தவறியதற்காக இந்த நிறுவனம் பரவலாக விமர்சிக்கப்பட்டது, இருப்பினும் முடிவில் உள்கட்டுமான முதலீட்டிற்கு நிதியளிப்பை அங்கீகரிக்க மறுத்ததற்கான தவறு தன்னுடையது என்று அரசாங்கம் ஒப்புக்கொண்டது.\n\nஇந்தப் பிரச்சினை சில மாதங்களிலேயே தீர்க்கப்பட்டது, ஆனால் தேசிய தேவை மற்றும் இருக்கின்ற திறன் ஆகியவற்றிற்கு இடையிலுள்ள வேறுபாடு குறைவாகவே இருந்து வருகிறது (குறிப்பாக உச்சக்கட்ட நேரங்களில்) என்பதோடு மின்சார மையங்கள் நெருக்கடி நிலையில் இருக்கின்றன, அதாவது எந்தக் காரணத்திற்காக விநியோகம் நிறுத்திவைக்கப்பட்டாலும் மற்றொரு சுழற்சிமுறை இருட்டடிப்புக்கு வாய்ப்பிருக்கும். அரசாங்கமும் எஸ்காமும் புதிய மின்சார தொழிற்சாலைகளை அமைக்கத் திட்டமிட்டு வருகின்றன. இந்த மின்சார பயனீடு தனது நெய்யரியில் 2025 ஆம் ஆண்டிக்குள் 20,000 மெகாவாட் மின்சாரத்தை அணு ஆற்றலின் மூலமாக இருக்கும்.\n\nSection::::விவசாயம்.\nதென்னாப்பிரிக்கா பெரிய விவசாயத் துறையைப் பெற்றிருக்கிறது என்பதுடன் வேளாண் பொருட்களின் மொத்த ஏற்றுமதியாளராகவும் இருக்கிறது. நாடு முழுவதிலும் கிட்டத்தட்ட ஆயிரம் வேளாண் கூட்டுறவுகள் மற்றும் வேளாண்தொழில்கள் இருக்கின்றன, வேளாண் ஏற்றுமதிகள் கடந்த ஐந்து ஆண்டுகளில் தென்னாப்பிரிக்காவின் மொத்த ஏற்றுமதியில் 8 விழுக்காட்டை உள்ளடக்கியிருக்கின்றன. வேளாண் துறை முறைசார் வேலைவாய்ப்பில் ஏறத்தாழ 10 விழுக்காட்டிற்கு பங்களிப்பு செய்கிறது, ஆப்பிரிக்காவின் மற்ற பகுதிகளோடும், அமைப்புசாரா தொழிலாளர்களுக்கு வேலை வழங்குவதோடும், ஒப்பிடுகையில் இது குறைவானது என்பதுடன் தேசத்தின் மொத்த உள்நாட்டு உற்பத்தியில் கிட்டத்தட்ட 2.6 சதவிகிதம் பங்காற்றுகிறது. இருப்பினும், நிலத்தின் உலர்தன்மை காரணமாக 13.5 விழுக்காட்டை மட்டுமே பயிர் வளர்ப்பிற்குப் பயன்படுத்திக்கொள்ள முடிகிறது, இதில் 3 சதவிகிதம் மட்டுமே அதிக திறனுள்ள நிலம்.\n\nஇருப்பினும் வணிகரீதியான விவசாயத் துறை நன்றாகவே வளர்ச்சியுற்றிருக்கிறது, சில நாட்டுப்புறப் பகுதியிலுள்ள மக்கள் விவசாயத்தை நம்பியே உயிர்வாழ்கின்றனர். இது உலகின் எட்டாவது மிகப்பெரிய ஒயின் தயாரிப்பாளர் என்பதுடன், சூரியகாந்தி விதைகள் உற்பத்தியில் பதினோராவது இடத்தில் இருக்கிறது. மொத்த வேளாண் தயாரிப்புகள் மற்றும் உணவுதானியங்களின் ஏற்றுமதியாளராக தென்னாப்பிரிக்கா இருக்கிறது, சர்க்கரை, திராட்சை, சிட்ரஸ், நெக்ட்ரைன், ஒயின் மற்றும் உதிரும் பழவகைகள் ஆகியவை பெரும் அளவில் ஏற்றுமதி செய்யப்படும் பொருட்களாக இருக்கின்றன. உள்நாட்டில் பெருமளவிற்கு உற்பத்தி செய்யப்படும் பயிரான மக்காச்சோளம், ஒவ்வொரு ஆண்டும் 9 மில்லியன் டன்கள் உற்பத்தி செய்யப்பட்டு 7.4 மில்லியன் டன்கள் நுகரப்படுவதாக மதிப்பிடப்பட்டிருக்கிறது. கால்நடைகளும் தென்னாப்பிரிக்க பண்ணைகளில் பிரபலமானவையாக இருக்கின்றன, நுகரப்படும் இறைச்சியில் இந்த நாடு 85 விழுக்காட்டை உற்பத்தி செய்கிறது. பால்வளத் துறை 4,300 பால் உற்பத்தியாளர்களை உள்ளடக்கியிருப்பதோடு 60,000 பண்ணைத் தொழிலாளர்களுக்கு வேலைவாய்ப்பு வழங்குகிறது என்பதுடன் 40,000 பேர்களுக்கான வாழ்வாதாரத்தையும் வழங்குகிறது.\n\nசமீபத்திய ஆண்டுகளில் விவசாயத் துறை சில சீர்திருத்தங்களை அறிமுகப்படுத்தியிருக்கிறது, இவற்றில் நிலச் சீர்திருத்தம் மற்றும் வேளாண் பொருட்களுக்கான சந்தையின் ஒழுங்கின்மை போன்ற சில முரண்பாட்டிற்கு ஆளாகியிருக்கின்றன. 2014 ஆம் ஆண்டிற்குள்ளாக வெள்ளையினத்தவர்களிடமிருந்து 30 சதவிகித உற்பத்தித் திறனுள்ள பண்ணை நிலத்தை முன்பு அனுகூலமற்றிருந்த கறுப்பினத்தவர்களுக்கு மாற்றித்தரும் இலக்கை நிர்ணயித்திருக்கிறது. நிலச்சீர்திருத்தம் விவசாயக் குழுக்கள் மற்றும் நிலமில்லாத தொழிலாளர்கள் ஆகிய இருவராலுமே விமர்சிக்கப்பட்டது, பின்னவர்கள் மாற்றமடையும் நிலை வேகமானதாக இல்லை என்று குற்றம்சாட்டினர், முன்னவர்கள் இது இனவாத நடவடிக்கை என்று குற்றம்சாட்டினர், அத்துடன் ஜிம்பாப்வேயின் நிலச் சீர்திருத்த கொள்கை போன்றதாக மாற்றிவிடும் என்றும் தங்கள் கவலைகளைத் தெரிவித்தனர், இந்த அச்சம் முன்னாள் துணை அதிபரான புன்சைல் லாம்போ-சூசெக் தெரிவித்த கருத்துக்களால் தீவிரமடைந்தது.. வெளிநாட்டுப் போட்டி மற்றும் குற்றம் ஆகிய இரண்டும் இந்தத்துறைக்கு முக்கியமான இரண்டு சவால்களாக இருந்ததால் இந்தத் துறை தொடர்ந்து பிரச்சினைகளை எதிர்கொண்டது. மற்ற வகைப்பட்ட வன்முறைக் குற்றத்தோடு ஒப்பிட்டு பார்க்கும் போது, அரசாங்கம் பண்ணைத் தாக்குதல்கள் பிரச்சினையை அதிகப்படியாக கையாளுகிறது அல்லது போதுமான முயற்சி எடுக்கவில்லை என்பதான குற்றச்சாட்டுக்கு உள்ளாக்கப்பட்டு உள்ளது.\n\nநிலத்தைத் தவறாகப் பயன்படுத்துவது மற்றும் உலகளாவிய பருவநிலை மாற்றம் ஆகியவற்றால் ஏற்பட்ட சுற்றுச்சூழல் சேதம் தென்னாப்பிரிக்க விவசாயத்தை பாதிக்கும் மற்றொரு பிரச்சினையாகும். தென்னாப்பிரிக்கா வழக்கத்திற்கு மாறான வகையில் பருவநிலை மாற்றத்தால் பாதிக்கப்படக்கூடியதாக இருக்கிறது என்பதுடன், இதன் விளைவாக மேல்மட்ட நீராதாரங்களும் குறைந்துவிட்டன. மேற்கு கேப்பின் சில பகுதிகளில் 2070 ஆம் ஆண்டிற்குள்ளாக மேல்மட்ட நீராதார விநியோகம் 60 சதவிகிதம் குறைந்துவிடும் என்பதை சில முன்கூறல்கள் நிரூபித்துள்ளன. நிலத்தைத் தவறாகப் பயன்படுத்தியதால் ஏற்பட்ட சேதத்தை மீட்பதற்கு அரசாங்கம் நீண்டகால முன்னேற்றம் மற்றும் இயற்கை வளங்களைப் பயன்படுத்துவது ஆகிய திட்டங்களுக்கு உதவியது. தென்னாப்பிரிக்காவின் நிலப் பயிர்களின் நிகர மதிப்பில் 36 விழுக்காடு பெரும்பான்மை வகிக்கும் மக்காச்சோள தயாரிப்பும் பருவநிலை மாற்றத்தின் காரணமாக எதிர்மறையான விளைவுகளை எதிர்கொண்டது. கரியமில வாயு உர விளைவுகள் உடனும் அது ஆம் ஆண்டில்லாமலும் கணக்கில் எடுத்துக்கொள்ளப்பட்ட நிகழ்வுகளைக் கொண்டு கணக்கிடப்பட்ட மதிப்பு 10 முதல் 100 மில்லியன் ராண்டுகள் வரையிலுமாக இருந்தது.\n\nSection::::மக்கள்தொகை கணக்கெடுப்பு.\n]\n\nமாறுபட்ட தோற்றுவாய்கள், பண்பாடுகள், மொழிகள் மற்றும் சமயங்களோடு தென்னாப்பிரிக்கா 50 மில்லியனுக்கும் மேற்பட்ட மக்கள்தொகையைக் கொண்ட நாடாக இருக்கிறது. 2001 ஆம் ஆண்டில் கடைசி கணக்கெடுப்பு நடத்தப்பட்டது, அடுத்த கணக்கெடுப்பு 2011 ஆம் ஆண்டில் நடத்தப்படும். தென்னாப்பிரிக்க புள்ளியியல் அமைப்பு, மக்களை ஐந்து இனகுழுக்களாக பட்டியலிட்டு தேர்ந்தெடுத்துக்கொள்ளக் காட்டியபோது மக்கள் அந்தப்பட்டியலின் கடைசியாக இருந்த \"குறிப்பிடப்படாதது/பிற\" என்ற விருப்பத்தை அலட்சியப்படுத்தியதால் அதன் முடிவுகள் யாவும் நீக்கப்பட்டுவிட்டன. 2009 ஆம் ஆண்டின் மையப்பகுதி மதிப்பீட்டின்படி மற்ற விருப்பங்களில் மக்கள் தெரிவு செய்தபடியாக, 79.5 சதவிகித கறுப்பு ஆப்பிரிக்கர்களும், 9.2 சதவிகித வெள்ளையினத்தவர்களும் மற்றும் 2.5 சதவிகித இந்திய அல்லது ஆசியர்கள் ஆகியோராவர்.\n\nகடந்த பத்தாண்டில் தென்னாப்பிரிக்காவின் மக்கள்தொகை (முக்கியமாக குடிநுழைவின் காரணமாக) அதிகரித்தது என்றாலும், 2008 ஆம் ஆண்டில் −0.501 சதவிகித (சிஐஏ மதிப்பீடு) மக்கள்தொகை வளர்ச்சி விகிதத்தைக் கொண்டிருந்தது. 2009 ஆம் ஆண்டில் தென்னாப்பிரிக்காவின் மக்கள்தொகை 0.281 விழுக்காடு என்ற அளவில் அதிகரிக்கத் தொடங்கியுள்ளது என்று சிஐஏ மதிப்பிட்டிருக்கிறது. 3 மில்லியன் ஜிம்பாப்வேயர்கள் உட்பட சட்டத்திற்குப் புறம்பாக குடிநுழைந்த 5 மில்லியன் மக்களுக்கு வீடாக தென்னாப்பிரிக்கா இருக்கிறது என்று கணக்கிடப்பட்டுள்ளது. 2008 ஆம் ஆண்டு 11 ஆம் ஆண்டில் தொடங்கி தென்னாப்பிரிக்காவில் தொடர்ச்சியாக புலம்பெயர்ந்தவர்களுக்கு எதிரான கலவரங்கள் தொடர்ந்து நடந்தன.\n\nமக்கள்தொகையின் பெரும்பான்மையினர் தங்களை ஆப்பிரிக்கர்கள் அல்லது கறுப்பினத்தவர்களாக அடையாளப்படுத்திக்கொன்டாலும், பண்பாட்டு அடிப்படையிலும், மொழி அடிப்படையிலும் தென்னாப்பிரிக்கா ஒரே இனத்தைக் கொண்ட நாடல்ல. முக்கியமான இனக்குழுக்களாக சூலு, சோசா, பசோத்தா (தெற்கு சோத்தோ), பாப்பேடி (வடக்கு சோத்தோ), வெண்டா, த்சுவானா, த்சோங்கா, சுவாசி மற்றும் தேபெல்லே, ஆகியவை இருக்கின்றன, இவை அனைத்தும் பான்டு மொழிகளையே பேசுகின்றன.\n\nசூலு, சோசா, பாப்பேடி மற்றும் வெண்டா குழுக்கள் போன்றவை தென்னாப்பிரிக்காவையே பிறப்பிடமாகக் கொண்டவை. மற்ற இனங்கள் தென்னாப்பிரிக்காவின் அண்டை நாடுகளின் எல்லைகுள்ளும் பரந்து வாழ்கின்றனர்: பசோத்தா இனம் லெசோத்தோவில் உள்ள முதன்மை இனக்குழுவாகும். த்சுவானா இனம் போட்சுவானாவின் பெரும்பான்மையான இனம் ஆகும். சுவாசி இனம் சுவாசிலாந்தில் உள்ள முதன்மை இனக்குழுவாகும். தேபெல்லே இனம் ஜிம்பாப்வேயில் உள்ள மதேபெல்லேலாந்தில் காணப்படுகிறது, இங்கே அவர்கள் மதேபெல்லே எனறு அழைக்கபடுகின்றனர். இந்த தேபெல்லே மக்கள் தங்களுடைய தற்போதைய பிரதேசத்திற்கு புலம்பெயர்ந்ததன் மூலம் ஷாகாவின் தண்டனையிலிருந்து தப்பிக்க மிசிலிகசி என்ற போராட்ட வீரரின் கீழ் உள்கலகம் விளைவித்த சூலு சந்ததியினர் ஆவர். தெற்கு மொசாம்பிக்கில் த்சோங்கா இனம் காணப்படுகிறது, இங்கே அவர்கள் ஷங்கான் எனப்படுகின்றனர்.\n\nவெள்ளை இனத்தவர்கள் இனரீதியாக ஒரே இனத்தைச் சேர்ந்தவர்கள் அல்ல என்பதோடு பின்வரும் பல இனக்குழுக்களையும் சேர்ந்தவர்களாவர்: டச்சு, ஃபிளமிஷ், போர்ச்சுகீஸ், ஜெர்மன், கிரேக்க, ஃபிரெஞ்சு ஹுகோநாட், ஆங்கிலேயர், போலிஷ், ஐரிஷ், இத்தாலியர், ஸ்காட்டிஷ் மற்றும் வெல்ஸ். இங்கே குறிப்பிடத்தகுந்த எண்ணிக்கையில் (குறைந்துவிட்டனர் என்றாலும்) யூத மக்களும் இருக்கிறார்கள், அவர்களில் பெரும்பான்மையினர் 20 ஆம் நூற்றாண்டின் தொடக்கத்தில் லித்துவேனியாவிலிருந்து வந்தவர்கள்; இருப்பினும், பின்னாளில் பிரிட்டன், முன்னாள் சோவியத் ஒன்றியம் மற்றும் இஸ்ரேலிலிருந்தும் வந்தவர்களாவர். பண்பாட்டு வழியிலும், மொழிவாரியாகவும் அவர்கள் ஆப்ரிக்கானர் மற்றும் ஆங்கிலம் பேசுபவர்களாக, இவர்களில் பலரும் பிரிட்டிஷ் மற்றும் ஐரிஷ் சந்ததியைச் சேர்ந்தவர்கள் (பார்க்க \"ஆங்கிலோ-ஆப்பிரிக்கர்\"), பிரிக்கப்பட்டுள்ளனர். கடந்த நூற்றாண்டில் புலம்பெயர்ந்துள்ள பல சிறிய சமூகங்களும் மற்ற மொழிகளைப் பயன்படுத்துவதையும் திரும்பப் பெற்றனர். வெள்ளையின மக்கள்தொகையினர் குறைவான பிறப்பு விகிதம் மற்றும் வேறு நாடுகளுக்கு புலம்பெயர்தலின் காரணமாக குறைந்து காணப்படுகின்றனர்; அவர்கள் வேறு நாடுகளுக்கு புலம்பெயர முடிவெடுத்ததன் காரணமாக பலரும் கூறுவது, அதிகப்படியான குற்ற விகிதம் மற்றும் அரசாங்கத்தின் இட ஒதுக்கீடு கொள்கைகளும் ஆகும். 1994 ஆம் ஆண்டில் இருந்து ஏறத்தாழ 1,000,000 வெள்ளையின தென்னாப்பிரிக்கர்கள் நிரந்தரமாக வேறு நாடுகளில் குடியேறியுள்ளனர்.\n\nஅதிகமான புலம்பெயர்வு விகிதம் இருந்தபோதிலும், தென்னாப்பிரிக்கர்கள் அல்லாத வெள்ளையினத்தவர்கள் குறிப்பாக பிரிட்டன் மற்றும் ஜிம்பாப்வே போன்ற நாடுகளிலிருந்து இந்த நாட்டில் குடியேறியுள்ளனர். உதாரணத்திற்கு, 2005 ஆம் ஆண்டில் 212 000 பிரித்தானிய குடிமகன்கள் தென்னாப்பிரிக்காவில் வாழ்வதாக கணக்கிடப்பட்டிருக்கிறது. 2003 ஆம் ஆண்டில் இருந்து தென்னாப்பிரிக்காவிற்கு வரும் பிரித்தானிய குடிபெயர்ந்தவர்களின் எண்ணி்க்கை 50 விழுக்காடு அதிகரித்திருக்கிறது. சற்றொப்ப 20, 000 பிரித்தானியர்கள் 2007 ஆம் ஆண்டில் தென்னாப்பிரிக்காவிற்கு குடிபெயர்ந்திருக்கின்றனர். குறி்ப்பிடத்தகுந்த எண்ணிக்கையில் வெள்ளையின ஜிம்பாப்வேயர்களின் வருகையும் அதிகரித்திருக்கிறது, அந்த நாடு தற்போது எதிர்கொண்டுவரும் பொருளாதார மற்றும் அரசியல் சிக்கல்களால் அவர்கள் குடிபெயர்கின்றனர். சமீபத்திய வருகைகளோடு 1980 ஆம் ஆண்டில் ஜிம்பாப்வேயில் ஏற்பட்ட சுதந்திர எழுச்சியைத் தொடர்ந்து குறிப்பிடத்தகுந்த அளவிற்கான வெள்ளையின ஜிம்பாப்வேயர்கள் தென்னாப்பிரிக்காவிற்கு குடிபெயர்ந்தனர். இந்த சமூகத்தில் தாயக நாட்டம் மிகவும் உள்ள உறுப்பினர்கள் \"வென்வீக்கள்\" என்ற ஏடுகளில் அறியப்படுவதந காரணம், ரொடீசியாவில் அவர்கள் வாழ்ந்ததை நினைவு கூறுவதால்.\n\nகடந்த பத்தாண்டுகளில் தென்னாப்பிரிக்காவிற்கு புலம்பெயர்ந்த மற்ற பல வெள்ளையின குடியேறிகளும் இருக்கிறார்கள். 1970 ஆம் ஆண்டுகளில் அங்கோலா மற்றும் மொசாம்பிக் போன்ற ஆப்பிரிக்க காலனிகளின் பல போர்ச்சுக்கீசிய குடியேறிகள் அந்த நாடுகளின் சுதந்திரத்திற்குப் பின்னர் தென்னாப்பிரிக்காவிற்கு வாழ வந்தவர்களாவர். போர்ச்சுக்கீசிய காலனிய வீரர்கள் மொசாம்பி்க்கில் உள்ள ஃப்ரலிமோ போன்ற எதிரிகளோடு சண்டையிட்டதிலிருந்து தென்னாப்பிரிக்காவின் தேசிய பாதுகாப்பு படையோடு ஆழமாக பிணைந்துவிட்டனர். இவர்களில் பலரும் நாட்டில் உணவகங்கள் மற்றும் பல்பொருள் கடைகளைத் திறந்திருக்கின்றனர். அத்துடன், 1980களிலும் 1990களிலும் குறிப்பாக போலந்து மற்றும் ஹங்கேரியிலிருந்து கிழக்கு ஐரோப்பியர் குடிபெயர்வை நிறவெறி அரசாங்கம் ஊக்கப்படுத்தியிருக்கிறது.\n\n\"நிறமானவர்கள்\" என்ற சொற்பதம் கிழக்கு மற்றும் மத்திய ஆப்பிரிக்காவிலிருந்து கொண்டுவரப்பட்ட அடிமைகள், அந்த காலத்தில் கேப்பில் வாழ்ந்த பழங்குடியின கொய்சான், பான்டுக்கள், வெள்ளையினத்தவர்கள் (பெரும்பாலும் டச்சு/ஆப்பிரிக்கானிர்கள் மற்றும் பிரிட்டிஷ் குடியேறிகள்) ஆகியோரின் கலப்பு வம்சாவளி மக்கள் மற்றும் ஜாவானியர், மலாய், இந்தியர், மலகாசி மற்றும் ஆசிய சந்ததியினர் (பர்மியர்கள் போன்றோர்) ஆகியோரைக் குறிக்க இப்போதும் பயன்படுத்தப்படுகிறது. பெரும்பான்மையினர் ஆப்ரிக்கான்ஸ் மொழி பேசுகின்றனர். கொய்சான் என்பது இரண்டு தனித்தனியான, உடல்ரீதியான ஒற்றுமையுள்ள இரண்டு இனங்களைக் குறிக்கப் பயன்படுத்தப்படுகிறது: மெல்-தோல் மற்றும் தோற்றத்தில் சிறியவர்கள். ஐரோப்பியர்களால் \"ஹொடன்டாட்சு\" என்று அழைக்கப்பட்ட, கோய்கோய், ஆடுமேய்க்கும் மக்கள் என்பதோடு அழிக்கப்பட்டுவிட்டனர்; ஐரோப்பியர்களால் புஷ்மென் எனப்படும் சான், வேட்டையினக் குழுக்களாவர். நிறமானவர்கள் சமூகத்திற்குள்ளாக மிகச்சமீபத்திய புலம்பெயர்ந்தோர்களும் காணப்படுகின்றனர்: முன்னாள் ரொடீசியாவிலிருந்து (இப்போது ஜிம்பாப்வே) வந்துள்ள நிறமானவர்கள்; நமீபியா மற்றும் இந்தியா மற்றும் பர்மாவிலிருந்து வந்துள்ள (ஆங்கிலோ இந்தியர்கள்/ஆங்கிலோ பர்மியர்கள்) கலப்பு வம்சாவளி புலம்பெயர்ந்தோர்கள், இந்தியா மற்றும் பர்மா விடுதலை பெற்றபோது கேப்பிற்கு வந்தவர்களாவர்.\n\nதென்னாப்பிரிக்க ஆசிய மக்கள்தொகையினரின் பெரும்பான்மையானவர் இந்தியாவிலிருந்து வந்தவர்களாக இருக்கின்றனர் (பார்க்க இந்திய தென்னாப்பிரிக்கர்கள்); இவர்களில் பெரும்பாலானவர்கள் அப்போது நடால் எனப்பட்ட கிழக்கு கடற்கைப் பகுதியில் சர்க்கரை ஆலைகளில் வேலை செய்வதற்கு பத்தொன்பதாம் நூற்றாண்டில் கொண்டுவரப்பட்ட ஒப்பந்த தொழிலாளர்களின் சந்ததியினர் ஆவர். 1949 ஆம் ஆண்டில் இந்தியர்களுக்கும் சூலுக்களுக்கும் இடைய டர்பனில் தீவிரமான கலவரங்கள் மூண்டன. சீன தென்னாப்பிரிக்கர்களும் (ஏறத்தாழ 100,000 பேர்கள்) மற்றும் வியட்நாமிய தென்னாப்பிரிக்கர்களும் (ஏறத்தாழ 50,000 பேர்கள்) இருக்கின்றனர். 2008 ஆம் ஆண்டில் 1994 ஆம் ஆண்டிற்கு முன்பு வந்த சீன தென்னாப்பிரி்க்கர்கள் நிறமானவர்கள் என்று மறுவகைப்படுத்தப்படுவார்கள் என்று பிரிட்டோரியா உயர்நீதிமன்றம் தீர்ப்பளித்தது. இந்த தீர்ப்பின் காரணமாக 1994க்கு முன்பு வந்த, நாட்டில் உள்ள சீன மக்கள்தொகையில் 3-5 சதவிகிதம் இருக்கும் ஏறத்தாழ 12,000–15,000 பழங்குடியின சீன குடிமகன்களால் அரசாங்கத்தின் பிஇஇ கொள்கைகளால் பலன்பெற முடிந்தது.\n\nதென்னாப்பிரிக்கா குறிப்பிடத்தகுந்த அளவிற்கு அகதிகள் மற்றும் புகலிடம் கோருவோர் மக்கள்தொகையையும் உள்ளடக்கியிருக்கிறது. அமெரிக்க அகதிகள் மற்றும் புலம்பெயர்வோர் ஆணையம் பதிப்பித்த \"2008 ஆம் ஆண்டு உலக அகதிகள் கணக்கெடுப்பின்படி\" இந்த மக்கள்தொகை 2007 ஆம் ஆண்டில் 144,700 என்ற எண்ணி்க்கையில் இருந்தது. அகதிகள் மக்கள் புகலிடம் கோருவோரின் எண்ணிக்கையில் 100,000க்கும் மேற்பட்டோரில் ஜிம்பாப்வேயிலிருந்து வந்தவர்கள் (48,400), காங்கோ மக்களாட்சிக் குடியரசிலிருந்து வந்தவர்கள் (24,800), மற்றும் சோமாலியாவிலிருந்து வந்தவர்கள் (12,900) ஆகியோர் உள்ளடங்கியிருக்கின்றனர். இந்த மக்கள் முக்கியமாக ஜோகானஸ்பேர்க், பிரிட்டோரியா, டர்பன், கேப் டவுன் மற்றும் போர்ட் எலிசபெத் ஆகியவற்றில் வாழ்கின்றனர்.\n\nதென்னாப்பிரிக்காவில் உள்ள பெரும் மாநகரப் பகுதிகள்\n\nSection::::சுகாதாரம்.\n2005 ஆம் ஆண்டில் 31 விழுக்காடு கருவுற்ற பெண்களுக்கு ஹெச்ஐவி பாதிக்கப்பட்டுள்ளதாக கண்டுபிடிக்கப்பட்டது மற்றும் வயது வந்தோர்களிடையே 20 விழுக்காட்டினரிடம் ஹெச்ஐவி தொற்று உள்ளதாக கண்டுபிடிக்கப்பட்டுள்ளது ஆகியவற்றால் தென்னாப்பிரிக்காவில் எய்ட்ஸ் பரவல் அபாயகரமான பிரச்சினையாக இருக்கிறது. உடலுறவின் மூலமாகவே பரவும் ஹெச்ஐவி மற்றும் எய்ட்ஸ் ஆகிய இரண்டிற்கும் இடையிலுள்ள தொடர்பு முன்பிருந்த அதிபர் தபோ ம்பெக்கி மற்றும் அப்போது சுகாதாரத்துறை அமைச்சராக இருந்த மண்டோ ஷபலாலா-சிமாங் ஆகியோரால் மறுக்கப்பட்டது, இந்த அமைச்சர் தென்னாப்பிரிக்காவில் நிகழும் பல இறப்புகள் ஊட்டச்சத்தின்மை மற்றும் வறுமையால் ஏற்படுகிறதே தவிர ஹெச்ஐவியால் அல்ல என்று வலியுறுத்தினார்.\n\n2007 ஆம் ஆண்டில் பன்னாட்டு வலியுறுத்தல்களுக்கு பதிலளிக்கும் விதமாக அரசு எய்ட்சுடன் போராடுவதற்கான முயற்சிகளை மேற்கொண்டது. 2008 ஆம் ஆண்டு செப்டம்பரில் தபோ ம்பெக்கி ஆப்பிரிக்க தேசிய காங்கிரசால் நீக்கப்பட்டு இடைக்கால அதிபராக கலேமா மொட்லாந்தே நியமிக்கப்பட்டார். மொட்லாந்தேயின் முதல் நடவடிக்கைகளுள் ஒன்று திருமதி. ஷபலாலா-சிமாங்கிற்கு பதிலாக தற்போது அமைச்சராக இருக்கும் பார்பரா ஹோஜனை மாற்றியமைத்ததே.\n\nஉடலுறவு செயல்பாடு மிகுந்திருப்பவர்களையே எய்ட்ஸ் முக்கியமாக பாதிக்கிறது என்பதுடன் கறுப்பின மக்களிடையே மிக அதிகமாகக் காணப்படுகிறது. பெரும்பாலான இறப்புகள் குடும்பத்தில் வேலை செய்பவர்களுக்கே ஏற்படுவதால், இது பல குடும்பங்களும் தங்களுடைய பிரதான வருமானம் ஈட்டுபவர்களை இழப்பதற்கு காரணமாகிறது. இது பராமரிக்கவும் நிதி உதவிக்கும் அரசை சார்ந்திருக்க வேண்டிய பல 'எய்ட்ஸ் ஆதரவற்றோர்களையும்' உருவாக்கிவிடுகிறது. தென்னாப்பிரிக்காவில் 1,200,000 ஆதரவற்றோர்கள் இருப்பதாக கணக்கிடப்பட்டிருக்கிறது. வயதானவர்கள் பலரும் தங்கள் குடும்பத்தின் இளம் உறுப்பினர்களை இழந்துவிடுவதால் தங்களுக்கான உதவியையும் இழக்கிறார்கள். 5 மில்லியன் மக்கள் இந்த நோய்த் தொற்றிற்கு ஆளாகியுள்ளனர்.\n\nSection::::அறிவியல் மற்றும் தொழில்நுட்பம்.\nதென்னாப்பிரிக்காவில் சில முக்கியமான அறிவியல் மற்றும் தொழில்நுட்ப முன்னேற்றங்கள் உருவாகியிருக்கின்றன. மனிதனிடமிருந்து மனிதனுக்கு முதல் இதய மாற்று அறுவைசிகிச்சை 1967 ஆம் ஆண்டில் குரூட் ஷூர் மருத்துவமனையில் இதய அறுவைசிகிச்சையாளர் கிறிஸ்டியான் பார்னார்டால் செய்யப்பட்டது. மஞ்சள் காய்ச்சலுக்கு எதிரான தடுப்பு மருந்தை மாக்ஸ் தெய்லர் உருவாக்கினார், கார்மேக் எக்ஸ்ரே கணக்கிடும் வெட்டுவரைவுக்கு ஆலன் மெக்லீட் முன்னோடியாவார், பளிங்கியன்முறை எதிர்மின்னி நுண்நோக்கியியல் உத்தியை ஆரன் குலுக் உருவாக்கினார். இந்த முன்னேற்றங்கள் யாவும் நோபல் பரிசுகளால் அங்கீகரிக்கப்பட்டிருக்கின்றன. மிகச்சமீபத்தில் 2002 ஆம் ஆண்டில் சிட்னி பிரென்னர் மூலக்கூறு உயிரியலில் தன்னுடைய முன்னோடி சேவைக்காக நோபல் பரிசு வென்றிருக்கிறார்.\n\nமார்க் ஷட்டில்வொர்த் முந்தைய இணையத்தள பாதுகாப்பு நிறுவனமான த்வாட்டியை நிறுவினார், இது உலகின் முன்னணி நிறுவனமான வெரிசைனால் வாங்கப்பட்டது. உயிரித்தொழில்நுட்பம், தகவல்தொழில்நுட்பம் மற்றும் பிற தொழில்நுட்பத் துறைகளிலான தொழில்களை ஊக்கப்படுத்த அரசாங்கத்தின் முயற்சிகள் இருந்தபோதிலும் தென்னாப்பிரிக்காவில் வேறு எந்த குறிப்பிடத்தகுந்த நிறுவனங்களும் நிறுவப்படவில்லை. இருப்பினும், உற்பத்தியில் கிழக்கத்திய நாடுகளோடு தென்னாப்பிரிக்காவால் போட்டியிட முடியாது என்பதும், தன்னுடைய கனிம வளங்கள் நிரந்தரமானவை என்று இந்தக் குடியரசு நம்பியிருக்க முடியாது என்ற கூற்றுக்களின் அடிப்படையில் பொருளாதாரத்தை உயர் தொழில்நுட்பத்தின் மீது நம்பிக்கைகொள்ளும்படி மாற்றியமைக்கச் செய்ய நினைக்கும் அரசாங்கத்தின் நோக்கம் வெளிப்படையானதாக இருக்கிறது.\n\nவிரைவாக விரிவடைந்துவரும் வானியல் சமூகத்தையும் தென்னாப்பிரிக்கா உருவாக்கி வருகிறது. இது தெற்கு ஆப்பிரிக்காவின் மிகப்பெரிய தொலைநோக்கியைப் பெற்றிருக்கிறது, இது தெற்கு அரைக்கோளத்திலேயே மிகப்பெரிய தொலைநோக்கி. 20 மில்லியன் அமெரிக்க டாலர்கள் சதுர கிலோமீட்டர் அணி திட்டத்திற்கான தடம்காண்பானாக கரூ அணி தொலைநோக்கியை தற்போது தென்னாப்பிரிக்கா உருவாக்கி வருகிறது. தென்னாப்பிரிக்கா சதுர கிலோமீட்டர் அணியின் இறுதிசெய்வானாகவும், ஆஸ்த்திரேலியா விருந்தினர் நாடாகவும் இருக்கும்.\n\nSection::::சமுதாயமும் கலாச்சாரமும்.\nபல்லினப் பன்மைய நாடாக தென்னாப்பிரிக்கா இருப்பதால் இங்கே \"ஒற்றை\" பண்பாடு என்று ஒன்றில்லை என்று வாதிடலாம். இன்று பல பண்பாடுகளிலிருந்தும் வந்துள்ள உணவுப் பன்மையத்தால் எல்லோராலும் விரும்பி ஏற்றுக்கொள்ளப்பட்டிருக்கிறது என்பதுடன் பெரிய அளவில் தென்னாப்பிரிக்க சமையல் வகைகளை சுவைக்க விரும்பும் சுற்றுலாப்பயணிகளிடத்தில் இது சந்தைபடுத்தப்படுகிறது. உணவுக்கும் மேலாக இசை மற்றும் நடனம் குறிப்பிடத்தகுந்ததாக இருக்கிறது.\n\nதென்னாப்பிரிக்க சமையல் சற்றே இறைச்சி சார்ந்தது என்பதுடன் \"பிராய்\" அல்லது பெர்பெகு எனப்படும் தென்னாப்பிரிக்க சமூக கூட்டுசேர்தலுக்கு வித்திட்டு இருக்கிறது. ஸ்டெலன்போஷ், ஃபிரான்ஸ்சோக், பார்ல் மற்றும் பாரிடேல் ஆகிய பள்ளத்தாக்குகளைச் சுற்றி இருக்கும் திராட்சைத் தோட்டங்களுடன், தென்னாப்பிரிக்கா முக்கியமான ஒரு ஒயின் தயாரிப்பு நாடாக வளர்ந்திருக்கிறது.\n\nதென்னாப்பிரிக்காவில் இசையிலும் பெரும் நாட்டம் காணப்படுகிறது. நிறவெறிக் காலகட்டதின்போது ஆப்ரிகான்ஸ் அல்லது ஆங்கிலப் பாடல்களைப் பாடிய பல கறுப்பின இசைக்கலைஞர்களும் தற்போது பாரம்பரிய ஆப்பிரிக்க மொழியில் பாடத்தொடங்கியிருக்கின்றனர் என்பதோடு குவைதோ எனப்படும் பிரத்யேக பாணியையும் உருவாக்கியிருக்கின்றனர். இதில் குறிப்பிடத்தகுந்தது ஆங்கிலத்தில் பாடப்பட்ட தன்னுடைய \"வீக்கெண்ட் ஸ்பெஷல்\" என்ற பாடலால் புகழ்பெற்ற பிரெண்டா ஃபாஸி ஆவார். லேடிஸ்மித் பிளாக் மம்பாஸா உள்ளிட்டோர் புகழ்பெற்ற பாரம்பரிய இசைக்கலைஞர்களாவர், அதேசமயத்தில் சுவெதோ ஸ்ட்ரிங் குவார்ட்டர் ஆப்பிரிக்க மணத்தோடு பாரம்பரிய இசையை நிகழ்த்துகிறது. வெள்ளையின மற்றும் நிறமான தென்னாப்பிரிக்க பாடகர்கள் ஐரோப்பிய இசை பாணியால் வரலாற்றுப்பூர்வமான தாக்கத்திற்கு உட்பட்டிருக்கின்றனர். தென்னாப்பிரிக்கா உலகப் புகழ்பெற்ற ஜாஸ் இசைக்கலைஞர்களையும் உருவாக்கியிருக்கிறது, இவர்களுள் ஹ்யு மஸக்கேலா, ஜோனாஸ் குவாங்குவா, அப்துல்லா இப்ராஹிம், மிரியம் மகேபா, ஜொனாதன் பட்லர், கிரிஸ் மெக்கிரேகர் மற்றும் சதிமா பியா பென்ஜமின் ஆகியோர் குறிப்பிடத்தகுந்தவர்கள். ஆப்பிரிக்கானிய இசை பல்வேறு வகையினங்களையும் உள்ளடக்கியிருக்கிறது, அவை தற்காலத்திய ஸ்டீவ் ஹாஃப்மேயர் மற்றும் பன்க் ராக் இசைக்குழுவான ஃபோகோபோலிஸிகர் போன்றவை. வெரிட்டி (இசைத்துறையிலான புத்துருவாக்கத்திற்காக சர்வதேச அளவில் அங்கீகாரம் பெற்றது) போன்ற கலப்பு கலைஞர்கள் மற்றும் ஜானி கிளெக் மற்றும் அவருடைய இசைக்குழுக்கள் ஜுலுகா மற்றும் சவுகா போன்றவை பல்வேறு வெற்றிகளை நிழலுலகம், பொதுமக்கள் மற்றும் வெளிநாட்டில் பெற்றிருக்கின்றன.\n\nதென்னாப்பிரிக்காவின் கறுப்பின பெரும்பான்மையினர் பெரும்பாலும் ஊர்ப்புறத்தில் வசிக்கும் நிலையில், பெருமளவிற்கு ஏழ்மையான வாழ்நிலையிலேயே இருகிறார்கள். இந்த மக்களிடையே தான் பண்பாட்டு வழிமுறைகள் வலுவாக வாழ்கின்றன; கறுப்பினத்தவர்கள் நகர்மயமாவது மற்றும் மேற்கத்தியமயமாவது ஆகியவை பாரம்பரிய பண்பாட்டுச் சிறப்புகளை வீழ்ச்சியுறச் செய்வதாக இருக்கிறது. நகர்ப்புற கறுப்பினத்தவர்கள் தங்களுடைய சொந்த மொழிக்கும் மேலாக ஆங்கிலம் அல்லது ஆப்பிரிக்கானை பேசுகின்றனர். பதினோரு அதிகாரப்பூர்வ மொழிகளுக்குள் வராத ஆனால் அதிகாரப்பூர்வமாக அங்கீகரிக்கப்பட்ட, மற்ற எட்டு மொழிகளுக்குள் வரும் கொய்சான் மொழிகள் பேசும் சிறிய ஆனால் இப்போதும் குறிப்பிடத்தகுந்த எண்ணிக்கையில் உள்ள இனங்களும் இருக்கின்றனர். அழிந்துவரும் மொழிகளைப் பேசும் சிறிய இனங்களும் இருக்கின்றன, இவற்றில் பெரும்பாலானவை அதிகாரப்பூர்வமான தகுதியைப் பெறாத கொய்-சான் குடும்பத்தைச் சேர்ந்தவையாகும்; இருப்பினும், தென்னாப்பிரிக்காவிற்குள்ளாகவே இருக்கும் சில குழுக்கள் அவற்றின் பயன்பாடு மற்றும் புத்துயிர்ப்பிற்கு முயற்சிக்கின்றன.\n\nநடுத்தர வர்க்கத்தினர் பெரும்பான்மை வெள்ளையினத்தவர் என்றாலும், தற்போது கறுப்பினத்தவர், நிறமானவர்கள் மற்றும் இந்திய இனத்தவர் என்று இவர்களும் அதிகப்படியாக இந்த வர்க்கத்தில் சேர்ந்து மேற்கு ஐரோப்பா, வட அமெரிக்கா மற்றும் ஆஸ்திரேலியாவில் காணப்படும் மக்களின் வாழ்கைமுறையை ஒத்து வாழ்கின்றனர். நடுத்தர வர்க்க உறுப்பினர்கள் உலகின் சந்தையோடு பெரிய அளவிற்கு தங்களை வெளிப்படுத்திக்கொள்ள வெளிநாட்டிலேயே படித்துவி்ட்டு பணிபுரிகின்றனர்.\n\nஇந்திய சந்ததியைச் சேர்ந்த ஆசியர்கள், தங்களுடைய சொந்த பண்பாடு, பாரம்பரியம், மொழிகள் மற்றும் சமய நம்பிக்கைகள் ஆகியவற்றை கிறிஸ்துவ, இந்து அல்லது சன்னி முஸ்லிமாக இருப்பது மற்றும் இந்தி, தெலுங்கு, தமிழ் அல்லது குஜராத்தி போன்றவற்றை மிகக் குறைவாகப் பேசி இந்திய மொழிகளை தக்கவைத்திருப்பது, ஆகியவற்றின்மூலம் தக்கவைத்துக்கொண்டும், பெரும்பான்மை இந்தியர்கள் தங்களுடைய தாய்மொழியை புரிந்துகொள்ளும் திறனுள்ளவர்களாகவும் வாழ்கின்றனர். முதல் இந்தியர்கள் கரும்புத் தோட்டங்களில் வேலைசெய்வதற்காக நடாலில் ஒப்பந்தத் தொழிலாளர்களாக புகழ்பெற்ற ட்ருரோ கப்பலில் வந்தவர்களாவர். தென்னாப்பிரிக்காவில் மிகக் குறைவான சீன சமூகம் இருக்கிறது, இருப்பினும் இதனுடைய எண்ணிக்கை சீனக் குடியரசிலிருந்து வந்க புலம்பெயர்வாளர்களின் காரணமாக அதிகரித்திருக்கிறது.\n\nதென்னாப்பிரிக்கா சாரணர் இயக்கத்திலும் பெரும் தாக்கம் ஏற்படுத்தியிருக்கிறது, 1890 ஆம் ஆண்டில் ராணுவ அதிகாரியாக ராபர்ட் பேடன்-பவல் (சாரண நிறுவனர்) இருந்தபோது ஏற்பட்ட அனுபவங்களைக் கொண்டு பல பாரம்பரிய விழாக்கள் நடத்தப்படுகின்றன. தென்னாப்பிரி்க்க சாரணர் கூட்டமைப்பு தென்னாப்பிரிக்காவில் உள்ள அனைத்து இன மக்களுக்கும் தனது கதவுகளைத் திறந்த முதல் இளைஞர் அமைப்புக்களுள் ஒன்றாகும். இது 1977 ஆம் ஆண்டு ஜுலை 2 ஆம் ஆண்டில் \"குவோ வாதிஸ்\" எனப்படும் மாநாட்டில் நடைபெற்றது.\n\nSection::::இசை.\n1980-களின் நடுப் பகுதியில் உருவாக்கப்பட்ட \"குவைதோ\" தென்னாப்பிரிக்காவின் புதிய இசை வடிவமாகத் திகழ்ந்து, இது உருவாக்கப்பட்டதிலிருந்து இந்த மக்களிடையே இது மிகவும் பிரபலமான சமூக பொருளாதார தாகங்களை வெளிப்படுத்துவதாக இருந்து வருகிறது. இருப்பினும் சிலர் குவைதோவின் அரசியல் அம்சங்கள் நிறவெறி நீக்கப்பட்டதிலிருந்து குறைக்கப்பட்டுவிட்டதாகவும், அரசியல் மீதான மக்களின் ஈடுபாடு நாளாந்த வாழ்க்கையின் குறைந்துபட்ட அம்சமாக ஆகிவிட்டது என்றும் வாதிடுகின்றனர். அரசியல் ஆழம் இல்லா நடவடிக்கைகளில் போராட்ட ஆற்றல் காட்டும் ஒரு அரசியல் சக்தி குவைதோ என்றும் சிலர் வாதிடுகின்றனர். இன்று சோனி, பிஎம்ஜி மற்றும் இஎம்ஐ போன்ற பெரிய நிறுவனங்கள் குவைதோ இசையை உருவாக்கி விநியோகிப்பதற்கான நோக்கத்தோடு தென்னாப்பிரிக்காவில் காணப்படுகின்றன. மிகுதியான இதன் பிரபலத்தின் காரணமாகவும், நாட்டில் இருக்கும் முதல் ஐந்து தாக்கமேற்படுத்தும் சமூகமாகத் திகழும் டிஜேக்களிடம் இதற்கு இருக்கும் செல்வாக்கு காரணமாகவும், குவைதோ, வானொலி, தொலைக்காட்சி மற்றும் இதழ்களில் இடம்பிடித்திருக்கிறது.\n\nSection::::மதம்.\n2001 ஆம் ஆண்டு நடைபெற்ற அண்மைய மக்கள்தொகை கணக்கெடுப்பின்படி கிறித்தவர்கள், மக்கள்தொகையில் 79.7 விழுக்காட்டினராக இருக்கின்றனர். இதில் சியான் கிறித்தவர்கள் 11.1 விழுக்காடு, பெந்தகோஸ்தல் (கரிஸ்மேட்டிக்) 8.2 விழுக்காடு, ரோமன் கத்தோலிக்கர் 7.1 விழுக்காடு, மெத்தோடிஸ்ட் 6.8 விழுக்காடு, டச்சு மறுசீரமைப்பு 6.7 விழுக்காடு, ஆங்கிலிக்கன் 3.8 விழுக்காடு மற்றும் பிற கிறித்தவர்கள் 36 விழுக்காடு உள்ளிட்டிருக்கிறது. மக்கள்தொகையில் இஸ்லாமிய சமயத்தினர் 1.5 விழுக்காடு இருக்கின்றனர், இந்துக்கள் 1.3 விழுக்காடு மற்றும் யூதர்கள் 0.2 விழுக்காடு இருக்கின்றனர். 15.1 விழுக்காட்டினர் சமய சார்பு எதுவுமின்றி இருக்கின்றனர், 2.3 விழுக்காட்டினர் பிறர் என்பதாகவும், 1.4 விழுக்காட்டினர் எதுவும் குறிப்பிடப்படாமலும் இருக்கின்றனர்.\n\nஆப்பிரிக்க பழங்குடியின தேவாலயங்கள் கிறித்துவக் குழுக்களிடைய இருப்பதிலேயே மிகப்பெரியதாகும். அமைப்புரீதியாக்கப்பட்ட சமயத்தோடு சேர்ந்திராதவர்களாக இருக்கும் இவர்களில் பலரும் பாரம்பரியமான பழங்குடியின சமையத்தோடு சேர்ந்திருப்பவர்களாக கருதப்படுகின்றனர். மக்களில் பலரும் கிறித்துவம் மற்றும் பழங்குடியின தாக்கங்கள் கலந்த சமய சடங்குகளை ஒருங்கிணைத்துக்கொண்டவர்களாக காணப்படுகின்றனர்.\n\nகாலனிய காலகட்டத்திற்கு முன்பாக, கிழக்குக் கடற்கரையைச் சேர்ந்த சூலு, சுவாசி மற்றும் சோசா பழங்குடிகள் இஸ்லாம் சமயம் குறித்து அறிந்திருந்தனர் என்பதற்கு எந்த ஆதாரமும் இல்லை. இந்தோனேஷிய தீவுக்கூட்டத்திலிருந்து (கேப் மலாய்கள்) அடிமைகளாக வந்தவர்களின் சந்ததியினரான, மேற்கு கேப்பில் உள்ள பல தென்னாப்பிரிக்க இஸ்லாமியர்கள் \"நிறமானவர்கள்\" என்று விவரிக்கப்படுகின்றனர். இந்தியர்களாக விவரிக்கப்படும் மற்றவர்கள், குறிப்பாக குவாசூலு-நடாலில் தெற்கு ஆசியாவிலிருந்து வணிகம் செய்வதற்காக வந்தவர்களை முன்னோர்களாகக் கொண்டவர்கள் உட்பட்; ஆப்பிரிக்காவின் மற்ற பகுதிகளிலிருந்து வரும் கறுப்பின மற்றும் வெள்ளையின தென்னாப்பிரிக்க மதமாற்றத்துக்குள்ளானவர்களும் இணைந்துவிட்டனர். இந்த நாட்டில் சமயம் மாறுவதன் மூலம் வேகமாக வளர்ந்துவரும் சமயமாக இஸ்லாம் கணக்கிடப்பட்டிருக்கிறது, 1991 ஆம் ஆண்டில் 12,000 என்ற எண்ணிக்கையிலிருந்து, 2004 ஆம் ஆண்டில் 74,700 என்ற எண்ணிக்கைக்கு கறுப்பின இஸ்லாமியர்களின் எண்ணிக்கை இருக்கிறது.\n\nஇந்து சமயம் முக்கியமாக பிரிட்டிஷ் காலனி ஆட்சிக்கு முன்னதாக இருந்ததாக குறிப்பிடப்பட்டாலும், பின்னாளில் இந்தியாவிலிருந்து தொடர்ந்து நடைபெற்ற புலம்பெயர்வு குறிப்பிடத்தகுந்த இந்து மக்கள்தொகையினருக்கு காரணமாக இருந்திருக்கிறது. பெரும்பாலான இந்துக்கள் இனரீதியில் தெற்காசியர்கள், ஆனால் கலப்பு இனத்திலிருந்து வந்த பலரும் இஸ்கான் போன்ற இந்து மிஷனரிகளின் முயற்சிகளால் மதம் மாறியவர்களும் இருக்கிறார்கள். சிறிய எண்ணிக்கைகளில் உள்ள பிற மதங்கள் சீக்கியம், ஜைனம் மற்றும் பஹாய் நம்பிக்கை.\n\nSection::::மொழிகள்.\nதென்னாப்பிரிக்கா ஏழு அதிகாரப்பூர்வ மொழிகளைக் கொண்டிருக்கிறது: ஆப்பிரிக்கானம், ஆங்கிலம், தேபெல்லே, வடக்கு சோத்தோ, சோத்தோ, சுவாசி, த்சுவானா, த்சோங்கா, வெண்டா, சோசா மற்றும் சூலு. இந்த வகையில் இது பொலியாவிற்கும் இந்தியாவிற்கும் அடுத்தபடியாக மூன்றாவதாக வரும். எல்லா மொழிகளும் சட்டப்படி ஒரேநிலையில் இருக்கையில் சில மொழிகள் மற்றவற்றைக் காட்டிலும் அதிகப்படியாக பேசப்படுகின்றன. 2001 ஆம் ஆண்டு தேசிய மக்கள்தொகை கணக்கெடுப்பின்படி தாய்மொழியாய்ப் பேசப்படும் முதல் மூன்று மொழிகள் சூலு (23.8%), சோசா (17.6%) மற்றும் ஆப்பிரிக்கானம் (13.3%) ஆகும். வணிகம் மற்றும் அறிவியலுக்கான மொழியாக ஆங்கிலம் அங்கீகரிக்கப்பட்டிருக்கும் நிலையிலும் இது 2001 ஆம் ஆண்டில் 8.2% தென்னாப்பிரிக்கர்களால் மட்டுமே பேசப்பட்டது, இது 1996 ஆம் ஆண்டைவிட (8.6 சதவிகிதம்) குறைவு.\n\nஇந்த நாடு எட்டு அதிகாரப்பூர்வமற்ற மொழிகளையும் அங்கீகரித்திருக்கிறது: ஃபனகாலோ, கோயே, லோபெது, நமா, வடக்கு தேபெல்லே, ஃபுத்தி, சான் மற்றும் தென்னாப்பிரிக்க சைகை மொழி. இந்த அதிகாரப்பூர்வமற்ற மொழிகள், பன்மையமாய் இருக்கிறது என்று தீர்மானிக்கப்படுகின்ற வரம்பிற்குட்பட்ட பகுதிகளில் சில அதிகாரப்பூர்வ பயன்பாடுகளுக்கு பயன்படுத்தப்படுகின்றன. இருந்தபோதிலும், அவர்களின் மக்கள்தொகை காரணமாக அவை நாடு முழுவதிற்குமான அங்கீகாரத்தைக் கோருவதில்லை.\n\nசான் மற்றும் கோய்கோய் மக்களின் \"அதிகாரப்பூர்வமற்ற மொழிகள்\" பலவும் நமீபியா மற்றும் போஸ்ட்வானாவை நோக்கிச் செல்லும் வடக்குப்பிரதேச பேச்சுமொழிகளை உள்ளிட்டதாக இருக்கிறது. மற்ற ஆப்பிரிக்கர்களிடமிருந்து உடல்ரீதியில் தனித்து இருக்கும் இந்த மக்கள் தங்களுடைய வேட்டைக் குழு சமீகங்களின் அடிப்படையில் தங்களுக்கேயுரிய பண்பாட்டு அடையாளத்தைக் கொண்டவர்களாக இருக்கின்றனர். அவர்கள் பெரிய அளவில் ஓரங்கட்டப்பட்டிருக்கின்றனர் என்பதோடு அவர்களின் மொழிகள் அழிந்துபடும் அபாயத்தில் இருக்கிறது.\n\nபல வெள்ளையின தென்னாப்பிரிக்கர்களும் போர்ச்சுகீஸ் (அங்கோலன் மற்றும் மொசாம்பிக் கறுப்பினத்தவர்களாலும் பேசப்படுவது), ஜெர்மன் மற்றும் கிரேக்கம் போன்ற மற்ற ஐரோப்பிய மொழிகளையும் பேசுகின்றனர், அதேசமயம் தென்னாப்பிரிக்காவில் உள்ள சில ஆசியர்களும் இந்தியர்களும் தமிழ், ஹிந்தி, குஜராத்தி, உருது மற்றும் தெலுங்கு போன்ற தெற்காசிய மொழிகளைப் பேசுகின்றனர். பிரெஞ்சு மொழி தென்னாப்பிரிக்கர்கள் பிரெஞ்சு இனத்தவர்களாக இருக்கும் பிரான்ஷ்ஹூக் போன்ற இடங்களில் இருக்கும் பிரெஞ்சு தென்னாப்பிரி்க்கர்களால் இப்போதும் பரவலாக பேசப்படுகிறது. தென்னாப்பிரிக்க பிரெஞ்சு மொழி 10,000க்கும் குறைவான தனிநபர்களால் பேசப்படுகிறது. காங்கலிஸ் பிரெஞ்சும் புலம்பெயர்ந்தவர்களால் தென்னாப்பிரிக்காவில் பேசப்படுகிறது.\n\nSection::::விளையாட்டுகள்.\nகால்பந்து, ரக்பி யூனியன் மற்றும் கிரிக்கெட் போன்றவை தென்னாப்பிரிக்காவின் மிகவும் பிரபலமான விளையாட்டுக்கள். குறிப்பிடத்தகுந்த ஆதரவுடன் ஆடப்படும் மற்ற விளையாட்டுக்கள் நீச்சல், தடகள ஆட்டம், கால்ஃப், குத்துச்சண்டை, டென்னிஸ் மற்றும் நெட்பால் ஆகியன. இளைஞர்களிடையே மற்ற விளையாட்டுக்களைத் தொடர்ந்து கால்பந்தாட்டமே முன்னிலையில் இருக்கிறது என்றாலும் கூடைப்பந்து, சர்ஃபிங் மற்றும் ஸ்கேட்போர்டிங் போன்ற மற்ற விளையாட்டுக்களும் பிரபலமடைந்து வருகிறது.\n\nஜேகப் மெட்லாலா, உயானி புங்கு, வெல்கம் சிதா, தின்ஜான் தோப்லா, கெர்ரி கூட்ஸி மற்றும் பிரைன் மிட்செல் ஆகியோர் புகழ்பெற்ற குத்துச்சண்டை வீரர்களாவர். லூகாஸ் ரெபே மற்றும் ஃபிலிமோன் மஸிங்கா (இருவரும் முன்னாள் லீட்ஸ் யுனைட்டடிற்காக விளையாடியவர்கள்), குவிண்டோன் ஃபார்ச்சுன் (அட்லெடிகோ மேட்ரிட் மற்றும் மான்செஸ்டர் யுனைட்டட்), பென்னி மெக்கார்த்தி (அஜக்ஸ் ஆம்ஸ்டர்டாம், எஃப்.சி. போர்டோ மற்றும் பிளாக்பர்ன் ரோவர்ஸ்), ஆரன் மகோனா (அஜக்ஸ் ஆம்ஸ்டர்டாம், பிளாக்பர்ன் ரோவர்ஸ் மற்றும் போர்ட்ஸ்மவுத்), டெல்ரான் பக்லே (பொரூசியா டார்ட்மண்ட்) மற்றும் ஸ்டீவன் பியேநர் (அஜக்ஸ் ஆம்ஸ்டர்டாம் மற்றும் எவர்டான்), முக்கியமான வெளிநாட்டு கிளப்களில் விளையாடிய கால்பந்து வீரர்கள் ஆவர். 1979 ஆம் ஆண்டு ஃபார்முலா ஒன் மோட்டார் பந்தய உலகச் சாம்பியன் ஜோடி ஷெக்டரை தென்னாப்பிரிக்கா வழங்கியிருக்கிறது. ஹெர்ஷெல் கிப்ஸ், கிரேமி ஸ்மித், ஜாக் காலிஸ், ஜேபி டுமின் இன்னபிறர் புகழ்பெற்ற கிரிக்கெட் விளையாட்டு வீரர்களாவர். இவர்களில் பெரும்பாலோனோர் இந்திய பிரிமியர் லீக்கில் பங்கேற்றுள்ளனர்.\n\nதென்னாப்பிரிக்கா பல்வேறு உலகத்தரம்வாய்ந்த ரக்பி வீரர்களையும் உருவாக்கியிருக்கிறது. அவர்கள், பிரான்கஸ் பயினார், ஜுஸ்ட் வான் டெர் வெஸ்தூஸன், டேனி கிரேவன், ஃப்ரிக் டு பிரீஸ், நாஸ் போதா மற்றும் பிரைன் ஹபானா. 1995 ஆம் ஆண்டு ரக்பி உலகக்கோப்பையை முதல் முயற்சியிலேயே தென்னாப்பிரிக்கா வென்றது, பிரான்சில் 2007 ஆம் ஆண்டு உலகக் கோப்பையை வென்றது. நிறவெறிக் கொள்கை முடிவுற்றது முதல் 1995 ஆம் ஆண்டிலிருந்தே தென்னாப்பிரிக்கா விளையாட அனுமதிக்கப்பட்டது. இது 1995 ஆம் ஆண்டு ரக்பி உலகக் கோப்பை 1996 ஆம் ஆண்டு தேசங்களின் ஆப்பிரிக்க கோப்பையை நடத்தியதன் மூலம் பெற்றது. இந்தப் போட்டியில் தேசிய அணியான 'பஃபானா பஃபானா' வென்றது. இது 2003 ஆம் ஆண்டு கிரிக்கெட் உலகக் கோப்பையையும், 2007 ஆண்டு உலக டிவெண்டி20 சாம்பியன்ஷிப் போட்டிகளையும் வெற்றிகரமாக நடத்தினர். 2010 பிஃபா உலகக் கோப்பையை சிறப்பாக நடத்தியது. இது ஆப்பிரிக்க கண்டத்தில் முதல்முறையாக நடத்தப்பட்ட உலகக் கோப்பை கால்பந்துப் போட்டியாகும்.\n\n2004 ஆம் ஆண்டில் ரோலண்ட் ஷூமன், லிண்டன் ஃபெர்ன்ஸ், டேரியன் டவுன்சண்ட் மற்றும் ரைக் நீத்லிங் அடங்கிய நீச்சல் அணி ஏதென்சில் நடந்த 2004 ஆம் ஆண்டு ஒலிம்பிக் போட்டிகளில் 4x100 ஃப்ரீஸ்டைல் தொடர் சாதனையை அடுத்தடுத்து முறியடித்தார். 1996 ஆம் ஆண்டு அட்லாண்டா ஒலிம்பிக் போட்டிகளில் பென்னி ஹெய்ன்ஸ் தங்கப்பதக்கம் வென்றார்.\n\nகால்ப் ஆட்டத்தில் கேரி பிளேயர் எல்லா காலத்திற்குமான சிறந்த கால்ப் ஆட்டக்காரராக குறிப்பிடப்படுகிறார், இவர் கேரியர் கிராண்ட் ஸ்லாம் வென்றுள்ள ஐந்து விளையாட்டு வீரர்களுள் ஒருவராவார். பாபி லாக், எர்னி எல்ஸ், ரெடிஃப் கூஸன் மற்றும் டிராவர் இம்மல்மேன் ஆகியோர் முக்கியமான போட்டிகளை வென்ற பிற தென்னாப்பிரிக்க கால்ப் ஆட்டக்காரர்களாவர்.\n\nSection::::கல்வி.\nதொடக்கநிலைப் பள்ளிகள் முதல் ஏழு ஆண்டுகளுக்கு கல்வியளிப்பவையாக இருக்கின்றன. நிறவெறிக்காலகட்டத்தில் கறுப்பின மக்களுக்கான பள்ளிகளுக்கு பாகுபாடுகளாக, போதிய நிதி வழங்காமல் இருத்தல் மற்றும் \"பான்டுக் கல்விமுறை\" என்ற வெறும் கூளித்தொழிலார்களை மட்டும் உருவாக்கும் தனி கல்வி முறை செயல்படுத்தப்பட்டது. தென்னாப்பிரிக்காவில் பல்வேறு பல்கலைக்கழகங்கள் இருக்கின்றன. பயிற்சிகள் ஆபிரிக்கான மொழியிலும் அளிக்கப்படுகிறது. 2002-05 ஜிடிபியில் கல்வி மீதான பொதுச் செலவினம் 5.4 விழுக்காடாக இருந்தது.\n\nSection::::சமூகப் பிரச்சினைகள்.\nஐக்கிய நாடுகளால் தொகுக்கப்பட்ட 1998–2000 ஆம் காலகட்டத்திற்கான கணக்கெடுப்பின்படி தென்னாப்பிரிக்கா கொலைகளில் முதலாவதாகவும், வன்முறைகள் மற்றும் கற்பழிப்புகளில் இரண்டாவதாகவும் தரவரிசைப்படுத்தப்பட்டிருக்கிறது. அதிகாரப்பூர்வ புள்ளிவிவரங்கள் ஒவ்வொரு நாளும் தென்னாப்பிரிக்காவில் 52 பேர் கொல்லப்படுவதாக காட்டுகின்றன. ஒரு வருடத்திற்கு தெரிவிக்கப்பட்ட கற்பழிப்பு எண்ணிக்கை, 55,000 என்ற அளவில் இருக்கிறது, என்பதுடன் தென்னாப்பிரிக்காவில் நடத்தப்படும் கற்பழிப்புகள் ஆண்டிற்கு 500,000 என்று மதிப்பிடப்பட்டிருக்கிறது. மொத்த குற்ற விகிதத்தில் தரவுத் தொகுப்பில் 60 நாடுகளில் பத்தாவது இடத்தைப் பிடித்திருக்கிறது.\n\nதென்னாப்பிரிக்காவில் பிறக்கும் ஒரு பெண் படிக்கக் கற்றுக்கொள்வதைக் காட்டிலும் கற்பழிப்புக்கு ஆளாவதற்கான வாய்ப்பு அதிகமாக இருப்பதாக மதிப்பிடப்பட்டிருக்கிறது. தகவல், அதிகாரமளிப்பு மற்றும் வெளிப்படைச் சமூகத்தால் கேள்வி கேட்கப்பட்ட 4000 பெண்களில் மூன்றில் ஒருவர் கடந்த ஆண்டில் தாங்கள் கற்பழிப்புக்கு ஆளானதாக தெரிவித்திருக்கின்றனர். தென்னாப்பிரிக்காவில்தான் உலகிலேயே சிறுபிள்ளைகள் மற்றும் குழந்தைகள் கற்பழ்ப்புக்கு ஆளாகும் விழுக்காடு அதிகப்படியாக காணப்படுகிறது. இது தொடர்பாக சொவீடோ நகரத்தில் 1500 பள்ளிக்குழந்தைகளிடையே மேற்கொள்ளப்பட்ட ஒரு கணக்கெடுப்பில் நேர்காணல் செய்யப்பட்ட கால்பகுதி சிறார்கள், 'ஜேக்ரோலிங்' என்று சொல்லப்படும் குழுக்கற்பழிப்புச் செயல் ஒரு வேடிக்கையான விளையாட்டு என்று கூறினர்.\n\nநடுத்தர வர்க்க தென்னாப்பிரிக்கர்கள் குடியிருப்பு சமூகங்களில் பாதுகாப்பு கோருகின்றனர். தென்னாப்பிரிக்காவிலிருந்து புலம்பெயர்ந்த பலரும் தாங்கள் வெளியேறுவதற்கு குற்றங்களே பெரும் உந்துதலாக இருந்ததாக குறிப்பிட்டிருக்கின்றனர். விவசாய சமூகத்திற்கெதிரான குற்றச்செயல் பெரிய பிரச்சினையாக இருந்துவருகிறது.\n\nபல ஆப்பிரிக்க நாடுகளைப்போல், தென்னாப்பிரிக்காவும் கடந்த 20 ஆண்டுகளில் அறிவியலாளர்கள் நாட்டை விட்டு வெளியேறுதலை எதிர்கொண்டிருக்கிறது. இது பிரதேச பொருளாதாரத்தை பாதிக்கும் என்றும், சுகாதார உள்கட்டமைப்பு அதிகம் தேவைப்படும் பெரும்பான்மையான மக்களின் நல்வாழ்வை நோக்கும்போதும், குறிப்பிட்டு ஹெச்ஐவி/எய்ட்ஸ் பரவலை நோக்கும்போதும், இது நிச்சயம் பாதிப்பை ஏற்படுத்தும் என்று நம்பப்படுகிறது. தென்னாப்பிரிக்காவில் திறமைகள் வெளியேறுவதில், இனவடிப்படை உள்ளதென்று நிரூபிக்கும் வகையில், (இயல்பாகவே தென்னாப்பிரிக்காவின் திறமைகள் எங்கே உள்ளது என்று நோக்கும் பொது) பெரும் அளவில் தென்னாப்பிரிக்க சமூகத்தினர் அயல்நாட்டில் குடியேறுவதற்கு காரணமாகிறது.\n\n2008 ஆம் ஆண்டு மே மாதத்தில் ஆப்பிரிக்க புலம்பெயர்ந்தவர்களுக்கெதிராக இருந்த நீண்டகால பகைமை, 100 பேரின் சாவு மற்றும் 100,000 பேரின் இடம்பெயர்வுக்கு காரணமான அமைந்தது.\n\n\n\n"}
{"id": "9740", "url": "https://ta.wikipedia.org/wiki?curid=9740", "title": "விடுதலைச் சிறுத்தைகள் கட்சி", "text": "விடுதலைச் சிறுத்தைகள் கட்சி\n\nவிடுதலைச் சிறுத்தைகள் கட்சி (\"Dalit Panthers or Viduthalai Siruthikal katchi\") தமிழ்நாட்டு மாநில அரசியல் கட்சி ஆகும். இது 1970களில் மகாராட்டிர மாநிலத்தில் ஆரம்பிக்கப்பட்ட தலித்து சிறுத்தைகள் கட்சி தமிழ்நாட்டிலும் தலித்து சிறுத்தைகள் இயக்கம் என்ற பெயரிலேயே மலைச்சாமி என்பவரால் ஆரம்பிக்கப்பட்டது. மலைச்சாமி செப்டம்பர் 1989 தான் இறக்கும் வரை இதன் மாநிலத்தலைவராக இருந்தார். இக்கட்சி தலித் மக்களின் பிரச்சினைகளை பெரும்பாலும் முன்வைத்து, அவர்களின் ஆதரவை நாடி செயல்படுகின்றது. தலித் சிறுத்தைகள் என்னும் தலித் இயக்கத்தின் தமிழகப் பிரிவை உருவாக்கிய மலைச்சாமி என்பவர் கொலை செய்யப்பட்ட பொழுது, மதுரை தடய அறிவியல் துறையில் பணியாற்றிக்கொண்டு இருந்த தொல். திருமாவளவன் மதுரையில் மலைச்சாமிக்கு நினைவேந்தல் கூட்டம் நடத்தினார். அக்கூட்டத்தில் எடுக்கப்பட்ட முடிவின்படி தொல். திருமாவளவன் அதன் அமைப்பாளாராகத் தேர்ந்தெடுக்கப்பட்டார்.\n\nதலித் சிறுத்தைகள் அமைப்பிற்கு விடுதலைச் சிறுத்தைகள் என பெயர் மாற்றிய தொல்.திருமாவளவன், நீலம், சிவப்பு வண்ணப் பட்டைகளும் விண்மீனும் கொண்ட கொடியை அவ்வியக்கத்திற்கு என வடிவமைத்து 1990 ஆம் ஆண்டில் ஏப்ரல் 14 ஆம் நாளில் மதுரையில் ஏற்றினார்.\n\nவிடுதலைச் சிறுத்தைகள் கட்சி தேர்தலில் ஈடுபட முடிவு செய்த பொழுது, 1999 ஆம் ஆண்டு ஆகத்து 17 ஆம் நாள் தொல். திருமாவளவன் அரசு வேலையைத் துறந்தார்.\n\nSection::::கொடி.\nவிடுதலைச் சிறுத்தைகளுக்கு என நீலமும், சிவப்பும் பட்டைகளாகவும் அவற்றின் நடுவில் விண்மீனும் கொண்ட கொடியை உருவாக்கி அதனை மதுரையில் தொல். திருமாவளவன் 1990 ஆம் ஆண்டு, ஏப்ரல் 14 ஆம் நாள் ஏற்றினார்.\n\nSection::::தேர்தல் வெற்றிகள்.\nதமிழகத்தின் 13 ஆவது சட்டமன்றத்தில், இக்கட்சி 2 தொகுதிகளில் வெற்றிபெற்றது. மங்களூர் தொகுதியில் செல்வப்பெருந்தகையும், காட்டுமன்னார்கோயில் தொகுதியில் டி. இரவிக்குமார் என்பவரும் சட்டப்பேரவை உறுப்பினர்களாகத் தேர்ந்தெடுக்கப்பட்டனர்.\nமக்களவைத் தேர்தலில் திமுக கூட்டணியில் உள்ள விடுதலைச் சிறுத்தைகள் சிதம்பரம் (தனி), விழுப்புரம் (தனி) ஆகிய இரண்டு தொகுதிகளில் போட்டியிட்டு சிதம்பரம் (தனி) தொகுதியில் தொல். திருமாவளவன் 4.6 லட்சம் வாக்குகளை பெற்று வெற்றிபெற்றார்.\n\n"}
{"id": "9746", "url": "https://ta.wikipedia.org/wiki?curid=9746", "title": "இந்தியா 2020", "text": "இந்தியா 2020\n\nஇந்தியாவை வளர்ச்சி பெற்ற நாடாக மாற்றுவதற்கான ஒரு திட்டமே இந்தியா 2020. அப்துல் கலாம், ய. சு. ராஜன் மற்றும் பலரின் சிந்தனையில், வழிகாட்டலில் இந்திய இளைஞர்களுக்குரிய ஒரு சவாலாக, கடமையாக இத்திட்டம் முன்னெடுக்கப்படுகின்றது.\n\n\n"}
{"id": "9748", "url": "https://ta.wikipedia.org/wiki?curid=9748", "title": "வருணன்", "text": "வருணன்\n\nவருணன் அல்லது வருண தேவன் வேதகாலத்தில் மிகச் சிறப்புப் பெற்றிருந்த தேவர்களில் ஒருவன். வேதகாலத்தில் சிறப்புப் பெற்றிருந்த ஆதித்தர்கள் எனப்படும் பன்னிருவரில் ஒருவன். உலகம் முழுவதும் பரந்து இருப்பவன் இவன் என்று கூறப்படுகிறவன். வருணன் ஆகாயத்தைக் குறிப்பவனாகவும், மேகம், மழை, ஆறு, கடல் போன்ற நீர் சார்பான அம்சங்களுடன் தொடர்பு படுத்தப்படுபவனாகவும் உள்ளான்.\n\nஅளவற்ற அறிவுத்திறனும், வலுவும் உள்ளவனாகப் புகழப்படும் இவன், உலகம் முழுவதையும் மேற்பார்வை செய்து வருவதாக அக்கால இந்துக்கள் கருதினார்கள். இதனால் வருணனை ஆயிரம் கண்கள் உடையவனாக இந்து சமய நூல்கள் சித்தரிக்கின்றன.\n\nஆரம்பகாலத்தில் இப் பிரபஞ்சம் முழுமையையும் ஆள்பவன் இவனே என்றும் கருதப்பட்டது. எனினும் வேதகாலத்தின் பிற்பகுதிகளில் இந்திரன் சிறப்புப் பெறத் தொடங்கியபோது, வருணனின் முக்கியத்துவம் குறைந்து விட்டது எனலாம். \nSection::::வருணன் தமிழர் தெய்வம்.\nநெய்தல் எனப்படும் கடல் சார்ந்த நில மக்களின் தெய்வம் வருணன் எனத் தொல்காப்பியம் குறிப்பிடுகிறது.\n\nபழையர் பரதவர் எனப்படும் குடிமக்கள் முத்துக்களையும், வலம்புரிச் சங்குகளையும் கடல் தெய்வத்துக்குக் காணிக்கையாகச் சொரிந்து வழிபட்டனர்.\n\nயாழிசை கூட்டிக் கானல் வரி பாடிய மாதவி கோவலன் அல்லாத வேறொருவன் மேல் தான் காதல் கொண்டது போல் பாடிய பொய்ச்சூளைப் பொருத்தருளவேண்டும் எனக் கடல்தெய்வத்தை வேண்டித் தன் பாடலை முடிக்கிறாள்.\n\n"}
{"id": "9757", "url": "https://ta.wikipedia.org/wiki?curid=9757", "title": "காந்தம்", "text": "காந்தம்\n\nகாந்தம் \"(magnet)\" (கிரேக்கம் \"magnḗtis líthos\", \"மகனீசியக்கல்\" என்பது காந்தப் புலத்தை உருவாக்கும் பொருளாகும். இந்தக் காந்தப் புலம் கண்ணுக்குப் புலப்படாவிட்டாலும் காந்தத்தின் குறிப்பிடத்தகுந்த இயல்பான காந்த விசைக்குப் பொறுப்பாகிறது: காந்தவிசை இரும்பைப் போன்ற இரும்பியல்காந்தப் பொருள்களை இழுக்கிறது.மேலும், மற்ற காந்தங்களை ஈர்க்கிறது அல்லது விலக்குகிறது.\n\nநிலைக்காந்தம் \"(permanent magnet)\" என்பது காந்தமுற்று நிலையான காந்தப் புலத்தை தரவல்ல பொருளால் செய்ததாகும். அன்றாட வாழ்க்கை எடுத்துகாட்டாக, உறைபதனக் காந்த்த்தைக் கூறலாம். இது உறைபதனியின் கதவில் குறிப்புகளைப் பிடித்துவைக்க உதவுகிறது. சிலவகைப் பொருள்களுக்குக் காந்தமேற்றினால் அவை காந்தங்களை ஈர்க்கும். இத்தகைய பொருள்கள் இரும்பியல் காந்தப் பொருள்கல் அல்லது இரும்பயல் காந்தப் பொருள்கள் என வழங்கப்படுகின்றன. இவற்றில் இரும்பு, நிக்கல், கோபால்ட் ஆகியனவும் அருமண் தனிமங்களின் பொன்மக் கலவைகளும் காந்தக்கல் போன்ற சில இயற்கை கனிமப் பொருள்களும் அடங்கும். காந்தப் பொருள்களாக வழக்கில் கருதப்பட்ம் அளவுக்கு இரும்பியல் பொருள்களும் இரும்பயல் பொருள்களும் மட்டுமே காந்தங்களோடு வலிவோடு ஈர்த்தாலும் காந்தப் புலத்தால் மெலிவாக ஈர்க்கப்படும் பல பிற பொருள்களும் காந்த ஈர்ப்பு வகைமைகளும் இயற்கையில் நிலவுகின்றன.\n\nஇரும்பியல் காந்தங்களை மென்வகையாகவும் வன்வகையாகவும் இரண்டாகப் பிரிக்கலாம். மென்வகையைக் காந்தமேற்றினால் காந்தமாகும். ஆனால் அதில் காந்த இயல்பு நிலைத்திருக்காது. பதனாற்றிய இரும்பு இவ்வகைக்கு எடுத்துகாட்டாகும். வன்வகையைக் காந்தமேற்றினால் அதை காந்த இயல்பு நிலைத்திருக்கும். நிலைக்காந்தங்கள் வன்காந்தப் பொருள்களால் செய்யப்படுகின்றன. இதற்கு அல்நிக்கோவும், பெர்ரைட் எனும் இரும்பகிகளும் பயன்படுகின்றன. நிலைக்காந்தங்களைச் செய்யும்போது வலிய காந்தப்புலங்களுக்கு ஆட்படுத்தி, அவற்றின் அகப் படிகக் கட்டமைப்பு திசையொருங்க வைக்கப்படுகிறது. எனவே இவற்றைக் காந்தமிறக்கம் செய்தல் அரிதாகும். நிறைவுற்ற காந்த்த்தைக் காந்தமிறக்கம் செய்ய போதுமான அளவு காந்தப் புலம் தேவைப்படுகிறது. இந்த வாயில் காந்தப் புல அளவு, அந்தப் பொருளின் முரண்மை (Coercivity) அல்லது முரண்திறம் எனப்படுகிறது. வன்காந்தங்கள் உயர்முரண்மை கொண்டவை. மென்காந்தங்கள் தாழ்முரண்மை கொண்டுள்ளன.\n\nமின்காந்தம் கம்பிச் சுருளால் செய்யப்படுகிறது. இதில் மின்னோட்டம் பாயும்போது காந்தம் போலச் செயல்படுகிறது. மின்னோட்டம் நின்றுவிட்டால் காந்த இயல்பை இழந்துவிடுகிறது. வழக்கமாக இந்தக் கம்பிச் சுருள் எஃகைப் போன்ற மென்வகை இரும்பியல்காந்த அகட்டிம் மீதுசுற்றப்படுகிறது. இந்த எஃகு சுருள் விளைவிக்கும் காந்தப் புலத்தை மிகவும் செறிவாக்குகிறது\n\nகாந்தத்தின் ஒட்டுமொத்த வலிமை அதன் காந்த்த் திருப்புமையால் அளக்கப்படுகிறது அல்லது அது உருவாக்கும் காந்தப் பெருக்கால் (பாயத்தால்) அளக்கப்படுகிறது. காந்த்த்தின் கல வலிமை அதன் காந்தமாக்கத்தால் அளக்கப்படுகிறது.\n\nSection::::சொல் விளக்கம்.\nகாந்தம் என்றால் தமிழில் இழுத்தல் என்று பொருள். இயற்கையில் கிடைக்கும் சில கற்கள் இரும்பை ஈர்ப்பதை, இழுப்பதை மாந்தர்கள் நெடுங்காலமாக அறிந்திருந்தனர். இரும்பை ஈர்க்கும் கல்லை காந்தக்கல் என்று அழைத்தனர். சீனர்கள் இவ்வகைக் கற்களைக் கொண்டு திசையறியும் கருவியை கி.மு.200-கி.பி.200 ஆண்டுகளில் செய்திருந்தனர். இயற்கையாகச் சில பொருள்கள் காந்தத் தன்மை வாய்ந்தவை. அவற்றுள் Magnetite (FeO) உலகில் இயற்கையாகக் காணப்படும் அதி கூடிய காந்தத் தன்மை கொண்ட பொருள் ஆகும்.\n\n\nSection::::கண்டுபிடிப்பும் வளர்ச்சியும்.\nபண்டைய மக்கள் இரும்புத் தாதுத் துண்டுகளைக் காந்தக்கல் இயற்கையாக ஈர்ப்பதில் இருந்து கந்த இயல்பு பற்றி அறிந்திருந்தனர். இலத்தின மேக்நெட்டம் ( \"magnetum\"-காந்தக்கல் ) எனும் சொல்லில் இருந்து இடைக்கால ஆங்கிலம் மேக்நெட் எனும் சொல்லை உருவாக்கி கொண்டது. இந்த இலத்தீனச் சொல் கிரேக்கச் சொல்லாகிய (\"magnētis [lithos]\") எனும் சொல்லில் இருந்து பெறப்பட்ட்தாகும். இதன் பொருள் \" பண்டிய கிரேக்கப் பகுதியாகியமகனீசியா நாட்டுக் கல்\" என்பதாகும். மகனீசியாவில் காந்தக்கற்கள் பரவலாகக் கிடைத்துள்ளன. தொங்கும் காந்தக்கற்கள் காந்தவட்டின் ஊசியை திருப்பவலானவாக அமைந்தன. 2500 ஆண்டுகளுக்கு முன்பே காந்தமும் அதன் இயல்பும் பற்றிய விவரிப்புகள் கிரேக்கம், சீனா, இந்தியா ஆகிய நாடுகளில் இருந்து கிடைத்துள்ளன. பிளினி, முதுவல் தன் கலைக்களஞ்சியமான \"Naturalis Historia\" எனும் நூலில் காந்தக்கற்களின் இயல்புகள் பற்றியும் அவை இரும்பை ஈர்ப்பது பற்றியும் எழுதியுள்ளார்.\n\nசீனாவிலும் ஐரோப்பாவிலும் அரேபியத் தீவகத்திலும் பிற இடங்களிலும் 12 ஆம், 13 ஆம் நூற்றாண்டுகளில் காந்தவட்டுகள் கடற்பயணத்தில் திசைகாட்ட பயன்படுத்தப்பட்டுள்ளன.\n\nSection::::இயற்பியல்.\nSection::::காந்தப் புலம்.\nகாந்தப் பெருக்கு அடர்த்தி (அல்லது B காந்தப் புலம் அல்லது வெறுமனே காந்தப் புலம் B குறியீட்டால் சுட்டப்படுகிறது) என்பது நெறியப் புலம் ஆகும்]. குறிப்பிடா வெளியின் ஒரு புள்ளியில் அமையும் B காந்தப் புல நெறியம் பின்வரும் இரண்டு இயல்புகளை பொறுத்துள்ளது:\n\n\nசெப SI அலகுகளில், B காந்தப் புலத்தின் வலிமை தெசுலாக்களில் குறிப்பிடப்படுகிறது.\n\nSection::::காந்தத் திருப்புமை.\nகாந்தம் ஒன்றின் காந்த்த் திருப்புமை (அல்லது காந்த இருமுனைத் திருப்புமை (இது வழக்கமாக μ குறியீட்டால் குறிக்கப்படும்) வடியல் நெறியம் ஆகும். இது காந்தத்தின் ஒட்டுமொத்த இயல்புகளைப் பான்மைப்படுத்துகிறதுசட்டக்காந்த காந்த்த் திருப்புமையின் திசை தெற்கு முனையில் இருந்து வடக்கு முனையை நோக்கி அமைகிறது. இதன் பருமை காந்த முனைகளின் வலிமையையும் அவற்றுக்கு இடையில் உள்ள தொலைவையும் சார்ந்துள்லது. செப( SI) அலகுகளில், காந்தத் திருப்புமை A•m (amperes times meters squared) எனும் கோவையால் குறிக்கப்படுகிறது.\n\nகாந்தம் காந்தப் புலத்தை உருவாக்குவதோடு பிற காந்தப் புலங்களுக்கும் எதிர்வினை புரியும். ஒரு புள்ளியில் அமையும் காந்தப் புலத்தின் வலிமை காந்தத்தின் காந்த்த் திருப்புமையின் பருமைக்கு நேர்விகிதத்தில் இருக்கும். மேலும் ஒரு காந்த்த்தை வேறொரு காந்தத்தால் ஏற்படும் வெளிக் காந்தப் புலத்தில் வைக்கும்போது, அது திருக்கத்துக்கு ஆட்பட்டுத் தன் காந்தத் திருப்புமையை அக்காந்தப் புலத் திசைக்கு இணையாக வைக்க முயலும். இந்தத் திருக்க அளவு வெளிப் புல வலிமைக்கும் கந்த்த் திருப்புமைக்கும் நேர்விகித்த்தில் அமையும். காந்தம் ஒரு விசைக்கு ஆட்பட்டு ஏதாவது ஒரு திசையில் நகரும். இந்தவிசை காந்தத்தின் திசைவைப்பையும் வாயிலின் திசையையும் சார்ந்திருக்கும். காந்தப் புலம் வெளிமுழுதும் சீராக இருந்தால், அது திருக்கத்துடன் நிகர விசை ஒன்றுக்கும் ஆட்படும்.\n\n\"A\" பரப்பளவு கொண்ட வட்ட வடிவக் கம்பிச் சுருளில் \"I\" மின்னோட்டம் பாய்ந்தால், அந்த மின்காந்தத்தின் காந்தத் திருப்புமையின் பருமை \"IA\" மதிப்புக்குச் சமம் ஆகும்.\n\nSection::::காந்தமாக்கம்.\nகாந்தப் பொருள் ஒன்றின் காந்தமாக்கம் என்பது ஒற்றை அலகு பருமனில் அமையும் காந்தத் திருப்புமை ஆகும். இது வழக்கமாக, M எனும் குறியீட்டால் குறிக்கப்படும். இதன் அலகு A/m ஆகும். இது காந்தத் திருப்புமையைப் போல வெறும் நெறியம் அல்ல, மாறாக ஒரு நெறியப் புலமாகும். ஏனெனில், காந்தத்தின் பல்வேறு பகுதிகள் பல்வேறு திசைகளிலும் வலிமைகளிலும் அமையும் நெறியப் புலமாகும். ஏனெனில், காந்தத்தின் பல்வேறு பகுதிகள் பல்வேறு திசைகளிலும் வலிமைகளிலும் அமையும். எடுத்துகாட்டாக, ஒரு நல்ல சட்டக் காந்தம் 0.1 A•m காந்தத் திருப்புமையையும்a volume of 1 cm, அல்லது 1×10 m பருமனையும் உருவாக்க வல்லதாகும், எனவே, அதன் நிரல் (சராசரி) காந்தமாக்கப் பருமை 100,000 A/m ஆகும். இரும்பு ஒரு சதுர மீட்டருக்கு ஒரு மில்லியன் ஆம்பியர்கள் அளவுக்கு காந்தமாக்கத்தைத் தரவல்லதாகும். ஆதலால் தான் இரும்புக் காந்தங்கள் செறிந்த காந்தப் புலங்களை உருவாக்குகின்றன.\n\nSection::::காந்தப் படிமங்கள்.\nஇருவேறு காந்தப் படிமங்கள் நிலவுகின்றன. இவை காந்த முனைகளாலும் அணு மின்னோட்டங்களாலும் குறிப்பிடப்படுகின்றன.\n\nநாம் மிக ஏந்தாக, காந்தத்தை வடமுனையாலும் தென்முனையாலும் குறிப்பிட்டாலும் இருமுனைகளிலும் வட, தென் துகள்கள் என ஏதும் அமைவதில்லை. எனவே முனைக் கருத்துப் படிமத்தை அப்படியே நிலவுவதாக எடுத்துக் கோள்ள முடியாது. இது காந்த முனைகளைச் சுட்டும் ஒரு குறிப்பீட்டு முறையே தவிர, காந்தத்தில் அப்படி தெளிவானவட, தென் முனைகள் ஏதும் இல்லை. ஒரு சட்டக் காந்த்த்தை இரண்டாக உடைத்தால் வடமுனையையும் தென்முனையையும் தனிதனியாகப் பிரிக்க முடியாது. மாராக இதன் விளைவாக இரண்டு தனி சட்டக் காந்தங்கல் தான் கிடைக்கும். இரண்டிலுமே வட, தென் முனைகள் அமையும். என்றாலும், தொழில்முறைக் காந்தவியலாளர்கள் நிலைக்காந்தங்களைக் குறிப்பிட காந்தமுனை அணுகுமுறையையே பயன்படுத்துகின்றனர்.\n\nமின்னோட்டப் பாய்வுகளின் திசையை வலது கை விதி கூறுகிறது.\n"}
{"id": "9780", "url": "https://ta.wikipedia.org/wiki?curid=9780", "title": "மின்னணு வாக்குப்பதிவு இயந்திரம்", "text": "மின்னணு வாக்குப்பதிவு இயந்திரம்\n\nமின்ணணு வாக்குப்பதிவு இயந்திரம் (\"Electronic voting machine\") சில நாடுகளில் தேர்தல்களின் போது வாக்காளர்களின் வாக்கைப் பதிவு செய்ய நடைமுறையில் இருக்கும் கருவியாகும். பதிவான தகவல்களைச் சேமித்து வேட்பாளரும் பெற்ற வாக்குகளின் எண்ணிக்கையை வெளிக்காட்டும் இயந்திரமாகும். தற்போது இந்தியா, பிரேசில் ஐக்கிய அமெரிக்கா போன்ற நாடுகளில் மின்னணு வாக்குப்பதிவு இயந்திரங்கள் பயன்படுத்தப்படுகின்றன.\n\nSection::::இந்தியாவில் மின்னணு வாக்குப்பதிவு இயந்திரத்தின் வரலாறு.\nசுதந்திரத்திற்கு பின் இந்தியாவில் ஓட்டுச் சீட்டு முறையிலேயே, தேர்தல் நடைமுறைகள் நடத்தப்பட்டு வந்தன. பின்பு தொழிற்நுட்ப வளர்ச்சியின் காரணமாக மின்னணு ஓட்டுப்பதிவு இயந்திரங்கள் பயன் பட்டுக்கு வந்தன. இந்திய தேர்தலில் ஓட்டுச் சீட்டுகள் பயன்படுத்துவதில் எற்படும் சிக்கல்களையும் கால விரயம், பண விரயம் ஆகியவற்றைத் குறைக்கவும், நவீன தொழில் நுட்பங்களைப் பயன்படுத்தி தேர்தல் சீர்திருத்தங்களை மேற்கொள்ளும் நடவடிக்கையாகவும் மின்னணு ஓட்டுப்பதிவு இயந்திரத்தை பயன்படுத்த தேர்தல் ஆணையம் திட்டமிட்டது. இதை அறிமுகப்படுத்தும் முன் சம்பத், இந்திரேசன், ராவ் கசர் பாதா ஆகியோரைக் கொண்ட தொழில்நுட்ப குழுவின் கருத்து கேட்கப்பட்டது. அக்குழு ஒருமனதாக பரிந்துரை செய்த பிறகே, மின்னணு ஓட்டுப்பதிவு இயந்திரத்தை பயன்படுத்த தேர்தல் ஆணையம் முடிவு செய்தது. அங்கீகரிக்கப்பட்ட அரசியல் கட்சிகளுடனும் ஆலோசிக்கப்பட்டது.\nகேரளாவில் 1982ம் ஆண்டு நடந்த பரூர் இடைத்தேர்தலின் போது, சோதனை முயற்சியாக 50 ஓட்டுச் சாவடிகளில் மின்னணு ஓட்டுப்பதிவு இயந்திரம் பயன்படுத்தப்பட்டது. 2004ம் ஆண்டு பொதுத் தேர்தலில் நாடு முழுவதும் 10 லட்சத்து 75 ஆயிரம் மின்னணு ஓட்டுப்பதிவு இயந்திரங்கள் பயன்படுத்தப்பட்டன.\nமத்திய அரசு நிறுவனங்களான பாரத் மின்னணு நிறுவனம், இந்திய மின்னணு கழகம் ஆகியவை இந்த மின்னணு ஓட்டுப்பதிவு இயந் திரங்களை தயாரித்து தேர்தல் ஆணையத்துக்கு வழங்குகி வருகின்றன. \nSection::::பயன்பாடு.\nமின்னணு ஓட்டுப்பதிவு இயந்திரத்தால், ஒரு ஓட்டுச் சாவடிக்கு மிகக்குறைவான அளவு ஓட்டுச்சீட்டுகளே தேவைப்படுவதால், காகிதம் மற்றும் அச்சிடும் செலவு வெகுவாகக் குறைந்தது. 1996ம் ஆண்டு பொதுத் தேர்தலில் 8,800 டன்னும், 1999ம் ஆண்டு பொதுத் தேர்தலுக்கு 7,700 டன்னும் காகிதம் பயன்பாடு குறைக்கப்பட்டது.\nSection::::உபயோகிக்கும் முறை.\nஇந்த இயந்திரம், கட்டுப் பாட்டு கருவி், ஓட்டுப்பதிவு கருவி என இரு பகுதிகளைக் கொண்டது. கட்டுப்பாட்டு கருவி மூன்றாவது வாக்குப்பதிவு அலுவலர் இருக்கும் இடத்திலும், ஓட்டுப்பதிவு கருவி வாக்காளர் ஓட்டளிக்கும் மறைவான இடத்திலும் இருக்கும். இந்த இரு கருவிகளும் பத்து மீட்டர் நீளமுள்ள மின்னிணைப்பு வடம் (கேபிள்) மூலம் இணைக்கப்பட்டிருக்கும். ஒரு வாக்காளர் வேட்பாளருக்கான பொத்தானை அழுத்தியதும், அந்த வேட்பாளருக்கான ஓட்டுப்பதிவாகி விடும். அதன்பின் கட்டுப்பாட்டு பிரிவிலுள்ள ஓட்டு பொத்தானை மூன்றாவது வாக்குப்பதிவு அலுவலர் மீண்டும் அழுத்தினால் தான், இயந்திரம் அடுத்த ஓட்டை பதிவு செய்யத்தயாராகும். இயந்திரத்தின் சாவி பதிவு செய்யப்படும்போது, தேதியும், நேரமும் பதிவாகி விடும். ஓட்டுப்பதிவு முடிந்ததும், மூடுவதற்கான பொத்தானை அழுத்திவிட்டால் இயந்திரம் எந்த புள்ளிவிவரத்தையும் ஏற்காது. மொத்தம் என்ற பொத்தானை அழுத்தினால், அதுவரை பதிவான ஓட்டுகளின் எண்ணிக்கையை காட்டும். இதை 17-ஏ படிவத்தில் உள்ள வாக்காளர் பதிவு புத்தகத்துடன் ஒப்பிட்டு பார்த்துக் கொள்ளலாம்.\n\nSection::::சிறப்பு அம்சங்கள்.\nஓட்டுப்பதிவின் போது இயந்திரத்தில் கோளாறு ஏற்பட்டால், அதற்கு பதில் புதிய இயந்திரத்தை அப்பகுதிக்கான மண்டல அதிகாரி பொருத்துவார். பழுதான இயந்திரத்தில் பதிவான ஓட்டுக்கள் அதன் 'மெமரி'யில் அப்படியே இருக்கும் என்பதால், முதலில் இருந்து ஓட்டுப்பதிவை நடத்த வேண்டியதில்லை.\nஇந்த இயந்திரம் ஒரு நிமிடத்திற்கு ஐந்து ஓட்டுகளுக்கு மேல் பதிவு செய்யாது. யாராவது ஓட்டுச் சாவடியை கைப்பற்ற முயன்றால், தலைமை அலுவலர் 'முடிவு' பொத்தானை அழுத்தி ஓட்டுப்பதிவை நிறுத்திவிட முடியும். பார்லிமென்ட், சட்டசபை இரண்டிற்கும் ஒரே நேரத்தில் தேர்தல் நடந்தால், இரண்டிற்கும் தனித்தனி இயந்திரம் பயன்படுத்தப்படும். 'முடிவு' பகுதி முத்திரையிடப்படா விட்டால், ஒரு குறிப்பிட்ட ஓட்டுச் சாவடியின் முடிவுகளை குறிப்பிட்ட நாளில் ஓட்டு எண்ணும் மையத்திற்கு எடுத்துச் செல்லும் முன்னரே தெரிந்து கொள்ள இயலும். இதனால், முத்திரை இடப் பட்ட பட்டையிலோ, காகித்திலோ தேர்தல் அதிகாரி மைய தலைவரின் முத்திரைகளுடன், வேட்பாளர் அல்லது அவரது பிரதிநிதி கையொப்பம் இடுமாறு கேட்டுக் கொள்ளப்படுவார். ஓட்டு எண்ணும் மையத்தில், 'முடிவு' பொத்தானை அழுத்தியதும், அதன் திரையில்அந்த சாவடியில் பதிவான மொத்த ஓட்டுகள், ஒவ்வொரு வேட்பாளருக்கும் கிடைத்துள்ள ஓட்டுகள் வரிசையாக தோன்றும். ஓட்டு எண்ணும் மைய அலுவலர்களை தவிர, வேட்பாளர்களின் பிரதிநிதிகளும் இதை குறித்துக் கொள்வர். ஒவ்வொரு சுற்றின் முடிவிலும், அந்தச் சுற்றின் முடிவுகளும், மொத்த கூட்டுத் தொகையும் அறிவிக்கப்படும். சுற்று அடிப்படையிலான முடிவுகளை மொத்தமாக கூட்டி, இறுதி முடிவு அறிவிக்கப்படும்.\n\nSection::::சர்ச்சைகளை.\nஇந்தியாவில் சில அரசியல் கட்சிகள் இம்முறையை மாற்ற வேண்டும் என்று தேர்தல் ஆணையத்திற்கு கோரிக்கை வைத்துள்ளன. அதை தேர்தல் ஆணையம் ஏற்க மறுத்து வருகின்றது. முறைகேடுகளுக்கு வழிவகுப்பதை நிருபிக்கும் நிலையில் அதை சரி செய்ய தயாராக இருக்கிறது என்று அறிவித்துள்ளது. எந்த அரசியல் கட்சியும் வாக்குப்பதிவு இயந்திரத்தில் முறைகேடுகள் செய்யமுடியும் என்று நிருபிக்கவில்லை. \nSection::::பிற நாடுகளில் பயன்பாடு.\nதற்போது இந்தியா, பிரேசில் ஐக்கிய அமெரிக்கா போன்ற நாடுகளில் மின்னணு வாக்குப்பதிவு இயந்திரங்கள் பயன்படுத்தப்படுகின்றன. சில நாடுகள் இதில் பதிவு செய்யும் தகவல்களை மாற்ற முடியும் என்று காரணம் கூறி இம்முறையை ஏற்க தயங்கி வருகின்றன.\n\n"}
{"id": "9783", "url": "https://ta.wikipedia.org/wiki?curid=9783", "title": "இந்தியத் தேர்தல் ஆணையம்", "text": "இந்தியத் தேர்தல் ஆணையம்\n\nஇந்திய தேர்தல் ஆணையம் (\"Election Commission of India\") இந்திய அரசியலமைப்புச் சட்டத்தால் நிறுவப்பெற்ற ஒரு அமைப்பு. தன்னாட்சி பெற்ற இவ்வமைப்பு பகுதியளவு நீதித்துறை போன்றது. இதன் பணி மக்கள் மன்றங்களுக்கான பெயராட்சி உறுப்பினர் தேர்தல்களை நடுநிலையோடு நடத்துவதாகும். இந்திய அரசியலமைப்புச் சட்டம் இவ்வாணையத்திற்கு இந்திய குடியரசுத் தலைவர், குடியரசுத் துணைத் தலைவர், மாநில சட்டப்பேரவைகள், மற்றும் நாடாளுமன்றத் தேர்தல்களை இயக்கவும் மேற்பார்வையிடவும், நடத்தவும் பணித்துள்ளது. இது தொடர்பான சட்டம் மக்கள் பெயராண்மைச் சட்டம், 1950 (Representation of People Act, 1950) ஆகும்.\n\nSection::::தலைமைத் தேர்தல் ஆணையர்கள்.\nமுன்னாள் தலைமைத் தேர்தல் ஆணையர்கள் பட்டியல் :\nSection::::தேர்தல் செலவுக்கான உச்சவரம்பு.\nமாநிலத்தின் அளவு, தொகுதியின் அளவு, வாக்காளர்களின் எண்ணிக்கை என்று எதையுமே கணக்கில் கொள்ளாமல் மக்களவை தொகுதிக்கு ரூ.70 இலட்சமும், சட்டப் பேரவைத் தொகுதிக்கு ரூ.29 இலட்சமும் ஒரு வேட்பாளர் செலவு செய்யலாம் என்று மத்தியத் தேர்தல் ஆணையம் வரம்பு விதித்துள்ளது.\n"}
{"id": "9788", "url": "https://ta.wikipedia.org/wiki?curid=9788", "title": "இந்திய உயர் நீதிமன்றங்கள்", "text": "இந்திய உயர் நீதிமன்றங்கள்\n\nஇந்தியாவின் நீதியாண்மை அமைப்பு அதன் உச்ச நீதிமன்றத்தால் வரையறுக்கப்பட்டதாகும். இதன் படி அமைக்கப்பட்ட 25\"இந்திய உயர் நீதிமன்றங்கள்\"' தத்தம் வரம்பிற்குட்பட்ட மாநிலங்களில் நீதிமுறைப் பணிகளை செலுத்துகின்றன. இந்தியாவின் மாநிலங்கள் மற்றும் ஒன்றிய பகுதிகள் இவற்றின் நீதியாண்மையின்கீழ் வருகின்றன.\n\nவரையரை\n\nஉயர்நீதிமன்றங்களுக்கு கீழ் உரிமை இயல் (சமூக நலன்) நீதிமன்றங்கள் (சிவில்), குடும்ப நல நீதிமன்றங்கள், குற்றவியல் நீதிமன்றங்கள் (கிரிமினல்) மற்றும் இதர மாவட்ட நீதிமன்றங்கள் செயல்படுகின்றன.\n\nதண்டணை அதிகாரம்\n\nஉயர்நீதிமன்றங்களின் மூல நீதிமுறைமையின் முதன்மையானது மாநிலத்தின் உரிமை இயல்(சமூக நலன்) நீதிமன்றங்களை உள்ளடக்கியது ஆகும். மற்றும் தண்டிக்கப்படக்கூடிய குற்றங்கள், மரண தண்டணை விதிக்கக்கூடிய குற்றங்களை விசாரிப்பதும் அகும்.\n\nவிசாரணை அதிகாரம்\n\nகீழ் நீதிமன்றங்களால் வழங்கப்படும் மேல்முறையீட்டு மனுக்கள் மற்றும் (writ-ரிட்) அழைப்பாணை மனுக்கள் போன்ற வழக்குகளை இந்திய அரசியல் சட்ட விதி 224-ன் படி விசாரணை செய்யும்.\n\nஇந்திய அரசியலமைப்புச் சட்டம்\n\nஉயர்நீதிமன்றங்கள் இந்திய அரசியலமைப்புச் சட்டத்தின் பகுதி 4, அத்தியாயம் 5, விதி 214 ன் படி நிறுவப்பட்டுள்ளன.\n\nSection::::அமர்வு மற்றும் மாவட்ட நீதிமன்றங்கள்.\nஒவ்வொரு மாநிலங்களும் அதன் மாவட்டங்களை நீதிபரிபாலணைக்கு ஏற்ப பிரிக்கப்படும். இவை மாவட்ட அமர்வு நீதிபதியால் (தொடர் விசாரணை நீதிபதி-அமர்வு நீதிபதி) அல்லது மாவட்ட நீதிபதியால், நீதிமன்றங்களில் விசாரணை மேற்கொள்ளப்படும்.\n\nஉரிமை இயல்(சமூக நல) வழக்குகள் மாவட்ட நீதிபதியால் மேற்கொள்ளப்படும் . குற்றவியல் வழக்குகளை அமர்வு நீதிபதி மேற்கொள்வார். அமர்வு நீதிபதியே உயர் நீதிமன்றத்தின் தலைமை நீதிபதிக்கு அடுத்தபடியாக அதிக அதிகாரத்தில் உள்ள நீதிபதியாவார்.\n\nஉயர் நீதிமன்றங்களின் நீதிபதிகள், இந்தியக் குடியரசுத் தலைவரின் பெயரால், இந்திய உச்ச நீதிமன்ற தலைமை நீதிபதி மற்றும் மாநில ஆளுநரால் நியமிக்கப்படுகின்றனர்.\n\nஉயர் நீதிமன்றங்கள் உயர் நீதிமன்ற தலைமை நீதிபதியின் தலைமையில் இயங்குகின்றன. இவர்களின் பதவிப்படி நிலை மாநிலத்திற்குள்ளே #14 என்றும் மாநிலத்திற்கு #17 என்றும் வழங்கப்பெற்று அழைக்கப்படுகின்றனர்.\n\nநீதிபதிகளின் எண்ணிக்கை\n\nஇதர நீதிபதிகளின் எண்ணிக்கை அந்தந்த மாநிலங்களில் கடந்த 5 ஆண்டுகளில் நடந்த வழக்குகளின் எண்ணிக்கையைக் கொண்டு, தேசிய சராசரி சதவிகிதம் கணக்கிட்டு அதன்படி நீதிபதிகளின் எண்ணிக்கைக் கூட்டவோக் குறைக்கவோப் படுகின்றது.\n\nபழமையானது\n\nஇந்திய உயர் நீதி மன்றத்தில் மிகவும் பழமையானது கொல்கத்தா உயர் நீதிமன்றமே. இது நிர்மானிக்கப்பட்டது 1862.\n\nசுற்று அமர்வு\n\nஅமர்வு நீதிமன்றங்களும் மாநில, வழக்குகளின் தன்மைக்கு ஏற்றவாறு செயல்படுகின்றன. சிறிய மாநிலங்களில் சுழற்சி அ சுற்று அமர்வு நீதிமன்றங்களாக செயல்படுகின்றன. இவை சுழற்சி அ சுற்று நீதிமன்றங்கள் எனப்படுகின்றது.\n\nSection::::உயர் நீதிமன்றங்கள்.\nஇருபத்தினான்கு\n\n"}
{"id": "9796", "url": "https://ta.wikipedia.org/wiki?curid=9796", "title": "ஏக பிரதிநிதித்துவம்", "text": "ஏக பிரதிநிதித்துவம்\n\nஏக பிரநிதித்துவம் (sole representation) என்பது முழு ஆதிக்க, எதிர்ப்புக்கள் அற்ற, தனியுரிமை கொண்ட, மொத்த பிரதிநிதித்துவத்தையே குறிக்கும் எனலாம். ஏக என்ற சொல்லை ஆங்கிலத்தில் sole, mono, total, absolute போன்ற சொற்கள் குறித்து நிற்கின்றன.\n\nபொதுவாக, சுதந்திரமான நம்பிக்கைக்குரிய தேர்தல் மூலமே ஒரு மக்கள் குழுவை ஒரு கட்சியோ, தலைவர்களோ பிரதிநிதித்துவம் செய்ய உரிமை பெறுகின்றனர்.\n\nஏக பிரதிநித்துவம் என்பது 100 விழுக்காடு ஆதவுடன் பிரதிநிதித்துவம் செய்ய உரிமை பெறுவதென்பதாகும்.\n"}
{"id": "9798", "url": "https://ta.wikipedia.org/wiki?curid=9798", "title": "உடல்சார் மானிடவியல்", "text": "உடல்சார் மானிடவியல்\n\nஉடல்சார் மானிடவியல் அல்லது உயிரியல்சார் மானிடவியல் என்பது, உயிரியல்சார் பரிணாமம், பரம்பரையியல் மரபுரிமை, போன்றவற்றின் பொறிமுறைகள், மற்றும் உயர்பாலூட்டியியல், மனித பரிணாமத்தின் தொல்லுயிர்ப் பதிவுகள் முதலியவை பற்றி ஆராயும் துறையாகும்.\n\nசார்லஸ் டார்வினுடைய பரிணாமக் கோட்பாடு அல்லது கூர்ப்புக் கோட்பாடு எனப்படும், இயற்கைத் தேர்வுக் கோட்பாடு, மற்றும் கிரெகோர் மெண்டலின் பரம்பரையியல் கோட்பாடு ஆகியவற்றின் தோற்றத்துக்கு முன்பே 19 ஆம் நூற்றாண்டில் உடல்சார் மானிடவியல் தோற்றம் பெற்றது.\n\n\n"}
{"id": "9804", "url": "https://ta.wikipedia.org/wiki?curid=9804", "title": "கன்னியாகுமரி மாவட்டம்", "text": "கன்னியாகுமரி மாவட்டம்\n\nகன்னியாகுமரி மாவட்டம் (കന്യാകുമാരി ജില്ല), (ஆங்கிலம்: Kanyakumari district) தமிழ் நாட்டின் 37 மாவட்டங்களில் ஒன்றாகும். இந்தியாவின் தென்கோடியில் அமைந்துள்ள இம்மாவட்டத்தின் தலைநகரம் நாகர்கோவில் ஆகும். மக்கள் தொகை அடர்த்தியில் தமிழகத்தில் இரண்டாம் இடம் (ச.கிமீக்கு 1111-பேர்) வகிக்கிறது. பத்மநாபபுரம், குளச்சல், குழித்துறை என 3 நகராட்சிகள் உள்ளன. நாகர்கோவில் மாநகராட்சி ஆகும்.\n\nதமிழின் ஐந்திணைகளில் நான்கு திணைகள் (முல்லை, குறிஞ்சி, மருதம், நெய்தல்) ஒருங்கமைந்த மாவட்டம். இயற்கை அழகுக்குப்பெயர் போன இம்மாவட்டத்தில் ஒன்பதாம் நூற்றாண்டுக்கும் முந்தைய பல வரலாற்றுச் சின்னங்களும் அமைந்திருப்பதால் சுற்றுலாப் பயணிகளுக்கு சுவர்க்கமாக திகழ்கிறது.\n\nஇம்மாவட்டத்தின் மேற்கில் கேரள மாநிலமும், வடக்கிலும், கிழக்கிலும் திருநெல்வேலி மாவட்டமும், தெற்கில் இந்தியப் பெருங்கடலும் எல்லைகளாக உள்ளன.\n\n2004 டிசம்பர் 26 அன்று தென் ஆசியாவையும், தென்கிழக்கு ஆசிய நாடுகளின் கடற் பகுதிகளைக் கடுமையாகத் தாக்கிய சுனாமிப் பேரலை இம்மாவட்டத்தையும் பெரும் அழிவிற்கு உள்ளாக்கியது.\n\nSection::::மாவட்ட நிர்வாகம்.\nSection::::வருவாய் நிர்வாகம்.\nஇம்மாவட்டம் நாகர்கோயில் மற்றும் பத்மநாபபுரம் எனும் இரண்டு வருவாய் கோட்டங்களும், அகத்தீஸ்வரம் வட்டம், தோவாளை வட்டம், கல்குளம் வட்டம், விளவங்கோடு வட்டம் எனும் நான்கு வருவாய் வட்டங்களைக் கொண்டுள்ளது. மேலும் இந்நான்கு வட்டங்கள் 18 வருவாய் பிர்காக்களும், 188 வருவாய் கிராமங்களும் கொண்டுள்ளது.\n\nSection::::உள்ளாட்சி மற்றும் ஊராட்சி நிர்வாகம்.\nகன்னியாகுமரி மாவட்டம் ஒரு மாநகராட்சி, மூன்று நகராட்சி மன்றங்களையும், 55 பேரூராட்சிகளையும், 9 ஊராட்சி ஒன்றியங்களையும், 90 கிராம ஊராட்சிகளையும் கொண்டுள்ளது.\n\nSection::::மக்கள் தொகையியல்.\n1,684 சதுர கிலோ மீட்டர் பரப்பளவு கொண்ட கன்னியாகுமரி மாவட்டத்தின் 2011-ஆம் ஆண்டின் மக்கள் தொகை கணக்கெடுப்பின் படி, கன்னியாகுமரி மாவட்டத்தின் மக்கள் தொகை 18,70,374 ஆகும். அதில் ஆண்கள் 926,345; பெண்கள் 944,029 ஆக உள்ளனர். மக்கள் தொகை வளர்ச்சி (2001 – 2011) 11.60% ஆக உயர்ந்துள்ளது. மக்கள் தொகை அடர்த்தி ஒரு சதுர கிலோ மீட்டர் பரப்பில் 1,111 நபர்கள் வீதம் உள்ளணர். பாலின விகிதம் 1000 ஆண்களுகு, 1019 பெண்கள் வீதம் உள்ளனர். சராசரி எழுத்தறிவு விகிதம் 91.75% ஆக உள்ளது. ஆண்களின் எழுத்தறிவு 93.65% ஆகவும்; பெண்களின் எழுத்தறிவு 89.90% ஆகவும் உள்ளது. மொத்த மக்கள் தொகையில் ஆறு வயத்திற்குட்பட்டவர்கள் 1,82,350 ஆக உள்ளனர்.\n\nஇம்மாவட்டத்தில் இந்துக்கள் 9,09,872 (48.65%); கிறித்தவர்கள் 8,76,299 (46.85%); இசுலாமியர்கள் 78,590 (4.20%); மற்றவர்கள் 0.30% ஆக உள்ளனர்.\n\nஇம்மாவட்டத்தில் தமிழ், மலையாள மொழிகள் பேசப்படுகின்றன.\n\nSection::::அரசியல்.\nஇம்மாவட்டம் கன்னியாகுமரி நாடாளுமன்றத் தொகுதியும், கன்னியாகுமரி, நாகர்கோவில், குளச்சல், பத்மநாபபுரம், \nவிளவங்கோடு கிள்ளியூர் தமிழகச் சட்டமன்றத் தொகுதிகளையும் கொண்டுள்ளது.\n\nSection::::வரலாறு.\nகன்னியாகுமரி என்ற பெயர் இப்பகுதியில் புகழ் பெற்ற குமரி அம்மன் என்னும் இந்து சமயக் கடவுளை மையப்படுத்தும் தல புராணத்திலிருந்து இம்மாவட்டத்துக்குக் கிடைத்திருக்கிறது. இது பார்வதி தேவி தன்னுடைய ஒரு அவதாரத்தில் 'குமரிப் பகவதி' என்னும் பெயருடன் சிவனை சேரும் பொருட்டு இந்நிலப் பகுதியின் தென்கோடியில் அமைந்துள்ள ஒரு பாறையில் தவம் செய்ததாகக் கூறுகிறது.\n\nசங்க காலத்தில் கன்னியாகுமரி மாவட்டத்தின் பெரும் பகுதிகளை ஆய் என்னும் சிற்றரசனே ஆண்டதாகக் கூறப்படுகிறது. இப்பகுதியில் பொதுவாக அழைக்கப்படும் 'நாஞ்சில் நாடு', 'இடை நாடு' ஆகிய பகுதிகளை இம்மாவட்டம் உள்ளடக்குகிறது. இப்பகுதியில் வயல்கள் அதிக அளவில் இருந்ததால், நிலத்தை (வயலை) உழப் பயன்படும் நாஞ்சிலிலிருந்து (கலப்பை) இந்நிலப்பரப்புக்கு இப்பெயர் வந்தது என்பது பெயரியல் நிபுணர்களின் துணிபு. தற்போது அகத்தீஸ்வரம் மற்றும் தோவாளை வட்டங்களாக இருக்கும் நாஞ்சில் நாடு, பத்தாம் நூற்றாண்டின் முதற்பகுதி வரை பாண்டியர்களின் ஆட்சிப்பகுதியாக இருந்து பின் சேரர்கள் வசம் மாற்றமடைந்ததாகத் தெரிகிறது.\n\nதற்போது கல்குளம், விளவங்கோடு வட்டங்களாக இருக்கும் இடை நாடு(வேணாடு), சேரர்கள் ஆட்சிப்பகுதியாக இருந்தது. பின் ஓய்சலயர்கள் மற்றும் மேற்குச் சாளுக்கியர்களின் வளர்ச்சியினால் சேரர்கள் வலுவிழந்தனர்.\nஏறக்குறைய நான்கு நூற்றாண்டுகள் வேணாட்டை ஆண்டு வந்த வீர மன்னர்கள், தொடர்ந்து பக்கத்துப் பாண்டிய மன்னர்களுடன் எல்லைத் தகராறில் ஈடுபட்டு வந்ததால் விஜயநகர மன்னர்கள் இவர்களுக்கு எதிராகப் படையெடுத்தனர். இதன் விளைவாக, கன்னியாகுமரி, 1609-ஆம் ஆண்டு மதுரை, விஸ்வநாத நாயக்கரின் வலுவான கரங்களுக்குள்ளானது. இதன் விளைவாக 1634 வரை நாஞ்சில் நாட்டுக்கு எந்த விதமான வலுவான அச்சுறுத்தல்களும் இல்லாமல் இருந்தது. பின்னர் ரவி வர்மா, மார்த்தாண்ட வர்மா, ஆகிய அரசர்களின் காலகட்டத்தில் வேணாடு கடும் உள்நாட்டுக் குழப்பங்களைச் சந்தித்தது. இதைச் சாதகமாகப் பயன்படுத்திக் கொண்ட ஆற்காடு சந்தா சாகிபு நாஞ்சில் நாட்டைத் தாக்கினார். குளச்சல் போரில் மார்த்தாண்ட வர்மா டச்சு போர்வீரர்களை வெற்றி கொண்ட போதிலும், சந்தா சாகிபுவைச் சமாளிக்க முடியாததால், போர்க்களத்தை விட்டுப் பின்வாங்க வேண்டியிருந்தது. கி.பி. 1758ல் வேணாட்டின் கடைசி மன்னன் மார்த்தாண்ட வர்மா மர்மமான முறையில் மரணமடைந்த பின் மலபார் பகுதியை ஆண்டு வந்த நம்பூதிரி-நாயர் கூட்டணி ஆட்சி வேணாட்டு அரசைக் கைப்பற்றியது. வேணாடு நம்பூதிரி-நாயர் கூட்டணியின் மன்னன் கார்த்திகைத் திருநாள் ராமவர்மனால் திருவிதாங்கூர் அரசாகப் பெயர் மாற்றம் செய்யப்பட்டது. மார்த்தாண்ட வர்மாவுக்கு பிறகு வந்த மன்னர்கள் அனைவரும் வலுவற்றவர்களாக இருந்ததால் ஆங்கிலேயர்களின் தலையீடு இந்நாட்டின் மீது அவ்வப்போது இருந்து வந்து, பின் படிப்படியாக அவர்களின் முழுக் கட்டுப்பாட்டுக்கு வந்த வேணாட்டை 1947 வரை அவர்களே ஆண்டு வந்தனர்.\n\nபின் அது 1947 முதல் 1956 வரை திருவிதாங்கூர் மன்னரின் சுய ஆளுகைக்குள் இருந்தது. கன்னியாகுமரி மாவட்ட மக்களின் தாய்மொழி தமிழாக இருந்தாலும் அவர்கள் மலையாள மொழிப் பகுதியாகிய கேரளத்தோடு இணைந்திருக்க விரும்பவில்லை. மேலும், கன்னியாகுமரி மாவட்டத்தின் வளர்ச்சி கேரள அரசால் புறக்கணிக்கப்பட்டது. இந்நிலையில் மார்ஷல் நேசமணி தலைமையில் விடுதலைப் போராட்டம் தொடங்கியது. 1956 நவம்பர் முதல் நாள் குமரி மாவட்டம் தமிழ் நாட்டின் ஒரு பகுதியாக மாறியது.\n\nஇம்மாவட்டத்தின் முதல் மாவட்ட ஆட்சியராக திருமலை என்பவர் நவம்பர் 1, 1956 அன்று பொறுப்பு ஏற்றுக் கொண்டார்.\nSection::::புவியியல்.\nஇம்மாவட்டம், முன்பு நூற்றுக்கணக்கான நீர்நிலைகளையும், வாய்க்கால்களையும் பெற்றிருந்ததன் மூலம் திருவிதாங்கூரின் களஞ்சியம் என அறியப்பட்டது. ரப்பர் மற்றும் நறுமணப்பொருள்கள் மலைச்சரிவுகளிலும் நெல், வாழை, தென்னை ஆகியன கடற்கரையை ஒட்டிய சமபூமிகளிலும் பெருமளவில் காணப்படுகின்றன. இம்மாவட்டம் பொதுவாக மலை சார்ந்த பகுதிகளாகவும், கடற்கரையை ஒட்டிய பகுதிகளில் சமபூமியாகவும் காட்சியளிக்கிறது. நிலப்பரப்பின் உயரம் கடற்கரையிலிருந்து மேற்குத் தொடர்ச்சி மலைகளை நோக்கி மெதுவாக உயர்கிறது. இம்மாவட்டதிற்கு 62 கி.மீ மேற்குக் கடற்கரையும், 6 கி.மீ கிழக்கு கடற்கரையும் உள்ளன. இம்மாவட்டத்தின் நிலப்பகுதியில் 48.9% விவசாய நிலமாகவும், 32.5% அடர்ந்த காட்டுப் பகுதியாகவும் இருக்கிறது.\n\nமாவட்டத்தின் கடற்கரைகள் பல பாறை மயமாகவும் மற்றவிடங்கள் வெள்ளை மணற்பகுதியாகவும் காணப்படுகின்றன. கிழக்கு கடற்கரைகளில் பவளப்பாறையின் அம்சங்கள் (பெரும்பாலும் அழிந்திருந்தாலும்) பல காணப்படுகின்றன. பல வகையான வண்ண சங்கு வகைகளும் காணப்படுகின்றன. மேலும் சில கடற்கரைப் பகுதிகளில் காணப்படும் மணல் தாது வளம் நிறைந்ததாக இருக்கிறது.\n\nSection::::தட்பவெப்ப நிலை.\nகடந்த ஐம்பது ஆண்டு கால ஆய்வில், வடகிழக்கு பருவக்காற்று வீசும் அக்டோபர் மாதம் முதல் டிசம்பர் மாதம் வரை, 24 மழை நாட்களில் 549 மி.மீ மழையும், தென்மேற்கு பருவக்காற்று வீசும் ஜூன் முதல் செப்டம்பர் மாதம் வரை 27 மழை நாட்களில் 537 மி.மீ. மழை பெய்திருக்கிறது. இதுவே மார்ச் முதல் மே மாதம் வரையிலான வேனிற் காலத்தில் 11 மழை நாட்களில் 332 மி.மீ மழையும் பதிவாகி இருக்கிறது. மாவட்டத்தின் ஒரு ஆண்டு சராசரி மழை 1465 மி,மீ. இதில் அக்டோபர் மாத அளவான 247 மி.மீ அதிகபட்சமாகவும், பெப்ரவரி மாத அளவான 21 மி.மீ குறைந்தபட்சமாகவும் இருக்கிறது. மாவட்டத்தின் ஈரப்பதம் 60 முதல் 100 சதவிகிதமாக இருக்கிறது.\n\nகோடைகாலங்களில் கூட வெப்பம் அதிகமாக இருக்காது. தமிழகத்திலேயே அதிக மழை பெறும் ஒரே மாவட்டம்..ஊட்டி, கொடைக்கானல் ஆகிய இடங்களுக்கு அடுத்தப்படியாக அதிக மலைகளை கொண்ட ஒரே மாவட்டம் கன்னியாகுமரி மாவட்டம் ஆகும்.மாவட்டத்தின் அனைத்து பகுதிகளும் இயற்கையால் நிறைந்து காணப்படுகிறது. சிறிய கேரளா போன்று காணப்படும்..\n\nSection::::ஆறுகள்.\nஇம்மாவட்டத்தின் முக்கிய நதிகள் தாமிரபரணி, வள்ளியாறு, பழையாறு ஆகியன.\n\nSection::::தாமிரபரணி.\nஇந்நதி குழித்துறையாறு என பரவலாக அறியப்படுகிறது. இதற்கு இரண்டு துணை ஆறுகள் உள்ளன. அவை கோதையாறு மற்றும் பறளியாறு ஆகியன. இவைகள் முறையே பேச்சிப்பாறை மற்றும் பெருஞ்சாணி அணைக்கட்டுகளிலிருந்து வருகின்றன. மேலும் கோதையாறு ஆற்றுக்கும் இரண்டு துணை ஆறுகள் உள்ளன. இவை சிற்றாறு - 1, மற்றும் சிற்றாறு - 2 ஆகும். மேற்குத் தொடர்ச்சி மலையில் உற்பத்தியாகும் இந்தத் தாமிரபரணி கன்னியாகுமரிக்கு 56 கி.மீ மேற்காக அமைந்திருக்கும் தேங்காய்ப்பட்டணம் என்னும் சிற்றூரில் அரபிக் கடலில் கலக்கிறது.\n\nSection::::வள்ளியாறு.\nஇவ்வாறும் இதன் ஒரு துணை ஆறாகிய தூவலாறும், வேளிமலை மலையில் உற்பத்தியாகி, பி.பி.கால்வாய், மற்றும் அதன் பிரிவுக் கால்வாய்களிலிருந்தும் வரும் ஓடைகளின் நீரையும் வாங்கிக்கொண்டு, கடியப்பட்டணம் அரபிக்கடலில் கலக்கிறது.\n\nSection::::பழையாறு.\nஇவ்வாறு நாகர்கோவிலுக்கு 18 கி.மீ வடமேற்காக அமைந்திருக்கும் சுருளகோடு என்னும் சிற்றூரில் தொடங்குகிறது. இது தோவாளை, அனந்தன் நகர், மற்றும் என்.பி. கால்வாய்களின் ஓடைகளின் நீர்களை வாங்கும் ஒரு ஓடையாறாகவே இருக்கிறது.\nமணக்குடியில் கடலில் கலக்கிறது.\n\nSection::::அணைகள்.\nSection::::பேச்சுப்பாறை அணை.\n\"முதன்மைக்கட்டுரை:பேச்சிப்பாறை அணை\"\nஇவ் அணை கோதையாற்றின் குறுக்கே கட்டப்பட்டுள்ளது. இந்த அணை 1897–1906 காலகட்டத்தில் ஐரோப்பிய பொறியாளர் திரு மிஞ்சின் அவர்களால் அப்போதைய திருவிதாங்கூர் மன்னர் மூலம் திருநாள் ஆட்சிக் காலத்தில் கட்டப்பட்டது. இந்த அணையின் உயரம் முதலில் 42 அடியாக இருந்தது. பின்பு 1964-ஆம் ஆண்டு மேலும் 6 அடிகள் கூட்ட முடிவு செய்து 1969 ஆம் ஆண்டு அணையின் உயரம் 48 அடியாக கட்டிமுடிக்கப்பட்டது.\n\nSection::::பெருஞ்சாணி அணை.\n1958இல் கட்டி முடிக்கப்பட்ட இவ்வணையின் கொள்ளவு 72 அடியாகும்.\n\nSection::::முக்கடல் அணை.\nமுக்கடல் அணை வேம்பாறு குறுக்கே கட்டப்படுள்ளது. நாகர்கோவில் மாநகரின் முக்கிய குடிநீர் ஆதரமாக விளங்குகிறது.\n\nSection::::சிற்றாறு அணை.\nசிற்றாறு 1 மற்றும் சிற்றாறு 2 அணைகள் சிற்றாறின் குறுக்கே 1970-ல் கட்டி முடிக்கப் பட்டது.\n\nSection::::மாம்பழத்துறையாறு அணை.\nஇது வில்லுக்குறியிலிருந்து சுமார் 3 கட்டைத் (கிலோமீட்டர்) தொலைவில் ஆனைக்கிடங்கு என்னுமிடத்தில் மாம்பழத்துறையாற்றின் குறுக்கே கடந்த 2010-ம் ஆண்டு கட்டிமுடிக்கப்பட்டது. இந்த அணை 44.54 மில்லியன் கன அடி கொள்ளளவு கொண்டது.80 அடி உயரமுள்ள இவ்வணையின் மூலம் 25 குளங்களும் 905.76 ஏக்கர் விவசாய நிலம் பாசன வசதிப் பெறுகின்றது.\n\nSection::::தாவரங்களும் விலங்குகளும்.\nகீரிப்பாறை பகுதிகளில் பல வகைப்பட்ட பேரணிச் செடிகளையும் பல வெப்பமண்டல தாவர வகைகளையும் பார்க்க முடியும். பேச்சிப்பாறை பகுதிகளில் சிவப்பு மற்றும் இளஞ்சிவப்பு இலைகளியும் பூக்களையும் உடைய மரங்கள், பச்சை படர்ந்த காட்டுப்பகுதிகளுக்கு மத்தியில் ஜொலிப்பதை பார்க்க முடியும்.\n\nஇம்மாவட்டத்தில் காணப்படும் விலங்குகளில் முள்ளம் பன்றி, காட்டுப் பன்றி,பல்லி வகைகள், பல இன கொக்கு, நாரை, நீர்க்கோழி, மலைப் பாம்பு, பல வகைப் பாம்புகள் உட்பட பல வகைப்பட்ட ஊர்வன ஆகியவை அடங்கும்.மேலும் மகேந்திரகிரி மலையில் (கடல் மட்டத்திலிருந்து 4000 அடி உயரத்துக்கு மேல்) முயல்கள், மான்கள், சிறுத்தை ஆகியவற்றை காண முடியும். அதன் அருகாமையிலுள்ள நெடுஞ்சாலையில் சிறுத்தை குட்டிகள் சாதாரணமாக வந்து போவதை பார்க்க முடியும். கீரிப்பாறை சார்ந்த பகுதிகள் யானைகள், காட்டு எருமை, கரடி போன்ற விலங்கினங்களின் உறைவிடமாகத் திகழ்கிறது. தேரூர் பகுதியில் பல வகையான கொக்குகளை சில குறிப்பிட்ட காலச் சூழல்களில் பார்க்க முடியும்.\n\nSection::::மருத்துவ வரலாறு.\nஇம்மாவட்டம் பல அரிய மூலிகை வகைகளையும் தாது வளங்களையும் தாங்கும் மலைகளையும் கொண்டுள்ளது. கன்னியாகுமரிக்கு அருகாமையில் அமைந்திருக்கும் மருந்துவாழ் மலை அசோகர் காலகட்டத்தில் வாழ்ந்த புத்த பிக்குக்களால் மருத்துவ மற்றும் ஆன்மீக பாரம்பரியம் உள்ளதாக குறிப்பிடப்பட்டுள்ளது. மேலும் இம்மலை இராமருக்கும் இராவணனுக்கும் இடையில் நடந்த காப்பிய யுத்தத்தின் போது, அனுமன் சுமந்து சென்ற Gandha Madhana மலையின் உடைந்து விழுந்த பகுதியாக இதன் புராணாக் குறிப்பு கூறுகிறது. இம்மலையில் பல அரிய வகை மூலிகைகள் அதிக அளவில் உள்ளன.\n\nமேலும் செந்தமிழின் முதல் இலக்கண ஆசிரியரும், முதல் சித்தருமான அகத்தியர் இந்நிலப்பரப்பின் எல்லையில் வாழ்ந்ததாக நம்பப்படுகிறது. இப்பகுதியில் அகத்தீஸ்வரம் என்னும் ஊரும் உள்ளது. இவ்வூருக்கும் இப்பெயர் ஒரு குறு முனிவரிடமிருந்து வந்ததாக நம்பப்படுகிறது. இவ்வூரில் அகஸ்தீஸ்வரால், \"அகஸ்தீஸ்வரமுடையாருக்கு\" சமர்ப்பிக்கப்பட்டதாக நம்பப்படும் ஒரு கோயிலுமுள்ளது. மருத்துவம், இலக்கணம்\nமட்டுமல்லாமல் வர்மக்கலையிலும் அகத்தியர் திறம்படைத்தவராவார். பிரபல பனை ஓலை எழுத்தாக்கங்களான வர்மாணி, வர்மக்கலை ஆகியன அவரால் இயற்றப்பட்டவைகளாகும். இன்றும் இந்த வர்ம வைத்திய முறைகள் கன்னியாகுமரிப் பகுதிகளில் குரு-சிஷ்ய முறை|குரு-சிஷ்ய முறையில்]] கற்பிக்கப்படுகிறது. மேலும் இந்த தமிழ் வைத்திய முறையை பயன்படுத்தி இத்துறையில் வல்லுனர்களால் மருத்துவம் செய்யப்படுகிறது.\n\nSection::::பண்பாடு.\nஇம்மாவட்டத்தில் வாழ்கின்ற மக்களின் முதன்மை மொழி தமிழ் ஆகும். மலையாளம் பேசுகின்ற சிறுபான்மையோரும் உள்ளனர். இந்த மாவட்டத்தில் பேசப்பட்டு வரும் வட்டாரத் தமிழ் சிறிது மலையாளம் கலந்து தனித்தன்மை கொண்டுள்ளது\n\nSection::::சமயம்.\nஇம்மாவட்டத்தில் இந்துக்கள் 9,09,872 (48.65%); கிறித்தவர்கள் 8,76,299 (46.85%); இசுலாமியர்கள் 78,590 (4.20%); மற்றவர்கள் 0.30% ஆக உள்ளனர்.\n\nபத்தொன்பதாம் நூற்றாண்டில் தோன்றிய சமயமான அய்யாவழியின் பிறப்பிடமும் கன்னியாகுமரி மாவட்டமாகும். மேலும் இச்சமயத்தினரால் மொத்த குமரி மாவட்டமே புனிதமாக கருதப்படுகிறது. மேலும், திருவிதாங்கூர் சமஸ்தானத்தில், குறிப்பாக தற்போது குமரி மாவட்டமாக உள்ள தென் திருவிதாங்கூரில் கிறிஸ்தவ மறை பரப்பாளர்கள் ஆங்கில கல்வியின் முன்னோடிகளாக திகழ்ந்தனர். இங்கு ஏற்பட்ட கல்வியறிவின் வளர்ச்சியாலும் இதர காரணங்களாலும் சாதி முறை பெருமளவில் வலுவிழந்து காணப்படுகிறது.\n\nஇம்மாவட்டத்தில் 1980 களில் இங்கு பெரிய அளவில் மதக்கலவரம் வெடித்தது. மண்டைக்காடு மண்டைக்காடு பகவதி அம்மன் கோவில் மாசி கொடை விழாவின் போது இந்துக்களுக்கும் கிறிஸ்தவர்களுக்கும் இடையில் வெடித்த மண்டைக்காடு கலவரம், பல்வேறு விதங்களில் பரவிய வதந்திகளின் காரணமாக தெரிகிறது. மண்டைக்காடு கலவரத்தில் ராஜாக்கமங்கலம, ஈத்தாமொழி, பிள்ளைத்தோப்பு, நாகர்கோவில் ஆகிய இடங்களில் துப்பாக்கிச்சூடு நடத்தப்பட்டது. கலவரத்தை அடக்கும் விதத்தில் நடந்த இந்தத் துப்பக்கிசூட்டில் பல பொது மக்களும் கொல்லப்பட்டனர்.\n\nSection::::பொதுத்துறை நிர்வாகங்கள்.\nSection::::காவல்துறை.\nகுமரிமாவட்ட காவல்துறை, காவல்துறை கண்காணிப்பாளரின் நேரடிக் கண்காணிப்பின் கீழ் இயங்குகிறது. இவரின் கீழ் இரண்டு கூடுதல்-காவல்துறை கண்காணிப்பாளர்கள் இயங்குகின்றனர். குமரிமாவட்ட காவல்துறை நிர்வாகம், நான்கு துணைப்பிரிவுகளாக இயங்குகிறது.\n\nSection::::தீயணைப்புத்துறை.\nகுமரிமாவட்டதில் கீழ்க்கண்ட ஏழு தீயணைப்பு நிலையங்கள் உள்ளன.\n\nSection::::பொருளாதாரம்.\nதமிழ் நாட்டின் மொத்த ரப்பர் உற்பத்தியில் 95% கன்னியாகுமரி மாவட்டத்தில் உற்பத்தியாகிறது. காற்றாலைகளுக்கு மாவட்டத்தின் பொருளாதாரத்தில் முக்கிய பங்கு உண்டு. ஆரல்வாய்மொழி பகுதியில் இவை அதிக அளவில் அமைக்கப்பட்டுள்ளன.\n\n\nSection::::கைவினைப் பொருட்களும் குடிசைத் தொழில்களும்.\nகுமரி மாவட்டம் கைவினைப் பொருட்களுக்கு பெயர் போன மாவட்டமாகும். குறிப்பாக தோல் நீக்கப்படாத தேங்காயில் செய்யப்படும் குரங்கு பொம்மைகள், தேங்காய் ஓடு மற்றும் மரத்தால் செய்யப்படும் கைவினைப் பொருட்கள் ஆகியன முக்கியமானவை. மேலும் சங்கினாலான கைவினைப்பொருட்களும் சிறப்பு வாய்ந்தவை. தமிழகத்தின் மொத்த கயிறு உற்பத்தியில் 28.4 சதவிகிதமும் பாய் உற்பத்தியில் 61.5 சதவிகிதமும் இம்மாவட்டத்தில் உற்பத்தி செய்யப்படுகிறது.\n\nSection::::ரப்பர்.\nரப்பர் உற்பத்தி இம்மாவட்டத்தின் பொருளாதாரத்தில் முக்கிய பங்கு வகிக்கிறது. மாவாட்டத்தின் மேற்குப்பகுதியில் கேரள எல்லையை ஒட்டிய பகுதிகளில் இவை அதிகமாக காணப்படுகின்றன.\nSection::::பழங்கள்.\nநேந்திரம் பழம்,செந்துளுவன், ரசகதளி, பாளயம்கொட்டான், துளுவம், மட்டி, உட்பட பல வகையான வாழைப்பழங்கள் இங்கு பயிரிடப்படுகின்றன. இவை மட்டுமல்லாமல், பலாப்பழம் (வரிக்கில மற்றும் கூளன்), மாம்பழம் (அல்போன்சா, பங்களோரா, நீலம், மற்றும் ஒட்டு) தேங்காய் ஆகியன இம்மாவட்டத்தின் விவசாய வளத்துக்கு பெருமை சேர்க்கின்றன. இவை தவிர ரோஜா, செவ்வந்தி, உட்பட பல மலர்களும் இங்கே பயிரிடப்படுகின்றன.\n\nSection::::மீன் பிடிப்பு.\nகன்னியாகுமரி கடல் பகுதிகளில் இருநூறுக்கும் மேற்பட்ட இன மீன்கள் கிடைக்கின்றன.\n\nSection::::கல்வி.\nகல்வியறிவு விகிதத்தில் (91.75 %) குமரி மாவட்டம் தமிழகத்தில் முதலிடம் வகிக்கிறது. மேலும் கல்வித்தரத்திலும் முதலிடம் வகிக்கிறது.\n\n\n\n\n"}
{"id": "9805", "url": "https://ta.wikipedia.org/wiki?curid=9805", "title": "உலகத் தமிழ் மொழி அறக்கட்டளை", "text": "உலகத் தமிழ் மொழி அறக்கட்டளை\n\nதமிழ் மொழியையும், பண்பாட்டையும், சமூகத்தையும் மேம்படுத்திப் பயன் பெறுவதை நோக்கமாக கொண்ட ஒரு அமைப்பே உலகத் தமிழ் மொழி அறக்கட்டளை (International Tamil Language Foundation) ஆகும். இவ்வமைப்பு பெரும்பாலும் ஐக்கிய அமெரிக்காவிலேயே இயங்குகின்றது. எனினும், உலகத் தமிழர்கள் பலரும் இணைந்து செயலாற்றுகின்றார்கள்.\n\n\n"}
{"id": "9809", "url": "https://ta.wikipedia.org/wiki?curid=9809", "title": "அனைத்திந்திய பார்வார்டு பிளாக்கு", "text": "அனைத்திந்திய பார்வார்டு பிளாக்கு\n\nஅனைத்திந்திய பார்வார்டு பிளாக்கு (All India Forward Bloc) இந்திய நாட்டிலுள்ள ஒரு தேசியவாத அரசியல் கட்சி ஆகும். இந்தக் கட்சி 1939-ஆம் ஆண்டு நேதாஜி என்று அழைக்கப்படும் சுபாஷ் சந்திர போசால் துவக்கப்பட்டது. மேற்கு வங்காளத்தின் தலைநகர் கொல்கத்தாவில் துவங்கப்பட்டது. ஆங்கிலேய அரசால் 1942 இல் தடை செய்யப்பட்டது. 1939 இல் பார்வார்டு பிளாக் என்ற பெயரில் பத்திரிக்கை வெளிவந்தது. 1963 வரை அதன் தமிழகத் தலைவராக பசும்பொன் முத்துராமலிங்க தேவர் இருந்தார். இக்கட்சியின் தற்போதைய பொதுச் செயலாளர் தேபப்ரத பிஸ்வாஸ். அந்தக் கட்சியின் இளையோர் அமைப்பு அனைத்திந்திய இளைஞர் கூட்டமைப்பு என்று வழங்கப்படுகிறது.\n\nSection::::வரலாறு.\nSection::::பார்வர்டு பிளாக் கட்சி உருவாக்கம்கோபால் தேவர் கோத்தப்புள்ளி.\nசுபாஷ் சந்திர போஸ் ஏப்ரல் 29,1939 இல் மோகன்தாசு கரம்சந்த் காந்திக்கும் ஏற்பட்ட கருத்து வேறுபாட்டால் இந்திய தேசிய காங்கிரசில் இருந்து விலகினார். பின் அனைந்திந்திய பார்வர்டு பிளாக் கட்சியினை மே 3, 1939 இல் தோற்றுவித்தார். இந்தக் கட்சிக்கான அறிவிப்பினை அவர் கொல்கத்தாவில் நடந்த ஒரு பேரணியில் பொதுமக்களிடையே அறிவித்தார். இந்தக் கட்சியினை உருவாக்கி போஸ் அதன் தலைவரானார். மேலும் எஸ். எஸ். கேவ்ஷீர் துணைத் தலைவரானார். சூன் மாதத்தின் இறுதியில் பார்வர்டு பிளாக் கட்சியின் முதல் மாநாடு மும்பையில் நடந்தது. சூலை, 1939 இல் பார்வர்டு பிளாக் கட்சியின் குழு உறுப்பினர்களை சுபாஷ் சந்திர போஸ் அதிகாரப்பூர்வமாக அறிவித்தார். அதில் சுபாஷ் சந்திர போஸ் தலைவராகவும், பஞ்சாப் மாநிலத்தைச் சார்ந்த எஸ். எஸ். கேவ்ஷீர் துணைத் தலைவராகவும், புது தில்லியைச் சேர்ந்த லால் சங்கர்லால், பொதுச் செயலாளராகவும்,மும்பையைச் சேர்ந்த பி. திரிபாதி மற்றும் குர்செத் நரிமன் ஆகியோர் செயலாளர்களாகவும் அறிவிக்கப்பட்டனர். மேலும் ஆந்திரப் பிரதேசம் மாநிலத்தைச் சேர்ந்த அன்னபூர்னியா மற்றும் தமிழ்நாட்டைச் சார்ந்த முத்துராமலிங்கத் தேவர் மற்றும் மும்பையைச் சார்ந்த சேனாபதி பாபத், ஹரி விஷ்னு கம்னாத் பீகாரைச் சார்ந்த ஷீல் பாத்ரா யாகீ ஆகியோர் முக்கிய உறுப்பினர்களாக அறிவிக்கப்பட்டனர். மேற்கு வங்காளத்தின் கட்சிச் செயலாளராக சத்யா ரஞ்சன் பக்‌ஷி நியமனம் செய்யப்பட்டார்.\n\nஅதே ஆண்டு ஆகஸ்டு மாதம் பார்வர்டு பிளாக் எனும் இதழை சுபாஷ் சந்திர போஸ் தொடங்கினார். நாடு முழுவதும் பயணம் மேற்கொண்டு தனது புதிய கட்சிக்கு ஆதரவு திரட்டினார்.\n\nSection::::முதல் மாநாடு.\nசூன் 20- 22 1940 இல் பார்வர்டு பிளாக் கட்சியின் முதல் அகில இந்திய மாநாடு நாக்பூரில் நடந்தது. அனித்து உரிமைகளும் இந்திய மக்களுக்கே எனத் தீர்மானம் நிறைவேற்றப்பட்டது. இந்த மாநாட்டில்சுபாஷ் சந்திர போஸ் தலைவராகவும், எச். வி. காம்நாத் பொதுச் செயலாளராகவும் தேர்வு செய்யப்பட்டனர்.\n\nSection::::கைது, வெளிநாடு சென்றது.\nசூலை 2 சுபாஷ் சந்திர போஸ் கைது செய்யப்பட்டு கொல்கத்தாவில் உள்ள பிரசிடென்சி சிறையில் அடைக்கப்பட்டார். ஜனவரி 1941 இல் வீட்டுக் காவலில் இருந்து அவர் தப்பிச் சென்றார். ஆப்கானித்தான் வழியாக் சோவியத் ஒன்றியம் சென்றார். இந்திய விடுதலப் போராட்டத்திற்காக சோவியத் ஒன்றியத்தின் உதவியை நாடினார் போஸ். ஆனால் ஜோசப் ஸ்டாலின், போஸின் கோரிக்கையை நிராகரித்தார். எனவே போஸ் ஜெர்மனி சென்றார்.\n\nSection::::இரண்டாவது மாநாடு (அர்ரா மாநாடு).\nஅனைத்திந்திய பார்வர்டு பிளாக் கட்சியின் இரண்டாவது மாநாடு அர்ரா, பீகாரில் ஜனவரி 12-14 1947 இல் நடைபெற்றது. எஸ். எஸ். கேவ்ஷீர் தலைவராகவும், ஷீல் பத்ரா யாகீ பொதுச் செயலாளராகவும் தேர்வு செய்யப்பட்டனர்.\n\nSection::::முத்துராமலிங்கத் தேவரின் மறைவு.\nதமிழ்நாடு பார்வர்டு பிளாக் கட்சியின் பற்றுறுதியதாளர் முத்துராமலிங்கத் தேவர் அக்டோபர் 30, 1963 இல் இறந்தார். இவரின் இறப்பினால் அதிகாரத்திற்கு வருவது யார் என்பதில் சசிவர்ன தேவர் மற்றும் பி. கே. மூக்கையா ஆகிய இருதலைவர்களிடையே பிரச்சினை எழுந்தது. இதில் பி. கே. மூக்கையா தேவர் வெற்றி பெற்றார். சசிவர்ன தேவர் கட்சியில் இருந்து விலகி சுப்பாசிஸ்ட் பார்வர்டு பிளாக் எனும் ஒரு புதிய கட்சியைத் துவங்கினார். முத்துராமலிங்கத் தேவரின் இறப்பினால் அருப்புக்கோட்டை சட்டமன்றத் தொகுதிக்கு இடைத்தேர்தல் வந்தது.அதில் முதல் முறையாக பார்வர்டு பிளாக் கட்சி தோற்கடிக்கப்பட்டது.\n"}
{"id": "9811", "url": "https://ta.wikipedia.org/wiki?curid=9811", "title": "ஏ. ஈ. மனோகரன்", "text": "ஏ. ஈ. மனோகரன்\n\nஏ. ஈ. மனோகரன் (இறப்பு: 22 சனவரி 2018) இலங்கையைச் சேர்ந்த புகழ்பெற்ற பொப் இசைப் பாடகரும் திரைப்பட நடிகரும் ஆவார். பல மொழிப் பாடல்கள் பாடுவதிலே திறமை வாய்ந்தவர். \"பொப்பிசைச் சக்கரவர்த்தி\" எனப் பாராட்டுப் பெற்றவர். இவரது ரசிகர்கள் தமிழர் மட்டுமின்றி சிங்களவரும் ஆவர்.\n\nஇவர் பாடிய \"சுராங்கனி.. சுராங்கனி.. சுராங்கனிடா மாலுகெனாவா...\" என்ற பாடல் இலங்கை இந்திய இரசிகர்கள் மத்தியில் பேராதரவைப் பெற்றது. இவர் \"சிலோன் மனோகர்\" என்ற பெயரில் தென்னிந்தியத் திரைப்படங்களிலே நடித்தும் பாடியும் உள்ளார்.\n\nSection::::மறைவு.\nசென்னை கந்தன்சாவடியில் வசித்து வந்த ஏ. ஈ. மனோகரன் சிறுநீரகக் கோளாறு காரணமாக, 2018 சனவரி 22 அன்று இரவு 7.30 மணியளவில் தனது 73-வது அகவையில் சென்னையில் காலமானார்.\n\n\n\n\n"}
{"id": "9812", "url": "https://ta.wikipedia.org/wiki?curid=9812", "title": "சுற்றுச்சந்தி", "text": "சுற்றுச்சந்தி\n\nசுற்றுச்சந்தி (roundabout) என்பது சாலைச் சந்திப்பு வகைகளுள் ஒன்றாகும். இவ்வகைச் சந்திப்புகளில், மையத்தில் அமைந்துள்ள வட்டவடிவத் தீவு ஒன்றைச் சுற்றிப் போக்குவரத்து நகர்ந்து செல்லும். சந்திப்பை நோக்கி வருகின்ற வண்டிகள், தீவைச் சுற்றி நகர்ந்துகொண்டிருக்கும் வண்டிகளுக்கு வழி விட்ட பின்பே சந்திப்புக்குள் நுழைய முடியும். இக்காலத்தில் புழக்கத்திலிருக்கும் சுற்றுச்சந்திகள் அறிமுகமாவதற்கு முன்னர், போக்குவரத்து வட்டப்பாதைகள் (traffic circle) என அழைக்கப்பட்ட அளவில் பெரியவையான ஒருவகைச் சந்திப்புகள் இருந்தன. சுற்றுச்சந்திகள், போக்குவரத்து வட்டங்கள் மற்றும் வழமையான குறுக்குச்சாலைச் சந்திப்புகளைவிட பாதுகாப்பானவையாகும். ஆனாலும் சுற்றுச் சந்திகள் நெடுஞ்சாலைகள் மற்றும் அவற்றையொத்த விரைவு வாகனப் போக்குவரத்துள்ள சாலைகளின் போக்குவரத்துக்குப் பொருத்தம் இல்லாதவையாகும்.\n\nSection::::வரலாறு.\nமுதலாவது நவீன சுற்றுச்சந்தி, 1904 ஆம் ஆண்டில் ஐக்கிய அமெரிக்காவின் நியூயார்க் நகரில் அமைக்கப்பட்டது. எனினும், பழைய போக்குவரத்து வட்டப்பாதைகள் தொடர்பான பாதுகாப்பு மற்றும் போக்குவரத்துக் கொள்ளளவுப் (capacity) பிரச்சினைகளுக்குத் தீர்வுகண்டு, பிரித்தானியப் பொறியியலாளர்களால் அவை திருத்தியமைக்கப்பட்ட பின்பே சுற்றுச்சந்திகள் பரவலான புழக்கத்துக்கு வந்தன. சுற்றுச்சந்திகளில் மையப் பகுதியில் சுற்றிக் கொண்டிருக்கும் வண்டிகளுக்கு முன்னுரிமை கொடுப்பது மூலம் சந்திப்புக்குள் நுழைவது ஒழுங்கு படுத்தப்பட்டதனால், இது தொடர்பில் வட்டப்பாதைகளிலிருந்த குழப்பநிலை தவிர்க்கப்பட்டதுடன், நிறச்சமிக்ஞை விளக்குகள் பொருத்தப்பட்ட சந்திப்புகளில் உள்ளது போன்ற தாமதங்களும் ஓரளவுக்குக் குறைக்கப்பட்டன. \n\n"}
{"id": "9816", "url": "https://ta.wikipedia.org/wiki?curid=9816", "title": "ஜனநாயக முற்போக்குக் கூட்டணி", "text": "ஜனநாயக முற்போக்குக் கூட்டணி\n\nஜனநாயக முற்போக்கு கூட்டணி (Democratic Pograssive Alliance) 2006 தமிழக சட்டமன்ற தேர்தலுக்காக திராவிட முன்னேற்றக் கழகம் தலைமையில் அமைக்கப்பட்ட ஒரு தேர்தல் கூட்டணி ஆகும். \n\nSection::::தி.மு.க.கூட்டணிக் கட்சிகள்.\n! கட்சி \n! தொகுதிகள் \n"}
{"id": "9817", "url": "https://ta.wikipedia.org/wiki?curid=9817", "title": "ஜனநாயக மக்கள் கூட்டணி", "text": "ஜனநாயக மக்கள் கூட்டணி\n\nஜனநாயக மக்கள் கூட்டணி (Democratic People Alliance) 2006 தமிழக சட்டமன்ற தேர்தலுக்காக அனைத்திந்திய அண்ணா திராவிட முன்னேற்றக் கழகம் தலைமையில் அமைக்கப்பட்ட ஒரு தேர்தல் கூட்டணி ஆகும். \n\nSection::::AIADMK Alliance.\n! Party\n! Seats\n"}
{"id": "9818", "url": "https://ta.wikipedia.org/wiki?curid=9818", "title": "ஏப்ரல் 2006", "text": "ஏப்ரல் 2006\n\n\n"}
{"id": "9819", "url": "https://ta.wikipedia.org/wiki?curid=9819", "title": "மங்களூர்", "text": "மங்களூர்\n\nமங்களூர் () கன்னடத்தில் \"மங்களூரு\" துளுவில் \"குட்லா\" கொங்கணியில் \"கொடியல்\" மற்றும் பியரியில் \"மைகலா\"என அழைக்கடுகிறது) கர்நாடக மாநிலத்தில் உள்ள ஒரு பெரிய நகரமாகும். இது ஒரு துறைமுக நகரமாகும். மேலும் இதுவே தெற்கு கன்னட மாவட்டத்தின் தலைநகரமும் ஆகும். இதன் மேற்கில் அரபிக் கடலும் கிழக்கில் மேற்குத் தொடர்ச்சி மலையும் உள்ளன.\n\nஇங்கு துளு,கொங்கணி, மற்றும் கன்னடம் ஆகிய மொழிகள் பொதுவாகப் பேசப்படுகின்றன.\n"}
{"id": "9823", "url": "https://ta.wikipedia.org/wiki?curid=9823", "title": "இடைவெட்டுச் சந்தி", "text": "இடைவெட்டுச் சந்தி\n\nஒரே தளத்தில், நிலமட்டத்தில், சாலைகள் ஒன்றையொன்று சந்திக்கும் அல்லது இடைவெட்டும் இடம் இடைவெட்டுச் சந்தி (intersection) எனப்படும். மூன்று சாலைகள் ஓரிடத்தில் சந்திக்கும்போது அது முச்சந்தி எனவும் நான்கு சாலைகளின் சந்திப்பு நாற்சந்தி எனவும் அழைக்கப்படுகின்றது. முச்சந்தி என்பது தொடர்ந்து செல்லும் சாலையொன்றை இன்னொரு சாலை சந்திக்கும்போது ஏற்படும் \"T\" - சந்திப்பாகவோ அல்லது, மூன்று வெவ்வேறு சாலைகள் சந்திக்கும் \"Y\" - சந்திப்பாகவோ இருக்கலாம். அதுபோலவே நாற்சந்தியும் இரண்டு தொடர்ந்து செல்லும் சாலைகள் இடைவெட்டும் இடமாகவோ அல்லது நான்கு வெவ்வேறு சாலைகள் சந்திக்கும் இடமாகவோ இருக்கக்கூடும். நான்குக்கு மேற்பட்ட சாலைகளும் ஒரே சந்திப்பில் இடம் பெறுவதுண்டு. \nSection::::வகைகள்.\nஇடைவெட்டுச் சந்திகள், கட்டுப்பாடுகளற்ற சந்திகளாக அல்லது கட்டுப்பாட்டு ஒழுங்குகளுடன் கூடிய சந்திகளாக இருக்கின்றன.\n\n"}
{"id": "9830", "url": "https://ta.wikipedia.org/wiki?curid=9830", "title": "இடைமாற்றுச்சந்தி", "text": "இடைமாற்றுச்சந்தி\n\nசாலைப் போக்குவரத்துத் துறையில், இடைமாற்றுச்சந்தி [Interchange (road)] என்பது, ஒன்று அல்லது பல சாய்தளச் சாலைகளையும், பல்தளச்சாலை அமைப்பையும் பயன்படுத்தி, ஒரு சாலையில் செல்லும் போக்குவரத்தாவது, அதேதளத்தில் வேறெந்தப் போக்குவரத்துக் குறுக்கீடுமின்றி அமையும் ஒரு சந்தி ஆகும்.\n\n"}
{"id": "9832", "url": "https://ta.wikipedia.org/wiki?curid=9832", "title": "மைக்கேல் பரடே", "text": "மைக்கேல் பரடே\n\nமைக்கேல் பரடே (Michael Faraday, செப்டெம்பர் 22, 1791 – ஆகஸ்டு 25, 1867)), பிரித்தானியாவைச் சேர்ந்த ஒரு வேதியியலாளரும், இயற்பியலாளரும் ஆவார். இவர் மின்காந்தவியல், மின்வேதியியல் ஆகிய துறைகளுக்குக் குறிப்பிடத்தக்க பங்களிப்புகளைச் செய்துள்ளார். இக்காலச் சோதனைச்சாலைகளில் சூடாக்குவதற்கான ஒரு கருவியாக உலகளாவிய முறையில் பயன்படுகின்ற பன்சன் சுடரடுப்பின் ஆரம்ப வடிவத்தைக் கண்டுபிடித்தவரும் இவரே.\n\nமைக்கேல் பரடே, உலக வரலாற்றில் மிகச் சிறந்த அறிவியலாளர்களுள் ஒருவராகக் கருதப்படுகின்றார். சில அறிவியல் வரலாற்று ஆய்வாளர்கள், அறிவியன் வரலாற்றின் மிகச் சிறந்த சோதனையாளராக இவரைக் குறிப்பிடுகின்றனர். இவருடைய முயற்சிகளின் காரணமாகவே மின்சாரம் பொதுவான பயன்பாட்டுக்கு உகந்த ஒன்றாக உருவானது எனலாம்.\n\nSection::::ஆரம்பகாலம்.\nஇவர் தெற்கு லண்டனிலுள்ள, இன்றைய \"எலிபண்ட் அண்ட் காசில்\" (Elephant and Castle) என்னுமிடத்துக்கு அருகாமையிலுள்ள நியுயிங்டன் பட்ஸ் (Newington Butts) என்னுமிடத்தில் பிறந்தார். இவருடைய குடும்பம் மிகவும் ஏழ்மைப் பட்ட நிலையில் இருந்தது. இவர் தந்தையான ஜேம்ஸ் பரடே ஒரு கொல்லர். பரடே தனது கல்வியைத் தானே பார்த்துக்கொள்ள வேண்டியதாயிற்று. தனது 14 ஆவது வயதில் புத்தகம் கட்டுபவரும், விற்பவருமாகிய ஜோர்ஜ் ரீபோ (George Riebau) என்பவருக்குக் கீழ் தொழில் பயிலுனராகச் சேர்ந்தார். அவருடன் இருந்த ஏழு வருடங்களில், பல புத்தகங்களைப் படிக்கும் வாய்ப்பு அவருக்குக் கிடைத்தது. இதன் மூலம் அறிவியலிலும், குறிப்பாக மின்னியலிலும் அவருக்கு ஆர்வம் வளர்ந்தது.\n\nஇருபதாவது வயதில், புகழ் பெற்ற வேதியியலாளரும், இயற்பியலாளருமாகிய ஹம்ப்ரி டேவி அவர்களுடைய விரிவுரைகளைக் கேட்கும் சந்தர்ப்பங்கள் கிடைத்தன. இவ்விரிவுரைகளில் தான் எழுதிய குறிப்புக்களை டேவிக்கு, பரடே அனுப்பினார். சந்தர்ப்பம் வரும்போது பரடேயைக் கவனிப்பதாகக் கூறிய டேவி, அவரைப் புத்தகம் கட்டும் தொழிலைத் தொடர்ந்தும் கைக்கொள்ளும்படி அறிவுறுத்தினார். சிறிது காலத்தில் ஒரு வேதியியற் சோதனை ஒன்றின்போது இடம்பெற்ற விபத்தில் கண்பார்வை இழந்த டேவி, மைக்கேல் பரடேயைத் தனது உதவியாளராகச் சேர்த்துக்கொண்டார். பின்னர் ரோயல் சொசைட்டியில் அப்போதிருந்த சோதனைச்சாலை உதவியாளர் வேலையிலிருந்து நிறுத்தப்பட்டபோது, அந்த வேலையை டேவி, பரடேக்குப் பெற்றுக்கொடுத்தார்.\n\nஅக்காலத்து வகுப்பு அடிப்படையிலான சமுதாயத்தில், பரடே ஒரு கனவானாகக் கருதப்படவில்லை. 1813 தொடக்கம் 1815 வரையிலான காலப்பகுதியில் டேவி ஐரோப்பாக் கண்டத்தில் ஒரு நீண்ட பயணத்தில் ஈடுபட்டிருந்தார். பரடேயும், டேவியின் அறிவியல் உதவியாளராக அப்பயணத்தில் பங்கு கொண்டிருந்தார். டேவியின் மனைவியான ஜேன் அப்ரீஸ் (Jane Apreece), பரடேயை சமமாகக் கணிக்க மறுத்து, அவரை ஒரு வேலைக்காரருக்கு ஈடாகவே மதித்து வந்தார். இதனால் பெருந் துன்பமடைந்த பரடே அறிவியல் துறையிலிருந்து முற்றாகவே விலகிக்கொள்ள எண்ணினார். எனினும் மிக விரைவிலேயே பரடே, டேவியிலும் புகழ் பெற்றவர் ஆனார்.\nSection::::அறிவியல் சாதனைகள்.\nSection::::வேதியல்.\nமைக்கேல் பாரடே ஆரம்பகாலத்தில் ஹம்ப்ரி டேவியின் உதவியாளராக பணிபுரிந்தார். பாரடே குறிப்பாக குளோரின் பற்றிய ஆய்வில் ஈடுபட்டிருந்தார்; அவர் குளோரின் மற்றும் கார்பன் ஆகியவற்றை கொண்டு இரண்டு புதிய \nவேதியல் கலவைகளை கண்டுபிடித்தார். வாயுக்களின் பரவலைப் பற்றிய முதல் கடினமான பரிசோதனையும் அவர் நடத்தினார், இது ஜான் டால்டன் முதலில் சுட்டிக்காட்டிய ஒரு நிகழ்வு ஆகும். இந்த நிகழ்வின் முக்கியத்துவம் தாமஸ் கிரஹாம் மற்றும் ஜோசப் லோஸ்மிமிட் ஆகியோரால் முழுமையாக வெளிப்படுத்தப்பட்டது. பாரடே பல வாயுக்களை திரவமாக்கினார், எஃகின் உலோகக் கலவைகளை ஆய்வு செய்தார், மேலும் பல புதிய வகையான கண்ணாடிகளை \nஒளியியல் நோக்கங்களுக்காக உருவாக்கினார்.\n\nபுன்சன் பர்னரின் ஆரம்ப வடிவத்தை பாரடே கண்டுபிடித்தார்,இது உலகெங்கிலும் உள்ள அறிவியல் ஆய்வகத்தில் வெப்பத்தை உண்டாக்கும் வசதியான ஆதாரமாக நடைமுறை பயன்பாட்டில் உள்ளது. பாரடே வேதியியல் துறையில் விரிவாகப் பணியாற்றினார், பென்சீன் போன்ற இரசாயன பொருட்கள் (அவர் ஹைட்ரஜன் பைக்கார்புரத் என அழைத்தார்) மற்றும் குளோரின் போன்ற திரவ வாயுக்களை கண்டுபிடித்திருக்கிறார்.வாயுக்களின் திரவமாக்குதல், வாயுக்கள் திரவங்களை மிக குறைந்த கொதிநிலை கொண்டிருக்கும் நீராவிகளாக மாற்றியமைக்க உதவியது மற்றும் மூலக்கூறு திரட்சியின் கருத்துக்கு இன்னும் திடமான அடிப்படையை வழங்கியது.\n\nகார்பன் மற்றும் குளோரின், C2Cl6 மற்றும் C2Cl4 ஆகியவற்றிலிருந்து தயாரிக்கப்பட்ட கலங்களின் முதல் தொகுப்பை பாரடே 1820 ஆம் ஆண்டில் வெளியிட்டார், மேலும் அடுத்த ஆண்டு தனது முடிவுகளை வெளியிட்டார். 1810 ஆம் ஆண்டில் ஹம்ப்ரி டேவினால் கண்டுபிடிக்கப்பட்ட குளோரின் க்ளேரேட் ஹைட்ரேட் தொகுப்பை பாரடே நிரூபித்தார். மின்னாற்பகுப்பின் விதிகளை கண்டுபிடிப்பதற்கும், நேர்மின், எதிர்மின், மின்முனை மற்றும் அயனி போன்ற சொற்களஞ்சியங்களை பிரபலப்படுத்துவதற்கும் பாரடே பொறுப்பாளியாக உள்ளார்.\n\nSection::::மின்சாரம் மற்றும் காந்தவியல்.\nமின்சாரம் மற்றும் காந்தவியல் தொடர்பான அவரது ஆராய்ச்சிகளுக்கு பாரடே புகழ்பெற்றவர்.அவரது முதல் பதிவு செய்யப்பட்ட பரிசோதனை ஏழு நாணயங்களைக் கொண்ட ஒரு வோல்டாக் குவியலைக் உருவாக்கியதாகும், ஏழு வட்டு துத்தநாகத் துணுக்குகள் மற்றும் உப்பு நீரில் கரைக்கப்பட்ட ஆறு காகித துண்டுகளால் ஒன்றாக அடுக்கப்பட்டிருந்தது. இந்த குவியலோடு அவர் மக்னீசியம் சல்பேட் கலந்துவிட்டார். (அபோட்டிற்கு முதல் கடிதம், 1812 ஜூலை 12). \n\n1821 ஆம் ஆண்டில், டேனிஷ் இயற்பியலாளர் மற்றும் வேதியியலாளர் ஹான்ஸ் கிறிஸ்டியன் Ørsted மின்காந்தவியல் நிகழ்வு கண்டுபிடிக்கப்பட்ட உடனேயே,டேவி மற்றும் பிரிட்டிஷ் விஞ்ஞானி வில்லியம் ஹைட் வொல்லஸ்டன் ஒரு மின்சார மோட்டார் வடிவமைக்க முயற்சித்தார்கள், ஆனால் அதில் தோல்வி கண்டனர்.பாரடே, இருவர்களுடனான பிரச்சனையைப் பற்றி பேசினார், அவர் \"மின்காந்த சுழற்சியை\" என்று அழைத்த இரண்டு சாதனங்களை உருவாக்கினார்.\n\nஇவற்றில் ஒன்று, ஒற்றைதுருவ மோட்டார் என அழைக்கப்படும் ஒரு தொடர்ச்சியான் வட்டபாதை கொண்ட சுழற்சியை அல்லது இயக்கத்தை உருவாக்கியது, அது ஒரு காந்தத்தை வைக்கப்படும் பாதரசத்தின் ஒரு நீளத்திற்கு நீட்டிக்கப்பட்ட ஒரு வட்டத்தை சுற்றி வட்ட சுழற்சியை காந்த விசை மூலம் உருவாக்கப்பட்டது; வேதியியல் பேட்டரி மூலம் மின்னோட்டத்தை வழங்கினால், கம்பி பின்னர் காந்தத்தை சுற்றி சுழலும். இந்த சோதனைகள் மற்றும் கண்டுபிடிப்புகள் நவீன மின்காந்தவியல் தொழில்நுட்பத்தின் அடித்தளத்தை அமைத்தன. பாரடே இந்த கண்டுபிடிப்பின் உற்சாகத்தில், வொல்லஸ்டன் அல்லது டேவிடனுடன் தனது கண்டுபிடிப்பை பற்றி கலந்து கொள்ளாமல் தன்னிச்சையாக முடிவுகளை வெளியிட்டார். ராயல் சொசைட்டிற்குள் ஏற்பட்ட சர்ச்சையால் டேவியுடனான அவரது உறவில் விரிசல் ஏற்பட்டது மற்றும் பல ஆண்டுகளாக மின்காந்தவியல் ஆராய்ச்சியில் ஈடுபடுவதைத் தடுக்க மற்ற நடவடிக்கைகளுக்கு பாரடே நியமிக்கப்பட்டிருக்கலாம்.\n\n1821 ஆம் ஆண்டில் அவரது ஆரம்ப கண்டுபிடிப்பிலிருந்து, பாரடே தனது ஆய்வகப் பணியை தொடர்ந்தார், பொருட்களின் மின்காந்த பண்புகளை ஆய்வுசெய்து தேவையான அனுபவத்தை வளர்த்துக் கொண்டார். 1824 ஆம் ஆண்டில், பாரடே, ஒரு காந்த மண்டலம் தற்போதைய ஒரு ஓட்டத்தில் மின்னோட்டத்தை ஒழுங்குபடுத்த முடியுமா என்று ஆராய ஒரு படிப்பு வட்டத்தை அமைத்தார், ஆனால் அத்தகைய உறவு எதுவும் இல்லை பல கட்ட சோதனைகள் மூலம் நிருபனமானது. மூன்று வருடங்களுக்கு முன்னர் ஒளி மற்றும் காந்தங்கள் மூலம் நடத்தப்பட்ட இதேபோன்ற வேலைகளைத் தொடர்ந்து இந்த சோதனையும் ஒரே மாதிரியான முடிவுகளை அளித்தது.\n\n1832 ஆம் ஆண்டில், மின்சாரத்தின் அடிப்படைத் தன்மையைப் பற்றி ஆராயும் நோக்கில் தொடர்ச்சியான சோதனைகளை அவர் நிறைவு செய்தார்; மின்னாற்பகுப்பு ஈர்ப்பு, மின்னாற்பகுப்பு, காந்தவியல் ஆகியவற்றின் நிகழ்வை தயாரிப்பதற்காக \"நிலையான\", பேட்டரிகள் மற்றும் \"விலங்கு மின்சாரம்\" ஆகியவற்றை பாரடே பயன்படுத்தினார். அவர்து காலத்தின் விஞ்ஞான அபிப்பிராயத்திற்கு மாறாக, பல்வேறு \"வகையான\" மின்சக்தி மாயைகளை. அதற்குப் பதிலாக பாரடே ஒரே ஒரு \"மின்சாரம்\" மட்டும் இருப்பதாக முன்மொழிந்தார், மேலும் அளவு மற்றும் தீவிரத்தன்மை (தற்போதைய மற்றும் மின்னழுத்தம்) ஆகியவற்றின் மாறிவரும் மதிப்பீடுகள் வெவ்வேறு குழுக்களில் நிகழ்வுகளை உருவாக்கின.\n\nஅவருடைய ஆராய்ச்சிகளின் முடிவில், பாரடே, மின்காந்தவியல் விசை கடத்தி வெற்று இடம் வரை நீட்டியது என்று முன்மொழிந்தார். இந்த யோசனை அவரது சக விஞ்ஞானிகளால் நிராகரிக்கப்பட்டது மற்றும் பின் வந்த அறிஞர்கள் அறிவியலில் அவரது கருத்தை இறுதியாக ஏற்றுக்கொண்டதை பார்க்க அப்போது பாரடே உயிரோடுடில்லை. மின்னூட்டங்கள் மற்றும் காந்தங்கள் ஆகியவற்றிலிருந்து வெளிவரும் புலன் கோடுகள் மின்சார மற்றும் காந்த புலங்களைப் பார்ப்பதற்கு வழிவகுத்தன; 19 ஆம் நூற்றாண்டின் எஞ்சியுள்ள பொறியியல் மற்றும் தொழில்துறைக்கு ஆதிக்கம் செலுத்திய மின்மயமான சாதனங்களின் வெற்றிகரமான வளர்ச்சிக்கான பாரடேயின் கருத்தாய்வு மாதிரியானது முக்கியமானதாக இருந்தது.\n"}
{"id": "9835", "url": "https://ta.wikipedia.org/wiki?curid=9835", "title": "பன்சன் சுடரடுப்பு", "text": "பன்சன் சுடரடுப்பு\n\nபன்சன் சுடரடுப்பு (Bunsen burner) என்பது எல்லாச் சோதனைச்சாலைகளிலும் பொதுவாகக் காணப்படும் ஒரு கருவியாகும். இது சூடாக்குதல், எரித்தல், தொற்று நீக்குதல் போன்ற தேவைகளுக்குப் பயன்படுகின்றது.\n\nராபர்ட் வில்ஹெல்ம் பன்சன் (Robert Wilhelm Bunsen) என்பவரின் பெயர் இக் கருவிக்குக் கொடுக்கப்பட்டிருந்தாலும், பரவலாக நம்பப்படுவதுபோல் இவர் இந்தச் சுடரடுப்பைக் கண்டுபிடிக்கவில்லை எனக் கூறப்படுகிறது. உண்மையில் இது மைக்கேல் பரடேயின் முந்திய வடிவமைப்பில், பன்சனின் சோதனைச் சாலை உதவியாளரால் திருத்தம் செய்து உருவாக்கப்பட்டதாகும்.\n\nஇக்கருவி, குளாயின் வழி தொடர்ச்சியாகவரும் எரியத்தக்க வாயுவொன்றைப் பாதுகாப்பாக எரியவைக்கிறது. முக்கியமாக மீதேன் எனும் வாயுவைக் கொண்டிருக்கும், இயற்கை எரிவளி, புரொப்பேன், பியூட்டேன் என்பன அடங்கிய திரவமாக்கிய பெட்ரோலியம் வாயு (liquified petroleum gas), அல்லது இவ்விரண்டினதும் கலவை என்பனவே இக்கருவியில் பயன்படும் எரியூட்டும் வாயுவாகும். இது கண்டுபிடிக்கப்பட்ட காலத்தில் நிலக்கரி வாயுவையே பெரிதும் பயன்படுத்தி வந்தனர்.\n\nபன்சன் சுடரடுப்பு, ஒரு பாரமான அடியையும், அதிலிருந்து மேல்நோக்கியவாறு பொருத்தப்பட்டிருக்கும் ஒரு குழாயையும் கொண்டது. இக் குழாயின் அடிப்பகுதியில், அடிக்குச் சற்று மேலாக வாயு வழங்கும் குழாயைப் பொருத்துவதற்கான இணைப்புகள் உள்ளன. சோதனைச்சாலை மேசைகளில் பல முனைகளைக் கொண்ட வாயு வழங்கும் இணைப்புக்கள் பொருத்தப்பட்டிருக்கும். இம்முனைகளில் இருந்து ரப்பர் குழாய்கள் மூலம் பன்சன் சுடரடுப்புக்கு இணைப்புக் கொடுக்கப்படும். பன்சன் சுடரடுப்பின் நிலைக்குத்துக் குழாயின் அடிப்பகுதியில் நுண்ணிய துளை மூலம் செலுத்தப்படும்வாயு, குழாய் வழியாக மேல்நோக்கிச் செல்லும். இக் குழாயின் அடிப்பகுதியில் பக்கங்களில் துளைகள் அமைக்கப்பட்டிருக்கும். இத்துளைகளூடாக வளியும் உள்ளே செல்லும். இக் குழாயின் மேற்பகுதியூடாக வெளிவரும் இக்கலவை எரியூட்டப்படும்போது சுவாலையுடன் எரியும்.\n"}
{"id": "9836", "url": "https://ta.wikipedia.org/wiki?curid=9836", "title": "சூழ்பொருளியல்", "text": "சூழ்பொருளியல்\n\nசூழ்பொருளியல் (Pragmatics) என்பது, சொற்றொடரின் பொருளுக்கும், பேசுபவரின் பொருளுக்கும் இடையிலுள்ள தொடர்புகளை ஆராயும் துறையாகும். எனவே இத்துறையில், சூழ்நிலை (context) எவ்வாறு பொருள்கொள்ளலில் செல்வாக்குச் செலுத்துகின்றது என்பது பற்றிய ஆய்வு முக்கியத்துவம் பெறுகின்றது. சூழ்பொருளியல் பொதுவான மொழியியலின் ஒரு துணைப் பிரிவாகும்.\n\nSection::::ஆய்வுமுறையும், முன்கருதற் குறிப்புகளும் (presuppositions).\nசூழ்பொருளியல், பொதுவாக உரையாடற் சூழ்நிலையில், சொற்றொடர்களாலான பேச்சுத் தொடர்களிலேயே (utterances) முக்கியமாக ஆர்வம் காட்டுகின்றது. சூழ்பொருளியலில், சொற்றொடர்ப் பொருள் (sentence meaning), பேசுனர் பொருள் (speaker meaning) ஆகிய இரண்டும் ஒன்றிலிருந்து ஒன்று வேறுபடுத்தி அறியப்படுகின்றது. \"சொற்றொடர்ப் பொருள்\" என்பது சொற்றொடரால் குறிக்கப்படுகின்ற நேரடியான பொருளாகும். \"பேசுனர் பொருள்\" எனும்போது அது, பேசுனர் தெரியப்படுத்த விரும்பும் கருத்துருவைக் குறிக்கிறது.\n\nஇன்னொரு பேசுனர் தெரிவிக்க விரும்பும் பொருளைப் புரிந்து கொள்ளக்கூடிய ஆற்றல், \"சூழ்பொருளியல் ஆற்றல்\" எனப்படுகின்றது.\n"}
{"id": "9837", "url": "https://ta.wikipedia.org/wiki?curid=9837", "title": "சொற்றொடரியல்", "text": "சொற்றொடரியல்\n\nசொற்றொடரியல் அல்லது தொடரியல் (\"syntax\") என்பது, ஒரு சொற்றொடரில் சொற்கள் ஒன்றுடன் ஒன்று சேரும் முறையைக் கட்டுப்படுத்துகின்ற, விதிகள், அல்லது ஒழுங்கமைந்த தொடர்புகள் பற்றிய ஆய்வாகும். இது, வெவ்வேறு சொற்கள் எவ்வாறு இணைந்து துணைத்தொடர்களாகவும் (clauses), அவை இணைந்து எவ்வாறு சொற்றொடர்கள் (sentences) ஆகவும், உருவாகின்றன என்பது பற்றிக் கவனத்தில் கொள்கிறது. சொற்றொடரியல் விளக்கமுறை (descriptive) இலக்கணத்தை ஒழுங்குபடுத்த முயல்கிறது.\n\n"}
{"id": "9840", "url": "https://ta.wikipedia.org/wiki?curid=9840", "title": "சுவாமிதோப்பு பதி", "text": "சுவாமிதோப்பு பதி\n\nசுவாமிதோப்பு பதி அய்யாவழி சமயத்தின் தலைமையகமாகும். அய்யா வைகுண்டரின் அவதார இகனைகளுடன் தொடர்புள்ளவைகளான பதிகளுள் சுவாமிதோப்பு பதி மிகவும் முக்கியமானதாகும். அய்யா வைகுண்டர் ஆறு ஆண்டுகள் தவம் இருந்ததும் இத்தலத்தில் ஆகும். \n"}
{"id": "9841", "url": "https://ta.wikipedia.org/wiki?curid=9841", "title": "பதிகள்", "text": "பதிகள்\n\nபதிகள் அய்யாவழியின் புனிதத்தலங்களுள் மிக முக்கியமானதாகும். அய்யா வைகுண்டரின் அவதார இகனைகளுடன் தொடர்புடைய அனைத்து தலங்களுக்கும் அகிலத்தில் பதி என்ற அந்தஸ்து கொடுக்கப்பட்டிருக்கிறது. இவை ஐந்து ஆகும்.\n\n\nஇவை அல்லாது வாகைப்பதி மற்றும் அவதாரப்பதி ஆகியவைகளும் பதிகள் என்றே அறியப்படுகின்றன. \n"}
{"id": "9842", "url": "https://ta.wikipedia.org/wiki?curid=9842", "title": "பால பிரஜாபதி அடிகளார்", "text": "பால பிரஜாபதி அடிகளார்\n\nபால பிரஜாபதி அடிகளார் அய்யாவழியின் தற்போதைய தலைவராக அறியப்படுகிறார். இந்து சமயத்தை போன்று அய்யாவழியும் ஒரு ஒருங்கிணைக்கப்படாத சமயமாக இருப்பதால் ஆட்சி ரீதியாக அல்லாமல் சமய ரீதியாக மட்டும் அதன் தலைவராக அடிகளார் இருக்கிறார். ஆகையால் அய்யாவழியின் மொத்த கட்டுப்பாடும் அவரின் ஆளுமைக்கு கீழ் வருவதில்லை. இவர் சுவாமிதோப்பு பதியின் தற்பொதைய பட்டத்து அய்யாவாகவும் உள்ளார். மேலும் இத்தலைமையை அய்யாவழியின் சில உட்பிரிவுகள் ஏற்றுக்கொள்வதில்லை.\n\nஇவர் கன்னியாகுமரி மாவட்டத்தில் 1992-ல் ஏற்பட்ட மண்டைக்காடு மதக்கலவரத்தின் போது அதை முடிவுக்கு கொண்டு வரும் முயற்சியாக பல பேச்சுவார்த்தைகளில் ஈடுபட்டவர் ஆவார். அதர்காக தமிழக அரசின் 2003-ஆவது ஆண்டின் மத நல்லிணக்கத்துகான கோட்டை அமீர் விருதை பெற்றார்.\n\n"}
{"id": "9843", "url": "https://ta.wikipedia.org/wiki?curid=9843", "title": "பையன் வாரிசு", "text": "பையன் வாரிசு\n\nபையன் வாரீசினர் தற்பொதைய தலைமைப்பதி நிர்வாகிகளாவார்கள் ஆவர்கள். இவர்கள் அய்யா வைகுண்டர் சச்சுருவமாக இருந்த போது அய்யாவுக்கு பணிவிடை செய்ய அய்யாவால் தேர்ந்தெடுக்கப்பட்ட பால் பையனின் சந்ததியினர்களாக கருதப்படுகிறார்கள். ஆனால் பால் பையன் பற்றிய எந்த குறிப்புகளும் அகிலத்தில் இல்லை. ஆனால் அருள் நூலின் பத்திரத்தில் வரும் \"\"பையன்மார் பத்திரம்\"\" என்னும் சொற்றொடர் இவர்களை குறிப்பதாக கூறப்படுகிறது.\n"}
{"id": "9844", "url": "https://ta.wikipedia.org/wiki?curid=9844", "title": "அய்யாவழி புராணம்", "text": "அய்யாவழி புராணம்\n\nஅய்யாவழி புராணம் அய்யாவழி சமயத்தின் வழியில் நின்று பிரபஞ்ச உற்பத்தி முதல் உலகின் வரலாற்றையும் அதனுடனிணைத்து கடந்தகாலம், நிகழ்காலம் மற்றும் எதிர்காலம் ஆகிய முக்கால சம்பவங்களையும் கூறுவதாக அமைந்துள்ளது. இதன் மூலம் அகிலத்திரட்டு அம்மானை ஆகும். இது அய்யாவழியின் புனித நூலாகும். \n"}
{"id": "9845", "url": "https://ta.wikipedia.org/wiki?curid=9845", "title": "பஞ்சப்பதி", "text": "பஞ்சப்பதி\n\nபஞ்சப்பதி என்பது தென்னிந்திய சமயமான அய்யாவழியின் புனித தலங்களாகும். இவை ஐந்து ஆகும்.\n\n\nமேலும் அவதாரப்பதியும் வாகைப்பதியும் இரண்டாம் நிலை புனித தலங்களாக கருதப்படுகிறது.\n"}
{"id": "9847", "url": "https://ta.wikipedia.org/wiki?curid=9847", "title": "ஏகம்", "text": "ஏகம்\n\nஏகம் அய்யாவழியின் புனித நூலான அகிலத்திரட்டு அம்மானையில் அனைத்தையும் கடந்த சக்தியாகவும் அடிப்படை ஒருமையாகவும் பிரபஞ்சத்தின் அனைத்து பொருட்களின் உற்பத்தி மூலமாகவும் பொருள்கொள்ளப்படும் பதமாகும். அகிலத்தின் இரண்டாம் திருவாசகத்தில் இது தெளிவு படுத்தப்படுக்கிறது. மேலும் பல பகுதிகளில் இப்பதம் பயன்படுத்தப்படுகிறது. \n"}
{"id": "9851", "url": "https://ta.wikipedia.org/wiki?curid=9851", "title": "அவதாரம்", "text": "அவதாரம்\n\nஅவதாரம் என்பது தர்மக் கோட்பாட்டு சமயங்களான இந்துசமயத்திலும் அய்யாவழியிலும் குறிப்பிடப்படும் ஒரு கோட்பாடு ஆகும். இரு சமயங்களிலும் பொதுவாக திருமாலே அவதாரக்கடவுளாக கருதப்படுகிறார். மனிதன் மற்றும் அனைத்து சீவராசிகளும் பூமியில் கர்ம வினை காரணமாக பிறப்பெடுக்கிறது. ஆனால் இறைவன் எவ்வித கர்ம வினையின்றி அதர்மத்தை அழித்து தர்மத்தை நிலைநாட்டவே பூமியில் அவதாரம் எடுக்கிறார். இவ்விடம் அவதாரம் எனபதற்கு இறங்கி வருதல் என்று பொருள்.\n\nSection::::திருமாலின் அவதாரங்கள்.\nவிஷ்ணுவின் பத்து அவதாரங்கள்.\n\nSection::::சிவபெருமானின் அவதாரங்கள்.\nசைவ சமயக்கடவுளான சிவபெருமான் அவதாரங்களை எடுப்பதில்லை என்ற நம்பிக்கை நிலவினாலும், சிவபெருமான் இருபத்து எட்டு அவதாரங்களை எடுத்ததாக மகாபுராணங்களில் ஒன்றான கூர்ம புராணம் கூறுகிறது.\n"}
{"id": "9852", "url": "https://ta.wikipedia.org/wiki?curid=9852", "title": "நிழல் தாங்கல்", "text": "நிழல் தாங்கல்\n\nநிழல் தாங்கல், அய்யாவழியின் வழிபாட்டு தலங்களுக்கு அகிலத்திரட்டு அம்மானையில் கொடுக்கப்பட்டுள்ள பெயராகும். இவை பதிகளிலிருந்து முற்றிலும் வேறுபட்டவைகளாகும். அய்யாவழியின் வழிபாட்டு தலங்களுள் அய்யா வைகுண்டரின் அவதார இகனைகளுடன் நேரடித் தொடர்பு இல்லாதவைகளெல்லாம் தாங்கல்கள் என்றே அகிலத்தில் குறிப்பிடப்படுகிறது.\n\nஇவை பதிகளை விட அளவில் சிறியவை. மேலும், இங்கு எந்த வித சிலைகளும் இருக்காது. ‌இவை மிகத் தூய்மையுடன் பேணப்படுகின்றன.\n\n1996- ஆம் ஆண்டின் கணக்கெடுப்பின் படி தென்னிந்திய முழுவதுமாக 7000 தாங்கல்கள் இருப்பதாக கணக்கிடப்பட்டிருக்கிறது. தமிழகத்தின் தென் மாவட்டங்களில் இவை அதிகமாக காணப்படுகின்றன.\n\nஇதில் முக்கிய தாங்கலாக ராஜாக்கமங்கலம் ஒற்றை தென்கன்விளை உள்ளது."}
{"id": "9857", "url": "https://ta.wikipedia.org/wiki?curid=9857", "title": "ஓ. பன்னீர்செல்வம்", "text": "ஓ. பன்னீர்செல்வம்\n\nஒச்சாத்தேவர் பன்னீர்செல்வம் (, பிறப்பு: ஜனவரி 14 1951) எனும் ஓ. பன்னீர்செல்வம் அதிமுகவைச் சேர்ந்த தமிழக அரசியல்வாதி ஆவார். இவர் \"ஓ.பி.எஸ்\" என்றும் அறியப்படுகிறார். தற்போது இவர் தமிழகத்தின் துணை முதல்வர் ஆவார்.\n\nSection::::உள்ளாட்சி மன்றப் பங்களிப்புகள்.\n1996 ஆம் ஆண்டு நடைபெற்ற தமிழ்நாடு உள்ளாட்சி மன்றத் தேர்தலில் பெரியகுளம் நகர்மன்றத் தலைவராகத் தேர்வு செய்யப் பெற்றார்.\n\n\nSection::::சட்டமன்றப் பங்களிப்புகள்.\nஇவர் 2001 ஆம் ஆண்டு முதல் தொடர்ந்து மூன்றாவது முறையாகத் தமிழ்நாடு சட்டமன்ற உறுப்பினராகத் தேர்வு செய்யப்பட்டு பணியாற்றி வருகிறார்.\n\nSection::::2001 ஆம் ஆண்டு தேர்தல்.\n2001 ஆம் ஆண்டு தமிழ்நாடு மாநில சட்டமன்றத் தேர்தலில், பெரியகுளம் தொகுதி சட்டமன்ற உறுப்பினராகத் தேர்ந்தெடுக்கப்பட்டார்.\n\n\nSection::::2006 ஆம் ஆண்டு தேர்தல்.\n2006 ஆம் ஆண்டு தமிழ்நாடு மாநில சட்டமன்றத் தேர்தலில், தேனி மாவட்டம், பெரியகுளம் தொகுதி சட்டமன்ற உறுப்பினராக மீண்டும் தேர்ந்தெடுக்கப்பட்டார்.\n\n\nSection::::2011 ஆம் ஆண்டு தேர்தல்.\n2011 இல் போடிநாயக்கனூர் சட்டமன்றத் தொகுதி சட்டமன்ற உறுப்பினராகத் தேர்ந்தெடுக்கப்பட்டார்.\nSection::::2016 ஆம் ஆண்டு தேர்தல்.\n2016 இல் போடிநாயக்கனூர் சட்டமன்றத் தொகுதி சட்டமன்ற உறுப்பினராகத் தேர்ந்தெடுக்கப்பட்டார்.\n\nSection::::தமிழக முதல்வராக.\nSection::::முதல் முறை.\n\"டான்சி\" வழக்கில் அப்போதைய முதல்வராக இருந்த ஜெ. ஜெயலலிதா முதல்வர் பதவியில் தொடர முடியாத காரணத்தால் இவர் 2001 செப்டம்பர் 21 முதல் 2002 மார்ச் 1 ஆம் தேதி வரை தமிழக முதல்வராகப் பணியாற்றினார்.\n\nSection::::இரண்டாம் முறை.\n27 செப்டம்பர் 2014 அன்று அப்போதைய முதல்வர் ஜெ. ஜெயலலிதா சொத்து குவிப்பு வழக்கில் பெங்களூர் சிறப்பு நீதிமன்றத்தால் நான்கு ஆண்டுகள் சிறைத்தண்டனையும், நூறு கோடி ரூபாய் அபராதமும் விதிக்கப்பட்டதைத் தொடர்ந்து அவர் முதலமைச்சர் பதவியை இழந்தார். தமிழக சட்டசபையில் பெரும்பான்மை பலம் வாய்ந்த அ. தி. மு.க-வின் சட்டமன்ற உறுப்பினர்கள் கலந்து பேசி சட்டமன்றக் கட்சித் தலைவராக ஓ.பன்னீர்செல்வத்தைத் தேர்ந்தெடுத்தனர். சொத்துக் குவிப்பு வழக்கில் அதிமுக தலைவர் விடுதலை செய்யப்பட்டதை அடுத்து 22.05.2015 அன்று நடந்த அக்கட்சி சட்டமன்ற உறுப்பினர்களின் கூட்டத்தில் ஜெயலலிதா சட்டமன்றத் தலைவராக தேர்ந்தெடுக்கப்பட்டார். அதனைத் தொடர்ந்து பன்னீர்செல்வம் முதல்வர் பதவியை ராஜினாமா செய்தார்.\n\nSection::::மூன்றாவது முறை.\n5 டிசம்பர் 2016 அன்று முதல்வர் ஜெயலலிதா இறந்ததையடுத்து, பன்னீர் செல்வம் 6 டிசம்பர் 2016 அன்று அதிகாலையில் முதல்வராக பதவியேற்றுக் கொண்டார்.\n\nஅதிமுகவின் பொதுச்செயலாளர் வி. கே. சசிகலா அக்கட்சியின் சட்டப்பேரவைத் தலைவராக 5 பிப்ரவரி 2017 அன்று தேர்வு செய்யப்பட்டார். இதனையடுத்து பன்னீர்செல்வம் முதல்வர் பதவியிலிருந்து விலகுவதற்கான கடிதத்தை ஆளுநருக்கு அனுப்பி வைத்தார்.\n\nஅடுத்த ஏற்பாடுகள் முடிவடையும்வரை பன்னீர்செல்வமே முதல்வராக தொடர்வார் என ஆளுநர் அறிவித்தார். இந்நிலையில் 7 பிப்ரவரி 2017 அன்று செய்தியாளர்களை சந்தித்த பன்னீர்செல்வம், கட்டாயப்படுத்தியதால் பதவி விலகல் கடிதத்தை தான் அளித்ததாக தெரிவித்தார். இதனைத் தொடர்ந்து, அதிமுகவின் பொருளாளர் பதவியிலிருந்து அவர் நீக்கப்பட்டதாக அக்கட்சியின் பொதுச்செயலாளர் வி. கே. சசிகலா அறிவித்தார். இதன் பிறகு, பன்னீர்செல்வம், சசிகலா என இரு அணிகளாக அதிமுகவில் பிளவு ஏற்பட்டது. 12 பிப்ரவரி வரை பன்னீர்செல்வம், ஒரு அமைச்சர் உள்ளிட்ட 7 சட்டமன்ற உறுப்பினர்கள் பன்னீர்செல்வம் அணியில் இருந்தனர். 8 மக்களவை உறுப்பினர்கள், 2 மாநிலங்களவை உறுப்பினர்கள் என மொத்தமாக 10 பேர் பன்னீர்செல்வம் அணியில் இருந்தனர்.\n\nSection::::துணை முதல்வர்.\nஅதிமுகவின் எடப்பாடி பழனிச்சாமி அணியும் ஓ பன்னீர் செல்வம் அணியும் 2017 ஆகத்து 21 இல் இணைந்ததை அடுத்து ஏற்பட்ட ஒப்பந்தத்தின்படி அமைச்சரவையில் மாற்றம் செய்யப்பட்டது அதன்படி ஓ பன்னீர்செல்வம் துணை முதல்வரானார்.\n\nSection::::வாழ்க்கைக் குறிப்பு.\nதேனி மாவட்டம் பெரியகுளம் எனும் ஊரில் பிறந்தவர். அங்குள்ள விக்டோரியா நினைவு அரசு மேல்நிலைப்பள்ளியில் பள்ளி இறுதிவகுப்பில் தேறினார். பின்னர் உத்தமபாளையத்தில் உள்ள ஹாஜி கருத்த ராவுத்தர் ஹவுதியா கல்லூரியில் படித்து பி.ஏ. பட்டம் பெற்றவர். \nஇவருக்கு விஜயலட்சுமி என்னும் மனைவியும் இரவீந்திரநாத் குமார், ஜெயபிரதீப் என்னும் இரண்டு மகன்களும் ஒரு மகளும் உள்ளனர். ராஜா என்ற தம்பியும் உள்ளார்.\n\n"}
{"id": "9858", "url": "https://ta.wikipedia.org/wiki?curid=9858", "title": "எஸ். வி. சேகர்", "text": "எஸ். வி. சேகர்\n\nசட்டநாதபுரம் வெங்கட்ராமன் சேகர் அல்லது எஸ். வி. சேகர் (பிறப்பு: 26 திசம்பர், 1950) தமிழ்நாட்டைச் சேர்ந்த மேடை நாடக மற்றும் திரைப்பட நடிகர் ஆவார். 2006 தமிழ்நாடு மாநில சட்டமன்றத் தேர்தலில், மைலாப்பூர் தொகுதி சட்டமன்ற உறுப்பினராக அ.தி.மு.க-வின் சார்பில் தேர்ந்தெடுக்கப்பட்டிருக்கிறார், பிறகு அக்கட்சியிலிருந்து விலக்கப்பட்டார். இவருடைய நாடக வசனங்கள் நகைச்சுவைக்காக அறியப்பட்டாலும், அவற்றில் தொனிக்கும் நெருடலான இரட்டை அர்த்தங்களுக்காக விமர்சிக்கப்படுவதும் உண்டு. 1974-இல் முதல் இவர் தன்னுடைய கலைப்பயணத்தை மேற்கொண்டுள்ளார்.\n\nSection::::கல்வி மற்றும் தொழில்.\nஎஸ். வி. சேகர், இயந்திரவியல் துறையில் பட்டையப்படிப்பும், காற்று பதனாக்க கருவி மற்றும் குளிர்சாதன பெட்டி சரிசெய்தல் போன்றவற்றிலும் பட்டயம் பெற்றுள்ளார். இவர் ஒலிப்பதிவாளராகவும், நிகழ்ச்சி தயாரிப்பாளராகவும், நிகழ்படமெடுப்பது, தொகுத்தல், இயக்குதல், என பல்வேறு தொழில்களை செய்துள்ளார். \"நாரதர்\" தமிழ் பத்திரிக்கையின் ஆசிரியராகவும் இருந்திருக்கிறார்.\n\nவானொலி நிகழ்ச்சிகள் தயாரிப்பு, நாடகங்களுக்காக சிறப்பு ஒலிகள் தயாரிப்பு, நாடக சம்பத்தப்பட்ட விசயங்களில் கைதேர்ந்தவர் என்று அறியப்பட்டவர். இந்திய வானொலி மற்றும் தொலைக்காட்சி பயிற்சிபெறுபவர்களின் கூட்டமைப்பிலிருந்து, \"சிறந்த அனைத்திந்திய நிகழ்ச்சி தயாரிப்பாளர் விருது\"–ஐ தொடர்ந்து நான்கு ஆண்டுகள் பெற்றிருக்கிறார். இலங்கை வானொலிக்காக 275 க்கும் மேற்பட்ட ஒலிச்சித்திரங்களை தயாரித்திருக்கிறார்.\n\nஇவர் திரைப்படங்களுக்கான மத்திய தணிக்கை குழுவில் மாநில தலைவராக பணியாற்றியிருக்கிறார்.\n\nSection::::நாடகத்துறை.\n1974–இல் நாடகப்ரியா என்ற பெயரில் ஒரு நாடகக் குழுவைத் தொடங்கினார். இவர் இதுவரையிலும் சுமார் 24 நாடகங்களை தயாரித்து, 5400 முறைக்கும் மேலாக மேடையேற்றியுள்ளார். இவர் அறிமுகப்படுத்தியவர்கள் சிலர், கிரேசி மோகன், கோபு-பாபு, கிருஷ்ணகுமார், நிலா. இவர் கதாநாயகனாகவும், முக்கிய பாத்திரங்களிலும் திரைப்படங்களில் நடித்திருக்கிறார்.\n\nமுதன் முதலாக முழுதும் வெளிநாட்டில் வெளிநாடுகளில் (அமெரிக்கா, கனடா, சிங்கப்பூர், கொரியா, இந்தோனேசியா) எடுக்கப்பட்ட \"அமெரிக்காவில் அருக்கானி\" தொலைக்காட்சி தொடரை இயக்கி தயாரித்தவர்.\n\nதன்னுடைய \"பெரியதம்பி\" நாடகத்தை அமெரிக்காவின் நியூஜெர்சியிலும், வாஷிங்டனிலும், குவைத்திலும் நடத்தினார். அதுமட்டுமின்றி அமெரிக்கா, கனடா, துபாய், அபுதாபி, இலங்கை, சிங்கப்பூர், மலேசியா, இந்தோனேசியா, தாய்லாந்து, பாங்காக், ஆகிய நாடுகளில் தன் குழுவுடன் தன் நாடகங்களை வெற்றிகரமாக நடத்தியுள்ளார். அமெரிக்காவில் 32 நாட்களில் தன் நாடகக்குழுவினருடன் 28 முழுநீள நாடகக்காட்சிகளை நடத்தி உள்ளார்.\n\n\n\n\n\nSection::::பாராட்டுகளும் விருதுகளும்.\nநாடக சபாக்களாலும் நிறுவனங்களாலும் இவருக்கு அளிக்கப்பட்ட பட்டங்களில் சில:\n\n\n\n\nSection::::சர்ச்சை.\nபெண் பத்திரிகையாளர்கள் குறித்து அவதூறு கருத்துகளை முகநூலில் பகிர்ந்ததற்காக, இவர் மீது பெண்கள் வன்கொடுமை சட்டம் உட்பட, 4 பிரிவுகளில் மத்தியக் குற்றப்பிரிவு காவல்துறையினர் வழக்கு பதிவுச் செய்துள்ளனர். இதனால், தலைமறைவாக இருந்துவரும் எஸ்.வி.சேகர்.\n\n"}
{"id": "9863", "url": "https://ta.wikipedia.org/wiki?curid=9863", "title": "பயன்பாட்டு மொழியியல்", "text": "பயன்பாட்டு மொழியியல்\n\nபயன்பாட்டு மொழியியல் அல்லது பயனாக்க மொழியியல் என்பது, மொழியியலின் ஒரு பிரிவாகும். இது மொழியியற் கோட்பாடுகளை உலகின் நடைமுறைப் பிரச்சினைகளுக்குத் தீர்வுகாணப் பயன்படுத்துவதைக் குறிக்கோளாகக் கொண்டது. இது மொழிக் கல்வி, இரண்டாம் மொழிகற்றல் போன்ற துறைகளிலேயே அதிகம் பயன்பட்டு வந்தது. இத்துறை மொழி கற்றல் ஆய்வுகளுக்கு மட்டுப்படுத்தப்பட்டது என்பவர்களுக்கும், இல்லை, இது மொழியியற் கோட்பாடுகளின் பயன்பாடுகள் அனைத்தையும் உள்ளடக்குகிறது என்போருக்கும் இடையே தொடர்ச்சியான இழுபறிநிலை இருந்து வந்தது. தற்காலத்தில், மொழியியல் தொடர்பான அறிவு பல்வேறுபட்ட அறிவுத்துறைகளுக்கும் தேவையான ஒன்றாக உள்ளது. இலக்கியம், நாட்டுப்புறவியல், அகராதியியல், சமூகவியல், மானிடவியல் போன்ற துறைகளிலும், உளவியல், கணினி அறிவியல், நரம்பியல், தகவல் தொடர்பியல் போன்ற அறிவியல் சார்ந்த துறைகளிலும் மொழியியலின் தேவை பெருமளவுக்கு உணரப்பட்டுள்ளது. இத்துறைகளிலான ஆய்வுகளில் மொழியியல் கோட்பாடுகள் பயன்படுத்தப்பட்டு வருகின்றன.\n\n"}
{"id": "9865", "url": "https://ta.wikipedia.org/wiki?curid=9865", "title": "காசி ஆனந்தன்", "text": "காசி ஆனந்தன்\n\nஉணர்ச்சிக் கவிஞர் காசி ஆனந்தன் (பிறப்பு: 1938, மட்டக்களப்பு, இயற்பெயர்: காத்தமுத்து சிவானந்தன்) ஈழத்து எழுச்சிக் கவிஞர். இளைஞனாக இருந்த காலத்திலேயே சிங்கள ஆதிக்க வெறியர்களினதும் அரசினதும் அடக்குமுறைகள் மற்றும் ஆட்சி நடைமுறைகளுக்கு எதிராக போராட்டம் செய்தவர்.\n\nSection::::இளமைக் காலம்.\nமட்டக்களப்பு மத்திய கல்லூரியில் படித்துக் கொண்டிருக்கும் போதே தனிச்சிங்களச் சட்டத்துக்கு எதிராக போராட்டம் செய்து சிறை சென்றவர். வாகன இலக்கத்தகடுகளிலேயே சிங்கள எழுத்துக்கள் இருக்கக்கூடாது என்று அவற்றை அகற்றும் போராட்டத்திலும் பாடசாலை பெயர்ப்பலகைகளில் சிங்கள மொழி இருக்கக்கூடாது என்றும் போராட்டம் செய்து காவலர்களால் கைதாகி சிறையில் சித்திரவதை அனுபவித்தவர்.\n\nSection::::போராட்டத்தில் இணைவு.\nபின்னர் தமிழ் நாடு சென்று சென்னை பச்சையப்பா கல்லூரியில் தமிழிலும் தமிழிலக்கியத்திலும் உயர் கல்வி கற்கும் வேளையில் அங்கு பெரியார் ஈ. வே. ராமசாமியுடன் இணைந்து செயற்பட்டார். பின்னர் 1963இல் இலங்கை திரும்பி இலங்கை அரச மொழித்திணைக்களத்தில் மொழிபெயர்ப்பாளராக சேர்ந்தார். 1972 இல் இலங்கை குடியரசாக மாறியபோது அதன் தமிழ் எதிர்ப்புக் கொள்கையோடு ஒத்து வராததால் அரசுப் பணியிலிருந்து விலகி ஈழத்தமிழர்களின் எழுச்சிக்கு துணை நின்றார். இவர் இலங்கையில் ஐந்து சிறைகளில் சுமார் ஐந்து வருடங்கள் சிறைவாசம் அனுபவித்தவர்.\n\nSection::::தமிழகத்தில்.\nஇந்திய இலங்கை ஒப்பந்தம் கைச்சாத்தான காலப்பகுதியில் பேச்சுக்களுக்காக விடுதலைப்புலிகள் இந்தியா சென்றபோது காசியும் இந்தியா சென்றார். விடுதலைப்புலிகளின் அரசியல் விவகாரக்குழுவின் மத்திய குழு உறுப்பினராக தேர்ந்தெடுக்கப்பட்டு அக்காலப்பகுதியில் இந்தியாவில் ராஜீவ் அரசுடனான பேச்சுக்குழுவில் விடுதலைப்புலிகள் தரப்பு சார்பாளர்களில் ஒருவராக காசி சென்றார்.\n\nSection::::மாமனிதர் விருது.\nபின்னர் தமிழகத்திலேயே தங்கிவிட்ட காசி ஆனந்தன் இன்றும் ஈழத்தமிழருக்கு ஆதரவாக அங்கு குரல் கொடுத்தவண்ணமுள்ளார். ஈழப்போராட்ட காலத்தின் இக்கட்டான காலப்பகுதிகளில் தோளோடு தோள் நின்ற இவருக்கு தமிழீழத்தின் அதிஉயர் விருதான \"மாமனிதர்\" விருது வழங்கிச் சிறப்பிக்கப்பட்டார்.\nகாசி ஆனந்தன் \"உயிர் தமிழுக்கு, தமிழன் கனவு, தெருப்புலவர் சுவர்க்கவிகள்\" உட்பட பல கவிதை நூல்களைத் தந்துள்ளார்.\n\n\n\n"}
{"id": "9870", "url": "https://ta.wikipedia.org/wiki?curid=9870", "title": "குறவஞ்சி", "text": "குறவஞ்சி\n\nகுறவஞ்சி ஒரு தமிழ் பாடல் நாடக (opera) இலக்கிய வடிவமாகும். இது சிற்றிலக்கிய வகைகளில் ஒன்றாகும். \n\nபாட்டுடைத் தலைவன் உலாவரக் கண்ட தலைவி ஒருத்தி, அத்தலைவன் மீது காதல் கொண்டு அவனை அடையத் தவிக்கும் நிலையில், குறவர் குலத்தைச் சார்ந்த பெண் ஒருத்தி அத்தலைவிக்குக் குறி கூறிப் பரிசில் பெறும் செய்திகளைக் கூறுதலால் \"குறவஞ்சி\" என்னும் பெயர் பெற்றது. குறவஞ்சி இலக்கியம் பின்னாளில் \"குறத்திப்பாட்டு\" என்றும் வழங்கலாயிற்று.\n\nகுறவஞ்சி பாடல் நாடகங்கள் ஆரம்பத்தில் வசதிபடைத்தோருக்காக ஆடப்பெற்றாலும் அவற்றின் மையபாத்திரங்கள் நாடோடிகள் ஆவார்கள். குறவஞ்சியில் பல விதங்கள் உண்டு. அவற்றுள் \"குறத்தி குறி கூறுவதுங் குறவனுடன் பேசி அளவளாவுவதுமாகிய செய்திகள் தலைமைபெறப் பாடும் குறவஞ்சி ஒரு பிரபல விதமாகும். குறிஞ்சி நிலத்துச் செய்திகளைக் குறவஞ்சி வருணிக்கும். சேரிவழக்கு முதலியன இதில் இடம்பெறும்\".\nகுறவஞ்சி நாடகங்கள் பற்றி ஆய்வு செய்வோரில் இந்திரா பீட்டர்சன் அவர்கள் குறிப்பிடத்தக்கவர். \n\n\n"}
{"id": "9872", "url": "https://ta.wikipedia.org/wiki?curid=9872", "title": "அண்ணமார் சாமி கதை", "text": "அண்ணமார் சாமி கதை\n\nஅண்ணமார் சாமி கதை அல்லது அண்ணமார் கதை அல்லது குன்றுடையான் கதை என்பது கொங்கு நாட்டில் வழங்கிய ஒரு நாட்டு கூத்து ஆகும். இக்கதையின் கதையியல், விரிவு, அழகியல் போன்ற அம்சங்களை கருதி இக்கதையை மகாபாரதம், இராமாயணம் போன்ற காப்பியங்களுடன் ஒப்பிடலாம் என்று இக்கதையை நுணுக்கமாக ஆய்ந்த பிரெண்டா பெக் என்ற தமிழியல் ஆய்வாளர் குறிப்பிடுகின்றார். மேலும் \"கதையின் கருப்பொருளை ஆய்வு செய்வதன் மூலம் எதிர்ப்பு/எதிர் அழகியல் (oppositional asthetic) எனும் கருத்தாக்கதைக் காட்டுவதாக முன்வைக்கின்றார்\".\nஇக்கதை இன்று வழக்கொழிந்து வரும் நிலையில் இவரின் \"அண்ணமார் கதை\" நூலும், இயங்குபடமும் முக்கிய ஆவணங்களாகத் திகழ்கின்றன. இக்கதை உடுக்கையடி பாடலாகவும், வேடம் தரித்து நடித்தும் பாடப்படுகிறது. கிராமப்புறங்களில் இன்றும் இக்கதை கூத்து வடிவில் நிகழ்த்தப்படுகிறது.\n\n\nSection::::கதை.\nபொன்னர் சங்கர் கதை\nஅண்ணமார் படுகளம்\nதாமரை நாச்சிக்கதை\nவீரப்பூர் கதை\n\n\n\n"}
{"id": "9875", "url": "https://ta.wikipedia.org/wiki?curid=9875", "title": "அலைந்துசூழ்வியல்", "text": "அலைந்துசூழ்வியல்\n\nஅலைந்துசுழல் மக்களை (diaspora people), அலைந்துழல்வு (diaspora) காரணிகளை, வாழ்வியலை, வாழ்வியல் பிரச்சினைகளை ஆயும் இயலை அலைந்துசூழ்வியல் (diaspora studies) எனலாம்.\n\nஅலைந்துழல்வு என்பது ஒரு தேசிய இன மக்கள் உலகின் பல பாகங்களுக்கும் சிதறுதலை குறிக்கின்றது.\n\nஅலைந்துசுழல் மக்கள் அலைந்துழல்வுக்கு உட்பட்ட மக்களை குறித்து நிற்கின்றது.\n\nஅலைந்துசுழல்வின் கோட்பாட்டியல் (diaspoara theory) அலைந்துசுழல்வை விளங்கிகொள்வதற்குரிய சமூக விஞ்ஞான கோட்ட்பாட்டை உருவாக்க, விபரிக்க முனைகின்றது.\n\n\n"}
{"id": "9878", "url": "https://ta.wikipedia.org/wiki?curid=9878", "title": "சந்திரயான்-1", "text": "சந்திரயான்-1\n\nசந்திரயான்-1 (\"Chandrayaan-1\" வடமொழி: चंद्रयान-1) என்பது இந்திய விண்வெளி ஆய்வு மையத்தால் 2008, அக்டோபர் 22 இல் விண்வெளிக்குச் செலுத்தப்பட்ட ஆளில்லாத நிலவுப் பயணம் ஆகும். இதன் முக்கிய நோக்கம் நிலவுப்பரப்பில் பல்வேறு தாதுக்கள் மற்றும் வேதிமூலகங்களின் பரவலை ஆய்வு செய்வதும், முழு நிலவுப் பரப்பையும் அதிக துல்லியத்துடன் முப்பரிமாண வரைபடமாக்கலும் ஆகும். இந்திய விண்வெளி ஆய்வு நிறுவனத்தின் துருவ செயற்கைக்கோள் ஏவுவாகனமான பி.எஸ்.எல்.வி. சந்திராயன் I கலத்தை 240 கி.மீ x 24000 கி.மீ புவிச் சுற்றுப்பாதையில் செலுத்தும். பின்னர் விண்கலமானது தன்னகத்துள்ள முன்னுந்து அமைப்பின் துணைகொண்டு நிலவைச்சுற்றிய 100 கி.மீ துருவச் சுற்றுப்பாதையில் நிலைநிறுத்தப்படும். சந்திராயன் I விண்கலமானது சுற்றிவரக்கூடிய அமைப்பையும் நிலவில் இறங்கக்கூடிய அமைப்பையும் ஒருங்கே கொண்டிருக்கும்.\n\nஇப்பணித்திட்டத்தின் தலைவராக மயில்சாமி அண்ணாதுரை இருந்து வருகிறார். இத்திட்டத்திற்கு இந்திய ரூபாயில் 3.8 பில்லியன் (சுமார் 83 மில்லியன் அமெரிக்க டாலர்கள்) செலவாகும் என்று மதிப்பிடப்பட்டுள்ளது.\n\nஇந்தியாவின் ஆய்வுக் கருவிகள் போக பன்னாட்டு விண்வெளி நிறுவனங்களான நாசா, ஐரோப்பிய விண்வெளி நிறுவனம் மற்றும் பல்கேரியாவின் ஆய்வுக் கருவிகளும் இத்திட்டத்தில் அடங்கும்.\n\n\n\nSection::::ஆய்வுக் கருவிகள்.\nஇத்திட்டத்தின் மூலம் இந்தியாவின் கருவிகள் ஆறும், ஆறு அந்நியக் கருவிகளுமாக 55 கிகி மொத்த நிறையுடைய ஆய்வுக்கருவிகள் அனுப்பி வைக்கப்படும்.\n\nSection::::நிலவில் நீர் கண்டுபிடிப்பு.\nசந்திராயன்-1 இல் ஏற்றப்பட்டிருந்த (அமெரிக்க) நாட்டு வானியல்-விண்வெளியியல் நிறுவனம் நாசாவின் எம் 3 எனப்படும் நிலவுக் கனிமவியல் வரைவி (Moon Mineralogy Mapper), நிலவு மோதல் ஆய்வி யின் மோதலை ஆய்வு செய்தது; இந்த ஆய்வின் மூலம் நிலவின் பரப்பில் அதிக அளவிலான நீர் உள்ளது கண்டுபிடிக்கப்பட்டது.\n\nSection::::இது ஓர் சுவையான கண்டுபிடிப்பு, அவ்வளவே -- நருலிகர்.\nபதும விபூசன் விருதாளரும் நன்கறியப்பட்ட இந்திய அண்டவியலாளருமான சயந்து நருலிகர் கூறுகையில், நிலவில் நீர் கண்டுபிடிக்கப்பட்ட நிகழ்வு ஒரு முக்கிய திருப்புமுனை அல்ல என்றும் பொதுசன மனிதனும் இதில் ஆர்வத்துடன் இருப்பதால் இது ஓரு சுவையான கண்டுபிடிப்பு என்றும் குறிப்பிட்டுள்ளார்.\n\nSection::::திட்ட நிறைவு.\nசந்திரயான் இரண்டு ஆண்டுகள் செயல்படும் என்று அறிவிக்கப்பட்டிருந்தது. ஆனால் விண்ணில் செலுத்தப்பட்ட 312 நாட்களுக்கு பிறகு எதிர்பாராத விதமாக சந்திரயானின் தரைக்கட்டுப்பாடு நிலையத்துடனான இணைப்பு துண்டித்தது. மைக்ரோ ஒளிக்கற்றை மூலம் நாசா விஞ்ஞானிகள் நடத்திய ஆய்வில் சந்திரயான் செயலிழந்த நிலையில் நிலவுக்கு மேலே 200 கி.மீ தொலைவில் சுற்றிக்கொண்டிருப்பது கண்டுபிடிக்கப்பட்டது. \n\n10 மாதங்களே செயல்பட்டாலும் சந்திரயான் தனது திட்ட நோக்கத்தில் 95 சதவீதத்தை வெற்றிகரமாக நிறைவு செய்ததாக விஞ்ஞானிகள் அறிவித்தனர்.\n\n\n"}
{"id": "9879", "url": "https://ta.wikipedia.org/wiki?curid=9879", "title": "சொற்பொருள் அம்சம்", "text": "சொற்பொருள் அம்சம்\n\nமொழியியலில், சொற்பொருள் அம்சம் என்பது, குறிப்பிட்ட சொற்பொருள் இயல்புகள் இருப்பதையோ, இல்லாதிருப்பதையோ எடுத்துக்காட்டுவதற்குப் பயன்படுகின்ற குறியீட்டு முறையைக் குறிக்கும். இங்கே நேர் (+) மற்றும் எதிர் (-) அடையாளக் குறிகள் பயன்படுத்தப்படுகின்றன.\n\nSection::::அறிமுகம்.\nபொருளின் (meaning) முக்கியத்துவம் பற்றிய கருத்து இருபதாம் நூற்றாண்டின் நடுப்பகுதியிலேயே முன்வைக்கப்பட்டபோதும், மொழியியலில் இதற்கு உரிய இடம் இருக்கவில்லை. பொருள் பற்றிய ஆய்வு மிக அண்மைக் காலத்திலேயே நவீன மொழியியலில் இடம்பெறத் தொடங்கியது. அமைப்பியல்வாதிகள் (structuralists), மொழியின் பொருள் பற்றிக் கவனம் செலுத்தாமலே மொழியைப் பற்றிய ஆய்வுகளை நடத்தி வந்தனர். மொழியியலின் ஒரு துணைத் துறையான சொற்றொடரியல் (Syntax) சொற்றொடர்களின் அமைப்புப் பற்றியே கவனம் செலுத்தியது. பொருள் ஆய்வின் முக்கியத்துவத்தை விளக்க நோம் சொம்ஸ்கி (Noam Chomsky) என்பார் 1957 இல், பின்வரும் சொற்றொடரை எடுத்துக்காட்டினார்.\n\nஇச் சொற்றொடர், சொற்றொடரியல் அடிப்படையில் சரியானதாகும். ஆனால், சொற்பொருளியல் அடிப்படையில் இது பிழையானதும், பொருளற்றதும் ஆகும். சொற்றொடரியல், மொழியின் வடிவங்கள் உலகப் பொருட்களுடன் கொண்டுள்ள தொடர்புகள் பற்றியே கவனம் செலுத்துகின்றது.\n\nSection::::சொற்பொருளியலில் குறியீடுகள்.\nசொற்பொருளியல் அம்சம் என்பது, சொற்களில் இயல்புகளைக் குறியீட்டுடன் கூடிய சொற்களைப் பயன்படுத்தி விளக்குவதாகும். எடுத்துக்காட்டாக, சிறுவன், சிறுமி என்பவற்றைப் பின்வருமாறு குறிக்கலாம்:\n\nஇது, சொற்களுக்கு இடையேயான தொடர்புகளையும், வேறுபாடுகளையும் நிறுவ முயற்சிக்கிறது. அத்துடன், ஒரு தொகுதி சொற்களும், பொருள்களும் (things) ஒன்றுடனொன்று எவ்வாறு தொடர்புபட்டுள்ளன என்பதை அறியவும் உதவுகின்றது.\n"}
{"id": "9880", "url": "https://ta.wikipedia.org/wiki?curid=9880", "title": "அடித்தளம் (கட்டுமானம்)", "text": "அடித்தளம் (கட்டுமானம்)\n\nகட்டுமானத்துறையில் அடித்தளம் என்பது, கட்டிடம் அல்லது ஒரு அமைப்பின் சுமையை நிலத்துக்குக் கடத்துவதற்கான ஒரு அமைப்புக் கூறு ஆகும். இவை பொதுவாக நிலத்தின் கீழேயே அமைகின்றன. இதனால் இவை கட்டிடங்களின் நிலக்கீழ் அமைப்பின் ஒரு பகுதியாகக் கொள்ளப்படுகின்றன.\n\nஅடித்தளமானது கட்டடத்தின் ஒரு முக்கியம் வாய்ந்த பகுதியாக இருக்கிறது. இது நிலத்துடன் நேரடித்தொடர்பை வைத்திருக்கிறது.\n\nSection::::அடித்தள வடிவமைப்பு.\nஅடித்தளங்களின் வடிவமைப்பானது, கட்டிடம் அல்லது அமைப்பின் உயரம், அதன்மீது சுமத்தப்படவுள்ள நிறை உட்பட அதன் நிறை, மண்ணின் தாங்குதிறன், மண்வகை, நிலக்கீழ் நீர்மட்டம் போன்ற பல விடயங்களில் தங்கியுள்ளது.\n\nSection::::அடித்தள வகைகள்.\nஅடித்தளங்கள், கட்டுமானம் மற்றும் மண்ணின் இயல்புகளைப் பொறுத்து இரு விதமாக உள்ளன.\n\nSection::::மேலோட்ட அடித்தளம்.\nமேலோட்ட அடித்தளம், பொதுவாக மண்ணில் சில மீட்டர்கள் வரை புகும்படி அல்லது பற்றி உட்பொதிக்கப்பட்ட வகையில் அமைக்கப்படும். சிறிய மட்டும் நடுத்தர உயர கட்டடங்களில் பொதுவாக இந்த வகை அடித்தளங்கள் அமைக்கப்படும்.\n\nSection::::ஆழ்ந்த அடித்தளம்.\nஆழ்ந்த அடித்தளம் என்பது ஓர் கட்டிட அமைப்பில் இருந்து, மண்ணில் உயர் பகுதியில் உள்ள பலவீனமான படலத்திலிருந்து மண்ணின் கீழே உள்ள ஒரு உறுதியான ஆழ்ந்த படலத்திற்கு பளு அல்லது சுமையை மாற்றப் பயன்படுகின்றது. வானளாவி போன்ற உயரமான கட்டடங்களில் இவ்வகை அடித்தளங்கள் பயன்படுத்தப்படும்.\n"}
{"id": "9884", "url": "https://ta.wikipedia.org/wiki?curid=9884", "title": "மங்கா", "text": "மங்கா\n\nமங்கா (kanji: ; ; அல்லது ) வரைகதை (comics) என்பதன் யப்ப்பானிய சொல். இது குறிப்பாக ஜப்பானிய வரைகதை வடிவத்தை குறிக்க பயன்படுத்தப்படுகின்றது. மங்கா யப்பானிய பாணிக்கும் மேற்கத்தைய பாணிக்குமான ஒரு கலப்பு எனலாம். மங்காவின் புதிய பாணி இரண்டாம் உலகப்போரின் பின் என குறிப்பிடப்படுகின்றது. ஆனால் அவற்றின் நீண்ட வரலாறு யப்ப்பானிய கலைகளில் குறிப்பிடப்பட்டுள்ளது. யப்ப்பானில், அனைத்து வயதிநரும் மங்காவைப் படிக்க விரும்புவர். பல வகையிலான படைப்புகளை இந்த ஊடகம் உள்ளடக்கும்: மற்றவைகளின் மத்தியில், அதிரடி சாகசங்கள்,வணிகம் மற்றும் வர்த்தகம், நகைச்சுவை, துப்பறிவு, வரலாற்று நாடகம், திகில், மர்மம், காதல், அறிவியல் புனைகதை, பாலியல், விளையாட்டு மற்றும் தீர்மானமின்மை. பல மங்காக்கள் மற்ற மொழிகளுக்கு மொழிபெயர்க்கப்பட்டுள்ளது. 1950களில் இருந்து, மங்கா யப்பணிய பதிப்பகத் துறையில் ஒரு முக்கிய பகுதியாக மாறிவிட்டது.\n\nமங்கா கதைகள் பொதுவாக கருப்பு மற்றும் வெள்ளை நிறத்தில் அச்சிடப்படுகின்றன, இருப்பினும் சில வண்ணமயமான மங்கா உள்ளன. யப்ப்பானில், மங்கா பொதுவாக பெரிய மங்கா பத்திரிகைகளில் வரிசைப்படுத்தப்படுகின்றன, பெரும்பாலும் பல கதைகள் உள்ள. ஒவ்வொறு மங்காவிலும் ஒரு அத்தியாயம் இருக்கும், அது அடுத்த பதிப்பில் தொடரும்.\n\nஒரு மங்கா தொடர் போதுமான வரவேற்பை  பெற்றால், அது வெளியீடின் போது, அல்லது பின்னர் அது அசைவூட்டப்படலாம். இதற்கு பெயர் அனிமே. சில நேரங்களில் மங்கா ஏற்கனவே இருக்கும் நேரடி அல்லது இயங்குப்பட திரைப்படங்களை மய்யமாக வைத்து வரையப்படுகின்றன.\n\nSection::::சர்வதேச சந்தைகள்.\n2007 ஆம் ஆண்டுக்குள், சர்வதேச வரைகதை மீதான மங்காவின் செல்வாக்கு கடந்த இரு தசாப்தங்களில் கணிசமாக அதிகரித்துள்ளது. \"செல்வாக்கு\" இங்கு யப்பான் வெளியே உள்ள வரைகதை சந்தைகள் மற்றும் சர்வதேச அளவில் வரைகதை கலைஞர்கள் மீது உள்ள அழகியல் பாதிப்புகளை குறிக்கும்.\n\nபாரம்பரியமாக, மங்கா கதைகள் மேல் இருந்து கீழ் மற்றும் வலது இருந்து இடது ஓடுகிறது. சில மொழிபெயர்ப்பு மங்கா வெளியீட்டாளர்கள் இந்த அசல் வடிவமைப்பை வைத்துக்கொள்வர். சில வெளியீட்டாளர்கள் மொழிபெயர்ப்பை அச்சிடுவதற்கு முன் கிடைமட்டமாக பக்கங்களை பிரதிபலிக்கிறார்கள், வாசிப்பு திசையை இன்னும் \"மேற்கத்திய\" இடதுபுறமாக மாற்றுவதால், வெளிநாட்டு வாசகர்கள் அல்லது பாரம்பரிய காமிக்ஸ்-நுகர்வோர் குழப்பம் அடையாமல் இருப்பர் .\n\nSection::::பல்கலைக்கழக கல்வி.\n2000 ஆம் ஆண்டிலிருந்து, கியோட்டோ சேகா பல்கலைக்கழகத்தில் என்ற யப்பானிய பல்கலைக்கழகத்தில், மங்காவிற்கென படிப்பை வழங்ககியது. பின்னர், பல நிறுவப்பட்ட பல்கலைக்கழகங்கள் மற்றும் தொழிற்கல்வி பள்ளிகள் பயிற்சி வகுப்புகளை நிறுவின.\n\n"}
{"id": "9886", "url": "https://ta.wikipedia.org/wiki?curid=9886", "title": "தேனீர் சடங்கு", "text": "தேனீர் சடங்கு\n\nஜப்பான், கொரியா, தாய்வான் ஆகிய நாடுகளில் மிகவும் பண்புபடுத்தப்பட்ட ஒரு மரபு சடங்காகவும் கலையாகவும் தேனீர் சடங்கு (Tea Ceremony) வழங்குகின்றது. தேனீர் சடங்கு நடத்துனர் மரபுகளுக்குமைய தேனீரை தாயாரித்து விருந்துனருடன் பகிர்வதே இச்சடங்கின் சாரம்சம்.\n\nதேனீர் சடங்கு நடத்துனர் தேனீர் வகைகள், தயாரித்தல், பரிமாறல் போன்ற கலைகளில் மட்டுமல்லாமல், போன்று பல கலைகளை அறிந்து அவற்றின் சடங்கின் பங்கினையும் அறிந்து வைத்திருக்க வேண்டும். இக்கலையை முழுமையாக கற்க பல ஆண்டுகள் தேவையாகும்.\n\nதேனீர் சடங்கை வெறும் தேனீர் அருந்தும் ஒரு நிகழ்ச்சியாக பார்க்க முடியாது. ஆத்மீக, உளவியல், சமூக நிலையில் தேனீர் சடங்கை அணுகினாலே அது வழங்கும் பண்பாடுகளில் அதற்கு இருக்கும் முக்கியதுவத்தை புரிந்து கொள்ள முடியும்.\n"}
{"id": "9889", "url": "https://ta.wikipedia.org/wiki?curid=9889", "title": "இலவசப் பண்டம்", "text": "இலவசப் பண்டம்\n\nஇலவசப்பண்டம் எனப்படுவது பொருளியலின்படி கிடைப்பருமையற்ற பண்டம் ஆகும். இலவசப் பண்டங்கள் உற்பத்தி செலவற்றவை, விலை பெறாது, பரந்தளவு காணப்படும், நேரடியாக நுகர்விற்கு உட்படுத்தப்படும், நுகர்வில் போட்டி காணப்படாது. இப் பண்டங்களுக்கானசந்தர்ப்பச்செலவு பூச்சியமாகும்.\n\nஉ-ம்: மழைநீர், காற்று, சூரியஓளி, சட்டக் கட்டுபாடற்ற அறிவுசார் பொருட்கள், சிந்தனைகள்\n\nகொள்வனவின்போது இலவசமாகக் கிடைக்கும் பண்டங்கள் அதாவது பூச்சிய விலைக்குக் கிடைக்கும் பண்டங்கள் எல்லாம் பொருளியலில் இலவசப் பண்டமாகாது. காரணம் இவற்றின் உற்பத்திக்கு கிடைப்பருமையான வளங்கள் உபயோகப்பட்டிருக்கும்.\n\nஇலவசப்பண்டமாக இருப்பவை கிடைப்பருமை காரணமாக பொருளாதார பண்டமாக மாறும் சாத்தியமுள்ளது.\n"}
{"id": "9890", "url": "https://ta.wikipedia.org/wiki?curid=9890", "title": "இணைப்புப் பண்டம்", "text": "இணைப்புப் பண்டம்\n\nஇணைப்புப்பண்டம் அல்லது நிரப்பிப்பண்டம் எனப்படுவது பொருளியலின்படி தனித்தல்லாது இன்னொரு பண்டத்துடன் இணைத்து நுகரப்படும் பண்டமாகும்.\nபண்டங்கள் \"அ\", \"ஆ\" ஆனது இணைப்புப்பண்டங்களாயின், \"அ\" வினது நுகர்வு அதிகரிக்க பண்டம் ;;ஆ\" வின் நுகர்வும் இணைந்து அதிகரிக்கும்.\n\nஉ-ம்: கமரா - பிலிம்ரோல், துவக்கு - தோட்டா, கார்பயணம் - பெற்றொல்\n\nவலக்கால் சப்பாத்து மற்றும் இடக்கால் சப்பாத்துக்கள் முழுமையான இணைப்புப்பண்டதிற்கு உதாரணமாகும். பிரதியீட்டுப்பண்டமானது இணைப்புப்பண்டதிற்கு எதிர்நடத்தையினைக் காண்பிக்கும்.\n"}
{"id": "9891", "url": "https://ta.wikipedia.org/wiki?curid=9891", "title": "பிரதியீட்டுப் பண்டம்", "text": "பிரதியீட்டுப் பண்டம்\n\nபிரதியீட்டுப் பண்டம் எனப்படுவது பொருளியலின்படி ஒரு பண்டத்திற்குப் பதிலீடாக நுகரப்படக்கூடிய வேறொரு பண்டமாகும்.\n\nஇவ்விரு பண்டங்களும் ஒரேவகையான பயன்பாட்டினைக் கொண்டிருக்கும் அத்துடன் ஒரே நேரத்தில் ஏதாவது ஒன்றினையே நுகரவேண்டியிருக்கும். இவ்வகையான பண்டத்திற்கு சிறந்த எடுத்துக் காட்டு வெண்ணெயும், வெண்ணெய் போன்ற மார்ஜரிக் காடி (புளிமம்) கொண்ட மார்ஜரினும் ஆகும். \n\nஇவ்விரு பண்டங்களுக்கான கேள்விகள் ஒன்றில் ஒன்று தங்கியுள்ளது இங்கு ஒரு பொருளின் விலை அதிகரிக்குமாயின் அதன் பிரதீயீட்டுப்பண்டத்தின் கேள்வி அதிகரிக்கும் மறுபக்கத்தே பொருளின் விலை குறையும்போது அதன் பிரதீயீட்டுப்பண்டத்தின் கேள்வி குறையும் நடத்தையைக் காண்பிக்கும்.\n\nஎ.கா: சீனி, சர்க்கரை மற்றும் சீடி, கசட்\n\nஇணைப்புப் பண்டமானது இவற்றிக்கு எதிரான நடத்தையைக் காண்பிக்கும்\n"}
{"id": "9892", "url": "https://ta.wikipedia.org/wiki?curid=9892", "title": "உயிரியற் பல்வகைமை", "text": "உயிரியற் பல்வகைமை\n\nஉயிரியல் பல்வகைமை அல்லது பல்லுயிரியம் அல்லது உயிரினப் பன்மயம் (Biodiversity, இலங்கை வழக்கு: உயிர்ப் பல்வகைமை) என்பது பூமியில் உள்ள நீரிலும் நிலத்திலும் வாழக்கூடிய கணக்கிலடங்காத உயிரினங்களில் காணப்படும் வேறுபாடு ஆகும். மரபுவழிப் பண்பில் பல்வகை, சிற்றினங்களில் பல்வகை, சூழல் அமைப்பில் பல்வகை, ஒரு குறிப்பிட்ட பகுதிக்கு உரித்தான பல்வகை, அறிமுகப்படுத்தப்பட்ட உயிரினங்களில் பல்வகை ஆகியவற்றை உயிரியல் பல்வகைமை என்பது குறிக்கும். உயிரியல் பல்வகைமை என்ப‌து புவியின் எல்லாப் ப‌குதிக‌ளிலும் ப‌ல்வேறு சூழல்களில் வாழும் பலவகையான உயிரின‌ங்க‌ளைப் பற்றி விவரிக்கப் பயன்படுத்தும் ஒரு சொல்லாகும். இது புவியில் காணப்படும் அனைத்து, பல்வேறுபட்ட சூழல் மண்டலங்களையும், அனைத்து உயிரினங்களையும், அவற்றின் வாழிடங்களையும், மரபணுக்களைப் பற்றியும் குறிக்கின்றது.\n\nஇன்றைய‌ சூழ்நிலையில் ப‌ல‌ மில்லிய‌ன் உயிரின‌ங்க‌ள் இப்புவியில் வாழ்கின்ற‌ன. இந்த உலகிலே, பல வடிவங்களிலும், அளவுகளிலும் உயிரினங்கள் வாழுகின்றன. திமிங்கிலங்கள் போன்ற மிகப் பெரிய உயிரினங்களும், கண்ணுக்குத் தெரியாத நுண்ணுயிர்களும் உள்ளன. பல நூறு ஆண்டுகளுக்கு நிலைத்திருப்பவைகள், முதல் சில நாட்கள் மட்டுமே உயிர் வாழுகின்ற உயிரினங்கள் வரை உள்ளன. சுட்டெரிக்கும் பாலைவனங்களில் உயிரினங்கள் வாழுகின்ற அதேவேளை, பனிபடர்ந்த கடுங் குளிர்ப் பிரதேசங்களிலும் அவை காணப்படுகின்றன. உணவு முறைகள், வாழிடங்கள் போன்ற பல்வேறு அம்சங்களில், கணக்கற்ற வகையில் வேறுபடுகின்ற ஏராளமான உயிரினங்கள் ஒன்றுக்கொன்று தொடர்பு கொண்டனவாக இப்புவியில் வாழ்ந்து வருகின்றன. உயிரியற் பல்வகைமை இவையனைத்தையும் உள்ளடக்கியதாக இருக்கும்.\n\nSection::::வரைவிலக்கணங்கள்.\nஉயிரியற் பல்வகைமை என்பதற்குக் குறிப்பிட்ட ஒரு வரைவிலக்கணம் கிடையாது. மிகவும் நேரடியான வரைவிலக்கணம், \"உயிரினங்களின் பல்வேறுபட்ட தன்மை\" என்பதாகும். இது உயிரியல் ஒழுங்கமைப்பின் எல்லா மட்டங்களிலுமான வேறுபாடுகளைக் குறிக்கும். ஆயினும் புரிதலை இலகுபடுத்தும் நோக்கில் \"\"உயிரினங்கள் அவற்றின் வடிவம், நிறம், பருமன், நடத்தை, உண்ணும் உணவுவகை, உணவூட்டல் முறை என்பவற்றில் வேறுபட்ட தன்மைகளைக் கொண்டிருத்தல்\"\" உயிரியற் பல்வகைமை என வரைவிலக்கணப்படுத்தலாம்.\n\nஉயிரியல் பல்வகைமை என்பது சூழலியல் முறைகள் மரபணுக்கள் அல்லது புவியின் அனைத்து பகுதிகள் போன்ற வேறுபட்ட சூழ்நிலை முறைகளில் வாழுகின்ற உயிரினங்களாகும். உயிரியல் பல்வகையை உயிரியல் முறையின் நிலையை அளவிட உதவுகிறது. இன்றைய சூழ்நிலையில் மில்லியன் பல்வகை உயிரியனங்கள் புவியில் உள்ளது. அதாவது கிட்டதட்ட 3.5 பில்லியன் வருடங்களின் மதிப்பீட்டு படி உயிரினங்கள் உள்ளன. பல்லுயிர்ப் பெருக்கம் என்பது உயிரியியல் அமைப்பின் படி வேறுபட்ட வாழ்க்கை, சூழ்நிலை முறைகளைக் கொண்ட உயிரினங்களாகும்.\n\nஇன்னொரு வரைவிலக்கணம் உயிரியற் பல்வகைமை என்பது, \"வேறுபட்ட சூழலியல் முறைமைகளில் வாழுகின்ற உயிரினங்கள் மத்தியில் காணப்படும் சார்புப் பல்வகைமையின் அளவீடு\" ஆகும் என்கிறது. வேறொரு வரைவிலக்கணம் இதனை \"ஒரு பிரதேசத்தின் மரபணுக்கள், வகைகள், சூழலியல்முறைமைகள் ஆகியவை அடங்கிய ஒரு முழுமை\" எனக் கூறுகின்றது. மிகவும் எளிமையானதும், தெளிவானதுமான மேற்படி வரைவிலக்கணம், உயிரியற் பல்வகைமை என்பது பயன்படுகின்ற பெரும்பாலான சந்தர்ப்பங்களை விளக்குகின்றது. அத்துடன் உயிரியற் பல்வகைமை பொதுவாக இனங்காணப்படுகின்ற, மூன்று நிலைகளையும் ஒருங்கிணைக்கும் ஒன்றாகவும் காணப்படுகின்றது. இம் மூன்று நிலைகளாவன:\n\n\n1992 இல் ரியோ டி ஜனேரோவில் நடைபெற்ற, ஐக்கிய நாடுகள் புவி மேல்நிலை மாநாடு (United Nations Earth Summit) இன்னொரு வரைவிலக்கணத்தை வழங்கியது. இதன்படி, உயிரியற் பல்வகைமை என்பது, \"தாங்களும் ஒரு பகுதியாகவுள்ள நிலம், கடல், ஏனைய நீரியற் சூழல்கள், சூழலியற்றொகுதிகள் உட்பட்ட எல்லா இடங்களையும் சார்ந்த உயிரினங்கள் மத்தியிலான பல்வகைமை ஆகும். இது உயிர்வகைகளுக்குள்ளும், அவற்றுக்கு இடையிலும், சூழலியல் முறைமை சார்ந்தும் உள்ள பல்வகைமையை உள்ளடக்குகின்றது\".\n\nஐக்கிய நாடுகள் அவையின் உயிரியற் பல்வகைமை மகாநாட்டில் ஏற்றுக்கொள்ளப்பட்ட காரணத்தினால், சட்டபூர்வமான அங்கீகாரம் பெறக்கூடிய நிலையிலுள்ளது கடைசியாகத் தரப்பட்ட வரைவிலக்கணமேயாகும்.\n\nSection::::இன்றியமையாமை.\nநாம் உண்ணும் உண‌வில் 80 ச‌த‌வீத‌ம் இந்த‌ உல‌கில் வாழும் தாவ‌ர‌ங்க‌ளையும், வில‌ங்குக‌ளையும் சார்ந்து தான் இருக்கின்ற‌ன‌... நோய்களின் தாக்க‌த்தில் இருந்து ந‌ம்மை காக்கும் ம‌ருந்துக‌ளில் முக்கிய‌ப் ப‌ங்கு வ‌கிப்ப‌து இந்த‌ உயிரின‌ங்க‌ளில் இருந்து பெற‌ப்ப‌டும் பொருட்க‌ள் தான். இருப்பிட‌ங்க‌ள் ம‌ற்றும் ஆடைக‌ள் உருவாக்குவ‌த‌ற்கும் தாவ‌ர‌ங்க‌ள் முக்கிய‌ ப‌ங்கு வ‌கிக்கின்ற‌து. இவ்வாறு ந‌ம‌க்கு இன்றிய‌மையாத‌ பொருட்க‌ளான‌ உண‌வு, உடை, உற‌விட‌ம் என்ற‌ கார‌ணிக‌ளுக்கு நாம் பல்லுயிர்களைச் சார்ந்தே வாழ‌ வேண்டியுள்ள‌து. ப‌ல்லுயிர் பெருக்க‌ம் இய‌ற்கையாக‌ க‌ண்ணுக்கு தெரியாம‌ல் ந‌டைபெறும் ப‌ல‌ ப‌ணிக‌ளை செய்கின்றது. வ‌ளி ம‌ண்ட‌ல‌த்தில் ந‌டைபெறும் வேதியிய‌ல் ம‌ற்றும் நீர் சுழ‌ற்சிக‌ளை ச‌ம‌ன்ப‌டுத்துகிற‌து. நீரை தூய்மை ப‌டுத்துத‌ல்(மீன்க‌ள்) ம‌ற்றும் ம‌ண்ணில் ச‌த்துக‌ளை ம‌றுசுழ‌ற்சி செய்து(ம‌ண்புழு) வ‌ள‌மான‌ நில‌த்தை கொடுக்கிற‌து. ப‌ல்வேறு ஆய்வுக‌ளின் ப‌டி இப்படிப்பட்ட இய‌ற்கையான‌ சூழ்நிலையை ந‌ம்முடைய‌ அறிவிய‌ல் வ‌ள‌ர்ச்சியின் மூல‌ம் அமைத்து கொள்ள‌ முடியாது என்று ஆய்வாள‌ர்க‌ள் தெரிவிக்கிறார்க‌ள்.\n\nசான்றாகப் பூக்க‌ளில் பூச்சிக‌ள் மூல‌ம் ந‌ட‌க்கும் ம‌க‌ர‌ந்த‌சேர்க்கையை ம‌னித‌ர்க‌ளான‌ ந‌ம்மால் ந‌ட‌த்த‌ முடியாது. தொழிற்ச‌லைக‌ளுக்கு தேவையான‌ மூல‌ப்பொருட்க‌ள் பெரும்பாலும் உயிரிய‌ல் ஆதார‌ங்க‌ளில் இருந்தே எடுக்க‌ப்ப‌டுகிற‌து. என‌வேதான் இந்த‌ உயிரிய‌ல் ஆதார‌ங்க‌ளை அழியாம‌ல் பாதுகாப்ப‌துக்கு உல‌க‌ அள‌வில் முக்கிய‌த்துவ‌ம் த‌ர‌ப்ப‌டுகிற‌து.\n\nSection::::ப‌ல்லுயிர் பெருக்க‌த்தினை அழிக்கும் கார‌ணிக‌ள்.\nப‌ல்லுயிர் பெருக்க‌த்தினை அழிக்கும் கார‌ணிக‌ளை எட்வ‌ர்ட் ஓ வில்ச‌ன் என்ற‌ ஆய்வாள‌ர் ஆங்கில‌த்தில் ஹிப்போ(HIPPO) என்று அழைக்கிறார். அதில் ஐந்து கார‌ணிக‌ளை குறிப்பிடுகிறார்.\n\n\nSection::::வாழிட‌ம் அழித்த‌ல்.\nமக்களின் வாழ்க்கைத் தேவைகளுக்காகப் ப‌ல‌ விளைநில‌ங்க‌ள் க‌ட்டிட‌ங்க‌ளாக‌வும், காடுக‌ள் தொழிற்சாலைக‌ளாக‌ மாறிக்கொண்டிருக்கின்ற‌ன. உயிரின‌ங்க‌ளில் வாழிட‌ங்க‌ளை அழித்து மனித வாழிட‌ங்க‌ள் பெருக்கி கொள்ளப்படுகிறது. கி.பி 1000 முத‌ல் இன்றுவ‌ரை அழிவிற்கு உண்டான‌ தாவ‌ர‌ங்க‌ள் ம‌ற்றும் வில‌ங்கின‌ங்க‌ள் ம‌னித‌ ந‌ட‌வ‌டிக்கையால் ஏற்ப‌ட்ட‌தே ஆகும்.\n\nSection::::அறிமுக‌ப்ப‌டுத்த‌ப்ப‌டும் சிற்றின‌ங்க‌ள்.\nஉல‌கில் ப‌ல்வேறு ப‌ட்ட‌ உயிரின‌ங்க‌ள் ப‌ல்வேறு இட‌ங்க‌ளில் அந்த‌ சூழ‌லுக்குகேற்ப‌ கூட்ட‌மாக‌ வாழ்கின்ற‌ன‌.. அவ்வாறு கூட்ட‌மாக‌ வாழ்வ‌த‌ற்கு கார‌ண‌ம் க‌ண்ட‌ங்க‌ள், க‌ட‌ல்க‌ள், ம‌லைக‌ள், ஆறுக‌ள் ஆகிய‌வ‌ற்றால் ஒன்றோடு ஒன்று க‌ல‌ந்துவிடாம‌ல் பிரித்துவைக்க‌ப்ப‌டுவ‌தால் தான். ஆனால் த‌ற்போது ம‌னித‌ர்க‌ளால் ஏற்ப‌டுத்த‌ப்ப‌ட்ட‌ போக்குவ‌ர‌த்து வ‌ச‌திக‌ளால் இவைக‌ள் த‌ங்க‌ளின் சூழ‌லில் இருந்து எளிமையாக இட‌ம்பெய‌ர்கின்ற‌ன‌. இவ்வாறு இட‌ம்பெய‌ரும் சிற்றின‌ங்க‌ள் அந்த‌ இட‌ங்க‌ளில் உள்ள‌ சிற்றின‌ங்க‌ளின் வ‌ள‌ர்ச்சியை தனதாக்கி த‌ன்னுடைய‌ இன‌த்தை பெருக்கச் செய்கின்றன. சான்றாக\nவெளிநாடுக‌ளில் இருந்து கொண்டுவ‌ந்து ந‌ம‌து நாட்டில் ப‌யிரிட‌ப்ப‌டும் ப‌ழ‌ங்க‌ளை சொல்ல‌லாம்.\n\nSection::::ம‌ர‌ப‌ணு மாசுபாடு.\nதாவ‌ர‌ங்க‌ள் ம‌ற்றும் வில‌ங்குக‌ளில் ந‌ட‌த்த‌ப்ப‌டும் ம‌ர‌ப‌ணு சோத‌னைக‌ள் மூல‌ம் உருவாக்க‌ப்ப‌டும் க‌ல‌ப்பின‌ங்க‌ள். இத‌னால் உருவாக்க‌ப்ப‌டும் க‌ல‌ப்பின‌த்தின் தாய‌க‌ வகைகளில் (ர‌க‌ங்க‌ளில்) மாசுபாடு ஏற்ப‌டுகிற‌து. இவ்வாறு மாசுப‌டும் வகைகள் த‌ங்க‌ளின் தாய‌க‌ வகைகளுடன் உட்க‌ல‌ப்பு செய்யும் போது பெரும் ஆப‌த்து விளைவிக்கும். இத‌னால் க‌ல‌ப்பினம் இல்லாத‌ தாவ‌ர‌ங்க‌ளைப் பார்ப்ப‌து அரிதாகிவிடும்.\n\nஎந்த‌வொரு உயிரியிலும் வெளிப்புற‌த் தோற்ற‌த்தை ம‌ட்டும் அடிப்ப‌டையாக‌ வைத்து க‌ல‌ப்பின‌ம் செய்யாம‌ல், ஆழ்ந்து ஆராய்ந்து உட்புற‌த் தோற்ற‌த்திலும் உள்ள‌ மாற்ற‌ங்க‌ளை க‌ருத்தில் கொண்டு ஆய்வு செய்வ‌தே சிற‌ந்த‌து. சான்றாக தற்போது சந்தையில் உள்ள‌ மரபணு மாற்றப்பட்ட க‌த்திரியைக்(Genetically Modified Brinjal) குறிப்பிடலாம்.\n\nSection::::ம‌னித‌ ம‌க்க‌ள்தொகை அதிக‌ரிப்பு.\nஆண்டுதோறும் அதிக‌ரித்து வரும் ம‌னித‌ ம‌க்க‌ள்தொகை வ‌ள‌ர்ச்சியும் ப‌ல்லுயிர் பெருக்க‌த்திற்கு த‌டையாக‌ இருக்கின்ற‌து. இந்த‌ ம‌க்க‌ள்த்தொகை பெருக்க‌த்தால் சுற்றுப்புற‌ச்சூழ‌ல் வெகுவாக‌ ப‌திக்க‌ப்ப‌டுகிற‌து அத‌னால் பூமி வெப்ப‌ம‌ய‌மாத‌ல் போன்ற‌ நிக‌ழ்வுக‌ளும் நிக‌ழ்கின்ற‌ன‌. ப‌ல்லுயிர் பெருக்க‌த்தின் முக்கிய‌ த‌ள‌மாக‌ க‌ருத‌ப்ப‌டும் ப‌வ‌ள‌ப்பாறைக‌ள், பூமி வெப்ப‌ம‌ய‌மாத‌ல்(Global Warming) நிக‌ழ்வுக‌ளால் இன்னும் 20 முத‌ல் 40 வ‌ருட‌ங்க‌ளில் முற்றிலும் அழிந்துவிடும் அபாய‌ம் உள்ள‌து.\n\nSection::::அதிக‌மான‌ அறுவ‌டை.\nதாவ‌ர‌ங்க‌ளில் விளையும் பொருட்க‌ளை நுகர்வதற்காக (உண‌வு) என்று பெரும்ப‌குதியை நாம் எடுத்துவிடுகிறோம், அவைக‌ளின் மரபுவழிகளை உருவாக்குவ‌த‌ற்கு முதன்மைத் தரப்படுவதில்லை. அதிக‌ விளைச்ச‌ல் த‌ரும் வீரிய‌ ர‌க‌ப் ப‌யிர்க‌ளை ப‌யிர்செய்து அதில் இய‌ற்கைக்கு மீறிய‌ அதிக‌ ம‌க‌சூலை பெறுகிறோம். இதனாலும் பல்லுயிர் பெருக்கம் பாதிப்படைகிறது.\n\n"}
{"id": "9902", "url": "https://ta.wikipedia.org/wiki?curid=9902", "title": "தொழிற்புரட்சி", "text": "தொழிற்புரட்சி\n\nதொழிற்புரட்சி (\"Industrial Revolution\") என்பது 1750-1850ஆம் ஆண்டுகளுக்கு இடைப்பட்ட காலத்தில் உலகளவில் ஏற்பட்ட மிகப்பெரிய தொழில்நுட்ப, பொருளாதார, நாகரிக மாற்றங்களைக் குறிக்கும். தொழிற்புரட்சி முதலில் இங்கிலாந்தில் தோன்றியது. பின்னர் 19ஆம் நூற்றாண்டில் ஐரோப்பாவிலும், வட அமெரிக்காவிலும் பரவியது. செருமனியில் 1871இல் பேரரசு நிறுவப்பட்ட பின்னரும், அமெரிக்காவில் உள்நாட்டுப் போருக்குப் பின்னரும், உருசியாவில் 1917ஆம் ஆண்டுக்குப் பின்னரும் தொழிற் புரட்சி தொடங்கியது. இந்தியா, சீனா போன்ற ஆசிய நாடுகளில் 20ஆம் நூற்றாண்டில் தொழிற்புரட்சி தொடங்கியது. இரண்டாம் உலகப் போருக்குப் பின்னரே உலகெங்கும் தொழிற்சாலை முறை தோன்றியது.\n\nதொழிற்புரட்சி மனித சமுதாயத்தின் பெரும் திருப்புமுனையாக அமைந்ததுடன், மனிதர்களின் அன்றாட வாழ்க்கையின் எல்லா கூறுகளிலும் ஏதாவது ஒரு வகையில் தாக்கத்தை ஏற்படுத்தியது எனலாம். தொழிற் புரட்சியின் காரணமாக ஒரு நாட்டின் பொருளாதாரம் வேளாண்மையை மட்டுமே சார்ந்து இருந்த நிலை மாறி, தொழிலகப் படைப்புகளின் பங்களிப்பும் கூடத் தொடங்கியது. தொழிற்புரட்சியின் விளைவாகத் தொழில்நுட்பக் கல்வி விரிவடைந்தது. பஞ்சு நூற்பாலைகளில் தொடங்கி மாந்தர்கள் கைகளால் செய்த பற்பல பணிகளை இயந்திரமயமாக்கி, பெரும் எண்ணிக்கையிலும், மலிவாகவும் பொருள்களைப் படைக்கப் புதுமுறைகள் உருவாக்கினார்கள். உற்பத்தித் துறை மட்டுமல்லாது அச்சுத்தொழில், வெகு மக்கள் தொடர்பு ஊடகங்கள், போக்குவரத்து, கல்வி, மருத்துவம் முதலான பல துறைகள் பெருகி \"சேவை என்பது தொழில்\" என்ற நிலைக்கு மாறியுள்ளது.\n\nSection::::தொழிற்புரட்சி விளக்கம்.\nஇங்கிலாந்தில் தோன்றிய தொழிற்புரட்சி மேற்கத்திய நாடுகளில் அரசியல் பொருளாதாரம் வாழ்வியல் மற்றும் தொழிற்சாலை, வர்த்தகம் ஆகியவற்றில் அடிப்படை மாற்றத்தை ஏற்படுத்தியது. தொழிற்புரட்சி என்ற சொல் விவசாயம் சார்ந்த கைவினைத் தொழில் சார்ந்த உழைப்பாளிகளை மையப் படுத்திய பொருளாதார அமைப்பிலிருந்து இயந்திர உற்பத்தி, தொழிற்சாலைகள், மூலதனம் பரிவர்த்தனை போன்றவற்றை மையப்படுத்திய முறைக்கு மாறுவதைக் குறிப்பதாகும்.\n\nமுதலீட்டாளர்கள் கச்சாப்பொருளைச் சேகரித்து அதனைச் செய்பொருட்களாக்க கைவினைஞர்கள் மற்றும் கலைஞர்களுக்கு விநியோகம் செய்தனர். வேறுபட்ட பல்வேறு இடங்களில் புதிய கண்டுபிடிப்புகள் தோன்றியதால் இயந்திரங்கள் உருவாயின.\n\nதொழிற்புரட்சி என்ற சொல் புதிய அறிவியல் தொழில்நுட்ப மாற்றங்களை ஏற்றுக் கொண்டு செயல்பட்டு ஆலைகளில் பொருட்கள் பேரளவில் உற்பத்தி செய்ததை விளக்குவதற்குப் பயன்பட்டது. இயந்திரங்கள் உற்பத்தி முறையை முழுவதுமாக மாற்றியமைத்தன. இப்புரட்சி முழுவதுமாகப் பொருள் உற்பத்தியை அடிப்படையாகக் கொண்டிருந்தது. வன்முறையின்றி, இரத்தமின்றி அமைதியான முறையில் தொழில் உற்பத்தியில் மாற்றத்தை ஏற்படுத்தியது. தொழிற்புரட்சி என்ற சொல்லை முதன் முதலில் பிளாங்கி (Blangui) என்ற பிரஞ்சு எழுத்தாளர் உருவாக்கினார்.\n\nSection::::தோற்றுவாய்.\n18ஆம் நூற்றாண்டின் இடைக்காலம் வரை மக்கள் தங்கள் வீடுகளிலும் பட்டறைகளிலும் தங்கள் உள்ளூர் தேவைக்கேற்ற முறையில் பொருள்களை உற்பத்தி செய்தனர். \nஇங்கிலாந்தில் 18-ஆம் நூற்றாண்டில் தொழிற்புரட்சிக்குச் சாதகமான சூழ்நிலை நிலவியது. இங்கிலாந்து கடல் போக்குவரத்திலும், காலனியாதிக்கத்திலும் முதன்மையான உலகநாடாக விளங்கியது. அதனுடைய கடல் வலிமையும், குடியேற்ற ஆதிக்கமும் அந்நாட்டின் தொழில் மற்றும் தொழிற்சாலைகளின் தீவிர வளர்ச்சிக்குத் தேவையான கச்சாப்பொருள்களையும், புதிய சந்தைகளையும் பெற்றுத் தந்தன. மேலும் கனிம வளம் போன்ற பல இயற்கைவளங்களைப் பிரித்தானியா கொண்டிருந்தது. அதனுடைய கடற்கரையமைப்பு மற்றும் பருவநிலை ஆகியவை தொழிற்சாலைகளுக்குச் சாதகமாக இருந்தன.\n\nஇங்கிலாந்தின் பொருளாதார முன்னேற்றத்திற்கு தனியார்களது பெரும்பங்கும் தனிச்சிறப்பளித்தது. தொழிற்புரட்சியின்போது இங்கிலாந்தில் செய்யப்பட்ட இயந்திரங்கள் தரமானதாகவும், வலிமை வாய்ந்ததாகவும் இருந்தன. சமயக் கொடுமையின் காரணமாக ஸ்பெயின் மற்றும் பிரான்சிலிருந்து வெளியேறிய புராட்டஸ்டண்டு கைவினைஞர்கள் இங்கிலாந்திற்குக் குடியேறினர். இங்கிலாந்து அரசாங்கம் அவர்களுக்கு அடைக்கலமும் பண உதவியும் தந்து அதற்குப் பதிலாக அவர்களின் திறமையை முழுமையாகப் பயன்படுத்திக் கொண்டது. இதனால் இங்கிலாந்தில் தொழிற்சாலைகளுக்குப் புத்துணர்ச்சி ஏற்பட்டது. தேவைப் பெருக்கத்தை ஈடுகட்ட உற்பத்தியின் வேகத்தைப் பெருக்கக் கூடிய வழிவகைகள் நாடப்பட்டன. எனவே பிரித்தானியாவில் பல்வேறு இடங்களில் பெருமளவில் தொழிற்சாலைகள் ஏற்பட்டு வளர்ச்சியடைந்தன.\n\nSection::::வளர்ச்சி.\n1700களில் அகண்ட பிரித்தானியாவின் ஒரு பகுதியில் தொழிலாளர்களைச் சார்ந்திருந்த பொருளாதாரமானது இயந்திரங்களைச் சார்ந்த உற்பத்தி முறைக்கு மாறியது. இது துணி உற்பத்தித் தொழிலின் இயந்திரமயமாக்கம், இரும்பு உற்பத்தித் தொழில்நுட்பத்தின் வளர்ச்சி, தூய்மைப்படுத்திய நிலக்கரியின் கூடிய பயன்பாடு ஆகியவற்றுடன் தொடங்கியது. கால்வாய்கள், சாலைகள், தொடர்வண்டிப் பாதைகள் என்பன அமைக்கப்பட்டதும் வணிக விரிவாக்கத்துக்கு வழிகோலியது..\n\nஇரயில் வண்டிகள் இயக்கவும், இரயில் பாதைகளை உருவாக்கவும் ஜார்ஜ் ஸ்டீபென்சன் எடுத்த முயற்சிகள் தொழிற்புரட்சியின் முக்கியக் கூறுகளில் ஒன்றாக அமைந்தது. உற்பத்திக்குத் தேவையான பொருட்களைப் பெறவும், உற்பத்தி செய்யப்பட்ட பொருட்களைப் பெறவும், சந்தைகளில் விற்கவும், தேவையான இடங்களுக்கு விரைந்து இடையூறின்றி பொருட்களை அனுப்பவும் இவருடைய கண்டுபிடிப்புகள் பெரிதும் உதவின. நீராவிப் பொறியின் கண்டுபிடிப்பினாலும் அதன் ஆற்றல் முதலில் நெசவு இயந்திரங்களிலும் பின்னர் இரும்பு தயாரித்தல் போன்றவற்றிலும் பயன்படுத்தப் பட்டதன் மூலமும் உற்பத்தி வெகுவாகப் பெருகியது.\n\nமுதல் தொழிற்புரட்சி 18ஆம் நூற்றாண்டில் தொடங்கி 1850ஆம் ஆண்டில் இரண்டாம் தொழிற்புரட்சியுடன் இணைந்தது. 1850ஆம் ஆண்டளவில், நீராவிக் கப்பல், நீராவித் தொடர்வண்டிகள் பின்னர் உள்ளெரி பொறிகள், மின் உற்பத்தி என்பவற்றின் அறிமுகத்தோடு தொழில்நுட்பமும், பொருளாதாரமும் வீறு கொண்டு வளர்ந்தன.\n\nSection::::காலம்.\nதொழிற்புரட்சி நிகழ்ந்த காலப்பகுதியை வரலாற்றாளர்கள் வெவ்வேறு விதமாகக் கூறுவர். எரிக் ஹாப்ஸ்பாம் என்பவர், தொழிற்புரட்சி 1780இல் தொடங்கியது என்றும் 1830 அல்லது 1840களிலேயே முழுமையாக உணரப்பட்டது என்றும் கூறினார். டி. எசு. ஆசுட்டன் (\"T. S. Ashton\") என்பவர் ஏறத்தாழ 1760க்கும், 1830க்கும் இடைப்பட்ட காலப் பகுதியில் இது தொடங்கியது என்கிறார். சான் கிளப்பாம் (\"John Clapham\"), நிக்கோலாசு கிராப்டு (\"Nicholas Crafts\") போன்ற சில இருபதாம் நூற்றாண்டைச் சேர்ந்த வரலாற்றாளர்கள் பொருளாதார, சமூக மாற்றங்கள் படிப்படியாகவே ஏற்பட்டனவென்றும், நீடித்த காலத்தில் நடந்தவற்றை விளக்குவதற்குப் \"புரட்சி\" என்ற சொல் பொருத்தமற்றது என்றும் சொல்கின்றனர். வரலாற்றாளர்கள் இடையே இது இன்னும் ஒரு விவாதத்திற்குரிய பொருளாகவே இருந்து வருகிறது.\n\nதொழிற்புரட்சியும், தற்கால முதலாளித்துவம் சார்ந்த பொருளாதாரமும் தலை தூக்கும் முன்னர் மக்களின் ஒரு தலைக்கான மொத்த உள்நாட்டு உற்பத்தி சீரானதாகவும் நிலையானதாகவும் இருந்தது வந்தது. தொழிற்புரட்சியின் விளைவால் முதலாளித்துவ நாடுகளில் ஒரு தலைக்கான பொருள் வளர்ச்சி மிகவும் வளர்ந்தது. பல பொருளாதார வரலாற்றாளர்கள், தொழிற்புரட்சி உலக வரலாற்றின் முக்கியமான ஒரு நிகழ்வு என்பதை ஏற்றுக்கொள்கின்றனர். மனித குலம் காட்டு விலங்குகளைப் பழக்கி, காட்டுச் செடிகளை வீட்டுப் பயன்பாட்டுக்குக் கொண்டுவந்த நடைமுறைகளுக்குப் பிறகு, தொழிற்புரட்சியே மனித வளர்ச்சியில் நடந்த முக்கிய நிகழ்வு என்பது அவர்களின் கருத்து.\n\nSection::::தொழிற்புரட்சிக்கான சூழல்கள்.\n18ஆம் நூற்றாண்டில் புதிய கண்டுபிடிப்புகள் வேளாண்மை முறைகளிலும் அமைப்புகளிலும் பெரும் மாற்றத்தை ஏற்படுத்தின. பழமையான விவசாய முறைகள் வீழ்ச்சியடையலாயின. விவசாயம் முதலாளித்துவ அமைப்பாகியது. மேலும் நிலமானிய முதலீட்டாளர்கள் அடிமைத்தளத்திலிருந்து விடுவிக்கப்பட்டு பண்ணையாட்களாகவும், குத்தகைக்காரர்களாகவும் உயர்த்தப்பட்டனர். இங்கிலாந்தில் செய்யப்பட்ட பொருட்களுக்கான தேவை அதிகரித்துகொண்டே போனது. வர்த்தக விரிவாக்கத்தின் விளைவாகப் புதிய நாடுகள் மற்றும் கடல்வழி கண்டுபிடிப்புகள் ஏற்பட்டன. ஐரோப்பிய நாடுகளில் மக்கள் தொகை பரவல் வேகமாகியது. திறமையான விவசாயமுறை, சரியான உணவூட்ட விநியோகத்தால் ஊட்டச்சத்துப் பற்றாக்குறை நீங்கிப் பிறப்பு விகிதம் அதிகரித்தது. விஞ்ஞான வளர்ச்சி, உற்பத்தி முறையில் புரட்சியை ஏற்படுத்தியது. இத்துடன் பல இயற்கைச் சூழ்நிலைகளும் தொழிற்புரட்சிக்குச் சாதகமாயிருந்தன.\n\nகிராமக் கைத்தொழில் உற்பத்தி மிக வேகமான வியாபர வளர்ச்சிக்கு அடித்தளமாயிற்று. வணிக விரிவாக்கத்தின் விளைவாகப் புதிய சந்தைகளைத் தேடினர். முதலாளிகளின் ஊக்கத்தினால் அறிவியல் அறிஞர்கள் இயந்திரங்களைக் கண்டுபிடித்தனர். பின் ஐரோப்பிய நாடுகள் தனது குடியேற்றங்களைச் சுரண்டின. இது முதலாளித்துவம் ஏற்பட வழிவகுத்தது. முதலாளிகள் அதிக பொருட்களை உற்பத்தி செய்து அதிக இலாபம் ஈட்ட விழைந்தனர். எனவே ஆலைகளை அமைத்தனர். புதிய இயந்திரங்களின் உதவியால் மக்கள் பொருட்களைப் பெருமளவில் உற்பத்தி செய்தனர். ஐரோப்பாவில் வேகமான தொழில்துறை மாற்றங்கள் ஏற்பட மேற்கண்ட காரணிகள் உதவின. மறுமலர்ச்சிக்கு முன்பு அறிவியல் அறிவு செயல்முறையில் பயன்படுத்திடாமல் இருந்தது. ஆனால் தற்போது விழிப்புணர்வு எல்லாத்துறைகளிலும் ஏற்படலாயிற்று.\n\nSection::::அறிவியல் கண்டுபிடிப்புகள் மற்றும் தொழில்நுட்ப வளர்ச்சிகள்.\nகைத்தொழிலிலிருந்து இயந்திரங்கள் மூலமான உற்பத்திக்கும், மனித அல்லது விலங்கு இயக்கச் சக்திக்கு மாற்றாக, நீராவி போன்ற வேறு உற்பத்தி சக்திகளுக்குமான மாற்றத்தினை தொழிற்புரட்சி கொண்டு வந்தது.\nSection::::இயந்திரக் கருவிகள்.\nஇயந்திரக் கருவிகள் இல்லாமல் தொழிற்புரட்சி நடந்திருக்க இயலாது. 18ஆம் நூற்றாண்டில் உருவாக்கப்பட்ட இயந்திரங்கள் இதற்கு மிகவும் உதவின. அதிலும் மரபு சார்ந்த வகைகள் என்று தற்போது வகைப்படுத்தப்படும் இயந்திரங்களான கடைசல் இயந்திரம், அலைவு மைய இயந்திரங்கள் போன்றவை பெரும் பங்கு வகித்தவை. கடைசல் இயந்திரம் தவிர்த்து அகழ் இயந்திரமும் உள் எரி பொறி, நீராவிப் பொறி போன்ற முக்கியப் பொறிகளில் துளையிடுவதற்குப் பயன்படுத்தப்பட்டன.\n\nSection::::நெசவுத் துறை.\nபுதிய இயந்திரக் கண்டுபிடிப்புகள்மூலம் வேகம்பெற்ற முதலாவது துறையாக நெசவுத்துறை விளங்கியது. \n\n1846-ல் எலியாஸ் ஓவே என்பவர் தையல் இயந்திரத்தைக் கண்டுபிடித்தார்.\n\nSection::::போக்குவரத்துத் துறையில் புரட்சி.\nSection::::சாலைகள்.\nசுரங்கத்தொழிலில் ஏற்பட்ட மாற்றத்தால் பிற தொழிற்சாலைகளில் மாற்றம் விரைவுபடுத்தப்பட்டது. குறிப்பாகப் போக்குவரத்துத் தகவல் தொடர்புத் துறையில் வேகமான முன்னேற்றம் ஏற்பட்டது. மேம்பட்ட சாலைகள் அமைப்பதற்கு 'தோமஸ் டெல்போட்','ஜான் மெக்காப்' மற்றும் 'ஜான் மெக் ஆதம்' ஆகியோரின் பங்களிப்பு போற்றத்தக்கதாக இருந்தது. மெக் ஆதம் தரமான பாதை அமைக்கும் முறையைக் கண்டு பிடித்தார். அச்சாலைகள் \"மெக் ஆதம்\" சாலைகள் எனப்பட்டன.\n\nபிரித்தானியா சாலைகள் ஆயிரக்கணக்கான உள்ளூர் பங்குகளினால் மிக எளிய முறையில் பராமரிக்கப்பட்டன. ஆனால் 1720-களில் சாலைகளின் மேம்பாட்டிற்காகவும் பராமரிக்கவும் வரி வசூல் செய்யப்பட்டது. இதனால் சில வரி வசூலிப்பு நிறுவனங்கள் உருவாயின. போக்குவரத்திற்கான முக்கியச் சாலைகள் அதிகரித்ததன் காரணமாகச் சாலைகளின் எண்ணிக்கையுடன் வரி வசூலும் அதிகரித்தது. 1750 களில் இவ்வரிவசூலிப்பு முறை விரிவடைந்து அனைத்து சாலைகளும் வரிவசூலிக்கும் நிறுவனங்களின் பொறுப்பின் கீழ் வந்தன.\n\nSection::::கால்வாய்ப் போக்குவரத்து.\nஇங்கிலாந்தில் 18ஆம் நூற்றாண்டின் துவக்கத்தில் ஜான் பிரின்லே என்பவர் கால்வாய்களை இணைக்கும் முறையினைக் கண்டுபிடித்தார். இதனால் முக்கிய நகரங்களான பெர்மிங்ஹாம், லண்டன், லிவர்பூல், மான்செஸ்டர் போன்ற நகரங்கள் கால்வாய்கள்மூலம் இணைக்கப்பட்டது. நாட்டின் நடுப்பகுதிகளும் வடக்குப் பகுதிகளும் பெரிய தொழில் மையங்களாக இருந்தன. எனவே அவற்றை இலண்டனுடனும் மற்ற துறைமுகங்களுடனும் இணைப்பதற்காகக் கால்வாய்கள் வெட்டினார்கள். குதிரைகளைக் கொண்டும் தரையில் குதிரை வண்டிகளைக் கொண்டும் எடுத்துச் செல்வதையும் விடப் பல மடங்கு பொருட்கள் கால்வாய்கள்மூலம் கொண்டு செல்லப்பட்டன. இதனால் உற்பத்தி செய்த பொருட்கள் பயன்படும் இடங்களுக்கு எளிதில் கொண்டு சென்றார்கள். செலவும் குறைந்தது. கால்வாய் வலையமைப்பு இரயில் பாதைகள் அமைக்கப்படுவதற்கும் முன்னோடியாக இருந்தது.\n\nSection::::தகவல் தொடர்பில் ஏற்பட்ட புரட்சி.\nசர் ரௌலண்ட் ஹில் என்பவர் பென்னி அஞ்சல் முறையினைக் கண்டுபிடித்ததன் விளைவால் வணிகர்கள் தங்கள் அருகிலும் தொலைவிலும் இருந்த தங்கள் வாடிக்கையாளர்கள் மற்றும் நுகர்வோர்களை எளிதில் தொடர்பு கொள்ள முடிந்தது. கம்பியில்லா மின்விசைக் கம்பிமூலம் செய்திகளை அனுப்பும் தந்தி முறையை மோர்ஸ் கண்டுபிடித்தார். 1835-ல் முதல் மின்சார தந்தி முறை நடைமுறைக்கு வந்தது.\n\nSection::::வேளாண்துறையில் புரட்சி.\nதொழிற்புரட்சி தோன்றுவதற்கு முன்பே வேளாண்மைத் துறையில் புரட்சி தோன்றிவிட்டது. நிலங்களைப் பண்படுத்தப் புதிய விவசாயக் கருவிகளான, எஃகுக் கலப்பைகள் மற்றும் கடப்பாரைகள் பயன்படுத்தப்பட்டன.\n\"டிரில்\" என்ற விதை விதைக்கும் கருவியும், குதிரைமூலம் நிலங்களை உழும் மரக்கலப்பைகளுக்கு மாற்றாக எஃகுக் கலப்பைகளும் உழுவதற்குப் பயன்பட்டன. கதிர் அறுக்கவும், கதிரடிக்கவும் இயந்திரங்கள் கண்டுபிடிக்கப்பட்டன. மண்ணை வளப்படுத்த \"பயிர் சுழற்சி முறை\" நடைமுறைப் படுத்தப்பட்டது. மண்ணின் வளத்தை மீட்டெடுத்த \"குளோவர்(Clover) என்ற ஒருவகைச் செடியினைப் பயிரிட்டனர். இங்கிலாந்தின் நிலவுடைமையாளர்கள் தங்கள் பண்ணைகளை விரிவுபடுத்தத் துவங்கினர். கிராமங்களில் சிதறிக்கிடந்த நிலங்களை ஒன்றிணைத்துக் கூட்டுப்பண்ணையாக்கி உற்பத்தியைப் பெருக்கினர்.\n\nSection::::கண்ணாடி தயாரிப்பு.\nகண்ணாடி தயாரித்தலில் 'உருளைப் பொறிமுறை' எனும் புதிய முறைமை பத்தொன்பதாம் நூற்றாண்டின் முற்பகுதியில் ஐரோப்பாவில் அறிமுகப்படுத்தப்பட்டது. இதன் விளைவாகத் தட்டையான நீண்ட கண்ணாடிகள் உருவாக்கப்பட்டன. இவை கட்டடங்களில் கண்ணாடிச் சுவர்கள் அமைப்பதற்கு பெரிதும் உதவின. லண்டனில் உள்ள படிக மாளிகை இவ்வாறான ஒரு கட்டட அமைப்பிற்கு சிறந்த எடுத்துக்காட்டு ஆகும்.\n\nSection::::கடதாசி இயந்திரம்.\n1798 இல் நிக்கலஸ் லூயிஸ் ரொபேர்ட் என்பவரால் தொடர் கடதாசித் தாள்களைத் தயாரிக்கும் இயந்திரம் அறிமுகப்படுத்தப்பட்டு காப்புரிமை பெறப்பட்டது.\n\nSection::::மேலை நாடுகளில் தொழிற்புரட்சியின் சமூக விளைவுகள்.\nசமூக அமைப்பைப் பொறுத்த மட்டில், தொழிற்புரட்சியால் ஏற்பட்ட ஒரு முக்கிய விளைவு தொழிலதிபர்கள், வணிகர்கள் போன்றோரை உள்ளடக்கிய \"நடுத்தர மக்கள்\" மேன்மையடைந்தது ஆகும். இவர்கள் முற்காலத்தில் இருந்த நிலக்கிழார்களையும் அதிகார மேல்மட்டத்தினரையும் தாண்டி முன்னேறினார்கள்.\n\nசாதாரண உழைப்பாளிகளுக்கு ஆலைகளிலும் தொழிற்கூடங்களிலும் வேலைவாய்ப்பு கூடியது. ஆனால், வேலைச் சூழ்நிலை கடினமானதாகவும், வேலை நேரம் நீண்டதாகவும் அமைந்து, இயந்திரங்களுக்கு ஈடுகொடுக்க வேண்டியிருந்தது. 1900ஆம் ஆண்டுகளில் கூட ஐக்கிய அமெரிக்காவில் தொழிற்கூட வேலையாட்கள் எஃகுத் தொழிற்சாலைகளில் நாளுக்கு 12 மணி நேரமும் பிற தொழிற்சாலைகளில் 10 மணி நேரமும் பணியாற்ற வேண்டியிருந்தது. ஆனால் அவர்கள் பெற்ற ஊதியமோ அக்கால வாழ்க்கைத்தரத்துக்குத் தேவையான குறைந்தபட்ச ஊதியத்தில் 20-40 விழுக்காடு மட்டுமே என்றிருந்தது\n\nதொழிற்புரட்சிக்குப் பிறகுதான் தொழிற்சூழல் கடினமானது என்று கூறமுடியாது. அதற்கு முன்னரே சமூகத்தில் சிறார் தொழில், மாசுபட்ட தொழிற்சூழமைவு, நீண்ட வேலை நேரம் இருந்ததுண்டு.\n\nSection::::தொழிற்புரட்சியும் குழந்தைத் தொழிலாளர் முறையும்.\nதொழிற்புரட்சி மக்கள் தொகை வளர்ச்சிக்கு வழிவகுத்தது. குழந்தைச் சாவு குறைந்தது என்றாலும் குழந்தைப் பருவம் தாண்டி வாழும் வாய்ப்பு அதிமாக உயரவில்லை. கல்வி வாய்ப்பு பரவலாகவில்லை. எனவே குழந்தைத் தொழிலாளர்கள் பெருகினார்கள். வளர்ந்தோர் செய்யும் வேலைக்குச் சமமான வேலை செய்தாலும் சிறுவர்களுக்குச் சம ஊதியம் கொடுக்கப்படவில்லை. இயந்திரங்களை இயக்க அதிக உடல் வலிமை தேவைப்படவில்லை என்பதாலும், வேலை அனுபவம் பெற்ற வளர்ந்தோருக்குத் தட்டுப்பாடாக இருந்ததாலும் சிறுவர்களை வேலைக்கு அமர்த்தினார்கள். குறைந்த சம்பளத்துக்கு சிறுவர்களிடமிருந்து வேலை வாங்க முடிந்ததால் 18,19ஆம் நூற்றாண்டுகளில், தொழிற்புரட்சியின் தொடக்க காலத்தில் சிறுவர்களின் உழைப்பு சுரண்டப்பட்டது. இங்கிலாந்திலும் இசுக்கொட்லாந்திலும் 1788ஆம் ஆண்டில் இருந்த 143 நீர் இயக்கப் பருத்தி ஆலைகளில் வேலை செய்த தொழிலாளர்களில் மூவரில் இருவர் குழந்தைத் தொழிலாளர்கள் என்று ஆய்வாளர்கள் கூறுகின்றனர்.\n\nகல்வி வாய்ப்பும் மக்கள் தொகையும் வளரத் தொடங்கிய நிலையில் குழந்தைத் தொழிலாளர் முறை பலரது கண்களை உறுத்தத் தொடங்கியது. வளர்ந்தவர்களின் வேலைச் சூழலைவிட மோசமான சூழலில், அவர்களைவிடக் குறைந்த ஊதியத்துக்கு (10-20% ஊதியத்துக்கு) சிறுவர்கள் வேலை செய்ய வேண்டியிருந்தது. நான்கு வயது சிறுவர்களைக் கூடப் பணிக்கு அமர்த்தினார்கள். வேலைத்தளத்தில் சிறுவர்களை அடிப்பதும், நீண்ட நேர வேலை வாங்குவதும் வழமையாக இருந்தது. நிலக்கரிச் சுரங்கத்தில் விடிகாலை 4 மணியிலிருந்து மாலை 5 மணி வரை சிறுவர்கள் வேலை செய்தனர். ஆபத்தான பணிச்சூழலில் களைப்பால் கண்ணயர்ந்த சிறுவர்கள் வண்டிப்பாதையில் விழுந்து உயிரிழந்ததும் உண்டு. நச்சு வளி வெளிப்பட்டதால் இறந்த சிறுவர் தவிர பல சிறுவர்கள் நுரையீரல் புற்றுநோயாலும் பிற நோய்களாலும் 25 வயதாகும் முன்னரே இறந்தனர்.\nஏழைகளின் பராமரிப்புக்காக இங்கிலாந்திலும் வேல்சிலும் வேலை இல்லங்கள் உருவாக்கப்பட்டன. அங்கு உறவுகளற்ற, கைவிடப்பட்ட சிறுவர்கள் \"ஏழை தொழில் பயில்நர்களாக\" விலைக்கு விற்கப்பட்டனர். அதாவது, கூலி கொடுக்காமல் அச்சிறுவர்களிடமிருந்து கட்டாய வேலை வாங்கினார்கள். தங்க இடமும், உண்ண உணவும் மட்டுமே அவர்கள் பெற்றனர். வேலையின் கொடுமை தாங்காமல் ஓடிவிட்ட சிறுவர்களுக்குக் கசையடி கொடுக்கப்பட்டு, அவர்கள் மீண்டும் தங்கள் முதலாளிகளிடம் திருப்பி அனுப்பப்பட்டனர். மீண்டும் தப்பி ஓடிவிடாதவாறு அச்சிறுவர்களைச் சங்கிலியால் கட்டிப்போட்ட முதலாளிகளும் இருந்தார்கள்.\n\nபெரும்பான்மையான சிறுவர் பஞ்சு ஆலைகளில் \"பொறுக்குநர்களாக\" வேலைக்கு அமர்த்தப்பட்டனர். நூலை முறுக்கேற்றவும் துணி நெய்யவும் பயன்பட்ட எந்திரங்களுக்குக் கீழே சென்று, பஞ்சு மற்றும் நூல் துண்டுகளைப் பொறுக்குவதும் தரையை சுத்தப்படுத்துவதும் அவர்கள் வேலை. இருபுறமும் இருந்து வருகின்ற எந்திரங்கள் தங்களை நெருங்கியதும் சிறுவர் தரையில் படுத்துவிடாவிட்டால் தலை, உடல், விரல் பகுதிகள் துண்டுபடும் ஆபத்து நிலவியது. இவ்வாறு தரையில் ஊர்ந்து துண்டுகளைப் பொறுக்கிய சிறுவர்கள் வாரத்தில் ஆறு நாள்கள், ஒவ்வொரு நாளும் 14 மணி நேரம் வேலை செய்யவேண்டியிருந்தது.\n\nசிறுமிகள் பலர் தீப்பெட்டி தொழிற்சாலைகளில் வேலை செய்தனர். தீக்குச்சி மருந்திலிருந்து வெளிப்பட்ட நச்சுப்புகை அவர்களின் உடல் நலத்தைப் பெரிதும் பாதித்தது. குறிப்பாகத் தோல் நோய்களும், தாடை எலும்பை உருக்குலைத்த ஒருவகை புற்றுநோயும் குழந்தைத் தொழிலாளர்களுக்கு ஏற்பட்டன.\n\nகண்ணாடித் தொழிற்சாலைகளில் பணியாற்றிய சிறுவர்கள் பார்வை இழப்பதும், சூடு படுவதும் வழமையாக இருந்தது. மண்பாண்டத் தொழிற்சாலைகளில் நச்சு கலந்த மண்துகள்களை சுவாசிப்பதால் உடல் நலம் பாதிக்கப்பட்டது.\n\nSection::::குழந்தைத் தொழிலாளர் தடுப்பு முயற்சிகள்.\nதொழிற்சாலைகளில் சிறுவர்கள் அனுபவித்த இன்னல்களைப் பற்றிய அறிக்கைகள் வெளியாயின. குறிப்பாக, நிலக்கரிச் சுரங்க வேலை, பஞ்சு ஆலை வேலை போன்றவற்றால் சிறுவர்கள் சந்தித்த பாதிப்புகள்பற்றிய விழிப்புணர்வு வளர்ந்தது.\n\nநடுத்தர மக்களும் மேல்மட்ட மக்களும் குழந்தைத் தொழிலாளர் முறைக்கு எதிராகக் குரல் கொடுத்தனர். அரசியல்வாதிகளும் அரசும் குழந்தைத் தொழிலாளர் முறையைக் கட்டுப்படுத்த சட்டங்கள் இயற்ற முனைந்தனர். ஆனால் தொழிலதிபர்கள் அதை எதிர்த்தனர். தங்கள் தொழிற்சாலைகளில் சிறுவர்களுக்கு வேலை கொடுக்காவிட்டால் அவர்கள் பட்டினி கிடந்து சாக வேண்டியதுதான் என்று சிலர் வாதாடினர். சிறுவர்களுக்கான வேலைவாய்ப்பு வறுமை ஒழிப்புக்கு வழி என்றனர். பிறர் குறைந்த கூலிக்குக் கிடைக்கும் உழைப்பைக் கைவிட மனமில்லாதிருந்தனர்.\n\n1833, 1834ஆம் ஆண்டுகளில் இங்கிலாந்தில் குழந்தைத் தொழிலாளர் முறை ஒழிப்புக்கான சட்டங்களை நிறைவேற்றினார்கள். அதன்படி, ஒன்பது வயதுக்குக் கீழ்ப்பட்ட குழந்தைகளை வேலைக்கு அமர்த்துவதைத் தடை செய்தார்கள். இரவு வேலையைத் தடை செய்தார்கள். 18 வயதுக்குக் கீழ் உள்ள சிறுவர்களிடமிருந்து 12 மணி நேரத்துக்கு மேல் வேலை வாங்குவதைத் தடுத்தார்கள். சட்டங்கள் கடைப்பிடிக்கப்பட்டனவா என்று அறிய சோதனையாளர்களை நியமித்தார்கள். ஆனால், சோதனையாளர்கள் குறைவான எண்ணிக்கையிலேயே இருந்ததால் சட்டங்களை நடைமுறைப்படுத்துவது கடினமாகவே இருந்தது.\n\nசுமார் பத்து ஆண்டுகளுக்குப் பின், சிறுவர்களையும் பெண்களையும் சுரங்கத் தொழிலில் ஈடுபடுத்தக்கூடாது என்று சட்டம் இயற்றினார்கள். இச்சட்டங்களின் விளைவாகக் குழந்தைத் தொழிலாளர் முறை சிறிது சிறிதாகக் குறைந்தது. என்றாலும், ஐரோப்பாவிலும் ஐக்கிய அமெரிக்காவிலும் 20ஆம் நூற்றாண்டின் தொடக்கம் வரையிலும் குழந்தைத் தொழிலாளர் முறை தொடரவே செய்தது.\n\nSection::::வீட்டு வசதியும் வாழ்க்கைச் சூழமைவும்.\nதொழிற்புரட்சிக் காலத்தில் முதலாளிகளின் மாளிகைகள் ஆடம்பரத்திலும் செல்வக் கொழிப்பிலும் திளைத்தன. ஆனால் உழைப்பாளரின் இல்லங்களில் வறுமை நிலவியது. அவர்களது வீடுகள் சிறியனவாகவும் நெருக்கமாகவும் அமைந்தன. தனிக் கழிப்பறைகள் இருக்கவில்லை; சாக்கடைகளும் திறந்து கிடந்தன. கட்டடங்களில் ஈரக்கசிவுக்கும் குறையில்லை. இதனாலும் மாசடைந்த தண்ணீராலும் நோய்கள் பரவும் ஆபத்து தொடர்ந்து இருந்து வந்தது. எனினும் 19ஆம் நூற்றாண்டில் உழைப்பாளரின் வாழ்க்கைச் சூழலில் முன்னேற்றம் ஏற்படத் தொடங்கியது. சாக்கடை அமைத்தல், சுற்றுச் சூழல் தூய்மை பேணுதல், வீடுகள் இடம் விட்டுக் கட்டப்படுதல் பற்றிப் பொதுநலச் சட்டங்கள் இயற்றப்பட்டு, செயலாக்கம் பெற்றது இந்த வாழ்க்கைச் சூழல் முன்னேற்றத்துக்கு வழிவகுத்தது.\n\nதொழிற்புரட்சிக் காலத்தில் வேலை செய்த எல்லா உழைப்பாளர்களும் வறுமையில் வாடினார்கள் என்று சொல்லமுடியாது. பெருமளவில் \"நடுத்தர மக்கள்\" எழுச்சியுற தொழிற்புரட்சி வாய்ப்பளித்தது. வழக்குரைஞர்கள், மருத்துவர்கள் போன்ற சிறப்புத் தகுதியினர் தோன்றத் தொடங்கினர். சுற்றுச் சூழல் தூய்மை மேம்பட்டது. நாட்டுப்புறங்களில் ஏற்பட்ட பஞ்சம் தொழிற்சாலைப் பகுதிகளில் ஏற்படவில்லை. இருந்தாலும், போதிய இட வசதியின்றி, நெருக்கமாக வாழ்ந்ததால் நகர்ப்புற உழைப்பாளிகள், குறிப்பாகச் சிறு குழந்தைகள், நோயுற்றனர். இட நெருக்கடியால் காச நோய், சுரங்க வேலையால் நுரையீரல் நோய்கள், அசுத்த நீரால் வாந்திபேதி, குடற்காய்ச்சல் போன்றவை பரவின.\n\nதொழிற்புரட்சிக் கால இங்கிலாந்தில், 1844இல் ஆலைத் தொழிலாளர்கள் வாழ்க்கைச் சூழல் எந்நிலையில் இருந்தது என்பதை மார்க்சிய இணைநிறுவுநரான பிரெட்ரிக் எங்கெல்சு தாம் எழுதிய \"1844 இங்கிலாந்தில் பாட்டாளி வர்க்கத்தின் நிலை\" என்னும் நூலில் விரிவாக விவரித்துள்ளார். அந்நூலின் மறுபதிப்பு 1892இல் வெளியானது. அதற்கு எழுதிய முன்னுரையில் எங்கெல்சு இங்கிலாந்து நாட்டுத் தொழிலாளர்களின் வாழ்க்கைச் சூழலில் பெரும் முன்னேற்றம் ஏற்பட்டதைக் குறிப்பிடுகிறார்.\n\n\nSection::::தொழிற்புரட்சியின் தாக்கங்கள்.\nSection::::சமூகத்தில் ஏற்பட்ட தாக்கம்.\nதொழிற்புரட்சி ஐரோப்பியர் வாழ்க்கையில் எல்லாவகையிலும் ஆழமான தாக்கத்தை ஏற்படுத்தியது. விவசாய உற்பத்தியில், வியாபார அமைப்புகளில், தொழில்நுட்பத்தில் ஏற்பட்ட மாற்றம் சமூகத்திலும், அரசியலிலும் புரட்சிகரமான விளைவுகளை ஏற்படுத்தியது.\n\nகிராமப் பகுதியிலிருந்து மக்கள் தொழிற்சாலைகள் இருந்த நகரங்களுக்கு ஈர்க்கப்பட்டனர். அதனால் பல தொழில் நகரங்கள் உருவாயின. மக்கள்தொகைப் பெருக்கத்தால் சுகாதார சீர்கேடு ஏற்பட்டது. காற்று, நீர்,ஒலி போன்றவை மாசடைந்ததால் மக்களின் சுகாதாரம் பாதிக்கப்பட்டது. சிறுவர்களும் பெண்களும் பெருமளவில் குறைந்த கூலிக்கு ஆலைகளில் பணிபுரிந்ததால் தொழில் அதிபர்கள் பெருத்த இலாபம் ஈட்டினர். பெருமளவில் ஏற்பட்ட வேலையில்லாத் திண்டாட்டமும் குறைந்த கூலியும் சமூகத்தில் மிகப்பெரிய பிரச்சனைகளாக மாறின.\n\nமேலும், பழைய சமுதாயப் பிரிவுகள் அழிந்து \"முதலாளி-தொழிலாளி\" என்ற இரண்டு புதிய பிரிவுகள் தோன்றின. மக்களின் ஏழை-பணக்காரன் என்ற வர்க்கங்கள் பேசப்பட்டன. பல ஐரோப்பிய நாடுகளில் தொழிற்சாலைகள் வளர்ச்சியடைந்ததால், அவர்கள் வேறு வழியின்றி தங்களுக்கெனப் புதிய குடியேற்ற நாடுகளை அமைக்கவும், மற்ற கண்டங்களில் கச்சாப்பொருளைப் பெறவும், உற்பத்தி செய்யப்பட்ட பொருட்களை விற்கவும் உட்படுத்தப்பட்டனர். இவ்வாறாகக் காலனி தேடல் தீவிர காலனி ஏகாதிபத்தியத்திற்கு அடிகோலியது.\n\nSection::::அரசியல் தாக்கம்.\nபெரிய நகரங்கள் தோன்றியதால் பராளுமன்ற சீர்திருத்தங்கள் தேவைப்பட்டது. பல பாராளுமன்ற சீர்திருத்தங்கள் அறிமுகப்படுத்தப்பட்டன. முதலாளிகளின் சுரண்டல்களிலிருந்து தொழிலாளர்களைக் காக்கவும, தொழிலாளர்களின் நலன்களை மேம்படுத்தவும் 1819,1833 மற்றும் 1837-களில் தொழிலாளர்களின் சட்டங்கள் இயற்றப்பட்டன. 1825-ஆம் ஆண்டு தங்கள் உரிமைகளைப் போராடிப் பெற \"தொழிலாளர் சங்கங்கள்\" ஏற்படுத்தப்பட்டன. மேலும் போக்குவரத்துத் தகவல் தொடர்பு வாயிலாகத் தேசியம், பன்னாட்டு தேசியம் போன்ற கருத்துகள் தோன்றலாயின. அதனால் பொருளாதார அடிப்படையில் மக்களாட்சி அரசு தேவை அதாவது சமதர்மம்(சோஷலிசம்) தேவை என்ற கருத்து தோன்றியது.\n\nSection::::பொருளாதாரத் தாக்கம்.\nதொழிற்புரட்சி இங்கிலாந்தின் பொருளாதாரத்தை மாற்றியமைத்தது. உலகத்திலேயே அதிக முன்னேற்றமடைந்த நாடாக இங்கிலாந்து உருவானது. இங்கிலாந்து நாட்டு வருமானம் அதன் வளர்ச்சியடைந்த வாணிகத் தொடர்புகளால் அதிகரித்தது. குடிசைத் தொழில்கள், ஆலைகளுடம் போட்டியிட இயலாமல் நாளடைவில் அழிந்தன. ஆலைகளின் வளர்ச்சியால் மான்செஸ்டர், லங்காஷியர், பர்மிங்காம், செப்பீல்டு போன்ற பல புதிய தொழில் நகரங்கள் தோன்றின. முதலாளி-தொழிலாளி என்ற வர்க்கங்கள் தோன்றியதால் நாட்டின் ஒட்டு மொத்த முதலீடும் முதலாளிகளின் வசமானது.\n\nSection::::புதிய கொள்கைகள்.\nதொழில்புரட்சியினால் அடிக்கடி பயன்படுத்துகின்ற பல அரசியல் சொற்கள் பிறந்தன. பொருட்களின் உற்பத்தி பெருகியதால், பெரிய தொழிற்சாலைகளின் உடமையாளர்கள் செல்வந்தர்களாயினர். அதன் விளைவாக முதலாளித்துவம் தோன்றியது. பெரும் தொழிற்சாலைகள் வணிக முதலீடுகளைப் பெருக்கியதே முதலாளித்துவத்தின் தாக்கமாகும்\n\nSection::::சமத்துவம்.\nதொழிலாளர் வர்க்கத்தினர் முதலாளி வர்க்கத்தினரை எதிர்த்து முழக்கங்களை எழுப்பினார்கள். தொழிலாளர்களின் அடிப்படைத் தேவைகளையும், மனித உரிமைகளையும் உள்ளடக்கிய சமத்துவ \"பொதுவுடைமைத்\" தத்துவங்கள் செல்வாக்குப் பெற்றன. சமத்துவத்தின் நோக்கம் செல்வம் ஒரு சிலரிடம் மட்டும் சென்றடையாமல் அனைவருக்கும் பகிர்ந்தளிக்கப்பட்டு ஏழை பணக்காரன் என்ற வேறுபாடு மறைய வேண்டும். எவரும் பட்டினியால் வாடாமல் அனைவரின் தேவைகளும் நிறைவு செய்யப்பட வேண்டும் என்பதாகும். நடுத்தர வர்க்கத்தினருக்கும் தொழிலாளர் வர்க்கத்தினருக்கும் இடையே உள்ள வேறுபாட்டைத் தொழில்மயமாதல் கூர்மைப்படுத்தியது. இந்தப் பாகுபாட்டைப் போக்க முதன் முதலாக \"இராபர்ட் ஓவன்\" என்பவர் சமத்துவம் என்ற சொல்லை உருவாக்கினார்.\n\nSection::::மார்க்சிசம்.\nமார்க்க்சிசம் என்பது உழைப்பினால் ஏற்படும் இலாபத்தில் உழைப்பாளர்களுக்கும் உரிய பங்கு வேண்டும் என்பதாகும். ஜெர்மனி நாட்டு சமத்துவவாதி 'கார்ல் மார்க்ஸ்' மார்க்க்சிசம் என்ற கோட்பாட்டை வெளியிட்டார். இவரது கோட்பாடு உற்பத்திக்கும், உழைக்கும் உடல்சக்திக்கும் நெருங்கிய தொடர்பு உள்ளது என்று வலியுறுத்தியது. இத்தகைய சோசலிச பொதுவுடைமைத் தத்துவங்கள் தோன்றுவதற்கு அடித்தளமாகத் தொழிற்புரட்சியும் மார்க்சிய தத்துவங்களும் காரணமாக இருந்தன.\n\nSection::::தடையில்லா வாணிபக் கொள்கை.\nதொழிற்புரட்சியின் விளைவாகவும் முதலாளிகளின் சந்தை நோக்கங்களுக்காகவும் தடையிலா வாணிபக் கொள்கை தோன்றியது. இக்கொள்கையின் படி வியாபாரம் மற்றும் ஆலைகளின் நடவடிக்கைகளில் தலையிட அரசுக்கு உரிமையில்லையென வியாபாரிகள் மற்றும் முதலாளிகள் கோரினார்கள்.\n\nSection::::தொழிற்புரட்சியின் நன்மை தீமைகள்.\nதொழிற்புரட்சியினால் மனித இனத்திற்கு நன்மை விளைந்ததா தீமை விளைந்ததா என்னும் கேள்வி இன்றும் விவாதிக்கப்படுகிறது. ஒருசிலர் தொழிற்புரட்சியினால் ஏற்பட்ட நன்மைகளை மட்டுமே வலியுறுத்தினாலும், அப்புரட்சி சில தீய விளைவுகளுக்கு அடித்தளம் இட்டது என்பதையும் மறுக்கமுடியாது.\n\nதொழிற்புரட்சியினால் மனிதன் இயந்திரங்களுக்கு அடிமையானான். ஆலைத் தொழிலாளிகள் இரக்கமின்றி முதலாளிகளால் சுரண்டப்பட்டனர். ஆலைகளில் வேலைநேரம் பதினான்கு முதல் பதினாறு மணி நேரம் வேறுபட்டிருந்தது. பெண்களும் சிறுவர்களும் குறைவான ஊதியம் மற்றும் பாதுகாப்பில்லாத அபாயகரமான இயந்திரங்களுக்கு அருகேயும் பணிபுரிய வேண்டியிருந்தது. வேலையில்லாத் திண்டாட்டம் ஒரு தீவிர பிரச்சினையாக ஆனது. மக்கள் செயற்கை வாழ்க்கை வாழத்துவங்கினர்.\n\nதொழிற்புரட்சியானது நன்மை தீமை இரண்டையும் உள்ளடக்கியது. ஆனால் அதன் விளைவுகள் நிறைவேற நீண்டகாலம் ஆனது. டேவியின் கூற்றுப்படி தொழில்புரட்சி ஒரு வரமல்ல; தொழிற்சாலைகளின் அமைப்பும் செயல்பாடும் பல தொழிலாளர்களின் மகிழ்ச்சியையும் மரியாதையையும் முடிவுக்குக் கொண்டு வந்தது. மனித குலத்திற்கு நல்ல வசதி வாய்ப்புகளை வழங்கிய குடிசைத் தொழில்களை முடிவுக்குக் கொண்டுவந்தது. ஒட்டுமொத்தமாகப் பார்க்கும்போது மனித வாழ்க்கைத் தரம் மேம்பட்டது என்பதை மறுக்க இயலாது. ஆனால், தொழிற்புரட்சியின் விளைவாகச் சுற்றுச்சூழல் மாசுபடல், மனித உழைப்பு சுறண்டப்படல், ஆகியவை விரிவடைந்தன. சுருக்கமாகக் கூறின், இன்றைய நவீன உலகத்தைத் தொழிற்புரட்சியே உருவாக்கியது எனலாம்.\n\nSection::::உசாத்துணை.\nதமிழ்நாடு அரசின் சமச்சீர்கல்விப் பாடநூல், ஒன்பதாம் வகுப்பு, தமிழ்நாட்டுப் பாடநூல் கழக வெளியீடு-2011.\n\nSection::::மேற்கோள்களும் அடிக்குறிப்புகளும்.\n__NOEDITSECTION__\n"}
{"id": "9906", "url": "https://ta.wikipedia.org/wiki?curid=9906", "title": "ஆடம்பரப் பண்டம்", "text": "ஆடம்பரப் பண்டம்\n\nஆடம்பரப்பண்டங்கள் எனப்படுபவை பொருளியலின்படி மக்களின் வருமான அதிகரிப்புடன் கேள்வி அதிகரிப்பு ஏற்படுகின்ற வகையைச் சார்ந்த பண்டங்கள் ஆகும். இவை அவசியமான பண்டம், இழிவுப்பண்டம் ஆகியற்றிலிருந்து மாறான நடத்தையைக் காண்பிக்கும். ஆடம்பரப் பண்டமானது உயர் வருமானக்கேள்வி நெகிழ்ச்சியினைக் காண்பிக்கும். இவ் வகையான பண்டங்கள் மக்களின் அந்தஸ்து, கௌரவம், உயர் வருமானம் ஆகியவற்றை விளம்புகின்ற சின்னமாகக் கருதப்படும். மக்களின் வருமான மட்டம் அதிகரிக்கும்போது ஆடம்பரப்பண்டங்களுக்கான் கேள்வியும் அதிகரிக்கும். எனினும் வேறுபட்ட வருமான மட்டங்களில் இவை அவசியப்பண்டமாகவோ அல்லது இழிவுப்பண்டமாகவோ மாற்றமடையலாம். அதாவது மேலைத்தேசங்களில் தொலைக்காட்சியானது அவசியப்பண்டமாகக் காணப்படும் அதே சமயத்தில் கீழைத்தேசத்தில் அவை ஆடம்பரப்பண்டமாகக் கருதப்படும்.\n\nஉ-ம் :தங்கநகைகள், சொகுசுவாகனங்கள்\n"}
{"id": "9907", "url": "https://ta.wikipedia.org/wiki?curid=9907", "title": "வாழிடம் (சூழலியல்)", "text": "வாழிடம் (சூழலியல்)\n\nசூழலியலில் (ecology), வாழிடம் (habitat) என்பது குறிப்பிட்ட உயிர் இனம் (species) வாழ்ந்து வளர்கின்ற இடத்தைக் குறிக்கும். இது ஒரு இனக் கூட்டத்தைச் சுற்றி அமைந்துள்ள சூழலைக் குறிக்கும். ஒரு தனி உயிரினம் வாழும் இடத்தையன்றி, ஒரு இனத்தைச் சேர்ந்த உயிரினங்கள் கூட்டமாக வாழ்ந்து பெருகும் ஒரு புவியியல் பிரதேசத்தையே \"வாழிடம்\" என்ற சொல் குறிக்கிறது.\n\n\nSection::::வெளியிணைப்புகள்.\nவாழிட வகைகள்: நீர் வாழிடம் - காட்டு வாழிடம் - நிலக்கீழ் வாழிடம் - பாலைவன வாழிடம்\n"}
{"id": "9908", "url": "https://ta.wikipedia.org/wiki?curid=9908", "title": "துளுவம்", "text": "துளுவம்\n\nதுளு அல்லது துளுவம் ஒரு திராவிட மொழியாகும். இதனை தற்போது இரண்டு மில்லியனுக்கும் சற்று குறைவான மக்கள் பேசுகின்றனர். இது பெரும்பாலும் கர்நாடக மாநிலத்தின் தென் கன்னடா, உடுப்பி ஆகிய மாவட்டங்களிலும் பேசப்படுகிறது.\n\nஇம்மொழிக்கு எழுத்துரு (வரிவடிவம்) இல்லாதிருந்தது. ஆனால் இருபதாம் நூற்றாண்டில் எழுத்துரு (வரிவடிவம்) அமைக்கப்பட்டது. இவ் எழுத்துரு (வரிவடிவம்) மலையாளத்தை ஒத்திருந்தாலும் தற்காலத்தில் கன்னட மொழியின் வரிவடிவமே பயன்படுத்தப்படுகிறது.\n\nSection::::பேசப்படும் பகுதிகள்.\nமுன்னர் துளு மொழி கேரளாவின் காசரகோடு மாவட்டத்தின் சந்திரகிரி ஆற்றின் மேற்கிலிருந்து, கர்நாடக மாநிலத்தின் உத்தர கன்னட மாவட்டத்தின் கோகர்ணா வரை பேசப்படுப்பட்டது. தற்போது இம்மொழி பேசுபவர்கள் கேரளாவின் காசரகோடு மாவட்டத்தின் வட பகுதியில் சில இடங்களிலும் மற்றும் கர்நாடக மாநிலத்தின் தக்சிண கன்னட மற்றும் உடுப்பி மாவட்டத்தில் மட்டும் பயன்பாட்டில் உள்ளது. மேலும் இப்பகுதியில் மட்டும் துளு கலாச்சாரம் தற்போது நிலவுகிறது, இப்பகுதி துளுநாடு என்றும் அழைக்கின்றனர்.\n\nSection::::சில துளு சொற்கள்.\nவழக்கமாக உபயோகிக்கப்படும் சில துளு சொற்கள்:\n\n\n"}
{"id": "9909", "url": "https://ta.wikipedia.org/wiki?curid=9909", "title": "மரபியற் பல்வகைமை", "text": "மரபியற் பல்வகைமை\n\nசூழ்நிலைமண்டலம் (ecosystem) மற்றும் மரபணுப் பொதுச்சேர்மங்கள் (gene pools) ஆகியவற்றில், ஒரே இனத்தைச் சார்ந்த பல வேறுபாடான உயிரினங்கள் இருக்கும் நிலை மரபியற் பல்வகைமை எனப்படுகின்றது. இது குறிப்பிட்ட உயிரினம் பிழைத்து வாழ்வதற்குச் சாதகமான நிலைமையாகும். 19 ஆம் நூற்றாண்டின் நடுப்பகுதியில் அயர்லாந்தில் ஏற்பட்ட பெரிய பஞ்சத்துக்கு, நாட்டின் உருளைக்கிழங்குப் பயிர்களில் குறைவான மரபணுசார்ந்த வேறுபாடுகள் இருந்ததும் ஒரு காரணம் எனக்கூறப்படுகின்றது. இது பெரும்பாலான பயிர்களை வைரஸ் தாக்கி அழிப்பதை இலகுவாக்கியது.\n\nஉயிர்த்தொகை மரபியல் (population genetics) என்னும் கல்வித்துறை மரபியற் பல்வகைமை தொடர்பான பல எடுகோள்களை (hypotheses) உள்ளடக்கியுள்ளது.\n\n"}
{"id": "9910", "url": "https://ta.wikipedia.org/wiki?curid=9910", "title": "சிம்லா", "text": "சிம்லா\n\nசிம்லா, தற்பொழுது பெயர் ஷிம்லா என மாற்றப்பட்டுள்ளது, இமாசலப் பிரதேச மாநிலத்தின் தலைநகரம் ஆகும். இது ஒரு புகழ் பெற்ற கோடை இருப்பிடமும் ஆகும். 1864-ம் ஆண்டு, இந்தியாவின் ஆங்கிலேய ஏகாதிபத்தியத்தின் கோடைகாலத் தலைநகராக சிம்லா விளங்கியது. 'குன்றுகளின் ராணி' என்று ஆங்கிலேயர்களால் அன்புடன் அழைக்கப்பெற்ற ஷிம்லா, ஒரு புகழ் பெற்ற சுற்றுலாத்தலமாகும். இமாலய மலைத் தொடரின் வடமேற்குப் பகுதியில், உயரமான மேட்டில் ஷிம்லா அழகான சுற்றுச்சூழலுடன் அமைந்துள்ளது. தேவதாரு, சிகப்பு நிற மலர்கொத்துகள் கொண்ட மரவகைகள், ரோடோடென்ரான், கருவாலி போன்ற அடர்ந்த மரங்கள் நிறைந்த காடுகளின் போர்வையால் சூழப்பட்ட இந்த ஷிம்லா நகரம், இதமான கோடை காலத்தையும் பனிமழை பொழியும் குளிர்ச்சியான குளிர்காலத்தையும் வழங்குகிறது. காலனி ஆதிக்கத்திலிருந்தே தோன்றிய நியோ-கோதிக் மற்றும் டியுடோர்பீதன் கட்டிடக்கலையின் சாயல் கொண்ட பல கட்டிடங்களுக்கு இந்த நகரம் பெயர் பெற்றது. கால்கா-ஷிம்லா ரயில்வே என்னும் மிக நீண்ட தூர குறுகிய ரயில் பாதை கால்கா நகருடன் ஷிம்லாவை இன்றும் இணைக்கிறது. மிக அண்மையிலுள்ள பெரிய நகரமான சண்டிகரிலிருந்து ஷிம்லா சுமார் 115 கி.மீட்டர் (71.4 மைல்) தூரத்திலும், இந்தியத் தலைநகரமான புதிய தில்லியிலிருந்து சுமார் 365 கி.மீட்டர் (226.8 மைல்) தொலைவிலும் அமைந்துள்ளது. \nஇந்து கடவுள் காளியின் மறு அவதாரமாகக் கருதப்படும் சியாமளா தேவி அன்னையை போற்றும் வகையில், இந்நகருக்கு ஷிம்லா என்று பெயர் வந்தது.\n\nSection::::வரலாறு.\nகூர்க்கா போரின் பிறகு, 1819-ம் ஆண்டு பிரித்தானியர்கள் சிம்லாவைத் தன்வசமாக்கிக் கொண்டனர். அச்சமயத்தில் இந்துக் கடவுள் சியாமளா தேவியின் கோவிலால் இந்த ஊர் பெருமை பெற்றிருந்தது. 1822-ஆண்டு, சார்லஸ் பிராட் கென்னடி என்ற ஸ்காட்லாந்து நாட்டைச் சேர்ந்த அரசு அதிகாரியே, பிரித்தானிய முதல் கோடைக்கால இருப்பிடத்தை ஷிம்லாவில் கட்டினார்.\n\n1823 முதல் 1828 வரை வங்காளத்தின் கவர்னர்-ஜெனரலாக இருந்த ஆம்ஹெர்ஸ்ட் பிரபு என்பவர்தான் 1827-ம் ஆண்டு கோடை முகாமைத் துவக்கி வைத்தார். அச்சமயத்தில் ஷிம்லா நகர் முழுவதற்கும் ஒரே ஒரு குடில் மட்டுமே இருந்தது. பிறகு அவ்வாண்டில் அவர் அவ்விடத்தை விட்டுச் சென்றபோது, சுமார் ஆறு குடில்கள் மட்டுமே கட்டி முடிந்தன. அதன் பின்னர் 10 ஆண்டுகளுக்குள், நூற்றுக்கும் மேற்பட்டவை உருவாகின.\n\n1828 முதல் வங்காள கவர்னர்-ஜெனரலாக இருந்த வில்லியம் பென்டிங்க் பிரபு (பின்னர் 1833-ம் ஆண்டு கவர்னர் ஜெனரல் என்ற பதவி உருவாக்கிய பிறகு இந்தியா முழுமைக்கும் கவர்னர் ஜெனரலாக இருந்தவர்) என்பவரின் கவனத்தை, அண்மைக்காலம் வரை சிம்லா என்று விளங்கிய ஷிம்லா ஈர்த்தது. 1832-ம் ஆண்டு கர்னல் சர்ச்சிலுக்கு \"லூதியானவிலிருந்து நான்கு நாள் பயணத் தொலைவில், எளிதாக அடையக் கூடியதாகவும் இந்துஸ்தானத்தின் கடுமையான கோடை வெப்பத்தின் எரிச்சல் மிகுந்த சமவெளிகளில் இருந்து தப்பிச் செல்ல உகந்த அடைக்கலமாகவும் உள்ளது\" என்று எழுதினர்.\n\nஅவருக்குப் பின்னால் வந்த பிரபுக்களில் ஒருவரும் 1864 முதல் 1869 வரை இந்திய நாட்டின் வைஸ்ராயாக இருந்தவருமான ஐயா ஜான் லாரன்ஸ் என்பவர் பிரித்தானியர்கள் நிர்வாகத்தை ஆண்டுக்கு இருமுறை கல்கத்தாவிற்கும் அதிலிருந்து 1000 மைலுக்கும் அதிக தூரத்திலுள்ள தனி மையத்திற்கும் இடையே மாற்றும் முடிவை, அதை அடைவது கடினமான செயலாக இருந்தாலும், மேற்கொண்டார். 1876-1880-ம் ஆண்டில் வைஸ்ராயாக இருந்த லிட்டன் பிரபு என்பவர், 1876-ம் ஆண்டு முதல் நகரை வடிவமைப்பதற்கான முயற்சிகளை மேற்கொண்டார். முதலில் பீட்டர் ஹோஃப் எனும் வாடகை வீட்டில் தங்கியிருந்தாலும் வைஸ் ரீகல் லாட்ஜ் என்னும் அரசப்பிரதிநிதிக்குரிய மாளிகையைக் கட்டத் திட்டமிட்டு, அதை வானமண்டல ஆராய்ச்சி நிலைய குன்றில் கட்டினார். இந்தியக் குடிமக்கள் தங்கி இருந்த \"மேல் சந்தை\" என்ற பகுதி எரிந்த பொழுது, பெரும் நிலப்பரப்பு வெட்ட வெளியாகியது. கிழக்குப்பகுதியை ஐரோப்பியர்களின் நகர மையமாக ஆக்கும் திட்டத்தால் அவர்கள் முகட்டிலிருந்து செங்குத்தான சரிவுகளில் கீழிறங்கி நடு மற்றும் கீழ் சந்தைக்கு இடம்பெயர வேண்டிய நிர்ப்பந்தம் ஏற்பட்டது. மேல் சந்தையில் நூலகம், அரங்கம் ஆகிய வசதிகள் மட்டுமல்லாமல், காவலர், இராணுவ தன்னார்வலர்கள் ஆகியோரின் அலுவலகங்கள், நகராட்சி நிர்வாகம் போன்ற வசதிகளுடன், ஊர்ச் சாவடி அமைய இடம் ஏற்பட்டது.\n\nகோடை காலங்களில் பஞ்சாப் மாநில அரசின் கோடைத்தலைநகராக மட்டுமல்லாமல், இந்திய இராணுவத்தின் தலைமைத் தளபதி மற்றும் பல அரசுத் துறைகளின் தலைமை அலுவலகமாகவும் சிம்லா விளங்கியது. கோடைக்காலத்தில், பெரும்பாலான பிரித்தானிய இல்லத்தரசிகள் மற்றும் சமவெளியில் வசிப்போரது பெண்மக்கள் ஆகியோரும் அவர்களுடன் இணைந்து கொள்வர். இவை அனைத்தும் ஒருங்கிணைந்து உருவானதே 'ஷிம்லா சமுதாயம்' ஆகும். சார்லஸ் ஆலன் என்பவரின் கூற்றுப்படி, \"இது பிரித்தானிய இந்தியாவிற்கு ஒரு மேல் தட்டு ஏற்பட்டதைப் போன்றதாகும்\". மிக அதிகமான விலைவாசி, மிக உன்னதமான, விரும்பத்தகுந்த பருவநிலை, மிகக் குறைந்த எண்ணிக்கையிலுள்ள தங்குமிடங்கள், போன்ற காரணங்கள் இதற்கு உதவியிருக்கலாம். ஒவ்வொரு ஆண்டும், பிரித்தானிய ராணுவ வீரர்கள், வியாபாரிகள் மற்றும் அரசு ஊழியர்கள் ஆகியோர் இந்திய கங்கை நதி சமவெளியின் கோடைகால வெப்பத்திலிருந்து தப்புவதற்காக அங்கே செல்வர். திருமணமாகாத ஆண்கள், குடும்ப உறவற்றவர்கள், கோடையைக் கழிப்பதற்காக வந்துள்ள பெண்டிர் ஆகியோர் அங்கு இருப்பதால், சிம்லா விபச்சார நடவடிக்கைகள் நடைபெறும் இடம் என்றும் விபச்சாரம் பற்றிய வம்புப் பேச்சுகள் உலவும் இடம் எனவும் பெயர் பெற்றது. ஆலன் குறிப்பிடும் கடிதத்தில் ரூடியார்ட் கிப்ளிங் என்பவர் குறிப்பிட்டது போல் சிம்லா \"அற்பத்தனம், வம்புப்பேச்சு, சதியாலோசனை ஆகியவற்றுக்காகப் புகழ் பெற்றிருந்தது. இதனையும் பார்க்கவும்[95]\n\n1906-ல் கட்டிய, கால்கா-ஷிம்லா ரயில் தடம் சிம்லாவுக்குப் பிரபலத்தையும், தொடர்பையும் ஏற்படுத்திக் கொடுத்தது. கால்கா, ஷிம்லா ரயில் தடமானது, 806-க்கும் அதிகமான பாலங்களையும், 103 குகைகளையும் கொண்டதாகும். இது ஒரு பொறியியல் விந்தை எனவும் , கிழக்கிந்தியாவின் பிரித்தானிய அணிகலன் எனவும் பெருமை பெற்றது. 2008-ம் ஆண்டில், யூனேஸ்கோவின் உலகப் பாரம்பரிய இடங்கள் பட்டியலில் , இந்தியாவின் மலை ரயில் தடமாக இடம் பிடித்தது. அது மட்டுமன்றி, பிரித்தானிய இந்தியாவின் பிரிவினைக்கு முன் இப்பகுதியில் கணிசமான அளவிற்கு முஸ்லிம்களும் வாழ்ந்து வந்தனர். மேலும், 1871-லிருந்து, இன்றைய தலைநகரான புதிய சண்டிகர் நகரம் கட்டி முடிக்கப்படும் வரையிலும் , பிரிக்கப்படாத பஞ்சாப் மாநிலத்திற்கு ஷிம்லா தலைநகரமாய் இருந்தது. 1971-ல் ஹிமாச்சல பிரதேசம் உருவானபோது ஷிம்லா இதன் தலை நகரமாயிற்று.\n\nசுதந்திரத்திற்கு முந்தைய கால கட்டிடங்கள் இன்றும் சிம்லாவில் காணப்படுகின்றன. அரசுப் பிரதிநிதி மாளிகை,ஆக்லாந்து இல்லம், கோர்டான் கோட்டை, பீட்டர் ஹாஃப் இல்லம், கெயிட்டி திரையரங்கம் ஆகியன பிரித்தானிய இந்திய ஆதிக்கத்தின் சுவடுகளாக எஞ்சி இருக்கின்றன. ஜக்கோ மலை மற்றும் பிராஸ்பெக்ட் மலை என்ற இரு குன்றுகளுக்கிடையே, மலைத்தொடரில் சுமார் ஒன்றரை மைல் நீளத்திற்கு பிரித்தானிய ஷிம்லா அமைந்திருந்தது. இந்த மலைமுகட்டின் நீளவாட்டில் முதுகுத் தண்டுபோல அமைந்தது தான் 'மால்' எனப்படும். இதன் தென்திசை விரிவாக்கம் வைஸ்ராய் மற்றும் அவரது மனைவியின் வண்டிகள் தவிர பிற போக்குவரத்துக்குத் தடை விதித்த பகுதியாகும்.\n\nSection::::புவியியல்.\nஇமயமலையின் வடமேற்குத் தொடரில் ஷிம்லா அமைந்துள்ளது. கடல்மட்டத்திலிருந்து சராசரியாக 2397.59 மீட்டர் (7866.10 அடி) உயரத்திலுள்ள இந்நகரம், ஒரு மலை முகட்டிலும்அதன் ஏழு முள்போன்ற கூரிய அமைப்புகளின் மீதும் பரந்து விரிந்துள்ளது. இந்நகரம் கிழக்கு மேற்காக சுமார் 9.2 கி.மீட்டர் (22) நீண்டுள்ளது. ஷிம்லாவில் 2454 மீட்டர் (8051 அடி) உயரத்திலுள்ள ஜாக்கோ குன்றுதான், மிக உயரமான இடமாகும். இந்தியாவின் நிலநடுக்க ஆபத்து மண்டலங்களுள் ஷிம்லா நான்காவது மண்டலமாகும் (அதிக அளவு பாதிப்பு விளையும் பகுதி) வலுவற்ற கட்டிடக்கலை நுட்பமும், பெருகி வரும் மக்கள் தொகையும், ஏற்கனவே நிலநடுக்க வாய்ப்புள்ள ஷிம்லா நகரத்தை அச்சுறுத்துகின்றன. நகரில் முக்கிய நீர் நிலைகள் ஏதுமில்லை. 21 கி.மீ.(13 மைல்) தூரத்திலுள்ள சத்லஜ் ஆறு தான் அதற்கு மிக அண்மையிலுள்ள நதியாகும். கிரி, பப்பர் யமுனையாற்றின் கிளைநதிகள் இரண்டும், ஷிம்லா மாவட்டத்தில் நகருக்குத் தொலைவில் ஓடும் ஆறுகளாகும். \nஷிம்லாவின் திட்டப்பரப்பில் பசுமைப் பகுதி சுமார் 414 ஹெக்டேர் (1023 ஏக்கர்) ஆகும். நகரின் உள்ளேயும், சுற்றி புறத்தேயும் நிறைந்துள்ள, தேவதாரு, டியோடர், கருவாலி, சிகப்பு நிற மலர்கொத்துகள் கொண்ட மரவகைகள், (ரோடா டென்டிரான்) போன்ற மரங்களே முக்கிய காடுகளாகும். ஆண்டுக்காண்டு அதிகரித்து வரும் சுற்றுலாப் பயணிகளைப் பராமரிக்கும் போதிய உள் கட்டமைப்பு வசதிகள் இல்லாத காரணத்தால், சுற்றுப்புற சூழல் சீரழிந்து, ஷிம்லாவின் சுற்றுச்சூழல் சுற்றுலா மையம் என்ற புகழ் மங்கி விட்டது. கனமழைப் பொழிவுக்குப் பின் அடிக்கடி ஏற்படும் நிலச்சரிவுகளும் இவ்விடத்தில் இப்போது அதிகரித்து வரும் பிரச்சனையாகும்.\n\nSection::::தட்பவெப்பநிலை.\nகுளிர்காலத்தில் மிகுதியான குளிர்ச்சியும், கோடைக் காலத்தில் மிதமான வெப்பமும் ஷிம்லாவின் தட்பவெப்ப நிலையாகும். வெப்பநிலையானது, ஆண்டு முழுவதும் 3.95 °C (39.11 °F) முதல் 32.95 °C (91.31 °F) வரையிலான வரையறைக்குட்பட்டது. கோடையில் சராசரி வெப்பம் 14 °C முதல் 20 °C வரையும், குளிர்காலத்தில் -7 °C முதல் 10 °C வரையும் பதிவாகின்றன. மாதத்தின் மழை அளவு நவம்பரில் 24 மி.மீ என்ற அளவிற்கும் ஜூலை மாதம் 415 மி.மீ என்ற அளவிற்கும் இடையே வேறுபடுகிறது. குளிர் மற்றும் வசந்த காலத்தில் மாதத்தில் 45 மி.மீ மழை பெய்வதும் பருவ மழை தொடங்கும் ஜூன் மாதத்தில் 115 மி.மீ மழை பெய்வதும் வழக்கமாகும். ஓராண்டில் பொழியும் மொத்த மழையின் சராசரி அளவு 1520 மி.மீ (62 அங்குலம்) ஆகும். வழக்கமாக டிசம்பர் மாதத்தில் நிகழ்ந்து வந்த பனிப் பொழிவு, அண்மைக் காலங்களில் (கடந்த பதினைந்து ஆண்டுகளாக), ஆண்டுதோறும் சனவரி, பிப்ரவரியில் நிகழ்கின்றது.\n\nSection::::பொருளாதாரம்.\nசுற்றுலா மற்றும் அரசுத்துறை இங்கு வேலைவாய்ப்பைத் தருகின்றன. இமாச்சலப் பிரதேசத்தின் நிர்வாகத் தலைநகரம் என்பதாலேயே, மத்திய, மாநில அரசுகளின் பல அலுவலகங்கள் இங்குள்ளன. வேலை செய்பவர்களில் கிட்டத்தட்ட பாதி மக்கள் (47%) அரசுப் பணியில் இருப்பவர்களாகும். நேரடி விருந்தோம்பும் தொழிலாளிகளான சுற்றுலா வழிகாட்டிகள், உறைவிடங்களிலும், உணவு விடுதிகளிலும் பணிபுரிவோர் மற்றும் பலர் மிகக் குறைவானவர்களே (10%). எஞ்சியவர்களுள் பெரும்பாலானோர் சுற்றுலாப் பயணிகளுக்கு நினைவு பரிசுப் பொருட்களை உற்பத்தி செய்தல், தோட்டவிளைபொருட்களைப் பதனிடுதல் போன்ற கைவினைகளிலும், சிறு தொழில்களிலும் ஈடுபடுவோராவர் .\n\nஇப்பிரதேசத்தின் வியாபாரம் மற்றும் போக்குவரத்தின் மையமாக ஷிம்லா நகரம் விளங்குவதுடன், இந்திரா காந்தி மருத்துவமனை (முன்னாள் ஸ்நோடவுன் மருத்துவமனை), தீன் தயாள் உபாத்யாய் மருத்துவமனை (முன்னாள் ரிப்பன் மருத்துவமனை), கமலா நேரு மருத்துவமனை மற்றும் இண்டஸ் மருத்துவமனை ஆகிய நான்கு பெரிய மருத்துவமனைகள் மற்றும் ஒரு மருத்துவக் கல்லூரியை இப்பகுதிக்கு வழங்கி உடல்நலம் பேணும் மையமாகவும் திகழ்கிறது. ஷிம்லாவை ஒரு கவர்ச்சியான ஆரோக்கிய சுற்றுலா மையமாக மாற்றுவதற்கு, நகரின் முன்னேற்றத் திட்டங்கள் முனைகின்றன.\n\nSection::::நகராட்சி நிர்வாகம்.\nஷிம்லா நகர் மற்றும் அதன் புறநகர் பகுதிகளான தால்லி, டுட்டு, புதிய ஷிம்லா ஆகியவற்றின் நிர்வாகப் பொறுப்புகள் ஷிம்லா நகராட்சி மன்றத்திற்குண்டு. 1851 ம் ஆண்டு துவங்கிய இந்த நகராட்சி மன்றத்தில், இமாசலப் பிரதேச அரசு நியமிக்கும் 3 உறுப்பினர்கள் உள்ளிட்ட தேர்ந்தெடுக்கப்பட்ட 27 உறுப்பினர்கள் பொறுப்பு வகிக்கிறார்கள். சமூக சேவை, கல்வித் துறை மற்றும் பிற செயல்களில் மேம்பாட்டின் அடிப்படையில் உறுப்பினர்கள் நியமனம் செய்கிறார்கள். 33 சதவீத இருக்கைகள் பெண்களுக்கு ஒதுக்கியுள்ளன. ஐந்தாண்டுகளுக்கு ஒரு முறை தேர்தல் நடக்கிறது. மேயரையும், துணை மேயரையும் மன்ற உறுப்பினர்களே தேர்ந்தெடுக்கின்றனர். 2008 ம் ஆண்டு ஜுன் மாத நிலவரப்படி இந்திய தேசிய காங்கிரஸ் (எதிர்க்கட்சி) மற்றும் பாரதீய ஜனதா கட்சி (ஆளும் கட்சி) ஆகியவை இரண்டு பெரிய அரசியல் கட்சிகளாகும். மாநில அரசால் நியமிக்கப்படும் ஆணையர்தான் நகரசபையின் நிர்வாகத் தலைவர். \nஷிம்லா நகரமானது, மாநிலங்களவைக்கு (விதான் சபா) ஓர் உறுப்பினரையும், பாராளுமன்ற மக்களவைக்கு (லோக் சபா) ஓர் உறுப்பினரையும் அனுப்பி வைக்கிறது. நகரின் சட்டம், ஒழுங்குமுறைகளை காவல்துறை, கண்காணிப்புத்துறை, அமலாக்க இயக்குனரகம், தடய அறிவியல் துறை, தீயணைப்புத் துறை, சிறைத்துறை மற்றும் ஊர்க்காவல் துறை ஆகிய அனைவரும் ஒருங்கிணைந்து பராமரிக்கி றார்கள். சிம்லா நகரில் மட்டும் 5 காவல் நிலையங்களும், 3 தீயணைப்பு நிலையங்களும் உள்ளன. ௦காவல் துறை மேலாளர், காவல் துறைக்குத் தலைமை ஏற்றுள்ளார். மாநிலத்திலுள்ள நான்கு ஆயுதம் தங்கிய போலீஸ் பட்டாளத்தில் ஒன்றான முதலாம் ஆயுதம் தாங்கிய போலீஸ் பட்டாளமும், நகரிலுள்ள காவல் துறையினருக்கு உதவி செய்யக் காத்திருக்கிறார்கள். விரைவு நடவடிக்கை நீதிமன்றம் உள்பட, மொத்தம் பதினொரு நீதிமன்றங்கள் இந்த மாவட்டத்தில் செயல்புரிகின்றன.\n\nSection::::மக்கள் தொகை விவரங்கள்.\nஷிம்லா நகரம் என்பது, ஷிம்லா நகராட்சி மன்றம் மற்றும் சிம்லா திட்ட விரிவாக்கப் பகுதிகள் ஆகிய இரண்டையும் கொண்டது. ஷிம்லா திட்ட விரிவாக்கப் பகுதி என்பது, தால்லி, டுட்டு, புதிய ஷிம்லா நகர்ப்புற தொகுதிகள் அனைத்தையும் உள்ளடக்கியது. 2001-ம் ஆண்டு இந்திய மக்கள் தொகை கணக்கெடுப்பின்படி, ஷிம்லா நகரமானது 1,042,161 ஜனத்தொகையுடன் 19.55 சதுரகிலோ மீட்டர் பரப்பளவுடையது. சுற்றுலாத்துறையின் மூலமாக வந்துபோகும் பயணிகளால் நிரந்தரமற்ற மக்கள்தொகை 75000 ஆகும். மக்கள்தொகையில் பெரும்பகுதியினர், அதாவது சுமார் 55% சதவீதத்தினர் 16–45 வயதுக்கு உட்பட்டவர்களாகும். அடுத்து 28 சதவீதத்தினர் 15 வயதிற்குக் குறைவான சிறார்கள். 2001 கணக்கின்படி, 1000 பையன்களுக்கு, 930 பெண்கள் என்ற குறைவான பால் விகிதம் இம்மாநிலத்திற்கு இயல்பற்றதல்ல எனினும் கவலைக்குரியதாகும்.\n\n1992-ல் 36% சதவீதமாக இருந்த வேலையற்றோர் எண்ணிக்கை, 2006-ல் 22.6% சதம் என்று கணிசமாக குறைந்துவிட்டது. சமீபத்திய தொழில்மயமாக்கல், சேவை செய்யும் நிறுவனங்களின் வளர்ச்சி, மற்றும் அறிவு வளர்ச்சி என்ற காரணங்களாலேயே வேலையில்லாதோர் எண்ணிக்கை குறைந்தது என்று குறிப்பிடப்படுகிறது.ஷிம்லா மாவட்டத்தில் 80சதவீதத்தினரும், மொத்த மாநிலத்தில் 77 சதவீதத்தினரும் கல்வி அறிவு பெற்றவர்கள் என்பதை ஒப்பிடும்போது ஷிம்லா நகரத்தில் 84 சதவீதத்தினர் படித்தவர்களாவர். \nஇமாசலப் பிரதேசத்தின் பூர்வீகக் குடிமக்களே ஷிம்லா நகரின் மக்கள் தொகையில் பெரும்பான்மையானவர்கள். பிரிட்டிஷ் இந்தியாவின் பிரிவினையின்போது, இங்கிருந்த பெரும்பாலான முகமதியர்கள் வெளியேறாமல் இங்கயே தங்கிவிட்டார்கள். சோலன் பகுதியல் வசிக்கும் சாஹ்னிஸ் போன்ற முஸ்லிம்களும் இதில் அடக்கம். ஹிந்தி, பஞ்சாபி, பிஹாரி போன்றவை மக்கள் பரவலாக பேசும மொழிகளாகும். இங்குள்ள முக்கியமான மதம் இந்து மதமாகும் (89%), அதற்கடுத்தது சீக்கிய மதமாகும் (9.7%), சிறுபான்மையினராக கிறித்துவர்களும், திபெத்திய பெளத்தர்கள், இசுலாமியர் ஆகியோரும் உள்ளனர்.\n\nSection::::கலாச்சாரம்.\nஷிம்லா நகரவாசிகளை ஷிம்லாயிட்ஸ் என்று சாதாரணமாக அழைக்கிறார்கள். அதிக அளவில் பட்டணத்து மேட்டுக்குடி மக்கள் இருப்பதால், அவர்கள் இங்கு பல வகையான விழாக்களை கொண்டாடுகிறார்கள். ஒவ்வொரு ஆண்டும் மிக அதிகமான சுற்றுலாப் பயணிகள் வரும் காலத்தில் சிம்லா கோடைத் திருவிழவானது, 3 - 4 நாட்கள் மலைமுகட்டில் கொண்டாடுகிறார்கள். இந்திய நாட்டின் எல்லாப் பகுதிகளிலிருந்தும் பிரபலமான பாடகர்கள் வந்து பாடுவது இந்தக் கோடை விழாவின் சிறப்புகளில் ஒன்று. \nஷிம்லாவில் பார்க்க வேண்டிய இடங்கள் பல உள்ளன. பலரும் கூடும் இடங்களான மால் சாலையும், மலைமுகடும் நகரின் மையத்தில் உள்ளன. புரதான கட்டிடங்கள் பலவும் அவற்றின் தொன்மையான டூ டர்பீதன் கட்டிடக்கலை அம்சங்களுடன் இன்னும் பாதுகாக்கிறார்கள். இந்திய உயர்கல்விக் கலாசாலை அமைந்துள்ள வைஸ் ரீகல் லாட்ஜ்ம், தற்போது ஆடம்பர விடுதியாக இருக்கும் வைல்ட் ஃப்ளவர் ஹாலும், அவற்றுள் பிரபலமானவையாகும். 1974-ல் கட்டிய அரசு அருங்காட்சியகத்தில், சிம்லா பிராந்தியத்தின் ஓவியங்கள், ஆபரணங்கள், துணிமணிகள், கலாச்சாரத்தை விவரிக்கும், ஆடைகள் ஆகியவற்றைக் காணலாம். நகரிலிருந்து இன்னும் சற்றுத் தொலைவில் சென்றால், இந்தியாவிலேயே மிகப் பழமை வாய்ந்த, ஒன்பது குழிகள் கொண்ட நல்டேரா கோல்ப் மைதானத்தைக் கண்டு மகிழலாம். பனிக் காலத்தில் மட்டும் நடக்கும் பனிச்சறுக்கு விளையாட்டு அரங்கமான குப்ரி நகரிலிருந்து 19 கிலோமீட்டர் தொலைவில் அமைந்துள்ளது. மலைமுகட்டில்நீண்டு அமைந்திருக்கும் லக்கர் பஜார் என்பது, மரத்தால் செய்த கைவினைப் பொருட்கள், பரிசு நினைவுப்பரிசுப் பொருட்கள் விற்பனையாகும் அங்காடியாகும். சத்லஜ் ஆறு ஆற்றங்கரையில், ஊருக்கு 55 கிலோமீட்டர் தொலைவில், டாட்டா பாணி என்ற பெயருடையதும் மருத்துவ முக்கியத்துவம் கொண்டுள்ளதாகக் கருதப்படுவதுமான கந்தக சுடு நீரூற்று அமைந்துள்ளது. ஆசியா கண்டத்திலேயே உள்ள ஒரே ஒரு இயற்கைப் பனிச் சறுக்கு போட்டிக்களமும் ஷிம்லாவில் மட்டுமே உள்ளது. மாநில மற்றும் அகில இந்திய அளவிலான போட்டிகள் அடிக்கடி இங்கே நடக்கும். இந்த போட்டிக்களத்தை நிர்வகிக்கும் தி சிம்லா ஐஸ் ஸ்கேட்டிங் கிளப் என்ற நிறுவனம், ஆண்டுதோறும் ஜனவரி மாதத்தில் ஒரு மனமகிழ் விழாவை நடத்துகிறார்கள். இவ்விழாவில் மாறுவேடப் போட்டியும், பனிக் கட்டியில் சறுக்கும் போட்டியும் சிறப்பம்சங்களாகும். சமீபகாலமாக, பூமி வெப்பமயமாதலாலும், சிம்லா நகரிலும் அதன் சுற்றுப்புறத்திலும் நகர்ப்புற வளர்ச்சி அதிகரிப்பதாலும், இங்கு குளிக் காலத்தில் பனிக் கட்டிகள் மீது நடைபெறும் விழாக்கள், நிகழ்ச்சிகள் கடந்த சில ஆண்டுகளாகக் குறைந்து வருகின்றன. \nஅருகிலுள்ள ஊர்களிலிருந்தும் நகரங்களிலிருந்தும் பல பக்தர்கள் வந்து அடிக்கடி தரிசனம் செய்யும் பல கோவில்கள் ஷிம்லாவில் உண்டு. இந்துக் கடவுளான காளிக்காகப் படைத்த காளிபாரி- கோவில் மாலுக்கு அருகில் உள்ளது. இந்துக் கடவுளான ஹனுமனுக்காக ஏற்பட்ட \"ஜக்கூ\" கோவில் சிம்லாவின் உச்சியில் இருக்கிறது. மற்றொரு ஹனுமான் கோவிலான சங்கட்மோச்சன் எப்போதும் பல குரங்குகள் கூடி இருக்கும் இடம் எனப் புகழ் பெற்றது. \nஇந்தக் கோவில் சிம்லா-கால்கா நெடுஞ்சாலையில் நகருக்கு தொலைவில் உள்ளது. அருகேயுள்ள \"தாராதேவி\" ஆலயம், பல பண்டிகைகளும், மதச்சடங்குகளும் நடத்தும் இடமாகும். பேருந்துகளின் கடைசி நிறுத்தத்தின் அருகிலுள்ள குருத்வாராவும் மலைமுகட்டில் உள்ள மாதாகோயிலும், வணங்கத்தக்க பிற முக்கியமான இடங்களாகும்.\nமேலும்,முஸ்லிம்களின் இரண்டு பள்ளி வாசல்களும் இங்கு உள்ளன. இங்கு காஷ்மீரை சேர்ந்த முஸ்லிம்கள் ரயில்வே போர்டர்களாகவும் சுமை தூக்கும் கூலி ஆட்களாகவும் உள்ளனர். சமீபத்தில் சிம்லா சென்ற எனக்கு இந்த காஷ்மீர் மக்களின் துயரங்களை நேரடியாக காணும் வாய்ப்பு கிடைத்தது. ஒரே காஷ்மிரி நபர் ஒரு பெரிய இரும்பு பீரோ வை தூக்கி சென்ற காட்சிகள் சர்வ சாதரணமாக நடக்கின்றன.\n\nSection::::கல்வி.\nநகரில் 14 சிறார் பராமரிப்பு நிலையங்களும், 63 ஆரம்பப்பள்ளிகளும் உள்ளன. பிரித்தானிய காலம்தொட்டே பல பள்ளிகள் இயங்குகின்றன. \"பிஷப் காட்டன் பள்ளி\" , \"சிம்லா பப்ளிக் பள்ளி,\", \"செயின்ட் எட்வார்ட்ஸ் பள்ளி,\" \"தாரா ஹால்\" , \"ஹைனால்ட் பப்ளிக் பள்ளி\" , \"டிஏவி க்கர் பஜார்\" , \"டிஏவி புது சிம்லா\" , \"ஆக்லேண்டு ஹவுஸ் பள்ளி \" , \"தயானந்து பப்ளிக் பள்ளி\" , சாரப்ராவில் உள்ள செயின்ட் பீட்ஸ் (பெண்கள்) பள்ளி மற்றும் ஹிமாலயன் இன்டர்நேசனல் பள்ளி, செயின்ட் தாமஸ் சிம்லா, சாப்ச்லீ பள்ளி ஆகிய பள்ளிகள் பிரபலமானவை.\nகேந்திரிய வித்யாலயா ஷிம்லா ஜக்கூ என்பது ஷிம்லாவில் உள்ள தரமான பள்ளிகளில் ஒன்று. ஹார்கோர்ட் பட்லர் பள்ளி என்பதே இதன் முந்தைய பெயர்.\n\nஇந்திர காந்தி மருத்துவ கல்லூரி மற்றும் பல் மருத்துவ கல்லூரி ஷிம்லாவிலுள்ள மருத்துவ கல்வி நிறுவனங்களாகும். \"செயின்ட் பீட்ஸ்\" மற்றும் ராஜ்கியா கன்யா மகாவித்யாலயா (ஆர் கே எம் வீ) ஆகியவை பெண்கள் மட்டுமே பயிலும் கல்லூரிகள். \"சஞ்சாவுலி அரசுக் கல்லூரியும், சவுரா மைதான அரசுக் கல்லூரியும் நகரிலுள்ளன.\" \"வைஸ் ரீகல் லாட்ஜில் அமைந்துள்ள இந்திய உயர்கல்வி கலாசாலை யானது கலை, இலக்கியம், இந்திய பண்பாடு, , மதம், சமூக அறிவியல், இயற்கை அறிவியல் ஆகிய துறைகளில் ஆராய்ச்சிப் படிப்புக்கான உறைவிட மையமாகும். \" \"இமாசலப் பிரதேச மாநிலப் பல்கலைக் கழகமும் ஷிம்லாவில் அமைந்துள்ளது. \n\" \" பல்கலைக்கழக தகவல் தொழில் நுட்ப கலாசாலை, (UIIT) என்னும் தொழில் நுட்பக் கல்வியளிக்கும் ஒரு முதன்மை நிறுவனம் இங்கு அமைந்துள்ளது.\"\n\nசுமார் 47,000 பழைய புத்தகங்களை தம்மிடையே சேமித்து வைத்துள்ள இரண்டு நூலகங்கள் ஷிம்லாவில் உள்ளன. பல்கலைக் கழகத்தின், காந்தி பவனில் உள்ள நூலகத்தில் 40,000 க்கும் மேற்பட்ட புத்தகங்களும், மலைமுகட்டிலுள்ள புராதன நினைவுக் கட்டிடத்திலுள்ள நூல் நிலையத்தில் சுமார் 7000 புத்தகங்களும் உள்ளன.\n\nஇந்திய வேளாண் ஆராய்ச்சி நிறுவனத்தின் (ICAR) அங்கமாகிய, மத்திய உருளைக் கிழங்கு ஆராய்ச்சி நிறுவனமும், இந்தியத் தணிக்கை மற்றும் கணக்கு சேவை (IA&AS) அதிகாரிகளுக்குப் பயிற்சி அளிக்கும் தேசிய தணிக்கை மற்றும் கணக்கு கல்விக் கழகம்]] ஷிம்லாவில் உள்ள பிற உயர் கல்வி நிறுவனங்களாகும்.\n\nSection::::காணத் தூண்டும் இடங்கள்.\nஷிம்லா நகரின் பிரதான கடைத்தெரு மால். உணவகங்கள், மனமகிழ் மன்றங்கள், வங்கிகள், மதுபானக் கடைகள், தபால் நிலையங்கள், சுற்றுலா அலுவலகங்கள் ஆகியவன அனைத்தும் அங்குள்ளன. கெய்ட்டி திரையரங்கும் இங்குதான் உள்ளது. இந்த இடம் அனைத்து மக்களும் கூடும் முக்கியமான இடமாதலால், மக்கள் இத்தெருவில் மெதுவாக மேலும், கீழும் நடமாடிக் கொண்டும் இடையில் நின்று யாருடனாவது வம்பு பேசிக்கொண்டும் இருப்பார்கள். ரிட்ஜ் மற்றும் ஸ்கேண்டல் பாயிண்ட் இரண்டும் மாலில், முக்கியமான ஒன்று கூடும் இடங்கள்.\n\nகிறைஸ்ட் சர்ச் : ஷிம்லாவின் ரிட்ஜ் என்ற மலை யுச்சி முகட்டில் அமைந்துள்ள இந்த கிறிஸ்துவ ஆலயம் வட இந்தியாவின் இரண்டாவது மிகத் தொன்மையான ஆலயமாகும். இது ஒரு கம்பீரமான வெளித் தோற்றம் உடையது. உட்புறத்தில் வண்ணமிகு கண்ணாடி ஜன்னல்களின், அழகும் கண்ணைக் கவரும். இந்த கண்ணாடி ஜன்னல்கள் இறைவன் மேலுள்ள நம்பிக்கை, எதிர்பார்ப்பு, அருளிரக்கம், சகிப்புத்தன்மை, பொறுமை, தன்னடக்கம் போன்ற குணாதிசயங்களைப் பிரதிபலிக்கின்றன. இங்கு வரும் அனைவரும் இந்த கிறிஸ்து தேவாலயத்தில் சிறுது நேரம் செலவிட வேண்டும்.\n\nஜக்கு மலை : ஷிம்லா நகரிலிருந்து 2 கீ.மீ. தூரத்திலுள்ளதும், 8000 அடி உயரத்தில் அமைந்துள்ளதுமான மிக உயர்ந்த சிகரமான இந்த ஜக்கு மலையுச்சியிலிருந்து, ஷிம்லா நகரின் அற்புதமான அழகையும் பனிக்கட்டிகள் மூடிய இமயமலைத் தொடர்களையும் காணலாம். இந்த மலை உச்சியில், ஒரு பழமையான அனுமான் கோவில் உள்ளது. இங்கு வரும் பார்வையாளர்கள் போடும் தின்பண்டங்களால் பசியாறக் காத்திருக்கும் குறும்புத்தனம் மிக்க எண்ணற்ற குரங்குகளுக்கு இக்கோவில் இருப்பிடமாகும்.\n\nஷிம்லா அரசு அருங்காட்சியகம் : 1974-ல் துவங்கிய இந்த அருங்காட்சியகம், இந்த மலை மற்றும் மலை சார்ந்த இயற்கை வளங்களையும், கலாச்சார செல்வத்தையும் பாதுகாக்கிறது. மிகச் சிறிய அளவில் வரையப்பட்ட பஹாரி ஓவிங்கள், சிற்பங்கள், வெண்கல மற்றும் மர வேலைப்பாடுகளும் இந்த மாநிலத்திற்குரிய அழகு சாதனப் பொருட்கள், ஆடை, ஆபரணங்கள் ஆகியன இங்கு சேகரித்து வைக்கப்பட்டுள்ளன.\n\nஇந்திய உயர்கல்விக் கலாசாலை 1884-88 ல் வைஸ் ரீகல் லாட்ஜில், இந்நிறுவனம் துவங்கியது..\n\nகோடை மலை : மலையுச்சி முகட்டிலிருந்து (ரிட்ஜ்) சுமார் 5 கி.மீ. தொலைவில், சுமார் 6,500 அடி உயரத்தில், ஷிம்லா-கால்கா ரயில்பாதையில் அழகான கோடை மலைக் குடியிருப்பு அமைந்துள்ளது. மகாத்மா காந்தியடிகள் சிம்லாவுக்குச் சென்றபோதெல்லாம், இந்த அமைதியான சூழலில் தான் வசித்து வந்தார். இமாசலப் பிரதேசத்தின் பல்கலைக் கழகம் இங்குதான் உள்ளது.\n\nஅண்ணான்டேல் : ரிட்ஜிலிருந்து சுமார் 2–4 கி.மீ. தூரத்திலுள்ள அண்ணான்டேல் ஒரு சிறப்பான விளையாட்டு மைதானமாக 6,117 அடி உயரத்தில் உருவெடுத்துள்ளது. கிரிக்கெட், பிக்னிக், போலோ போன்றவற்றுக்கு மிகவும் விரும்பப்படுகின்ற இடம்.\n\nதாரா தேவி : ஷிம்லா பேருந்து நிலையத்திலிருந்து 11 கி.மீ. தொலைவிலுள்ளது. தாரா தேவி மலையின் உச்சியில் நட்சத்திர தேவதைகளுக்காக அர்பணிக்கப்பட்ட கோவில் உள்ளது. இராணுவ பால்பண்ணை நகரும், அகில இந்திய சாரணர் இயக்கத்தின் தலைமையகமும் இங்குதான் உள்ளன.\n\nசங்கட் மோச்சன் : ஒரு அனுமன் கோவில் இங்குள்ளது.\n\nஜுங்கா : ஷிம்லாவிலிருந்து 26 கி.மீ. தொலைவில் உள்ள ஜுங்கா, ஒரு தாலுக்காவாகும். இதன் பழங்காலப் பெயர் ஜுங்கா . கியோன்தால் எஸ்டேட் என்று அழைக்கப்பட்ட, ஜுங்கா என்ற மாநிலத்தின் அரசகுடும்பம் தனிமையில் ஓய்வெடுக்கும் இடமாக இது இருந்துள்ளது.\n\nமஷோப்ரா : ஷிம்லாவிலிருந்து 13 கி.மீ. தூரத்திலுள்ள இவ்விடத்தில், ஒவ்வொரு ஆண்டும் ஜுன் மாதத்தில் சிப்பி என்னும் விழா கொண்டாடப்படுகிறது.\n\nகுப்ரி, ஷிம்லாவிலிருந்து 16 கி.மீ. தொலைவில் 8,600 அடி உயர சிகரத்தில் குளிர்கால விளையாட்டுத் தலை நகரமாகவுள்ள குஃப்ரியில் சிறு மிருகக் காட்சி சாலையும் உள்ளது.\n\nசாரப்ரா : குஃப்ரிக்குச் செல்லும் வழியில் ஷிம்லாவிலிருந்து 13 கி.மீட்டர் தொலைவில் இந்த இடம் உள்ளது.\n\nநல்தேரா : ஷிம்லாவிலிருந்து 22 கி.மீ. தூரத்தில் உள்ளது. ஒன்பது துளை நல்தேரா கோல்ப் கிளப் இங்குதான் உள்ளது. ஆண்டுதோறும் ஜுன் மாதத்தில் நல்தேராவில்தான் சிப்பி திருவிழா நடைபெறும்.\n\nததாபானி : ததாபானி புனிதக் கோவிலருகே கந்தக வெந்நீர் ஊற்று இருக்கிறது.\n\nசெயில் : இந்தியா சுதந்திரம் அடைவதற்கு முன், பாட்டியாலா மகா ராசாவிற்குச் சொந்தமான இப்பகுதி கோடைக்கால, தலை நகரமாயிருந்தது. உலகிலேயே அதிக உயரத்திலுள்ள கிரிக்கெட் ஆடுகளம் இங்குதான் உள்ளது.\n\nஆர்க்கி : அந்நாளைய பாகல் என்ற மலை நாட்டின் தலைநகரமாக இருந்தபோது கட்டிய, 18 ம் நூற்றாண்டின் பழமையான கோட்டையும் இங்குள்ளது.\n\nசஞ்சாவுலி : ஷிம்லா நகரின் முக்கியமான புறநகரமாகும்.\n\nSection::::போக்குவரத்து.\nஷிம்லாவின் உள்ளூர் போக்குவரத்து, அரசுத் துறை பேருந்துகள் அல்லது தனியார் வாகனங்கள் மூலமாக நடைபெறுகிறது. நகரின் மையப் பகுதியைச் சுற்றிலும் உள்ள வட்டமான சாலையில் அடிக்கடி பேருந்துகள் ஓடிக்கொண்டிருக்கின்றன. நகரத்தை விட்டு வெளியே செல்வதற்கு சுற்றுலா வாடகை வண்டிகளும் கிடைக்கின்றன. உள்ளூர் வாசிகள் நகருக்குள் நடந்தே செல்கிறார்கள். மால், ரிட்ஜ் மற்றும் அருகிலுள்ள கடைத்தெருக்களில் தனியார் வாகனங்கள் செல்லுவதற்குத் தடை செய்யப்பட்டுள்ளது. குறுகலான ரோடுகள், செங்குத்தான சரிவுகள் உள்ள காரணத்தினால், இந்தியாவின் பிற நகரங்களில் பொதுவாகப் பயன்ப்படும் ஆட்டோ ரிகஷாக்கள் இங்கு காணப்படுவதில்லை.\n\nஷிம்லா நகரம், ரயில் மற்றும் சாலை வசதியால் நன்கு இணைக்கப்பட்டுள்ளது. தேசிய நெடுஞ்சாலை 22 (NH 22) ஷிம்லா நகரை அருகிலுள்ள பெரிய ஊரான சண்டிகருடன் இணைக்கிறது. கல்கா ஷிம்லா ரயில் [[மிகக் குறுகிய ரயில் பாதையில்]] 96 கி.மீ. தூரத்துக்கு, மிக செங்குத்தாக உயர்ந்து செல்வது \"கின்னஸ் உலக சாதனைப் புத்தகத்தில்\" இடம் பெற்றுள்ளது. கல்கா என்ற சமவெளி ரயில் நிலையத்திலிருந்து இந்தியாவின் பிற பெரிய நகரங்களுக்குக்கும் தினமும் ரயில்கள் புறப்பட்டுச் செல்கின்றன. 12 கி.மீ. தொலைவிலுள்ள ஜுப்பர்ஹட்டி விமான நிலையம் ஷிம்லாவை டெல்லியுடன் இணைக்கிறது.\n\n"}
{"id": "9926", "url": "https://ta.wikipedia.org/wiki?curid=9926", "title": "நிலம்", "text": "நிலம்\n\nநிலம் (Land) என்பது நிரந்தரமாக நீரில் மூழ்கியிராத புவியின் திண்ம மேற்பரப்பு ஆகும். வரலாறு முழுவதும் பெரும்பாலான மனிதச் செயற்பாடுகள், வேளாண்மை, வாழிடம், பல்வேறு இயற்கை வளங்கள் ஆகியவை அடிப்படையான நிலத்திலேயே நடந்துள்ளன. நிலம், பெரிய நீர்ப் பரப்புககளைச் சந்திக்கும் பகுதிகள் கரையோரப் பகுதிகள் என அழைக்கப்படுகின்றன. நிலத்துக்கும், நீருக்கும் இடையிலான பிரிப்பு மனிதனுடைய அடிப்படைக் கருத்துருக்களுள் ஒன்று. நிலம், நீர் என்பவற்றுக்கு இடையிலான எல்லை குறித்த பகுதியின் ஆட்சி அதிகாரங்களிலும், வேறு பல காரணிகளையும் பொறுத்து மாறுபடக்கூடும். கடல்சார் எல்லை, அரசியல் எல்லை வரையறுத்தலுக்கு ஒரு எடுத்துக்காட்டு. நீர் எங்கே நிலத்தைச் சந்திக்கிறது என்பதைத் தெளிவாக வரையறுப்பதற்கு உதவக்கூடிய பல இயற்கையான எல்லைகள் உள்ளன. பாறை நில அமைப்புக்கொண்ட இடங்களில் எல்லை வரையறுப்பது, சதுப்பு நிலப் பகுதிகளில் எல்லை வரையறுப்பதை விட இலகு. ஏனெனில் சதுப்புப் பகுதிகளில் பல நேரங்களில் நிலம் எங்கே முடிகிறது, நீர் எங்கே தொடங்குகிறது என்பதைக் கூறுவது கடினமானது. வற்றுப்பெருக்கு, காலநிலை என்பவற்றைப் பொறுத்தும் இந்த எல்லை வேறுபடக்கூடும்.\n\nபொருளியலின்படி உற்பத்தியில் பயன்படுத்தக்கூடிய சகல இயற்கை வளங்களும் நிலம் என்பதுள் அடங்கும். நிலத்தை மனிதனால் உற்பத்தி செய்யமுடியாது.\n\nSection::::பெயர்.\n\"நிலம்\" என்பது \"நீர் போல் இயங்காது ஒரேயிடத்தில் நிலையாக நிற்கும் பூதவகை\" எனப் பொருள் கூறப்படுகிறது. நிலையாக நிற்பது என்னும் பொருளில் \"நில்\" என்னும் அடியில் இருந்து \"நிலம்\" என்னும் சொல் உருவானது. இது ஒரு திராவிட மொழிச் சொல். பிற திராவிட மொழிகளில் இதற்கு \"நிலம்\" {மலையாளம்), \"நெல\" (கன்னடம், துளு, குடகு, படகர்), \"நேல\" (தெலுங்கு), \"நெல்ன்\" (துட) போன்ற சொற்கள் பயன்படுகின்றன.\n\nநீட்சிப் பொருள் கொண்ட வேர்ச்சொல் \"நுல்\". இதிலிருந்து \"நிலம்\" என்னும் சொல் பின்வருமாறு பெறப்படும்: \"நுல்\" --> \"நெல்\" --> \"நெள்\" --> \"நெரு\" --> \"நெகிழ்\" {\"நெகிள்\") --> \"நீள்\" --> \"நிள்\" --> \"நில்\" --> \"நிலம்\" \n\nSection::::பொருளியலில் நிலம்.\nநிலம் அல்லது இயற்கை வளம் - பொருட்களின் உற்பத்தியில் பயன்படும் மண் மற்றும் கனிப்பொருள்கள் முதலிய இயற்கையாகக் கிடைக்கும் பொருட்கள். நிலத்துக்கான கொடுப்பனவு வாடகை ஆகும்.\n\n\n"}
{"id": "9928", "url": "https://ta.wikipedia.org/wiki?curid=9928", "title": "தாய்மொழி (சஞ்சிகை)", "text": "தாய்மொழி (சஞ்சிகை)\n\nதாய்மொழி சிறிது காலம் ஈழத்திலிருந்து வெளியான ஒரு தமிழ் சஞ்சிகை. 1999ம் வருடம் சித்திரைப் புது வருட தினத்தில் வெளியானது.. பிரபல தமிழ் சஞ்சிகைகளான குமுதம், ஆனந்த விகடன் சாயலில் மாதம் இருமுறை வெளியானது. இதன் ஆசிரியர் உமாபாஸ்கரன், இணையாசிரியர் கா. தேவேந்திரராசா. அரசியற் கட்டுரைகள், சிறுகதைகள், கவிதைகள், துணுக்குகள், பொது அறிவு, போட்டி மற்றும் சினிமா விடயங்களை கொண்டிருந்தது. இலங்கையின் பத்திரிகைப் பரிமாணத்தில் தாய்மொழியைப் போன்று சகல அம்சங்களையும் கொண்ட சஞ்சிகையைக் காணவில்லையென யாழ்ப்பாண பல்கலைக் கழக பதிவாளர் செங்கை ஆழியான் க. குணராசா ஒரு தடவை குறிப்பிட்டிருந்தார். தாய்மொழி பதிவு செய்த பல அரசியற் கட்டுரைகள் பலத்த தாக்கங்களை ஏற்படுத்தியதைத் தொடர்ந்து அரசியல்வாதிகளின் எச்சரிக்கையினால் தொடர முடியாமல் நிறுத்தப்பட்டது. தாய்மொழிக்குத் தடா எனத் தலைப்பிட்டு சரிநிகர் பத்திரிகை தனது ஆதங்கத்தினை கவலையுடன் தெரிவித்திருந்தது குறிப்பிடத்தக்கது. \n"}
{"id": "9931", "url": "https://ta.wikipedia.org/wiki?curid=9931", "title": "லைலா", "text": "லைலா\n\nலைலா (பிறப்பு: அக்டோபர் 24, 1980) தென்னிந்தியத் திரைப்பட நடிகை ஆவார். தமிழ் திரையுலகில் கள்ளழகர் திரைப்படத்தின் மூலம் லைலா அறிமுகமானார். தமிழ்திரைப்பட முன்னணி நடிகர்களான விஜயகாந்த், அஜித், சூர்யா, விக்ரம், பிரசாந்த், சரத்குமார் ஆகியோருடன் நடித்துள்ளார். தில், தீனா, மௌனம் பேசியதே ஆகிய திரைப்படங்கள் இவருக்கு நல்ல பெயரை பெற்று தந்துள்ளது. இவர், ஈரான் நாட்டு தொழில் அதிபரான மெஹதீன் என்பவரை காதலித்து 2006 ஆம் ஆண்டில் திருமணம் செய்து கொண்டார். திருமணத்திற்கு பின் சினிமாவில் நடிக்கப்போவதில்லை என கூறினார்.\n\n\n"}
{"id": "9932", "url": "https://ta.wikipedia.org/wiki?curid=9932", "title": "பிரசாந்த்", "text": "பிரசாந்த்\n\nபிரசாந்த் (பிறப்பு: ஏப்ரல் 6, 1973) தமிழ்த் திரைப்பட நடிகர் ஆவார். இவர் பிரபல இந்தியத் திரைப்பட இயக்குனரும் நடிகருமான தியாகராஜனின் மகன் ஆவர்.\n\nSection::::வாழ்க்கைக் குறிப்பு.\nஇவர் நடிகர் தியாகராஜன் - சாந்தி அவர்களின் மூத்த மகனாவார். இவருக்கு பிரீத்தி என்கின்ற ஒரு தங்கையும் உள்ளார். பிரசாந்துக்கும் கிரகலட்சுமி என்ற பெண்ணுக்கும் கடந்த 2005 ஆம் வருடம் திருமணம் நடைபெற்றது. கருத்து வேறுபாடு காரணமாக இருவரும் விவாகரத்து செய்துகொண்டனர்.\n\nSection::::வெற்றித் திரைப்படங்கள்.\nபிரசாந்த் நடித்தப்படங்களில் வெற்றி வாய்ப்பைத் தந்தப் படங்களில் சில: \n"}
{"id": "9933", "url": "https://ta.wikipedia.org/wiki?curid=9933", "title": "சரண்", "text": "சரண்\n\nசரண், தமிழ்த் திரைப்பட இயக்குனர் ஆவார். இயக்குனர் கே. பாலசந்தரிடம் உதவி இயக்குனராக பணி புரிந்தவர். \"ஜெமினி புரொடக்சன்ஸ்\" என்ற திரைப்படத் தயாரிப்பு நிறுவனத்தையும் நடத்தி வருகிறார்.\n\n"}
{"id": "9936", "url": "https://ta.wikipedia.org/wiki?curid=9936", "title": "பிரபுதேவா", "text": "பிரபுதேவா\n\nபிரபுதேவா ( ஏப்ரல் 3, 1973, சென்னை) இந்தியத் திரைப்பட நடிகர், நடன அமைப்பாளர் மற்றும் திரைப்பட இயக்குநர் ஆவார். இவர் நடன ஆசிரியர் சுந்தரத்தின் மகனாவார். இவரின் வேகமாக நடனமாடும் திறமைக்காக இவர் இந்தியாவின் மைக்கல் ஜாக்சன் என்று பிரபலமாக அறியப் படுகின்றார். இவரது முதலாவது நடனம் வெற்றிவிழாத் திரைப்படத்திற்கானதாகும். இவர் இன்றுவரை சுமார் நூற்றுக்கும் மேற்பட்ட திரைப்படங்களில் நடனமாடியுள்ளார். மின்சார கனவு திரைப்படத்தில் இடம்பெற்ற \"வெண்ணிலவே வெண்ணிலவே\" பாடலில் சிறப்பான திறமையை வெளிப்படுத்திய பிரபுதேவா சிறந்த நடன ஆசிரியருக்கான இந்திய தேசிய திரைப்பட விருதைப் பெற்றுள்ளார்.\n\nநடன ஆசிரியராக பல திரைப்படங்களில் பங்காற்றிய இவர் 1989 ஆவது ஆண்டில் வெளியான இந்து திரைப்படத்தில் நடிகை ரோஜாவுடன் இணைந்து நடித்தார். இதுவே இவர் முழுநேர கதாநாயகனாக நடித்த முதல் திரைப்படமாகும். நடிப்பைத் தொடர்ந்து இயக்குனராகவும் அவதாரம் எடுத்த இவர் போக்கிரி, வில்லு உட்பட பல தமிழ் மற்றும் இந்தி திரைப்படங்களை இயக்கியுள்ளார்.\n\nSection::::தேசியவிருது.\nமின்சாரக் கனவு திரைப்படத்தில் இடம்பெற்ற \"வெண்ணிலவே வெண்ணிலவே\" பாடலுக்கு நடனம் அமைத்ததன் மூலமாக சிறந்த நடன ஆசிரியருக்கான இந்திய தேசிய திரைப்பட விருதைப் பெற்றார்.\n\nSection::::தனிப்பட்ட வாழ்க்கை.\nசென்னையில் பிறந்த பிரபுதேவா ராம்லாத் (லதா) என்ற பெண்ணைத் திருமணம் புரிந்தார். இவர்களுக்கு மூன்று குழந்தைகள், ஆனால் மூத்த ஆண் குழந்தை 2008 ஆம் ஆண்டில் புற்றுநோய் காரணமாக இறந்தது. பிரபுதேவா நடிகை நயன்தாராவுடன் வாழ்ந்து வருவதாகவும், தன்னை அவருடன் சேர்ந்து வாழ விடும் படியும் மனைவி ராம்லாத் வழக்குத் தொடர்ந்தார். அத்துடன், ராம்லாத் உண்ணாநிலைப் போராட்டம் நடத்தவிருப்பதாகவும் அச்சுறுத்தல் விடுத்தார். ராம்லாத்திற்கு ஆதரவாக பெண்கள் அமைப்புகள் பல குரல் கொடுத்தன. 2012 ஆம் ஆண்டில் நயன்தாரா தாம் பிரபுதேவாவிடம் இருந்து நிரந்தரமாகப் பிரிந்து விட்டதாக அறிவித்தார். பிரபுதேவா பின்னர் மும்பைக்குக் குடிபெயர்ந்து, பின்னர் சென்னையில் தங்கி பல படங்களில் நடித்துவருகிறார்.\n\nSection::::திரையுலகில்.\nபிரபுதேவா பின்னணி நடன கலைஞராக \"அக்னி நட்சத்திரம்\" போன்ற திரைப்படங்களில் ஆடியிருந்தாலும், முரளி நடித்த \"இதயம்\" திரைப்படத்தின் \"ஏப்ரல் மேயிலே\" பாடலிலேயே முதன்மை நடன கலைஞராக அறிமுகமானார். இந்த பாடல் நல்ல புகழ்பெற்றாலும் அதன்பின்னர் \"ஜெண்டில்மேன்\" திரைப்படத்தில் இவரது சிறந்த நடனம் இவரை முன்னுக்கு அனுப்பியது. அப்படத்தின் \"சிக்குப் புக்கு சிக்குப் புக்கு ரயிலே\" பாடலிற்கு இவர் ஆடிய நடனம் இளைஞர்களைப் பைத்தியமாக்கியது. இயக்குனர் மணிரத்னம் இயக்கிய \"அக்னி நட்சத்திரம்\" திரைப்படத்தில் \"ராஜா, ராஜாதி ராஜன் இந்த ராஜா\" பாடலிற்குப் பின்னணியில் ராஜூ சுந்தரத்துடன் நடனமாடினார். இத்திரைப்படத்திற்கு இவரது தந்தையே நடனம் அமைத்திருந்தார் என்பது குறிப்பிடத்தக்கது. இதை அடுத்து ஷங்கரின் இயக்கத்தில் உருவான \"காதலன்\" திரைப்படத்தில் இவர் கதாநாயகனாக நடித்தார். இது தமிழில் மட்டும் அன்றி பிறமொழிகளில் வெளியான இதன் மொழிபெயர்ப்புகளும் வெற்றியடைந்தன. இவர் பலபடங்களில் நடித்தபோதும் இவரது நடிப்புத்திறமை \"ஏழையின் சிரிப்பிலே\" திரைப்படத்திலேயே வெளிக்காட்டப்பட்டது. இப்படத்திலே இவர் ஓர் பேருந்துகூலி வேலையாளாக நடித்தார். மும்பை: டான்ஸ் உலகின் சச்சின் டெண்டுல்கர் பிரபுதேவா என்று ஏபிசிடி 2 இந்தி படத்தின் ஹீரோ வருண் தவான் தெரிவித்துள்ளார்.\nரெமோ டிசோசா இயக்கத்தில் பிரபுதேவா, சல்மான் யூசுப் கான் உள்ளிட்டோர் நடித்த ஏபிசிடி படம் சூப்பர் ஹிட்டானது. முழுக்க முழுக்க டான்ஸை மையமாக வைத்து எடுக்கப்பட்ட ஏபிசிடி ரசிகர்களுக்கு மிகவும் பிடித்திருந்தது.\nஇதையடுத்து ரெமோ ஏபிசிடி படத்தின் இரண்டாம் பாகத்தை எடுத்துள்ளார்.\n\n\nSection::::விருதுகள்.\nபத்மசிறீ விருது\n"}
{"id": "9937", "url": "https://ta.wikipedia.org/wiki?curid=9937", "title": "செந்தில்", "text": "செந்தில்\n\nசெந்தில் (பிறப்பு: மார்ச் 23, 1951), தமிழ்த் திரைப்பட நகைச்சுவை நடிகர் மற்றும் அரசியல்வாதியும் ஆவார். இவர் 2011, 2016 ஆம் ஆண்டு நடந்த சட்டமன்றத் தேர்தல்களில் அதிமுக வேட்பாளர்களை ஆதரித்து பிரச்சாரம் செய்தார். இவரும் நகைச்சுவை நடிகர் கவுண்டமணியும் சேர்ந்து பல நகைச்சுவை படங்களில் நடித்து இன்று வரை மக்கள் மத்தியில் நீங்கா இடம்பெற்றுள்ளனர்.\n\nSection::::வாழ்க்கைக் குறிப்பு.\nசெந்தில் 1951ஆம் ஆண்டு மார்ச்சு மாதம் 23ஆம் தியதியில் இராமநாதபுரம் மாவட்டத்தில் உள்ள முதுகுளத்தூர் என்னும் ஊருக்கு அருகில் உள்ள இளஞ்செம்பூர் என்ற ஊரில் பிறந்தார். இவரது தந்தை இராமமூர்த்தி மற்றும் தாயார் திருக்கம்மல் ஆவார். இவரது இயற்பெயர் முனுசாமி ஆகும். இவருடன் பிறந்தவர்கள் ஆறு பேர், இதில் செந்தில் மூன்றாவதாகப் பிறந்தார். ஐந்தாம் வகுப்பு வரை படித்த இவர் தந்தை தூற்றியக் காரணத்தால் தனது 12ஆம் வயதில் சொந்த ஊரை விட்டு ஓடி வந்தார். முதலில் ஒரு எண்ணெய் ஆட்டும் நிலையத்தில் வேலைக்கு சேர்ந்தார். பின்னர் ஒரு மதுபானக் கடையில் பணி புரிந்தார். பின்பு நாடகத்தில் சேர்ந்து தன்னுடைய நடிப்புத் திறமைகளை வளர்த்துக் கொண்டார். இதுவே அவர் திரையுலகத்தில் நுழைய உதவியாக இருந்தது. சிறு வேடங்களில் நடித்து வந்த இவருக்கு 1983 ஆம் ஆண்டு வெளியான மலையூர் மம்பட்டியான் படம் திருப்புமுனையை ஏற்படுத்தியது. தனது பெற்றோர்களை 14 ஆண்டுகள் கழித்து மீண்டும் சந்திக்க சென்ற இவரை இன்முகத்துடன் வரவேற்கப்பட்டார். 1984ஆம் ஆண்டு கலைச்செல்வி என்பவரைத் திருமணம் செய்து கொண்ட இவருக்கு மணிகண்ட பிரபு, ஹேமச்சந்திர பிரபு என இரண்டு மகன்கள் உள்ளனர்.\n\nSection::::செந்தில் நடித்த சில திரைப்படங்கள்.\nஇவர் ஏறத்தாழ 260 படங்களுக்கு மேல் நடித்துள்ளார். இவரும் கவுண்டமணியும் சேர்ந்து நடித்த பல நகைச்சுவை காட்சிகள் மக்களை வெகுவாக கவர்ந்தவை.\n\nஇவரது நகைச்சுவையான வசனங்கள் சில:\n"}
{"id": "9938", "url": "https://ta.wikipedia.org/wiki?curid=9938", "title": "கவுண்டமணி", "text": "கவுண்டமணி\n\nகவுண்டமணி (பிறப்பு: மே 25, 1939) ஓர் தமிழ்த் திரைப்பட நகைச்சுவை நடிகர் ஆவார். பெரும்பாலான திரைப்படங்களில் இவர் நகைச்சுவை நடிகர் செந்திலுடன் இணையாக நடித்திருக்கிறார். இந்த இணை, ஹாலிவுட் நகைச்சுவை இணையான லாரல் மற்றும் ஹார்டியுடன் ஒப்பு நோக்கி பாராட்டப்படுவதுண்டு.\n\nSection::::இளமையும் வாழ்க்கையும்.\nSection::::ஆரம்பகால வாழ்க்கை.\nகவுண்டமணி இந்திய மாநிலமான தமிழ்நாட்டில், கோயம்புத்தூர் மாவட்டத்தில் பொள்ளாச்சியிலிருந்து திருமூர்த்தி மலைக்குச் செல்லும் வழியில் இருக்கும் வல்லகுண்டாபுரம் கிராமத்தில் மே 25, 1939 ஆம் ஆண்டு பிறந்தார். இவரது நாடக மேடை துய்ப்பறிவு தமிழ்த் திரையுலகில் கால் பதிக்க வழி செய்தது. அவர் நடித்த நாடகமொன்றில் ஊர் கவுண்டர் என்ற கதாபாத்திரத்தை ஏற்று சிறப்பாக நடித்ததையொட்டி அவர் கவுண்டமணி என்று அழைக்கப்படலானார். 26ஆம் அகவை முதலே திரைப்படங்களில் நடித்து வருகிறார்.\n\nSection::::திரை வாழ்க்கை.\nதுவக்கக் காலங்களில் தனியாகவே நகைச்சுவை நடிகராக நடித்தவர், பின்னர் செந்திலுடன் இணைந்து நகைச்சுவை காட்சிகளை அமைத்தபின்னர் இருவரும் பெரும் வெற்றி கண்டனர். இரண்டு தலைமுறை இரசிகர்களை சிரிக்க வைத்திருக்கிறார். அவரது பேச்சும், உரையாடல்களும் மக்களிடையே வரவேற்பைப் பெற்றன.\n\nஇந்த இணையின் மிகப் புகழ்பெற்ற நகைச்சுவை கரகாட்டக்காரனில் வந்த \"வாழைப்பழம்\" வாங்குதல் குறித்ததாகும். சூரியன் திரைப்படத்தில் அவர் கூறிய அரசியலில்லே இதெல்லாம் சகஜமப்பா என்ற சொல்லாடலும் மிகவும் பரவலாக அறியப்பட்டது.\n\nSection::::இவர் நடித்திருக்கும் சில திரைப்படங்கள்.\nஇவர் சுமார் 450 திரைப்படங்களில் நடித்துள்ளார். அதில் சுமார் 10 திரைப்படங்களில் கதாநாயகனாகவும் நடித்திருப்பது குறிப்பிடத்தக்கது. மேலும் வில்லன், குணசித்திர நகைச்சுவை நடிகராகவும் நடித்துள்ளார். இவருடன் நகைச்சுவை நடிகர் செந்தில் இணைந்து நடித்த காமெடி காட்சிகள் ரசிகர்கள் மனதில் என்றும் நீங்கா இடம் பெற்றுள்ளன. இவர் நடித்திருக்கும் சில திரைப்படங்கள் பின்வருமாறு\n\nமேலும் பார்க்க , கவுண்டமணி நடித்த திரைப்படங்கள்\n\n"}
{"id": "9939", "url": "https://ta.wikipedia.org/wiki?curid=9939", "title": "கார்த்திக் (தமிழ் நடிகர்)", "text": "கார்த்திக் (தமிழ் நடிகர்)\n\nகார்த்திக், தமிழ்த் திரைப்பட நடிகர் ஆவார். இவர் நடிகர் முத்துராமனின் மகனும் ஆவார். 2006-ஆம் ஆண்டு, அனைத்திந்திய ஃபார்வார்ட் பிளாக் கட்சியின் தமிழகத் தலைவராகப் பொறுப்பேற்று, அரசியல் வாழ்விலும் நுழைந்த இவர் தற்போது அகில இந்திய நாடாளும் மக்கள் கட்சி என்ற கட்சியைத் துவங்கியுள்ளார். இவர் நான்கு முறை பிலிம்பேர் விருதையும், நான்கு முறை தமிழக அரசின் சிறந்த நடிகருக்கான விருதையும் மற்றும் கலைமாமணி விருது உட்பட பல விருதுகளை தன்னுடைய சிறந்த நடிப்பிற்காக பெற்றுள்ளார்.\n\n\"அலைகள் ஓய்வதில்லை\" திரைப்படம் மூலமாக அறிமுகமான இவர், தமிழ் மட்டுமின்றி, தெலுங்கு மொழித் திரைப்படங்களிலும் நடித்துள்ளார். மணிரத்னம் இயக்கிய கடல் திரைப்படத்தில் அறிமுகமான நடிகர் கௌதம் கார்த்திக் இவரது மூத்த மகனாவார்.\n\n\n\n\n\n"}
{"id": "9940", "url": "https://ta.wikipedia.org/wiki?curid=9940", "title": "சரத்குமார்", "text": "சரத்குமார்\n\nசரத்குமார்,(பிறப்பு சூலை 14, 1954) தமிழ்த் திரைப்பட நடிகர் மற்றும் தமிழ்நாட்டு அரசியல்வாதி ஆவார். இவர் நடிகை ராதிகாவின் கணவரும் ஆவார் .முன்னால் தென்னிந்திய திரைப்பட கலைஞர்கள் சங்க தலைவர். தமிழ் திரைப்பட உலகில் புகும்போது எதிர்மறை வேடங்களில் நடித்து வந்தவர், சூரியன் படத்தில் முதன்மை வேடத்தில் நடித்து சிறப்பு கவனம் பெற்றார். அரசியல் இயக்கங்களில் பங்கேற்ற இவர் தற்போது அகில இந்திய சமத்துவ மக்கள் கட்சி என்னும் அரசியல்கட்சியினை துவக்கி நடத்தி வருகிறார். இவர் நாடாளுமன்ற மாநிலங்களவை உறுப்பினராக பணியாற்றி உள்ளார். இவர் 2011ல் தென்காசி தொகுதியிலிருந்து வெற்றி பெற்று தமிழக சட்டபேரவை உறுப்பினராக பணியாற்றினார்.\n\nSection::::வாழ்க்கை வரலாறு.\nSection::::தனிப்பட்ட வாழ்க்கை.\nஎம். இராமநாதன் மற்றும் புசுபலீலா தம்பதியினருக்கு மகனாக புதுதில்லியில் 1954சூலை 14 அன்று பிறந்தார்.இவரது சகோதரி மல்லிகா குமார். இவர் காரைக்குடியை அடுத்துள்ள சிவகங்கை மாவட்டத்தில் உள்ள தலக்காவூர் நாடார் குடும்பத்தை சேர்ந்தவர்.\n\nகணிதத்தில் இளங்கலை பட்டப்படிப்பை சென்னை புதுக்கல்லூரியில் படித்தார்.\n\nSection::::மணவாழ்க்கை.\nSection::::முதல் திருமணம்.\nசரத்குமார், திரைத்துறைக்கு வருவதற்கு முன்னரே சாயாதேவி என்பவரைக் காதலித்து,மணம் புரிந்தார். இவர்களுக்கு வரலட்சுமி, பூஜா என்னும் இரு மகள்கள் உள்ளனர். சரத்குமாருக்கு நடிகை நக்மாவுடன் ஏற்பட்ட காதலால், சரத்குமார் - சாயாதேவி திருமண வாழ்க்கை முறிந்தது.\n\nSection::::இரண்டாவது திருமணம்.\nசரத்குமார், ராடன் நிறுவனம் தயாரித்த \"கோடீஸ்வரன்\" என்னும் நிகழ்ச்சியைத் திரையில் தோன்றி வழங்கினார். அப்பொழுது ராடன் நிறுவனத்தின் உரிமையாளரும் நடிகையுமான ராதிகாவுடன் சரத்குமாருக்கு காதல் மலர்ந்தது. இருவரும் 2001 ஆம் ஆண்டில் திருமணம் செய்துகொண்டனர். இருவருக்கும் இராகுல் என்ற மகன் 2004 இல் பிறந்தார்.\n\nSection::::அரசியல் வாழ்க்கை.\n1996ஆம் ஆண்டு தி.மு.கவில் சேர்ந்தார்.அக்கட்சியின் வேட்பாளராக 1998ம் ஆண்டு நாடாளுமன்ற தேர்தலில் திருநெல்வேலி தொகுதியில் போட்டியிட்டு தோல்வியுற்றார். 2002ல் திமுக சார்பில் மாநிலங்களவை உறுப்பினர் ஆனார். 2006ஆம் ஆண்டு அக்கட்சி தலைவர்களுடன் பிணக்கு கொண்டு சட்டமன்ற தேர்தலுக்கு முன்னர் வெளியேறினார். அதிமுகவில் மனைவி ராதிகாவுடன் இணைந்து\nஅக்கட்சிக்காக தேர்தலில் தீவிர பிரச்சாரம் மேற்கொண்டார்.\n\nஅவரது மனைவி ராதிகா அதிமுகவிலிருந்து கட்சிக்கு எதிரான செயல்களில் ஈடுபட்டதாக அக்டோபர் 2006-ல் வெளியேற்றப்பட்டார். இதனைத் தொடந்து சரத்குமாரும் நவம்பர் 2006-ல் திரைப்பட வேலைகளை காரணமாக்கி வெளியேறினார்.\n\n31 ஆகத்து 2007 அன்று, சரத்குமார் புதிய கட்சியை அகில இந்திய சமத்துவ மக்கள் கட்சி துவக்கினார். காமராசர் ஆட்சியை தமிழகத்தில் மீண்டும் நிலைநிறுத்துவது இக்கட்சியின் நோக்கமாகும். இக்கட்சியின் நிறுவனர் மற்றும் தலைவர் சரத்குமார் ஆவார்.\n\n\nSection::::இவர் நடித்த சில திரைப்படங்கள்.\n\"கோடீஸ்வரன்\" என்ற தொலைக்காட்சிப் பொது அறிவுப் போட்டியையும் தொகுத்து வழங்கியுள்ளார்.\n\nSection::::சட்டமன்ற உறுப்பினர்.\nSection::::விருதுகள்.\n____________________________________________________________________________________________________________\n\n\n"}
{"id": "9942", "url": "https://ta.wikipedia.org/wiki?curid=9942", "title": "படிக்கட்டு", "text": "படிக்கட்டு\n\nபடிக்கட்டு வெவ்வேறு மட்டங்களில் உள்ள தளங்களைப் போக்குவரத்துக்காக இணைப்பதற்கு அமைக்கப்படும் ஒரு அமைப்பு ஆகும். மாடிப்படி என்றும் இது அழைக்கப்படுவதுண்டு உண்மையில் இது, கடக்க வேண்டிய நிலைக்குத்துத் தூரத்தைச் சிறு சிறு தூரங்களாக ஏறிக் கடப்பதற்காகச் செய்யப்படும் ஒழுங்கு ஆகும். இவ்வாறு பிரிக்கப்பட்ட ஒரு பிரிவு நிலைக்குத்துத் தூரத்தை ஏற உருவாக்கிய அமைப்புப் \"படி\" எனப்படுகின்றது. எனவே படிக்கட்டு என்பது பல படிகள் கொண்ட ஒரு தொகுதி ஆகும். \n\nSection::::படிக்கட்டு வகைகள்.\nபடிக்கட்டை அமைப்பதற்கான இடவசதி, அழகியல் நோக்கம், மற்றும் பலவற்றைக் கருத்தில் கொண்டு, படிக்கட்டுகள் பல்வேறு வடிவங்களில் அமைக்கப்படுவதுண்டு. நேர்ப் படிக்கட்டு (stright staircase), இடையில் திசைமாறும் படிக்கட்டுகள், வளைவான படிக்கட்டுகள் (curved staircase), சுருளிப் படிக்கட்டு (spiral staircase) எனப் படிக்கட்டுகள் பலவகையாக உள்ளன.\n\nSection::::படிக்கட்டுக் கூறுகள்.\nபடிக்கட்டு பல கூறுகளால் அமைந்தது. இவற்றிற் சில கூறுகள் படிக்கட்டுகள் அமைக்கப் பயன்படும் கட்டிடப் பொருள்கள் அல்லது அவற்றின் வடிவமைப்பைப் பொறுத்து இடம்பெறலாம் அல்லது இடம்பெறாமல் இருக்கலாம். ஆனாலும் பல கூறுகள் எல்லா வகையான படிக்கட்டுகளுக்கும் பொதுவாக அமைகின்றன. படிக்கட்டுகளின் கூறுகள் மற்றும் துணைக்கூறுகள் சில பற்றிய விபரங்கள் கீழே தரப்படுகின்றன.\n\nSection::::படி.\nஒரு படியில் ஒரு கிடைத்தள மேற்பரப்பும், ஒரு நிலைக்குத்து அல்லது ஏறத்தாழ நிலைக்குத்தான மேற்பரப்பும் காணப்படும். இவை முறையே மிதி (tread) என்றும், ஏற்றி (riser) என்றும் அழைக்கப்படுகின்றன. படிகளில் ஏறும்போது கால் வைத்து ஏறும் இடமே மிதி. இரண்டு மிதிகளுக்கு இடைப்பட்ட நிலைக்குத்துப் பகுதியே \"ஏற்றி\". சில படிக்கட்டுகளில் இந்த ஏற்றிப் பகுதி மூடியிருக்கும். இவ்வாறிருக்கும் படிக்கட்டு மூடிய ஏற்றிப் படிக்கட்டு எனப்படும். சில படிக்கட்டுகளில், மிதிகள் தனித்தனியான பலகைகளாகக் காணப்பட, \"ஏற்றிப்\" பகுதி திறந்திருக்கும். இத்தகைய படிக்கட்டுகள் திறந்த ஏற்றிப் படிக்கட்டுகள் எனப்படுகின்றன. \n\nஒரு படிக்கட்டில் இடம்பெறும் எல்லா மிதிகளும், அதேபோல எல்லா ஏற்றிகளும் சமனானவையாக இருக்கவேண்டும் என்பது பொதுவான விதியாகும். இது ஒரு குறிப்பிட்ட இசைவொழுங்கில் (rhythm) காலெடுத்து வைத்து நடப்பதை உறுதிப்படுத்தும், இல்லாவிடில் தடுக்கி விழ நேரிடும். \"ஏற்றி\" பொதுவாக 150 மில்லிமீட்டருக்கும் 200 மில்லிமீட்டருக்கும் இடைப்பட்ட அளவுடையதாக இருப்பது வழக்கம். ஏற்றியின் அளவின் அடிப்படையில் மிதியின் அளவைத் தீர்மானிப்பதற்கு சில சூத்திரங்கள் (formulas) பயன்படுத்தப்படுகின்றன. இவை ஏறும்போது வசதியாக இருக்கவேண்டும் என்பதைக் கருத்தில் கொண்டு உருவாக்கப்பட்டுள்ளன. \n\nஇவை தவிரச் சில சமயங்களில், மிதி, ஏறுபடிக்கு வெளியே சிறிது நீண்டிருப்பதைக் காணமுடியும். இக்கூறு படிநுனி (nosing) எனப்படும். எல்லாப்படிகளிலும் படிநுனி இருப்பதில்லை.\n\nSection::::ஏற்றம்.\nதொடர்ச்சியாக அமைந்திருக்கும் படிகளின் ஒரு தொகுதி ஏற்றம் (flight) எனப்படுகின்றது. கட்டிடங்களில் பொதுவான தளங்களுக்கிடையே அமையும் படிக்கட்டுகளில், படிகள் தொடர்ச்சியாக அமைவதில்லை. ஒன்றுக்கு மேற்பட்ட ஏற்றங்களாக வடிவமைக்கப்படுகின்றன. இதற்கு இரண்டு காரணங்கள் உள்ளன.\n\n\nஇவ்வாறு ஒன்றுக்கு மேற்பட்ட ஏற்றங்கள் அமையும்போது இரண்டு ஏற்றங்களுக்கு இடையே ஒரு அகன்ற படி போன்றதொரு பகுதி அமைகின்றது இது படிமேடை (landing) எனப்படும்.\n\nSection::::தடுப்பு.\nபடிக்கட்டில் ஏறும்போது விழுந்துவிடாமல் இருப்பதற்காக இரண்டு பக்கங்களிலும் தடுப்புக்கள் அமைப்பது வழக்கம். பொதுவாக இது ஏறத்தாழ ஒரு மீட்டர் வரை உயரமான தடுப்புச் சுவராகவோ (parapet), கந்தணியாகவோ (balustrade) கம்பித் தடுப்புகளாகவோ (railing) அல்லது வேறுவகை அமைப்புக்களாகவோ இருக்கலாம். இவற்றின் மேற்பகுதி பொதுவாகக் கைப்பிடிச் சட்டமாக அமைந்திருப்பது வழக்கம். தடுப்புகள் காங்கிறீற்று, மரம், இரும்பு, அலுமினியம், கண்ணாடி போன்ற பல்வேறு வகையான கட்டிடப்பொருட்களினால் அமைக்கப்படுகின்றன. \n"}
{"id": "9945", "url": "https://ta.wikipedia.org/wiki?curid=9945", "title": "1861", "text": "1861\n\n1861 (MDCCCLXI) ஒரு செவ்வாய்க்கிழமையில் ஆரம்பமான ஒரு சாதாரண கிரிகோரியன் ஆண்டாகும், அல்லது ஜூலியன் நாட்காட்டியில் ஞாயிற்றுக்கிழமையில் ஆரம்பமான ஒரு சாதாரண ஆண்டு ஆகும்.\n\n\n\n"}
