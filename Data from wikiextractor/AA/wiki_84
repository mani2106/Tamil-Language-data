{"id": "55693", "url": "https://ta.wikipedia.org/wiki?curid=55693", "title": "ஈரானின் மாகாணங்கள்", "text": "ஈரானின் மாகாணங்கள்\n\nஈரான் 31 மாகாணங்களாக பிரிக்கப்பட்டுள்ளது. மாகாணங்களின் தலைவராக ஆளுநர் விளங்குகிறார். ஒவ்வொரு மாகாணத்தின் ஆளுநரும், ஈரானின் உள்துறை அமைச்சரால் அமைச்சரவையின் ஒப்புதல் பெறப்பட்டு நியமிக்கப்படுவார்.\n\nSection::::வரலாறு.\n1950 வரை. ஈரான் 12 மாகாணங்களாகப் பிரிக்கப்பட்டிருந்தது. அவை அர்தலான், அசர்பைசான், பலூச்சிஸ்தான், பார்ஸ், கிலன், அராக்-எ அஜம், கொரசான், குசஸ்தான், கெர்மான், இலாரஸ்தான், லொரஸ்தான், மஜந்தரன் ஆகும். 1950-ஆம் ஆண்டு ஈரான் நாடு 10 மாகாணங்களுடனும் அதன் கீழ் ஆளுகைகளுமாய் நிர்வாகச் சீர்திருத்தம் செய்யப்பட்டது. அவை கிலான்; மஜந்தரன்; கிழக்கு அசர்பைசான்; மேற்கு அசர்பைசான்; கேர்மான்ஷா; குசஸ்தான்; ஃபர்ஸ்; கெர்மான்; கொரசான் மற்றும் இஸ்ஃபஹான் ஆகும். 1960-இலிருந்து 1981 வரை ஒவ்வொரு ஆளுகைகளும், மாகாணங்களாக உயர்த்தப்பட்டன. மிகச் சமீபமாக 2004ஆம் ஆண்டு மிகப்பெரிய மாகாணமான கொரசான் மாகாணத்தை மூன்று மாகாணங்களாக ஈரான் பிரித்துள்ளது.\n\n"}
{"id": "55694", "url": "https://ta.wikipedia.org/wiki?curid=55694", "title": "பெப்ரவரி 20, 2009 வான்கரும்புலிகள் கொழும்பில் தாக்குதல்", "text": "பெப்ரவரி 20, 2009 வான்கரும்புலிகள் கொழும்பில் தாக்குதல்\n\nSection::::விடுதலைப்புலிகளின் செய்திக்குறிப்பு.\nசிறிலங்காவின் தலைநகர் கொழும்பில் அமைந்துள்ள சிறிலங்கா வான் படை தலைமையகம் மீதும் கட்டுநாயக்கவில் அமைந்துள்ள வான்படை தளம் மீதும் 20.02.2009 அன்று வெள்ளிக்கிழமை இரவு 10:00 மணிக்கு தமிழீழ விடுதலைப் புலிகளின் வான்கரும்புலிகள் வெற்றிகரமான தாக்குதல்களை நடத்தியுள்ளனர். \n\nவான்படையின் தலைமையகமும் கட்டுநாயக்க வான்படை தளமும் தமிழ் மக்கள் மீதான வான் தாக்குதல்களுக்கு முக்கிய பங்கை வகிக்கும் வானூர்தி தளங்களாகும். \n\nவான் புலிகளின் கரும்புலிகளான கேணல் ரூபன்,லெப்.கேணல் சிரித்திரன்\nஆகியோர் இத்தளங்கள் மீது வெற்றிகரமான தாக்குதல்களை நடத்தினர்.\n\nSection::::இலங்கை பாதுகாப்பு அமைச்சு.\nஇலங்கை உள்நாட்டு இறைவரித் திணைக்களத்தின் மீது விடுதலைப் புலிகளின் வானூர்திகள் குண்டுகளை வீசியுள்ளன என்றும் இதனால் இறைவரி திணைக்கள கட்டிடம் சேதமடைந்ததாகவும் அங்கிருந்த பலர் காயமடைந்ததாகவும் பாதுகாப்பு அமைச்சு தளம் தெரிவித்தது.\n\nSection::::ஏனையவை.\nசிறிலங்கா தலைநகரில் வான் வழியாக கரும்புலி தாக்குதல் நடாத்தி வீரச்சாவடைந்த கேணல் ரூபன் - தாக்குதலுக்கு முன்னதாக - உலகத் தமிழர்களை நோக்கிய எழுதிய கடிதத்தினை தமிழீழ விடுதலைப் புலிகள் வெளியிட்டனர். \n\n\"தமிழர்களின் குரலை உலகம் செவிமடுக்கும் இன்றைய கட்டத்தில், விடுதலைப் புலிகளும் தமிழர்களும் வேறு வேறு அல்ல; இது ஒரு மக்கள் போராட்டம் என்று இந்த உலகத்திற்கு எடுத்துக் கூறுங்கள்\" என அவர் உலகத் தமிழர்களிடம் வேண்டுகோள் விடுத்தார்.\n\nSection::::இவற்றையும் பார்க்க.\nபாக்க: \n"}
{"id": "55695", "url": "https://ta.wikipedia.org/wiki?curid=55695", "title": "கதிரடி இயந்திரம்", "text": "கதிரடி இயந்திரம்\n\nகதிரடி கருவி என்பது தானியங்களில் இருந்து கதிரை பிரிக்கும் கருவி ஆகும். சில இயந்திரங்கள் உமி, தவிடு ஆகியவற்றையும் நீக்கி விதையை மட்டும் தரும். இந்தவகை இயந்திரங்கள் பயிர்கள் அறுவடையின் போது வயல்களில் ஓட்டிச் செல்லப்பட்டு அறுவடை செய்யப்படுகின்றன. இதனால் அதிக அளவில் நேரம் மிச்சமாகிறது. இத்தகைய இயந்திரங்கள் பிரித்தெடுக்கும் தானியக் கதிர்களை கால்நடைகள் உண்பதில்லை என பொதுவாக கருத்து உண்டு. இந்த இந்தந்திரங்கள் பெரும்பாலும் டீசல் எண்ணெயில் இயங்குபவை. இவை மனித மற்றும் கால்நடைகளின் உழைப்பினை மிகவும் குறைத்தன. இந்த இயந்திரங்களின் வருகையால் விவசாயத் தொழிலாளர்களுக்கு வேலை இழப்பு ஏற்படுகிறது. இந்த வகை இயந்திரங்களில் இருந்து வெளியேறும் புகை நச்சுத்தன்மை உடையது.\n"}
{"id": "55697", "url": "https://ta.wikipedia.org/wiki?curid=55697", "title": "வேளாண்மைக் கருவிகள் இயந்திரங்கள் பட்டியல்", "text": "வேளாண்மைக் கருவிகள் இயந்திரங்கள் பட்டியல்\n\n\n\n\n\n\n\n\n\n"}
{"id": "55699", "url": "https://ta.wikipedia.org/wiki?curid=55699", "title": "வேதித் தொழிற்துறை", "text": "வேதித் தொழிற்துறை\n\nவேதித் தொழிற்துறை வேதிப் பொருள்களை உற்பத்தி செய்யும் தொழிற்துறையாகும். நெகிழி, ரப்பர், கண்ணாடி, உரம், மருந்து என பலதரப்பட்ட வேதிப் பொருள்கள் வாழ்வுக்கு அடிப்படையாக அமைகிறன. உலக வேதித் தொழிற்துறை 3 டிரில்லியன் பெறுமதி வாய்ந்தது. இத்துறையின் முக்கிய நிறுவனங்கள் மேற்கு ஐரோப்பா, வட அமெரிக்கா, நிப்பான் ஆகிய இடங்களில் உள்ளன.\n\n\nSection::::உற்பத்திகள்.\nமூலப்பொருள்களை (எண்ணெய், இயற்கை எரிவளி, காற்று, நீர், உலோகம், கனிமங்கள் போன்றவற்றை ) 70,000 தயாரிப்புகளுக்கும் மேலாக வேதித் தொழிற்துறை உருமாற்றுகிறது. உலகம் எங்கும் உள்ள இரசாயனத் தொழிற்சாலை வெளிப்பாட்டில் 80% மாக பல்பகுதியங்களும் , நெகிழிகளும் ( குறிப்பாக பாலியெத்திலீன் , பாலிபுரோப்பிலீன் , பாலிவைனைல் குளோரைடு , பாலியெத்திலீன் டெரிபித்தலேட் , பாலிச்டைரின் மற்றும் பாலிகார்போனேட் ) உள்ளன . இரசாயனங்கள் வாடிக்கையாளர் சரக்குகள் , விவசாய ரசாயனங்கள் , உருவாக்கம் , கட்டுமானம் , தொழிற்சாலை சேவைகள் போன்ற பல பொருட்களுக்கு உதவுகிறது. இரசாயன தொழிற்சாலைகள் அதன் உற்பத்தியில் இருந்து 26% விழுக்காடு அதற்கே செலவிடப்படும் . ரப்பர் ,நெகிழிப் பொருள்கள் , துணிகள் , ஆடைகள் , எண்ணெய் சுத்திகரிப்பு , காகிதம் , மூல உலோகங்கள் போன்ற பெரும்பாலான வாடிக்கையாளர்கள் இதில் அடங்கும் .\n\n"}
{"id": "55701", "url": "https://ta.wikipedia.org/wiki?curid=55701", "title": "ஏ. எஸ். எல். வி", "text": "ஏ. எஸ். எல். வி\n\nஏ. எஸ். எல். வி (\"Augmented Satellite Launch Vehicle\") என்பது இந்திய விண்வெளி ஆய்வு மையமான இஸ்ரோ (ISRO) வினால் இயக்கப்படும் செயற்கைக்கோள்களை ஏவும் ஒரு மீளப் பாவிக்கமுடியாத விண்கலமாகும். இந்த விண்கலம் தற்போது செயல்பாட்டில் இல்லை.\n"}
{"id": "55704", "url": "https://ta.wikipedia.org/wiki?curid=55704", "title": "ரெய்க்", "text": "ரெய்க்\n\nரெய்க் (Reich)\nஜெர்மன் வார்த்தை ரிக் என்ற வார்த்தையை தழுவியச் சொல் ஆகும்.இலத்தின் மொழி \"இம்பீரியம்\" என்ற நேர் வார்த்தையின் தழுவல் சொல்லாகும். இச்சொல் சம்பிரதாயமாக அரசாட்சியை அல்லது பேரரசை குறிக்கும் சொல்லாக ஜெர்மனி உள்பட பல நாடுகளில் வெவ்வேறு மொழி உச்சரிப்பில் பயன்படுத்தப்பட்டு வருகிறது. இது நேரிடையாக முடியாட்சி, வெய்வர் குடியரசு, நாசி ஜெர்மனி என்றப் பொருளை எந்த வகையிலும் தரவில்லை. இருப்பினும் தொடர்ந்து \"டியுட்ச் ரெய்க்\" என்ற வார்த்தை குடியரசுவாதிகளைக் குறிக்கப் பயன்படுத்தப்பட்டது. 1871 ல் ஒருங்கிணைந்த ஜெர்மனியாக இருந்த காலத்தில் அரசாட்சி செய்த ஒட்டோ வோன் பிஸ்மார்க் டியுட்ச் ரெய்க் என அழைக்கப்பட்டார். அது முதல் அதிகாரப்பூர்வ ஜெர்மனிப் பெயராக 1945 வரை தொடர்ந்தது.\nடியுட்ச் ரெய்க் சொல் ரோமப் பேரரசர் காலம் முதல் மாற்றமால் (911-1806) பயன்படுத்தப்பட்டு வந்தது இதை \"முதலாம் ரெய்க்\" (First Reich) காலம் என்று வரலாற்றியலாளர்கள் குறிப்பிடுகின்றனர். அதன் பின் வந்த \"இரண்டாம் ரெய்க்\" (Second Reich) காலத்தில் தான் இவை மூன்று பிரிவாக பிரிக்கப்பட்டது.\n"}
{"id": "55705", "url": "https://ta.wikipedia.org/wiki?curid=55705", "title": "ஜெர்மன் ரெய்க்", "text": "ஜெர்மன் ரெய்க்\n\nஜெர்மன் ரெய்க் (German Reich) ஜெர்மன் மொழியில் அதிகாரப்பூர்வமாக 1871 முதல் 1945 வரை அழைக்கப்பட்ட\" டியுட்ச்சஸ் ரெய்க்\" எனும் சொல்லின் ஆங்கில முழு மொழியாக்கத்தின்படி 'ஜெர்மன் எம்பயர்' 1918 வரை ஏற்படுத்தப்பட்ட ஹோகன்ஜோலன் சட்டப்படி அவ்வாறு அழைக்கப்பட்டு வந்தது. முதலாம் உலகப்போர் வரை அழைக்கப்பட்டு வந்த இப்பெயர் போரின் தோல்வியால் பேரரசர் (எம்பரர்) தன்னுடைய \"எம்பயர்\" பதவியை துறந்ததால் எம்பயர் என்ற சொல் நீக்கப்பட்டு ரெய்க் என்ற பெயர் சேர்க்கப்பட்டது. அதன் பின் \"ஜெர்மன் ரெய்க்\" என எல்லோராலும் சில காலம் வரை அழைக்கப்பட்டது .காலப்போக்கில் அந்தப் பெயரை பலராலும் சுருக்கமாக ஜெர்மனி என்று அழைத்ததினால் அப்பெயரே நிலைத்துவிட்டது. டியுட்ச் ரெய்க் சொல் ரோமப் பேரரசர் காலம் முதல் மாற்றமால் (911-1806) பயன்படுத்தப்பட்டு வந்தது இதை \"முதலாம் ரெய்க்\" (First Reich) காலம் என்று வரலாற்றியலாளர்கள் குறிப்பிடுகின்றனர். அதன் பின் வந்த \"இரண்டாம் ரெய்க்\" (Second Reich) காலத்தில் தான் இவை மூன்று பிரிவாக பிரிக்கப்பட்டது.\n\nஇதனையிடையே இது ஆஸ்டிரியாவை தன் ஆளுகைக்குட்படுத்தியபொழுது இப்பெயர் \"வல்லாண்மைப் பெற்ற ஜெர்மன் ரெய்க்\" (Greater German Reich) என்று \"கடைசி இரண்டு வருடங்களுக்கு\" (1943–1945) நாசி சட்டத்தின்படி அழைக்கப்பட்டு வந்தது .\n\n"}
{"id": "55707", "url": "https://ta.wikipedia.org/wiki?curid=55707", "title": "நான்கு காவலர்கள்", "text": "நான்கு காவலர்கள்\n\nநான்கு காவலர்கள் (\"Four Policemen\") என்ற பெயர் அமெரிக்க அதிபர் பிராங்க்ளின் டி ரூஸ்வெல்ட் இரண்டாம் உலகப்போருக்காக அணி சேர்ந்த நான்கு நாட்டு அணித்தலைவர்களையும், ஐக்கிய நாடுகள் அமைப்பை உருவாக்கியவர்களைக் குறிப்பதற்காக அவரால் இப்பெயர் சூட்டப்பட்டது. இவ்வணியினர் நேசநாட்டு அணியினர் எனவும் அழைக்கப்பட்டனர். இதன்படி அமைந்த ஐக்கிய அமெரிக்கா, ஐக்கிய இராச்சியம் (பிரித்தானியா), சோவியத் ஒன்றியம், மற்றும் சீனா ஆகிய நான்கு நாடுகளின் நான்கு தலைவர்களும் \"நான்கு காவலர்கள்\" என அழைக்கப்பட்டனர்.\n"}
{"id": "55712", "url": "https://ta.wikipedia.org/wiki?curid=55712", "title": "மான்துவா நகரியம்", "text": "மான்துவா நகரியம்\n\nமான்துவா என்று அழைக்கப்படுகிற மான்துவா நகரியம் (, ) , வரலாற்றுச் சிறப்புமிக்கது. இவ்விடம் இத்தாலி நாட்டிலுள்ள லோம்பார்டி ஆட்சி மண்டலத்தின் கீழ்வரும் மான்துவா மாகாணத்தில் இருக்கிறது.\n\n"}
{"id": "55714", "url": "https://ta.wikipedia.org/wiki?curid=55714", "title": "கேசுதிகிலியோன்", "text": "கேசுதிகிலியோன்\n\nகேசுதிகிலியோன் (Castiglione township; இத்தாலியம்: Comune di Castiù (Castiglione delle Stiviere)) என்பது இத்தாலியில் வரலாற்றுச் சிறப்பு மிக்க ஒரு நகரியம் ஆகும். இவ்விடம் இத்தாலி நாட்டிலுள்ள, லோம்பார்டி நிருவாக மண்டலத்தின் கீழ்வரும் மேன்டுவா மாகாணத்தில் இருக்கிறது.\n\nSection::::வீரமாமுனிவர் பிறந்த இடம்.\nகாஸ்திலியோனே தெல்லே ஸ்டிவியரே என்னும் இடத்தில்தான் தலைசிறந்த தமிழறிஞராகிய வீரமாமுனிவர் பிறந்தார். அவரது இயற்பெயர் கொஸ்தான்சோ ஜுசேப்பே எவுசேபியோ பெஸ்கி (Costanzo Giuseppe Eusebio Beschi). அவர் பிறந்த நாள் 1680, நவம்பர் 8. வீரமாமுனிவர் பிறந்த 300ஆம் ஆண்டுக் கொண்டாட்டம் காஸ்திலியோனே நகரில் 1980இல் நிகழ்ந்தது. தம் மண்ணில் பிறந்து வளர்ந்த ஒருவர் தமிழ் நாட்டுக்குச் சென்று அங்கே மறைப்பணி ஆற்றியதோடு தலைசிறந்த மொழிப்பணியும் ஆற்றி உலகப்புகழ் பெற்றதை காஸ்திலியோனே மக்கள் சிறப்பித்தார்கள். அவருடைய நினைவாக பதக்கம் வெளியிடப்பட்டது. அவர் நினைவைக் கொண்டாடும் விதத்தில் அவருக்குச் சிலையொன்றும் எழுப்பப்பட்டது. குறிப்பாக, வீரமாமுனிவருக்கு \"தமிழ் மொழியின் தாந்தே\" (Il Dante della lingua Tamil) என்னும் பட்டமளித்து ஊர்மக்கள் சிறப்பித்தனர். \n\nஇத்தாலி நாட்டில் Divina Commedia (தெய்வீக இன்பிலக்கியம்) என்னும் தலைசிறந்த நெடும்பாடலை இயற்றி அழியாப் புகழ் பெற்றவர் தாந்தே அலிகியேரி (Dante Alighieri) என்னும் புலவர். அவரைப் போன்று, அவருடைய இலக்கியப் பாணியை அடியொற்றி, வீரமாமுனிவரும் தேம்பாவணி என்னும் தீஞ்சுவைக் காவியத்தை ஆக்கினார். மேலும் தமிழ் இலக்கியம், இலக்கணம், அகராதி, உரைநடை போன்ற படைப்புகளோடு பரமார்த்த குருவின் கதை போன்ற நகைச்சுவை இலக்கியத்தையும் ஆக்கிய வீரமாமுனிவரைத் தமிழுக்குத் தாம் அளித்தமை பற்றி காஸ்திலியோனே மக்கள் பெருமைப்படுகின்றனர்.\n"}
{"id": "55719", "url": "https://ta.wikipedia.org/wiki?curid=55719", "title": "நேச அணி", "text": "நேச அணி\n\nநேச அணி (Allies) (நேச நாடுகள் அணி-நட்பு அணி)\nஒரு பொதுவான சர்ச்சைகளுக்காக குறிப்பிட்ட சில நாடுகள் ஒன்றுசேர்ந்து பொது கருத்தை எட்டுவதற்காக ஏற்படுத்தப்பட்ட அணி சேர்ந்த நாடுகள் அமைப்பை நேச நாடுகள் அணி அல்லது நேச அணி என அழைக்கப்பட்டது. இதன்மூலம் அதனதன் இராணுவ அமைப்புடன் ஒன்று சேர்ந்து அனைவரும் ஒரே நோக்கத்திற்காக ஒரே எதிரியை நோக்கிப் போராடுவது அல்லது போரிடுவது என்றக் குறிக்கோளுக்காக அமைக்கப்பட்டது. இவ்வணியில் சேர்ந்த நாடுகள் ஒரே அணியாக முதலாம் உலகப்போரில் மைய சக்தியை (மையசக்தி என்றழைக்கப்பட்ட நாடுகள்- பல்கேரியா, ஒட்டோமான் பேரரசு, ஆஸ்டிரிய-அங்கேரி, ஜெர்மன் பேரரசு) எதிர்த்தும் இரண்டாம் உலகப்போரில் அச்சு நாட்டு (அச்சு சக்திகள்) அணிகளின் சக்தியை எதிர்த்தும் போரிட்டன.\n"}
{"id": "55722", "url": "https://ta.wikipedia.org/wiki?curid=55722", "title": "மைய சக்திகள்", "text": "மைய சக்திகள்\n\nமைய சக்திகள் அல்லது \"மையசக்தி நாடுகள்\"' (\"Central Powers\", (இடாய்ச்சு மொழி: \"Mittelmächte\"; அங்கேரிய மொழி: \"Központi hatalmak\"; துருக்கிய மொழி: \"İttifak Devletleri\" or \"Bağlaşma Devletleri\"; பல்கேரிய மொழி: \"Централни сили\") என்பது முதலாம் உலகப்போரில் நட்பு நாடுகள் அமைப்புக்கு எதிராகப் போரிட்ட நான்கு நாடுகளின் கூட்டணியாகும். இந்த அமைப்பில் ஜெர்மன் பேரரசு, ஆஸ்திரிய-அங்கேரியப் பேரரசு, உதுமானியப் பேரரசு மற்றும் பல்கேரிய இராச்சியம் ஆகிய பேரரசுகள் அங்கத்துவம் பெற்றன. இந்நாடுகள் நிலை பெற்றிருந்த இடங்களைப் பொருத்து இப்பெயர் பெற்றது. இந்நான்கு நாடுகளும் \"கிழக்கில்\" அமைந்த உருசியப் பேரரசு, \"மேற்கில்\" அமைந்த மூன்றாம் பிரஞ்சு குடியரசு, மற்றும் ஐக்கிய இராச்சியத்துக்குமிடையில் மத்தியில் வீற்றிருந்தமையால் இப்பெயர் பெற்றது.\n\n"}
{"id": "55728", "url": "https://ta.wikipedia.org/wiki?curid=55728", "title": "நூறு நாட்கள் குற்றம்", "text": "நூறு நாட்கள் குற்றம்\n\nநூறு நாட்கள் குற்றம் (Hundred Days Offencive)\nமுதல் உலகப்போர் இறுதிநிலையில் நேசநாட்டு அணியினரால் மையசக்தியினருக்கு எதிராக மேற்குப்பகுதியில் நடத்தப்பட்டத் தாக்குதலை \"100 நாட்கள் குற்றம்\" என அழைக்கப்பட்டது. இத்தாக்குதலினால் \"முதல் உலகப்போர்\" முடிவுக்கு வந்தது. இந்த \"100 நாட்கள்\" தாக்குதல் எதையும் சிறப்பு நிகழ்வையோ, சிறப்பு செய்தியையோக் கொண்டிருக்கவில்லை மாறாக அமீன்ஸ் போரிலிருந்து துவங்கி \"100 நாட்கள்\" வரை தொடர்ந்து போர் புரிந்ததினால் நேசநாட்டு அணியினருக்கு ஏற்பட்ட வெற்றியை மட்டுமே குறிப்பிடுகிறது. இப்போரை \"வெற்றிமுகத் தாக்குதல் \" (Advance to Victory) எனவும் குறிப்பிடுகின்றனர். இத்தாக்குதல் ஆகஸ்டு 8, 1918, முதல் தொடங்கி நவம்பர் 11, 1918, வரை நடைபெற்றது.\n"}
{"id": "55733", "url": "https://ta.wikipedia.org/wiki?curid=55733", "title": "கார்த்திகை", "text": "கார்த்திகை\n\n"}
{"id": "55736", "url": "https://ta.wikipedia.org/wiki?curid=55736", "title": "நவீன நடனம்", "text": "நவீன நடனம்\n\nநவீன நடனம் எனப்படுவது 20 ம் நூற்றாண்டின் துவக்கத்தில் மேற்குலகில் வளர்ந்த நடனப் பாணி ஆகும். மேற்குநாட்டு செவ்வியல் நடனத்துக்கு (Ballet) எதிர் வடிவமாக இந் நடனம் தோன்றியது. செவ்வியல் நடனத்தின் இறுக்கமான கட்டுப்பாடுகளுடன் கூடிய நுணுக்கங்களை,அணிகலன்கள், காலணிகள் விலக்கி, படைப்பாற்றல் மிக்க தனி மனித வெளிப்பாட்டுக்கு முக்கியத்துவம் தந்து இந்நடனம் வளர்ந்தது.\n"}
{"id": "55743", "url": "https://ta.wikipedia.org/wiki?curid=55743", "title": "அக்ரூட்", "text": "அக்ரூட்\n\nஅக்ரூட் அல்லது அக்கருட்டு அல்லது அக்கரோட்டு அல்லது அக்குரோட்டு என்பது யுக்லன்சு ரிசியா லின் (Juglandaceae regia linn) வகை தாவரங்கள். இதில் இருந்து பெறப்படும் அக்ரூட் கொட்டை பலரால் விரும்பி உண்ணப்படுகிறது. இவை 10-40 மீ உயரம் வளரக்கூடியவை. இவை ஐரோப்பா, கிழக்கு சீனா, தென்னிந்தியா, அமெரிக்கா, கனடா, மெக்சிக்கோ ஆகிய இடங்களில் பெரிதும் பயிரிடப்படுகிறது. \n"}
{"id": "55744", "url": "https://ta.wikipedia.org/wiki?curid=55744", "title": "முந்திரி", "text": "முந்திரி\n\nமுந்திரி அல்லது மரமுந்திரி (\"Anacardium occidentale\") என்பது Anacardiaceae குடும்பத்தைச் சேர்ந்த ஒரு மரம் ஆகும். இது விரும்பி உண்ணப்படும் முந்திரிக்கொட்டைகளைத் தரும் ஓர் மரம் ஆகும். முந்திரிக்கொட்டைகள் வறுக்கப்பட்டு உண்ணப்படுவதுடன், கறி சமைக்கவும், ருசியைச் சேர்ப்பதற்காக வேறு உணவுகளுடன் சேர்க்கப்பட்டும் பயன்படுத்தப்படுகின்றது.\n\nமுந்திரியில் முந்திரிப்பழமென நாம் அழைப்பது, உண்மையில் பழமல்ல. எனவே அது போலிப்பழம் எனவும் அழைக்கப்படும். இது பூவின் சூலகப் பகுதியில் இருந்து உருவாவதில்லை. பூவின் அடிப்பகுதியில் உள்ள தடித்த பூக்காம்புப் பகுதியே இவ்வாறு பேரிக்காய் உருவத்தில் விருத்தியடைகின்றது.. இதனை \"முந்திரி ஆப்பிள்\" எனவும் அழைப்பர்.\n\nமுந்திரியில், முந்திரி ஆப்பிளின் அடியில் சிறுநீரக வடிவில் அல்லது குத்துச்சண்டை யில் பயன்படுத்தப்படும் கையுறை வடிவில் விருத்தியடையும் அமைப்பே உண்மையான பழம் ஆகும். இது உண்மையான பழமாக இருந்தபோதிலும், இதன் உள்ளே இருக்கும் உண்ணக்கூடிய பகுதி முந்திரிக்கொட்டை என அழைக்கப்படுகின்றது. அதாவது முந்திரியின் உண்மைப்பழமானது தனி ஒரு விதையைக் கொண்ட பழமாகும்.\n\nSection::::பெயரீடு.\nAnacardium என்ற பெயரானது முந்திரிப்பழத்தின் உருவத்தை விளக்கும் பெயராகும். ana என்பது \"மேல்நோக்கிய\" என்ற பொருளையும், cardium என்பது \"இதயம்\" என்ற பொருளையும் குறிக்கின்றது. தலைகீழான அல்லது மேல்நோக்கிய இதயத்தின் அமைப்பை ஒத்த பழத்தையுடைய மரமாக இருப்பதனால் Anacardium என்ற பெயரைப் பெற்றுள்ளது.\n\nமுந்திரிக்கொட்டையானது போர்த்துகீச மொழியில் கஜூ (Caju) என்ற பெயரைக் கொண்டிருப்பதனால், கஜூ என்ற பெயரும் பேச்சுத் தமிழில் பயன்பாட்டில் உள்ளது. போர்த்துகீச மொழியில் Caju எனப்படும் சொல்லில் இருந்தே ஆங்கிலத்தில் Cashew என்ற பெயர் வந்ததாக அறியப்படுகின்றது. போர்த்துக்கீச மொழியில் கஜூ என்ற பெயரானது, Tupian மொழியிலுள்ள acajú என்ற சொல்லில் இருந்து பெறப்பட்டுள்ளது.\n\nTupian மொழியில் acajú என்பது \"தன்னைத் தானே உருவாக்கும் கொட்டை\" என்ற பொருளில் அமைந்துள்ளது. பொதுவாக விதைகள் அல்லது கொட்டைகள் பழத்திற்கு உள்ளாகவே அமைந்திருக்கும். ஆனால் இந்த முந்திரிக்கொட்டை நாம் முந்திரிப்பழமென அழைக்கும் பகுதிக்கு வெளியாக அமைந்திருப்பதனால் இப்பெயரைப் பெற்றுள்ளது.\n\nSection::::பரம்பல்.\nஇம்மரமானது தென்னமெரிக்காவின் வடக்குப் பகுதியை பூர்வீகமாகக் கொண்டிருப்பினும், பின்னர் 1560- 1565 ஆண்டளவில்போர்த்துக்கீசரால் இந்தியாவில் உள்ள கோவாவுக்கு எடுத்து வரப்பட்டு, பின்னர் தென்கிழக்கு ஆசியா, மற்றும் ஆப்பிரிக்காவுக்கு பரம்பல் அடைந்தது\n\nஇம்மரம் பிரேசிலின் வடகிழக்குப் பகுதியை பூர்வீகமாகக் கொண்டிருந்தாலும், இன்று வெப்பமண்டல நாடுகள் பலவற்றில் இது வளர்க்கப்படுகிறது. வியட்நாம், நைஜீரியா, இந்தியா, பிரேசில், இந்தோனீசியா ஆகிய நாடுகளில் இது அதிகம் பயிரிடப்படுகிறது. தமிழ்நாட்டில் கடலூர், அரியலூர், புதுக்கோட்டை, தஞ்சாவூர் விழுப்புரம் மாவட்டங்களில் அதிக அளவில் முந்திரி பயிரிடப்படுகிறது. கடலூர் மாவட்டம் பன்ருட்டியில் அதிகப்படியான விளைச்சலும் அதற்கு அடுத்தபடியாக அரியலூர் மாவட்டம் ஜெயங்கொண்டம் இரண்டாம் இடத்திலும் உள்ளது.\n\nSection::::பயன்கள்.\nSection::::போலிப்பழம்.\nமுந்திரிப்பழம் என அழைக்கப்படும் போலிப்பழமானது ஆரம்பத்தில் பச்சை நிறமாக இருந்து, பழுக்கும்போது மஞ்சள் அல்லது சிவப்பு கலந்த மஞ்சள் நிறத்தை அடையும். இது உண்ணப்படக் கூடியதாகவும், இனிப்பாக இருப்பதுடன், இனிய வாசனை ஒன்றையும் தரும். இது மிக மெல்லிய தோலுடையதாகவும், இதன் சதைப்பகுதி மிகவும் சாறு நிறைந்ததாகவும் இருப்பதனால், இதனை ஒரு இடத்திலிருந்து இன்னொரு இடத்துக்கு எடுத்துச் செல்லல் கடினமாகும். இதிலிருந்து சாறும் தயாரிக்கப்படுகின்றது.\nSection::::முந்திரிக்கொட்டை.\nஇதை கப்பல் வித்தான் கொட்டை என்றும் கூறுவர்.வணிகத்திற்காக வந்த பிற நாட்டினர் இதன் சுவையால் ஈர்க்கப் பட்டு கப்பலை விற்று இதை உண்டதாக கூறுவர்.போலிப் பழத்திற்கு வெளியே, சிறுநீரக வடிவில் காணப்படும் உண்மைப்பழமானது கடினமான ஒரு வெளி உறையையும், உள்ளே ஒரு விதையையும் கொண்டிருக்கும். அந்த விதையே பொது வழக்கில் முந்திரிக்கொட்டை என அழைக்கப்படுகின்றது. இது ஒரு தாவரவியலாளர்களின் பார்வையில் உண்மையான கொட்டை இல்லாவிட்டாலும் கூட, சமையல்சார் நிலையில் கொட்டை எனவே அறியப்படுகின்றது. இந்த முந்திர்க்கொட்டையைச் சூழவுள்ள கடினமான இரட்டை ஓட்டில் ஒவ்வாமையை உருவாக்கக் கூடிய, தோலில் நமைச்சலைத் தரக்கூடிய சில பதார்த்தங்களைக் கொண்டுள்ளது. சரியான முறையில் வறுத்து பதப்படுத்தப்படும்போது, இந்தப் பதார்த்தங்கள் சில அழிவடைந்துவிடும். ஆனாலும் பதப்படுத்தலின்போது மூடிய அறைக்குள் அதன் புகை வெளியேறுமாயின் நுரையீரலுக்கு பாதிப்பை ஏற்படுத்தலாம். எனவே அவதானத்துடன் செய்யப்பட வேண்டும்.\n"}
{"id": "55749", "url": "https://ta.wikipedia.org/wiki?curid=55749", "title": "சிறுவர் இலக்கியம்", "text": "சிறுவர் இலக்கியம்\n\nசிறுவர் இலக்கியம் என்பது சிறுவர்களுக்காக எழுதப்படும் வரையப்படும் இலக்கியம் ஆகும். பொதுவாக 12 வயதுக்கு உட்பட்டோருக்காக இது எழுதப்படுகிறது. விடலைப் பருவத்தினராக எழுதப்படும் நூல்களும் சிறுவர் இலக்கியம் என்று சில வேளைகளில் வகைப்படுத்தப்படுவதுண்டு. சிறுவர் கல்வியில் மட்டுமல்லாமல், அன்றாட வாழ்விலும் சிறுவர் இலக்கியம் ஒரு முக்கிய இடத்தைப் பெறுகிறது. \n\n\nSection::::பண்புகள்.\nசிறுவர் இலக்கியம் மொழி நடையிலும், பொருளிலும், நூல் அமைப்பிலும் வளர்ந்தோர் இலக்கியத்தில் இருந்து வேறுபட்டது. வயதைப் பொறுத்து மொழி எளிமையாக அமைய வேண்டும். சிறுவர்களுக்கு ஏற்ற அவர்களுக்கு ஈர்ப்பான விடயங்களாக அமைய வேண்டும், நூல் படங்களுடன் ஈர்ப்பாக அமையவேண்டும். \n\n"}
{"id": "55751", "url": "https://ta.wikipedia.org/wiki?curid=55751", "title": "சித்திரக் குள்ளன்", "text": "சித்திரக் குள்ளன்\n\nசித்திரக் குள்ளன் 1950 களில் தமிழ்நாட்டில் வெளிவந்த தமிழ் சிறுவர் இதழ். சிறுகதை, வரைகதை, பொது அறுவுப் போட்டி, நகைச்சுவை என பல படைப்புகளுடன் இது வெளிவந்தது. இதன் சில இதழ்கள் தமிழம் நாள் ஒரு நூல் திட்டத்துக்தில் இணையத்தில் கிடைக்கின்றன. \n"}
{"id": "55753", "url": "https://ta.wikipedia.org/wiki?curid=55753", "title": "முயல் (சிறுவர் இதழ்)", "text": "முயல் (சிறுவர் இதழ்)\n\nமுயல் 1970 களில் தமிழ்நாட்டில் வெளிவந்த தமிழ் சிறுவர் இதழ். வரைகதை, சிறுகதை, புதிகள், கணக்கு, தகவல் என பல தரப்பட்ட படைப்புகள் இதில் வெளிவந்தன. இதன் சில இதழ்கள் தமிழர் நால் ஒரு நூல் திட்டத்தில் இணையத்தில் கிடைக்கின்றன. \n"}
{"id": "55754", "url": "https://ta.wikipedia.org/wiki?curid=55754", "title": "மொழி வரலாறு", "text": "மொழி வரலாறு\n\nமொழி வரலாறு என்பது மனிதர் எப்போது மொழியைப் பயன்படுத்த தொடங்கினர் என்பது பற்றியும், குறிப்பிட்ட மொழிகள் எப்போது தோன்றி மருபின என்பது பற்றியதும் வரலாறு ஆகும். \n\nSection::::பேச்சு மொழியின் தோற்றம்.\n13.7 பில்லியன் ஆண்டுகளுக்கு முன்னர் அண்டம் தோன்றியதாகவும், தற்கால மனித இனம் (Homo Sapiens) 300, 000 ஆண்டுகளுக்கு முன்னர் தோன்றியதாகவும் அறிவியலாளர்கள் கருதுகின்றனர். சுமார் 100000-50000 ஆண்டுகளுக்கு முன்னர் கிழக்கு ஆபிரிக்காவில் இருந்து மனிதர் மத்திய ஆசியா ஊடாக ஐரோப்பா, ஆசியா, அமெரிக்கா ஆகிய இடங்களுக்குப் பரவினர். சுமார் 40,000 ஆண்டுகளுக்கு முன்பு பேச்சு மொழி தோன்றியிருக்கலாம் எனக் கருதப்படுகிறது.\n\nSection::::எழுத்து மொழியின் தோற்றம்.\nபெரும்பாலும் காட்டுவாசி ஆக இருந்த மனிதர், கிமு 10 000 ஆண்டுகள் அளவில் வேளாண்மையில் ஈடுபட தொடங்கினர். சுமேரிய (கிமு 5000) , எக்ப்திய (3500), இந்து (கிமு 2600), சீன (கிமு 2100), கிரேக்க (கிமு 1600) நாகிரகங்கள் வேளாண்மை சிறந்த ஆற்றுக்கரையை ஒட்டிப் பிறந்தன. \n\nஇந் நாகரிகங்களின் ஒரு முக்கிய கூறு அவை எழுத்து மொழியை பயன்படுத்த தொடங்கியது ஆகும். \n"}
{"id": "55755", "url": "https://ta.wikipedia.org/wiki?curid=55755", "title": "விண்வெளித் தொழிற்துறை", "text": "விண்வெளித் தொழிற்துறை\n\nவிண்வெளித் தொழிற்துறை என்பது வானூர்தி, ஏவுகணை, செய்மதி, விண்கலம், விண் ஆய்வுகலம் (probes), விண் தொலைநோக்கி, விண்வெளி நிலையம் போன்றவற்றை வடிவமைத்தல், உற்பத்திசெய்தல், பரிசோதித்தல், ஏவுதல், பராமரித்தல் ஆகிய செயற்பாடுகளைக் கொண்ட தொழிற்துறை ஆகும்.\n\nSection::::வரலாறு.\nஇத் தொழிற்துறை 20 ம் நூற்றாண்டின் தொடக்கத்தில், குறிப்பாக ரைட் சகோதர்களின் வானூர்தி ஓட்டத்துடன் தொடங்கியது. 1920 களில் வான் போக்குவரத்துச் சேவை தொடங்கியது. அதனைத் தொடர்து வானூர்தி தொழிற்துறை அபார வளர்ச்சி கண்டது. \n\n1957 ம் ஆண்டு முதலாவது செய்மதி ஸ்புட்னிக் ஏவப்பட்டது. முதல் மனித விண்வெளிப்பயனம் வஸ்தோக் 1 திட்டம் மூலம் 1961 ம் ஆண்டு நிறைவேற்றப்பட்டது. முதல் மீள் பயன்பாடு விண்கலம் X-15 1963 ம் ஆண்டு ஏவப்பட்டது. முதல் முறையாக நிலாவில் மனிதர் 1969 ம் ஆண்டு சென்றுவந்தனர். சக்தி வாய்ந்த கபிள் விண்வெளித் தொலைநோக்கி 1990 ம் ஆண்டு விண்வெளிக்கு எடுத்துச் செல்லப்பட்டது. அனைத்துலக விண்வெளி நிலையத்துக்கான கட்டுமானப் பணிகள் 1998 ம் ஆண்டு தொடங்கியது. en:Dennis Tito என்ற அமெரிக்கரை உருசிய விண்கலம் ஒன்று முதல் விண்வெளிச் சுற்றுலாப் பயணியாக ஏப்ரல் 2001 ஏற்றிச் சென்றது. முதல் அரசு சாரா அமைப்பால் மீள் பயன்பாடு விண்கலம் 2004 ம் ஆண்டு Tier One அனுப்பப்பட்டு Ansari X Prize வென்றது. \n\n\n\n\n"}
{"id": "55756", "url": "https://ta.wikipedia.org/wiki?curid=55756", "title": "தமிழ் சிறுவர் இலக்கியம்", "text": "தமிழ் சிறுவர் இலக்கியம்\n\nதமிழ் சிறுவர் இலக்கியம் என்பது தமிழ் மொழியில் உள்ள சிறுவர் இலக்கியம். பண்டைத் தமிழ் இலகியத்தில் அங்காங்கே சில படைப்புக்கள் சிறுவர்களுக்கு ஏற்றதாக இருந்த தென்றாலும், 19 நூற்றாண்டிலேயே சிறுவர்களை வாசர்களாகக் கொண்ட இலக்கியங்கள் பெரிதும் தோன்றின. 20 நூற்றாண்டில் சிறுவர் இலக்கியம் குறிப்பிடத்தக்க வளர்ச்சியைக் கண்டது. \n\n\n\n\n"}
{"id": "55771", "url": "https://ta.wikipedia.org/wiki?curid=55771", "title": "மகர ஒளி", "text": "மகர ஒளி\n\nமகர ஜோதி (\"Makara Jyothi\") வானத்தில் ஆண்டு தோறும் ஜனவரி 14 ல் மாலை 6.30 மணி அளவில் மகர சங்கராந்தி எனக்கூறப்படும் நாளன்று தோன்றும் நட்சத்திரம்.\nகேரளா மாநிலத்தில் சபரிமலைக்கு நேர் எதிரே கண்டமாலா மலை முகட்டில் இது தோன்றுவதாக ஆதரமற்ற செய்தியாக சொல்லப்படுகிறது. இந்த நட்சத்திரத்தைக் காண வழிபாட்டாளர்கள் ஒவ்வோர் ஆண்டும் 41 நாட்கள் நோன்பிருந்து சபரிமலை செல்கின்றனர். இது குறித்து பல சர்ச்சைகள், பல்வேறு கருத்துக்கள் உள்ளன. தற்பொழுது இந்த நட்சத்திரம் தெரிவதில்லையென்றும் தற்பொழுது தெரிவது மகரவிளக்கு என்றும் கூறுகின்றனர். அது மட்டுமில்லாமல் இது குறித்து சில மூடநம்பிக்கை கருத்துக்களும் நிலவுகின்றன.\n\nSection::::உண்மையில் தெரிவது.\nசபரிமலைக்கு எதிரே உள்ள கொச்சுபம்பா என்னும் ஊரின் அருகே உள்ள பொன்னம்பலமேடு என்னும் மலைப்பகுதியில் மனிதர்களைக் கொண்டு கற்பூரங்களால் கொளுத்தப்படும் தீபமே மகரஜோதியாக தெரிகிறது என்று கூறுகின்றனர். இவை மூன்று முறை ஈரசாக்குப்பைகளால் அணைக்கப்பட்டு மீண்டும் எரியவைத்துக் காட்டப்படுகிறது. இப்பணியிணை மேற்கொள்பவர்கள் கேரள மின்துறை ஊழியர்கள் என்றும் கூறப்படுகிறது. இம்மலையின் அருகில்தான் கொச்சுபம்பா மின்னேற்று நிலையம் உள்ளது. இங்கு கொச்சுபம்பா அணையிலிருந்து நீர்மின்சாரம் தயாரிக்கப்படுகிறது. இவ்வழியாகத்தான் பொன்னம்பலமேட்டிற்கு செல்லவேண்டும். இவ்விடம் கேரள வனத்துறையினர் மற்றும் கேரள காவல்துறையினரால் அந்நியர்கள் பிரவேசிக்கா வண்ணம் பாதுகாக்கப்படுகிறது என்பது குறிப்பிடத்தக்கது.\n\nSection::::கேரள அறநிலையத்துறை ஒப்புதல்.\nமனிதர்களால் பொன்னம்பலமேட்டில் கற்பூரத்தை எரியவைத்து சபரிமலை வழிபாட்டாளர்களுக்கு தீபமாக காட்டப்படுவதை கேரள அறநிலையத்துறை அமைச்சகமும் ஒப்புக்கொண்டுள்ளது. இது மகர ஜோதியல்ல மனிதர்களால் எரியவைத்து ஏற்றிக் காட்டப்படும் கற்பூரதீபமே எனக் கூறுகின்றனர். இதையே மக்கள் மகரஜோதியாக நினைத்து வழிபடுகின்றனர். ஆனால் இது கேரள மாநிலத்தில் உள்ள பலருக்குத் தெரியும் எனவும் கூறப்படுகிறது. ஒரு சில வழிபாட்டாளர்களால் மட்டுமே இது தவறுதலாக புரிந்து கொள்ளப்படுகிறது எனக் கேரள தேவஸ்தானத்தைச் சேர்ந்தவர்களே கூறுகின்றனர். பொன்னம்பலமேட்டில் பண்டைய காலத்தில் கோவில் இருந்ததால் அவ்விடத்தில் இந்த தீபம் ஏற்றப்படுகிறது இதுவே மகரஜோதியாக ஒவ்வோரு வருடமும் ஜனவரி 14 அன்று சபரிமலையில் தெரிகிறது. சபரிமலை குறித்த நிறைய சர்ச்சைகள் வழக்குகளாக உச்சநீதிமன்றத்தில் தொடுக்கப்பட்டுள்ளன. இவ்வழக்குகளின் விசாரனையின் போது கேரள உச்சநீதிமன்றத்தின் கேள்விகளுக்கு பதில் அளிக்கையில், இது மனிதர்களால் ஏற்றப்படுவது என கேரள அறநிலையத்துறையும் கோவில் நிருவாகமும் ஒப்புக்கொண்டுள்ளது.சபரிமலை ஐயப்பன் கோயிலில் மகர ஜோதி மனிதர்களால் தான் ஏற்றப்படுகிறது என்று கேரளமாநில உயர்நீதிமன்றத்தில் திருவாங்கூர் தேவசம்போர்டு உறுதிமொழி ஆவணம் தாக்கல் செய்துள்ளது.\n\n"}
{"id": "55786", "url": "https://ta.wikipedia.org/wiki?curid=55786", "title": "மீன் குடும்பங்களின் பட்டியல்", "text": "மீன் குடும்பங்களின் பட்டியல்\n\nஇது மீன் குடும்பங்களின் அறிவியல் பெயர்களின் பட்டியலாகும். இது முழுமையானது அல்ல.\n\n"}
{"id": "55812", "url": "https://ta.wikipedia.org/wiki?curid=55812", "title": "நியூரம்பெர்க் தீர்ப்பாயம்", "text": "நியூரம்பெர்க் தீர்ப்பாயம்\n\nநியூரம்பெர்க் தீர்ப்பாயம் (Nuremberg Trials)\nநாசி ஜெர்மனியின் தொடர் அரசியல் கொலைகள், இராணுவ செயல்பாடுகள் மற்றும் அதன் முரண்பாட்டுத் தலைமைச் செயல்பாடுகளை விசாரணை செய்ய இரண்டாம் உலகப் போரில் ஜெர்மனியின் தோல்விக்குப்பின் ஏற்படுத்தப்பட்ட விசாரணை ஆணையம் தான் நியூரம்பெர்க் தீர்ப்பாயம்.\n\nபன்னாட்டு இராணுவ நடுவர் மன்றம்\n\nஜெர்மனி நியூரம்பெர்க் நகரில் 1945 க்கும் 1946 க்குமிடையே \"நீதி அரண்மணையில்\" (ஜஸ்டிஸ் பேலஸ்-Palace of the Justice) ஏற்படுத்தப்பட்டது. இந்த தீர்ப்பாயத்தால் அமைக்கப்பட்ட \"சர்வதேச இராணுவ நடுவர் மன்றத்தின்\" (International Military Tribunal) முன் ஏராளமான \"யுத்த விதி மீறல்\" குற்றவாளிகள் நிறுத்தப்பட்டனர்.\n\nமுதல் விசாரணை\n\nஇதன் முதல் விசாரணையில், குறிப்பிடத்தக்கவர்களாக , பிடிபட்ட நாசி ஜெர்மனித் தலைவர்கள் \"21 பேர்\" குற்றவாளிகளாக நிறுத்தப்பட்டனர். முதல் விசாரணைக் கூட்டம் நவம்பர் 20, 1945, முதல் அக்டோபர் 1, 1946, வரை நடைபெற்றது.\n\nஇரண்டாவது விசாரணை\n\nஇதன் இரண்டாவது விசாரணை குறைந்த குற்றம் புரிந்தவர்களாகக் கருதப்பட்ட குற்றவாளிகளை ஐக்கிய நாடுகள் நியூரம்பெர்க் இராணுவ நடுவர் மன்றம்\" சட்ட எண் 10\" ன் கீழ் நிறுத்தப்பட்டனர். இந்த ஆணையம் \"மருத்துவர்கள் தீர்ப்பாயம்\" மற்றும் \"நீதிபதிகள் தீர்ப்பாயங்களை\" உள்ளடக்கியது.\n\nகருத்து வேறுபாடு\n\nசமீபத்தில் ஜனவரி 2, 2006 அன்று பிரித்தானிய யுத்தக் குழு அறிக்கை வெளியிடப்பட்டது. அதில் மூன்று நாடுகளுக்கும் எழுந்த மூக்கூட்டு ஒப்பந்த சர்ச்சைகள் போன்றவைகள் குறிப்பிடப்பட்டுள்ளன. விசாரணைக் குறித்து மூன்று நாட்டுத் தலைவர்களும் கருத்து வேறுபாடுகள் கொண்டிருந்தனர் என்பதை தெளிவக்கியுள்ளது.\n\nசர்ச்சிலின் மனிதநேயம்\n\nபல நேரங்களில் வின்சன்ட் சர்ச்சில் யுத்தக்குற்றத் தண்டணையளிப்பில் கருத்து வேறுபாடுகள் கொண்டிருந்தார். அவருடைய நோக்கம் மனித நேயம் கொண்டதாக இருந்தது என்பது குறிப்பிடத்தக்கது. பிராங்க்ளின் டி ரூஸ்வெல்ட்டும், ஜோசப் ஸ்டாலினும் ஜெர்மானியர் பலரை தண்டிப்பதிலேயே இருந்தது என்று கூறப்படுகிறது.\n"}
{"id": "55834", "url": "https://ta.wikipedia.org/wiki?curid=55834", "title": "முள்வால் வகையி", "text": "முள்வால் வகையி\n\nஅக்காந்துரைடீ (Acanthuridae) அல்லது \"முள்ளுடம்பிகள்\" என்பன ஒரு மீன் குடும்பம் ஆகும். அறிவியற்பெயரில் உள்ள அக்காந்த்தசு (acanthus) என்னும் சொற்பகுதி கிரேக்க மொழியில் \"முள், கூரிய முள்\" என்னும் பொருள் கொண்டது. இக் குடும்பம், ஆறு பேரினங்களில் ஏறத்தாழ 80 இனங்களை உள்ளடக்கியுள்ளது. இவை அனைத்தும் பெரும்பாலும், பவளப் பாறைகளுக்கு அருகே, வெப்பவலயக் கடல் பகுதிகளில் வாழும் கடல் மீன்கள் ஆகும். இவற்றுட்பல ஒளிரும் நிறங்களைக் கொண்டவை. அதனால், தொட்டிகளில் வளர்ப்பதற்கு விரும்பப்படுகின்றன.\n\nவால் பகுதியில் பக்கத்துக்கு ஒன்று அல்லது பலவாக அமைந்திருக்கும் முதுகெலும்பு முட்கள் இக் குடும்பத்துக்குரிய தனித்துவமான இயல்பு ஆகும். இம் முட்கள் ஆபத்தை விளைவிக்கும் அளவுக்குக் கூர்மையானவை. முதுகுத் துடுப்பு, குதத் துடுப்பு ஆகிய இரண்டுமே பெரியவை. உடலின் நீளத்தின் பெரும்பகுதி வரை நீண்டிருப்பவை. சிறிய வாயில் ஒற்றை வரிசையில் பற்கள் காணப்படுகின்றன. இவை அல்காக்களை உண்பதற்குப் பயன்படுகின்றன.\n"}
{"id": "55836", "url": "https://ta.wikipedia.org/wiki?curid=55836", "title": "குடும்பம் (உயிரியல்)", "text": "குடும்பம் (உயிரியல்)\n\nஉயிரியல் வகைப்பாட்டில் குடும்பம் என்பது, ஒரு வகைப்பாட்டுப் படிநிலை ஆகும். வரிசை, பேரினம் ஆகிய பகுப்புகளுக்கு நடுவில் அமைந்துள்ள இப் பகுப்பு ஒப்பீட்டளவில் அண்மைக் காலத்தில் உருவாக்கப்பட்டது ஆகும். பிரான்சு நாட்டுத் தாவரவியலாளரான பியரே மக்னோல் என்பவர் 1689 ஆம் ஆண்டு தான் எழுதிய நூலில் தான் அட்டவணைப்படுத்திய 76 தாவரக் குழுக்கள் ஒவ்வொன்றையும் \"familiae\" (குடும்பம்) என்று குறிப்பிட்டார். வகைப்பாட்டுப் படிநிலைகள் பற்றிய கருத்துரு தொடக்க நிலையிலேயே இருந்தது. மக்னோல், தான் வகைப்படுத்திய குடும்பங்களில் சிலவற்றை ஒன்று சேர்த்து \"genera\" என்னும் படி நிலைகளை உருவாக்கலாம் என கருதினார். இது இக்காலத்துப் \"genera\" \"(பேரினம்)\" என்னும் படிநிலையில் இருந்து முற்றிலும் மாறுபட்டது. தற்காலத்து \"குடும்பம்\" என்னும் படிநிலையை ஒத்த பயன்பாடு முதன் முதலாக ஏர்ன்ட் ஹேக்கல் (Ernst Haeckel) என்பவர் 19 ஆம் நூற்றாண்டின் இறுதிப் பகுதியில் எழுதிய நூல்களில் காணப்படுகின்றன.\n"}
{"id": "55837", "url": "https://ta.wikipedia.org/wiki?curid=55837", "title": "தமிழில் சமசுகிருதத்தின் பாதிப்பு", "text": "தமிழில் சமசுகிருதத்தின் பாதிப்பு\n\nமொழியில் மாற்றம் இயல்பானது. அருகாமையில் உள்ள மொழிகளும், செல்வாக்கு உள்ள மொழிகளும், மாறும் தேவைகளும் ஒரு மொழியில் மாற்றத்தை ஏற்படுத்தும். ஒலியியல், எழுத்துமுறை, உருபனியல், தொடரியல், பொருளியல், சொற்கள், இலக்கணம், இலக்கியம், பேச்சு என ஒரு மொழியின் எல்லா பிரிவுகளிலும் மாற்றம் ஏற்படலாம். தமிழ் மொழி அதன் நீண்ட வரலாற்றில் பல மொழிகளுடன் தொடர்பு கொண்டு வெவ்வேறு முறைகளில் மாற்றம் கண்டிருக்கிறது. இக் கட்டுரை தமிழ் மொழியில் சமசுகிருதத்தின் பாதிப்பு பற்றியதாகும். \n\nSection::::வரலாறு.\nதமிழ் மீது சமசுகிருதத்தின் பாதிப்பு வெவ்வேறு காலகட்டங்களில் வெவ்வேறு வீச்சுடன் அமைந்துள்ளது. \n\nSection::::கிபி 7 ம் நூற்றாண்டுக்கு முற்பட்ட காலம்.\nசங்க காலத்திலேயே தமிழுக்கும் வட மொழிகளுக்கும் தொடர்பு இருந்துவந்துள்ளது. தொல்காப்பியத்தில் இயற்சொல், திரிசொல், திசைச்சொல், வடசொல் எனற சொல் வகைப்பாட்டில் வடசொல் வடமொழிகளில் இருந்து வந்த சொற்களைக் குறிக்கிறது. 7 ம் நூற்றாண்டு வரை தமிழில் சேர்ந்த வட மொழிச் சொற்கள் பெரும்பாலும் பிராகிருதம் அல்லது பாலி மூலம் கொண்டவை. \nகிமு 250 ஆண்டளவில் தமிழ் மொழி எழுதப்பட்டதற்கான ஆதாரங்கள் கிடைத்துள்ளன.ஆனால் சமசுகிருதம் கிபி 1-3 காலப்பகுதியிலேயே எழுதப்பட்டதற்கான ஆதாரங்களே உள்ளன. ஆகையால் தமிழுக்கு சமசுகிருதுக்கு இணையான, அல்லது அதை விட தொன்மையான எழுத்து வரலாறு உண்டு என்பது புலனாகிறது. அன்று வட இந்தியாவில் பேச்சு வழக்கில் இருந்த பிராக்கிருத அல்லது பாலி சொற்கள் பண்டைத் தமிழ் மொழியில் சேர்ந்தன எனலாம்.\n\nSection::::கிபி 7.\n\"கி.பி ஏழாம் நூற்றாண்டிலிருந்தோ அல்லது அதற்குச் சற்று முன்னர் இருந்தோ சமசுகிருதத்தின் உண்மையான \nபாதிப்புக் காலம் தொடங்கிறது.\" இக்காலத்தில் சமசுகிருதம் அரசியல், சமய, கல்வி, தத்துவச் செல்வாக்கைப் பெற்றிருந்தது.\n\nSection::::கிபி 11-15.\n\"முதன்மைக் கட்டுரைகள்: மணிப்பிரவாளம், கிரந்தம், மலையாளம்\"\n\nகிபி 11 நூற்றாண்டில் தமிழ் சமசுகிருத மொழிகள் கலப்பு மிகுந்து, மணிப்பிரவாளம் என்ற ஒரு இலக்கிய நடை செல்வாக்குப் பெற்றது. மணியும், பவளமும் சேர்த்து உருவாக்கப்பட்ட மாலை போல இரண்டு மொழிகள் கலந்து உருவான இலக்கிய நடை என்பது இதன் பொருளாகும். சமசுகிருதம் இறைவனுடைய மொழியாக பேற்றப்பட்ட, இக்காலத்தில் இந்நடையில் எழுதுவது கற்றோரிடம் கருத்துப் பரிமாற அவசியம் என்ற நிலையை உருவாக்கியது. இராமனூசர், ஆதி சங்கரர், வில்லிபுத்திரர் என பல தமிழ் சமயப் பெரியோர்கள் இந்நடையிலியே எழுதினர். இந் நடை 15-ம் நூற்றாண்டு வரை அதிக செல்வாக்கோடு வழக்கில் இருந்தது. இதனால் தமிழ் மொழி ஒரு பெரும் இலக்கிய பங்களிப்பை இழந்தது. அன்றைய சேர நாட்டில், மணிப்பிரவாளத்தின் தாக்கம் கடுமையாக இருந்ததால் சேர நாட்டுத் தமிழ், இன்று மலையாளம் என அழைக்கப்படும் புதிய மொழியாக மாறிவிட்டது.\n\nSection::::கிபி 16 - 18.\nகிபி 16 ம் நூற்றாண்டில் ஐரோப்பியர் இந்தியாவுக்கும் இலங்கைக்கும் வரத் தொடங்கினர். இவ்வாறு போர்த்துகீச நாட்டில் இருந்து வந்த என்றீக் என்றீக்கசு தமிழ் மொழியில் கிறித்துவப் பாடல்களை 1554 ம் ஆண்டு முதன் முதலாக அச்சடித்து வெளியிட்டார்.. கிறித்தவத்தின் வரவு சமசுகிருதம் பெற்றிருந்த இறை மொழி என்ற நிலையை அச்சுறுத்தியது.\n\nSection::::கிபி 19.\n\"முதன்மைக் கட்டுரை: தனித்தமிழ் இயக்கம்\"\n\n18 ம் நூற்றாண்டு தொடக்கம் தமிழின் மறுமலர்ச்சிக் காலம் எனலாம். இக்காலத்திலேயே தமிழர்களின் இலக்கிய மரபு தமிழர்களுக்கே புலப்படத் தொடங்கியது. உ. வே. சாமிநாதையர், சி. வை. தாமோதரம்பிள்ளை, ஆறுமுக நாவலர் உட்பட பல தமிழறிஞர்கள் ஏட்டுத் தமிழ் இலக்கியங்களை தேடிப் பதிப்பித்து பாதுகாத்தனர். 1916 ம் ஆண்டில் \nதமிழில் மிகுதியாகக் காணப்பட்ட சமசுகிருத சொற்களையும் மணிப்பிரவாள நடையையும் தடுக்க தனித் தமிழ் இயக்கம் தொடங்கப்பட்டது. தேவநேயப் பாவாணர், மறைமலை அடிகள், பாரதிதாசன், பெருஞ்சித்திரனார் ஆகியோர் முன்னின்று தனித் தமிழ் இயக்கத்தைத் தொடங்கினர்.\n\nSection::::சமசுகிருதமொழி அறிஞர்களின் தமிழ்ப் பழிப்பு.\nவடமொழிக்கும் தமிழ் மொழிக்கும் இடையேயான தொடர்பு சமனாக பெரும்பாலும் இருக்கவில்லை. சமசுகிருதம் தமிழ்மொழி மீது அதிகாரமும் செலுத்தியது. இதை பன்மொழி ஆய்வாளர் மு. வரதராசன் பின்வருமாறு கூறுகிறார்.\n\n\n\n"}
{"id": "55844", "url": "https://ta.wikipedia.org/wiki?curid=55844", "title": "சிற்றறைச் சிறை", "text": "சிற்றறைச் சிறை\n\nசிற்றறைச் சிறை (Cellular Jail) (காலா பாணி- கருப்புத் தண்ணீர் ஆழ்கடல் நாடு கடத்தப்பட்டவர்கள்) என்றழைக்கப்படும் இச்சிறை அந்தமான் நிக்கோபார் தீவுகளில் 1906 ஆம் ஆண்டு கட்டி முடிக்கப்பட்ட சிறையாகும். இந்தியாவின் விடுதலைக்காக போராடியவர்கள் பலர் இச்சிறையில் அடைக்கப்பட்டனர்.\n\nSection::::சிறையின் வரலாறு.\nஇந்தியாவில் காலணி ஆட்சி நடைபெற்றுக் கொண்டிருந்த காலத்தில் இச்சிறையின் பயன்பாடு அதிகமிருந்தது. இது 1896 ஆம் ஆண்டு இச்சிறை ஆரம்பிக்கும் முன்னரே 1857 களில் இங்கு இந்தியர்களை நாடு கடத்தும் வழக்கம் இருந்ததாகக் கூறப்படுகிறது. அப்படி நாடு கடத்தப்பட்டவர்கள் பல ஆயிரக்கணக்கானோர் கொடுமைப்படுத்தப்பட்டும், பீரங்கிகளின் முன்னால் கட்டப்பட்டு சுட்டுக் கொல்லப்பட்டனர் என்றும் மற்றும் பலர் இங்குள்ள மரங்களில் தூக்கிலிடப்பட்டும் அழிக்கப்பட்டனர் என்றும் கூறப்படுகின்றது. சுமார் \"200 விடுதலை\" போராட்ட வீரர்கள் நாடு கடத்தப்பட்டு மேஜர் ஜேம்ஸ் பாட்டிசான் வாக்கர் என்ற மருத்துவர் மற்றும் ஆக்ரா சிறைக்காவலராக பணிபுரிந்தவர் தலைமையின் கீழ் இங்கு அனுப்பிவைக்கப்பட்டனர். இவருக்கு உதவியாக மேலும் \"733 பேர்\" கராச்சியிலிருந்து வரவழைக்கப்பட்டு இங்கு பணியமர்த்தப்பட்டனர். 1868 களில் பெரும்பாலும் இந்தியா மற்றும் பர்மா (தற்பொழுது மியான்மர்) கைதிகள் இங்கு அடைக்கப்பட்டனர். மொகலாய மன்னர் பகதூர் ஷா ஜாபர் தூண்டுதலினால் 1857 ல் நடந்த சிப்பாய் கிளர்ச்சியில் ஈடுபட்டவர்களும் இத்தீவிற்கு நாடுகடத்தப்பட்டு சிறை வைக்கப்பட்டனர்.\n\nSection::::சிறை வடிவமைப்பு.\nஇதன் கட்டுமானம் 1896 ஆம் ஆண்டு ஆரம்பிக்கப்பட்டு 1906 ஆம் ஆண்டு முடிக்கப்பட்டது. இது பர்மாவிலிருந்து (தற்பொழுது மியான்மர்) வரவழைக்கப்பட்ட செங்கல்களால் செங்கல் நிறமாக அமைக்கப்பட்டது. இக்கட்டடம் \"ஏழு பக்கப்பகுதிகளாகப்\" பிரிக்கப்பட்டு இதன் நடுவில் உயர்ந்த கண்காணிப்பு கோபுரம் அமைக்கப்பட்டது. அதில் \"அபாய மணியும்\" வைக்கப்பட்டது. இந்த கோபுரம் இருசக்கரத்தின் சக்கர அச்சு போல நடுவிலும் அதன் கம்பிகள் போல் சிறைக் கட்டடங்களும் கோபுரத்தை அச்சாகக் கொண்டு முடிவது போல் அமைக்கப்பட்டது. \"ஏழு\" பக்கப்பகுதிகள் ஒவ்வொன்றும் \"3 அடுக்குகள்\" கொண்டதாக \"படுக்கைகளற்ற\" \"698 சிறைகளாகப்\" பிரிக்கப்பட்டிருந்தன. ஒவ்வொன்றின் அளவும் \"4.5 மீட்டர் மற்றும் 2.7 மீட்ட நீள அகலம்\" கொண்டதாக இருந்த்து.\" 3 மீட்டர் உயரம்\" கொண்டதாக இருந்தது. \"ஒற்றையான மற்றும் தனிமையாக ஒரு அறைக்கும் மற்றொரு அறைக்கும் அல்லது கைதிகளுடன் தொடர்பு கொள்ளாத வகையில்\" அமைக்கப்பட்டிருந்ததால் இதற்கு \"சிற்றறைச் சிறை\" (Cellular Jail) என்றப் பெயர் வந்தது என சொல்லப்படுகிறது.\n\nSection::::உடனுறைந்தவர்கள்.\nபெரும்பாலும் இந்திய விடுதலைப் போராட்ட வீரர்கள் இங்கு சிறைவாசம் அனுபவித்தனர். அதில் குறிப்பிடத்தக்கவர்களாக டாக்டர். திவான் சிங் காலேபாணி, மவுலானா பஜூல் அக் கைராபதி, யோகேந்திர சுக்லா, மவுலானா அகமத்துல்லா, மோவிலி அப்துல் ரஹிம் சாதிக்புரி, பாய் பரமானந்த், சோகன் சிங், வாமன் ராவ் ஜோஷி மற்றும் நந் கோபால். மார்ச், 1868 இல் இங்குள்ள சிறைவாசிகள் 238 பேர் தப்பிக்க முயன்று மீண்டும் ஏப்ரலில் பிடிபட்டனர். பிடிபட்டவர்களில் ஒருவர் தற்கொலை புரிந்து கொண்டார். மீதமுள்ளவர்களில் \"87 பேர்\" சிறைக் கண்காணிப்பாளர் (Superintendent) வாக்கர் ஆணையின்படி தூக்கிலிடப்பட்டனர். மாகாத்மா காந்தி 1930 களில் இரவீந்தரநாத் தாகூருடன் இங்கு நடக்கும் \"மனிதவுரிமை மீறல்களுக்காக\" பிரித்தானிய அரசாங்கத்தின் கவனத்தை ஈர்க்க உண்ணாவிரதம் மேற்கொண்டார். 1937-38 களில் பிரித்தானிய அரசு இங்குள்ள அரசியல் சிறைவாசிகளை தாயகம் திருப்பி அனுப்ப முடிவெடுத்தது குறிப்பிடத்தக்கது.\n\nSection::::ஜப்பானியர்களின் ஆக்கிரமிப்பு.\n1942 ம் ஆண்டு ஜப்பானியர்களின் படையெடுப்பால் ஆக்கிரமிப்புக்குள்ளான பொழுது பிரித்தானியர்கள் வெளியேற்றப்பட்டனர். அப்பொழுது சுதந்திர போராட்ட வீரர்கள் பலர் கொல்லப்பட்டிருந்த சமயம். இந்த சமயத்தில் நேதாஜி சுபாஷ் சந்திர போஸ் இத்தீவிற்கு வருகை புரிந்தார். ஜப்பானியர்களின் ஆக்கிரமிப்பில் இருந்த இச்சிறைச்சாலைகளின் \"ஏழு சிறைப் பக்கப் பிரிவுகளுள்\" இரண்டு இடிக்கப்பட்டன. 1945 ல் இரண்டாம் உலகப்போரின் முடிவில் மீண்டும் பிரித்தானியர் இத்தீவைக் கைப்பற்றினர்.\n\nSection::::இந்தியா விடுதலைக்குப் பின்.\nஇந்தியா விடுதலைக்குப்பின்னர் மீதமுள்ள சிறைப்பகுதிகளின் இரண்டு மீண்டும் இடிக்கப்பட்டன. இது பழைய விடுதலைப் போராட்ட வீரர்களின் நிர்பந்தத்தால் மேலும் இடிக்கப்படாமல் அவர்களின் நினைவாக, நினைவுச்சின்னமாக விட்டுவைக்கப்பட்டது. இதனால் 1969 இல் இதன் மீதமுள்ள கோபுரமும் மூன்று சிறைப் பக்கப்பகுதிகளும் தேசிய நினைவுச்சின்னமாக விளங்குகிறது. 1963 இல் கோவிந்த் வல்லப் பந்த் மருத்துவமனை இங்குள்ள நகரவாசிகளுக்காக நிர்மானிக்கப்பட்டு தற்பொழுது வரை இயங்கிக்கொண்டிருக்கின்றது. இதன் நுற்றாண்டு விழா மார்ச் 10,2006 அன்று இந்திய அரசால் கொண்டாடப்பட்டது. 2004 ல் சுனாமி பேராழித் தாக்குதலில் இந்நகரம் பாதிக்கப்பட்டபோது இச்சிறையும் பாதிப்புக்கள்ளானது என்பது குறிப்பிடத்தக்கது.\n\nSection::::படக்காட்சியகம்.\nதற்போது அந்தமான் சிற்றறைச் சிறையை அருங்காட்சியகமாக மாற்றியுள்ளது இந்திய அரசு. அச்சிறையில் இந்திய விடுதலைப் போராட்ட வீரர்களான சிறைக் கைதிகளை ஆங்கிலேயர்கள் நடத்திய முறைகள் குறித்தும், சிறைகள் பற்றிய விவரங்களும் சிறையின் அருங்காட்சியகத்தில் வைக்கப்பட்டுள்ளது.\n\n"}
{"id": "55859", "url": "https://ta.wikipedia.org/wiki?curid=55859", "title": "மோகன்தாசு கரம்சந்த் காந்தியின் படுகொலை", "text": "மோகன்தாசு கரம்சந்த் காந்தியின் படுகொலை\n\nமகாத்மா காந்தி ஜனவரி 30, 1948 அன்று ஒளிவு மறைவின்றி நாதுராம் கோட்சே வால் சுட்டுக்கொல்லப்பட்டது மோகன்தாசு கரம்சந்த் காந்தியின் படுகொலை என்று கூறப்படுகிறது. 1934 ல் இருந்து தொடர்ந்து 5 முறை அவரை கொலை செய்ய முயன்று தோற்று , 6 வது முறை அவர் கொலை செய்யப்பட்டார் .\n\nSection::::முதல் முயற்சி.\nஜூன் 25, 1934 அன்று காந்தி புனேவுக்கு தன் மனைவி கஸ்தூரிபாய் காந்தியுடன் மாநகராட்சி அரங்கத்தில் உரையாற்ற சென்றார். அவர்கள் இரண்டு மகிழுந்தில் சென்றனர். காந்தியும் அவர் மனைவியும் இருந்த மகிழுந்து அரங்கத்தை சென்று அடையும் முன்னரே, முதலாவது மகிழுந்து அரங்கத்தை வந்து சேர்ந்தது. அந்த வாகனம் அரங்கத்தினுள் நுழைந்த சில நிமிடங்களில் அதனை நோக்கி எறியப்பட்ட கையெறிக்குண்டு அதன் முன் வெடித்தது. இதனால் புனே ஊராட்சித் தலைமை அதிகாரி, இரு காவலர்கள் மற்றும் ஏழு இதர உறப்பினர்கள் பலத்த காயமடைந்தனர். காந்தி எக்காயமுமின்றி உயிர் தப்பினார். அது குறித்து எந்த விசாரணையும் நடத்தப்படவில்லை யாரும் கைது செய்யப்படவில்லை. இது கப்பூர் விசாரணை அறிக்கையில் கூறப்பட்டுள்ளதாக கூறப்படுகிறது. \n\nSection::::இரண்டாவது முயற்சி.\nமே 1944, காந்தி \"அகா கான் அரண்மணை\" சிறையில் இருந்து மலேரியா தாக்குதலினால் விடுவிக்கப்பட்டார். மருத்துவர் அறிவுறுத்தலின் படி பஞ்ச்கனி மலை வாழ்விடத்தில் தங்கவைக்கப்பட்டார். இவர் இருப்பிடத்தை எப்படியோ அறிந்து நாதுராம் கோட்சே குழுவினர் \"20 இளைஞர்களுடன்\" சிறப்பு பேருந்தில் வந்திறங்கினர். மாலையில் நடந்த பிரார்த்தனை கூட்டத்தில் காந்தியை நோக்கி காந்தி எதிர்ப்பு வாசகங்களைக் கூறிக்கொண்டே மிகுந்த ஆவேசத்துடன் உள்ளே நுழைந்தனர். ஆனால் அங்கு இருந்த கூட்ட நெரிசலில் அவர்களால் காந்தியை நெருங்க முடியவில்லை காந்தியை பத்திரமாக அவர் தொண்டர்கள் அழைத்துச் சென்று விட்டனர்.\n\nSection::::மூன்றாவது முயற்சி.\nகாந்தி முகமது அலி ஜின்னாவுடன் பேச்சு வர்த்தை நடத்துவதற்காக செப்டம்பர் 9, 1944 ல் சேவாகிராம் ஆசிரமத்தை விட்டு மும்பைக்கு பயணமானார் வழியில் ஹிந்து மகா சபாவினர் இடைமறித்தனர். அவரை மும்பையில் ஜின்னாவுடன் சந்திப்பதற்கு ஆட்சேபம் தெரிவித்தனர். அந்த கூட்டத்தின் தலைவனாக நாதுராம் கோட்சே அவர்கள் காந்தியைக் கொல்வதற்கு முயன்றனர். அவர்களை காவலர்கள் தடுத்து எதற்கு காந்தியை கொல்வதற்கு முயல்கிறாய் என்று வினவியதற்கு வீர் சாவர்க்கர் கட்டளைப்படி அவரைக் கொல்லவேண்டும் என்று கூறினர். டாக்டர் சுசிசிலா நாயர் கப்பூர் ஆணையத்தின் முன் இவ்விவரங்களை அளித்துள்ளார் எனக் கூறப்படுகிறது.\n\nSection::::நான்காவது முயற்சி.\nஜூன் 29,1946 ல் காந்திக்கென்று ஏற்பாடு செய்யப்பட்ட சிறப்பு தொடர்வண்டியில் பிராயாணித்தபொழுது அத்தொடர்வண்டி மும்பை அருகேயுள்ள நேரல் க்கும் கர்ஜட் க்கும் இடையே தடம் புரண்டது. தொடர் வண்டியின் ஒட்டுநர் அறிக்கை இருப்புப்பாதையின் கடையாணிகளை விசமிகள் வேண்டுமென்றே காந்திக்கு குறிவைத்து கழற்றியுள்ளதால் தடம் புரண்டது என்ற அறிக்கையை சமர்ப்பித்தார். ஏனென்றால் காந்தியின் சிறப்பு தொடர்வண்டி மட்டுமே அவ்வழியில் செல்வதாயிருந்தது. வேறு எந்த வண்டியும் செல்லவில்லை என்பது குறிப்பிடத்தக்கது.\n\nSection::::ஐந்தாவது முயற்சி.\nஜனவரி 20, 1948, மதன்லால் பக்வா, சங்கர் கிஸ்தயா, திகம்பர் பட்கே, விஷ்ணு கார்கேற், கோபால் கோட்சே, நாதுராம் கோட்சே மற்றும் நாராயண் அப்தே இவர்கள் அனைவரும் தில்லியில் பிர்லா பவனில் கூடி அடுத்தக்கட்டத் தாக்குதலைத் தீர்மானித்தனர். அதன்படி காந்தி பேசும் மேடை அருகே வெடிகுண்டை வெடிக்கச்செய்து அதன்மூலம் கலவரம் ஏற்பட்டவுடன் காந்தியை சுட்டுக் கொல்லத் தீர்மானிக்கப்பட்டது. சுட்டுக்கொல்ல திகம்பர் பக்டேவும் அல்லது சங்கர் கிஸ்தி இருவரில் யாராவது நிலைமைக்குத் தகுந்தார்போல் செயல்படவேண்டும் என்ற தீர்மானத்தின்படிப் புறப்பட்டனர்.அதன்படி தனியார் வாகனத்தை பயன்படுத்தி காந்தி பேசும் மேடையருகே மத்னலால் பக்வாவால் பற்றவைக்கப்பட்டது எதிர்பாராதவிதமாக குண்டு வெடிக்கவில்லை இதனால் இந்த முயற்சியும் தோல்வியுற்றது.மதன்லால் பக்வாவை விட்டுவிட்டு மற்றவர்கள் அவ்விடத்தை விட்டு அகன்றனர். காவல்துறை மதன்லால் பக்வாவை விசாரித்ததில் உண்மைகள் தெரிந்தன ஆனால் காவல்துறையால் உடனிருந்தவர்களை பிடிக்கமுடியவில்லை. அவர்கள் தங்கியிருந்த இருப்பிடத்தைவிட்டு தப்பிவிட்டனர் .\n\nSection::::ஆறாவது & இறுதி முயற்சி.\nவல்லபாய் படேலுடன் பேசி முடித்த பிறகு, புதுதில்லியின் பிர்லா இல்லத்திலிருந்து 30 சனவரி 1948 அன்று காந்தியடிகள் தன் பேரனின் மருமகளான அபா காந்தி மற்றும் கொள்ளுப் பேத்தி மனு காந்தி ஆகியவர்களின் துணையுடன் தோட்டத்தின் வழியாக மாலைக் கூட்டுப் பிரார்த்தனைக்கு சென்று கொண்டிருந்த போது, நாதுராம் கோட்சே கைத்துப்பாக்கியால் காந்தியடிகளை மாலை 5.12 மணியளவில் சுட்டுக் கொன்றார்..\n\n"}
{"id": "55861", "url": "https://ta.wikipedia.org/wiki?curid=55861", "title": "அமெரிக்க மாந்தல் மீன்கள்", "text": "அமெரிக்க மாந்தல் மீன்கள்\n\nஅக்கிரைடீ (Achiridae) என்பது அமெரிக்காக்களின் கடல்களிலும், நன்னீரிலும் வாழும் தட்டைமீன்களைக் கொண்ட குடும்பம் ஆகும். இக் குடும்பத்தில் 6 பேரினங்களைச் சேர்ந்த 35 இனங்கள் உள்ளன. இவை \"சொலிடீ\"க்களுக்கு நெருங்கிய உறவுடையவை. ஆனாலும் ஆக்கிரைடீக்கள் பல தனித்துவமான இயல்புகளைக் கொண்டவை. இவைகளைப் பொதுவாக அமேரிக்கன் சோல்கள் என விளிக்கப்படுகிறது.\n\nகண்கள் வலது பக்கத்தில் காணப்படுகின்றன. கண்கள் இருக்கும் பக்கத்தில் உள்ள கீழுதட்டுப் பகுதி தசைப் பிடிப்பான வளையத்தைக் கொண்டுள்ளது. முதுகுத் துடுப்பும், குதத் துடுப்பும் வழமையாக வால் துடுப்பிலிருந்து வேறாகக் காணப்படும். முன் துடுப்பு (மார்புச் செட்டை) சிறிதாக இருக்கும் அல்லது இல்லாமலே இருக்கக்கூடும்.\n\n\n\n\n"}
{"id": "55863", "url": "https://ta.wikipedia.org/wiki?curid=55863", "title": "அலெஸ்ட்டீடீ", "text": "அலெஸ்ட்டீடீ\n\nஅலெஸ்ட்டீடீ \"(Alestidae)\" என்பது ஆப்பிரிக்காவில் மட்டும் காணப்படும் ஒரு மீன் குடும்பம் ஆகும். இவை கராசிபார்மசு மீன் வகையைச் சேர்ந்தவை. இக் குடும்பத்தில் 110 இனங்களைக் கொண்ட 18 பேரினங்கள் உள்ளன. \n\nகாங்கோ டெட்ரா (Congo tetra), ஹைட்ரோசைனசு (Hydrocynus) என்பன இக் குடும்பத்தில் மிகவும் அறியப்பட்ட மீன்களாகும்.\n\n"}
{"id": "55869", "url": "https://ta.wikipedia.org/wiki?curid=55869", "title": "போக்குவரத்து தலைப்புகள் பட்டியல்", "text": "போக்குவரத்து தலைப்புகள் பட்டியல்\n\n\n\n\n\n\n\n\n\n\n"}
{"id": "55874", "url": "https://ta.wikipedia.org/wiki?curid=55874", "title": "விண்வெளிப் பயணம் தலைப்புகள் பட்டியல்", "text": "விண்வெளிப் பயணம் தலைப்புகள் பட்டியல்\n\n\n\n\nSection::::நாடுகளின் விண்வெளி ஆய்வு நிறுவனங்கள்.\nThe best funded space agencies are:\n"}
{"id": "55883", "url": "https://ta.wikipedia.org/wiki?curid=55883", "title": "உருசியாவில் இனவாதம்", "text": "உருசியாவில் இனவாதம்\n\nஉருசியாவில் இனவாதம் என்பது உருசியாவில் வசிக்கும் சிறுபான்மை இன மக்களுக்கு எதிரான இனவாத செயற்பாடுகள் ஆகும். அமெரிக்க, ஐரோப்பிய நாடுகளுடன் ஒப்புடுகையில் உருசியாவில் இனவாதம் பலமடங்கு கொடுமையாக உள்ளது. இங்கு சிறுபான்மையினருக்கு எதிரான தாக்குதல்கள்களும் படுகொலைகளும் வழமையாக இடம்பெறுகிறது.\n\nSection::::புள்ளி விபரங்கள்.\nபன்னாட்டு மன்னிப்பு அவை அறிக்கைகளின் படி 28 நபர்கள் 2005 இல் இனவாதிகளால் கொல்லப்பட்டார்கள். 2006 இல் 252 தாக்கப்பட்டதாக முறையிடப்பட்டது, இதில் 21 பேர் கொல்லப்பட்டனர். 2007 இல் 31 பேர் கொல்லப்பட்டனர். அந்த அறிக்கையில் உருசிய காவல்துறையினர் முறைப்பாடுகளைக் ஏற்று செயல்படவில்லை என்றும், இனவாத தாக்குதல்களை தடுக்க நடவடிக்கைகள் எடுக்க வில்லை என்று குற்றம்சாட்டப்பட்டது. Moscow Human Rights Bureau அறிக்கையின் படி 2008 இல் 49 பேர் கொல்லப்பட்டார்கள்.\n\nஉருசியாவில் 50,000 -70000 நியோ நாசிகள் இருப்பதாக கணக்கிடப்பட்டுள்ளது..\n\nSection::::கருத்தியல் பின்னணி.\nஇவர்களின் கருத்தியல் பின்னணி செருமெனிய நாசி, ஐக்கிய அமெரிக்க குகுகு அமைப்பு ஆகியவற்றுடன் ஒத்தது, இணைந்தது. வெள்ளை ஆரிய மேலாண்மை இவர்களின் அடிப்படை வாதம். இதர இனத்தவர்கள் நாட்டை விட்டு வெளியேற வேண்டும், அல்லது அடங்கி ஒதுஙகி வாழவேண்டு என்பது இவர்களது நிலைப்பாடு.\n"}
{"id": "55887", "url": "https://ta.wikipedia.org/wiki?curid=55887", "title": "திகம்பர் பேட்ஜ்", "text": "திகம்பர் பேட்ஜ்\n\nதிகம்பர் பேட்ஜ் (\"Digambar Badge\") இந்திய இந்து தீவிர அரசியல் கோட்பாடு கொண்டவர். இந்து மகாசபையின் உறுப்பினர். மாகாத்மா காந்தியின் படுகொலைக்குக் காரணமானவர்களில் இவரும் சம்பந்தப்பட்டவர். காந்தி கொலை வழக்கில் கைதான இவர் 1948 மற்றும் 1949 ஆம் ஆண்டுகளில் நடைபெற்ற காந்தி கொலை வழக்கின் விசாரணையின் பொழுது \"குற்ற ஒப்புதல் வாக்குமூலம்\" (அப்ரூவர்-Approver) அளித்து குற்றவாளிகளின் சாட்சியாக மாறியவர். இவரின் முழு மனதுடன் மன்னிப்புக் கோரும் நோக்குடன் கொலைச் சதிச் செயல்களை அம்பலப்படுத்தியதன் விளைவாக காவல்துறையின் முழு வழக்கும் முடிவுக்கு வந்தது.\n\n"}
{"id": "55899", "url": "https://ta.wikipedia.org/wiki?curid=55899", "title": "நெரூர் சதாசிவ பிரமேந்திரர் கோயில்", "text": "நெரூர் சதாசிவ பிரமேந்திரர் கோயில்\n\nசதாசிவ பிரமேந்திரர் கோயில் கரூர் அருகே உள்ள நேரூரில் அமைந்துள்ளது. நெரூர் கரூரில் இருந்து பஞ்சமாதேவி செல்லும் சாலையில் காவிரி ஆற்றின் கரையில் உள்ளது . இங்கு மிகவும் பழமையான சிவபெருமான் கோயில் காவிரி ஆற்றின் கரை அருகில் அக்னீஸ்வரர் என்ற பெயரில் அமைந்துள்ளது. நெரூர் அக்னீஸ்வரர் கோயிலுக்கு அருணகிரி நாதரே வந்து பதிகம் பாடியுள்ளதாக கூறப்படுகிறது. அக்னீஸ்வரர் கோயிலுக்கு பின்புறம் சதாசிவ பிரமேந்திரரின் சமாதி அமைந்துள்ளது.\n\nSection::::சதாசிவ பிரமேந்திரர் வரலாறு.\nசதாசிவபிரமேந்திரர் மதுரை மாநகரில் 17-18 ஆம் நூற்றாண்டில் ஒரு பிராமண குடும்பத்தில் பிறந்தவர்.இவரின் தந்தை சோமநாத அவதானியார், தாயார் பார்வதி அம்மையார். சதாசிவ பிரமேந்திரரின் இயற்பெயர் சிவராமகிருஷ்ணன் என்பதாகும். இளம் வயதிலேயே இவருக்குத் திருமணம் நடைபெற்றது. இவர் பரமசிவேந்திராள், வேங்கடேச அய்யர் ஆகியோரிடம் முறையாக சாஸ்திரங்களை கற்று தேர்ந்தார். பரமசிவேந்திராளிடம் கல்வி கற்று வரும் போது இவரின் திறமைகளை கேள்விப்பட்டு மைசூர் மகாராஜா இவரை சமஸ்தான வித்வானாக்கி கொண்டார். மைசூர் சமஸ்தானத்தில் மற்ற வித்வான்களை எல்லாம் வாத திறமையில் தோற்கடித்தார். இதை கேள்வியுற்ற அவரின் குரு பரமசிவேந்திராள் இவரை அழைத்து ஊர் வாயெல்லாம் அடக்க கற்றுக் கொண்ட நீ உன் வாயை அடக்க கற்றுக் கொள்ளவில்லையே என்று கூறியுள்ளார். உடனே மைசூர் மகாராஜா சமஸ்தான வித்வான் பதவியை துறந்து இனி பேசுவதில்லை என்று முடிவு செய்து மவுனத்தை கடைபிடித்து வந்தார். மேலும், மனிதர்கள் நடமாட்டம் அற்ற காடு, மலைப் பகுதிகளில் சென்று வசிக்க ஆரம்பித்தார். தீவிர யோக சாதனைகளில் ஈடுபட்டார். தவத்தின் விளைவாய் தான், தனது என்ற எண்ணங்கள் நீங்கி ஸ்திதப் பிரக்ஞன் ஆனார். அதுமுதல் சதா பிரம்ம நிலையில் லயித்திருப்பது சதாசிவ பிரம்மேந்திரரின் வழக்கமானது. ஊன் இல்லை. உறக்கம் இல்லை. உணவு இல்லை. உடை இல்லை ஆசை, அபிலாஷைகளைத் துறந்த அவதூதராக நடமாடத் துவங்கினார்.\n\nஒருமுறை கொடுமுடியில் காவிரி ஆற்றின் குறுக்கே இருந்த பாறையில் அமர்ந்து தவம் செய்து கொண்டிருந்தார் சதாசிவ ப்ரமேந்திரர். தூரத்தே இருந்து அவர் தவம் செய்வதை மக்கள் பார்த்துக் கொண்டிருந்தனர். இந்நிலையில் ஆற்றில் திடீரென வெள்ளம் பெருக்கெடுத்து ஓடி மகானை அடித்துச் சென்றுவிட்டது. பல இடங்களில் தேடியும் கிடைக்காததால் வெள்ளத்தினால் அவர் அடித்துச் செல்லப்பட்டு விட்டார் என்றே மக்கள் கருதினர். பல நாட்கள் கழித்து வெள்ளம் வடிந்தது. அப்போது வீடு கட்ட மணல் எடுப்பதற்காக வந்த சிலர் ஆற்றின் ஒருபுறத்தில் தோண்டினர். அப்போது திடீரென மண்வெட்டியில் இருந்து ரத்தமாக வந்ததைக் கண்டு அஞ்சிய அவர்கள் மேலும் தோண்டிப் பார்த்த போது. உள்ளே அமர்ந்த நிலையில் கண்களை மூடி சதாசிவர் தவம் செய்து கொண்டிருப்பது தெரிந்தது. அவர் தலை மீது மண்வெட்டி பட்டு, அந்தக் காயத்திலிருந்து ரத்தம் வழிந்து கொண்டிருந்தது. மக்கள் கூக்குரல் கேட்டுக் கண் விழித்த சதாசிவர், எதுவும் நடக்காதது போல் அவ்விடம் விட்டு வேகமாகச் சென்று விட்டார்.\n\nபுதுக்கோட்டையை அடுத்த திருவரங்குளம் காட்டுப் பகுதியில் சுவாமிகள் ஒருமுறை சுற்றிக் கொண்டிருந்தார். மகானைப் பற்றிக் கேள்விப்பட்ட புதுக்கோட்டை மன்னர், எப்படியாவது மகானிடம் பேசி, தன்னோடு அரண்மனைக்கு அழைத்துச் செல்ல விரும்பினார். அதனால் மகான் செல்லுமிடமெல்லாம் தொடர்ந்து சென்று கொண்டிருந்தார். இப்படியே பல நாட்கள் கடந்தன. மன்னனும் ஊன், உறக்கமின்றி மகானையே சுற்றிச் சுற்றி வந்து கொண்டிருந்தார். மகான் சதாசிவர் மனம் இரங்கவே இல்லை.\n\nபின் ஒருநாள், ”என்னுடன் வராவிட்டாலும் பரவாயில்லை எனக்கு நீங்கள் மந்திர தீக்ஷை அளித்தால் போதும்” என சதாசிவரைத் தொழுதார் மன்னர். உளம் இரங்கிய சதாசிவரும், மணலில் தக்ஷிணாமூர்த்தி மந்திரத்தை எழுதிக் காண்பித்தார். அம்மந்திரத்தையே தனக்கான உபதேசமாகக் கொண்ட மன்னர், அவர் கைப்பட்ட அம்மணலை தமது ஆடையில் எடுத்துச் சேகரித்துக் கொண்டு அரண்மனைக்குச் சென்றார். அவர் வரைந்து காட்டிய அக்ஷரங்களைக் கொண்டு ஒரு யந்திரம் ஸ்தாபித்து, அம்மணலை ஒரு தங்கச் சிமிழுக்குள் வைத்து பூஜை செய்து வரலானார். (இன்றளவும் புதுக்கோட்டை அரண்மனையில் அந்தச் சிமிழ் பாதுகாக்கப்பட்டு, பூஜை செய்யப்பட்டு வருகிறது.)\n\nSection::::நூல்கள்.\nஇரண்டு நூற்றாண்டுகளுக்கு மேல் வாழ்ந்தவராகக் கருதப்படும் இம்மகான் மானஸ ஸஞ்சரரே, சர்வம் ப்ரம்ம மயம், பிபரே ராமரஸம், ப்ரூஹி முகுந்தேதி போன்ற பல புகழ்பெற்ற கீர்த்தனைகளையும், பிரம்ம சூத்ர வ்ருத்தி, ப்ரம்ம தத்வ பிரகாசிகா, யோக சுத்தாகரா, ஆத்ம வித்ய விலாஸம் போன்ற பல நூல்களையும் எழுதியிருக்கிறார்.\n\nSection::::ஜீவ சமாதி.\nபல்வேறு அற்புதங்கள் புரிந்து, பலரது ஆன்ம ஞானம் சிறக்கக் காரணமாக இருந்த மகான் சதாசிவ பிரம்மேந்திரர், 1753-ம் ஆண்டில் சித்திரை மாதத்து தசமி திதி அன்று, கரூரை அடுத்த நெரூரில், ஜீவ சமாதி ஆனார்.\n\nSection::::தல சிறப்பு.\nநெரூர் ஆலயத்தில் சதாசிவ பிரமேந்திராள் சமாதி அடைந்த இடத்தில் வில்வமரமும், சுயம்பு (தான்தோன்றி) இலிங்கமும் அமைந்திருக்கிறது. இங்கு வேண்டிக் கொள்பவர்களுக்கு அமைதியும், செல்வமும் பரிபூரணமாக கிடைக்கும் என்று நம்பிக்கை உண்டு. இத்தலத்தில் பெளர்ணமி பூசை, ஒவ்வொரு வியாழக்கிழமையும் குரு பூசை , சித்திரை மாத குரு வார பூசை போன்றவைகள் மிக சிறப்பாக கொண்டாப்படுகிறது.\n\nநெருர் சதாசிவ பிரமேந்திரர் கோயில், கைலாச ஆஸ்ரமத்தின் சார்பில் http://www.srikailashaashramam.org என்ற \nஇணையதளம் செயல் பட்டு வருகிறது\n\n\n"}
{"id": "55904", "url": "https://ta.wikipedia.org/wiki?curid=55904", "title": "தமிழ்நாடு உள்ளாட்சி அமைப்புகள்", "text": "தமிழ்நாடு உள்ளாட்சி அமைப்புகள்\n\nதமிழ்நாடு உள்ளாட்சி அமைப்புகள் எனப்படுபவை இந்தியாவில் தமிழ்நாடு மாநிலத்தின் ஊர்களை அந்த ஊரின் மக்கள் தொகை மற்றும் வருவாய்க்கு ஏற்பப் பிரிக்கப்பட்ட உள்ளாட்சிப் பிரிவுகளைக் குறிக்கும்.தமிழ்நாட்டில் இருக்கும் உள்ளாட்சி அமைப்புகள் கீழ்காணும் நான்கு முக்கிய அமைப்புகளாகப் பிரிக்கப்பட்டு இருக்கின்றன. அவை\nSection::::மாநகராட்சிகள்.\nதமிழ்நாட்டில் அதிகமான மக்கள் தொகையுடன் அதிக வருவாயுடைய ஊர்களை மாநகராட்சிகளாகப் பிரித்துள்ளனர். தமிழ்நாட்டில் மொத்தம் 15 மாநகராட்சிகள் இருக்கின்றன.\n\n\nஇந்த மாநகராட்சிகளுக்கு இந்திய ஆட்சிப் பணி அதிகாரிகள் அல்லது இதற்கு தகுதியுடைய அதிகாரிகள் மாநகராட்சி ஆணையாளர்களாக அரசின் மூலம் நியமிக்கப்படுகின்றனர். \n\nSection::::தேர்தல் முறைகள்.\nஇந்த மாநகராட்சிக்கு உட்பட்ட வார்டுகளில் இருந்து மாநகர்மன்ற உறுப்பினர்கள் மக்களால் தேர்வு செய்யப்படுகின்றனர்.அவ்வாரே மாநகர்மன்ற தலைவரும்(மேயர்) நேரடி தேர்தல் மூலம் தேர்வு செய்யப்படுகின்றார் என்கிற முறை 20 நவம்பர் 2019 வரை அமலில் இருந்தது .இத்தேதியில் , தமிழ்நாட்டில் மேயர் பத­விக்கும் நகராட்சி, பேரூராட்சித் தலைவர் பதவிக்கும் மறைமுக தேர்தல் நடத்து வதற்கு வழிவகை செய்யும் அவசர சட்டத்தை தமிழக அரசு பிறப்பித்தது.மாமன்ற உறுப்பினர்களில் இருந்து மாமன்றத்துணைத் தலைவர் தேர்வு செய்யப்படுகின்றார். இவர் மாநகராட்சி மன்றத்துணைத் தலைவராகப் பதவியேற்கின்றார். மாநகர மேயருக்கு அடுத்தபடியாக மாமன்றத் துணைத் தலைவர் செயல்படுவார். மாமன்ற உறுப்பினர்களைக் கொண்டு நடத்தப்படும் மாநகராட்சி மன்றக் கூட்டங்களில் நிறைவேற்றப்படும் தீர்மானங்களின்படி மாநகராட்சி ஆணையாளர் அந்தப் பணிகளை தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார்.\n\nSection::::நகராட்சிகள்.\nதமிழ்நாட்டில் மாநகராட்சிக்கு அடுத்த நிலையில் அதிகமான மக்கள் தொகையுடன் அதிக வருவாயுடைய ஊர்களை நகராட்சிகளாகப் பிரித்துள்ளனர். இந்த நகராட்சிகளுக்கு அரசு அதிகாரிகள் நகராட்சி ஆணையாளர்களாக அரசின் மூலம் நியமிக்கப்படுகின்றனர். இந்த நகராட்சிக்கு உட்பட்ட வார்டுகளில் இருந்து நகர்மன்ற உறுப்பினர்கள் மக்களால் தேர்வு செய்யப்படுகின்றனர். நகர்மன்றத் தலைவர் மக்களால் நேரடி தேர்தல் மூலம் தேர்வு செய்யப்படுகின்றார். இவருக்கு அடுத்தபடியாக நகர்மன்றத் துணைத் தலைவர் நகர்மன்ற உறுப்பினர்களால் தேர்வு செய்யப்படுகின்றார். நகர்மன்ற உறுப்பினர்களைக் கொண்டு நடத்தப்படும் நகராட்சி மன்றக் கூட்டங்களில் நிறைவேற்றப்படும் தீர்மானங்களின்படி ஆணையாளர் அந்தப் பணிகளை தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார்.தமிழ்நாட்டில் மொத்தம் 148 நகராட்சிகள் இருக்கின்றன. இவை சிறப்பு நிலை, தேர்வு நிலை, முதல் நிலை, இரண்டாம் நிலை மற்றும் மூன்றாம் நிலை என்கிற நிலைகளில் தரம் பிரிக்கப்பட்டுள்ளன. இந்த நகராட்சிகள் அனைத்தும் தமிழ்நாடு நகராட்சி நிர்வாக ஆணையர் அலுவலகத்தின் கீழ் இயங்குகின்றன.\n\n\nSection::::பேரூராட்சிகள்.\nஇந்தியாவில் முதன்முறையாக தமிழ்நாட்டில்தான் நகராட்சிகளுக்கும் ஊராட்சிகளுக்கும் இடைப்பட்ட நிலையில் பேரூராட்சி என்ற அமைப்பு நிறுவப்பட்டிருக்கிறது என்பது குறிப்பிடத்தக்கது.தமிழ்நாட்டில் நகராட்சிக்கு அடுத்த நிலையில் அதிகமான மக்கள் தொகையுடன் அதிக வருவாயுடைய ஊர்களை பேரூராட்சிகளாகப் பிரித்துள்ளனர். இந்த பேரூராட்சிகளுக்கு அரசு அதிகாரிகள் பேரூராட்சி செயல் அலுவலர்களாக அரசின் மூலம் நியமிக்கப்படுகின்றனர். இந்த பேரூராட்சிக்கு உட்பட்ட வார்டுகளில் இருந்து பேரூராட்சி மன்ற உறுப்பினர்கள் மக்களால் தேர்வு செய்யப்படுகின்றனர். இந்த பேரூராட்சி மன்றதலைவர் மக்கள் மூலமே நேரடியாக தேர்வு செய்யப்படுகின்றார். இவருக்கு அடுத்தபடியாக பேரூராட்சி மன்றத் துணைத் தலைவர் தேர்வு செய்யப்படுகின்றார். பேரூராட்சி மன்ற உறுப்பினர்களைக் கொண்டு நடத்தப்படும் பேரூராட்சி மன்றக் கூட்டங்களில் நிறைவேற்றப்படும் தீர்மானங்களின்படி செயல் அலுவலர் அந்தப் பணிகளை தனக்கு கீழுள்ள அலுவலக ஊழியர்களைக் கொண்டு செயல்படுத்துகிறார். தமிழ்நாட்டில் மொத்தம் 561 பேரூராட்சிகள் இருக்கின்றன. இவை அனைத்தும் தமிழ்நாடு அரசின் பேருராட்சிகளுக்கான ஆணையர் அலுவலகக் கட்டுப்பாட்டின் கீழ் இயங்குகின்றன.\n\nSection::::ஊராட்சிகள்.\nதமிழ்நாட்டில் 500 நபர்களும் அதற்கும் அதிகமான மக்கள் தொகையுடைய அனைத்து ஊர்களையும் அதன் வருவாய்க்கு ஏற்ப அருகிலிருக்கும் சில ஊர்களைச் சேர்த்து ஊராட்சிகளாகப் பிரித்துள்ளனர். இந்த ஊராட்சிக்கு உட்பட்ட வார்டுகளில் இருந்து ஊராட்சி மன்ற உறுப்பினர்கள் மக்களால் தேர்வு செய்யப்படுகின்றனர். இந்த ஊராட்சிக்கு தலைவரையும் மக்களே நேரடியாகத் தேர்வு செய்கின்றனர். மன்ற உறுப்பினர்களில் இருந்து ஊராட்சி மன்றத் துணைத் தலைவர் தேர்வு செய்யப்படுகின்றார். இந்த ஊராட்சிகளில் தலைவரே நிதி உட்பட அனைத்துப் பொறுப்புகளையும் நேரடியாகக் கவனிக்கின்றார். இவருக்கு உதவியாக ஊராட்சி எழுத்தர் பணியில் ஒருவரை அரசு நியமிக்கிறது.தமிழ்நாட்டில் மொத்தம் 12618 ஊராட்சிகள் இருக்கின்றன.\n\n\nSection::::ஊராட்சி ஒன்றியம்.\nமாவட்டத்தில் இருக்கும் கிராமப்பகுதியின் ஊராட்சி மன்றங்கள் பல சேர்க்கப்பட்டு வட்டார அளவில் ஊராட்சி ஒன்றியங்கள் அமைக்கப்பட்டுள்ளது. இந்த ஒன்றியங்கள் அளவில் இருக்கும் சில கிராமப் பகுதிகளைக் கொண்டு ஊராட்சி ஒன்றியத்துக்கான வார்டுகள் பிரிக்கப்படுகின்றன. இந்த வார்டுகளில் இருக்கும் வாக்காளர்களைக் கொண்டு ஊராட்சி ஒன்றியக் குழுவிற்கான உறுப்பினர்கள் தேர்வு செய்யப்படுகின்றனர். இந்த ஊராட்சி ஒன்றியக் குழு உறுப்பினர்களில் இருந்து ஒருவர் ஊராட்சி ஒன்றியக் குழுத் தலைவராகவும், ஒருவர் ஊராட்சி ஒன்றியக் குழுத் துணைத் தலைவராகவும் தேர்வு செய்யப்படுகின்றார். ஒன்றிய ஊராட்சி ஒன்றியக் குழு உறுப்பினர்களைக் கொண்டு நடத்தப்படும் ஒன்றிய ஊராட்சி ஒன்றியக் குழுக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி ஊராட்சி ஒன்றிய ஆணையாளர் அந்தப் பணிகளைத் தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். தமிழ்நாட்டில் மொத்தம் 385 ஊராட்சி ஒன்றியங்கள் இருக்கின்றன.\n\nSection::::மாவட்ட ஊரக வளர்ச்சி முகமை.\nதமிழ்நாட்டின் ஒவ்வொரு மாவட்டத்திலும், மாவட்ட அளவில் மாவட்ட ஊரக வளர்ச்சி முகமை என்கிற அமைப்பு அமைக்கப்பட்டிருக்கிறது. மாவட்டத்தில் இருக்கும் சில கிராமப் பகுதிகளைக் கொண்டு மாவட்ட ஊராட்சிக்கான வார்டுகள் பிரிக்கப்படுகின்றன. இந்த வார்டுகளில் இருக்கும் வாக்காளர்களைக் கொண்டு மாவட்ட ஊராட்சி மன்றத்திற்கான உறுப்பினர்கள் தேர்வு செய்யப்படுகின்றனர். இந்த மாவட்ட ஊராட்சி மன்ற உறுப்பினர்களில் இருந்து ஒருவர் மாவட்ட ஊராட்சி மன்றத் தலைவராகவும், ஒருவர் மாவட்ட ஊராட்சி மன்றத் துணைத் தலைவராகவும் தேர்வு செய்யப்படுகின்றார். மாவட்ட ஊராட்சி மன்ற உறுப்பினர்களைக் கொண்டு நடத்தப்படும் மாவட்ட ஊராட்சி மன்றக் கூட்டங்களில் பெரும்பான்மையான உறுப்பினர்களைக் கொண்டு நிறைவேற்றப்படும் தீர்மானங்களின்படி மாவட்ட ஆட்சித் தலைவர், மாவட்ட ஊரக வளர்ச்சி முகமைத் திட்ட அதிகாரி ஆகியோர் அந்தப் பணிகளை தனக்கு கீழுள்ள அலுவலர் மற்றும் ஊழியர்களைக் கொண்டு செயல்படுத்துகிறார். தமிழ்நாட்டில் 32 மாவட்ட ஊராட்சி மன்றங்கள் இருக்கின்றன..\n\nSection::::உள்ளாட்சி அமைப்புகளுக்கு விருதுகள்.\nதமிழ்நாட்டில் சிறப்பாகச் செயல்படும் உள்ளாட்சி அமைப்புகளுக்கு 2012 ஆம் ஆண்டு முதல் விருதுகள் வழங்கப்படுகின்றன. இதன்படி சிறப்பாகச் செயல்படும் உள்ளாட்சி அமைப்புகள் தேர்வு செய்யப்பட்டு ரொக்கப் பரிசும் பாராட்டுச் சான்றிதழும் அளிக்கப்படுகின்றன.\n\nSection::::மாநகராட்சிக்கான விருது.\nமாநகராட்சிகளில் சிறந்ததாகத் தேர்வு செய்யப்படும் மாநகராட்சிக்கு ரூபாய் 25 இலட்சம் பரிசுத் தொகையும், பாராட்டுச் சான்றிதழும் அளிக்கப்படும்.\n\nSection::::நகராட்சிக்கான விருது.\nதமிழ்நாட்டிலுள்ள நகராட்சிகளில் சிறந்த நகராட்சிகளாகத் தேர்வு செய்யப்படும் மூன்று நகராட்சிகளில் முதலிடம் பெற்ற நகராட்சிக்கு ரூபாய் 15 இலட்சம் பரிசுத் தொகையும், பாராட்டுச் சான்றிதழும் அளிக்கப்படும். இரண்டாமிடம் பெற்ற நகராட்சிக்கு ரூபாய் 10 இலட்சம் பரிசுத் தொகையும், பாராட்டுச் சான்றிதழும் அளிக்கப்படும். மூன்றாமிடம் பெற்ற நகராட்சிக்கு ரூபாய் 5 இலட்சம் பரிசுத் தொகையும், பாராட்டுச் சான்றிதழும் அளிக்கப்படும்.\n\nSection::::பேரூராட்சிக்கான விருது.\nதமிழ்நாட்டிலுள்ள பேரூராட்சிகளில் சிறந்த நகராட்சிகளாகத் தேர்வு செய்யப்படும் மூன்று பேரூராட்சிகளில் முதலிடம் பெற்ற பேரூராட்சிக்கு ரூபாய் 10 இலட்சம் பரிசுத் தொகையும், பாராட்டுச் சான்றிதழும் அளிக்கப்படும். இரண்டாமிடம் பெற்ற பேரூராட்சிக்கு ரூபாய் 5 இலட்சம் பரிசுத் தொகையும், பாராட்டுச் சான்றிதழும் அளிக்கப்படும். மூன்றாமிடம் பெற்ற பேரூராட்சிக்கு ரூபாய் 3 இலட்சம் பரிசுத் தொகையும், பாராட்டுச் சான்றிதழும் அளிக்கப்படும்.\n\n"}
{"id": "55906", "url": "https://ta.wikipedia.org/wiki?curid=55906", "title": "வூரியே மாற்று", "text": "வூரியே மாற்று\n\nவூரியே மாற்று (\"Fourier Transform\", \"ஃபூரியே மாற்று\") ) என்பது நேரம் சார்ந்த சமிக்ஞைகளை அலையெண் சார்ந்த சமிக்ஞைகளாக மாற்றும் முறை. கணிதத்தில், மின்னியலில், இதர பல பொறியியல் துறைகளில் வூரியே மாற்று ஒரு முக்கிய நுணுக்கம் ஆகும். பல சிக்கலான சார்புகளை மாற்றி எளிதாக ஈடாக விபரித்து கணிக்க இது உதவுகிறது.\n\nவூரியே மாற்று மூலம் எந்த ஒரு சுழற்சி குறிப்பலையும் அல்லது எந்த ஒரு சார்புகளையும் எளிய சைன் மற்றும் கோசைன் அலைகளின் கூட்டாக விபரிக்க முடியும். வூரியே மாற்று ஒரு நேர ஆட்கள சார்பை அதிர்வெண் ஆட்கள் சார்பாக மாற்றுகிறது. இவ்வாறு மாற்றும் பொழுது நேர ஆட்களத்தில் சிரமாக இருந்த கணித செயற்பாடுகள் அதிர்வெண் ஆட்களத்தில் இலகுவாக செய்யக்கூடியதாக உள்ளது. கணிதத்திலும் பொறியியலும் இக் கணித செயற்பாடுகளை எளிமையாக செய்யவே ஒரு சார்பை அல்லது கணக்கை வூரியே மாற்றுச் செய்வர். விடை கிடைத்தவுடன் பின்னர் நேர்மாறான செயற்பாட்டின் மூலம் நேர ஆட்களத்துக்கு மாற்றுவர்.\n"}
{"id": "55912", "url": "https://ta.wikipedia.org/wiki?curid=55912", "title": "குறிகைச் செயலாக்கம்", "text": "குறிகைச் செயலாக்கம்\n\nகுறிகைகளைத் தேவைக்கேற்ப பகுத்தும் தொகுத்தும், மிகைப்பித்தும், பிற அலைகளோடு கலந்தும், தேவையில்லாத இடையூறலைகளையும், இரைச்சல் அலைகளையும் களைந்தும், பல்வேறு வகையாகப் பணிக்கு ஏற்றவாறு முறைவழியாக்குதல், குறிப்பலைப் பதப்படுத்தல் (singal processing) எனப்படும். \n"}
{"id": "55914", "url": "https://ta.wikipedia.org/wiki?curid=55914", "title": "மாதிரியெடுப்பு தோற்றம்", "text": "மாதிரியெடுப்பு தோற்றம்\n\nமாதிரி எடுப்பு தோற்றம் Sampling Theorm) என்பது தகவல் கோட்பாட்டின் ஒரு அடிப்படை முடிவு ஆகும். இம் முடிவு ஒரு ஒப்புமைக் குறிகையை எப்படி முழுமையாக மீளுருருவாக்குது என்று கூறுகிறது. \n\nஅதன் வரையறை பின்வருமாறு:\n\n\"ஒரு குறிகைச் சார்பில் அதி கூடியதாக B அலை/நெடி அதிர்வெண் இருந்தால், அந்த குறிகையை மீள் உருவாக்குவதற்கு 2 B மாதிரி/நொடி மேல் மாதிரி தரவுகள் எடுத்தால் போதுமானது என்பதாகும். \" \n"}
{"id": "55915", "url": "https://ta.wikipedia.org/wiki?curid=55915", "title": "சொட்டாக்கம்", "text": "சொட்டாக்கம்\n\nசொட்டாக்கம் என்பது ஒரு தொடர்நிலை அல்லது ஒப்புமை குறிகையின் தொடர் மதிப்புகளை \nகுறைவான படி எண்களைக் கொண்டு குறிக்கும் முறை ஆகும். ஒரு ஒப்புமை குறிகையை எணிமியக் குறிகையாக மாற்றுவதற்கு இது ஒரு அடிப்படை செயற்பாடாகும். \nஒரு ஒப்புமைச் குறிகையை முழுமையாக எண்மியப்படுத்த சானோன் மாதிரிப்படியெடுப்பு வீதத்தில் அதன் வீச்சை கிட்டிய குறிப்பிட்ட சொட்டாக்க படி எண்களால் குறிக்க வேண்டும். இவ்வாறு செய்தால் அந்த ஒப்புமை குறிகைக்கு இணையான எண்மிய குறிகை கிடைக்கும்.\n"}
{"id": "55916", "url": "https://ta.wikipedia.org/wiki?curid=55916", "title": "தகவல் கோட்பாடு", "text": "தகவல் கோட்பாடு\n\nதகவல் கோட்பாடு கணிதம், மின்னியல், கணினியியல், தொடர்பியல், குறிகை முறைவழியாக்கம் போன்ற துறைகளில் ஒர் அடிப்படைக் கோட்பாடு. தகவல் என்றால் என்ன, அதை எப்படி துல்லியமாக முழுமையாக சேமித்து பரிமாறுவது என்பது பற்றி இக்கோட்பாடு விளக்குகிறது. இக் கோட்பாட்டை அவர்கள் விருத்தி செய்தார். இவரது 1948 ஆம் ஆண்டு ஆய்வுக் கட்டுரை எ மேத்தமடிக்கல் தியரி ஆப் கம்யூணிகேசன் (A Mathematical Theory of Communication) தொழில்நுட்ப வரலாற்றில் ஒரு திருப்பு முனையாகப் அமைந்தது.\n"}
{"id": "55919", "url": "https://ta.wikipedia.org/wiki?curid=55919", "title": "துடிப்பு குறி பண்பேற்றம்", "text": "துடிப்பு குறி பண்பேற்றம்\n\nதுடிப்பு குறி பண்பேற்றம் என்பது ஒப்புமைக் குறிகையை எண்மியப்படுத்தி பண்பேற்றும் முறை ஆகும். முதலில் ஒப்புமைக் குறிகை தேவையான இடைவெளியில் மாதிரியெடுக்கப்பட்டு, அதன் வீச்சுக்கள் ஏற்ற செட்டாக்க படி எண்களுக்கு குறிக்கப்படும். பின்னர் அந்த எண்கள் இரும குறிறேற்றப்படும். எ.கா அருகில் உள்ள சைன் அலையை நோக்குக. சொட்டாக் எண்கள் 7, 9, 11, 12, 13, 14, 14, 15, 15, 15, 14... என வரும். இதை இரும எண்களாக பின்வருமாறு குறியேற்றப்படும் 0111, 1001, 1011, 1100, 1101, 1110, 1110, 1111, 1111, 1111, 1110. \n\n"}
{"id": "55958", "url": "https://ta.wikipedia.org/wiki?curid=55958", "title": "கோபால் கோட்சே", "text": "கோபால் கோட்சே\n\nகோபால் வினாயக் கோட்சே (பிறப்பு-1919- இறப்பு நவம்பர் 26,2005), நாதுராம் கோட்சேவின் உடன்பிறந்த இளைய தமையனார் (தம்பி) ஆவார். ஜனவரி 30, 1948, ல் நிகழ்ந்த மாகாத்மா காந்தியின் கொலையில் சம்பந்தப்பட்டவர்களில் கடைசியாக 2005 ம் ஆண்டு வரை வாழ்ந்து மறைந்தவர் இவர் மட்டுமே. இந்தியாவிலுள்ள மகாராஷ்டிரா மாநிலத்தைச் சேர்ந்த புனேவை உறைவிடமாகக் கொண்டு உயிர் வாழ்ந்தவர். இவருடைய தமையன் நாதுராம் கோட்சே காந்தியைச் சுட்டுக் கொன்றதற்காகவும் இவருடன் கொலைச்சதியில் பங்குகொண்டமைக்காக நாராயண் ஆப்தேவுடன் சேர்த்து நவம்பர் 15, 1949 ல் அம்பாலா சிறையில் தூக்கிலிடப்பட்டனர். இந்த கொலைவழக்கில் சம்பந்தப்பட்டவரான இவரும் பெப்ரவரி 5, 1948 ல் கைது செய்யப்பட்டு \"18 வருடம் ஆயுள் தண்டணைப்\" பெற்றார். இவர்கள் மூவரும் காந்தி இந்தியாவின் பிரிவினைக்கு ஆதரவாக செயல்படுவதாக எண்ணியதால் இக்கொலைச் செயல் புரிந்தனர். \"கோபால் கோட்சே\" 1998 ல் ஊடகங்களுக்கு அளித்தப் பேட்டியில் \"காந்தி கொல்லப்பட்டதற்காக நான் என்றும் வருந்தியதில்லை அவர் இஸ்லாமியர்களுக்கு ஆதரவாக செயல்பட்டதை இன்றும் வெறுக்கின்றேன்\" என்று பேட்டியளித்தார் என்பது குறிப்பிடத்தக்கது.\n\n"}
{"id": "55959", "url": "https://ta.wikipedia.org/wiki?curid=55959", "title": "பெர்மியம்", "text": "பெர்மியம்\n\nபெர்மியம் (\"Fermium\") ஒரு வேதியியல் தனிமம் ஆகும். இதன் தனிம அட்டவணைக் குறியீடு Fm. இதன் அணுவெண் 100. இது கதிரியக்கமுள்ள உலோகத் தன்மையுள்ள இத்தனிமம், புளுட்டோனியத்தை நியூத்திரன்களால் மோத விட்டு உருவாக்கப்படுகிறது. இயற்பியலாளர் என்றிக்கோ பெர்மியின் நினைவாக இத்தனிமத்துக்கு பெர்மியம் எனப் பெயரிடப்பட்டது.\n\nSection::::குறிப்பிடத்தக்க பண்புகள்.\nமிகவும் குறைந்த அளவே இதுவரை உற்பத்தி செய்யப்பட்டுள்ளது. இதனால் இதன் பண்புகள் அல்லது அல்லது இயல்புகள் பெருமளவில் அறியப்படவில்லை.\n\nSection::::பயன்பாடுகள்.\nஅடிப்படை ஆய்வுகளைத் தவிர பெர்மியத்தின் பயன்பாடுகள் எதுவும் இல்ல.\n\n"}
{"id": "55960", "url": "https://ta.wikipedia.org/wiki?curid=55960", "title": "வினாயக் தாமோதர் சாவர்க்கர்", "text": "வினாயக் தாமோதர் சாவர்க்கர்\n\nவீர் சாவர்க்கர் (துணிவுமிக்க சாவர்க்கர்) என அனைவராலும் அறியப்படுகிறார். வீர் சாவர்க்கர் இந்திய சுதந்திரப் போராட்ட வரலாற்றில் தனக்கென தனியிடம் கொண்டவர். இவரைப்போல் ஆங்கிலேயரால் 50ஆண்டுகள் சிறைத்தண்டனை கொடுக்கப்பட்டவர் வேறு யாரும் கிடையாது. ஆங்கிலேயர் கொடுத்த இந்தத் தண்டனையில் இருந்தே அவர் எந்த அளவுக்கு சுதந்திரத்திற்காகப் பாடுபட்டார் என்பதை நாம் அறியலாம். அவர் ஆங்கிலேயரை உண்மையாக எதிர்த்ததால் மிகக் கடுமையாக நடத்தப்பட்டார்.(சான்றுகள் தேவை)..\n\nஇந்திய சுதந்திரத்திற்காக இந்தியாவில் அபிநவ் பாரத் சங்கமும் , லண்டனில் சுதந்திர இந்திய சங்கமும் உருவாக்கினார். இந்திய விடுதலை இயக்கம்-1857 என்ற நூலை எழுதினார். இந்து மகாசபையை உருவாக்கினார். இவர் மிகச் சிறந்த சமூக சீர்திருத்தவாதி. தீண்டாமையை ஒழிக்கப்பாடுபட்டார்.இந்து மகா சபையையும் உருவாக்கி விட்டு தீண்டாமையையும் ஒழிக்க பாடுபட்ட அதி புத்தி கூர்மை உடையவராவார்..எனவே இவர் அறிவை கண்ட வெள்ளை மனிதர்களான ஆங்கிலேயர்கள் சிறையில் அடைத்தனர்...\n\nSection::::இளமைக்காலம்.\nவீர் சாவர்க்கரின் இயற்பெயர் விநாயக் தாமோதர் சாவர்க்கர். இவர் 1883-ஆம் ஆண்டு மகாராஷ்டிர மாநிலத்தில் நாசிக் அருகில் பாகுர் என்ற கிராமத்தில் தாமோதர் பந்த் சாவர்க்கர், ராதா பாய் ஆகியோருக்கு மகனாகப் பிறந்தார். இவருக்கு இரு சகோதரர்கள் ஒரு சகோதரி. இவர் நாசிக்கில் பள்ளிக்கல்வியை முடித்தார். இவர் தனது 11-ஆவது வயதிலேயே சிறுவர்களைச் சேர்த்து வானரசேனையை உருவாக்கினார். இவர் பள்ளிப்பருவத்தில் திலகர் ஏற்படுத்திய சிவாஜி உற்சவம், கணபதி உற்சவம் போன்றவற்றை முன்னின்று நடத்தினார். இவர் தனது 9-ஆவது வயதில் தாயையும், 16-ஆவது வயதில் தந்தையையும் இழந்தார்.\n\n1898-ல் மகாராஷ்டிராவில் ராண்ட் மற்றும் ஐர்ஸ்ட் ஆகியோரைக் கொன்றதற்காக சபேகர் சகோதாரர்கள் தூக்கிலிடப்பட்டனர். அது சாவர்க்கரைக் கடுமையாகப் பாதித்தது. அவர் 15- ஆவது வயதிலேயே இந்திய சுதந்திரத்திற்காக துர்கா தேவி முன்பு சபதம் எடுத்தார்.\n\nSection::::அபிநவ் பாரத் சங்கம்.\n1901-ஆம் ஆண்டு யமுனா பாயை மணந்தார். 1902-ல் ஃபெர்குஸன் கல்லூரியில் சேர்ந்தார். புனாவில் அபிநவ் பாரத் சங்கத்தை ஏற்படுத்தினார். பின்னர் திலகரின் சுயராச்சியக்கட்சியில் சேர்ந்தார். பாலகங்காதர திலகரே இவரது அரசியல் குரு ஆவார். இவரது வீரம் மிக்க சொற்பொழிவுகளால் எரிச்சலுற்ற ஆங்கில அரசு அவரை கல்லூரியில் இருந்து நீக்கியது. ஆனால் அவர் தேர்வு எழுதி பட்டம் பெற்றார். 1905-ல் திலகரின் அந்நியப் பொருட்கள் பகிஷ்கரிப்பு நிகழ்ச்சியை முன்னின்று நடத்தினார். \nஜூன் 1906-ல் பாரிஸ்டர் படிப்புக்கு லண்டன் சென்றார். அங்கே இந்தியா ஹவுஸ் என்ற இடத்தில் இந்திய மாணவர்களைச் சேர்த்து சுதந்திர இந்திய சங்கத்தை உருவாக்கினார். அங்கே முக்கிய இந்திய விழாக்கள் கொண்டாடப்பட்டன. அங்கே கூடுபவர்களிடம் இந்திய சுதந்திரம் பற்றி எடுத்துக் கூறினார். அதில் பெண்களும் இருந்தனர். அங்கே குண்டுகள் தயாரிக்கவும் துப்பாக்கி சுடவும் பயிற்சி அளிக்கப்பட்டது. இதன் செயல்பாடுகள் குறித்து அறிய இயலாமல் ஸ்காட்லாந்து காவல் துறையினரே திணறினர். அவர் ஆயுதங்கள் மூலம் இந்திய சுதந்திரத்தை அடைய வழி தேடினார். இந்திய புரட்சி இயக்கத்தை அவர் உலக அளவில் நடத்தினர்.\n\nSection::::இந்திய விடுதலை இயக்கம் -1857.\nஇந்தியாவில் இருக்கும் ஆங்கில அதிகாரிகள் சிப்பாய்க் கலகம் என்று பூசி மெழுகியது கலகமோ, கலவரமோ இல்லை. அதை விரிவாக ஆராய்ச்சி செய்து அது இந்திய சுதந்திரப் போராட்டம்தான் என்பதை நிரூபிக்கும் \"இந்திய சுதந்திரப் போராட்டம்-1857\" என்னும் நூலை எழுதினார். அது வெளிவரும் முன்பே தடை செய்யப்பட்டது. 1909-ல் இந்தப் புத்தகம் மேடம் காமா அவர்களால் நெதர்லாந்தில் அச்சிடப்பட்டு வெவ்வேறு புத்தக அட்டைகளுடன் இந்தியாவிற்குக் கடத்தப்பட்டது. கிட்டத்தட்ட 2000 புத்தகங்கள் மிக அதிக விலையில் விற்பனை ஆயின. இது ஓர் அலையையே ஏற்படுத்தியது. பிரிட்டிஷாரின் கணக்குப்படி ஒரு புத்தகம் ஆறு பேரால் படிக்கப்பட்டது. இந்தப் புத்தகம் பின்னர் பகத்சிங்கால் வெளியிடப்பட்டது. இதன் தமிழ் பதிப்பு சுபாஷ் சந்திர போஸின் இந்திய தேசிய இராணுவத்தைச் சேர்ந்த தமிழ் வீரர்களால் வேதம் போல் படிக்கப்பட்டது என்றால் இதன் முக்கியத்துவத்தை அறியலாம். இது பஞ்சாபி, உருது மொழிகளிலும் மொழி பெயர்க்கப்பட்டது.\n\nSection::::சாவர்க்கரின் தீரச்செயல்.\n1909-ல் சாவர்க்கரின் சீடரான மதன் லால் டிங்கரா லண்டனில் சர். கர்சன் வில்லியைச் சுட்டுக் கொன்றார். நாசிக் கலெக்டர் ஜாக்சன், ஆனந்த் லக்ஷ்மண் கான்ஹரே என்ற இளைஞனால் சுட்டுக்கொல்லப்பட்டார். அதன் பின்னர் இந்தியா ஹவுஸ் ஆங்கிலேயரின் கண்காணிப்புக்குக் கீழ் வந்தது. அதனால் ஆங்கில அரசு சாவர்க்கரை 1910 மார்ச் 13-ல் கைது செய்து இந்தியாவிற்கு அனுப்பியது. இந்தியாவுக்குக் கப்பலில் வரும்போது கப்பலின் கழிப்பறை ஜன்னலை உடைத்துக் கடலில் குதித்து பிரான்ஸ் நாட்டின் மார்செய்ல் துறைமுகத்தை அடைந்தார். அங்கிருந்த ஒரு பிரஞ்சுக் காவலரால் பிடிக்கப்பட்டு மீண்டும் ஆங்கிலேயரிடம் ஒப்படைக்கப்பட்டார். பிரஞ்சுக் காவலரால் பிடிக்கப்பட்டு மீண்டும் ஆங்கிலேயரிடம் ஒப்படைக்கப்பட்டது குறித்த வழக்கு Permanent Court of International Arbitration-ல் பிரிட்டிஷ், பிரான்ஸ் அரசுகளுக்கு இடையே நடந்தது. பிரிட்டிஷ் அரசு சாவர்க்கரை மீண்டும் பிரான்ஸிடம் ஒப்படைக்க வேண்டியதில்லை என்று தீர்ப்பு கூறப்பட்டது. அவர்மீது சட்ட விரோதமாக ஆயுதம் அனுப்பியது, மக்களைத் தூண்டும் விதமாகப் பேசியது என்று குற்றம் சாட்டி 50 ஆண்டுகள் சிறைத்தண்டனை விதித்து அந்தமானுக்கு அனுப்பியது. சாவர்க்கரைப் பற்றி உலகம் முழுவதும் அறிந்திருந்தனர். அவர் கைது செய்யப்பட்ட செய்தி அமெரிக்கா, சீனா, அயர்லாந்து, எகிப்து நாடுகளில் கடும் அதிர்ச்சியை ஏற்படுத்தியது. பரபஞ்சமே கிடுகிடுத்துப் போனது. உலகம் அழிவை சந்திக்க காத்திருக்க வேண்டிருந்தது..\n\n1948 ஆம் ஆண்டு ஜனவரி மாதம் 30 ஆம் நாள் காந்தியின் படுகொலைக்கு பின்னர் படுகொலையாளியான நாதுராம் கோட்சேவும் அவனது கூட்டாளிகளும், கூட்டுசதிகாரர்களும் கைது செய்யப்பட்டனர். கூட்டுசதி செய்ததாக சாவர்க்கரை சிவாஜி பார்க்கில் உள்ள அவரது இல்லத்தில் வைத்து பிப்ரவரி 5ஆம் நாள் 1948இல் கைது செய்யப்பட்டார், பின்னர் இவ்வழக்கில் இருந்து போதிய ஆதரம் இன்மையால் அப்போது விடுதலை செய்யபட்டாலும் 1966ஆம் ஆண்டு அமைக்கப்பட்ட கபூர் கமிஷன் அறிக்கைபடி, அவருக்கு காந்தியை கொலை செய்யும் திட்டத்தில் பங்கு இருந்தது உறுதியானது.\n\nSection::::அந்தமான் சிற்றறைச் சிறையில் சாவார்க்கர்.\nஅந்தமான் சிற்றறைச் சிறை மிகவும் கொடூரமானது. ஓர் அறையின் அளவு சுமார் 13 அடிக்கு 7 அடி மட்டுமே. சுமார் 7 அடி உயரத்திற்கு மேல் ஒரு சிறிய ஜன்னல் வழியே வரும் குறைந்த வெளிச்சம் போதுமானதாக இருக்காது. கடுமையான வேலை, மோசமான சாப்பாடு, மனிதாபிமானமற்ற அடி, உதை, கடுமையான குளிர் போன்றவை அந்தமான் சிறையின் அடையாளங்கள் ஆகும் .\n\nசாவர்க்கரின் மூத்த சகோதரர் கணேஷ் தாமோதர் சாவர்க்கரும் இந்திய சுதந்திரப் போராட்டத்தில் ஈடுபட்டு அந்தமான் சிறையில் இருந்தார். அவர் பாபாராவ் என்று அழைக்கப்பட்டார். அவர் சாவர்க்கருக்கு பக்கபலமாக விளங்கினார். சாவர்க்கரின் இளைய சகோதரர் நாராயண் தாமோதர் சாவர்க்கரும் திலகரின் சீடராவார். அந்தமான் சிறையில் சாவர்க்கருக்கு எழுதுவதற்குத் தாளும் பேனாவும் கொடுக்கப்படவில்லை. அவர் சுவரில் கல்லால் எழுதினார். மனதில் மனப்பாடம் செய்தார். இந்தியா வந்த பிறகு அவற்றை எழுதினார். சுதந்திரம் குறித்து மராத்தியில் இவர் எழுதிய கவிதைகள் மிகவும் புகழ்வாய்ந்தவை. \nஇந்திய சுதந்திரத்திற்காக போராடியதற்காக அந்தமான் சிறையில் அவர் 11 ஆண்டுகள் சிரமப்பட்டார். பலமுறை மன்னிப்பு கடிதங்கள் எழுதி கொடுத்ததால் 1921 மே 2-ல் ரத்தினகிரி சிறைக்கு மாற்றப்பட்டார். ரத்தினகிரி சிறையில் \"இந்துத்வா\" என்ற நூலை எழுதினார். ரத்தினகிரி மாவட்டத்தைவிட்டு வெளியேறக்கூடாது, அடுத்த 5 வருடங்களுக்கு அரசியல் நடவடிக்கைகளில் ஈடுபடக்கூடாது என்று நிபந்தனை விதித்து 1924 ஜனவரி 6 அன்று விடுதலை செய்யப்பட்டார். அவர் காந்திஜியின் அரசியலைக் கடுமையாக விமர்சித்தார். இந்தியப் பிரிவினையை எதிர்த்தார்.\n\nSection::::பதித பவன்.\nஇவர் மிகச் சிறந்த சமூக சீர்திருத்தவாதி. தீண்டாமையை ஒழிக்கப்பாடுபட்டார்.\nதாழ்த்தப்பட்ட மக்கள் உட்பட எல்லா இந்துக்களும் வணங்க \"பதித பவன்\" என்ற கோவிலை ரத்தினகிரியில் 1931 பிப்ரவரி 22 அன்று ஏற்படுத்தினார். \n1937-லேயே காஷ்மீர் பிரச்சினை வரும் என்றும் அதற்குத் தயாராக இருக்க வேண்டும் என்றும் கூறியுள்ளார். மற்றும் சீனப்போர் பற்றியும் கூறியிருந்தார்.\n1943 ஆம் ஆண்டு அவரது 61- ஆவது பிறந்தநாள் சிறப்பாகக் கொண்டாடப்பட்டது.\n1963- ஆம் ஆண்டு சாவர்க்கரது மனைவி யமுனாபாய் இறந்தார். அவர் சாவர்க்கருக்கு எல்லா விதத்திலும் துணை நின்றார். தாழ்த்தப்பட்ட வகுப்பைச் சேர்ந்த சிறுமியை சாவர்க்கர் அழைத்து வந்தபோது அவர் அந்த சிறுமியைக் கவனித்துக் கொண்டார். சாவர்க்கருக்கு இரு குழந்தைகள். அவர்கள் விஸ்வாஸ், பிரபா ஆகியோர்.\n\nSection::::இறுதி அஞ்சலி.\n1966 ஆம் ஆண்டு பிப்ரவரி 1-ஆம் தேதி உண்ணாவிரதத்தை ஆரம்பித்தார். 1966 பிப்ரவரி 26-ல் இறந்தார். ஒருவரது வாழ்க்கையின் நோக்கம் பூர்த்தியான பிறகு, சமூகத்திற்கு சேவை செய்யும் வலிமை இழந்த நிலையில் இறப்புக்காக காத்திருக்காமல் இறப்பைச் சந்திப்பது சிறந்தது என்று கூறினார். இது ஆத்ம ஹத்யா அல்ல, ஆத்ம சமர்ப்பணம் முதலான பல நூல்களை எழுதினார். அவர் இறந்தவுடன் இலட்சம் மக்களுக்கு மேல் அவருக்கு இறுதி அஞ்சலி செலுத்தினர். 2000 RSS சேவகர்கள் இறுதி ஊர்வலத்தில் மரியாதை செலுத்தினர். சாவர்க்கரைப் பற்றி ஒரு திரைப்படம் 2001-ல் வெளியானது.\n\n\n\n"}
{"id": "55961", "url": "https://ta.wikipedia.org/wiki?curid=55961", "title": "பேர்சோய்டீ", "text": "பேர்சோய்டீ\n\nபெரிசோய்டீ (Percoidea) உயிரியல் வகைப்பாட்டில் ஒரு பெருங்குடும்பம் ஆகும். இது மீன்களின் பேர்சிஃபார்மசு என்னும் ஒழுங்கின் துணைப் பகுப்பு. \n\nSection::::துணைப் பகுப்பு.\nபெருங்குடும்பத்தின் துணைப்பகுப்பு குடும்பம். பெரிசோய்டீ பெருங்குடும்பத்தில் அடங்கும் குடும்பங்கள் பின்வருமாறு:\n\nசென்ட்ரோபொமைடீ (Centropomidae)</br>\nலட்டைடீ (Latidae)</br>\nஆம்பசைடீ (Ambassidae)</br>\nமோரோனைடீ (Moronidae)</br>\nலட்டியோலாப்ராசைடீ (Lateolabracidae)</br>\nபேர்சிக்தியைடீ (Percichthyidae)</br>\nஅக்ரோபொமட்டைடீ (Acropomatidae)</br>\nசெரானைடீ (Serranidae)</br>\nஒஸ்ட்ராகொபரிசைடீ (Ostracoberycidae)</br>\nசிம்ஃபிசானோடொன்ட்டைடீ (Symphysanodontidae)</br>\nசென்ட்ரோஜெனியைடீ (Centrogenyidae)</br>\nகாலந்தீடீ (Callanthiidae)</br>\nசியூடோகுரோமைடீ (Pseudochromidae)</br>\nகிரம்மட்டைடீ (Grammatidae)</br>\nபிளெசியோபைடீ (Plesiopidae)</br>\nஒபிசுத்தோகினாத்தைடீ (Opistognathidae)</br>\nடைனோபேர்சைடீ (Dinopercidae)</br>\nபான்ஜோசைடீ (Banjosidae)</br>\nசென்ட்ரார்கைடீ (Centrarchidae)</br>\nபேர்சைடீ (Percidae)</br>\nபிரியாகந்தைடீ (Priacanthidae)</br>\nஅப்போகொனைடீ (Apogonidae)</br>\nஎப்பிகொனைடீ (Epigonidae)</br>\nசிலாகைனைடீ (Sillaginidae)</br>\nமலகாந்தைடீ (Malacanthidae)</br>\nலாக்டாரியைடீ (Lactariidae)</br>\nஇசுகோம்புரோபைடீ (Scombropidae)</br>\nடைனோலெசுட்டைடீ (Dinolestidae)</br>\nபொமட்டோமைடீ (Pomatomidae)</br>\nநெமட்டைசுடியைடீ (Nematistiidae)</br>\nஎக்கெனீடீ (Echeneidae)</br>\nராக்கிசென்ட்ரிடீ (Rachycentridae)</br>\nகொரிபீனைடீ (Coryphaenidae)</br>\nகராங்கைடீ (Carangidae)</br>\nமெனைடீ (Menidae)</br>\nலீயோகினாத்தைடீ (Leiognathidae)</br>\nபிராமைடீ (Bramidae)</br>\nகரிசுட்டியைடீ (Caristiidae)</br>\nஎமெலிக்தியைடீ (Emmelichthyidae)</br>\nலுத்யானைடீ (Lutjanidae)</br>\nசீசியோனைடீ (Caesionidae)</br>\nலோபோட்டைடீ (Lobotidae)</br>\nகெரீடீ (Gerreidae)</br>\nஈமுலைடீ (Haemulidae)</br>\nஇனேர்மியைடீ (Inermiidae)</br>\nஇசுப்பாரைடீ (Sparidae)</br>\nசென்ட்ராகந்தைடீ (Centracanthidae)</br>\nலெத்திரைனைடீ (Lethrinidae)</br>\nநெமிட்டெரைடீ (Nemipteridae)</br>\nபாலினெமைடீ (Polynemidae)</br>\nசயீனைடீ (Sciaenidae)</br>\nமுலைடீ (Mullidae)</br>\nபெம்ஃபெரைடீ (Pempheridae)</br>\nகுளோக்கோசோமட்டைடீ (Glaucosomatidae)</br>\nலெட்டோபிரமைடீ (Leptobramidae)</br>\nபாத்திகுளுப்பீடீ (Bathyclupeidae)</br>\nமானோடக்டிலைடீ (Monodactylidae)</br>\nடாக்சோட்டைடீ (Toxotidae)</br>\nடைக்கிஸ்ட்டீயைடீ (Dichistiidae)</br>\nடிரெப்பனீடீ (Drepaneidae)</br>\nகீட்டோடொன்டைடீ (Chaetodontidae)</br>\nபாமகாந்தைடீ (Pomacanthidae)</br>\nஇனோப்புளோசைடீ (Enoplosidae)</br>\nபென்டாசெரோட்டைடீ (Pentacerotidae)</br>\nநாண்டைடீ (Nandidae)</br>\nபாலிசென்ட்ரைடீ (Polycentridae)</br>\nகிஃபோசைடீ (Kyphosidae)</br>\nபாராஸ்கோர்ப்பிடைடீ (Parascorpididae)</br>\nஅரைப்பைடீ (Arripidae)</br>\nடெராபான்ட்டைடீ (Terapontidae)</br>\nகுலீயைடீ (Kuhliidae)</br>\nஆப்லெகினாதைடீ (Oplegnathidae)</br>\nபாலிபிரையோனைடீ (Polyprionidae)</br>\nபேர்சிலியைடீ (Perciliidae)</br>\nஹோவெலைடீ (Howellidae)</br>\n"}
{"id": "55962", "url": "https://ta.wikipedia.org/wiki?curid=55962", "title": "சென்ட்ரோபொமைடீ", "text": "சென்ட்ரோபொமைடீ\n\nசென்ட்ரோபொமைடீ \"(Centropomidae)\" மீன்களின் ஒரு குடும்பம் ஆகும். இவை பேர்சிஃபார்மீசு ஒழுங்கின் ஒரு துணைப் பகுப்பாக உள்ளன.\n"}
{"id": "55963", "url": "https://ta.wikipedia.org/wiki?curid=55963", "title": "லட்டைடீ", "text": "லட்டைடீ\n\nலட்டைடீ \"(Latidae)\" மீன்களின் ஒரு குடும்பம் ஆகும். இவை பேர்சிஃபார்மீசு ஒழுங்கின் ஒரு துணைப் பகுப்பாக உள்ளன.\n"}
{"id": "55964", "url": "https://ta.wikipedia.org/wiki?curid=55964", "title": "ஆம்பசைடீ", "text": "ஆம்பசைடீ\n\nஆம்பசைடீ \"(Ambassidae)\" மீன்களின் ஒரு குடும்பம் ஆகும். இவை பேர்சிஃபார்மீசு ஒழுங்கின் ஒரு துணைப் பகுப்பாக உள்ளன. நன்னீரிலும், கடல் நீரிலும் காணப்படும் இக் குடும்ப மீன்கள், ஆசியா, ஓசானியாப் பகுதிகளிலும், இந்தியப் பெருங்கடல், பசுபிக் பெருங்கடல் ஆகியவற்றிலும் காணப்படுகின்றன. \n"}
{"id": "55965", "url": "https://ta.wikipedia.org/wiki?curid=55965", "title": "மோரோனைடீ", "text": "மோரோனைடீ\n\nமோரோனைடீ (\"Moronidae\") என்பது பேர்சிஃபார்மசு ஒழுங்கைச் சேர்ந்த ஒரு மீன் குடும்பம் ஆகும். இது, நன்னீர், கடல் நீர் ஆகியவற்றில் வாழும் 6 இனங்களைத் தன்னுள் அடக்கியுள்ளது. இவை பெரும்பாலும், கிழக்கு வட அமெரிக்கா, ஐரோப்பா ஆகியவற்றின் கரையோரப் பகுதிகளில் காணப்படுகின்றன. \n\nஇக் குடும்ப மீன்கள் பொதுவாக 127 சதம மீட்டர் (50 அங்குலம்) வரை வளர்கின்றன. இவற்றுட் சில 178 சமீ (70 அங்) வரை வளர்வது உண்டு. இவை விளையாட்டு மீன்களாகப் பயன்படுவதால் இவை மிகவும் விலை உயர்ந்தவை.\n"}
{"id": "55966", "url": "https://ta.wikipedia.org/wiki?curid=55966", "title": "பேர்சிக்தியைடீ", "text": "பேர்சிக்தியைடீ\n\nபேர்சிக்தியைடீ \"(Percichthyidae)\" என்பது, பேர்சிஃபார்மசு ஒழுங்கைச் சேர்ந்த ஒரு மீன் குடும்பம் ஆகும். பேர்சிக்தியைடீ என்னும் பெயர் இம் மீன்வகைகளின் பொதுப் பெயரான \"பேர்ச்\" என்பதைக் குறிக்கும் கிரேக்கச் சொல்லும், \"மீன்\" என்னும் பொருள்படும் கிரேக்கச் சொல்லான \"இக்தியோஸ்\" என்பதும் இணைந்து உருவானது. \n\nஇக் குடும்பத்தில் இது வரை 22 இனங்களை உயிரியலாளர்கள் அடையாளம் கண்டுள்ளனர். இவ்வினங்கள் 11 பேரினங்களாக வகுக்கப்பட்டுள்ளன. இவற்றுட் பெரும்பாலானவை நன்னீர் மீன்கள் எனினும், சில கடல் மீன்கள். இக் குடும்ப மீனினங்கள் பல ஆசுத்திரலேசியா, தென்னமெரிக்கா ஆகிய பகுதிகளில் காணப்படுகின்றன. எனினும், இக் குடும்பத்தின் மிகப் பெரிய பேரினமான \"சினிப்பேரா\" வைச் சேர்ந்த மீனினங்கள் ஆசியாவைத் தாயகமாகக் கொண்டவை. \n"}
{"id": "55967", "url": "https://ta.wikipedia.org/wiki?curid=55967", "title": "மேல்மூடி வகையி", "text": "மேல்மூடி வகையி\n\nஅக்ரோபொமட்டைடீ \"(Acropomatidae)\" பேர்சிஃபார்மசு ஒழுங்கைச் சேர்ந்த ஒரு மீன் குடும்பத்தைக் குறிக்கும். இக் குடும்பம் 33 கடல் மீன் இனங்களை உள்ளடக்கியுள்ளது. இக் குடும்பத்தைச் சேர்ந்த \"அக்குரோப்போமா\" பேரினத்து மீன்கள் தமது கீழ்ப் பகுதியில் ஒளி உமிழும் உறுப்புக்களைக் கொண்டுள்ளன. எல்லா மிதவெப்ப வலயக் கடல் பகுதிகளிலும், வெப்பவலயக் கடல் பகுதிகளிலும் வாழும் இவை பொதுவாகக் கடலில் பல நூறு மீட்டர்கள் ஆழத்தில் காணப்படுகின்றன.\n\nஇக் குடும்ப மீன்களில் பல அளவில் சிறியவை. பெரும்பாலானவை 15 சதம மீட்டர் நீளத்துக்கு மேல் வளர்வதில்லை ஆயினும், சில 40 சமீ வரை வளர்வதுண்டு. \n\nSection::::இனங்கள்.\nஇக் குடும்பத்தில் 7 பேரினங்களுள் அடங்கிய 32 இனங்கள் உள்ளன.\n\n\n\n"}
{"id": "55968", "url": "https://ta.wikipedia.org/wiki?curid=55968", "title": "செரானைடீ", "text": "செரானைடீ\n\nசெரானைடீ \"(Serranidae)\" பேர்சிஃபார்மசு ஒழுங்கைச் சேர்ந்த பெரிய மீன் குடும்பம் ஆகும். இக் குடும்பத்தில் 64 பேரினங்களில் அடங்கிய 450 இனங்கள் உள்ளன. இவை பல்வேறு அளவுகளில் காணப்படுகின்றன. 110 மில்லிமீட்டர் (4.33 அங்குலம்) நீளம் கொண்ட\nசிறிய மீனான \"செரானசு சப்லிகேரியசு\" \"(Serranus subligarius)\" என்னும் இனத்திலிருந்து, 2.4 மீட்டர் (94.5 அங்குலம்) நீளம் வரை வளரக்கூடிய \"எப்பினெஃபெலசு இட்டாயாரா\" \"(Epinephelus itajara)\" வரையான இனங்கள் இக் குடும்பத்தில் உள்ளன.\n\nSection::::இயல்புகள்.\nஒளி பொருந்திய நிறங்களைக் கொண்டுள்ள இக் குடும்ப மீன்களில் பல உணவுக்காக வணிக அடிப்படையில் பிடிக்கப்படுகின்றன. இவை, வெப்பவலய, துணை வெப்பவலயப் பகுதிக் கரையோரத் திட்டுகளின் மேல் காணப்படுகின்றன. \n\nசில் இனங்கள் தவிர்ந்த \"செரனைடீ\" குடும்ப மீன்கள் அனைத்தும் ஊனுண்ணிகள். இவற்றுட் பல சிறிய மீன்களை உணவாகக் கொள்கின்றன. இவை மறைந்திருந்து உணவைத் தாக்குகின்றன. பவளத்திட்டுக்களில் மறைந்திருக்கும் இவை அவ்வழியே செல்லும் சிறிய மீன்களைப் பிடிக்கின்றன. \n"}
{"id": "55969", "url": "https://ta.wikipedia.org/wiki?curid=55969", "title": "ஈயம்", "text": "ஈயம்\n\nஈயம் () (Lead) ஒரு வேதியியல் உலோகம் ஆகும். இதன் தனிம அட்டவணைக் குறியீடு Pb. இதன் அணுவெண் 82. இது ஒரு மென்மையான‌ உலோகம் அகும். இது தட்டாக்கக்கூடிய பார உலோகமாகும். இது வளியுடன் இலகுவில் தாக்கமடைவதால் இதன் மீது காணப்படும் ஒக்சைட்டுப் படை இதனை அழகற்ற சாம்பல் நிறப்பொருளாகக் காட்டும். எனினும் வெட்டியவுடன் வெள்ளி போல பளபளக்கும். இதுவே மிகவும் அதிக திணிவுடைய கருவுள்ள நிலைப்புத்தன்மையுடைய (கதிர்த்தொழிற்பாற்ற) தனிமமாகும். இதற்கு அணுவெண்ணில் அடுத்ததாக உள்ள பிஸ்மத் முன்னர் மிகப்பாரமான கதிர்த்தொழிற்பாடற்ற தனிமம் எனக் கருதப்பட்ட போதிலும், பின்னர் பிஸ்மத் சொற்பளவு கதிரியக்கத்தைக் காட்டுவதாகக் கண்டறியப்பட்டது. எனவே ஈயமே நிலையான ஆனால் மிகவும் பாரமான கருவுடைய தனிமமாகும். பிஸ்மத்தின் அரை-வாழ்வுக்காலம் பிரபஞ்சத்தின் வயதை விடவும் பல மடங்கு அதிகமாகையால், பிஸ்மத்தே மிகவும் பாரமான ஆனால் நிலையான கருவுடைய தனிமம் என்ற வாதமும் பொது வழக்கில் ஓரளவு ஏற்றுக்கொள்ளப்படக்கூடியதாகும்.\n\nமின்சுற்றுப் பலகைகளிலும், கட்டிடக்கலையிலும், ஈய-அமில மின்கலங்களிலும், துப்பாக்கித் தோட்டாவிலும் ஈயம் அதிகமாகப் பயன்படுத்தப்படுகின்றது. ஈயம் முற்காலத்தில் நீர்க்குழாய்த் தொகுதிகளில் பயன்படுத்தப்பட்ட போதிலும், இதன் விஷத் தன்மை காரணமாக அப்பயன்பாடு பின்னர் கைவிடப்பட்டது. உட்கொள்ளப்பட்டால் இது மனிதன் உட்பட அனேகமான விலங்குகளுக்கு மிகவும் விஷமானதாகும். இது நரம்பு மண்டலத்தை மிகவும் மோசமாகத் தாக்கி சேதப்படுத்தக்கூடியது. முலையூட்டிகளின் இரத்தச்சுற்றோட்டத் தொகுதியும் இதனால் பாதிப்படைகின்றது.\n\nSection::::வேதியியல்.\nஉலர் காற்றில் ஈயம் பாதிக்கப்படுவதில்லை. ஈரக்காற்றில் வெளிப்பட நேரும் ஈயம் ஓரு பாதுகாப்பு அடுக்கை உருவாக்கிக் கொள்கிறது. ஈய கார்பனேட்டு அல்லது ஈய ஐதராக்சைடு போன்றவை இதனுடைய பகுதிக் கூறுகளாக உள்ளன.. சல்பேட்டு அல்லது குளோரைடுகளும் கூட இதில் கலந்து இருக்கலாம். இப்பாதுகாப்பு அடுக்கு ஈயத்தை தொடர்ந்து காற்றுடன் வினைபடுவதை தடுக்கிறது. காற்று அல்லது ஆக்சிசனுடன் சேர்த்து சூடுபடுத்தினால் இது நீலம் கலந்த வெண்மை நிறத்தில் எரிகிறது.\n\nகாற்றில்லா சூழலில் ஈயம் தூய நீரினால் பாதிக்கப்படுவதில்லை. ஆனால் காற்றில் இது கரையும் தன்மை கொண்ட ஈய ஐதராக்சைடை உருவாக்குகிறது. இதுவே பிளம்போ கரைப்பான் தன்மை என அழைக்கப்படுகிறது. நீர்த்த அமிலங்களுடன் ஈயம் வினைபுரிவதில்லை. சூடான் அடர் கந்தக அமிலத்தில் வினைபுரிந்து கந்தக டை ஆக்சைடு வாயுவை வெளியேற்றுகிறது. அடர் ஐதரோ குளோரிக் அமிலத்துடன் வினைபுரிந்து ஐதரசன் வாயுவை வெளியேற்றுகிறது. குளோரோபிளம்பிக் அமிலம் உருவாகிறது.\n\nபுளோரின் அறை வெப்பநிலையில் ஈயத்துடன் வினைபுரிந்து ஈய(II) புளோரைடு உருவாகிறது. குளோரினுடனும் இதே வகையான வினை நிகழ்கிறது. ஆனால் இங்கு வெப்பப்படுத்த வேண்டிய அவசியம் எழுகிறது. ஏனெனில் உருவாகும் குளோரைடு படலம் தனிமத்தின் வினைத்திறனைக் குறைக்கிறது. உருகிய ஈயம் சால்கோசென்களுடன் வினைபட்டு ஈய(II) சால்கோசெனைடுகளைத் தருகிறது.\n\nஈய மோனாக்சைடு இரண்டு பல்லுருவத் தோற்றங்களில் காணப்படுகிறது. சிவப்பு α-PbO மற்றும் மஞ்சள் β-PbO என்பன அவ்விரண்டு வகைகளாகும். β-PbO வடிவம் 448 பாகை செல்சியசு வெப்பநிலைக்கு மேல் மட்டுமே நிலைப்புத்தன்மை கொண்டுள்ளது. இதுவே அதிகமாகப் பயன்படுத்தப்படும் ஈயமாகும். ஈய சல்பைடு ஒரு குறைக்கடத்தி மற்றும் ஒளிகடத்தியுமாகும்.\n\nSection::::கனிம வேதியியல் சேர்மங்கள்.\n+4 மற்றும் +2. என்ற இரண்டு ஆக்சிசனேற்ற நிலைகளை ஈயம் வெளிப்படுத்துகிறது. கார்பன் குழுவிற்கு நான்கு இணைதிறன் பொதுவாகப் பயன்படுகிறது. இரண்டு இணைதிறன் நிலைக்கு கார்பன் மற்றும் சிலிக்கன் தனிமங்களுக்கு அரிதாகப் பயன்படுகிறது. \nஈய(II) சேர்மங்கள் ஈயத்தின் கனிம வேதியியலில் தனித்தன்மை வாய்ந்த சேர்மங்களாக உள்ளன. வலிமையான ஆக்சிசனேற்றும் முகவர்களான புளோரின் மற்றும் குளோரின் போன்றவை ஈயத்துடன் வினைபுரிந்து PbF2 மற்றும் PbCl2 சேர்மங்களை மட்டும் தருகின்றன. ஈய(II) அயனிகள் பொதுவாக கரைசலில் நிறமற்று காணப்படுகின்றன.\n\nSection::::குறிப்பிடத்தக்க இயல்புகள்.\nஈயமானது நீலநிறங்கலந்த வெள்ளி போன்ற பளபளப்புடைய உலோகமாகும். வளியுடன் இது தொடுகையடைந்தால் சிறிது நேரத்துக்குள் தன் பளபளப்பை இழக்கின்றது. பல்வேறு சேர்வைகளின் கலவையாக ஒரு சாம்பல் நிறப்படை உலோகம் மேல் தோன்றுகின்றது. இப்படையில் காபனேற்றும், ஐதரசன் காபனேற்றும் பெரும் பங்கை உருவாக்குகின்றன. \nஈயம் மென்மையான, அதிக அடர்த்தியுடைய, நீட்டற்பண்பும், தட்டற்பண்பும் உள்ள உலோகமாகும். எனினும் ஈயத்தின் மின்கடத்துதிறன் குறைவாக இருக்கின்றது. ஈயம் இலகுவில் அரிப்படையாது. சேதன மூலக்கூறுகளுடன் தாக்கமடையக்கூடியது (இதன் விஷத்தன்மைக்குக் காரணம்). 327.5 °C வெப்பநிலையில் ஈயம் உருகுகின்றது. ஈயம் 1749 °C வெப்பநிலையில் கொதிக்கும். ஈயம் அயனாக்கம் அடையும் போது Pb கற்றயனை உருவாக்கும்.\n\nSection::::சமதானிகள்.\nஇயற்கையில் ஈயத்தின் நான்கு நிலையான சமதானிகள் உள்ளன. ஈயம்-204, ஈயம்-206, ஈயம்-207, ஈயம்-208 என்பனவே அவையாகும். இவற்றில் ஈயம்-204 சொற்பளவு கதிரியக்கம் (அரை வாழ்வுக்காலம்:1.4×10 வருடங்களுக்கு மேல்) கொண்டதாகக் கருதப்பட்டாலும், பொதுவாக ஈயம் கதிரியக்க அபாயமற்ற தனிமமாகும். செயற்கையாக ஈயத்தின் 34 சமதானிகள் உருவாக்கப்பட்டுள்ளன. இவற்றின் திணிவெண் 178 தொடக்கம் 215 வரை வியாபித்துள்ளது. இயற்கையான நான்கைத் தவிர மற்றைய அனைத்துச் சமதானிகளும் கதிரியக்கம் உடையனவாகும். கதிரியக்கச் சமதானிகளில் ஈயம்-205 ஓரளவு நிலைத்திருக்கக்கூடியது (அரை வாழ்வுக்காலம் 10 மடங்கில்).\n\nSection::::இரசாயன தாக்குதிறன்.\nஈயம் கார்பன் குழுவைச் சேர்ந்த ஒரு குறை மாழையாகும். எனவே இது ஏனைய உலோகங்களை விட தாக்குதிறன் குறைவானதாகும். ஈயம் காற்றில் தன்னிச்சையாக எரியாது. காற்றில் பாதுகாப்பான ஒரு ஒக்சைட்டு-காபனேற்றுப் படையையே உருவாக்கும். ஈயத்தைத் துகள்களாக்கி, சக்தியை வழங்கினாலேயே இது எரியும். புளோரின் மற்றும் குளோரின் போன்ற ஹலோஜன்களால் உயர் வெப்பநிலையில் மாத்திரமே ஈயத்தை ஒக்சியேற்ற இயலும். நீரும் வளியும் இணைந்து ஈயத்தை வேகமாக அரிப்படையச் செய்யும் இயல்புடையனவாகும். எனினும் நீரில் கரைந்துள்ள சல்பேற்றுக்கள் மற்றும் காபனேற்றுக்கள் கரையாத உப்புக்களைத் தோற்றுவித்து ஓரளவுக்குப் பாதுகாப்பை வழங்குகின்றன. குறைந்த செறிவுள்ள நீரில் கரைந்துள்ள காபனீரொக்சைட்டு கரையாத காபனேற்றுப் படையை உருவாக்கி அரிப்படைதலிலிருந்து பாதுகாப்பை வழங்கினாலும், அதிக செறிவான CO கரையக்கூடிய ஈயஇருகாபனேற்றை உருவாக்கி ஈயத்தை அரிப்படையச்செய்ய வழிவகுக்கின்றது. ஈயம் சேதன அமிலங்களாலும், செறிந்த சல்பூரிக் அமிலத்தாலும், வன்காரங்களாலும் தாக்கப்பட்டு அரிப்படையக்கூடியது.\n\nSection::::ஈயத்தின் சேர்மங்கள்.\nசேர்வைகளில் ஈயம் பொதுவாக +2 மற்றும் +4 எனும் இரண்டு ஒக்சியேற்றும் நிலைகள் உள்ளன. இவற்றில் +2 நிலையே அதிகமான சேர்மங்களில் உள்ளது. +4 நிலையிலுள்ள சேர்மங்கள் ஒக்சியேற்றும் தன்மை அதிகமானவையாகும்.\n\nSection::::ஒக்சைட்டுகளும் சல்பைடுக்களும்.\nமூன்று வகையான ஈய ஒக்சைட்டுகள் உள்ளன. அவை ஈயம்(II)ஒக்சைட்டு/ ஈயவோரொக்சைட்டு (PbO), ஈய நாலொக்சைட்டு (PbO), ஈயவீரொக்சைட்டு (PbO) என்பனவாகும். ஈயவோரொக்சைட்டில் α-PbO மற்றும் β-PbO ஆகிய இரண்டு பிறதிருப்பங்கள் உள்ளன. α-PbO சிவப்பு நிறச் சேர்மமாகும்; இதன் அணுக்களிடையே 230 pm இடைவெளி காணப்படும். β-PbO மஞ்சள் நிற சேர்மமாகும். \nஈயத்தின் உப்புகள் ஐதரசன் சல்பைட்டுடன் (HS) தாக்கமடைந்து ஈயவோர் சல்பைடைக் கொடுக்கும். இச்சேர்மம் சாதாரண உப்பைப் போன்ற அயன் சலாகைக் கட்டமைப்பைக் கொண்டிருக்கும். ஈயவோர்சல்பைடை வளியில் சூடாக்கினால் முதலில் ஈயசல்பேட்டாகவும் பின்னர் ஈயவோரொக்சைட்டாகவும் ஒக்சியேற்றமடையும். இது நீரிலோ மென்னமிலங்கிலிலோ கரையாது. ஈயவோர் சல்பைடை நைத்திரிக் அமிலத்தில் அல்லது ஐதரோகுளோரிக் அமிலத்தில் கரைத்தால் அது அமிலத்துடன் தாக்கமடைந்து கந்தகத்தையும், ஐதரசன் சல்பைட்டையும் கொடுக்கின்றது. ஈயத்தைக் கந்தகத்துடன் அதிக அமுக்கத்தில் சூடாக்கினால் ஈயவிருசல்பைடை உருவாக்கலாம். இச்சேர்மத்தின் சலாகைக் கட்டமைப்பில் ஈய அணுக்கள் கந்தக அணுக்களுடன் எண்கோணி வடிவில் பிணைக்கப்பட்டுள்ளன. ஈயவிருசல்பைடு ஒரு குறைகடத்தியுமாகும்.\n\nஈயவோரொக்சைட்டை ஈயவோர்சல்பைட்டுடன் சூடாக்கினால் ஈயத்தை இச்சேர்மங்களிலிருந்து பிரித்தெடுக்கலாம்.\n\nSection::::ஹேலைட்டுகளும், ஈய உப்புக்களும்.\nஈய காபனேற்றை ஐதரசன் புளோரைடுடன் சூடாக்கினால் ஈய ஐதரோபுளோரைடை உருவாக்க முடியும். இது உருகும் போது ஈய இருபுளோரைடு உருவாகும். இது வெள்ளை நிறப்பளிங்குகளாலான சேர்மமாகும். ஈய நால்புளோரைடு எனப்படும் உறுதியற்ற புளோரைடு சேர்மம் மஞ்சள் நிறமானதாகும். ஈயம் ஐதரோகுளோரிக் அமிலத்துடனோ, சல்பூரிக் அமிலத்துடனோ தாக்கமடையாது. எனவே ஈய சல்பேட்டையோ, ஈய இருகுளோரைட்டையோ அமிலங்களுடன் தாக்கமடையச் செய்வதன் மூலம் உருவாக்க இயலாது. எனினும் ஈயம் நைத்திரிக் அமிலத்துடன் தாக்கமடைந்து Pb(NO) மற்றும் நைத்திரிக் ஒக்சைட்டையும் உருவாக்குகின்றது.\n\nSection::::ஈயம் பிரித்தெடுத்தல்.\nஈயம் காணப்படும் பிரதான தாதுப் பொருள் கலீனா ஆகும். இதில் பிரதானமான கூறாக PbS உள்ளது. கெருசைட்டு (PbCO), ஆங்கிலசைட்டு (PbSO) போன்ற தாதுப்பொருட்களிலும் ஈயம் உள்ளது.\n\nகலீனா தாது முதலில் நுரை மிதப்பு முறையில் அடர்ப்பிக்கப்படுகிறது. அடர்ப்பிக்கப்பட்ட தாது பின்னர் எதிர் அமல் உலையில் இடப்பட்டு மிதமான வெப்பநிலையில் வறுக்கப்படுகிறது. உலையின் வெப்பநிலை ஒரே நிலையில் பராமரிக்கப்படுகிறது. இதற்கு காற்று கட்டுப்படுத்தப்படுகிறது. வறுக்கும்போது ஈயத்தின் ஒரு பகுதி ஆக்சிசனேற்றம் அடைந்து ஒரு பாதி ஈய மோனோ ஆக்சைடும் மறு பாதி ஈய சல்பேட்டுமாக மாற்றம் அடைகிறது.\n\nகலீனா சேர்க்கப்பட்டு வெப்பநிலையை உயர்த்தும் அதே வேளையில் காற்றின் அளவு குறைக்கப்படுகிறது. ஈய சல்பேட்டு இரன்டு ஆக்சிசனேற்ற வினைப்பொருள்களுடன் சேர்க்கப்பட்டு ஈயத்தைக் கொடுக்கிறது.\nஇதன் மூலம் வெவ்வேறு வெப்பநிலையில் ஒரே உலையில் வறுத்தல் மற்றும் உருக்குதல் இரண்டும் செய்யப்படுகின்றன. \nஇவ்வாறு தயாரிக்கப்படும் ஈயம் 90% தூய்மையானதாகும். தூளாக்கப்பட்ட கலகரி மற்றும் சுண்ணாம்பு கசடுடன் சேர்த்து சூடாக்கி ஈயம் பிரித்து எடுக்கப்படுகிறது.\n\nSection::::தூய்மைப்படுத்துதல்.\nபிரித்தெடுக்கப்பட்ட ஈயத்தில் வெள்ளி, தாமிரம், வெள்ளீயம், பிசுமத், தங்கம் மற்றும் இரும்பு போன்ற மாசுக்கள் இருக்கும். \nமாசு கலந்த உலோகம் உலை சரிவு படுகையில் வைத்து வெப்பப்படுத்தப்படுகிறது. ஈயம் உருகி சரிவில் கீழிறங்குகிறது. உருகாத மாசுக்கள் அங்கேயே தங்கி விடுகின்றன. பார்டின்சன் முறை அல்லது பார்க் முறையில் வெள்ளி தனிமம் நீக்கப்படுகிறது. மாசு கலந்த ஈயத்தை நேர்மின் முனையாகவும், தூய ஈயத்தை எதிர்மின் முனையாகவும் கொண்டு ஈயபுளூவோசிலிக்கேட்டு மற்றும் ஐதரோபுளோவோசிலிசிக் அமிலம் கலந்த மின்பகுளியாகக் கொண்டு மின்னாற்பகுப்பு செய்தால் தூய ஈயம் கிடைக்கிறது.\n\nகத்தோட்டுத் தாக்கம் (தாழ்த்தல் தாக்கம்)\nSection::::பயன்பாடுகள்.\nஅனோட்டுத் தாக்கம் (ஒக்சியேற்றல் தாக்கம்)\n\nSection::::வெளி இணைப்புகள்.\nLead\n"}
{"id": "55970", "url": "https://ta.wikipedia.org/wiki?curid=55970", "title": "பரமார்த்த குருவின் கதை", "text": "பரமார்த்த குருவின் கதை\n\nபரமார்த்த குருவின் கதை என்னும் நூல் வீரமாமுனிவரால் எழுதப்பெற்ற தழுவு நூல் ஆகும். இந்தக் நகைச்சுவைக் கதைகள் Jean de la Fontaine (1621-1695) எனும் பிரன்சியரால் எழுதப்பட்டது. ஐரோப்பாவில் பிரபலமாக இருந்ததை வீரமாமுனிவர் தமிழ்ப் பண்பாட்டுக்கேற்ப பெயர்த்தார்.\n\n1728-இல் புதுவையில் \"பரமார்த்த குருவின் கதை\" என்ற நூல் முதல்முறையாக அச்சிட்டு வெளியிடப்பட்டது.\n\nஇக்கதையில் மிளிர்ந்த நகைச்சுவை, மக்களைப் பெரிதும் கவர்ந்ததால் தெலுங்கு, மலையாளம், கன்னடம் போன்ற தென்னக மொழிகள் பலவற்றிலும் இது வெளிவந்தது.\n\nSection::::நூலின் முக்கியத்துவம்.\nஇது தமிழில் முதல் முதலாக வந்த நகைச்சுவை இலக்கியம் ஆகும். ஆசிரியரின் காலமான 18 ஆம் நூற்றாண்டில், உரைநடையாக்கம் என்பது அரிதாகவே பின்பற்றப்பட்டது. அனைத்து தமிழ் வெளிப்பாடுகளும், பெரும்பாலும் கவிதை நடையிலேயே இருந்தன. பாமரரும் பிறரும் தமிழைக் கற்க, இவரது ஆக்கங்கள் இருந்தன என்பதற்கு இக்கதையே சான்றாகும்.\n\nSection::::கதைக் களம்.\nஅதிவிவேக குருவுக்கு மட்டி, மடையன், பேதை, மிலேச்சன், மூடன் என்ற ஐந்து சீடர்கள். இவர்களுக்கு ஏற்படும் அனுபவங்களையே இந்நூல் நகைச்சுவையோடு விவரிக்கின்றது.\n\nSection::::சில வரிகள்.\nபரமார்த்த குருவின் குதிரையை வர்ணித்து எழுதிய கவிதை :\n\n\"முன்னே கடிவாளம் மூன்று பேர் தொட்டிழுக்க\nபின்னிருந் திரண்டுபேர் தள்ள - எந்நேரம்\nவேதம் போம் வாயான் விகடராமன் குதிரை\nமாதம் போம் காதம் வழி\"\n\n\n"}
{"id": "55973", "url": "https://ta.wikipedia.org/wiki?curid=55973", "title": "காலந்தீடீ", "text": "காலந்தீடீ\n\nகாலந்தீடீ \"(Callanthiidae)\", பேர்சிஃபார்மசு ஒழுங்கைச் சேர்ந்த சிறிய மீன் குடும்பம் ஆகும். இக் குடும்பத்தில் 3 பேரினங்களும் அவற்றுள் அடங்கிய 13 இனங்களும் உள்ளன.\n\n"}
{"id": "55974", "url": "https://ta.wikipedia.org/wiki?curid=55974", "title": "சியூடோகுரோமைடீ", "text": "சியூடோகுரோமைடீ\n\nசியூடோகுரோமைடீ \"(Pseudochromidae)\", \"பேர்சிஃபார்மசு ஒழுங்கைச் சேர்ந்த ஒரு மீன் குடும்பம் ஆகும். சுமார் 100 இனங்கள் இக் குடும்பத்தில் அடங்கியுள்ளன.\n\nஇவை வெப்பவலயப் பகுதிகளிலும், இந்திய-பசிபிக் துணை வெப்பவலயப் பகுதிகளிலும் உள்ள பவளத் திட்டுக்களில் காணப்படுகின்றன. ஒளி பொருந்திய நிறங்களைக் கொண்ட இவை பெரும்பாலும் பால்சார் தோற்ற வேறுபாடுகளைக் காட்டுகின்றன. இவை சிறிய மீன்கள். பெரும்பாலும் 10 சதம மீட்டர்களுக்கும் குறைந்த நீளம் கொண்டவை. சில 2 சதம மீட்டருக்கும் குறைவானவை.\n\n"}
{"id": "55975", "url": "https://ta.wikipedia.org/wiki?curid=55975", "title": "மதன்லால் பக்வா", "text": "மதன்லால் பக்வா\n\nமதன்லால் கிஷன்லால் பக்வா (Madanlal Kishanlal Pahwa) 1947 ஆம் ஆண்டு அகதியாக இந்தியாவிற்கு பிரிக்கப்பட்ட இந்தியாவிலிருந்து (பாகிஸ்தான்) வந்தார். அகதியாக ஆக்கப்பட்ட நிலையால் காங்கிரஸ் தலைவர் மகாத்மா காந்தியின் மேல் கடுங்கோபங்கொண்டார். இவர் காந்தி படுகொலையில் கொலைச்சதியில் ஈடுபட்டதால் கைது செய்யப்பட்டார்.\nமதன்லால் பக்வா \"மான்ட்கோமரி\" மாவட்டத்தில் உள்ள \"பாக்பத்தான்\" ஊரில் இந்தியாவின் பிரிவினைக்கு முன்னர் பிறந்தவர். உயர்நிலை பள்ளிப் படிப்பை முடித்தவுடன் இராயல் இந்தியன் கப்பற்படைப்பிரிவில் கம்பியில்லாக் கருவிகளை இயக்கும் வல்லுநராகப் (Wireless Operator) பணிபுரிந்து 1946 ல் ஒய்வுப் பெற்றவர். இந்தியா மற்றும் பாகிஸ்தான் பிரிந்தபொழுது இந்தியாவிற்கு அகதியாக வந்து மும்பையில் உள்ள செம்பூர் அகதிகள் முகாமில் தங்கியிருந்தார். இவர் மும்பைக்கு வந்ததன் முக்கியக் காரணம் வேலைதேடுவதற்காகத்தான். அதுமட்டுமில்லாமல் அவர் கப்பற் படையில் மும்பையிலிருந்துதான் பணிபுரிந்தார். பெரும்பாலான அகதிகள் காந்தியின் மேல் கோபங்கொண்டிருந்தனர். அங்கிருந்துதான் மகாத்மா காந்தியை கொல்லச் சதிச் செயல்களில் ஈடுபட்டார். இந்த குற்றத்திற்காக மதன்லால் பக்வா ஆயுள் தண்டணை பெற்றார். தண்டணைக் காலம் அனுபவித்தபின் மும்பையிலுள்ள தாதரில் வசித்துவந்தார்.\n\n"}
{"id": "55977", "url": "https://ta.wikipedia.org/wiki?curid=55977", "title": "கிரம்மட்டைடீ", "text": "கிரம்மட்டைடீ\n\nகிரம்மட்டைடீ \"(Grammatidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் இரண்டு பேரினங்களும் அவற்றுள் அடங்கிய 12 இனங்களும் உள்ளன. மேற்கு அத்திலாந்திக் கடல் பகுதிகளில் வாழும் இவை எல்லாமே சிறிய மீன்களாகும். இம் மீன்கள் 10 சதம மீட்டருக்கும் குறைவான நீளம் கொண்டவை. இவற்றுட் பல இனங்கள் வண்ணமயமானவை, கடல் மீன் காட்சியகங்களுக்குப் பெரிதும் விரும்பப்படுகின்றன. இவை தமது பால் தன்மையை மாற்றிக்கொள்ளக் கூடியவை.\n\n"}
{"id": "55981", "url": "https://ta.wikipedia.org/wiki?curid=55981", "title": "தோரியம்", "text": "தோரியம்\n\nதோரியம் \"(Thorium)\" Th என்ற மூலக்கூற்று வாய்ப்பாடு கொண்ட ஒரு கனிம வேதியியல் தனிமமாகும். படிக உருவம் கொண்ட தோரியம், படிக உருவமற்ற தோரியம் என்ற இரண்டு புற வேற்றுமை வடிவங்களைத் தோரியம் கொண்டுள்ளது. இதனுடைய அணு எண் 80 ஆகும். வெள்ளியைப் போன்ற வெண்மை நிறத்தில் தோரியம் காணப்படுகிறது. காற்றில் வெளிப்பட நேர்ந்தால் கருப்பு நிறத்திற்கு மாறுகிறது. அப்போது தோரியம் டை ஆக்சைடு உருவாகிறது. இதன் உருகுநிலை அதிகமாகும். மிருதுவானதாகவும் எளிதில் கம்பியாக, தகடாக அடிக்கக்கூடிய தனிமமாக தோரியம் உலோகப் பண்புகளைப்[ பெற்றுள்ளது. இது மின்நேர்தன்மை கொண்ட ஓர் ஆக்டினைடு ஆகும். +4 ஆக்சிசனேற்ற நிலை தோரியத்தின் வேதியியலில் ஆதிக்கம் செலுத்துகிறது. அமைதியாக வினைபுரியும் தோரியம் காற்றில் தீப்பற்றி எரியக்கூடியதாகவும் உள்ளது.\n\nSection::::வரலாறு.\n1828 ஆம் ஆண்டில் மோர்டென் திரென் எசுமார்க் என்பவர் நோர்வே நாட்டிலுள்ள லுவொயா தீவுகளில் ஒருவகையான கருப்பு நிற கனிப்பொருளை கண்டெடுத்தார். நார்வே நாட்டு பாதிரியாரான அவர் ஒரு பொழுதுபோக்கு கனிமவியலாளரும் ஆவார். டெலிமார்க் மாகாணத்தில் இவர் கனிமங்களைப் பற்றிய ஆய்வுகளில் ஈடுபட்டு வந்தார். தனக்கு கிடைக்கும் வித்தியாசமான ஆர்வமூட்டும் பொருட்களை அவர் தனது தந்தைக்கு அனுப்புவது வழக்கம். அதன்படி தான் கண்டெடுத்த கருப்பு நிற பொருளையும் தன் தந்தை என்சு எசுமார்க்கிடம் இவர் அனுப்பி வைத்தார்.. இவர் ஒரு புகழ்பெற்ற அனைவரும் அறிந்த கனிம வள ஆய்வாளர் ஆவார். ராயல் பிரடெரிக் பல்கலைக்கழகத்தில் இவர் நிலவியல் மற்றும் கனிமவியல் பேராசிரியராகப் பணிபுரிந்து கொண்டிருந்தார். அவராலும் அக்கனிமப் பொருளை அடையாளங்காண முடியவில்லை. ஆகையால் 1828 ஆம் ஆண்டில் அம்மாதிரியை சுவிசு நாட்டைச்சேர்ந்த இரசாயனவியலாளரான யோன்சு யோக்கோப் பெர்சிலியசு என்பவரிடம் அனுப்பி வைத்தார்.\n\nபெர்சிலியசு அம்மாதிரியில் ஒரு புதுவகையான தனிமம் இருக்கிறது என்பதை உறுதி செய்தார்ர். அதற்கு 'தோரியம்' எனப் பெயரிட்டார். அவர் தனது கண்டுபிடிப்புக்களை 1829 ஆம் ஆண்டில் வெளியிட்டார்.\n\nஅனைத்து அறியப்பட்ட தோரியத்தின் ஐசோடோப்புகளும் நிலையற்றவையாக உள்ளன. மிக உறுதியான 232Th ஐசோடோப்பு 14.05 பில்லியன் ஆண்டுகளை அரை ஆயுள் காலமாகக் கொண்டுள்ளது. அல்லது பிரபஞ்சத்தின் வயதை தனது அரை ஆயுள் காலமாகக் கொண்டுள்ளது. தோரியம் ஆல்பா சிதைவின் மூலம் மிக மெதுவாக சிதைகிறது. தோரியம் தொடர் என்ற பெயரில் சங்கிலியாகத் தொடங்கும் இச்சிதைவு 208Pb. ஐசோடோப்பில் முடிவடைகிறது. பிரபஞ்சத்தில், தோரியம் மற்றும் யுரேனியம் ஆகிய தனிமங்கள் மட்டுமே இயற்கையாக பேரளவில் கிடைக்கும் இரண்டு ஆதிகாலக் கதிரியக்கத் தனிமங்களாக உள்ளன. புவியின் மேற்பரப்பில் யுரேனியத்தைக் காட்டிலும் மூன்று மடங்கு அதிகமாக தோரியம் இருக்கலாம் என மதிப்பிடப்படுகிறது. அரு மண் உலோகங்களை பிரித்தெடுக்கும் போது ஓர் உடன் விளைபொருளாக இது கிடைக்கிறது. மானோசைட்டு, தோரியானைட்டு, தோரைட்டு என்பன தோரியத்தின் முக்கியத் தாதுக்களாகும்.\n\nதோரியம் 1829 ஆம் ஆண்டில் நார்வே நாட்டைச் சேர்ந்த துறை சார்பற்ற கனிமவியலாளர் டிரானே எசுமார்க் என்பவரால் கண்டுபிடிக்கப்பட்டது. சுவீடிய வேதியியலாளரான யோன்சு யேக்கசு பெர்சிலியசு என்பவரால் அடையாளம் காணப்பட்டது, நார்வே நாட்டின் இடியின் கடவுளாக கருதப்படும் தோர் என்பதை அடிப்படையாகக் கொண்டு இத்தனிமத்திற்கு அவர் தோரியம் என்று பெயரிட்டார். இதன் முதல் பயன்பாடுகள் 19 ஆம் நூற்றாண்டின் பிற்பகுதியில் உருவாக்கப்பட்டன. 20 ஆம் நூற்றாண்டின் முதல் பத்தாண்டுகளில் தோரியத்தின் கதிரியக்கம் பரவலாக எல்லோராலும் ஒப்புக்கொள்ளப்பட்டது. நூற்றாண்டின் இரண்டாம் பாதியில் இதன் கதிரியக்கத்தைப் பற்றிய கவலைகள் காரணமாக பல பயன்பாடுகளில் இருந்து தோரியம் விலக்கிக் கொள்ளப்பட்டது. \nதங்குதன் மந்த வாயு பற்ற வைப்புகளில் தோரியம் இன்னும் மின்முனையாக ஒரு கலப்பு உலோகமாகப் பயன்படுத்தப்படுகிறது. ஆனால் மெதுவாக வெவ்வேறு இயைபுகளுடன் இத் துறையில் இருந்து விலக்கிக் கொள்ளும் முயற்சிகள் நடைபெறுகின்றன. ஒளியியல் துறையில் ஒளிவிடும் வாயு வலைப் பைகளில் தோரியம் பயன்படுத்தப்பட்டு வருகிறது. யுரேனியம் அணு உலைகளில் அணுக்கரு எரிபொருளாக தோரியத்தைப் பயன்படுத்துகிறார்கள். எக்சு கதிர் குழாய்களில் தோரியம் பயன்படுகிறது. உயர் வெப்பநிலை வினைகளுக்கு தோரியத்தை ஒரு வினைவேக மாற்றியாகப் பயன்படுத்துகிறார்கள். கண்ணாடிகளுக்கு நெருகூட்டவும் பல கலப்புகோகங்கள் தயாரிக்கவும் தோரியம் உதவுகிறது.\n\nSection::::தயாரிப்பு.\nகுறைந்த உபயோகம் காரணமாக தோரியம் அரு மண் உலோகங்களைப் பிரித்தெடுக்கும் போது உடன் விளைபொருளாக மட்டுமே பிரித்தெடுக்கப்படுகிறது .\n\nதூளாக்கப்பட்ட மானோசைட்டு தாது அடர்ப்பிக்கப்படுகிறது. இதன் விளைவாக மாசுக்கள் அகற்றப்பட்டு கனமான தோரியம் தாது மட்டும் தங்குகிறது. இது நன்றாக உலர்த்தப்பட்டு மின்காந்த முறையில் மீண்டும் அடர்ப்பிக்கப்படுகிறது. காந்தப்பண்பு கொண்ட இம்முறையில் நீக்கப்படுகின்றன.\n\nஅடர்ப்பிக்கப்பட்ட மானோசைட்டு தாதுவுடன் அடர் கந்தக அமிலம் சேர்த்து சூடுபடுத்தப்படுகிறது. சல்பேட்டுகள் உருவான பின்னர் குளிர்ந்த நீரைச் சேர்க்கிறர்கள். இதனால் சல்பேட்டு உப்புகள் நீக்கப்படுகின்றன. கலவையுடன் காரத்தை சிறிதுசிறிதாக சேர்க்கும் போது தோரியம் அதன் பாசுபேட்டாக வீழ்படிவாகிறது. தொடர்ந்து ஐதரோ குளோரிக் அமிலம், ஆக்சாலிக் அமிலம் ஆகியவற்றைச் சேர்த்து அனைத்து மாசுக்களும் அகற்றப்படுகின்றன. இறுதியாக சோடியம் கார்பனேட்டு கரைசல் கொண்டு சாறு இறக்கி வடிகட்டி தோரியாவைத் தயாரிக்கிரார்கள். இத்தோரியாவுடன் பாசுகீன் வாயு செலுத்தப்பட்டு பின்னர் கால்சியம் அல்லது மக்னீசியம் சேர்த்து சுடுபடுத்தினால் தோரியம் கிடைக்கிறது.\n\n"}
{"id": "55982", "url": "https://ta.wikipedia.org/wiki?curid=55982", "title": "சங்கர் கிஸ்தையா", "text": "சங்கர் கிஸ்தையா\n\nசங்கர் கிஸ்தையா (Shankar Kistaiya) மகாத்மா காந்தியின் படுக்கொலைக்கு காரணமானவர் என்று குற்றஞ்சாட்டப்பட்டவர். இதனால் நீதிமன்றத்தால் இவர் ஆயுள் தண்டணை அடைந்தார். இவரின் இளமைக்காலம் பற்றி அதிகம் அறியமுடியாத நிலையில் உள்ளது. திகம்பர் பட்கை வினால் அறிமுகப்படுத்தப்பட்டவர். இவரின் தாய் மொழி தெலுங்கு. பட்கேவின் உதவியாளராகவும் அவர் நடத்திவந்த கடையின் காப்பாளராகவும் செயல்பட்டார். சங்கர் கிஸ்தையாவின் காந்தி கொலைச்சதியின் பங்கு தில்லி மற்றும் புனே வில் தங்கியிருந்து காந்தியைக் கொல்லச் சதி புரிந்த குழுவினருக்கு உதவிபுரிந்தார். குற்றத்தொடர்புடையவர்களின் குற்றச் செயல்களில் துணைபுரிந்தமையால் கீழ் நீதிமன்றத்தால் ஆயுள் தணைடணைப் பெற்றார். ஆனால் உயர் நீதிமன்றத்தால் விடுவிக்கப்பட்டார்.\n"}
{"id": "55983", "url": "https://ta.wikipedia.org/wiki?curid=55983", "title": "விஷ்ணு இராமகிருஷ்ண கார்க்கரே", "text": "விஷ்ணு இராமகிருஷ்ண கார்க்கரே\n\nவிஷ்ணு இராமகிராஷ்ண கார்க்கரே (Vishnu Ramkrishna Karkare) ( பிறப்பு 1910- இறப்பு ஏப்ரல் 6, 1974) இந்து மகாசபை உறுப்பினரான இவர் மகாத்மா காந்திக் கொலைவழக்கில் கொலைச்சதிக்கு உடந்தையாக இருந்ததினால் ஆயுள் தண்டனை பெற்றவர். இவர் மராத்தி மொழியின் \"கார்க்கேட் பிராமணக்\" குடும்பத்தில் பிறந்தவர். இவரின் பிறந்த தேதி குறிக்கப்படவில்லை. மழலைப் பருவத்திலேயே தாய் தந்தையர் இருவரும் காலமானாதால் மும்பை \"நார்த்கோட்\" அனாதை ஆசிராமத்தால் வளர்க்கப்பட்டார். அங்கே தோராயமாக குறிக்கப்பட்ட பிறந்தத் தேதிதான் மேலே குறிப்பிடப்பட்டுள்ளது. ஆசிரமத்தால் அவருக்கு போதிய கல்வி வசதி செய்து தரப்படவில்லை என்பதால் வளர்ந்ததும் இவர் தனது ஆர்வத்தாலும்,தனது முயற்சினாலும் மராத்தி மொழி மற்றும் இந்தி மொழியில் எழுதப் படிக்கும் ஆற்றல் பெற்றார். \"10 ஆவது வயதில்\" தேநீர்க் கடையில் தேநீர்க் குவளைகளை சுத்தம் செய்யும் சிறுவனாக பணிபுரிந்து பின் புனேவுக்கு இடம் பெயர்ந்தார் என்பது குறிப்பிடத்தக்கது. \"கார்க்கரே \" பெப்ரவரி 14, 1948 ல் மும்பையில் காந்தியைக் கொல்லமுயற்சித்த வழக்கில் கைது செய்யப்பட்டார். இவ்வழக்கின் குற்றப் பின்னணி பிர்லா இல்லத்தில் மகாத்மா காந்தியைக் கொல்ல ஜனவரி 20, 1948, வெடிகுண்டை வெடிக்கச் செய்தது. இதனால் அவர் ஆயுள் தண்டணைப் பெற்றார் தண்டணைக்காலம் முடிந்து அக்டோபர் 13, 1964 ல் விடுதலையானபின் அகமத்நகர் இல் வியாபாரம் துவங்கி அவர் ஏப்ரல் 6, 1974 அன்று மாரடைப்பால் மரணமடையும் வரை தொடர்ந்து நடத்தி வந்தார்.\n\n"}
{"id": "55988", "url": "https://ta.wikipedia.org/wiki?curid=55988", "title": "பிளெசியோபைடீ", "text": "பிளெசியோபைடீ\n\nபிளெசியோபைடீ \"(Plesiopidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை இந்தியப் பெருங்கடல் பகுதியிலும், மேற்கு பசிபிக் பெருங்கடல் பகுதிகளிலும் காணப்படும் நீளமான உடல் கொண்ட மீன்கள் ஆகும். \n\nSection::::பகுப்பு.\nசில பகுப்பு முறைகளின்படி, இந்தக் குடும்பத்தில் அடங்கும் நோட்டோகிராப்டசு என்னும் பேரினத்தை அதன் பெயரையுடைய சொந்தக் குடும்பத்தில் சேர்ப்பதும் உண்டு. இக் குடும்பத்தில் அடங்கியுள்ள பேரினங்களாவன:\n\n"}
{"id": "55989", "url": "https://ta.wikipedia.org/wiki?curid=55989", "title": "ஒபிசுத்தோகினாத்தைடீ", "text": "ஒபிசுத்தோகினாத்தைடீ\n\nஒபிசுத்தோகினாத்தைடீ \"(Opistognathidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை அத்திலாந்திக் பெருங்கடலிலும், பசிபிக் பெருங்கடலிலும் உள்ள ஆழம் குறைந்த பவளத்திட்டுப் பகுதிகளில் காணப்படுகின்றன.\n\nஇவை நீண்ட உடலமைப்புடன் கூடிய சிறிய மீன்கள். இவற்றின் தலை, கண்கள், வாய் என்பன அவற்றின் பிற உடற் பகுதிகளுடன் ஒப்பிடும்போது மிகவும் பெரியவை. \n\n"}
{"id": "55990", "url": "https://ta.wikipedia.org/wiki?curid=55990", "title": "டைனோபேர்சைடீ", "text": "டைனோபேர்சைடீ\n\nடைனோபேர்சைடீ \"(Dinopercidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இதில் \"டைனோபேர்சா பெட்டேர்சி\" \"(Dinoperca petersi)\" என்னும் ஒரேயொரு இனம் மட்டுமே அடங்கியுள்ளது. இது அங்கோலாவின் கரைக்கு அப்பாலுள்ள அத்திலாந்திக் பெருங்கடல், இந்தியப் பெருங்கடல் ஆகிய பகுதிகளைத் தாயகமாகக் கொண்டது.\n\n"}
{"id": "55991", "url": "https://ta.wikipedia.org/wiki?curid=55991", "title": "அ. கி. இராமானுசன்", "text": "அ. கி. இராமானுசன்\n\nஅ. கி. இராமானுசன் (\"A. K. Ramanujan\", ஏ. கே. ராமானுஜன், மார்ச் 16, 1929 – சூலை 13, 1993) ஒரு இந்திய எழுத்தாளர், மொழியியல் ஆய்வாளர், நாட்டுப்புறவியலாளர், கவிஞர் மற்றும் மொழிபெயர்ப்பாளர். தமிழ், ஆங்கிலம், கன்னடம், தெலுங்கு, சமஸ்கிருதம் ஆகிய ஐந்து மொழிகளையும் ஆராய்ந்து நூல்களை எழுதியுள்ளார், மொழிபெயர்ப்பும் செய்துள்ளார். இவர் தமிழ் சங்க இலக்கியங்களை ஆங்கிலத்தில் மொழிபெயர்ப்பு செய்துள்ளார். அமெரிக்கப் பல்கலைக்கழகங்களில் தமிழை நிலைப்படுத்துவதற்கு முயற்சி செய்தவர். சங்க இலக்கியங்களை ஆங்கிலத்தில் பெயர்த்த பெருமைக்குரியவர்.\n\n"}
{"id": "55992", "url": "https://ta.wikipedia.org/wiki?curid=55992", "title": "பாஞ்சோசைடீ", "text": "பாஞ்சோசைடீ\n\nபாஞ்சோசைடீ (Banjosidae), \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இது ஜப்பான் தொடக்கம் தென் சீனா வரையுள்ள மேற்குக் கரையோரக் கடல் பகுதியைத் தாயகமாகக் கொண்டது. இது 30 செமீ நீளம் வரை வளர்கிறது. \n\n"}
{"id": "55995", "url": "https://ta.wikipedia.org/wiki?curid=55995", "title": "அக்டினோட்டெரிகீயை", "text": "அக்டினோட்டெரிகீயை\n\nஅக்டினோட்டெரிகீயை \"(Actinopterygii)\", என்பது நடுமுள் துடுப்புள்ள மீன்களைக் குறிக்கும். இம் முதுகுநாணி மீன்களின்(Osteichthyes) ஒரு வகுப்பு ஆகும். எண்ணிக்கையைப் பொறுத்தவரை \"அக்டினோட்டெரிகீ\" வகுப்பு முதுகுநாணிகளுள் முக்கியமான ஒரு வகுப்பு ஆகும். 30,000க்கு மேற்பட்ட மீன் இனங்களுள் ஏறத்தாழ 99% இனங்கள் \"அக்டினோட்டெரிகீயை\" வகுப்புக்குள் அடங்குகின்றன. இவ் வகுப்பைச் சேர்ந்த மீனினங்கள், நன்னீரிலும், கடல் சூழல்களிலும், ஆழமான கடல் பகுதிகளில் இருந்து மலையுச்சிச் சிற்றாறுகள் வரை எங்கும் பரவிக் காணப்படுகின்றன. அளவைப் பொறுத்தவரை, 8 மில்லிமீட்டரே நீளம் கொண்ட \"பீடொசிப்பிரிசு\" இனத்திலிருந்து, 2300 கிலோ கிராம் நிறை கொண்ட \"பெருங்கடல் சூரியமீன்\" (Ocean Sunfish), 11 மீட்டர் நீளம் கொண்ட \"ஓர்மீன்\" (Oarfish) வரையில் பல்வேறு வகையான இவ்வகுப்பில் உள்ளன.\n\n\n"}
{"id": "55997", "url": "https://ta.wikipedia.org/wiki?curid=55997", "title": "மை", "text": "மை\n\nமை என்பது, பல்வேறு நிறமிகளை அல்லது சாயங்களைக் கொண்ட ஒரு திரவப் பொருள் ஆகும். இது ஒரு மேற்பரப்பில் படம், எழுத்து, வரியுருக்கள் போன்றவற்றை உருவாக்கப் பயன்படுகின்றது. மையைப் பயன்படுத்தி பேனா, தூரிகை போன்றவற்றால் வரையவோ அல்லது எழுதவோ முடியும். தடிப்புக் கூடிய மைகள், அச்சுத் தொழிலில் பயன்படுகின்றன.\n\nமை, கரைப்பான்கள், நிறமிகள், சாயங்கள், பிசின்கள், உராய்வுநீக்கிகள், பரப்பு பொருள்கள், துணிக்கைகள் போன்ற பல்வேறு கூறுகளைக் கொண்ட ஒரு கலவை ஆகும். மைக் கலவையில் உள்ள கூறுகள் அதன் பாயும் தன்மை, தடிப்பு போன்றவற்றைக் கட்டுப்படுத்துவதுடன், அது காய்ந்தபின்னர் அதற்குரிய நிறம், மினுக்கம் போன்ற தோற்ற அம்சங்களையும் கொடுக்கின்றன.\n\nSection::::வரலாறு.\nசுமார் 4600 ஆண்டுகளுக்கு (2600 BC) முன்பு சீனர்களால் மை கண்டறியப்பட்டது. எழுத்துக்கள் தோன்றிய போது ஆரம்பத்தில் மனிதன் கற்கள் மீது எழுதினான் அல்லது செதுக்கினான். பின்பு மரங்களிலும் அதைத்தொடர்ந்து விலங்குகளின் எலும்புகளிலும் ஒரு கூர்மையான கம்பி கொண்டு எழுத்துக்கள் துளையிட்டு செதுக்கப்பட்டன. நாளடைவில் மனிதன் களிமண்ணிலும் தனது கருத்துக்களை எழுத ஆரம்பித்தான்.\nSection::::முதல் மை.\nசீன தத்துவவாதியான டியன் சியு (Tien Lcheu) என்பவர் கி.மு. 2697-ஆம் ஆண்டில் மை கண்டுபிடித்தார். கார்பன் நிறமி புகைக்கரி (பைன் மர துண்டுகளை எரித்து கிடைக்கப்பெற்றது), விலங்குகளின் எலும்புகளிலிருந்து எடுக்கப்பட்ட பசை ஆகியவற்றுடன் விளக்கெண்ணெயையும் (Lamp Oil) சேர்த்து ஆட்டு உரலில் இட்டு அரைத்து அடர் கருப்பு நிறத்தை உடைய திரவத்தை தயாரித்தார். இது தான் உலகில் முதன் முதலில் எழுதுவதற்காக தயாரிக்கப்பட்ட மை ஆகும்.\n\nஉலகிலேயே முதன் முதலாக எழுதுவதற்காக தயாரிக்கப்பட்ட இந்த மை-க்கு அதை தயாரித்த டியன், இந்தியா இங்க் (India Ink) என்ற பெயர் சூட்டினார். ஏனெனில் அப்போது மை தயாரிக்க தேவைப்பட்ட முக்கிய மூலப்பொருளான கார்பன் நிறமி இந்தியாவில் இருந்துதான் சீனாவில் இறக்குமதி செய்யப்பட்டது. இதனை நினைவு கூறும் வகையில் டியன், தான் தயாரித்த உலகின் முதல் மைக்கு இந்தியா இங்க் என்று பெயரிட்டார்.\n\nகி.மு. ஆயிரத்தி இருநூறாம் நூற்றாண்டு வரை (1200 BC) எந்த வித மாற்றமும் இன்றி டியன் தயாரித்த அதே தொழில் நுட்பத்தை கொண்டுதான் மை தயாரிக்கப்பட்டு பயன்படுத்தப்பட்டு வந்தது. அதன் பிறகு தாவரங்களில் இருந்து பெறப்பட்ட தாவர நிறமிகளைக் கொண்டும் ஆங்காங்கே நிலத்தில் கிடைக்கும் தாதுக்களைக் கொண்டும் வெவ்வேறு வண்ணங்களில் மை தயாரிக்கும் தொழில்நுட்பம் உருவானது.\n\nSection::::இந்தியா.\nஇந்தியர்களை பொருத்தவரை சுமார் இரண்டாயிரத்து நானூறு ஆண்டுகளாக (400 BC) மை தயாரித்து பயன்படுத்தி வந்துள்ளனர். கி.மு. நான்காம் நூற்றாண்டளவில் இந்தியாவில் குறிப்பாக தென்னிந்தியாவில் கார்பன் கரி, விலங்குகளின் எலும்புகளை எரித்துக் கிடைக்கும் கரி மற்றும் நிலக்கரியிலிருந்து எடுக்கப்பட்ட தார் ஆகியவற்றுடன் மேலும் சில மூலப்பெருட்களை சேர்த்து மசி (Masi) என்று அழைக்கப்பட்ட ஒருவித மையை தயாரித்து பயன்படுத்தி வந்திருக்கின்றனர் என்று வரலாற்று சான்றுகள் தெரிவிக்கின்றன. தென் இந்தியாவில் பழங்காலத்தில் இருந்து கூர்மையான ஊசி கொண்டு எழுதும் பழக்கம் பொதுவான நடைமுறையாக இருந்தது. பண்டைய இந்தியாவில் புத்த மற்றும் சமண மத நூல்கள் மை கொண்டு எழுதப்பட்டன.\n\nSection::::தொழில்நுட்பங்கள்.\nசீனர்கள் கி.பி.105 முதலே எழுதுவதற்கு பயன்படுத்தும் மை-யின் தரத்தையும் மேம்படுத்தும் முயற்சியில் தீவிரமாக இறங்கினார்கள். இதன் விளைவாக கி.பி. இரண்டாம் நூற்றாண்டு வாக்கில் பசை, எண்ணெய், இரும்பு உப்புகள் போன்றவற்றை கொண்டு மேம்பட்ட மை தயாரிக்கும் தொழில்நுட்பத்தை சீனர்கள் கண்டறிந்தனர். இந்த தொழில்நுட்பம் தான் நவீன மை தயாரிக்கும் தொழில்நுட்பத்திற்கு வழிகாட்டியாக அமைந்தது.\n\nகி.பி. மூன்றாம் நூற்றாண்டுகளில் கெட்டியான அதாவது திடமான மை தயாரிப்பதில் சீனர்கள் வெற்றி பெற்றிருந்தனர். இந்த மை குச்சிகளில் அடைக்கப்பட்டு எழுத நினைக்கும் போது தண்ணீரில் முக்கி நனைத்து பின் எழுதப்பட்டது. அதைத் தொடர்ந்து எட்டாம் நூற்றாண்டுகளில் ஹாவ்தொர்ன் என்ற மரத்திலிருந்து பிரித்தெடுக்கப்பட்ட மரப் பட்டைகளை தண்ணீரில் எட்டு நாள் ஊற வைத்து பின்பு அந்தத் தண்ணீருடன் திராட்சைச் சாறு சேர்த்து நன்றாக வற்றும் வரை கொதிக்க வைக்கப்பட்டது. பின்பு அதற்கென்று தனியாகத் தயாரிக்கப்பட்ட பைகளில் அடைக்கப்பட்டு சூரிய ஒளியில் உலர்த்தப்பட்டது. பின்பு மீண்டும் அதனுடன் திராட்சைச் சாறு மற்றும் இரும்பு உப்புக்கள் சேர்க்கப்பட்டு நீர்ம நிலைக்கு எட்டச்செய்து எழுதுவதற்கு பயன்படுத்தப்பட்டது. இந்த வகையில் தயாரிக்கப்பட்ட மை முதலில் கரு நீல நிறத்திலும் காலப்போக்கில் அடர்த்தி குறைந்த நீல நிறத்திலும் இருந்தது.\n\nSection::::கார்பன் தயாரிக்கும் தொழில்நுட்பம்.\nகி.பி. பத்தாம் நூற்றாண்டு வரை மை தயாரிக்கத் தேவைப்படும் கார்பன் என்கிற முக்கிய நிறமிப்பொருள் சீனாவிற்கு இந்தியாவில் இருந்துதான் இறக்குமதி செய்யப்பட்டு வந்தது. இந்நிலையில் சாங் வம்சத்தினர் ஆட்சிக்காலத்தில் சீனாவில் புகழ் பெற்று விளங்கிய பல்துறை வல்லுனரான சென் கெள (Shen Kuo; 1031 - 1095 AD) பெட்ரோலை எரிப்பதன் மூலம் கிடைக்கும் புகைக்கரியை கொண்டு கார்பன் தயாரிக்கும் தொழில்நுட்பத்தைக் கண்டறிந்தார். அதன் பிறகு சீனாவிற்கு தேவைப்பட்ட கார்பன் என்ற நிறமிப்பொருள் இந்தியாவிலிருந்து இறக்குமதி செய்வது தவிர்க்கப்பட்டது.\n\nSection::::மூலப்பொருட்கள்.\nஇரும்பு உப்புகள் பசை, தண்ணீர், வால்நட் ஆயில் மற்றும் புகைக்கரி ஆகியவற்றைக் கொண்டு அச்சகங்களுக்குத் தேவைப்படும் மையை ஜெர்மனியை சேர்ந்த வல்லுநர் ஜோகன்னஸ் குட்டன்பர்க் (Johannes Gutenberg) என்பவர் பதினைந்தாம் நூற்றாண்டு வாக்கில் தயாரித்து உலகின் முதல் அச்சகத்தையும் நிறுவினார். அதைத் தொடர்ந்து கரைப்பான்கள், பிசின்கள், உராய்வு நீக்கிகள், நிறமிகள் மற்றும் சாயங்கள் கொண்டு இன்றைய நவீன மை தயாரிக்கப்பட்டது. உலகில் மை கொண்டு எழுதும் எழுத்து முறைகள் சீனாவில் துவங்கி ஜப்பானில் புகழடைந்து ஐரோப்பிய நாடுகள் வழியாக உலகம் முழுவதும் பரவியது.\n\n\n"}
{"id": "56026", "url": "https://ta.wikipedia.org/wiki?curid=56026", "title": "சிற்றூர்", "text": "சிற்றூர்\n\nசிற்றூர் (\"hamlet\") என்பது ஒரு சிறிய ஊரைக் குறிக்கும். இது ஒரு ஊர் (\"village\") என்று சொல்லக்கூடிய அளவுக்குப் பெரிதாக இராத ஒரு நாட்டுப்புறக் குடியிருப்பு ஆகும். இது நகரம் (\"town\") மற்றும் மாநகரம் (\"city\") அல்லது பட்டினத்தை விட மிகவும் சிறியது. இவை பொதுவாக வேளாண்மை, சுரங்கத் தொழில், மீன்பிடித் தொழில் போன்ற ஒற்றைப் பொருளாதார நடவடிக்கையை அடிப்படையாகக் கொண்டு அமைந்திருக்கும்.\n\nSection::::வரைவிலக்கணம்.\nசிற்றூர் என்பதற்கு உலகம் தழுவிய பொதுவான வரைவிலக்கணம் எதுவும் கிடையாது. மேற்கு ஐரோப்பிய நாடுகளில், தமக்கெனத் தேவாலயம் ஒன்றைக் கொண்டிருக்கக்கூடிய அளவுக்கு வளர்ச்சியடையாத குடியிருப்புக்கள் சிற்றூர்கள் எனப்பட்டன. சிறப்பாக, ஐக்கிய இராச்சியத்தில், தமக்கெனத் தனியான கிறித்தவக் கோயில்பற்றுப் பிரிவைக் கொண்டிராமல் இன்னொரு ஊரின் கோயில்பற்றுப் பிரிவில் அடங்கும் குடியிருப்புக்களைச் சிற்றூர் என்றனர்.\n\nSection::::வேறுபடுத்தும் வழிமுறைகள்.\nசிற்றூர்களையும், ஊர்களையும் வேறுபடுத்துவதற்குப் பல வழிமுறைகள் பயன்படுத்தப்படுவது உண்டு. இவற்றுள்:\n\n\nஎன்பவற்றை அடிப்படையாகக் கொண்டு வேறுபடுத்துதல் முக்கியமானவை.\n\nஅளவின் அடிப்படையில் வேறுபாடு காண்பதும் நாட்டுக்கு நாடும், காலத்துக்குக் காலமும் வேறுபடக்கூடும். செருமனியில் மூன்று தொடக்கம் 20 வரையான வீடுகளைக் கொண்ட குடியிருப்பு வழமையாகச் சிற்றூர் என அழைக்கப்பட்டது. பழைய காலங்களில், ஊர்களுக்கும், சிற்றூர்களுக்கும் இடையே செயற்பாட்டு அடிப்படையில் தெளிவான வேறுபாடுகள் காணப்பட்டன. சிற்றூர்களில் ஊர்களில் காணப்படுவது போன்று தொழிற்பிரிவுகள் இருப்பதில்லை. தச்சர், கொல்லர், பிற கைப்பணியாளர் போன்ற சிறப்புத் திறமை கொண்டோர் இருப்பதில்லை. மருத்துவத்துக்கும் குடியிருப்புக்கு வெளியேயே செல்லவேண்டியிருக்கும். பல சிற்றூர்களில் அக்காலத்தில் அன்றாட வீட்டுக்குத் தேவையான பொருட்களை வாங்குவதற்குரிய கடைகள் கூட இருக்கமாட்டா. சிற்றூர்கள் பல அடிப்படையான தேவைகளுக்குக் கூட அயலிலுள்ள குடியிருப்புக்களில் தங்கியிருக்கும் நிலை உள்ளது.\n\n\n"}
{"id": "56030", "url": "https://ta.wikipedia.org/wiki?curid=56030", "title": "திறந்த சுற்றுக் கட்டுப்பாடு", "text": "திறந்த சுற்றுக் கட்டுப்பாடு\n\nதிறந்த சுற்றுக் கட்டுப்பாடு அல்லது பின்னூட்டு இல்லா கட்டுப்பாடு என்பது முறைமையின் உள்ளீட்டை மட்டும் வைத்து \nகட்டுப்படுத்தல் ஆகும். இங்கு பின்னூட்டு இல்லை, அதனால் வெளியீட்டை மதிப்பிட்டு திருத்த முடியாது. இப்படிப்பட்ட \nமுறைமைகளில் உள்ளீட்டை நெறிப்படுத்த ஒருவர் தேவை. \n"}
{"id": "56031", "url": "https://ta.wikipedia.org/wiki?curid=56031", "title": "கட்டுப்பாட்டு முறைமை", "text": "கட்டுப்பாட்டு முறைமை\n\nகட்டுப்பாடு கட்டகம் (control system) அல்லது கட்டுப்பாட்டு அமைப்பு என்பது ஒரு அமைப்பு அல்லது கருவியை கட்டைளையிட்டு, கட்டுப்படுத்தி, மேலாண்மை செய்து நெறிப்படுத்தும் தொகுதி ஆகும். இதன் நோக்கம் நிலையான (stable), இலக்கில் இருந்து தடம் மாறாத (tracking) இயக்கத்தைத் தருவது ஆகும். அதாவது ஒரு அமைப்பு செய்ய வேண்டிய வேலையை சரியாக, வெளி இடைஞ்சல்களுக்கு சரிசெய்து கொள்ளூம்படியாக இருப்பதே கட்டுப்பாட்டு அமைப்பின் முக்கியப்பணியாகும். \n\n"}
{"id": "56032", "url": "https://ta.wikipedia.org/wiki?curid=56032", "title": "உணரி", "text": "உணரி\n\nஉணரி என்பது ஒரு இயற்பொருளை அல்லது சூழலில் நிகழும் நிகழ்வுகள், மற்றும் மாற்றங்களைக் கண்டறிந்து, அந்தத் தகவல்களை உணரக்கூடிய ஒரு உணர்கருவி அல்லது சாதனத்தால் படிக்கக்கூடிய வகையில் இணையான ஒரு குறிகையாக அல்லது சமிக்ஞையாக மாற்றி அனுப்பக்கூடிய ஒரு மின்னணுக் கருவி ஆகும். பல்வேறுதரப்பட்ட சூழல் காரணிகளை அறிந்து, அவற்றை இலத்திரனியல் முறையில் முறைவழியாக்க உணரிகள் பயன்படுகின்றன. வெப்பம், அமுக்கம், நகர்வு, முடுக்கம், அமிலம், வாயு, ஒளி, கதிர்வீச்சு, ஒலி, நுண்ணுயிர் என பலதரப்பட்ட இயற்பொருட்களை உணரக்கூடிய உணரிகள் உண்டு. உதாரணத்திற்கு, கண்ணாடி வெப்பமானியில் உள்ள பாதரசம் மூலம் அளக்கவேண்டிய வெப்பநிலையை அளவு நிர்ணயிக்கப்பட்ட கண்ணாடிக் குழாயின் மூலம் படிக்க இயலும். இது நீர்மத்தின் விரிவடைதல் மற்றும் சுருங்குதல் கொள்கையின் அடிப்படையில் செயல்படுகிறது. ஒரு வெப்ப இணை வெப்பநிலையை ஒரு வோல்ட்மானியால் அளக்கக்கூடிய மின் அழுத்தமாக மாற்றுகிறது. துல்லியத்தன்மைக்காக, எல்லா உணரிகளும் அறியப்பட்ட தரநிலைகளில் அளவீட்டு நிர்ணயம் செய்யப்பட வேண்டும்.\n\nSection::::பயன்.\nதொடு உணர் உயர்த்திப் பொறியின் பொத்தான்கள் (டேக்டைல் உணரி) மற்றும் அடிப்பகுதியைத் தொடும்போது மங்கவோ அல்லது பிரகாசிக்கவோ செய்கின்ற விளக்குகள் போன்ற தினசரிப் பொருட்களில் உணரிகள் பயன்படுத்தப்படுகின்றன. பெரும்பாலானவர்களும் அறிந்துகொள்ளாத எண்ணிடலங்கா பயன்பாடுகள் உணரிகளுக்கு இருந்துகொண்டிருக்கின்றன. கார்கள், இயந்திரங்கள், வான்வெளி, மருத்துவம், உற்பத்தி மற்றும் ரோபாட்டிக்ஸ் உள்ளிட்ட பயன்பாடுகள்.\n\nஒரு உணரியின் உணர்திறன் என்பது அளவிடப்பட்ட பண்பு மாறுபடும்போது உணரியின் செயல்பாடு எந்த அளவிற்கு மாறுபடுகிறது என்பதை சுட்டிக்காட்டுகிறது. உதாரணத்திற்கு, வெப்பநிலைமானியில் உள்ள பாதரசம் 1 டிகிரி செல்சியஸிற்கு மாறும்போது (அதாவது வெப்பநிலையின் பண்பு 1 டிகிரியால் அதிகரிக்கும்போது), பாதரசத்தின் உயரம் 1 சென்டிமீட்டருக்கு உயருகிறது. அப்படியானால் இந்த வெப்பநிலைமானியின் உணர்திறன் 1 செ.மீ/°C ஆகும். மிகச்சிறிய மாற்றங்களை அளவிடும் உணரிகள் உயர் அளவிற்கான உணர்திறன் கொண்டவையாக இருக்கின்றன. உணரிகள் அவை அளவிடுவனவற்றில் தாக்கத்தை ஏற்படுத்துகின்றன; உதாரணத்திற்கு, வெப்பமான திரவம் உள்ள கோப்பையில் செருகப்பட்டுள்ள ஒரு அறை வெப்பநிலைமானியானது (அந்த திரவம் வெப்பநிலைமானியை வெப்பப்படுத்தும்போது) திரவத்தை குளிரச் செய்கிறது. அளவிடப்படுவனவற்றில் சிறிதளவு விளைவேற்படுத்தும் வகையில் உணரிகளை வடிவமைக்க வேண்டியிருப்பதால் உணரியை சிறிதாக்குவதோடு தொடர்ந்து இதை மேம்படுத்த மற்ற அனுகூலங்களையும் அறிமுகப்படுத்தலாம். தொழில்நுட்ப வளர்ச்சியால் MEMS தொழில்நுட்பத்தை நுண் உணரிகள் பயன்படுத்துவதால் மிக அதிகமான உணரிகள் மிகச்சிறிய (microscopic) அளவில் தயாரிக்கப்படுகின்றன. பெரும்பாலான நிகழ்வுகளில், நுண்ணிய அணுகுமுறைகளுடன் ஒப்பிடும்போது ஒரு நுண் உணரி குறிப்பிடத்தகுந்த அளவிற்கு உயர் வேகத்தை எட்டுகிறது என்பதோடு உணர்திறனானது அதிகமாக உள்ளது.\n\nSection::::அளவீட்டுப் பிழைகளின் வகைப்படுத்தல்கள்.\nஒரு நல்ல உணரி பின்வரும் விதிகளுக்கு கட்டுப்படுகிறது:\n\nசிறந்த உணரிகளின் மாற்றல் செயற்பாடானது (transfer funstion) நேரியல் சார்பு (linear function) உள்ளதாக வடிவமைக்கப்படுகின்றன. இதுபோன்ற உணரியின் வெளிப்பாட்டு சமிக்ஞை (output signal) அளவிடப்பட்ட இயற்பொருளின் பண்புக்கு (measured physical property) நேர்விகிதத்தில் இருக்கும். இந்த உணர்திறன் ஆனது வெளிப்பாட்டு சமிக்ஞை மற்றும் அளவிடப்பட்ட பண்பின் அளவீடு ஆகியவற்றின் இடையிலுள்ள விகிதமாக வரையறுக்கப்படுகிறது. உதாரணத்திற்கு, ஒரு உணரி வெப்பநிலையை அளவிட்டு வோல்டேஜாகக் கொடுக்கிறது என்றால் உணர்திறனானது [V/K] என்ற அலகுடன் ஒரு மாறிலியாக இருக்கிறது; இந்த உணரி அளவீட்டின் எல்லா நிலைகளிலும் விகிதமானது மாறாமல் இருப்பதனால் நேரியல் சார்பு உள்ளதாக இருக்கிறது.\n\nSection::::உணரி விலகல்கள்.\nஉணரிகள் நடைமுறையில் ஒரு குறிப்பிட்ட மாற்றல் செயற்பாட்டை அப்படியே மீண்டும் பிரதிபலிக்க முடியாமல் இருப்பதனால், சிறிய விலகல்கள் ஏற்படும்.\n\nஇந்த விலகல்கள் அனைத்தையும் ஒழுங்கு முறையிலான பிழைகள் அல்லது எழுந்தமானமான பிழைகள் என்று வகைப்படுத்தலாம். ஒழுங்கு முறையிலான பிழைகளைச் சிலநேரங்களில் சிலவகையான அளவை நிர்ணய வியூகத்தால் சமன்செய்யலாம். இரைச்சல் என்பது ஒரு எழுந்தமானமான பிழை என்பதுடன் வடிகட்டுதல் போன்ற சமிக்ஞை நிகழ்முறையாக்கத்தால் குறைக்கப்படலாம். ஆனால் இங்கு வழக்கமாக உணரியின் ஆற்றல் மிக்க செயல்பாடு பாதிப்படையலாம்.\n\nSection::::நுணுக்கம்.\nஉணரியின் நுணுக்கம் என்பது அளவிடும் தொகையில் உணரி கண்டுபிடிக்கக்கூடிய மிகச்சிறிய மாற்றமாகும். ஒரு எண்மிய முறை வெளியீடு கொண்ட ஒரு உணரியின் நுணுக்கமானது, வழக்கமாக எண்மிய வெளியீட்டின் நுணுக்கமாகும். ஒரு எண்மியத் திரையில், மிகச்சிறிய இலக்கம் ஏற்ற இறக்கம் பெறுவது அந்த பருமனின் மாற்றங்கள் சற்றே தீர்க்கப்பட்டிருக்கின்றன என்பதைக் குறிப்பிடுகிறது. இந்த நுணுக்கமானது அந்த அளவீடு மேற்கொள்ளப்பட்ட துல்லியத்தன்மைக்குத் (precision) தொடர்புடையதாக இருக்கிறது. உதாரணத்திற்கு, ஒரு ஸ்கேனிங் டன்னலிங் புரோப் (எலக்ட்ரான் இணைக்கப்பட்ட மின்னோட்டத்தை அளக்கும் தளத்திற்கு அருகாமையிலான மிகச்சிறிய நுனி) அணுக்களையும் மூலக்கூறுகளையும் தீர்மானிக்கலாம்.\n\nSection::::உயிரியல் உணரிகள்.\nவாழும் உடலுறுப்புக்கள் அனைத்தும் மேலே விவரிக்கப்பட்ட இயந்திரரீதியிலான உணரி சாதனங்களுக்கு இணையான செயல்பாடுகளைக் கொண்ட உயிரியல் உணரிகளைக் கொண்டிருக்கின்றன. இவற்றில் பெரும்பாலானவை பின்வருவனவற்றிற்கு உணர்திறனுள்ள தனிச்சிறப்புவாய்ந்த உயிரணுக்களைக் கொண்டிருக்கின்றன:\n\n\nஉயிரியல் உணர்திறன் கருவியாக பயன்படுத்தப்படும் உயிரியல் உணரிகளான செயற்கை உணரிகள் உயிர்ம உணரிகள் என்று அழைக்கப்படுகின்றன.\n\n"}
{"id": "56033", "url": "https://ta.wikipedia.org/wiki?curid=56033", "title": "இலப்பிளாசு மாற்று", "text": "இலப்பிளாசு மாற்று\n\nஇலப்பிளாசு மாற்று என்பது வகையீட்டு சமன்பாட்டை இலகுவாக தீர்க்க கூடிய இயற்கணித சமன்பாடாக மாற்றும் கணித செயற்பாடு. கணிதம், இயற்பியல், மின் பொறியியல் கட்டுப்பாட்டியல், குறிகை முறைவழியாக்கம், ஒளியியல் என பல துறைகளில் இது பயன்படுகிறது.\n\nஇலப்பிளாசு மாற்று நேர ஆட்களத்தில் உள்ள சமன்பாட்டை அதிர்வெண் ஆட்களத்துக்கு மாற்றி, அக்களத்தில் எளிய கணித்தல் செயற்பாடுகளை செய்வதை ஏதுவாக்குகிறது.\n"}
{"id": "56035", "url": "https://ta.wikipedia.org/wiki?curid=56035", "title": "மூடிய சுற்றுக் கட்டுப்பாடு", "text": "மூடிய சுற்றுக் கட்டுப்பாடு\n\nமூடிய சுற்றுக் கட்டுப்பாடு அல்லது பின்னூட்டு கட்டுப்பாடு என்பது பின்னூட்டை பயன்படுத்தி முறைமையை கட்டுப்படுத்தல் ஆகும். வெளியீடு பற்றி கட்டுப்பாட்டகம் தரவுகள் பெற்று, அதற்கேற்பவும் இலக்குக்குக்கேற்பவும் உள்ளீட்டை சரிபடுத்தி கட்டுப்படுத்தும். \n"}
{"id": "56039", "url": "https://ta.wikipedia.org/wiki?curid=56039", "title": "கட்டுப்பாட்டியல் தலைப்புகள் பட்டியல்", "text": "கட்டுப்பாட்டியல் தலைப்புகள் பட்டியல்\n\n"}
{"id": "56042", "url": "https://ta.wikipedia.org/wiki?curid=56042", "title": "கதிரவன் கிருட்ணமூர்த்தி", "text": "கதிரவன் கிருட்ணமூர்த்தி\n\nகதிரவன் கிருட்ணமூர்த்தி கனடாவில் உள்ள கார்ல்ட்டன் பல்கலைக்கழகத்தில் முனைவர் பட்டம் பெற்று, பின்னர் ஐபிஎம் நிறுவனத்திலும், \"மாக்சிம்\" (Maxxim) நிறுவனத்திலும் பணியாற்றிய பொறியியலாளர். இவர் கம்பியில்லா மின்தொடர்பு தொழில்நுட்பத்தில் பல கண்டுபிடிப்புகள் செய்துள்ளார், சில காப்புரிமங்களும் பெற்றுள்ளார். தொலைத்தொடர்பு, குறிகை முறைவழியாக்கம் போன்ற துறைகளைப் பற்றி தமிழில் கட்டுரைகளை எழுதியுள்ளார். இவருடைய சில தொழில்நுட்பக் கட்டுரைகள் துறை தொடர்பான ஆங்கில இதழ்களில் வெளியாகியுள்ளன. இவர் தற்போது ஐக்கிய அமெரிக்காவில் வசிக்கிறார்.\n\n\nSection::::தமிழ்நாடு சிறந்த நூலாசிரியர் பரிசு.\nஇவர் எழுதிய “அடிப்படை ரேடியோ தொடர்பாடல்” எனும் நூல் தமிழ்நாடு அரசின் 2011 ஆம் ஆண்டுக்கான சிறந்த நூலுக்கான பரிசுகளில் பொறியியல், தொழில்நுட்பம் எனும் வகைப்பாட்டில் பரிசு பெற்றிருக்கிறது.\n"}
{"id": "56043", "url": "https://ta.wikipedia.org/wiki?curid=56043", "title": "வெங்கட்ரமணன்", "text": "வெங்கட்ரமணன்\n\nவெங்கட்ரமணன் ஒரு இயற்பியலாளார், தமிழ் அறிவியல் எழுத்தாளர், தமிழ் லினிக்ஸ் முன்னோடி. இவர் கனடாவில் உள்ள ரொறன்ரோ பல்கலைக்கழகத்தில் பணி புரிகிறார். இவரது குவாண்டம் கணினி நூலுக்காவும், வலைப்பதிவு அறிவியல் கட்டுரைகளுக்காவும் தமிழ் எழுத்துலகில் அறியப்படுகிறார். தமிழில் தகுந்த கலைச்சொற்களை பயன்படுத்தி எளிமையாக அறிவியல் கட்டுரைகளை எழுதுவதில் இவர் வல்லவர்.\n"}
{"id": "56044", "url": "https://ta.wikipedia.org/wiki?curid=56044", "title": "சி. ஜெயபாரதன்", "text": "சி. ஜெயபாரதன்\n\nசி. ஜெயபாரதன் அணுப் பொறியியலாளர், தமிழ் அறிவியல் எழுத்தாளர். அணுப் பொறியியல், வானியல், அண்டவியல், அறிவியல் வரலாறு பற்றி பல தமிழ் கட்டுரைகளை இவர் எழுதியுள்ளார். இவரது பல கட்டுரைகள் திண்ணை இணைய இதழில் கிடைக்கின்றன. இவர் கனடாவில் வசிக்கிறார்.\n\n"}
{"id": "56046", "url": "https://ta.wikipedia.org/wiki?curid=56046", "title": "பெ. நா. அப்புசாமி", "text": "பெ. நா. அப்புசாமி\n\nபெ. நா. அப்புசாமி (திசம்பர் 31,1891-மே 16,1986) தமிழ்நாட்டின் நெல்லை மாவட்டத்தில் உள்ள பெருங்குளத்தில் பிறந்தவர். அறிவியல் தமிழ் முன்னோடி, தொழிலால் வழக்கறிஞர். தமிழ் , ஆங்கிலம், சமசுகிருதம் ஆகிய பன்மொழிப் புலமை கொண்ட இவர் அறிவியல் தமிழுக்காக 70 ஆண்டுகள் தொண்டாற்றினார். தனது இறுதி மூச்சு அடங்கும் அன்று கூட இவர் பத்திரிக்கைக்கு எழுதி அனுப்பிவிட்டே மறைந்தார்\n\nSection::::படைப்புகள்.\nபல அறிவியல் நூல்களைத் தமிழில் மொழிபெயர்த்தவர். பேனா என்ற புனைபெயரில் பல நூல்களை எழுதினார். இவர் 25 அறிவியல் நூல்களை மொழிபெயர்த்துள்ளார்.\n\n\nSection::::மொழிபெயர்ப்புகள்.\nஅறிவியல் நூல்கள் மட்டும் அல்லாது, பாரதியார் கவிதைகள், சங்கப் பாடல்கள் ஆங்கிலத்தில் மொழிபெயர்த்திருக்கிறார்.\n\nSection::::இசைத் துறை.\nஇசையில் ஆர்வம் கொண்டிருந்த இவர், பல இசை விமர்சனக் கட்டுரைகளையும் எழுதியுள்ளார்.\n\n\nSection::::வெளியிணைப்புகள்/ உசாத்துணைகள்.\nபொதுத் தமிழ் மேல்நிலை- முதலாம் ஆண்டு, தமிழ்நாடு அரசு பாடநூல் கழகம் -2018\n"}
{"id": "56048", "url": "https://ta.wikipedia.org/wiki?curid=56048", "title": "ராமதுரை (எழுத்தாளர்)", "text": "ராமதுரை (எழுத்தாளர்)\n\nராமதுரை(N.Ramadurai) ஒரு தமிழ் அறிவியல் எழுத்தாளர், பத்திரிகையாளர்.\n\nதினமணி நாளிதழின் செய்தி ஆசிரியராகவும், தினமணியின் அறிவியல் வார இணைப்பாக வெளிவந்த தினமணி சுடரின் பொறுப்பாசிரியராகவும் பணியாற்றினார். தினமணியில் பல அறிவியல் மற்றும் பொதுக் கட்டுரைகளை எழுதியிருக்கிறார்.\n\n\nSection::::விருதுகள்.\n2010-ம் ஆண்டின் ”தேசிய விருது: புத்தகம் மற்றும் இதழ்கள் மூலம் அறிவியல், தொழில்நுட்ப தகவல் தொடர்பில் தனித்துவ ஈடுபாட்டு முயற்சிக்கு”.\n\n"}
{"id": "56052", "url": "https://ta.wikipedia.org/wiki?curid=56052", "title": "மிக்கைல் கலாசுனிக்கோவ்", "text": "மிக்கைல் கலாசுனிக்கோவ்\n\nமிக்கைல் கலாசுனிக்கோவ் (\"லெப்டினன்ட் ஜெனரல் மிக்கைல் டிமோபெயெவிச் கலாஷ்னிக்கோவ்\", \"Mikhail Timofeyevich Kalashnikov\", ரசிய மொழி: Михаи́л Тимофе́евич Кала́шников, நவம்பர் 10, 1919 - டிசம்பர் 23, 2013) உருசிய சிறு படைக்கலன்களை வடிவமைத்தவர், இவர் வடிவமைத்தவற்றுள் மிகவும் புகழ்பெற்றது ஏ கே 47 வகை எந்திரத் துப்பாக்கியாகும். இவரை \"கலாஷ்னிக்கோவ்\" என்று சுருக்கமாக அழைப்பர்.\n\nSection::::இளமைக்காலம்.\n1938 ல் செஞ்சேனைப் படைப்பிரிவில் கட்டாயமாக சேர்க்கப்பட்டார். அங்கே பீரங்கி வண்டியின் கம்மியர் (Mechanic) மற்றும் ஒட்டுநர் பணியாளராக பணியமர்த்தப்பட்டார். விரைவிலேயே \"டி 34\" பீரங்கிப் படைக்கலனின் ஸ்டிரேயில் உள்ள 24 வது பிரிவுக்கு \"புரோடித் தாக்குதலில்\" ரஷ்யப்படைகள் பின்வாங்குவதற்கு முன் மாற்றப்பட்டார். குறிப்பிடத்தக்கப் பின்னடைவான \"பிரயன்ஸக் தாக்குதலில்\" ரஷ்யப் படைகள் மிகவும் மோசமான நிலையில் பின் வாங்கின. இந்தத் தாக்குதலே இச்சுடுகலனை உருவாக்கக் காரணமாயிற்று.\n\nSection::::இராணுவம் நிராகரிப்பு.\nஇந்த போருக்குப்பின் ஏற்பட்ட உடல்நலக்குறைவால் கலாஷ்நிக்கோவ் 6 மாதம் ஒய்வில் இருக்கும் நிலை ஏற்பட்டது, இவர் மருத்துவமனையில் இருக்கும் சமயத்தில் பல வீரர்கள் படையில் பயன்படுத்தும் துப்பாக்கிகளின் செயல்பாடுகள் குறித்து பாகார் தெரிவித்ததை அறிந்தார். ரஷ்யப் படைகளிடம் உறுதியான, செயல் திறன் கொண்ட துப்பாக்கிகள் இல்லா நிலைக்கு ரஷ்யப் படைகள் தள்ளப்பட்டதை உணர்ந்து எந்திரதுப்பாக்கி வடிவமைக்கும் எண்ணம் கொண்டார். உடல் நலிவடைந்த நிலையில் இருந்த நிலையிலும் இதில் உறுதியாக இருந்தார். இதனிடையே இவர் உருவாக்கிய முதல் எந்திரத்துப்பாக்கி இராணுவத்தினரால் ஏற்றுக்கொள்ளப்படவில்லை. ஆனால் இவரின் முயற்சியைக் கண்காணித்தது.\n\nSection::::ஏ கே 47 உருவாதல்.\n1942 முதல் இவர் செஞ்சேனைப் படைப்பிரிவின் தலைமையகத்துக்காக துப்பாக்கிகளை வடிவமைக்கும் பிரிவில் உதவி புரிந்து கொண்டிருந்தார். 1944 இல் புதிய வாயுவினால் செயல்படக்கூடிய சிறிய துப்பாக்கியை அப்போது பயன்படுத்தப்பட்டு வந்த துப்பாக்கியின் முன் மாதிரியை வைத்து உருவாக்க ஆரம்பித்து 1946 ல் தாக்குதல் துப்பாக்கிகளை வடிவமைக்கும் நிலைக்குத் தன்னைத் தயார்படுத்திக் கொண்டார். அவர் உருவாக்கிய மூலம் பலத் துப்பாக்கிகளை வடிவமைக்கும் முன் மாதிரியை உருவாக்கியது. இதன் உச்சநிலையாக 1947 ல் ஏகே-47 வகை (தானியங்கி கலாஷினிகோவ் மாதிரி 1947) தாக்குதல் துப்பாக்கி உருவாகியது. இதன் பின் கலாஷினிகோவ் மிகவும் பிரபலமாகப் பேசப்பட்டார்.\n\nSection::::பிற துப்பாக்கிகள்.\nஇரண்டாம் உலகப்போருக்குப்பின் சோவியத் இராணுவத்தின் சிறிய படைக்கலன் பொது வடிவமைப்பாளராக பதவி உயர்வுபெற்றார். இவருடைய வடிவமைப்பு செருமனியின் \"யுகோ ஷிமெய்சர்\" மற்றும் \"வெர்னர் குருனர்\" வடிவமைப்புகள் 1950களில் சேர்க்கப்பட்டது. பின்னாளில் குழுத் தானியங்கி படைக்கருவிகள் ஏகே-47 க்கும் மேலான ஆர் பி கே (ருக்நாய் பியுல்மியாட் கலாஷ்னிக்கோவ் - இலகு எந்திரத்துப்பாக்கி) மற்றும் பி கே (பியுல் மியாட் கலாஷ்நிக்கோவா-கலாஷ்நிக்கோவ் எந்திரத் துப்பாக்கி) வகைத் துப்பாக்கிகளும் வடிவமைக்கப்பட்டது.\n\nSection::::புகழ் பெறுதல்.\n1949 கலாஷ் நிக்கோவ் துப்பாக்கித் தயாரிப்புகளுக்காக தன்னை முழுமையாக உட்படுத்திக் கொண்டார். ரியுச்சர்ஸ் தொலைக்காட்சிக்கு அளித்தப் பேட்டியில்\n\nகலாஷ் நிகோவ் துப்பாக்கிகள் மிகப் பிரபலமானத் துப்பாக்கியாகப் பலராலும் அறியப்பட்டதால் அவருடையப் பெயரும் அதே அளவிற்கு உயர்ந்தது என்றால் மிகையாகாது. அதன் பலனாக அவர் அதன் 1997- \"50 ஆண்டுப் பொன் விழாவின்\" போது கூறியவை:\n\nSection::::கிடைத்த சன்மானம்.\nகலாஷ்னிக்கோவ் இரு முறை \"சோசலிச தொழிலாளர்களின் மாவீரன்\" (Hero of the Socialist Labours) என்றப் பட்டத்தைப் பெற்றுள்ளார். தொழில்நுட்ப அறிவியலில் \"உயர்தர முனைவர்\" பட்டமும் பெற்றுள்ளார். 10 கோடித் துப்பாக்கிகளுக்கு மேல் தயாரிக்கப்பட்டுள்ள நிலையில், அவர் அதற்காக எந்தப் பயனும் அடைந்ததில்லை. அவர் சன்மானமாகப் பெற்றுக் கொண்டிருந்தது மாநில ஒய்வூதியம் மட்டுமே. வணிகச் சின்னமாக ஜெர்மன் நிறுவனம் இவர் துப்பாக்கிகளுக்கு குடையும், கத்திகளும் பொறித்து வெளியிடுகின்றன. அதில் ஒன்று ஏ கே 74.\n\nSection::::இறப்பு.\nதனது‍ 94 ஆவது‍ வயதில் டிசம்பர் 23, 2013 இல் இறந்தார்.\n\n"}
{"id": "56066", "url": "https://ta.wikipedia.org/wiki?curid=56066", "title": "7.62x39மிமீ", "text": "7.62x39மிமீ\n\n7.62x39 மிமீ- இது சுடுகலன் தோட்டா எஸ் கே எஸ் (SKS Carbine) சுடுகலன்கள் அல்லது துப்பாக்கிகளுக்காக இரண்டாம் உலக்ப்போரின் போது வடிவமைக்கப்பட்டது. இது ஜெர்மன் ஜி கோ தோட்டா 7.75x39மிமீ மாதிரியாக வைத்து உருவாக்கப்பட்டது.\n\nஅதன் பின் நடந்த போர்களில் ஜெர்மனியில் 7.92x33 மிமீ குர்ஸ் வகைப் பயன்படுத்தப்பட்டது என்பது குறிப்பிடத்தக்கது. உலகப்போருக்குப்பின் தயாரிக்கப்பட்ட ஏகே-47 வகை சுடுகலன் இந்த தோட்டாவை மையமாக வைத்தேத் தயாரிக்கப்பட்டது. 1970 வரை சோவியத் நாடுகளில் இந்த வகைத் தோட்டாவே பயன்படுத்தப்பட்டது இன்னும் சில பயனர்கள் இதைப் பயன்படுத்திவருகின்றனர்.\n\nஇது பின்னாளில் 5.45x39மிமீ வகையாக மாற்றிப் பயன்படுத்தப்பட்டது. ஆரம்பத்தில் சோவியத் எம் 43 தோட்டாக்கள் \"படகு வால் தோட்டாக்களாக\" இருந்தன. அதிலிருந்து சில் மாறுதல்களுட்ன தோன்றியவையே இவைகள். இந்தவகைத் தோட்டாக்களையே ஏகே-47 சுடுகலன்களில் தோட்டாக்களாகப் பயன்படுத்தப்படுகிறது. இதன் நுனிப்பகுதி தாமிரக்கலவை அல்லது செம்பால் பூசப்பட்டு கூர்மையானதாக அமைக்கப்பட்டிருக்கும்.\n"}
{"id": "56069", "url": "https://ta.wikipedia.org/wiki?curid=56069", "title": "கிம்ப்", "text": "கிம்ப்\n\nகிம்ப் (\"GIMP.. அல்லது GNU Image Manipulation Program\") என்பது 'அடோப் ஃபோட்டோஷாப்' மென்பொருளுக்கு மாற்றாக உருவாக்கப்பட்ட ஒரு பொது நிரலாக்க மென்பொருள் ஆகும். ஆனால் இது ஃபோட்டோஷாப்பின் நகல் இல்லை. இது பல்வேறு இயக்கத்தளங்களில் அதாவது லினக்ஸ், விண்டோஸ் மற்றும் மேக் போன்றவற்றில் இலவசமாக நிறுவிப் பயன்படுத்தலாம்.\n\nSection::::வரலாறு.\nஒவ்வொரு மென்பொருள் தயாரிப்புக்கும் ஒரு வரலாறு இருக்கும் அதுபோல கிம்ப் உருவாக்கத்திற்கும் ஒரு வரலாறு இருக்கிறது. ஸ்பென்சர் கிம்பால் மற்றும் பீட்டர் மேட்டிஸ் என்ற இரண்டு நண்பர்களும் ஒரு வரைகலை மென்பொருளுக்கான நிரலை எழுத தீர்மானித்தார்கள். அதில் ஒருவருக்கு வரைகலையில் அனுபவம் இருந்தது. எனவே அவர்களின் இந்த வரைகலை உருவாக்கம் திட்டம் நன்றாக வந்தது. அவர்களை பேராசியர் ஃபார்சித் என்பவர் ஊக்குவித்து, அந்த மென்பொருளில் வரவேண்டிய பிற புதிய வசதிகளை பற்றியும் அவர்களுக்கு விளக்கினார். அது வளர வளர அதற்கு General Image Manipulation Program அல்லது சுருக்கமாக GIMP என அழைத்தனர். இவ்வாறு உருவான கிம்ப் ஜனவரி 1996 இல் முதல் முறையாக பொது வெளியீடாக GIMP பதிப்பு 0.54 வெளியிடப்பட்டது. \n\nகிம்பில் பிளக்கின் எனப்படும் கூடுதல் இணைப்பு முறைமை பின்பற்றுவதால் மென்பொருள் உருவாக்குபவர்கள் தனித்தனி நிரல்களாக இணைத்து கொள்ளலாம். இது வரையும் பொருட்கள் மற்றும் சேனல் செயல்பாடுகள் போன்ற அடிப்படை செயல்முறையை கொண்டுள்ளது. இவ்வாறு உருவான கிம்ப்பில் சில சிக்கல் இருந்தது, பல ப்ளக்கின் இருப்பதால் அவை ஒன்றை ஒன்று சார்ந்து இருந்தது. எனவே அடிக்கடி க்ராஷ் ஆகியது. எனினும் அதன் பயணம் இனிதாகவே இருந்தது. இதனை உருவாக்கிய அந்த பல்கலை நண்பர்கள் அதன் வெளியிட்டதும் பொது உருவாக்குபவர்களுக்காக ஒரு மின்னஞ்சல் குழுவை உருவாக்கினர். அதாவது அந்த மின்னஞ்சல் குழு உருவாக்க முக்கிய காரணம் அதில் பலர் தங்கள் மறுமொழியை தெரிவிப்பார்கள், அது சம்பந்தமான சந்தேகங்களை கேட்பார்கள், அதனை மேம்படுத்துவதற்கான வழியை சொல்லுவார்கள் என்பதே அதன் நோக்கமாகும். \n\nஆனால் அந்த மின்னஞ்சல் குழுவால் பல சிக்கல் ஏற்பட்டது. அதன் பயனர்கள் மற்றும் உருவாக்குபவர்களுக்கிடையே சில சம்பந்தமில்லாத வினாக்கள் எழுந்தன. எனவே 1996 ஆம் ஆண்டு ஜூலை 5 ஆம் தேதி கிம்ப் மின்னஞ்சல் குழு கிம்ப் பயனர் குழு என்றும் கிம்ப் டெவலப்பர் குழு எனவும் பிரிக்கப்பட்டது. இந்த நேரத்தில் கிம்ப் இணைய தளம் உருவாக்கப்பட்டது. கிம்ப் பயனரில் ஒருவர் கிம்பிற்கான கையேட்டை உருவாக்கினார். இவ்வாறு ஒவ்வொரு பதிப்பிலும் மெருகேறி கிம்ப் இன்று 2.4 என்ற பதிப்புக்கு முன்னேறியுள்ளது. \n\nSection::::கிம்பின் வசதிகள்.\nகிம்ப் மென்பொருளை எடுத்து கொண்டால் அதில் பல வசதிகள் மற்றும் கருவிகள் உள்ளன. கிம்ப்பில் உள்ள கருவிகள் கருவிப்பட்டைகள், மெனு மற்றும் உரையாடல் பெட்டிகள் மூலம் கையாளப்படுகிறது. அதில் ஃபில்டர்கள், ப்ரஷ்கள், தேர்ந்தெடுத்தல், லேயர், மாஸ்கிங் கருவி, வெட்டும் கருவி என பல கருவிகள் உள்ளன. எடுத்துக்காட்டாக பார்த்தால் கிம்ப்பில் 48 ப்ரஷ்கள் உள்ளன. அதே போல நமக்கு வேண்டிய அளவில் நாமே ப்ரஷை உருவாக்கியும் கொள்ளலாம். அந்த ப்ரஷே கடின ஓரமாகவும், மென்மையான ஓரமாகவும், அழிக்கக்கூடியதாகவும், வெவ்வேறு ஒளி அளவிலும் என பல்வேறு முறைகளில் பயன்படுத்தலாம்.\n\nSection::::நிறங்கள்.\nRGB, HSV, கலர் வீல், CMYK மற்றும் கலவை முறை என பல நிற முறைமைகளை கொண்டுள்ளது. கிம்பில் CMYK கலவைக்கான RGB குறிப்பீடுகளை தன்னகத்தே கொண்டிருக்கவில்லை. இதற்கு மூன்றாம் நபர் கூடுதல் இணைப்புகளையே சார்ந்திருக்க வேண்டியதிருக்கும். மேலும் கிம்ப் க்ரேடியன்டுக்கு துணைபுரிகிறது, இதில் பல வகையான க்ரேடியன்ட் கலவைகளை தன்னகத்தே கொண்டுள்ளது. மேலும் பயனரும் தனக்கு தேவையான க்ரேடியன்ட்டை உருவாக்கி பயன்படுத்தி கொள்ளும் வாய்ப்பும் கொடுக்கப்பட்டுள்ளது.\n\nSection::::தேர்ந்தெடுத்தல் மற்றும் மாஸ்கிங் கருவிகள்.\nகிம்ப்பில் நீள்சதுர மற்றும் நீளவட்ட தேர்ந்தெடுத்தல், ஃபீரி ஹாண்ட் தேர்ந்தெடுத்தல் நிறத்தால் தேர்ந்தெடுத்தல் போன்றவற்றை செய்யலாம். மேஜிக் வாண்ட் எனப்படும் தேர்ந்தெடுத்தல் கருவி தொடர்ச்சியான பகுதிகளை தேர்ந்தெடுக்க பயன்படுத்தப்படுகிறது. இண்டலிஜெண்ட் சிஸ்சர் (iScissors) கருவி கடினமான நிற மாற்றங்களை குறிப்பதற்கான பகுதிகளுக்கிடையே தானாக பாதைகளை உருவாக்க பயன்படுகிறது. \n\nகிம்ப் பொதுவாக லேயர்களுக்கு துணைபுரிகிறது. இதில் ஒளிஊடுருவும் லேயரும் அடங்கும். அதாவது இதனை திரையில் காட்டலாம், மறைக்கலாம் அல்லது பகுதி ஒளிஊடுருவுவதாக மாற்றலாம். சேனல்கள் படங்களுக்கு பல்வேறு வகையான நிற ஜாலங்களை கொடுக்கிறது.\n\nSection::::எஃபெக்ட்ஸ், ஸ்கிரிப்ட்ஸ் மற்றும் ஃபில்டர்கள்.\nகிம்ப்பில் 150 க்கும் மேற்பட்ட எஃபெக்ட்டுகள் மற்றும் ஃபில்டர்கள் இருக்கின்றன. அவற்றில் Drop Shadow, Blur, Motion blur மற்றும் Noise போன்றவையும் அடங்கும். இவற்றில் ஸ்கிரிப்ட் என்று எடுத்து கொண்டால், அவை தானாக கிம்ப் பணிகளை செய்ய எழுதப்படும் ஒரு கட்டளை மொழியாகும். Script-Fu என்பது கிம்ப் தன்னகத்தே கொண்ட ஸ்கிரிப்ட் ஆகும். மேலும் Perl, Python அல்லது TCLம் வெளியிலிருந்து பயன்படுத்தப்படுகிறது. \nSection::::துணைபுரியும் கோப்பு வகை.\nகிம்ப் பல்வேறு வகையான கோப்பு வகைகளுக்கும் துணைபுரிகிறது. அதன் சொந்தமான கோப்பு வகை என எடுத்து கொண்டால் XCF என பெயரிடப்பட்டுள்ளது. இது பிரபலமான பட வகை கோப்புகளான BMP, JPEG, PNG, GIF and TIFF போன்றவற்றை வாசிக்கவும் எழுதவும் செய்கிறது. இது தவிர Autodesk flic அனிமேஷன், Corel Paint Shop Pro படங்கள், மற்றும் Adobe Photoshop ஆவணங்கள் உள்ள கோப்பு வகைகளுக்கும் துணைபுரிகிறது. வேறு துணைபுரியும் வகை என எடுத்து கொண்டால் Postscript வகை ஆவணங்கள், X பிட்மேப் படங்கள், Zsoft PCX போன்றவற்றையும் எடுத்து கொள்ளலாம். இவை தவிர, SVG கோப்புகளின் பாதை விவரங்கள் வாசிக்கவும் எழுதவும் செய்கிறது மற்றும் ICO விண்டோஸ் ஐகான் கோப்புகளையும் ஏற்றுக்கொள்கிறது. \n\nகிம்ப்பானது PDF கோப்புகளையும் மற்றும் பல டிஜிட்டல் கேமிராக்களின் கேமிரா ரா கோப்புகளையும் இறக்குகிறது. ஆனால் அவற்றை சேமித்து கொள்வதில்லை. \nSection::::விநியோகம்.\nகிம்ப்பின் விநியோகம் GPL உரிமத்தின் கீழ் சுதந்திர மென்பொருளாக அது விநியோகிக்கப்படுகிறது. இதன் இணைய தளம் கம்பைல் செய்யப்பட்ட கிம்பை கொடுக்கவில்லை, அதன் மூலக்குறியீடு மட்டுமே கொடுக்கப்படுகிறது. மேலும் இது பல்வேறு இயக்கத்தளங்கள் (விண்டோஸ், மேக், லினக்ஸ் விநியோகங்கள்) மற்றும் கணினி கட்டமைப்பு போன்றவற்றை சார்ந்தும் தனித்தனியாக கம்பைல் செய்யப்படுகிறது. \n\nSection::::கிம்ப் பதிப்புகள்.\nகிம்ப்பின் பதிப்பு 0.54 என்ற பதிப்புடன் தொடங்கியது. இது 1996 ஜனவரியில் வெளியிடப்பட்டது. Linux 1.2.13, Solaris 2.4, HP-UX 9.05, மற்றும் SGI IRIX இயக்கத்தளங்களில் மட்டுமே இயங்கியது. இதில் 8, 15, 16 மற்றும் 24 பிட் நிறங்களே துணைபுரிந்தது. மேலும் rgb color, grayscale அல்லது indexed நிறங்களாக படங்கள் பார்க்கப்பட்டன. GIF, JPEG, PNG, TIFF மற்றும் XPM ஆகிய கோப்பு முறைமைகள் துணைபுரிந்தன. ஆரம்பத்தில் இது லினக்ஸ் பயனர்களுக்கு ஒரு பயனுள்ள மென்பொருளாக தோன்றியது. இதற்கு உதவி கையேடுகள் எழுதியவர்களே இதனை பயன்படுத்தினர்.\n\nஅதன் பின் 1997 ஜூன் மாதம் கிம்ப் 0.60 பதிப்பு GNU பொது உரிமத்தின் கீழ் வெளியிடப்பட்டது. இதில் ஏர் பிரஷ், சேனல் செயல்பாடுகள், கலர் பேலட் என்று பல கருவிகளில் மேம்பாடு செய்யப்பட்டது. சில புதிய கருவிகளும் சேர்க்கப்பட்டன. \n\nகிம்ப் 0.99 வெளியிடப்பட்ட போது கிம்ப் டூல்கிட்டில் ஒரு பெரிய மாற்றம் ஏற்பட்டது. அதாவது GTK என்பது GTK+ என்று மறுபெயரிடப்பட்டது. \n\nகிம்ப் 1.0 1998 ஆம் ஆண்டு ஜூன் மாதம் வெளியிடப்பட்டது. இந்த வெளியீட்டின் போது கிம்ப் மற்றும் GTK+ ஆகிய இரண்டும் இரு திட்டங்களாக பிரிக்கப்பட்டு தனித்தனி திட்டங்களாக செயல்பட துவங்கின. இந்தப் பதிப்பில் xcf என்று தனக்கென தனியான கோப்பு முறைமையை அறிமுகப்படுத்தப்பட்டது. இந்த xcf கோப்பு முறை லேயர், கைடுகள் மற்றும் தேர்வு செய்தல் போன்றவைக்கு துணைபுரிந்தது. மேலும் கிம்ப் திட்டத்திற்கென ஒரு இணைய தளம் தனியாக துவக்கப்பட்டது. இதனை இன்று classic.gimp.org என்பதில் காணலாம். இதில் ஆரம்ப கையேடுகள் மற்றும் கூடுதல் மூலங்களும் கொடுக்கப்பட்டுள்ளன. \n\nகிம்ப் 1.2 2000 ஆம் ஆண்டு டிசம்பரில் வெளியிடப்பட்டது. இதில் சர்வதேசமயமாக்கல் விருப்பங்கள், மேம்பட்ட நிறுவல் உரையாடல்கள், பல பிழைத்திருத்தங்கள், சில கூடுதல் இணைப்புகள் மற்றும் நினைவக சிக்கல்களுக்கான தீர்வு என பல புதிய முன்னேற்றங்களை கொண்டிருந்தது. \n\nகிம்ப் 2.0 2004 மார்ச் மாதத்தில் வெளியிடப்பட்டது. இதில் GTK+ 2 டூல்கிட்டில் பல மாற்றங்கள் செய்யப்பட்டது. இப்போது 2008இல் 2.46 வெளியிடப்பட இருக்கிறது.\n\nSection::::அடோப் போட்டோஷாப்புடன் ஒரு ஒப்பீடு.\nஇன்று அடோப் என்றாலே எல்லோருக்கும் தெரியும். அது ஒரு மிக வலிமையான வரைகலை மென்பொருட்களின் பிராண்ட். இதிலிருக்கும் போட்டோஷாப் மென்பொருளுக்கு மாற்ற சில சமயங்களில் கிம்ப் இருக்கிறது என்று சொல்லலாம். \n\nஆனால் இவற்றுக்கு இடையில் பல வேறுபாடுகள் இருக்கின்றன. எடுத்துக்காட்டாக பார்த்தால், போட்டோஷாப் கிம்ப்பிலுள்ள சில ப்ளக்கின் அல்லது ஸ்கிரிப்ட்களுக்கு ஏற்றதாக இல்லை. அதே போல கிம்ப்பும் பலவற்றுக்கு துணைபுரிவதில்லை அல்லது குறைந்த அளவே துணைபுரிவதாக இருக்கிறது.\n\nகிம்ப்பின் சொந்த கோப்பு முறைமையான XCF போட்டோஷாப்பினால் துணைபுரிவதில்லை. ஆனால் போட்டோஷாப்பின் சொந்த கோப்பு முறைமையான PSD மற்றும் பிற கோப்பு முறைமைகளும் கிம்பால் துணைபுரிகிறது. மேலும் கருவிகள் என எடுத்துக்கொண்டால் இரண்டுக்கும் இடையே பல கருவிகள் ஒரே மாதிரியான வேலையை செய்கிறது. சிலவற்றுக்கு பெயர் மட்டும் வேறுபடுகிறது.\n\nகிம்ப்பும் போட்டோஷாப்பும் அவற்றின் நிற மேலாண்மை வசதிகளில் வேறுபடுகின்றன. போட்டோஷாம் 16, 32 பிட் மற்றும் Pantone நிற முறைமை அல்லது ஸ்பாட் நிறங்கள் மற்றும் CMYK, CIE XYZ போன்றவற்றுக்கு துணைபுரிகிறது. ஆனால் கிம்ப் Pantoneக்கு சில சட்டரீதியான பிரச்சனைகளால் துணைபுரிவதில்லை மற்றும் இது அடிப்படை CMYKக்கு துணைபுரிகிறது.\n\nமேலும், போட்டோஷாப்பால் துணைபுரியும் பல கருவிகள் மற்றும் வசதிகளுக்கு கிம்ப் துணைபுரிவதில்லை. லேயர்களை ஒழுங்குப்படுத்தல் (இங்கு லேயர்கள் ஃபில்டர்கள் போல செயல்படுகிறது), லேயர் பாணிகள், டெக்ஸ் பிளிண்டிங் (நிழலிடுதல் மற்றும் ஒளிர்தல்), ஹிஸ்டர் ப்ரஷ் கருவி, லேயர் சாளரத்தில் கோப்புறைகள் என பல வசதிகள் கிம்ப்பில் இல்லை.\n\n"}
{"id": "56070", "url": "https://ta.wikipedia.org/wiki?curid=56070", "title": "பிளெண்டர் (மென்பொருள்)", "text": "பிளெண்டர் (மென்பொருள்)\n\nபிளெண்டர் (\"Blender\") என்பது ஒரு சுதந்திரமான முப்பரிமாண (3D) வரைகலை மென்பொருள். இது Microsoft Windows, Mac OS X, Linux, IRIX, Solaris, NetBSD, FreeBSD, OpenBSD போன்ற இயக்கத்தளங்களில் பயன்படுத்தக்கூடிய விதமாக வடிவமைக்கப்பட்டு ஜிஎன்யு உரிமத்தின் கீழ் பதிவு செய்யப்பட்டுள்ளது. மேலும் இது மேலே குறிப்பிட்ட அனிமேஷன் மென்பொருட்கள் கொண்டுள்ள வசதிகள் அனைத்தையும் பெரும்பாலும் கொண்டிருக்கிறது.\n\nSection::::வரலாறு.\nஒவ்வொரு மென்பொருள் உருவாக்கத்திற்கு ஒரு வரலாறு இருப்பது போல பிளெண்டர் உருவாக்கத்திற்கும் ஒரு வரலாறு இருக்கிறது.\n\nபிளெண்டர் முதலில் ஒரு டச்சு அனிமேஷன் ஸ்டுடியோவான NeoGeo மற்றும் Not a Number Technologies (NaN) ஆகியவற்றுக்கு அதன் உள்வேலைகளை செய்ய பயன்படும் மென்பொருளாக உருபெற்றது. இது ஆரம்பத்தில் டன் ரொசான்டால் என்பவரால் நிர்வகிக்கப்பட்டது. “ப்ளண்டர்” என்ற பெயர் பேபி என்ற ஆல்பத்திலுள்ள ஒரு பாடலின் மூலம் வைக்கப்பட்டது.\n\n1998 ஆம் ஆண்டு ரொசான்டால் NaN என்ற நிறுவனம் நிறுவப்பட்டு இந்த மென்பொருள் விநியோகிக்கப்பட்டது. 2002 வரை இந்த மென்பொருள் ஷேர்வேர் மூலம் விநியோகிக்கப்பட்டது. அதன் பின் 2002இல் இது ஜிஎன்யு பொது உரிமத்தின் கீழ் வெளியிட அறிவுறுத்தப்பட்டது. எனவே அதற்காக நிதி திரட்டும் பணி தொடங்கப்பட்டு 2002 செப்டம்பர் 2 ஆம் தேதியில் போதிய நிதி திரட்டப்பட்டு, அதன் மூலக்குறியீடு பொது பயன்பாட்டிற்கு வெளியிடப்பட்டது. இப்போது ப்ளெண்டர் ஒரு திறந்த நிரல் இலவச மென்பொருளாகும். இது ப்ளிண்டர் அமைப்பு என்பதின் கீழ் கண்காணிக்கப்பட்டு, வழிநடத்தப்படுகிறது.\n\nஆரம்பித்தில் ப்ளிண்டர் இரட்டை உரிமத்தில் பதிவு செய்யப்பட்டது. அதாவது இதில் மூலக்குறியீடுகளை கொடுக்க வேண்டும் என்று தேவையில்லை, ஆனால் ப்ளிண்டர் அமைப்புக்கு பணம் செலுத்தி அதனை பெற்று கொள்ளும்படி இருந்தது. ஆனால் 2005இல் கைவிடப்பட்டு, இப்போது ஜிஎன்யு ஜிபிஎல் உரிமத்தின் கீழ் மட்டும் கிடைக்கிறது.\n\nSection::::சேவை.\nபிளெண்டரின் 2.44 பதிப்பு மட்டும் 8 லட்சம் முறை பதிவிறக்கப்பட்டுள்ளது. மேலும் இந்த மென்பொருளை பயன்படுத்துவதற்கு இதன் கம்யூனிட்டி கையேடுகள் மூலம் பல பயனர்கள் கற்றுக் கொள்கிறார்கள். மேலும் தங்களுக்கான சந்தேகங்களை ஃபோரம்களிலும் விவாதித்து அறிந்து கொள்கிறார்கள்.\n\nமேலும் பல இணைய தளங்களும் இதற்கான உதவிகளை வழங்கி வருகின்றன. ப்ளெண்டர் ஆர்ட் இதழ் தன் இணையதளத்தில் இதற்கான கட்டுரைகளை வழங்குகிறது. இந்த இதழை (www.blenderart.org) இலவசமாகவே நாம் பதிவிறக்கிக்கொள்ளலாம். உங்களுக்கு மேலும் இதனை பற்றிய தகவலை மேலே குறிப்பிட்ட இணைய தளத்திற்குச் சென்று பார்த்து பயனடையுங்கள்.\n\nSection::::ஊடங்களில் ப்ளிண்டரின் பயன்.\nப்ளிண்டர் மென்பொருளை பற்றி தொழில்நுட்ப வாயிலாக பார்ப்பதை விட முதலில் அது பொது பயனில் எவ்வாறு பயன்படுத்தப்பட்டிருக்கிறது என்ற ரீதியில் பார்த்தால் இன்னும் சில விஷயங்களை அதில் நாம் கற்றுக் கொள்ளலாம்.\n\nNeoGeo என்ற நிறுவனத்தில் உருவாக்கப்பட்ட ஒரு கருவியே இந்த ப்ளிண்டர் ஆகும். இங்கு அது வேலை செய்ததோ இல்லையோ அந்த மென்பொருள் மூலம் முதலில் பயன்படுத்தப்பட்டது ஸ்பைடர்மேன் 2 படத்தில் தான். இந்த படத்தில் சில சிறிய அனிமேஷன்கள் மற்றும் படத்திற்கு தேவையான ஸ்டோரிபோர்ட்டிலும் இது பயன்படுத்தப்பட்டது.\n\nஇந்த படத்தில் பணியாற்றிய ஆண்டனி என்ற அனிமேஷன் வித்துவான் இந்த மென்பொருளை பயன்படுத்தி ஸ்டோரி போர்டை மிகவும் கவர்ச்சிகரமாக உருவாக்கி, சில மோஷன் ஷாட்களை இந்த மென்பொருளை பயன்படுத்தியே பயன்படுத்தியதாக கூறினார்.\n\nஅடுத்து Friday or Another day என்ற படம் இதில் பல சிறப்பு எஃபைக்ட்டுகளை ப்ளிண்டர் மூலம் செய்தனர் மேலும் இந்த படம் முழுவதும் லினக்ஸ் இயக்கத்தளத்திலேயே முழுவதும் தயாரிக்கப்பட்டது. (இதுபோல லினக்ஸ் இயக்கத்தளத்திலேயே முழுவதும் தயாரிக்கப்பட்டு சமீபத்தில் வெளியான படம் Ku fu panda ஆகும்) இந்த படம் லோகார்னோ சர்வதேச திரைப்பட விழாவில் ஒரு பரிசு பெற்றது.\n\nஇதுபோல ஹிஸ்டரி சேனல் என்ற தொலைக்காட்சியில் பல நிகழ்ச்சிகள் இந்த ப்ளிண்டர் மூலம் தான் தயாரிக்கப்பட்டு வருகிறது என்பது ஒரு சிறப்பு செய்தியாகும்.\n\nSection::::திரைப்படங்கள்.\n2005 ஆம் ஆண்டு சில ப்ளிண்டர் கலைஞர்கள் மற்றும் வல்லுநர்கள் ஒரு குறும்பட தயாரிக்க எண்ணி அதில் மூழ்கினர். இந்த திட்டத்தின் பெயர் ஆரஞ்சு மூவி திட்டமாகும். அதன் விளைவாக 2006 ஆம் ஆண்டு மார்ச் மாதம் Elephant dream என்ற குறும்படம் தயாரானது. 10.54 நிமிடங்கள் அளவில் இந்த படம் உருவானது. இந்த படம் தயாரிக்கப்பட்டதன் நோக்கம் என்னவெனில் சுதந்திர மென்பொருட்கள் மூலமும் நல்ல அனிமேஷன் படங்களை நம்மால் தயாரிக்க முடியும் என்பதைக் காட்டுவதற்கே ஆகும்.\n\nஇந்த படம் கிரியேட்டிவ் காமன்ஸ் உரிமத்தின் கீழ் வெளியிடப்பட்டது. இதனை ஆரஞ்சு திட்ட இணையத்தளத்திலிருந்து இலவசமாக பதிவிறக்கம் செய்து கொள்ளலாம்.\n\nமேலும் சில படங்கள் ப்ளிண்டர் மென்பொருள் மூலம் உருவாகி கொண்டிருக்கின்றன. அவை பின்வருமாறு கொடுக்கப்பட்டுள்ளது.\n\n"}
{"id": "56071", "url": "https://ta.wikipedia.org/wiki?curid=56071", "title": "தாக்குதல் மரைகுழல் துப்பாக்கி", "text": "தாக்குதல் மரைகுழல் துப்பாக்கி\n\nதாக்குதல் நீள் துப்பாக்கி (\"Assault Rifile\"), தாக்குதல் துப்பாக்கியான இந்தவகைத் துப்பாக்கிகளில் அதிக பயன்பாட்டில் இருப்பது ஏகே-47 வகை சுடுகலன்கள் தான் அதிகமாகப் பயன்படுத்தப்படுகிறது. இவ்வகை சுடுகலன்கள் பல தோட்டாக்களை வெளிப்படுத்தும் எந்திர சுடுகாலனாகவம் அல்லது ஒரு நேரத்தில் ஒரேயொரு தோட்டாவை வெளிப்படுத்தும் வகை சுடுகலன் என இருவகையாகப் பயன்படுத்தப்படுகிறது. காலாட்படையின் நிரந்தர படைக்கலனாக பல நாட்டு இராணுவத்தில் பயன்பாட்டில் இருந்துவருகின்றது. இரண்டாம் உலகப்போரிலும் எம்-1 காரண்ட் வகை சுடுகலன்கள் பயன்படுத்தப்பட்டன அவை சற்று பெரியதாகவும் சற்று கடினமானவையாகவும் இருந்தன. தற்பொழுது கையாள்வதற்கு மிகவும் எளிதானவைகளாக தயாரிக்கப்பட்டு பயன்படுத்தப்பட்டு வருகின்றன. ஏகே-47, எம்-16 போன்றவை சில தாக்குதல் சுடுகலன்களுக்கு உதாரணமாகக் கூறலாம்.\n"}
{"id": "56115", "url": "https://ta.wikipedia.org/wiki?curid=56115", "title": "வெண்கழுத்துக் காக்கை", "text": "வெண்கழுத்துக் காக்கை\n\nவெண்கழுத்துக் காக்கை அல்லது சுவாகிலி மொழியில் குங்குரு என்று அழைக்கப்படும் காக்கை அண்டங்காக்கையைப் போல் கரிய பெரிய காக்கை. இதன் கழுத்திலும், தோள் தொண்டைப் பகுதியிலும் வெண்ணிறப் பட்டை உண்டு. இதன் அலகு தடித்து இருக்கும். அலகின் நுனியிலும் வெண்ணிறம் உண்டு. குங்குரு ஏறத்தாழ 50-54 செமீ நீளம் உடைய பறவை. இது பறக்கும் பொழுது இறக்கை அடிப்பதால் உசு உசு என்று ஒலி எழுப்புகின்றது. இப்பறவையின் அறிவியற் பெயர் \"கோர்வசு ஆல்பிக்கோலிசு \"Corvus albicollis\" என்பதாகும்.\" \nஇது பெரும்பாலும் கிழக்கு, தென் ஆப்பிரிக்காவில் திறந்த புல் வெளிகளிலும், மலைகளிலும் காணப்படுகின்றது. பெரும்பாலும் கிழக்கு தென் ஆப்பிரிக்க மலைப்பகுதிகளில் காணப்படுவதால் இதனை வெண்கழுத்து மலை காக்கை என்றும் கூறலாம். மலைகளில் 4600 மீ உயரம் வரையிலும் காணப்படுகின்றது. இதன் இறைச்சியில் ஒரு நச்சுத் தன்மை உள்ளதால் இப்பறவை உண்ணப்படுவதில்லை என்று கிழக்கு ஆப்பிரிக்காவின் மக்கள் கூறுகின்றனர்.\n\nஇப்பறவை எல்லாம் உண்ணிகள் வகையைச் சேர்ந்தது. விதை, தானியம், நிலக்கடலை, மற்றும் இறந்த விலங்குகள் பூச்சிகள், சிறு ஊர்வன ஆகிய யாவற்றையும் உண்ணும். ஆமைகளையும் உண்ணும் என்று சிலர் கூறுகின்றார்கள்.\n\nஇதன் கூடுகள் பெரும்பாலும், உயரமான பாறைகளின் இடுக்குகளில் இருக்கும், ஆனால் சில நேரங்களில் இதன் கூடுகள் மரத்திலும் இருக்கும். கூட்டில் வழக்கமாக 3-5 முட்டைகள் இடும்.\n\nஇதன் கூவல் அண்டங்காக்கை போல இருந்தாலும் சற்று வேறாக ஒலிக்கும். காற்றொலி அதிகமாக இருக்கும்.\n\n\n\n"}
{"id": "56116", "url": "https://ta.wikipedia.org/wiki?curid=56116", "title": "மூக்குக் கொம்பன்", "text": "மூக்குக் கொம்பன்\n\nமூக்குக்கொம்பன் என்னும் விலங்கு நிலத்தில் வாழும் மிகப்பெரிய விலங்குகளில் ஒன்று. தடித்த தோலும் (1.5 - 5.0 செமீ), பருத்த உடலும், 1-1.8 மெட்ரிக் டன் எடையும் கொண்ட இப்பெரிய விலங்கு விரைவாகவும் ஓட வல்லது - மணிக்கு 40 கிமீ விரைவில் ஓடவல்லது. இது இலைதழைகளை உண்ணும் தாவர உண்ணி. ஏறத்தாழ 60 ஆண்டுகள் வாழ வல்லது.\n\nமூக்குக்கொம்பனுக்கு காண்டாவிருகம், காண்டாமிருகம், உச்சிக்கொம்பன், கொந்தளம் என்னும் பெயர்களும் உண்டு. \"காண்டா\" என்னும் சொல் மிகப்பெரிய என்னும் பொருள் கொண்டது எனவே இதனை காண்டாமிருகம் என்று பலரும் அழைக்கின்றனர். எளிதில் சினமுற்று, கொந்தளிப்புடன் கடுமையாக எதிரிகளைத் தாக்கவல்லது, ஆகவே இதற்கு கொந்தளம் என்றும் பெயர்.\n\nமூக்குக் கொம்பன் இயற்கையில் ஆப்பிரிக்காவிலும், இந்தியாவிலும், சாவா சுமத்ரா தீவுகளில் மட்டுமே இன்று வாழ்கின்றன. ஆப்பிரிக்க மூக்குக்கொம்பன்களுக்கு இரண்டு கொம்புகள் உண்டு, ஆசிய முக்குக்கொம்பன்களில் இந்திய, சாவா வகைகளுக்கு ஒரே ஒரு கொம்புதான் உண்டு. ஆனால் ஆசியாவில் உள்ள சுமத்ரா மூக்குக்கொம்பன்களும் இரட்டைக் கொம்புகள் கொண்டவை. ஆப்பிரிக்க மூக்குக் கொம்பனை சுவாகிலி மொழியில் \"கிஃவாரு\" (Kifaru) என்று அழைக்கின்றனர். \"கறுப்பு ரைனோ\" (black rhino) என்று ஆங்கிலத்தில் அழைக்கப்படும் இரட்டை மூக்குக்கொம்பன், ஆப்பிரிக்க விலங்கைக் குறிக்கும்.\n\nமூக்குக்கொம்பன்கள் ஒற்றைப்படை கால் விரல்கள் கொண்ட விலங்குகள் வகையை சேர்ந்தவை. இன்றும் உயிர்வாழும் மொத்தம் ஐந்து வகையான மூக்குக்கொம்பன்களை மூன்று பிரிவாக பிரிக்கலாம். முதல் பிரிவு, ஆப்பிரிக்காவைச் சேர்ந்த \"வெள்ளை\", கறுப்பு மூக்குக்கொம்பன்கள் ஆகிய இரண்டும் அடங்கும். இவை 5 மில்லியன் ஆண்டுகளுக்கு முன்னர் பிளியோசீன் (Pliocene) என்னும் ஊழிக்காலத்தில் வெவ்வேறு இனமாகப் பிரிந்தன. இவை இரண்டுக்கும் உள்ள முதன்மையான வேறுபாடு இவற்றின் வாயின் அமைப்பே ஆகும். \"வெள்ளை\" மூக்குக்கொம்பனுக்கு வாயின் உதடுகள் பரந்து விரிந்து புல் மேய ஏதுவாக உள்ளன. ஆனால் கறுப்பு மூக்குக்கொம்பனின் வாய் சற்று குவிந்து கூராக இருக்கும். \"வெள்ளை\" என்னும் முன்னொட்டு ஆப்பிரிக்கான மொழியில் பரந்து/விரிந்த (wide) என்னும் பொருள் கொண்ட wyd என்னும் சொல் மருவி white (வெள்ளை) என்று ஏற்பட்டதாகும். இது சாம்பல்/வெளிர் பழுப்பு நிறமுடையதே (வெள்ளை அல்ல). மூக்கின் மீது இரட்டைக் கொம்புகள் கொண்ட இரண்டு வகைகளும் ஆப்பிரிக்க இனத்தைச் சேர்ந்தவை. மீதி உள்ள மூன்றில், இந்திய மூக்குக்கொம்பனும், சாவாத் தீவு மூக்குக்கொம்பனும் ஒற்றை கொம்புள்ள ஆசிய வகை மூக்குக்கொம்பன்கள். இவை இரண்டாவது பிரிவு ஆகும். இந்திய மூக்குக்கொம்பனும், சாவா மூக்குக்கொம்பனும் ஏறத்தாழ 10 மில்லியன் ஆண்டுகளுக்கு முன்னர் தனி இனங்களாகப் பிரிந்தன. இவ்வெல்லா மூக்குக்கொம்பன்களைக் காட்டிலும் மிகச் சிறியதான சுமத்ரா மூக்குக்கொம்பன் மூன்றாவது வகை ஆகும். இந்த சுமத்ரா வகைகு, ஆப்பிரிக்க மூக்குக்கொம்பனைப் போல் இரட்டைக் கொம்புகள் உண்டு. இது உயரமான மலைப்பகுதிகளும் வாழ வல்லதாகையால் இதன் உடலில் முடி அதிகமாக இருக்கும். வேட்டையாடி கொல்லப்படுவதால் இன்று மிகவும் அழியும் தருவாயில் இருக்கும் சுமத்ரா மூக்குக்கொம்பன் மொத்தம் 275 தான் உலகில் உள்ளன என்று கணக்கிட்டுள்ளார்கள். எல்லா மூக்குக்கொம்பன்களும் அழிவுறும் தீவாய்ப்புடன் உள்ளன. இந்திய காண்டாமிருகங்கள் ஏறத்தாழ 2700 மட்டுமே இன்றுள்ளன. அதே போல ஆப்பிரிக்க \"வெள்ளை\" காண்டாவிருகமும் 9000 தான் இன்றுள்ளன.\n\nகாண்டாமிருகத்தின் உடல் பருமனை ஒப்பிடும் பொழுது இதன் மூளையின் எடை பாலூட்டிகளில் மிகச்சிறியது என்று கருதுகிறார்கள். இதன் மூளையின் எடை ஏறத்தாழ (400–600 கி). இது பெரும்பாலும் இலை தழைகளையே உண்ணுகின்றன. ஆப்பிரிக்க காண்டாமிருகத்துக்கு முன்னம் பற்கள் கிடையாது, ஆகவே முன்கடைவாய்ப் பற்களைக் கொண்டே மெல்லுகின்றன.\n\nமூக்குக்கொம்பனின் கொம்பு சிறு புதர்களை வேரோடு பிடுங்கி எறிய உதவுகின்றது. இந்த கொம்புப் பகுதி நகமியம் (கெரட்டின்) என்னும் பொருளால் ஆனது. நகம், மயிர் போன்ற பகுதிகளும் இதே பொருளால் ஆனதே.\n\nகறுப்பு மூக்குக்கொம்பனைத் தவிர மற்ற எல்லா மூக்குக்கொம்பன்களுக்கும் 82 நிறப்புரிகள் (நிறமிகள், குரோமோசோம்கள்) உள்ளன, ஆனால் கறுப்புக் காண்டாமிருகத்துக்கு மட்டும் 84 நிறமிகள் உள்ளன. பாலூட்டிகளிலேயே இதுவே யாவற்றினும் அதிக எண்ணிக்கை உடையதாகும்.\n\nSection::::உயரின வகைப்பாடும் பெயரும்.\nமூக்குக்கொம்பனை ஆங்கிலத்தில் \"ரைனோசெரசு\" \"rhinoceros\" என்று அழைக்கின்றனர். இது கிரேக்கச் சொல்லாகிய ῤινόκερως (ரைனோகெரசு) என்பதில் இருந்து பெற்றது. செவ்வியல் கிரேக்க மொழியில் ῥινός (ரைனோசு, \"rhinos\") என்றால் மூக்கு என்று பொருள். ', κέρας (\"கெராசு\", \"keras\"), என்றால் கொம்பு என்று பொருள் எனவே மூக்குக்கொம்பன் என்று பொருள்படும் ரைனோகெரசு என்பது ரைனோசெரசு என்று வழங்குகின்றது. ஆங்கிலத்தில் பன்மைச்சொல் வடிவம் \"ரைனோசெர்ட்டி\" என்பதாகும்.\n\nSection::::\"வெள்ளை\" மூக்குக்கொம்பன்.\nயானைக்கு அடுத்தபடியாக, வெள்ளை மூக்குக்கொம்பனும், இந்திய காண்டாமிருகமும், நீர்யானையும் உலகிலேயே எடை மிகுந்த தரை விலங்குகள். வெள்ளை மூக்குக்கொம்பனில் இரண்டு உள் இனங்கள் உள்ளன. தென் ஆப்பிரிக்காவில் பெருமளவு உள்ள தென் வெள்ளை காண்டாமிருகம் (\"Ceratotherium simum simum\") வகையில் இன்று ஏறத்தாழ 14,500 விலங்குகள் உள்ளன. மிக இக்கட்டான அளவு அருகிவிட்ட வட வெள்ளை காண்டாமிருகம் (\"Ceratotherium simum cottoni\") இன்று (சூன் 2008) மொத்தம் நான்குதான் உலகில் உள்ளன.\n\nவெள்ளை காண்டாமிருகம் பெரிய உடலும் சிறிய கழுத்தும், பெரிய முகமும் பரந்த நெஞ்சுப்பகுதியும் கொண்ட பெரும் விலங்கு. இதன் எடை 3000 கிகி (6000 பவுண்டு) மீறக்கூடியது. 4,500 கிகி (10,000 பவுண்டு) எடையுடைய விலங்கும் வரலாற்றில் பதிவாகி உள்ளது.. முன்னுள்ள கொம்பின் நீளம் ஏறத்தாழ 90 செமீ இருக்கும், ஆனால் 150 செமீ கூட இருக்கக்கூடும். இரண்டாவது கொம்பு பெரும்பாலும் சிறியதாக இருக்கும். இம் மூக்குக்கொம்பனின் உடல் சாம்பல் நிறம் முதல் வெளிறிய பழுப்பு/மஞ்சள் நிறம் வரை வேறுபாடு கொண்டது. உடலில் மயிர் ஏதும் இருப்பதில்லை. வாலிலும், காது மடலின் ஓரத்திலும் முடியிருக்கும். இதன் வாய் அகலமாக இருக்கும். முதுகில் சற்றே திமில் போன்ற உயர்ச்சி இருக்கும்.\n\nSection::::கறுப்பு மூக்குக்கொம்பன்.\nகறுப்பு மூக்குக்கொம்பனில் (Diceros bicornis) நான்கு உள்ளினங்கள் உள்ளன: (1) தெற்கு-நடுப்பகுதி உள்ளினம்(Diceros bicornis minor) - இவ்வகை அதிக எண்ணிக்கையில் நடு தான்சானியாவில் இருந்து தெற்கே சாம்பியா, சிம்பாப்வே, மொசாம்பிக் முதல் தென் ஆப்பிரிக்காவின் வடக்கு கிழக்கு பகுதிகளின் காணப்பட்டன, (2) தெற்கு-மேற்கு உள்ளினினம் (Diceros bicornis bicornis) -இவை நமீபியா, தென் அங்கோலா, மேற்கு போட்சுவானா, தென் ஆப்பிரிக்காவின் மேற்குப்பகுதி ஆகிய இடங்களில் உள்ள வறண்ட அல்லது சிறிது வறண்ட சவான்னா பகுதிகளில் காணப்படுகின்றன; (3) கிழக்கு ஆப்பிரிக்க உள்ளினம் (Diceros bicornis michaeli) இவை பெரும்பாலும் தான்சானியாவில் காணப்படுகின்றன; (4) மேற்கு ஆப்பிரிக்க உள்ளினம் (Diceros bicornis longipes) - இவ்வகை ஏறாத்தாழ அற்றுவிட்டதாக தற்காலிகமாக 2006 இல் அறிவிக்கபட்டுள்ளது. வெறு 8 விலங்குகள் மட்டும் தனி வளர்ப்பில் உள்ளன \n\nவளர்ந்த கறுப்பு மூக்குக்கொம்பன் அதன் தோள்பட்டைவரை 147–160 செமீ (57.9–63 அங்குலம்) உயரம் இருக்கும். இதன் நீளம் 3.3-3.6 மீ (10.8–11.8 அடி) இருக்கும்.\n\nமுழு வளர்ச்சி அடைந்த விலங்கு 800 முதல் 1400 கிலோ கிராம் (1,760 to 3,080 பவுண்டு) எடை இருக்கும், விதிவிலக்காக சில 1820  கிலோ கிராம் (4,000 பவுண்டு) வரையிலும் காணப்படும், பெண் விலங்குகள் ஆணைவிட எடை குறைவாக இருக்கும். இரண்டு மூக்குக்கொம்புகளும் கெரட்டின் அல்லது நகமியம் என்னும் பொருளால் ஆனது. இரண்டு கொம்புகளில் பெரியதாக உள்லது மூக்கின் நுனிப்பகுதியில் இருக்கும். இவை பொதுவாக 50 செமீ நீளம் கொண்டதாக இரூக்கும். கறுப்பு மூக்குக்கொம்பன் \"வெள்ளை\" மூக்குக்கொம்பனைவிட சிறியதாக இருக்கும். கறுப்பு மூக்குக்கொம்பனின் வாயின் முன் பகுதி சற்று குவிந்து கூர்மையாக இருக்கும். இது இலைகளையும் கொப்புகளையும் பற்றி உண்ணுவதற்கு உதவியாக இருக்கும் படி உள்ளது.\n\nSection::::இந்திய மூக்குக்கொம்பன்.\nஇந்திய காண்டாமிருகம் அல்லது இந்திய மூக்குக்கொம்பன் என்பது இந்தியாவின் வடகிழக்கு பகுதியிலும், நேப்பாளத்திலும், பூட்டானின் சில பகுதிகளிலும் காணப்படுகின்றது. இது இமயமலையின் அடிவாரத்தில் உள்ள புல்வெளிகள் மற்றும் அதை அடுத்துள்ள காடுகளில் வாழ்கின்றது. ஐரோப்பியர்கள் முதன்முதலில் அறிந்த மூக்குக்கொம்பன் இந்திய காண்டாமிருகம் ஆகும். இவ்வகையின் மூதாதைய மூக்குக்கொம்பன் முன் இயோசீன் காலத்தில் ஒற்றைப்படைக் குளம்பிகளிடம் இருந்து பிரிந்து படிவளர்ச்சி அடைந்தது. தற்போது உலகிலுள்ள மூக்குக்கொம்பன்களிலேயே உடலளவில் மிகப்பெரிய இரண்டு வகைகளில் இந்திய காண்டாமிருகமும் ஒன்றாகும். அதிக அளவாக ஆணின் தோள்பட்டையின் உயரம் சுமார் 180 செ.மீ வரை இருக்கும். சராசரி ஆணின் உயரம் 170 செ.மீ சுற்றளவு 335 செ.மீ ஆகும். இவ்விலங்கின் வெளிப்புறம் கடினமான தோலினால் பல மடிப்புகளைக் கொண்டதாகும். தோலின் புறநிறம் பழுப்பு நிறத்திலும் மடிப்புகளுக்கிடையே வெளிறிய சிவப்பு நிறத்திலும் காணப்படும்.\n\nநன்கு வளர்ந்த ஆண் பெண்னை விடக் கூடுதல் எடையைக் கொண்டிருக்கும். ஆண் 2200 முதல் 3000 கிலோ வரையும் பெண் 1600 கிலோ எடையில் இருக்கும். மிக அதிக அளவாக 3500 கிலோ எடையுள்ள விலங்கு ஒன்று காணப்பட்டதாக தரவுகள் உள்ளன. இதன் கொம்பு கெராட்டின் எனப்படும் நகமியம் என்றழைக்கப்படும் பொருளாளால் ஆனதாகும். கன்றுகள் பிறந்து ஆறு ஆண்டுகளுக்கு பிறகு அவற்றின் கொம்புகள் வெளிப்படும். பெரும்பாலான வயதுவந்த விலங்குகளுக்கு கொம்பு ஏறத்தாழ 25 செ. மீ நீளம் வளரும்\n\nஇந்திய மூக்குக்கொம்பன் மணிக்கு 40 கி.மீ விரைவில் ஓடக்கூடிய திறன் படைத்ததாகும். இந்த விலங்கு மிகக் கூர்மையான மோப்பத் திறனும் கேட்கும் திறனைப் கொண்டது, ஆனால் இதன் பார்வைத் திறன் மிகக் குறைவாகும். இவை பெரும்பாலும் தனித்து வாழும் இயல்பைக் கொண்டதாயினும் குட்டி ஈன்றபின் குட்டி தாயுடனே இருக்கும், இனப்பெருக்கம் செய்யும் பிணைகளும் ஒன்றாகவே இருக்கும்.\n\nSection::::உணவு.\nஇவ்விலங்கு புல், இலை, பழங்கள் மற்றும் நீர்ச்செடிகளைத் உண்கிறது. இவை காலை, மாலை நேரங்களில் மேயும். இதன் முகத்தின் மேல்முகட்டையை வைத்து புதர்களில் உள்ள புற்களை மடக்கி பின் மென்று தின்னும் பழக்கத்தைக் கொண்டதாகும்.\n\nSection::::வரலாற்றில் உள்ள பதிவுகள்.\nஆபிரெஃக்ட் டியூரே மூக்குக்கொம்பனின் படத்துக்கான மர அச்சு ஒன்றை 1515 இல் செதுக்கினார். இது புகழ் பெற்ற ஓர் படிவம். இவர் இவ் விலங்கைப் பார்க்க வாய்ப்பு இல்லாமலே செதுக்கியது குறிப்பிடத்தகுந்தாகும். இதனால் இதில் காட்டப்பட்டுள்ள படம் துல்லியமானதல்ல. இதேவேளை மலேசியா இந்தியா போன்ற நாடுகளில் காண்டாமிருகம் நெருப்பைக் கண்டால் அதை அணைத்துவிட்டுச் செல்தாகக் கூறப்பட்டது. ஆயினும் இது சம்பந்தமாக அண்மைய தகவல்கள் எதுவம் பதிவுசெய்யப்படவில்லை. பிரபல ஆங்கிலத் திரைப்படமான கோட்ஸ் மஸ்ட் பி கேரேசி எனும் திரைப்படத்திலும் இவ்வாறு காண்டாமிருகம் நெருப்பை அணைப்பது போன்ற காட்சி அமைப்புகள் இருக்கின்றமை குறிப்பிடத்தக்கது. \n\n\nSection::::வெளி இணைப்புகள்.\n \n"}
{"id": "56126", "url": "https://ta.wikipedia.org/wiki?curid=56126", "title": "பூலான் தேவி", "text": "பூலான் தேவி\n\nபூலான் தேவி (\"Phoolan Devi\", ஆகத்து 10, 1963 - சூலை 25, 2001), கொள்ளையரசி அல்லது பேண்டிட் குயின் என்று பலராலும் அழைக்கப்படும் இந்தியாவின் பிரபலக் கொள்ளைக்காரியும் பின்னாளில் அரசியல்வாதியுமாக இவர் அறியப்படுகிறார்.\n\nSection::::பிறப்பும் இளமையும்.\nபூலான்தேவி உத்தரபிரதேச மாநிலத்தில் ஜலான் மாவட்டத்தில் இருக்கும் ஜோர்கி கபர்வா என்ற கிராமத்தில் பிறந்தாள். மல்லாஸ் எனப்படும் மிகவும் ஒடுஇக்கப்பட்ட குடும்பத்தைச் சேர்ந்தவள். தந்தை பெயர் தேவிதீன்; தாயார் பெயர் மூலா. ஏழையான இவர்களின் குடும்பம் படகோட்டி பிழைத்து வந்தது. பூலான்தேவிக்கு 4 சகோதரிகள். 11 வயதில் பூலான் தேவிக்கு திருமணம் நடந்தது. கணவன் பெயர் புட்டிலால். பூலான்தேவியை விட 20 வயதுக்கு மூத்தவன். ஏற்கனவே 2 பெண்களை திருமணம் செய்தவன்.\n\nதிருமணம் ஆன பெண், வயது வரும் வரை பெற்றோர் கண்காணிப்பில் இருப்பது வழக்கம். அதன்படியே முதலில் பூலான்தேவி தாய் வீட்டில் இருந்தாள். ஆனால் கணவனோ அவளை வலுக்கட்டாயமாக அழைத்துச் சென்றுவிட்டான். அவளை பலாத்காரம் செய்தான். இப்படி பல முறை தொல்லைகளுக்கு ஆளானாள். முடிவில் பெற்றோர் வீட்டில் குடிபுகுந்தாள். இதனால் பூலான்தேவியை கைவிட்டு புட்டிலால் வேறு ஒரு பெண்ணை திருமணம் செய்து கொண்டான். சிறிது காலம் பெற்றோர் வீட்டில் மகிழ்ச்சியாக இருந்த பூலான்தேவிக்கு அங்கும் நிம்மதி பறிபோனது.\n\nSection::::சம்பல் கொள்ளைக்காரி.\nஇவர் உத்தரப்பிரதேசத்தின் தாழ்த்தப்பட்ட மல்லா இனப்பிரிவைச்சார்ந்தவர். அவ்வூரில் உயர்சாதிப்பிரிவினர்க்கும் தாழ்த்தப்பட்ட சாதிப்பிரிவினர்க்கும் நிகழ்ந்த இனவெறியர்களின் இன வேற்றுமை காராணமாகவும், அவர்களின் இழி செயல்களினாலும் கொள்ளைக்காரியாக மாறினார்.\n\nபூலான்தேவியின் உறவினரான (மாமா) மையாதீன் என்பவன் பல வழிகளிலும் தொல்லை கொடுத்து வந்தான். ஒருநாள் அந்த கிராமத்தின் பணக்கார வகுப்பினர் பூலான் தேவியின் கற்பை அவளது பெற்றோர்கள் எதிரிலேயே சூறையாடினார்கள். வாழ்க்கையில் வெறுப்படைந்த பூலான் தேவி தனது சகோதரிகளுடன் ஊரைவிட்டே ஓடினாள்.\n\nஅவளுடைய பெற்றோரை காவலர் கைது செய்து சிறையில் அடைத்தனர். ஆனாலும் மாமன், பழி தீர்க்கும் படலத்தை கைவிடவில்லை. கொள்ளைக்காரர்களுடன் பூலான்தேவிக்கு தொடர்பு இருப்பதாக கிராம மக்களை தூண்டிவிட்டு புகார் செய்தான். இதனால் காவல் பிடியில் பூலான்தேவி சிக்கினாள். சட்டம், நீதியை பாதுகாக்க வேண்டியகாவல் துறையினர் பூலான்தேவியிடம் நெறிமுறை தவறி நடந்தனர். கற்புக்கு மீண்டும் களங்கம் விளைவித்தனர். இப்படி பூலான்தேவியின் இளம் வயதில் இருந்த வறுமை, பசி, பட்டினி, பலாத்காரம், காவல் அடக்கு முறை போன்றவை மீண்டும் மீண்டும் தலைதூக்கின. எனவே இவற்றையெல்லாம் எதிர்த்து போராடவேண்டும் என்ற துணிச்சலை உள்ளத்தில் சவாலாக ஏற்றாள்.\n\nSection::::பாலியல் கொடுமை.\nபூலான்தேவி மீதான வழக்கு கோர்ட்டில் விசாரணைக்கு வந்தது. 15 வயதில் கொடூர தாக்குதல்களுக்கு அவள் ஆளாகி இருப்பதை உணர்ந்த நீதிபதி கருணை காட்டி அவளை விடுவிக்க உத்தரவிட்டார். ஓராண்டுக்குப் பின் திடீரென்று ஒருநாள் பாபு குஜார்சிங் என்ற கொள்ளைக்காரன் பூலான்தேவியை கடத்திச்சென்றான். அந்த கொள்ளைக் கும்பலில் இருந்தபோதுதான் பூலான்தேவி குதிரை ஏற்றம் மற்றும் துப்பாக்கியால் குறி தவறாமல் சுடும் பயிற்சியை பெற்றாள்.\n\nSection::::சம்பல் கொள்ளைக் காரி.\nஅந்த கொள்ளை கும்பலில் இருந்த விக்ரம்மல்லா என்பவன் அவளுக்கு மிகவும் பாதுகாப்பாக இருந்தான். அவர்களுக்குள் காதல் மலர்ந்தது. கொள்ளை கும்பல் தலைவன் பாபு குஜர்சிங் கொல்லப்பட்டான். விக்ரம் கொள்ளைக்கூட்டத்துக்கு தலைவனாகி பூலான்தேவியை திருமணம் செய்தான். இந்த சந்தர்ப்பத்தில் பூலான்தேவி தன்னுடைய முதல் கணவன் புட்டிலாலை சந்தித்து பிரம்பால் அவனை அடித்து தனது ஆத்திரத்தை தீர்த்துக்கொண்டாள். இவரை ஒரு கிராமமே வரிசையில் நின்று பாலியல் கொடுமைப்படுத்தியது. துப்பாக்கிசுடுவதில் கொள்ளைக் கூட்டத்தாரிடம் பயிற்சிப் பெற்ற இவர் கொள்ளைக்காரியாக மிகுந்த ஆரவாரத்துடன இந்தியாவில் சம்பல் பள்ளத்தாக்கில் கொள்ளைக்கூட்டத் தலைவியாக வலம் வந்தவர். இதனால் சம்பல் கொள்ளைக்காரி என்று அழைக்கப்பட்டார். விக்ரம்மல்லா உதவியோடு தனக்கு தீங்கு செய்தவர்களை ஒருவர் பின் ஒருவராக தீர்த்து கட்டினாள். ஆனாலும் அவளுடைய ஆத்திரம் தணியவில்லை.\n\nஇந்த நிலையில் 1980_ம் ஆண்டு ஆகஸ்டு 13_ந்தேதி கொள்ளை கோஷ்டிகளுக்குள் மோதல் ஏற்பட்டது. இதில் விக்ரம் மல்லா கொல்லப்பட்டான். இதனால் பூலான்தேவி மீண்டும் தனிமைப்படுத்தப்பட்டாள். தாகூர் வகுப்பைச் சேர்ந்த சிலர் பூலான்தேவியை சிறை பிடித்து சென்றனர். அவளது கற்பை சூறையாடினார்கள். பிறகு கிராமவாசிகள் உதவியுடன் காட்டுக்குள் தப்பித்துச் சென்றாள், பூலான்தேவி.\n\nவிக்ரம் மல்லாவை கொன்றவர்களை பழிக்குப்பழி வாங்க துடித்த பூலான்தேவி, மான்சிங் என்ற கொள்ளைக்காரனுடன் இணைந்து ஒரு புதிய கொள்ளைக் கூட்டத்தை உருவாக்கினாள். 1981_ம் ஆண்டு பிப்ரவரி 14_ந்தேதி வடக்கு டெல்லி அருகேயுள்ள பிக்மாய் என்ற கிராமத்துக்கு தனது கொள்ளை கோஷ்டியுடன் சென்றாள். விக்ரம் மல்லாவை கொன்றவர்களுக்கு அந்த கிராமவாசிகள் தஞ்சம் அளித்தனர் என்று குற்றம் சாட்டினாள். அந்த கிராம மக்கள் \"எங்களுக்கு எதுவுமே தெரியாது\" என்று எவ்வளவோ கெஞ்சியும் பூலான்தேவி அந்த கிராமவாசிகளை வரிசையில் நிற்க வைத்தாள். குருவியை சுடுவதுபோல் சுட்டாள். அதில் 22 பேர் துடிதுடித்து செத்தார்கள். 8 பேர் கை_கால்களை இழந்தார்கள்.\n\nஇந்த கொலை சம்பவம் இந்தியா முழுவதையும் உலுக்கியது. பூலான்தேவியை பற்றிய செய்தி நாடு முழுவதும் பரவியது. அது மட்டுமல்ல உத்தரபிரதேச அரசியலில் பெரும் திருப்பத்தை ஏற்படுத்தியது. உத்தரபிரதேச முதல் மந்திரியாக இருந்த வி.பி.சிங் 1982_ல் பதவியை ராஜினாமா செய்தார். உத்தரபிரதேசம், மத்திய பிரதேசம் ஆகிய இரு மாநில போலீஸ் படைகளும் உஷார் படுத்தப்பட்டன. காடுகளில் புகுந்து பூலான்தேவியை வேட்டையாடினார்கள். ஆனாலும் அவள் சிக்கவில்லை.\n\nபூலான்தேவியை உயிருடனோ, பிணமாகவோ கொண்டு வந்தால் ரூ.2 லட்சம் பரிசு வழங்கப்படும் என்று அறிவிக்கப்பட்டது. போலீஸ் கண்ணில் படாமல் திரிந்த பூலான்தேவி அப்போதும் தனது எதிரிகளை தீர்த்துக்கட்டியபடியே இருந்தாள். நேபாளத்துக்கு அவள் தப்பி ஓடிவிட்டதாக பேசப்பட்டது. ஆனாலும் கொஞ்ச நாளிலேயே அவள் உ.பி.க்குள் திரும்பினாள்.1982_ம் ஆண்டு டிசம்பரில் ஜலான் மாவட்டத்தை சேர்ந்த 3 மிராசுதாரர்களை கடத்திச்சென்றாள். இதுவே அவள் கடைசியாக அரங்கேற்றிய தாக்குதலாகும்.\n\nSection::::கைதும் விடுதலையும்.\nபல கொலை, கொள்ளைகளில் ஈடுபட்ட பூலான்தேவி, 1983_ம் ஆண்டு பிப்ரவரி மாதம் 12_ந்தேதி மத்தியபிரதேசத்தில் அப்போதைய முதல்_மந்திரி அர்ஜூன்சிங் முன்னிலையில் சரண் அடைந்தாள். முதலில் குவாலியர் ஜெயிலில் பூலான்தேவி அடைக்கப்பட்டாள். பின்னர் புற்று நோய்க்கு சிகிச்சை பெறுவதற்காக டெல்லி திகார் ஜெயிலுக்கு மாற்றப்பட்டாள்.\n11 ஆண்டுகளுக்கு மேலாக ஜெயில் தண்டனை அனுபவித்ததும் வழக்கு விசாரணையில் தாமதம் ஏற்பட்டு வந்ததால் தன்னை விடுதலை செய்யவேண்டும் என்று பூலான்தேவி சுப்ரீம் கோர்ட்டில் முறையீடு செய்து இருந்தாள். இதற்கிடையில் உத்தரபிரதேசத்தில் பதவி ஏற்ற முலாயம்சிங் யாதவ் தலைமையிலான கூட்டணி அரசு, பூலான்தேவிக்கு எதிரான வழக்குகளைத் திரும்பப் பெற்றது. மத்தியபிரதேச மாநிலத்திலும் அவள் சம்பந்தப்பட்ட வழக்குகள் எதுவும் நிலுவையில் இல்லை. \nஇந்த சூழ்நிலையில் பூலான் தேவியை பிணையத்தில் விடுதலை செய்து உச்ச நீதிமன்ற கோர்ட்டு நீதிபதிகள் 18_2_1994 அன்று உத்தரவிட்டனர். விடுதலையாகும் பூலான் தேவிக்கு பலத்த பாதுகாப்பு அளிக்கவேண்டும் என்றும் நீதிபதிகள் குறிப்பிட்டு இருந்தனர்.\n\nSection::::மக்களவை உறுப்பினர்.\nகொள்ளைக்காரியாக இருந்து மனம் திருந்தி சரண் அடைந்த பூலான்தேவி, பாராளுமன்ற தேர்தலில் போட்டியிட்டு, 2 முறை \"எம்.பி\" ஆனார். 1991_ம் ஆண்டு பாராளுமன்ற தேர்தல் நடைபெற்றது. அந்த சமயத்தில் பூலான்தேவி சிறையில் இருந்தார். என்றாலும் சிறையில் இருந்தபடியே டெல்லி பாராளுமன்ற தொகுதியில் போட்டியிட்டார்.\nநடிகர் ராஜேஷ் கன்னாவை (காங்.) எதிர்த்து நின்றார். ஆனால் பூலான் தேவிக்கு வெற்றிக்கனி கிட்டவில்லை. தோல்வி அடைந்தார். இருப்பினும் அரசியல் மீது அவருக்கு ஒரு கண் இருந்தது. 1994_ம் ஆண்டு பிப்ரவரி மாதம் சிறையில் இருந்து விடுதலை ஆனார். 1994_ம் ஆண்டு ஜுலை மாதம் 5_ந்தேதி உமத்சிங் என்பவரை பூலான்தேவி திருமணம் செய்து இல்லற வாழ்வில் நுழைந்தார்.\nசமூக சேவையில் அவருக்கு அதிக ஆர்வம் உண்டாகியது. இதனால் பிற்படுத்தப்பட்ட மக்களின் நலனுக்காக ஒரு சேவை அமைப்பை தொடங்கினார். பின்னர் முலாயம்சிங் யாதவ் தலைமையிலான சமாஜ்வாடி கட்சியில் சேர்ந்தார். 1996_ம் ஆண்டு பாராளுமன்ற தேர்தலில் உத்தரபிரதேசத்தில் உள்ள மிர்சா பூர் தொகுதியில் சமாஜ்வாடி கட்சி வேட்பாளராக போட்டியிட்டு வெற்றி பெற்றார்.\nதாழ்த்தப்பட்ட மக்களுக்காக பாராளுமன்றத்தில் குரல் கொடுத்தார். பழைய வழக்குகள் பூலான் தேவிக்கு தொல்லை கொடுத்துக் கொண்டே இருந்தன. கோர்ட்டு படிக்கட்டுகளில் ஏறி இறங்க வேண்டியது இருந்தது. இதற்காக பாராளுமன்றம் முன்பு தர்ணா நடத்தினார். பிறகு 1999_ம் ஆண்டு நடந்த பாராளுமன்ற தேர்தலிலும் அதே மிர்சாபூர் தொகுதியில் 2_வது முறையாக நின்று அபார வெற்றி பெற்றார்.\nபூலான்தேவி 2,90,849 ஓட்டுகளும், அவரை எதிர்த்த பா.ஜனதா வேட்பாளருக்கு 84,476 ஓட்டுகளும் கிடைத்தன. அதாவது, பூலான்தேவி சுமார் 2 லட்சம் ஓட்டுகள் வித்தியாசத்தில் ஜெயித்தார். \"நான் பூலான்தேவி\" என்ற தலைப்பில் தனது வாழ்க்கை வரலாறு பற்றிய சுய சரிதையை பூலான்தேவி எழுதினார்.\n\"பாண்டிட் குயின்\" சினிமா படம் வெளிவந்தபிறகு சர்வதேச அளவில் பேசப்பட்டார்.\n\nSection::::படுகொலை.\n2001 சூலை 25 இல், பூலான் தேவி புதுதில்லியில் உள்ள அவரது இல்லத்தில் இருந்து மகிழுந்தில் ஏறிப் புறப்படும் போது முகமூடி அணிந்த மூவரால் சுடப்பட்டு இறந்தார். அவரது தலையில் மூன்று தடவைகளும், உடம்பில் இரண்டு தடவைகளும் சுடப்பட்டன. சுட்டவர்கள் மாருதி வாகனத்தில் ஏறித் தப்பிச் சென்றனர். உடனடியாக மருத்துவமனைக்கு எடுத்துச் செல்லப்பட்டாலும், அவர் இறந்துவிட்டதாக மருத்துவர்கள் அறிவித்தனர். கொலை தொடர்பாக குற்றம் சாட்டப்பட்டுத் தேடப்பட்டு வந்த சேர் சிங் ராணா என்பவர் பின்னர் காவல் துறையினரிடம் சரணடைந்தார். பெக்மாய் படுகொலைகளில் பூலான் தேவி உயர் வகுப்பைச் சேர்ந்த நபர்களைக் கொலை செய்தமைக்காக பழி வாங்கவே தாம் கொலை செய்ததாக ராணா கூறினார்.. இது தொடர்பான வழக்கில் ராணா குற்றவாளியாகக் காணப்பட்டதை அடுத்து அவருக்கு 2014 ஆகத்து 14 இல் நீதிமன்றம் ஆயுள்தண்டனையும், அபராதமும் விதித்துத் தீர்ப்பளித்தது.\n"}
{"id": "56133", "url": "https://ta.wikipedia.org/wiki?curid=56133", "title": "மீட்புப் பணம்", "text": "மீட்புப் பணம்\n\nமீட்புப் பணம் (Ransom)\nசிறைப்பிடிக்கப்பட்ட பிணையக் கைதிகளை, கடத்தப்பட்டவர்களை விடுவிப்பதற்காக கடத்தல்காரர்கள், சிறைபிடித்தவர்கள் அல்லது தீவிரவாதிகளால் கேட்கப்படும் மீட்புத்தொகையையே மீட்புப் பணம் அல்லது பிணய மீட்புப்பணம் என்பர். இது ஒரு குற்ற செயலாகும். பல போக்கிலிகள் மற்றும் கொள்ளையர்கள் வசதி மிக்கவர்களை அல்லது அவர்களின் குழந்தைகளை கடத்தி ஒரு இருப்பிடத்தில் பிணையமாக வைத்து விடுவிப்பதற்காக பிணை மீட்புத் தொகையை கேட்பர்.\n"}
{"id": "56139", "url": "https://ta.wikipedia.org/wiki?curid=56139", "title": "எம்டன் ஜெர்மானியப் போர்க்கப்பல்", "text": "எம்டன் ஜெர்மானியப் போர்க்கப்பல்\n\nஎம்டன் ஜெர்மனிப் போர்க்கப்பல் (German cruiser Emden)\nஜெர்மன் இலகு வகைப் போர்க்கப்பல் பல வியத்தகு போர்ச்செயல்களை புரிந்து சாதனைப்படைத்த ஒன்றாகும். முதலாம் உலகப்போரின் முடிவிற்குப்பின் ஜெர்மானியால் நிர்மானிக்கப்பட்ட எம்டன் கப்பல்களில் மூன்றாவது போர்க்கப்பலே இந்த எம்டன்.\n\n1921 ல் வடிவமைக்கத் தீர்மானிக்கப்பட்ட இக்கப்பல் நேச நாடுகள் மற்றும் வெர்சாய் ஒப்பந்த நிர்பந்தத்தினால் இதன் உருவாக்கம் சற்றுக் காலதாமதம் ஆனது. இறுதியாக ஜனவரி 6, 1925 ல் அறிமுகப்படுத்தப்பட்டது. அக்டோபர் 15 , 1925 ல் போர்களில் பயன்படுத்தப்பட்டது. சோதனை முயற்சியாக எம்டன் அட்லாண்டிக், பசிபிக் மற்றும் மத்தியத்தரைக் கடல் பகுதிகளில் 1926 முதல் 1939 வரை பயன்படுத்தப்பட்டது.\n\nசெப்டம்பர் 4, 1939 ல் இரண்டாம் உலகப்போரின் போது பிரித்தானியர்களின் வான் தாக்குதல்களால் இக்கப்பல் சேதத்திற்குள்ளானது. இதை சீர்செய்தபின் மீண்டும் வடக்குக் கடல்பகுதியில் பயன்படுத்தப்பட்டது. பின் ஓஸ்லோவில் நடந்த போரில் பங்குப்பெற்று பெரிய கப்பல்களான புலுச்சர், ஆஸ்கார்பர்க் கப்பல்களை மூழ்கச்செய்தது.\n\nஜெர்மன் முன்னாள் அதிபர் பால் வோன் இன்டன்பெர்க்கினுடைய இறப்பிற்குப்பின் அவர் உடலை சுமந்து வந்தப் பெருமை இக்கப்பலுக்குண்டு. ஏப்ரல் 9,1945 முதல் ஏப்ரல் 10, 1945 ஒரே இரவில் ஜெர்மனியின் கீல் பகுதியில் அடைந்த பலத்த வான்தாக்குதலில் மிகுந்த சேதத்திற்குள்ளானது. ஏப்ரல் 25, 1945 ல் படைப்பிரிவில் இருந்து விலக்கப்பட்டு மே 3 ல் துண்டுதுண்டாக சிதைக்கப்பட்டது.\n"}
{"id": "56157", "url": "https://ta.wikipedia.org/wiki?curid=56157", "title": "எம்டன்", "text": "எம்டன்\n\nஎம்டன் (\"Emden\") என்ற பெயரில் உள்ள கட்டுரைகள்:\n\n----\n"}
{"id": "56162", "url": "https://ta.wikipedia.org/wiki?curid=56162", "title": "சென்ட்ரார்கைடீ", "text": "சென்ட்ரார்கைடீ\n\nசென்ட்ரார்கைடீ \"(Centrarchidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தின் பெயர் \"சென்ட்ரார்கசு\" \"(Centrarchus)\" என்னும் பேரினத்தின் பெயரைத் தழுவியது. இப் பேரினத்தில் \"செ. மாக்குரோடெரசு\" \"(C. macropterus)\" என்னும் ஒரு இனம் மட்டுமேயுள்ளது. \"சென்ட்ரார்கைடீ\" குடும்பத்தில் உள்ள 27 இனங்கள் எல்லாமே வட அமெரிக்காவைத் தாயகமாகக் கொண்டவை. \n\nஇக் குடும்பத்து மீனினங்கள் குறைந்தது மூன்று குதமுட்களைக் கொண்டிருப்பது இவற்றின் தனித்துவமான இயல்பாகும். முதுகுமுட்கள் 5 - 13 வரை இருக்கும். எனினும் பெரும்பாலானவை 10 - 12 முதுகுமுட்களைக் கொண்டவையாக இருக்கின்றன. போலிப்பூக்கள் (pseudobranch) சிறியவையாக மறைந்து காணப்படும். இக் குடும்பத்து மீன்களில் பெரும்பாலானவை 20 சதம மீட்டருக்கும் (7.9 அங்குலம்), 30 சதம மீட்டருக்கும் (12 அங்குலம்) இடைப்பட்ட நீளம் கொண்டவை. ஆனாலும், இவற்றுள் மிகச் சிறிய மீனினங்களும் உள்ளன. \"கரும்பட்டைச் சூரியமீன்\" \"(blackbanded sunfish)\" எனப்படும் மீன்கள் 8 ச.மீ (3.1 அங்) நீளம் மட்டுமே கொண்டவை. இக் குடும்பத்திலுள்ள மிகவும் நீளமான மீன்கள் ஒரு மீட்டர் (3.3 அடி) நீளம் வரை வளரக்கூடியன.\n\nஇக் குடும்பத்தில் உள்ள பல இனங்களைச் சேர்ந்த ஆண் மீன்கள் தமது வால்களினால் பள்ளம் தோண்டி அதில் இடப்படும் முட்டைகளைக் காவல் காக்கின்றன. \n\n"}
{"id": "56164", "url": "https://ta.wikipedia.org/wiki?curid=56164", "title": "பேர்சைடீ", "text": "பேர்சைடீ\n\nபேர்சைடீ \"(Percidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை வட அரைக்கோளப் பகுதியின் உவர் நீர் நிலைகளில் வாழுகின்றன. இந்தக் குடும்பத்தில் உள்ள 10 பேரினங்களில் 200 இனம் (உயிரியல்)|இனங்கள்]] உள்ளன. இக் குடும்பத்திலுள்ள பேரினங்கள்:\n\n\"அமோகிரிப்டா\" \"(Ammocrypta)\"\n\"கிரிசுட்டலேரியா\" \"(Crystallaria)\"\n\"எத்தியோசுத்தோமா\" \"(Etheostoma)\"\n\"சிம்னோசெஃபாலசு\" \"(Gymnocephalus)\"\n\"பேர்சா\" \"(Perca)\"\n\"பேர்சரைனா\" \"(Percarina)\"\n\"பேர்சைனா\" \"(Percina)\"\n\"ரோமனைக்திசு\" \"(Romanichthys)\"\n\"சாண்டர்\" \"(Sander)\"\n\"சிங்கெல்\" \"(Zingel)\"\n\n"}
{"id": "56169", "url": "https://ta.wikipedia.org/wiki?curid=56169", "title": "பிலிம்பேர் விருதுகள்", "text": "பிலிம்பேர் விருதுகள்\n\nபிலிம்பேர் விருதுகள் (\"Filmfare Awards\") இந்தியாவில் பாலிவுட் திரைப்படங்களுக்கு வழங்கப்படுகின்றன. இவை முதன் முதலாக 1954 ஆம் ஆண்டு வழங்கப்பட்டது. இது ஆரம்பத்தில் கிளேயார் விருதுகள் என்ற பெயரில் பிலிம்பேர் இதழாசிரியரின் பெயரில் வழங்கப்பட்டு வந்தது. இவ்விருதுகளுக்கான திரைப்படங்களை பொதுமக்களின் வாக்கெடுப்பு, திரைப்பட நிபுணர்களைக் கொண்ட குழுவின் பரிந்துரை ஆகிய இரு முறைகளைக் கொண்டு தேர்ந்தெடுக்கப்படுகின்றன. மொத்தம் 31 விருதுகள் வழங்கப்படுகின்றன.\n\n\n"}
{"id": "56196", "url": "https://ta.wikipedia.org/wiki?curid=56196", "title": "போபால் பேரழிவு", "text": "போபால் பேரழிவு\n\nபோபால் பேரழிவு அல்லது போபால் துன்பம் டிசம்பர் 3, 1984 ல் இந்தியாவில் உள்ள போபாலில் உள்ள தொழிற்சாலையில் ஏற்பட்ட நச்சு வளிமக் கசிவினால் (வாயுக் கசிவினால்) ஏற்பட்ட பல்லாயிரக்கணக்கான உயிரிழப்புகளை நினைவுகூறும் ஒரு துன்ப நிகழ்வாகும்.\n\nயூனியன் கார்பைடு எனும் பூச்சிகொல்லி மருந்து தயாரிக்கும் தொழிற்சாலையில் மீத்தைல் ஐசோ சயனேட் எனும் நச்சு வளிமம் கசிந்ததினால் ஐந்து இலட்சத்திற்கும் மேற்பட்ட மக்கள் பாதிக்கப்பட்டனர். உடனடி உயிரிழப்பாக ஏறத்தாழ 2,259 பேர் நச்சு வளிமம் தாக்கி இறந்தனர். அதற்கடுத்த இரண்டு வாரங்களில் மேலும் 8,000 பேர் இறந்தனர். இன்னும் 8,000 பேர் வளிமத்தின் தாக்கத்தினால் ஏற்பட்ட நோயால் பாதிக்கப்பட்டு இறந்தனர். போப்பால் பேரழிவு உலகில் உள்ள தொழிற்சாலைகளால் ஏற்பட்ட பேரழிவுகளில் மிக அதிகப் பாதிப்பை ஏற்படுத்திய பேரழிவாகக் கருதப்படுகிறது. இதனால் அங்குள்ள பாதிப்புகளை ஆராய 1993 ஆம் ஆண்டு அனைத்து நாடு மருத்துவக்குழு ஆணையம் இங்கு ஏற்படுத்தப்பட்டது.\n\nஇந்த நிகழ்வுக்குக் காரணமான \"யூனியன் கார்பைடு இந்தியா லிமிடட்\" என்ற நிறுவனம் 51% உரிமையுடன் 1969 ல் போப்பாலில் நிறுவப்பட்டதாகும். இதன் உரிமை யூனியன் கார்பைடு கார்ப்பொரேசனுக்கு சொந்தமானதாகும். இதன் 49% உரிமை இந்திய நிர்வாகத்திற்குச் சொந்தமானதாகும். இந்நிறுவனத்தின் முக்கிய குற்றவாளியாக சித்தரிக்கப்பட்ட யூனியன் கார்பைடு நிறுவனத்தின் அப்போதைய முதன்மை செயல் அதிகாரி வாரன் அண்டர்சன் இந்த வழக்கில் குற்றவாளியாக அறிவிக்கப்பட்டார். விபத்து நடந்தபின் இந்தியாவில் வைத்துக் கைது செய்யப்பட்ட வாரன் அண்டர்சன், அப்போதைய அரசியல் தலையீடுகளால் இந்தியாவை விட்டு கௌரவத்தோடு விமானத்தில் ஏற்றி அவரது தாய்நாட்டிற்கு அனுப்பி வைக்கப்பட்டார். பிணையம் பெற்று வெளிவந்த அண்டர்சன் அமெரிக்காவிற்கு திரும்பிய பின் மீண்டும் இந்தியா வர மறுத்தார். அமெரிக்கக் குடிமகனான ஆண்டர்சனை இந்தியாவிடம் ஒப்படைக்க அமெரிக்க அரசு மறுத்து வந்தது.செப்டம்பர் 29, 2014 அன்று அமெரிக்காவில் இவர் இறந்தார்.\n\nஇந்நிகழ்வுக்குக் காரணமானவர்களை தண்டிக்கக் கோரியும், போதுமான நட்ட ஈடு வழங்கக் கோரியும் தொடர்ந்து மக்கள் போராட்டங்கள் நடைபெற்று வருகின்றன.\n\nSection::::27 ஆண்டுகளுக்குப் பின்னும் இழப்பீடு கிடைக்கவில்லை.\nபோபால் நகர மக்கள் தம் நகரத்தில் 27 ஆண்டுகளுக்கு முன் நிகழ்ந்த பேரழிவை 2011, டிசம்பர் 3ஆம் நாள் நினைவுகூர்ந்தார்கள். நச்சுவாயுக் கசிவின் காரணமாக நேரடியாகத் தாக்கப்பட்டு உயிர் இழந்தவர்கள் எண்ணிக்கை 3,787 என்று அதிகாரப்பூர்வமாகக் கணக்கிடப்பட்டுள்ளது. நச்சுவாயுக் கசிவால் பாதிக்கப்பட்டு, வெவ்வேறு நோய்களுக்கு ஆளாகி இறந்தவர்கள் பல்லாயிரக் கணக்கினர் என்று கணிக்கப்பட்டுள்ளது.\n\n2006இல் அரசு வெளியிட்ட தகவல்படி, 5,58,125 பேர் நச்சுவாயுக் கசிவினால் பாதிக்கப்பட்டனர். அவர்களுள் 3,900 பேர் மிகக் கடுமையான பாதிப்புக்கு உள்ளாயினர்.\n\nநச்சுவாயுக் கசிவின் காரணமாகச் சிறுநீரகம் பாதிக்கப்பட்டு, மாற்றுச் சிறுநீரகம் பெற ஏற்பாடு செய்வோருக்கு உதவித் தொகையாக இரண்டு இலட்சம் ரூபா கொடுக்கப்படும் என்று உள்நாட்டு அமைச்சர் ப. சிதம்பரம் அறிவித்திருந்தார். அதை நம்பி மாற்றுச் சிறுநீரகம் பெற ஏற்பாடு செய்தவர்களுக்கு இன்னும் அந்த உதவி கிடைக்கவில்லை. மத்தியப் பிரதேச மாநில அரசு கணிப்புப்படி, 9 ஆயிரத்துக்கு மேற்பட்ட மக்கள் நச்சுவாயுவால் பாதிக்கப்பட்டு, புற்று நோய்க்கும் சிறுநீரக முழுச்செயலிழப்புக்கும் (total renal failure = TRF) ஆளாகி, இழப்பீடு கோரி மனுக்கொடுத்துள்ளனர். அந்த மனுக்கள் எல்லாம் நேர்மையான கோரிக்கைகளே. அப்படியிருக்க, 2000 புற்றுநோய் மனுக்கள், 1000 சிறுநீரக முழுச்செயலிழப்பு மனுக்கள் ஆகியவற்றுக்கு மட்டுமே நிதி ஒதுக்கப்பட்டதாக அமைச்சர்கள் கூறியுள்ளனர்.\n\nSection::::இழப்பீடு கொடுக்க மறுப்பு.\nயூனியன் கார்பைடு நிறுவனமும் அதை வாங்கிய டோ கெமிக்கல்ஸ் என்னும் நிறுவனமும் நச்சுவாயுக் கசிவால் பாதிக்கப்பட்ட மக்களுக்கு பொருத்தமான இழப்பீடு கொடுக்க மறுத்துவருகின்றன. முதலில் நீதிமன்றம் விதித்த 750 கோடி ரூபாய்க்கு மேல் இழப்பீடு கொடுக்கமுடியாது என்பது அவர்கள் நிலைப்பாடு. அதற்கு எதிராக 7,700 கோடி ரூபா இழப்பீடு கொடுக்கவேண்டும் என்று இந்திய அரசு தரப்பில் வாதாடப்படுகிறது. 1989இல் நீதிமன்றத்தால் விதிக்கப்பட்ட இழப்பீட்டுத் தொகை 3,000 சாவுகள், 20,000 பேர் கடினமாகப் பாதிக்கப்பட்டவர்கள், 50,000 பேர் குறைந்த அளவு பாதிக்கப்பட்டவர்கள் என்று இடப்பட்ட கணக்கின் அடிப்படையில் வழங்கப்பட்டது. ஆனால், தற்போதைய கணக்குப்படி, நச்சுவாயுக் கசிவால் உயிரிழந்தோர் எண்ணிக்கை 5,295. கடுமையாகப் பாதிக்கப்பட்டோர் 35,000 பேர். குறைந்த அளவு பாதிக்கப்பட்டோர் 5.27 இலட்சம் பேர்.\n\nஎனவே, இழப்பீட்டுத் தொகையாக 7,700 கோடி ரூபாய் கொடுக்க வேண்டும் என்று இந்திய அரசு கோருகிறது. இந்த உதவி என்று கிடைக்குமோ என்று காத்திருக்கின்றனர் போபால் மக்கள்.\n\nSection::::தூய குடிநீர் வழங்க உச்ச நீதி மன்றம் ஆணை.\n2012ஆம் ஆண்டு மே மாதத்தில் இந்திய உச்ச நீதி மன்றம் மத்தியப் பிரதேச அரசுக்கு மூன்று மாத கெடு கொடுத்து, போப்பால் நகரில் நச்சு வாயுக் கசிவினால் பாதிக்கப்பட்டு சுத்த குடிநீர் கிடைக்காமல் தவிக்கின்ற 18 குடியேற்றப் பகுதிகளுக்கு சுத்த நீர் குழாய் இணைப்புகள் வழங்கும்படி உத்தரவிட்டது. போப்பால் பேரழிவு நடந்து 30 ஆண்டுகளாக மாசடைந்த நீரையே குடிக்கும் கட்டாயத்துக்கு மக்கள் தள்ளப்பட்டுள்ளார்கள்.\n\nSection::::நெடு நாளைய பிரச்சினை.\nபோப்பால் யூனியன் கார்பைடு ஆலையில் நச்சு வாயு வெளிப்பட்டதால் ஏற்பட்ட பேரழிவு நிகழ்வதற்கு முன்னரே நிலத்து அடி நீர் மாசடையத் தொடங்கிவிட்டிருந்தது. ஆலையிலிருந்து வழக்கமாக வெளியான கழிவுநீரில் நச்சுக் கலந்த வேதிப்பொருள்கள் அடங்கியிருந்ததால் அந்த இடர்ப்பாடு ஏற்பட்டிருந்தது.\n\n2005ஆம் ஆண்டு உச்ச நீதி மன்றம் போப்பால் பேரழிவால் பாதிக்கப்பட்ட மக்களின் வீடுகளுக்குத் தூய குடிநீர் வழங்க மாநில அரசும் நகர ஆட்சியாளரும் ஏற்பாடு செய்ய உத்தரவிட்டிருந்தது. ஆனால் அந்த உத்தரவு செயல்படுத்தப்படாமலே கிடப்பில் போடப்பட்டது.\n\nமக்களுக்கு வழங்கப்படுகின்ற குடிநீர் இன்றுகூட மஞ்சள் நிறம் கொண்டு, வழக்கமான குடிநீரின் சுவை இன்றி சப்பென்று உள்ளது. இதனால் மக்களின் நலம் பெருமளவு பாதிப்புக்கு உள்ளாகின்றது.\n\nயூனியன் கார்பைடிடம் இருந்து தொழிலகத்தை வாங்கிய டோ கெமிக்கல்சு நிறுவனம் நச்சுவாயுக் கசிவால் பாதிக்கப்பட்ட மக்களுக்கு இழப்பீடு கொடுக்க தனக்குப் பொறுப்பில்லை என்று கூறிவருகிறது.\n\nஇந்நிலையில், பாதிக்கப்பட்ட மக்களுக்கு அடிப்படைத் தேவையான தூய நீரும், நச்சு கலவாத சூழலும் கிடைக்குமாறு அரசு நடவடிக்கை எடுக்க வேண்டும் என்று உச்ச நீதி மன்றம் ஆணை பிறப்பித்தது. அந்த ஆணை செயலாக்கம் பெறுகிறதா என்று கண்காணித்து 2012 ஆகத்து 13ஆம் நாள் அறிக்கை வழங்குமாறு பணித்து ஒரு குழுவையும் நீதி மன்றம் அமைத்தது.\n\nSection::::ஆபத்தான கழிவுப் பொருள்கள்.\nபோப்பால் பேரழிவால் எழுந்த நச்சுக் கழிவுப் பொருள்கள் மூடப்பட்ட யூனியன் கார்பைடு தளத்தில் இன்றளவும் குவிந்து கிடக்கின்றன. அவற்றின் அளவு 350 டன் என்று கணிக்கப்பட்டுள்ளது. இக்கழிவுப் பொருள்களை இந்தியாவிலேயே புதைக்காமல், செருமனியின் ஹாம்பர்க் நகருக்குக் கொண்டுசெல்ல ஒரு செருமானிய நிறுவனம் முன்வந்த போதிலும் நடவடிக்கை எடுக்கப்படவில்லை.\n\nஇந்த விபத்து நடந்து ஏறக்குறைய மூன்று பத்தாண்டுகளுக்குப்பின் ஜூலை 3, 2012 இல் இந்திய நடுவண் அமைச்சரவை, அங்கு தேங்கிக் கிடக்கும் 350 டன்கள் நச்சுக் கழிவுப் பொருளைப் பாதுகாப்பாக, வான்வழியாக செருமானிய நிறுவனத்தின் (GIZ) மூலம் அகற்றுவதற்கும் அதற்கான செலவு 25 கோடி ரூபாய்க்கும் ஒப்புதல் அளித்தது. இது ஓராண்டு காலத்துக்குள் செயல்படுத்தப்பட வேண்டும் என்றும் முடிவானது. ஆகஸ்டு 9, 2012 அன்று, இக்கழிவுகளை 6 மாதங்களுக்குள் அகற்றுவதற்கு உடனடி நடவடிக்கை எடுக்கப்பட வேண்டுமென நடுவண் அரசுக்கும் மத்தியப் பிரதேச மாநில அரசுக்கும் உச்சநீதி மன்றம் உத்தரவு பிறப்பித்தது. செப்டம்பர் 17, 2012 இல் அந்த செருமானிய நிறுவனம் இக்கழிவுகளை அகற்ற மறுத்து விட்டது.\n\nஇந்தியாவிலிருந்து நச்சுத்தன்மை கொண்ட கழிவுகளை செருமனிக்குக் கொண்டுசென்று புதைத்தால் செருமானிய மக்கள் அதனால் பாதிக்கப்படுவார்கள் என்றும், அவர்களது உடல்நலம் கருதி நச்சுப் பொருள்களைக் கொண்டுசெல்லக் கூடாது என்றும் செருமானிய பத்திரிகைகள் பரப்புரை செய்தன.\n\nஇந்தியாவுக்குள்ளும் போப்பால் கழிவுகளைத் தம் பகுதியில் புதைக்கக் கூடாது என்று மாநில அரசுகள் கூறிவருகின்றன.\n\n"}
{"id": "56197", "url": "https://ta.wikipedia.org/wiki?curid=56197", "title": "தீங்குயிர்கொல்லி", "text": "தீங்குயிர்கொல்லி\n\nதீங்குயிர்கொல்லிகள் அல்லது பீடைகொல்லிகள் எனப்படுபவை தீங்குயிர்/பீடைகளையும் களைகளையும் கட்டுப்படுத்தும் அல்லது அழிக்கும் அல்லது விலகச் செய்யும் (repelling) அல்லது அவற்றின் தாக்கத்தைத் தணித்து வைக்கும் தன்மை கொண்ட சில பொருட்களின் கலவையாகும் தீங்குயிர்கொல்லிகள் என்ற சொல் களைக்கொல்லி, பூச்சிக்கொல்லி (இவற்றில் பூச்சி வளர்ச்சி கட்டுபடுத்திகள், கரையான்கொல்லிகள் அடங்கும்), புழுக்கொல்லி, மெல்லுடலிக்கொல்லி, மீன்கொல்லி, பறவைக்கொல்லி, கொறிப்பிக்கொல்லி, குச்சுயிரிக்கொல்லி, பூச்சி விரட்டுவன, விலங்கு விரட்டுவன, நுண்ணுயிர்க்கொல்லி, பூஞ்சைக்கொல்லி ஆகியவற்றை அடக்கும். தீங்குயிர்கொல்லிகளில் 80% மானவை களைகொல்லிகளாகும். பெரும்பாலான தீங்குயிர்கொல்லிகள் பயிர் பாதுகாப்புக்கானவையே. இவை பொதுவாக பயிரைக் களைகள், பூஞ்சைகள், பூச்சிகள் ஆகியவற்றில் இருந்து காப்பாற்றுகின்றன. இவை வேளாண்மையில் பெரிதும் பயன்படுத்தப்படுகின்றன.\n\nபொதுவாக, ஒரு தீங்குயிர்கொல்லி என்பது வேதிப்பொருளாகவோ அல்லது நச்சுயிரி, குச்சுயிரி, பூஞ்சை போன்ற உயிரியாகவோ அமையலாம். இது தீங்குயிரிகளை விலக்கிவைத்தோ தணியச் செய்தோ, கொன்றோ, அதன் செயலூக்கம் நீக்கியோ செயலிழக்கச் செய்யும். தீங்குயிரிகளில் பூச்சிகளும் தாவர நோயீனிகளும் களைகளும் மெல்லுடலிகளும் பறவைகளும் பாலூட்டிகளும் மீன்களும் புழுக்களும் வலயப் புழுக்களும் நுண்ணுயிரிகளும் அடங்கும். இவை பொருளை சிதைக்கலாம் அல்லது தொல்லைதரலாம் அல்லது நோயைப் பரப்பலாம் அல்லது நோயீனிகளைப் பரப்பலாம். இம்மேம்பாடுகளைத் தவிர தீங்குயிரிகளால் தீங்குகளும் ஏற்படுகின்றன. அவை சுற்றுச்சூழல் உயிரினங்களுக்கும் மாந்தருக்கும் நச்சூட்டி விடுகின்றன.\n\nSection::::வரையறை.\nஐக்கிய நாடுகள் அவையின் உணவு மற்றும் வேளாண்மை அமைப்பு பீடைகொல்லிகளைப் பின்வருமாறு வரையறுக்கிறது:\n\n\"மனித உணவு, விலங்கு உணவு, ஏனைய பண்ணை விளைபொருள்கள் ( வேளாண்பொருட்கள், மரம், மரப்பொருட்கள்) போன்றவற்றின் விளைவிப்பு, பதப்படுத்துதல், தேக்கல், இடமாற்றம் அல்லது விற்பனையில் குறுக்கிடும் தேவையற்ற தாவர, விலங்கு இனங்கள் உட்பட்ட அனைத்துப் பீடைகளையும் தடைசெய்யும், அழிக்கும், விலகச் செய்யும் அல்லது கட்டுப்படுத்துவதோடு அத்துடன் விலங்குகளின் உள்ளும் புறமும் வாழும் ஒட்டுண்ணிகளைக் கட்டுப்படுத்தும் அனைத்துப் பொருட்களும், கலவைகளும் பீடைகொல்லிகளாகும்\". இவை தாவர வளர்ச்சிக் கட்டுபடுத்திகளையும் உள்ளடக்கும். தாவர வளர்ச்சிக் கட்டுபடுத்திகளில் பழம் உதிராமல் காப்பன, இலையுதிர்ப்பன, உலர்த்துவன ஆகியனவும் அடங்கும்..\n\nSection::::வகைபாடு.\nதீங்குயிரிகளை இலக்கு உயிரிகளை வைத்து வகைப்படுத்தலாம் ( எ.கா., களைக்கொல்லிகள், பூச்சிக் கொல்லிகள், பூஞ்சைக் கொல்லிகள், கொறிப்பிக் கொல்லிகள், பாசிக் கொல்லிகள் போன்றன). வேதியியல் கட்டமைப்பைச் சார்ந்தும் இவற்றைப் பிரிக்கலாம். (எ.கா., கனிம,கரிம, தொகுப்புவகை அல்லது உயிரினவகைத் தீங்குயிர்கொல்லிகள்) உயிரித் தீங்குயிர்கொல்லிகளில் நுண்ணுயிரிக்கொல்லிகளும் உயிர்வேதித் தீங்குயிர்கொல்லிகளும் அடங்கும். தாவரத் தீங்குயிர்கொல்லிகள் அல்லது தாவரவகைக் கொல்லிகள் வேகமாக உருவாக்கப்பட்டு வருகின்றன. இவற்றில், பைரித்ராயிடுகள், உரோட்டெனாயிடுகள், நிக்கோட்டினாயிடுகள், இசுட்டிரைக்னைன்கள், இசுசில்லிரோசைடுகள் ஆகியவை உள்ளடங்கும்.\n\nபல தீங்குயிர்கொல்லிகளை வேதிக் குடும்பங்களாகப் பிரிக்கலாம். பெயர்பெற்ற பூச்சிக் கொல்லிகள் கரிமக் குளோரின்களாகவும், கரிமப் பாசுவேற்றுகளாகவும் (கரிமப் பாசுபேட்டுகளாகவும்) கார்பமேட்டுகளாகவும் உள்ளன. கரிமக் குளோரின் நீரகக் கரிமங்களை (எ.கg., டிடீட்டி) மேலும் இருகுளோரோ இரு பீனைல் ஈத்தேன்கள், சைளோடயேன் சேர்மங்கள், பிற சார்புள்ள சேர்மங்கள் எனப் பிரிக்கலாம். இவை நரம்பில் சோடியம்/பொட்டாசியம் சமனைக் குலைத்துச் செயலாற்றுகின்றன. இது நரம்பைத் தொடர்ந்து தகவல் செலுத்தும்படிக் கட்டாயப்படுத்துகிறது.ஐவற்றின் நச்சுத் தன்மை பெரிதும் வேறுபட்டுக் காணப்படுகிறது. இவை தொடர்ந்து வினைபுரிவதாலும் உயிரியல் திரட்சியால் பெருக வாய்ப்புள்ளதாலும் பல நிலைகளில் பிரித்து ஆளப்படுகின்றன. கரிமப் பாசுவேற்றுகளும் கார்பமேட்டுகளும் பேரளவில் கரிமக்குளோரின்களுக்குப் பதிலியாக அமிகின்றன. இந்த இரண்டுமே அசெட்டைல்கோலினெசுட்டெரேசு நொதியின் செயல்பாட்டை மட்டுபடுத்தி நரம்புத்தூண்டல்களைத்தொடர்ந்து, அசெட்டைல்கோலைன்வழி பரிமாற்றுகிறது. இதனால், உடல் நலிவும் பக்கவாதமும் உருவாகின்றன. கரிமப் பாசுவேற்றுகள் முதுகெலும்பிகளூக்கு நஞ்சாலமைவதால் மாற்றாக குறைவான நச்சுத் தன்மையுள்ளகார்பமேட்டுகள் பயன்படுத்தப்படுகின்றன. தயோகார்பமேட்டும் இருதயோகார்பமேட்டுகளும் கார்பமேட்டுகளின் உள்வகைகளாகும். பெயர்பெற்ற களைக்கொல்லிக் குடும்பங்களாக பீனாக்சி, பென்சாயிக் அமிலவகைகளும் (எ.கா. 2,4-D),டிரையாசைன்களும் (எ.கா., அட்டிரையாசைன்), யூரியாக்களும் (எ.கா., டையூரோன்), குளோரோஅசெட்டிலைடுகளும் (எ.கா., அலாக்குளோர்) அமைகின்றன. பீனாக்சி சேர்மங்கள் புற்களைத் தாக்காமல் பல இலைக்களைகளைத் தெரிவு செய்து கொல்கின்றன. பீனாக்சியும் பென்சாயிக் அமிலமும் தாவர வளர்ச்சி இசைமங்கல் போலச் செயல்பட்டு, இயல்பற்ர முறையில் தாவர உயிர்க்கலங்களைப் பிரித்து ஊட்டச் செலுத்த அமைப்பைச் சிதைக்கின்றன. டிரையாசைன்கள் ஒளிச்சேர்க்கையுடன் இடைவினைI புரிகின்றன. பல வழக்கில் உள்ள தீங்குயிர்கொல்லிகள் இந்தக் குடும்பங்களில் அமைவதில்லை (எ.கா., கிளைப்போசேட்).\n"}
{"id": "56198", "url": "https://ta.wikipedia.org/wiki?curid=56198", "title": "புட்டி", "text": "புட்டி\n\nபுட்டி அல்லது குடுவை (Bottle) என்பது ஒரு கொள்கலன். இது குளிர் பானம், மதுபானம் போன்ற வற்றை நிறிப்பி பதபடுத்த உதவும் கொள்கலமகும்.பல வடிவங்களிளூம் மற்றும் பல வண்ணங்களிளூம் இது செய்ய படுகின்றது.\n\nSection::::வரலாறு.\nஇது பல ஆயிரம் காலமாக பயன்பாட்டில் உள்ளது.\n\n\n"}
{"id": "56199", "url": "https://ta.wikipedia.org/wiki?curid=56199", "title": "தாய்வழி உறவு முறை", "text": "தாய்வழி உறவு முறை\n\nஆண்-பெண் இருவருக்கிடையிலான திருமண உறவு களும் அதன்பின் அவர்களுக்குள்ளான பாலுறவு களால் உருவாகும் குழந்தை களை ஆண்களின் தந்தை வழியில் கொண்டு வருவதா அல்லது பெண்களின் தாய் வழியில் கொண்டு வருவதா என்பதை அவர்கள் சார்ந்துள்ள சாதிகள் அடிப்படையில் பிரிக்கிறார்கள். குழந்தைகளை பெண்களின் வழியில் கொண்டு வரும் உறவுமுறைக்குத் தாய்வழி உறவு முறை என்று பெயர். இந்தத் தாய்வழி உறவு முறையைக் கொண்டுள்ள சாதிகளில் பிறக்கும் குழந்தைகள் தாய்-->மகள்-->மகளின் மகள்--> என்று தொடர்கிறது. இவ்வழியில் குழந்தையுடன் பிறந்தவர்கள் (சகோதர/சகோதரிகள்)மற்றும் தாயுடன் பிறந்தவர்கள் (மாமா, சித்தி/பெரியம்மா)என்று அனைவரும் ஒரு குறிப்பிட்ட பிரிவைச் சார்ந்தவர்களாக இருக்கிறார்கள். \n\nSection::::தாய்வழி உறவு முறைச் சமூகங்கள்.\nஇன்று தமிழகத்தில் தாய்வழி உறவு முறைச் சமூகங்களின் எண்ணிக்கை மிகக் குறைவு. கோட்டைப் பிள்ளைமார், செவளைப் பிள்ளைமார், இல்லத்துப்பிள்ளைமார், நாங்குடி வேளாளர், நாஞ்சில் நாட்டு வேளாளர், அரும்புக் கட்டி வேளாளர், அம்பொனேரி மறவர், காரண மறவர், கொண்டையங் கோட்டை மறவர், ஆப்பனாடு கொண்டையங் கோட்டை மறவர், வாதிரியார்., [கிறித்துவ மறவர்]], செறுமர், அய்யனவர், செக்கலவர், கயலர், மரைக்காயர் போன்றவர்கள் குறிப்பிடத் தக்கவர்கள். \n\nஇலங்கையில் முக்குவர், சோனகர், கிழக்குத் தமிழர்கள் ஆகியோர்களும் தாய்வழி உறவு முறைகளையே கடைப்பிடிக்கின்றனர்.\n\nSection::::திருமண உறவுகள்.\nதாய்வழி உறவு முறைச் சமூகங்களில் திருமணம் நிகழ்வுகளுக்காக குறிப்பிட்ட சமூகங்களின் தாயும், குழந்தைகளும் ஒரே பிரிவினராக இருப்பதால் அந்தப் பிரிவின் மாற்றுப் பிரிவுகளில் உள்ளவர்களுடன் திருமண உறவுகள் மேற்கொள்ளப்படுகிறது. இந்தப் பிரிவில் தாயுடன் பிறந்த தாய்மாமன் ஒரே பிரிவில் இருப்பதால் இந்தச் சமூகங்களில் பெண்ணிற்குத் தாய்மாமன்களை மணம் முடிக்கும் வழக்கம் இல்லை. தாய்மாமன்கள் சகோதர முறையாகவே கடைப்பிடிக்கப்படுகிறது. \n"}
{"id": "56200", "url": "https://ta.wikipedia.org/wiki?curid=56200", "title": "தந்தைவழி உறவு முறை", "text": "தந்தைவழி உறவு முறை\n\nஆண்-பெண் இருவருக்கிடையிலான திருமண உறவு களும் அதன்பின் அவர்களுக்குள்ளான பாலுறவு களால் உருவாகும் குழந்தை களை ஆண்களின் தந்தை வழியில் கொண்டு வருவதா அல்லது பெண்களின் தாய் வழியில் கொண்டு வருவதா என்பதை அவர்கள் சார்ந்துள்ள சாதிகள் அடிப்படையில் பிரிக்கிறார்கள். குழந்தைகளை ஆண்களின் வழியில் கொண்டு வரும் உறவுமுறைக்குத் தந்தைவழி உறவு முறை என்று பெயர். இந்தத் தந்தைவழி உறவு முறையைக் கொண்டுள்ள சாதிகளில் பிறக்கும் குழந்தைகள் தந்தை-->மகன்-->மகனின் மகன்--> என்று தொடர்கிறது. இவ்வழியில் குழந்தையுடன் பிறந்தவர்கள் (சகோதர/சகோதரிகள்)மற்றும் தந்தையுடன் பிறந்தவர்கள் (அத்தை, சிற்றப்பா/பெரியப்பா)என்று அனைவரும் ஒரு குறிப்பிட்ட பிரிவைச் சார்ந்தவர்களாக இருக்கிறார்கள்.\n\nSection::::தந்தைவழி உறவு முறைச் சமூகங்கள்.\nதமிழகத்தில் பெரும்பான்மையான சமூகங்கள் தந்தைவழி உறவு முறைச் சமூகங்களாகவே இருக்கின்றன. கோட்டைப் பிள்ளைமார், செவளைப் பிள்ளைமார், இல்லத்துப்பிள்ளைமார், நாங்குடி வேளாளர், நாஞ்சில் நாட்டு வேளாளர், அரும்புக் கட்டி வேளாளர், ஆம்பநேரி மறவர்,கொண்டையங் கோட்டை மறவர் ஆப்பனாடு கொண்டையங் கோட்டை மறவர் போன்று தாய்வழி உறவு முறைகளைக் கடைப்பிடிக்கும் ஒரு சில சமூகங்களைத் தவிர அனைத்துச் சமூகங்களும் தந்தைவழி உறவு முறைகளையேக் கடைப்பிடித்து வருகின்றனர் என்பது குறிப்பிடத்தக்கது.\n\nSection::::திருமண உறவுகள்.\nதந்தைவழி உறவு முறைச் சமூகங்களில் திருமணம் நிகழ்வுகளுக்காக குறிப்பிட்ட சமூகங்களின் தந்தையும், குழந்தைகளும் ஒரே பிரிவினராக இருப்பதால் அந்தப் பிரிவின் மாற்றுப் பிரிவுகளில் உள்ளவர்களுடன் திருமண உறவுகள் மேற்கொள்ளப்படுகிறது. இந்தப் பிரிவில் தாயுடன் பிறந்தவர்கள் மாற்றுப் பிரிவில் இருப்பதால் இந்தச் சமூகங்களில் பெண்ணிற்குத் தாய்மாமன்களை மணம் முடிக்கும் வழக்கம் கடைப்பிடிக்கப்படுகிறது. \n"}
{"id": "56202", "url": "https://ta.wikipedia.org/wiki?curid=56202", "title": "மீத்தைல் ஐசோசயனேட்டு", "text": "மீத்தைல் ஐசோசயனேட்டு\n\nமீத்தைல் ஐசோசயனேட்டு அல்லது மெத்தில் ஐசோசயனேட்டு (Methyl isocyanate) கரிம வேதியியல் பிணைவின் CHNO என்னும் மூலக்கூறு வாய்பாட்டுடன், HC-N=C=O என்ற மூலக்கூறு அமைப்புடன் கூடிய ஒரு வேதிப் பொருளாகும். இணையானப் பெயர் ஐசோசையனேட்டோ மீத்தேன், மீத்தைல் கார்பைல்அமைன் இதை எம் ஐ சி (MIC) என்கின்றனர். 1888 ஆம் ஆண்டு ஈஸ்டர் லிருந்து (ஐசோ சயனிக் அமிலம்) கண்டுபிடிக்கப்பட்டது. மீத்தைல் ஐசோ சயனேட் ஒரு கார்பமேட் (carbamate)(கார்பிக் காடி) பூச்சிக்கொல்லி மருந்தாகும். ரப்பர் மற்றும் பசைப் பொருட்கள் தாயாரிக்க துணை வேதிப் பொருளாகப் பயன்படுகிறது. மனிதர்களின் நலத்திற்கு ஊறுவிளைவிக்கக்கூடிய மிகவும் அதிக நச்சுத்தன்மைக் கொண்ட இவ் வேதிப்பொருள் போப்பால் பேரழிவுக்குக் காரணமாக விளங்கி 4,000 பேர்களை வளிமக் கசிவு நிகழ்ந்தவிடத்திலேயே உயிரிழக்கச் செய்தது. மொத்த உயிரிழப்புகள் 17,000 க்கும் மேற்பட்டோர் என்பது குறிப்பிடத்தக்கது..\n"}
{"id": "56208", "url": "https://ta.wikipedia.org/wiki?curid=56208", "title": "இராமன் ஆய்வுக் கழகம்", "text": "இராமன் ஆய்வுக் கழகம்\n\nஇராமன் ஆய்வுக் கழகம் அல்லது இராமன் ஆராய்ச்சி கழகம் (\"Raman Research Institute\") இந்தியாவில் பெங்களூருவில் அமைந்துள்ள ஒரு ஆய்வுக் கழகம். இக்கழகம் இயற்பியலுக்கான நோபல் பரிசு பெற்ற சர். ச. வெ. இராமனால் 1948 ஆம் ஆண்டில் துவங்கபட்டது.\n\n\nSection::::வரலாறு.\nஅறிவியல் சம்பந்தமாக ஆராய்ச்சி மற்றும் ஆய்வுகள் நடத்த தனி ஒரு ஆய்வுக்கூடம் அல்லது கழகம் ஆரம்பிக்க வேண்டும் என்ற எண்ணம் எப்போதும் ராமனிடத்தில் இருந்துகொண்டிருந்தது அதற்காக ராமன் அபோதைய மைசூர் மகாராஜ்விடம் உதவி கேட்டார். மைசூர் மகாராஜாவும் உதவ முன்வந்தார். மகாராஜா அவர்கள் தற்போதைய பெங்களுருவில் மல்லேஸ்வரம் என்ற இடத்தில 10 ஏக்கர் பரப்பளவு கொண்ட இடத்தை ராமனுக்கு 1934 ஆம் ஆண்டு இந்திய அறிவியல் கழகம்ஆரம்பிம்பதற்காக கொடுத்து உதவினார். 1941 ஆம் ஆண்டுதான் ராமன் இந்திய அறிவியல் கழகம் மற்றும் ராமன் ஆய்வு கழகம் ஆரம்பிக்க முதல் அடிக்கல் நாட்டப்பட்டது ஆனால் 1948 ஆம் ஆண்டு முதல்தான் ராமன் ஆய்வுக்கழகம் செயல்பாட்டிற்கு வந்தது. ராமன் எப்போதும் அரசாங்கத்திடம் உதவி கேட்க கூடாது என்பதில் கவனமாக இருந்தார். ஆராய்ச்சி மற்றும் ஆய்வுகளுக்கு தேவையான நிதியை தனியாரிடம் இருந்து திரட்டினார். இந்திய அறிவியல் கழகம் மற்றும் ராமன் ஆய்வுக்கழகம் இரண்டிருக்கும் இறுதிவரை ராமன் அவர்களே தலைவராக இருந்து வழிநடத்தினார்.\n\n"}
{"id": "56212", "url": "https://ta.wikipedia.org/wiki?curid=56212", "title": "போபர்ஸ் ஊழல்", "text": "போபர்ஸ் ஊழல்\n\nபோபர்ஸ் அவதூறு (Bofors Scandal) இந்தியாவில் 1980 இல் நிகழ்ந்த மிக முக்கிய பீரங்கி பேர ஊழல் குற்றச்சாட்டு நிகழ்வாகும். இந்தியாவிற்காக போபர்சு நிறுவனத்திடம் இருந்து வாங்கிய 155 மிமீ பீரங்கிகள் (குட்டையான பீரங்கி வண்டி - howtzer) வாங்கியதில் தனிப்பட்ட இலாபம் அடைந்ததாக குற்றம் சாட்டப்பட்டது. இதில் சம்பந்தப்பட்டவராக முன்னாள் பிரதமர் இராஜிவ் காந்தி மீது குற்றம் சுமத்தப்பட்டது. இதன் காரணமாக அவரும் அவருடைய இந்திய தேசிய காங்கிரஸ் கட்சியும் 1989 தேர்தலில் தோல்வியைக் கண்டது.\n\nஇந்த அவதூறு குற்றச்சாட்டின் இந்திய மதிப்பு 64 கோடி இந்திய ரூபாய்களாகும்.\n\nஇந்த வழக்கு வெளிச்சத்துக்கு வருவதற்கு காரணமாக இருந்தவர் அப்பொழுது இந்திய பாதுகாப்புத்துறை அமைச்சராக பொறுப்பு வகித்த வி. பி. சிங். இது பத்திரிகைகளில் சித்ரா சுப்பிரமணியம் மற்றும் என். ராம் போன்ற பத்திரிகையாளர்களால் இந்து மற்றும் இந்தியன் எக்ஸ்பிரஸ் நாளிதழ்களின் மூலம் வெளியானது.\n\nஇந்த ஊழலுக்கு இடைத்தரகராக செயல்பட்டவர் இத்தாலியத் தொழிலதிபரான ஒத்தோவியோ குவாத்ரோச்சி. இவர் இராஜிவ் காந்திக்கு மிக நெருக்கமானவர்.\n\nஇதன் வழக்கின் விசாரணை நடந்து கொண்டிருக்கையில் இராஜிவ் காந்தி மே 21, 1991 அன்று படுகொலை செய்யப்பட்டார்.\n"}
{"id": "56219", "url": "https://ta.wikipedia.org/wiki?curid=56219", "title": "ஜொவாவோ பேர்னார்டோ வியெய்ரா", "text": "ஜொவாவோ பேர்னார்டோ வியெய்ரா\n\nஜொவாவோ பேர்னார்டோ வியெய்ரா (\"João Bernardo \"Nino\" Vieira\", ஏப்ரல் 27, 1939 - மார்ச் 2, 2009) கினி-பிசாவு நாட்டின் தலைவராக 2005 அக்டோபர் 1 முதல் 2009 இல் அவர் படுகொலை செய்யப்படும் வரை பதவியில் இருந்ந்தவர். முன்னராக 1980 முதல் 1999 வரை இவர் கினி-பிசாவு நாட்டின் தலவராக இருந்து உள்நாட்டுப் போரின் பின்னர் தனது பதவியை இழந்திருந்தார். 2005 இ மீண்டும் அரசியலில் நுழைந்து அவ்வாண்டு இடம்பெற்ற தேர்தலில் வெற்றி பெற்றார். 2009 மார்ச் 2 ஆம் நாள் இவரை எதிர்த்த இராணுவக் குழுவினரால் சுட்டுக் கொல்லப்பட்டார். இவர் கொலை செய்யப்படுவதற்கு சில மணி நேரங்களுக்கு முன்னர் கினி-பிசாவு நாட்டின் இராணுவத் தளபதி \"பட்டிசுட்டா வாய்\" என்பவர் குண்டுவெடிப்பு ஒன்றின் போது கொல்லப்பட்டார்.\n"}
{"id": "56221", "url": "https://ta.wikipedia.org/wiki?curid=56221", "title": "திருச்சி பிரேமானந்தா", "text": "திருச்சி பிரேமானந்தா\n\nபிரேமானந்தர் (\"Premananda\", பிரேமானந்தா, நவம்பர் 17, 1951 - பெப்ரவரி 21, 2011) என்பவர் இந்திய குருவும், தமிழ்நாட்டில் உள்ள பிரேமானந்தா ஆசிரமத்தை நிறுவியவரும் ஆவார். இலங்கையைச் சேர்ந்த இவர் மீது பாலியல் குற்றம், மற்றும் கொலைக்குற்றம் சுமத்தப்பட்டு இந்திய உச்ச நீதிமன்றத்தால் ஆயுள் தண்டனை விதிக்கப்பட்டது.\n\nSection::::வாழ்க்கைக் குறிப்பு.\nபிரேம்குமார் என்ற இயற்பெயரைக் கொண்ட பிரேமானந்தா இலங்கையைப் பிறப்பிடமாகக் கொண்டவர். இலங்கையின் மலையகத்தில் மாத்தளை நகரில் தனது ஆசிரமம் ஒன்றையும் அனாதை இல்லம் ஒன்றையும் நடத்தி வந்தார். ஈழப்போரை அடுத்து இவரும் இவரது சீடர்களும் 1984 ஆம் ஆண்டில் தமிழ்நாட்டிற்கு இடம்பெயர்ந்தனர். அவருடைய அனாதை இல்லத்தில் இருந்த சிலரையும் இவர் தன்னுடன் கூட்டிச் சென்றார். ஆரம்பத்தில் திருச்சிராப்பள்ளியில் ஓர் இடத்தில் தனது ஆசிரமத்தை ஆரம்பித்தார். 1989 இல் பாத்திமாநகருக்கு குடிபெயர்ந்தனர். இந்த ஆசிரமம் ஏறத்தாழ 150 ஏக்கர் பரப்பளவைக் கொண்ட நிலமாகும். இந்த ஆசிரமத்தி, பல பெண்களும் சிறுவர்களும் அனாதைகளுமாக கிட்டத்தட்ட 200 பேர் வரை தங்கியிருந்தனர். இவர்களில் பெரும்பாலானோர் இலங்கையைச் சேர்ந்தவர்கள். இவ்வாசிரமத்தின் கிளைகள் இங்கிலாந்து, சுவிட்சர்லாந்து, பெல்ஜியம் மற்றும் ஏனைய பல நாடுகளிலும் திறக்கப்பட்டன.\n\nSection::::குற்றச்சாட்டுகள்.\nஇவர் பெண்களிடம் தகாத முறையில் நடந்ததாக 1997 ஆம் ஆண்டு எழுந்த பலத்த சர்ச்சை மற்றும் புகார்களின் அடிப்படையில், நடத்தப்பட்ட காவல் துறை புலன் விசாரணையில், குற்றங்கள் நிருபணமாகியதால், இவர் கைது செய்யப்பட்டு சிறையிலடைக்கப்பட்டார். இவர் பாலியல் குற்றம், வெளிநாடுகளில் அனுமதியின்றி சொத்து குவித்தது, முதலீடு செய்தது, கொலைக்குற்றம் போன்ற பல குற்றங்களைப் புரிந்ததால் நீதிமன்றம் இவருக்கு இரட்டை ஆயுள் தண்டனை அளித்து சிறையில் அடைத்தது. இவருடன் சேர்ந்து குற்றச் செயல் புரிந்த இவருடைய மாமா, பக்கிரிசாமி , மயில் வாகனம் ஆகியோரும் தண்டிக்கப்பட்டனர். பக்கிரிசாமி என்பவருக்கு ஆயுள் தண்டனை வழங்கப்பட்டது. ஆனால் பக்கிரிசாமி 2001 ல் மரணமடைந்தார். தீர்ப்பை எதிர்த்து இந்திய உச்சநீதிமன்றத்தில் மேல்முறையீடு செய்தனர். இருப்பினும் உச்ச நீதிமன்றம் இவருடைய பாலியல் குற்றத்தையும், கொலைக் குற்றத்தையும் உறுதி செய்தது.\n\nஇவருக்கு ஆதரவாக வாதாடியவர் இந்தியாவின் பிரபல வழக்கறிஞரான இராம் ஜெத்மலானி.இவருக்கு எதிராக வாதாடி பிரேமானந்தாவுக்கு இரட்டையாயுள் தண்டனை வாங்கிக்கொடுத்த வழக்கறிஞர் கும்பகோணத்தை சேர்ந்த கீதாலயன் என்கின்ற சுகுமாரன் ஆவார். இவருக்கு இரட்டை ஆயுள் தண்டனை வழங்கிய பெண் நீதிபதி திருமதி பானுமதி.\nஇவர் கைது செய்யப்பட்டு கடலூர் மத்திய சிறையில் அடைக்கப்பட்டார். ஆனால் சில ஆண்டுகளில் அவருக்கு உடல் நலக் குறைவு ஏற்பட்டதையடுத்து சென்னை புழல் சிறைக்கு மாற்றப்பட்டார். நீதிமன்ற சிறப்பு அனுமதியுடன் தனியார் மருத்துவமனையில் சேர்க்கப்பட்டு 21 பெப்ரவரி 2011ல் மஞ்சள் காமாலை நோய் காரணமாக மரணமடைந்தார்.\n\n"}
{"id": "56222", "url": "https://ta.wikipedia.org/wiki?curid=56222", "title": "ஆம்பியர்", "text": "ஆம்பியர்\n\nஆம்பியர் (குறியீடு: A) என்பது மின்னோட்டத்தின் அனைத்துலக முறை அலகுகளில் (SI) அடிப்படை அலகு ஆகும். மின்னோட்டம் பாயும் மின் கடத்திகளுக்கிடையே உருவாகும் மின்னியக்கு விசையை அளப்பதே ஆம்பியர் என அனைத்துலக முறை அலகுகள் விளக்குகின்றன.\n\nஒரு விநாடியில் பாயும் ஒரு கூலோம் (6.241 × 10 எதிர்மின்னிகள்) மின்மமே ஒரு ஆம்பியர் என வரைவிலக்கணப்படுத்தப்படும். (1775–1836) ஆகிய ஆண்டுகளில் வாழ்ந்த பிரெஞ்சு இயற்பியலாளர் ஆந்த்ரே-மாரி ஆம்பியர் பெயரால் இவ்வலகு அழைக்கப்படுகிறது. இவர் மின்னியக்கவியலின் தந்தை என அழைக்கப்படுகிறார்.\n\nஅளவில் மாறுபடாத மின்னோட்டம் சில்வர் நைட்ரேட் கரைசலில் பாய்ந்து 0.0011180 கிராம் வெள்ளியை ஒரு\nநொடியில் படியச் செய்யுமானால் அது உலகப் பொது ஆம்பியர் (International ampere) எனப்படும். இதுவும் ஆம்பியருக்கான ஒரு விளக்கமாகும்.\n\nஓம் விதியின்படி , ஒரு மின்சுற்றில் மின்தடையானது, மின் இயக்க விசைக்கு நேர்விகித்திலும் அதில் பாயும் மின்னோட்டத்திற்கு எதிர் விகிதத்திலும் இருக்கிறது.அதாவது R = V/I க்குச் சமம்.அல்லது\n\nஇதிலிருந்து, ஒரு ஓம் மின் தடையினை ஒரு வோல்ட் மின்னழுத்த வேறுபாட்டில் வைத்திருக்கும் போது அதில்\nபாயும் மன்னோட்டம் ஒரு ஆம்பியருக்குச் சமம் ஆகும்.\n\nSection::::வரையறை.\nஅனைத்துலக அலகு முறையில் ஆம்பியர் என்பது கீழ்க்கண்டவாறு விளக்கப்படுகிறது:\nஒரு ஆம்பியர் என்பது, வெற்றிடமொன்றில் 1 மீட்டர் தொலைவில் உள்ள இரண்டு முடிவிலி இணையாகச் செல்லும் நீளக் கம்பிகளுக்கு இடையில் 2 x 10நியூட்டன் எனும் விசையை ஒரு மீட்டர் நீளத்தில் தோற்றுவிக்கும், மாறாத மின்னோட்டத்தின் அளவு என வரையறுக்கப்படுகிறது. இதில் கம்பிகளின் குறுக்களவு விட்டு விடத்தக்கதாகக் கொள்ளப்படுகிறது.\nஆம்பியரின் விசை விதியின் படி மின்னோட்டம் பாயும் இரு இணை கம்பிகளுக்கிடையே ஒரு ஈர்க்கும் அல்லது விலக்கும் விசை உள்ளது. இந்த விசையின் அளவே ஆம்பியரை அளக்க பயன்படுகிறது.\n\nஅனைத்துலக அலகு முறையில் மின்மத்தை அளக்கும் கூலும் என்பது \"ஒரு விநாடி நேரத்தில், ஒரு ஆம்பியர் மின்னோட்டம் பாய்வதால் உண்டாவதாகும்\"\n\nஎதிரிடையாக, ஒரு ஆம்பியர் மின்னோட்டம் என்பது ஒரு விநாடி நேரத்தில், ஒரு கூலும் மின்மத்தால் உருவாகிறது.\n\nபொதுவாக, \"I\" என்ற மாறாத மின்னோட்டம், \"t\" என்ற நேரத்தில் பாயும் போது உண்டாகும் \"Q\" மின்மத்தை கீழ்க்கண்ட சமன்பாட்டின் மூலம் காணலாம்:\n\nSection::::வரலாறு.\nஆம்பியர் என்பது சென்டி மீட்டர்-கிராம்-விநாடி அலகு முறையிலுள்ள மின்னோட்ட அளவில் பத்தில் ஒரு பங்காக முதலில் வரையறுக்கப்பட்டது. அது இப்போது ஆப்ஆம்பியர் (abampere) என அழைக்கப்படுகிறது. இது ஒரு சென்டி மீட்டர் தொலைவில் வைக்கப்பட்டுள்ள ஒரு சென்டி மீட்டர் நீளமுள்ள இரு கம்பிகளுக்கிடையே \nஇரண்டு டைன் விசையை உண்டாக்கும் மின்னோட்டத்தின் அளவாகும்.\n\n\"சர்வ தேச ஆம்பியர்\" என்பது தற்போதுள்ள ஆம்பியர் அலகின் முன்பு வரையறுக்கப்பட்டது. இது வெள்ளி நைட்ரேட் கரைசலில் வெள்ளியை ஒரு நொடியில் படியச் செய்யும் மின்னோட்டத்தின் அளவாகும். \nபின்னர் செய்யப்பட்ட துல்லியமான செயல் முறைகளின் படி, மின்னோட்டத்தின் அளவு எனக் கண்டறியப்பட்டது.\n\nவலு என்பது மின்னோட்டம் மற்றும் மின்னழுத்தம் ஆகியவற்றின் பெருக்கல் தொகைக்குச் சமம். அதனால் ஒரு ஆம்பியர் என்பதை ஒரு வாட்டு வலு / ஒரு வோல்ட் மின்னழுத்தம் எனவும் கணக்கிடலாம்.\n\nSection::::முன்மொழியப்பட்டுள்ள எதிர்கால வரையறை.\nஇரு மின்னோட்டம் பாயும் கம்பிகளுக்கிடையேயுள்ள விசையின் அளவை விட, ஆம்பியரை அடிப்படை மின்மங்கள் பாயும் வீதத்தைக் கொண்டு கணக்கிடுவது சிறப்பாகக் கருதப்படுகிறது. ஒரு கூலும்மின் தோராயமான மதிப்பு எண்ணிக்கையிலான அடிப்படை மின்மங்களுக்குச் சமம். (நேர்மின்னிகளாலான நேர் மின்னூட்டங்களைச் சுமந்து வருவது மற்றும் எதிர்மின்னிகளாலான எதிர் மின்னூட்டங்களைச் சுமந்து வருவது ஆகியவை சேர்த்து அடிப்படை மின்மங்களாகக் கொள்ளப்படுகின்றன.)\n\nமுன்மொழியப்பட்ட மாற்றமாக 1 A என்பது ஒரு குறிப்பிட்ட எண்ணிக்கையிலான அடிப்படை மின்னூட்டங்கள், ஒரு விநாடியில் பாயும் வீதத்தைக் கொண்டு ஒரு ஆம்பியர் என்பது கணக்கிடப்படுகிறது. எடைகள் மற்றும் அளவுகளுக்கான சர்வதேச செயற்குழு 2005 ஆம் ஆண்டு இந்த மாற்றத்தை ஏற்றுக்கொண்டது.\n\n\n"}
{"id": "56243", "url": "https://ta.wikipedia.org/wiki?curid=56243", "title": "சூபிக் கதை", "text": "சூபிக் கதை\n\nகதையின் பெயர்: சந்திர காந்தக்கல்\n]\nபல வருடங்களுக்கு முன்னால் தான் சென்றிருந்த ஓர் ஊருக்கு மாறுவேடமிட்டு, சூஃபி ஞானி மீண்டும் போனார். ஏனெனில், முன்பு அவர் சென்ற போது, அவரின் அறிவுரைகளைக் கேட்காமல், சூஃபியின் மீது கோபம் கொண்டு, அவரைக் கற்களால் அடித்து விரட்டியிருந்தனர்.\n\nதற்பொழுது அவரை அடையாளம் தெரிந்து கொள்ளாத மக்களிடம், \"என்னிடம் ஒரு சந்திர காந்தக்கல் இருக்கிறது. அபூர்வ கற்களை வியாபாரம் செய்யும் எனக்கு, இந்தக் கல் என் வீட்டுத் தோட்டத்தில் கிடைத்தது. இது சந்திரனிலிருந்து, பூமியில் விழுந்ததாகப் பெரியவர்கள் சொன்னார்கள். அக்கல்லைப் பார்த்தாலே, செய்த பாவங்கள் விலகும். நோய் நீங்கும். எதிரிகள் விலகுவர்\" என பலவாறு சோதிடரைப் போல உரை நிகழ்த்தினார்.\n\nஉடனே, மக்கள் அவரைச் சூழ்ந்து கொண்டனர். \"நான்தான் முதலில் பார்ப்பேன், எனக்குத் தான் முதலில்.. \"என்று அங்கே பெரிய அடிதடி ரகளையே நடந்தது. சூஃபி உடனே அவர்களைப் பார்த்து , \"இதை சும்மா காட்ட மாட்டேன். இதைப் பார்க்கக் கட்டணம்\" என்று கூறி, அதற்கான கட்டணத்தைக் கூறினார். அக்கட்டணத்தை மக்கள் ஏற்று , சந்திர காந்தக்கல்லைப் பார்க்க வரிசையில் நின்றனர். எல்லோரும் உரிய கட்டணத்தைக் கொடுத்து, அந்த சந்திர காந்தக்கல்லைப் பார்த்தனர். பலர் தங்கள் சிரமங்கள், அப்பொழுதே விலகியதாகக் கூறி வியந்தனர். சிறிது நேரத்திலேயே, ஞானிக்கு நிறைய பணம் சேர்ந்து விட்டது. \n\nஅன்று மாலை கூடியிருந்த மக்கள் முன் ஞானி, மக்களால் சேர்ந்த பணம் அனைத்தினையும் கொட்டினார்.\nபின்பு, பின்வருமாறு உரை நிகழ்த்தினார். \"சில நாட்களுக்கு முன் நான் உங்களிடம் நல்லதைச் சொன்ன போது, நீங்கள் என்னைக் கற்களால் அடித்து விரட்டினீர்கள். உங்களுக்கு ஞாபகம் இருக்கிறதா? அங்ஙனம் அடித்தக் கற்களுள் ஒன்று தான், இந்த சந்திர காந்தக்கல். இந்த முறை, நான் மிகைப்படுத்திப் பொய்யானத் தகவலைச் சொன்னேன். நீங்கள் பணத்தை அள்ளிக் கொடுக்கிறீர்கள். உழைக்காமல் பொருளீட்டப் பார்க்கிறீர்கள்\" என்றுரைத்து விட்டு, மாறுவேடத்தினைக் களைந்தார்.\n\nஅதனைக் கண்ட மக்கள் அதிர்ச்சியடைந்து, வெட்கி தலைக்குனிந்தனர். அப்பொழுது ஞானி, அவர்கள் கொடுத்த அனைத்துப் பணத்தினையும் அவர்களிடமே கொடுத்து விட்டு, அங்கிருந்து அகன்றார்.\n"}
{"id": "56244", "url": "https://ta.wikipedia.org/wiki?curid=56244", "title": "பிரியாகந்தைடீ", "text": "பிரியாகந்தைடீ\n\nபிரியாகந்தைடீ \"(Priacanthidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் 18 இனங்கள் அடங்கியுள்ளன. இக் குடும்பத்தைச் சேர்ந்த மீனினங்கள் கடினமான முட்களைக் கொண்ட செதில்களைக் கொண்டுள்ளன. இதனால், இக் குடும்பத்துக்கு \"பிரியோ\" \"(கடிக்கும்)\", \"அக்காந்தா\" \"(முள்)\" என்னும் சொற்களின் சேர்க்கையால் உருவான \"பிரியாகந்தைடீ\" என்னும் பெயர் கொடுக்கப்பட்டுள்ளது. இக் குடும்பத்திலுள்ள இனத்து மீன்கள் பொதுவாகப் பெரிய கண்களைக் கொண்டவை. இதனால் இவற்றை ஆங்கிலத்தில் \"பெருங்கண்\" \"(bigeye)\" என அழைப்பர். ஊனுண்ணும், இரவில் இரைதேடும் இவற்றின் வாழ்க்கை முறைக்கு இப் பெரிய கண்கள் உதவியாக உள்ளன. பிரியாகந்தைடீக்கள் பெரும்பாலும் ஒளி பொருந்திய சிவப்பு நிறமானவை. எனினும், வேறு நிறங்களைக் கொண்ட மீனினங்களும் இக் குடும்பத்தில் உள்ளன. பெரும்பாலான இக் குடும்ப மீன்கள் அதிக அளவாக 30 சதம மீட்டர் (12 அங்குலம்) வரை வளர்கின்றன. சில இனங்கள் 50 சதம மீட்டர்கள் (20 அங்குலம்) வரை வளரக்கூடியன. \n\n\"பிரியாகந்தைடீ\" குடும்ப மீன்கள் அத்திலாந்திக் பெருங்கடல், இந்தியப் பெருங்கடல், பசிபிக் பெருங்கடல் ஆகியவற்றின் வெப்பவலய, துணைவெப்பவலயப் பகுதிகளில் வாழ்கின்றன. பொதுவாக இவைகளைப் பவளப்பாறைகள் அல்லது கடலடியில் துருத்திக் கொண்டிருக்கும் பாறைகளுக்கு அண்மையில் காணலாம். இவற்றில் சில இனங்கள் உணவுக்காகப் பிடிக்கப்படுகின்றன. \n\nSection::::வகைப்பாடு.\n\"பிரியாகந்தைடீ\" குடும்பம் 4 பேரினங்களாகப் பிரிக்கப்படுகின்றன.\n\n"}
{"id": "56248", "url": "https://ta.wikipedia.org/wiki?curid=56248", "title": "அப்போகொனைடீ", "text": "அப்போகொனைடீ\n\nஅப்போகொனைடீ \"(Apogonidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை அத்திலாந்திக் பெருங்கடல், இந்தியப் பெருங்கடல், பசிபிக் பெருங்கடல் ஆகிய கடற் பகுதிகளில் காணப்படுகின்றன. முக்கியமாக இவை கடல் மீன்கள், சில இனங்கள் உவர் நீரிலும் வாழுகின்றன. இவற்றுள் சில இனங்கள் மீன் காட்சியகங்களில் விரும்பி வைக்கப்படுகின்றன. இவை சிறியனவாகவும், அமைதியானவையாகவும், அழகிய நிறங்கள் கொண்டவையாகவும் இருப்பதால் அவற்றை மக்கள் பார்க்க விரும்புகின்றனர்.\n\nபொதுவாக இவை சிறிய மீன்கள். பெரும்பாலான இனங்கள் 10 சதம மீட்டர்களுக்கும் (3.9 அங்குலம்) குறைவான நீளம் கொண்டவை. வாய் பெரிதாக அமைந்திருப்பதும், முதுகுச் செட்டைகள் இரண்டாகப் பிரிந்து இருப்பதுவும் இவற்றின் சிறப்பு இயல்பாகும். வெப்பவலய, துணைவெப்பவலயக் கடல்களில் வாழும் இக் குடும்ப மீன்கள் பொதுவாகப் பவளப்பாறைத் திட்டுகளிலும், குடாப் பகுதிகளிலும் அதிகமாகக் காணப்படுகின்றன.\n\nஇவை இரவு நேரங்களிலேயே உணவு தேடுகின்றன. பகலில் பவளப்பாறைகளில் உள்ள இருண்ட இடுக்குகளில் மறைந்து இருக்கின்றன. இவற்றுட் சில மீனினங்கள் ஆண் மீன்களின் வாய்க்குள் முட்டை இடுகின்றன.\n\nSection::::வகைப்பாடு.\nஇக் குடும்பத்தின் 2 துணைக் குடும்பங்களில் 24 பேரினங்களைச் சேர்ந்த 331 இனங்கள் உள்ளன.\nஅப்போகொனைடீ குடும்பம்\n\n"}
{"id": "56251", "url": "https://ta.wikipedia.org/wiki?curid=56251", "title": "விக்கியினங்கள்", "text": "விக்கியினங்கள்\n\nவிக்கியினங்கள் விக்கி‎யை அடிப்படையாகக் கொண்ட விக்கிமீடியா நிறுவனத்தின் ஒரு இணையத் திட்டமாகும். இத்திட்டம் உலகிலுள்ள உயிரினங்களின் பெயர் அட்டவணையை தயாரிப்பதற்காக ஆகசுட்டு 2004ம் வருடம் உருவாக்கப்பட்ட திட்டம் ஆகும்.\n"}
{"id": "56252", "url": "https://ta.wikipedia.org/wiki?curid=56252", "title": "கொலோபசுக் குரங்கு", "text": "கொலோபசுக் குரங்கு\n\nகொலோபசுக் குரங்கு என்று அழைக்கப்படும் வெள்ளை-கறுப்பு கொலோபசுக் குரங்கு ஆப்பிரிக்காவில் வாழும் குரங்கு இனம்.இது ஆப்பிரிக்காவில் கிழக்கு, நடு, மேற்கு ஆப்பிரிக்கப் பகுதிகளில் இயற்கையாக காடுகளில் வாழ்கின்றது. இக்குரங்குக்கு கட்டைவிரல் ஏறத்தாழ இல்லாமல் இருப்பதால் இதற்கு \"கொலோபசு\" என்று பெயர். கிரேக்க மொழியில் \"ekolobóse\" (\"எக்கொலோபொசெ\")\nஎன்றால் \"அவன் ஒட்ட வெட்டிக்கொண்டான்\" (\"he cut short\") என்று பொருள். இதனால் தமிழில் இதனை \"கூழைக் குரங்கு\" அல்லது\" கட்டைவிரல் கூழைக்குரங்கு\" என்றும் கூறலாம் (கூழை = குட்டையாக அல்லது அறவே இல்லாமல் இருப்பது). இதன் உடல் பட்டுநூல் போன்ற மழமழப்பான, மென்மையான கறுப்பு வெள்ளை முடியால் போர்த்தப்பட்டுள்ளது. தலை, முதுகுப்புறம், மற்றும் கை கால்கள் கறுப்பாகவும், தோளில் இருந்து உடலின் இருபுறமும் அள்ளைப்புறத்தில் இருந்து நீண்ட வெண்முடியும் கொண்டுள்ளது. உடலைவிட வால் சற்று நீளமாக இருக்கும். வாலும் வெள்ளையாக உள்ளது. இக் குரங்கின் குட்டிகள் பிறந்தவுடன், முகம், உள்ளங்கை உள்ளங்கால்கள் தவிர மற்றபடி உடல் முழுவதும் வெள்ளையாக இருக்கும். பின்பு ஏறத்தாழ 3-4 மாதங்களுக்குப் பிறகு வளர்ந்த குரங்குக்கான கருப்பு-வெள்ளை முடி அமைப்பைப் பெறுகின்றது. கூழைக்குரங்குகள் (கொலோபசுக் குரங்குகள்) கூட்டமாக வாழ்கின்றன, பெரும்பாலும் ஒரு குழுவில் 5-10 குரங்குகள் இருக்கும். இவை வாழ்நாள் முழுவதும் மரங்களின் கிளைகளிலேயே வாழ்கின்றன. தரையில் இறங்குவது கிடையாது. கூழைக் குரங்கு (கொலோபசுக் குரங்கு) வகையில் ஐந்து இனங்கள் உள்ளன. கறுப்பு-வெள்ளை கொலோபசுக் குரங்கு, சிவப்புக் கொல்லொபசு என்னும் வேறு ஒரு குரங்கினத்துக்கும் உறவான உயிரினம்.\n\nகொலோபசுக் குரங்கு இலை தழைகளையும், பூக்களையும் பழங்களையும் உண்கின்றது. துளிர் இலைகளை விரும்பி உண்கின்றது. பகலில் உணவுண்டு நடமாடும் இனம். இது சிறு குழுக்களாக மரங்களுக்கு மரம் தாவி உணவு உண்டு வாழ்கின்றன. குழுக்களில் உள்ள குரங்குகளின் எண்ணிக்கை பெரும்பாலும் 8-10 ஆக இருக்கும். அவற்றுள் ஒன்றோ இரண்டோதான் கடுவன்களாக(ஆண் குரங்குகளாக) இருக்கும். கடுவன்கள் தங்கள் வாழிட வலையத்துக்கான உரிமையை நிலைநாட்டவும் பிற கடுவன்களை எச்சரிக்கவும் உரக்க குரலெழுப்பிக்கொண்டு கிளைகளில் மேலும் மிகக் கீழுமாகத் தாவி தன் வல்லமையைக் காட்டும். கூழைக்குரங்கு இனத்தில் இனப்பெருக்கத்திற்கென்று தனியான காலப்பகுதி ஏதும் இருப்பதாகத் தெரியவில்லை, ஆனால் சில இடங்களில் (ஈக்குட்டோரியல் கினீயாவில்) நிறைய பழங்கள் கிடைக்கும் காலமாகிய டிசம்பர் முதல் ஏப்ரல் வரையான காலத்தில் கறுப்புக் கொலோபசு இனத்தில் இனப்பெருக்கம் நிகழ்வதாக \"ஓட்டுசு\" (Oats) என்பார் குறித்துள்ளார்.\nகொலோபசு கருவுற்று இருக்கும் காலம் 175 நாட்கள். பிறக்கும் பொழுது குட்டிகளின் எடை 820 கிராம். ஆறுமாதம் தாய்ப்பால் உண்கின்றது. இரண்டாண்டு்களில் இனப்பெருக்கத்திற்கான வளர்ச்சியைப் பெறுகின்றது.\n\nஐந்து இனங்களும் எட்டு உள்ளினங்களும் உள்ளன.\n\n\n"}
{"id": "56255", "url": "https://ta.wikipedia.org/wiki?curid=56255", "title": "பண்டங்களின் கதை", "text": "பண்டங்களின் கதை\n\nபண்டங்களின் கதை (\"The Story of Stuff\", \"த இசுடோரி ஒஃப் இசுடஃப்\") என்பது நுகர்வுப் பண்பாட்டை விமர்சிக்கும் ஒரு விபரணப் படம். இத்திரைப்படம் 20 நிமிடம் நீளம் ஓடக்கூடியது. இந்தப் படத்தை அன்னி லெனார்டு என்பவர் விபரணம் செய்தார். இந்தப் படத்தை இணையத்தில் இலவசமாகப் பாக்கலாம். இதனை 4 மில்லியன் நபர்கள் இதுவரை பார்த்துள்ளதாக தளம் தெரிவிக்கிறது.\n\nSection::::உள்ளடக்கம்.\nஇப் படம் தற்போதைய மனித பொருளாதாரச் செயற்பாட்டை ஐந்து பிரிவுகளாகப் பிரிக்கிறது. அவை:\n\nஇந்த நேரிய செயற்பாடு பேண தாகாதது என்றும். இது திட்டமிட்டு மக்களின் மீது திணிக்கப்பட்டது என்றும் இப்படம் கூறுகிறது. பொருட்களைக் கழிவாக்காமல், ஒரு சுழற்சி முறை பொருளாதரமே பேணத்தகுந்தது என்றும் இப் படம் எடுத்துரைக்கிறது.\n\nஇயற்கை வழங்கள் சுரண்டப்படல், சூழல் மாசுறல், மனித விரக்தி ஆகியவை 1950 களின் பின்னர் அறிமுகப்படுத்தப்பட்ட நுகர்வுப் பண்பாட்டால் அதிகரித்து வருகிறது என்கிறது. \nசில கருத்துரைகள்:\n\n\n"}
{"id": "56258", "url": "https://ta.wikipedia.org/wiki?curid=56258", "title": "செயந்திர சரசுவதி", "text": "செயந்திர சரசுவதி\n\n'செயந்திர சரசுவதி அல்லது ஜெயந்திர சரஸ்வதி சுவாமிகள் (சூலை 18, 1935 - பெப்ரவரி 28, 2018) 69 வது சங்காரச்சார்யர் (குரு) இந்து சமயத்தின் காஞ்சி காமகோடி பீடாதிபதி.\n\nSection::::வரலாறு.\nதிருவாரூர் மாவட்டம், இருள்நீக்கி என்ற கிராமத்தில் 18 சூலை 1935 அன்று, சுப்ரமணியம் மகாதேவன் என்ற இயற்பெயரைக் கொண்டு பிறந்த ஜெயேந்திர சரஸ்வதி, தனது 19 வது வயதில், 22 மார்ச் 1954 அன்று காஞ்சி சங்கர மடத்தின் இளைய மடாதிபதியாகப் பொறுப்பேற்றார். பின்னர் 40 ஆண்டுகள் கடந்து, சந்திரசேகர சரசுவதியின் மறைவிற்குப் பின் 1994ம் ஆண்டில், காஞ்சி சங்கர மடத்தின் 69 வது பீடாதிபதியாகப் பொறுப்பேற்றார்.\n\nகாஞ்சிபுரம் சங்கர்ராமன் கொலை வழக்கில், 11 நவம்பர் 2004 அன்று ஜெயந்திர சரசுவதி கைதுசெய்யப்பட்டார். 10 சனவரி 2005 அன்று உச்ச நீதிமன்றம் அவரை பிணையில் விடுவித்தது. புதுச்சேரி சிறப்பு நீதிமன்றத்தில் நடைபெற்ற சங்கரராமன் கொலை வழக்கில், அவர் மீதான குற்றம் உறுதி செய்யப்படாததால், 27 நவம்பர் 2013 அன்று கொலை வழக்கிலிருந்து ஜெயந்திர சரசுவதி சங்கராச்சாரியார் விடுவிக்கப்பட்டார்.\n\n28 பிப்ரவரி 2018 அன்று ஜெயேந்திர சரஸ்வதியின் மறைவையடுத்து இளைய மடாதிபதியான விஜயேந்திர சரஸ்வதி காஞ்சி சங்கர மடத்தின் 70வது குருவாக செயல்படுவார்.\n\nSection::::சிறப்பு.\nஇவரின் புரோகிதத்தன்மையாலும் ஆழ்ந்த புலமையாலும் இந்து சமயத்தினரிடையே செல்வக்குடையவராகத் திகழ்கிறார். காஞ்சி மடத்தின் அதிகாரம் பெற்றத் தலைவராக விளங்குகிறார். இம்மடத்தில் பல வெளிநாடு வாழ் இந்தியர்கள் குறிப்பாக அமெரிக்கா நாட்டில் வாழ்பவர்கள் பலர் காஞ்சி மடத்தின் ஆதரவாளர்களாக உள்ளனர். இம்மடம் பல பள்ளிகளையும் , மருத்துவமனைகளையும், சென்னையில் இயங்கும் சங்கர நேத்ராலயா மற்றும் கவுகாத்தி, அசாம், மற்றும் இந்து மிசன் மருத்துவமனை, குழந்தைகள் மருத்துவமனை மற்றும் தமிழுநாடு மருத்துவமனை போன்றவைகளை இயக்குகின்றன.\nSection::::சர்ச்சைகள்.\nSection::::மடத்தைவிட்டுச் வெளியேறுதல்.\n1987 ஆகத்து 23 ஆம் நாள் நள்ளிரவில் காஞ்சி மடத்தைவிட்டு யாருக்கும் சொல்லாமல் ஜெயேந்திரர் வெளியேறினார். அவர் எங்கு இருக்கிறார் என்பது மர்மமாக இருந்தது. இதையடுத்து சங்கர மடத்தின் பீடாதிபதியான சந்திரசேகர சரஸ்வதி சுவாமிகள் ஜெயேந்திரர் தன் தண்டத்தை விட்டு சொல்லாமல் கொள்ளாமல் வெளியேறியுள்ளார். எனவே அவர் மீண்டும் மடத்துக்கு வாரிசாக திரும்ப இயலாது என்று, புதிய இளைய பீடாதிபதியாக விசயேந்திர சரசுவதி சுவாமிகளை நியமித்தார். இதையடுத்து ஜெயேந்திரர் கர்நாடக மாநிலம் குடகில் இருப்பது தெரியவந்தது. பின்னர் அவர் செப்டம்பர் 8 ஆம் தேதி மடத்துக்குத் திரும்பி, மீண்டும் இளைய பீடாதிபதியாக செயல்பட்டார். அவர் காஞ்சி பீடாதிபதியுடன் சண்டையிட்டு மடத்தை விட்டு வெளியேறியதாகவும் பின்னர் சிலர் செய்த சமரசத்தால் மீண்டும் மடத்துக்குத் திரும்பியதாகவும் கருத்துகள் பரவின.\n\nSection::::தடைச்சட்டம்.\nதமிழக முதல்வர் ஜெயலலிதாவின் ஆட்சியில் தமிழகத்தில் சங்கராச்சாரியரின் அபிப்பிராயப்படி சில சட்டங்களை இயற்றியது. விலங்குகளை கோவில்களில் இறைவனுக்காக பலி கொடுப்பதை தடுக்கும் சட்டம் அவ்வாறு பலிகொடுக்கும் சமுதாயத்தினரின் எதிர்ப்புக்கிடையே நடைமுறைப்படுத்தப்பட்டது.\n\nSection::::கொலைக் குற்றச்சாட்டு.\nநவம்பர் 11, 2004, அன்று காஞ்சி வரதராஜப் பெருமாள் கோயில் மேலாளர் சங்கர்ராமன் கொலை வழக்கில் ஜெயந்திர சரஸ்வதி கொலைக்குற்றத்திற்காக கைது செய்யப்பட்டு சிறையில் அடைக்கப்பட்டார். ஜனவரி 10, 2005 அன்று உச்சநீதிமன்றத்தால் பிணை ஆணையின் மூலம் விடுவிக்கப்பட்டார். கீழ் நீதிமன்றம் இவரது பிணை விடுவிப்பு மனுவை நிராகரித்தது குறிப்பிடத்தக்கது. மேலும் உச்சநீதிமன்றம் இவர் மீதுள்ள குற்றவழக்குகளை தமிழக உயர்நீதிமன்றத்திலிருந்து புதுவை நீதிமன்றத்திற்கு மாற்ற உத்தரவிட்டு அதன்படி இவ்வழக்கு புதுவையில் விசாரிக்கப்பட்டு வந்தது. நவம்பர் 27 2013, அன்று உயர்நீதிமன்றத்தின் தீர்ப்பின்படி இவ்வழக்கிலிருந்து ஜெயந்திர சரஸ்வதி விடுதலை செய்யப்பட்டார்.\n\nSection::::ஊடகங்களின் பரபரப்பு.\nகைது செய்யப்பட்டபோது ஊடகங்கள் மக்களிடையே பரபரப்பை உண்டாக்கின. வழக்கின் தன்மை மாறியதாலும் , அடிக்கடி நீதி மன்றங்களை மாற்றியதாலும் ஊடகங்களின் ஈடுபாடு நாளடைவில் குறைந்தது. ஊடகங்களின் செயல்பாடுகளை ஆந்திர நீதிமன்றமும் கண்டித்துள்ளதுஎன்பது குறிப்பிடத்தக்கது.\n\nSection::::அரசியல் கட்சி துவக்கம்.\nதமிழ்நாடு தேசிய ஆன்மிக மக்கள் கட்சி என்பது செயந்திர சரசுவதியால் நெறிப்படுத்தப்படும் அரசியல் கட்சி எனக் குறிப்பிடப்படுகிறது. இது மார்ச் 2011 இல் தொடங்கப்பட்டது.\n\nSection::::இறப்பு.\nசர்க்கரை நோயால் அவதிப்பட்டு வந்த ஜெயேந்திரர் போரூரில் உள்ள தனியார் மருத்துவமனையில் அனுமதிக்கப்பட்டு 3 நாட்கள் சிகிச்சை பெற்று வந்தார். பெப்ரவரி 28, 2018 அன்று காலை அவருக்கு திடீரென மூச்சுத்திணறல் ஏற்பட்டதால் காஞ்சி சங்கர மடம் அருகே உள்ள தனியார் மருத்துவமனையில் அவர் அனுமதிக்கப்பட்டு அங்கு சிகிச்சை பலனளிக்காமல் அன்றைய தினமே காலமானார்.\n"}
{"id": "56262", "url": "https://ta.wikipedia.org/wiki?curid=56262", "title": "போபர்ஸ்", "text": "போபர்ஸ்\n\nபோபர்ஸ் இரும்புத் தொழில் நிறுவனமான, இது சுவீடன் நாட்டில் கார்ல்ஸ்கோகா வில் அமைந்துள்ளது. 1646 ல் உருவாக்கப்பட்ட \"ஹேமர் மில் பூபர்ஸ்\" எனும் நிறுவனத்திடமிருந்து தோன்றியதாகும். போபர்ஸ் நிறுவனம் நிர்மானிக்கப்பட்ட ஆண்டு 1873.\n\n1999 ஆம் ஆண்டு சாப் என்ற \"செல்சியஸ் குழு\" நிறுவனம் இதைத் தாய் நிறுவனமான \"போபர்ஸிடமிருந்து\" வாங்கியது. சாப் எரிகணைத் தயாரிப்பின் பக்கம் திரும்பியதால். செப்டம்பர் 2000 ல் ஐக்கிய அமெரிக்காவிலுள்ள , ஐக்கிய இராணுவத் தளவாடத் தொழிற்சாலை (யூ டி ஐ-UDI-United Defense Industries) போபர்ஸ் படைக்கலன் பிரிவை தன் வசமாக்கிக்கொண்டது. \n\nதப்பொழுது போபர்ஸ் இரண்டு வகை நிறுவனங்களாகப் பிரிந்து செயல்படுகின்றது.\n\nபோபர்ஸ் ஐ நிர்வகித்த மிகப்பழமையானத் தலைவர்களில் குறிப்பிடத் தக்கவர் ஆல்பிரட் நோபல், நிர்வகித்த ஆண்டு 1894 முதல் அவர் இறந்த டிசம்பர் 1896 வரை. இவர் காலத்தில் இத் தொழிற்சாலை மிகவும் மேம்பட்டது.\n\n\"போபர்ஸ்\" என்ற வணிக சின்னம் புகழடையக் காரணமானத் தயாரிப்பாக 40 மிமீ எதிர் வான்படை தாக்குதல் சுடுகலன் ஐக் கூறலாம். இரண்டாம் உலகப்போரில் பெரிதும் பயன் பட்ட இதை போபர்ஸ் சுடுகலன் என்று அழைக்கப்பட்டது.\n\nபோபர்ஸ் நிறுவனம் சமீபக் காலங்களில் பல சந்தேக சர்ச்சைகளில் சிக்கிக்கொண்டது. இதனால் போபர்சிற்கு அவதூறு நிலை ஏற்பட்டது. சுவீடனால் 1986 ல் இந்தியாவுக்கு வழங்கப்பட்ட படைக்கலன்களில் தனிப்பட்ட ஆதாயம் அடைந்ததாக இன்று வரை நிருபிக்கப்படாத குற்றச் சிக்கலில் சிக்கிக்கொண்டது.\n"}
{"id": "56265", "url": "https://ta.wikipedia.org/wiki?curid=56265", "title": "நடுநிலை நாடு", "text": "நடுநிலை நாடு\n\nஒரு குறிப்பிட்ட போரின் போது சண்டையிடும் இரு தரப்புகளுடன் சேராமல் நடுநிலை வகிப்பதாக அறிவிக்கும் நாடு நடுநிலை நாடு என்று வழங்கப்படும். சண்டையில் பங்குபெறா நாடுகளுக்கும் நடுநிலை நாடுகளுக்கும் வேறுபாடு உண்டு. சண்டையிடுபவர்களுள் ஒரு தரப்பினை ஆதரித்தாலும், நேரடியாகவோ மறைமுகமாகவோ போரில் ஈடுபடாத நாடு நடுநிலை நாடு கிடையாது.\n\n1907ம் ஆண்டு கையெழுத்தான ஹாக் சாசனத்தின் ஐந்தாவது மற்றும் பதின்மூன்றாவது பிரிவுகளில் நடுநிலை வகிக்கும் நாடுகளின் கடமைகளும் உரிமைகளும் வரையறுக்கப்பட்டுள்ளன. குறிப்பிட்ட போர்கள் நடைபெறும் காலத்தில் மட்டுமல்லாது நிரந்தரமாக நடுநிலை வகிக்க நிர்பந்திக்கப்படும் (பன்னாட்டு உடன்படிக்கைளின் மூலம்) நாடுகளும் உள்ளன. போர்க்காலத்தில் நடுநிலை மிகத் தெளிவாக வரையறுக்கப்பட்டுள்ளது. நடுநிலை கோரும் நாடு, அதனை பிற நாடுகள் ஏற்கவேண்டுமெனில் பல குறிப்பிட்ட நிபந்தனைகளுக்கு உட்பட வேண்டும். வெளியுறவுக் கொள்கைகளில் நடுநிலை, அணி சேராமை, ஆயுதமேந்திய நடுநிலை ஆகிய கொள்கைகள் வெவேறாகக் கருதப்படுகின்றன. வெறும் நடுநிலை வகிக்கும் நாடு குறிப்பிட்ட சில காலத்துக்கோ, போர்களுக்கோ எத்தரப்பிலும் இணையாது. அணி சேரா நாடென்பது எந்த ராணுவ, அரசியல்க் கூட்டணிகளிலும் சேராமல் செயல்படும் நாடு. ஆயுதமேந்திய நடுநிலையென்பது, போருக்குத் தயாராகவும், தன்னை யாரேனும் தாக்கும் பட்சத்தில் நடுநிலையைக் கைவிடும் கொள்கையைக் கொண்டுள்ள நாட்டின் நிலையைக் குறிக்கும்.\n\n"}
{"id": "56267", "url": "https://ta.wikipedia.org/wiki?curid=56267", "title": "வெள்ளை மூக்குக்கொம்பன்", "text": "வெள்ளை மூக்குக்கொம்பன்\n\nவெள்ளை மூக்குக்கொம்பன் என்பது மூக்குக் கொம்பன் இனங்களிலேயே மிகப்பெரிய அளவுடைய இனம் ஆகும். இதில் மொத்தம் இரண்டு துணையினங்கள் உள்ளன. தென் ஆப்பிரிக்காவில் பெருமளவு உள்ள தென் வெள்ளை காண்டாமிருகம் (\"Ceratotherium simum simum\") வகையில் இன்று ஏறத்தாழ 14,500 விலங்குகள் உள்ளன. வட வெள்ளை காண்டாமிருகம் (\"Ceratotherium simum cottoni\") மிக இக்கட்டான அளவு அருகிவிட்டது. அந்த இனத்தில் தற்போது (2018) மொத்தம் இரண்டு பெண்கள் மட்டும் தான் உலகில் உயிருடன் இருக்கின்றன. அவற்றில் ஒன்று 2015 ஆம் ஆண்டு நவம்பர் மாதம் நோய் தொற்றின் காரணமாக இறந்துவிட்டது.\n\nவெள்ளை காண்டாமிருகம் பெரிய உடலும் சிறிய கழுத்தும், பெரிய முகமும் பரந்த நெஞ்சுப்பகுதியும் கொண்ட பெரும் விலங்கு. இதன் எடை 3000 கிகி (6000 பவுண்டு) மீறக்கூடியது. 4,500 கிகி (10,000 பவுண்டு) எடையுடைய விலங்கும் வரலாற்றில் பதிவாகி உள்ளது.. முன்னுள்ள கொம்பின் நீளம் ஏறத்தாழ 90 செமீ இருக்கும், ஆனால் 150 செமீ கூட இருக்கக்கூடும். இரண்டாவது கொம்பு பெரும்பாலும் சிறியதாக இருக்கும். இம் மூக்குக்கொம்பனின் உடல் சாம்பல் நிறம் முதல் வெளிறிய பழுப்பு/மஞ்சள் நிறம் வரை வேறுபாடு கொண்டது. உடலில் மயிர் ஏதும் இருப்பதில்லை. வாலிலும், காது மடலின் ஓரத்திலும் முடியிருக்கும். இதன் வாய் அகலமாக இருக்கும். முதுகில் சற்றே திமில் போன்ற உயர்ச்சி இருக்கும்.\n"}
{"id": "56268", "url": "https://ta.wikipedia.org/wiki?curid=56268", "title": "கருப்பு மூக்குக்கொம்பன்", "text": "கருப்பு மூக்குக்கொம்பன்\n\nகருப்பு மூக்குக்கொம்பன், மூக்குக்கொம்பன் என்னும் பெரும் விலங்குப் பேரினத்தில் உள்ள ஓர் விலங்கு இனம். இது இன்று இயற்கையில் கிழக்கு, நடு, தென் ஆப்பிரிக்காவில் காணப்படும் நாடுகளாகிய கென்யா, தான்சானியா, காமரூன், தென் ஆப்பிரிக்கா, நமீபியா, சிம்பாபுவே ஆகியவற்றில் மட்டும் காணப்படும் விலங்கு. இவ்விலங்கின் வாழிடப் பரப்பை வலப்புறம் உள்ள நிலப்படத்தில் காணலாம். காண்டாமிருகம் என்றால் மிகப்பெரிய விலங்கு என்று பொருள் (காண்டா = மிகப்பெரிய; மிருகம் = விலங்கு).கறுப்பு காண்டாமிருகத்தின் எடை 800 கிராம் முதல் 1364 கிராம் வரை இருக்கும். இதன் பருத்த உடலின் உயரம் 140–170 செமீ இருக்கும். இவ்விலங்குக்குக் கறுப்பு என்னும் முன்னொட்டு இருந்தாலும், இதன் நிறம் பெரும்பாலும் கருஞ்சாம்பல் அல்லது பழுப்பு நிறம் கொண்டது. மூக்கின்ன் மீது இருக்கும் இரண்டு கொம்புகளும் நகம், மயிர் போன்ற பகுதிகளில் உள்ளது போன்ற நகமியம் (அல்லது கெரட்டின்) என்னுமகெட்டியான பொருளால் ஆனது. இவை நிலத்தைத் தோண்டவும், புதர்களை அடியோடு தோண்டி எடுத்தெறியவும் பயன்படுகின்றன.\n\nஇன்று உலகில் இவ்விலங்கினம் அற்றுப்போகும் நிலையில் உள்ளது. உலகில் மொத்தம் ஏறத்தாழ 3,600 விலங்குகள்தான் உள்ளன. உலக உயிரின நிலைப்பேறு ஒன்றியம் (The World Conservation Union, IUCN)\nசூலை 7 2006 அன்று அறிவித்தபடி \"மேற்கு கறுப்பு காண்டாமிருகம்\" என்னும் உள்ளினம் முற்றிலும் அற்றுவிட்டதாக அப்போதைக்கான தகவல்படி அறிவித்தது.\n"}
{"id": "56269", "url": "https://ta.wikipedia.org/wiki?curid=56269", "title": "இந்திய மூக்குக்கொம்பன்", "text": "இந்திய மூக்குக்கொம்பன்\n\n'இந்திய மூக்குக்கொம்பன், இந்திய காண்டாமிருகம், அல்லது ஒற்றைக்கொம்பன் என்பது இந்தியாவின் வடகிழக்கு பகுதியிலும், நேப்பாளத்திலும், பூட்டானின் சில பகுதிகளிலும் காணப்படும் ஒரு பாலூட்டியாகும். இவ்விலங்கு இமயமலையின் அடிவாரத்தில் உள்ள புல்வெளிகள் மற்றும் அதை அடுத்துள்ள காடுகளில் வாழ்கின்றது. முற்காலத்தில் இவ்விலங்கு கங்கை சமவெளி முழுவதும் வாழ்ந்து வந்தது, பின்னர் ஏற்பட்ட வாழ்விட சீர்கேட்டாலும், வேட்டையாடப்பட்டதாலும் இதன் உயிர்த்தொகை குன்றி தற்சமயம் வெறும் 3,000 விலங்குகள் மட்டும் இயற்கைச்சூழலில் வாழ்கின்றன. அவற்றில் செம்பாதிக்கும் மேலான 1,800 விலங்குகள் அசாம் மாநிலத்தில் வாழ்கின்றன. நேப்பாளத்தின் சித்வன் தேசியப் பூங்காவில் 400க்கும் மேற்பட்ட விலங்குகள் வாழ்வதாக 2008ல் கணக்கிடப்பட்டுள்ளது. இவ்விலங்கு அசாமின் மாநிலவிலங்காகும்.\n\nஐரோப்பியர்கள் முதன்முதலில் அறிந்த மூக்குக்கொம்பன் இனம் இந்திய மூக்குக்கொம்பன் ஆகும். இதனை 1758ஆம் ஆண்டு கரோலசு லின்னேயசு வகைப்படுத்தி ஆங்கிலத்தில் \"Rhinoceros\" என்று பெயரிட்டார். கிரேக்க மொழியில் \"rhino\" என்றால் மூக்கு என்றும் \"ceros\"' என்றால் கொம்பு என்றும் பொருள்படும். தமிழில் இதற்கு மூக்குக்கொம்பன் என்று பெயர்.\n\nSection::::படிவளர்ச்சியும் பரவலும்.\nமூதாதைய மூக்குக்கொம்ன் முன் இயோசீன் காலத்தில் ஒற்றைப்படைக் குளம்பிகளிடம் இருந்து பிரிந்து படிவளர்ச்சி அடைந்தது. இழைமணிகளின் டி ஆக்சிரிபோநியூக்லியிக் காடியின் மரபியல் கணக்குப்படி தற்கால காண்டாமிருகத்தின் மூதாதையர்கள் சுமார் 50 மில்லியன் ஆண்டுகளுக்கு முன்னர் குதிரைக் குடும்பத்தில் இருந்து பிரிந்துவந்துள்ளன என்று அறியப்பட்டுள்ளது. உலகில் தற்போதுள்ள காண்டாமிருகங்களின் குடும்பம் முதன்முதலில் யூரேசியாவில் இயோசீன் காலத்தில் தோன்றியதாகவும், மேலும் மூதாதைய காண்டாமிருகம் மயோசீன் காலத்தில் ஆசிய கண்டத்திலிருந்து அற்றுப்போய் இருக்கலாம் எனவும் ஆராய்ச்சிகள் கூறுகின்றன.\n\nஇந்திய மூக்குக்கொம்பனின் தொல்லியல் எச்சங்கள் நடு பிலிசுடோசின் காலத்தைச் சேர்ந்ததாக அறியப்பட்டுள்ளது. பிலிசுடோசின் காலத்தில் காண்டமிருகப் பேரினம் தென்கிழக்கு ஆசியா மற்றும் தெற்காசிய பகுதிகளில் வாழ்ந்ததற்கான தொல்லியல் சான்றுகள் உள்ளன. இவ்விலங்கின் தொல்லியல் எச்சம் இலங்கைத் தீவிலும் கண்டுபிடிக்கப்பட்டுள்ளது குறிப்பிடத்தக்கதாகும். தமிழ் நாட்டின் திருநெல்வேலியை அடுத்த சாத்தான்குளத்தில் காண்டமிருகத்தின் எச்சங்கள் கண்டுபிடிக்கப்பட்டுள்ளன. மேலும் கோலோசின் காலத்தில் இம் மூக்குகொம்பன்கள் தற்போதய இந்தியாவின் மேற்கு பகுதியான குசராத்திலும், பாக்கிசுத்தானிலும் 3200 ஆண்டுகளுக்கு முன்னதாக வாழ்ந்ததற்கான சான்றுகள் உள்ளன.\n\nமுகலாயப் பேரரசரான அக்பரின் குறிப்புகளின்படி காண்டாமிருகங்கள் இன்றைய உத்திரப் பிரதேசத்தின் சாம்பல்பூரில் வாழ்ந்ததற்கான சான்றுகள் உள்ளன. மற்றொரு முகலாய மன்னரான சகாங்கீரின் குறிப்புகளின்படி இவ்விலங்குகள் உத்திரப் பிரதேசத்தின் அலிகார் பகுதியில் காணப்பட்டதாகவும் குறிப்புகள் கூறுகின்றன.\n\nஇந்தியா மற்றும் பாக்கிசுத்தான் பகுதிகளில் மூக்குக்கொம்பன்கள் வாழ்ந்ததற்கான தொல் எச்ச ஆதாரங்கள் கிடைத்த இடங்களையும் அதன் காலத்தையும் விளக்கும் சட்டம்:\n\nSection::::வரலாற்றில் உள்ள பதிவுகள்.\nமேற்கு உலகிற்கு முதன்முதலில் அறிமுகமாகிய காண்டாமிருகம் இந்திய காண்டாமிருகம் ஆகும். போர்த்துகிய முதலாம் மானுவேல் பத்தாம் போப் லீயோவுக்காக ஒரு காண்டாமிருகத்தை கப்பலில் அனுப்பி வைத்தான், ஆனால் எதிர்பாராவிதமாக அக்கப்பல் பயணத்தின் போது விபத்துக்குள்ளானது. அக்கப்பலில் இருந்த ஒரு ஓவியர் காண்டமிருகத்தின் படத்தை வரைந்து வைத்திருந்தார். அப்படத்தை அடிப்படையாக வைத்து ஆல்பிரெஃக்ட் டியுரே காண்டாமிருகத்தின் மர அச்சு ஒன்றை செதுக்கினார். இது புகழ் பெற்ற ஓர் படிவம். இவர் இவ் விலங்கைப் பார்க்க வாய்ப்பு இல்லாமலே செதுக்கியது குறிப்பிடத்தகுந்தாகும் மற்றும் இப்படிவத்தில் காண்டாமிருகத்தின் ஒரு சில பாகங்கள் மிகைப்படுத்தப்பட்டுள்ளன; காண்க தோளின் மீதுள்ள கொம்புகள்.\n\nSection::::உடலமைப்பு.\nதற்போது உலகிலுள்ள காண்டாமிருகங்களிலேயே உடலளவில் மிகப்பெரிய இரண்டு காண்டாமிருகங்களில் இந்திய காண்டாமிருகமும் ஒன்றாகும். அதிக அளவாக ஆணின் தோள்பட்டையின் உயரம் சுமார் 180 செ.மீ வரை இருக்கும். சராசரி ஆணின் உயரம் 170 செ.மீ சுற்றளவு 335 செ.மீ ஆகும். இவ்விலங்கின் வெளிப்புறம் கடினமான தோலினால் பல மடிப்புகளைக் கொண்டதாகும். தோலின் புறநிறம் பழுப்பு நிறத்திலும் மடிப்புகளுக்கிடையே வெளிறிய சிவப்பு நிறத்திலும் காணப்படும். இவ்விலங்கு நீர் குட்டைகளில் இருப்பதால் உடலில் பெரும்பாலான பகுதி சேற்றுப்பூச்சைக்கொண்டிருக்கும்.இவ்விலங்கில் கண்கள், காதுகள் மற்றும் வாலின் நுனிப்பகுதி தவிர்த்து வேறு எங்கும் மயிர்கள் இராது. வாலின் நீளம் ஏறத்தாழ 70 செ.மீ ஆகும். ஆண் கொம்பன்களுக்கு கழுத்தின் அருகில் தோலினால் ஆன மடிப்புகள் தோன்றும்.\n\nநன்கு வளர்ந்த ஆண் பெண்னை விடக் கூடுதல் எடையைக் கொண்டிருக்கும். ஆண் 2200 முதல் 3000 கிலோ வரையும் பெண் 1600 கிலோ எடையில் இருக்கும். மிக அதிகபட்சமாக 3500 கிலோ எடையுள்ள விலங்கு ஒன்று காணப்பட்டதாக தரவுகள் கூறப்படுகிறது. கொம்பு ஆணிலும் பெண்ணிலும் காணப்படினும் பிறந்த குட்டிகளில் காணப்படுவதில்லை. இதன் கொம்பு கெராட்டின் எனப்படும் நகமியம் அல்லது கொம்புறை அல்லது நகமஞ்சளம் என்றழைக்கப்படும் பொருளாளால் ஆனதாகும். இதன் கொம்புகள் மனிதரின் நகங்களைப் போன்ற பொருளால் ஆனது. கன்றுகள் பிறந்து ஆறு ஆண்டுகளுக்கு பிறகு அவற்றின் கொம்புகள் வெளிப்படும். பெரும்பாலான வயதுவந்த விலங்குகளுக்கு கொம்பு ஏறத்தாழ 25 செ. மீ நீளம் வளரும்.. அதிகபட்சமாக சில விலங்குகளில் 57.2 செ.மீ கணக்கிடப்பட்டுள்ளது. இதன் கொம்புகள் கறுப்பு நிறத்தை கொண்டவையாகும். உயிரினக்காட்சி சாலைகளில் உள்ள விலங்குகளுக்கு காட்டில் வாழும் காண்டாமிருகங்களுக்கு இணையாக கொம்புகள் வளருவதில்லை..\n\nSection::::பழக்கவழக்கங்கள்.\nSection::::சமூகவாழ்க்கை.\nஇந்திய காண்டாமிருகம் சிறுதொலைவுக்கு மணிக்கு 40 கி.மீ வேகமாக ஓடக்கூடிய திறன் படைத்ததாகும். இந்த விலங்கு மிகக் கூர்மையான மோப்ப மற்றும் கேட்கும் திறனைப் பெற்றது, ஆனால் இதன் பார்க்கும் திறன் மிகக் குறைவாகும். இவை பெரும்பாலும் தனித்து வாழும் இயல்பைக் கொண்டதாயினும் குட்டி ஈன்றபின் குட்டி தாயுடனே இருக்கும், இனப்பெருக்கம் செய்யும் பிணைகளும் ஒன்றாகவே இருக்கும். மேலும் ஒரு பகுதியில் வாழும் விலங்குகள் அனைத்தும் சில நேரங்களில் குளிக்கும் இடங்களில் ஒன்று சேரும். ஆண்கள் தங்களுக்கென்று ஒரு எல்லையை வகுத்துக் கொள்கின்றன. சராசரியாக ஒரு ஆணின் எல்லை 2 முதல் 8 சதுர கிலோ மீட்டர் வரையிலும் இருக்கும். முனைப்பான ஆண்கள் இனப்பெருக்க காலத்தில் தங்களுடைய எல்லைக்குள் வேறு ஆணை அனுமதிப்பதில்லை. சில நேரங்களில் எல்லை மீறலினால் ஒன்றுக்கொன்று கடும் சண்டையிடும். இவ்விலங்கின் நடவடிக்கைகள் இரவு மற்றும் விடியற்காலையில் அதிகமாக இருக்கும். பெரும்பாலான பகல்பொழுதை அருகிலுள்ள குளம், ஏரி அல்லது ஆறு போன்ற நீர்நிலைகளில் புரண்டு கழிப்பன. இவை பெரும்பாலும் சதுப்புநிலங்களில் வாழ்வதால் நீரில் நன்றாக நீந்தக்கூடியவை. ஒலி எழுப்பி தன் இனத்தைச் சேர்ந்த பிற விலங்குகளுடன் தொடர்பு கொள்ளும். இத்தகைய ஒலிகள் பத்து வகைகள் என்று இன்று வரை அறியப்பட்டுள்ளது. இவை ஒரு முறை சாணி போட்ட இடத்தை எப்பொழுதும் பயன்படுத்தும் பண்பை உடையது. இப்பண்பினால இதனை வேட்டையாடுபவர்கள் ஒரு சாணிக்குவியலை கண்டுபிடித்து அதன் அருகே விலங்கின் வருகைக்காக காத்திருந்து விலங்கு வந்தவுடன் கொன்றுவிடுவார்கள்.\n\nஅட்டை, தொள்ளுப் பூச்சி மற்றும் இழைப்புழு போன்றவை காண்டமிருகத்தின் புறத்தோலில் இருக்கும். சில நேரங்களில் இப்பூச்சிகளால் பல்வேறு தொற்று நோய்கள் காண்டமிருகத்தைத் தாக்குகின்றன. மேலும் காண்டமிருகத்தை ஆந்திராசு மற்றும் தோலில் நுண்ணுயிர் மரித்தல் போன்ற வியாதிகளும் தாக்கும்.\n\nSection::::உணவு.\nஇவ்விலங்கு புல், இலை, பழங்கள் மற்றும் நீர்ச்செடிகளைத் உண்கிறது. இவை காலை மற்றும் மாலை நேரங்களில் மேயும். இதன் முகத்தின் மேல்தட்டையை வைத்து புதர்களில் உள்ள புற்களை மடக்கி பின் மென்று தின்னும் பழக்கத்தைக் கொண்டதாகும். தாய் விலங்குகள் சிலசமயங்களில் குட்டிகளுக்கு ஏற்றவாறு புற்களையும், புதர்களையும் காலாலோ அல்லது உடலலோ அழுத்தி மடக்கிக் கொடுக்கும். இவ்விலங்கு பெரும்பாலும் தன் சிறுநீர் கலந்த நீரையே உட்கொள்ளும்.\n\nSection::::இனப்பெருக்கம்.\nஇவை வருடம் முழுவதும் இனப்பெருக்கம் செய்யும். உயிரினக்காட்சி சாலையில் உள்ள விலங்குகள் 4 ஆண்டுகளிலேயே இனப்பெருக்கம் செய்கின்றது, ஆனால் காடுகளில் உள்ளவை 6 ஆண்டுகளுக்கு மேலே மட்டும் இனப்பெருக்கம் செய்கின்றன. காடுகளில் ஆதிக்கம் செலுத்தும் திடமான ஆண்களை சமாளிக்கவேண்டி மிக அதிகமான உடல் வலு தேவைப்படுகிறது. ஆதலால் 6 அகவைகளைத் தாண்டிய பின்னரே இனப்பெருக்கத்தில் ஈடுபடுகின்றன. சில வேளைகளில் வலுவான இரண்டு ஆண் கொம்பன்களுக்கிடையே ஆதிக்கம் செலுத்த வேண்டி சண்டைகள் நடப்பதுண்டு, இச்சண்டைகளின் போது பலம் குறைந்த விலங்கு இறப்பதும் உண்டு. ஆப்பிரிக்க காண்டமிருகங்களைப் போல கொம்பினால் முட்டாமல் இவை முன்வாய்ப் பற்களால் எதிரிகளைக் கடிக்கும்.\n\nஇவ்வினத்தில் புணர்ச்சிக்கான ஏற்பாடு பெண் விலங்கால் தொடங்கப்படுகிறது. புணர்ச்சி கொள்ள நினைக்கும் பெண் சேர்க்கைக்கு உவப்புடன் இருக்கும் ஆணைச் சுற்றியோ அல்லது அதனை அடுத்தோ நின்றுக் கொண்டு மிக உரக்க ஒலி எழுப்பும். மேலும் அடிக்கடி சிறுநீரை வெளியேற்றியும், ஆணை முட்டியும் புணர்ச்சிக்கு அழைக்கும். ஆண் விலங்கானது பின் பல மணி நேரத்திற்கு பெண்னை துரத்திச் செல்லும். பின் களைப்படைந்த பெண் ஓர் இடத்தில் நிற்கும் போது புணர்ச்சி தொடங்கும். இவ்விலங்கின் சூல்கொள்ளல் காலம் 15.7 மாதமாகும். ஒரு கன்று ஈன்று மன்றொன்றைப் பெறுவதற்கான இடைவெளி 34 முதல் 51 மாதங்களாகும். \n\nதாய் தன் கன்றைப் பிற ஆண்கள் அண்டாதவாறு காக்கும். கன்றின் அருகில் ஆண் காண்டாமிருகங்கள் வந்தால் உடனே அதை விரட்டிவிடும். கன்று முதல் நான்கு வருடங்களுக்கு தன் தாயுடனே வாழும். பின் தாயைப் பிரியும் பொழுது தன் வயதுடைய ஆண் கன்றுகளுடன் சேர்ந்துக் கொள்ளும். கன்றுகள் பருவநிலை அடையும் வரை ஆதிக்கம் செலுத்தும் ஆண்களிடம் இருந்து விலகியே இருக்கும். இவை ஒன்றை ஒன்று மோப்பம் மூலமும் அடையாளம் கண்டுகொள்ளும்.\n\nSection::::காப்புநிலை.\nஒரு காலத்தில் சிந்து சமவெளி முதல் வடக்கு பர்மா வரை பரவியிருந்த இந்திய காண்டாமிருகம், தற்போது அசாமில் உள்ள பிரம்மபுத்திராப் பள்ளத்தாக்கு, மேற்கு வங்கத்தில் உள்ள இரண்டு பாதுகாக்கப்பட்ட பகுதிகள், நேப்பாளத்தில் உள்ள சித்தவான் பள்ளத்தாக்குப் பகுதிகளில் மட்டும் தென்படுகிறது. இந்திய மற்றும் நேபாள அரசுகள் இந்திய காண்டாமிருகத்தைக் காப்பதற்காக பல்வேறு முயற்சிகள் எடுத்து வருகின்றன போதிலும் கள்ளச்சந்தையில் மிக அதிகமான விலைக்கு விற்கும் காண்டாமிருகத்தின் கொம்பினால், அடிக்கடி இவ்விலங்கு கொல்லப்படுகிறது. கிழக்கு நாடுகளில் உள்ள பாரம்பரிய வைத்தியங்களில் இக்கொம்பு அதிகமாக உபயோகிக்கப்ப்டுகிறது. 1983ஆம் ஆண்டிலிருந்து 1989ஆம் ஆண்டிற்குள் அசாமி்ன் காசிரங்கா தேசிய பூங்காவில் மட்டும் 235 இந்திய காண்டாமிருகங்கள் கொல்லப்பட்டுள்ளன. கொம்பை வெட்டி எடுப்பதற்கு முதலில் விலங்கின் மீது மின்சாரம் பாய்ச்சியோ அல்லது பூச்சி கொல்லி மருந்தை கொடுத்தோ விலங்கைக் கொன்று பின் கொம்பை அறுத்துவிடுகிறார்கள்.\n\nஇவை மிகவும் குறைந்த எண்ணிக்கையில் மற்றும் பல சிறு தனிமைப்படுத்தப்பட்ட உயிர்த்தொகைகளாக வாழ்வது இவ்வினம் அழிவதற்கு மிகவும் ஏதுவாக இருக்கிறது. இதனைத் தவிர்க்க இந்தியா மற்றும் நேபாளத்தில் பல்வேறு மீள்அறிமுகப்படுத்தி விலங்கின் பரவலை அதிகரிக்கும் முயற்சிகளும் நடந்து வருகின்றது.மீள்அறிமுகப்படுத்திய உயிர்தொகை இந்தியாவில் துவ்வா தேசிய பூங்காகாவிலும், நேபாளத்தில் ராயல் பரிடியா தேசிய பூங்கா மற்றும் ராயல் சுக்லாபன்டா தேசிய பூங்கா மிகவும் ஆரோக்கியமாக இருப்பதாக ஆராய்ச்சிகள் கூறுகின்றன.\n\n1910ஆம் ஆண்டு முதல் இந்திய காண்டாமிருகத்தின் உயிர் தொகையியல் புள்ளி விபரத்தின் போக்கு ஆதாரம் : here. \n\nSection::::சின்னம்.\nஇந்திய காண்டாமிருகம் அசாம் மாநிலத்தின் மாநில விலங்காகும். மேலும் அசாம் எண்ணெய் நிறுவனம் மற்றும் சியட் டயர் நிறுவனத்தின் சின்னமும் இந்திய காண்டாமிருகம் ஆகும்.\n\n\n"}
{"id": "56274", "url": "https://ta.wikipedia.org/wiki?curid=56274", "title": "உமர் முக்தார்", "text": "உமர் முக்தார்\n\nஒமர் முக்தார் (\"Omar Mukhtar\", 1858 - செப்டம்பர் 16, 1931) மினிபா எனும் பழங்குடி இனத்தைச்சார்ந்த இவர் லிபியாவில் பார்குவா எனும் சிறிய கிராமத்தில் பிறந்தார். 1912 ஆம் ஆண்டில் இருந்து 20 ஆண்டுகளாக லிபியாவில் இத்தாலியரின் ஆதிக்கத்துக்கு எதிராகப் போராடியவர். இவர் இத்தாலியர்களால் கைது செய்யப்பட்டு 1931 இல் தூக்கிலிடப்பட்டார்.\n\nSection::::சிறு வயது வாழ்க்கை.\n16ஆம் வயதை எட்டுகையில் இவரது தந்தை காலமானார். இவருடைய மாமனார் ஹுசைன் எல் கரியானி (Hussein El Gariani) யின் பராமரிப்பில் வளர்ந்தார். அப்த் அகாதிர் போடியா (Abd Akader Bodia) இவருக்கு குர்ஆன் ஓதிக் கொடுத்தார்.\n\n1912 ல் இத்தாலி லிபியாவை துருக்கியிடமிருந்து கைபற்றியது. அது முதல் இத்தாலி சுமார் சுமார் 20 வருடங்களுக்கும் மேலாக இத்தாலியின் காலணி ஆதிக்கத்தின் கீழ் லிபியா இருப்பதை விரும்பாத முக்தார் அவ்வாட்சியை எதிர்க்க எதிர்ப்பு இயக்கம் நடத்தி அதன் தலைவராக களம் கண்டவர். ஒமர் தன் எதிர்ப்பு இயக்கத்தை ஒழுங்கு படுத்தப்பட்ட, தீரமிக்க மற்றும் சீர்மிக்க இயக்கமாக வழிநடத்தி இத்தாலியை எதிர்த்தார்.\n\nSection::::இத்தாலி- துருக்கி யுத்தம்.\n1911- ஒக்டோபர் மாதம் இத்தாலி- துருக்கி யுத்த காலம் அது. அட்மிரல் லுயிஜி பராவெல்லி (Luigi Faravelli) யின் தலைமையில் சென்ற இத்தாலிய கடற்படை அணி லிபிய கரையோர கிராமத்தைக் கைப்பற்றியது.\n“லிபியர்களே! உடனடியாக சரணடையுங்கள். இல்லையேல் திரிப்போலி நகரைத் துவம்சம் செய்துவிடுவோம்.” என அட்மிரல் பராவெல்லி பொறி தெறிக்க முழங்கினார்.\n\nலிபியர்கள் சரணடையவில்லை. மாறாக, தலைநகரைவிட்டு வேறிடங்களுக்கு ஓடி மறைந்தனர். விளைவு 3 நாட்களாக முசோலினியின் படை திரிப்போலியின் மீது குண்டு மாரி பொழிந்தது. திரிப்போலிடேனியன்ஸ் (Tripolitanians) என்ற பெயரில் ஒரு புது பிரகடனத்தை இத்தாலி வெளியிட்டது.\n\nஇத்தாலிக்கும் லிபியாவுக்குமிடையே உக்கிரப் போர் மூண்டது. தமது நாட்டு பாலைவனப் புவியியல் அமைப்பைப் பற்றி நன்கு பரிச்சயமுள்ளவர் உமர் முக்தார். அந்த அறிவைப் பயன்படுத்தி இத்தாலிக்கெதிராகப் போர்புரியும் உத்திகளைத் தன் படை வீரர்களுக்குக் கற்றுக் கொடுத்தார்.\nஅன்று உலகில் மிகவும் பலம் பொருந்திய ஒரு அணியாக பெனிட்டோ முசோலினி (Benito Mussolini) படை விளங்கியது. எனினும், பாலைவனப் புவியியலை அவர்கள் புரிந்துகொள்ள முடியாமல் தடுமாறினர்.\n\n\"ஒமர் முக்தார்\" தொழில் ரீதியாக குரானை போதிக்கும் ஆசான். ஆனாலும் மிகச்சிறந்த கொரில்லா முறை போர்தந்திரவாதியாக விளங்கினார். தன் இயக்கத்தினருக்கு இவரே ஆசானாக இருந்து கொரில்லா போர் முறையை பயிற்றுவித்தார். பாலைவனங்களில் போர் புரியும் தந்திரங்களையும் அறிந்தவர். பல நேரங்களில் இத்தாலியப் படையை தாக்குதலினால் நிலைகுலையச் செய்திருக்கின்றார். இருப்பினும் 1931ம் ஆண்டு செப்டம்பர் 11ம் திகதி பாசிஸ இத்தாலிப் படையினரால் உமர் முக்தார் சுற்றிவளைக்கப்பட்டு கைது செய்யப்பட்டார். இதனால் 20 ஆண்டுகாலம் தொடர்ந்த போர் முடிவுக்கு தளர்ந்தது இறுதியில் இத்தாலியப் படைகளால் சிறைப்பிடிக்கப்பட்டு மரணதணைடனை விதிக்கப்பட்டு தூக்கிலிடப்பட்டார்.\n\nSection::::பதிவுகள்.\nஒமர் முக்தார் கைது செய்யபட்டு தண்டனையை எதிர்நோக்கியிருந்தபொழுது எடுக்கப்பட்ட புகைப்படம் இத்தாலி நாட்டுக்கெதிராக லிபியா மக்களைக் கிளர்ந்தெழச் செய்தது. இவருடைய \"வாழ்க்கை வரலாறு \" மற்றும் போராட்டங்களைச் சித்தரிக்கும் விதமாக ஆங்கிலத் திரைப் படம் ஒமர் முக்தார் என்ற பெயரில் 1980 களில் வெளியிடப்பட்டது. மக்களிடையே அத்திரைப்படம் மகத்தான வரவேற்பைப் பெற்றது என்பது குறிப்பிடத்தக்கது.\n"}
{"id": "56289", "url": "https://ta.wikipedia.org/wiki?curid=56289", "title": "எப்பிகொனைடீ", "text": "எப்பிகொனைடீ\n\nஎப்பிகொனைடீ \"(Epigonidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை சிறிய மீன்கள். இவற்றுள் பெரிய மீன்களைக் கொண்ட இனமான \"எப்பிகோனசு டெலெசுக்கோப்சு\" 75 சதம மீட்டர் நீளமாக வளரக்கூடியது. ஆனால், இக் குடும்பத்தைச் சேர்ந்த பெரும்பாலான மீனினங்கள் 20 சதம மீட்டருக்கு மேல் நீளமாக வளர்வதில்லை. \n\nஇவை மிதவெப்பவலய, வெப்பவலயக் கடல் பகுதிகளில் உலகம் முழுவதும் பரந்து காணப்படுகின்றன. கடல் தளத்துக்கு அண்மையில் வாழும் இம் மீனினங்கள் கடலில் 3,000 மீட்டர் ஆழம் வரையில் காணப்படுகின்றன. \n\nSection::::வகைப்பாடு.\nஇக் குடும்பத்தில் ஏழு பேரினங்களில் 34 இனங்கள் உள்ளன.\n\n\n"}
{"id": "56290", "url": "https://ta.wikipedia.org/wiki?curid=56290", "title": "மலகாந்தைடீ", "text": "மலகாந்தைடீ\n\nமலகாந்தைடீ \"(Malacanthidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை பொதுவாகக் கடலில் வாழும் சிறிய மீன்கள். இவற்றில் பெரிய வகை மீனினங்கள் உணவுக்காகப் பிடிக்கப்படுகின்றன. இவற்றில் பாதரசம் இருப்பதனால், கருவுற்றிருக்கும் பெண்களும், குழந்தைக்குப் பால் கொடுக்கும் பெண்களும் இதனை உண்ணுவதைத் தவிர்க்க வேண்டும் என அறிவுறுத்தப்படுகின்றது. இக் குடும்பத்தில் உள்ள சிறிய பலநிற மீன்கள் காட்சியகங்களில் வைக்கப்படுகின்றன. \n\n"}
{"id": "56292", "url": "https://ta.wikipedia.org/wiki?curid=56292", "title": "இந்தியப் பொதுத் தேர்தல், 2009", "text": "இந்தியப் பொதுத் தேர்தல், 2009\n\nஇந்தியக் குடியரசின் பதினைந்தாவது மக்களவையை தேர்தல் 5 கட்டங்களாக 2009ல் நடைபெற்றது. இது 30 ஆண்டுகளுக்கு பிறகு மாற்றியமைக்கப்பட்ட தொகுதிகளை கொண்டு நடத்தப்பட்டது. தேர்தலில் வெற்றி பெற்ற உறுப்பினர்களைக் கொண்டு பதினைந்தாவது மக்களவை கட்டமைக்கப்பட்டது. ஆட்சியில் இருந்த இந்திய தேசிய காங்கிரசு தலைமையில் ஐக்கிய முற்போக்குக் கூட்டணி மீண்டும் வெற்றி பெற்று மன்மோகன் சிங் இரண்டாம் முறையாக பிரதமரானார்.\n\nSection::::கால அட்டவணை.\nஏப்ரல் 16, ஏப்ரல் 23, ஏப்ரல் 30, மே 7, மே 13 ஆகிய தேதிகளில் நடைபெறும் என தேர்தல் ஆணையம் அறிவித்தது. \nமணிப்பூரில் ஏப்ரல் 23 உள்ளூர் விடுமுறை ஆதலால் ஒரு நாள் முன்னதாக ஏப்ரல் 22 அன்று தேர்தல் நடைபெற்றது.\n\nஜம்மு காஷ்மீர், உத்திர பிரதேசம் ஆகிய மாநிலங்களில் 5 கட்டங்களிலும், பீகாரில் நான்கு கட்டங்களிலும், மகாராட்டிரம், மேற்கு வங்காளத்தில் மூன்று கட்டங்களிலும், ஆந்திரப்பிரதேசம், அசாம், ஜார்கண்ட், கர்நாடகா, மத்திய பிரதேசம், மணிப்பூர், ஒரிசா, பஞ்சாப் ஆகிய மாநிலங்களில் 2 கட்டங்களிலும் மற்ற மாநிலங்களில் ஒரே கட்டத்திலும் தேர்தல் நடைபெற்றது.\n\nமுதல் கட்டம் - ஏப்ரல் 16 - அந்தமான் நிக்கோபார் தீவுகள், அருணாசலப் பிரதேசம், சத்தீஸ்கர், கேரளம், லட்சத்தீவுகள், மேகாலயா, மிசோரம், நாகாலாந்து, ஆந்திரப் பிரதேசம், அஸ்ஸாம், ஜார்க்கண்ட், மணிப்பூர், ஒரிசா, மகாராட்டிரம், பீகார், ஜம்மு காஷ்மீர், உத்திரப் பிரதேசம்\n\nஇரண்டாம் கட்டம் - ஏப்ரல் 23 - கோவா, திரிபுரா, ஆந்திரப் பிரதேசம், அஸ்ஸாம், ஜார்க்கண்ட், மணிப்பூர், ஒரிசா, கர்நாடகம், மத்தியப் பிரதேசம், மகாராட்டிரம், ஜம்மு காஷ்மீர், உத்திரப் பிரதேசம்.\n\nமூன்றாம் கட்டம் - ஏப்ரல் 30 தமன் தியூ, தாத்ரா மற்றும் நகர் ஹவேலி, குஜராத், சிக்கிம், கர்நாடகம், மத்தியப் பிரதேசம், மகாராட்டிரம், மேற்கு வங்காளம், பீகார், ஜம்மு காஷ்மீர், உத்திரப் பிரதேசம்.\n\nநான்காம் கட்டம் - மே 7 - தில்லி, அரியானா, இராஜஸ்தான், பஞ்சாப், மேற்கு வங்காளம், பீகார், ஜம்மு காஷ்மீர், உத்திரப் பிரதேசம்.\n\nஐந்தாம் கட்டம் - மே 13 - சண்டிகர், இமாச்சலப் பிரதேசம், புதுச்சேரி, தமிழ்நாடு, உத்தராகண்டம், பஞ்சாப், மேற்கு வங்காளம், ஜம்மு காஷ்மீர், உத்திரப் பிரதேசம்.\n\nSection::::ஒவ்வொரு கட்டத்துக்குமான விரிவான தேர்தல் நிகழ்ச்சி அட்டவணை.\nகுறிப்பு:-\n\nSection::::மாநிலங்கள் ‌& யூனியன் பிரதேசங்கள் (யூபி) வாக்களிக்கும் தேதிகள்.\nகுறிப்பு\n\nSection::::சட்டமன்றத் தேர்தல்.\nஆந்திரப் பிரதேசம், ஒரிசா, சிக்கிம் ஆகிய மாநிலங்களின் சட்டமன்றங்கள் முறையே மே 30, ஜூன் 29, ஜூன் 23 ஆகிய தேதிகளில் முடிவதால் இவற்றிற்கு பொதுத் தேர்தலுடன் இணைத்து தேர்தல் நடத்தப்படுகிறது\n\n\n\n\n+ மகாராட்டிராவில் சிவசேனாவுக்கும் பாஜகவுக்கும் தொகுதிகளை பகிர்ந்து கொள்வதில் உடன்பாடு ஏற்பட்டுள்ளது. இதன் படி சிவசேனா 22 இடங்களிலும், பாஜக 26 இடங்களிலும் போட்டியிடுகின்றன . \n\n\n\nஆதாரங்கள்:\n\nSection::::முடிவுகள்.\nகாங்கிரசு தலைமையிலான ஐக்கிய முற்போக்குக் கூட்டணி 262 இடங்களிலும் பாசக தலைமையிலான தேசிய ஜனநாய கூட்டணி 160 இடங்களிலும் இடதுசாரிகள் உள்ள மூன்றாவது அணி 79 இடங்களிலும் 4வது அணி 28 இடங்களிலும் மற்றவர்கள் 14 இடங்களிலும் வென்றார்கள். அதிக இடங்களில் வென்ற ஐக்கிய முற்போக்குக் கூட்டணி ஆட்சி அமைத்தது.\n\nSection::::மாநிலங்கள் & ஒன்றியப்பகுதிகள் வாரியான முடிவுகள்.\nமூலம்: இந்திய தேர்தல் ஆணையம்\n<onlyinclude></onlyinclude>\n\nSection::::இவற்றையும் பாக்க.\nதமிழ்நாட்டில் இந்திய நாடாளுமன்றத் தேர்தல், 2009\n\n"}
{"id": "56320", "url": "https://ta.wikipedia.org/wiki?curid=56320", "title": "பழைய மாணவர்", "text": "பழைய மாணவர்\n\nபழைய மாணவர் அல்லது முன்னாள் மாணவர் (Alumnus, Alumni) என்பவர், முன்னாட்களில் பயின்ற கல்லூரி மாணவர்களையும், முன்னாட்களில் பயின்ற பள்ளி மாணவர்களையும் குறிக்கும் சொல். பல மாணவர்கள் கல்லூரி முடிந்த பின்பும் தொடர்பில் இருப்பர். பலர் அமைப்பு நோக்கிலும் செயற்படுவர். \n\nதமிழகத்தில் பல பள்ளி, கல்லூரிகளில் முன்னாள் மாணவர் சங்கம் என்ற அமைப்பு இயங்கி வருகிறது. இவ்வமைப்புகள் தம்முடைய முன்னாள் மாணவர்களையும் இந்நாள் மாணவர்களையும் இணைக்கும் பொருட்டு செயல்பட்டு வருகிறது. இது மட்டுமின்றி ஆண்டுக்கு ஒரு முறையோ அல்லது தேவைப்படும்போதோ இவ்வமைப்புகளின் கூட்டம் கூட்டப்பெற்று, அந்த ஆண்டில் நடைபெற்ற பணிகள், அடுத்த ஆண்டு செயல்படுத்த வேண்டிய மாணவர்களுக்கு நன்மை பயக்கும் திட்டங்கள் போன்றவற்றைப் பற்றிய கலந்துரையாடல் நடைபெறும்.\n"}
{"id": "56322", "url": "https://ta.wikipedia.org/wiki?curid=56322", "title": "மனுஜோதி ஆசிரமம்", "text": "மனுஜோதி ஆசிரமம்\n\nமனுஜோதி ஆசிரமம் தமிழ்நாட்டில் திருநெல்வேலி மாவட்டம் முக்கூடலில் இருந்து 7 கிலோ மீட்டர் தொலைவில் உள்ளது. \"ஒன்றே குலம் ஒருவனே தேவன்\" என்கிற கொள்கை நோக்கத்துடன் 1963-ல் பாலாசீர் லாறி (ஆங்கிலம் : ) என்பவரால் இது துவங்கப்பட்டது. \n\nSection::::பாலாசீர் லாறி.\n1921-ல் கேரள மாநிலம் மூணாறு பகுதியில் இருந்த லட்சுமி தேயிலைத் தோட்டம் எனும் இடத்தில் திருநெல்வேலி மாவட்டம், சாத்தான்குளம் அருகிலுள்ள அடையமங்கலம் கிராமத்தைச் சேர்ந்த தேவராஜையா என்பவரின் மகனாகப் பிறந்தவர் பாலாசீர் லாறி. இவர் தனது பள்ளிக் கல்வியை தூத்துக்குடி மாவட்டம் நாசரேத்திலும், கல்லூரிக் கல்வியை பாளையங்கோட்டை, சென்னை தாம்பரம் கிறித்துவக் கல்லூரியிலும் படித்து வேலூர் மருத்துவமனையில் பணியாற்றி வந்தார். 1947-ல் திருநெல்வேலி மாவட்டத்தைச் சேர்ந்த எபநேசர் நட்சத்திரம் என்பவரை வாழ்க்கைத் துணையாக்கிக் கொண்ட இவருக்கு ஆன்மீக நாட்டம் அதிகமாக இருந்ததால் 1953-ல் தனது பணியைத் துறந்து இறைபணியாகப் பிரசங்கங்கள் செய்து வந்தார். \n\nSection::::மனுஜோதி ஆசிரமம்.\nஅதன் பின்பு கிறித்துவ மதப் பிரச்சாரகராக நாசரேத், நாகர்கோவில் பகுதிகளிலும் அதன் பின்பு கேரள மாநிலத்திலும் கிறித்துவ மதப் பிரச்சாரங்களைச் செய்து வந்தார். இந்தப் பிரச்சாரங்களின் மூலம் இவர் பல அரிய செயல்களைச் செய்ததால் தமிழகம் முழுவதும் மட்டுமில்லாமல் உலகின் பல பகுதிகளுக்கும் சென்று கிறித்துவ மதப் பிரச்சாரங்களைச் செய்யும் வாய்ப்பு அவருக்குக் கிடைத்தது. அப்போது அவர் கடவுள் ஒருவரே, இந்த மதங்கள் என்பது கடவுளுக்கான மார்க்கங்கள் என்பதை அனைத்து மக்களுக்கும் உணர்த்தும் விதமாக திருநெல்வேலி மாவட்டம் முக்கூடலில் இருந்து 7 கிலோ மீட்டர் தொலைவில் மனுஜோதி ஆசிரமம் ஒன்றை அமைத்து அந்தப் பகுதிக்கு சத்தியநகரம் என்று பெயரிட்டார். இங்கு \"ஒன்றே குலம் ஒருவனே தேவன்\" என்கிற கடவுள் கொள்கை வலியுறுத்தப் பட்டது. இங்கு 1965-ல் அனைத்து மதத்தைச் சேர்ந்தவர்களையும் கொண்டு \"கூடாரப் பண்டிகை\" என்று சிறப்பு விழா ஒன்று கொண்டாடப்பட்டது.\n\nSection::::அவதாரப் புருசர்.\n1969-ம் வருடம் ஜீலை மாதம் 21ம் நாள். அன்றுதான் சந்திரனில் மனிதன் கால் தடம் பதித்த நாள். அன்று அமெரிக்கா விலிருந்த பாலாசீர் லாறியைச் சந்தித்த அமெரிக்கத் தீர்க்கதரிசியான வில்லியம் பிரான்மியம் என்பவர் \"மனிதர்களை நல்வழிப்படுத்துவதற்காக கடவுள் மனிதன் உருவில் பூமியில் அவதரிப்பது உண்டு என்கிற சித்தாந்தத்தில்தான் அனைத்து வேதங்களிலும் கடவுள் மனித உருவில் வருவதாகக் கூறப்பட்டிருக்கிறது. தங்களிடம் அதற்கான அனைத்து அம்சங்களும் தெரிகிறது.\" என்று தெரிவித்தார். அன்றிலிருந்து பாலாசீர் லாறி ஆதி புருஷராக, ஸ்ரீ மந் நாராயணராக, பத்தாவது அவதாரமாக, அதாவது கல்கி அவதாரமாக அறிவிக்கப்பட்டார்.\n\nSection::::ஆசிரம செயல்பாடு.\n1974-ல் இருந்து 1985 வரை வைகுண்ட யோகம், ஆதிபலி ரகசியங்கள், தர்ம வழிகாட்டுதல்கள் போன்ற வேதபாட விளக்கங்கள் இந்த ஆசிரமத்தில் சொல்லிக் கொடுக்கப்பட்டன. உலகின் பல பகுதிகளிலும் இவரது செயல்கள் அறியப்பட்டன. இதன் மூலம் இங்கு பல மதங்களைச் சேர்ந்த, சாதி, இன, மொழி வேறுபாடுகளில்லாத பலர் இங்கு வரத் துவங்கினர். அவர்கள் பாலாசீர் லாறியைக் கடவுளாகக் கருதினர். \n\nSection::::கல்கி ஜெயந்தி விழா.\nதனது பிறந்தநாளையே கொண்டாடாத பாலாசீர் லாறி கல்கி அவதாரமாக அறிவிக்கப்பட்ட நாள் - 1969 ம் வருடம் ஜூலை மாதம் 21ம் நாள் - அவரது பக்தர்களால் 1970 முதல் கல்கி ஜெயந்தி விழாவாக எட்டு நாட்கள் திருவிழாவாக இன்று வரை கொண்டாடப்பட்டு வருகிறது. \n\nSection::::தற்போதைய செயல்பாடு.\nபாலாசீர் லாறி மறைவிற்குப் பிறகு இந்த ஆசிரமத்தின் தலைவரான தேவாசீர் லாறி மற்றும் அவரது துணைவியார் கீதா தேவாசீர் லாறி இந்த ஆன்மீகப் பணியைத் தொடர்ந்து செய்து வருகின்றனர். இந்த ஆசிரமத்தில் மட்டுமில்லாமல் உலகம் முழுவதும் பல மையங்கள் அமைக்கப்பட்டு வேதவழிபாட்டுப் பயிற்சி, தியானப் பயிற்சி போன்றவை அளிக்கப்படுகின்றன. இந்த ஆசிரமத்திற்கு தனி நபர்களிடமோ அல்லது நிறுவனங்களிடமோ நன்கொடையும் பெறப்படுவதில்லை. இந்த ஆசிரமத்திற்கு வரும் பக்தர்கள் அளிக்கும் காணிக்கைகளைக் கொண்டு செயல்படுத்தப்பட்டு வருகிறது.\n\n"}
{"id": "56324", "url": "https://ta.wikipedia.org/wiki?curid=56324", "title": "ராஷ்டிரிய சுயம்சேவாக் சங்கம்", "text": "ராஷ்டிரிய சுயம்சேவாக் சங்கம்\n\nராஷ்ட்ரீய ஸ்வயம்சேவக சங்கம் (\"Rashtriya Swayamsevak Sangh\", தேசியத் தொண்டர் அணி, ஆர் எஸ் எஸ்) இந்தியாவில் இந்து தேசியவாதிகளால் உருவாக்கப்பட்ட வலதுசாரி இந்து அமைப்பு அல்லது ஆர் எஸ் எஸ் (RSS, தேசிய தொண்டர் அணி) என அழைக்கப்படுகின்றது. இது 1925 செப்டம்பர் 27ம் தேதி விஜயதாசமி அன்று கேசவ பலிராம் ஹெட்கேவர் என்பவரால் நிறுவப்பட்டது..\n\nசங்கமானது ஆரம்பிக்கப்பட்ட பத்து வருடங்களுக்குள் வடஇந்தியாவில் பெற்ற செல்வாக்கு மிக அதிகம். இதற்கு மிக முக்கிய காரணம், சாதிய ஏற்றத்தாழ்வுகளை நீக்கி \"இந்து\" என்ற அடையாளத்துடன் ஒன்று சேர்வோம் என்பதே இதன் முக்கிய நோக்கமாகும்.\n\nஆர்.எஸ்.எஸ் இயக்கம் இந்தியாவில் மட்டுமில்லது வெளிநாடுகளிலும் வேறு சில பெயர்களால் இயங்குகின்றது. தென்னாப்பிரிக்காவில் \"தெற்காசிய நண்பர்கள்\" என்ற பெயரிலும், மியான்மரில் \"சனாதன் தர்ம சுயம்சேவாக் சங்கம்\" (எஸ்.டி.எஸ்.எஸ்), மொரிசியசில் \"மொரிசியஸ் சுயம்சேவாக் சங்கம்\" (எம்.எஸ்.எஸ்), மற்றும் ஐக்கிய அமெரிக்க நாட்டில் \"இந்து சுயம்சேவாக் சங்கம்\" (HSS) என்ற பெயரில் இயங்குகின்றது.\nஇதன் முக்கியக் கொள்கை கலாச்சார தேசியவாதம் எனப்படுகிற முழு மனிதப்பற்றைக் கொண்டு உயிரான, தனித்துவம் மற்றும் நன்னெறிகளைக் கொண்ட பாரம்பரிய இந்தியாவிற்கு புத்துயிர் அளிப்பது தேசத்துக்கு சேவை செய்வதை அன்னை இந்தியாவுக்கு (பாரத மாதா) சேவை செய்வதாகக் கொண்டு இந்தியாவை தன் தாய் நாடாக நினைத்து அதை பாதுகாப்பது.\n\nஆர்.எஸ்.எஸ் நேரடியாக தேர்தலில் பங்கு கொள்வதில்லை. அதன் கொள்கையை ஒற்றிருக்கும் கட்சிகளுக்கு ஆதரவளிக்கும். அதன்படி ஆதரித்த கட்சிதான் பாரதீய ஜனதாக் கட்சி.ஆர்.எஸ்.எஸ் \"சங்கப் பரிவார்\" அமைப்புடன் அதிகத் தொடர்புடையது.\n\nSection::::அமைப்பு.\nஆர் எஸ் எஸ் அமைப்பில் உறுப்பினரான சேர எவ்வித நடைமுறையும் இல்லை. உறுப்பினர் கட்டணம், அடையாள அட்டை வழங்கப்படுவதில்லை. தன்னார்வலர்கள் அருகில் உள்ள ஆர் எஸ் எஸ் கிளைக்குச் (ஷாகா) (அடிப்படை அலகு) சென்று தானாக உறுப்பினராக இணைந்து கொள்ள வேண்டியது. இவ்வமைப்பில் உறுப்பினர்களின் விவரங்கள் குறித்துக் கொள்ளப்படுவதில்லை. ஆர் எஸ் எஸ் தொண்டர்கள் பயிற்சியின் போது வெள்ளை நிற சட்டை, காக்கி நிற அரைக்கால் டவுசர் அணிந்து இருப்பர். தற்போது காக்கி நிற அரைக்கால் டவுசருக்கு பதிலாக பழுப்பு நிற முழுக்கால் டவுசர் அணிய தீர்மானிக்கப்பட்டுள்ளது.\nதேசிய அளவில் \"சர்சங்கசாலக்\" என்ற பெயரில் தேசியத் தலைவரும் மற்றும் பொதுச் செயலாளர் தலைமையில் அமைப்பு நிர்வாகிக்கப்படுகிறது. மாநில, மாவட்ட மற்றும் கிளைகள் அளவில் ஆர் எஸ் எஸ் பிரச்சாரகர் தலைமையில் அமைப்பு செயல்படுகிறது.\n\nகுரு பூர்ணிமா அன்று மட்டும் உறுப்பினர்கள் தரும் குரு காணிக்கையை மட்டும் ஏற்றுக் கொள்ளப்படுகிறது. இந்தியா முழுவதும் இவ்வமைப்பில் 25 இலட்சம் முதல் 60 இலட்சம் உறுப்பினர்களும், 51,688 கிளைகளும் இருப்பதாக கணிக்கப்பட்டுள்ளது.\n\nSection::::தேர்தல் நடைமுறை.\nஆர்எஸ்எஸ் அமைப்பின் தலைவர் பதவிக்கு தேர்தல் நடைபெறுவதில்லை. தற்போதைய தலைவர் எதிர்கால தலைவரைத் தேர்ந்தெடுப்பார். பின்னர் அமைப்பின் பொதுக்குழு புதிய தலைவருக்கு அங்கீகாரம் அளிக்கும். ஆர்எஸ்எஸ் அமைப்பில் தலைவர் பதவிக்கு பிறகு அதிக அதிகாரம் கொண்ட பொதுச்செயலாளர் பதவி கருதப்படுகிறது. மூன்றாண்டுகளுக்கு ஒருமுறை பொதுச்செயலாளர் தேர்வு நடைபெறும். பொதுக்குழுவில் பொதுச்செயலாளர் தேர்ந்தெடுக்கப்படுவார். மேலும் துணைப் பொதுச்செயலாளர் உள்ளிட்ட 20 பேர் கொண்ட நிர்வாகக்குழுவினர்கள் பொதுக்குழுக் கூட்டத்தில் தேர்வு செய்யப்படுவர். இப்பொதுக்குழுக் கூட்டத்தில் ஆர்எஸ்எஸ் மட்டுமின்றி சங்கப் பரிவார் எனப்படும் அதன் துணை அமைப்புகளின் நிர்வாகிகளும் இப்பொதுக்குழு கூட்டத்தில் பங்கெடுப்பர் \nSection::::தேசியத் தலைவர்கள் (Sarsanghchalaks).\nராஷ்ட்ரீய ஸ்வயம்சேவக சங்கத்தின் தேசியத் தலைவராக இருப்பவரின் முடிவின்படி, வருங்காலத் தலைவர் (\"Sarsanghchalak\") தேர்ந்தெடுக்கப்படுகிறார். ராஷ்ட்ரீய ஸ்வயம்சேவக சங்கத்தின் தேசியத் தலைவர்கள் (\"Sarsanghchalak\") பட்டியல்;\n\nSection::::சங்கப் பரிவார்.\nசங்கப் பரிவாரின் உறுப்பு அமைப்புகளான ராஷ்டிரிய சேவிகா சமிதி, பாரதிய ஜனதா கட்சி, விசுவ இந்து பரிசத், துர்கா வாகினி, பஜ்ரங் தள், இந்து முன்னணி, அகில பாரத வித்தியார்த்தி பரிசத், விவேகானந்த கேந்திரம், இந்து இளைஞர் சேனை, இந்து மக்கள் கட்சி, பாரதிய மஸ்தூர் சங்கம், ராம ஜென்மபூமி அறக்கட்டளை, பாலகோகுலம், சுதேசி விழிப்புணர்வு இயக்கம், சேவா பாரதி, பாரதிய கிசான் சங்கம், வனவாசி கல்யாண் ஆசிரமம் மற்றும் பாரதிய ஆய்வு மையம். விவேகானந்த கேந்திரம் சிவா சேனா ஹனுமன் சேனா சுயம்சேவக் சங்கத்தின் ஆதரவுடனும், வழிகாட்டுதலுடனும் இயங்குகின்றன.\n\nSection::::தடை.\n\"ஆர் எஸ் எஸ்\" மூன்று முறை இந்தியாவில் தடை செய்யப்பட்டது. 1948 காந்தி படுகொலை செய்யப்பட்ட பொழுது, அவசர நிலை (1975-77) அமலில் இருந்தபொழுதும் மற்றும் 1992 ல் பாபர் மசூதி இடிக்கப்பட்டபொழுதும் தடைசெய்யப்பட்டிருந்தது.\n\nSection::::1948 ஆம் வருட தடை.\n1948-ம் ஆண்டு ஜனவரி 30-ம் தேதி மகாத்மா காந்தி சுட்டுக் கொல்லப்பட்ட பிறகு, ஆர்.எஸ்.எஸ். இயக்கத்தைத் தடைசெய்து 1948 பிப்ரவரி 4-ல் அரசு அறிக்கை வெளியானது.இதில், காந்திஜியின் படுகொலைக்கு ஆர்.எஸ்.எஸ்-தான் காரணம் என்று கூறப்படவில்லை.\nஎன்று அரசு வெளியிட்ட தடை நடவடிக்கையில் காரணங்கள் விளக்கப்பட்டுள்ளன. ஆர்.எஸ்.எஸ். தன்னைத் திருத்திக்கொள்ள வேண்டும் என்ற அரசின் அறிவுரையை ஏற்காமலேயே, தங்கள் மீதான தடையை அரசு விலக்க வேண்டும் என்று கோல்வால்கர் விரும்புகிறார் என்று படேல் தலைமையிலான உள்துறை அமைச்சகம் 1948 நவம்பர் 14-ல் அறிக்கை வெளியிட்டது .\n1948 செப்டம்பர் 11-ல் கோல்வால்கருக்கே ஒரு கடிதம் எழுதினார். இந்து சமுதாயத்துக்காக ஆர்.எஸ்.எஸ். ஆற்றிவரும் தொண்டுகளைப் பாராட்டினாலும் அதன் ஆட்சேபிக்கத்தக்க செயல்பாடுகளைப் பட்டியலிட்டார். இதற்குப் பிறகு , ஆர்.எஸ்.எஸ். அமைப்பு மீதான தடையை விலக்க சில முக்கிய நிபந்தனைகளை படேல் விதித்தார். \"இந்திய தேசியக் கொடியை மதிப்போம், வெளிப்படையாகச் செயல்படுவோம், அமைதியான வழிமுறைகளிலேயே ஈடுபடுவோம், அரசியல் நடவடிக்கைகளிலிருந்து விலகி நிற்போம்\" என்பது அந்த நிபந்தனைகளில் சில. ஆர்.எஸ்.எஸ். கலாச்சாரப் பணியில்தான் ஈடுபடும்.அரசியலில் ஈடுபடாது என்று ஆர்.எஸ்.எஸ். தனது அமைப்பு விதியிலேயே வரையறுத்து 1949-ல் படேலிடம் அளித்தது. ஆர்.எஸ்.எஸ். அமைப்பு விதியின் 4 (பி) பிரிவு இதைத் தெரிவிக்கிறது. இதன் பிறகே 1949 ஜூலை 11-ல் ஆர்.எஸ்.எஸ். மீதான தடை விலக்கப்பட்டது..\n\n\n"}
{"id": "56325", "url": "https://ta.wikipedia.org/wiki?curid=56325", "title": "இராபின் ஊட்", "text": "இராபின் ஊட்\n\nஇராபின் ஊட் அல்லது ராபின் ஹூட் (\"Robin Hood\") ஆங்கில நாடோடிக்கதைகளின் மூலப்பிரதியே இந்த ராபின் உட் கதை.இது இடைக்காலங்களில் உருவாகியக் கதை. ஏழைகளின் பங்களான் எனப்படும் இவன் பெருஞ்செல்வந்தர்களின் செல்வங்களை முறையற்ற வகையில் களவாடி அவற்றை ஏழைகளுக்குப் பகிர்ந்தளித்து வாழ்வு நடத்தியவனின் கதை. \n\nஉண்மை நிகழ்வாக கூறுவதற்கான வரலாற்று ஆதாரங்கள் எதுவும் இல்லை.\n\nஇக்கதையைத் தழுவி பலத் திரைப்படங்கள் , தொலைக்காட்சித் தொடர்கள், மற்றும் நாடகங்கள் மக்களின் ரசனைக்கு ஏற்ப இன்றளவும் நடத்தப்பட்டு வருகின்றன. \n\nஇக்கதையின்படி இவன் வாழ்ந்த இடமாகக் கூறப்படும் இடம் லாக்ஸ்லே, (லாக்ஸ்லே வின் இளவரசன்) நாட்டிங்காம் அரண்மணை அருகில் நடந்தவையாகக் கதைகளில் கூறப்பட்டுள்ளது. கதையின்படி வாழ்ந்த காலம் \"16 ம்\" நூற்றாண்டாக இருக்கலாம் மறைந்தது \"17 அல்லது 18\" ம் நூற்றாண்டாக இருக்லாம் என கருதப்படுகின்றது. \n\nதமிழ்த் திரைப்படங்களில் இது போன்ற ஏழைப்பங்காளானாக வரும் கதாபாத்திரங்களுக்கு ராபின் உட் என்னும் அடைமொழியுடன் கூடிய பெயர்களை வைப்பதுண்டு. உதாரணம் நான் சிகப்பு மனிதன்.\n"}
{"id": "56326", "url": "https://ta.wikipedia.org/wiki?curid=56326", "title": "வெலிகமை", "text": "வெலிகமை\n\nவெலிகமை அல்லது வெலிகாமம் என்பது (\"Weligama\", வெலிகம) இலங்கையின் தென் மாகாணத்தில் மாத்தறை மாவட்டத்தில் அமைந்துள்ள ஒரு முக்கிய நகராகும். இது கொழும்பிலிருந்து 144 கி.மீ. தெற்கில் அமைந்துள்ளது. பிராந்தியத்திலுள்ள முதன்மையான பட்டினங்களாகிய காலி, மாத்தறை, அம்பாந்தோட்டை ஆகியவற்றுக்கு இணையான ஒரு வணிக நகராகும் இது. மேலும் இது பூகோள அமைப்பில் முக்கியமான இடத்தினைப் பெறுகின்றது. இலங்கையிலுள்ள பிரதான குடாக்களுள் முக்கியமானதும் ஆகும். வெலிகமை தென்னிலங்கையில் புகழ் பெற்ற சுற்றுலா நகரமும் ஆகும். வெலிகமையிலுள்ள அக்கிரபோதி விகாரை, அதன் அரச மரம் என்பவற்றின் வரலாற்றைப் பார்க்கையில், கிட்டத்தட்ட இரண்டாயிரத்து ஐந்நூறு ஆண்டுகளுக்கு மேலாக தொடர்ச்சியான மனிதக் குடியிருப்பைக் கொண்டுள்ள ஓர் ஊராக வெலிகமை திகழ்வதை அவதானிக்கலாம்.\n\nவெலிகமை நகர சபை, வெலிகமை பிரதேச சபை ஆகிய இரு உள்ளூராட்சி அமைப்புகளும், வெலிகமைப் பிரதேசச் செயலாளர் பிரிவு, வெலிப்பிட்டிப் பிரதேசச் செயலாளர் பிரிவு ஆகிய இரு அரச நிருவாக அமைப்புகளும் இங்கு காணப்படுகின்றன. வெலிகமையிலுள்ள பெனேட்டியனைப் பகுதியில் குடாகல்கந்தை எனப்படும் இயற்கையான காட்டுப் பகுதி அரசாங்கத்தால் பாதுகாக்கப்படுகிறது.\n\nSection::::இயற்கையமைப்பு.\nஇங்கு ஓடும் பொல்வத்து ஒயா எனப்படும் நதி பல்வேறு இடங்களிலும் வளைந்து நெளிந்து செல்வதால், இது வெலிகமையின் பற்பல பகுதிகளையும் தொட்டுச் செல்கிறது. பண்டைக் காலத்தில் இலங்கையின் பல்வேறு இடங்களில் அமைந்திருந்த இயற்கைத் துறைமுகங்களுள் ஒன்றான பொல்வத்து கங்கை அல்லது பொல்வத்து ஒயா என்ற ஆற்றின் கழிமுகத்தில் அமைந்திருந்த வெலிகாமப் பட்டினம் \"மகாவாலுக்காகமை\" என்றழைக்கப்பட்டது. இதனாலேயே ஆதி காலந்தொட்டே அரபுக் குடியிருப்புக்கள் இங்கு ஏற்படலாயின. பண்டைய கப்பற்றுறையிலிருந்த பள்ளிவாயலே இன்று கப்பற்றுறைப் பள்ளிவாயல் என்றழைக்கப்படுகிறது. இது தற்காலத்தில் கப்துறைப் பள்ளிவாயல் என்று மருவி வழங்கப்படுகிறது. இதிலிருந்து பார்த்தால் வெலிகமையின் துறைமுகப் பகுதியை மிகத் தெளிவாகக் காணலாம்.\n\nதற்காலத்தில் வெலிகமையின் ஒரு பகுதியான மிரிசையில் மீனவத் துறைமுகமொன்று காணப்படுகின்றது. இதனை அண்டியே 0.32 கி.மீ. கராண்டுவைக் களப்பு காணப்படுகிறது.\n\nதாழ் நில ஈரவலயத்தில் அமைந்துள்ளமையால் இங்கு பொதுவாக இதமான காலநிலை நிலவுகிறது. கடலில் நீர்மட்டம் உயர்ந்து ஆற்று நீர்மட்டம் குறையும் காலங்களில் சுறா மீன்கள் பொல்வத்து கங்கையினுள் ஊடுருவுவதுண்டு. ஆற்றின் இருமருங்கிலும் ஆங்காங்கே காணப்படும் புதர் நிறைந்த இடங்களில் முதலைகள் வாழ்கின்றன. ஆற்றில் நீர்நாய்களும் ஆற்று நண்டுகளும் ஆற்று மட்டிகளும் காணப்படுகின்றன. உட்புறக் காடுகளில் செங்குரங்கு, சருகுமான், கொடும்புலி, வரி முயல், முள்ளம் பன்றி, உடும்பு, பொன் மரநாய், கீரிப் பிள்ளை, நீர் நாய் போன்ற விலங்குகளும், குந்துகாலி, பாலகன், நீர்க்காகம், மைனா, மாம்பழத்தி, மயில், குயில், செம்பகம், சிச்சிலி, கொக்கு, மணிப் புறா போன்ற பறவைகளும் வாழ்கின்றன. அவுத்திரேலியா, சைபீரியா போன்ற இடங்களிலிருந்து வலசை போகும் பம்பலி கொக்கு, மானில் போன்ற பறவையினங்கள் சிலவற்றையும் இங்குக் காணலாம். மலைப்பாம்பு, நாகம், புடையன், சாரை, வெள்ளாலை, மாபில்லன் போன்ற பாம்பினங்களும் காணப்படுவதுண்டு.\n\nஉட்பகுதிகளில் நல்ல குடிநீர் கிடைக்கிறது. ஆயினும் கடற்கரையை அண்டிய இடங்களில் நீர் சற்று உவர்ப்பாக உள்ளது. ஆங்காங்கே சிறு மலைகள் காணப்படுகின்றன. கடலை அண்மித்த மலைகளற்ற சமதரையான இடங்களில் நிலத்தடியில் சிப்பிகள், சங்குகள், பவளங்கள் போன்ற கடலுயிரினங்களின் புதைபடிவங்கள் ஏராளமாகக் கிடைக்கின்றன.\n\nSection::::வரலாற்று முக்கியத்துவம்.\nமுதலாம் விஜயபாகு மன்னனின் (பொ.கா. 1055 - பொ.கா. 1110) காலத்தில் இராசரட்டை சோழர்களால் ஆக்கிரமிக்கப்பட்டது. அங்கிருந்து தப்பிய மன்னன் உறுகுணையின் ஆட்சிப் பொறுப்பை ஏற்ற போதிலும் சில காலம் மறைந்து வாழ வேண்டிய நிலைமை ஏற்பட்டது. அப்போது வெலிகமையிலுள்ள கராண்டுவைக் களப்பினருகிலுள்ள சிறிபத்தனை எனும் சிறு தீவிலேயே முதலாம் விஜயபாகு மன்னன் மறைந்து வாழ்ந்தான் என்பதாக வரலாற்றுச் சான்றுகள் கிடைக்கப் பெறுகின்றன. அதனைச் சூழவிருந்த மக்களே மன்னனுக்குத் தேவையான உதவிகளை நல்கிக் கொண்டிருந்தனர். அதிலிருந்து பதினேழு ஆண்டுகளின் பின்னரேயே அவன் சோழர்களை வெற்றி கொண்டு மீண்டும் இராசரட்டையைக் கைப்பற்றினான்.\nவெளிநாட்டு மன்னனொருவன் குஷ்ட நோயால் அவதிப்பட்ட போது தனது நோயைக் குணப்படுத்துவதற்காக வெலிகமைக்கு வந்திருந்து இங்கேயே தன் நோய் நீங்கிச் சென்றான். அவனது ஞாபகார்த்தமாக இன்றும் வெலிகமையில் காணப்படுவதுதான் குஷ்டராஜகலை (குட்டராசக் கல்) ஆகும். ஆயினும் அவ்விடத்திலிருக்கும் சிலை மகாயான பௌத்தத்தில் முக்கிய இடம் வகிக்கும் அவலோகதீசுவர போதிசத்துவருடையதாகும். பொ.கா. ஆறாம் அல்லது ஏழாம் நூற்றாண்டில் செதுக்கப்பட்டுள்ள இச்சிலை 383 சதம மீற்றர் உயரமுடையதாகும். முற்காலத்தில் இலங்கையில் மகாயான பௌத்தம் நிலவியமைக்கு ஆதாரமாக இச்சிலை கொள்ளப்படுகிறது.\n\nவெலிகமையில் காணப்படும் இராசகுலவடன விகாரை கலிங்க மரபு ஆட்சியாளனான நிசங்க மல்லனின் இறப்பின் பின்னர் இலங்கையை ஆண்ட அவனது மனைவி கல்யாணவதி அரசியால் கட்டப்பட்டதாகும். தற்காலத்தில் போதிமலு விகாரை இருக்குமிடத்தில் முற்காலத்தில் கோயிலொன்று காணப்பட்டது. திருவாலக் கோயில் எனப்பட்ட அது இரண்டாம் பராக்கிரமபாகு மன்னனின் காலத்தில் கட்டப்பட்டதாகும். போர்த்துக்கேயரின் ஆக்கிரமிப்பின் போது அக்கோயில் அழிக்கப்பட்டது. 1957 ஆம் ஆண்டு அக்காணி போதிமலு விகாரையை அமைக்க அரசாங்கத்தால் வழங்கப்பட்டது.\n\nஇற்றைக்கு கிட்டத்தட்ட இரண்டாயிரத்து நானூறு ஆண்டுகளுக்கு முன்னர் பொ.கா.மு. மூன்றாம் நூற்றாண்டில் வெலிகமையில் கட்டப்பட்டதுதான் அக்கிரபோதி விகாரை ஆகும். இந்த விகாரையும் போர்த்துக்கேயரால் அழிக்கப்பட்ட போதிலும் பிற்காலத்தில் மீளக் கட்டியெழுப்பப்பட்டது. இங்கிருக்கும் அரச மரம் தேவனம்பியதீச மன்னன் காலத்திலேயே அனுராதபுரத்திலிருக்கும் சிறீ மகாபோதியிலிருந்து முதலாவதாகப் பிரித்தெடுத்து நடப்பட்டதாகும். இவை தவிர கண்டி அரசின் கீழிருந்த காலத்தில் கட்டப்பட்ட சமுத்திரகிரி விகாரை, கோவில கந்த விகாரை (கோவில் மலை விகாரை) என்பனவும் இன்னும் ஏராளமான புராதனக் கோயில்களும் இங்கே காணப்படுகின்றன.\n\nவெலிகமையில் ஏழாம் நூற்றாண்டிலேயே அறபுக் குடியேற்றங்கள் காணப்பட்டமையை பண்டைய வரலாற்றாசிரியரான அல்-பலாதுரியின் குறிப்புக்கள் உறுதிப்படுத்துகின்றன. ஆதி காலத்தில் இஸ்லாமியப் பிரச்சாரத்துக்காக பகுதாதிலிருந்தும் யெமனிலிருந்தும் இலங்கைக்கு வந்து சேர்ந்த பனூ ஹாசிம் மரபினர் பெரும்பாலும் வெலிகமையிலேயே குடியேறினர். மௌலானாக்கள் என்றழைக்கப்படும் இவர்களினூடாக இஸ்லாமியப் பேரரசுக்கும் இலங்கைக்குமிடையே உறவு நிலவ வழியேற்பட்டது. முஸ்லிம்களுக்கு எதிராகப் போர்த்துக்கேயரால் நிகழ்த்தப்பட்ட கொடூரமான அடக்குமுறைகளின் காரணமாக இப்பகுதியிலிருந்து முஸ்லிம்கள் பலர் வெளியேறவும் கொல்லப்படவும் நேர்ந்தது. வெலிகமையில் காணப்படும் பாலத்தடிப் பள்ளிவாயல் பொ.கா. 1200 ஆம் ஆண்டளவில் கட்டப்பட்டதாகும். இங்கு கிட்டத்தட்ட முப்பது பள்ளிவாயல்கள் காணப்படுகின்ற அதே வேளை நானூறு ஆண்டுகளுக்கு மேல் பழைமையான பள்ளிவாயல்கள் நான்கு காணப்படுகின்றன.\n\nபோர்த்துக்கேயர்கள் இலங்கையைக் கைப்பற்ற முயன்ற போது இலங்கையிலிருந்த முஸ்லிம்கள் அதனை எதிர்த்து நின்றனர். கண்டி மன்னனின் கரையோரப் படை வெலிகமையிலேயே தளமமைத்திருந்தது. அதில் முற்று முழுதாக அறபு முஸ்லிம்களே இருந்தனர். போர்த்துக்கேயர்களால் இப்படையைச் சேர்ந்த 10,000 அறபு வீரர்கள் வெலிகமையில் வைத்துக் கொலை செய்யப்பட்டனர். பின்னர் போர்த்துக்கேயப் படைத்தளம் வெலிகமையில் நிறுவப்பட்டது. மதுராபுரிப் பகுதியினுள் அமைந்துள்ள இவ்விடமே \"ஹட்டன்கெவத்த\" (හටන් ගෙවත්ත - படைமுகாம்) என்றழைக்கப்படுகிறது. போர்த்துக்கேயர் வெலிகமையிலும் ஒரு கோட்டையைக் கட்ட முனைந்தனர். அதனைத் தடுப்பதற்காக உடனடியாகச் செயலிலிறங்கிய ஒல்லாந்துக்காரர்களுக்கும் போர்த்துக்கேயருக்குமிடையே இங்கு கடும் சமர் நிலவியது.\n\n2004 ஆம் ஆண்டு திசெம்பர்த் திங்களில் நிகழ்ந்த இந்து சமுத்திரக் கடற்கோளினால் வெலிகமையில் 2200 வீடுகள் அழிவுற்றதுடன், 469 பேர் இறந்தனர்.\n\nSection::::பண்பாடு.\nஇலங்கையின் கரையோரப் பகுதிகள் போர்த்துக்கேயர், ஒல்லாந்தர் ஆகியோரால் ஆளப்பட்ட காலத்தில் வெலிகமையிலும் குறிப்பிடத் தக்களவு பண்பாட்டுத் தாக்கங்கள் ஏற்பட்டன. ஒல்லாந்து நாட்டில் சிறந்து விளங்கிய இறேந்தை பின்னும் கலையை இன்றும் வெலிகமையின் கரையோரப் பகுதிகளில் காணலாம்.\n\nவெலிகமைப் பகுதியில் நெடுங்காலம் நிலைத்திருக்கும் ஆல மரங்கள் காணப்படுகின்றன. வெலிகமையின் புறநகரப் பகுதியான தெனிப்பிட்டியிலிருந்த ஆல மரத்தைப் பற்றி கஜமன் நோனா என்ற பெண் கவி பாடிய பாடல்கள் சிங்கள இலக்கியத்தில் மிக முக்கிய இடத்தைப் பெற்றுள்ளன.\n\nமுதலாம் பராக்கிரமபாகு மன்னனின் காலத்தில் இயற்றப்பட்ட கோகில சந்தேசய (குயில் விடு தூது), கிரா சந்தேசய (கிளி விடு தூது) ஆகிய தூது இலக்கியங்கள் மகா வெலிகமை எனும் முஸ்லிம் குடியேற்றத்தைப் பற்றியும் வெலிகமையில் வாழ்ந்த சோனகப் பெண்களைப் பற்றியும் கூறுகின்றன.\n\nவெலிகமையிலிருக்கும் தப்ரபேன் தீவைச் சூழவுள்ள இடங்கள் ஒரு சில ஹொலிவூட் திரைப்படங்களுக்கான படப்பிடிப்புக் களங்களாயின. இத்தீவைப் பற்றி எழுதப்பட்ட பாடல்களும் நூல்களும் கூடக் காணப்படுகின்றன.\n\nஆயிரக் கணக்கான ஆண்டுகளாக அரபுக் குடியேற்றங்களைக் கொண்டுள்ள வெலிகமையில் முஸ்லிம்களின் இடம் மிக முக்கியமானதாகும். இலங்கையின் முதலாவது அறபு இசுலாமியக் கல்லூரியாகிய பாரி மதுரசாவின் நூற்றாண்டு விழாவையொட்டி 1984 ஆம் ஆண்டு திசெம்பர் 24 ஆம் திகதி ஒரு அஞ்சல் முத்திரையும், வெலிகமையில் முக்கிய தளத்தைக் கொண்டுள்ள அகில இலங்கை றிபாய் தரீக் சங்கத்தின் 125 ஆம் ஆண்டு நிறைவையொட்டி 2002 யூலை 26 ஆம் திகதி ஒரு அஞ்சல் முத்திரையும் இலங்கை அஞ்சல் திணைக்களத்தால் வெளியிடப்பட்டன.\n\nவெலிகமை நகரினுள் ஒல்லாந்தர் காலக் கிறித்தவ ஆலயமொன்றும் ஆங்கிலேயர் காலக் கிறித்தவ ஆலயமொன்றும் காணப்படுகின்றன. வெலிகமையின் புறநகர்ப் பகுதிகளில் மேலும் சில கிறித்தவ ஆலயங்கள் காணப்படுகின்றன. இலங்கைக்கு வந்த மெத்தோடிஸ்த திருச்சபையினர் முதன் முதலாக வெலிகமையிலேயே வந்திறங்கினர். இந்துக் கோயில்கள் என்று குறிப்பிடத் தக்களவு எதுவும் காணப்படுவதில்லையாயினும் முற்கால இந்துக் கோயில்கள் தற்காலத்தில் பௌத்த விகாரைகளாகப் பரிணமித்துள்ள சில இடங்கள் இருக்கின்றன.\n\nSection::::பொருளாதாரம்.\nவெலிகமையின் கரையோரப் பகுதிகளில் மீன்பிடி, சுற்றுலாத்துறை என்பன சார்ந்த பொருளாதார நடவடிக்கைகள் இடம் பெறுகின்றன. மெறியற் ஹோட்டல் போன்ற சர்வதேச தரத்திலான ஐந்து நட்சத்திர விடுதிகள் உட்பட பல்வேறு சுற்றுலா விடுதிகள் இங்கு காணப்படுகின்றன. கபலானை, மிதிகமை, மிரிசை போன்ற இடங்கள் இந்து சமுத்திரத்தில் கடற்சருக்கலுக்குப் புகழ் பெற்ற இடங்களாகும். வெலிகமைக் கடலின் சில பகுதிகளில், குறிப்பாக கொவியாப்பானை, கப்பரத்தொட்டை போன்ற இடங்களில் உயிருள்ள அழகிய பவளப் பாறைகளைக் காணலாம்.\n\nவெலிகமையின் மிரிசைத் துறை முகத்துக்கு அண்மித்த பகுதிகளில் விந்துத் திமிங்கிலம், நீலத் திமிங்கிலம், உடொல்பின்கள் போன்ற கடல்வாழ் முலையூட்டி இனங்கள் காணப்படுகின்றன. இங்கு இலங்கைக் கடற்படையினர் சுற்றுலாப் பயணிகளுக்கான திமிங்கிலக் காட்சிகளுக்காக அவர்களைத் தமது படகுகளில் கூட்டிச் செல்கின்றனர். பண்டைய துறைமுகம் இருந்த இடத்துக்கு அண்மித்ததாக வெலிகமைக் குடாவின் தென் கோடியில் கப்பற் போக்குவரத்துக்கான ஒரு துறைமுகத்தை அமைக்க அரசாங்கம் திட்டமிட்டுள்ளது.\n\nஇங்கு வாழும் சோனக முஸ்லிம்கள் பெரிதும் வணிக நடவடிக்கைகளில் ஈடுபடுகின்றனர். நகரின் உட்பகுதிகளிலும் அண்டிய பகுதிகளிலும் தேயிலைத் தோட்டங்களும் தென்னந் தோப்புக்களும் கறுவாத் தோட்டங்களும் நெற்கழனிகளும் மரக்கறித் தோட்டங்களும் காணப்படுகின்றன. சில பகுதிகளில் இறப்பர்த் தோட்டங்களும் பைன் மரத் தோட்டங்களும் காணப்படுகின்றன. இங்கு நீர்ப்பாசனத்தை விருத்தி செய்வதற்காக 1887 ஆம் ஆண்டு அப்போதைய ஆங்கிலேய அரசினால் வெலிகமையில் 300 ஏக்கர் பரப்பளவான பொறாளைக் குளத்தை அபிவிருத்தி செய்ய நடவடிக்கை மேற்கொள்ளப்பட்டது. வெலிப்பிட்டிப் பகுதியில் பொல்வத்து கங்கைக்குக் குறுக்காகக் கட்டப்பட்ட ஒரு அணைக்கட்டு நூற்றுக் கணக்கான ஏக்கர் வயல் நிலங்களுக்கு நீர் பாய்ச்ச உதவுகிறது. வெலிகிந்தை தொழிற்புரம், உடுக்காவை, மிதிகமை ஆகிய இடங்களில் இறப்பர்த் தொழிற்சாலைகள், வாகனங்களுக்கான தயர்த் தொழிற்சாலைகள், ஆடைத் தொழிற்சாலைகள், உலோக வேலைத் தொழிற்சாலைகள், பழங்களைப் பதனிடும் தொழிற்சாலைகள் போன்றன காணப்படுகின்றன. கும்பல்கமைப் பகுதியில் பாரம்பரிய மட்பாண்ட உற்பத்தி நடைபெறுகிறது.\n\nவெலிகமையின் உட்புறத்தில் வெலிப்பிட்டி பிரதேச செயலாளர் பிரிவுக்கு உட்பட்ட சில பகுதிகளில் இரத்தினக் கல் அகழ்வும் இடம்பெறுவதுண்டு. பல நூற்றாண்டுகளாகவே வெலிகமை வாழ் முஸ்லிம்கள் இரத்தின வணிகத்தில் ஈடுபடுகின்றனர். இவர்களால் விற்கப்பட்ட இரத்தினங்களுள் 1887 ஆம் ஆண்டு விற்கப்பட்ட 1867 கீறாத்து நிறையுடைய பசுங்கல் குறிப்பிடத் தக்கதாகும்.\n\nபண்டைக் காலத்தில் பொல்வத்து கங்கையின் கழிமுகம் அமைந்துள்ள இடமான பொல்வத்துமோதரை (Bellipettimodere) என்னுமிடத்தில் துறைமுகம் அமைந்திருந்ததுடன், அங்கு ஒரு நீதிமன்றமும் காணப்பட்டது. இங்கிருந்து நெடுந்தொலைவுக்கு ஆற்றின் இருமருங்கிலும் கிங் மரங்களும், கின்னைத் தாவரங்களும், கண்டல் தாவரங்களும், இலங்கைக்கு அகணியமான ஒரு சில மூங்கில் வகைகளும் நிறைந்து காணப்படுகின்றன. தற்காலத்தில் இவ்விடத்திலிருந்து பொல்வத்து கங்கையினூடாக உல்லாசப் பயணிகளுக்கான படகுச் சேவைகள் இடம்பெறுகின்றன.\n\nபன்னெடுங் காலமாகவே இங்கு தென்னை சார்ந்த தொழில்கள் இடம் பெறுகின்றன. பொல்வத்தை, மதுராபுரி, மிதிகமை போன்ற சிற்சில இடங்களில் தும்புத் தொழிற்சாலைகளும் கொப்பரா காய்ச்சுமிடங்களும் காணப்படுகின்றன.\n\nSection::::கல்வி.\nவெலிகமையில் ஐந்து தமிழ் மொழி மூலம் கற்பிக்கும் முஸ்லிம் பாடசாலைகளும் கிட்டத்தட்ட முப்பது சிங்களப் பாடசாலைகளும் அமைந்துள்ளன. ஆங்கில மொழிமூலம் கல்வி வழங்கும் தனியார் பாடசாலைகள் நான்கும் இந்நகரினுள் இருக்கின்றன. இவை தவிர (பாரி (ஆ), முர்ஸிய்யா (ஆ), ஹிழ்ரிய்யா (ஆ), ஸலாஹிய்யா (ஆ), ஸலாஹிய்யா (பெ), றிபாயிய்யா (ஆ), றிபாயிய்யா (பெ), ஹப்ஸா (பெ) ஆகிய) எட்டு அறபு இஸ்லாமியக் கலாசாலைகளும் ஒரு சில பிரிவெனாக்களும் (பௌத்த நெறிப் பாடசாலைகள்) காணப்படுகின்றன. இவற்றுள் மூன்று அறபு இஸ்லாமியக் கலாசாலைகள் முற்றிலும் பெண்களுக்கானவையாகும். கல்விச் சேவைக்காக அர்ப்பணிப்புடன் இயங்கும் தென்னிலங்கை இஸ்லாமியச் செயலகம் போன்ற நிறுவனங்களும் இங்கு இயங்கிக் கொண்டுள்ளன.\n\nSection::::மருத்துவம்.\nஇந்நகரில் அரசாங்க மருத்துவமனைகள் ஐந்தும், மகப்பேற்று தாய் சிசு மருத்துவ நிலையங்கள் ஏழும், அரசாங்க ஆயுர்வேத மருத்துவமனைகளிரண்டும், தனியார் மருத்துவமனைகளிரண்டும் காணப்படுகின்றன. இவை தவிர வெலிகிந்தையிலுள்ள பௌத்த விகாரையுடனிணைந்த சிறீ சுதர்சன பிரிவெனாவில் ஆயுர்வேத மருத்துவக் கல்லூரியொன்று மிக அண்மைக் காலம் வரை இயங்கிய போதிலும் தற்காலத்தில் அங்கு மருத்துவம் கற்பிக்கப்படுவதில்லை. ஹல்லலை, வட்டக்கொடை போன்ற இடங்களில் மூலிகைத் தோட்டங்கள் காணப்படுகின்றன.\n\nவெலிகமையின் புறநகர்ப் பகுதியான உடுக்காவையில் பாம்புக் கடிக்கும் வேறு நச்சுக் கடிகளுக்கும் மருந்து செய்யும் மருத்துவமனையொன்றும் பாம்புப் பண்ணையொன்றும் காணப்படுகின்றன. அங்கு இலங்கைக்கு அகணியமான இருபதுக்கு மேற்பட்ட பாம்பினங்கள் உட்பட பல நூற்றுக் கணக்கான பாம்பினங்களும் நச்சுச் சிலந்திகளும் வளர்க்கப்படுகின்றன.\n\n\nSection::::இலக்கியம்.\nவெலிகமையைச் சேர்ந்தவர்கள் எழுதி வெளியிட்ட நூல்கள் ஏராளம். சிங்களம், தமிழ், ஆங்கிலம், அறபு போன்ற பல்வேறு மொழிகளிலான ஆக்கங்கள் இவ்வூரைச் சேர்ந்தோரால் எழுதப்பட்டுள்ளன. இவற்றுள் முக்கியமாக இருபதாம் நூற்றாண்டின் தொடக்கத்தில் யாசீன் மௌலானா அவர்கள் எழுதி வெளியிட்ட \"அறபு-அறபுத் தமிழ் அகராதி\"யைக் குறிப்பிடலாம். பின்னர் இது 1965 இல் அறபு-தமிழ் அகராதியாக வெளியிடப்பட்டது. சிங்கள மொழியில் எழுதப்பட்ட நூல்களுள் பிரதானமாக வெலிகம சிறீ சுமங்கல தேரர் எழுதிய \"சித்தந்த சேகரய\" (சித்தாந்த சேகரம்) என்பதைக் குறிப்பிடலாம். மிக அண்மைக் காலத்தில் தமிழில் எழுதப்பட்ட சில நூல்கள் பின்வருமாறு:\n\n\nSection::::வேறு பெயர்கள்.\nவெலிகாமப் பட்டினத்துக்கு வரலாறு நெடுகிலும் பல்வேறு மொழிகளிலும் பல்வேறு பெயர்கள் வழங்கப்பட்டுள்ளன. அவற்றுட் சில பின்வருமாறு:\n\n\nSection::::பிணை நகரங்கள்.\nபிராங்புர்த்து (பழைய நகரம்), யேர்மனி\n\n"}
{"id": "56327", "url": "https://ta.wikipedia.org/wiki?curid=56327", "title": "அறபா தேசிய பாடசாலை, வெலிகமை", "text": "அறபா தேசிய பாடசாலை, வெலிகமை\n\nஅறபா தேசிய பாடசாலை இலங்கையில் வெலிகமை என்ற இடத்தில் அமைந்துள்ள முஸ்லிம் பாடசாலையாகும்.\n\nSection::::வரலாறு.\nசெய்யித் முஸ்தஃபா நொத்தாரிஸ் ஹாஜியார் வீட்டில் திண்ணைப் பள்ளிக்கூடமாக நீண்ட காலமாக இயங்கி வந்த வெலிகம அறபா தேசியப் பாடசாலை 1888 ஆம் ஆண்டு அவரது மூத்தமகனான அஹ்மது நெய்னா மரிக்கார் அங்கு பாட போதனைகளை நடாத்தி வந்தார்.\n1901 ஆம் ஆண்டு அசெய்யித் சாகிர் மௌலானா, முகம்மது இப்ராகிம் ஆலிம், அலியார் மரிக்கார் ஹஜியார், ஒ.எல்.எம்.ஐதுருஸ் ஆலிம், முஸ்தபா நொதாரிஸ் ஹாஜியார், அப்துல் ஹக் மரிக்கார் மத்திச்சம், இஸ்மாயில் ஹாஜியார் ஆகிய பெரியார்களின் தலைமையிலான ஹிதாயதுல் இசுலாம் என்னும் சங்கம் தற்போதைய கல்லூரியின் கனிட்ட பிரிவு அமைந்துள்ள இடத்தில் ஓர் ஓலைக் குடிசையை அமைத்து, அரசாங்கத்திற்கு ஒப்படைத்ததன் மூலம் அரசாங்க தமிழ்க் கலவன் பாடசாலை ஆரம்பிக்கப்பட்டது. அதன் பின்னர் 1905 ஆம் ஆண்டு புதுக்கட்டடம் அமைக்கப்பட்டு பாடசாலை இயங்கி வந்தது. முதலில் இது தமிழ்ப் பாடசாலையாகவும் பின்னர் ஆங்கில, தமிழ் பாடசாலையாகவும் இருந்து மீண்டும் தமிழ் பாடசலையாகவும் அதன் பின்னர் மும்மொழிப் பாடசாலையாகவும் மாற்றம் பெற்றது.\n\n\nSection::::சிறந்த பாடசாலையாகத் தெரிவு.\nஇலங்கை அதிபர் மகிந்த ராசபக்சவின் (2011)66 ஆவது பிறந்த தினத்தை முன்னிட்டுத் 66 பாடசாலைகள் நாடளாவிய ரீதியில் சிறந்த பாடசாலைகளாகத் தெரிவுசெய்யப்பட்டன. அப்பாடசாலைகள் 66 இனுள் அறபா தேசிய பாடசாலையும் சிறந்த கல்வியுட்டலுக்கான பாடசாலையாகத் தெரிவு செய்யப்பட்டுள்ளது.\n"}
{"id": "56335", "url": "https://ta.wikipedia.org/wiki?curid=56335", "title": "சென்னை உயர் நீதிமன்றம்", "text": "சென்னை உயர் நீதிமன்றம்\n\nசென்னை உயர் நீதிமன்றம் (உயர் அறமன்றம்), இந்தியாவின் மாநிலமான தமிழகத்தின் தலைநகரான சென்னையில் அதன் சிறப்பை உயர்த்துவதில் முக்கிய இடமாக விளங்குகின்றது. இந்த உயர்நீதிமன்றம் உலகின் இரண்டாவது மிகப்பெரிய நீதிமன்ற வளாகமென்று நம்பப்படுகிறது..\n\nSection::::வரலாறு.\nஇந்தியா சுதந்திரம் அடைவதற்கு நூறாண்டுகளுக்கு முன்பாகவே, நீதிமன்றங்களை பிரித்தானிய அரசு இந்தியாவில் நிறுவியது. அப்படி நிறுவப்பட்ட மூன்று நீதிமன்றங்களில் ஒன்றுதான் சென்னை உயர்நீதி மன்றம். மற்ற இரண்டு நீதிமன்றங்களில் ஒன்று மும்பையிலும் மற்றொன்று கொல்கத்தாவிலும் நிறுவப்பட்டது. சென்னை உயர்நீதிமன்றம் சூன் 26, 1862, ஆம் ஆண்டு இந்தியாவின் மூன்று உயர்நீதிமன்றங்களில் ஒன்றாக (மற்றவை மும்பை, கொல்கத்தா), சென்னை இராஜதானி நகரத்திற்கு விக்டோரியா பேரரசியின் அரசாட்சியில் வழங்கப்பட்ட காப்புரிமையின்படி நிறுவப்பட்டது. இதன் நீதிபரிபாலணை தமிழ்நாடு மற்றும் புதுவையை (பாண்டிச்சேரி) உள்ளடக்கியது.\n\nதொடக்கத்தில், 'சுப்ரீம் கோர்ட் ஆஃப் மெட்ராஸ்' என்றுதான் அழைக்கப்பட்டது. அதன் பிறகு உயர் நீதிமன்ற சட்ட வரைவுகள் ஏற்படுத்தப்பட்டு, 1862- ஆகஸ்ட் 15-ம் நாள் முதல் 'மெட்ராஸ் ஹை கோர்ட்' என்ற பெயர் மாற்றம் பெற்றது. தற்போதைய சென்னை உயர் நீதிமன்றக் கட்டடத்துக்கு முன் கொய்யா தோப்பு (ஜார்ஜ் டவுன்) என்ற இடத்தில் சென்னை உயர் நீதிமன்றம் இயங்கிவந்தது. பிரிட்டிஷ் நீதிபதி ஹாலி ஹார்மன் உயர் நீதிமன்றத்துக்கு தனிக் கட்டடம் வேண்டும் என்று எழுப்பிய கோரிக்கையை ஏற்று, விக்டோரியா மகாராணி ஒப்புதல் அளித்த பின்பே, தற்போதைய உயர் நீதிமன்றக் கட்டடம் கட்டப்பட்டது.\n\n1996 ஆம் ஆண்டு மதராசு என்பது சென்னை என்று சட்டப்பூர்வமாக பெயர் மாற்றம் கண்டபொழுது உயர்நீதிமன்றம் அதிலிருந்து விலக்கு பெற்று அதன் பாரம்பரியப் பெருமைக்காக மதராசு உயர்நீதிமன்றம் (Madras High Court) என்றே வழங்கப்பட்டுவந்தது..\n2016 ஆம் ஆண்டு சூலை மாதம் மதராசு உயர்நீதிமன்றம் என்ற பெயரை சென்னை உயர்நீதிமன்றம் என்று மாற்ற நடுவண் அரசு அமைச்சரவை ஒப்புதல் வழங்கியது.\n\nஇதனோடு சேர்ந்து அமைக்கப்பட்ட மூன்று உயர்நீதி மன்றங்களில் மற்ற இரண்டான மும்பை, கொல்கத்தா நீதிமன்றங்கள் உச்சநீதிமன்றங்களாக, 1861 உயர்நீதிமன்ற சட்ட வரைவிற்கு முன்பு வரை செயல்பட்டுக்கொண்டிருந்தன.\n\nSection::::கட்டுமான அமைப்பு.\nஇதன் கட்டுமானம் இந்தோ-சார்சியனிக் முறையில் 1888-ம் ஆண்டு ஜே.டபிள்யூ.பிராஸிங்டன் என்பவரால் வடிவமைக்கப்பட்டு, 1892 ல் என்றி இர்வின் வழிகாட்டுதலின்படி கட்டப்பட்டி முடிக்கப்பட்டது. இதன் கட்டுமானம் செப்டம்பர் 22, 1914 இல் முதல்உலகப்போரின் துவக்கத்தின்போது செர்மனின் எசு எம் எசு எம்டன் போர்க்கப்பலின் தாக்குதலினால் சேதமடைந்தது. உயர் நீதிமன்றக் கட்டடத்தை அமைப்பதற்கு அப்போது ஆன செலவு 13 லட்ச ரூபாய். உலகின் இரண்டாவது பெரிய நீதிமன்றமாகவும் (உலகின் முதலாவது பெரிய நீதிமன்றமாக இருப்பது லண்டன், பெய்லி நீதிமன்றம்) இந்தியாவில் முதல் பெரிய உயர் நீதிமன்றமாகவும் சென்னை உயர் நீதிமன்றம் திகழ்கிறது.\n\nஅழகாக வண்ணம் தீட்டப்பட்ட கட்டிடத்தின் கூரைகளும் வண்ணக் கண்ணாடிகள் பொதிந்த கதவுகளும் மிக்க கலைவண்ணத்துடன் வடிவமைக்கப்பட்டுள்ளன. இங்கு கடல் மட்டத்திலிருந்து 175 அடி உயரத்தில் மிக உயரமான மாடகோபுரத்தில் கலங்கரை விளக்கு செயல்பட்டு வந்தது. சரியான பராமரிப்பின்றியும் மெரினாக் கடற்கரையில் புதிய கலங்கரை விளக்கு அமைக்கப்பட்டதாலும் தற்போது இது செயல்படாது உள்ளது. இந்த நீதிமன்றத்தை 9.45 லட்சம் ரூபாயில் கட்டி முடிக்கத் திட்டமிடப்பட்டு, 12 லட்சத்து 98 ஆயிரத்து 163 ரூபாய் செலவில் பணி முடிக்கப்பட்டது.\n\nSection::::புகழ்பெற்ற வழக்கறிஞர்கள்.\n1870கு முன் இதன் நீதிபரிபாலணையில் பிரித்தானியர் மட்டுமே வழக்கறிஞராக பங்குபெற முடியும் என்றிருந்த நிலை, பிரித்தானிய முடியாட்சியினரிடமிருந்து வழங்கப்பட்ட ஆணையினால் இந்திய வழக்குரைஞர்களும் பங்கு பெற முடியும் என்ற நிலையை அடைந்தது. சென்னை உயர் நீதிமன்றத்தில் வழக்கறிஞராகப் பணியாற்றிப் பின் நீதிபதியாக உயர்ந்த முத்துச்சாமி ஐயர் வழங்கிய நுட்பமான தீர்ப்புகள் நாடு கடந்தும் புகழ் பெற்றவை. அவருடைய தீர்ப்புகளை லண்டன் பிரிவியூ கவுன்சில் தொடர்ந்து கவனித்துப் பாராட்டி உள்ளது. சென்னை உயர் நீதிமன்றத்தின் தீர்ப்புகள்தான் மற்ற மாநில உயர் நீதிமன்றங்களுக்கு முன் உதாரணமாக உள்ளன. முன்னாள் குடியரசுத் தலைவர் ஆர். வெங்கட்ராமன், மெட்ராஸ் மாகாணத்தின் முதலமைச்சராக இருந்த டி.பிரகாசம், தமிழகத்தின் முதலமைச்சராக இருந்த பக்தவத்சலம், சுதந்திர இந்தியாவில் செயல்பட்ட உயர்நீதிமன்றத்தின் இரண்டாவது தலைமை நீதிபதி பதஞ்சலி சாஸ்திரி போன்றவர்கள் வழக்கறிஞர்களாக சென்னை உயர் நீதிமன்றத்தில் பயிற்சி பெற்றுள்ளனர் என்பது குறிப்பிடத் தக்கதாகும்.\n\nSection::::முக்கிய வழக்குகள் / குறிப்பிடத்தக்க வழக்குகள்.\nதந்தை பெரியார் மீது இந்தியாவின் பிரதமராக இருந்த ஜவஹர்லால் நேரு தொடர்ந்த நீதிமன்ற அவமதிப்பு வழக்கு, தடுப்புக் காவல் சட்டத்தை எதிர்த்து பசும்பொன் முத்துராமலிங்கத் தேவர் நடத்திய வழக்கு, நேருவுக்குக் கறுப்புக் கொடி காட்டியதற்காக அண்ணாதுரை மீது தொடரப்பட்ட வழக்கு, தமிழ்த் திரை உலகில் புகழ்பெற்ற தியாகராஜ பாகவதர் மற்றும் என். எஸ். கிருஷ்ணன் மீதான லட்சுமிகாந்தன் கொலைவழக்கு ஆகியவை இவ்வுயர்நீதிமன்றத்தில் நடைபெற்ற சில முக்கிய வழக்குகளாகும்\n\nSection::::சென்னை உயர்நீதிமன்றத் தலைமை நீதிபதி.\nசென்னை உயர் நீதிமன்றத் தலைமை நீதிபதி, இந்திய உச்ச நீதிமன்றத் தலைமை நீதிபதியால் நியமிக்கப்படுபவர் ஆவர். இவரே தமிழக அரசின் தலைமை நீதிபதி ஆவார். இவரின் நீதி முறைமை எல்லைகள் தமிழ்நாடு மாநிலம் முழுவதையும் புதுவைப் பிரதேசப் பகுதிகளையும் உள்ளடக்கியது. இவருடன் துணை சேர்ந்து 40 உயர் நீதிமன்ற நீதிபதிகள் நீதிமுறைமை புரிவர். தலைமை நீதிபதியின் வழிகாட்டுதலின்படி இதன் நீதி நிர்வாகங்களைச் செயல்படுத்தும் மன்றங்களாக உரிமையியல் மற்றும் குற்றவியல் நீதிமன்றங்கள் செயல்படுகின்றன.\n\nSection::::அரசுத் தலைமை வழக்குரைஞர்.\nஅரசுத் தலைமை வழக்குரைஞர் (அட்வகேட் ஜென்ரல்) (அ) சென்னை உயர் நீதிமன்றத் தலைமை வழக்குரைஞர் (அ) வழக்குரைஞர் தலைவர் மாநில ஆளுநரால் நியமிக்கப் பெற்றவராவார். இவர் தமிழக அரசு சார்பில் வாதாடுபவர் மற்றும் அரசுக்கு ஆலோசனைகள் வழங்குபவர். இவர் உயர் நீதிமன்ற நீதிபதி நியமனத்துக்குரியத் தகுதிகளை உடையவர். தமிழகத்தின் தற்பொழுதய தலைமை வழக்குரைஞர் திரு ஏ. நவநீதகிருஷ்ணன். இவருக்கு துணை புரிகின்ற வகையில் இரு கூடுதல் தலைமை வழக்குரைஞர்கள் செயல்படுகின்றனர்.\n\nSection::::மதுரைக் கிளை.\nசென்னை உயர் நீதிமன்றத்தின் மதுரை அமர்வு இந்தியாவின் தமிழக மாநிலத்தின் மதுரை மாவட்டத்தில் இயங்கும் மாநில உயர் நீதிமன்றக்கிளையாகும்.\n\nSection::::துவக்கம்.\nஇக்கிளை உயர்நீதிமன்றம்ஜூலை 24 2004 முதல் அப்பொழுதய இந்திய உச்ச நீதிமன்றத் தலைமை நீதிபதி திரு ஆர் சி லகோத்தியால், சென்னை உயர்நீதிமன்றத் தலைமை நீதிபதி திரு பி. சுபாஷன் ரெட்டியின் தலைமையில் மற்றும் உச்ச நீதிமன்ற நீதிபதிகளான நீதியரசர்கள் திரு சிவராஜ் வி பாட்டீல், திரு. கே.ஜி. பாலகிருஷ்ணன், நீதியரசர் முனைவர் திரு ஏ.ஆர். லட்சுமணன், மாண்புமிகு மத்திய சட்டத்துறை அமைச்சர் எச். ஆர். பரத்வாஜ் , மற்றும் மாநில சட்டத்துறை அமைச்சர் மாண்புமிகு திரு. டி. ஜெயக்குமார் , முன்னிலையில் துவக்கிவைக்கப்பெற்று இயங்கிவருகின்றது.\n\nSection::::அமர்வு.\nநீதியரசர் திரு.ஹேமன்த் லட்சுமண கோக்கலே\nதலைமையின் கீழ் 54 நீதிபதிகள் (6 நடுவர்கள்) பணிபுரிகின்றனர். இவர்கள் உரிமை இயல் (சமூக நலன்- சிவில்) மற்றும் குற்றவியல் வழக்குகளையும் விசாரிக்கின்றர். இதன் கிளையான மதுரை அமர்வு 2004 முதல் செயல்படுகின்றது என்பது குறிப்படத்தக்கது. அமர்வில் முழு நீதிப்பீடம்(புல் பெஞ்ச்)(full bench,Full Court ) என்னப்படுவது, ஒரு வழக்கை இரண்டு பேருக்கு மேற்பட்ட நீதிபதிகள் விசாரிப்பதைக் குறிக்கும்.\n\n\nSection::::சார்நிலை நீதிமன்றங்கள்.\nஇந்தியாவின் மாநிலமான தமிழக மாவட்டங்களின் நீதிமன்றங்கள் சென்னை உயர் நீதிமன்றத்தின் மேற்பார்வையில் இயங்கும் நீதிமன்றங்காளாகும். இவை இரண்டு அமர்வுகளாகப் பிரிந்து செயல்படுகின்றன. ஒன்று முதன்மை அமர்வின் கீழ் மற்றொன்று மதுரைக் கிளை அமர்வின் கீழ் செயல்படுகின்றன. இவை மாவட்ட நீதிமன்றங்கள் அ சார்பு நிலை நீதிமன்றங்கள் என்று அழைக்கப்படுகின்றன.\n\nதமிழகத்தின் இரண்டு அமர்வின் கீழ் இயங்கும் நீதிமன்ற மாவட்டங்கள் அட்டவணையில் உள்ளபடி அமைந்துள்ளது இதில் புதுவைப்பிரதேச நீதிமன்றங்களும் அடங்கும்.\n\n\"\n\nSection::::சென்னை சட்டக்குறிப்பு.\nஇந்தியாவின் சட்ட நிகழ்வுகளை, மற்றும் தகவல்களை வெளியிடும் சென்னை சட்டக்குறிப்பு உதயமான இடம் சென்னை உயர்நீதிமன்றம். இது தான் முதன் முதலில் தோன்றிய உயர் நீதிமன்ற சட்டக்குறிப்பு ஆகும்.துவங்கிய ஆண்டு 1891.\n\nசென்னை சட்டக்குறிப்பு துவங்கியதின் வரலாற்றை உற்று நோக்கும் பொழுது பல அரிய தகவல்கள் நமக்கு கிடைக்கின்றன, முறைப்படி இயங்காத சங்கமாக ஒவ்வொரு சனிக்கிழமைகளிலும் 11 மணியளவில் வக்கீல் பார் எனப்படும் சங்கத்தில் மயிலாப்பூரில் மூத்த வழக்குரைஞரான ஸ்ரீ எஸ் சுப்ரமணிய ஐயர் தலைமையில் இதர மூத்த உறுப்பினர்களுடன் கூடும் அளவில் 1888 ல் துவங்கப்பட்டது. அதில் ஒரு கூட்டத்தில் எடுக்கப்பட்ட முடிவின்படி சென்னை சட்டக்குறிப்பு சஞ்சீகை என்ற ஒன்றை சட்ட காலாண்டு மதிப்பாய்வாகத் துவங்க இங்கிலாந்து, சர் பிரட்ரிக் பொல்லாக் கினால் 1885 ல் துவங்கப்பட்டது, 1887 ல் இது ஆர்வர்டு சட்ட பள்ளி அமைப்பால் விரிவடைந்தது.\n\nஆரம்பித்தநாள் முதல் இன்று வரை இது பலருக்கும் பயன்தரும் வகையில் பலரும் சட்டக்குறிப்புகளை அறிய, அகத்தூண்டுதலை உருவாக்க, குறிப்பாக மாணவர்களுக்குப் பயனுள்ளவையாக இருக்கின்றது.\n\nஇந்த நீதிமன்றத்தில் தான் பழைய கலங்கரை விளக்கம் ஒன்று உள்ளது சரியாக பராமரிக்கப்படாததால் அதன் பெருமையை யாரும் அறியமுடிவதில்லை\n\nSection::::சமீபத்திய நிகழ்வுகள்.\nதமிழகத்தின் ஆட்சியாளர்கள் மற்றும் அதிகாரவர்க்கம் நீதி தவறும் நேரங்களில், தன்னுடைய தீர்ப்புகளின் மூலம் சாதாரண மக்களுக்கு அரண் அமைத்துக் கொடுத்துள்ளது சென்னை உயர் நீதிமன்றம். தனியார் பள்ளிக் கல்விக் கட்டணத்தை நிர்ணயிப்பது, சமச்சீர் கல்வியை நடைமுறைப்படுத்த உத்தரவிட்டது, அண்ணா நூற்றாண்டு நூலக இடமாற்றத்துக்குத் தடை விதித்தது, இந்திய கம்யூனிஸ்ட் கட்சியின் மூத்த தலைவர் நல்லகண்ணு தாமிரபரணி ஆற்றைக் காக்கத் தொடர்ந்த வழக்கில், தாமிரபரணி ஆற்றில் மணல் அள்ளத் தடை விதித்தது போன்றவை சென்னை உயர் நீதிமன்றத்தின் நீதி முறைமைக்குச் சான்றுகளாகும்.\n\nவிடுமுறை நாட்களிலும் குடும்ப நல நீதிமன்றங்களை நடத்துவது, மிகவும் சிக்கலான சிவில் வழக்குகளில் இரண்டு தரப்புக்கும் இடையே கருத்து ஒற்றுமையை ஏற்படுத்த சமரச மையங்களை அமைத்து இருப்பது போன்றவை இந்தியாவுக்கே சென்னை உயர் நீதிமன்றம் காட்டிய வழிமுறைகள் ஆகும்.\nசென்னை உயர்நீதிமன்றத்தில் சமீபத்தில் பெப்ரவரி 19,2009 \nஅன்று நீதிமன்றத்திற்குள்ளே வழக்கறிஞர்களும், காவல் துறையினரும் ஒருவரையொருவர்த் தாக்கிக் கொண்டனர். உயர் நீநிமன்றத்தில் உள்ள காவல் நிலையமும் தீ வைத்து கொளுத்தப்பட்டது. இவ்வன்முறையால் நீதிபதிகள் தாக்கப்பட்டனர். உடைமைகள் சேதப்படுத்தப்பட்டன. இது குறித்து நீதிமன்றங்கள் விசாரித்து வருகின்றன.\n\nசெப்டம்பர் 8, 2012 அன்று சென்னை உயர் நீதிமன்றத்தின் 150 வது ஆண்டு நிறைவு விழா நிகழ்ச்சிகள் குடியரசுத் தலைவர் பிரணாப் முகர்ஜி மற்றும் தலைவர்கள் முன்னிலையில் கோலகலமாக நடந்தது. விழாவில் 150வது ஆண்டு விழா நினைவு கல்வெட்டை தமிழக முதல்வர் ஜெயலலிதா திறந்து வைத்தார்.\n\nSection::::பாதுகாப்பு.\n\"சென்னை உயர் நீதிமன்றத்தின்\" பாதுகாப்பை தமிழ்நாடு காவல்துறையே இதுவரை கவனித்துவந்தது. இந்த காவல் போதாது, மத்திய பாதுகாப்பு படையின் பாதுகாப்பு வேண்டும் என்று நீதிபதிகள் உச்ச நீதி மன்றத்திற்கு பரிந்துரை செய்தார்கள். இதனை எதிர்த்து தமிழக அரசு மேல் முறையீடு செய்தது. இந்த மேல்முறையீடு செல்லாது என்று உச்ச நீதிமன்றம் தள்ளுபடி செய்தது.\n\nSection::::பெயர் மாற்றம்.\n\"சென்னை உயர் நீதிமன்றத்தின்\" பெயரை தமிழ்நாடு உயர் நீதிமன்றம் என்றும் உயர் நீதிமன்ற மதுரைக் கிளையை தமிழ்நாடு மதுரைக் கிளை என்றும் பெயர் மாற்றம் செய்ய வேண்டும் என 2016ம் ஆண்டு ஆகத்து மாதம் 1ம் நாள் தமிழ்நாடு சட்டமன்றத்தில் தமிழ்நாடு முதலமைச்சர் ஜெ. ஜெயலலிதாவால் தனித் தீர்மானம் நிறைவேற்றப்பட்டு இந்திய பிரதமருக்கு அனுப்பப்பட்டது.\n\n\n"}
{"id": "56338", "url": "https://ta.wikipedia.org/wiki?curid=56338", "title": "சுதுமலை", "text": "சுதுமலை\n\nசுதுமலை (\"Suthumalai\") இலங்கையின் வடக்கே யாழ்ப்பாண மாவட்டத்தில் அமைந்துள்ள ஒரு ஊராகும். இது யாழ் நகரிலிருந்து 6 கிலோ மீட்டர் தொலைவிலுள்ளது. இதன் எல்லைகளாக உடுவில், இணுவில், மானிப்பாய், தாவடி ஆகிய ஊர்கள் அமைந்துள்ளன. சுதுமலை ஊரானது சரித்திரப் புகழ் பெற்ற புவனேஸ்வரி அம்மன் கோவில், சிவன் கோவில், சுதுமலை முருகன் கோவில், ஈஞ்சடி வைரவர் கோவில், எனப் பல கோவில்களையும், சிந்மய பாரதி வித்தியாலயம் மற்றும் இரு அரசினர் பாடசாலைகளையும் கொண்டமைந்துள்ளது. இதில் சிந்மய பாரதி வித்தியாலயம் ஆனது 1882 ஆம் ஆண்டு, சிந்நய பிள்ளை என்னும் வள்ளலினால் சைவப் பிள்ளைகளுக்காக கட்டப்பட்டதாகும்.\n\nஇந்த ஊரில் எழில் கொஞ்சும் வயல்களும் குளங்களும் காணப்படுகின்றன.\n\n"}
{"id": "56354", "url": "https://ta.wikipedia.org/wiki?curid=56354", "title": "சிவப்பு கொலோபசுக் குரங்கு", "text": "சிவப்பு கொலோபசுக் குரங்கு\n\nசிவப்பு கொலோபசுக் குரங்கு, பழைய உலகம் என்று கூறப்படும் ஆசிய-ஆப்பிரிக்க நிலக் குரங்குகளில் \"பிலியோகொலோபசு\" (மயிருடை கூழைக்குரங்கு) என்னும் பேரினத்தைச் சேர்ந்த குரங்கு இனம். இதனை முன்னர் \"முதலுரு கொலோபசு\" அல்லது \"அடிப்படை வகை கொலோபசு\" எனப்பொருள்படும் \"புரோகொலோபசு\" (Procolobus) என்னும் பெயரால் அழைத்தனர். ஆனால் இப்பெயர் இப்பொழுது பசுமை நிறக் கொலோபசுக் (ஆலிவ் கொலோபசு, Olive Colobus) குரங்குக்கு மட்டுமே பயன்படுகின்றது. \n\nசிவப்பு கொலோபசுக் குரங்கு மேற்கு, நடு, கிழக்கு ஆப்பிரிக்காவில் காணப்படுகின்றது. இதன் இனங்கள் தனித்தோ (அல்லோப்பாட்ரிக், allopattic) அல்லது சிறப்புச் சூழல்களில் மட்டும் கலப்புற்றோ (பாராபட்ரிக், parapatric) வாழ்கின்றன. இவை ஈரப்பதம் நிறைந்த காடுகளில் வாழ்கின்றன. சிவப்பு கொலோப்பசுக்குரங்குகள் வாழிடச் சிதைவால் மிகவும் தாக்குற்று அழிவுரும் இனம் என்று அறியப்படுகின்றது. இதனால் இது ஆப்பிரிக்காவின் முதனிகளில் அதிக அழிவாய்ப்பு கொண்ட இனம் என்று கருதுகிறார்கள் எனவே கீழ்க்காணும் உயிரினவகைப்பாட்டு பட்டியலில் நடு ஆப்பிரிக்க சிவப்பு கொலொபசுக் குரங்கைத் தவிர மற்ற எல்லா இனங்களும் இக்கட்டான அளவு மிக அழிவாய்ப்பு நிலையில் உள்ளதாக கருதப்படுகின்றது.\n"}
{"id": "56355", "url": "https://ta.wikipedia.org/wiki?curid=56355", "title": "பொமட்டோமைடீ", "text": "பொமட்டோமைடீ\n\nபொமட்டோமைடீ \"(Pomatomidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவற்றை ஆங்கிலத்தில் \"நீலமீன்\" எனப் பொருள்படும் \"புளூஃபிஷ்\" என அழைப்பர். இக் குடும்ப மீன்கள் எல்லாத் தட்பவெப்பச் சூழலிலும் வாழ்கின்றன.\n\n\n"}
{"id": "56356", "url": "https://ta.wikipedia.org/wiki?curid=56356", "title": "தமிழ்ப் பழமொழிகளின் பட்டியல்", "text": "தமிழ்ப் பழமொழிகளின் பட்டியல்\n\nபழமொழிகள் ஒரு சமுதாயத்திலே நீண்ட காலமாகப் புழக்கத்தில் இருந்து வரும் அனுபவக் குறிப்புகள் ஆகும்.\nதமிழ் மொழி பேசுபவர்களிடையே வழக்கத்தில் உள்ள தமிழ்ப் பழமொழிகள் இங்கு அகரவரிசைப்படி தொகுத்தளிக்கப்பட்டுள்ளன.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSection::::தா.\n * தான் திருடன் பிறரை நம்பான்.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nவரையறு.\n\n\n\n"}
{"id": "56360", "url": "https://ta.wikipedia.org/wiki?curid=56360", "title": "எக்கெனீடீ", "text": "எக்கெனீடீ\n\nஎக்கெனீடீ \"(Echeneidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை மண்ணிறமான நீண்ட உடலமைப்புக் கொண்டவை. இக் குடும்ப மீன்கள் 30 - 90 சதம மீட்டர் (1 - 3 அடி) நீளம் வரை வளர்கின்றன. இவற்றின் முதுகுத் துடுப்பு, பிற பெரிய கடல்வாழ் விலங்குகளின் தோலில் ஒட்டிக் கொள்வதற்காக உறிஞ்சிகள் போன்ற உறுப்பாக மாற்றம் பெற்றுள்ளன. பின்புறமாக வழுக்கிச் செல்வதன் மூலம் உறிஞ்சலை அதிகப்படுத்தி தாம் ஒட்டிக்கொண்டுள்ள விலங்குகளை இறுகப் பிடித்துக் கொள்கின்றன. முன்புறமாக நீந்துவதன் மூலம் தம்மை அவை விடுவித்துக் கொள்கின்றன. இம் மீன்கள் சில சமயங்களில் சிறிய தோணிகளில் ஒட்டிக் கொள்வதும் உண்டு. இவை தாமாகவே நன்கு நீந்தவும் கூடியன.\n\n"}
{"id": "56363", "url": "https://ta.wikipedia.org/wiki?curid=56363", "title": "கொரிபீனைடீ", "text": "கொரிபீனைடீ\n\nகொரிபீனைடீ \"(Coryphaenidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவற்றை \"டால்பின்மீன்கள்\" எனவும் அழைப்பதுண்டு. \"கொரிஃபீனா\" என்னும் ஒரேயொரு பேரினத்தை மட்டுமே உள்ளடக்கியுள்ள இக் குடும்பத்தில் இரண்டு இனங்கள் இருக்கின்றன. இவை கடல் வாழ் மீன்களாகும். சுருங்கிய தலையைக் கொண்ட இவை உடம்பின் முழு நீளத்துக்கும் இருக்கும் ஒரு முதுகுத் துடுப்பைக் கொண்டுள்ளன. இவற்றின் தோற்றத்தை வைத்து இவற்றை \"டால்பின்மீன்கள்\" என்று அழைத்தாலும் இவை பாலூட்டிகளான டால்பின்களுக்கு உறவுடையனவல்ல.\n\n\n"}
{"id": "56367", "url": "https://ta.wikipedia.org/wiki?curid=56367", "title": "இந்தியத் தரைப்படை", "text": "இந்தியத் தரைப்படை\n\nஇந்தியத் தரைப்படை இந்தியப் படைத்துறையின் மிகப்பெரிய பிரிவாகும். இது இந்தியாவின் எல்லை கண்காணிப்பு, உள்நாட்டு பாதுகாப்பு, அமைதி நிலைநாட்டல், பயங்கரவாத எதிர்ப்புப் பணிகளில் பெரும் பங்கு வகிக்கிறது. இயற்கைச் சீற்றங்களின்போது மீட்புப்பணி, நலப் பணிகளிலும் ஈடுபடுகின்றது. இந்திய தரைப்படை இந்தியப் பாதுகாப்பு அமைச்சகத்தின் நேரடி கட்டுப்பாட்டின் கீழ் இயங்குகிறது.\n\nஏறத்தாழ 11,30,000 படையினர் இப்படைப்பிரிவில் செயலார்ந்த தீவிரப் பணியாற்றுகின்றனர் மேலும், ஏறத்தாழ 18,00,000 படையினர் இருப்புப் படையாக தயார் நிலையில் உள்ளனர். இந்திய தரைப்படை உலகின் இரண்டாவது மிகப்பெரிய தரைப்படையாகும். வீரர்கள் தன்னார்வத்தின் மூலமே படையில் சேர்க்கப்படுகின்றனர். இருப்பினும் இந்திய அரசியலமைப்பில் அவசர காலத்தில் கட்டாயத்தின் பேரிலும் வீரர்களை படையில் சேர்க்க வழிவகை உண்டு. அது ஒருபோதும் நடைமுறை படுத்தப்படவில்லை.இந்தியத் தரைப்படை எண்ணிக்கையில் உலகில் மூன்றாவது இடத்தில் இருக்கிறது.\n\nஇந்தியா விடுதலை அடைந்த 1947 ஆம் ஆண்டில் இந்திய தரைப்படை உருவாக்கப்பட்டு, ஆங்கிலேய இந்தியாவின் தரைப்படை, இந்திய தரைப்படையுடன் இணைக்கப்பட்டது. இந்திய தரைப்படை உலகின் பல சச்சரவுப் பகுதிகளில் ஐக்கிய நாடுகள் அவையின் அமைதி காக்கும் படையாக பணியாற்றியுள்ளது. இப்படை தற்பொழுது முதன்மை தரைப்படை தலைவர் பிக்ரம் சிங் தலைமையில் செயல்படுகிறது. தரைப்படையின் தலைமைப் பதவி பீல்டு மார்சல். இது இந்திய குடியரசுத் தலைவரால் வழங்கப்படுகிறது. இந்நாள் வரை இரண்டு தரைப்படை பட்டாளர்கள் மட்டுமே இந்த உயர் பதவியை அடைந்திருக்கின்றனர். அவ்விருவர்: பீல்டு மார்சல் மானக்சா 1973, ஓய்வு பெற்ற பின் 30 அண்டுகள் கழித்து 1986 இல் பீல்டு மார்சல் கரியப்பா.\nSection::::குறிக்கோள்கள்.\nஇந்திய தரைப்படையின் கோட்பாடுகள் இந்திய இராணுவத்தின் மற்ற படைப்பிரிவுகளை போன்றே இந்திய அரசியலமைப்புச் சட்டத்தின் கீழ் அமையப்பட்டன.\n\n\nSection::::வரலாறு.\nஇந்தியா விடுதலை அடைந்த 1947ஆம் ஆண்டு , ஆங்கிலேய-இந்திய தரைப்படை இரண்டாகப் பிரிக்கப்பட்டு புதிதாக உருவாக்கப்பட்ட இந்தியா, பாகிஸ்தான் நாடுகளுக்கு அளிக்கப்பட்டது. பெரும்பான்மையான படைகள் இந்தியாவுக்கு கொடுக்கப்பட்டன. \nஇந்தியத் தரைப்படை ஆங்கிலேய-இந்திய தரைப்படையில் இருந்து உய்த்துணரப் பட்டதால், ஆங்கிலேய-இந்தியத் தரைப்படையின் அதே நிலைமுறை வடிவமும், சீருடைகளும், பழக்கவழக்கங்களும், ஆங்கிலேய மரபை ஒத்துள்ளது. நகைச்சுவையாக, இந்திய தரைப்படை இன்றைய ஆங்கிலேயருடைய படையினரை விட அதிகமாக ஆங்கிலேய மரபை பாதுக்காப்பதாக்க் கூறுவர். \nSection::::முதலாவது காசுமீர் போர் (1947).\nவிடுதலை அடைந்த உடனே இந்தியாவுக்கும் பாக்கித்தானுக்கும் இடையே காசுமீர் மாநில உரிமை மீதான சச்சரவின் மூலம் போர் நடந்தது. அந்நாளில் இசுலாமியர் பெரும்பான்மையான காசுமீர் மாநிலத்தை ஆண்ட இந்து அரசர் தன் மாநிலத்தை இந்தியாவுடனோ பாக்கித்தானுடனோ சேர்க்க இணக்கம் தெரிவிக்கவில்லை. இதன் காரணமாக, பாக்கித்தான் தன் படைகளை ஏவி காசுமீரத்தை கைப்பற்றி தன் நாட்டுடன் இணைக்க முயன்றது. காசுமீர் அரசர் அரிசிங் இந்தியாவின் படைத்துறை உதவியை நாடினார். இந்தியா முதலில் உதவ மறுத்தாலும், பின் காசுமீரை இந்தியாவுடன் இணைக்க ஒப்பந்தம் கையொப்பம் ஆனதும் தன் படைகளை அனுப்பியது. இவ்வொப்பந்தத்தை பாக்கித்தான் இன்றளவும் ஏற்க மறுக்கிறது. இப்போரில் இந்திய தரைப்படைகள் காசுமீரின் தலைநகரான சிறிநகர் பகுதியில் வான்படையால் இறக்கப்பட்டனர். இப்போரில் இந்திய தரைப்படை தலைவர் செனரல் திம்மையா மாறுவேடத்தில் நேரடியாக பங்கேற்றார். மாநிலம் முழுவதும் நடைபெற்ற போரில் பல முன்னாள் நண்பர்கள் ஒருவருக்கொருவர் எதிர்த்து போரிட்டனர்.\n1948ஆம் ஆண்டு இந்திய மற்றும் பாக்கித்தானிய போர் முடிவுக்கு வந்தது. இருதரப்பினரும் தாம் கைப்பற்றிய பகுதிகளை தமதாக்கிக் கொண்டு ஒரு தற்காலிக கட்டுப்பாட்டுக் கோட்டினை ஒப்புக்கொண்டு இயங்குகின்றனர்.\n\nSection::::அமைதி காக்கும் படை பணிகள்.\nதற்காலத்தில் இந்திய தரைப்படை தனது ஒரு பட்டாளத்தை ஐக்கிய நாடுகள் அவையின் பணிகளுக்காக ஒதுக்கியுள்ளது. தனது நீண்ட, கடினமான அமைதி காக்கும் படைப் பணிகளை உலகம் முழுவதும் செய்து தொடர்ச்சியாக நிகழ்த்தி வருவதை ஐநா அவை பாராட்டியுள்ளது. \nஇந்தியத் தரைப்படை அமைதி காக்கும் படையாக பங்கேற்ற பல பணிகளில் அங்கோலா, கம்போடியா, சைப்ரஸ், காங்கோ மக்களாட்சி குடியரசு, எல் சால்வடோர், நமீபியா, லெபனான், லைபீரியா, மொசாம்பிக், ருவாண்டா, சோமாலியா, இலங்கை, வியட்நாம் ஆகிய நாடுகளில் ஆற்றிய பணிகள் குறிப்பிடத்தக்கது. மேலும் கொரியப் போரில் மருத்துவ உதவிகளை மேற்கொண்டது.\n\nSection::::ஐதராபாத் போர் (1948).\nஇந்தியப் பிரிவினைக்குப் பின்னும், ஐதராபாத் மாநிலம், ஐதராபாத் நிசாமின் ஆட்சிக்கு உட்பட்டிருந்தது. ஐதராபாத் நிசாம் தன் மாநிலத்தை இந்தியாவுடன் இணைக்க இணங்கவில்லை. இந்திய அரசுக்கும் நிசாமுக்கும் இடையே நடைபெற்ற பிரச்சனை 1948 ஆம் ஆண்டு செப்டம்பர் 12 அன்று முடிவுக்கு வந்தது. இந்திய துணை தலைமை அமைச்சர் சர்தார் வல்லபாய் பட்டேல் இந்தியப் படைகளை ஐதராபாத் மாநிலத்தை கைப்பற்ற அனுப்பினார். ஐந்து நாள்கள் கடும் சண்டையில் இந்திய தரைப்படை, இந்திய வான்படை உதவியுடன், வெற்றிகரமாக ஐதராபாத் மாநிலத்தைக் கைப்பற்றியது. அதனைத் தொடர்ந்து ஐதராபாத் மாநிலம் இந்தியாவின் ஒரு மாநிலமாக அறிவிக்கப்பட்டது.\n\nSection::::கோவா, தாமன், தியு போர் (1961).\nஆங்கிலேய, பிரெஞ்சு ஆதிக்க சக்திகள் 1947 ஆம் ஆண்டுக்கு பிறகு படிப்படியாக இந்தியாவை விட்டு வெளியேறி விட்டனர். இருப்பினும் கோவா, தாமன் மற்றும் தியு பகுதிகளை கைவசம் கொண்ட போத்திகீசியர் அப்பகுதிகளை விட்டு வெளியேற மறுத்தனர். 1961 ஆம் ஆண்டு டிசம்பர் மாதம் 12ஆம் நாள், இந்திய அரசு விஜய் நடவடிக்கை என்ற பெயரில் போத்திகீசிய பகுதிகளை கைப்பற்றும் நடவடிக்கை தொடங்கியது. இருபத்தியாறு மணி நேரத்தில் கோவா, தாமன், தியு பகுதிகள் இந்தியாவின் வசம் வந்தது.\n\nSection::::இந்திய-சீன போர் (1962).\n1959இல் இருந்தே , இந்தியா, தனது படைகளை இந்திய–சீன எல்லையில், சீனா தனது பகுதிகளாக கருதும் பகுதிகளில் முன்னேற்றியது. பல சிறிய எல்லை சண்டைகளை இந்தியா தொடங்கினாலும், சீனா எந்தவித பதில் நடவடிக்கையையும் எடுக்க வில்லை. திபெத் பிரச்சனை தீவிரமடைந்த நிலையில் இரு நாடுகளுக்குமிடையே உரசல்கள் கூடின.\nஇந்திய படை ஐதராபாத், கோவா ஆகிய இடங்களில் வெற்றி பெற்றதைத் தொடர்ந்து, தனது படைவலுவைத் தவறாக கணக்கிட்டு மக்கள் சீனக் குடியரசுடனான எல்லைப் பிரச்சனையை போர் மூலம் முடிவுக்கு கொண்டுவரத் திட்டமிட்டது. 1962ஆம் ஆண்டு, இந்தியத் தரைப்படை பூட்டான், அருணாச்சலப் பிரதேசத்தின் எல்லை அருகே 5 கிலோமீட்டர் சீன எல்லைக்குள் முகாமிட்டது. சீனாவும் பல இந்தியப் பகுதிகளை ஆக்கிரமித்தது குறிப்பிடத்தக்கது. மேலும் தாம் ஆக்கிரமித்த அகாசி சீன் பகுதிகளில் சீனா பல சாலைகளையும் உருவாக்கி இராணுவ நடவடிக்கைகளுக்கு வியூகம் அமைத்திருந்தது. \nபல்வேறு பேச்சுவார்த்தைகள் தோல்வியடைந்த நிலையில், சீனத் தரைப்படை இந்தியத் தரைப்படையை அக்டோபர் 12இல், தக்களா மேடு என்ற பகுதியில் திடீரெனத் தாக்கியது. திடீர் தாக்குதலில் இந்தியத் தரைப்படை நிலைகுலைந்தது. அகாசி சின் வரையிலான பகுதிகளை திரும்ப கைப்பற்றுமாறு அன்றைய தலைமை அமைச்சர் நேரு ஆணையிட்டார். எனினும், வெகுதாமதமாக வந்த ஆணையால் இந்தியத் தரைப்படையால் போதுமான படைகளை நகர்த்த முடியாமல் போனது. மேலும், சீனப் படையினரின் அதிகமான எண்ணிக்கையும், சீனா எல்லையின் பல இடங்களில் தாக்குதலை துவக்கியதும், இந்தியத் தரைப்படையை சீர்குலைத்தன. சீனா அகாசி சின் பகுதியை மட்டுமல்லாது அருணாச்சலப் பிரதேச மாநிலத்தின் பல பகுதிகளையும் கைப்பற்றினர். \nசீனா தாம் கோரிய பகுதியை கைப்பற்றியதுடன் மற்ற சில பகுதிகளையும் கைப்பற்றியபின் மக்கள் சீனக் குடியரசு இந்திய அரசை சமரசத்திற்கு அழைத்தது. ஆனால் இந்தியா சமரசத்தை வேண்டாது தொடர்ந்து போரில் ஈடுபட, சீனா தாமாகவே அருணாச்சலப் பிரதேச மாநிலத்தை விட்டு பின்வாங்கியது. \nஇந்தியப் படைகளின் மோசமான தோல்வி பல கேள்விகளை எழுப்பியது. கென்டர்சன் பூருக்ஸ் என்பவர் தலைமையில் தோல்வியின் காரணங்களை அறிய ஒரு குழு அமைக்கப்பட்டது. அக்குழுவின் முடிவின்படி இந்திய படைத்துறையின் தலைமையும் இந்திய அரசியல் தலைமையும் இத்தோல்விக்கு காரணம் என்று அறியப்பட்டது. மேலும் இந்தியத் தரைப்படை மிகக்குறைந்த அளவில் படையை பயன்படுத்தியதும், வான்படைகள் போதுமான அளவில் படைகளை நகர்த்த இயலாமையும் இந்தியப் படைத்துறையின் தவறுகளாகச் சுட்டப்பட்டன. அன்றைய பாதுகாப்புத் துறை அமைச்சர் கிருசுண மேனன் ஊடகங்களின் பெரும் கண்டனத்துக்கு ஆளானார்.\n\nSection::::இரண்டாம் காசுமீர் போர் (1965).\n\"முதன்மை கட்டுரை :இந்திய-பாகிஸ்தான் போர், 1965\" \nபாகிஸ்தானுடன் 1965 ஆம் ஆண்டு நடந்த இரண்டாவது காசுமீர் போர் காசுமீர் மாநிலத்தில் நடந்தது. பாக்கிஸ்தானிய ஜனாதிபதி அயூப் கான் ஜிப்ரால்டர் இரகசிய நடவடிக்கை என்ற பெயரில் ஆகஸ்ட் 1965ல் பாக்கிஸ்தானிய துணை ராணுவ படைகளை இந்திய கட்டுப்பாட்டில் இருந்த காசுமீர் பகுதியில் ஊடுருவ உத்தரவிட்டார். இந்திய சீனப் போரில் பெரும் பாதிப்புக்கு உள்ளான இந்திய படைகளைத் தாக்க இதுவே தக்க சமயம் என பாக்கிஸ்தானிய தலைவர்கள் எண்ணினர். இச்சதித் திட்டத்தின் இன்னொரு பகுதியாக பாக்கிஸ்தானிய இராணுவம் தாக்கும் வேளையில் காசுமீர் இசுலாமிய மக்களை இந்தியாவுக்கு எதிராக கலகத்தில் ஈடுபட வைத்து இந்திய இராணுவத்தை நிலை குலைய வைக்கும் திட்டமும் உருவாக்கப்பட்டது. எனினும் காசுமீர் இசுலாமிய மக்கள் இந்தியாவை எதிர்க்க முன்வராததால் இந்நடவடிக்கை பெரும் தோல்வியுற்றது. மேலும் இந்தியத் தரைப்படை மிக விரைவாக செயல்பட்டு ஊடுருவியவர்களை விரட்டியது. இந்தியாவின் பதில் நடவடிக்கை பாக்கிஸ்தான் இராணுவத்துக்குப் பெரும் சேதத்தை விளைவித்தது. \nபோர்க் காலம் முடிந்து சண்டைநிறுத்தம் ஏற்பட்டபோது, இந்திய அறிக்கையின்படி சுமார் 3000 இந்திய வீரர்கள் கொல்லப்பட்டும், 8500 பேர் காயமடைந்தும், 1,100 பேர் போர் கைதிகளாகவும் இருந்தனர். பாக்கிஸ்தான் பக்கத்து அறிக்கையில் சுமார் 3 ,800 பாக்கிஸ்தானிய வீரர்கள் கொல்லப்பட்டதாகவும் , 9,000 பேர் காயமடைந்ததாகவும் மேலும் 2 ,000 பேர் போர் கைதிகளாக இந்தியாவால் கொண்டு செல்லப்பட்டதாகவும் அறிவித்தது. ஏறத்தாழ 200 பாக்கிஸ்தானிய பீரங்கி வாகனங்கள் இந்தியா அழிக்கவோ கைப்பற்றவோ செய்தது. இந்தியா தனது பங்குக்கு மொத்தம் 190 பீரங்கி வாகனங்களை இழந்தது. ஆக மொத்தம், பாக்கித்தான் இழந்ததில் பாதியாவது இந்தியா இழந்திருந்தது. ஐக்கிய அமெரிக்கா, ஐநா அவையின் வேண்டுகோளுக்கு இணங்கி இந்தியா போரை நிறுத்தி தாசுகண்ட் பேரறிவிப்பு வெளியிட்டது.அரசியல் காரணங்களுக்காகவே போர் நிறுத்தம் ஏற்பட்டது. .\n\nSection::::வங்காளதேச போர் (1971).\n\"முதன்மை கட்டுரை: வங்காளதேச விடுதலைப் போர்\" \n1971 ஆம் ஆண்டு, மேற்கு பாக்கித்தான் தொடர்ந்து தங்களை ஒதுக்கி வந்ததை எதிர்த்து கிழக்கு பாக்கித்தானில் (கிழக்கு வங்காளம்) வங்காள விடுதலைப் போராட்டம் துவங்கியது. இதை ஒடுக்க பாக்கித்தானிய அரசு கடும் இராணுவ நடவடிக்கைகளை மேற்கொண்டது. இதன் காரணமாக ஆயிரக்கணக்கான ஏதிலிகள் இந்தியாவில் குடிபுகுந்தனர். ஆயிரக்கணக்கான ஏதிலிகளின் எதிர்பாரா வருகையால் போதுமான வசதிகளை ஏற்படுத்த இயலாமல் திணறிய இந்திய அரசு வங்காள விடுதலை போராட்டத்தை ஆதரிப்பதாக அறிவித்தது. \nநவம்பர் 20 , 1971,இல் இந்திய தரைப்படை 14 வது பஞ்சாப் பட்டாளத்தையும் 45 வது குதிரைப்படையையும் இந்திய - கிழக்கு பாக்கிஸ்தான் எல்லையில் அமைந்துள்ள கரிப்பூர் என்ற பகுதிக்கு நகர்த்தியது . பின் நடைபெற்ற கரிப்பூர் போரில் இந்தியா வென்றது. இந்தியாவின் தலையீட்டைத் தடுக்க பாக்கிஸ்தான் வான்படை நடத்திய செங்கிஸ்கான் நடவடிக்கை முழு வெற்றியைத் தரவில்லை. மேலும் இந்தியாவை முழு வீச்சில் போரில் ஈடுபடுத்தியது. நள்ளிரவுக்குள் இந்திய தரைப்படையும், வான்படையும் நடத்திய பெரும் தாக்குதலில் கிழக்கு பாகிஸ்தானின் பல பகுதிகளை இந்தியா கைப்பற்றியது.\n\nபாகிஸ்தான், இந்தியாவின் கிழக்கு பாக்கிஸ்தான் தலையிடுதலை முறியடிக்க மேற்கு பாக்கிஸ்தானில் இருந்து இந்தியாவின் மேற்குப் பகுதியைத் தாக்கியது. டிசம்பர் 4 , 1971 இல், தரைப்படையின் 23 வது பட்டாளத்தை சார்ந்த பஞ்சாப் படையணி, பாக்கிஸ்தானிய தரைப்படையை சார்ந்த 51 வது படையணியை இராஜஸ்தான் மாநிலத்திலுள்ள ராம்கார்க் என்ற இடத்தில் எதிர் கொண்டது. இந்திய வான்படையின் துணைகொண்டு நடைபெற்ற போரின் இறுதியில் 34 பாக்கிஸ்தானிய பீரங்கிகளும் 50 பாதுகாப்பு வண்டிகளும் அழிக்கப்பட்டன. சுமார் 200 பாக்கிஸ்தானிய படை வீரர்களும் 2 இந்திய வீரர்களும் கொல்லப்பட்டனர். டிசம்பர் நான்கு முதல் 16 வரை நடைபெற்ற பாசந்தர் போர் மூலம் பாக்கிஸ்தான் மற்றொரு பெரிய தோல்வியை அடைந்தது. இப்போரில் சுமார் 66 பாக்கிஸ்தானிய பீரங்கிகள் அழிக்கப்பட்டன. மேலும் 40 பீரங்கிகள் கைப்பற்றபட்டன. 11 இந்திய பீரங்கிகள் அழிக்கப்பட்டன. .\n\nSection::::கார்கில் போர்.\n\"முதன்மை கட்டுரை : கார்கில் போர்\"\n\nகார்கில் போர் 1999இல் மே முதல் ஜூலை வரை இந்தியாவுக்கும் பாகிஸ்தானுக்கும் இடையில் நடந்த போராகும். இந்தப் போர் ஜம்மு காஷ்மீர் மாநிலத்தின் கார்கில் நகரின் அருகில் நடந்தது. மே 1999இல் பாகிஸ்தானி இராணுவமும் காஷ்மீரி போராளிகளும் பாகிஸ்தானிலிருந்து கட்டுப்பாடுக் கோடைத் தாண்டி இந்தியாவில் நுழைந்தனர். இரண்டு மாதங்களால் மிக உயரத்தில் நடந்த போரில் இந்திய வான்படை போராளிகள் மீது தாக்குதல் செய்து அவர்கள் திரும்பி கட்டுப்பாடுக் கோட்டுக்கு திரும்பினர்.\n\nபோர் நிகழும் பொழுது பாகிஸ்தான் அரசு போரைச் சேரவில்லை என்று கூறியுள்ளது. ஆனால் போர் முடிந்ததுக்குப் பிறகு பாகிஸ்தான் படையினர்கள் காஷ்மீரி போராளிகளுக்கு உதவி செய்துள்ளது என்று தகவல் வெளிவந்தது. இந்தப் போர் காரணமாக இந்தியா இராணுவத்துக்கு நிதியுதவி அதிகமாக்கியது. பாகிஸ்தானின் பொருளாதாரமும் அரசும் இந்த போர் காரணமாக பலவீனமானது. இந்த போர் முடிந்து அதே ஆண்டு அக்டோபரில் மாதத்தில் பாகிஸ்தான் இராணுவத் தலைவர் பர்வேஸ் முஷாரஃப், இராணுவ புரட்சி செய்து பிரதமர் நவாஸ் செரிப்யை பதவியில் இருந்து அகற்றினார்.\n\nகார்கில் போரில் உலக வரலாற்றில் முதலாம் தடவை இரண்டு அணு ஆயுதங்கள் பெற்றிருந்த நாடுகளுக்கு இடையில் போர் நடந்தது.\n\nSection::::அமைப்பு.\nவிடுதலையின்போது நாட்டின் எல்லைகளைக் காப்பதே இந்திய தரைப்படையின் தலையாத கடமையாகக் கருதப்பட்டது. ஆயினும் தற்காலத்தில் உள்நாட்டு பாதுகாப்பிலும், குறிப்பாக காசுமீர், அசாம் ஆகிய மாநிலங்களில் தரைப்படை பெரிதும் பயன்படுத்தப்படுகிறது. \nஇந்திய தரைப்படையில் சுமார் 10 லட்சம் படை வீரர்கள் 34 பிரிவுகளில் பணியாற்றுகின்றனர். தலைமையகம் புது டெல்லி நகரில் அமைந்துள்ளது . \nSection::::கட்டளையகங்கள்.\nஇந்திய தரைப்படை 6 கட்டளையகங்களின் கீழ் இயங்குகிறது. ஒவ்வொரு கட்டளையகமும் லெப்டினன்ட் செனரல் தரத்திலுள்ள கட்டளை அலுவலகரின் கீழ் இயங்குகிறது. எல்லா கட்டளையகங்கள் புது டெல்லியில் உள்ள தலைமையகத்தில் இணைக்கப்பட்டுள்ளன. பயிற்சி கட்டளையகம் சிம்லாவை தலைமையிடமாகக் கொண்டு இயங்குகிறது.\n\nSection::::படைபலம்.\nஇந்திய தரைப்படை உலகின் இரண்டாவது மிகப்பெரிய தரைப்படையாகும்.\n\n\n\n\nSection::::வானூர்திகள்.\nகீழ் கொடுக்க பட்டுள்ள பட்டியல் இந்திய தரைப்படையின் கட்டுப்பாட்டில் உள்ள வானூர்திகளின் பட்டியல். இந்திய வான்படையின் வானூர்தி பட்டியல் அல்ல.\n\nSection::::விமர்சனங்கள்.\nஇந்திய தரைப்படையை நோக்கி பலதரப்பட்ட விமர்சனங்கள் வெவ்வேறு தரப்பினரால் முன்வைக்கப்படுகின்றன.\n\nSection::::சமவுரிமை விமர்சனம்.\nSection::::பெண்கள்.\nஇந்திய படைத்துறையில் பெண்களுக்கு சம உரிமைகளும் வாய்ப்புக்களும் இன்னும் வழங்கப்படவில்லை என்று குற்றச் சாட்டப்படுகிறது. பெரும்பான்மை உயர் பதவிகள் அனைத்துமே ஆண்கள் வைத்திருப்பது இதற்கு இன்னுமொரு சான்றாகும்.ஆனால் தற்போது இந்திய இராணுவத்தில் பல்வேறு பிரிவுகளின் பெண் உயர் அதிகாரிகள் உள்ளனர்.இந்திய இராணுவ பெண் அதிகாரிகள் \n\nSection::::இனங்கள்.\nஇந்திய படைத்துறையில் இனாப்பாகுபாடே இல்லை.திறமைக்கே முன்னுரிமை வழங்கப்படுகிறது.\n\nSection::::மனித உரிமை மீறல்கள்.\nஇந்திய படைத்துறையில் மனித உரிமை மீறல்களே நடந்ததில்லை.பல்வேறு ஆதாரமற்ற குற்றச்சாட்டுகளை சிலர் வைத்து இராணுவத்தின் மீது களங்கம் ஏற்படுத்த முயற்சிக்கின்றனர்.\n\nSection::::செலவினம்.\nபெரும்பான்மை மக்கள் ஏழைகளாக இருக்க, பெரும் தொகை நிதி படைத்துறைக்குச் செலவிடப்படுவது விமர்சிக்கப்படுகிறது. இந்திய படைத்துறை போர் வானூர்திகள், கப்பல்கள், கவச வாகனங்கள், எரிபொருள் ஆகியவற்றை வெளிநாடுகளில் இருந்தே பெரிதும் பெறுகிறது. இது ஒரு பெரிய செலவு ஆகும். எனினும் பாக்கிசுத்தான், பயங்கரவாதம், சீனா என பலதரப்பட்ட ஆபத்துக்கள் இருப்பதால் இவை அவசியம் என நியாயப்படுத்தப்படுகிறது.\n\nSection::::ஊழல்.\nஊழல் அதிகரித்து வருவதாக செய்திகள் கூறுகின்றன. குறிப்பாக ஆயுதக் கொள்வனவில் பெருமளவு பண மோசடி செய்யப்படுகிறது.\n\nகாங்கிரஸ் ஆட்சியில் நடந்த போபாராஸ் பீரங்கி ஊழல் நாட்டையே உலுக்கியது. \nபீரங்கி ஊழல் \n\n\n"}
{"id": "56370", "url": "https://ta.wikipedia.org/wiki?curid=56370", "title": "உலகப் பொருளாதார நெருக்கடி, 2008-2009", "text": "உலகப் பொருளாதார நெருக்கடி, 2008-2009\n\nஉலகப் பொருளாதார நெருக்கடி 2008-2009 என்பது இன்னும் தொடரும் ஒரு பெரும் பொருளாதார நெருக்கடி. வீட்டுச் சந்தை நெருக்கடி, பல பெரும் வங்கிகள், காப்பீட்டு முதலீடு நிறுவனங்களின் தோல்வி, உற்பத்தித்துறை வீழ்ச்சி, வேலையின்மை அதிகரிப்பு, அத்யாவசியப் பொருட்களின் விலை அதிகரிப்பு என உலக நாடுகள் அனைத்தையும் இந் நெருக்கடி பாதித்துள்ளது. குறிப்பாக ஐக்கிய அமெரிக்கா, ஐக்கிய இராச்சிய உட்பட்ட மேற்குநாடுகளையும் நிப்பானையும் இது வெகுவாகப் பாதித்துள்ளது. இந்நாடுகளின் பொருளாதாரங்கள் சுருங்கியுள்ளன. \n\n"}
{"id": "56373", "url": "https://ta.wikipedia.org/wiki?curid=56373", "title": "பசும் கொலோபசு", "text": "பசும் கொலோபசு\n\nபசும் கொலோபசு சற்று பாசிப் பச்சை நிறத்தில் உள்ள கொலோபசு வகைக் குரங்கு. வளர்ந்த குரங்கின் முதுகு சற்று பழுப்பு நிறத்திலும் இருக்கும். இதனை வான் \"பெனிடெனின் கொலோபசுக் குரங்கு\" (Van Beneden's Colobus) என்றும் \"புரோகொலோபசு வெரசு\" (Procolobus verus) என்றும் கூறுவர். இக் குரங்கின் அறிவிய இனப்பெயர் முதலுருகொலோபசு அல்லது புரோகொலோபசு (Procolobus). இது முதனிகள் வகுப்பில், \"வால் குரங்கு\" அல்லது \"செர்க்கோபித்தேசிடீ\" என்னும் குடும்பத்தில் உள்ள ஓர் இனம். இது ஐவரி கோசிட்டு, கானா, கினி, லைபீரியா, நைஞ்சீரியா, சியரா லியோன், டோகோஆகிய நாடுகளில் உள்ள காடுகளில் இயற்கையில் காணப்படுகின்றது. இதன் வாழிடம் வெப்பமண்டலக் காடுகள் அல்லது நடுவெப்பமண்டலக் காடுகள் ஆகும். காடுகளின் அழிவால் இவ்வினத்தின் தொடர்ச்சி அழியும் தருவாயில் உள்ளது.புரோகொலோபசு என்னும் பேரினத்தில் இக் குரங்கு இனம் ஒன்றுதான் உள்ளது. இதற்கு இனமான மற்ற கொலோபசு இனங்கள் எல்லாம் \"பிலியோகொலோபசு\" (Piliocolobus) என்னும் பிறிதொரு பேரினத்தில் அடங்கும் குரங்கு இனங்களாகும்.\n\nஇது இலைதழைகளையே உண்டு வாழும் கொலோபசுக் குரங்கு. பூக்களையும், பழங்களையும் கொட்டைகளையும் உண்ணும். துளிர் இலைகளை விரும்பி உண்கின்றன. இதன் உடலமைப்பு இலைகளை செவ்வனே செரிக்கும் சிறப்புத் தன்மைகள் கொண்டது. கொலோபசுக் குரங்குகளிலேயே இதுதான் மிகச் சிறியது. இதன் முகத்தைச் சுற்றி வெள்ளையான முடி உண்டு; முகத்தில் முடி இருக்காது. பசும் கொலோபசுக்கள் சிறு குழுக்களாக வாழ்கின்றன. குழுவில் 5 முதல் 20 விலங்குகள் இருக்கும். ஒரு குழுவில் ஒன்றோ இரண்டோ தான் கடுவன்களாக (ஆண் குரங்குகளாக) இருக்கும். மற்றவை மந்திகளாக (பெண் குரங்குகளாக)வோ, இளம் குரங்குகளாகவோ இருக்கும். பிறந்த குட்டிகளை முதல் மாதத்தில் இக் குரங்குகள் தம் வாயில் கவ்வி எடுத்து செல்கின்றன\n\n"}
{"id": "56390", "url": "https://ta.wikipedia.org/wiki?curid=56390", "title": "பாரை (மீன் குடும்பம்)", "text": "பாரை (மீன் குடும்பம்)\n\nபாரை \"(Trevally) என்பது\" \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். கடல் மீன்களான இவை அத்திலாந்திக் பெருங்கடல், இந்தியப் பெருங்கடல், பசிபிக் பெருங்கடல் ஆகியவற்றில் வாழ்கின்றன. இக் குடும்பத்தைச் சேர்ந்த பல இனங்கள் வேகமாக நீந்தவல்லவை. இவை பவளப் பாறைத் திட்டுகளிலோ அல்லது திறந்த கடல் பகுதிகளிலோ வேறு உயிரினங்களைப் பிடித்து உணவாகக் கொள்கின்றன. இவற்றுட் சில, கடல் தளத்தைத் தோண்டி அங்குள்ள முதுகெலும்பிலிகளைப் பிடித்து உண்கின்றன.\n\nஇக் குடும்பத்தைச் சேர்ந்த மிகப் பெரிய மீனினமான \"காராங்சு இக்னோபிலிசு\" \"(Caranx ignobilis)\" 1.7 மீட்டர்கள் நீளம் வரை வளர்கின்றன. இக் குடும்பத்தின் பெரும்பாலான இனங்கள் 25 - 100 சதம மீட்டர்கள் வரையே வளர்கின்றன.\n\nSection::::வகைப்பாடு.\nஇக் குடும்பத்தில் 30 பேரினங்களில் அடங்கிய 151 இனங்கள் உள்ளன. இம் முப்பது பேரினங்களின் பட்டியல் வருமாறு:\n\n\"அலெக்டிசு\" \"(Alectis)\"\n\"அலெப்பீசு\" \"(Alepes)\"\n\"அட்ரோப்பசு\" \"(Atropus)\"\n\"அத்துலீ\" \"(Atule)\"\n\"கம்போகிரமா\" \"(Campogramma)\"\n\"கராங்கோய்டீசு\" \"(Carangoides)\"\n\"கராங்க்சு\" \"(Caranx)\"\n\"குளோரோசுக்கொம்பிரசு\" \"(Chloroscombrus)\"\n\"டெக்காடெரசு\" \"(Decapterus)\"\n\"எலாகட்டிசு\" \"(Elagatis)\"\n\"கினாத்தனோடன்\" \"(Gnathanodon)\"\n\"எமிக்கிராங்சு\" \"(Hemicaranx)\"\n\"லிச்சியா\" \"(Lichia)\"\n\"மெகலாசுப்பிசு\" \"(Megalaspis)\"\n\"நோக்கிரேட்டீசு\" \"(Naucrates)\"\n\"ஆலிகோப்லைட்டீசு\" \"(Oligoplites)\"\n\"பந்தோலபசு\" \"(Pantolabus)\"\n\"பரசுத்திரோமட்டேயசு\" \"(Parastromateus)\"\n\"பரோனா\" \"(Parona)\"\n\"சியுடோகாரங்சு\" \"(Pseudocaranx)\"\n\"இசுக்கோம்பரோய்டீசு\" \"(Scomberoides)\"\n\"செலார்\" \"(Selar)\"\n\"செலாரோய்டீசு\" \"(Selaroides)\"\n\"செலீனீ\" \"(Selene)\"\n\"செரியோலா\" \"(Seriola)\"\n\"செரியோலினா\" \"(Seriolina)\"\n\"டிரக்கினோட்டசு\" \"(Trachinotus)\"\n\"டிரக்குரசு\" \"(Trachurus)\"\n\"உலுவா\" \"(Ulua)\"\n\"உராசுப்பிசு\" \"(Uraspis)\"\n\nசில பாரை இன மீன்களின் பட்டியல்:\n\n"}
{"id": "56391", "url": "https://ta.wikipedia.org/wiki?curid=56391", "title": "மெனைடீ", "text": "மெனைடீ\n\nமெனைடீ \"(Menidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் \"மேனீ\" என்னும் பெயர் கொண்ட ஒரேயொரு பேரினம் மட்டுமே உள்ளது. \"மெனெ\" (Mene) என்றால் பிறை நிலவு (cresent) என்று பொருள். இம்மீனின் வடிவம் நிலவு போல் இருப்பதை ஒட்டி இம்மீன் கூடும்பத்துக்கு இப்பெயர் இடப்பட்டது. தமிழில் அம்பட்டன் கத்தி போல் இருப்பதால் இக்குடும்பத்தில் உள்ள பல மீன்களின் தமிழ்ப் பெயர்களில் அம்பட்டன் என்னும் சொல் உள்ளது.\n\nஇக் குடும்ப உறுப்பினங்கள்:\n\n"}
{"id": "56393", "url": "https://ta.wikipedia.org/wiki?curid=56393", "title": "பிராமைடீ", "text": "பிராமைடீ\n\nவவ்வால் \"(Pomfret)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை அட்லாண்டிக் பெருங்கடல், இந்தியப் பெருங்கடல், பசிபிக் பெருங்கடல் ஆகிய பெருங்கடல் பகுதிகளில் காணப்படுகின்றன. இக் குடும்பத்தின் மிகப்பெரிய இனமான \"பிராமா பிராமா\" இன மீன்கள் ஒரு மீட்டர் நீளம் வரை வளர்கின்றன. தமிழில் இவை ஆகோலி மீன்கள் என்றழைக்கப்படுகின்றன. உலகின் பல பகுதிகளில் இக் குடும்ப மீன்கள் பல உணவுக்காகப் பயன்படுகின்றன. சிறப்பாக ஆகோலி இன மீன்களை தெற்காசியப் பகுதி மக்கள் விரும்பி உண்கின்றனர்.\n\n"}
{"id": "56403", "url": "https://ta.wikipedia.org/wiki?curid=56403", "title": "தமிழக மக்களவைத் தொகுதிகள்", "text": "தமிழக மக்களவைத் தொகுதிகள்\n\nதமிழ்நாட்டில் 39 மக்களவைத் தொகுதிகள் உள்ளன.\n\nSection::::தொகுதி மறுசீரமைப்பு.\n15வது மக்களவைக்கான தேர்தல், தொகுதி மறுசீரமைப்பு செய்யப்பட்டு நடத்தப்பட்டன. இதன்படி தமிழகத்தில் 13 தொகுதிகள் நீக்கப்பட்டு, 13 புதிய தொகுதிகள் சேர்க்கப்பட்டன. எனவே தமிழ்நாட்டில் மொத்தமுள்ள மக்களவை தொகுதிகளின் எண்ணிக்கை 39 என்பதில் மாற்றமில்லை. தனித் தொகுதிகளாக இருந்த சில தொகுதிகள் பொதுத் தொகுதியாகவும், பொதுத் தொகுதியாக இருந்த சில தொகுதிகள் தனித் தொகுதிகளாகவும் மாற்றப்பட்டன.\n\n\n\n\nSection::::தொகுதி மறுசீரமைப்புக்கு பின் அமைந்த மக்களவை தொகுதிகள்.\n2009 தேர்தலில் (15வது மக்களவை) இருந்து இத்தொகுதிகள் நடைமுறைக்கு வருகின்றன.\n"}
{"id": "56417", "url": "https://ta.wikipedia.org/wiki?curid=56417", "title": "கூட்டாட்சி", "text": "கூட்டாட்சி\n\nபலதரப்பட்ட அரசியல் சமூகங்களை ஒரு பொது அரச கட்டமைப்பில் அச்சமூகங்களின் பொதுத் தேவைகளை நிறைவு செய்வதற்காக உருவாக்கப்படும் அரசாட்சி முறையே (government sytem) கூட்டாட்சி (\"இலங்கை வழக்கு\":சமஷ்டி) (\"Federal system\") ஆகும். கூட்டாட்சி முறையில் அமைக்கப்படும் அரசு கூட்டரசு எனப்படும். \nகூட்டாட்சியில் பொதுத் தேவைகளுக்காக ஒரு பொது அரச கட்டமைப்பும், அந்த கூட்டமைப்பில் சேர்ந்துள்ள தனித்துவ அரசியல் சமூகங்களுக்காக உள்ளூர் அல்லது மாகாண அல்லது மாநில அரச கட்டமைப்புக்களும் இருக்கும். கூட்டரசு உருவாக்கப்படும்பொழுது ஏற்றுக்கொள்ளப்படும் அரசியலமைப்பு சட்டம் கூட்டரசுக்கும் உள்ளூர் அரசுகளுக்குமிடையே இருக்கும் உறவுகளையும், கடமைகளையும், உரிமைகளையும் விபரித்து இரண்டு அம்சங்களுக்கிடையான சட்ட ஆக்க அதிகாரப் பங்கீடுகளையும் விபரிக்கும். இந்தியா, கனடா, ஐக்கிய அமெரிக்கா ஆகிய நாடுகள் கூட்டாட்சி அரசுகளுக்கு எடுத்துக்காட்டுக்கள் ஆகும். \n\nSection::::தோற்றம்.\nகூட்டாட்சி, கூட்டரசு முறையை ஆங்கிலத்தில் பெடரலிசம் (Federalism) என்பர். இச் சொல் \"நட்பு\" என்னும் பொருள் தரும் பேடசு (“foedus”) என்னும் இலத்தீன் சொல்லிலிருந்து பிறந்ததாகும். நட்புறவான கூட்டு ஒப்பந்தம் அல்லது உடன்படிக்கை என பொருள்படும். கூட்டாட்சி அரசியலமைப்பு அண்மைக்காலமாக அதிகளவில் பேசப்படுகின்ற ஒரு ஆட்சிமுறையாகும். என்றாலும் கிரேக்கத்தின் நகர அரசுகளிலும் இனங்காணப்படுமளவிற்கு பழமைவாய்ந்த ஒன்றாகும்.\n\n1787 ஆம் ஆண்டு அமெரிக்க அரசியலமைப்பில் இம்முறை அறிமுகம் செய்யப்பட்டதுடன்\nபுதியதொரு வளர்முகத்தை அடைந்தது எனலாம். அமெரிக்கக் கூட்டுநாடுகளின் அரசியல் அமைப்பு உலகின் முதன்முதலாக எழுதப்பட்ட யாப்பாகக் கருதப்படுகின்றது. எனவே கூட்டரசு முறையின் தொடக்கமாக 18 ஆம் நூற்றாண்டும், அறிமுக நாடாக அமெரிக்கக் கூட்டுநாடுகள் என்னும் ஐக்கிய அமெரிக்காவும் கருதப்படுகிறதது.\n\nSection::::கூட்டாட்சி தொடர்பாக அரசியல் அறிஞர்களின் வரைவிலக்கணங்கள்:-.\n\"பல நாடுகள் ஒன்று சேர்ந்து ஒரு புதிய நாட்டினை அமைக்கும் முறையே கூட்டரசு ஆகும்.-ஆமில்டன்\"\n\n\"நாட்டு ஒற்றுமையையும் அதிகாரத்தினையும் மாநில உரிமைகளின் பாதுகாப்பினையும் பொருந்தச் செய்யும் அரசியல் வழிமுறையே கூட்டாட்சி முறையாகும்.-பேராசிரியர் டைசி\"\n\n\"தேசிய நோக்கிலும் உட்பகுதிகளின் நோக்கிலும் அதிகாரங்களை பங்கீடு செய்து கூட்டரசில் இணைந்த ஒவ்வொரு அலகும் ஈடான (சமமான) முறையில் தொடர்புகளையும் பேணிக்கொள்கின்ற அதேவேளை விடுபாட்டுணர்வோடும் (சுதந்திரமாகவும்) தமது எல்லைக்குள் செயற்படும் ஓர் அரசுமுறை\"- கே.சி வெயர் \n\n\"நாடுகள் குறுநிலப்பகுதிகள் மாநிலங்கள் குடியரசு எனப்பலவிதமாக உரைக்கப்படும் உள் உறுப்புக்களுக்கும் நடுவண் அரசுகளுக்கும் இடையிலான அதிகாரப்பங்கீடு கூட்டரசு எனப்படும்\".-சே'.டபிள்யூ. கானர்.\n\nஆகவே கூட்டரசு என்பது நடுவண் அரசொன்றின் தலைமையின் கீழ் சிறிய மாநில அரசுகளும் பிற ஆட்சிப்பகுதிகளும் தமது தன்னுரிமையையும் தனித்துவத்தையும் இழந்துவிடாத வகையில் சில பொதுவான நலன்களை எய்துவதை நோக்காகக் கொண்டு ஆட்சிப்பொறுப்புப் பங்கீடு (அதிகாரப்பங்கீடு) ஏற்பாட்டின் அடிப்படையில் இயங்கும் ஆட்சி முறையானது கூட்டரசு ஆட்சிமுறை எனப்படும்.\n\nSection::::ஒருதலை ஆட்சியும் கூட்டரசு ஆட்சியும்.\nஒருதலை ஆட்சி கூட்டரசு ஆட்சி\n\nஆட்சிப்பொறுப்பு (அதிகாரம்) நடுவே குவிந்திருப்பது ஆட்சிப்பொறுப்பு பன்முகப்படுத்தப்பட்ட அரசமுறை\n\nநடுவண் அரசு மட்டுமே காணப்படும் நடுவண்-மாநில அரசுகள் காணப்படும்.\n\nமுழு நாட்டின் மீதும் நடுவணரசு மேலாண்மை \nசெலுத்தும் மாநில அரசுகள் தமது பரப்பினுள் தன்னுரிமையுடன் செயற்படும்\n\nஅரசியல் யாப்பினுடாக மாநில அரசுகளுக்கு அதிகாரம் வழங்கப்பட்டுள்ளது.\nமத்திய சட்ட மன்றத்திடமே எல்லா அதிகாரங்களும் காணப்படும். இரு மன்றம் காணப்படும்\n\nசட்டங்கள் நாடு முழுவதற்கும் பொதுவானது. நாட்டின் இறைமை மத்திய மாநில நிர்வாக மட்டத்தில் நன்மைகள் காணப்படும். அரசுகளிடம் காணப்படும்.\nதேசிய ஒருமைப்பாடு பேணப்படும். நிர்வாக சிக்கல்கள் கணப்படும்.\nபலமான அரசாக இருக்கும்.. \n\nஒருதலை ஆட்சிக்கு முற்றிலும் மாற்றமான ஒன்றாகவே கூட்டரசு முறை விளங்குகிறது.\n\nகூட்டரசு முறையானது பொது நன்மையை அடைய விரும்பிய நாடுகள் ஒன்றிணைவதன் மூலம் குறிக்கப்பட்ட அரசொன்றின் நிலப்பகுதிக்குள்ளான ஒரு இனக்குழுவினதோ அல்லது இனங்களினதோ தேவைகளுக்கும் கோரிக்கைகளுக்கும் இடமளிக்கும் வகையிலும் உருவாக்கப்படும். இன்று உலகில் மக்கள் வாழும் நிலப்பரப்பல் ½ பங்கிற்கும் மேறபட்டவை கூட்டரசு முறைக்கு உட்பட்டவையாகும். \n\nமேலும் கூட்டாட்சி என்னும் போது நடுவண் அரசாங்கத்தையும் மாநில அரசாங்கத்தையும் ஈடான(சம) உரிமை கொண்ட அரசாங்கங்களாக கருதி ஒன்றுக்கொன்றான உறவு நோக்கிலன்றி ஒன்றினுடைய கட்டளைக்கு மற்றொன்று அடங்கி நடக்கும் நிலையைத் தவிர்த்து தன்னுரிமையான (சுதந்திரமான) முறையில் இரு அரசாங்கங்களும் தமது ஆட்சிப்பொறுப்பு (நிர்வாக) எல்லைக்குள் ஆட்சி செலுத்தும் ஒரு முறையென சுருக்கமாக கூறலாம்.\n\nஉலகில் இந்நிலைக்கு மாறான இரு வேறு நிலைகளில் கூட்டாட்சி இயங்குவதைக் காணலாம்.\n\n1.நடுவண் அரசின் அதிகாரம் முதன்மை பெற்ற கூட்டாட்சி\n2.மாநில அரசாங்கத்தின் ஆட்சியுரிமை வலுப்பெற்ற கூட்டாட்சி\nஅத்தோடு ஒருதலையாட்சி கூட்டரசு ஆட்சி இரண்டினதும் பண்புகள் இனணந்த வகையில் காணப்படும் பாதி கூட்டரசு அல்லது குறைகூட்டு ஆட்சி முறைகளும் காணப்படுகிறது.\n\nஎடுத்துக்காட்டு;; தென் ஆப்பிரிக்கா-ஒருதலையாட்சியின் சாயல் அதிகம்\n இந்தியா- நடுவண் அரசின் தலையீடு அதிகம். \n செருமனி -நடுவண் அரசு மாநில அரசிற்கு கட்டுப்படவேண்டிய நிலை.\n பிரசியா எனும் மாநிலம் –அதிக மக்கள்தொகையையும் பெரிய \nநிலப்பரப்பையும் கொண்டதால் நடுவண் அரசையே கட்டுப்படுத்தும்.\n\nஎந்த ஒரு அரசின் மத்திய அரசும் மாநில அரசுகளும் நாட்டின் இறைமையை தமக்குள் பகிர்ந்து கொள்வதன் மூலம் ஒன்றை மற்றையது கட்டுப்படுத்தாமல் அவற்றுக்கென அரசியலமைப்பால் வரையறுக்கப்பட்டிருக்கும் எல்லைக்குள் நின்று தன்னுரிமையுடன் (சுதந்திரமாக) செயற்படுகின்றனவோ அதவே கூட்டரசு முறையாகும்.\n\nஆகவே கூட்டரசு முறைக்கு சிறந்த எடுத்துக்காட்டுகளாக ஐக்கிய அமெரிக்கா, ஆத்திரேலியா, கனடா சுவிட்சர்லாந்து போன்ற நாடுகளைக் குறிப்பிடலாம்.\n\nSection::::கூட்டரசு ஆட்சி முறையின் பண்புகள்.\n•நடுவண் அரசு மாநில அரசு என்ற பிரிவினை\n•நடுவண்- மாநில அரசுகளுக்கிடையிலான அதிகாரப்பங்கீடு\n•எழுதிய உறுதியான நெகிழாத யாப்பு\n•சம பிரதிநிதித்துவம்\n•உயர்நீதிமன்றங்கள்\n•இரட்டைக் குடியுரிமை\n•இரண்டாம் மன்றம்\n\nSection::::கூட்டரசு முறையின் நன்மைகள்.\n•பொருளாதார வளர்ச்சி (எ.கா: ஆத்திரேலியா)\n•ஆட்சிபொறுப்புரிமை பங்கீடு (செருமனி, அமெரிக்கா)\n•வேற்றுமையில் ஒற்றுமை (இந்தியா)\n•பாதுகாப்பு (அமெரிக்கா)\n•நிர்வகிக்க பொருத்தமான ஆட்சிமுறை (முன்னாள் சோவியத் யூனியன்)\n\nSection::::கூட்டரசு முறையின் தீமைகள்.\n•எளிமைற்ற சிக்கலான அமைப்பு\n•அதிக நிர்வாகச் செலவு.பொருளாதார வளர்ச்சி குன்றிய நாடுகளுக்கு சுமை அதிகம்.\n•ஆட்சிப்பொறுப்புப் பகிர்வால் மத்திய மாநில அரசகளுக்கிடையில் முரண்பாடுகள்\n•தேசப்பற்று கூறுபோடப்படல்.\n•ஒன்றில் மத்திய அரசின் பலம் அல்லது மாநில அரசின் பலம் அதிகரித்தல்.\n•கூட்டரசு முறையில் விரைவான தீர்மானங்களை எடுக்க முடியாமை.\n•அதிகளவு சட்டங்களும் அவற்றில் வேறுபாடுகளும் காணப்படல்.\n•இரட்டை வரி –மக்களுக்கு சுமை அதிகம்.\n•தேசிய ஒருமைப்பாடு பாதிக்கப்படல்.\n•பலங்குன்றிய தேசிய அரசாங்கம் காணப்படல்.\n•இனப்பிரச்சினைக்கு கூட்டரசு முறை நிலைத்தத் தீர்வாக அமையுமா என்பது கேள்விக்குறியாகும்.\n•வெளிநாட்டுக் கொள்கை அமைப்பில் மாநில அரசுகளுக்கு உரிமையின்மை காணப்படல்.\n\nSection::::கூட்டரசு முறையின் வெற்றிக்கு அவசியமானவை.\n•இனணவதற்கான விருப்பம்\n•புவியியல் அண்மை\n•சமூக நலன்கள்\n•அரசியற் சமுதாய நிறுவனங்களின் ஒத்த தன்மை\n•சமூக பொருளாதார வளர்ச்சி\n•சமத்துவமற்ற நிலைமைகள் இல்லாமை\n•இன உணர்வு\n•திறமைவாய்ந்த தலைமைத்துவம்\n•நடுவ்வண்-மாநில அரசுகளுக்கிடையிலான உறவு\n\nSection::::கூட்டரசு முறை அரசாங்கத்தின் நெருக்கடிகள்.\n•நிறைவுதரும் ஆட்சிப்பொறுப்புப் பங்கீடு (இல்லாமை)\n•பெரிய அலகுகளின் மேலாதிக்கத்திற்கு எதிராக சிறிய அலகுகளை பாதுகாத்தல்\n•நடுவண்-மாநில அரசாங்க அமைப்புக்கிடையிலான உறவுகள் (பிணக்குகள்)\n•நிறைவுதரும் அரசியலமைப்பைத் திருத்தும் முறை (இல்லாமை)\n•பிரிந்து செல்லும் உரிமை (இல்லாமை).\nஇவை போன்ற நெருக்கடிகளுக்கு முகம் கொடுத்து அவற்றை தீர்கக்கூடிய முறையில் அரசுகள் செயற்படடால் கூட்டரசு முறை ஒரு சிறந்த ஆட்சி முறையாக விளங்கும் எனக்கருதப்ப்படுகின்றது.\n\nமிகப் பெரிய நிலப்பரப்புக்களை கொண்ட நாடுகளுக்கும் இன மத பொருளாதார வேறுபாடுகளைக் கொண்ட மக்களைக் கொண்ட நாடுகளுக்கும் மிகப் பொருத்தமான ஆடசி முறையாக இக் கூட்டாட்சி முறை விளங்குகிறது. உலகிலே பல நாடுகளிலும் கூட்டாட்சி முறை பின்பற்றப்பட்ட போதிலும் \"தூய\" கூட்டாட்சி முறை உலகில் எங்கும் நடைமுறையில் இல்லை எனலாம். கூட்டாட்சி என்பது பழமைவாய்ந்த ஒரு முறையாக இருந்த போதிலும் இன்று உலகிலே வலிமை வாய்ந்த நாடுகளில் உள்ள ஒரு முறையாக இது காணப்படுகிறது. பல குறைபாடுகளை இம்முறை கொண்டிருந்ந போதிலும் இன்றும் இலங்கையின் இனச்சிக்கலுக்குக் கூட ஒரு சிறந்த தீர்வாக கூட்டாட்சி முறை திகழும் என அரசியல் அறிஞர்கள் நம்புகின்றனர். \n\n"}
{"id": "56424", "url": "https://ta.wikipedia.org/wiki?curid=56424", "title": "எமெலிக்தியைடீ", "text": "எமெலிக்தியைடீ\n\nஎமெலிக்தியைடீ (\"Emmelichthyidae\"), \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பம் முன்னர், மிதவை உயிரிகளை (plankton) உண்ணும் பல மீன் பேரினங்களையும் உள்ளடக்கி மிகவும் பெரிதாக இருந்தது. இவற்றுட் பல பேரினங்கள், தொடர்பற்ற இணைப் படிமலர்ச்சியின் எடுத்துக் காட்டுகள் என அறியப்பட்டதை அடுத்து வேறு குடும்பங்களுள் சேர்க்கப்பட்டன. \n\nSection::::வகைப்பாடுகள்.\nபேரினங்கள்:\n\n"}
{"id": "56426", "url": "https://ta.wikipedia.org/wiki?curid=56426", "title": "சீசியோனைடீ", "text": "சீசியோனைடீ\n\nசீசியோனைடீ \"(Caesionidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை லுத்யானைடீ குடும்பத்துக்கு உறவுடையன, ஆனால் சீசியோனைடீக்கள் பெரிய இரைகளை உண்ணாமல் மிதவை உயிரிகளையே (plankton) உண்டு வாழ்கின்றன. உருளை வடிவானதும், சீரானதுமான உடலமைப்புக் கொண்ட இம் மீன்கள் 60 சதம மீட்டர் (24 அங்குலம்) நீளம் வரை வளர்கின்றன. விரிவடையக் கூடிய இவற்றின் கீழ்த் தாடைகள் மிதவை உயிரிகளை எடுக்கும் வகையில் இசைவாக்கம் அடைந்துள்ளன.\n\n\n"}
{"id": "56427", "url": "https://ta.wikipedia.org/wiki?curid=56427", "title": "லோபோட்டைடீ", "text": "லோபோட்டைடீ\n\nலோபோட்டைடீ \"(Lobotidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் லோபோட்டெசு என்னும் ஒரு பேரினம் மட்டுமே உண்டு. \n\nSection::::இனங்கள்.\nஇதில் இரண்டு இனங்கள் உள்ளன. அவை:\n\n\n"}
{"id": "56428", "url": "https://ta.wikipedia.org/wiki?curid=56428", "title": "கா. மு. ஷெரீப்", "text": "கா. மு. ஷெரீப்\n\nகவி கா. மு. ஷெரீப் (ஆகஸ்ட் 11, 1914 - ஜூலை 7, 1994) தமிழ்த் திரைப்படப் பாடலாசிரியர், கவிஞர், விடுதலைப் போராட்ட வீரர்.\n\nSection::::வாழ்க்கைச் சுருக்கம்.\nகவி கா.மு.ஷெரீப் தமிழ்நாட்டில் திருவாரூர் மாவட்டத்தில் கொரடாச்சேரி அருகில் உள்ள அபிவிருத்தீஸ்வரம் என்ற ஊரில் காதர்சா ராவுத்தர் என்பவருக்கும், முகம்மது இபுறாகீப்பாத்தம்மாள் என்பவருக்கும் ஒரே பிள்ளையாகப் பிறந்தார்.\n\nஇவர் ஒளி, தமிழ் முழக்கம், சாட்டை, ஆகிய ஏடுகளுக்கு ஆசிரியராக இருந்தார்..\n\nSection::::எழுதியுள்ள நூல்கள்.\nசிறுகதை நூல்கள் 3, நவீனம் 3, நாடக நூல்கள் 4, இலக்கியக் கட்டுரை நூல் 1, அறிவுரைக் கடித நூல் 1, பயண நூல் 1, கவிதை நூற்கள் 7, குறுங் காவியம் 1, அரசியல் நூல் 3, உரை நூல் சீறாப்புராணம் - 8 பாகங்கள் எனப் பல நூல்களை எழுதி வெளியிட்டுள்ளார்.\n\n\n\n\n\n\n\n\nSection::::வெளி இணைப்புகள்.\n[[பகுப்பு:திரைப்படப் பாடலாசிரியர்கள்]]\n[[பகுப்பு:தமிழக எழுத்தாளர்கள்]]\n[[பகுப்பு:தமிழகக் கவிஞர்கள்]]\n[[பகுப்பு:1914 பிறப்புகள்]]\n[[பகுப்பு:1994 இறப்புகள்]]\n[[பகுப்பு:கலைமாமணி விருது பெற்றவர்கள்]]\n[[பகுப்பு:நாட்டுடைமை நூல்களின் ஆசிரியர்கள்]]\n[[பகுப்பு:திருவாரூர் மாவட்ட நபர்கள்]]"}
{"id": "56430", "url": "https://ta.wikipedia.org/wiki?curid=56430", "title": "கெரீடீ", "text": "கெரீடீ\n\nகெரீடீ \"(Gerreidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். தென்னமெரிக்கக் கரை, கரிபியன் தீவுகள் உள்ளிட்ட கரிபியப் பகுதிகள் பலவற்றில், கெரிடீக்கள், பிற மீன்களுக்கான பொதுவான இரையாகவும், தூண்டில் இரையாகவும் உள்ளன. இக் குடும்ப இனங்களைக் களத்தில் வைத்து அடையாளம் காண்பது கடினம். பெரும்பாலும் நுண்நோக்கி ஆய்வுகள் மூலமே அடையாளம் காணப்படுகின்றன. இவைகளைப் பிடித்து உண்ணக்கூடிய பெரும் உடல் கொண்ட மீன்களிடம் இருந்து தப்புவதற்காக இவை கரையோரங்களை அண்டிய ஆழம் குறைந்த கடல் பகுதிகளில் வாழ்கின்றன. \n\n\n"}
{"id": "56431", "url": "https://ta.wikipedia.org/wiki?curid=56431", "title": "ஈமுலைடீ", "text": "ஈமுலைடீ\n\nஈமுலைடீ \"(Haemulidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். 19 பேரினப் பகுப்புக்களில் 150 இனங்களைக் கொண்ட இக்குடும்பத்து மீன்கள் வெப்பவலயத்து உவர்நீர், உப்புநீர்ப் பகுதிகளில் உலகெங்கும் பரவலாகக் காணப்படுகின்றன. இவை பற்களை உரசுவதன் மூலம் ஒலியெழுப்பக் கூடியவை. \n\n"}
{"id": "56432", "url": "https://ta.wikipedia.org/wiki?curid=56432", "title": "இனேர்மியைடீ", "text": "இனேர்மியைடீ\n\nஇனேர்மியைடீ \"(Inermiidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இது ஒரு மிகச் சிறிய குடும்பம். இதில் இரண்டு பேரினங்களில் ஒவ்வொன்றிலும் ஒவ்வொரு இனமாக இரண்டு இனங்கள் உள்ளன.\n\n\n"}
{"id": "56433", "url": "https://ta.wikipedia.org/wiki?curid=56433", "title": "இசுப்பாரைடீ", "text": "இசுப்பாரைடீ\n\nஇசுப்பாரைடீ \"(Sparidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை மிதவெப்ப வலய நீர்ப் பகுதிகளில் நீரின் அடிப்பகுதியில் வாழுகின்றன. இவை ஊனுண்ணிகள். இக் குடும்பத்திலுள்ள இனங்கள் பலவற்றுக்கு அரைக்கும் பற்கள் உள்ளன. \n\nSection::::இனங்கள்.\nஇசுப்பாரைடீ குடும்பத்தில் 37 பேரினங்களில் 125 இனங்கள் உள்ளன.\n\n"}
{"id": "56434", "url": "https://ta.wikipedia.org/wiki?curid=56434", "title": "சென்ட்ராகந்தைடீ", "text": "சென்ட்ராகந்தைடீ\n\nசென்ட்ராகந்தைடீ \"(Centracanthidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை கிழக்கு அத்திலாந்திக்கிலும், நடுநிலக் கடல் பகுதிகளிலும் வாழ்கின்றன. குதத் துடுப்புக்கள் மூன்று கூரான முட்களைக் கொண்டவை. \n\nSection::::இனங்கள்.\nஇக் குடும்பத்தில் இரண்டு பேரினங்களில் 9 இனங்கள் அடங்கியுள்ளன:\n\n"}
{"id": "56437", "url": "https://ta.wikipedia.org/wiki?curid=56437", "title": "சசாங்கன்", "text": "சசாங்கன்\n\nசசாங்கன் இன்றைய கிழக்கு வங்கப் பகுதியில் இருந்த கௌட நாட்டின் அரசன் ஆவான். \"கௌடா\" என்னும் ஒன்றுபட்ட வங்காள நாட்டை முதன் முதலில் உருவாக்கியவனும் இவனே. இதனால் சசாங்கன், வங்காளத்தின் வரலாற்றில் ஒரு முக்கியமான மன்னராகக் கருதப்படுகிறான்.\n\nஇவன் 7 ஆம் நூற்றாண்டைச் சேர்ந்தவன். சில வரலாற்றாளர்கள் இவன் ஏறத்தாழ கிபி 590க்கும் கிபி 625க்கும் இடையில் ஆட்சியில் இருந்ததாகக் கூறுகின்றனர். இவன் புகழ் பெற்ற அர்சவர்த்தன், பாசுக்கரவர்மன் ஆகிய அரசர்களுக்குச் சம காலத்தவன். இவன் ஹர்ஷவர்தனுக்கு எதிராக போரிட, அண்டை நாட்டு மன்னர்களைத் தூண்டி விட்டவனாகக் கருதப்படுகிறான்.\n\nSection::::பௌத்தர்களை ஒடுக்குதல்.\nகிபி 12ம் நூற்றாண்டின் பௌத்த சாத்திரம் ஒன்றில், பௌத்தர்களுக்கு எதிரான சசாங்கன், கௌடப் பேரரசில் உள்ள பௌத்த தூபிகளை சிதைத்தும், பௌத்தர்களை ஒடுக்கியும் வைத்தான் என அறியப்படுகிறது. கௌதம புத்தர் உருவேலாவில் உள்ள போதி மரத்தடியில் சம்போதி ஞானம் பெற்றதாக கருதப்படும் அரசமரத்தை வெட்டியதாகக் கருதப்படுகிறான்.\n"}
{"id": "56438", "url": "https://ta.wikipedia.org/wiki?curid=56438", "title": "சுந்தரலிங்க தேவேந்திரனார்", "text": "சுந்தரலிங்க தேவேந்திரனார்\n\nகுதிரை வீரன் சுந்தரலிங்க தேவேந்திரனார் என்ற மாவீரன் கிபி 1799 இல் நடந்த பாஞ்சை போரில் ஆங்கிலேயரை எதிர்த்து ஒரு நாள் படைத்தலைவனாக முதன் முதலில் கட்டபொம்மனின் கோட்டையை காத்த முதல் தளபதியாவா.\n\nஇவர் அண்டை நாட்டு பட்டக்குதிரையை அடக்கிய மாவீரன் ஆவார். அக்குதிரை அவர் இறப்பு வரை அவரை மட்டுமே சுமந்து வந்தது. தேவேந்திரரின் இறப்போடு அதுவும் தீயில் உயிரை விட்டு மாண்டது.\n\nSection::::இவற்றையும் பார்க்க:.\nசுந்தரலிங்கம்\n"}
{"id": "56440", "url": "https://ta.wikipedia.org/wiki?curid=56440", "title": "லெத்திரைனைடீ", "text": "லெத்திரைனைடீ\n\nலெத்திரைனைடீ \"(Lethrinidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும்.\n\nஇவை பசிபிக் பெருங்கடல், இந்தியப் பெருங்கடல் ஆகியவற்றின் வெப்பவலயப் பகுதிகளில் காணப்படுகின்றன. \"லெத்திரனசு அத்திலாந்திக்கசு\" என்னும் இனம் கிழக்கு அத்திலாந்திக் பகுதியில் காணப்படுகின்றது. இவை நீரடித் தளத்தில் வாழும் முதுகெலும்பிலிகள், சிறிய மீன்கள் என்பவற்றை உணவாகக் கொள்கின்றன. இவற்றில் சில இனங்களுக்கு கடைவாய்ப்பல்லுருப் பற்கள் அமைந்துள்ளன. ஓடுகளைக் கொண்ட மெல்லுடலிகள், நண்டு போன்றவற்றை உண்பதற்கு இவை பயன்படுகின்றன.\n\nSection::::வகைப்பாடு.\n\"லெத்திரைனைடீ\" குடும்பம் லெத்திரினைனீ, மானோட்டக்சினீ என்னும் இரண்டு துணைக் குடும்பங்களாகப் பிரிக்கப்பட்டுள்ளன. லெத்திரனைனீ துணைக் குடும்பத்தில் ஒரு பேரினமும், மானோடக்சினீ துணைக் குடும்பத்தில் நான்கு பேரினங்களும் உள்ளன. இவற்றுள் மொத்தமாக 38 இனங்கள் அடங்கியுள்ளன. \n\n\n"}
{"id": "56441", "url": "https://ta.wikipedia.org/wiki?curid=56441", "title": "ஓசோன்", "text": "ஓசோன்\n\nஓசோன் (\"Ozone\") என்பது மூன்று ஆக்சிசன் அணுக்கள் சேர்ந்திருக்கும் ஒரு மூலக்கூறு (சேர்மம்). இது வளிம நிலையில் உள்ளது. ஆக்சிசனின் பிறிதொரு மாற்றுரு (allotrope). இது ஈரணு ஆக்சிசன் மூலக்கூறு போல் நிலைத்தன்மை இல்லாதது. எளிதில் சிதைந்து விடும். தரைக்கு அருகே காணப்படும் ஓசோன் சூழல் மாசுத்தன்மை ஊட்டுவதாகக் கருதப்படுகின்றது. ஏனெனில் மாந்தர்கள் உட்பட, விலங்குகள் பலவற்றின் மூச்சு இயக்கத்திற்கு கேடு விளைவிக்கின்றது. ஆனால் நில உலகின் காற்றுமண்டலத்தின் மேல் மட்டங்களில் உள்ள ஓசோன் வளி, உயிரினங்களுக்குத் தீங்கு விளைவிக்கும் புற ஊதாக் கதிர்களை தடுத்து, உலகில் பாயும் அளவைக் குறைக்கின்றது. தொழிலகங்களில் ஓசோன் வளி பலவகையான பயன்பாடுகள் கொண்டுள்ளன (தூய்மைப்படுத்துவது அவற்றுள் ஒன்று).\n\n1840 இல் \"கிறிசுட்டியன் பிரீடரிச் இழ்சோன்பைன்\" (Christian Friedrich Schönbein) என்பவர் ஓசோனைக் கண்டுபிடித்து, அது ஒருவகையான \"நாற்றம்\" (ஒரு வகையான மணம்) தருவது பற்றி கிரேக்க மொழியில் உள்ள \"ஓசைன்\" என்னும் வினைச்சொல்லில் இருந்து (ozein, ὄζειν, \"to smell\", \"மணத்தல்\") ஓசோன் என்று பெயர் சூட்டினார். ஆனால் மூன்று ஆக்சிசன் அணுக்கள் சேர்ந்த வேதிப்பொருள் ஓசோன் (O) என்பது, இருபத்தைந்து ஆண்டுகள் கழித்து, 1865 இல் \"இழ்சாக் லூயி சோரெ\" (Jacques-Louis Soret) என்பார் செய்த ஆய்வுக்கு முன்னர் அறியப்படவில்லை, இது பின்னர் இழ்சோன்பைன் அவர்களால் 1867 இல் உறுதி செய்யப்பட்டது. ஒரு வேதிப்பொருளின் மாற்றுருவாக (allotrope) அறியப்பட்டவற்றுள் ஓசோனே முதலாவதாகும்.\n\nSection::::இயற்பியல் பண்புகள்.\nபெரும்பாலானவர்கள் காற்றில் ஒரு மில்லியனில் 0.01 பங்கு (0.01 ppm) இருந்தாலே உணரமுடியும். மில்லியனில் 0.1 முதல் 1 பங்கு அளவு முகர நேர்ந்தால் தலைவலியும், கண் எரிச்சலும், மூச்சுக்குழல் அரிப்புணர்வும் பெறுவர். \nவெப்பநிலை -112 °செ இல் இது கரிய நீல நீர்மமாக மாறுகின்றது. இன்னும் கீழான வெப்பநிலையில் -193 °செ இல் கருமை மிக்க கத்தரிப்பூ நிறத்தில் திண்மமாக மாறுகின்றது. \nஓசோன் மென்எதிர்வ காந்தத் தன்மை (diamagnetic) கொண்டது.\n\nSection::::வினைகள்.\nஓசோன் மிகவும் சக்திவாய்ந்த ஆக்சிசனேற்ற முகவராக அறியப்படுகிறது. ஆக்சிசனைக் காட்டிலும் மிகவும் வலுவானதாகவும் கருதப்படுகிறது. அதிகமான அடர்த்தி நிலைகளில் ஓசோன் நிலைப்புத்தன்மை அற்றதாகச் சிதைவடைந்து சாதாரணமான ஈரணு ஆக்சிசன் மூலக்கூறாக மாறிவிடுகிறது. வெப்பநிலை, ஈரப்பதம் மற்றும் காற்று இயக்கம் போன்ற வளிமண்டல சூழல்களுக்கு ஏற்ப ஓசோனின் அரை வாழ்வுக்காலம் மாறுபடுகிறது. வாயுவை நகர்த்தக் கூடிய வகையில் ஒரு மின்விசிறியுடன் கூடிய முத்திரையிடப்பட்ட அறையில் இருக்கும் ஓசோன் வாயுவின் அரை வாழ்வுக் காலம் அறை வெப்ப நிலையில் சுமார் ஒரு நாள் எனக் கூறப்படுகிறது. வளிமண்டல சூழலில் ஓசோன் வாயுவின் அரை ஆயுட்காலம் அரைமணி நேரம் மட்டுமே என சில உறுதிப்படுத்தப்படாத தகவல்கள் தெரிவிக்கின்றன\nவெப்ப நிலை அதிகரிக்கும்போது இவ்வினையின் வேகமும் வேகமாக அதிகரிக்கின்றது. ஓசோனை எரிவிக்க ஒரு தீப்பொறியின் தூண்டல் கூட போதுமானதாகும். மோலார் அடர்த்தி 10% அல்லது அதற்கு மிகையான அடர்த்திகளில் இத்தீப்பற்றல் தோன்றுகிறது . \nஆக்சிசனிலிருந்து உருவாக்கப்படும் மின்வேதியியல் மின்கலன்களில் நேர்மின்வாயில் ஓசோன் மின்வேதியியல் முறையில் உற்பத்தி செய்யப்படுகிறது. ஆராய்ச்சி நோக்கில் சிறிய அளவில் தேவைப்படும் நிகழ்வுகளில் ஓசோன் இம்முறையில் தயாரித்துக் கொள்ளப்படுகிறது.\n(g) + 2H + 2e ←→ (g) + E°= 2.075V \nஆப்மான் வாயு உபகரணத்தில் தண்ணிரை நீராற்பகுக்கும் போது இவ்வினை ஒரு விரும்பத்தகாத வினையாகப் பார்க்கப்படுகிறது. மின் அளவு தேவக்கு அதிகமாக இங்கு பயன்படுத்தப்படுகிறது. \nSection::::உலோகங்களுடன் வினை.\nதங்கம், பிளாட்டினம், இரிடியம் உலோகங்கள் நீங்கலாக மற்ற உலோகங்கள் அனைத்தையும் ஓசோன் ஆக்சிசனேற்றம் அடையச் செய்கிறது. உலோகங்கள் அவற்றின் அதிகபட்ச ஆக்சிசனேற்ற நிலையில் உலோக ஆக்சைடுகளாக ஆக்சிசனேற்றம் அடைகின்றன. உதாரணமாக,\n\nSection::::நைட்ரசன் மற்றும் கார்பன் சேர்மங்களுடன் வினை.\nநைட்ரிக் ஆக்சைடை நைட்ரசன் டை ஆக்சைடாக ஓசோன் ஆக்சிசனேற்றுகிறது:\nஇவ்வினை வேதியியல்வொளிர்திறனுடன் நிகழ்கிறது. மேலும் ஆக்சிசனேற்றமடைகிறது:\nஉருவாகும் சேர்மம் உடன் வினைபுரிந்து உருவாகிறது.\nNO, ClO மற்றும் வாயுக்களில் இருந்து திண்ம நைட்ரோனியம் பெர்குளோரேட்டு உருவாகிறது.\nஓசோன் அமோனிய உப்புகளுடன் வினைபுரிவதில்லை. ஆனால் இது அமோனியாவை அமோனியம் நைட்ரேட்டாக ஆக்சிசனேற்றம் அடையச் செய்கிறது. \nஅறை வெப்ப நிலையிலும் கூட ஓசோன் கார்பனுடன் வினைபுரிந்து கார்பன் டை ஆக்சைடைக் கொடுக்கிறது.\n\nSection::::கந்தகச் சேர்மங்களுடன்.\nசல்பைடுகளை ஓசோன் சல்பேட்டுகளாக ஆக்சிசனேற்றம் செய்கிறது. எடுத்துக்காட்டாக, ஈய(II) சல்பைடு ஓசோனால் ஈய(II) சல்பேட்டாக ஆக்சிசனேற்றம் செய்யப்படுகிறது\n\nஓசோன், நீர், தனிம நிலை கந்தகம் அல்லது கந்தக டை ஆக்சைடு ஆகியனவற்றைப் பயன்படுத்தி கந்தக அமிலம் தயாரிக்க இயலும்:\n\nநிலையில் ஓசோன் ஐதரசன் சல்பைடுடன் வினைபுரிந்து கந்தக டை ஆக்சைடாக உருவாகிறது.\n\nSO + HO\n\nநீரிய நிலையில் இரண்டு அடுத்தடுத்த வினைகள் நிகழ்கின்றன. ஒரு வினையில் தனிம நிலை கந்தகமும், மற்றொரு வினையில் கந்தக அமிலமும் தோன்றுகின்றன.\n"}
{"id": "56452", "url": "https://ta.wikipedia.org/wiki?curid=56452", "title": "நெமிட்டெரைடீ", "text": "நெமிட்டெரைடீ\n\nநெமிட்டெரைடீ \"(Nemipteridae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும்.\n\nஇந்தியப் பெருங்கடல், மேற்குப் பசிபிக் பெருங்கடல் பகுதிகளின் வெப்பவலயப் பகுதிகளில் காணப்படுகின்றது. இவற்றுட் பெரும்பாலான இனங்கள் நீரடித் தளத்தில் காணப்படும் சிறு உயிரினங்களை உண்டு வாழ்கின்றன. தலைக்காலிகள், புறஓட்டு உயிரினங்கள், பல்நுண்முள் புழுக்கள் போன்றவை இவற்றுக்கு உணவாகின்றன. சில இனங்கள் மிதப்புயிர்களையும் உணவாகக் கொள்வதுண்டு.\n\nSection::::இனங்கள்.\nஇக் குடும்பத்தில் ஐந்து பேரினங்களுக்குள் அடங்கிய 60 இனங்கள் உள்ளன.\n\nபேரினங்கள்:\n\n"}
{"id": "56453", "url": "https://ta.wikipedia.org/wiki?curid=56453", "title": "வகைப்படுத்தல்", "text": "வகைப்படுத்தல்\n\nவகைப்படுத்தல் என்பது ஒத்த பண்புள்ள உறுப்பினர்களை (பொருட்கள், கருத்துக்கள்) ஒரு குறிப்பிட்ட நோக்குக்காக ஒரு வகைக்குள் அல்லது பகுப்புக்குள் சேர்த்தல் ஆகும். வகைப்படுத்தல் பொருட்களை அல்லது கருத்துக்களை அடையாளப் படுத்தி, வேறுபடுத்தி புரிந்து கொள்ள உதவுகிறது. மனிதன் சிந்திக்கையில் வகைப்படுத்தல் ஓர் இயல்பான அடிப்படைச் செயற்பாடு. முறைப்படுத்தி துல்லியமாக வகைப்படுத்துவது ஒரு சிக்கலான செயற்பாடு. உயிரினங்கள், வேதிப் பொருட்கள், வானியல் பொருட்கள், கல்வித்துறைகள், நூல்கள், மொழிகள், தொழிற்துறைகள், நோய்கள் என பலவகைப் பொருட்களை வகைப்படுத்துதல் அவசிமாகிறது. \n\nSection::::வகைப்படுத்தல் ஏன் தேவை.\nSection::::ஒழுங்கமைப்பு.\nவகைப்படுத்துதல் பெருந்தொகை தகவலை பிரித்து ஒழுங்குபடுத்திக் கையாள உதவுகிறது. எ.கா உலகில் பல மில்லியன் உயிரினங்கள் வசிக்கின்றன. பாரை மீன் என்றவுடன், அது நீரில் வாழும், அதை சில வேளை மனிதர் உணவாகக் கொள்ளலாம் என்று ஊகிக்க முடியும். இதற்கு வகைப்படுத்தல் ஒழுங்கமைப்பு உதவுகிறது.\n\nSection::::மீட்டெடுத்தல்.\nஒரு நூலகத்தில் பல்லாயிரக்கணக்கான நூல்கள் உள்ளன. புது நூல்கள் மேலும் சேர்க்கப்படலாம். நூல்கள் வெளியிடப்படும் அல்லது கிடைக்கும் காலப்படி வரிசையாக ஒழுங்கமைத்தால், ஒரு குறிப்பிட்ட துறை பற்றி அறிய நூல்களை மீட்டெப்பது சிரமமாகும். ஆகையால் நூல்கள் துறை/தகவல் வாரியாக இலக்கங்கள் இட்டு வகைப்படுத்தப்படுகின்றன. கணினியில் மீட்டெடுத்தல் தேடல் மூலம் இலகுவாக்கப்பட்டாலும், தகவலை browse செய்ய வகைப்படுத்தல் உதவுகிறது.\n\nSection::::வரையறைகள், உறவுகள்.\nவகைப்படுத்தல் மூலம் ஒவ்வொரு உறுப்புக்களுக்கும் இடையே உள்ள உறவு பற்றி தெளிவாக வரையறைகளை செய்ய முடியும்.\n\nSection::::துறை வாரியாக வகைப்படுத்தல் முறைமைகள்.\nSection::::உயிரினங்கள்.\n\"முதன்மைக் கட்டுரை: உயிரினங்களின் அறிவியல் வகைப்பாடு\"\n\n\nSection::::கணிதம் கல்வித்துறை.\nகணித இயல் வகைப்பாடு\n\nSection::::நோய்கள்.\nநோய்களுக்கும் தொடர்புடைய நலச் சிக்கல்களுக்குமான சர்வதேச புள்ளிவிவர வகைப்பாடு\n\n\nSection::::மொழிகள்.\n\"முதன்மைக் கட்டுரை: மொழிகளும், மொழிக் குடும்பங்களும்\"\n\nSection::::தொழிற்துறைகள்.\n\"அனைத்துலக தொழிற்துறை வகைப்பாடு சீர்தரம்\"\n\nSection::::வகைப்படுத்தல் சிக்கல்கள்.\nஒரு நூலகத்தில் பல்லாயிரக்கணக்கான நூல்கள் உள்ளன. புது நூல்கள் மேலும் சேக்கப்படலாம். நூல்கள் வெளியிடப்படும் அல்லது கிடைக்கும் காலப்படி வரிசையாக ஒழுங்கமைத்தால், ஒரு குறிப்பிட்ட துறை பற்றி அறிய நூல்களை மீட்டெப்பது சிரமாகும். ஆகையால் நூல்கள் துறை/தகவல் வாரியாக இலக்கங்கள் இட்டு வகைப்படுத்தப்படுகின்றன. கணினியில் மீட்டெடுத்தல் தேடல் மூலம் இலகுவாக்கப்பட்டாலும், தகவலை browse செய்ய வகைப்படுத்தல் உதவுகிறது.\n\n\n"}
{"id": "56456", "url": "https://ta.wikipedia.org/wiki?curid=56456", "title": "பேர்சிஃபார்மீசு", "text": "பேர்சிஃபார்மீசு\n\nபேர்சிஃபார்மீசு என்பது 40 வீதமான எலும்பு மீன்களை உள்ளடக்கிய ஒழுங்கு ஆகும். முதுகெலும்பிகளின் மிகப்பெரிய ஒழுங்கும் இதுவே. அக்டினோதெரிகியீ வகுப்பைச் சேர்ந்த இவ்வொழுங்கில் 7000 க்கு மேற்பட்ட மீனினங்கள் உள்ளன. பல வடிவங்களிலும், அளவுகளிலும் உள்ள இம்மீன்கள் ஏறத்தாழ எல்லா நீர்ச் சூழல்களிலும் காணப்படுகின்றன. முதுகெலும்பிகளின் ஒழுங்குகளில் மிகவும் வேறுபட்ட அளவுகளைக் கொண்ட மீனினங்களை உள்ளடக்கியதும் இவ்வொழுங்கே ஆகும். இதில் 7 மில்லிமீட்டர் (0.3 அங்குலம்) நீளம் கொண்ட \"சிண்ட்லேரியா பிரெவிப்பிங்குயிசு\" (\"Schindleria brevipinguis\") தொடக்கம் 5 மீட்டர்கள் (16.5 அடி) நீளம் கொண்ட \"மக்கைரா\" (\"Makaira\") இனம் வரை உள்ளன. இவை பின் கிரேத்தேசியக் காலத்தில் முதலில் தோன்றிப் பல்வகைப்பட்டன.\n"}
{"id": "56457", "url": "https://ta.wikipedia.org/wiki?curid=56457", "title": "செவ்வூதா", "text": "செவ்வூதா\n\nசெவ்வூதா அல்லது கத்தரிப்பூ நிறம் என்பது சற்று சிவப்பு கலந்த ஊதா அல்லது நீல நிறம். கத்தரிக்காய்ச் செடியின் பூவின் நிறத்தைக் கொண்டு இது கத்தரிப்பூ நிறமென அழைக்கப்படுகின்றது. ஒளி அலைகளில் செவ்வூதா அல்லது அண்மைய புற ஊதாக் கதிர்கள் என்பது 380-420 நானோமீட்டர் அலைநீளம் கொண்டவை. இவற்றை கண்ணால் பார்ப்பது கடினம். செந்நீலம், ஊதா (violet) என்பனவும் இந்த நிறத்தை ஒத்த நிறங்களாகும். \n\nSection::::இனமான நிறங்கள்t.\nசெவ்வூதா அல்லது அண்மைய புற ஊதா என்பது கண்ணால் காண இயலாத நிறம் என்றாலும், சிவப்பு-பச்சை-நீல என்னும் நிற வெளியில், கீழ்க்காணும் மூன்று நிறங்களும் இனமான நிறாமாகும்.\n"}
{"id": "56463", "url": "https://ta.wikipedia.org/wiki?curid=56463", "title": "ஊதா", "text": "ஊதா\n\nஊதா (Violet) என்பது நீலம் கலந்த கருஞ்சிவப்பு (purple) நிறத்தைக் குறிக்கும் ஒரு நிறமாகும். இது Violet என்றழைக்கப்படும் ஒரு பூக்கும் தாவரத்தின் பெயரை ஒட்டி பெயரிடப்பட்டுள்ளது.\n\nSection::::விஞ்ஞானத்தில் ஊதா.\nSection::::ஒளியியல்.\nநிறமாலை இல் உள்ள கண்களுக்கு புலப்படக்கூடிய நிறங்களில் இது இறுதி நிறமாகும், அதாவது விலகல் கூடிய நிறமாகும். இது நிறமாலையில் நீலத்திற்கும் கண்களுக்குப் புலப்படாத புற-ஊதாக் கதிரிற்கும் இடையில் அமைந்துள்ளது. இது மற்றைய கண்களுக்கு புலப்படக்கூடிய நிறங்களிலும் குறுகிய அலைநீளத்தைக் கொண்டது. இதன் அலை நீளம் 380 மற்றும் 450 நனோமீற்றர்கள் ஆகும்.\n\nஓவியர்களால் பின்பற்றப்படும் மரபுவழி வண்ணச் சக்கரத்திலும் கூட நீலத்திற்கும் சிவப்புக்கும் இடையில் தான் ஊதா அமைந்துள்ளது. ஆகவே தான் ஊதா நிறம் சிவப்பு மற்றும் நீல நிறங்களைக் கலப்பதனூடாகப் பெறப்படுகின்றது.\n"}
{"id": "56466", "url": "https://ta.wikipedia.org/wiki?curid=56466", "title": "மஞ்சள் (நிறம்)", "text": "மஞ்சள் (நிறம்)\n\nமஞ்சள் சட்டென்று கண்ணுக்குப் புலப்படும் நிறம். இதனாலேயே எச்சரிக்கை அறிவிப்புகள் மஞ்சள் நிறப்பலகைகளில் எழுதப்படுகின்றன.\n\nSection::::வெப்ப மண்டலப் பகுதி.\nவெப்ப மண்டலப் பகுதிகளில் பழுத்த இலை மஞ்சளாக இருப்பதும், குளிர் நாடுகளில் இலையுதிர் காலத்தில் மேப்பிள் போன்ற மரங்களின் இலைகள் பசியம் அற்று, மஞ்சளாகவ்வோ சிவப்பாகவோ மாறும்.\n\nSection::::ஒளியலைகள்.\nகண்ணின் மணியின் பின்னே, விழித்திரையில் உள்ள ஒளி உணரும் நுண்கூம்புகளில் நெட்டலை (அலைநீளம் கூடியது), நடு அலை வரிசைகள் இரண்டையும் உணரும் நுண்கூம்புகளை ஏறத்தாழ ஈடாக தூண்டுகின்றது. ஆனால் சிற்றலை (சிறிய அலைநீளம் கொண்டவை) உணரிகளைத் தூண்டுவதில்லை. அதாவது சிவப்பு, பச்சை போன்ற நிறங்களுக்கான ஒளியலைகள் சற்று நீளமான அலைகள் - அத்தகு நெட்டலைகளால் தூண்டப்படுகின்றன, ஆனால் ஊதா போன்ற சிற்றலைகளால் தூண்டப்ப்படுவதில்லை.\n\nSection::::நாடுகளின் கொடிகளில் மஞ்சள் நிறம்.\nஉலகின் மிகப்பெரிய மற்றும் சிறந்த நாடுகளில் பயன்படுத்தப்படுகின்ற அவர்களின் நாட்டுக் கொடியில் (சீனா, இந்தியா, பிரேசில்) மஞ்சள் அல்லது தங்க நிறம் பயன்படுத்தப்பட்டுள்ளது.\n"}
{"id": "56468", "url": "https://ta.wikipedia.org/wiki?curid=56468", "title": "அனைத்துலக தொழிற்துறை வகைப்பாடு சீர்தரம்", "text": "அனைத்துலக தொழிற்துறை வகைப்பாடு சீர்தரம்\n\nஅனைத்துலக தொழிற்துறை வகைப்பாடு சீர்தரம் என்பது ஐக்கிய நாடுகள் சபையின் தொழ்துறைகள் வகைப்படுத்தல் முறைமை ஆகும்.\n\nA - வேளாண்மை, வனவியல், மீன்பிடிப்பு\nB - சுரங்கத் தொழில், அகழ்வு\nC - உற்பத்தி\nD - மின்சாரம், எரிவாயு, steam and air conditioning supply\nE - நீர் விநியோகம்; sewerage, waste management and remediation activities \nF - கட்டுமானம்\nG - தொகை விற்பனை\nH - போக்குவரத்து\nI - உணவகம், விருந்தோம்பல் துறை\nJ - தகவல் தொழில்நுட்பம், தொடபியல்\nK - நிதி - finanical\nL - நிலமனைத் துறை - Real Estate\nM - அறிவியல், தொழில்நுட்பம், துறைசார்\nN - நிர்வாகம், நிர்வாக உதவி\nO - பொது நிர்வாகம், பாதுகாப்பு\nP - கல்வி \nQ - மனித நலம், சமூக வேலை \nR - கலைகள், பொழுதுபோக்கு, ஈடுபாடுகள்\nS - இதர சேவைகள்\nT - Activities of households as employers; undifferentiated goods- and services-producing activities of households for own use\nU - Activities of extraterritorial organizations and bodies\n"}
{"id": "56478", "url": "https://ta.wikipedia.org/wiki?curid=56478", "title": "புட்டபர்த்தி", "text": "புட்டபர்த்தி\n\nபுட்டபர்த்தி(\"Puttaparthi\") தென்னிந்தியாவின் ஆந்திர மாநிலத்திலுள்ள அனந்தபூர் மாவட்டத்தில் அமைந்துள்ள நகரமாகும். ஆன்மீகஞானி சத்திய சாயி பாபாவின் இருப்பிடம் அமைந்துள்ள நகரம் இது. பாபாவின் \"பிரசாந்தி நிலையம்\" ஆசிரமம் இங்கு அமைந்துள்ளது. இதன் காரணமாக இந்நகரம் உள்ளூர் மக்களின் வணிக நகரமாக வளர்ச்சி பெற்றுள்ளது. ஆசிரமத்திற்கு வருபவர்கள் எண்ணிக்கை அதிகமிருப்பதால் இங்கு உணவு விடுதிகளும், தங்கும் விடுதிகளும் நிறைந்துள்ளன.\n\nSection::::சாலைகள்.\nபுட்டபர்த்தியில் இருந்து அனந்தபூரை 84 கிமீ தொலைவு சாலையும், இந்துப்பூரை 65 கிமீ சாலையும், ஐதராபாத்தை 472 கிமீ பயண சாலையும் மற்றும் பெங்களூரை 156 கிமீ சாலையும் இணைக்கின்றன. \n\nஇச்சாலைகளில் பயணிக்க ஆந்திர பிரேதச மாநில சாலைப் போக்குவரத்துக் கழகத்தால் பேருந்துகள் இயக்கப்படுகின்றன. கர்நாடக மாநில சாலைப் போக்குவரத்துக் கழகத்தால் இயக்கப்படும் பேருந்துகளும் பெங்களுரூவில் இருந்து செயல்படுகின்றன.\nSection::::தொடருந்து நிலையம்.\nபுட்டபர்த்தி தொடருந்து நிலையம் நவம்பர் 23, 2000, முதல் துவக்கப்பட்டு தற்பொழுது செயல்பட்டுக் கொண்டிருக்கின்றது. இதன் பெயர் 'ஸ்ரீசத்யசாயி பிரசாந்தி நிலையம்' (ஆங்கிலத்தில் 'எஸ் எஸ் ப்பி நிலையம்') என்பதாம். தொடருந்து நிலையத்திலிருந்து ஆசிரமத்திற்கு இடையேயுள்ள தொலைவு எட்டு கி.மீ ஆகும். இதன் அருகே உள்ள முக்கிய தொடர்வண்டி நிலையமான 'தர்மாவரம்' இங்கிருந்து 45 கிமீ தொலைவில் அமைந்துள்ளது.\n\nSection::::வானூர்தி நிலையம்.\nபுட்டபர்த்தி வானூர்தி நிலையத்திலிருந்து செல்லும் விமானங்கள், பெங்களூர் வழியாக மும்பை மற்றும் சென்னையை இணைப்பன. இவ்விமான நிலையம் ஆசிரமத்திலிருந்து நான்கு கி.மீ. தொலைவில் அமைந்துள்ளது. விமான சேவைக்கு 'இந்தியன் ஏர்லைன்ஸ் நிறுவன' வானூர்திகள் பயன்படுத்தப்பட்டு வருகின்றன. பெங்களுரூ பன்னாட்டு விமான நிலையம், 'தேவனஹல்லி' பகுதியில் இருக்கின்றது;அதாவது, ஆசிரமத்திலிருந்து 118 கிமீ தொலைவில் அமைந்துள்ளது.\n"}
{"id": "56480", "url": "https://ta.wikipedia.org/wiki?curid=56480", "title": "கிருஷ்ணா வைகுந்தவாசன்", "text": "கிருஷ்ணா வைகுந்தவாசன்\n\nகிருஷ்ணா வைகுந்தவாசன் (எஸ். கே. வைகுந்தவாசன், ஏப்ரல் 15, 1920 - சனவரி 4, 2005) இலங்கையைச் சேர்ந்த முன்னாள் சட்டத்தரணியும், தமிழ் ஆர்வலரும், தொழிற்சங்க வாதியும் ஆவார். ஈழத்தமிழர்களின் பிரச்சனையை ஐக்கிய நாடுகள் அவையின் கவனத்தில் கொண்டு வந்து தமிழீழ தேசத்தினைத் தனிநாடாக அங்கீகரிக்குமாறு 1978 ஆம் ஆண்டு அக்டோபர் 5 ஆம் நாள் வியாழக்கிழமை நியூயோர்க் நகரில் ஐநா பொதுச்சபைக் கூட்டத்தில் உரையாற்றியவர்.\n\nSection::::வாழ்க்கைக் குறிப்பு.\nவைகுந்தவாசன் இலங்கையில் யாழ்ப்பாண மாவட்டத்தில் அளவெட்டி எனும் ஊரில் பிறந்தார். இலங்கை அரச சேவையில் எழுத்தராகப் பணியாற்றி, அரசு எழுத்தர்களின் தொழிற்சங்கத்தில் உறுப்பினராய் இணைந்து அதன் பொதுச் செயலாளரானார். 1950களில் மக்கள் குரல் என்ற இலங்கையின் முன்னணி இதழின் ஆசிரியராகவும் பணியாற்றினார். தொழிற்சங்கவாதியாக இருந்தபோது சட்டம் பயின்று 1960 இல் இங்கிலாந்து சென்றார். பின்னர் 10 ஆண்டுகள் இலங்கை உயர் நீதிமன்ற வழக்கறிஞராக 1971 வரை பணியாற்றினார். ஐக்கிய இடதுசாரி முன்னணியின் சார்பில் இலங்கை நாடாளுமன்றத்துக்காக 1965 தேர்தலில் காங்கேசன்துறை தேர்தல் தொகுதியில் போட்டியிட்டார்.\n\n1971 இல் சாம்பியா நாட்டில் மாவட்ட நீதிபதியாகப் பதவியேற்று சென்றார். 1973, 1975 ஆம் ஆண்டுகளில் இடம்பெற்ற பொதுநலவாய நீதிபதிகளின் மாநாடுகளில் சாம்பியாவின் சார்பில் கலந்து கொண்டார். இதன் பின் ஓய்வு பெற்று இலண்டன் சென்று வழக்கறிஞராகப் பணியாற்றினார். ஆகத்து 1978 இல், இங்கிலாந்தில் பாரிஸ்டராகப் பணியாற்றியபோது நியூயோர்க்கில் நடைபெற்ற அமெரிக்க வழக்குரைஞர்கள் கழகத்தின் மாநாட்டில் பிரித்தானியாவின் பிரதிநிதிகளில் ஒருவராகக் கலந்து கொண்டார். தமிழர் ஒருங்கிணைப்புக் குழுவின் இலண்டன் கிளையின் செயலாளராகப் பணியாற்றினார். நாடுகடந்த தமிழீழ அரசை நிறுவும் முயற்சிக்கு ஆதரவு தேடும் பொருட்டு இந்தியா சென்றிருந்த போது 1982 நவம்பர் 5 இந்திய அரசினால் நாடு கடத்தப்பட்டு இங்கிலாந்துக்குத் திருப்பி அனுப்பப்பட்டார்.\n\nSection::::ஐநா பொதுச்சபையில் உரை.\nஐக்கிய அமெரிக்காவில் நியூயோர்க் நகரில் இடம் பெற்ற அமெரிக்க வழக்கறிஞர்கள் சங்க ஆண்டு மாநாட்டில் கலந்து கொள்ளவென அமெரிக்காவுக்குச் சென்றார். அதே நாட்களில் ஐக்கிய நாடுகள் கூட்டத் தொடர் இடம்பெற்றுக் கொண்டிருந்தது. இந்தக் கால கட்டத்தில் அவர் ஐக்கிய நாடுகளின் இந்தியக் குழுவுடன் பழகும் வாய்ப்பைப் பெற்றார்.\n\nஇந்தச் சந்தர்ப்பத்தைப் பயன்படுத்தி தமிழீழத்தின் குரலை ஐநா சபையில் ஒலிக்க ஒரு சந்தர்ப்பத்தை அவர் உருவாக்கினார். 1978 ஆம் ஆண்டு அக்டோபர் 5 ஆம் நாள் நண்பகலில் சைப்பிரஸ் நாட்டுத் தலைவரின் ஒரு மணி நேர உரையைத் தொடர்ந்து சுரினாம் நாட்டு பிரதமரின் உரையையும் பொதுச் சபையில் 150 நாடுகளைச் சேர்ந்த 2000 பேராளர்கள் வரை கேட்டுக் கொண்டிருந்தார்கள். இவர்களில் உலக நாடுகளின் - அரசுத்தலைவர்கள், பிரதமர்கள், வெளிநாட்டு அமைச்சர்கள் எனப் பலரும் பங்கு கொண்டிருந்தார்கள்.\n\nஇந்த வேளையில் அப்போதைய இலங்கையின் வெளிநாட்டு அமைச்சர் சாகுல் ஹமீது பேச நிகழ்ச்சி நிரலில் அறிவிக்கப்பட்டிருந்த வேளையில் தனது பேச்சை நிகழ்த்த கிருஷ்ணா வைகுந்தவாசன் திட்டம் தீட்டினார்.\n\nஉலக நாடுகளைச் சேர்ந்த உயர்மட்டத் தலைவர்கள் சுமார் 2000 பேருக்கு மேல் கூடியிருந்த அந்த உலகின் உயர்சபையில் இலங்கையின் வெளிநாட்டு அமைச்சர் எப்படி இருப்பார் என்று எவருக்குமே தெரியாத சூழ்நிலையில் ஐக்கிய நாடுகள் அவையின் பொதுச் சபைத் தலைவர் இலங்கையின் வெளிநாட்டு அமைச்சரை உரையாற்ற அழைத்த நேரத்தில் தடித்த தலை நரைத்த வைகுந்தவாசன் பேராளர் வரிசை ஒன்றிலிருந்து எழுந்து சென்று மேடையேறியபோது இலங்கையின் பிரதிநிதிகளைத் தவிர வேறுயாருமே வைகுந்தவாசனை அறிந்திருக்கவில்லை.\n\nஅன்றையதினம் பொதுச்சபைக் கூட்டத்துக்குத் தலைமை தாங்கியவர் கொலம்பியாவைச் சேர்ந்த \"இன்டேல்சியோ லிவியானோ\" என்பவராவார். அவரும் வைகுந்தவாசனை இலங்கையின் வெளிநாட்டு அமைச்சர் என்றே எண்ணிக்கொண்டார். அதனால் மிக வேகமாக மேடையில் ஏறிய வைகுந்தவாசனுக்கு சிரம்தாழ்த்தி வணக்கம் செய்தார்.\n\nஇலங்கையின் வெளிநாட்டு அமைச்சர் ஐ.நாவில் பேசுவதற்குத் தனது இருக்கையை விட்டு எழும்புவதற்கு முன்னரேயே கிருஷ்ணா வைகுந்தவாசன் எழுந்து சென்று மிகவும் கம்பீரமான தொனியில் உலக சபையில் சொல்ல வேண்டியதைச் சொல்லி விட்டார்.\n\nஇவ்வளவும் பேசி முடித்ததும் ஒலிவாங்கி நிறுத்தப்பட்டது. அவரைப் பாதுகாப்பு அதிகாரிகள் அங்கிருந்து வெளியேற்றி விட்டார்கள். இதைத் தொடர்ந்து அவரைச் சூழப் பெரும் எண்ணிக்கையிலான தொலைக்காட்சி ஊடகவியலாளர்களும் பத்திரிகையாளர்களும் சூழ்ந்து கொண்டார்கள். அமெரிக்காவின் நியூயோர்க் டைம்ஸ் இதழின் நிருபர் முதலில் அவரிடம் கேள்விக் கணை தொடுத்தார். \"நீங்கள் உங்கள் பேச்சில் தமிழீழம் பற்றிக் குறிப்பிட்டீர்களே - இந்த நாடு உலக வரை படத்தில் எங்கே இருக்கிறது?\" எனக் கேட்டார். அதற்கு வைகுந்தவாசன் பின்வருமாறு பதில் கொடுத்தார்.\n\nஇதைத் தொடர்ந்து நியூயோர்க்கில் இருந்து வெளிவரும் \"இந்தியா எப்றோட்\" என்ற ஆங்கில ஏட்டின் பி.பி.கூப்பர் என்பவர் வைகுந்தவாசனை விரிவான முறையில் பேட்டி கண்டு 1978 ஆம் ஆண்டு அக்டோபர் 20 இதழில் நேர்காணலை பிரசுரித்திருந்தார். மேலும் பல ஊடகவியலாளர்கள் வைகுந்தவாசனின் பேட்டிகளைத் தமது பத்திரிகைகளில் வெளியிட்டிருந்தார்கள்.\n\n\n\n"}
{"id": "56487", "url": "https://ta.wikipedia.org/wiki?curid=56487", "title": "குஜராத் உயர் நீதிமன்றம்", "text": "குஜராத் உயர் நீதிமன்றம்\n\nகுஜராத் உயர் நீதிமன்றம் குஜராத் மாநில உயர் நீதிமன்றம் மே 1, 1960 ல் பம்பாய் மறு சீரமைப்பு சட்டம், 1960, ன்படி பம்பாய் மாநிலம் பிரிக்கப்பட்டபொழுது நிறுவப்பட்டது. தலைநகரமான அகமதாபாத்தில் இயங்குகின்றது. இந்த உயர் நீதீமன்றத்தில் பணியாற்றும் நீதிபதிகளின் எண்ணிக்கை 42 ஆகும்.\nஇந்தி மொழி இந்திய ஒன்றியத்தின் தேசிய மொழியல்ல ஒன்றியத்தின் அலுவல் மொழி மட்டுமே என்ற தீர்ப்பை 2010இல் கொடுத்தது இந்நீதிமன்றமே\n"}
{"id": "56488", "url": "https://ta.wikipedia.org/wiki?curid=56488", "title": "இராஜஸ்தான் உயர் நீதிமன்றம்", "text": "இராஜஸ்தான் உயர் நீதிமன்றம்\n\nஇராஜஸ்தான் உயர் நீதிமன்றம்\nஇராஜஸ்தான் மாநிலத்தில் ஜூன் 21, 1949 ல் இராஜஸ்தான் உயர் நீதிமன்ற அவசர சட்டம், 1949 ன்படி அமைக்கப்பட்டது. இது இராஜஸ்தான் தலைநகரமான ஜோத்பூரில் அமைந்துள்ளது. இதன் நீதிபதிகளின் எண்ணிக்கை 40 ஆகும்.\n\nஇந்நீதிமன்றம் மாகாராஜா சவாய் மான் சிங்கால் 1949 ல் ஜோத்பூரில் துவக்கி வைக்கப்பட்டது. அதன் பிறகு அதன் அமர்வுகள் ஜெய்ப்பூரில் நடத்தப்பட்டன. பின்னர் 1958 ல் கலைக்கப்பட்ட இந்நீதிமன்றம் மீண்டும் 1977 ஆம் ஆண்டு நிறுவப்பட்டது. இங்கு பணியாற்ற நிர்ணயிக்கப்பட்ட நீதிபதிகளின் எண்ணிக்கை 40.ஆனால் பணியாற்றுவதோ 36 நீதிபதிகள் மட்டுமே. தற்பொழுதைய தலைமை நீதீபதியின் பெயர் நீதியரசர் நாராயண் ராய்.\n"}
{"id": "56490", "url": "https://ta.wikipedia.org/wiki?curid=56490", "title": "மத்தியப் பிரதேச உயர் நீதிமன்றம்", "text": "மத்தியப் பிரதேச உயர் நீதிமன்றம்\n\nமத்திய பிரதேச உயர் நீதிமன்றம்- மத்தியபிரதேச மாநிலத்திலுள்ள உயர்நீதிமன்றம் ஜனவரி 2, 1936, ல் இந்திய அரசு சட்டம், 1935 ன்படி , காப்புரிமை பத்திரத்தின் அடிப்படையில் துவங்கப்பட்டது. இது நாக்பூரில் துவங்கப்பட்டது பின் மாநில அரசின் மறு சீரமைப்பின்படி 1956 ல் ஜபல்பூருக்கு மாற்றப்பட்டது, இங்கு பணீபுரியும் நீதிபதிகளின் எண்ணிக்கை 42.\n\nஇந்த நீதிமன்றம் இரண்டு அமர்வுகளாக செயல்படுகின்றது, ஒன்று இந்தூரிலும் மற்றொன்று குவாலியரிலும் செயல்படுகின்றது.\n\nதற்பொழுதய தலைமை நீதிபதி, நீதியரசர் ஏ கே பட்நாயக்.\n"}
{"id": "56491", "url": "https://ta.wikipedia.org/wiki?curid=56491", "title": "தில்லி உயர் நீதிமன்றம்", "text": "தில்லி உயர் நீதிமன்றம்\n\nதில்லி உயர் நீதிமன்றம் இது அக்டோபர் 31, 1966 ல் துவக்கப்பட்டது.\n\nமார்ச் 21, 1919 ல் இதன் நீதிபரிபாலணம் லாகூரில் பஞ்சாப் மற்றும் தில்லி ஆளுமையின் கீழ் இருந்தது. இது 1947 இந்தியா பிரியும் வரை தொடர்ந்தது. 1971 வரை இதன் நீதிபரிபாலணம் இமாச்சலப்பிரதேசத்தையும் உள்ளடக்கி நடைபெற்றது.\n"}
{"id": "56492", "url": "https://ta.wikipedia.org/wiki?curid=56492", "title": "கல்கத்தா உயர் நீதிமன்றம்", "text": "கல்கத்தா உயர் நீதிமன்றம்\n\nகல்கத்தா உயர் நீதிமன்றம் இந்த நீதிமன்றமே இந்தியாவின் மிகப் பழமையான நீதிமன்றமாகும். ஜூலை 2, 1862 ம் ஆண்டு உயர் நீதிமன்றச் சட்டம், 1861 ன் படி நிர்மானிக்கப்பட்து, இதன் நீதிபரிபாலணம் மேற்கு வங்காளம் மற்றும் யூனியன் பிரதேசங்களான அந்தமான் மற்றும் நிக்கோபார்த் தீவுகளையும் உள்ளடக்கியது. இதன் பழையக் கட்டுமனம் ஒய்பேர்ஸ் தாக்குதலின் போது சிதிலமடைந்து அதன் பின் மீண்டும் கட்டமைக்கப்பட்ட ஒன்றே தற்பொழுது இருப்பது.\n\nஇந்த நீதிமன்றம் மேற்கு வங்காளத்தின் தலைநகரமான கல்கத்தாவைத் தலைமையகமாகக் கொண்டு இயங்குகின்றது. இந்த நீதிமன்றத்தின் சுற்று அமர்வை அந்தமான் நிக்கோபார்த் தீவுகளின் தலைநகாரமான போர்ட் பிளேரில் நடத்துகின்றது.\n\nஇந்த நீதிமன்றத்திலுள்ள நீதிபதிகளின் எண்ணிக்கை 63 ஆகும். இதன் தலைநகரப் பெயர் கல்கத்தா என்பது 2001 ல் கொல்கத்தா என்று அதிகாரப்பூர்வமாக மாற்றப்பட்டிருந்தாலும் பழையப் பெயரிலேயேத் தொடர நீதிமன்றம் விலக்கு பெற்றுள்ளது.\n\nஇங்கு நீண்ட நாள் தலைமை நீதிபதியாக நீதியரசர் சங்கர் பிரசாத் மித்ரா பதவியில் உள்ளார்.\n"}
{"id": "56493", "url": "https://ta.wikipedia.org/wiki?curid=56493", "title": "சட்டீஸ்கர் உயர் நீதிமன்றம்", "text": "சட்டீஸ்கர் உயர் நீதிமன்றம்\n\nசத்தீஸ்கர் உயர் நீதிமன்றம் மிகவும் புதிய , சமீபத்தில் துவங்கப்பட்ட உயர் நீதிமன்றமாகும். இந்த நீதிமன்றம் ஜனவரி 11,2000 அன்று மத்திய பிரதேச மறு சீரமைப்பு சட்டம், 2000 த்தின் படி துவங்கப்பட்டது. இதன் நீதிபரிபாலணம் சட்டீஸ்கர் மாநிலத்தை உள்ளடக்கியது.\n\nஇந்த நீதிமன்றம் பிலாஸ்பூரைத் தலைமையகமாகக் கொண்டு இயங்குகின்றது.\n"}
{"id": "56500", "url": "https://ta.wikipedia.org/wiki?curid=56500", "title": "குவஹாத்தி உயர் நீதிமன்றம்", "text": "குவஹாத்தி உயர் நீதிமன்றம்\n\nகுவஹாத்தி உயர் நீதிமன்றம் , இந்திய அரசுச் சட்டம், 1935 , அமல்படுத்திய பின்னர் மார்ச் 1, 1948, ல் அமைக்கப்பட்டது. இதன் மூலப் பெயர் அசாம் மற்றும் நாகாலாந்து உயர் நீதிமன்றம் ஆகும். இது 1971 வட கிழக்குப் பகுதிகளின் மறுசீரமைப்புச் சட்டப்படி, குவஹாத்தி உயர் நீதிமன்றம் என்று பெயர் மாற்றம் கண்டது.\n\nஇந்த நீதிமன்றம் மிகப் பெரிய நீதிபரிபாலனம் கொண்ட நீதிமன்றமாகச் செயல்படுகின்றது. இதன் நீதிபரிபாலனத்தின் கீழ் அடங்கும் மாநிலங்களாக அசாம், அருணாச்சலப் பிரதேசம், நாகாலாந்து, மிசோரம் ஆகியன உள்ளன. இந்நீதிமன்றம் குவஹாத்தியைத் தலைமையகமாகக் கொண்டு செயலாற்றுகின்றது. குவஹாத்தி அசாம் மாநிலத்தின் முன்னாள் தலைநகரமாகும். \n\nஇதன் அமர்வுகள் கோகிமா, அயிஸ்வால் மற்றும் இம்பால் ஆகிய நகரங்களாகும்.\n"}
{"id": "56502", "url": "https://ta.wikipedia.org/wiki?curid=56502", "title": "இமாச்சலப் பிரதேச உயர் நீதிமன்றம்", "text": "இமாச்சலப் பிரதேச உயர் நீதிமன்றம்\n\nஇமாச்சலப் பிரதேச உயர் நீதிமன்றம் - மாநில H P சட்டம் , 1970 ன் படி இமாச்சலப் பிரதேச மாநிலத்தில் 1971 ஆம் ஆண்டு நிறுவப்பட்டது. \n\nஇந்நீதிமன்றம் இம்மாநில தலைநகராமான சிம்லாவை தலைமையகமாகக் கொண்டு செயல்படுகின்றது. இதன் நிர்ணயிக்கப்பட்ட நீதிபதிகளின் எண்ணிக்கை 9 ஆக உள்ளது. \n\nதற்பொழுதய தலைமை நீதிபதி நீதியரசர் ஜகதீஷ் பல்லா.\n"}
{"id": "56503", "url": "https://ta.wikipedia.org/wiki?curid=56503", "title": "ஜம்மு காஷ்மீர் உயர் நீதிமன்றம்", "text": "ஜம்மு காஷ்மீர் உயர் நீதிமன்றம்\n\nஜம்மு காஷ்மீர் உயர் நீதிமன்றம் - ஜம்மு காஷ்மீர் மாநிலத்தில் ஆகஸ்டு 28, 1943 ல் காஷ்மீர் மாகாராஜா வழங்கியக் காப்புரிமைப் பத்திரத்தின்படி இந் நீதிமன்றம் நிறுவப்பட்டது. இங்கு நீதிமன்றம் கோடைக்கால நீதிமன்றமாக தலைநகர் ஸ்ரீநகரிலும், குளிர்கால நீதிமன்றமாக தலைநகர் ஜம்முவிலும் செயலாற்றுகின்றது. இதன் நீதிபதிகளின் எண்ணிக்கை 14 ஆகும்.\n"}
{"id": "56508", "url": "https://ta.wikipedia.org/wiki?curid=56508", "title": "சயீனைடீ", "text": "சயீனைடீ\n\nசயீனைடீ \"(Sciaenidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை துடிப்பது போன்ற அல்லது மேளம் அடிப்பது போன்ற ஒலியைத் தொடர்ச்சியாக எழுப்புகின்றன. இக் குடும்பத்தைச் சேர்ந்த சுமார் 70 பேரினங்களில் ஏறத்தாழ 225 இனங்கள் உள்ளன. சயீனைடுகள் வால் வரையில் நீண்டு காணப்படும் நீளமான முதுகுத் துடுப்புக்களைக் கொண்டவை. இம்முதுகுத் துடுப்பு இடையில் ஆழமான வெட்டுக் கொண்டவையாக இரண்டு பிரிவாகத் தோன்றும். குதத் துடுப்புக்கள் இரண்டு இருக்கும்.\n\nஉலகம் முழுதும் நன்னீரிலும், உப்புநீரிலும் காணப்படும் இம் மீன்கள், நீரடித் தளத்தில் உள்ள முதுகெலும்பிலிகள், சிறிய மீன்கள் என்பவற்றை உண்டு வாழ்கின்றன. அடித்தளத்தில் வாழும் இம் மீன்கள் சிறியது முதல் நடுத்தர அளவானவை. இவை சிறப்பாக, கழிமுகப் பகுதிகள், குடாக்கள், சேற்றுப்பாங்கான ஆற்றங்கரைப் பகுதிகள் போன்ற இடங்களில் காணப்படுகின்றன.\n\n"}
{"id": "56509", "url": "https://ta.wikipedia.org/wiki?curid=56509", "title": "வெள்ளரி", "text": "வெள்ளரி\n\nவெள்ளரி (ஆங்கிலம் : Cucumber) என்பது ஒரு வகைக் கொடி. இதலிருந்து பெறப்படும் வெள்ளரிக்காய் கூட்டாக அல்லது குழம்பாக பயன்படுத்தப்படுகிறது. வெள்ளரி உற்பத்தியில் சீனா முதலிடம் வகிக்கிறது.\n\nSection::::பயன்கள்.\nமரக்கறி (அவியல்) மற்றும் சாம்பாரில் கூட்டு காய்கறிகளில் ஒன்றாக பயன்படுத்தப்படுகிறது. இதை தவிர வெள்ளரிக்காய் பச்சடியாகவும் உணவில் பயன்படுத்தப்படுகிறது. வெள்ளரிக்காய் பச்சையாக உண்ண வல்லது. உடல் வெப்பத்தை தணிக்க வெள்ளரிக்காய் பிஞ்சாக உண்ணப்படுகிறது.\n\nSection::::ஆதாரங்கள்.\nவெள்ளரி அதிகமாக பயிரிடும் நாடுகள்\n"}
{"id": "56511", "url": "https://ta.wikipedia.org/wiki?curid=56511", "title": "இலைக்கோசு", "text": "இலைக்கோசு\n\nஇலைக்கோசு அல்லது லெட்டசு என்பது ஒரு கீரை வகை ஆகும்.\n\nமேற்குநாடுகளில் இது பெரும்பாலும் பச்சையாக சாலட், கம்பேக்கர் போன்ற உணவு வகைகளில் உண்ணப்படுகிறது. இது சத்து மிகுந்த உணவாகும்.\n"}
{"id": "56517", "url": "https://ta.wikipedia.org/wiki?curid=56517", "title": "வர்ணகுலசிங்கம் முருகதாசன்", "text": "வர்ணகுலசிங்கம் முருகதாசன்\n\nவர்ணகுலசிங்கம் முருகதாசன் (\"Varnakulasingham Murugathasan\", டிசம்பர் 2, 1982 - பெப்ரவரி 12, 2009) சுவிட்சர்லாந்தில் ஐக்கிய நாடுகள் அவையின் முன்றலின் முன்பாக 2009, பெப்ரவரி 12 வியாழக்கிழமை இரவு 8:15 தொடக்கம் 9:45 நிமிடம் வரையான நேரத்துக்குள் இன அழிப்பில் இருந்து ஈழத்தமிழ் மக்களைக் காப்பாற்றக்கோரி தீக்குளித்து இறந்தார். இவர், 7 பக்கங்களுக்கு \"உலக சமூகத்துக்கு தமிழினத்தின் சார்பில் என் ஆத்மார்த்த வேண்டுகோள்\" என்ற தலைப்பில் ஒரு மரண சாசனம் எழுதி வைத்து விட்டு தீக்குளித்தார்.\n\nஇலங்கையின் யாழ்ப்பாண மாவட்டத்தில் துன்னாலை என்ற ஊரைப் பிறப்பிடமாகக் கொண்டவர். புலம் பெயர்ந்து இலண்டனில் வசித்து வந்தவர்.\n\nஇலங்கையின் உள்நாட்டுப் போரை எல்லோரினதும் கவனத்திற்கு கொண்டு வருவதற்கு சுவிட்சர்லாந்தின் ஜெனீவா நகரில் உள்ள ஐக்கிய நாடுகள் அவையின் முன்றலில் 2009, பெப்ரவரி 12 தீக்குளித்து மரணமடைந்த முருகதாஸ் விரும்பியிருந்தார் என்று லண்டன் பிபிசி செய்தி நிறுவனம் தெரிவித்துள்ளது.\n\nஈகப்பேரொளி முருகதாசனின் இறுதிவணக்கம் பிரித்தானியாவில் மார்ச் 7, 2009 நடைபெற்றது.\n\nSection::::இறுதி சாசனம்.\nமுருகதாசனின் இறுதி மரண சாசனக் கடிதம் ஏழு பக்கங்களைக் கொண்ட நீண்ட கடிதம். இக்கடிதத்தில் கூடுதலான பக்கங்கள் அப்பாவி மக்கள் மீதான தாக்குதல்களை கண்டிப்பதோடு, வைத்தியசாலைகள் மீதான தாக்குதல்களுக்கு அதிக முக்கியத்துவம் கொடுத்துள்ளது. உரிமையை காக்க போராடுவதில் என்ன தவறு என்றும் அவர் கேட்டுள்ளார். தமிழரின் தாகம் தமிழீழ தாயகம் என்று கூறி, உண்மைக்காக உயிர் தருவதாகதெரிவித்து தனது மரணசாசனத்தை முடித்துள்ளார்.\n\n\n"}
{"id": "56519", "url": "https://ta.wikipedia.org/wiki?curid=56519", "title": "பெம்ஃபெரைடீ", "text": "பெம்ஃபெரைடீ\n\nபெம்ஃபெரைடீ \"(Pempheridae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை சிறிய வெப்பவலயக் கடல் மீன்கள். இவை மேற்கு அத்திலாந்திக் பெருங்கடல் பகுதியிலும், இந்திய-பசிபிக் பகுதிகளிலும் வாழுகின்றன. இக் குடும்பத்தில் 2 பேரினங்களில் 26 இனங்கள் அடக்கப்பட்டுள்ளன. சப்பானில் \"பேம்ஃபேரிசு சாந்தோடேரா\" \"(Pempheris xanthoptera)\" என்னும் இனம் உணவுத் தேவைக்கான மீன் பிடித்தலில் முக்கிய இடம் வகிக்கிறது. இதன் சுவைக்காக இம்மீன் அந்நாட்டில் பெரிதும் விரும்பப்படுகிறது. \n\nSection::::வகைப்பாடு.\nபேரினங்கள்:\n\n"}
{"id": "56526", "url": "https://ta.wikipedia.org/wiki?curid=56526", "title": "சாம் ஃகாரிசு (எழுத்தாளர்)", "text": "சாம் ஃகாரிசு (எழுத்தாளர்)\n\nசாம் ஃகாரிசு (சாம் ஹாரிஸ்; \"Sam Harris\", பி. 1967) ஒரு அறியப்பட்ட அ-புனைவு எழுத்தாளர். இவர் அறிவிய ஐயுறவியல் பார்வை கொண்டவர். இவரது தீவிர நுணுக்கமான இறைமறுப்பு நூல்களுக்காகப் பெரிதும் அறியப்படுகிறார்.\n\n\nSection::::அறநெறி விழுமியங்களை அறிவியலே நிர்ணயிக்கிறது.\nசாம் ஃகாரிசு தாம் எழுதிய \"தெ மாறல் லேண்ட்ஸ்கேப்: ஹவ் சயன்ஸ் கேன் டிற்றேர்மின் ஹ்யூமன் வேல்யூஸ்\" என்னும் நூலில் இரு முக்கிய கருத்துகளை நிலைநாட்ட முனைகிறார்:\n\nகடவுள் இல்லாத உலகில் \"அறநெறி உண்மைகள்\" உள்ளன; ஆனால் அந்த உண்மைகள் \"அறிவியல் ஆய்வின்\" வழியாகத் தான் கண்டுபிடிக்கப்பட முடியும். எனவே, உண்மை (fact) என்பது ஒன்று, மதிப்பீடு (value) என்பது வேறு என்னும் கொள்கை தவறானது. மனிதர்கள் இன்னும் கண்டுபிடிக்காத அறிவியல் உண்மைகள் இருப்பதுபோல, அறநெறி சார்ந்த மதிப்பீடுகளை ஏற்க கடவுள் வகுத்த சட்டம் தேவை இல்லை; மாறாக, அறிவியல் ஒருநாள் அறவியல் மதிப்பீடுகளுக்கு முழுமையான விளக்கம் தர முடியும். இது ஃகாரிசின் கருத்து.\n\nகடவுள் இல்லை என்றதும் ஒவ்வொரு மனிதரும் தாம் விரும்பியதுபோல நடக்கலாம் என்று பொருளாகாது. கடவுள் இல்லை என்றாலும் நன்னெறி ஒழுங்குகள் பிரபஞ்சத்தில் உள்ளன; அவை தனிமனித விருப்புவெறுப்புகளுக்கு அப்பாற்பட்ட உண்மைகள். அவற்றை நாம் இன்னும் முழுமையாகக் கண்டுபிடிக்காமலிருக்கலாம்; ஆனால் அவற்றை அறிவியல் ஒருநாள் கண்டுபிடிக்கும் என்கிறார் ஃகாரிசு.\n\n\"உணர்வு கொண்ட உயிரினங்களின் நலவாழ்வை\" (well-being of conscious creatures) வளரச் செய்வதே அறநெறியின் நோக்கம் என்கிறார் ஃகாரிசு. இந்த உயிரினங்கள் மனிதரும் விலங்குகளும் ஆவர். இந்த உயிரனங்களின் \"நலவாழ்வு\" எதில் அடங்கியிருக்கிறது என்பது குறித்து மனிதரிடையே ஒத்த கருத்து இல்லாமல் இருக்கலாம். ஆனால், இதை ஒரு தடையாக நாம் கருத வேண்டியதில்லை. ஏனென்றால், ஒருநாள் அறிவியல் முன்னேற்றத்தின் விளைவாக அந்த \"நலவாழ்வை\" கணிக்கின்ற அளவீடுகள் கண்டிப்பாகக் கண்டுபிடிக்கப்படும்; அந்த அளவீடுகளின் அடிப்படையில் மனிதரும் தங்கள் அறநெறி வாழ்க்கையை அமைத்துக்கொள்வார்கள். இவ்வாறு கூறுகின்றார் ஃகாரிசு.\n\nSection::::ஃகாரிசின் அறநெறிக் கொள்கைக்கு மறுப்பு.\nஃகாரிசு மனித \"நலவாழ்வு\" பற்றிப் பேசும்போது சுற்றுச்சூழலைப் பாதுகாக்கும் பொறுப்பு மனிதருக்கு உண்டு என்பதைக் குறிப்பிடத் தவறிவிட்டார் என்று விமர்சகர்கள் கூறுகிறார்கள். சுற்றுச்சூழல் என்பது மனிதருக்காகவே உள்ளதுபோல அவருடைய வாதம் அமைகிறது. எப்படியாவது மனித நலனை வளர்த்தால் போதும், வேறு ஒன்றைப் பற்றியும் கவலை வேண்டியதில்லை என்பது அவர் கருத்து.\n\nஃகாரிசின் நூல்களை ஆய்வுசெய்த ஜில்ஸ் ஃப்ரேசர் (Giles Fraser) கூற்றுப்படி, ஃகாரிசு ஒரு குறிப்பிட்ட விதத்தில் \"கடவுள் உருவகத்தை\" உருவாக்கி அந்தக் கடவுள் இல்லை என்று வாதாடுகிறார். மனித பலி கேட்டு, மனிதரைக் கொடுமைப்படுத்தி, இன ஒழிப்பில் ஈடுபட்டு, அனைத்து அநீதிகளையும் நியாயப்படுத்துபவர் கடவுள் என்றால் அத்தகைய கடவுள் இருக்கமுடியாது என்று கடவுள் நம்பிக்கை கொண்டவர்களே கூறுவார்கள் என்று ஃப்ரேசர் சுட்டிக் காட்டுகிறார் .\n\nமனிதரின் அறநெறி வாழ்க்கை என்பது \"நலவாழ்வு\" என்பதன் பொருள் என்ன? ஃகாரிசின் கருத்துப்படி, அறிவியல் சோதனைகள் மூலம் மெய்ப்பிக்கக் கூடுமான மனித மூளையின் செயல்கள்தான் \"நலவாழ்வு\". மூளையின் எண்ணிறந்த செயல்பாடுகளில் ஒரு குறிப்பிட்ட செயல்பாடுகளே மனித நலனைக் குறிக்கும் என்பதை நிர்ணயிக்கும்போது தனிமனித விருப்பு வெறுப்பு அங்கே நுழைந்துவிடாதா என்னும் கேள்விக்கு ஃகாரிசு பதிலளிப்பதாகத் தெரியவில்லை.\n\nஃகாரிசு கடவுள் உண்டு என்பதை மறுக்கிறார். ஆனால் மனிதருக்கு அடிப்படைத் தேவைகள் உண்டு என்றும், மனித உரிமைகள் மீற இயலாதவை என்றும் ஏற்றுக்கொள்கிறார். அதே நேரத்தில் உலகமும் மனித நலனும் பொருள்நிலை சார்பாக மட்டுமே இருக்கின்றன என்றும், மனித சுதந்திரம் என்று ஒன்றில்லை என்றும் அவர் கூறுவதால் மனித இதயத்தின் ஏக்கங்கள் ஏன் உள்ளன என்பது பற்றிய விளக்கம் அவருடைய கொள்கையில் இல்லை. நன்மையையும் தீமையையும் எடைபோட்டு, மதிப்பீடு செய்து, நன்மையைத் தேர்வு செய்கின்ற சக்தி மனிதர்களுக்கு இல்லை என்று கூறும்போது, அவர்களுடைய சுதந்திரம் மறுக்கப்படும்போது, மனித நலன் எவ்வாறு மேம்படுத்தப்படக் கூடும் என்பதற்கு ஃகாரிசின் கொள்கையில் விளக்கம் இல்லை.\n\nநன்மை எது தீமை எது என்று தீர்மானிக்கும் மனித செயலைக் ஃகாரிசு நரம்புசார் அறிவியலின் (neuroscience) அடிப்படையில் மூளையின் செயலாக மட்டுமே புரிந்துகொள்கிறார். மூளையின் செயல்பாடு \"உண்மை\" என்பதால், அறநெறி மதிப்பீடுகள் உண்மையாகின்றன என்பது அவருடைய வாதம். ஆனால், ஃகாரிசு கருத்துப்படி, மூளையின் செயலையும் இயக்குகின்ற \"தன்னிருப்பு நிலை\" (subjectivity) ஒன்று ஏற்கப்பட முடியாது. இந்தத் \"தன்னிருப்பு நிலை\" இல்லையென்றால் மனித நிலைக்கு அப்பால் உள்ள ஓர் உயர்ந்த நிலையில் உள்ளவர்களின் \"நலன்\" உயரவேண்டும் என்றால் மனித இனம் அழியவேண்டும் என்றொரு சூழ்நிலை எழுந்தால் அப்போது மனித இனத்தைப் பலியாக்குவதற்கும் தயங்கப் போவதில்லை என்று ஃகாரிசு கூறுகிறார். இக்கருத்தையும் எதிர்த்து ஃப்ரேசர் விமர்சிக்கிறார்.\n\nதன்னிருப்பு நிலை என்று ஒன்று இல்லை என்று மறுக்கின்ற ஃகாரிசின் வாதம் முழுவதுமே இந்தத் தன்னிருப்பு நிலையின் வெளிப்பாடுதான் என்றும், இங்கே ஃகாரிசின் நிலைப்பாட்டில் ஆழ்ந்ததொரு முரண்பாடு தோன்றுகிறது என்றும் ஃப்ரேசர் சுட்டிக்காட்டுகிறார். கடவுள் நம்பிக்கையை மறுக்கின்ற ஃகாரிசு \"அறிவியல் சார்ந்த பகுத்தறிவு\" (scientific reason) மட்டுமே உண்டு, அதை விஞ்சிய எதுவும் இல்லை என்று வாதாடுகின்ற அதே மூச்சில், தமது வாதத்தைக் கடவுள் நம்பிக்கைபோல ஒரு நம்பிக்கையின் அடிப்படையில் கட்டி எழுப்புகிறாரே ஒழிய, அறிவியல் முறையில் நிரூபிக்கவில்லை என்பது ஃப்ரேசரின் விமர்சனம்.\n"}
{"id": "56528", "url": "https://ta.wikipedia.org/wiki?curid=56528", "title": "கிறித்தோபர் இட்சன்சு", "text": "கிறித்தோபர் இட்சன்சு\n\nகிறித்தோபர் இட்சன்சு (\"Christopher Hitchens\") என்பவர் ஐக்கிய இராச்சியத்தில் பிறந்த, அமெரிக்க எழுத்தாளர், ஊடகவியலாளர், இலக்கிய விமர்சகர். இவரது சமயத்தை நோக்கி, குறிப்பாக சமயத்தில் புனிதமாக கருதப்படுபவையை நோக்கிய விமர்சனங்களுக்காக இவர் பெரிதும் அறியப்படுகிறார். புதிய இறைமறுப்பு இயக்கத்தின் நான்கு குதிரைவீரர்களில் ஒருவராகக் கருதப்படுகிறார். (மற்ற மூவர்: சாம் ஃகாரிசு, ரிச்சர்ட் டாக்கின்சு, டேனியல் டென்னட்)\n\nமுன்னர் இடதுசாரி அரசியல் பார்வை கொண்ட இவர், சல்மான் ருஷ்டிக்கு எதிராக இரானிய இஸ்லாமிய முல்லாக்கள் ஃபத்வா விடப்பட்டபின்னர், இடதுசாரிகள் அதை ஆதரித்ததை எதிர்த்து இடதுசாரிப் பிரிவில் இருந்து விலகினார். இவர் 18 மேற்பட்ட நூல்களை எழுதியுள்ளார். இவற்றுள் அன்னை தெரசாவை விமர்சித்து இவர் எழுதிய 'த மிஷனரி பொஷிசன்' (The Missionary Position) நூல், சமய நம்பிக்கையை விமர்சித்து இவர் எழுதிய 'காட் இஸ் நாட் கிரேட்' (God Is Not Great) என்ற நூல் ஆகியவை பெரும் சர்ச்சையை எழுப்பியவை ஆகும்.\n\nSection::::தாக்கங்கள்.\nஜார்ஜ் ஆர்வெல், தாமஸ் பெய்ன், தாமஸ் ஜெஃவ்வர்சன், கார்ல் மார்க்ஸ், ரிச்சர்ட் டாக்கின்ஸ், லியோன் ட்ராட்ஸ்கி\n"}
{"id": "56537", "url": "https://ta.wikipedia.org/wiki?curid=56537", "title": "இசுலாமிய வரலாறு", "text": "இசுலாமிய வரலாறு\n\nஇஸ்லாமிய வரலாறு என்பது உலக முஸ்லிம்களின் வரலாற்றைக் குறிக்கும். இஸ்லாமிய வரலாற்றின் பல்வேறு காலகட்டங்களைப்பற்றிய ஆய்விற்கு \"இஸ்லாமிய உலகு\" மற்றும் \"இஸ்லாமிய சமுகம் அல்லது உம்மாஹ்\" ஆகிய கருதுகோள்கள் பற்றிய புரிதல் பயனுள்ளதாகும். இஸ்லாமிய உலகு என்பது தனியே முஸ்லிம்களை மாத்திரம் குறிக்கவில்லை. மாறாக இதர சமயங்களை பின்பற்றுவோரும் அதில் உள்ளடங்கியிருந்தனர். எனினும் இஸ்லாமிய உம்மாஹ் என்பது முஸ்லிம்களை மட்டுமே குறிக்கின்றது.\n\nஇஸ்லாமிய வரலாற்றைப் பொருத்தமட்டில், அது முஹமது நபியால் அறிவிக்கப்பட்ட நாள் முதல் வளர்ச்சியையே கண்டுள்ளது. முஹம்மது நபியின் வாழ்நாளிலேயே அது அராபியத் தீபகற்பம் முழுவதும் பரவியது. இது தவிர மற்றப் பகுதிகளிலும் இஸ்லாம் பரவ தொடங்கியது. முஹம்மது நபிக்கு பிறகு வந்த ராசிதுன் கலிபாக்கள், உமய்யா கலிபாக்கள், அப்பாசிய கலிபாக்கள், உதுமானிய பேரரசு மற்றும் பல இசுலாமியப் பேரரசுகளின் காரணமாக இஸ்லாம் உலகின் அனைத்து பகுதிகளிலும் பரவியது. முஹம்மது நபியின் மரணத்திலிருந்து மூன்று நூற்றாண்டுகளின் பிற்பாடு மேற்கே அட்லான்திக் சமுத்திரம் தொடங்கி கிழக்கே மத்திய ஆசியா வரையான நிலப்பரப்பு இஸ்லாமிய பேரரசின் ஆட்சியின் கீழ் வந்தது. அத்துடன் இசுலாமிய நாகரிகம் உலகின் கலாச்சார விஞ்ஞான வளர்ச்சிக்கு பங்களிப்புச் செலுத்தியதோடு பல விஞ்ஞானிகளையும் வானியலளர்களையும் கணித மேதைகளையும் மருத்துவர்களையும் தத்துவவியளாளர்களையும் உலகிற்கு தந்தது. மேலும் இசுலாமிய உலகில் தொழிநுட்பம், பொருளாதார உட்கட்டமைப்பு என்பனவும் சிறந்து விளங்கின. குர்ஆனை ஓதுதல் ஒரு முக்கிய விடயமாக இருந்ததன் காரணமாக உயர் எழுத்தறிவுவீதம் இஸ்லாமிய உலகில் காணப்பட்டது.\n\nஇக்காலப்பகுதி இஸ்லாத்தின் பொற்காலம் என வரலாற்றில் குறிக்கப்படுகிறது. மத்திய காலத்தின் பிற்பகுதியில் மொங்கோலிய படையெடுப்பினாலும் கறுப்புச் சாவு என்று வரலாற்றில் அறியப்படும் தொற்று நோய் பரவலினால் ஏற்பட்ட உயிரிழப்புகளினாலும் பாரசீகம் முதல் எகிப்து வரை பரவியிருந்த இஸ்லாமிய சாம்ராஜ்ஜியம் நலிவடைந்தது. இதனை தொடர்ந்தே துருக்கிய உதுமானிய பேரரசின் எழுச்சி ஆரம்பமானது. எனினும் 18ம் 19ம் நூற்றாண்டுகளில் பல இஸ்லாமிய சாம்ராஜ்ஜியத்தின் நிலப்பரப்புக்கள் ஐரோப்பிய வல்லரசுகளின் ஆதிக்கத்தின் கீழ் வந்தன. மேலும் முதலாம் உலகப்போரின் பின்னர் உதுமானிய பேரரசின் பகுதிகள் செவ்ரெஸ்ச்ச் ஒப்பந்தத்தின் பிரகாரம் பல நாடுகளாக பிரிக்கப்பட்டன. இதைத் தொடர்ந்து இஸ்லாமிய சாம்ராஜ்ஜியம் 1924ம் ஆண்டு முடிவுக்கு வந்தது. 20ம் நூற்றாண்டில் இசுலாமிய உலகை கம்யூனிசம் போன்ற பல்வேறுபட்ட சித்தாந்தங்கள் ஆட்கொண்டிருந்தபோதும் 21ம் நூற்றாண்டின் ஆரம்பத்திலிருந்து முஸ்லிம் உலகின் அரசியல் விடயங்களில் இஸ்லாம் முக்கியமான பாத்திரத்தை வகிக்க ஆரம்பித்திருக்கிறது.\n\nSection::::இஸ்லாமிய அரசுகளின் காலப்பகுதி.\nபேராசிரியர் மஜீத் கத்தூரியின் கருத்துப்படி முஸ்லிம்களின் அரசாங்க முறையும் இஸ்லாமிய அரசும் பல கட்டங்களாக வளர்ச்சியடைந்தது . இக்கட்டங்கள் பின்வரும் காலக்கோட்டினால் காட்டப்படுகிறது:\n\nSection::::இஸ்லாத்தின் ஆரம்பம்.\nஇசுலாத்திற்கு முந்தைய அரேபியா என்பது 630ம் ஆண்டில் இசுலாம் தோன்றுவதற்கு முற்பட்ட காலப்பகுதியைக் குறிக்கும். மத்தியகால அரேபியாவில் வர்த்தக சமயரீதியில் முக்கிய இடமாக விளங்கிய ஹிஜாஸிற்கு தெற்கேயுள்ள பகுதிகளில் குறைஷி என்ற அரபுக் குலம் அதிகாரமிக்கதாய் விளங்கியது. இக்குலமே மக்காவிலுள்ள அக்காலத்தில் முக்கியமான புனிதத்தலமாக விளங்கிய கஃபாவினை நிருவகித்தனர். முகம்மது நபி குறைஷிக்குலத்தில் பனூ ஹாஷிம் கோத்திரத்தில் பிறந்தார் .\n\nமுகம்மது நபிக்கு 610ம் ஆண்டிலிருந்து குர்ஆன் இறங்க ஆரம்பித்த போதும் இசுலாத்தின் எழுச்சி முஸ்லிம்கள் மக்காவிலிருந்து மதீனா எனும் நகருக்கு குடிபெயர்ந்ததிலிருந்தே ஆரம்பமானது. இந்த நிகழ்வு வரலாற்றில் ஹிஜ்ரா என்று அழைக்கப்படுகிறது. இசுலாமிய வரலாற்றின் இந்நிகழ்வின் முக்கியத்துவம் காரணமாக இசுலாமிய நாட்காட்டி ஹிஜ்ரி ஆண்டை மையமாக வைத்தே உருவாக்கப்பட்டது. மக்காவில் முகம்மது நபி இசுலாமிய அரசிற்கான அடித்தளத்தை இட்டதன் பிற்பாடு 628ம் ஆண்டிலே மக்கா குறைஷியர்களுக்கும் மதீனா முஸ்லிம்களுக்கும் ஹுதைபியா உடன்படிக்கை எனும் யுத்த நிறுத்த ஒப்பந்தம் கைச்சாத்தானது. இதன் காரணமாக பத்து வருடங்களுக்கு இருதரப்பாருக்குமிடயே சமாதானம் நிலவியது. எனினும் குறைஷிகளும் அவர்களோடு கூட்டணி வைத்திருந்த பக்ர் கோத்திரமும் முஸ்லிம்களோடு கூட்டணி வைத்திருந்த குஷாஹ் கோத்திரத்தின் மீது தாக்குதல் நடத்தியதன் காரணமாக இவ்வொப்பந்தம் முறிவடைந்தது. இதைத்தொடர்ந்து 630ம் ஆண்டிலே மக்கா முஸ்லிம்களால் வெற்றி கொள்ளப்பட்டது. 632ம் ஆண்டு முகம்மது நபியின் மரணமடைந்தார்.\n\nSection::::நகர அரசுகள் மற்றும் பேரரசுகள் காலப்பகுதி.\nமுகம்மது நபியின் மரணத்தை தொடர்ந்து இசுலாமிய அரசு பல கலீபாக்களால் ஆட்சி செய்யப்பட்டது: அபூபக்ர் சித்தீக் (632-634), உமர் இப்னு கத்தாப் (1ம் உமர், 634-644), உதுமான் இப்னு அப்வான் (644-656), அலி இப்னு அபீதாலிப் (656-661). சுன்னி முஸ்லிம்கள் இந்நால்வரையும் நேர்வழிநின்ற கலீபாக்கள் என்று பொருள்படும் \"கலீபதுர் ராஷிதூன்\" என்று அழைக்கின்றனர். இவர்களின் காலப்பகுதியிலேயே பாரசீகம், எகிப்து, மத்திய கிழக்கு நாடுகள் மற்றும் வட ஆபிரிக்க நாடுகள் என்பன கைப்பற்றப்பட்டன. மேலும் கலீபா உதுமான் இப்னு அப்வானினால் 650ற்கும் 656ற்கும் இடைப்பட்ட காலப்பகுதிகளில் குர்ஆன் முழுமையான புத்தகவடிவில் தொகுக்கப்பட்டது. பின்பு அதன் பிரதிகள் விரிவடைந்து செல்லும் இசுலாமிய சாம்ராஜ்ஜியத்தின் பல்வேறு பகுதிகளுக்கும் அனுப்பப்பட்டது . எனினும் இசுலாமிய சாம்ராஜ்ஜியதில் ஏற்பட்ட பிரிவினைகள் இறுதி இரு ராஷிதூன் கலீபாக்களும் கொலை செய்யப்பட காரணமானது. இதில் கலீபா உதுமானின் கொலையை தொடர்ந்து அலீயின் ஆட்சியுரிமை தொடர்பான பிணக்கு இசுலாமிய வரலாற்றில் முதலாம் பித்னா என்று அழைக்கப்படும் உள்நாட்டுப் போரிற்கு வழிகோலியது. கலீபா அலீயின் மரணத்துடன் ராஷிதூன் கலீபாக்களின் காலப்பகுதி முடிவுக்கு வந்தது. இதைத் தொடர்ந்து 1ம் முஆவியா ஆட்சிபீடமேறினார் . இதிலிருந்து உமைய்யாக்களின் ஆட்சி ஆரம்பமானது.\n\nSection::::உமையா கலீபகம்.\n666ம் ஆண்டு அப்துர் ரஹ்மான் இப்னு அபூபக்கரின் மரணத்தை தொடர்ந்து உமையா கலீபா முதலாம் முஆவியா இசுலாமிய கிலாபத்தின் அதிகாரத்தை உமையாக்களின் கீழ் கொண்டுவந்தார் . \"உமையா\" என்ற பெயர் முதலாம் உமையா கலீபாவின் முப்பாட்டனாரான உமையா இப்னு அப்துஷ் ஷம்ஸ் என்பவரது பெயரிலிருந்து தோன்றியது. உமையாப் பரம்பரையின் தொடக்கம் மக்காவாக இருந்தபோதிலும் திமிஷ்கு உமையா கிலாபத்தின் தலைநகராக விளங்கியது. உமையாக்கள் இசுலாத்தினை அரபிகளுக்கு மட்டுமே உரித்தான ஒரு சமயமாகவே கருதினர். அரபியல்லாத ஒருவர் இசுலாம் மதத்தை தழுவ வேண்டுமெனில் அந்நபர் முதலில் ஏதாவதொரு அரபுச் சமூகத்தின் உறுப்பினராய் சேர வேண்டியிருந்தது. மவாலி என்றழைக்கப்பட்ட அரபியல்லாத முஸ்லிம்கள் உமையாக்களின் காலத்தில் அரபு முஸ்லிம்களுக்குச் சமமாக சமூக பொருளாதார தகுதியைப் பெற்றிருக்கவில்லை.\n\nஉமையாக்கள் உச்ச கட்டத்திலிருந்த போது ஐந்து மில்லியன் சதுர மைல்களுக்குக் கூடிய நிலப்பரப்பு அவர்களது ஆட்சியின் கீழிருந்தது. உமையாக்களின் ஆட்சி அப்பாசியர்களின் வெற்றியோடு முடிவுக்கு வந்தது. இதன் பிற்பாடு உமையாக்கள் வட ஆபிரிக்காவினூடாக அந்தலூசுக்குத் தப்பிச் சென்று அங்கிருந்தவாறு குர்துபா கலீபகத்தை நிலைநாட்டினார்கள்.\n\nSection::::கலிபாக்கள் எழுச்சி.\nமுகம்மது நபி இறந்தபொழுது அவரது ஆட்சியின் கீழ் மொத்த அரேபிய தீபகற்பமும் இருந்தது. அதற்கு அவருக்கு பிறகு அதை ஆளுவதற்கு அபூபக்கர் எனபவர் நியமிக்கப்பட்டார். இவருக்கு பிறகு உமர், உசுமான் மற்றும் அலீ ஆகியோர் ஆட்சி செய்தனர். இவர்கள் நால்வரும் ரசூத்தீன் கலிபாக்கள் என அழைக்கப்படுகின்றனர்.இவர்களுக்கு பிறகு உமய்யா கலிபாக்கள் மற்றும் அப்பாசிய கலிபாக்கள் ஆகியோர் இசுலாமிய பேரரசை உலகில் விரிவுப்படுத்தினர். இவர்களின் ஆட்சியின் கீழ் அரேபிய தீபகர்ப்பம், வடக்கு மற்றும் வடமேற்கு ஆப்பிரிக்கா, மத்திய ஆசியா, ஆப்கானிசுத்தான், சிந்து மற்றும் போர்ச்சுக்கல், எசுப்பானியா ஆகிய பகுதிகள் வந்தன. இந்த பகுதிகளில் எல்லாம் இசுலாம் வேகமாக பரவியது. குறிப்பாக அப்பாசிய கலிபாக்கள் ஆட்சிகாலம் 'இசுலாமின் பொற்காலம்' என அழைக்கப்படுகின்றது. இந்த காலத்தில் இசுலாம் கலை மற்றும் அறிவியல் ஆகிய துறைகளிலும் செழித்து வளர்ந்தது. துருக்கியின் ஒட்டாமன் பேரரசின் எழுச்சிக்குப்பிறகு பிறகு, கலிபாக்கள் ஆட்சி முடிவுக்கு வந்தது.\n\nSection::::டமஸ்கஸிலிருந்து ஆண்ட கலீபாக்கள்.\nமுஆவிய டமஸ்கஸை அழகானதொரு நகரமாக மாற்றினார். மேலும் இசுலாமிய பேரரசின் எல்லைகளை ஒரு கட்டத்தில் கொன்ஸ்தாந்திநோபிள் வரைக்கும் விரிவுபடுத்தினார். எனினும் அனடோலியாவை அண்டியிருந்த பகுதிகளை அவரால் தொடர்ந்தும் தனது கட்டுப்பாட்டில் வைத்திருக்க முடியவில்லை. சுன்னி முஸ்லிம்கள் இவரை உள்நாட்டு யுத்ததினை தொடர்ந்து ஏற்பட்ட குழப்பநிலையிலிருந்து முஸ்லிம் தேசத்தினை மீட்டெடுத்து அதன் இஸ்திரத்தன்மைக்கு உதவியவராக கருதியபோதும் சீயா முஸ்லிம்கள் இவரால்தான் அப்போர் ஆரம்பித்ததாக குற்றஞ்சாட்டுகின்றனர். அத்தோடு தனது அதிகாரத்தை தக்கவைப்பதற்காக பல விடயங்களை இட்டுக்கட்டியதாகவும் நபியின் குடும்பத்தவர் பற்றி தவறாக கதை பரப்பியதாகவும் தன்னை எதிர்த்தவர்களை பைசாந்தியப் பேரரசில் அடிமையாக விற்றதாகவும் முஆவியாமீது சீயாக்கள் குற்றம் சுமத்துகின்றனர் . முஆவியாவினை பொறுத்தவரை மகன் யஸீதை அவரைத் தொடர்ந்து ஆட்சியாளராக பிரகடனம் செய்தது மிகவும் சர்ச்சைக்குரிய ஒரு விடயமாக பார்க்கப்படுகிறது.\n\nமுஆவியாவினை தொடர்ந்து ஆட்சிபீடமேறிய யஸீதின் காலப்பகுதியிலே முஸ்லிம்கள் பல பின்னடைவுகளை சந்தித்தனர். 682ம் ஆண்டில் யஸீத் உக்பா இப்னு நபியை வட ஆபிரிக்காவின் ஆளுநராக நியமித்தார். உக்பா பெர்பர் இனத்தவர்களுடனும் பைசாந்தியர்களுடனான பல யுத்தங்களை வெற்றி கொண்ட போதும் உக்பாவும் அவரது படையினரும் பிஸ்க்ரா என்ற இடத்தில் கைஸலா தலைமையிலான பெர்பெர் படையினால் பதுங்கியிருந்து நடத்தப் பட்ட தாக்குதலில் கொல்லப்பட்டனர். இதைத்தொடர்ந்து பெர்பெர்கள் முஸ்லிம் படையினரை வட ஆபிரிக்காவிலிருந்து விரட்டியடித்தனர் . மேலும் உமையாக்கள் கடலில் தங்களுக்கிருந்த ஆதிக்கத்தையும் இழந்தனர். இதன் காரணமாக ரொட்ஸ் மற்றும் க்ரீட் தீவுகளையும் கைவிட வேண்டியேற்பட்டது.\n\nஇரண்டாம் முஆவியாவின் காலப்பகுதி உள்நாட்டுப் போர்களின் காரணமாக மிகவும் குழப்பம் நிறைந்ததாக காணப்பட்டது. எனினும் இக்குழப்பங்கள் நன்கு படித்த ஆளுமையுள்ளவராக விளங்கிய அப்துல் மலிக் இப்னு மர்வான் ஆட்சியாளராக பொறுப்பேற்றதை தொடர்ந்து பெரிதும் குறைவடைந்தது. அத்துடன் இவரது காலப்பகுதியிலே முக்கியமான ஆவணங்களனைத்தும் அரபு மொழிக்கு மொழிமாற்றம் செய்யப்பட்டன. மேலும் முழு முஸ்லிம் உலகிற்கும் ஒரு நாணய அலகை அறிமுகப்படுத்தினார். இதன் காரணமாக 692ம் ஆண்டு பைசாந்தியப் பேரரசனான இரண்டாம் யஸ்டினியன் முஸ்லிம்கள் மீது போர் தொடுத்தான். செபஸ்டொபொலிஸ் யுத்தம் என்றழைக்கப்படும் இந்தப் போரில் அப்துல் மலிக் இப்னு மர்வானின் படைகள் பைசாந்தியர்களை தோற்கடித்தன. இதன் பிற்பாடு நாணய அலகு முஸ்லிம் உலகின் பிரத்தியேகமான நாணய அலகாக உபயோகிக்கப்பட்டு வந்தது. அப்துல் மலிக் முஸ்லிம் உலகின் ஆட்சியை இஸ்திரப்படுத்தியதல்லாமல் விவசாயம் மற்றும் வர்த்தகம் என்பவற்றிலும் சீர்திருத்தத்தை கொண்டு வந்தார். அத்தோடு அரபு மொழியை அரச கரும மொழியாக்கினார். மேலும் கிரமமான தபால் சேவையும் இவரால் ஆரம்பித்து வைக்கப்பட்டது.\nஇரண்டாம் வலீத் எகிப்து மற்றும் பைசாந்தியப் பேரரசுகளின் பகுதிகளை மீளவும் கைப்பற்றியதோடு வட ஆபிரிக்காவின் மேற்குப்பகுதி மற்றும் கார்தேஜ் ஆகிய நிலப்பரப்புகளையும் தனது கட்டுப்பாட்டில் கொண்டு வந்தார். மேலும் தாரிக் இப்னு சியாத் தலைமையிலான முஸ்லிம் இராணுவம் ஜிப்ரொல்டர் நீரிணையை கடந்து ஸ்பெயினை கைப்பற்ற ஆரம்பித்தது. ஸ்பெயினின் விஸ்கொத் இன ஆட்சியாளர்கள் லிஸ்பன் நகரத்தின் வீழ்ச்சியுடன் முற்றுமுழுதாக முஸ்லிம்களால் தோற்கடிக்கப்பட்டனர். இதேவேளை முகம்மது இப்னு காஸிம் தலைமையிலான முஸ்லிம் படை இந்துகுஷ் வரையிலான கீழைத்தேய நாடுகளை வெற்றிகொண்டது. இதன் மூலம் அல் வலீத் காலப்பிரிவில் இசுலாமிய கிலாபத் மேற்கே ஸ்பெயின் முதல் கிழக்கே இந்தியா வரை வியாபித்திருந்தது. அல்ஹஜ்ஜாஜ் இப்னு யூசுப் படைத்தலைவர்களை தெரிவு செய்வதிலும் அவர்களை வழிநடத்துவதிலும் மிகப் பெரிய பங்காற்றினார். அல்-வலீத் கட்டுக்கோப்பானதொரு இராணுவத்தை விஸ்தரிப்பதிலும் உமைய்யாக் காலப்பிரிவிலேயே மிகவும் வலிமை பொருந்தியதொரு கப்பற் படையை உருவாக்குவதிலும் மிகவும் கவனம் செலுத்தினார். இவ்வாறான காரணங்களே அவரது கிலாபத் ஸ்பெயின் வரை விரிவடைய உதவின. அல் வலீதின் காலப்பிரிவு இசுலாமிய சாம்ராஜ்ஜியத்தின் உச்சமாக கருதப்படுகிறது.\n\nSection::::சிலுவைப்போர்கள்.\nசிலுவைப்போர்கள் எனப்படுவது ஐரோப்பிய கிறித்துவ மன்னர்களுக்கும், சலாத்தீன் போன்ற இசுலாமிய மன்னர்களுக்கும் இடையில் ஏற்பட்ட தொடர் போர்களை குறிக்கும். 9ம் நூற்றாண்டுவாக்கில் ஐரோப்பிய படைகள் இசுலாமியர்களின் வசம் இருந்த செருசலேம் நகரை கைப்பற்ற தொடர்ந்து பல படையெடுப்புகளை நடத்தினர். இந்த போர்களின் காரணமாக செருசலேம் நகர், கிறித்தவர் மற்றும் இசுலாமியர் கைகளில் மாறிமாறி வந்தது. இசுலாமிய வரலாற்றில் மிக முக்கியமான இந்த போர்களின் இறுதியில் செருசலேம் நகரம் இசுலாமியர்களின் கைகளிலேயே வந்தது.\n\nSection::::துருக்கிய, இரானிய மற்றும் மொகலாய பேரரசுகள்.\nஅப்பாசிய கலிபாக்களின் இறுதி காலத்தில் எழுச்சி பெற்ற துருக்கியர்கள், அவர்களின் அநேக பகுதிகளை கைப்பற்றினர். இதன் பிறகு இசுலாம் மதத்தை ஏற்ற அவர்கள், 'ஒட்டாமன் பேரரசு' என்ற பேரரசை ஏற்படுத்தினர். தங்களையும் கலிபாக்கள் என அழைத்துக்கொண்ட இவர்களின் ஆட்சியில் இசுலாம் மிக வேகமாக பரவியது. இவர்களின் ஆட்சி முதலாம் உலக யுத்தம் வரை தொடர்ந்தது.\n\nஅதே சமயம் 16ம் நூற்றாண்டு வாக்கில் பாரசீக பகுதிகளில் சியா இசுலாம் பிரிவை சேர்ந்த சா மன்னர்களால் சியா பேரரசு தோற்றுவிக்கப்பட்டது. இந்த பேரரசு சுமார் இரண்டு நூற்றாண்டுகள் வரை பாரசீக பகுதிகளில் கோலோச்சியது. \nஇதே போல இந்தியாவில் துருக்கிய - மங்கோலிய இனத்தை சேர்ந்த பாபர் என்பவரால் மொகலாய பேரரசு நிறுவப்பட்டது. 18ம் நூற்றாண்டு வரை தொடர்ந்த இந்த பேரரசு, ஆங்கிலேய காலணி ஆதிக்கத்தின் காரணமாக முடிவுக்கு வந்தது. இது தவிர பல சிறிய மற்றும் குறுகிய கால இசுலாமிய அரசுகள் இந்த பகுதிகளில் ஆட்சியை அமைத்தன. மேற்கூரிய இந்த இசுலாமிய பேரரசுகள் காரணமாக தெற்காசிய பகுதிகளில் இசுலாம் மதம் பரவியது. இந்த பேரரசுகளால் மட்டும் அன்றி வியாபாரிகள் மற்றும் போதகர்கள் மூலமாகவும் இசுலாம் மதம் பரவியது.\n\nSection::::நவீன காலம்.\nஇரண்டாம் உலக யுத்தத்தின் பிறகு, பல புதிய நாடுகள் உதயமாகின. அவ்வாறு உருவான ஒரு நாடே இசுரேல் ஆகும். இது பிரித்தானியப் பேரரசின் ஒரு பகுதியான பாலஸ்தீனத்தில் அமைக்கப்பட்டது. யூதர்களுக்காக அமைக்கப்பட்ட இந்த நாட்டினால், பூர்வீக பாலஸ்தீனியர்களின் நாடாளும் உரிமை பறிபோனது. இதன் காரணமாக பாலசுத்தீனீய விடுதலை இயக்கங்கள் தோன்றின. யாசர் அராபத் போன்றவர்கள் தலைமையில் தோன்றிய இந்த இயக்கங்கள் பின்னாளில் நடைபெற்ற இஸ்ரேலிய ராணுவ தாக்குதல், மற்றும் அல்-அக்சா மசூதி நெருப்பிடப்பட்டது காரணமாக தீவிரவாத இயக்கங்களாக மாறின.\nமேலும் ஈராக் - குவைத் போரின் காரணமாக சவூதி அரேபியா நாட்டில் முகாமிட்ட அமெரிக்க ராணுவ படைகள், அங்கேயே நிரந்தரமாக தங்கியதன் காரணமாகவும், இசுரேல் நாட்டை அமெரிக்கா ஆதரித்து வருவதன் காரணமாகவும் இசுலாமியர்களில் பெரும்பாலோர் அமெரிக்கா மற்றும் மேலை நாடுகளை வெறுக்கத் தொடங்கினர். இதன் காரணமாகவும் அல்-கொய்தா போன்ற தீவிரவாத இயக்கங்கள் தோன்றின. இந்த இயக்கங்களின் காரணமாக இசுலாம் ஒரு தீவிரவாத மதம் போன்ற தோற்றம் பெற்றது. இருப்பினும் ஆசிய-ஆப்பிரிக்க நாட்டு இசுலாமியர்களின் வியாபார பெயர்வு காரணமாக, புதிய பகுதிகளிலும் இசுலாம் பரவுகின்றது. இதைத் தவிர பொருளாதார மற்றும் கல்வியின் பொருட்டு புலம்பெயரும் இசுலாமியர்களின் காரணமாக மற்ற மேற்கத்திய நாடுகளிலும் இசுலாம் மதம் பரவுகின்றது.\n\nSection::::இசுலாமிய பரவல்.\nஉலகில் ஏறக்குறைய 180 கோடி மக்கள் இசுலாமிய மதத்தை பின்பற்றுகின்றனர். மொத்த உலக நாடுகளில் 30 - 40 நாடுகளில் இசுலாமியர்கள் பெரும்பான்மையாக வசிக்கின்றனர். மொத்த மக்கள் தொகையில் 20 % முசுலிம்கள் அரபு நாடுகளில் வசிக்கின்றனர். கண்டங்கள் வரிசையில் ஆசிய கண்டத்தில் அதிக இசுலாமியர்கள் வசிக்கின்றனர். மேலும் இதுவே உலகின் இரண்டாவது பெரிய மதமாக இருக்கின்றது.\n\nSection::::மசூதிகள்.\nமசூதிகள் எனப்படுவது இசுலாமியர்கள் பிரார்த்தனை நடத்துவதற்காக கட்டப்படும் கட்டிடங்கள் ஆகும். இவை அனைத்தும் சவூதி அரேபியா நாட்டில் உள்ள மெக்கா நகரில் கட்டப்பட்டுள்ள புனித காபாவை நோக்கியே கட்டப்படுகின்றன. இவை பிரார்த்தனை நடத்துவதற்காக மட்டும் அன்றி மக்கள் சந்தித்து தங்கள் பொது பிரச்சனைகளை பேசுவதற்ககும், இசுலாமிய கல்வியை கற்பதற்கும் உதவுகின்றன. ஏழாம் நூற்றாண்டு வரை பொதுவாக அரேபிய பாணியில் மட்டும் கட்டப்பட்டுவந்த மசூதிகள், இன்றைய நாட்களில் மற்ற கலாச்சார அமைப்புகளிலும் கட்டப்படுகின்றன.\n\nSection::::நாள்காட்டி.\nஇசுலாமிய நாள்காட்டி சந்திரனை மையமாக வைத்து கணக்கிடப்படுகின்றது. உமர் (ரலி) காலத்தில்தான் இசுலாமிய நாள்காட்டி முறை அறிமுகப்படுத்தப்பட்டது. கி.பி 622ம் ஆண்டு மக்காவிலிருந்து மதீனா நகருக்கு முகம்மது நபி(சல்) தப்பி சென்ற நிகழ்ச்சி 'ஹிஜ்ரத்' என அழைக்கப்படுகின்றது. இந்த நாளில் இருந்தே இசுலாமிய வருடங்கள் கணக்கிடப்படுகின்றன. இதை முன்னிட்டே இசுலாமிய வருடங்கள் 'ஹிஜ்ரி' என அழைக்கப்படுகின்றன. 30 வருட சுற்றுமுறையை அடிப்படையாக கொண்ட இசுலாமிய வருட முறை, 354 நாட்களை கொண்ட பத்தொன்பது சாதாரண வருடங்களையும், 355 நாட்களை கொண்ட பதினொன்று லீப் ஆண்டுகளையும் கொண்டது. \nஇசுலாமிய பண்டிகைகள் அனைத்துமே, இசுலாமிய ஹிஜ்ரி முறையையே பின்பற்றி கொண்டாடப்படுகின்றன. இசுலாமியர்களின் முக்கியமான பண்டிகைகளான தியாகப்பெருநாள் (பக்ரித் பண்டிகை - ஈத் உல் அள்ஹா) மற்றும் நோன்பு பெருநாள் (ரமலான் பண்டிகை - ஈத் உல் ஃபித்ர்) ஆகியவை முறையே துல்ஹஜ் 10ம் நாளும், ஷவ்வால் முதல் நாளும் (ரமலான் கடைசி) கொண்டாடப்படுகின்றது.\n\n"}
{"id": "56545", "url": "https://ta.wikipedia.org/wiki?curid=56545", "title": "நால்வரி எலி", "text": "நால்வரி எலி\n\nநால்வரி எலி அல்லது நால்வரி புல் எலி (\"Four-Striped Grass Mouse\") என்பது முதுகில் நான்கு கறுப்பு வரிகள் கொண்ட கொறிணிகள் வரிசையில் \"மூரிடீ\" (Muridae) என்னும் எலிகள் குடும்பத்தில் \"இராப்டோமிசு\" (Rhabdomys) என்னும் பேரினத்தில் உள்ள ஓர் எலி வகையாகும். தென்னிந்தியாவில் காணப்படும் அணில்கள் போலும், வட அமெரிக்காவில் காணப்படும் சிப்மங்க் என்னும் அணில்வகை விலங்கு போலும், முதுகில் கறுப்பும் வெள்ளையுமாக கோடுகள் கொண்டுள்ள எலி இனமாகும். இவ்வெலி ஆப்பிரிக்காவில் பல நாடுகளில் காணப்படுகின்றது. உயர்ந்த மலைப் பகுதிகளிலும், 4600 மீ வரையிலான உயரத்திலும் காணப்படுகின்றது. ஆப்பிரிக்காவில் அங்கோலா, போட்சுவானா, காங்கோ, கென்யா, தான்சானியா, உகாண்டா, லெசோத்தோ, மலாவி, மொசாம்பிக், நமீபியா, தென் ஆப்பிரிக்கா, சாம்பியா, சிம்பாபுவே ஆகிய நாடுகளில் காணலாம். புற்கள் இடையே உணவு தேடுவதால் நால்வரி புல் எலி என்றும் பெயர் கொண்டது. \n\nவளர்ந்த நால்வரி எலி சராசரியாக 51 கிராம் எடை கொண்டிருக்கும். இது ஏறத்தாழ 5 ஆண்டுகள் உயிர்வாழ்கின்றன. பொதுவான உடல் வெப்பநிலை 37°செ இருக்கும். இவ்வெலிகள் 29 நாட்களுக்கு ஒருமுறை இனப்பெருக்கம் செய்கின்றன. கருவுற்றிருக்கும் காலம் (சினைக் காலம்) 25 நாட்கள். ஆண் எலிகள் 64 நாட்களில் இனப்பெருக்கத்திற்கான முதிர்ச்சி அடைகின்றன, ஆனால் பெண் எலிகள் 42 நாட்களிலேயே முதிர்ச்சி அடைகின்றன. குட்டிகளின் எண்ணிக்கை சராசரியாக 6. பிறக்கும்பொழுது குட்டிகளின் எடை சராசரியாக 3 கிராமே இருக்கும்\n\n"}
{"id": "56553", "url": "https://ta.wikipedia.org/wiki?curid=56553", "title": "பாட்னா உயர் நீதிமன்றம்", "text": "பாட்னா உயர் நீதிமன்றம்\n\nபாட்னா உயர் நீதிமன்றம் பிப்ரவரி 3, 1916, ம் ஆண்டு இந்திய அரசு சட்டம், 1915, ன் படி பீகார் மாநில உயர் நீதிமன்றம் அதன் தலைநகரான பாட்னாவில் துவங்கப்பட்டு இயங்கிக் கொண்டிருக்கின்றது.\n\nஇதன் தற்பொழுதய தலைமை நீதிபதி நீதியரசர் சஞ்சய் கரோல்.\n"}
{"id": "56558", "url": "https://ta.wikipedia.org/wiki?curid=56558", "title": "பம்பாய் உயர் நீதிமன்றம்", "text": "பம்பாய் உயர் நீதிமன்றம்\n\nபம்பாய் உயர் நீதிமன்றம் ஆகஸ்டு 14, 1862 அன்று ஆரம்பிக்கப்பட்டது. 1995 ஆம்ஆண்டு பம்பாய் என்றத் தலைநகரப் பெயர் மும்பை என்று அதிகாரப்பூர்மாக மாற்றப்பட்டும் பம்பாய் உயர் நீதிமன்மன்றம் மட்டும் தன் பழையப் பெயருடன் நீடித்திருக்கும் வாய்ப்பைப் பெற்று இன்றும் பம்பாய் உயர் நீதிமன்றம் என்றே அழைக்கப்படுகின்றது.\n\nஇந்நீதிமன்றத்தின்பணியாற்றும் நீதிபதிகளின் எண்ணிக்கை 60. இங்கு வழக்குகளின் எண்ணிக்கை அதிகமிருப்பதால் நீதிபதிகளின் எண்ணிக்கையை உயர்த்தக் கோரி சமர்ப்பித்த மனுவும் அரசின் ஆய்வில் உள்ளது. \n\nஇதன் நீதிபரிபாலணத்தில் உள்ளடங்கிய மாநிலங்கள் மகாராட்டிரம், கோவா மற்றும் யூனியன் பிரதேசங்களான தமன் தியூ, தாத்ரா மற்றும் நாகர் அவேலி. இதன் அமர்வுகள் முறையே நாக்பூர்,அவுரங்காபாத் மற்றும் பனாஜி ஆகிய இடங்களில் நடைபெறுகின்றன.\n"}
{"id": "56561", "url": "https://ta.wikipedia.org/wiki?curid=56561", "title": "ஒரிசா உயர் நீதிமன்றம்", "text": "ஒரிசா உயர் நீதிமன்றம்\n\nஒரிசா உயர் நீதிமன்றம் ஏப்ரல் 3, 1948, ல் ஒரிசா உயர் நீதிமன்ற ஆணை, 1948 ன் படி ஒரிசா மாநிலத்தில் துவங்கப்பட்ட இந்நீதிமன்றம் கட்டாக்கைத் தலைமையகமாகக் கொண்டு இயங்கி வருகின்றது. \n\nஇங்கு ஒப்புதல் அளிக்கப்பட்ட நீதிபதிகளின் எண்ணிக்கை 27 ஆகும். \n\n"}
{"id": "56566", "url": "https://ta.wikipedia.org/wiki?curid=56566", "title": "பஞ்சாப் மற்றும் அரியானா உயர் நீதிமன்றம்", "text": "பஞ்சாப் மற்றும் அரியானா உயர் நீதிமன்றம்\n\nபஞ்சாப் மற்றும் அரியானா உயர் நீதிமன்றம் - பஞ்சாப் மற்றும் அரியானா என்ற இரு மாநிலங்கள் மற்றும் யூனியன் பிரதேசமான சண்டிகருக்கும் அமைக்கப்பெற்ற பொதுவான உயர் நீதிமன்றமாகும். இந்நீதிமன்றம் பஞ்சாப் மற்றும் அரியானா தலைநகராமான சண்டிகரில் அமைக்கப்பட்டுள்ளது. \n\nஜனவரி 5, 2008 நிலவரப்படி இதன் நீதிபதிகளின் எண்ணிக்கை 42 ஆகும். \n"}
{"id": "56568", "url": "https://ta.wikipedia.org/wiki?curid=56568", "title": "கேரள உயர் நீதிமன்றம்", "text": "கேரள உயர் நீதிமன்றம்\n\nகேரள உயர் நீதிமன்றம், இந்திய மாநிலமான கேரளா, ஒன்றியப் பகுதியான இலட்சத்தீவுகள் ஆகிய பகுதிகளின் உயர் நீதிமன்றம் ஆகும். இது கொச்சியில் அமைந்துள்ளது. இந்த நீதிமன்ற மாநில மறுசீரமைப்புச் சட்டம், 1956 படி நவம்பர் 1, 1956 முதல் செயற்பட்டு வருகிறது.\n\n"}
{"id": "56569", "url": "https://ta.wikipedia.org/wiki?curid=56569", "title": "விண்டோஸ் மீட்டிங் ஸ்பேஸ்", "text": "விண்டோஸ் மீட்டிங் ஸ்பேஸ்\n\nவிண்டோஸ் விஸ்டாவும் அதற்கு மேற்பட்ட கணினிகளிலும் 2-10 பயனர்களை ஒரே நேரத்தில் சகாக்களுக்கிடையிலான முறையில் (Peer-to-Peer) உரையாடுவதற்கென உருவாக்கப்பட்டதே விண்டோஸ் மீட்டிங் ஸ்பேஸ் ஆகும். இது ஏற்கனவே இருந்த நெட்மீட்டிங் மென்பொருளை மாற்றீடு செய்துள்ளதுள்ளதுடன் மைக்ரோபோன் ஒலி/ஒளி அமைப்பிலான கலந்துரையாடல்களை மேற்கொள்ளும் வசதி நீக்கப்பட்டுள்ளது. \n\nவிண்டோஸ் மீட்டிங் ஸ்பேஸ் நினைத்தவுடன் ஓர் கூட்டத்தை ஆரம்பிக்கும் வசதி, பிரயோகங்களைப் பகிர்தல். கோப்புக்களைப் பகிர்தல ஆகிய வசதிகளைக் கொண்டுள்ளது. \n\nவிண்டோஸ் விஸ்டா ஹோம் பேசிக் பதிப்பில் விண்டோஸ் லைவ் மீட்டிங் பேஸ் உள்ளடக்கப்படவில்லை. விண்டோஸ் விஸ்டா ஹோம் பிறிமியம், பிஸ்னஸ், அல்டிமேட் பதிப்புக்கள் இந்த வசதியை உள்ளடகியுள்ளது. \nகுறிப்பு: விண்டோஸ் மீட்டிங் ஸ்பேசில் ஒரு சமயத்தில் ஒரே ஒரு கூட்டத்தில் மாத்திரமே பங்குபற்றலாம். ஒருகூட்டத்தில் இருந்து மற்றோரு கூட்டத்தில் கலந்து கொள்ளவிரும்பினால் முதலில் பங்குபற்றிக் கொண்டிருக்கும் கூட்டத்தில் இருந்து வெளியேறியே மற்றைய கூட்டத்தில் கலந்து கொள்ளலாம். ஒரே நேரத்தில் ஒன்றிற்கு மேற்பட்ட கூட்டத்தில் கலந்து கொள்ளும் வசதி கிடையாது. \n"}
{"id": "56571", "url": "https://ta.wikipedia.org/wiki?curid=56571", "title": "ஜார்க்கண்ட் உயர் நீதிமன்றம்", "text": "ஜார்க்கண்ட் உயர் நீதிமன்றம்\n\nஜார்க்கண்ட் உயர் நீதிமன்றம் இந்திய உயர் நீதிமன்றங்களில் புதிதாகத் துவங்கப்பட்ட நீதிமன்றமாகும். பீகார் மறுசிரமைப்புச் சட்டம், 2000, த்தின் படி பீகார் மாநிலத்திலிருந்து ஜார்க்கண்ட் பிரிக்கப்பட்டபொழுது இந்நீதிமன்றம் உருவாக்கப்பட்டது. \n\nமாநிலத்தின் தலைநகரமான ராஞ்சியை தலைமையகாமாகக் கொண்டு செயலாற்றுகின்றது. இதன் ஒப்புதல் அளிக்கப்பெற்ற நீதிபதிகளின் எண்ணிக்கை 12 ஆகும்.\n"}
{"id": "56572", "url": "https://ta.wikipedia.org/wiki?curid=56572", "title": "ஆந்திரப் பிரதேச உயர் நீதிமன்றம்", "text": "ஆந்திரப் பிரதேச உயர் நீதிமன்றம்\n\nஆந்திரப் பிரதேச உயர் நீதிமன்றம் , ஜூலை 5, 1954, ஆந்திர மாநில சட்டம் , 1953 ன் படி, இந்திய மாநிலங்களில் ஒன்றான ஆந்திரப் பிரதேச மாநிலத்தில் ஆரம்பிக்கப்பட்டது. இதன் நீதி இருக்கை மாநிலத் தலைநகரான ஐதராபாத்தில் , ஒப்புதல் அளிக்கப்பட்ட நீதிபதிகளின் எண்ணிக்கையாக 39 பேர்களுடன் செயல்படுகின்றது.\n"}
{"id": "56574", "url": "https://ta.wikipedia.org/wiki?curid=56574", "title": "சிக்கிம் உயர் நீதிமன்றம்", "text": "சிக்கிம் உயர் நீதிமன்றம்\n\nசிக்கிம் உயர் நீதிமன்றம், 1975 ல் சிக்கிம் இந்தாயாவின் பகுதியாக இணைந்தபொழுது சிக்கிம் மாநில உயர்நீதிமன்றமாக நிறுவப்பட்டது. மாநிலத் தலைநகரமான காங்டாக்கைத் தலைமையகாமாகக் கொண்டு இயங்கிகின்றது.\n"}
{"id": "56575", "url": "https://ta.wikipedia.org/wiki?curid=56575", "title": "அலகாபாத் உயர் நீதிமன்றம்", "text": "அலகாபாத் உயர் நீதிமன்றம்\n\nஅலகாபாத் உயர் நீதிமன்றம் - இந்திய மாநிலமான உத்திரபிரதேசத்தின் உயர் நீதிமன்றமாகும். 1950 ல் நிறுவப்பட்ட இந்நீதிமன்றம் தான் இந்தியாவால் நியமிக்கபெற்ற முதல் உயர் நீதிமன்றமாகும். இதன் தற்பொழுதய அமர்வு நீதிமன்றம் லக்னோவில் இயங்குகின்றது.\n\nஇங்கு அதிகபட்ச எண்ணிக்கையாக ஒப்புதல் அளிக்கப்பெற்ற 95 நீதிபதிகள் பணியாற்றுகின்றனர். இந்தியாவிலேயே அதிக நீதிபதிகள் எண்ணிக்கை கொண்ட உயர் நீதிமன்றமாகும்.\n"}
{"id": "56576", "url": "https://ta.wikipedia.org/wiki?curid=56576", "title": "உத்தராகண்டு உயர் நீதிமன்றம்", "text": "உத்தராகண்டு உயர் நீதிமன்றம்\n\nஉத்தராகண்ட் உயர் நீதிமன்றம், நவம்பர் 9, 2000 ல் உ.பி. மாநில மறுசீரமைப்புச் சட்டம், 2000 த்தின்படி \nஉத்தரப்பிரதேசத்திலிருந்து உத்தர்காண்ட் பிரிக்கப்பட்டபொழுது உத்தர்காண்ட் உயர்நீதிமன்றம் துவங்கப்பட்டது. இதன் தலைமையகம் நைனிடால். இதன் ஒப்புதல் அளிக்கப்பெற்ற நீதிபதிகளின் எண்ணிக்கையாக 9 பேர் பணியாற்றுகின்றனர்.\n\n"}
{"id": "56584", "url": "https://ta.wikipedia.org/wiki?curid=56584", "title": "மு. ஹா. மு. ஷம்ஸ்", "text": "மு. ஹா. மு. ஷம்ஸ்\n\nஎம். எச். எம். ஷம்ஸ் (மார்ச் 17, 1940 - ஜூலை 15, 2002) இலங்கையின் சிறந்த ஊடகவியலாளரும், கவிஞரும், சிறுகதை மற்றும் நாவலாசிரியருமாவார். அத்துடன் இவர் பல்வேறு மேடை நாடகங்களையும் இயற்றி அவற்றை நெறிப்படுத்தியுமுள்ளார். தென்னிலங்கை மாத்தறை மாவட்டத்திலுள்ள திக்குவல்லை எனும் கிராமத்தில் முஹம்மது ஹாமீம், பத்திமா ரஸீனா தம்பதிகளுக்கு புதல்வாராகப் பிறந்தார்.\n\nஇலங்கை ஆசிரிய சேவையில் சேர்ந்த இவர் பல உயர்நிலைப் பள்ளிக்கூடங்களிலும் தமிழாசிரியராகப் பணியாற்றிய இவர் இறுதியாக மதுராபுரி அஸ்ஸபா முஸ்லிம் பாடசாலையில் தமிழாசிரியராக இருந்து 1992 ஆம் ஆண்டின் இறுதியில் ஆசிரியப் பணியிலிருந்து ஓய்வு பெற்றார். அதன் பின்னர் இலங்கையின் நாளேடான தினகரன் ஆசிரிய பீடத்தில் சில ஆண்டுகள் பணியாற்றினார்.\n\n1958 - 1959 களில்இ எழுதத் தொடங்கிய எம்.எச்.எம். ஷம்ஸே “காங்கிரிட்” கவிதைகள் எனும் படக்கவிதைகளை அறிமுகம் செய்தவர். இவரது “காங்கிரிட்” கவிதைகள் பல பத்திரிகைகளில் வெளிவந்துள்ளன.\n\n1960 களில் வெளியான “இன்ஸான்” பத்திரிகையே எம்.எச்.எம். ஷம்ஸிற்கு முகவரியை பெரிதாகப் பெற்றுக் கொடுத்தது. “இன்ஸான்” பத்திரிகையில் இவருடன் சமகாலத்தில் எழுதியோரில் கலைவாதி கலீல், பண்ணாமத்துக் கவிராயர் ஆகியோர் குறிப்பிட்டுச் சொல்லத்தக்கவர்களாவர்.\n\n1970 - 80 களில் “ஆசிரியர் குரல்” என்ற தொழிற்சங்கப் பத்திரிகையின் ஆசிரியராகப் பணியாற்றிய இவர், “சாளரம்” என்ற பெயரில் இலங்கை வானொலியில், அவர் நடாத்திய இன நல்லுறவுக்கான நிகழ்ச்சித் தொடருக்காக “உண்டா” விருதினையும், அறிவுத் தாரகை, பல்கலை வித்தகர் போன்ற விருதுகளையும், சமாதான விருதுகள், இலக்கிய விருதுகள் பலவும் பெற்றுள்ளார்.\n\nநீள்கரை வெய்யோன், ஸ்திராக்கி, வல்லையூர்ச் செல்வன், பாஹிரா, அபூ பாஹிம், அஷ்ஷம்ஸ், ஷானாஸ் என்ற புனைப் பெயர்களிலேயே இவர் பத்திரிகைகளிலும், சிற்றேடுகளிலும் எழுதி வந்தார்.\n\nஅழகியல் சார்ந்த கவிதைகள், சிறுகதைகள், சிறுவர் கவிதைகள், வாழ்த்துக் கவிதைகள் எழுதி வந்தாலும், இன்ஸானின் பின்னரே ஷம்ஸ், சமூக நோக்குள்ள கவிதைகளையும், கதைகளையும் படைத்திருக்கின்றார்.\n\nஇலங்கையில் மகாகவி உருத்திரமூர்த்தியின் பின்னர் அதிகமான “வெம்பா”க்களைப் படைத்தவர் எம்.எச்.எம். ஷம்ஸ்.\n\nவெம்பாக்களில் பதச் சோறாய் ஒன்று\n\n'ஆறுதரம் சென்றவராம் மக்கா\n\nஹாஜி வரவேற்பு மிகப் பக்கா\n\nகாரில் அவர் வந்திறங்கக் \n\nகந்தலுடைப் பெண் வழியில் \n\nபார்த்துவிட்டாள் ; ஆம் அவரின் அக்கா !'\n\n\n\n\n\n"}
{"id": "56597", "url": "https://ta.wikipedia.org/wiki?curid=56597", "title": "மெழுகுவர்த்தி", "text": "மெழுகுவர்த்தி\n\nமெழுகுவர்த்தி அல்லது மெழுகுதிரி என்பது மெழுகை எரிபொருளாகக் கொண்டு ஒளி தருவது. கெட்டி மெழுகின் நடுவே நூல் திரி ஒன்றைக் கொண்டிருக்கும். நெருப்பைப் பற்ற வைத்ததும் மெல்ல மெல்ல அருகில் உள்ள மெழுகு இளகும். இதனால் திரியில் உள்ள தீ தொடர்ந்து எரியும்.\n"}
{"id": "56599", "url": "https://ta.wikipedia.org/wiki?curid=56599", "title": "மெழுகு", "text": "மெழுகு\n\nமெழுகு சுற்றாடல் வெப்பநிலையில் இளகும் தன்மை கொண்ட ஒரு வகை வேதிச் சேர்வை. இது ஒரு வகை லிப்பிட்டும் ஆகும். இதன் உருகும் 45 °C (113 °F). வெப்பநிலைக்கு மேல் இது உருகிக் குறைந்த பாகுநிலை கொண்ட திரவமாகின்றது. மெழுகுகள் நீரிற் கரைவதில்லை. ஆனால் சில கரிமக் கரைப்பான்களில் கரையக்கூடியன. இயற்கையாகக் கிடைக்கும் மெழுகுகளும், செயற்கையாகத் தயாரிக்கப்படுகின்ற மெழுகும் பொருட்களும் கரிமச் சேர்வைகளே.\n\nSection::::வகை.\nபொதுவாக மெழுகுகள் நீண்ட அல்கைல் சங்கிலிகளைக் கொண்டவை. இயற்கை மெழுகுகள், பெரும்பாலும் கொழுப்பு அமிலங்களின் எசுத்தர்களும், நீண்ட சங்கிலி அல்ககோல்களும் ஆகும். செயற்கை மெழுகுகள் வினைத் தொகுதிகள் குறைந்த நீண்ட சங்கிலி ஐதரோகாபன்கள்.\n\nSection::::பயன்பாடு.\nமர உற்பத்திகள் தயாரிக்கும் போது அவற்றை முடிப்பதற்கும் பூச்சிடவும் மெழுகிடவும், கற்பூரம் வில்லைகள் , தீக்குச்சி ,\nகாலணி மெருகு மற்றும் தட்டச்சு மை காகிதம் ஆகியன தயாரிக்கவும் மெழுகு பயன்படுகின்றது.\n\n"}
{"id": "56602", "url": "https://ta.wikipedia.org/wiki?curid=56602", "title": "எழுதுகோல்", "text": "எழுதுகோல்\n\nஎழுதுகோல் அல்லது எழுதி அல்லது \"பேனா\" எனப்படுவது, எழுத உதவும் ஒரு கருவி அகும். பேனா என்னும் சொல் ஆங்கிலத்தில் pen (பென்) என்னும் சொல்லில் இருந்து பெற்றது\n\nஇதில் பலவகையன எழுதுகோல்களும் உண்டு. அவை உருளைப‌ந்து எழுதுகோல், ஊற்று எழுதுகோல், மை பேனா மற்றும் பல வகைகளும் உண்டு.\n\nSection::::வரலாறு.\nபழங்காலத்து எகிப்தியர் பாப்பிரசு (papyrus) சுருள்களில் எழுத சிறு நாணலால் (reed) ஆன எழுதுகோல்களைப் பயன்படுத்தினர். இந்த நாணல் போன்ற செடிக்கு \"சங்க்கசு மாரிட்டிமசு\" (Juncus Maritimus) என்று பெயர். சிட்டீவன் ரோச்சர் ஃவிசர் (Steven Roger Fischer) தான் எழுதிய \"எழுதுதலில் வரலாறு\" (\"A History of Writing\") என்னும் நூலில் எகிப்தில் சக்காரா என்னும் இடத்தில் கிடைத்துள்ள சான்றுகளின்படி நாணல்-போன்ற எழுதுகோல்கள் எகிப்திய அரசர்களின் முதற்பரம்பரையினர் காலத்திலேயே, அதாவது கி.மு 3000 ஆண்டு தொடக்கத்திலேயே வழக்கில் இருந்திருக்கலாம் என்று கூறுகின்றார். ஏறத்தாழ இன்றைக்கு 300-400 ஆண்டுகளுக்கும் முன் வரை, கி.பி. 17 ஆவது நூற்றாண்டு வரை, இந்த நாணல்-போன்ற எழுதுகோல்கள் இருந்தன.\n\nபறவைகளின் இறகாகிய தூவல் (quill) எழுதுகோல்கள் இசுரேல்-பாலசுத்தீனத்தில், மேற்குக் கரை என்னும் பகுதிக்கு அருகே உள்ள கும்ரான் (Qumran) என்னும் இடத்தில் இருந்து கிடைத்த செத்தக் கடல் சுருள்கள் (Dead Sea Scrolls) எழுதப் பயன்படுத்தப்பட்டன. ஐரோப்பாவில் இப்பழக்கம் கி.பி 700களில் அறிமுகப்படுத்தப்பட்டது. இவ்வகை தூவல் எழுதுகோலே 1787 இல் ஐக்கிய அமெரிக்காவின் அரசியல் சட்டம் எழுதவும், கையெழுத்திடவும் பயன்பட்டது. செத்த கடல் சுருள்கள் 1947 இல் கண்டுபிடிக்கப்பட்டது. அது கி.மு 100 இல் எழுதியதாகக் கருதப்படுகின்றது. ஐரோப்பியர்கள் நாணல் போன்ற குழல்கள் கிடைக்காததால் தூவல் எழுதுகோலை வரவேற்றனர். செவில்லைச் சேர்ந்த கி. பி. 7 ஆம் நூற்றாண்டைச் சேர்ந்த புனித இசிடோர் (St. Isidore of Seville) அவர்கள் எழுதி வைத்துள்ளதில், தூவல் எழுதுகோலைப் பற்றிய குறிப்பு ஒன்று உள்ளது.\n. தூவல் எழுதுகோல்கள் 19 ஆம் நூற்றாண்டு வரையில் வழக்கில் இருந்தன\n\nவெண்கலத்தால் ஆன எழுதுகோல் நுனி உடையது ஒன்று கி.பி 79 ஆம் ஆண்டிலேயே பயன்பாட்டில் இருந்தது என்பற்கான சான்றுகோள் அழிந்து பட்ட பாம்ப்பை நகரில் கிடைத்துள்ளது.\n. சாமுவேல் பெப்பீசு என்பாரின் தன்வாழ்க்கைக் குறிப்பேட்டில் ஆகசட்டு 1663 ஆம் ஆண்டிற்கான பதிவில் இது பற்றிய குறிப்பொன்றும் உள்ளது. 1803 இல் மாழையால் (உலோகத்தால்) ஆன எழுதுகோல் நுனிக்கான காப்புரிமம் ஒன்று உள்ளது ஆனால் செய்து விற்பனை செய்யவில்ல்லை. 1822இல் பர்மிங்காம் என்னும் இடத்தைச் சேர்ந்த சான் மிட்செல் (John Mitchell) மாழை நுனி உடைய எழுதுகோல்களை அதிக எண்ணிக்கையில் படைத்து விற்பனை செய்தார்.\n\n\n"}
{"id": "56603", "url": "https://ta.wikipedia.org/wiki?curid=56603", "title": "செலவு", "text": "செலவு\n\nசெலவு என்பது வரவு பணத்தை செலவு செய்யும் வழி அகும், அல்லது பிற பொருள்களை பணத்தை கொண்டு வாங்கும் முறை ஆகும். பணத்தை கொண்டு தானுந்து, அறைக்கலன், உணவு, துணி ஆகியவற்றை வாங்குவது செலவு எனப்படும்.\nவாடகை வீட்டில் குடியிருப்பவர்களுக்கு வாடகைப்பணம் செலுத்துவது ஒரு செலவு என்று கூறலாம். அதை போல் மாணவர்களுக்கு பள்ளி அல்லது கல்லூரி கட்டணம் ஒரு செலவு அகும்.\n\nSection::::காசுப்பாய்ச்சல் கூற்று.\nகாசுப்பாய்ச்சல் கூற்று\n\n\n"}
{"id": "56606", "url": "https://ta.wikipedia.org/wiki?curid=56606", "title": "பியர் சிமோன் இலப்லாசு", "text": "பியர் சிமோன் இலப்லாசு\n\nபியர் சிமோன், இலாப்லாசு அல்லது மார்க்கி டி இலப்லாசு (ஏப்ரல் 23, 1749 – மார்ச் 5, 1827) என்பவர் 18-19 ஆவது நூற்றாண்டின் மிகச் சிறந்த கணிதவியல், வானவியலாளர்களுள் ஒருவர். வானியலை கணித அடிப்படையில் விரிவடையச் செய்ததில் இவருக்குப் பெரும் பங்கு உண்டு. புள்ளிக்குறிப்பியலிலும் இவருடைய பங்கு மிகச் சிறப்பானது. இவர் தமக்கு முன்னிருந்த அறிஞர்களின் கண்டுபிடிப்புகளை ஒழுங்கு படுத்தி, கணித அடித்தளம் இட்டு, தான் கண்டுபிடித்தவற்றையும் தொகுத்து ஐந்து பெரும் தொகுதிகளாக வான்பொருள்களின் இயக்கவியல் (\"Mécanique Céleste\" ) என்னும் பெரும் பல்லடுக்கு நூற்தொகுதியை 1799-1825 காலப்பகுதியில் வெளியிட்டார். இப் பல்லடுக்கு நூல்தொகுதியால், வடிவவியல் அடிப்படையாக இருந்த வானியல் இயக்கங்கள் பற்றிய அறிவை நுண்பகுப்பாய்வு (கால்க்குலசு) அடிப்படையான அறிவாக மாற்றினார். புள்ளிக்குறிப்பியலில் \"பேயீசிய நிகழ்தகவியல்\" (Bayesian probability) என்னும் துறைக்கு இவர் ஆற்றிய ஆய்வுகளே அடிப்படையாக அமைந்ததுள்ளது..\n\nபல இயற்பியல் பகுப்பாய்வுகளில் காணப்படும் இலப்லாசு சமன்பாடு (Laplace's equation) என்னும் இரண்டாம் படிய நுண்பகுப்புக் கணித சமன்பாடு இவர் உருவாக்கியதே ஆகும்.\n\nSection::::இளமை.\n1749 ஆம் ஆண்டு பிரான்ஸு நாட்டு நார்மாண்டி பகுதியில் இலாப்லாசு பிறந்தார். இவர் இளம் வயதில் படிப்பில் ஆர்வம் மிகுந்தவராகக் காணப்பட்டார். 1768-இல் இவர் பாரீசு நகருக்குச் சென்று கணிதப் பேராசிரியராகப் பணியமர்த்தப்பட்டார். பிரெஞ்சு அறிவியல் அகாதமியின் முன்னணி அறிஞராக இவர் விளங்கினார். மாவீரன் நெப்போலியனுக்கு அறிவியல் ஆலோசகராகச் சிலகாலம் செயல்பட்ட பெருமை கொண்டவர் இவர்.\n\nSection::::வானவியல் ஆய்வுகள்.\nஒரு கோள் சூரியனைச் சுற்றிவரும்போது அது கெப்ளரின் விதிகளுக்கு உட்பட்டு சூரியனை தனது நீள்வட்டப் பாதையில் சுற்றும் சுற்றும் கோளின் மைய விலக்கு விசையும், சூரியனின் புவி ஈர்ப்பு விசையும் சமநிலையில் இருப்பதால், கோள்கள் சூரியனில் விழவோ, விலகிச்செல்லவோ நேராது. ஆனால் பல கோள்கள் சூரியனைச் சுற்றிவரும்போது, ஒரு கோளின் ஈர்ப்பு விசை மற்றொரு கோளின் மீது செலுத்தும் விசைகளால் கோள்களின் பாதைகளில் மாற்றங்களை ஏற்படுத்தித் தனது சுற்றுப்பாதைகளிலிருந்து கோள்களைத் தூக்கி எறியச் செய்யும் என நியூட்டன் எண்ணினார்.\n\nகணித ஆய்வுகள் பல செய்தும் நியூட்டனால் கோள்களின் சீரான இயக்கத்தை விளக்க இயலவில்லை. பாதிகளிலிருந்து விலகும் கோள்களை அவ்வப்போது கடவுளின் கரங்கள் சீரமைக்கின்றன எனக் கூறப்பட்டது. அனால் இலாப்லாசு கி.பி. 1780 ஆம் ஆண்டுகளில் கணிப்புகளைத் தனது கணிதத் திறமியால் மேம்படுத்தி கோள்களின் பாதைகளில் ஏற்படும் சிறிய மாறுபாடுகள் எப்படித் தம்மைத் தாமே திருத்திக் கொள்கின்றன என நிறுவினார்.\n\nஅந்தக் காலகட்டத்தில் சனிக்கோளின் சுற்றுப்பாதை விரிந்து செல்வதாகவும், வியாழனின் சுற்றுப்பாதை சுருங்குவதாகவும் கணக்கிட்டனர். கெப்ளரின் விதிகளின் படி அமைந்த சுற்றுப்பாதைகளில் மிகப்பெரும் கோள்களின் உண்மையான பாதைகள் மெல்லச் சுழன்று மாற்றமடைந்து மீள்கின்றன. இதற்காகும் காலம் சுமார் 929 ஆண்டுகள் எனவும் கணக்கிட்டு சூரிய குடும்பம் நிலைத்து நிற்கும் தன்மை கொண்டது எனவும் நிறுவினார்.\n\n"}
{"id": "56607", "url": "https://ta.wikipedia.org/wiki?curid=56607", "title": "குளோக்கோசோமட்டைடீ", "text": "குளோக்கோசோமட்டைடீ\n\nகுளோக்கோசோமட்டைடீ \"(Glaucosomatidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் \"குளுக்கோசோமா\" என்னும் ஒரேயொரு பேரினம் மட்டுமே உள்ளது. இதில் நான்கு இனங்கள் உள்ளன.\n\nSection::::இனங்கள்.\nஇக் குடும்பத்தைச் சேர்ந்த இனங்களாவன:\n\n\n"}
{"id": "56608", "url": "https://ta.wikipedia.org/wiki?curid=56608", "title": "பாத்திகுளுப்பீடீ", "text": "பாத்திகுளுப்பீடீ\n\nபாத்திகுளுப்பீடீ, \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இது \"பாத்திகுளுப்பீ\" என்னும் ஒரேயொரு பேரினத்தைக் கொண்ட சிறிய குடும்பம். இதில் ஏழு இனங்கள் உள்ளன. இவை மெக்சிக்கோ குடா, இந்தியப் பெருங்கடல், மேற்குப் பசிபிக் பெருங்கடல் ஆகியவற்றின் வெப்பவலயப் பகுதிகளில் காணப்படுகின்றன. இவை 20 சதம மீட்டர் நீளம் வரை வளர்கின்றன.\n\n\n"}
{"id": "56609", "url": "https://ta.wikipedia.org/wiki?curid=56609", "title": "மானோடக்டிலைடீ", "text": "மானோடக்டிலைடீ\n\nமானோடக்டிலைடீ \"(Monodactylidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை பக்கங்களில் மிகவும் ஒடுங்கித் தட்டுப் போன்ற வடிவிலான உடலமைப்புக் கொண்டவை. இவை நீண்டு அமைந்த முதுகுத் துடுப்புக்களையும், குதத் துடுப்புக்களையும் கொண்டிருக்கின்றன. இவை நடுத்தரமான அளவுள்ளவை. பொதுவாக 25 சதம மீட்டர் நீளம் வரை வளர்கின்றன. \"மானோடக்டிலசு செபீ\" \"(Monodactylus sebae)\" என்னும் இனத்தின் நீளம் அதன் உயரத்தைவிடக் குறைவாக இருக்கும். முதுகுத் துடுப்பின் மேல் நுனியில் இருந்து, குதத் துடுப்பின் கீழ் நுனி வரை இவற்றின் உயரம் 30 சதம மீட்டர் வரை இருக்கும். இக் குடும்ப மீனினங்களுட் பல வெள்ளி நிறத்தில் மஞ்சள், கறுப்பு நிறக் குறிகளைக் கொண்டவையாகக் காணப்படுகின்றன. இளம் மீன்கள் கூடிய கவர்ச்சி கொண்டவை. இவற்றுட் பல இனங்கள் மீன் காட்சியகங்களில் வளர்க்கப்படுகின்றன. \nஇக் குடும்பத்தில் \"மானோடக்டிலசு\", \"சுயேட்டீ\" என்னும் இரண்டு பேரினங்களில் ஆறு இனங்கள் உள்ளன. இவை ஆப்பிரிக்கா, இந்தியா, பிற தெற்காசியப் பகுதிகள் தொடக்கம் மேற்கே ஆசுத்திரேலியா வரையுள்ள கரையோரங்களில் காணப்படுகின்றன. \"மானோடக்டிலசு\" பேரினத்தைச் சேர்ந்த இனங்கள் பல கழிமுகப் பகுதிகளில் காணப்படுகின்றன. நன்னீரிலும் நீண்ட நேரம் இருக்கக்கூடியவை. \"மானோடக்டிலைட்டுக்கள்\" சிறிய மீன்களையும், முதுகெலும்பிலிகளையும் பிடித்து உண்கின்றன. ஆழம் குறைந்த நீர்ப்பகுதிகளில் வாழும் இவை பெரிய கூட்டங்களாகக் காணப்படுகின்றன.\n\n\n"}
{"id": "56613", "url": "https://ta.wikipedia.org/wiki?curid=56613", "title": "டாக்சோட்டைடீ", "text": "டாக்சோட்டைடீ\n\nடாக்சோட்டைடீ \"(Toxotidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இவை தமது வாயைப் பயன்படுத்தி நீர்த்துளிகளை வீசி, சிறிய பூச்சிகளையும், வேறு சிறிய உயிரினங்களையும் நீரில் விழுத்தி அவற்றை இரையாக்குகின்றன. பெரிய கீழ்த் தாடை அவை வேட்டையாடுவதற்கு உதவியாக உள்ளன. \"டாக்சோட்டீசு\" என்னும் ஒரே பேரினத்தில் ஆறு இனங்களைக் கொண்ட மிகச் சிறிய குடும்பம் இது. இவை, இந்தியா முதல், பிலிப்பைன்சு, ஆசுத்திரேலியா, பாலினீசியா ஆகிய பகுதிகளில் உள்ள நன்னீர், உவர்நீர், கடல்நீர் ஆகியவற்றில் வாழ்கின்றன. \n\n\n"}
{"id": "56614", "url": "https://ta.wikipedia.org/wiki?curid=56614", "title": "டைக்கிஸ்ட்டீயைடீ", "text": "டைக்கிஸ்ட்டீயைடீ\n\nடைக்கிஸ்ட்டீயைடீ \"(Dichistiidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இது ஒரு சிறிய குடும்பம். \"டைக்கிசுடியசு\" என்னும் ஒரே பேரினத்தில் இரண்டு இனங்கள் மட்டுமே இக் குடும்பத்தில் உள்ளன. \n\n"}
{"id": "56615", "url": "https://ta.wikipedia.org/wiki?curid=56615", "title": "டிரெப்பனீடீ", "text": "டிரெப்பனீடீ\n\nடிரெப்பனீடீ \"(Drepaneidae)\", \"பேர்சிஃபார்மசு\" ஒழுங்கைச் சேர்ந்த ஒரு மீன் குடும்பம் ஆகும். இக் குடும்பத்தில் ஒரே பேரினமான \"டிரெப்பனீ\"யில் அடங்கிய மூன்று இனங்கள் உள்ளன. இவை இந்தியப் பெருங்கடலிலும், மேற்குப் பசிபிக் பெருங்கடலிலும், ஆப்பிரிக்காவுக்கு அண்மையில் கிழக்கு அத்திலாந்திக் பெருங்கடலிலும் வாழ்கின்றன. \n\n\nSection::::இனங்கள்.\nSection::::வகைப்பாட்டுக் குறிப்பு.\nஇங்கே மூன்று இனங்கள் குறிப்பிடப்பட்டாலும், டி. லொங்கிமானாவும், டி. பங்டாட்டாவும் நிறத்தில் மட்டுமே வேறுபாடானவை. இதனால் அவையிரண்டும் ஒரே இனத்துக்கான இரண்டு பெயர்களாகக் கருதப்படுவதும் உண்டு.\n\n"}
{"id": "56617", "url": "https://ta.wikipedia.org/wiki?curid=56617", "title": "பல்லின் வகையடுக்கு", "text": "பல்லின் வகையடுக்கு\n\nபல்லின் வகையடுக்கு (\"Dentition\") என்பது வாயில் உள்ள பல்லின் வளர்சியையும், பற்களின் நான்கு வகையான பற் தோற்றங்களையும் அவற்றின் எண்ணிக்கை அமைப்பு முதலியவற்றையும் குறிக்கும்.\n\nபாலூட்டிகளில், மிகச்சிறுபான்மையான, நான்கு குடும்பங்களில் உள்ள, விலங்குகள் தவிர மற்ற எல்லாவற்றுக்கும் நான்கு வகையான பற்கள் உள்ளன. ஒவ்வொரு வகைக்கும் ஒரு குறிப்பிட்ட எண்ணிக்கையே பெருமம் (அதிக எல்லை) ஆகும். விதி விலக்கான பாலூட்டி உயிரின குடும்பம் அல்லது வரிசைகள்: (1) பாலூட்டியாயினும் முட்டையிடும், ஒற்றைக் கழிவாய் விலங்கு எனப்படும் மோனோட்ட்ரீம்(monotremes), (2) அசையாக் கரடி, எறும்புண்ணி, ஆர்மடில்லோ ஆகையன அடங்கிய செனார்த்தரன்(xenarthrans), (3) செதிள் எறும்புண்ணிகள் எனும் பாங்கோலின்(pangolins), (4) நீர்வாழ் திமிங்கிலம், ஓங்கில்கள் அடங்கிய செட்டாசியன்(cetaceans ) வரிசை ஆகிய நான்காகும். உயிரினங்களில் பலவகையான பற்கள் கொண்டிருந்தால் அவற்ற பல் வகைப்பன்மை அல்லது பல் எயிற்றுமை (எயிறு = பல்) (heterodont) கொண்டவை என்றும், அப்படி இல்லாதவற்றை பல் வகையொருமை ல்லது எயிற்றொருமை கொண்டவை என்றும் கூறுவர். \n\nநான்கு வகையான பற்கள் முன்வெட்டிப் பல், நாய்ப்பல், முன்கடைவாய்ப் பல், கடைவாய்ப்பல். \n\nஒவ்வொரு வகையான பற்களிலும் எத்தனை பற்கள் ஒவ்வொரு தாடையிலும் ஒரு பக்கத்தில் (இடத்திலோ, வலத்திலோ) உள்ளன என்பதை ஒரு \"பல் வாய்பாடு\" ஆக ஓர் அட்டவணையில் எழுதிக் காட்டுவது மரபு.ஆகவே வாயில் உள்ள மொத்த பற்கள் இந்த அட்டவணையில் உள்ளவற்றை இரண்டால் பெருக்கினால் (இரண்டு பக்கத்திற்கும், இடம், வலம்) வருவதாகும். ஒவ்வொரு பக்கத்துக்கும், முதலில் முன் வெட்டிப்பற்களும், அடுத்ததாக நாய்ப்பற்களும் (புலிப்பற்களும்), மூன்றாவதாக முன்கடைவாய்ப் பற்களும், கடைசியாக நான்காவதாக கடைவாய்ப்பற்களும் குறிப்பிடுவது வழக்கம். எடுத்துக்காட்டாக, \"பல் வாய்பாடு\" மேற்தாடைக்காக 2.1.2.3 என்று குறித்திருந்தால், அந்த விலங்குக்கு 2 முன் வெட்டிப் பர்களும், 1 புலிப்பல்லும், 2 முன்கடைவாய்ப்பற்களும், 3 கடைவாய்ப்பற்களும் ஒரு பக்கத்தில் (இடப்பக்கம் அல்லது வலப் பக்கம்) உள்ளன என்று பொருள். \n\nவயது வந்த \"(adult)\" மாந்தர்களுக்கான பல் வாய்பாடு:\nபூனைகளுக்கான பல் வாய்பாடு:\nSection::::உசாத்துணை.\nAdovasio, J. M. and David Pedler. \"The Peopling of North America.\" North American Archaeology. Blackwell Publishing, 2005. p. 35–36.\n\n"}
{"id": "56628", "url": "https://ta.wikipedia.org/wiki?curid=56628", "title": "இந்திய அரசு", "text": "இந்திய அரசு\n\nஇந்திய அரசு (\"Government of India\", , \"பாரத் சர்க்கார்\"), இந்திய நாட்டின் ஒன்றிய அரசு. இது இந்திய அரசியல் சட்டப்படி அமைக்கப்பெற்றது. அதுமட்டுமில்லாமல் கூட்டாட்சித் தத்துவத்தின்படி, குடியரசு இந்தியாவில் அடங்கிய 29 மாநிலங்களையும் மற்றும் 7 ஆட்சிநிலப் பகுதிகளையும் தன் ஆளுமையில் ஒன்றிணைக்கின்றது. இதன் செயல் மையமாக இந்தியத் தலைநகர் புது தில்லி விளங்குகின்றது.\n\nஇந்தியக் குடிகளைக் காக்கும் அடிப்படைச் சட்டங்களான சமூக நலன் மற்றும் குற்றவியல் சட்ட வடிவுகள், அவற்றினை இயற்றிய நாடாளுமன்றம் போன்றவைகளை இந்திய குடிகளைக் காக்க அமைக்கப்பெற்றவைகளாகும். இதன் கூட்டாட்சி மற்றும் மாநில தன்னாட்சி கோட்பாட்டின்படி அதன் மாநில அரசுகள் இச்சட்டவடிவுகளை, ஆளுமைகளை, நீதிபரிபாலணைகள் செயற்படுத்துவதற்கான கிளை அமைப்புகளாக செயற்படுகின்றன.\n\nஇதன் சட்ட முறைகளான கூட்டாட்சி மற்றும் மாநில தன்னாட்சிக் கொள்கையை செயற்படுத்தும் விதமாக ஆங்கிலத்தை பொது மொழியாகக் கொண்டு செயற்படுகின்றது.\n\nபன்னாட்டு நீதிமன்றத்தின் நீதிபரிபாலனத்தில் இந்தியா இணக்கம் கொண்டுள்ளதால் இந்தியா சில பல ஒதுக்கீடுகளையும் பெற்றுள்ளது. அதன் அதிகாரப் பரவலாக்கல், இந்தியாவின் ஊராட்சி மன்றம் என்ற உள்ளாட்சி அமைப்பின் மூலம் கடைக்கோடியில் உள்ள கிராமங்கள் வரை சென்றடைகிறது.\n\nSection::::அரசியலமைப்பு.\nஇந்தியாவின் முகவுரை மற்றும் முன்னுரையாக அதன் எற்றுக்கொண்ட அரசியலமைப்பிற்கான கொள்கைகள் விளங்குகின்றன - தன்னாட்சி, பொதுவுடைமை, சமயச்சார்பின்மை, மக்களாட்சி, குடியரசுக் கொள்கை.\n\nSection::::தன்னாட்சி.\nதன்னாட்சி என்பது இந்தியாவின் மேலான அல்லது விடுதலைபெற்ற, தன்னாட்சியைக் குறிக்கும். இந்தியா தன் உள்ளமைப்பிலும், வெளியமைப்பிலும் விடுதலை பெற்ற நாடாக செயல்படுகின்றது. அதன் உள் அமைப்பில் மற்றும் வெளியமைப்பில் வேறு எவரும் அல்லது எந்நாட்டினரும் தலையிடுவதை விரும்புவதில்லை. இந்தியா அதன் மக்களால் நேரிடையாக அரசை தேர்ந்தெடுத்து மக்களே ஆட்சி புரியும் நாடு, மக்களாட்சித் தத்துவத்தைக் கடைப்பிடிக்கும் நாடு.\n\nSection::::பொதுவுடைமை.\nபொதுவுடைமை இந்தியாவின் முன்னுரையாக 42 வது திருத்தச் சட்டமாக 1976 சேர்க்கப்பட்டது.இது சமுதாயம் மற்றும் பொருளாதாரத்தில் மக்கள் சமத்துவத்துடன் வாழ வலியுறுத்துகின்றது. இதன்படி சாதி வேற்றுமை, நிற வேற்றுமை, பாலியல் வேற்றுமை, சமய வேற்றுமை, மொழி வேற்றுமை இவைகளை தடை செய்கின்றது. எல்லோரும் சமம், எல்லோருக்கும் சம வாய்ப்பு, எல்லோரும் இந்நாட்டுமன்னர் என்பதை ஈடேற்ற அரசு முழுமுயற்சியுடன் செயல்பட வழிவகுக்கின்றது.\n\nஇதனை நிரூபிக்கும் விதமாக இந்தியா கலப்பு பொருளாதாரக்கொள்கை ஏற்படுத்தியும் மற்றும் தீண்டாமை ஒழிப்பு மற்றும் ஜமீன்தாரி முறை ஒழிப்பு , ஒரே ஊதியக் கொள்கை மற்றும் குழந்தைத் தொழிலாளர் தடை போன்ற சட்டங்களை அமல் படுத்தியது.\n\nSection::::சமயச் சார்பின்மை.\nஇந்தியாவின் முன்னுரையாக 42 வது திருத்தச் சட்டம் 1976 சேர்க்கப்பட்டது. இது எல்லா சமயத்தினரும் சமமாக வாழ வலியுறுத்துகின்றது. மேலும் அவரவர் நம்பிக்கையை உறுதி செய்கின்றது. இந்தியாவிற்கென்று தனியான அல்லது வலியுறுத்தும் சமயமோ அல்லது மொழியோ இல்லை. சமயம் என்பது அரசிற்கோ, அரசு சார்ந்த நிறுவனம் மற்றும் பள்ளிகளுக்கோ கிடையாது. அனைவரது சமயமும் நம்பிக்கையும் பாதுகாக்கப்பட வேண்டும் என்பதில் இந்தியா உறுதியுடன் செயல்படுகின்றது.\n\nSection::::மக்களாட்சி.\nஇந்தியா ஒரு விடுதலை பெற்ற நாடு. ஒருவர் எந்த இடத்திலும் இருந்து எவராயிருந்தாலும் வாக்களிக்கமுடியும், இது இந்திய மக்களின் வாக்குரிமையை வலியுறுத்துகின்றது.\n\nஅனைவரும் பங்குபெற வாய்ப்பளிக்கும் விதமாக அட்டவணைப்படுத்தப்பட்டப் பிரிவினரான பட்டியல் சாதியினரும் பட்டியல் பழங்குடியின மக்களுக்கு 22 சதவீதம் இட ஒதுக்கீடுகள் செய்யப்பட்டு சமவுரிமை நிலைநாட்டப்படுகின்றது.\n\nபெண்களும் சமுதாயத்தில் சமநிலையடையும் விதமாக 33 சதவீதம் இட ஒதுக்கீடு வழங்கும் வரைவு மசோதா, நாடாளுமன்றத்தில் முன்மொழியப்பட்டு நிலுவையில் உள்ளது.\n\nஇந்தியத் தேர்தல் ஆணையம் தேர்தலை நியாயமாகவும், சுதந்திரமாகவும் நடத்த வழிசெய்கின்றது.\n\nSection::::குடியரசு.\nமுடியாட்சி இந்தியாவால் எதிர்க்கப்படும் ஒன்று, வாரிசுரிமை ஆட்சியையும் இந்தியா எதிர்க்கின்றது. இவையெல்லாம் குடியரசுக்கு எதிரான ஆட்சிகளாகக் கருதப்படுகின்றது. குடியரசுத் தலைவரால் ஒவ்வொரு ஐந்து ஆண்டுக்கு ஒருமுறை அரசு ஆட்சியாளர் பொதுத் தேர்தலின் மூலம் தேர்ந்தெடுக்கப்படுகின்றனர். அவரே குடியரசுத் தலைவரால் பிரதமராக நியமிக்கப்படுகின்றார்.\n\nSection::::நாடாளுமன்ற அரசு.\nநாடாளுமன்ற அரசு இந்தியாவில் ஐக்கிய இராச்சிய அரசு முறையை பின்பற்றி செயற்படுகின்றது, (வெஸ்ட் மினிஸ்டர் முறை). சட்டமியற்றும் இடமாக நாடாளுமன்றம் செயல்படுகின்றது.\nஇது இரண்டு அவைகளை கொண்டுள்ளது. நேரடியாகத் தேர்ந்தெடுக்கப்படும் உறுப்பினர்களான 545 உறுப்பினர்கள் மக்களவையில் (கீழவை) செயல்படுகின்றனர். மறைமுகமாகத் தேர்ந்தெடுக்கப்படும் 250 உறுப்பினர்கள் மாநிலங்களவையில் (மேல் சபை) செயல்படுகின்றனர்.\nஅரசியலைமைப்பின் தலைவராக குடியரசுத் தலைவர் செயல்படுகின்றார். அரசின் தலைவாராக பிரதமர் மற்றும் அவர் அமைச்சரவையும் செயல்படுகின்றனர்.\n\nSection::::நீதிபரிபாலனம்.\nஇந்தியாவின் நீதிபரிபாலனம் பிரித்தானிய காலத்திலிருந்து தொடரப்பட்டு வருகின்றது.இந்தியாவின் உச்ச நீதிமன்றம் , அதன் தலைமை நீதிபதி மற்றும் 25 துணை நீதீபதிகளின் உதவியுடன் நீதிபரிபாலனம் புரிகின்றது. உச்சநீதிமன்றத்தின் தலைமை நீதிபதி குடியரசுத் தலைவரால் நியமிக்கப்படுகின்றார்.\n\nSection::::நிதி.\nSection::::வரிவிதிப்பு.\nஇந்தியாவில் மூன்றடுக்கு முறையில் வரிவிதிப்புகள் நடைபெறுகின்றது. அதன் படி வருமான வரி, மூலவரி (செல்வ வள வரி, மரபுரிமை வரி), விற்பனை வரி, சேவை வரி, சுங்கத் தீர்வை மற்றும் ஆயத் தீர்வை போன்ற வரிகள் வசூலிக்கப்படுகின்றன.\n\nமாநில அரசுகள் மூலம் உள்மாநில மதிப்புக் கூட்டு வரி, கேளிக்கை வரி மற்றும் தொழில் முனைவோர் வரி, மதுபானத் தாயாரிப்புகளுக்கான ஆயத் தீர்வை , சொத்து பரிமாற்றங்களுக்கான மற்றும் நிலவரி வசூலிப்புக்காக, பயன்படுத்தப்படும் முத்திரைத் தாள்களுக்கான முத்திரைத் தீர்வை ஆகியவைகள் மாநில அரசுகளால் வசூலிக்கப்படுகின்றன.\n\n\n"}
{"id": "56630", "url": "https://ta.wikipedia.org/wiki?curid=56630", "title": "ஓமியோபதி", "text": "ஓமியோபதி\n\nஓமியோபதி (\"homeopathy\") இனமுறை மருத்துவம் என்பது மருத்துவர் சாமுவேல் ஹானிமன் என்பவரால் 1796 ஆம் ஆண்டு கண்டுபிடிக்கப்பட்ட ஒரு மாற்றுமுறை மருத்துவம் ஆகும். ஓமியோபதி மருத்துவமுறை, ஒத்தது ஒத்ததை குணப்படுத்தும் என்ற கோட்பாட்டின்படி இயங்கும் முறையாகும். முழுமையைக் கருத்துருவாகக் கொண்ட உலகளாவிய சிகிச்சை முறையே ஓமியோபதி ஆகும். குறிப்பாக ஐரோப்பா, லத்தின் அமெரிக்கா, ஆசியாவை உள்ளடக்கிய 85 நாடுகளுக்கும் மேலானவற்றில் இம்முறை நடைமுறையில் உள்ளது. அமெரிக்க ஐக்கிய நாடுகளில் ஓமியோபதி மருந்துச் சந்தை பல மில்லியன் டாலர் தொழிற்சாலையாகும். ஓமியோபதி மருந்துகள் தாவரம், விலங்குப் பொருட்கள், தாதுக்கள் அல்லது சில மந்தப் பொருட்களில் இருந்தும் உருவாக்கப்படுகின்றன.\n\nSection::::நோயின் காரணம்.\nஓமியோபதி மருத்துவர், உடல், மனம், மற்றும் உணர்வுகள் தனித்தனியானவைகளும் சுதந்திரமானவைகளும் அல்ல என்றும், அவைகள் ஆரோக்கியம், நோய் மற்றும் சிகிச்சையில் ஒருங்கிணைந்தவை என்றும் புரிந்து கொள்ளுகிறார். இந்த முழுமையானப் பார்வையை அடிப்படையாகக் கொண்டு, நோயாளியின் உடல் மனம் சமூக ஆன்மீக தன்மைகளுக்குப் பொருந்தும் வண்ணம் இயற்கையில் இருந்து உருவாக்கப்படும் மருந்துகளை பயன்படுத்தி உடலின் சொந்த குணப்படுத்தும் ஆற்றல்களைத் தூண்டி விடுகிறார்.\n\nநோயிக்கான காரணம், அகமுரண்பாடே ஆகும். எனவே உயிராற்றலில் ஏற்படும் பாதிப்பே, பின் நோயாக வெளியுறுப்புகளில் வெளிப்படுகிறது. இதனை, மருத்துவர் கென்ட், “உயிராற்றல் பாதிக்கப்பட்டுள்ளதன் வெளிப்பாடே, வெளியுறுப்புகளில் ஏற்படும் நோய் பாதிப்பு” என்று கூறுகிறார். மேலும், ஒவ்வொரு மனிதனுக்கும், ஒரு குறிப்பிட்ட பொருளை ஏற்கும் திறன் உண்டு. அது நோய்க்கும் நலனுக்கும் சமமாகப் பொருந்தும் என்பதாகும் என்று கூறுகிறார்.\n\nSection::::நோய் கண்டறிதல்.\nகடுமையான, மற்றும் நீடித்த சுகாதாரப் பிரச்சினைகளுக்கான ஹோமியோபதி சிகிச்சையின் மேல் மக்களுக்கு அதிகமான நம்பிக்கை உள்ளது. நோய்த்தடுப்பும் சுகாதார மேம்பாடும் அதன் பிற வலிமைகள். நவீன மருத்துவ ஆய்வுகள் ஒவ்வாமை நாசியழற்சி, நார்த்திசு அழற்சி, சளிக்காய்ச்சல், ஆகியவற்றிற்கு ஓமியோபதி மருந்துகள் பலனளிப்பதை கண்டறிந்துள்ளன. தலைவலி, காய்ச்சல், மன அழுத்தம், கீல்வாதம், தாய்சேய் பிரச்சினைகள், சொறி போன்ற நோய்களுக்கு ஓமியோபதி மருத்துவர் சிகிச்சை அளிக்கிறார். பல்வேறு நோய்களுக்குக் ஓமியோபதி மருந்துகள் தனியாகவும், பிற சிகிச்சை முறை மருந்துகளுடன் இணைத்தும் பயன்படுத்தப்படுகிறது. நோயின் முழு வரலாறையும், நோயாளியின் மனநிலை, ஆளுமை, வாழ்க்கை முறையையும், உணவு பழக்கவழக்கத்தைப் புரிந்துகொண்டு, நோய்கண்டறிதலே இதன் முதன்மையான அணுகுமுறை ஆகும்.\n\nSection::::ஓமியோபதி மருந்துகளின் தன்மை.\nஓமியோபதியில் மருந்துகள் இயற்கையில் கிடைக்கும் பொருட்களில் இருந்து உருவாக்கப்படுகிறது. மருந்துகள் உருவாக்கப்படும் போது அதனுடைய இயற்கை மூலக்கூறுகள் பெரும்பாலும் குலுக்குதல், நீர்க்க செய்தல் போன்ற முறைகளினால் அசல் மருத்துவத்தன்மை வாய்ந்த மூலக்கூறுகள் நீக்கப்படுகின்றன. இதன் தி  மருந்துகள் பெரும்பாலும் கனிமங்கள், தாவர பொருட்கள் மற்றும் பல்வேறு மூலங்களில் இருந்து தயாரிக்கப்படுகின்றது . அசல் மூலப்பொருள்  கரையக்கூடியவயாக இருக்கவேண்டும்,\n\nஅசல் மூலப்பொருளின் ஒரு பகுதி பத்து பகுதி நீருடனோ, ஆல்ககால் உடனோ கலக்கி குலுக்கப்படும். இது 1X கலவை எனப்படும். 1C  என்பது ஒருபகுதி அசல் மூலப்பொருள் 100 பகுதி நீருடனோ, ஆல்கஹால் உடனோ கலக்கி குலுக்கப்படும். 3C என்பது ஒருபகுதி அசல் மூலப்பொருள் 1,000,000 பகுதி நீருடனோ, ஆல்கஹால் உடனோ கலக்கப்பட்டுள்ளது எனப்பொருள்படும்.இப்படி 30C  வரை கொண்டு செல்லப்படும் இந்த கலவையில் அசல் மூலக்கூறு 1,000,000,000,000,000,000,000,000,000,000,000,000,000,000,000,000,000,000,000,000 மூலக்கூறு கொண்ட நீரில் கலந்திருக்கும் ,\n\nதற்போதுள்ள பெரும்பாலான ஓமியோபதி மருந்துகள்(கலவைகள்) 30C முதல் 200C  வரை கொடுக்கப்பட்டு வருகின்றது. இதில் அசல் மூலக்கூற்றை கண்டறிவதே சிரமம். கடைசியில் நீர் மட்டுமே மிஞ்சுகிறது, டாக்டர்.திரு.ஹானிமன் அவர்களின் நம்பிக்கைப்படி \"நீரின் ஞாபகசக்தி\" கோட்பாடு பயன்படுத்துகின்றது. இதனால் தான் பெரும்பாலான மருந்துகள் பக்க விளைவுகள் இல்லாமல் இருக்கிறது.\n\nSection::::இந்தியாவில்.\nமருந்துகள் மற்றும் ஒப்பனைப் பொருட்கள் சட்டம் 1940 மற்றும் மருந்து மற்றும் ஒப்பனைப் பொருள் விதி 1945 ஆகியவற்றின் மூலம் ஓமியோபதி மருந்து உற்பத்தி அங்கீகரிக்கப்பட்டு முறைப்படுத்தப் படுகிறது. மருந்துகள் புகழ்பெற்ற மருந்துக் குழுமங்களால் அரசால் அறிவிக்கை செய்யப்பட்டுள்ள சிறந்த உற்பத்தி நடைமுறைகளின் படி உற்பத்தி செய்யப்படுகின்றன. ஓமியோபதி மத்திய கழகச் சட்டம் 1973, ஓமியோபதியை தேசிய மருந்து முறைகளில் ஒன்றாக அங்கீகரித்துள்ளது. இந்தியாவில் ஓமியோபதிக் கல்வியும், பயிற்சியும் பிற மருத்துவ முறைகளை ஒத்தே கற்பிக்கப் படுகிறது. இம்மருத்துவத்தில் ஈடுபடுவோர்க்கு சட்ட பூர்வமான பாதுகாப்பிற்காக மாநில,மத்திய பதிவேடுகளில், ஏதாவது ஒன்றில் பதிவு செய்வது கட்டயாமாகும். இதற்கான மத்திய/மாநில சங்கம் அல்லது வாரியத்தை அணுக வேண்டும். இந்தியாவை ஓமியோபதியின் உலகின் மிகப்பெரிய வரத்தக நடுவமாகக் கருதுகின்றனர்.\n\nஇம்மருத்துவமுறை, இந்தியாவில் வளர்ந்து வருகிறது. இதனால் பல நாடுகளில் தகுதி வாய்ந்த ஓமியோபதி மருத்துவர்கள், போதனையாளர்களும், பயிற்சியாளர்களுக்குமான தேவைகள் வளர்ந்து வருகின்றன. இணையவழி, தொலைப்பேசிவழி ஆலோசனை போன்ற நுட்பங்களால், தொலை – ஓமியோபதி மருத்துவமும், வலைக்கருத்தரங்குகளும் பரவலாக இளம் மருத்துவர்களுக்கு நல்ல புதிய வேலைவாய்ப்புகளாகக் கருதப்படுகின்றன. பாதுகாப்பான மருந்து, குழந்தைகளுக்கும் பொருத்தமான, எளிய மருந்தளிக்கும் முறை, குறைந்த விலையில் கிடைக்கும் மருந்துகள், மருந்துகளின் வாழ்நாள் எல்லை இல்லாமையால் ஒரு குறிப்பிட்ட ஆலோசனையின் படி பல பத்தாண்டுகள் கழித்தும் பயன்படுத்தலாம். எனவே, பழைய மருந்துகளை வீண் குப்பையாகக் கருதி எறிய வேண்டியதில்லை. குறிப்பாக நாட்பட்ட நோய்களின் தீவிரத்தினை, எளிய முறையில் செலவு குறைவாகத் தனிப்பட்ட முறையில் மருந்தெடுக்கும் வாய்ப்பு இருப்பதால், இம்மருத்துவம் மக்களிடம் செல்வாக்குப் பெற்றுத் திகழ்கிறது.\n\nஓமியோபதி மருத்துவம் மற்றும் அறுவையியல் இளவர் (B.H.M.S) என்பது பட்டப் படிப்பின் பெயராகும். இப்பட்டத்தை வழங்கும் 186 ஓமியோபதி கல்லூரிகள் உள்ளன. அவைகள் பல்வேறு பல்கலைக்கழகங்களுடன் இணைக்கப்பட்டுள்ளன. ஆந்திரப் பிரதேசம், அருணாசலப் பிரதேசம், அசாம், பீகார் , சத்திஸ்கர், சண்டிகார் , புதுதில்லி , கோவா , குஜராத் , அரியானா , இமாச்சலப் பிரதேசம் , ஜார்க்கண்ட், கர்நாடகா , கேரளா , மத்திய பிரதேசம் , மகாராட்டிரம், ஒடிசா , பஞ்சாப் , ராஜஸ்தான் , தமிழ்நாடு , தெலுங்கானா , உத்தரகாண்ட் , உத்தரப்பிரதேசம், மேற்கு வங்கம் போன்ற மாநிலங்களில் கற்பிக்கப்படுகின்றன.\n"}
{"id": "56632", "url": "https://ta.wikipedia.org/wiki?curid=56632", "title": "இந்தியக் குடியரசின் 17வது அமைச்சரவை", "text": "இந்தியக் குடியரசின் 17வது அமைச்சரவை\n\nSection::::இந்திய ஆய மற்றும் இணை அமைச்சரவை மே, 2019.\nஇந்த பட்டியல் தற்பொழுது அமைக்கப்பட்டிருக்கும் இந்திய அமைச்சரவையின் பட்டியலாகும். அனைத்து அமைச்சர்களும் புது தில்லியில் உள்ள இந்திய ஒன்றிய அமைச்சரவை அலுவலகத்தின்படி அமர்த்தப்பட்டுள்ளனர். அமைச்சரவையில் இடம் பெறுபவர் இந்திய அரசியலைமைப்பில் வரையறுத்துள்ளபடி அமைச்சர் பொறுப்பேற்கும் உறுப்பினர் நாடாளுமன்றத்தின் இரு அவைகளில் ஏதாவதொன்றில் உறுப்பினராக இருக்கவேண்டும். அந்த விதியின்படி பிரதமர் நரேந்திர மோதி நாடாளுமன்ற கீழவை அதாவது மக்களவை உறுப்பினராக இருந்துகொண்டு பிரதமர் பொறுப்பை (2019-2024) இந்த அமைச்சரவையின் ஆயுள் முழுவதும் தொடர்வார் என்பது குறிப்பிடத்தக்கது.\n\nஅமைச்சர்கள் பின்வரும் மூன்று வகையில் இறங்குவரிசைகளின் படி பொறுப்பேற்கின்றனர்.\n\n\n\nSection::::அமைச்சரவை.\nSection::::ஒன்றிய இணை அமைச்சர்.\nதனிப் பொறுப்பு அற்ற இராஜாங்க அமைச்சர்கள்:\n\n\n\n"}
{"id": "56634", "url": "https://ta.wikipedia.org/wiki?curid=56634", "title": "எலிக்குடும்பம்", "text": "எலிக்குடும்பம்\n\nஎலிக்குடும்பம் அல்லது முரிடீ (Muridae) என்பது பாலூட்டிகள் வகுப்பில் உள்ள குடும்பங்கள் யாவற்றினும் மிகப்பெரிய குடும்பம். இக் குடும்பத்தில் ஏறக்குறைய 650 இனங்கள் உள்ளன. இவை ஆசியா, ஆப்பிரிக்கா, ஐரோப்பா, ஆசுத்திரேலியா ஆகிய இடங்களில் இயற்கையாக வாழ்கின்றன. எலி இனங்கள் உலகெங்கும் அறிமுகப்படுத்தப்பட்டு எங்கும் பரவி உள்ளன. சுண்டெலி, வயல் எலிகள், கெர்பில் முதலியவை இந்தக் குடும்பத்தை சேர்ந்த எலி வகைகள் ஆகும். அறிவியற் பெயராகிய முரிடீ (Muridae) என்பதன் பொருள் இலத்தீனில் எலி என்பதே. இச்சொல் கிரே (J. E. Gray) என்பவரால் 1825 இல் முதன் முதலாகப் பயன்படுத்தப்பட்டது.\n\nSection::::பண்புகள்.\nஎலிக்குடும்பத்து இனங்கள் உருவில் சிறியன. வாலின் நீளத்தைத் தவிர்த்தால் சற்றேறக்குறைய 10 செமீ இருக்கும். இவை 4.5 முதல் 8 செமீ வரையிலான குட்டி ஆப்பிரிக்கச் சுண்டெலி முதல் 48 செமீ வரையிலான பெரிய வெள்ளை பிலிப்பைன் எலிகள் வரை பல வகைப்பட்டன. இவ் எலிகளுள் சிலவற்றுக்கு நீண்ட கால்கள் உள்ளன. இதனால் இவை தாவிக் குதித்து நகரக்கூடியன. எலிகளின் பொதுவான நிறம் பழுப்பு. ஆனால், கறுப்பு, சாம்பல், வெள்ளை நிற எலிகளும் உண்டு. நால்வரி எலி போன்று உடலில் கோடுகள் கொண்ட இனமும் உண்டு. \n\nஎலிக் குடும்பத்து இனங்கள் நன்றாக கேட்கும் திறனும், மணம் நுகரும் திறனும் கொண்டவை. பல்வேறு சூழல்களில் வாழ்கின்றன. காடுகளிலும், வயல்வெளிகளிலும், புல்வெளிகளிலும், உயர் மலைகளிலும் வாழ்கின்றன. கெர்பில் போன்ற எலி வகை இனங்கள் நீர் குறைந்த பாலைநிலங்களிலும் வாழ்கின்றன. எலி இனங்கள் தாவர உண்ணிகளாகவோ எல்லாம் உண்ணிகளாகவோ உள்ளன. வலுவான தாடை தசைகள் கொண்டுள்ளன. இவற்றின் முன்வெட்டிப்பற்கள் வாழ்நாள் முழுவதும் வளர்ந்துகொண்டே இருக்கின்றன. இவற்றின பல் வகையடுக்கு கீழ்க்காணுமாறு குறிக்கப்படும்:\n\nஎலிக்குடும்பிகள் ஓராண்டில் பல முறை பல குஞ்சுகள் ஈனுகின்றன. இவை புணர்ந்தபின்னர் 20-40 நாட்களில் குஞ்சுகள் ஈனுகின்றன. ஆனால் இவை இனத்துக்கு இனம் மிகவும் வேறுபடுகின்றன. பிறந்த எலிக்குஞ்சுகள் கண்பார்வை இல்லாமலும், உடலில் மயிர் இல்லாமலும், தன்னைக் காத்துக்கொள்ளும் திறம் இல்லாமலும் பிறக்கின்றன. ஆனால் எல்லா எலி இனங்களும் அப்படி இல்லை, எடுத்துக்காட்டாக முள்ளெலி.\n\nSection::::படிவளர்ச்சி.\nபிற சிறிய பாலூட்டிகளைப்போல, எலிக் குடும்பத்தின் படி வளர்ச்சியும் தெளிவாகத் தெரியவில்லை. தொல்லுயிர் படிவங்கள் மிகக் குறைவே. ஆசியாவில் வெப்பமண்டலப் பகுதிகளில் உள்ள ஆம்சிட்டர் (hamster) போன்ற ஏதோவொரு விலங்கில் இருந்து முன்பகுதி மியோசீன் (Miocene) ஊழிக்காலத்தில் தோன்றியிருக்கலாம் என்று ஒரு கருத்து உள்ளது. ஓலோசீன் (Holocene) ஊழிக்காலத்தில் மாந்தர்களோடு சேர்ந்து உலகமெல்லாம் பரவியது என நினைக்கின்றார்கள் \n\nSection::::உயிரின வகைப்பாடு.\nஎலிக்குடும்பம் (மூரிடுகள், Murids) 4 உட்குடும்பங்களில் (துணைக்குடும்பங்களில்), 140 பேரினங்களாக, மொத்தம் 650 எலி இனங்கள் உள்ளன.\n\n\n"}
{"id": "56641", "url": "https://ta.wikipedia.org/wiki?curid=56641", "title": "இந்திய அரசியலமைப்பிலுள்ள அடிப்படை உரிமைகள்", "text": "இந்திய அரசியலமைப்பிலுள்ள அடிப்படை உரிமைகள்\n\nஇந்தியாவின் அடிப்படை உரிமைகள் என்பது இந்திய அரசியல் சாசனம் தனது \"மூன்றாவது பகுதியில்\" வழங்கியுள்ள உரிமைகளுக்கான சாசனம்' ஆகும். இந்தப் பகுதி இந்திய நாட்டின் குடிமக்கள் என்ற முறையில் அமைதியான முறையிலும் இணக்கத்துடனும் வாழ்வை மேற்கொள்ள தேவையான குடிமையியல் சுதந்திரங்களை இந்தியர்களுக்கு வழங்குகிறது. \n\nஅமெரிக்காவின் \"உரிமைகள் சட்டவரைவை\" (Bill of Rights) மூலமாக கொண்டது. இந்திய அரசியலமைப்பின் சட்டவிதி 12 முதல் 35 வரை ஆறுவகை உரிமைகள் குறித்து விவரிக்கும் அரசியலமைப்பின் மூன்றாவது பகுதி, உரிமைகளுக்கான, இந்தியாவின் \"மேக்னா கார்ட்டா\" என அழைக்கப்படுகிறது. \n\nஒரு இந்திய குடிமகனின் சமூக உரிமை (சம உரிமை), பேச்சுரிமை (பேச்சு சுதந்திரம்), வெளிபடுத்தும் உரிமை (எழுத்துரிமை), கூடிவாழும் உரிமை மற்றும் அமைதி வழிபாட்டு உரிமை, சுதந்திர சமய உரிமை, சமூக நீதிக் கோரும் உரிமை போன்ற உரிமைகள் இன்றியமையாத உரிமைகளாக வழங்கப்பட்டுள்ளன. \n\nஇந்த உரிமைகள் மறுக்கப்படுவதோ அல்லது மீறப்படுவதோ குற்றமுறு செயல்களாக இந்திய தண்டணைச் சட்டக் (இ.த.ச) கூற்றில் வரையறுக்கப்பட்டுள்ளது.\n\nதனக்கு அளிக்கப்பட்டுள்ள அடிப்படை உரிமைகளின் படி ஒவ்வொரு இந்தியக் குடிமகனும் அதை சுதந்திரமாக அனுபவிக்க கடமைபட்டவர்களாவர். இவ்வடிப்படை உரிமைகள் இனப்பாகுபாடின்றி (சாதி, நிறம், பாலினம்,மொழி), மொழி வேறுபாடின்றி, சாதி மாறுபாடின்றி, அனைத்துக் குடிமக்களும் அனுபவிக்க கடமைபட்டவர்களாவர். இவைகள் மறுக்கப்படும்போது நீதிமன்றங்கள் தலையிட்டு அவற்றை பெற்றுத்தர தயங்காது.\n\nஇந்த அடிப்படை உரிமைகள், அமெரிக்க ஐக்கிய நாடுகளின் அரசியலமைப்பிலுள்ள அடிப்படை உரிமைகளைச் சார்ந்து இங்கு உருவாக்கப்பட்டுள்ளது.டாக்டர் அம்பேத்கர் அடிப்படை உரிமையை, மனிதனின் இருதயமும் உயர்சக்தியும் ஆகும் என்று குறிப்பிடுகிறார். அடிப்படை உரிமையை, நெருக்கடி கால அறிவிப்பின் மூலம், குடியரசுத் தலைவர் தற்காலிகமாக நிறுத்தி வைக்க முடியும்.\n\nஆறு அடிப்படை உரிமைகளாவன\n\n\nஅடிப்படை உரிமைகள்\nஅடிப்படை உரிமைகள் தங்களுக்குள்ளேயே எவ்விதமா உள்ளடக்கத்தையும் கொண்டிருக்கவில்லை. பெரும்பாலும் இவை வெற்றுப் பாத்திரங்களாகவே உள்ளன. ஒவ்வொரு தலைமுறையினரும் தங்கள் வாழ்க்கை அனுபவத்தில்பெற்ற உன்னதமான அனுபவங்களை கொண்டு நிரப்பிக் கொள்ளலாம்.\nகேசவானந்த பாரதி வழக்கில் உச்ச நீதிமன்றம் அளித்த விளக்கம்: \nஅடிப்படை உரிமை என்ற அதன் பெயரிலிருந்தே அதன் முக்கியத்துவம் வெளிப்படுகிறது. இதற்கு அரசியலமைப்பினால் வழங்கப்பட்டுள்ள உத்திரவாதமும் முக்கியத்துவம் நன்கு வெளிப்படுகிறது. மேலும் அரசியலமைப்பினால் உத்திரவாதமும் பாதுகாப்பும் வழங்கப்பட்டுள்ளது. இது நாட்டின் அடிப்படை சட்டமாகவும் திகழ்கிறது. ஒவ்வொரு தனிமனிதனின் உடைமை, அறிவுசார் உரிமை, நீதி மற்றும் ஆன்மிக மேம்பாடு போன்ற அனைத்திற்கும் மிக அத்தியாவசியமாக அடிப்படை உரிமைகள் உணரப்படுகிறது.\n• அடிப்படை உரிமைகள் அரசியலமைப்பின் பகுதி –III ல் சரத்து 12 முதல் 35 வரை உத்தரவாதம் அளிக்கப்பட்டுள்ளது.\n• அரசியலமைப்பின் பகுதி –III இந்தியாவின் மகா சாசனம் (Magna carta of India) என அழைக்கப்படுகிறது.\n• இப்பகுதி மிக நீளமான மற்றும் அனைத்தையும் உள்ளடக்கிய, நீதிமன்றத்தை அணுகி தீர்வு பெறும் அடிப்படை உரிமைகள் கொண்டுள்ளது.\n• நமது அரசியலமைப்பின் அடிப்படை உரிமையானது உலகின் வேறு எந்த நாட்டின் அடிப்படை உரிமைகளை காட்டிலும் அதிக விரிவானது ஆகும். குறிப்பாக அமெரிக்க ஐக்கிய நாட்டை காட்டிலும் விரிவானதாகும்.\n• அரசியலமைப்பினால் உத்திரவாதம் அளிக்கப்பட்டுள்ள அடிப்படை உரிமைகள் அனைத்து நபர்களுக்கும் எவ்வித வேறுபாடும் காட்டுவதில்லை.\n• அனைத்து தனி நபர்களின் சமத்துவத்தையும், தனி மனிதனின் கௌரவத்தையும், பொதுமக்களின் நலன்களையும் மற்றும் தேசத்தின் ஒற்றுமையையும் தன்னகத்தே கொண்டுள்ளது.\n• அடிப்படை உரிமைகளின் நோக்கம் அரசியல் மக்களாட்சியை (Political Democracy) வளர்ப்பதாகும்.\nஉண்மையில் நமது அரசியலமைப்பில் ஏழு (7) அடிப்படை உரிமைகள் இருந்தன.\n1. சமத்துவ உரிமை ஷரத்து 14 முதல் 18 வரை\n2. சுதந்திர உரிமை ஷரத்து 19 முதல் 22 வரை\n3. சுரண்டலுக்கு எதிரான உரிமை சரத்து 23 முதல் 24 வரை\n4. சமய சுதந்திர உரிமை சரத்து 25 முதல் 28 வரை\n5. கலாச்சார மற்றும் கல்வி சரத்து 29 முதல் 30 வரை\n6. அரசியலமைப்பு வாயிலான தீர்வு சரத்து 32 (சரத்து 226 – உயர்நீதிமன்றம்)\n7. சொத்துரிமை (சரத்து 31 1978-ல் 44-வது அரசியலமைப்பு திருத்தம் வாயிலாக நீக்கப்பட்டது. இச்சரத்து தற்போது 300A-வாக உள்ளது.\nஅடிப்படை உரிமைகளின் முக்கியத்துவம்\n• அடிப்படை உரிமைகள் பூர்ணத்துவமானடிவ அல்ல ஆனால் தகுதி வாய்ந்தவை.\n• அரசானது இவற்றின் மீது போதுமான கட்டுப்பாடுகளை விதிக்க முடியும்.\n• இவை பெரும்பாலும் அரசின் தன்னிச்சையான நடவடிக்கைக்கு எதிராக உள்ளன.\n• நீதிமன்றங்களை அணுகி தீர்வு பெற முடியும்.\n• உச்ச நீதிமன்றம் அடிப்படை உரிமைகளை பாதுகாப்பதோடு மட்டுமல்லாமல் உத்தரவாதமும் வழங்குகின்றது. மேலும் பாதிக்கப்பட்ட நபர் நேரடியாக உச்ச நீதிமன்றத்தை அணுகி தீர்வு பெற முடியும்.\n• இவைபுனிதமானவையோ அல்லது நிரந்தரமானவையோ அன்று. பாராளுமன்றம் இவற்றை குறைக்கவோ அல்லது நீக்கவோ முடியும்.\n• தேசிய நெருக்கடி நிலை செயல்பாட்டில் இருக்கும் போது அடிப்படை உரிமைகளில் ஷரத்து 20 மற்றும் 21-ஐத் தவிர பிற அடிப்படை உரிமைகளை செயல்படாத வண்ணம் நிறுத்தி வைக்க முடியும். ஷரத்து 19-ஐ யுத்தம் அல்லது அந்நிய படையெடுப்பின் போது செயல்படாமல் தடுத்த நிறுத்த முடியும்.\nஅரசின் வரையறை (சரத்து 12)\nஒருவரது அடிப்படை உரிமையை மீறியது அரசா, இல்லையா என்பதை அறிந்து கொள்வதற்கு ஏதுவாக சரத்து 12-ஆனது “அரசு”(ளுவயவந) என்பதில் எவையெல்லாம் அடக்கம் என்பதற்குண்டான வரையறையைக் கொடுக்கிறது.\nசரத்து 12-ன்படி,“அரசு” என்ற சொல்லில் பின்வருவன அடங்கும்.\n• இந்திய அரசாங்கம் மற்றும் பாராளுமன்றம்; மற்றும்\n• ஒவ்வொரு மாநிலத்தினுடைய அரசாங்கம் மற்றும் சட்டமன்றம்; மற்றும்\n• இந்திய ஆட்சி எல்லைக்குள் உள்ள அனைத்து உள்ளுர் அதிகார அமைப்புகள் (Local Authorities) அல்லது பிற அதிகார அமைப்புகள் (Other Authorities); அல்லது\n• இந்திய அரசாங்கத்தின் கட்டுப்பாட்டின் கீழ் உள்ள அனைத்து உள்ளுர் அல்லது பிற அதிகார அமைப்புகள்.\nஅடிப்படை உரிமைகளுடன் முரண்படும் சட்டங்கள் (சரத்து 13)\nசரத்து 13ன் படி அடிப்படை உரிமைகளுக்கு முரண்படுமாறு அல்லது மீறுமாறு சட்டம் ஏதேனும் இயற்றப்பட்டால், அது இல்லாநிலையதாகும் மற்றும் செல்லாததாகும்.\n• சரத்து 13(1) – அரசியலமைப்பு தொடங்குவதற்கு முன்பாக, இந்திய எல்லைக்குள் அமலில் உள்ள அனைத்து சட்டங்களும் (Law in force)இ அடிப்படை உரிமைகள் குறித்த வகைமுறைகளுடன் எந்த அளவிற்கு முரண்பட்டதாக உள்ளதோ அந்த அளவிற்கு இல்லா நிலையதாகும்.\n• சரத்து 13(2) – குடிமக்களின் அடிப்படை உரிமைகளை பறிப்பதாகவோ அல்லது மீறுவதாகவோ, அரசு எந்தச் சட்டத்தையும் (law) இயற்றக் கூடாது மற்றும் இந்நிபந்தனைக்கு முரணாக (in contravention) சட்டம் ஏதேனும் இயற்றப்பட்டால், அது அம்முரண்பாடு அளவிற்கு இல்லாநிலையதாக்கப்படும்.\n1. சமத்துவ உரிமை (சரத்து 14 – 18)\n• சட்டத்தின் முன் அனைவரும் சமம் மற்றும் அனைவருக்கும் சமமான பாதுகாப்பு சரத்து – 14.\n• சாதி, சமய, இன, பால், பிறப்பிட வேறுபாடுகளினால் பாரபட்சம் காட்டாமை சரத்து – 15.\n• அரசு வேலைகளில் சமவாய்ப்பு ஷரத்து – 16.\n• தீண்டாமை ஒழிப்பு மற்றும் இதன் செயல்பாட்டினை தடுத்தல் சரத்து – 17.\n• இராணுவத்திலும் கல்வித் துறையிலும் சாதனை புரிவோருக்கு வழங்கப்படும் பட்டங்களைத் தவிர பிற பட்டங்கள் ஒழிப்பு சரத்து – 18.\n2. சுதந்திர உரிமை : (ஷரத்து 19 – 22)\n• இந்திய அரசியலமைப்பு விதி 19 ஏழு (7) அடிப்படை உரிமைகளை குடிமக்களுக்கு உறுதி செய்கிறது.\n• குற்றங்களுக்குத் தண்டனையளிப்பது குறித்த பாதுகாப்பு, (ஷரத்து – 20)\n• உயிருக்கும் தனிப்பட்ட சுதந்திரத்திற்கும் பாதுகதப்பு (ஷரத்து – 21)\n• ஆரம்ப கல்வி கற்பதற்கான உரிமை – சரத்து 21A\n• கைது செய்யப்படுவதற்கும், காவலில் வைக்கப்படுவதற்கும் எதிராகப் பாதுகாப்பு – சரத்து\n3. சுரண்டலுக்கு எதிரான பாதுகாப்பு (சரத்து 23 மற்றும் 24)\n• மனிதர்களை வியாபார பொருளாக கருதி விற்பது மற்றும் கட்டாய வேலை வாங்குவதை தடைசெய்தால் – ஷரத்து\n• 14 வயதிற்கு உட்பட்ட குழந்தைகளை தொழிற்சாலைகளிலோ, மற்றும் ஆபத்தான வேலைகளில் அமர்த்துவது தடைசெய்யப்பட்டுள்ளது – ஷரத்து\n4. சமயச் சுதந்திர உரிமை (சரத்து 25 – 28)\n• மனசாட்சி படி செயல்படவும் சுதந்திரமாக வேலைகளில் ஈடுபடவும் மற்றும் விரும்பும் சமயத்தை பின்பற்றவும் மத பிரச்சாரம் செய்யவும் உரிமை – சரத்து\n• சமய விவகாரங்களை நிர்வகிக்கும் உரிமை – சரத்து\n• சமய வளர்ச்சிக்காக வரி செலுத்தாமல் இருக்க உரிமை – ஷரத்து\n• சமய போதனைகளுக்குச் செல்லாமலிருக்க உரிமை – சரத்து\n5. கலாச்சார மற்றும் கல்வி உரிமை (சரத்து 29 – 30)\n• சிறுபான்னையினர் மொழி, எழுத்து வடிவம் மற்றும் கலாச்சாரங்களை பாதுகாக்கும் உரிமை. ஷரத்து\n• சிறுபான்மையினர் கல்வி நிறுவனங்களை ஏற்படுத்தி நிர்வகிக்கும் உரிமை. ஷரத்து\n6. அடிப்படை உரிமைகளுக்கான கட்டுப்பாடுகள் (சரத்து 31A, 31B மற்றும் 31C)\n7. அரசியலமைப்பு வாயிலாக தீர்வு பெறும் உரிமை – சரத்து 32\nஅடிப்படை உரிமைகள் மீறப்பட்டால் நேரடியாக உச்ச நீதிமன்றத்தை அணுகி தீர்வுபெற கீழ்க்கண்ட நீதிப்பேராணைகள் வகை செய்கின்றன.\nசமத்துவ உரிமை (சரத்து 14 – 18)\nசரத்து – 14\n• சட்டத்தின் முன் சமம்\n• சட்டத்தின் “முன் அனைவரும் சமம்” என்பது இங்கிலாந்தில் தோன்றியதாகும்.\n• எந்த நபருக்கும ஆதரவாக சிறப்பு சலுகைகளை மறுத்தல்\n• சட்டத்தின் முன் எந்த ஒரு தனி நபருக்கும் எவ்வித சலுகைகள் காட்டப்படாது\n• சட்டத்திற்கு மேல் எதுவும் இல்லை.\n• அனைவருக்கும் சமமான பாதுகாப்புச் சட்டம்\n• இக்கருத்து அமெரிக்க அரசியலமைப்பிலிருந்து எடுத்ததாகும்.\n• சட்டத்தின் வாயிலாக ஒவ்வொருவருக்கும் வழங்கப்பட்டுள்ள சிறப்புரிமைகள் மற்றும் பொறுப்புகளுக்கு ஏற்ப சூழ்நிலையின் அடிப்படையில் சமமாக நடத்தப்படுவர்.\n• சமநிலையில் உள்ளவர்களுக்கு சட்டம் சம பாதுகாப்பை வழங்கும்.\n• எந்தப் பாகுபாடும் இல்லாமல் ஒன்றாக கருதப்பட வேண்டும்.\nசரத்து – 15\n• அரசு எந்தக் குடிமகனையும் அவனுடைய மதம், இனம், சாதி, பால், பிறப்பிடம் ஆகியவற்றில் ஏதாவது ஒன்றைக் காரணமாகக் காண்பித்து, அவனை பாகுபாட்டுடன் நடத்தக் கூடாது.\n• எந்தக் குடிமகனும் அவன் சார்ந்துள்ள மதம், இனம், சாதி, பால், பிறப்பிடம் ஆகியவற்றின் அடிப்படையில் கடை, பொது ஒய்வு விடுதிகள், உணவு விடுதிகள் மற்றும் பொதுவான பொழுதுபோக்கு இடங்களில் நுழையும் போதும் தடைப்படுத்தவோ அல்லது நிபந்தனை விதிக்கப்படவோ கூடாது.\n• பெண்டிர் மற்றும் குழந்தைகளுக்கான சிறப்புச் சட்டங்கள் இயற்றுவதிலிருந்து அரசினை இந்த ஷரத்தில் உள்ள எதுவும் தடுக்காது.\n• அரசு, சமுதாயத்தில் மற்றும் கல்வியில் பின் தங்கி உள்ள வகுப்பினர்களுக்கு அல்லது தாழ்த்தப்பட்டோர் மற்றும் பழங்குடியினருக்கு தனிச் சலுகைகள் அளித்து, அவர்களும் சமுதாயத்தில் முன்னேற்றமடைய தனிச்சிறப்புச் சட்டங்கள் இயற்றுவதற்கு அரசினை எதுவும் தடுக்காது.\nசரத்து 16\n• அரசின் கீழுள்ள எந்த அலுவலகத்திலும் பணி அல்லது நியமனம் குறித்த விவகாரங்களில் எல்லா குடிமகன்களுக்கும் சம வாய்ப்பு அளிக்கப்பட வேண்டும்.\n• இந்தியாவின் எப்பகுதியில் வாழ்ந்து வருவதாக இருப்பினும் வேலை வாய்ப்புகளில் அரசு சம வாய்ப்பு அளிக்க மறுக்கக் கூடாது. மதம், இனம், சாதி, பால், இறங்குரிமை, பிறப்பிடம் மற்றும் உறைவிடம், இவற்றின் அடிப்படையில் அரவின் ஒரு அலுவலகத்தில் அல்லது பணியில் ஒரு குடிமகன் அமரத் தகுதியற்றவனாக ஆக்கப்படக் கூடாது.\n• அரசுப் பணிகளை திறமையாகச் செய்வதற்குரிய தகுதிகளை நிர்ணயிப்பது ஷரத்து 16க்கு எதிராக அமையாது.\n"}
{"id": "56648", "url": "https://ta.wikipedia.org/wiki?curid=56648", "title": "இந்திய அரசியல்", "text": "இந்திய அரசியல்\n\nஇந்திய அரசியல்-இந்தியா பல கட்சிகளின் பிரநிதிகளுடன் கூட்டு நாடாளுமன்ற அரசியலை ஐக்கிய இராச்சிய அரசு முறையை பின்பற்றி அரசியல் புரிகின்றது. (வெஸ்ட் மினிஸ்டர் முறை).\n\nஇந்தியாவின் பிரதமர் அரசின் தலைமைப் பொருப்பிலும், குடியரசுத் தலைவரின் சம்பிரதாய தலைமையின் கிழ் ஆட்சி நடத்தப்படுகின்றது. பிரித்தானிய முடியாட்சியில் கடைப்பிடிக்கப்பட்ட சம்பிரதாயங்களை ஒரளவு ஒத்திருக்கின்ற வகையில் இங்கும் ஆட்சிகள் நடைபெறுகின்றன.\n\nஇந்தியாவின் அரசியலமைப்பை உற்று நோக்கும் பொழுது இந்தியா மிகப் பெரிய மாநிலங்களின் ஒருங்கிணைப்பில் கூட்டாட்சித் தத்துவ முறையில் அமெரிக்கவைப் போன்று செயல்படுகின்ற மிகப் பெரிய நாடுகளில் இந்தியாவும் ஒன்று.\n"}
{"id": "56651", "url": "https://ta.wikipedia.org/wiki?curid=56651", "title": "கீட்டோடொன்டைடீ", "text": "கீட்டோடொன்டைடீ\n\nகீட்டோடொன்டைடீ \"(Chaetodontidae)\", \"பேர்சிஃபார்மசு\" ஒழுங்கைச் சேர்ந்த ஒரு பட்டாம்பூச்சி மீன் குடும்பம் ஆகும். இவை வெப்பவலயக் கடல் வாழ் மீன்கள். பொதுவாகப் பவளப்பாறைத் திட்டுக்களில் வாழும் இக் குடும்ப மீன்கள் அத்திலாந்திக் பெருங்கடல், இந்தியப் பெருங்கடல், பசிபிக் பெருங்கடல் ஆகிய பெருங்கடல்களில் காணப்படுகின்றன. இக் குடும்பத்தில் 10 பேரினங்களில் ஏறத்தாழ 120 இனங்கள் உள்ளன. இந்தியப் பெருங்கடலிலும், பசிபிக் பெருங்கடலிலும் பல இன இணைகள் (Species pair) காணப்படுகின்றன. மிகப் பெரிய \"கீட்டோண்டன்\" பேரினத்தின் உறுப்பினங்கள் உண்மையில் இனங்களா அல்லது சிற்றினங்களா என்பதில் குழப்பம் நிலவி வந்தது. அண்மைக் காலத்தில், டிஎன்ஏ க்களைப் பயன்படுத்திச் செய்யப்பட்ட ஆய்வுகள் மூலம் இத்தகைய குழப்பங்கள் பல தீர்ந்துள்ளன. \n\nஇவை ஓரளவு சிறிய மீன்களாகும். பெரும்பாலும் 12-22 சதம மீட்டர் (7-9 அங்குலம்) நீளம் கொண்டவை. இக் குடும்பத்தில் மிகப்பெரிதாக வளரும் \"கீ. எஃபிப்பியம்\" என்னும் இனத்தைச் சேர்ந்த மீன்கள், 30 சதம மீட்டர் நீளம் வரை வளர்கின்றன. கறுப்பு, வெள்ளை, நீலம், சிவப்பு, செம்மஞ்சள், மஞ்சள் எனப் பல நிறங்களைக் கொண்ட இம் மீன்களை ஆங்கிலத்தில் \"பட்டாம்பூச்சி மீன்\" எனப் பொருள்படும் \"பட்டர்ஃபிளை ஃபிஷ்\" \"(butterflyfish)\" என அழைப்பர்.\n\n"}
{"id": "56658", "url": "https://ta.wikipedia.org/wiki?curid=56658", "title": "கடல் தேவதை மீன்", "text": "கடல் தேவதை மீன்\n\nகடல் தேவதை மீன் \"(Pomacanthidae)\" என்பது \"கீளி வடிவி\" வகுப்பைச் சேர்ந்த ஒரு மீன் குடும்பம் ஆகும். இவை அத்திலாந்திக் பெருங்கடல், இந்தியப் பெருங்கடல், மேற்குப் பசிபிக் பெருங்கடல் ஆகிய கடல்களின் ஆழம் குறைந்த பவளப்பாறைத் திட்டுப் பகுதிகளில் வாழ்கின்றன. இக் குடும்பத்தில் 7 பேரினங்களில் ஏறத்தாழ 86 இனங்கள் உள்ளன. \n\nஒளிரும் நிறங்களையும், பக்கவாட்டில் அழுத்தப்பட்டது போன்றதும் உயரமானதுமான உடலமைப்பையும் கொண்ட கடற்தேவதை மீன்கள் பவளப்பாறைப் பகுதிகளில் வாழும் எடுப்பான தோற்றம் கொண்ட உயிரினங்கள் ஆகும். \n\n\n"}
{"id": "56666", "url": "https://ta.wikipedia.org/wiki?curid=56666", "title": "இரட்டைப்படைக் குளம்பி", "text": "இரட்டைப்படைக் குளம்பி\n\nஇரட்டைப்படைக் குளம்பிகள் என்பன பாலூட்டி வகுப்பில் இரட்டைப்படை எண்ணிக்கையில் குளம்புகள் உள்ள விலங்குகள் கொண்ட ஒரு வரிசையில் உள்ள விலங்குகளைக் குறிக்கும். இதனை ஆர்ட்டியோடாக்டிலா (Artiodactyla) என்று அறிவியலில் கூறுவர். ஆர்ட்டியோடாக்டிலா என்னும் இவ் ஆங்கிலச் சொல்லை ரிச்சர்டு ஓவன் என்பவர் 1848 இல் அறிமுகப்படுத்தினார். இவ் ஆங்கிலச்சொல், \"ஆர்ட்டியோசு\" (αρτιος) = இரட்டைப்படை எண் + \"டாக்டிலோசு\" (δακτυλος) = விரல் என்னும் இரு கிரேக்க மொழிச் சொற்களால் ஆன கூட்டுச்சொல். \"குளம்பு\" என்பது கால்களின் விரல் எலும்புகள் ஒன்றிணைந்த உடல் அமைப்பு. குளம்புள்ள விலங்குகளைக் குளம்பிகள் என்று அழைப்பர். குளம்புள்ள விலங்குகளை ஆங்கிலத்தில் \"அங்குலேட்\" (ungulate) என்கின்றனர். \"அங்குலேட்\" என்னும் சொல் \"குளம்பு\" என்று பொருள் படும் \"அங்குலா\" (ungula) என்னும் இலத்தீன் சொல்லில் இருந்து பெற்றது. இது 1802 ஆம் ஆண்டில் இருந்து ஆங்கிலத்தில் வழக்கில் உள்ளது. இவ் உயிரின வரிசையில் பன்றிகள், நீர்யானைகள், ஒட்டகங்கள், மான்கள், ஒட்டகச்சிவிங்கிகள், ஆடு மாடுகள் போன்ற விலங்குகள் அடங்கும். இவ்விலங்குகளின் உடல் எடை இரட்டைப்படை எண்ணிக்கையில் உள்ள குளம்புகளின் மீது சீராக (ஏறத்தாழ சரி ஈடாக) விழுகின்றது. மூன்றாவது நான்காவது ஒன்றிய விரல்கள் இருந்தால் அவை மீதும் ஈடான எடை விழுகின்றது. ஆனால் ஒற்றைப்படைக் குளம்பிகளில் (பெரிசோடாக்டில்களில், perissodactyls) பெரும்பாலான எடை மூன்றாவது விரலில் விழுகின்றது. இரட்டைப்படைக் குளம்பிகளின் ஒரு சிறப்பு அமைப்பு, அதன் கணுக்கால் மூட்டுக்குக் கீழே உள்ள கணுக்கால் எலும்பின் (Talus, டாலசு எலும்பு) அமைப்பு ஆகும். இது இரட்டைக் கப்பி அமைப்பு கொண்டிருப்பதால் பாதத்திற்கு இசைந்து கொடுக்கும் தன்மை அதிகம் (உவைமை கூடுதல்). \nஉலகில் ஏறத்தாழ 220 இரட்டைப்படைக் குளம்பு உயிரினங்கள் உள்ளன. இவற்றுள் பலவும் மாந்தர்களின் பண்பாடு, வளர்ச்சி, நல்வாழ்வுக்கு மிக இன்றியமையாதவையாக இருக்கின்றன.\n\nSection::::சொற்பிறப்பு.\n'ஆர்ட்டியோடாக்டிலா' என்ற சொல்லை இரிச்சர்டு ஓவன் என்பவர் 1848 இல் அறிமுகப்படுத்தினார்.\nஇந்த உயிரின வகைப்பாட்டியல் சொல்,\nஎன்ற இரு கிரேக்கச் சொற்களில் இருந்து உருவாக்கினார்.\n\nஇங்கு விரல் என்பது, குளம்பு ஆக மாற்றம் அடைந்துள்ளது. \"குளம்பு\" என்பது விரல் எலும்புகள் ஒன்றிணைந்த உடல் அமைவுத் தகவு ஆகும். எனவே, குளம்புள்ள விலங்குகளை, குளம்பிகள் என்கிறோம்.\n\n\nSection::::வாழிடமும், வளர் இயல்பும்.\nஇவைகள் அன்டார்டிகா தவிர அனைத்துக் கண்டங்களிலும் வாழ்கின்றன. ஆசுத்திரேலியாவிலும், நியூசிலாந்திலும் இவைகள் மனிதர்களால் அறிமுகபடுத்தப்பட்ட விலங்கினங்கள் என கண்டறியப்பட்டுள்ளன.\n\nSection::::குளம்பு.\nஇவ்விலங்குகளின் விரல்கள், குளம்புகளாக மாற்றம் அடைந்துள்ளன. மாற்றமுற்ற அக்குளம்புகள், இவ்விலங்குகளிடையே, எண்ணிக்கையில் வேறுபட்டு இருக்கின்றன. இக்குளம்புகள் எண்ணிக்கையில் வேறுபட்டாலும், இரண்டிரண்டாக, சம அளவில் இருக்கின்றன. அதனால் தான், இவ்விலங்குகளை \"இரட்டைப்படை விரல்கள்\" என்று பொருள்படும் ஆர்ட்டியோடாக்டிலா (Artiodactyla) என்ற உயிரியல் வரிசையில் அமைத்துள்ளனர்.\n\nஇவ்விலங்குகளின் உடல் எடை, இரட்டைப்படை எண்ணிக்கையில் உள்ள குளம்புகளின் மீது சீராக (ஏறத்தாழ சரி ஈடாக) விழுகின்றது. மூன்றாவது நான்காவது ஒன்றிய விரல்கள் இருந்தால், அவை மீதும் ஈடான எடை விழுகின்றது.ஆனால், ஒற்றைப்படைக் குளம்பிகளில்பெரும்பாலான எடை, மூன்றாவது விரலில் விழுகின்றது.\n\nஇரட்டைப்படைக் குளம்பிகளின் ஒரு சிறப்பு அமைப்பு யாதெனில், அதன் கணுக்கால் மூட்டுக்குக் கீழே உள்ள, கணுக்கால் எலும்பின் டாலசு (Talus) எலும்பு அமைப்பு ஆகும். இது இரட்டைக் கப்பி அமைப்பு கொண்டிருப்பதால், பாதத்திற்கு இசைந்து கொடுக்கும் தன்மை அதிகம் (உவைமை கூடுதல்). \n"}
{"id": "56669", "url": "https://ta.wikipedia.org/wiki?curid=56669", "title": "இந்தியத் தலைமைத் தேர்தல் ஆணையர்", "text": "இந்தியத் தலைமைத் தேர்தல் ஆணையர்\n\nஇந்தியத் தலைமைத் தேர்தல் ஆணையர்- இந்தியத் தேர்தல் ஆணையத்தின் தலைவர், இந்தியாவின் தேர்தல்களை நேர்மையாக, விருப்புவெறுப்பின்றி, எவ்வமைப்பையும் சாராமல் நடத்துவதற்கு வழிவகை செய்பவர்.\n\nஇந்தியக் குடியரசுத் தலைவரால் தலைமைத் தேர்தல் ஆணையர் மற்றும் \"இரு தேர்தல் ஆணையர்கள்\" நியமனம் செய்யப்படுகின்றனர்.\n\nதேர்ந்தெடுக்கப்பட்டதிலிருந்து \"6 ஆண்டுகள் அல்லது 65 அகவை (வயது) நிறைவுறும் வரை எது முன் நிகழ்கின்றதோ\" அதைப் பொருத்து இவர்கள் பணிக்காலம் கணக்கிடப்படுகின்றது.\n\nஇந்தியத் தலைமை நீதிபதிகளின் படிநிலையில் கருதப்படும் இவர்கள் ஊதியமும் அவர்கள் அளவிற்கு ஈடாகப் பெறுகின்றனர்.\n\nதலைமைத் தேர்தல் ஆணையரை நடத்தை விதி மீறலைக் (இம்பீச்மென்ட்) காரணம்காட்டி நாடாளுமன்றத்தில் அவர் மீது கொண்டுவரப்படும் தீர்மானத்தின் வாக்கெடுப்பில் (ஒட்டெடுப்பில்) தீர்மானம் வெற்றிபெற்றாலின்றி அவரை வேறு எவ்வகையிலும் பணியிலிருந்து நீக்கவியலாது.\n\nஇதன் அதிகாரக் கட்டமைப்பில் சில மாற்றங்கள் கொண்டுவரப்பட்டு இவ்வாணையத்திற்கு கூடுதல் அதிகாரங்கள் வழங்கப்பட்டன.\n\nஉலகநாடுகளுடன் ஒப்பிடும் பொழுது, இந்தியாவே முதன் முதலாக முழுவதும் மின்னணு எந்திரத்தின் மூலம் பொதுத்தேர்தலை நடத்திக்காட்டியது.\n\nஇவ்வாணையத்தின் மீது மக்கள் பார்வை விழக் காரணமாயிருந்தவர் முன்னாள் தலைமைத் தேர்தல் ஆணையர் டி. என். சேஷன். அவர் 1990 முதல் 1996ஆம் ஆண்டு வரை பணிபுரிந்தார். அவரின் பணிக் காலத்தில் தான் அதுவரை தேர்தல்களில் ஊழல் மிகுந்திருந்த நிலை அவரின் கண்டிப்புமிக்க, நேர்மையான செயலால் சற்றுத் தணிக்கப்பட்டது.\n\nSection::::தலைமைத் தேர்தல் ஆணையர்கள்.\nமுன்னாள் தலைமைத் தேர்தல் ஆணையர்கள் பட்டியல்:\n\n"}
{"id": "56671", "url": "https://ta.wikipedia.org/wiki?curid=56671", "title": "இந்திய மக்களவைத் தலைவர்", "text": "இந்திய மக்களவைத் தலைவர்\n\nஇந்திய மக்களவைத் தலைவர்\nஇந்திய நாடாளுமன்றத்தின் கீழ் அவையான மக்களவையை நடத்தும் தலைவரைக் குறிப்பதாகும். மூன்றாம் உலக நாடுகளில் (வெஸ்ட்மினிஸ்டர் அரசாங்கம்) உள்ள பேரவைகளில் பயன்படுத்தப்படும் சொல்லையே இந்தியாவிலும் பயன்படுத்தப்படுகின்றது.\n\nமக்களவைத்தலைவர் 5 ஆண்டுகளுக்கொருமுறை நடத்தப்படுகின்ற தேர்தலில் வெற்றிபெற்ற உறுப்பினர்கள் பங்குபெரும் மக்களவையின் முதல் கூட்டத்தில் உறுப்பினர்களால் ஒருமனதாகத் தேர்ந்தெடுக்கப்படுகின்றார். அதன்பின் அவர் பதவி விலகினாலன்றி வேறு ஒருவரை அப்பதவியில் நியமிக்க முடியாது.\n\nSection::::மக்களவைத் தலைவரின் அதிகாரங்கள்.\nமக்களவைத் தலைவரே பேரவையே நடத்துபவர், கண்காணிப்பவர் மற்றும் பேரவைகளின் அலுவல்களை கவனிப்பவரும் அவரே.\n\nமசோதா\n\nமசோதாவின் தன்மைகளை ஆராய்ந்து (பண விடை மசோதா மற்றும் பண விடையில்லா மசோதா) அதன்படி தாக்கல் செய்ய அனுமதிக்கின்றார். பேரவையை அதன் மாண்புக் குறையாமல், இறையாண்மைக் குறையாமல், ஒழுக்கத்துடன் நடைபெறக் கடப்பாடுக் கொண்டுள்ளார்.\n\nதீர்மானங்கள்\n\nதீர்மானங்களை அவரின் அனுமதியின்றித் தாக்கல் செய்யமுடியாது. நம்பிக்கையில்லாத் தீர்மானம், ஒத்திவைப்புத் தீர்மானம், கண்டனத் தீர்மானம் மற்றும் கவன ஈர்ப்புத் தீர்மானம் போன்றத் தீர்மானங்களை அனுமதிக்கின்றார். அவரின் இசைவினால் விவாதங்கள் ஏற்கப்படுகின்றன மற்றும் தள்ளுபடி செய்யப்படுகின்றன.\n\nதேர்தல்\n\nமக்களவைத் தலைவரின் தேர்தலை குடியரசுத் தலைவர் தீர்மானிக்கின்றார்.\n\n"}
