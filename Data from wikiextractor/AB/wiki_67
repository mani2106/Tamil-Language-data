{"id": "86152", "url": "https://ta.wikipedia.org/wiki?curid=86152", "title": "ஓவர்லார்ட் நடவடிக்கை", "text": "ஓவர்லார்ட் நடவடிக்கை\n\nஓவர்லார்ட் நடவடிக்கை (\"Operation Overlord\") என்பது இரண்டாம் உலகப் போரின் மேற்குப் போர்முனையில் நிகழ்ந்த நேச நாட்டு போர் நடவடிக்கை. பிரான்சின் நார்மாண்டி கடற்கரைப் பகுதியில் நிகழ்ந்த இப்படையெடுப்புக்கு ஓவர்லார்ட் நடவடிக்கை என்று குறிப்பெயர் இடப்பட்டிருந்தது. ஜூன் 6, 1944ல் தொடங்கிய நார்மாண்டி படையிறக்கம் முதல் ஆகஸ்ட் 24ல் பாரிசு நகரம் வீழ்ந்தது வரையான நிகழ்வுகள் ஓவர்லார்ட் நடவடிக்கை எனக் கருதப்படுகின்றன.\n\nஓவர்லார்ட் நடவடிக்கை என்ற குறியீடு நார்மாண்டி படையிறக்கம் மற்றும் நார்மாண்டி படையெடுப்பு, டி-டே போன்ற நிகழ்வுகளில் இருந்து வேறுபட்டது. பிரான்சு மீதான ஒட்டு மொத்த படையெடுப்பு நிகழ்வு ஓவர்லார்ட் நடவடிக்கை எனப்படுகிறது. இது ஜூன் 6 முதல்-ஆகஸ்ட் 25 வரை நடந்த மொத்த நடவடிக்கைகளைக் குறிக்கிறது. இதன் ஆரம்ப கட்ட தரையிறக்கம் ”நார்மாண்டி படையிறக்கம்” அல்லது ”நெப்டியூன் நடவடிக்கை” என்றும் இது நிகழ்ந்த நாளான ஜூன் 6, 1944 ”டி-டே” என்றழைக்கப்படுகிறது. ”நார்மாண்டி படையெடுப்பு” என்னும் பெயர் இந்த படையிறக்கமும் அதன் பின்னர் நார்மாண்டிப் பகுதியினைக் கைப்பற்ற ஜூலை மாத பாதி வரை நடந்த சண்டைகளையும் குறிக்கப் பயன்படுத்தப்படுகிறது.\n\n1940 முதல் நான்கு ஆண்டுகளாக நாசி ஜெர்மனியின் பிடியிலிருந்த மேற்கு ஐரோப்பாவை மீட்பதற்கு 1944ல் நேச நாடுகள் அதன்மீது படையெடுக்கத் திட்டமிட்டன. இது உலக வரலாற்றிலேயே நிகழ்ந்த மிகப்பெரும் நீர்நிலப் படையெடுப்பாகும். இதில் அமெரிக்கா, ஐக்கிய இராச்சியம், கனடா, ஆஸ்திரேலியா, நியூசிலாந்து போன்ற நேச நாடுகளின் படைகளுடன், ஜெர்மனியால் ஆக்கிரமிக்கப்பட்ட பிரான்சு, பெல்ஜியம், நெதர்லாந்து, நார்வே, போலந்து, லக்சம்பர்க், செக்கஸ்லோவாக்கியா போன்ற நாடுகளின் நாடு கடந்த அரசுப் படைகளும் (விடுதலைப் படைகள்) கலந்து கொண்டன. படையெடுப்பு நிகழும் இடம், நேரம் ஆகியவற்றை ஜெர்மானியர்கள் கணிக்காமல் இருக்க பல திசைதிருப்பும் நடவடிக்கைகளும் மேற்கொள்ளப்பட்டன. ஜெர்மானியப் போர்த் தலைமையகத்துள் ஏற்பட்ட கருத்துவேறுபாட்டாலும், உத்தி முடிவுகளில் இட்லரின் தலையீட்டாலும் ஜெர்மானியர்களால் படையெடுப்பைத் தடுக்க சரியான முயற்சிகளை மேற்கொள்ள இயலவில்லை.\n\nஜூன் 6, 1944ல் இப்படையெடுப்பு தொடங்கியது. ஒன்றரை மாத கால கடும் சண்டைக்குப் பின்னர் நார்மாண்டி கடற்கரை முழுவதும் நேச நாட்டுப் படைகளின் வசமாகின. இச்சண்டைகளில் அமெரிக்க படைகளுக்கான இலக்குப் பகுதிகள் எளிதில் கைப்பற்றப்பட்டுவிட்டன. ஆனால் பிரிட்டானிய மற்றும் கனடிய இலக்குப் பகுதியான கன் நகரம் மற்றும் அதன் சுற்றுப்புறப் பகுதியில் கடுமையான சண்டை நிகழ்ந்தது. ஜூலை இறுதியில் அமெரிக்கப்படைகள் நார்மாண்டியைச் சுற்றியிருந்த ஜெர்மானியப் படை வளையத்தை உடைத்து பிரான்சின் உட்பகுதியை நோக்கி முன்னேறத் தொடங்கின. இதனைத் தடுக்க ஜெர்மானியர்கள் மேற்கொண்ட எதிர்த்தாக்குதல்கள் தோல்வியடைந்தன. செய்ன் ஆற்றுக்கு மேற்கிலிருந்த ஜெர்மானியப் படைகளில் பெரும்பகுதி ஃபலேசு இடைப்பகுதியில் சுற்றி வளைக்கப்பட்டு அழிக்கப்பட்டது. ஆகஸ்ட் 25 அன்று பிரான்சுத் தலைநகர் பாரிசு விடுவிக்கப்பட்டது. மேற்கு பிரான்சில் எஞ்சிய ஜெர்மானியப் படைகள் செய்ன் ஆற்றைக் கடந்து பின்வாங்கின. இவ்வாறு ஓவர்லார்ட் நடவடிக்கை நேச நாடுகளுக்கு பெரும் வெற்றியாக முடிவடைந்தது.\n\nSection::::பின்புலம்.\n1940ல் நாசி ஜெர்மனியின் படைகள் பிரான்சு, பெல்ஜியம், நெதர்லாந்து, லக்சம்பர்க் ஆகிய நாடுகளை வென்று ஆக்கிரமித்தன. அடுத்த நான்காண்டுகள் இவை ஜெர்மனியால் ஆளப்பட்டன. ஜெர்மானியின் பிடியிலிருந்து பிரிட்டன் மட்டும் தப்பியது. பிரிட்டானியப் பிரதமர் சர்ச்சில் மேற்கு ஐரோப்பாவை மீட்க உறுதி பூண்டார். மேற்கு ஐரோப்பாவை வென்ற பின்னர் இட்லரின் கவனம் கிழக்கு நோக்கி திரும்பியது. அடுத்த நான்காண்டுகள் ஜெர்மனியும் சோவியத் ஒன்றியமும் கடுமையாக மோதின. ஜெர்மனியைத் தோற்கடிக்க வேண்டுமெனில் அதனை இருமுனைப் போரில் ஈடுபட வைக்க வேண்டுமென்று நேச நாட்டுத் தலைவர்கள் ஸ்டாலின், சர்ச்சில் மற்றும் ரூஸ்வெல்ட் ஆகியோர் முடிவு செய்தனர். இதற்காக 1942ல் டியப் திடீர்த்தாக்குதல் நடத்தப்பட்டு தோல்வியடைந்தது. பின் அது போல் சிறிய அளவிலான தாக்குதல்கள் வெற்றி பெறாது, மிகப்பெரிய அளவில் படையெடுப்பு ஒன்றை நிகழ்த்த வேண்டுமென்று முடிவு செய்யப்பட்டது. டியப் திடீர்த்தாக்குதலுக்குப் பிறகு மேற்கில் ஒரு படையெடுப்பு சாத்தியம் என்பதை ஜெர்மானியப் போர்த் தலைமையகமும் உணர்ந்து கொண்டது.\n\nபுதிய படையெடுப்புக்கான திட்ட வேலைகள் 1942ல் தொடங்கின. தொடக்கத்தில் சிலெட்ஜ்ஹாம்மர் நடவடிக்கை என்றும் ரவுண்ட்டேபிள் நடவடிக்கை என்றும் என்று குறிப்பெயர்கள் இடப்பட்டிருந்த படையெடுப்புத் திட்டங்கள் 1943ல் நிகழ்வதாக இருந்தன. பின்னர் இப்படையெடுப்புத் திட்டம் “ஓவர்லார்ட்” என்று பெயர் மாற்றம் செய்யப்பட்டு 1944 க்கு ஒத்தி வைக்கப்பட்டது. பிரான்சின் துறைமுகங்களை நேரடியாகத் தாக்கிக் கைப்பற்ற இயலாது என்பதை டியப் திடீர்த்தாக்குதலின் தோல்வி மூலம் நேச நாட்டு உத்தியாளர்கள் உணர்ந்தனர். இதனால் துறைமுகங்களைத் தவிர்த்து கடற்கரையில் நேரடியாகப் படைகளைத் தரையிறக்குவது என்று முடிவானது. புவியியல் காரணங்களால் இத்தகு படையெடுப்பு நார்மாண்டி அல்லது பா தெ கலே பகுதிகளில் தான் சாத்தியம் என்று கண்டறியப்பட்டது. இங்கிலாந்துக்கு மிக அருகிலிருந்த கலே கடற்கரையே படையெடுப்புக்கு மிக உகந்தது என்றாலும் அங்கு ஜெர்மானியப் படைபலம் அதிகமாக இருந்ததால், படையெடுப்புக்கு நார்மாண்டி தேர்ந்தெடுக்கப்பட்டது.\n\nSection::::முன்னேற்பாடுகள்.\nSection::::நேச நாட்டு முன்னேற்பாடுகள்.\nநார்மாண்டியில் படையெடுப்பு நிகழ்த்துவதற்கான திட்டம், 1943 கியூபெக் மாநாட்டில் ஒப்புதல் பெற்றது. இப்படையெடுப்புக்கான தேதி மே 1, 1944 என முடிவு செய்யப்பட்டது. நவம்பர் 1943ல் அமெரிக்க தளபதி டுவைட் டி. ஐசனாவர் ஐரோப்பாவுக்கான நேச நாட்டுத் தலைமை தளபதியாக நியமிக்கப்பட்டார். பிரிட்டானிய தளபதி பெர்னார்ட் மோண்ட்கோமரி படையெடுப்பில் ஈடுபடும் தரைப்படைகளின் தளபதியாக நியமிக்கப்பட்டு, படையெடுப்புக்கு திட்டமிடும் பொறுப்பும் அவரிடம் கொடுக்கப்பட்டது. ஆரம்பத்தில் கடல்வழியே 3 டிவிசன்களும் வான்வழியே 2 பிரிகேட்களும் பங்கு பெறுவதாக இருந்த படையெடுப்புத் திட்டம் பின்பு விரிவுபடுத்தப்பட்டது. கடல்வழியே 5, வான்வழியே 3 என மொத்தம் 8 டிவிசன்கள் முதல் நாள் தரையிறக்கத்துக்கு ஒதுக்கப்பட்டன. ஒட்டு மொத்த படையெடுப்புக்கென 39 டிவிசன்கள் (சுமார் 10 லட்சம் வீரர்கள்) ஒதுக்கப்பட்டன. இவற்றுள் பிரிட்டானியக் கட்டுப்பாட்டிலிருந்த 12 பிரிட்டானிய, 3 கனடிய மற்றும் 1 போலந்திய டிவிசன்களும், 22 அமெரிக்க டிவிசன்களும், ஒரு சுதந்திர பிரெஞ்சுப் படை டிவிசனும் அடக்கம். \n\nபடையெடுப்பு நிகழும் இடத்தையும் நேரத்தையும் ஜெர்மானியர்கள் கணிக்காமல் இருக்கவும் அவர்கள்து கவனத்தை திசை திருப்பவும் பாடிகார்ட் நடவடிக்கை மேற்கொள்ளப்பட்டது. இதன் ஒரு பகுதியான ஃபார்ட்டிடியூட் நடவடிக்கை வெற்றி பெற்று, ஜெர்மானியர்கள் படையெடுப்பு கலே பகுதியில் தான் நிகழப் போகிறது என்று நம்பத் தொடங்கினர். நார்மாண்டிப் பகுதியின் வரைபடங்கள் மற்றும் திரைப்படங்கள் திரட்டப்பட்டு அப்பகுதியில் புவியியல் அமைப்பு, ஓத அலைகளின் பண்புகள், கடற்கரை மணலின் தன்மை ஆகியவை ஆராயப்பட்டன. நார்மாண்டிக் கடற்கரைப் பகுதி நீர்மூழ்கிக் கப்பல்களால் நோட்டம் விடப்பட்டது. படையெடுப்புக்கான ஒத்திகைகளும் இங்கிலாந்து கடற்கரைகளில் நடத்தப்பட்டன. நீரிலும் நிலத்திலும் செல்லக்கூடிய டாங்குகள் மற்றும் கவச வண்டிகள், மிதவைப் பாலங்கள் போன்ற பல புதிய தொழில்நுட்பங்கள் உருவாக்கப்பட்டன. படையெடுப்பின் ஆரம்ப வாரங்களில் பிரான்சின் துறைமுகங்கள் எதையும் கைப்பற்ற திட்டமில்லாததால், தளவாடங்களையும் படைகளையும் தரையிறக்க செயற்கையான மல்பெரி துறைமுகங்கள் உருவாக்கப்பட்டன. படையெடுப்பு நிகழ்ந்த பின்னர் படைகளுக்குத் தேவையான எரிபொருளை வழங்க புதிய குழாய் தொழில்நுட்பங்களும் கண்டுபிடிக்கப்பட்டன.\n\nமோண்ட்கோமரி வகுத்த திட்டப்படி, முதல் 40 நாட்களுள் நார்மாண்டியின் கடற்கரையில் ஒரு வலுவான கடற்கரை முகப்பை உருவாக்கிவிட வேண்டும்; கன் மற்றும் செர்போர்க் துறைமுகங்கள் கைப்பற்றப்பட வேண்டும்; பின்னர் அந்த கடற்கரை முகப்பிலிருந்து உடைத்து வெளியேறி பிரான்சின் உட்பகுதிக்கு பல திசைகளில் முன்னேற வேண்டும். 90 நாட்களுக்குள் செய்ன் ஆற்றை அடையவேண்டும் என்று இலக்குகள் வகுக்கப்பட்டிருந்தன.\n\nSection::::ஜெர்மானிய முன்னேற்பாடுகள்.\nஜெர்மனியின் தலைவர்களும், தளபதிகளும் மேற்குப் போர்முனையில் ஒரு படையெடுப்பு நிகழும் என்று கருதவில்லை. எனினும் டியப் திடீர்த்தாக்குதலுக்குப் பின்னர் கடற்கரை அரண்நிலையான அட்லாண்டிக் சுவர் உருவாக்கப்பட்டது. நேச நாட்டு முன்னேற்பாடுகளால் சுதாரித்துக் கொண்ட ஜெர்மானியப் போர்த் தலைமையகம் 1944ல் படையெடுப்பை எதிர்க்க புதிய ஏற்பாடுகளைச் செய்யத் தொடங்கியது. ஆர்மி குரூப் பி எனும் படைப்பிரிவு, ஃபீல்டு மார்ஷல் ரோம்மலின் தலைமையில் இப்பகுதியில் உருவாக்கப்பட்டது. படையெடுப்பை எதிர்க்கும் பொறுப்பு ரோம்மலுக்கு வழங்கப்பட்டது. மேற்கு கடற்கரையில் அரண் நிலைகள் பலவீனமாக இருப்பதை உணர்ந்த அவர், அவற்றைப் பலப்படுத்தும் முயற்சியைத் தொடங்கினார். சுமார் அறுபது லட்சம் கண்ணி வெடிகள் அட்லாண்டிக் சுவரெங்கும் இடப்பட்டன. கடற்கரையை ஒட்டிய பகுதிகளிலும் அரண்நிலைகள் பலப்படுத்தப்பட்டன. மிதவை வானூர்திகள் மற்றும் வான்குடைகளைப் பயன்படுத்தி வான்குடை வீரர்கள் தரையிறங்க ஏதுவான இடங்களில் எல்லாம் ரோம்மலின் தண்ணீர்விட்டான் கொடி (\"Rommel's asparagus\") என்றழைக்கப்பட்ட கூர்மையான குச்சிகள் நடப்பட்டன. பள்ளமான ஆற்றுப் பகுதிகளும், ஆற்று முகத்துவாரப் பகுதிகளும் நிரந்தரமாக வெள்ளக்காடாக்கப்பட்டன. கரையோரமாகக் கடலிலும் நீரடித் தடைகளும், டாங்கு எதிர்ப்புத் தடைகளும் நிறுவப்பட்டன. ஆனால் திட்டமிட்டபடி ஜெர்மானியர்களால் அட்லாண்டிக் சுவரைக் கட்டி முடிக்க இயலவில்லை. \n\nநேச நாட்டுப் படைகளை எதிர்கொள்ளுவது எப்படி என்று ஜெர்மானியத் தளபதிகளுக்குள் கருத்து வேறுபாடு இருந்தது. நேச நாட்டுப் படைகளைக் கடற்கரையில் காலூன்ற விட்டுவிட்டால் பின் அவர்களைத் திருப்பி விரட்டவே முடியாது என்று ரோம்மல் உறுதியாக நம்பினார். நேச நாட்டு வான்படைகளின் வான் ஆதிக்க நிலை, ஜெர்மானிய எதிர்த்தாக்குதல்களை முறியடித்துவிடும், எனவே படையெடுப்பைக் கடற்கரையில் படைகள் இறங்கும் தருவாயிலேயே எதிர்த்து அழித்து விடவேண்டும். இதற்காக அனைத்து ஜெர்மானியப் படைப்பிரிவுகளையும் கடற்கரைப் பகுதிகளுக்கு நகர்த்த வேண்டும் என்பது அவரது திட்டம். ஆனால் இட்லரும் மேற்கு முனைத் தளபதி ரன்ஸ்டெடும் இதற்கு மாறான ஆழப் பாதுகாப்பு (\"depth in defence\") உத்தியினை ஏற்றுக்கொண்டனர். நேச நாட்டுப் படைகள் எங்கு தரையிறங்குவார்கள் என்று தெரியாத போது, பெரும்பாலான படைப்பிரிவுகளை பிரான்சின் உட்பகுதியில் நிறுத்த வேண்டும், படையெடுப்பு நிகழும் போது நேச நாட்டுப் படைகளை சிறிது முன்னேற விட்டு பின்பு சுற்றி வளைத்து அழிக்க வேண்டும் என்பது அவர்களது திட்டம். குறிப்பாக பான்சர் (கவச) டிவிசன்களை கடற்கரையோரமாக நிறுத்த ரோம்மல் விடுத்த கோரிக்கை நிராகரிக்கப்பட்டது. நார்மாண்டி கடற்கரைப் பகுதியில் நான்கு காலாட்படை டிவிசன்கள் மட்டுமே நிறுத்தப்படிருந்தன.\n\nஒவ்வொரு மாதமும் ஒரு குறிப்பிட்ட சில நாட்களில் தான் படையெடுப்பு நிகழக் கூடிய சூழ்நிலை இருந்தது. முழு நிலவு நாட்களை ஒட்டி கடல்மட்டம் உயரும் போது தரையிறக்கப் படகுகளும் வண்டிகளும் கடற்கரைப் பகுதிகளில் இயங்கக் கூடிய நிலை இருந்தது. மேலும் இந்நாட்களில் வானிலை சீராக இருந்தால் தான் வான்வழித் தரையிறக்கமும் ஒரு சேர நடைபெற முடியும். மே-ஜூன் 1944 மாதங்களில் வானிலை மோசமாக இருந்ததால் படையெடுப்பு நிகழாது என்று ஜெர்மானியர்கள் மெத்தனமாக இருந்தனர். ஆனால் வானிலை சீரான ஒரு சிறிய கால இடைவெளியைப் பயன்படுத்திக் கொண்டு ஜூன் 6ம் தேதி படையெடுப்பு தொடங்கியது.\n\nSection::::தரையிறக்கம்.\nநார்மாண்டியில் படையிறக்கம் இரு கட்டங்களாக நடைபெற்றது. வான்வழியாக 24,000 பிரிட்டானிய மற்றும் அமெரிக்கப் படையினர் ஜுன் 5 பின்னிரவிலும், ஜூன் 6 அதிகாலையிலும் தரையிறங்கினர். கடற்கரையிலிருந்து உட்பகுதிக்கு விரைந்து முன்னேற உதவியாக சில முக்கிய பாலங்களைக் கைப்பற்றுவது, ஜெர்மானிய இருப்புப் படைகள் நார்மாண்டி களத்துக்குச் செல்ல பயன்படுத்தக் கூடிய பாலங்களைத் தகர்த்தல், நார்மாண்டிக் கடற்கரையைத் தாக்கக் கூடிய பீரங்கி நிலைகளை அழித்தல் போன்ற இலக்குகள் இப்படையினருக்குக் கொடுக்கப்பட்டிருந்தன. பின் ஜூன் 6 காலை 6.30 மணியளவில் தரைப்படைகள் கடல்வழியாகத் தரையிறங்கத் தொடங்கின. தரையிறக்கம் நிகழ்ந்த 80 கிமீ நீளமுள்ள நார்மாண்டி கடற்கரை ஐந்து பகுதிகளாகப் பிரிக்கப்பட்டிருந்தது. அவை யூட்டா, ஒமாகா, கோல்ட், ஜூனோ மற்றும் சுவார்ட். இவ்வைந்து கடற்கரைகளிலும் ஜூன் 6 இரவுக்குள் 1,60,000 படையினர் தரையிறங்கினர். இந்த நடவடிக்கையில் 5000 கப்பல்களும் 1,75,000 மாலுமிகளும் ஈடுபட்டிருந்தனர். இதுவே போர் வரலாற்றில் நிகழ்ந்த மிகப்பெரும் நீர்நிலப் படையெடுப்பாகும். \n\nஐந்து கடற்கரைப் பகுதிகளில் ஒமாகா கடற்கரையில் தான் ஜெர்மானிய எதிர்ப்பு கடுமையாக இருந்தது. அமெரிக்கப் படைகளைத் தரையிறங்க விடாமல் கடலும் கரையும் இணையும் நீர்க்கோட்டில் (waterline) வைத்தே அவர்களை அழிப்பது ஜெர்மானியத் திட்டம். படையெடுப்புக்கு முன் ஜெர்மானிய அரண் நிலைகளை அழிக்க மேற்கொள்ளப்பட்ட நேசநாட்டு வான்வழி குண்டுவீச்சு, மேக மூட்டம் காரணமாக வெற்றி பெறவில்லை. இதனால் சேதமடையாத ஜெர்மானிய பீரங்கி நிலைகளும், துப்பாக்கி நிலைகளும் அமெரிக்கப் படைகள் தரையை அணுகும் முன் குண்டுமழை பொழிந்ததால் அமெரிக்கர்களுக்குப் பெரும் இழப்புகள் ஏற்பட்டன. எனினும் ஜூன் 6 இரவுக்குள் ஒமாகா கடற்கரை அமெரிக்கர் வசமானது. இது போல பிரிட்டானிய மற்றும் கனடியப் படைகள் தரையிறங்கிய கோல்ட் மற்றும் ஜூனோ கடற்கரைகளும் கடும் சண்டைகளுக்குப் பின்னர் கைப்பற்றப்பட்டன. யூட்டா மற்றும் சுவார்ட் கடற்கரைகள் எளிதில் கைப்பற்றப்பட்டன. முதல் நாள் இறுதியில் திட்டமிட்டபடி நேச நாட்டுப் படைகளால் பல இலக்குகளை நிறைவேற்ற இயலவில்லை. சென் லோ, கன், போயோ ஆகிய நகரங்கள் ஜெர்மானியர் வசமே இருந்தன. ஐந்து கடற்கரைப் பகுதிகளும் ஒன்றிணைக்கப்படவில்லை. ஆனால் இப்படையிறக்கத்தில் எதிர்பார்த்த அளவு இழப்புகளும் ஏற்படவில்லை. கைப்பற்றப்பட்ட கடற்கரைப் பகுதிகளில் நிகழ்ந்த ஜெர்மானிய எதிர்த்தாக்குதல்களும் முறியடிக்கப்பட்டுவிட்டன. இந்த அளவில் நார்மாண்டித் தரையிறக்கம் நேச நாட்டு வெற்றியில் முடிவடைந்தது.\n\nSection::::நார்மாண்டிக்கான சண்டை.\nகடற்கரை முகப்பு பத்திரமாக்கப்பட்டவுடன் நேச நாட்டுப் படைகள் நார்மாண்டி கடற்கரையோரமிருந்த பிற ஊர்களையும் துறைமுகங்களையும் கைப்பற்ற முனைந்தன. விரைவாகத் துறைமுகங்களைக் கைப்பற்றி படைத் தளவாட இறக்குமதியைத் தொடங்குவதும் நார்மாண்டிப் பகுதி முழுவதையும் தங்கள் கட்டுப்பாட்டில் கொண்டுவருவதும் அவர்களது இலக்கு. இச்சண்டைகளில் அமெரிக்க படைகளுக்கான இலக்குப் பகுதிகள் எளிதில் கைப்பற்றப்பட்டுவிட்டன. ஆனால் பிரிட்டானிய / கனடிய இலக்குப் பகுதியான கன் நகரத்தின் சுற்றுப்புறப் பகுதிகளில் கடுமையான சண்டை நிகழ்ந்தது. அமெரிக்கப் படைகள் கேரன்டான் மற்றும் செர்போர்க் நகரங்களை ஜூன் மாத இறுதிக்குள் கைப்பற்றின. ஆனால் செர்போர்க் துறைமுகத்தினை ஜெர்மானியர்கள் சேதப்படுத்திவிட்டதால் ஆகஸ்ட் மாத மத்தி வரை அதில் சரக்குக் கப்பல் போக்குவரத்து துவங்கவில்லை.\nபிரிட்டானிய/கனடியப் படைகள் கன் நகரைக் கைப்பற்ற முயன்றன. கன், நார்மாண்டி பகுதியின் மிகப்பெரிய நகரம். நார்மாண்டியிலிருந்து பிரான்சின் பிறபகுதிகளுக்குச் செல்லும் சாலைச் சந்திப்பாக விளங்கியது. இதனைப் பயன்படுத்தி எதிர்த்தாக்குதலுக்கு ஜெர்மானியர்கள் படைகளை விரைவில் நகர்த்தும் சாத்தியமிருந்தது. ஓர்ன் ஆறு மற்றும் கன் கால்வாய் ஆகிய நீர்நிலைகளுக்கு அருகே அமைந்திருந்தது. இந்நீர்நிலைகள் நேச நாட்டுப் படை முன்னேற்றத்துக்குப் பெரும் தடைகளாக இருந்தன. மேலும் கன்னைச் சுற்றிய பகுதிகள் சமவெளியாக இருந்ததால் விமான ஓடு தளங்களை அமைக்க ஏற்றதாக அமைந்தன. இந்த மூன்று காரணங்களால் நேச நாட்டு உத்தியாளர்கள் கன் நகரைக் கைப்பற்ற விரும்பினர். கன்னிலிருந்து தான் நேச நாட்டுப் படைகளின் அடுத்த கட்ட முன்னேற்றம் தொடங்கும் என்று ஜெர்மானியர்கள் கருதியதால், அந்நகரைத் தக்கவைக்க பெருமுயற்சி செய்தனர். ஜூன், ஜூலை மாதங்களில் இரு தரப்பினருக்கும் இங்கு கடும் சண்டை நடந்தது. மார்ட்லெட், எப்சம், விண்ட்சர், ஜூபிடர், குட்வுட், சார்ண்வுட் மற்றும் அட்லாண்டிக் நடவடிக்கைகளின் மூலமாக சிறிது சிறிதாக கன் நகரம் பிரிட்டானிய / கனடியப் படைகளால் கைப்பற்றப்பட்டது. கன் நகரில் ஜெர்மானியர்களின் கவனமும் படைகளும் குவிந்திருந்ததால் அமெரிக்கக் கட்ட்டுப்பாட்டுப் பகுதியில் ஜெர்மானியப் படைவளையம் பலவீனமாக இருந்தது. இதனைப் பயன்படுத்தி அமெரிக்கப் படைகள் ஜூலை இறுதி வாரம் அங்கு உடைத்து வெளியேறத் தொடங்கின.\n\nSection::::உடைத்து வெளியேற்றம்.\nகோப்ரா நடவடிக்கை என்று பெயரிடப்பட்டிருந்த அமெரிக்கப் படைகளின் உடைத்து வெளியேற்றத் தாக்குதல் ஜூலை 25ம் தேதி தொடங்கியது. இதில் லெப்டினன்ட் ஜெனரல் ஒமார் பிராட்லி தலைமையிலான அமெரிக்க 1 வது ஆர்மியின் தாக்குதலால் நார்மாண்டியைச் சுற்றியிருந்த ஜெர்மானியப் படைவளையம் சிதறியது. படை ஒழுங்கு சீர்குலைந்த ஜெர்மானியப் படைப்பிரிவுகள் செய்னை நோக்கிப் பின்வாங்கத் தொடங்கின. ஜூலை 31ம் தேதி 1 வது ஆர்மி நார்மாண்டியிலிருந்து வெளியேறி பிரான்சின் உட்பகுதிக்குள் புகுந்து விட்டது.\n\nநிலையைச் சீர்செய்ய ஜெர்மானிய மேற்கு முனை தளபதி குந்தர் வோன் குளூக் புதியப் படைப்பிரிவுகளை நார்மாண்டிப் போர்முனைக்கு அனுப்பினார். ஆனால் இரண்டு மாதங்கள் நடந்திருந்த தொடர் சண்டையில் ஜெர்மானியப் படைபலம் வெகுவாகக் குறைந்ததிருந்தது. மேலும் இதுவரை நடந்த சண்டை நகராத காலாட்படை மோதல்கள். கோப்ரா நடவடிக்கையின் வெற்றியால் பிரான்சில் போர் நகரும் போராக மாறியது (\"war of maneuver\"). ஆயுத பலத்திலும், எந்திரமயமாக்கலிலும் ஜெர்மனியை விட மிகவும் முன்னணியில் இருந்த நேச நாட்டுப் படைகளுக்கு இப்புதிய போர்முறை சாதகமாக அமைந்தது. இழந்த பகுதிகளை மீண்டும் கைப்பற்ற எதிர்த்தாக்குதல் ஒன்றை நிகழ்த்த இட்லர் தனது தளபதிகளுக்கு உத்தரவிட்டார். பிரிட்டானிப் பகுதியில் அமெரிக்கப் படைகள் கைப்பற்றியிருந்த பகுதிகளை மீட்டு, கோடென்ண்டின் தீபகற்கபத்தின் அவராஞ்செசு நகர் வரை முன்னேற ஜெர்மானியப் படைகளுக்கு இலக்குகள் கொடுத்தார். இத்தாக்குதலுக்கு லியூட்டிக் நடவடிக்கை என்று குறிப்பெயர் இடப்பட்டிருந்தது. ஜெர்மானிய களத் தளபதிகள் இட்லரின் உத்தியோடு உடன்படவில்லை. இத்தகைய தாக்குதலுக்கு வெற்றி வாய்ப்பு மிகவும் குறைவு, மாறாக தாக்குதலில் ஈடுபடும் படைப்பிரிவுகள் சுற்றி வளைக்கப்பட்டு அழிக்கப்பட வாய்ப்பு உண்டு என்று மறுத்தனர். ஆனால் அவர்களது கருத்துகளை கண்டுகொள்ளாமல் நடவடிக்கையைத் தொடங்க உத்தரவிட்டார் இட்லர். \n\nஆகஸ்ட் முதல் வாரத்தில் லியூட்டிக் தாக்குதல் தொடங்கியது. நேச நாட்டு வான்படைகளின் எதிர்த்தாக்குதலால், ஜெர்மானியத் தாக்குதல் படையில் பெரும்பாலான டாங்குகள் அழிக்கப்பட்டன. ஒரு வார சண்டைக்குப் பின்னர், ஜெர்மானிய முன்னேற்றம் தடைபட்டு, தாக்குதலில் ஈடுபட்ட படைப்பிரிவுகள் சுற்றி வளைக்கப்பட்டன. ஜெர்மானியத் தளபதிகள் இட்லரை எச்சரித்தபடியே பல படைப்பிரிவுகள் நேச நாட்டுப் படை வளையத்தில் சிக்கிக் கொண்டதால் ஃபலேசு இடைப்பகுதி உருவாகி விட்டது. ஜெர்மானிய 7வது மற்றும் 5வது கவச ஆர்மிகளின் பல படைப்பிரிவுகள் நேச நாட்டுப் படைகளால் சுற்றி வளைக்கப்படும் நிலை உருவானது. லியூட்டிக் தாக்குதலில் ஜெர்மானியப் படைப்பிரிவுகள் நேச நாட்டுப் படை நிலைகளை ஆழமாக ஊடுருவித் தாக்கியதால், தாக்குதல் முறியடிக்கப்பட்டவுடன் முப்புறமும் எதிரிப்படைகளால சூழப்பட்டு சிக்கிக் கொண்டன. நேச நாட்டுப் படைநிலைகளின் இடையே ஜெர்மானியக் கட்டுப்பாட்டில் இருந்த பகுதி ஃபலேசு வீக்கப்பகுதி (\"Falaise Gap\") என்று அழைக்கப்பட்டது. வடக்கில் கனடியப் படைகளும், மேற்கில் பிரிட்டானிய 2வது ஆர்மியும், தெற்கில் அமெரிக்க 1வது ஆர்மியும் இவ்வீக்கப்பகுதியை சூழ்ந்திருந்தன.\n\nஃபலேசு வீக்கப்பகுதியினை நான்காவது புறமும் சூழ்ந்து ஜெர்மானியப் படைப்பிரிவுகளைச் சுற்றி வளைக்க நேச நாடுகள் டிராக்டபிள் நடவடிக்கையை மேற்கொண்டன. தப்பும் வழி அடைபடும் முன்னர் ஃபலேசு வீக்கப்பகுதியிலிருந்து தப்ப ஜெர்மானியர்கள் பெரும் முயற்சி மேற்கொண்டனர். ஆகஸ்ட் மூன்றாம் வாரத்தில், நேச நாட்டுப் படைகள் மெல்ல மெல்ல அவ்வழியை அடைத்தன. ஆகஸ்ட் 21ம் தேதி ஃபலேசிலிருந்து ஜெர்மானியப் படைப்பிரிவுகள் முற்றிலுமாக சுற்றி வளைக்கப்பட்டு வீக்கப்பகுதி இடைப்பகுதியாக (pocket) மாறிவிட்டது. சண்டை நடந்து கொண்டிருக்கும் போதே பல ஜெர்மானியப் படைப்பிரிவுகள் ஃபலேசிலிருந்து தப்பினாலும் இறுதியில் சுமார் 50,000 வீரர்கள் இடைப்பகுதியில் சிக்கிக் கொண்டு சரணடைந்தனர்.\n\nSection::::முடிவு.\nஃபலேசில் ஏற்பட்ட பெருந்தோல்வியால் செய்ன் ஆற்றுக்கு மேற்கே இருந்த ஜெர்மானியப் படைகள் முற்றிலுமாக சீர் குலைந்தன. மூன்று மாத தொடர் சண்டையில் வீரர்களையும், தளவாடங்களையும் பெருமளவில் இழந்திருந்த ஜெர்மானியப் படைகளால் இதற்கு மேல் நேச நாட்டு படைகளைச் சமாளிக்க முடியவில்லை. வேகமாக செய்ன் ஆற்றுக்குப் பின்வாங்கத் தொடங்கின. ஆகஸ்ட் 19ம் தேதி பிரான்சின் தலைநகர் பாரிசில் பிரெஞ்சு உள்நாட்டுப் படைகள் ஜெர்மானியப் பாதுகாவல் படைகளுக்கு எதிராக புரட்சியைத் தொடங்கின. அவர்களுக்கு உதவியாக பாரிசை விடுவிக்க நேச நாட்டு படைப்பிரிவுகள் அனுப்பப்பட்டன. ஆகஸ்ட் 25ம் தேதி பாரிசு வீழ்ந்தது. எஞ்சியிருந்த ஜெர்மானியப் படைகள் செய்ன் ஆற்றைக் கடந்து பின்வாங்கின. இத்துடன் ஓவர்லார்ட் நடவடிக்கை முழுமையடைந்தது.\n\nSection::::விளைவுகள்.\nஇந்த படையெடுப்பில் இரு தரப்பினருக்கும் பெரும் இழப்புகள் ஏற்பட்டன. தரையிறங்கிய நேசநாட்டுப் படைவீரர்களில் சுமார் 10 % (2,09,672) ஆகஸ்ட் மாத இறுதிக்குள் கொல்லப்பட்டனர், காயமடைந்தனர் அல்லது காணாமல் போயினர். மேலும் 4,101 வானூர்திகள் இத்தாக்குதலில் நாசமாகின, அவற்றிலிருந்த 16,714 பேர் கொல்லப்பட்டனர். ஆக மொத்தம் நேச நாட்டு இழப்புகள் 226,386 பேர். ஜெர்மானியத் தரப்பில் எவ்வளவு இழப்புகள் ஏற்பட்டன என்று சரியாகத் தெரியவில்லை. அவை 2,10,000 முதல் அதிகபட்சம் 4,50,000 வரை இருக்கலாம் என கணிக்கப்படுகிறது. இதில் சுமார் 2,00,000 பேர் போர்க்கைதிகள். எண்ணிக்கையளவில் இரு தரப்பிலும் இழப்புகள் ஓரளவு சமமாக இருந்தாலும், அவரவர் படை எண்ணிக்கையோடு ஒப்பிடும் போது, சதவிகித அளவில் ஜெர்மானியர்களுக்குத் தான் இழப்புகள் அதிகமாக இருந்தன. இவை தவிர சுமார் 2,000 டாங்குகளும் நாசமாகின. ஓவர்லார்ட் சண்டைகளில் 13,632 - 19,890 பிரெஞ்சு பொதுமக்களும் கொல்லப்பட்டனர். கன், பிரெஸ்ட், செர்போர்க் போன்ற நார்மாண்டிப் பகுதியின் பல நகரங்கள் இச்சண்டையில் பெரும் சேதமடைந்தன.\n\nமேல்நிலை உத்தியளவில் ஓவர்லார்ட் நடவடிக்கை நேச நாடுகளுக்கு ஒரு பெருத்த வெற்றி. இதன் வெற்றியால் ஜெர்மனி இரண்டாம் உலகப் போரில் தோற்பது உறுதியானது. இருமுனைப் போர் புரியும் நிலைக்குத் தள்ளப்பட்ட இட்லரின் மூன்றாம் ரெய்க்கால் எந்த ஒரு முனையிலும் தனது முழு பலத்தை உபயோகிக்க முடியாமல் போனது. பாரிசு விடுவிக்கப்பட்ட ஓராண்டுக்குள் ஜெர்மனி வீழ்ந்தது.\n"}
{"id": "86161", "url": "https://ta.wikipedia.org/wiki?curid=86161", "title": "இரட்சணிய யாத்திரிகம்", "text": "இரட்சணிய யாத்திரிகம்\n\nஇரட்சணிய யாத்திரிகம் என்றி ஆல்பிரட் கிருட்ணபிள்ளை (எச்.ஏ.கிருட்டினனார்) அவர்களால் எழுதப்பட்ட ஒரு காப்பிய நூல் ஆகும். ஜாண் பான்யன் (John Bauyan) என்பவர் ஆங்கிலத்தில் இயற்றிய 'புனிதப் பயணிகள் முன்னேற்றம்' என்ற நூலின் தமிழாக்கமான மோட்சப்பிரயாணம் என்னும் நூலைத் தழுவி செய்யுள் நடையில் எழுதப்பட்டதாகும்.() தழுவல் ஆகும். கம்ப இராமாயண இலக்கிய வழியிலும், தண்டியலங்கார இலக்கண வழியிலும் தமிழ் மரபுக்கேற்ப எழுதப்பட்டுள்ளது.\n\nஇந்நூல் ஆதிபருவம், குமார பருவம், நிதான பருவம், ஆரணிய பருவம், இரட்சணிய பருவம் என்னும் ஐந்து பருவங்களையும் உடையது. இந்நூல் 3622 பாடல்களை, 144 இரட்சணிய யாத்திரிகத் தேவாரங்களையும் கொண்டுள்ளது. 1894 - ஆம் ஆண்டு கிறிஸ்தவ இலக்கியச் சங்கத்தாரால் முதற்பதிப்பாக வெளியிடப்பட்டது.\nஇரட்சணிய யாத்திரிகம் என்பதன் பொருள்,கடவுளால் இரட்சிக்கப்படுவது குறித்து உயிர் செய்யும் யாத்திரை என்பதாகும்.\n"}
{"id": "86163", "url": "https://ta.wikipedia.org/wiki?curid=86163", "title": "இரேவணசித்தர்", "text": "இரேவணசித்தர்\n\nஇரேவணசித்தர் (16 நூற், பேரளம்) ஒரு தமிழ்ப் புலவர். இவரே அகர வரிசையில் தொகுக்கப்பட்ட முதல் நிகண்டு நூலானா அகராதி நிகண்டைத் தொகுத்தவர். இவர் சிவஞான தீபம், பட்டீச்சுர புராணம் ஆகிய நூல்களையும் எழுதியுள்ளார். \n"}
{"id": "86167", "url": "https://ta.wikipedia.org/wiki?curid=86167", "title": "முசிறி (சட்டமன்றத் தொகுதி)", "text": "முசிறி (சட்டமன்றத் தொகுதி)\n\nமுசிறி சட்டமன்றத் தொகுதி, இந்தியாவின், தமிழ்நாடு மாநிலத்தில் திருச்சிராப்பள்ளி மாவட்டத்தில் உள்ள ஒரு சட்டமன்றத் தொகுதி ஆகும். \nஇதன் தொகுதி எண் 145. \n\nSection::::தொகுதியில் அடங்கியுள்ள பகுதிகள்.\nஇத்தொகுதியில் பின் வரும் பகுதிகள் அடங்கியுள்ளன:\n\nSection::::முசிறி வட்டத்தினைச் சார்ந்த பகுதிகள்.\nபிள்ளபாளையம், கரிகாலி, வடமலைப்பட்டி, கார்குடி, ஊரக்கரை, மகாதேவி, ஐம்புமடை, வாலசிராமணி, அஞ்சலம், கோணப்பம்பட்டி, தேவனூர், ஆராய்ச்சி, வலையெடுப்பு, பையித்தம்பாறை, சேர்குடி, பூலாஞ்சேரி, சூரம்பட்டி, மாவிலிப்பட்டி, தும்பலம், சிட்டிலவை, முத்தம்பட்டி, எம்.புதுப்பட்டி (மேற்கு), எம்.புதுப்பட்டி (கிழக்கு), காமாட்சிப்பட்டி, டி.புத்தூர், மூவேலி, செவந்திலிங்கபுரம், உமையாள்புரம் மற்றும் வெள்ளூர் கிராமங்கள், மோருபட்டி (பேரூராட்சி), தாத்தையாங்கார்பேட்டை (பேரூராட்சி) மற்றும் முசிறி (பேரூராட்சி).\n\nSection::::தொகுதி வரலாறு.\nஇந்திய நாடு சுதந்திரம் பெற்று மக்களாட்சிக்காக நடத்தப்படும் தேர்தலில் 1952 லிருந்து 1967 வரை இப்பகுதி சென்னை மாநிலமாக இருந்தது. தமிழ்நாடு எல்லைகள் சீர்திருத்தம் நடைபெற்ற பிறகு 1971 முதல் தமிழ்நாட்டு பகுதியாக உள்ளது. 2008ல் இந்திய தேர்தல் ஆணையம் வெளியிட்ட மறுசீரமைப்பு உத்தரவு படி தொட்டியம் (சட்டமன்றத் தொகுதி) ன் பகுதிகள் முசிறி சட்டமன்றத்தோடு இணைந்தன.\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86168", "url": "https://ta.wikipedia.org/wiki?curid=86168", "title": "இலால்குடி (சட்டமன்றத் தொகுதி)", "text": "இலால்குடி (சட்டமன்றத் தொகுதி)\n\nஇலால்குடி திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nSection::::தொகுதியில் அடங்கியுள்ள பகுதிக‌ள்.\nலால்குடி வட்டம்\n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86169", "url": "https://ta.wikipedia.org/wiki?curid=86169", "title": "திருவரங்கம் (சட்டமன்றத் தொகுதி)", "text": "திருவரங்கம் (சட்டமன்றத் தொகுதி)\n\nதிருவரங்கம் திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nவார்டு எண். 1 முதல் 6 வரை.\n\nSection::::தொகுதியில் அடங்கியுள்ள பகுதிக‌ள்.\nபனையபுரம், உத்தமசேரி, கிளிக்கூடு, மல்லியம்பத்து, சோமரசம்பேட்டை, குமாரவயலூர், முள்ளிக்கரும்பூர், கோப்பு (வடக்கு), கோப்பு (தெற்கு), போதாவூர், புலியூர், அதவத்தூர் (மேற்கு), அதவத்தூர் (கிழக்கு), நாச்சிக்குறிச்சி, சோழங்கநல்லூர், கே.கள்ளிக்குடி (வடக்கு)(ராம்ஜிநகர்) கே.கள்ளிக்குடி (தெற்கு), தாயனூர், நாவலூர் கொட்டப்பட்டு, அரியாவூர்-உக்கடை அரியாவூர், பெரியநாயகி சத்திரம், அம்மாப்பேட்டை, கொளத்தூர், மாத்தூர், சேதுராப்பட்டி, அளுந்தூர், பாகனூர், நாகமங்கலம், கொட்டப்பட்டு, மேக்குடி, முடிகண்டம், கொழுக்கட்டைக்குடி, தொரக்குடி,திருமலைசமுத்திரம், ஓலையூர், பழூர், முத்தரசநல்லூர், கம்பரசம்பேட்டை, மருதன்காகுறிச்சி, பேட்டவாய்த்தலை, பெருகமணி, திருப்பராய் துறை, அந்தநல்லூர், கொடியாலம், குலுமணி, பெரியகருப்பூர், திருச்செந்துறை, கடியாக்குறிச்சி, மேக்குடி, அல்லூர் மற்றும் பேரூர் கிராமங்கள்,\n\nசிறுகமணி (பேரூராட்சி),\nதொப்பம்பட்டி, மொண்டிப்பட்டி, கே.பெரியப்பட்டி (வடக்கு), இடையப்பட்டி, செட்டிச்சத்திரம், சித்தாநத்தம், கே.பெரியப்பட்டி (தெற்கு), சமுத்திரம், சத்திரப்பட்டி, கண்ணுடையான்பட்டி, கலிங்கப்பட்டி மற்றும் மாதம்பட்டி கிராமங்கள்.\n\n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n\n"}
{"id": "86170", "url": "https://ta.wikipedia.org/wiki?curid=86170", "title": "திருவெறும்பூர் (சட்டமன்றத் தொகுதி)", "text": "திருவெறும்பூர் (சட்டமன்றத் தொகுதி)\n\nதிருவெறும்பூர் திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nபனையக்குறிச்சி, கீழமுல்லக்குடி, குவளக்குடி, வேங்கூர், நடராஜபுரம், அரசங்குடி, கிளியூர், பத்தாளப்பேட்டை, அகரம், எல்லக்குடி, ஆலத்தூர், கிழக்குறிச்சி, கீழக்கல்கண்டார்கோட்டை, சோழமாதேவி, வாளவந்தான்கோட்டை, திருநெடுங்குளம், அசூர், எலந்தப்பட்டி, கும்பக்குடி, குண்டூர், சூரியூர் மற்றும் காந்தலூர் கிராமங்கள். \n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86171", "url": "https://ta.wikipedia.org/wiki?curid=86171", "title": "மணப்பாறை (சட்டமன்றத் தொகுதி)", "text": "மணப்பாறை (சட்டமன்றத் தொகுதி)\n\nமணப்பாறை திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nபுதூர், வையமலைப்பாளையம், வெள்ளாளப்பட்டி, அனியாப்பூர், வீரமலை (ஆர்.எப்), சீகம்பட்டி, உசிலம்பட்டி, பொய்கைமலை (ஆர்.எப்), வடுகப்பட்டி, வேங்கைக்குறிச்சி, அமையபுரம், அமையபுரம் (ஆர்.எப்), நல்லாம்பிள்ளை, ஜை.கோவில்பட்டி, வி.பெரியப்பட்டி, தவளவீரம்படி, முகவனூர் (வடக்கு), முகவனூர் (தெற்கு), செக்கனம், பழையங்கோட்டை, ஐ.ரெட்டியாப்பட்டி, செட்டியாப்பட்டி, மலையாண்டிப்பட்டி, பொய்கைப்பட்டி, சாம்பட்டி, சுலியாப்பட்டி, ஆதம்பட்டி, எப்.கீழையூர், தொட்டியப்பட்டி, தாதனூர், ஆமணக்கம்பட்டி, கன்னிவடுகம்பட்டி, பண்ணப்பட்டி, (கிழக்கு), பண்ணப்பட்டி (மேற்கு), அயன்ரெட்டியாப்பட்டி, வையம்பட்டி, மூக்குரெட்டியாப்பட்டி, குமாரவாடி, நடுப்பட்டி, புதுவாடி, புதுக்கோட்டை, பொன்னம்பலப்பட்டி, எலமணம், கண்ணூத்து, குமரிக்கட்டிமலை (ஆர்.எப்), கருப்பூர், புத்தாநத்தம் திருநெல்லிப்பட்டி, வெள்ளையக்கோன்பட்டி, பிராம்பட்டி (வடக்கு), பிராம்பட்டி (தெற்கு), தேனூர், அயன்புதுப்பட்டி, ஊத்துக்குளி, வேம்பனூர், கண்ணுக்குழி, கொடும்பப்பட்டி, பல்லக்குறிச்சி, கலிங்கப்பட்டி கிழக்கு, பழுவஞ்சி மேற்கு, முத்தாழ்வார்பட்டி, கருமலை, அம்மாச்சத்திரம், எண்டப்புலி, கஞ்சநாயக்கன்பட்டி, வேலாக்குறிச்சி, வேங்கடநாயக்கன்பட்டி, மருங்காபுரி, டி.இடையப்பட்டி, யாகபுரம், நல்லூர், காரைப்பட்டி, செவல்பட்டி, இக்கரைகோசக்குறிச்சி, அக்கியம்படிட், அழகாபுரி, லெக்கநாயக்கன்பட்டி, தெத்தூர் மற்றும் செவந்தாம்பட்டி கிராமங்கள்,\n\nSection::::தொகுதியில் அடங்கியுள்ள பகுதிக‌ள்.\nபொன்னம்பட்டி (பேரூராட்சி), மணப்பாறை (நகராட்சி).\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86172", "url": "https://ta.wikipedia.org/wiki?curid=86172", "title": "திருச்சிராப்பள்ளி கிழக்கு (சட்டமன்றத் தொகுதி)", "text": "திருச்சிராப்பள்ளி கிழக்கு (சட்டமன்றத் தொகுதி)\n\nதிருச்சிராப்பள்ளி கிழக்கு திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nSection::::தொகுதியில் அடங்கியுள்ள பகுதிக‌ள்.\nதிருச்சி (மாநகராட்சி) வார்டு எண். 8 முதல் 26 வரை, 33 முதல் 35 வரை, 37, 38 மற்றும் 43.\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86173", "url": "https://ta.wikipedia.org/wiki?curid=86173", "title": "திருச்சிராப்பள்ளி மேற்கு (சட்டமன்றத் தொகுதி)", "text": "திருச்சிராப்பள்ளி மேற்கு (சட்டமன்றத் தொகுதி)\n\nதிருச்சிராப்பள்ளி மேற்கு திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nSection::::தொகுதியில் அடங்கியுள்ள பகுதிக‌ள்.\nதிருச்சி (மாநகராட்சி) வார்டு எண்: 39 முதல் 42 வரை மற்றும் 44 முதல் 60 வரை\n\nபெரிய சின்னவடவூர்,நத்தர்ஷாபள்ளி,\n\nதென்னூர் ,பிராட்டியூர்(கி),பிராட்டியூர்(மே)\n\nபஞ்சப்பூர்,கோ அபிசேகபுரம், புத்தூர்,சிந்தாமணி,தாமலவாருபயம்,பாண்டமங்கலம் \n\nஉ.திருமலை,\n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86174", "url": "https://ta.wikipedia.org/wiki?curid=86174", "title": "மண்ணச்சநல்லூர் (சட்டமன்றத் தொகுதி)", "text": "மண்ணச்சநல்லூர் (சட்டமன்றத் தொகுதி)\n\nமண்ணச்சநல்லூர் திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும். இது 2011ஆம் ஆண்டுத் தேர்தலின்போது புதிதாக உருவாக்கப்பட்டது.\n\nவேங்கைமண்டலம், மூவானூர், பெரமங்கலம், காட்டுக்குளம், கோமங்கலம், நெய்வேலி, திண்ணக்கோணம், அய்யம்பாளையம்,ஏவூர், கொடுந்துறை, சித்தாம்பூர், ஆமூர், குணசீலம், திருத்தலையூர், புதுப்பட்டி, கரட்டாம்பட்டி, திண்ணனூர், சுக்காம்பட்டி புலிவலம் திருத்திமலை மங்களம், திலையாநத்தம், ஜெயங்கொண்டம் (டி.புத்தூர்), பேரூர், வாளவந்தி (கிழக்கு) மண்பாறை மற்றும் வாளவந்தி (மேற்கு) கிராமங்கள்.\n\nSection::::வெற்றிபெற்றவர்கள்.\n2011 - அதிமுக - பூனாட்சி (2013 பிப்ரவரி 27ல் இவர் காதி கிராம தொழில் துறை அமைச்சராக பதவியேற்றார்)\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86175", "url": "https://ta.wikipedia.org/wiki?curid=86175", "title": "துறையூர் (சட்டமன்றத் தொகுதி)", "text": "துறையூர் (சட்டமன்றத் தொகுதி)\n\nதுறையூர் (தனி) திருச்சிராப்பள்ளி மாவட்டத்தின் ஓர் சட்டமன்றத் தொகுதியாகும்.\n\nகோட்டாத்தூர், புத்தனாம்பட்டி மற்றும் அபினிமங்கலம் கிராமங்கள்\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86176", "url": "https://ta.wikipedia.org/wiki?curid=86176", "title": "கீழ்வேளூர் (சட்டமன்றத் தொகுதி)", "text": "கீழ்வேளூர் (சட்டமன்றத் தொகுதி)\n\nகீழ்வேளூர் (தனி) நாகப்பட்டினம் மாவட்டத்தில் புதிதாக உருவாக்கப்பட்ட ஓர் சட்டமன்றத் தொகுதியாகும்.\n\nஆபரணதாரி, பாப்பாகோவில், வடக்குபொய்கைநல்லூர், கருவேலங்கடை, ஒரத்தூர், அகர ஒரத்தூர், புதுச்சேரி, ஆலங்குடி, வடுகச்சேரி, மகாதானம், வடவூர், தெற்கு பொய்கைநல்லூர், குறிச்சி, அகலங்கன் மற்றும் செம்பியன்மகாதேவி கிராமங்கள், திருக்குவளை தாலுக்கா (பகுதி) தென்மருதூர், ஆதமங்கலன், அணக்குடி, வடக்குபனையூர், தெற்குபனையூர், வலிவலம், கொடியாலத்தூர், பாங்கல், பனங்காடி, கொளப்பாடு, கார்குடி, திருக்குவளை, மேலவாழக்கரை, மடப்புரம், மீனமநல்லூர், வாழக்கரை, ஈசனூர், திருவாய்மூர், எட்டுகுடி, வல்லம், கீரம்பேர், முத்தரசபுரம், கச்சநகரம், கொத்தங்குடி, தொழுதூர் மற்றும் சிதைமுர் கிராமங்கள். \n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86177", "url": "https://ta.wikipedia.org/wiki?curid=86177", "title": "மலக்குடல் இறக்கம்", "text": "மலக்குடல் இறக்கம்\n\nமலக்குடல் இறக்கம் \"(rectal prolapse)\" என்பது ஆசனவாயில் உள்ள சுருக்குதசைகளின் \"(anal sphincters)\" செயலிழப்பால் மலக்குடலோ அல்லது மலக்குடல் கோழைப்படலம் மட்டுமோ வெளியே பிதுங்கிக் கொண்டு நிற்கும் நிலையாகும்.\n\nSection::::வகைகள்.\nமுழு தடிமன் (full thickness) இறக்கம் - முழ மலக்குடலும் ஆசன வாய் வழி வெளித் தள்ளிக் கொண்டிருக்கும்\nகோழைப்படல (mucosal) இறக்கம் - மலக்குடல் கோழைப்படலம் மட்டும் வெளித்தள்ளிக் கொண்டிருக்கும்\n\nSection::::காரணங்கள்.\nஇது மலக்குடலை இடத்தில் இருத்தி வைத்திருக்கும் தசைகள் மற்றும் நாண்கள் மற்றும் ஆசனவாய்ச் சுருக்குத்தசைகள் வலுவிழப்பதால் உண்டாகிறது. இதை உண்டாக்கும் கரணியங்களாவன,\n\n\nSection::::நோய்வரலாறு.\nஆரம்பத்தில் மலம் கழித்தல், இருமல் மற்றும் தும்மல் போன்ற வேளைகளில் மட்டும் வெளித்தள்ளும் மலக்குடல் நாளாக நாளாக நிலையாக வெளியே காணப்படும். கோழைப் படலத்தால் உருவாக்கப்படும் கோழையானது தொடையில் பட்டு தோல் அழற்சியை உண்டாக்கும். மேலும் நோயரின் மனதளவில் தாழ்வு மனப்பான்மையை உண்டாக்கும்.\n\nSection::::மருத்துவம்.\nஅதிக நார்ச்சத்துள்ள உணவு மற்றும் மலமிளக்கிகள் மூலம் மலச்சிக்கலைக் கட்டுப்படுத்தி ஆரம்பநிலை நோயைக் குணப்படுத்தலாம்.\n\nவயதானோரில் அறுவை சிகிச்சை அவசியமாகிறது. இந்த அறுவை சிகிச்சை வயிறு வழியாகவோ மூலாதாரப் பகுதி \"(perineum)\" வழியாகவோ செய்யப்படுகிறது.\n"}
{"id": "86179", "url": "https://ta.wikipedia.org/wiki?curid=86179", "title": "வேதாரண்யம் (சட்டமன்றத் தொகுதி)", "text": "வேதாரண்யம் (சட்டமன்றத் தொகுதி)\n\nவேதாரண்யம் நாகப்பட்டினம் மாவட்டத்தின் ஓர் சட்டமன்றத் தொகுதியாகும்.\n\nநத்தபள்ளம், புத்தூர், மனக்குடி, வடுகூர், நீர்முளை, திருவிடைமருதூர், கூத்தங்குடி, பன்னத்தெரு மற்றும் ஆய்மூர் கிராமங்கள். \n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி\n"}
{"id": "86180", "url": "https://ta.wikipedia.org/wiki?curid=86180", "title": "திருத்துறைப்பூண்டி (சட்டமன்றத் தொகுதி)", "text": "திருத்துறைப்பூண்டி (சட்டமன்றத் தொகுதி)\n\nதிருத்துறைப்பூண்டி (தனி), திருவாரூர் மாவட்டத்தின் ஒரு சட்டமன்றத் தொகுதியாகும்.\n\nரெங்கநாதபுரம், பனையூர், நோக்கமுக்கடை, கோட்டூர் தோட்டம், கோட்டூர், புழுதிக்குடி, ஆலத்தூர், கருப்புகிளார், வட்டார், பைங்காட்டூர், ஒரத்தூர், நல்லூர், அக்கரைகோட்டகம், திருக்களார், குறிச்சிமுலை-மி, குறிச்சிமுலை-மிமி, நாரயணபுரம் களப்பால், வெங்கத்தாங்குடி, கெழவத்தூர், மாணங்காத்தான் கோட்டகம், பாலையூர், பெருவிடமருதூர், தெற்குநாணலூர், நருவள்ளிகாளப்பால், குலமாணிக்கம், தேவதானம், மண்ணுக்குமுந்தான், பெருகவாழ்ந்தான், பெருகவாழ்ந்தான், செருகளத்தூர், சித்தமல்லி, நொச்சியூர், புத்தகரம், மளவராயநல்லூர், குன்னியூர், பள்ளிவர்த்தி, விக்கிரபாண்டியம், சேத்தமங்கலம், நெம்மேலி (கோட்டூர் உள்வட்டம்), அடிச்சபுரம், மற்றும் இருள்நீக்கி கிராமங்கள். \n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86181", "url": "https://ta.wikipedia.org/wiki?curid=86181", "title": "மன்னார்குடி (சட்டமன்றத் தொகுதி)", "text": "மன்னார்குடி (சட்டமன்றத் தொகுதி)\n\nமன்னார்குடி திருவாரூர் மாவட்டத்தின் ஓர் சட்டமன்றத் தொகுதியாகும். நாகப்பட்டிணம் மக்களவைத் தொகுதியில் இருந்த மன்னார்குடி தொகுதி தஞ்சாவூர் மக்களவைத் தொகுதியுடன் 2008 தொகுதி மறுசீரமைப்பு ஆணையின் காரணமாக இணைக்கப்பட்டுள்ளது.\n\nகோவில்வெண்ணி, நகர், காட்டுசன்னாவூர், பன்னிமங்கலம், சித்தமல்லி மேல்பாதி, ஆதனூர், முன்னாவல்கோட்டை, முன்னாவல்கோட்டை (பகுதி), செட்டிசத்திரம், புள்ளவராயன்குடிகாடு, ராயபுரம், காளாச்சேரி, பரப்பனாமேடு, பூவனூர், வையகளத்தூர், ஒளிமதி, ஒட்டகுடி, பழங்களத்தூர், ஹனுமந்தபுரம், பெரம்பூர், ரிஷியூர், அதங்குடி, வெள்ளகுடி, பொதக்குடி, கீழாளவந்தசேரி, மேலாளவந்தசேரி, அன்னவாசல், அன்னவாசல் தென்பகுதி, புதுதேவங்குடி, அரிச்சபுரம், சித்தாம்பூர், சேகரை மற்றும் ஆய்குடி கிராமங்கள், \n\nSection::::தொகுதியில் அடங்கியுள்ள பகுதிகள்.\nநீடாமங்கலம் (பேரூராட்சி), \n\nகண்டமங்கலம், நலம்சேத்தி, நெம்மேலி (தலய மங்கலம் உள்வட்டம்), குறிச்சி, மூவர்கோட்டை, வடவூர் மேல்பாதி, வடுவூர் அக்ரஹாரம், வடுவூர் வடபாதி, எட மேலையூர்-மி,எட மேலையூர்-மிமி, எட மேலையூர்-மிமிமி, எட கீழையூர்-மி, எட கீழையூர்-மிமி, பருத்திக்கோட்டை, களஞ்சிமேடு, வடக்காரவயல், பாமினி, கருணாவூர், சவளக்காரன், அரவத்தூர், ராஜாளிகுடிக்காடு, மூவாநல்லூர், கள்ளர் எம்பேதி, எடையர் எம்பேதி, மேலவாசல், குமாரபுரம், வடுவூர் தென்பாதி-மி, வடுவூர் தென்பாதி-மிமி, காரக்கோட்டை, பேரையூர்-மி, பேரையூர்-மிமி, பேரையூர்-மிமிமி, பேரையூர்-மிக்ஷி, அத்திக்கோட்டை, செருமங்கலம்-மி, செருமங்கலம்-மிமி, கரிக்கோட்டை, கோபிராளையம், ராமாபுரம், கைலாசநாதர்கோவில், முதல் சேத்தி, மூணாம்சேத்தி, மரவக்காடு, சேராங்குளம், அசேஷம், திருப்பாலக்குடி-மி, திருப்பாலக்குடி-மிமி, திருப்பாலக்குடி-மிமிமி, நெம்மேலி (உள்ளிக்கோட்டை உள்வட்டம்), கருவாக்குறிச்சி-மி, கருவாக்குறிச்சி-மிமி, தளிக்கோட்டை, மகாதேவப்பட்டிணம்-மி, மகாதேவப்பட்டிணம்-மிமி, உள்ளிக்கோட்டை-மி, உள்ளிக்கோட்டை-மிமி, கூப்பாச்சிகோட்டை, ராஜசம்பாள்புரம், பரவாக்கோட்டை-மி, பரவாக்கோட்டை-மிமி, பைங்காநாடு, துளசேந்திரபுரம், சுந்தரக்கோட்டை, எடையர் நத்தம், தென்பாதி, வடபாதி, ஏதக்குடி, தலையாமங்கலம், ராதாநரசிம்மபுரம், வல்லூர், திருமக்கோட்டை-மி, திருமக்கோட்டை-மிமி, மேலநத்தம், தென்பரை, பாளையகோட்டை, பரசபுரம் மற்றும் எளவனூர் கிராமங்கள், \n\nமன்னார்குடி (நகராட்சி).\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி\n"}
{"id": "86182", "url": "https://ta.wikipedia.org/wiki?curid=86182", "title": "புதுக்கோட்டை (சட்டமன்றத் தொகுதி)", "text": "புதுக்கோட்டை (சட்டமன்றத் தொகுதி)\n\nபுதுக்கோட்டை புதுக்கோட்டை மாவட்டத்தின் ஓர் சட்டமன்றத் தொகுதியாகும்.\n\nபல்லவராயன்பாதை, இலைக்காடிவிடுதி, திருமணஞ்சேரி, பட்டத்திகாடு, குரும்பிவயல், கீழத்திரு, தெற்கு தெரு, வடதெரு, வாணக்கன்காடு, முள்ளங்குறிச்சி தெற்கு, முள்ளங்குறிச்சி வடக்கு, கணக்கன்காடு, கருப்பட்டிப்பட்டி, ஆயிப்பட்டி, வலங்கொண்டான்விடுதி, வெள்ளாளவிடுதி, அதிரான்விடுதி, மலையூர், தெற்குத்தெரு, தீத்தானிப்பட்டி, பொன்னம்விடுதி, மாங்கோட்டை மற்றும் களபம் கிராமங்கள்.\n\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86183", "url": "https://ta.wikipedia.org/wiki?curid=86183", "title": "திருமயம் (சட்டமன்றத் தொகுதி)", "text": "திருமயம் (சட்டமன்றத் தொகுதி)\n\nதிருமயம் புதுக்கோட்டை மாவட்டத்தில் அமைந்துள்ள ஒரு சட்டமன்றத் தொகுதியாகும். இந்த சட்டமன்றத் தொகுதியானது சிவகங்கை மக்களவைத் தொகுதியில் அடங்குகிறது.\n\nSection::::தொகுதியில் அடங்கியுள்ள பகுதிக‌ள்.\nதிருமயம் தாலுக்கா (பாலக்குறிச்சி கிராமம் தவிர)\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86184", "url": "https://ta.wikipedia.org/wiki?curid=86184", "title": "விராலிமலை (சட்டமன்றத் தொகுதி)", "text": "விராலிமலை (சட்டமன்றத் தொகுதி)\n\nவிராலிமலை புதுக்கோட்டை மாவட்டத்தின் புதிதாக உருவாக்கப்பட்ட ஓர் சட்டமன்றத் தொகுதியாகும்.\n\nகுமாரமங்கலம், மாத்தூர், சிங்கத்தாக்குறிச்சி, செங்கலாக்குடி\nSection::::தொகுதியில் அடங்கும் பகுதிக‌ள்.\n, மண்டையூர், லெட்சுமணபட்டி, மேட்டுபட்டி, சிவகாமிபுரம், தென்னதிராயன்பட்டி, பாலாண்டாம்பட்டி, களமாவூர், நீர்ப்பழனி, ஆம்பூர்பட்டி\n, மதயாணைப்பட்டி, சூரியூர், பேராம்பூர்\n, ஆலங்குடி, வெம்மணி, வடுகபட்டி, மேலப்புதுவயல், குளத்தூர் மற்றும் ஒடுக்கூர் கிராமங்கள். \n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86185", "url": "https://ta.wikipedia.org/wiki?curid=86185", "title": "கந்தர்வக்கோட்டை (சட்டமன்றத் தொகுதி)", "text": "கந்தர்வக்கோட்டை (சட்டமன்றத் தொகுதி)\n\nகந்தர்வக்கோட்டை (தனி) புதுக்கோட்டை மாவட்டத்தின் ஓர் சட்டமன்றத் தொகுதியாகும்.\n\nசெட்டிபட்டி, வெள்ளைபிள்ளையார்பட்டி, கண்ணன்குடி, செங்கலூர், காட்டுக்கோட்டைபட்டி, கிள்ளுக்கோட்டை, உலகன்காத்தான்பட்டி, கிள்ளுக்குவளவாய்ப்பட்டி, ராகத்தான்பட்டி, கீழையூர், விசலூர், புலியூர், கீரனூர், நஞ்சூர், மருதூர், வலியம்பட்டி, ஒடுகம்பட்டி, உடையாளிப்பட்டி, குன்னாண்டார்கோயில், தெம்மாவூர், மின்னாத்தூர், வத்தனாக்கோட்டை, பெரம்பூர், கிள்ளனூர், வீரக்குடி, கடம்பவயல், மங்கத்தேவன்பட்டி, பிரகதாம்பாள்புரம், நார்த்தமலை, அம்மாசத்திரம், உப்பிலியக்குடி, வாழங்களம், சீமானூர், சினையக்குடி, அண்டக்குளம், சாத்தினிப்பட்டி, வைத்தூர், சிரங்கன்பட்டி, உச்சணி, தென்னங்குடி, மூட்டாம்பட்டி, நரங்கியன்பட்டி, வத்தனாக்குறிச்சி, துடையூர், சத்தியமங்கலம், இறம்பாளி, மேலூர், வெள்ளனூர், முட்டுக்காடு, வேங்கைவயல் மற்றும் பூங்குடி கிராமங்கள்.\n\nSection::::தொகுதியில் அடங்கியுள்ள பகுதிகள்.\nகீரனூர் (பேரூராட்சி), \nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86186", "url": "https://ta.wikipedia.org/wiki?curid=86186", "title": "திருச்சுழி (சட்டமன்றத் தொகுதி)", "text": "திருச்சுழி (சட்டமன்றத் தொகுதி)\n\nதிருச்சுழி விருதுநகர் மாவட்டத்தின் ஓர் சட்டமன்றத் தொகுதியாகும்.\n\nஇந்தத் தொகுதி, இராமநாதபுரம் மக்களவைத் தொகுதியில் அடங்குகிறது.\n\nகுலசேகரநல்லூர், மாங்குளம், மேலகண்டமங்கலம், குருணைக்குளம், கொங்கணக்குறிச்சி, ஆலடிபட்டி, பொம்மக்கோட்டை, கல்லூரணி, சவ்வாஸ்புரம், குல்லம்பட்டி, முத்துராமலிங்கபுரம், நார்த்தம்பட்டி, காளையார்கரிசல்குளம்,கல்யாணசுந்தரபுரம், கல்லுமடம், எறசின்னம்பட்டி, பரட்டநத்தம்,தம்மநாயக்கண்பட்டி, வேடநத்தம், சிலுக்கபட்டி, மண்டபசாலை, மறவர்பெருங்க்குடி, தும்முசின்னம்பட்டி, திருமலைபுரம், சலுக்குவார்பட்டி, கத்தமடம், தொப்பலாக்கரை, இராஜகோபாலபுரம், புல்லாநாயக்கன்பட்டி, செட்டிக்குளம், கணக்கை, பரனச்சி, மேலையூர், வடக்குநத்தம், தெற்குநத்தம், செங்குளம், பூலாங்கால், கள்ளக்கறி, புரசலூர் மற்றும் கீழ்க்குடி கிராமங்கள்.\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\nஏப்ரல் 29, 2016 அன்று \"தலைமை தேர்தல் அதிகாரி, தமிழ்நாடு\" வெளியிட்ட பட்டியலின்படி,\n"}
{"id": "86189", "url": "https://ta.wikipedia.org/wiki?curid=86189", "title": "திட்டக்குடி (சட்டமன்றத் தொகுதி)", "text": "திட்டக்குடி (சட்டமன்றத் தொகுதி)\n\nதிட்டக்குடி (தனி) கடலூர் மாவட்டத்தின் ஓர் சட்டமன்றத் தொகுதியாகும்.\n\nSection::::தொகுதியில் அடங்கியுள்ள பகுதிகள்.\nதிட்டக்குடி தாலுக்கா\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86190", "url": "https://ta.wikipedia.org/wiki?curid=86190", "title": "நோவு விறைப்பு", "text": "நோவு விறைப்பு\n\nநோவு விறைப்பு அல்லது நோவு குறிவிறைப்பு \"(priapism)\" என்பது காமத் தூண்டலேதுமின்றி உண்டாகும் மோசமான, வலியுடன் கூடிய, ஆண்குறி அல்லது பெண்குறி விறைப்பாகும். விறைத்தக் குறியானது மணிக்கணக்கில் அவ்வாறே இருக்கும். இது ஒரு மருத்துவ உடன்தீர்வுக்கான (அவசர) நிலை ஆகும்.\n\nSection::::சொற்காரணம்.\n\"piripism\" (\"பிரியாப்பிசம்\") எனும் ஆங்கிலச் சொல் எந்நேரமும் ஆண்குறி விறைத்த நிலையிலுள்ள கிரேக்கக் கடவுளான \"பிரையாபசு\" என்போனின் பெயரடியாய்ப் பிறந்தது.\n\nSection::::பின்விளைவுகள்.\nநெடு‌நேரம் ஆண்குறி விறைத்த நிலையிலேயே இருப்பதால் அதற்கான இரத்த ஓட்டம் தடைபடும். குருதிக்கட்டிகள் ஆண்குறியின் இரத்தக்குழாய்களில் தங்கி விட வாய்ப்புண்டு. இது பின்னாளில் ஆண்குறி விறைப்பைப் பாதித்து ஆண்மையிழப்பை உண்டு செய்யலாம். நீண்ட நேரம் இரத்த ஓட்டம் இல்லையேல் ஆண்குறி அழுகி ஆண்குறியை அகற்ற வேண்டிய அவசிய நிலை உருவாகலாம்.\n\nSection::::மருத்துவம்.\nசற்றும் தாமதமின்றி உடனடியாக மருத்துவ உதவி நாடப்பட வேண்டும். சிக்கிள் செல் அல்லது அரிவாள் செல் நோயர்களில் முதலில் பரிமா்றறுக் குருதியேற்றம் தான் செய்யப்பட வேண்டும். மற்ற நிலைகளில் அறுவைசிகிச்சை செய்யப்பட வேண்டியிருக்கலாம்.\n"}
{"id": "86195", "url": "https://ta.wikipedia.org/wiki?curid=86195", "title": "நீர் வேளாண்மை", "text": "நீர் வேளாண்மை\n\nநீர் வேளாண்மை எனப்படுவது, கடல் உணவுகளான மீன், இறால், நண்டு, கணவாய், மட்டி போன்ற கடல்வாழ் விலங்குகள் மற்றும் கடல்களை போன்ற பாசிகளான நீர்வாழ் தாவரங்களை உள்ளடக்கிய நீர் வாழ் உயிரினங்களை வேளாண்மை செய்தலைக் குறிக்கும். இது நன்னீரிலோ, உப்பு நீரிலோ கட்டுப்படுத்தப்பட்ட சூழ்நிலையில் செய்யப்படும் நீர்வாழ் உயிரினங்களின் வளர்ப்பையே குறிப்பதாகும். மாறாக கடலில் சென்று மீன் பிடித்தலை மேற்கொள்ளும் வணிக ரீதியான மீன் பிடித்தொழில் இந்த நீர் வேளாண்மைக்குள் அடங்குவதில்லை. இயற்கையான கடல் சூழலிலேயே தடைகளை இட்டு இந்த நீர்வேளாண்மை மேற்கொள்ளப்படுமாயின் அது, கடல் நீர் வேளாண்மை எனப்படும்.\nஅலங்காரத்திற்கென வளர்க்கப்படும் மீன்களை வேளாண்மை செய்தலும் நீர் வேளாண்மை என்று அழைக்கப்படுவதுண்டு. \n"}
{"id": "86197", "url": "https://ta.wikipedia.org/wiki?curid=86197", "title": "கடனீர் இடுக்கேரி", "text": "கடனீர் இடுக்கேரி\n\nபுவியியல் அடிப்படையில், கடனீர் இடுக்கேரி (\"fjord\", ஃபியோர்ட்) அல்லது இடுக்கேரி, அல்லது மலையிடைக் கடல் எனப்படுவது பனியாற்றுப் படிமங்கள் காரணமாக உருவாகும் நீளமான, ஒடுங்கிய, ஆழமான பள்ளத்தாக்குகளில் கடல் நீரானது உட்புகுந்து இரு மருங்கும் மலைகளாலான நிலப் பகுதியால் சூழப்பட்ட நீர்நிலையைக் கொண்டிருப்பதாகும். இந்த நீரானது ஒரு இடத்தில் கடலுடன் தொடர்பு கொண்டதாகவே காணப்படும். அப்பகுதி \"இடுக்கேரியின் வாசல்\" அல்லது \"மலையிடைக் கடல் நுழைவழி\" என அழைக்கப்படும்.\n\nஇவ்வகையான இடுக்கேரிகள் வடக்கு நோக்கி நோர்வே, கிறீன்லாந்து நாடுகளிலும், மேற்குப் புறத்தில் கனடா, அமெரிக்காவின் அலாஸ்கா பகுதியிலும், தெற்கு நோக்கி நியூசிலாந்து, சிலி நாடுகளிலும் காணப்படுகின்றன. நோர்வேயின் முழு கரையோரப் பகுதியும், கிறீன்லாந்தின் தீவுகள் அதிகளவில் இவ்வகையான இடுக்கேரிகளைக் கொண்டிருக்கின்றன.\n\nஇரு மருங்கிலும் உள்ள நிலப் பகுதியானது, பொதுவாக ஆழமான செங்குத்துப் பாறைகள் அல்லது மலைகளாகக் காணப்படும். பனியாற்றுப் படிமங்கள் உருகியோடும்போது, ஏற்படும் மேலதிக அமுக்கத்தினால், கீழே கடலரிப்பு, அல்லது மண்ணரிப்பு அதிகமாக நிகழ்ந்து குறிப்பிட்ட இடம் கடலை விட ஆழமானதாகவும் வர நேரிடும். பொதுவான இடுக்கேரிகள் அனைத்தும் அருகிலுள்ள கடலை விட ஆழமானதாகவே இருக்கும். நோர்வேயிலுள்ள சோக்னஃபியோர்ட் இடுக்கேரி கடல்மட்டத்திலிருந்து 1,300 m (4,265 ft) ஆழம்வரை செல்கின்றது.\n\nஇடுக்கேரி என்னும் பதமானது ஸ்கான்டினாவியாவில் பயன்படுத்தப்படும்போது ஆங்கிலத்திலிருந்து சிறிது மாறுபட்ட பொருளிலும் பயன்படுத்தப்படுகிறது. நீளமான, ஒடுங்கிய நன்னீர் கொண்ட ஏரிகளும் கூட சில சமயம் இடுக்கேரிகள் என அழைக்கப்படுவதுண்டு.\n"}
{"id": "86202", "url": "https://ta.wikipedia.org/wiki?curid=86202", "title": "டாலர்", "text": "டாலர்\n\nடாலர் அல்லது டொலர் (\"dollar\", பொதுவாக \"$\" ஆல் குறிக்கப்படும்) என்பது ஐக்கிய அமெரிக்கா, ஆஸ்திரேலியா, நியூசிலாந்து, கனடா, கிழக்குக் கரிபியன் பகுதிகள், ஹொங்கொங், தாய்வான், சிங்கப்பூர், புருணை, கிழக்குத் திமோர், எக்குவடோர், சூரினாம், எல் சல்வடோர், பனாமா, மற்றும் பெலிசு ஆகிய நாடுகளில் நாணய அலகாகப் பயன்படுத்தப்படுகிறது. \n\nSection::::வரலாறு.\nSection::::சொற்பிறப்பு.\nதற்போதைய செக் குடியரசின் ‘ஜோசிம்ஸ்தல்’ என்ற நகரத்தில் 16ம் நூற்றாண்டில் வெள்ளிச் சுரங்கம் தோண்டப்பட்டது. இந்நகரம் அப்போது செருமனியின் வசம் இருந்தது. இங்கு தோண்டப்பட்ட வெள்ளியில் இருந்து வெள்ளி நாணயம் வார்க்கப்பட்டது. இதற்கு \"ஜோக்கிம்ஸ்தாலர்\" என்று பெயரிடப்பட்டது. செருமனிய மொழியில் ‘தால்’ (\"thal\") என்பதற்குப் \"பள்ளத்தாக்கு\" என்று பொருள். ஜோக்கிம்ஸ்தாலர் \"தாலெர்\" எனச் சுருக்கமாக அழைக்கப்பட்டது. \n\nஇப்பெயர் பின்னர் வேறு மொழிகளுக்கும் பரவியது. தானிய மொழி, சுவீடிய மொழி, நோர்வேஜிய மொழிகளில் \"ரிக்ஸ்டாலெர்\" என்றும், எத்தியோப்பிய மொழியில் டாலரி என்றும், இத்தாலிய மொழியில் டாலெரோ என்றும், பின்னர் ஆங்கில மொழியில் \"டாலர்\" என்றும் வழங்கப்பட்டது..\n"}
{"id": "86205", "url": "https://ta.wikipedia.org/wiki?curid=86205", "title": "க. வேந்தனார்", "text": "க. வேந்தனார்\n\nவித்துவான் க. வேந்தனார் (நவம்பர் 5, 1918 - செப்டம்பர் 18, 1966) யாழ்ப்பாணத்தில் வாழ்ந்த மரபுவழித் தமிழ்ப் புலமையாளர்களுள் ஒருவர். இவர் சிறந்த தமிழறிஞராய், தமிழ்ப் பற்றாளனாய், ஆசிரியராய், கவிஞராய், சொற்பொழிவாளராய் வாழ்ந்தவர். பத்துப்பாட்டு முதல் பாரதியார் பாடல்கள் வரை ஆராய்ந்து தெளிந்த கட்டுரைகள் எழுதியவர்.\n\nSection::::வாழ்க்கைக் குறிப்பு.\nவேந்தனார் யாழ்ப்பாணத்து வேலணையைப் பிறப்பிடமாகக் கொண்டவர். கனகசபைப்பிள்ளை, தையல்முத்து அம்மையார் ஆகியோருக்குத் தனியொரு குழந்தயாகப் பிறந்தார். ஆசிரியரான சோ. இளமுருகனாரின் வழிகாட்டலால் பதினாறாவது வயதில் நாகேந்திரம்பிள்ளை எனத் தனது பெற்றோர் சூட்டிய பெயரினை வேந்தனார் எனச் சுத்தமான தமிழ்ப் பெயராக மாற்றிக் கொண்டார்.\n\nஇளமையில் பயில்கின்ற பொழுதே இந்துசாதனம், ஈழகேசரி போன்ற இதழ்களில் இலக்கிய, சமய கட்டுரைகளை வரைந்ததோடு பின்பு வீரகேசரி, தினகரன், ஈழநாடு, சுதந்திரன் ஆகிய ஏடுகளில் ஆய்வு கட்டுரைகள் வழங்கியிருந்தார்.\n\nயாழ்ப்பாணம், திருநெல்வேலி பரமேசுவரக் கல்லூரியில் ஆசிரியராக பயிற்சியினைத் தொடர்ந்த காலங்களில் இவர் சந்திக்க நேர்ந்த பரமேசுவராக் கல்லூரியின் அதிபர் கலாநிதி கு. சிவப்பிரகாசம், சி. சிதம்பரப்பிள்ளை, பண்டிதமணி நவநீத கிருஷ்ண பாரதி போன்றோரின் தொடர்புகளும் இவரின் தமிழ் மொழி வளம் பெற உதவியது. வேந்தனார் வித்துவான் சோதனைக்குத் தோற்றுவதற்காக தமிழ்நாடு சென்றிருந்த வேளை தனித் தமிழ் இயக்கத்தின் தந்தை மறைமலையடிகளுடன் சில காலம் தங்கியிருக்க வேண்டியிருந்தது. அவரிடமிருந்து ஆழ்ந்த தமிழ் பற்றே பிற்காலங்களில் தன் குழந்தைகளுக்கு கலையரசி, இளங்கோ, தமிழரசி, இளஞ்சேய், இளவேள் எனத் தூய தமிழ்ப் பெயர்களை வைக்கத் தூண்டின.\n\nSection::::தமிழாசிரியராக.\nசிலப்பதிகாரம், மணிமேகலை, கம்பராமாயணம் முதலான தமிழ் இலக்கியத்தில் இவருக்கிருந்த தேர்ச்சி காரணமாக பண்டித வகுப்புக்களுக்கும் பிற வகுப்புக்களுக்கும் மேற்படி நூல்களைப் படிப்பிக்கும் பொறுப்பை வித்துவானிடமே புலமையாளர்கள் ஒப்படைத்திருந்தனர். அவரின் பாடம் சொல்லும் ஆற்றலின் ஒரு முகத்தினை கம்பராமாயண அயோத்தியா காண்டத்து மந்தரை சூழ்ச்சிப்படலம், கைகேயி சூழ்வினைப் படலம் என்பவற்றிற்கு அவர் எழுதிய உரைவாயிலாக இன்றும் காணமுடியும். நீண்ட காலக் கற்பித்தல் அனுபவத்துடன் எழுதப்பட்ட இப் பாடநூல் இன்றும் மாணவர்களால் படிக்கப்பட்டு வருகின்றது.\n\nSection::::எழுத்தாளராக.\nவேந்தனார் சிறந்த எழுத்தாளராகவும் மேடைப் பேச்சாளராகவும் இருந்துள்ளார். எழுத்தாளர் என்ற வகையில் பல இலக்கியக் கட்டுரைகளை வேந்தனார் சமகாலத்தில் வெளிவந்த பத்திரிகைகளிலும் சஞ்சிகைகளிலும் அவ்வப்போது எழுதி வந்துள்ளார். \n\nSection::::கவிஞராக.\nவித்துவான் சிறந்த கவிஞராகவும் தமிழ் உலகிற்கு அறிமுகமாகியுள்ளார். அவ்வப்போது இவர் எழுதிய கவிதைகள் ஈழநாடு முதலான பத்திரிகைகளில் வெளிவந்துள்ளதுடன் இலங்கை வானொலியிலும் ஒலிபரப்பாகி வந்துள்ளன. அப்பாடல்களுள் சிலவற்றைத் தொகுத்து ‘கவிதைப் பூம்பொழில்’ என்னும் பெயருடன் ஸ்ரீ லங்கா புத்தகசாலை 1964 ஆம் ஆண்டு வெளியிட்டது. அத்தொகுப்புக்குப் பண்டிதமணி சி. கணபதிப்பிளை, சோ. இளமுருகனார் ஆகியோர் சிறப்புப் பாயிரம் நல்கியிருந்தனர்.\n\nவேந்தனாரின் சிறுவர்களுக்கான கவிதைகள் சுட்டிக்காட்டத்தக்க முக்கியதுவம் வாய்ந்தனவாகும். அவரின்,\n\nஎனும் சிறுவர்க்காக எழுதிய பாடல் இன்றும் சிறுவர்களால் பாடப்பட்டு வருகிறது.\n\nSection::::பட்டங்கள்.\nமதுரை தமிழ்ச் சங்கத்தில் பண்டிதர் பட்டத்தையும் சைவசித்தாந்த சமாசத்தில் சைவப் புலவர் பட்டத்தையும் சென்னைப் பல்கலைக்கழகத்தில் வித்துவான் பட்டத்தைப் பெற்றவர் வேந்தனார்.\nவாழுங் காலத்திலேயே திருவாவடுதுறை ஆதீனத்தாரால் ‘தமிழன்பர்’ என்ற பட்டமும் (1947), ஸ்ரீலங்கா சைவாதீனத்தினரால் ‘சித்தாந்த சிரோமணி’ (1964) என்ற பட்டமும் வழங்கிக் கெளரவிக்கப்பட்டவர்.\n\n\n"}
{"id": "86213", "url": "https://ta.wikipedia.org/wiki?curid=86213", "title": "எழூஉப்பன்றி நாகன் குமரனார்", "text": "எழூஉப்பன்றி நாகன் குமரனார்\n\nஎழூஉப்பன்றி நாகன் குமரனார் சங்ககாலப் புலவர்களில் ஒருவர். அவரது பாடல்களாகச் சங்கநூல் தொகுப்பில் இரண்டு பாடல்கள் உள்ளன. அவை இரண்டும் அகநானூற்றில் 138, 240 எண்ணிட்ட பாடல்களாக அமைந்துள்ளன.\n\nபெருங்கோழியூர், குறுங்கோழியூர் ஆகிய ஊரின் பெயர்கள் கோழியின் பெயர் கொண்டு அமைந்திருந்தன. அதுபோலப் பன்றியின் பெயர்கொண்டு அமைந்த ஊர் பன்றியூர். எழூஉ என்னும் சொல் கோட்டைக் கதவை அடைக்கும் தாழ்ப்பாளையும், உழும் கலப்பையிலுள்ள மேழியையும் குறிக்கும். பன்றியின் பல் கலப்பையில் உள்ள எழூஉவைப் போல இருக்கும். இந்த வகையில் இந்தப் புலவரது ஊரின் பெயர் அமைந்துள்ளது.\n\nமலையைக் குறிக்கும் சொற்களில் ஒன்று நாகம். இந்த வகையில் நாகன் என்னும் பெயர் மலைவாழ் மகனைக் குறிக்கும். குமரனார் என்பது புலவர் பெயர். இது முருகக் கடவுள் பெயர்களில் ஒன்று என்பதை நுனைவுகூரலாம்.\n\nSection::::பாடல் தரும் செய்திகள்.\nSection::::அகநானூறு 138.\nஅவன் அவளுக்காக வீட்டுக்கு வெளிப்புறத்தில் காத்திருக்கிறான். அவள் தன் தோழியிம் சொல்வது போல அவன் கேட்கும்படி தன் வீட்டு நிலைமையைப் பேசுகிறாள். அவள் அவனை நினைத்தாளாம். கண்ணில் பனி படர்ந்ததாம். அதைப் பார்த்துவிட்ட அவளது தாய் குறி சொல்லிப் பேயோட்டும் வேலனிடம் சென்று முருகாற்றுப்படுத்த ஏற்பாடு செய்தாளாம். இவளோ அவன் வரும் வழியிலுள்ள இடர்பாடுகளையே எண்ணிக் கலங்கிக்கொண்டிருக்கிறாளாம். ( அவன் திருமணம் செய்துகொண்டு தன்னை அடையவேண்டும் என்பது அவள் இதனால் வெளிப்படுத்தும் கருத்து)\n\nமுருகாற்றுப்படுத்துதல்; (சாமியாடும் வேலனை முருகன் என்றனர்) தாய் மேளதாளத்துடன் சென்று, முரகனை வணங்கு, அவனை மனைக்குக் கொண்டுவந்தாள். அவன் முருகனின் கடம்பமரத்தையும், அவன் ஏறும் களிற்றையும் பாடினான். இலையோடு தொடுத்த பூமாலையை அணிந்துகொண்டு நாள்தோறும் என்முன் ஆடினான்.\n\nSection::::அகநானூறு 240.\nஅவள் மீனவர் மகள். அவளை அடைய அவன் இரவில் வந்தான். தோழி அவனை நாளைக்குப் பகலில் வா என்கிறாள். மீனவ மகளின் தந்தை விடியலிலேயே மீன் பிடிக்கச் சென்றுவிடுவானாம். தாய் மீன்பிடிக்கச் சென்றவன் நலமுடன் மீளவேண்டும் என்று பனித்துறையில் இருக்கும் தெய்வத்தைப் பேணச் சென்றுவிடுவாளாம். அது தன் தலைவி தனிமையில் இருக்கும் நேரம் என்கிறாள் தோழி.\n"}
{"id": "86219", "url": "https://ta.wikipedia.org/wiki?curid=86219", "title": "தி பிளிட்ஸ்", "text": "தி பிளிட்ஸ்\n\nதி பிளிட்ஸ் (\"The Blitz\") என்பது இரண்டாம் உலகப் போரில் நாசி ஜெர்மனியின் விமானப்படை பிரிட்டன் மீது நடத்திய தொடர் குண்டுவீச்சு கட்டத்தைக் குறிக்கிறது. செப்டம்பர் 6, 1940 முதல் மே 10, 1941 வரை நடந்த இந்த தொடர் குண்டுவீச்சில் 43,000 பொதுமக்கள் கொல்லப்பட்டனர். லண்டன் நகரம் மட்டும் தொடர்ச்சியாக 76 இரவுகள் குண்டுவீச்சுக்குள்ளானது.\n\nபிரிட்டன் சண்டையின் இறுதி கட்டத்தில் தொடங்கிய இந்த குண்டுவீச்சு பிரிட்டிஷ் மக்கள் மற்றும் அரசின் மன உறுதியைக் குலைத்து அவர்களை அச்சுறுத்தி சரணடையச் செய்வதற்காக ஹிட்லரால் தொடங்கப்பட்டது. பிரிட்டனின் முக்கிய நகரங்களும் தொழிற்கூடங்களும் தொடர்ந்து தாக்கப்பட்டன. ஆனால் இந்த குண்டுவீச்சால் ஜெர்மானியர்கள் திட்டமிட்ட படையெடுப்புக்கு எந்த பயனும் ஏற்படவில்லை. பிரிட்டிஷ் மக்களின் உறுதியும் குலையவில்லை. மே 1941ல் ஹிட்லரின் கவனம் கிழக்கே சோவியத் யூனியன் மீது திரும்பியதால் இந்த குண்டுவீச்சு நின்று போனது. அடுத்த சில ஆண்டுகளில் ஜெர்மானிய விமானப்படை பல முறை சிறிய அளவில் குண்டுவீசித் தாக்கியது. போரின் இறுதி மாதங்களில் வி-1 மற்றும் வி-2 வகை ஏவுகணைகளால் பிரிட்டன் தாக்கப்பட்டது.\n\nSection::::பிரிட்டன் சண்டை.\n1940ல் மேற்கு ஐரோப்பா முழுவதையும் கைப்பற்றிய பின் நாசி ஜெர்மனியின் படைகள் அடுத்து பிரிட்டன் தீவுகளைக் கைப்பற்ற திட்டமிட்டன. ஆங்கிலக் கால்வாயைக் கடந்து பிரிட்டனின் கடற்கரைகளில் படைகளைத் தரையிறக்க பிரிட்டிஷ் விமானப்படை பேரிடராக இருக்கும் என்பதால், தரைவழிப் படையெடுப்பு தொடங்கும் முன் அதை அழிக்க வேண்டும் என்பதற்காக ஹிட்லரும், \"லுஃப்ட்வாஃபே\" (ஜெர்மானிய விமானப்படை) தலைமைத் தளபதி கோரிங்கும் வான்வழித் தாக்குதலைத் தொடங்கினர். ஆரம்பத்தில் இதன் இலக்கு பிரிட்டன் விமானப்படையின் அழிவாக மட்டும் இருந்தது. ஜூலை 10ஆம் தேதி தொடங்கிய இத்தாக்குதலின் போக்கு செப்டமபர் முதல் வாரத்தில் மாறியது. பிரிட்டனின் நகரங்கள் மீது குண்டுவீசி பிரிட்டிஷ் மக்களையும் ஆட்சியாளர்களையும் அச்சுறுத்தி பணியவைக்க ஹிட்லர் முடிவு செய்தார். இதன்படி செப்டம்பர் 6 ஆம் தேதி தொடங்கிய இந்த தொடர் குண்டு வீச்சுக்குப் பிரிட்டிஷ் ஊடகங்கள் \"பிளிட்ஸ்\" என்று பெயர் வைத்தன. பிளிட்ஸ் என்ற சொல்லுக்கு ஜெர்மன் மொழியில் மின்னல் என்று பொருள். ஜெர்மன் தரைப்படைகளின் பிளிட்ஸ்கிரைக் தாக்குதல் முறையால் இப்பெயர் வான் தாக்குதலுக்கும் ஏற்பட்டது. மே 10, 1941 வரை நடைபெற்ற இத்தாக்குதலை மூன்று கட்டங்களாகப் பிரிக்கலாம்.\n\nSection::::தி பிளிடஸ்.\nசெப்டம்பர் 6, 1940 இரவில் பிளிட்சின் முதல் கட்டம் தொடங்கியது. லண்டன் துறைமுகத்தைக் குறிவைத்து இத்தாக்குதல்கள் நடத்தப்பட்டன. ஒவ்வொரு நாளும் இரவும் பகலும் நூறு முதல் இருநூறு ஜெர்மானிய குண்டு வீசி விமானங்கள் லண்டன், பிர்மிங்காம், பிரிஸ்டல் ஆகிய நகரங்களின் மீது குண்டு வீசின. நவம்பர் மாத பாதி வரை 13,000 டன் எடையுள்ள வெடி குண்டுகளும், பத்து லட்சம் எரி குண்டுகளும் பிரிட்டனின் நகரங்கள் மீது வீசப்பட்டன. பிளிட்ஸ் தொடரின் மிகப்பெரிய தாக்குதல் அக்டோபர் 15 அன்று நடைபெற்றது. சுமார் 400 குண்டு வீசி விமானங்கள் ஆறு மணி நேரம் தொடர்ந்து லண்டன் மீது குண்டு மழை பொழிந்தன. இரண்டாம் கட்டம் நவம்பர் 1940-பெப்ரவரி 1941 வரை நீடித்தது. இக்கட்டத்தில் பிரிட்டனின் தொழில் நகரங்களும், துறைமுக நகரங்களும் குறி வைக்கப்பட்டன. கோவண்ட்ரி, சவுத்தாம்டன், பிர்மிங்காம், லிவர்பூல், கிளைட்பாங்க், பிரிஸ்டல், சுவிண்டன், பிளைமவுத், மான்செஸ்டர், ஷெஃபீல்டு, ஸ்வான்சியா, கார்டிஃப், போர்ட்ஸ்மவுத், ஏவோன்மவுது ஆகிய நகரங்கள் தாக்குதலுக்குள்ளாகின. இக்கட்டத்தில் துறைமுகங்களின் மீது 14 தாக்குதல்களும், தொழில் நகரங்களின் மீது 9 தாக்குதல்களும், லண்டன் நகரின் மீது 8 தாக்குதல்களும் நடந்தன. பிளிட்ஸ் தாக்குதல்களிலேயே மிகப்பெரும் சேதத்தை உண்டாக்கிய தாக்குதல் டிசம்பர் 29ல் நடைபெற்றது. அன்று லண்டன் நகரின் மீது வீசப்பட்ட எரி குண்டுகளால் ஒரு நெருப்புப்புயல் உருவாகி லண்டன் நகரின் பெரும் பகுதிகள் தீக்கிரையாகின. இந்நிகழ்வு லண்டனின் இரண்டாம் பெருந்தீ என்றழைக்கப்படுகிறது. \nபெப்ரவரி 1941ல் பிளிட்சின் மூன்றாம் கட்டம் தொடங்கியது. உளவியல் ரீதியாக பிரிட்டன் மக்களைப் பணிய வைக்க முடியாதென்று இதற்குள் ஜெர்மானியத் தளபதிகளுக்குப் புலனாகி விட்டது. ஜெர்மானிய கடற்படைத் தளபதி கார்ல் டோனிட்ஸ் அட்லாண்டிக் சண்டைக்குப் பயனளிக்கும் வகையில் பிரிட்டனின் துறைமுகங்களைக் குறிவைக்குமாறு ஹிட்லரிடம் கேட்டுக் கொண்டார் அதன்படி பெப்ரவரி 19 லிருந்து பிரிட்டனின் துறைமுகங்கள் தாக்கபட்டன. பிளைமவுத், பாரோ-இன்-ஃப்ர்னெஸ், கிளைட்பாங்க், போர்ட்ஸ்மவுத், பிரிஸ்டல், ஏவோன்மவுத், ஸ்வான்சியா, லிவர்பூல், பெல்ஃபாஸ்ட், ஹல், சண்டர்லாந்து, நியூகாசில் ஆகிய துறைமுகங்கள் இக்கட்டத்தில் தாக்கப்பட்டன. பெப்ரவரி 19- மே 12 காலகட்டத்தில் மொத்தம் 51 தாக்குதல்கள் நடத்தப்பட்டன. லண்டன் முதலான பிற நகரங்கள் ஐந்து முறை மட்டுமே தாக்கப்பட்டன. பிரிட்டன் சண்டையின் இலக்கான வானாதிக்க நிலையை லுஃப்வாஃபேவால் அடைய முடியவில்லையென்பதால் பிளிட்ஸ் குண்டுவீச்சுகள் கொஞ்சம் கொஞ்சமாக வலுவிழந்து மே மாதம் முற்றிலுமாக நிறுத்திக் கொள்ளப்பட்டன.\n\nSection::::விளைவுகள்.\nபிரிட்டிஷ் மக்களை அச்சுறுத்தி அடிபணிய வைக்க வேண்டுமென்ற ஹிட்லரின் நோக்கம் நிறைவேறவில்லை. மாறாக அவர்களின் உறுதி அதிகரிக்கவே செய்தது. குண்டு வீச்சுகளால் மக்களின் இயல்பு வாழ்க்கை வெகுவாக பாதிக்கபப்ட்டது. கிட்டத்தட்ட 43,000 பொது மக்கள் பிளிட்சில் கொல்லப்பட்டனர்; 51,000 பேர் காயமடைந்தனர். லண்டன் நகர மக்கள் பிளிட்சை முறியடிப்பதில் பெரும்பங்காற்றினர். குண்டு வீச்சிலிருந்து தப்பிக்க பல பதுங்கு குழிகள் கட்டப்பட்டன. லண்டன் நகர பாதாள ரயில் (\"தி டியூப்\") பாதைகள் குண்டு வீச்சு பதுங்கு குழிகளாக பயன்படுத்தப்பட்டன. தன்னார்வல தீயணைப்பு வீரர்கள் படை குண்டுவீச்சினால் உண்டான நெருப்புகளை அணைக்க பாடுபட்டது. பல தன்னார்வலர்கள் தாயகப் படைகள், கூடுதல் தீயணைப்புப் படைகள் போன்ற படைப்பிரிவுகளில் சேர்ந்து பணியாற்றினர். சாரண இயக்கச் சிறுவர்கள் தீயணைப்பு வண்டிகளுக்கு வழிகாட்டிகளாகப் பணி புரிந்தனர். \nபிரிட்டிஷ் அரசாங்கம், பொது மக்களின் உயிச்சேதத்தைக் குறைக்க பெரிய அளவில் முயற்சிகள் மேற்கொள்ளவில்லை. போரின் மற்ற விஷயங்களுக்காக செலவிட்டுக் கொண்டிருந்த வளங்களை அவர்கள் பொது மக்களைக் காப்பதற்காக செலவிடவில்லை. ஜெர்மனியைத் தோற்கடிக்கும் மேல் நிலை உபாயத்தின் படி ராணுவ நடவடிக்கைகளுக்கு அவர்கள் தொடர்ந்து முன்னுரிமை கொடுத்து வந்தனர். இத்தகைய போக்கினால் பொது மக்களுக்கு உயிர்ச்சேதம் அதிகமாக இருந்தாலும், இது போரில் ஜெர்மனியை விரைவில் தோற்கடிக்கக் காரணமாக அமைந்தது. ஆனால் தங்கள் குழந்தைகளைப் பாதுகாக்க அவர்களை நகரங்களிலிருந்து கிராமப்புறங்களுக்கு அனுப்பி வைத்தனர். இவ்வாறு 6,50,000 குழந்தைகள் இடம் பெயர்ந்தனர். பிளிட்சை எதிர்கொள்ள லண்டனின் வான் பாதுகாப்பு பிணையம் வலுப்படுத்தபப்ட்டது. ஜெர்மானிய விமானங்களைக் கண்டுபிடிக்க ராடார் தொழில்நுட்பத்திலும் நல்ல முன்னேற்றம் உண்டானது.\n\nSection::::பிந்தைய குண்டுவீச்சுகள்.\nமே 1941ல் பிளிட்ஸ் முடிவடைந்தாலும், இரண்டாம் உலகப்போரில் மீண்டும் மூன்று முறை பிரிட்டன் மீது குண்டு வீச்சு நடத்தப்பட்டது. 1942, 1943 ஆம் வருடங்களில் விமானங்கள் மூலமாகவும், 1944, 1945ல் வி-1, வி-2 ஏவுகணைகளாலும் ஜெர்மனி பிரிட்டனைத் தாக்கியது. இத்தாகுதல்களால் பெரும் உயிர்ச்சேதம் ஏற்பட்டாலும் ராணுவ ரீதியாக எந்தவொரு மாற்றமும் ஏற்படவில்லை.\n\n"}
{"id": "86225", "url": "https://ta.wikipedia.org/wiki?curid=86225", "title": "இரட்டை நிலை உளவாளி", "text": "இரட்டை நிலை உளவாளி\n\nஇரட்டை நிலை உளவாளி (\"Double Agent\") என்பவர் ஒரு நாட்டின் உளவுத்துறை ஒற்றனாக இருந்து கொண்டே, அந்நாட்டின் மீது இன்னொரு நாட்டுக்காக வேவு பார்ப்பவர். உளவுத்துறையின் ஒரு பிரிவாகிய எதிர்-உளவுத்துறை (Counter Intelligence) இத்தகு இரட்டை நிலை ஒற்றர்களைக் கண்டுபிடிப்பதில் கவனம் செலுத்துகிறது. ஒரு இரட்டை நிலை உளவாளியை புதிதாக உருவாக்க இரு வழிகள் உள்ளன - தன்னாட்டு உளவாளியை எதிரி நாட்டு உளவுத்துறையில் தந்திரமாகச் சேர்த்து விட்டு அவர் மூலம் தகவல்களைப் பெறுவது ஒரு வழி. எதிரி நாட்டு உளவாளி ஒருவரை தம் பக்கத்துக்கு (ஆசை காட்டியோ, பயமுறுத்தியோ அல்லது நயமாகப் பேசியோ) இழுப்பது இன்னொரு வழி. தகவல்களை சேகரிப்பது தவிர வேண்டுமென்றே எதிரிக்கு தவறான தகவல்களைத் தரவும் இரட்டை நிலை ஒற்றர்கள் பயன்படுகிறார்கள்.\n"}
{"id": "86236", "url": "https://ta.wikipedia.org/wiki?curid=86236", "title": "தியப்", "text": "தியப்\n\nதியப் ( ) பிரான்சில் உள்ள ஒரு துறைமுக நகரம். இது பிரான்சின் இது பிரான்சின் மேற்கெல்லையில் ஆங்கிலக் கால்வாய் கரையோரமாக அமைந்துள்ளது. டன்கிர்க் எனும் பெயர் அப்பகுதிக்கான கம்யூன் எனப்படும் பிரெஞ்சு நிர்வாகப் பிரிவிற்கும் பயன்படுத்தப்படுகிறது. இதன் மக்கள் தொகை 81,419 (1999). இந்நகரம் செய்ன்-மாரிடைம் என்ற பிரெஞ்சு நிர்வாகப் பிரிவின் கீழ் அமைந்துள்ளது.\n\n"}
{"id": "86239", "url": "https://ta.wikipedia.org/wiki?curid=86239", "title": "சிக்ஃபிரைட் கோடு", "text": "சிக்ஃபிரைட் கோடு\n\nசிக்ஃபிரைட் கோடு (ஜெர்மன்: \"Siegfriedstellung\", ஆங்கிலம்: \"Siegfried Line\") என்பது ஜெர்மனியின் மேற்கு எல்லையில் இரண்டாம் உலகப் போரின் போது கட்டப்பட்ட ஒரு அரண் கொட்டைக் குறிக்கும். ஜெர்மானியர்கள் இதனை “மேற்கு சுவர்” என்றே அழைத்தனர். அவர்கள் முதலாம் உலகப் போரின் போது பிரான்சின் வடக்கு பகுதியில் கட்டப்பட்ட ஹிண்டன்பர்க் அரண் கோட்டின் ஒரு பகுதியைத் தான் ”சிக்ஃபிரைட் கோடு” என்று வழங்குகிறார்கள். ஆனால் ஆங்கிலம் பேசும் வரலாற்றாளர்கள் இரண்டாம் உலகப்போர் அரண் கோட்டைக் குறிக்கவே இப்பெயரை பயன்படுத்துகின்றனர்.\n\n630 கி. மீ நீளமுள்ள இநத அரண் கோடு ஹிட்லரால் 1936ல் திட்டமிடப்பட்டு 1938 முதல் 1940 வரை கட்டப்பட்டது. அவர் இதனை போரியல் நோக்கத்துக்காக கட்டவில்லை. ஒரு வித கொள்கை பிரச்சார உத்தியாகவே இதன் கட்டுமானத்தை பயன்படுத்தினார். இதற்கு மிக அருகில் ஏறத்தாழ இணைகோட்டு நிலையில் பிரான்சின் அரண் கோடான மஷினோ கோடு அமைந்திருந்தது. மேற்கே நெதர்லாந்த்தின் கிளீவில் தொடங்கி இக்கோடு தென்கிழக்கே சுவிட்சர்லாந்து எல்லையில் உள்ள வெயில் ஆம் ரெயின் நகர் வரை தொடர்கிறது. இதில் 18,000 பதுங்கு குழிகள், டாங்கு பொறிகள் மற்றும் சுரங்கப் பாதைகள் உள்ளன. இரண்டாம் உலகப்போர் முடிவடைந்த பின் இக்கோட்டின் பெரும்பாலான பகுதிகள் அழிக்கப்பட்டன. மீதமுள்ள பகுதிகள் தற்போது நினைவுச் சின்னங்களாக பாதுகாக்கப்படுகின்றன.\n"}
{"id": "86243", "url": "https://ta.wikipedia.org/wiki?curid=86243", "title": "மியூசே ஆறு", "text": "மியூசே ஆறு\n\nமியூசே (\"Meuse\") ஐரோப்பாவிலுள்ள ஒரு முக்கிய ஆறு. பிரான்சு நாட்டில் உற்பத்தியாகும் இந்த ஆறு பிரான்சு, பெல்ஜியம், நெதர்லாந்து நாடுகள் வழியாகப் பாய்ந்து வட கடலில் கலக்கிறது. இது பல்வேறு ஐரோப்பிய மொழிகளில் பலவாறு வழங்கப்படுகிறது. மியூஸ் என்பது இதன் ஆங்கில வழக்கு; மோசா, மாய்சே, மாஸ் என்றும் இது வழங்கப்படுகிறது. தற்கால அளவீட்டின் படி உலகிலேயே மிகப்பழைய ஆறு இதுதான். இன்று 925 கிமீ நீளமுள்ள இவ்வாறு ஏறத்தாழ 380 மில்லியன் ஆண்டுகளாக ஓடிக்கொண்டிருக்கின்றது]]\n. தொன்மாக்கள் பேரழிவுக்கு உட்பட்டு அற்றுப்போவதற்கும் மிக முன்பிருந்தே இயங்கும் ஆறு. \n"}
{"id": "86245", "url": "https://ta.wikipedia.org/wiki?curid=86245", "title": "பெரியார் மணியம்மை பல்கலைக்கழகம்", "text": "பெரியார் மணியம்மை பல்கலைக்கழகம்\n\n"}
{"id": "86247", "url": "https://ta.wikipedia.org/wiki?curid=86247", "title": "1843", "text": "1843\n\n1843 (MDCCCXLIII) ஒரு ஞாயிற்றுக்கிழமையில் ஆரம்பமான ஒரு கிரிகோரியன் சாதாரண ஆண்டாகும், அல்லது ஜூலியன் நாட்காட்டியில் வெள்ளிக்கிழமையில் ஆரம்பமான ஒரு சாதாரண ஆண்டாகும்.\n\n\n\n\n"}
{"id": "86267", "url": "https://ta.wikipedia.org/wiki?curid=86267", "title": "போதி தருமன்", "text": "போதி தருமன்\n\nபோதி தருமன் என்பவர் 5ம் நூற்றாண்டைச் சார்ந்த ஒரு பௌத்த மத துறவி ஆவார்.\n\nஇவரின் வாழ்க்கையைப் பற்றிக் குறைவான சமகாலத்திய தகவல்களே கிடைக்கின்றன. பிற்காலத்திய குறிப்புகளும் கதைகளுடன் கலந்து தெளிவற்ற நிலைகளில் உள்ளன. இவர் தமிழ்நாட்டில் காஞ்சிபுரத்தில் பல்லவ அரசாங்கத்தில் கந்தவர்மன் என்ற மன்னனின் மூன்றாம் மகனாகப் பிறந்த போதி தர்மன் பல்லவ இளவரசனாக இருந்து, பின்னர் புத்த மதத்தைத் தழுவியவதாகக் கருதப்படுகிறது. அவர் பாரசீகத்தைச் சேர்ந்தவர் என்று கூறும் வரலாற்றுக் குறிப்புகளும் உள்ளன. புத்த மத குருவாக மாறிய பிறகு சீனாவுக்கு பயணம் மேற்கொண்ட போதி தர்மர் அங்கே மகாயான புத்த வம்சத்தைப் பரப்பியதாகவும் 150 ஆண்டுகள் அங்கே உயிரோடு இருந்ததாகவும் சீன வரலாறு கூறுகிறது. சென் புத்தமதத்தை சீனாவிற்கு கொண்டு சென்ற புகழ் இவரையே சாரும். போதி தருமன் சீனாவில் ஷாலின் குங்ஃபூ என்னும் தற்காப்புக் கலையை அறிமுகப்படுத்தியவர் எனக் கருதப்படுகிறார்.\n\nSection::::போதி தருமரின் சமகாலத்தவர் கூற்றுக்கள்.\nபோதி தருமர் பற்றி அவரது சமகாலத்தவர்களால் எழுதப்பட்ட கூற்றுக்கள் இரண்டு காணக் கிடைக்கின்றன.\n\nSection::::யாங் சுவான்சீ.\nலுவோயங் (洛陽伽藍記 \"Luòyáng Qiélánjì\") பகுதியில் அமைந்துள்ள பௌத்த மடாலயங்களின் குறிப்புக்கள் கிபி 547 ஆம் ஆண்டில் மகாயான பௌத்த ஆக்கங்களைச் சீனமொழிக்கு மொழிபெயர்த்த யுவான் சுவாங் என்பவரால் எழுதப்பட்டவையாகும்.அக்காலத்தில் மேற்குப் பகுதியில் நடு ஆசியாவிலிருந்து வந்த பாரசீகரான போதி தருமா என அறியப்பட்ட ஒரு துறவி இருந்தார். அவர் காட்டு எல்லையினூடாகச் சீனாவை அடைந்தார். கதிரொளியிற் பளிச்சிடும் [யோங்னிங்சி தூபியின்] தங்கத் தட்டுக்களைப் பார்த்தும், அதனூடு செல்லும் ஒளி மேகத்தில் கலப்பது போன்றிருப்பதைக் கண்டும், காற்றில் அசைந்தாடும் மாணிக்கம் பதித்த மணியின் ஓசை வானத்தை அடைவது போன்று இருப்பதைக் கண்டும் அவர் அதன் புகழ் பாடினார். அவர் இப்படி விளித்தார்: \"மெய்யாகவே இது ஆவிகளின் வேலை\". அவர் மேலும் கூறினார்: \"நான் 150 ஆண்டு அகவையினன். நான் எத்தனையோ நாடுகளைக் கடந்து வந்துள்ளேன். கிட்டத்தட்ட நான் போகாத நாடே இல்லை எனக் கூறலாம். தொலை தூரத்திலிருக்கும் இது போன்ற பௌத்த நாடாயினும் சரியே.\" அவர் அதனைப் புகழ்ந்தேற்றியதுடன் தன் கரங்களைக் கூப்பி நாட்கணக்காக வைத்திருந்தார்.\nஇங்கு குறிப்பிடப்படும் ஆலயமான யோங்னிங்சியில் (永寧寺) உள்ள ஆலயம் அதன் புகழ் ஓங்கி இருந்த காலத்திலேயே லுவோயங்ஙில் போதி தருமரின் வரவு பற்றி புரௌட்டன் () கிபி 516 இற்கும் 526 இடைப்பட்ட காலத்தினதாகக் குறிப்பிடுகிறார். 526 ஆம் ஆண்டு முதல் யோங்னிங்சி தொடர்ச்சியாக இடம்பெற்ற கடுமையான நிகழ்வுகளாற் தாக்கப்பட்டு அழிவுறத் தொடங்கி, 534 ஆம் ஆண்டு மொத்தமாக அழிந்து விட்டது.\n\nSection::::தான்லின்.\nஇரண்டாவது குறிப்பு தான்லின் (曇林; 506–574) என்பவரால் எழுதப்பட்டது. தான்லின் எழுதிய \"தரும போதகரின்\" சுருக்கமான வாழ்க்கை வரலாறு, போதி தருமரே எழுதியதாகப் பொதுவாகக் கருதப்படும் \"இரு வாயில்களும் நான்கு செயல்களும்\" என்பதற்கு அவர் எழுதிய முன்னுரையில் போதி தருமா ஒரு தென்னிந்தியர் எனக் குறிப்பிடுகிறார்:தரும போதகர் தென்னிந்தியாவின் மேற்குப் பகுதியைச் சேர்ந்த ஒருவராவார். அவர் இந்தியாவின் சிறந்த அரசரொருவரின் மூன்றாம் மகன். மகாயான வழியிலேயே அவரது குறிக்கோள் இருந்தது. அதனால் அவர் தனது வெண் துகிலை நீக்கிவிட்டு, துறவிகள் அணியும் கருந்துகிலுக்கு மாறினார் […] வேற்று நாடுகளில் மெய்யான போதனை இல்லாமலாவதைக் கண்டு வருந்திய அவர் நெடுந் தொலைவிலுள்ள மலைகளையும் கடல்களையும் கடந்து ஹான் மற்றும் வை ஆகிய இடங்களிற் போதிப்பதை நோக்கமாகக் கொண்டு பயணித்தார்.\nபோதி தருமர் சீடர்களைக் கொண்டிருந்தார் என்னும் தான்லினின் கூற்று, குறிப்பாக அவர் டாஒயூ (道育) மற்றும் ஹூயிக்கே (慧可) என்போரைச் சீடராகக் கொண்டிருந்தார் என்னும் கூற்று இங்கு குறிப்பிடத் தக்கது. மேற்படி இருவருள் பின்னவரான ஹூயிக்கே என்பவர் போதி தருமர் பற்றிய இலக்கிய ஆக்கங்களைப் பின்னர் இயற்றியவராவார்.\nதான்லின் போதி தருமரின் சீடரொருவரென்றே பொதுவாகக் கருதப்படுகிறது. எனினும் அவர் போதி தருமரின் சீடரான ஹூயிக்கேவின் சீடராக இருந்திருப்பதற்கான சாத்தியமே கூடுதலாக உள்ளது.\n\nSection::::குங்ஃபூவும் போதி தருமனும்.\nபோதி தருமன் பல்லவ அரச குலத்தவர் என நிறுவுவோர் பின் வரும் சான்றுகளை முன் வைக்கின்றனர்.\n\n\n\nகந்தவர்மன் II -னின் மூன்று மகன்களென அறியப்படுவோர்\n\n\nSection::::ஊடகங்களில்.\nதமிழில் ஏழாம் அறிவு என்னும் திரைப்படத்தில் சூர்யா போதிதருமனாக இருந்தது போல் காட்சி அமைக்கப்பட்டிருந்தது குறிப்பிடத்தக்கது. சீன மொழித் திரைப்படம் ஒன்றும் போதிதர்மன் வரலாறு தொடர்பாக வெளிவந்துள்ளது.\n\n"}
{"id": "86269", "url": "https://ta.wikipedia.org/wiki?curid=86269", "title": "மனத்தளர்ச்சி", "text": "மனத்தளர்ச்சி\n\nமனத்தளர்ச்சி அல்லது மனச்சோர்வு அல்லது உளச்சோர்வு (Depression) என்பது மன வெறுப்பு போன்ற ஒரு அசாதாரண மன நிலையைக் கொண்டிருத்தலாகும். இப்படியான மனநிலை கொண்ட மனிதர்கள் கவலையாக, குழப்பமாக, வெறுமையாக, உதவியற்றவர்களாக, எதிர்பார்ப்பற்றவர்களாக, மதிப்பற்றவர்களாக, குற்ற உணர்வுடையவர்களாக, எரிச்சலடைபவர்களாக, அமைதியற்றவர்களாக உணரத் தலைப்படுவர்.\nஇவர்கள் தாம் ஆர்வமுடன் செயற்பட்டு வந்த விடயங்களில் ஆர்வத்தை இழந்து தொழிற்படாது இருப்பர். அத்துடன் அதிக பசி அல்லது பசியின்மையை உணர்வார்கள். மேலும் அதிக தூக்கம் அல்லது தூக்கமின்மைக்கு உள்ளாவார்கள். விடயங்களையும் விபரங்களையும் நினைவில் நிறுத்த முடியாமை, உறுதியாகச் செயல்படவோ, முடிவுகளை எடுக்கவோ முடியாமை போன்ற நிலைக்கு ஆளாகி, தற்கொலை முயற்சிக்கும் தள்ளப்படுவர். இவற்றால் அதிகரித்த சோர்வை உணர்வதுடன், வலிகள், சமிபாட்டுத் தொகுதியில் பிரச்சனைகளை சந்திப்பர்.\n\nSection::::மனத்தளர்ச்சி - விளக்கம்.\n\"மயக்கமா கலக்கமா மனதிலே குழப்பமா\" என்று கேட்டு வைத்தார் ஒரு கவிஞர். இந்த மனத்தளர்ச்சி என்னும் உணர்வை மனிதராகப் பிறந்த நாம் அனைவரும் ஏதாவது ஒரு கால கட்டத்தில் சில நாள் அல்லது சில கிழமைகள் நிச்சயமாக அனுபவிக்க வாய்ப்புள்ளது. ஆனால் தெளிந்த சுய உணர்வும் மனம் பற்றிய விழிப்புணர்வும் இல்லாத பல மனிதர்கள் இதை உடல் சோர்வு என்றே உணர்கின்றனர். உண்மையில் மனம், உடல் இரண்டுமே பாதிக்கப்படுகிறது. மனத்தளர்ச்சி என்பது ஒரு உணர்ச்சியே. அதை எதிர்மறையான உணர்ச்சி என்று சொல்லலாம்.\n\nபரிணாம உயிர் வளர்ச்சியில் உயிர்களுக்கு ஒரு இடையூறு ஏற்படும்போது செய் அல்லது செத்து மடி என்ற பதட்டம் உருவாகிறது. விளைவாக போராடு என்ற செயல் வெளிப்பட வேண்டும். ஆனால் வினோதமாக மனிதகுல சமூக பரிணாம வளர்ச்சியில் மனத்தளர்ச்சி என்ற எதிர்மறை உணர்வு ஏற்படுகிறது. தலைக்கு மேல் வெள்ளம் போனபின் சாணென்ன, முழமென்ன என்ற சலிப்பும், சோர்வும், ஆற்றாமையும் ஏற்படுகிறது. இடையூறு ஏற்படும் போது, இயக்கமின்மை ஏற்பட்டால், எதிர்மறை உணர்வுகளே ஏற்படும். புயலடித்து ஓய்ந்த பூமிபோல மனதின் ஆற்றல் எல்லாம் செலவழிந்து போன பின் ஏற்படும் வறட்சியும், இயக்கமின்மையுமே மனத்தளர்ச்சிக்குக் காரணமென நம்பப்படுகிறது.\n\nஅதுமட்டுமல்ல சிலர் போரிலிருந்து பின்வாங்கி போராடாமலிருப்பது, வாரிசுகள் எழுச்சியுற்று இடையூறை முறியடிக்கும் வரை ஒரு பாதுகாக்கும் முறையெனவும் சொல்லப்படுகிறது. எப்படியிருந்தாலும் மனத்தளர்ச்சி நீடிக்கும் வரை பாதிக்கபட்டவரது பலவித செயல் திறன்பாடுகள் நிச்சயமாகத் தாக்கமடைகிறது. அதன் விளைவாகப் பல உடல்நல, குடும்பநல, சமூக நல பாதிப்புகள் ஏற்படுகிறது. மனத்தளர்ச்சி என்பதை விசை, மின்சார ஏற்றம் குறைந்த மின்கலத்தின் விளைவாக அந்த பொம்மையோ, உபகரணமோ எப்படிச் செயல்குறைந்து செயல்படுகிறதோ அதனுடன் ஒப்பிட்டுப் புரிந்துகொள்ளலாம்.\n\nSection::::மனத்தளர்ச்சியின் அறிகுறிகள்.\nமனத்தளர்ச்சியின் அறிகுறிகளை இரண்டாக பிரிக்கலாம். ஒன்று மனநல அறிகுறிகள். மற்றது உடல்நல அறிகுறிகள். பெரும்பாலும் மத்ய வயது, விபரம் புரிந்த, கல்வி அறிவுள்ள, நகர்ப்புற ஆண்களுக்கே இவ்வகைப் பாதிப்பு அதிகமாக உள்ளது எனத்\nதெரிவிக்கப்படுகின்றது.\n\nமனம் உற்சாகமாக இருக்க அடிப்படையாக மூன்று விதமான நம்பிக்கைகள் தேவைப்படுகின்றன. இவை தான் என்ற தன்னம்பிக்கை, அன்பு என்ற உறவுப்பிடிப்பு, எதிர்காலம் என்ற நம்பிக்கை ஆகும். நமது வாழ்க்கை மேல் உள்ள ஈடுபாடு, ஆர்வம் இந்த மூன்றிலும் இருக்கின்றது. முதலில் நான், தான் என்ற கடந்தகாலம், சாதனைகள், இனிய நினைவுகள் போன்றவை நம்மை உற்சாகப்படுத்துகின்றன. ஆனால் மனத்தளர்ச்சி ஏற்படும்போது நான் எதையும் சாதிக்கவில்லை, நான் உபயோகமில்லாதவன், நான் தாழ்வானவன், எனது இறந்த காலம் துயரமானது என்ற தாழ்வு மனப்பான்மையும், அவநம்பிக்கையும் ஏற்படுகிறது. அப்போது முதலிருந்த மனநிலையில் இருந்து விலகல் ஏற்படுகின்றது. இரண்டாவதாக பெற்றோர், உறவினர், குழந்தைகள், நண்பர்கள், சமூகத்தினர் யாராவது நம்மிடம் அன்பு பாராட்டி உதவிகள் செய்வார்கள் என்ற நிகழ்கால நம்பிக்கை துணைக்கு வருகின்றது. இதிலும் நான் ஆதரவற்றவன், எனக்கு யாருமில்லை என்ற அவநம்பிக்கை ஏற்படும்போது, எனக்கும் ஒரு எதிர்காலம் உண்டு நான் வாழ்வேன் என்ற எண்ணமும், இறை நம்பிக்கையும் தொடர்ந்து தளராமல் உழைக்கத் தூண்டுகிறது. ஆனால் நாளை நமக்கில்லை என்ற நிலை ஏற்படுமாயின், மூன்றாவது பாதுகாப்பிலிருந்தும் நழுவி விடுகின்றது. இதனால் குழப்பம், மயக்கம், கலக்கம், சஞ்சலம், துக்கம், சலிப்பு, களைப்பு, தவிப்பு, தனிமை, விரக்தி, வேதனை, அழுகை, ஆங்காரம் போன்ற பல எதிர்மறை உணர்ச்சிகள் உருவாகின்றன. விளைவாகப் பலருக்கு இயக்கமின்மை, கவனமின்மை, உற்சாகமின்மை, தெம்பின்மை, சிந்தனையின்மை, தெளிவின்மை, தீர்மானமின்மை, தன்னம்பிக்கையின்மை, ஆர்வமின்மை, உணர்ச்சியின்மை, பாசமின்மை, மகிழ்ச்சியின்மை, பொழுதுபோக்கின்மை ஏற்படுகிறது. இதனால் குற்ற உணர்வு, சுயவெறுப்பு மற்றவர் மேல் வெறுப்பு ஏற்படுகிறது.\n\n\nSection::::மனநோயல்லாத நிலை.\nசில தொற்றுநோய்களாலும், சில மனநிலை தொடர்பான பிரச்சனைகளாலும் இப்படியான மனத்தளர்ச்சி ஏற்படலாம். தைராய்டு சுரப்புக் குறை நோயின் ஆரம்ப அறிகுறியாகவும் இவ்வாறான மனத்தளர்ச்சி காணப்படும். இரு வேறுபட்ட வைரசினால் ஏற்படக்கூடிய Mononucleosis என்னும் நோயும், இவ்வகையான மனத்தளர்ச்சியை ஏற்படுத்தும்.\n\nSection::::இவற்றையும் பார்க்கவும்.\nமனித மூளை\n\nஉடல் உறுப்புக்கள்\n"}
{"id": "86270", "url": "https://ta.wikipedia.org/wiki?curid=86270", "title": "கார்லோ கேசுவால்தோ", "text": "கார்லோ கேசுவால்தோ\n\nகார்லோ கேசுவால்தோ (இத்தாலியம்:Carlo Gesualdo) அல்லது கேசுவால்தோ தா வேநோசா (மார்ச்சு 8, 1566 - செப்தம்பர் 8, 1613) என்பவர் வேநோசாவின் இளவரசன் ஆவார். இவர் இத்தாலிய மறுமலர்ச்சி காலத்தில் ஒரு புகழ்பெற்ற இசையமைப்பாளராகவும் திகழ்ந்தவர்.\n"}
{"id": "86277", "url": "https://ta.wikipedia.org/wiki?curid=86277", "title": "பசிளிகாதா", "text": "பசிளிகாதா\n\nபசிளிகாதா அல்லது லூகானியா (இத்தாலியம்: \"Regione Basilicata (Lucania)\") என்பது தென் இத்தாலியிலுள்ள ஒரு பகுதி. இப்பகுதி போதேன்சா மாகாணம் மற்றும் மாதேரா மாகாணம் என இரு மாகாணங்களாக பிரிக்கப்பட்டுள்ளது. இதன் மக்கட்தொகை 590,944 ஆகும். இதன் தலைநகரம் போதேன்சா ஆகும்.\n\n"}
{"id": "86279", "url": "https://ta.wikipedia.org/wiki?curid=86279", "title": "மாதேரா மாகாணம்", "text": "மாதேரா மாகாணம்\n\nமாதேரா (இத்தாலியம்: \"Provincia di Matera\") என்பது இத்தாலியிலுள்ள பசிளிகாதா பகுதியிலுள்ள ஒரு மாகாணம் ஆகும். இதன் தலைநகரம் மாதேரா ஆகும். இதன் மக்கட்தொகை 203,837 ஆகும். இதன் பரப்பளவு 3,447 சதுர கி.மீ. ஆகும்.\n\n"}
{"id": "86281", "url": "https://ta.wikipedia.org/wiki?curid=86281", "title": "போதேன்சா", "text": "போதேன்சா\n\nபோதேன்சா (இத்தாலியம்: \"Città di Potenza\") என்பது தென் இத்தாலியிலுள்ள பசிளிகாதா பகுதியிலுள்ள போதேன்சா மாகாணத்தின் தலைநகரம் ஆகும். இதன் மக்கட்தொகை 68,608 ஆகும். இதன் பரப்பளவு 173 சதுர கி. மீ. ஆகும்.\n"}
{"id": "86286", "url": "https://ta.wikipedia.org/wiki?curid=86286", "title": "பாலைக் கௌதமனார்", "text": "பாலைக் கௌதமனார்\n\nபாலைக் கௌதமனார் சங்ககாலப் புலவர்களில் ஒருவர். இவர் பாடியனவாக 11 பாடல்கள் சங்கநூல்களில் காணப்படுகின்றன. பதிற்றுப்பத்து என்னும் தொகுப்பு நூலில் மூன்றாம் பத்தாக அமைந்துள்ள 10 பாடல்களும், புறநானூற்றில் 366 எண்ணுள்ள பாடலும் இவரால் பாடப்பட்டவை.\n\nபாலை என்பது இக்காலத்தில் கேரள மாநிலத்தில் பாலக்காடு என்னும் பெயருடன் விளங்கும் ஊரைக் குறிக்கும். கௌதமன் என்னும் பெயர் வடமொழித் தொடர்புடையதாகக் காணப்படுகிறது. புலவர் அந்தணர்.. இமயவரம்பன் தம்பி பல்யானைச்செல்கெழு குட்டுவன் மீது இவர் பாடிய 10 பாடல்கள் பதிற்றுப்பத்தில் உள்ளன. தருமபுத்திரன்மீது இவர் பாடிய பாடல் புறநானூற்றில் உள்ளது. \nSection::::பதிற்றுப்பத்துப் பாடல்கள்.\nஇவர் பதிற்றுப்பத்தில் இடம்பெற்றுள்ள பாடல்களைப் பாடியதற்காக அரசன் பரிசளிக்க விரும்பி வேண்டியதைக் கேட்டுப் பெற்றுக்கொள்ளுமாறு வேண்டினான். புலவர் 'யானும் என் பார்ப்பனியும் சுவர்க்கம் புகவேண்டும்' என்றார். அரசன் பார்ப்பாரில் பெரியார் யார் எனக் கேட்டறிந்து அவரைக் கொண்டு வேள்வி செய்தான். ஒன்பது வேள்விகளைப் பார்த்துக்கொண்டிருந்த புலவரும் அவரது பார்ப்பனியும் பத்தாவது வெள்விக்குப்பின் காணாராயினர் என்று அவருடைய பத்துப் பாடல்களுக்கு இறுதியில் சேர்க்கப்பட்டுள்ள பதிகம் கூறுகிறது.\n\nஇவர் தன் பாடல் ஒன்றில் பரிவேட்பு என்று குட்டுவன் இப்போது ஐயப்பன் மலை என்று கூறப்படும் சங்ககால அயிரை மலையில் செய்த அஸ்வமேத யாகத்தைக் குறிப்பிடுகிறார்.(21)\n\nமற்றொரு பாடலில் (24) அந்தணர் ஆறு தொழில் புரிந்து ஒழுகுவர் என்று குறிப்பிட்டு அரசன் அவர்களை வழிமொழிந்து நடந்துகொள்ளவேண்டும் என்று அறிவுரை கூறுகிறார். 'ஓதல், வேட்டல், அவை பிறர்ச் செய்தல், ஈதல், எற்றல்' என்பன அந்தரின் ஆறு தொழில்கள் என்று விளக்குகிறார். தம்மபத ஓதுதல், பிறரை தம்மபதம் ஓத உதவுமாறு செய்தல், யாசகம் செய்தல், பிறரை யாசகம் செய்ய உதவுமாறு செய்தல், பிறருக்குக் கல்வி புகட்டல், பிறர் தருவனவற்றை ஏற்றுக்கொள்ளுதல் என்பன அந்த ஆறு தொழில்கள். 'ஆ பயன் குன்றும் அறுதொழிலோர் நூல் மறப்பர் காவலன் காவான் எனின்' என்று வரும் திருக்குறளில் 'அறுதொழிலோர்' என்னும் தொடருக்கு இது விளக்கமாக அமைந்துள்ளது.\n\nஒரு பாடலில் (21) கடவுளுக்குச் செய்யும் பெரும்பெயர் ஆவுதி, மக்களுக்குச் செய்யும் அடுநெய் ஆவுதி என்னும் வேள்விகளைக் குறிப்பிடுகிறார். \nSection::::தருமபுத்திரனைப் பாடியது - புறநானூறு 366.\nஇந்தப் பாடல்களின் சில அடிகள் சிதைந்துள்ளன. பெருங்காஞ்சி என்னும் துறையைச் சேர்ந்த இந்தப் பாடலில் நிலையாமை பற்றிப் பேசப்படுகிறது. முரசு முழக்கத்துடன் தன் பெயரை நிலைநாட்டிக்கொண்டு வாழ்ந்த தனிப்பெருஞ் சிறப்புடையோரும் சென்று மாய்ந்தனர் என்று பாடல் குறிப்பிட்டுச் செல்கிறது.\n\nபாடலில் 'அறவோன் மகனே' என விளிக்கும் தொடர் காணப்படுகிறது. புறநானூற்றைத் தொகுத்த ஆசிரியர் இந்தத் தொடரைக்கொண்டு 'தருமபுத்திரன்' என்னும் பெயரை உருவாக்கியுள்ளார்.\n\nபாடப்பட்ட தரும்புத்திரன் ஒரு வள்ளல். அவன் சோறு வேண்டியவர்களுக்கு மாட்டை வெட்டிக் கறி சமைத்துச் சோறு போட்டான். கள் விரும்பியவர்களுக்குக் கள் தந்தான். பகல் வேளையில் பிறர் முயற்சிகளுக்கு உதவினான். இரவு வேளையில் மறுநாள் செய்யவேண்டியதை எண்ணிப்பார்த்துக்கொளவான். இப்படி அவன் பண்புகள் பாராட்டப்பட்டுள்ளன.\n"}
{"id": "86289", "url": "https://ta.wikipedia.org/wiki?curid=86289", "title": "இந்துஸ்தான் ஏரோனாடிக்ஸ் லிமிட்டெட்", "text": "இந்துஸ்தான் ஏரோனாடிக்ஸ் லிமிட்டெட்\n\nஇந்துஸ்தான் ஏரோனாடிக்ஸ் லிமிட்டெட் (Hindustan Aeronautics Limited) நிறுவனம் இந்தியாவின் பெங்களூரைத் தலைமையகமாக கொண்டு செயல்படும் ஆசியாவின் மிகப்பெரிய வான்வெளித்தொழில் துறை நிறுவனங்களில் ஒன்றாகும் . இது இந்திய அரசாங்கத்தின் பாதுகாப்பு அமைச்சகத்தின் தலைமையில் செயல்படும் ஒரு அரசுத் துறை நிறுவனமாகும். இந்நிறுவனமே தெற்காசியாவின் முதல் போர் விமானத்தினை உருவாக்கியது. இதற்கு நாடு முழுவதும் நாசிக், கோர்வா, கான்பூர், கோராபுட், லக்னௌ, பெங்களூர், ஹைதராபாத் ஆகிய இடங்களில் தொழிற்சாலைகள் உள்ளன.\n\nஇந்திய அரசின் பொதுத்துறை நிறுவனங்களில் நவ ரத்ன மதிப்பைப் பெற்ற பெரிய நிறுவனம் ஆகும்.\nSection::::வரலாறு.\nஇரண்டாம் உலகப் போர் நடந்துவந்த காலகட்டத்தில், விமானங்களைத் தயாரித்துத் தருவதற்காக அமெரிக்க விமானத் துறை நிபுணர் வில்லியம் டக்ளஸ் பாவ்லே என்பவரின் உதவியுடன் சேட் வால்சந்த் ஹீராசந்த் என்பவர் இந்தியாவில் ஆலையைத் தொடங்க இடம் தேடினார். அவருக்கு மைசூர் மகாராஜா கிருஷ்ணராஜேந்திர உடையார் தொலைநோக்குப் பார்வையுடன் பெங்களூரில் 700 ஏக்கர் நிலத்தை இலவசமாகவும், தண்ணீர், மின்சாரம் ஆகியவற்றைச் சலுகை விலையில் தந்து ஆலையை நிறுவ உதவினார். இதையடுத்து 1940 திசம்பரில் இந்தியாவின் முதல் வானூர்தி தயாரிப்பு ஆலை தொடங்கப்பட்டது. \n\nஇது தனியார் நிறுவனமாக இருந்த காலகட்டத்திலேயே இதன் முக்கியத்துவத்தை உணர்ந்து அரசு 1941இல் இதில் ரூ.25 லட்சத்தை முதலீடு செய்தது. நாடு விடுதலை அடைந்த பிறகு இது பொதுத் துறை நிறுவனமாக்கப்பட்டது.\n\n"}
{"id": "86294", "url": "https://ta.wikipedia.org/wiki?curid=86294", "title": "பிரித்தானி மொழி", "text": "பிரித்தானி மொழி\n\nபிரித்தானி மொழி (பிரெஞ்சு: \"Breton\"; ஆங்கிலம்: \"Breton\") என்பது பிரான்சு நாட்டிலுள்ள பிரித்தானியில் உள்ள மக்களால் பேசப்படுகின்ற ஒரு மொழி. இது ஒரு ஆட்சி மொழி அன்று. இம்மொழியில் ஏறத்தாழ 200,000 மக்கள் பேசுகிறார்கள்.\n"}
{"id": "86295", "url": "https://ta.wikipedia.org/wiki?curid=86295", "title": "பிரித்தானி", "text": "பிரித்தானி\n\nபிரித்தானி (ஆங்கிலம்: \"Brittany\"; பிரெஞ்சு: \"Bretagne\"; பிரித்தானியம்: \"Breizh\") என்பது பிரான்சின் வடமேற்கு பகுதியிலுள்ள ஒரு இடம். இதன் மக்கட்தொகை 4,365,500 ஆகும். இதன் பரப்பளவு 34,023 சதுர கி.மீ. ஆகும். இதன் முக்கிய நகரங்கள் நாந்து, ரேன் மற்றும் பிரேத்து ஆகும்.\n"}
{"id": "86297", "url": "https://ta.wikipedia.org/wiki?curid=86297", "title": "நாந்து", "text": "நாந்து\n\nநாந்து ( ); பிரித்தானியம்: \"Naoned\"; காலோ: \"Naunnt\") என்பது பிரான்சின் வடக்கு பகுதியிலுள்ள ஒரு நகரம். இந்நகரம் பிரான்சிலேயே பரப்பளவில் 6ஆவது பெரிய நகரமும் மக்கட்தொகையில் 8ஆவது பெரிய நகரமும் ஆகும். இதன் பரப்பளவு 523.6 சதுர கி.மீ. ஆகும். இதன் மக்கட்தொகை 580,502 ஆகும்.\n"}
{"id": "86298", "url": "https://ta.wikipedia.org/wiki?curid=86298", "title": "பட்டுக்கோட்டை பிரபாகர்", "text": "பட்டுக்கோட்டை பிரபாகர்\n\nபட்டுக்கோட்டை பிரபாகர் (\"Pattukkottai Prabakar\") பிரபலமான தமிழ் எழுத்தாளர். இவரது புதினங்கள் இதழ்களில் தொடர்களாகவும், தனிஇதழ்களாகவும் வெளிவந்துள்ளன.இவரது புதினங்கள் பெரும்பாலும் துப்பறியும் கதைகளையுடையவையாகும். தஞ்சாவூர் மாவட்டம் பட்டுக்கோட்டையில் 30-7-1958 அன்று இராதாகிருஷ்ணன் & சந்திரா தம்பதியருக்கு மகனாக பிறந்தார். இவருக்கு திருமணம் ஆகி ஸ்வர்னரம்யா, ஸ்வர்னபிரியா ஆகிய இருமகள்கள் உள்ளனர்.\n\n"}
{"id": "86300", "url": "https://ta.wikipedia.org/wiki?curid=86300", "title": "ரேன்", "text": "ரேன்\n\nரேன் (ஆங்கிலம்: \"Rennes\"; பிரெஞ்சு: \"Rennes\"; பிரித்தானியம்: \"Roazhon\"; காலோ: \"Resnn\"; லத்தீன்: \"Condate\", \"Condate Redonum\") என்பது பிரான்சின் வடமேற்கு பகுதியிலுள்ள பிரித்தானியின் தலைநகரம் ஆகும். இதன் பரப்பளவு 50.39 சதுர கி.மீ. ஆகும். இதன் மக்கட்தொகை 206,229 ஆகும்.\n"}
{"id": "86301", "url": "https://ta.wikipedia.org/wiki?curid=86301", "title": "எலியேசர் தேற்றம்", "text": "எலியேசர் தேற்றம்\n\nநேர்மின்னி ஒன்றின் மின்புலத்தினூடாக எதிர்மின்னி ஒன்று அந்த நேர்மின்னியின் நடுவை நோக்கிச் (radially) செல்லும்போது மின் ஈர்ப்பால் மோதல் ஏற்படவில்லை. அதாவது அந்த எதிர்மின்னி லோரன்ஸ்-டிராக் (Lorentz-Dirac) சமன்பாட்டின்படி எதிர்பார்த்தது போல நேர்மின்னியால் ஈர்க்கப்பட்டு மோதலை ஏற்படுத்தவில்லை. மாறாக, அது நேர்மின்னியில் இருந்து எதிர்க்கப்பட்டு நேரத்துடன் 'எல்லை அடைவாக அதிகரிக்கும்' (asymptotically) ஆர்முடுகலுடன் செல்கிறது என எலியேசர் நிறுவினார். இது எலியேசரின் தேற்றம் (\"Eliezer's theorem\") எனப்படுகிறது.\n"}
{"id": "86304", "url": "https://ta.wikipedia.org/wiki?curid=86304", "title": "பிரித்தானி இசை", "text": "பிரித்தானி இசை\n\nபிரித்தானிய இசை பிரான்சிலுள்ள பிரித்தானி பகுதிக்கே உரிய ஓர் இசை வகை ஆகும். 1970ஆம் ஆண்டுகளிலிருந்து பிரித்தானிய இசை தன் கிராமிய இசையில் ஒரு புத்துணர்வு பெற்று மீண்டும் மலரத் துவங்கியுள்ளது. கிராமிய இசையில் மட்டுமின்றி பல புதிய, நவீன இசை வகைகளுடனும் சேர்ந்து இசையில் தன் தனித்துவத்தை நிரூபித்து வருகின்றது.\n"}
{"id": "86306", "url": "https://ta.wikipedia.org/wiki?curid=86306", "title": "கோர்சிகா", "text": "கோர்சிகா\n\nகோர்சு (ஆங்கிலம்: \"Corsica\"; பிரெஞ்சு: \"Corse\"; இத்தாலியம்: \"Corsica\"; கோர்சு: \"Corsica\") என்பது மத்தியதரைக் கடலிலுள்ள ஒரு தீவு. இத்தீவு இத்தாலியின் வடக்கு பகுதியிலும் பிரான்சின் தென்கிழக்கு பகுதியிலும் உள்ளது. இதன் பரப்பளவு 8,680 சதுர கி.மீ. ஆகும். இத்தீவின் மக்கட்தொகை 3,02,000 ஆகும். இதற்கு அருகில் உள்ள நிலப்பரப்பு சார்தீனியா தீவு ஆகும்.\n\nஇந்த தீவு பிரான்சின் நிர்வாகப் பகுதியாகும். ஹாட்-கோர்ஸ் மற்றும் கோர்ஸ்-டு-சுட் என இரண்டு நிர்வாகத் துறைகளாகப் பிரிக்கப்பட்டுள்ளது. கோர்சிகன் சட்டமன்றம் வரையறுக்கப்பட்ட நிர்வாக அதிகாரங்களைப் பயன்படுத்த முடியும். ஹாட்-கோர்ஸின் மாகாண நகரம் பாஸ்டியா ஆகும். இந் நகரம் கோர்சிகாவின் இரண்டாவது பெரிய நகரமாகும்.\n\n1284 ஆம் ஆண்டு முதல் ஜெனோவா குடியரசால் ஆளப்பட்ட பின்னர் 1755 ஆம் ஆண்டில் கோர்சிகா ஒரு சுய-பிரகடனப்படுத்தப்பட்ட இத்தாலிய குடியரசாக மாறியது. இது கடன்களுக்கான உறுதிமொழியின் ஒரு பகுதியாக ஜெனோவாவால் அதிகாரப்பூர்வமாக லூயிஸ் XV க்கு வழங்கப்பட்டது. பின்னர் 1769 ஆம் ஆண்டில் இல் பிரான்சுடன் இணைக்கப்பட்டது. நெப்போலியன் பொனபார்ட் அதே ஆண்டு அஜாக்சியோவில் பிறந்தார். அவருடைய மூதாதையர் வீடு ( மைசன் பொனபார்ட் ) இன்று பார்வையாளர்களை ஈர்க்கும் மற்றும் அருங்காட்சியகமாக திகழ்கின்றது. இத்தாலிய தீபகற்பத்துடனான கோர்சிகாவின் வரலாற்று உறவுகள் காரணமாக தீவு பல இத்தாலிய கலாச்சார கூறுகளை பிரபலிக்கின்றது. மேலும் தாய்மொழி ஒரு பிராந்திய மொழியாக பிரெஞ்சு அரசாங்கத்தால் அங்கீகரிக்கப்பட்டுள்ளது.\n\nSection::::புவியியல்.\nஇந்த தீவு தரைக்கடலில் சிசிலி , சார்தீனியா மற்றும் சைப்ரசுக்கு பிறகான நான்காவது பெரிய தீவாகும்.\n\n200 க்கும் மேற்பட்ட கடற்கரைகளையும் கொண்டுள்ளது. மலைப்பாங்கான இத்தீவின் உயர்ந்த சிகரம் மான்டே சின்டோ ஆகும். இந்த சிகரம் 2,706 மீ (8,878 அடி) உயரமுடையது மேலும் 2,000 மீ (6,600 அடி) க்கும் அதிகமான 120 மலை உச்சிகளை கொண்டுள்ளது. மலைகள் தீவின் மூன்றில் இரண்டு பங்கைக் உருவாக்குகின்றன. தீவின் 20% வீதம் காடுகளை கொண்டுள்ளது.\n\nஇந்த தீவு இத்தாலியின் டஸ்கனியில் இருந்து 90 கிமீ (56 மைல்) தொலைவிலும், பிரான்சில் கோட் டி அஸூரிலிருந்து 170 கிமீ (110 மைல்) தொலைவில் அமைந்துள்ளது. இந்த தீவு சார்தீனியா தீவில் இருந்து போனிஃபாசியோ நீரிணையால் பிரிக்கப்பட்டுள்ளது. இந்த நீரிணை குறைந்தபட்சம் 11 கிமீ (6.8 மைல்) அகலம் கொண்டது.\n\nSection::::காலநிலை.\nகோப்பன் காலநிலை வகைப்பாட்டின் கீழ், கடலோரப் பகுதிகள் வெப்பமான-கோடைகால மத்திய தரைக்கடல் காலநிலையில் வகைப்படுத்தப்படுகின்றது. உள்நாட்டுப்பகுதியில் ஒரு சூடான-கோடைகால மத்திய தரைக்கடல் காலநிலை பொதுவானது. சில மிக உயரமான இடங்கள் உபவடதுருவ காலநிலையையும், (டி.எஸ்.சி, டி.எஃப்.சி) அரிதான குளிர்-கோடைகால மத்திய தரைக்கடல் காலநிலையையும் (சி.எஸ்.சி) கொண்டதாக வகைப்படுத்தப்படுகின்றன.\n\nSection::::பொருளாதாரம்.\nகோர்சிகன் பொருளாதாரத்தில் சுற்றுலாத் துறை பெரும் பங்கை வகிக்கின்றது. தீவின் காலநிலை, மலைகள் மற்றும் கடற்கரையோரங்கள் சுற்றுலாப் பயணிகளிடையே பிரபலமானவை. இந்த தீவும் மத்தியதரைக் கடலின் பிற பகுதிகளைப் போலவே தீவிரமான வளர்ச்சியை அடையவில்லை. சுற்றுலாப் பயணிகள் குறிப்பாக தீவின் தெற்கே போர்டோ-வெச்சியோ மற்றும் வடமேற்கில் கால்வியின் போனிஃபாசியோ ஆகியவற்றைச் சுற்றியுள்ள பகுதிகளுக்கு ஏராளமாக வருகை தருகின்றனர்.\n\nகோர்சிகாவில் இருந்து பிரான்சின் பிரதான நிலப்பரப்பில் விற்பனை செய்வதற்கும், ஏற்றுமதி செய்வதற்கும் பாற்கட்டி, வைன், தொத்திறைச்சி மற்றும் தேன் ஆகியவை உற்பத்தி செய்யப்படுகின்றன. மேலும் கோர்சிகாவின் முக்கிய ஏற்றுமதிகள் கருங்கல், பளிங்குகள், டானிக் அமிலம், தக்கைகள், பாற்கட்டி, வைன், நாரத்தை பழங்கள், இடலை எண்ணெய் மற்றும் சிகரெட்டுகள் ஆகியவை ஆகும்.\n\nSection::::புள்ளிவிபரங்கள்.\n2013 ஆம் ஆண்டின் மதிப்பீட்டின் படி கோர்சிகாவில் 322,120 மக்கள் வசிக்கின்றனர். 2011 சனத் தொகை கணக்கெடுப்பின்படி கோர்சிகாவில் வசிப்பவர்களில் 56.3% பேர் கோர்சிகாவின் பூர்வீகத்தையும், 28.6% பேர் பெருநகர பிரான்சின் பூர்வீகத்தையும், 0.3% பிரான்சின் காலனித்துவ நாடுகளின் பூர்வீகத்தையும், 14.8% பிற வெளிநாடுகளின் பூர்வீகத்தையும் கொண்டிருந்தனர்.\n\nகோர்சிகாவில் வெளிநாடுகளில் இருந்து குடியேறியவர்களில் பெரும்பாலோர் குறிப்பாக மொராக்கோ நாட்டைச் சேர்ந்தவர்கள் ஆவார்கள். 2011 ஆம் ஆண்டின் சனத் தொகை கணக்கெடுப்பின்படி கோர்சிகாவில் குடியேறியவர்களில் 33.5% பேர் மொரோக்கவைச் சேர்ந்தவர்களும், 22.7% வீதமானோர் தெற்கு ஐரோப்பாவைச் (குறிப்பாக போர்த்துக்கல்)ஐ சேர்ந்தவர்களும், 13.7% வீதமானோர் இத்தாலியர்களும் ஆவார்கள்.\n"}
{"id": "86308", "url": "https://ta.wikipedia.org/wiki?curid=86308", "title": "கோர்சு மொழி", "text": "கோர்சு மொழி\n\nகோர்சு மொழி(ஆங்கிலம்: \"Corsican\"; பிரெஞ்சு: \"Corse\"; கோர்சு: \"Corsu\", \"Lingua Corsa\") ரோமானிய மொழிக்குடும்பத்தை சேர்ந்த ஒரு மொழி. இம்மொழி பிரான்சிலுள்ள கோர்சிலும் இத்தாலியிலுள்ள சார்தீனியாவிலும் பேசப்பட்டுவருகிறது. கோர்சுவில் மட்டும் இந்த மொழியை ஏறத்தாழ 125,000 பேர் பேசுகின்றனர்.\n"}
{"id": "86309", "url": "https://ta.wikipedia.org/wiki?curid=86309", "title": "சார்தீனியா", "text": "சார்தீனியா\n\nசார்தீனியா (Sardinia) என்பது மத்திய தரைக்கடல் கடலில் அமைந்துள்ள இரண்டாவது பெரியதீவு ஆகும். இந்த தீவு இத்தாலிய தீபகற்பத்திற்கு மேற்கே, துனிசியாவின் வடக்கே, பிரெஞ்சு தீவான கோர்சிகாவின் தெற்கே அமைந்துள்ளது. சார்தீனியா அரசியல் ரீதியாக இத்தாலியின் ஒரு பகுதி ஆகும். ஒரு குறிப்பிட்ட சட்டத்தால்வழங்கப்பட்ட ஓரளவு உள்நாட்டு சுயாட்சியைப் பெறுகிறது. இந்த தீவு நான்கு மாகாணங்களாகவும் ஒரு பெருநகரமாகவும் பிரிக்கப்பட்டுள்ளது. காக்லியாரி பிராந்தியத்தின் தலைநகராகவும் அதன் மிகப்பெரிய நகரமாகவும் உள்ளது.\n\nமலைகள்,  காடுகள், சமவெளிகள், பெரும்பாலும் மக்கள் வசிக்காத பிரதேசங்கள், நீரோடைகள், பாறைக் கடற்கரைகள் மற்றும் நீண்ட மணற் கடற்கரைகள் உள்ளிட்ட அதன் சுற்றுச்சூழல் அமைப்புகளின் பல்வேறு காரணங்களால் இந்த தீவு ஒரு மிகச் சிறிய கண்டமாக உருவகமாக வரையறுக்கப்பட்டுள்ளது. நவீன சகாப்தத்தில் பல பயணிகளும் எழுத்தாளர்களும் இந்த நிலப்பரப்பின் நிலப்பரப்பின் அழகைப் புகழ்ந்துள்ளனர். இது நூராஜிக் நாகரிகத்தின் பகுதிகளை கொண்டுள்ளது.\n\nSection::::புவியியல்.\nஇந்த தீவு 24,100 சதுர கிலோமீற்றர் (9,305 சதுர மைல்) பரப்பளவு கொண்டது. மத்தியதரைக் கடலில் இரண்டாவது பெரிய தீவு சார்தீனியா ஆகும். இது 38 ° 51 'மற்றும் 41 ° 18' அட்சரேகை வடக்கேயும், 8 ° 8 'மற்றும் 9 ° 50' கிழக்கு தீர்க்கரேகைக்கு இடையே அமைந்துள்ளது. சார்தீனியாவின் மேற்கில் மத்தியதரைக் கடலில் சார்தீனியா கடல் அமைந்து உள்ளது. சார்தீனியாவின் கிழக்கே டைஹெரியன் கடல் மத்திய தரைக்கடலில் அமைந்துள்ளது.\n\nமத்தியதரைக் கடலின் டைர்ஹெனியன் கடல் பகுதி சார்தீனியாவின் கிழக்கே நேரடியாக சார்தீனிய கிழக்கு கடற்கரைக்கும் இத்தாலிய பிரதான தீபகற்பத்தின் மேற்கு கடற்கரைக்கும் இடையில் உள்ளது. போனிஃபாசியோ நீரிணை சார்தீனியாவிற்கு நேரடியாக வடக்கே, சார்தீனியாவை பிரெஞ்சு தீவான கோர்சிகாவிலிருந்து பிரிக்கிறது.\n\nஇந்த தீவு ஒரு பண்டைய புவிசார் அமைப்பைக் கொண்டுள்ளது. மேலும் சிசிலி மற்றும் இத்தாலியின் பிரதான நிலப்பகுதியைப் போலல்லாமல் பூகம்பத்தால் பாதிக்கப்படாது. இங்கு அமைந்துள்ள பாறைகள் பாலியோசோயிக் சகாப்தத்தின் (500 மில்லியன் ஆண்டுகள் பழமையானவை) பாறைகளாகும்.\n\nஇந்த தீவில் ஏராளமான ஆறுகள், மலைச் சிகரங்கள், பெரிய ஆழமற்ற உப்பு நீர் தடாகங்கள் மற்றும் குளங்கள் என்பன அமைந்துள்ளன.\n\nSection::::காலநிலை.\nஆண்டின் குளிர்காலம் மற்றும் இலையுதிர்காலத்தில் மழைப்பொழிவு அதிக அளவில் உள்ளது. வசந்த காலத்தில் சில கன மழை மற்றும் மலைப்பகுதிகளில் பனிப்பொழிகின்றது. சராசரி வெப்பநிலை லேசான குளிர்காலம், வெப்பமான கோடைகளில் 11 முதல் 17 °C வரை (52 முதல் 63 °F)வரையும், சனவரியில் வெப்பநிலை (9 முதல் 11 °C (48 முதல் 52 °F) ஆகவும், சூலையில் 23 முதல் 26 °C (73 - 79 °F வரை) ஆகவும் காணப்படும். குளிர்ந்த குளிர்காலம் மற்றும் மலைகளில் குளிர்ந்த கோடை காலத்தில் சனவரியில் வெப்பநிலை ( −2 முதல் 4 °C (28 முதல் 39 °F) ஆகவும், சூலையில் 16 முதல் 20 °C ( 61 முதல் 68 °F) வரையும் காணப்படும். சார்தீனியா ஒப்பீட்டளவில் பெரியதாகவும், மலைப்பாங்கானதாகவும் இருப்பதால், வானிலை சீரானதாக இல்லை. குறிப்பாக கிழக்கு பகுதி வறண்டது. ஆனால் முரண்பாடாக இது மிக மோசமான மழைக்காலங்களை அனுபவிக்கிறது.\n\nSection::::பொருளாதாரம்.\nசார்தீனியாவின் பொருளாதார நிலைமைகள் ரோமின் தெற்கே அமைந்துள்ள இத்தாலிய பிராந்தியங்களில் நிலையை பெற்றுள்ளது. காக்லியாரி மற்றும் சசாரி மாகாணங்களில் உள்நாட்டில் மிகப் பெரிய பொருளாதார வளர்ச்சியடைந்துள்ளது.\n\nமூன்று முக்கிய வங்கிகள் சார்டினியாவில் தலைமையகங்களை கொண்டுள்ளன. எவ்வாறாயினும், பாங்கோ டி சர்தெக்னா மற்றும் பாங்கா டி சசாரி ஆகிய இரண்டும் சசாரியில் உள்ளன. அவை நிலப்பரப்பை தளமாகக் கொண்ட பாங்கா போபோலேர் டெல் எமிலியா-ரோமக்னாவால் கட்டுப்படுத்தப்படுகின்றன. பாங்கா டி கிரெடிட்டோ சர்டோ காக்லியாரியை தலைமையிடமாக கொண்டது.\n\n2008 ஆம் ஆண்டின் நான்காம் காலாண்டில் வேலையின்மை விகிதம் 8.6% ஆகும். 2012 ஆண்டிற்குள் வேலையின்மை விகிதம் 14.6% ஆக உயர்ந்தது. சார்தீனிய ஏற்றுமதியைத் தாக்கிய உலகளாவிய நிதி நெருக்கடி காரணமாக வேலையின்மையில் உயர்வு ஏற்பட்டது. பின்னர் முக்கியமாக சுத்திகரிக்கப்பட்ட எண்ணெய், ரசாயன பொருட்கள் மற்றும் சுரங்க மற்றும் உலோகவியல் தயாரிப்புகளில் கவனம் செலுத்தியது.\n\nவேலையின்மை விகிதம் 2018 ஆம் ஆண்டின் இறுதியில் 11.2% ஆகக் குறைந்துள்ளது. இது தேசிய சராசரியை விட 1.8% அதிகமாகும். தெற்கு இத்தாலிய பகுதிகளை விட 5.3% குறைவாக (16.5%) என்று இத்தாலிய தேசிய புள்ளிவிவர நிறுவனம் தெரிவித்துள்ளது.\n\nவிவசாயம், மீன்பிடித்தல், கட்டுமானத் துறை, வர்த்தகம், உணவகங்கள், சுற்றுலாத் துறை, நிதி செயல்பாடுகள் என்பன இத் தீவின் பொருளதாரத்தில் பங்கு வகிக்கின்றன.\n\nSection::::புள்ளி விபரங்கள்.\nசார்தீனியா இத்தாலியில் நான்காவது குறைந்த மக்கள் தொகை கொண்ட பகுதி ஆகும். சராசரி ஆயுட்காலம் 82 ஆண்டுகளுக்கும் சற்று அதிகமாக உள்ளது. (பெண்களுக்கு 85 மற்றும் ஆண்களுக்கு 79.7 ) ஜப்பானிய தீவான ஒகினாவாவுடன் சார்தீனியா பகிர்ந்து கொள்கிறது. 2016 ஆம் ஆண்டில் 50,346 வெளிநாட்டு தேசிய குடியிருப்பாளர்கள் காணப்பட்டனர். இது மொத்த சார்தீனிய மக்களில் 3% வீதம் ஆகும்.\n"}
{"id": "86311", "url": "https://ta.wikipedia.org/wiki?curid=86311", "title": "சார்தீனியம்", "text": "சார்தீனியம்\n\nசார்தீனியம் (ஆங்கிலம்: \"Sardinian\"; பிரெஞ்சு: \"Sarde\"; சார்தீனியம்: \"Sardu\", \"Limba Sarda\") என்பது ரோமானிய மொழிக்குடும்பத்தை சார்ந்த ஒரு மொழி. இம்மொழி இத்தாலியிலுள்ள சார்தீனியா தீவில் 1.85 மில்லியன் மக்களால் பேசப்பட்டுவருகிறது.\n"}
{"id": "86312", "url": "https://ta.wikipedia.org/wiki?curid=86312", "title": "ஆக்சிதம்", "text": "ஆக்சிதம்\n\nஆக்சிதம் (ஆங்கிலம்: \"Occitan\"; பிரெஞ்சு: \"Occitan\"; ஆக்சிதம்: \"Occitan\", \"Lenga d'òc\"; காட்டலான்: \"Occità\") என்பது ரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி பிரான்சின் தென் பகுதியிலும், இத்தாலியிலும் மற்றும் எசுப்பானியாவிலுள்ள காத்தலோனியாவிலும் பேசப்பட்டுவருகிறது. இம்மொழி 1-3.7 மில்லியன் மக்களால் பேசப்படுகிறது.\n"}
{"id": "86317", "url": "https://ta.wikipedia.org/wiki?curid=86317", "title": "காத்தலோனியா", "text": "காத்தலோனியா\n\nகாத்தலோனியா (\"Catalonia\", ; ஆக்சிதம்: \"Catalonha\"; ) என்பது எசுப்பானியாவின் ஒரு தன்னாட்சி பெற்ற மாகாணம் ஆகும். இதன் தலைநகரம் பார்செலோனா ஆகும். இதன் பரப்பளவு 32,114 சதுர கி.மீ. ஆகும். இதன் மக்கட்தொகை 7,504,881 ஆகும். இது எசுப்பானியா நாட்டின் வட கிழக்கு பகுதியில் அமைந்துள்ளது. காத்தலோனியா மாகாணத்திற்கு, தனி அரசியலமைப்பு சபை, தனி நாடாளுமன்றம், தனி தேசிய கீதம், தனி கொடி மற்று முத்திரைகள் கொண்டது.. காத்தலோனியா எசுப்பானியாவின் நான்கு மாகாணங்களை அடக்கி உள்ளது: பார்செலோனா, கிரோனா, இலைய்டால், தரகோனா. The capital and largest city is பார்செலோனா இதன் தலைநகரமாகவும் மிகப் பெரிய நகரமாகவும் விளங்குகின்றது; எசுப்பானியாவின் இரண்டாவது பெரிய நகரமாகவும் ஐரோப்பாவின் பெரும் பெருநகரப் பகுதிகளில் ஒன்றாகவும் உள்ளது. 2017 அக்டோபர் 27 இல் காத்தலோனியா தன்னைத் தனிநாடாக அறிவித்தது. \n\nமுந்தைய காத்தலோனியா மன்னராட்சியின் பெரும்பகுதி தற்போதைய காத்தலோனியாவில் அடங்கியுள்ளது; மற்ற பகுதி பிரான்சின் பிரன்னீசு-ஓரியன்டேல் மாகாணத்தின் பகுதியாக உள்ளது. இதன் எல்லையாக வடக்கில் பிரான்சும் அந்தோராவும் உள்ளன; கிழக்கில் நடுநிலக் கடல் உள்ளது; எசுப்பானியாவின் பிற தன்னாட்சிப் பகுதிகளான அரகொன் மேற்கிலும் வளன்சியான் மாநிலம் தெற்கிலும் உள்ளன. இப்பகுதியில் காத்தலான், எசுப்பானியம் மற்றும் ஆக்சிதத்தின் அரணிய மொழியும் அலுவல்முறை மொழிகளாக விளங்குகின்றன.\nபார்சிலோனா கால்பந்துக் கழகம் உலக அளவில் முதல் இடத்தை வகிக்கிறது.\n\nகாத்தலோனியா தன்னாட்சி பகுதி, எசுப்பானியாவிலிருந்து பிரிந்து சுதந்திரமான நாடாக அமைவதற்கு நடத்தப்பட்ட கருத்துக் கணிப்பில் 80% மக்கள் காத்தலோனியா தனி நாடாக பிரிவதை ஏற்றுக் கொண்டுள்ளனர்.\n\nSection::::வரலாறு.\n10ஆவது நூற்றாண்டில் கிழக்கு மாவட்டங்களான செப்டிமேனியாவும் மார்சா இசுப்பானிசாவும் பிரான்சியாவிடமிருந்து விடுதலை பெற்றன. இவை பார்செலோனா மாவட்டத்துடன் இணைந்தன. 1137இல் பார்செலோனாவும் அரகொனும் இணைந்த அரகொன் மன்னராட்சி நிறுவப்பட்டது. இக்காலத்தில் காத்தலோனியா கடற்வணிக செல்வாக்குள்ள பகுதியாக மாறியது; அரகொன் கடற்படையின் முதன்மைத் தளமாகவும் நிலநடுக்கடலில் ஆட்சிப்பரப்பை விரிவுபடுத்த உதவியாகவும் இருந்தது. காத்தலோன் இலக்கியம் வளர்ந்தோங்கியது. 1469க்கும் 1516க்கும் இடையே அரகொன் மன்னரும் காஸ்தியோ அரசியும் திருமணம் புரிந்த போதிலும் இணையாக தங்கள் பகுதிகளை ஆண்டு வந்தனர். காத்தலோன் அறமன்றங்கள், நாடாளுமன்றம், மற்ற அமைப்புக்கள் தங்கள் தனி அடையாளத்தை தக்க வைத்துக் கொண்டிருந்தன. 1640-52 காலப்பகுதியில் காத்தலோனியா காஸ்தியோ படைகளுக்கு எதிராக தங்கள் பகுதியில் புரட்சி செய்தனர்; பிரான்சியப் பாதுகாப்பில் காத்தலோனியக் குடியரசு அமைக்கப்பட்டது. 1659இல் பிரெனீசு உடன்பாட்டின்படி காஸ்தியோ காத்தலோனியாவின் வடபகுதியை பிரான்சிற்கு கொடுக்க இணங்கியது. 1701 - 14 காலகட்டத்தில் எசுப்பானிய சந்ததிப் போரில் அரகொன் மன்னர் எசுப்பானியாவின் மன்னர் பிலிப்பிற்கு எதிரணியில் இணைந்தார். இப்போரில் பிலிப் வென்றதால் எசுப்பானியா முழுமையும் காஸ்தியோ அல்லாத அமைப்புக்கள் அழிக்கப்பட்டன. அனைத்து சட்ட ஆவணங்களிலும் எசுப்பானியம் தவிர்த்த மற்ற மொழிகளுக்கு தடை விதிக்கப்பட்டது. \n\nநெப்போலிய , கார்லிசுட்டு போர்கள் நடைபெற்றபோதிலும் காத்தலோனியா பொருளியல் வளர்ச்சியையும் தொழில்மயமாக்கலையும் கண்டது. 19ஆவது நூற்றாண்டில் பண்பாட்டு மறுமலர்ச்சி ஏற்பட்டது; காத்தலோனிய தேசிய உணர்ச்சியும் வளர்ந்தோங்கியது. இக்காலத்தில் பல தொழிலாளர் இயக்கங்கள் உருவாகின. 1913இல் நான்கு காத்தோலோனிய மாநிலங்களும் பொதுநலவாயமொன்றை உருவாக்கிக் கொண்டன. இரண்டாவது எசுப்பானியக் குடியரசு (1931–39), காலத்தில் மக்களாட்சி மலர்ந்த நேரத்தில் காத்தலோனிய அரசு மீள்விக்கப்பட்டது. எசுப்பானிய உள்நாட்டுப் போரை அடுத்து சர்வாதிகாரியாக பிரான்சிஸ்கோ பதவியேற்ற பிறகு அடக்குமுறை கட்டவிழ்க்கப்பட்டது; காத்தலோனிய அமைப்புகள் அழிக்கப்பட்டன, மீண்டும் அலுவல்முறை பயன்பாடுகளில் காத்தலோனிய மொழிக்கு தடை விதிக்கப்பட்டது. 1950களிலும் 1960களிலும் காத்தலோனியா குறிப்பிடத்தக்க பொருளியல் முன்னேற்றத்தைக் கண்டது. முதன்மையான சுற்றுலா இடமாக மாறியது. இதனால் எசுப்பானியாவின் அனைத்துப் பகுதிகளிலிருந்தும் தொழிலாளிகள் கோத்தலோனியாவிற்கு குடி பெயர்ந்தனர். பார்செலோனா ஐரோப்பாவின் மிகப் பெரிய பெருநகரப் பகுதிகளில் ஒன்றானது. 1975 - 82இல் எசுப்பானியா மக்களாட்சிக்கு மாறியபோது காத்தலோனியாவிற்கு அரசியல் மற்றும் பண்பாட்டு தன்னாட்சி வழங்கப்பட்டது;எசுப்பானியாவின் மிகவும் துடிப்பான சமூகங்களில் ஒன்றாக காத்தலோனியா விளங்குகின்றது.\n\n"}
{"id": "86319", "url": "https://ta.wikipedia.org/wiki?curid=86319", "title": "அல் போன்தோ ஆய் சீத்தியோ", "text": "அல் போன்தோ ஆய் சீத்தியோ\n\nஅல் போன்தோ ஆய் சீத்தியோ (ஆங்கிலம்:Al Fondo Hay Sitio) என்பது 2008-2009 ஆம் ஆண்டில் எசுப்பானிய மொழியில் எடுக்கப்பட்ட ஒரு பெரு நாட்டு தொலைகாட்சி நிகழ்ச்சி ஆகும். இதன் இயக்குனர் தோன்யோ வேகா ஆவார்.\n"}
{"id": "86320", "url": "https://ta.wikipedia.org/wiki?curid=86320", "title": "பிலியூ பெல் லா வீ", "text": "பிலியூ பெல் லா வீ\n\nபிலியூ பெல் லா வீ என்பது பிரெஞ்சு மொழியில் எடுக்கப்பட்டு 2004ஆம் ஆண்டு ஆகஸ்டு திங்கள் 30ஆம் தேதி முதல் பிரான்சு 3இல் ஒளிபரப்பப்பட்டுவரும் ஒரு பிரெஞ்சு நாட்டு தொலைகாட்சி நிகழ்ச்சி ஆகும்.\n"}
{"id": "86322", "url": "https://ta.wikipedia.org/wiki?curid=86322", "title": "வேல்சு மொழி", "text": "வேல்சு மொழி\n\nவேல்சு மொழி (ஆங்கிலம்:Welsh language) என்பது வேல்சில் உள்ள மக்களால் பேசப்படும் ஒரு மொழி ஆகும். இது செல்திக்கு மொழிக் குடும்பத்தை சேர்ந்த ஒரு மொழி ஆகும். இம்மொழியை ஏறத்தாழ 750,000 மக்கள் பேசுகின்றனர். வேல்சில் இதை 611,000 பேர் பேசுகிறார்கள்; இங்கிலாந்தில் இதை 150,000 பேர் பேசுகிறார்கள்; ஆர்கெந்தீனாவில் இதை 5,000 பேர் பேசுகிறார்கள். இம்மொழி இலத்தீன் எழுத்துக்களைக் கொண்டே எழுதப்படுகிறது.\n"}
{"id": "86323", "url": "https://ta.wikipedia.org/wiki?curid=86323", "title": "ஐரிய மொழி", "text": "ஐரிய மொழி\n\nஐரிய மொழி (ஆங்கிலம்:Irish language) என்பது அயர்லாந்து நாட்டிலுள்ள மக்களால் பேசப்படும் ஒரு மொழி ஆகும். அயர்லாந்தில் மட்டும் 1.77 மில்லியன் மக்களுக்கு, இம்மொழி தெரியும். இம்மொழியானது, அயர்லாந்து அரசாங்கத்தின் அரசாங்க மொழியாக இருக்கின்றது. அர்ஸ் என்பது பண்டைய பெயர் ஆகும். இது கெல்டிக் மொழிகளின் கோடெலிக் (Goidelic) உபகுடும்பத்தில் இருக்கும் மொழிகளில் ஒன்றாகும். பழைய ஐரிஷ் மொழியின் கையெழுத்துப் பிரதி எதுவும், ஏழாம் நூற்றாண்டுக்கு முன்னால் கிடைக்கவில்லை. 4 ஆம் நூற்றாண்டு முதல் ஆறாம் நூற்றாண்டுக் கல்வெட்டுக்களில், இம்மொழியின் சுவடுகள் கிடைத்துள்ளன. அக்கல்வெட்டு மொழியானது, கையெழுத்துப் பிரதியில் காணப்படும் மொழி உருவத்துக்கு முற்பட்ட உருவத்தைப் பெற்றுள்ளது. 16ஆம் நூற்றாண்டில் உண்டாகிய ஆங்கிலத்தின் செல்வாக்கு, நாளுக்குநாள் அதிகமாக வளர்ந்து வந்ததால், 1835-இல் 40 இலட்சமாக இருந்த ஐரிஷ் மொழி பேசுவோர் தொகை, 1911-இல் 5,80,000 ஆகக் குறைந்து விட்டது. ஆயினும் 1921-இல், ஐரிஷ் சுதந்திர நாடு தோன்றியதும், ஐரிஷ் மொழியே அரசாங்க மொழியாக ஆயிற்று. தற்போது இம்மொழியானது, அந்நாட்டுப் பாடசாலைகளில் கற்பிக்கப்படுகிறது.\n\nSection::::வளர்ச்சி.\nகிறித்தவ சமயமானது, அயர்லாந்து நாட்டுக்குக் கி. பி 5ஆம் நூற்றாண்டில் வந்து சேர்ந்தது. அம்மத வருகைக்கு முன்னர், அந்த நாட்டு மொழியில், எழுதப்ப்ட்ட இலக்கியம் எதுவும் இல்லாமல் இருந்தது. அவர்களிடையே, ஆகம் (Ogam) என்னும் ஓர் அரிச்சுவடி மட்டுமே காணப்பெற்றது. அந்த அரிச்சுவட்டில், மொத்தம் இருபது எழுத்துக்கள் மட்டுமே இருந்தன. அந்த எழுத்துக்களும், கல்வெட்டில் பொறிப்பதற்கு மட்டுமே பயன்படக் கூடியதாக இருந்தது. செயின்ட் பாட்ரிக்கும், பிற கிறிஸ்தவப் பாதிரிமாரும், 432-இல் அயர்லாந்து வந்து சேர்ந்தபின், ஐரிஷ் மக்கள் அவர்களிடமிருந்து, இலத்தீன் எழுத்துருக்களைக் கற்றுக்கொண்டு, அதைத் தங்கள் மொழிக்கு ஏற்றவாறு மாற்றி அமைத்துக் கொண்டனர். ஆகவே, ஏழாம் நூற்றாண்டுக்கு முன்னர் எழுதப் பெற்ற ,எந்த ஐரிஷ் இலக்கியமும் இப்பொழுது கிடைக்கவில்லை. ஏழாம் நூற்றைண்டுக்கு பின்னே தான், எழுந்த கவிதைகளும் கதைகளும் எழுத்துருவம் பெற்றன. ஆயினும், இந்த ஆதிகாலமே ஐரிஷ் இலக்கியத்தின் 'பொற்காலம்' என்று கருதப்படுகிறது.\n\nSection::::இலக்கியம்.\nஐரிஷ் இலக்கியம் என்பது இரண்டு பிரிவுகளைப் பெற்றுள்ளது. ஒன்று காலிக் மொழி என்னும், ஐரிஷ் மொழியில் எழுதப்பெற்றது. இதனை ஐரிஷ் இலக்கியம் என்று அழைப்பர். ஆங்கிலேயர் அயர்லாந்து நாட்டைக் கைப்பற்றியபின், ஐரிஷ் மக்கள் ஐரிஷ் பொருள்களை வைத்து, ஆங்கில மொழியில் இயற்றப் பட்டவை ஆகும். இதனை ஆங்கிலோ-ஐரிஷ் இலக்கியம் என்பர். அந்த இலக்கியத்தில் காண்பவற்றில் மிகச் சிறந்தவையாக செயின்ட், பாட்ரிக் போன்ற கிறிஸ்தவச் சான்றோர்களுடைய வரலாறுகளும், உணர்ச்சிக் கவிதைகளும், வீரர் கதைகளும் இடம் பெற்றுள்ளன. அந்தக் காலத்தில் கிறிஸ்தவ சமயம் செழித்தோங்கியபடியால், அயர்லாந்து நாட்டைச் 'சான்றோரும் புலவரும் நிறைந்த நாடு' என்று கூறுவதுண்டு. ஐரிஷ் மக்கள் சட்டம், வரலாறு முதலிய நினைவில் வைக்க வேண்டிய நூல்களைச் செய்யுள் (Verse) உருவத்தில் அமைத்தனர். பன்னிரண்டாண்டுகள் கல்விப் பயிற்சி பெற்ற, 'விலிட்' என்னும் தேசியப் புலவர்கள், வரலாற்றுச் செய்திகளைச் செய்யுளாக எழுதினர். பாணர் என்போர் தங்களை ஆதரித்தவர்களைப் பற்றிய புகழ்ச்சிக் கவிதைகளையும், அவர்களுடைய பகைவர்களைப் பற்றி எள்ளித்திருத்தும் இலக்கியங்களையும் (Satires) புனைந்தனர். இம்மொழியில் பெரிய இதிகாச நூல் எதுவும் காணப்பெறவில்லை. இயற்கைக் காட்சிகளை ஒவ்வொன்றாக வருணிக்காமல், இரண்டொரு பொருள்களை வருணித்துக் காட்சி முழுவதையும், மனக்கண்முன் நிற்குமாறு செய்துவிடுகின்ற கவிதகைள் இயற்றப் பட்டன. இது ஓர் அரிய திறமையாகும்\" என்று கூனோமேயர் (Kuno Meyer) என்பவர் கூறுகிறார். இத்தகைய கவிதைகளை இயற்றியவர்கள், ஐரிஷ் சான்றோர்களும் சன்னியாசிகளுமாவர். ஆனால், எந்த காவியத்திலும்,அதனை இயற்றியவர் பெயர்கள் பொறிக்கப்படாமலேயே உள்ளன. மதத் தொடர்பில்லாத கவிதைகளைப் பாணர்கள் இயற்றினர். அவர்களுடைய பெயர்களை, அவர்களது கவிதைகளில் அறிய முடிகிறது. அவர்கள் சமூகத்தில் அளவற்ற செல்வாக்குடன் இருந்தனர். அவர்கள் கிறித்தவ சன்னியாசிகளுக்கும், ஆசான்களாகக் கூட இருந்தனர். அவர்களை மக்கள் நன்றாக ஆதரித்தபடியினாலேயே, பின்னால் வந்த, ஆங்கில அரசாங்கம் அவர்களைக் கொடிய அடக்குமுறைக்கு ஆளாக்கி வந்தது. பாணர் கவிதைகளில் மிகச் சிறந்தவை என, 1651-இல் கின்ஸேல் போர்க்களத்தில் தோல்வியடைந்து, அயர்லாந்து அடிமையானதைப் பற்றிய வருத்தத்தையும் கோபத்தையும் வெளியிடும் கவிதைகள் எனலாம்.\n"}
{"id": "86324", "url": "https://ta.wikipedia.org/wiki?curid=86324", "title": "மான்சு மொழி", "text": "மான்சு மொழி\n\nமான்சு மொழி (\"Manx language\") 1974ஆம் ஆண்டில் அழிந்து போன ஒரு மொழி. இம்மொழி மாண் தீவில் பேசப்பட்டு வந்தது.\n"}
{"id": "86325", "url": "https://ta.wikipedia.org/wiki?curid=86325", "title": "சுகாத்திசு கேலிக்கு", "text": "சுகாத்திசு கேலிக்கு\n\nசுகாத்திசு கேலிக்கு (ஆங்கிலம்:Scottish Gaelic) என்பது இசுக்கொட்லாந்துவில் பேசப்படும் மொழிகளில் ஒன்று. இம்மொழி 58,552 மக்களால் இசுக்கொட்லாந்துவில் பேசப்படுகிறது.\n"}
{"id": "86327", "url": "https://ta.wikipedia.org/wiki?curid=86327", "title": "கோர்னீசு மொழி", "text": "கோர்னீசு மொழி\n\nகோர்னிசு மொழி (ஆங்கிலம்:Cornish Language) என்பது கோர்ன்வாலில் பேசப்பட்ட ஒரு மொழி ஆகும். இது ஐக்கிய இராச்சியத்தில் ஒரு சிறு பகுதியில் பேசப்படும் பழமை வாய்ந்த ஒரு மொழியாகும். \n"}
{"id": "86329", "url": "https://ta.wikipedia.org/wiki?curid=86329", "title": "அருபித மொழி", "text": "அருபித மொழி\n\nஅருபித மொழி அல்லது அர்பிதான் (, Arpitan அல்லது Romand (சுவித்தர்லாந்தில்) (வட்டார மொழி: \"\"; ; ) என்பது ரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி பிரான்சு, இத்தாலி மற்றும் சுவித்தர்லாந்திலும் பேசப்படுகிறது. இம்மொழியை ஏறத்தாழ 140,000 மக்கள் பேசுகின்றனர்.\n"}
{"id": "86330", "url": "https://ta.wikipedia.org/wiki?curid=86330", "title": "கோத்திக்கு மெட்டல்", "text": "கோத்திக்கு மெட்டல்\n\nகோதிக்கு மெட்டல் என்பது ஒரு வகையான மெட்டல் இசை ஆகும். இதன் பிரிவுகள் ஆவன: \n\n"}
{"id": "86333", "url": "https://ta.wikipedia.org/wiki?curid=86333", "title": "அசிமில்", "text": "அசிமில்\n\nஅசிமில் என்பது அல்போன்சு சேரேல் என்பவரால் 1929ஆம் ஆண்டில் துவக்கப்பட்ட ஒரு பிரெஞ்சு நிறுவனம். இது அந்நிய மொழிகளில் புத்தகங்களை எழுதவும் வெளியிடவும் செய்கிறது. இதன் முதல் வெளியிடப்பட்ட நூல் \"Anglais Sans Peine\" என்னும் பிரெஞ்சு நூல் ஆகும். இதுவரை இது பல மொழிகளில் பல புத்தகங்களை பதிப்பித்து வெளியிட்டுள்ளது.\n"}
{"id": "86334", "url": "https://ta.wikipedia.org/wiki?curid=86334", "title": "அந்நிய மொழி", "text": "அந்நிய மொழி\n\nஅந்நிய மொழி என்பது ஒருவரின் தாய்மொழி அல்லாத ஒரு மொழி. சிறு வயதில் இருந்தே இரண்டு அல்லது பல மொழிகளைப் பேசி வந்தால், அவருக்கு பல மொழிகள் தாய் மொழிகளாக இருக்கலாம். பெரும்பாலனவர்கள் அந்நிய மொழியை பொருளாதார, அரசியல், அல்லது சமயக் காரணங்களால் கற்க முற்படுகிறார்கள். இங்கிலாந்தில் பிரெஞ்சு பயிலும் ஆங்கிலேயருக்கு பிரெஞ்சு அன்னிய மொழியாகும். ஐரோப்பாவின் பல நாடுகளில் அன்னிய மொழிகள் கற்பிக்கப்படுகின்றன. இடாய்ச்சு, பிரெஞ்சு, ஆங்கிலம், எசுப்பானியம் ஆகியவை அதிகம் கற்கப்படும் மொழிகளாகும்.\n\n"}
{"id": "86335", "url": "https://ta.wikipedia.org/wiki?curid=86335", "title": "பன்மொழிப் புலமை", "text": "பன்மொழிப் புலமை\n\nபன்மொழிப் புலமை (அ) பன்மொழியாமை (Multilingualism) என்பது பல பல மொழிகளைப் ஒருவரோ அல்லது ஒரு சமூகமோ பயன்படுத்துவது மற்றும் பன்மொழிப்பயன்பாடை ஊக்குவிப்பதுமாகும். உலகமெங்கும் வாழும் மனிதர்களில் பலமொழிகளில் பேசக்கூடியவர்கள் ஒரேயொரு மொழியைப் பேசுபவர்களைக் காட்டிலும் அதிகமாக உள்ளார்கள். உலகமயமாக்கல், பண்பாட்டு வெளிப்படைத்தன்மை போன்ற காரணிகளால் பன்மொழிப் புலமையானது ஒரு சமூக தேவையாக, நிகழ்வாக உள்ளது. இணையதளம் மூலமாக மிக எளிதாகச் செய்திகளைப் பெற்றுக்கொள்ள முடிவதும், ஒருவர் பல மொழி பேசுபவர்களுடனானத் தொடர்புகள் கொள்வது அதிகமாக நிகழ்வதாலும் பல மொழிகளைத் தெரிந்து கொள்வது எளிதில் ஏதுவாகிறது. பல மொழிகளைப் பேசுபவர்கள் பன்மொழியாளர்கள் என்றழைக்கப்படுகிறார்கள்.\n\n"}
{"id": "86337", "url": "https://ta.wikipedia.org/wiki?curid=86337", "title": "பிரான்கோபோனி", "text": "பிரான்கோபோனி\n\nபிரான்கோபோனி (\"Organisation internationale de la Francophonie\") என்பது பிரெஞ்சு மொழியை தாய்மொழியாக கொண்ட நாடுகளின் ஒரு சர்வதேச அமைப்பு. இதில் 56 உறுப்பினர் நாடுகளும், 3 இணை உறுப்பினர் நாடுகளும், 14 பார்வையாளர் நாடுகளும் உள்ளன.\n\n"}
{"id": "86341", "url": "https://ta.wikipedia.org/wiki?curid=86341", "title": "இவனசென்சு", "text": "இவனசென்சு\n\nஇவனசென்சு (\"Evanescence\") என்பது 1995ஆம் ஆண்டில் துவக்கப்பட்ட ஒரு அமெரிக்க ராக் இசைக்குழு ஆகும்.\n\n"}
{"id": "86342", "url": "https://ta.wikipedia.org/wiki?curid=86342", "title": "இவனசென்சு வெளியீடுகள்", "text": "இவனசென்சு வெளியீடுகள்\n\nஇவனசென்சு வெளியீடுகள்:\nசுடூடியோ வெளியீடுகள்:\n\n௧. Fallen (2003)\n\n௨. The Open Door (2006)\nநேரடி வெளியீடுகள்:\n\n௧. Anywhere but Home (2004)\nதனிப்பாடல்கள்:\n\n௧. Bring Me to Life (2003)\n\n௨. Going Under (2003)\n\n௩. My Immortal (2003)\n\n௪. Everybody's Fool (2004)\n\n௫. Call Me When You're Sober (2006)\n\n௬. Lithium (2007)\n\n௭. Sweet Sacrifice (2007)\n\n௮. Good Enough (2007)\n"}
{"id": "86343", "url": "https://ta.wikipedia.org/wiki?curid=86343", "title": "கிரேக்க இலக்கியம்", "text": "கிரேக்க இலக்கியம்\n\nகிரேக்க மொழியில் எழுதப்பட்ட இலக்கியம் கிரேக்க இலக்கியம் ஆகும். உலகின் மிகத் தொன்மையான, செம்மையான இலக்கியங்களுள் கிரேக்க இலக்கியமும் ஒன்று. மேற்குலகின் பண்பாட்டு அரசியல் பின்புலம் கிரேக்க இலக்கியத்தை அடிப்படையாகக் கொண்டது. கிமு 800 நூற்றாண்டிலேயே இலியட், ஓடிசி போன்ற காப்பிய நூல்கள் இந்த மொழியில் எழுந்தன. கிமு 400 களில் சோக்கிரட்டீசு, பிளேட்டோ, அரிசுட்டாட்டில் போன்ற பெரும் மெய்யியல்லாளர்களில் மெய்யியல் நூல்கள் எழுந்தன. அன்று தொட்டு இன்றுவரை ஒரு தொடர்ச்சியான இலக்கிய மரபு கிரேக்க இலக்கியத்திற்கு மட்டுமே உண்டு.\n\n"}
{"id": "86344", "url": "https://ta.wikipedia.org/wiki?curid=86344", "title": "அபோனோசு", "text": "அபோனோசு\n\nஅபோனோசு (Abonos, அபோனாஸ்) என்பது செருபிய நாட்டை சேர்ந்த ஒரு கோதிக்கு மெட்டல் இசைக்குழு ஆகும். இந்த இசைக்குழு 1999ஆம் ஆண்டில் பெல்கிரேடில் துவக்கப்பட்டது.\n\nSection::::அபோனோசு வெளியீடுகள்.\nசுடூடியோ வெளியீடுகள்:\n௧. Abonos (2004)\n\nதனிப்பாடல்கள்:\n௧. Urlik (2007)\n"}
{"id": "86347", "url": "https://ta.wikipedia.org/wiki?curid=86347", "title": "அனதேமா (இசைக்குழு)", "text": "அனதேமா (இசைக்குழு)\n\nஅனதேமா (\"Anathema\") என்பது லிவர்பூலை சேர்ந்த ஒரு ஆங்கில கோதிக்கு மெட்டல் இசைக்குழு ஆகும். இவ்விசைக்குழு 1990ஆம் ஆண்டு துவங்கப்பெற்றது.\n\n"}
{"id": "86350", "url": "https://ta.wikipedia.org/wiki?curid=86350", "title": "ஐயான்", "text": "ஐயான்\n\nஐயான் (Aion) என்பது ஒரு போலாந்தை சேர்ந்த கோதிக்கு மெட்டல் இசைக்குழு ஆகும். இவ்விசைக்குழு 1996ஆம் ஆண்டில் துவங்கப்பெற்றது.\n\nSection::::ஐயான் வெளியீடுகள்.\nசுடூடியோ வெளியீடுகள்:\n௧. Midian (1999)\n௨. Noia (1998)\n௩. Reconciliation (2000)\n௪. Symbol (2001)\n௫. One of 5 (2004)\n\nதனிப்பாடல்கள்:\n௧. \"O Fortuna\" (1998)\n"}
{"id": "86353", "url": "https://ta.wikipedia.org/wiki?curid=86353", "title": "அகாதோதைமோன்", "text": "அகாதோதைமோன்\n\nஅகாதோதைமோன் (\"Agathodaimon\") என்பது ஒரு பிளாக்கு மெட்டல் இசைக்குழு ஆகும். இவ்விசைக்குழு 1995ஆம் ஆண்டு செப்தம்பர் திங்கள் செருமனியில் துவங்கப்பட்டது.\n\n"}
{"id": "86357", "url": "https://ta.wikipedia.org/wiki?curid=86357", "title": "லாங்கன்ஷைடைட்டு", "text": "லாங்கன்ஷைடைட்டு\n\nலாங்கன்ஷைடைட்டு (Langenscheidt) என்பது செருமனி நாட்டை சேர்ந்த ஒரு பதிப்பக நிறுவனம். தனியார் நிறுவனமான இது மொழி தொடர்பான புத்தகங்களையும், அகராதிகளையும் பதிப்பிக்கின்றது. \n\n"}
{"id": "86358", "url": "https://ta.wikipedia.org/wiki?curid=86358", "title": "ஜானி டெப்", "text": "ஜானி டெப்\n\nஜானி டெப் (\"Johnny Depp\") என்பவர் ஓர் அமெரிக்க நடிகர். இவர் 1963 ஆம் ஆண்டு சூன் திங்கள் 9 ஆம் தேதி பிறந்தார். இவர் கோல்டன் குளோப் விருது மற்றும் சிறந்த நடிகருக்கான ஸ்கிரீன் ஆக்டர்ஸ் கில்ட் விருது வென்றுள்ளார். \"பைரேட்ஸ் ஆஃப் தி கரீபியன்\" திரைப்படங்களில் கேப்டன் ஜாக் ஸ்பாரோ என்ற பாத்திரத்தில் நடித்ததற்காக உலகப் புகழ்பெற்றவர்.\n\nSection::::தொழில் வாழ்க்கை.\nSection::::தொலைக்காட்சி.\nடெப், 1987 இல் வெளியான ஃபாக்ஸ் தொலைக்காட்சி தொடரான \"21 ஜம்ப் ஸ்ட்ரீட்\" தொடரில் முக்கிய கதாபாத்திரத்தில் நடித்தார்.\n\nSection::::திரைப்படம்.\nடெப்பின் முதல் திரைப்படம் ”எ நைட் மேர் இன் எல்ம் இசுட்ரீட்” ஆகும். 2003 இல் வால்ட் டிஸ்னி கம்பனியின் \"பைரேட்ஸ் ஆஃப் தி கரீபியன்: தெ கர்ஸ் ஆப் தெ பிளாக் பெர்ல்\" திரைப்படம் இவருக்கு மிகப்பெரிய வெற்றிப்படமாக அமைந்தது.\n\n\"சார்லி அண்ட் தெ சாக்லேட் பேக்டரி\" படத்தில் சிறப்பாக நடித்ததால் இவருக்கு சிறந்த நடிகருக்கான எம்பயர் விருது வழங்கப்பட்டது.\n"}
{"id": "86359", "url": "https://ta.wikipedia.org/wiki?curid=86359", "title": "கரீபியக் கடற்கொள்ளையர்கள்", "text": "கரீபியக் கடற்கொள்ளையர்கள்\n\nகரீபியக் கடற்கொள்ளையர்கள் (\"Pirates of the Caribbean\" பைரேட்ஸ் ஆஃப் த கரீபியன்) என்ற பெயர் வால்ட் டிஸ்னிக்கு சொந்தமான திரைப்படங்கள், வீடியோ விளையாட்டுகள் மற்றும் தீம் பார்க்கு ஆகிய மூன்றையும் குறிக்கும். முதலில் ”தீம் பார்க்” எனப்படும் கேளிக்கை நிகழ்ச்சியாக தொடங்கிய கரிபியன் கடற்கொள்ளையர்கள், பின் ஜானி டெப்பு நடிப்பில் திரைப்படங்களாக எடுக்கப் பட்டன. இது வரை நான்கு கரிபியன் கடற்கொள்ளையர்கள் படங்கள் வெளி வந்துள்ளன. ஐந்தாவது படம் 2017 இல் பைரட்ஸ் ஒப் கரிபியன்:டேட் மன் நோ டேல்ஸ்[pirates of caribbean:dead man tell no tales]என வெளியிடப்பட்டு மாபெரும் சாதனைகளை புரிந்தது. இப்படங்களின் வெற்றிக்குப் பின்னர், அவற்றின் கதாபாத்திரங்களைக் கொண்ட நிகழ்பட விளையாட்டுகளும் வெளியாகின.\n\nSection::::திரைப்படத் தொடர்கள்.\nSection::::பைரேட்ஸ் ஆஃப் தி கரீபியன் - த கர்ஸ் ஆப் பிளாக் பேர்ள் (2003).\nபைரேட்ஸ் ஆஃப் தி கரீபியன் - த கர்ஸ் ஆப் ப்ளாக் பியல் (தமிழில் கரீபியக் கடற்கொள்ளையர்கள் 1 -பிளாக் பியலின் சாபம்), 2003 ஆம் ஆண்டு வெளியான இந்த சாகச-கற்பனை திரைப்படம் கரீபியக் கடற்கொள்ளையர்கள் திரைப்பட வரிசையில் வெளியான முதல் திரைப்படம் ஆகும்.இது கோர் வெர்பின்ஷ்கியால் இயக்கப்பட்டு மற்றும் ஜெர்ரி பருகெமியரால் தயாரிக்கப்பட்டது.\n\nஇந்த கதையில் வில்டர்னர் (ஆர்லாந்தோ புளூம்) மற்றும் கடற்கொள்ளையன் கேப்டன் ஜாக் ஸ்பேரோ (ஜானி டெப்) ஆகியோர் இணைந்து கடத்தப்பட்ட எலிசபெத் ஸ்வான் (கீரா நைட்லி) இங்கிலாந்து கவர்னர் மகளை பிளாக் பெர்ல் கப்பலின் கேப்டன் ஹெக்டர் பர்போசா (ஜியோஃப்ரே ரஷ்) விடம் இருந்து மீட்பதை காட்டுகின்றது. அதன் வெளியீட்டிற்கு முன்பு, பல கடற்கொள்ளை வடிவத்தின் படங்கள் பல ஆண்டுகளுக்கு வெற்றிபெறவில்லை, எனவே இந்த படம் தோல்வியடையும் என்று எதிர்பார்க்கப்பட்டது. இருப்பினும், இந்த திரைப்படம் விமர்சன ரீதியாகவும் வணிக ரீதியாகவும் மிகப் பெரிய வெற்றி படமாக அமைந்தது.\n\nSection::::பைரேட்ஸ் ஆஃப் தி கரீபியன் - டெட் மேன்ஸ் செஸ்ட் (2006).\nகிழக்கு இந்திய கம்பனியின் தளபதியான கட்லேர் பெக்கெட் பிரபு கடற்கொள்ளையன் கேப்டன் ஜாக் ஸ்பெரோவுக்கு உதவியதற்காக வில்டர்னர் (ஆர்லாந்தோ புளூம்) மற்றும் அவனது காதலி எலிசபெத் ஸ்வான்(கீரா நைட்லி) ஆகியோரை கைது செய்கிறான் . எலிசபெத்தை விடுதலை செய்ய கேப்டன் ஜாக் ஸ்பெரோவிடம் உள்ள திசைமானியை கைப்பற்றி வருமாறு தளபதியான பெக்கெட் பிரபு , வில்டர்னெர் ஸ்மித்திடம் ஒப்பந்தம் செய்கிறான் . அந்த திசைமானியின் உதவியோடு டேவி ஜோன்ஸ் இதயம் இருக்கும் பெட்டகத்தின் இருப்பிடத்தை கைப்பற்றி அதை கொண்டு கடலை தன் கட்டுபாட்டில் கொண்டுவருவது பெக்கெட் பிரபுவின் திட்டம் .\n\nகடலுக்கு அடியில் பெக்கெட் பிரபுவால் மூல்கடிக்கப்பட்ட ப்ளாக் பெர்ல் கப்பலை டேவி ஜோன்ஸ் மீட்டு தந்தற்காக ஜாக், ஜோன்சின் ப்லயிங் டச்மேன் கப்பலில் 100 வருடம் அடிமையாக இருக்கவேண்டும். இந்த கடனில் இருந்து தப்பிக்க ஜாக் ஜோன்சின் இதயத்தை தேடுகிறான். இதயத்தை கண்டுபிடிப்பது , வில் தன் தந்தையை ப்லயிங் டச்மேனில் அடிமையாக சந்திப்பது, கிராகன் என்ற கடல் மிருகத்தை எதிர் கொள்வது, இறுதியில் ஜாக் கிராகனால் டேவி ஜோன்சின் பெட்டகத்துக்குள் ஆடை அடைபடுவது என பல திருப்புமுனைகளை கொண்ட படமாக இது அமைந்தது. $225 மில்லியன் செலவில் எடுக்கப்பட்ட இப்படம் $1,066,179,725 வசூலை வாரிக்குவித்தது.\n\n"}
{"id": "86364", "url": "https://ta.wikipedia.org/wiki?curid=86364", "title": "முளைத்தல்", "text": "முளைத்தல்\n\nமுளைத்தல் என்பது தாவரங்கள், பூஞ்சைகள் முறையே அவற்றின் வித்துக்கள் (seed), வித்திகள் (spore) இலிருந்து வெளியேறி வளரத் தொடங்கும் செயலாகும். தாவரங்கள் விதையிலிருந்து முளைவிட்டு வளர ஆரம்பிக்கும்போது, அந்த இளம் தாவரமானது நாற்று அல்லது கன்று என அழைக்கப்படும். பூக்கும் தாவரம் (), வித்துமூடியிலி (gymnosperm) வகைத் தாவரங்களில் அவற்றின் விதையிலிருந்து முளைத்தல் செயல் முறைமூலம் புதிய தாவரமான நாற்று உருவாகும். ஆனாலும் பூஞ்சைகளில், அவற்றின் வித்திகளில் இருந்து காளான் இழை அல்லது பூஞ்சை இழை (Hyphae) வளர ஆரம்பிக்கும் செயலும் முளைத்தல் என்று அழைக்கப்படுகிறது. பொது வழக்கில், கரு ஒன்றிலிருந்து புதிதாக ஒரு தாவரம் வளர ஆரம்பிக்கும் நிலையை முளைத்தல் என்றும் கூறலாம். இவை தவிர தாவரங்களில் பாலியல் இனப்பெருக்க முறையில், கருக்கட்டலுக்காக ஆண் பாலணுவைக் கொண்ட மகரந்தத்திலிருந்து மகரந்தக்குழாய் தோன்றி, பெண் பாலணுவான முட்டையை நோக்கி நீண்டு செல்லும் செயல்முறையும் முளைத்தல் எனப்படுகின்றது.\n\n=வித்து முளைத்தல்=\nவித்துக்களில் ஆண், பெண் பாலணுக்கள் இணையும் கருக்கட்டல் செயல்முறையைத் தொடர்ந்து உருவாகும் முளையமும், உணவுச் சேமிப்புப் பகுதியான [வித்தகவிழையம்|[வித்தகவிழையமும்]], முளையப் பாதுகாப்பிற்காக, வித்தினை மூடியிருக்கும் வித்துறையும் காணப்படும்.\n\nமகரந்தச்சேர்க்கை சரியாக நிகழ்ந்திராமை, பூச்சி மற்றும் சில நோய்க்காரணிகளின் தாக்கம், பாதகமான சூழல் காரணிகள், நீண்ட காலத்திற்கு முளைத்தலுக்கான சாதகமான சூழ்நிலை கிடையாமை போன்ற பல்வேறு காரணங்களால், சில சமயம் விதைகள் முளையமின்றி மலட்டு விதைகளாக உருவாகி இருக்கலாம். அவ்வாறான மலட்டு விதைகள் நிலைத்து வாழும் தகுதியற்றைவையாக இருப்பதனால் என்றும் முளைப்பதில்லை. அநேகமான விதைகள் குறிப்பிட்ட காலத்திற்கு உறங்குநிலையில் இருந்து பின்னரே முளைக்கும் நிலைக்கு வரும். இந்த உறங்குநிலைக் காலத்தில் அவை ஒரு இடத்திலிருந்து, இன்னொரு இடத்திற்கு எடுத்துச் செல்லப்படலாம். அத்துடன் பாதகமான சூழ்நிலைகள் இருப்பின், அவற்றிலும் அவை நிலைத்து வாழும் தகுதி கொண்ட முளையம் பாதிப்படையாமல் இருக்க உதவும். பின்னர் சாதகமான சூழ்நிலைகள் இருக்கையில் முளைத்தல் நிகழும். \nவித்துக்களில் உள்ள முளையமானது முளைத்தல் செயல்முறை மூலம் இளம் தாவரமான நாற்றாக விருத்தியடையும். இதற்கு வித்தானது உயிருள்ள நிலையில் இருப்பதும், வித்து உறங்குநிலையில் இருந்திருப்பின் அதிலிருந்து மீண்டிருப்பதும், முளைத்தலுக்கான பொருத்தமான சூழல் காரணிகள் கிடைப்பதும் அவசியமாகும். வித்தானது உறங்கு நிலையிலிருப்பின், அந்த நிலை நீங்கினாலன்றி விதை முளைக்க முடியாது. முளைத்தலுக்கான சாதகமான நிலையில், ஒரு குறிப்பிட்ட காலத்தின் பின்னர் விதைகள் உறங்கு நிலையிலிருந்து மீளலாம். பல்வேறு முறைகளால் அவற்றின் உறங்குநிலையை செயற்கையாக போக்கி முளைத்தலைத் தூண்டவும் முடியும்.\n\nSection::::முளைத்தலைக் கட்டுப்படுத்தும் காரணிகள்.\nவிதை முளைத்தலானது, விதைக்குள்ளானதும், விதைக்கு வெளியானதுமான காரணிகளால் கட்டுப்படுத்தப்படும். அகக்காரணியில் முக்கியமானது வித்தின் உறங்குநிலையாகும். வெளிக்காரணிகளில் முக்கியமானவை வெப்பநிலை, நீர், ஆக்சிசன், அத்துடன் சிலசமயம் ஒளி அல்லது இருள் என்பவையாகும். வெவ்வேறு தாவரங்கள் வெவ்வேறு வகையில் கட்டுப்படுத்தப்படும். பொதுவாக இக்காரணிகளின் தாக்கம் தாவரங்களின் வகைக்கேற்பவும், அவற்றின் இயற்கையான வாழிடத்தின் தன்மை, அங்குள்ள காலநிலை மாற்றங்கள் என்பவற்றிற்கு ஏற்பவும் அமையும்.\nSection::::நீர்.\nபொதுவாக முதிர்ந்த விதைகள் உலர்ந்த நிலையிலேயே காணப்படும். எனவே அவை முளைத்தலுக்கு தயாராவதற்கு, அதற்கான [[வளர்சிதைமாற்றம்|வளர்சிதைமாற்ற செயற்பாடுகளை ஆரம்பிக்கத் தேவையான குறிப்பிட்டளவு நீரை உள்ளெடுக்கும். நீரை உள்ளெடுத்து அவை வீங்கும்போது வித்துறை உடைந்து, முளைத்தலுக்கு வழிவிடும். அத்துடன் விதையினுள் இருக்கும் சேமிக்கப்பட்ட உணவானது நீர்ப்பகுப்பு [[நொதியம்|நொதியங்களின்]] தாக்கத்தினால் முளைத்தலின்போது தேவையான ஆற்றலைக் கொடுக்கும் நிலைக்கு மாற்றமடையவும் நீர் தேவைப்படும்.\nSection::::ஆக்சிசன்.\nமுளைத்தலின்போது, அதற்கான ஆற்றலைப் பெற, விதையினுள் நிகழும் வளர்சிதைமாற்றத்திற்கு ஆக்சிசன் தேவைப்படும். வித்தானது வளர்ந்து இலைகளைத் தோற்றுவித்து, பின்னர் [[சூரியன்|சூரிய]] ஒளியிலிருந்து ஆற்றலைப் பெறும்வரை, அதற்குத் தேவையான ஆற்றல் [[உயிரணு ஆற்றல் பரிமாற்றம்]] மூலமாகவே வழங்க வேண்டியிருப்பதனால் ஆக்சிசன் முக்கியமாகும். [[வளிமண்டலம்|வளிமண்டலத்தில்]] இருக்கும் ஆக்சிசன், [[மண்|மண்ணில்]] உள்ள இடைவெளிகள் மூலம் விதைக்கு கிடைக்கும். மண்ணில் ஆழமாக விதை இருப்பின், அதற்குத் தேவையான ஆக்சிசன் கிடைக்காமல் முளைத்தல் பாதிக்கப்படும்.\nSection::::வெப்பநிலை.\nவிதையில் நிகழும் உயிரணு ஆற்றல் பரிமாற்றத்திற்கு சாதகமான வெப்பநிலை அவசியமாகும். வெவ்வேறு தாவரங்கள் வெவ்வேறு வெப்பநிலைகளில் முளைக்கும் திறனைக் கொண்டிருக்கின்றன. பொதுவான தாவரங்கள் 60-75 F (16-24 C) வெப்பநிலையில் முளைக்கும். ஆனால் சில குளிர்நிலையிலும், வேறு சில சூடும், குளிரும் மாறி மாறி இருக்கும்போதும் முளைக்கின்றன. சில விதைகளில் உறங்குநிலை அகல குளிர் வெப்பநிலை தேவைப்படுகின்றது.\nSection::::ஒளி / இருள்.\nபொதுவான விதைகளில் ஒளியோ, இருளோ முளைத்தலைப் பாதிப்பதில்லை ஆயினும், சில விதைகளில் உறங்குநிலை நீங்க, ஒளியோ, இருளோ அவசியமாகின்றது.\n\nSection::::வித்து உறங்குநிலை.\n[[வித்து உறங்குநிலை]] (Seed dormancy) என்பது வித்துக்கள் முளைத்தலை குறிப்பிட்ட காலத்திற்குத் தள்ளிப்போடுவதாகும். இதனால் தகுந்த சூழல் காரணிகள் கிடைக்கும்போது தமது முளைத்தலை ஆரம்பிப்பதற்காக வித்துக்கள் உறங்குநிலையில் இருக்கலாம். சிலசமயம் தகுந்த சூழல் இருப்பினும், முளைத்தலின் பின்னர் சந்ததிக்கு ஏற்படக்கூடிய பாதிப்புக்களைத் தவிர்ப்பதற்காக முளைக்காமல் உறங்கு நிலையில் இருந்து குறிப்பிட்ட காலத்தின் பின்னர் முளைக்கலாம். முளைத்தலுக்கான அத்தியாவசியமான தேவைகள் கிடைக்காதவிடத்தோ, மிகவும் கடுமையான குளிர் அல்லது கடுமையான சூடு போன்ற தீங்கு விளைவிக்கும் சூழ்நிலைகளிலோ வித்துக்கள் முளைக்காமல் இருத்தல் Seed hibernation எனப்படும்.\n\nவித்தானது உறங்கு நிலையிலிருப்பின், அந்த நிலை நீங்கினாலன்றி விதை முளைக்க முடியாது. முளைத்தலுக்கான சாதகமான நிலையில், ஒரு குறிப்பிட்ட காலத்தின் பின்னர் விதைகள் உறங்கு நிலையிலிருந்து மீளலாம். பல்வேறு முறைகளால் அவற்றின் உறங்குநிலையை செயற்கையாக போக்கி முளைத்தலைத் தூண்ட முடியும்.\n\nSection::::முளைத்தலின் வகைகள்.\nவெவ்வேறு வகைத் தாவரங்கள் வெவ்வேறு வழியான முளைத்தலைக் கொண்டிருக்கின்றன. இருவித்திலை, ஒருவித்திலைத் தாவரங்களில் வேறுபட்ட முளைத்தல் முறைகளை அவதானிக்கலாம். தாவரங்களின் [[வாழ்க்கை வட்டம் (உயிரியல்)|வாழ்க்கை வட்டத்தில்]] வித்தாக இருக்கும்போது ஒரு தேக்கநிலை ஏற்பட்டு, குறிப்பிட்ட காலத்தின் பின்னர், முளைத்தல் மூலம் அடுத்த நிலைக்குத் தொடரும்.\nSection::::இருவித்திலைத் தாவர முளைத்தல்.\nமுளையத்தில் இருக்கும் முளைவேர்ப் பகுதியே முதலில் விருத்தியடையும். இது நாற்றானது மண்ணில் வேரூன்றி நின்று, மண்ணிலிருந்து நீரை உறிஞ்ச உதவும். அதன் பின்னரே முளையத்திலிருந்து முளைத்தண்டு வெளியேறும். முளைத்தண்டில், இரு வித்திலைகளும் (cotyledens), வித்திலைக் கீழ்த்தண்டு (hypocotyl), வித்திலை மேல்தண்டு (epicotyl) என்பனவும் இருக்கும். இங்கே வேறுபட்ட விதைகளில் இரு வேறு வகையான முளைத்தலைக் காணலாம். \n1. தரைமேல் முளைத்தல்: வித்திலைக் கீழ்த்தண்டு தரைக்கு வெளியே நீண்டு ஒரு கொழுவி போன்ற அமைப்பில் வளைந்து, பின்னர் வித்திலைகளை மேல்நோக்கி இழுக்கும். வித்திலைகள் மண்ணின் மேற்பரப்பை வந்தடைந்ததும், வித்திலைக் கீழ்த்தண்டானது நிமிர்ந்து வித்திலைகளை மேல்நோக்கித் தள்ளும்.. அதிலிருந்து இளம் தண்டானது மேல்நோக்கி வளரும். எ.கா. [[அவரை]] இனங்கள், [[பப்பாளி]]\n2. தரைக்கீழ் முளைத்தல்: தரைக்குக் கீழாக முளைத்தல் நடைபெற்று, வித்திலை மேல்தண்டு முதலில் மண்ணிலிருந்து வெளியே வரும். வித்திலைகள் தரைக்குக் கீழேயே தங்கிவிடும். மேலே வந்த வித்திலை மேல்தண்டு வளர்ந்து நாற்றாகும். [[பட்டாணி]] இவ்வகையான முளைத்தலுக்கு ஒரு எடுத்துக் காட்டாகும்.\n\nSection::::ஒருவித்திலைத் தாவர முளைத்தல்.\nஇங்கே முளையத்தின் முளைவேரும், வித்திலைகளும் முறையே முளைவேர்க்கவசம் (Coleorhiza), முளைத்தண்டுக்கவசத்தால் (Coleoptile) மூடப்பட்ட நிலையிலிருக்கும். முளைவேர்க்கவசமே முதலில் விதையிலிருந்து வெளியே வரும் பகுதியாகும். பின்னர் அதிலிருந்து முளைவேர் வெளியேறி மண்ணில் வேரூன்றும். முளைத்தண்டுக்கவசம் அதன் பின்னர் விதையிலிருந்து வெளியேறி மேல்நோக்கி வளர்ந்து, தரை மேற்பரப்பை அடையும்போது வளர்ச்சியை நிறுத்தி விடும். பின்னர் வித்திலைகள் அங்கிருந்து வெளியேறி தரைக்கு மேலாக மேல்நோக்கி வளரும். \nSection::::முளைத்தல் வீதம்.\n[[வேளாண்மை]] மற்றும் [[தோட்டக்கலை]]யில் ஒரு இனம் (species) அல்லது வகைத் (variety) தாவரத்தின் \"முளைத்தல் வீதம்\" எனப்படுவது, குறிப்பிட்ட இன/வகைத் தாவரத்தின் ஒரு தொகுதி விதைகளில் எத்தனை [[சதவீதம்|சதவீத]] விதைகள், தகுந்த சூழ்நிலை இருக்கையில் முளைத்து புதிய தாவரமாக விருத்தியடைவதற்கான வாய்ப்பைக் கொண்டிருக்கின்றது என்பதைக் குறிக்கும். இதனைத் தெரிந்திருப்பதால், குறிப்பிட்ட ஒரு பரப்பளவில் விதைப்பிற்கு எவ்வளவு விதை தேவைப்படும், அல்லது குறிப்பிட்ட எண்னிக்கையிலான பயிர்த் தாவரத்தைப் பெற எவ்வளவு விதை தேவைப்படும் என்பதைக் கணிப்பிடல் இலகுவாகும்.\n\n=வித்தி முளைத்தல்=\n[[பூஞ்சை]]கள், [[அல்கா]]க்கள் போன்றவற்றில் ஓய்வு நிலையில் இருக்கும் வித்திகளில் இருந்து [[உயிரணு]]க்கள் வெளிப்பட்டு, வளர்வதும் முளைத்தல் செயல்முறையாகக் கொள்ளப்படுகின்றது.\n\n=மகரந்தம் முளைத்தல்=\n[[File:Pollentubes.jpg|150px|thumb|Lily தாவர மகரந்தமணிகள் முளைத்த நிலையில் [[இலத்திரன் நுண்நோக்கி]]யின் கீழான தோற்றம்]]\n[[மகரந்தச் சேர்க்கை]]யின் பின்னர், பெண் பாலணுவுடன், ஆண் பாலணுவை இணைப்பதற்காக, மகரந்த மணியானது ஒரு குழாயை உருவாக்கி, அதனூடாக பாலணுக்களைக் கடத்துவதும் முளைத்தல் எனப்படும். விதைகளைப் போலவே, ஒரு தாவரத்தில் இருந்து, இன்னொரு தாவரத்திற்கு இலகுவாகக் கடத்தப்படுவதற்காக, மகரந்த மணிகளும், [[நீர்|நீரை]] இழந்து உலர்நிலையில் காணப்படும். இதில் உறையாக பல உயிரணுக்கள் காணப்படும். பொதுவாக வித்துமூடியிலிகளில் 8 வரையிலான உயிரணுக்களும், பூக்கும் தாவரங்களில் 2-3 உயிரணுக்களும் காணப்படும். இவற்றில் ஒன்று குழாய் உயிரணு அல்லது குழாய்க் கலம் எனப்படும். இதுவே குழாயாக நீண்டு வளர்ந்து சென்று, அதன் கருவை, பெண் பாலணுவுடன் சேர்த்தும்.\n\nஅனேகமான தாவரங்களில், ஒரே தாவரத்தில் ஆண், பெண் என இருவகை அமைப்புக்களும் இருப்பதனால், தன்மகரந்தச் சேர்க்கை மூலம் ஏற்படக்கூடிய உள்ளினச் சேர்க்கையைத் தவிர்ப்பதற்காக, மகர்ந்தம் முளைத்தல் செயல்முறையின் மூலம் சில கட்டுப்பாடுகளைக் கொண்டிருக்கும். ஒரு தாவரத்தில் மகரந்தம் முளைத்தலானது சில மூலக்கூற்று சைகைகளைக் கொண்டிருக்கும். ஒரு தாவரத்தின் குறியில்/சூலக முடியில் விழும் மகரந்தம் அதே தாவரத்தினுடையதா என்பது இச்சைகை மூலம் அறியப்பட்டு, அதே தாவரத்தின் மகரந்தமாயின், மகரந்தக் குழாய் முளைத்தல் தடுக்கப்படும். இது \"தன் ஒவ்வாமை\" (Self-incompatibility) என அழைக்கப்படும்.\n\n=படங்கள்=\n=மேற்கோள்கள்=\n[[பகுப்பு:வித்து]]\n[[பகுப்பு:உடலியங்கியல்]]"}
{"id": "86368", "url": "https://ta.wikipedia.org/wiki?curid=86368", "title": "மூன்சுபெல்", "text": "மூன்சுபெல்\n\nமூன்சுபெல் (\"Moonspell\", மூன்ஸ்பெல்) ஒரு போர்த்துகீசிய டூம் மெட்டல் இசைக்குழு. இது 1992ஆம் ஆண்டில் துவங்கப்பெற்றது.\n\nSection::::மூன்சுபெல் வெளியீடுகள்.\nசுடூடியோ வெளியீடுகள்\n\n"}
{"id": "86371", "url": "https://ta.wikipedia.org/wiki?curid=86371", "title": "டெசுட்டமேன்ட்டு", "text": "டெசுட்டமேன்ட்டு\n\nடெசுட்டமேன்ட்டு (\"Testament\", டெஸ்ட்டமெண்ட்) என்பது 1983 ஆம் ஆண்டில் ஆரம்பிக்கப்பட்ட ஓர் அமெரிக்க திராசு மெட்டல் இசைக்குழு.\n\nSection::::டெசுட்டமேன்ட்டு வெளியீடுகள்.\nசுடூடியோ வெளியீடுகள்\n\n"}
{"id": "86374", "url": "https://ta.wikipedia.org/wiki?curid=86374", "title": "அத்துரோசித்தி", "text": "அத்துரோசித்தி\n\nஅத்துரோசித்தி (\"Atrocity\") என்பது ஒரு செருமானிய மெட்டல் இசைக்குழு ஆகும்.\n\nSection::::அத்துரோசித்தி வெளியீடுகள்.\nசுடூடியோ வெளியீடுகள்\n\n"}
{"id": "86377", "url": "https://ta.wikipedia.org/wiki?curid=86377", "title": "லக்கூனா காயில்", "text": "லக்கூனா காயில்\n\nலக்கூனா காயில் (\"Lacuna Coil\") என்பது ஒரு இத்தாலிய மெட்டல் இசைக்குழு. இது 1994ஆம் ஆண்டில் துவங்கியது.. முன்னர் இக்குழு சிலீப் ஆஃவ் ரைட் (Sleep of Right) என்றும் எத்ரியல் (Ethereal) என்னும் குழுக்களாக அறியப்பட்டு இருந்தன. இக்குழு கற்பனைக்கலையிலும் இசை வகையிலும் கோத்திக் (Gothic) என்னும் வகையைச் சேர்ந்தது. இவர்களின் இசை நடுத்தர விறுவிறுப்போடும் எடுப்பான கிட்டார் ஒலியோடும், ஆண்-பெண் குரல் வேறுபாடோடு சேர்ந்திசைக்கும் தன்மையோடு இனிய மெட்டுகள் அமைந்து இருப்பது சிறப்பு. இக்குழுவின் அண்மைக்கால இசைப்படைப்புகள் இன்னும் கீழதிர்வெண் சுரங்கள் கொண்டு தாழ்சுர ஒலிகள் (bass line) தூக்கலாகத் தெரியும் வகையில் கிட்டார் ஒலியுடன் பிணணந்து அமைந்துள்ளன.\n. இக்குழுவின் 2006 ஆம் ஆண்டு வெளியீடாகிய \"கர்மாக்கோடு\" (Karmacode) பில்போர்டு 200 தர வசையில் 28 ஆக உயர்ந்து நின்றது. மிக அண்மைய \"சாலோ லைஃவ்\" (Shallow Life), பில்போர்டில் 16 ஆவதாகத் தொடங்கியது. இக்கோவை (album), இக்குழு கோத்திக் மெட்டல் வகையில் இருந்து நேரடியாக மாற்று மெட்டல் (alternative metal) வகை இசை வடிவிற்கு மாறுவதைக் காட்டுகின்றது]].. ஆகத்து 2010 வரையிலும், லக்கூனா காயில் இசைவட்டுகள் 2 மில்லியன் விற்பனையாகியுளன.\n"}
{"id": "86386", "url": "https://ta.wikipedia.org/wiki?curid=86386", "title": "ஏமி லீ", "text": "ஏமி லீ\n\nஏமி லீ (\"Amy Lee\") என்பவர் இவனசென்சு இசைக்குழுவின் முன்னணிப் பாடகி ஆவார். இவர் 1981 ஆம் ஆண்டு திசம்பர் திங்கள் 13 ஆம் திகதி பிறந்தார். இவர் ஒரு பாடலாசிரியரும் பியானோ கலைஞரும் ஆவார். இவர் இவனசென்சு இசைக்குழுவை நிறுவியவரும் ஆவார். லீ பன்னாட்டு கால்-கை வலிப்பு விழிப்புணர்வு நிறுவன \"நிழலுக்கு வெளியே\" (\"Out of the Shadows\") பிரிவின் அமெரிக்க தலைமை அதிகாரியும் ஆவார்.\n"}
{"id": "86387", "url": "https://ta.wikipedia.org/wiki?curid=86387", "title": "மான்தா ஒபுயிசு", "text": "மான்தா ஒபுயிசு\n\nமான்தா ஒபுயிசு (\"Manda Ophuis\", பி. நவம்பர் 27, 1980) என்பவர் ஒரு தச்சு சிம்போனிக்கு கோதிக்கு மெட்டல் இசைக்குழுவான நேமிசியாவின் முன்னணி பாடகி ஆவார்.\n\n"}
{"id": "86390", "url": "https://ta.wikipedia.org/wiki?curid=86390", "title": "பன்னாட்டு நீதித்துறை வல்லுநர்கள் ஆணையம்", "text": "பன்னாட்டு நீதித்துறை வல்லுநர்கள் ஆணையம்\n\nபன்னாட்டு நீதித்துறை வல்லுநர்கள் ஆணையம் (\"International Commission of Jurists\", ICJ) என்பது ஓர் அரசு சாரா பன்னாட்டு மனித உரிமைகள் அமைப்பு ஆகும். இவ்வாணையத்தில் முன்னாள் ஐக்கிய நாடுகள் மனித உரிமைகள் ஆணையரும், அயர்லாந்தின் அதிபருமான மேரி ராபின்சன், மற்றும் ஆஸ்திரேலியா, கனடா, தென்னாப்பிரிக்கா உட்படப் பல நாடுகளைச் சேர்ந்த 60 நீதித்துறை வல்லுநர்கள் (நீதிபதிகள், வழக்கறிஞர்கள்) அங்கத்தவர்களாக உள்ளனர்.\n\nசுவிட்சர்லாந்து, ஜெனீவாவில் உள்ள பன்னாட்டு செயலகத்தின் ஆதரவில் இயங்கும் இந்த ஆணையத்தில் பல நாடுகளிலும் இருந்து பல்வேறு சட்ட மரபுசார் நிபுணர்கள் பணியாற்றுகின்றனர். மனித உரிமைகள், மற்றும் சட்ட விதிகளைப் பேணிப் பாதுகாக்க, மேம்படுத்த சட்ட வல்லுனர்களின் பங்கை திரப்படுத்துவதற்கான சட்டவாக்கங்களை இவ்வாணையம் நெறிப்படுத்துகிறது. இதைத்தவிர, இவ்வாணையத்தின் கிளைகள் தேசிய மட்டத்தில் 70 இற்கும் மேற்பட்ட நாடுகளில் இயங்குகின்றன. இவ்வாணையத்திற்கான உறுப்பினர்கள் உலகின் பல்வேறு நாடுகளிலும் இருந்தான வழக்கறிஞர்கள், நீதிபதிகள், சட்டக் கல்விமான்கள், மற்றும் சட்ட மாணவர்கள் போன்றோர் உறுப்பினர்களாகத் தெரிவு செய்யப்படுகின்றனர்.\n\n"}
{"id": "86395", "url": "https://ta.wikipedia.org/wiki?curid=86395", "title": "தமிழ்க் கலைக்களஞ்சியங்கள்", "text": "தமிழ்க் கலைக்களஞ்சியங்கள்\n\nதமிழ்க் கலைக்களஞ்சியங்கள் எனப்படுபவை தமிழ் மொழியில் அமைந்த கலைக்களஞ்சியங்கள் ஆகும். 20 ம் நூற்றாண்டில்யே தமிழில் கலைக்களஞ்சியங்கள் தோன்றின. \nபல் துறைத் தகவல்களைத் தொகுக்கும் பொதுக் கலைக்களஞ்சியங்களும், துறை சார் கலைக்களஞ்சியங்களும் தமிழில் உண்டு. தற்போது இணையத்திலும் தமிழ் கலைக்களஞ்சியங்கள் உள்ளன.\n\nSection::::வரலாறு.\nதமிழ் மொழி நீண்ட எழுதப்பட்ட இலக்கண, இலக்கிய மரபைக் கொண்டது. தொல்காப்பியம், திருக்குறள், திருமந்திரம் போன்ற தமிழ் ஆக்கங்கள் பல வகைச் செய்திகளைக் கூறுகின்றன. ஆனால் அவற்றின் முதன்மை உள்ளடக்கமாக ஒரு குறிப்பிட்ட துறையே (இலக்கணம், அறம், சைவ சித்தாந்தம்) உள்ளது. தமிழ்ச் சமூகம் நுட்ப வளர்ச்சியில் முதன்மைப் பெற்று இருந்த காலங்கள் உள்ளன, ஆனால் அந்த நுட்பங்கள் தமிழில் எழுதிப் பகிரப்படவில்லை. தமிழ் மொழி மரபில் இது ஒரு பெரும் குறைபாடு ஆகும். இதனால் பல வகைச் செய்திகளைக், குறிப்பாக அறிவியல், தொழில்நுட்பம், சமூகம் தொடர்பான தகவல்களைத் தொகுத்து தரும் கலைக்களஞ்சியங்கள் தமிழ் மொழியில் 20 ம் நூற்றாண்டு வரை தோன்றவில்லை.\n\nSection::::அபிதானகோசம், அபிதான சிந்தாமணி.\nதமிழில் முதலில் தோன்றிய கலைக்களஞ்சியங்கள் இலக்கிய கலைக்களஞ்சியங்ளே ஆகும். அபிதானகோசம் மானிப்பாய் ஆ. முத்துத்தம்பிப்பிள்ளை அவர்களால் தொகுக்கப்பட்டு, யாழ்ப்பாணம் நாவலர் அச்சுக்கூடத்தில் பதிப்பிக்கப்படடு 1902 ம் ஆண்டு வெளியிடப்பட்டது. அபிதானகோசத்திலும் விரிவாகவும் விடயப் பரப்பிலே ஆழமாகவும் அமைந்து வெளிவந்தது அபிதான சிந்தாமணி ஆகும். இது மதுரைத் தமிழ்ச்சங்க வெளியீடாக 1910 ஆம் ஆண்டு வெளிவந்தது. அபிதான சிந்தாமணி ஆ. சிங்காரவேலு முதலியாரின் கடின உழைப்பின் ஆக்கம் ஆகும்.\n\nSection::::தமிழ்க் கலைக்களஞ்சியம்.\nதமிழின் முதல் விரிவான பல் துறைத் கலைக்களஞ்சியம் தமிழ்க் கலைக்களஞ்சியம் ஆகும். தி. சு. அவினாசிலிங்கம் செட்டியார் தலைமையில் தமிழ் வளர்ச்சிக் கழகம் 1947 ஆம் ஆண்டு தமிழ்க் கலைக்களஞ்சியம் ஆக்கும் பணிகளை ஆரம்பித்தது. பெரியசாமி தூரன் நெறிப்படுத்தி பல நூறு அறிஞர்கள், பேராசிரியர்கள், பதிப்பாசிரியர்களின் கூட்டுழைப்பாக 10 தொகுதிகளாக 1954 - 1968 காலப் பகுதியில் தமிழ்க் கலைக்களஞ்சியம் வெளிவந்தது.\n\nSection::::அறிவியல், வாழ்வியல் கலைக்களஞ்சியங்கள்.\n1980 களில் தமிழில் துறைசார் கலைக்களஞ்சியங்கள் வெளிவரலாயின. இவற்றுள் தஞ்சாவூர் தமிழ்ப் பல்கலைக்கழகத்தால் அறிவியல், பொறியியல் துறைகளுக்கென வெளியிடப்பட்ட அறிவியல் களஞ்சியமும், மானுடவியல், சமூக அறிவியல் துறைகளுக்கு என வெளியிடப்பட்ட வாழ்வியற் களஞ்சியமும் முக்கிய படைப்புகள் ஆகும்.\n\nSection::::இணையக் கலைக்களஞ்சியங்கள்.\n1990 களின் பிற்பகுதி, 2000 களில் இணையத்தில் தமிழில் பல்வகைத் தகவல்களைத் தொகுக்கும் முயற்சிகள் நடைபெற்றன. இவற்றுள் இன்தாம், தமிழ்க் களஞ்சியம் ஆகியன குறிப்பிடத்தக்கன. இணையம் ஊடாக பயனர்கள் தொகுக்கும் விக்கிப்பீடியா பன்மொழிக் கலைக்களஞ்சியத் திட்டத்தின் தமிழ்ப் பிரிவான தமிழ் விக்கிப்பீடியா 2003 ஆம் ஆண்டு தொடங்கப்பட்டது.\n\nSection::::சமூக தாக்கம்.\nமுதன்மைக் கலைக்களஞ்சியங்கள் பாரிய சமூக, மொழியியல் தாக்கைதை ஏற்படுத்த வல்லன. சுதந்திர இந்தியாவில் தமிழ்க் கலைக்களஞ்சியத்தின் ஆக்கம் தமிழையும், தமிழ்ச் சமூகத்தையும் நவீனப்படுத்தியதில் ஒரு முக்கிய பங்காற்றியது. எனினும் தமிழ்க் கலைக்களஞ்சியத்தின் வீச்சு தொடர்ச்சியாக பேணப்படவில்லை. தமிழ்நாட்டில் ஆங்கில மொழிக் கல்வி மேலோங்கிய பின்னர் தமிழ்க் கலைக்களஞ்சியங்களின் பயன்பாடு அருகியது, அவற்றை தொடர்ச்சியாக இற்றைப்படுத்த வேண்டிய தேவையும் குறைந்தது. இன்றும் தமிழ் வழிக் கல்வி மாணவர்களுக்கு தமிழ்க் கலைக்களஞ்சியங்கள் அவசியமான ஒரு தகவல் மூலமாக உள்ளன.\n\nதமிழ்க் கலைக்களஞ்சியங்களே தமிழில் பல்துறைத் தகவல்களைப் எழுதுவதற்கு அடித்தளம் இட்டன. தமிழ்க் கலைக்களஞ்சிய ஆக்கத்தின் போது புதிய கலைக்சொற்கள், நடைகள் அறிமுகப்படுத்தப்பட்டன. இவ்வாறு அறிவியல் தமிழை தமிழ்க் கலைக்களஞ்சியங்கள் வளர்த்தன.\n\nSection::::சிக்கல்கள்.\nதமிழ்க் கலைக்களஞ்சியம் ஒன்றைத் தொகுப்பதும், அதை மக்களிடம் எடுத்துச் செல்வதும் பல சிக்கல்களைக் கொண்ட ஒரு பணியாகும். தொடக்கத்தில் பல துறைகளில் தமிழில் நூல்கள், ஆக்கங்கள், கலைச்சொற்கள் அரிதாக இருந்தன. எனவே தமிழ் கலைக்களஞ்சிய ஆக்கர்களுக்கு ஆராய்ச்சிப் பின்புலம் மட்டுப்படுத்தப்பட்டதாக இருந்தது. இவர்கள் பெரும்பாலும் ஆங்கில, உருசிய அல்லது பிற மொழி உசாத்துணைகளை பயன்படுத்த வேண்டி இருந்தது.\n\nதமிழ்க் கலைக்களஞ்சியங்களைப் பெற்றுப் பயன்படுத்த பல தடைகள் இருந்தன. எல்லா நிலைப் பாடசாலைகளிலும் இவை கிடைக்கவில்லை. அச்சுத் தமிழ்க் கலைக்களஞ்சியங்களின் விலை கனதியாக இருந்ததால் பெரும்பாலானவர்களால் அவற்றைப் பெற்றுக் கொள்ள முடிவதில்லை.\n\nதமிழில் கலைக்களஞ்சியங்கள் தொடர்ச்சியாக இற்றைப்படுத்தப்படுவது இல்லை.\n\n"}
{"id": "86396", "url": "https://ta.wikipedia.org/wiki?curid=86396", "title": "தமிழ்க் கலைக்களஞ்சியம்", "text": "தமிழ்க் கலைக்களஞ்சியம்\n\n"}
{"id": "86398", "url": "https://ta.wikipedia.org/wiki?curid=86398", "title": "குளோரியா ஸ்டுவர்ட்", "text": "குளோரியா ஸ்டுவர்ட்\n\nகுளோரியா பிரான்செசு ஸ்டுவர்ட் (\"Gloria Frances Stuart\", சூலை 4, 1910 – செப்டம்பர் 26, 2010) அமெரிக்க நடிகை ஆவார். 1932 ஆம் ஆண்டில் இருந்து ஹாலிவுட் திரைப்படங்களில் நடித்துப் புகழ் பெற்ற இவர் மேடை நாடகங்கள், தொலைக்காட்சி நாடகங்களிலும் தோன்றி நடித்தவர். இவர் \"தி இன்விசிபிள் மான்\" (1933), \"ஹியர் கம்ஸ் த நேவி\" (1934) போன்ற திரைப்படங்களில் நடித்தமைக்காகப் பெரிதும் பாராட்டப்பட்டவர்.\n\n1930களில் ஹாலிவுடின் முக்கிய நடிகையாக தோன்றி நடிக்க ஆரம்பித்தார். 1932 முதல் 1939 வரை 42 படங்களில் இவர் நடித்திருந்தார். 1946 ஆம் ஆண்டில் இவர் அதிகாரபூர்வமாக இளைப்பாறினார். பின்னர் இவர் 1997 ஆம் ஆண்டில் வெளியிடப்பட்ட ஜேம்ஸ் கேமரனின் \"டைட்டானிக்\" திரைப்படத்தில் பேரழிவில் இருந்து தப்பிய ஓல்ட் ரோஸ் என்ற பாத்திரத்திலும், நிகழ்ச்சியுரையாளராகவும் நடித்திருந்தார். இத்திரைப்படத்தில் நடித்தமைக்காக இவரது 87வது வயதில் ஆஸ்கார் விருதுக்கு பரிந்துரைக்கப்பட்டார். ஆஸ்கார் விருதுக்காகப் பரிந்துரைக்கப்பட்ட வயதில் கூடியவர் இவரே ஆவார்.\n\n2000 ஆம் ஆண்டில் பீப்பில்ஸ் மகசீன் என்ற இதழ் இவரை உலகின் 50 அழகான நபர்களில் ஒருவராகத் தேர்ந்தெடுத்திருந்தது.\n\nSection::::மறைவு.\nகுளோரியா ஸ்டுவர்ட் 2010, செப்டம்பர் 26 ஞாயிற்றுக்கிழமை தனது வீட்டில் 100வது அகவையில் காலமானார். குளோரியா இறப்பதற்கு முன் ஐந்து ஆண்டுகளாக நுரையீரல் புற்றுநோயினால் பாதிக்கப்பட்டிருந்தார்.\n\n"}
{"id": "86401", "url": "https://ta.wikipedia.org/wiki?curid=86401", "title": "மருத்துவக் களஞ்சியம்", "text": "மருத்துவக் களஞ்சியம்\n\nமருத்துவக் களஞ்சியம் என்பது தமிழ் வளர்ச்சிக் கழகம் வெளியிட்ட ஆங்கில மருத்துவம் (அலோபதி) தொடர்பான ஒரு கலைக்களஞ்சியத் தொகுதியாகும். இதன் முதல் தொகுதி 1994 இலும் 12 ஆவது தொகுதி 2003 இலும் வெளியாகியுள்ளன. இக்கலைக்களஞ்சியத்தின் கலைச்சொல் அடைவு 2006 இல் வெளியானது.\n\n\n"}
{"id": "86410", "url": "https://ta.wikipedia.org/wiki?curid=86410", "title": "இடையன் சேந்தன் கொற்றனார்", "text": "இடையன் சேந்தன் கொற்றனார்\n\nஇடையன் சேந்தன் கொற்றனார் சங்ககாலப் புலவர்களில் ஒருவர். இவரது பாடல் ஒன்றே ஒன்று அகநானூறு 375ஆம் பாடலாக (பாலைத் திணை) இடம் பெற்றுள்ளது. ஆடுமாடு மேய்க்கும் முல்லைநில மக்களை ஆயர் என்றும் இடையர் என்றும் கூறுவர். இந்தப் புலவர் முல்லை நிலத்தவர் என்பதை அவரது பெயரால் அறியலாம். \nகொற்றனார் என்பது புலவரின் பெயர். இவரது தந்தையின் பெயர் சேந்தன். சேந்தங் கொற்றனார் என்னும் தொடர் சேந்தன் மகன் கொற்றனார் என்னும் பொருளைத் தரும். \nஇந்தச் சேந்தன் காவிரிக்கரை ஆர்க்காட்டை ஆண்ட அழிசி என்பவனின் மகன். புள்ளிப்பள்ளம் போட்ட வேலைக்கொண்டு இந்தச் சேந்தன் பகைவர் பலரை வென்றவன்.\nSection::::பாடல் தரும் செய்தி.\nஅவன் பிரிந்து சென்றான். அவள் உள்ளமும் உடலும் சோர்ந்து வேறுபட்டாள். தோழி தேற்றினாள். அவள் தேறுதல் பெறாமல் தோழியிடம் சொல்வதாக இந்தப் பாடல் அமைந்துள்ளது.\n\nவழியில் செல்வோரின் கையில் எந்தப் பொருளும் இல்லை என்றாலும், கல்லா இளையர் தம் அம்பு தொடுக்கும் வில்லாண்மையை அறிந்துகொள்ளும் பொருட்டு அவர்கள்மீது அம்பை எய்து கொன்று எருவை என்னும் பெருங்கழுகளுக்கு உணவாக ஊட்டுவர். அந்த வழியில் அவர் செல்கிறாரே என்று கவலைப்படுகிறேன்.\nSection::::வரலாறு.\nபாழி செம்பாலானது போன்ற கோட்டையை உடையது. ஒருமுறை அந்தக் கோட்டையைச் சோழ அரசன் இளம்பெருஞ்சென்னி அழித்தபொழுது அந்தப் போரில் யானைகளின் தந்தங்கள் சிவந்தாற்போல் தலைவர் செல்லும் காட்டுவழியும் பிணந்தின்னிக்கழுகுகள் அமரும் மரக்கிளைகளும் குருதியால் சிவந்திருக்கும்; வழிச்செல்வோர்க்கு அச்சமேற்படுத்தும் என்று தலைவை சொல்வதாகப் பாடியுள்ளார்.\n"}
{"id": "86430", "url": "https://ta.wikipedia.org/wiki?curid=86430", "title": "நாசிக்", "text": "நாசிக்\n\nநாசிக் (\"Nashik\") இந்தியாவின் மகாராட்டிர மாநிலத்தில் உள்ள ஒரு நகரமாகும். மகாராஷ்டிர மாநிலத்தின் வடகிழக்குப் பகுதியில் இது அமைந்துள்ளது. இது மும்பையில் இருந்து 180 கி.மீ. தொலைவிலும் புனேயில் இருந்து 202 கி.மீ. தொலைவிலும் அமைந்துள்ளது. இது நாசிக் மாவட்டத்தின் தலைநகரமாக விளங்குகிறது. இது மிகவும் இனிமையான பருவநிலைக்கு பெயர்பெற்றது. இந்திய அரசின் வங்கித்தாள் அச்சகம் இங்கு உள்ளது. இந்த நகரம் விதையில்லா திராட்சைக்கு பெயர் பெற்றது.\n\nஇராமாயண காலத்தில் இந்நகரத்தின் பெயர் பஞ்சவடியாக இருந்தது.\n\nSection::::பண்பாடு.\nஇங்கு துர்கா பூஜையை சிறப்பாக கொண்டாடுகின்றனர்.\n"}
{"id": "86432", "url": "https://ta.wikipedia.org/wiki?curid=86432", "title": "விண்வெளிப் பந்தயம்", "text": "விண்வெளிப் பந்தயம்\n\nவிண்வெளிப் பந்தயம் (Space Race) என்பது அமெரிக்காவிற்கும் சோவியத் ஒன்றியத்திற்கும் ஏற்பட்ட ஒரு போட்டியினை குறிக்கின்றது. பனிப்போர் நிலவிய காலத்தில் இவ்விரு நாடுகளும் விண்வெளியில் தங்களது மேலாதிக்கத்தினை நிலைநாட்ட செய்த நடவடிக்கைகள் உலக அறிவியல் வரலாற்றில் ஒரு முக்கியமான காலகட்டமாகும். இதன் முக்கியமான ஒரு மைல் கல்லாக சோவியத் ஒன்றியம் முதல் முதலாக ஒரு செயற்கைக் கோளினை விண்ணிற்கு அனுப்பியது, இன்னொரு மைல் கல்லாக அமெரிக்கா நிலவுக்கு ஒரு மனிதனை அனுப்பி சாதனை படைத்தது. இந்த பந்தயம் 1975இல் அப்பல்லோ-சோயூஸ் கூட்டுமுயற்சியுடன் முடிவுக்கு வந்தது.\n"}
{"id": "86435", "url": "https://ta.wikipedia.org/wiki?curid=86435", "title": "சேந்தன் (சங்ககாலம்)", "text": "சேந்தன் (சங்ககாலம்)\n\nசேந்தன் என்வன் காவிரி பாயும் பகுதியிலிருந்த ஆர்க்காடு என்னும் ஊரில் இருந்துகொண்டு ஆண்டுவந்த அழிசி என்வனின் மகன் \\ குறுந்தொகை 258, நற்றிணை 190.\nஇந்தச் சேந்தன் தன்னிடமிருந்த புள்ளிப் பள்ளம் போட்ட வேலைக்கொண்டு பகைவர் பலரை வென்றவன். \nசேந்தன் திவாகரம் என்றும் திவாகர நிகண்டு என்றும் கூறப்படும் நிகண்டு நூலைத் திவாகர முனிவர் இயற்ற உதவிய சேந்தன் பிற்காலத்தவன்.\n"}
{"id": "86440", "url": "https://ta.wikipedia.org/wiki?curid=86440", "title": "ஆர்க்காடு", "text": "ஆர்க்காடு\n\nகாவிரிக்கரை ஆர்க்காட்டை ஆண்ட அரசன் அழிசி. அவன் மகன் சேந்தன். இருவரும் அரசர்கள். \n\nயானைப்படை கொண்ட பசும்பூண் சோழர் என்னும் சோழர் கால்வழி ஆர்க்காட்டில் இருந்துகொண்டு ஆட்சிபுரிந்துவந்தது. இந்த ஆர்க்காட்டில் தேரோடும் தெருவில் கள்ளுப்பானையில் ஈ மொய்ப்பது போல மக்கள் கூடி ஆரவாரம் செய்வார்களாம். அந்த ஆரவாரம் போலத் தலைவன்-தலைவி கள்ளக் காதலைப்பற்றி ஊர்மக்கள் கௌவைமொழி பேசிக்கொண்டார்ளாம். \n\nஇடையன் சேந்தன் கொற்றனார் என்பவர் புலவர். இவர் இடையர்.\n\nஒல்லையூர் தந்த பூதப்பாண்டியன் அவைக்களத்தில் இருந்த ஐவருள் ஒருவன் ஆதன் அழிசி. \n\nஆதன், அழிசி, சேந்தன், கொற்றனார் என்னும் பெயர்கள் ஒரு கால்வழிப் பரம்பரையைக் காட்டுவது போல அமைந்திருந்தாலும், அவர்கள் இன்னின்னார் என்று இந்த விளக்கங்களை எண்ணிப்பார்த்தால் தெளிவாகப் புரிந்துகொள்ளமுடியும்.\n\nஇது வடார்க்காடு மாவட்டத்திலுள்ள ஆர்க்காடு அன்று. \n"}
{"id": "86441", "url": "https://ta.wikipedia.org/wiki?curid=86441", "title": "ஐந்து எஸ்", "text": "ஐந்து எஸ்\n\nஐந்து எஸ் (\"5S\") என்பது பணித்தள அல்லது பணியிட அமைப்பு முறையைக் குறிப்பதாகும். இது ஜப்பானியர்களால் உருவாக்கப்பட்டு, பயன்படுத்தப்பட்டு வரும் ஒரு வழிமுறையாகும். ஜப்பானியப் பொருள்கள், தரவரிசையில் முதல் இடத்தில் இருப்பதற்கான முக்கியமான காரணங்களில் இதுவும் ஒன்று.\n\nSection::::பெயர்க் காரணம்.\nஐந்து எஸ் பின்வரும் ஐந்து ஜப்பானிய சொற்களின் முதல் எழுத்தை ஆங்கிலத்தில் எழுதி இணைத்த ஒரு குறுஞ்சொல்.\nஇவை ஐந்தும் பணித்தளத்தில் பொருட்களைத் திரட்டும், ஒழுங்குப்படுத்தும் வழிமுறையினைக் குறிப்பதாகும்.\n\nSection::::செய்றி.\nஇது பொருட்களைப் பிரித்தெடுத்து அவற்றுள் தேவையானவற்றைத் திரட்டி தேவையற்றவற்றை அப்புறப்படுத்தும் செயலைக் குறிக்கும் சொல்.\n\nSection::::செய்டன்.\nஇது பொருட்களுக்குரிய இடத்தையும், இடத்துக்குரிய பொருட்களையும் தேர்ந்தெடுத்து, பெயர்க்குறியிட்டு பராமரிக்கும் செயலைக் குறிப்பதாகும். இச்செயல் ஒவ்வொரு பணியையும் எளிமைப்படுத்துவதைக் குறிகோளாகக் கொண்டுள்ளது.\n\nSection::::செய்சோ.\nஇது பொருட்களையும், பணித்தளத்தையும் சுத்தமாகவும், ஒழுங்காகவும் வைத்துக்கொள்வதை குறிக்கும் சொல். பணித்தொடக்கத்திலும், பணிமுடிவிலும் பொருட்களையும், பணித்தளத்தையும் சுத்தமாகவும் ஒழுங்காகவும் வைத்துக்கொள்வதை வழக்கபடுத்திக் கொள்வதை வற்புறுத்தும் சொல்லாகவும் இது அமைகிறது. \nஅசுத்தமான பொருட்களை சுத்தம் செய்யும் போது பொருட்களின் தரக்குறைபாடுகள் இருக்குமே எனில் அவற்றை வெளிப்படுத்தவும், குறை நீக்கவும் முடிகிறது, இதனால் வாடிக்கையாளர்களுக்கு தரமான பொருட்கள் மட்டுமே சென்றடைகிறது.\n\nSection::::செய்கெட்சு.\nஇது முன் சொல்லப்பட்ட மூன்று செயல்களை வரையறுக்கப்பட்ட வழிமுறையில் செய்வதைக் குறிக்கும் சொல். இந்த வரையறைகள் பொறுப்புகள், பொறுப்பாளர்கள், செய்முறைகள், செய்கருவிகள் இவையனைத்தையும் உள்ளடக்கியதாக அமையவேண்டும்.\n\nSection::::ஷிட்சுகே.\nஇது முன் சொல்லப்பட்ட நான்கு செயல்களையும் தொடர்ச்சியாகவும் தொய்வில்லாமலும் தன்னொழுக்கத்துடனும் செய்வதைக் குறிப்பதாகும்.\n\n"}
{"id": "86443", "url": "https://ta.wikipedia.org/wiki?curid=86443", "title": "அனபாந்தம்", "text": "அனபாந்தம்\n\nஅனபாந்தம் (\"Anabantha\") ஒரு கோதிக்கு மெட்டல் இசைக்குழு ஆகும். இது 1997ஆம் ஆண்டில் மெக்சிகோ நகரத்தில் துவங்கப்பெற்றது. இதன் தற்போதைய உறுப்பினர்கள்: துவான் மேரி, மார்தீன் மற்றும் விலாது லாந்தேரோசு ஆவர்.\n"}
{"id": "86445", "url": "https://ta.wikipedia.org/wiki?curid=86445", "title": "துவான் மேரி", "text": "துவான் மேரி\n\nதுவான் மேரி என்பவர் மெக்சிகோ நகரத்தில் துவங்கப்பட்ட அனபாந்தம் என்னும் கோதிக்கு மெட்டல் இசைக்குழுவின் முன்னணி பாடகர் ஆவார். இவர் 1997ஆம் ஆண்டில் அந்த இசைக்குழு துவங்கப்பெற்றதில் இருந்து இன்றுவரை அதில் பாடல்களை பாடி வருகிறார். இந்த இசைக்குழுவுடன் இவருடைய முதல் பதிவு செய்யப்பட்ட வெளியீடு 2005ஆம் ஆண்டில் வெளியிடப்பட்ட \"விதௌட் சேயிங் குட்பை\" ஆகும். \n"}
{"id": "86447", "url": "https://ta.wikipedia.org/wiki?curid=86447", "title": "விலாது லாந்தேரோசு", "text": "விலாது லாந்தேரோசு\n\nவிலாது லாந்தேரோசு என்பவர் ஒரு கீபோர்டு கலைஞர் ஆவார். இவர் அனபாந்தம் இசைக்குழுவிற்கு வாசித்து வருகிறார். இவர் அந்த இசைக்குழுவின் ஆரம்பத்தில் இருந்து இன்றுவரை அதின் பாடல்களுக்கு இசைத்து வருகிறார்.\n"}
{"id": "86454", "url": "https://ta.wikipedia.org/wiki?curid=86454", "title": "கிரவ கிதார்", "text": "கிரவ கிதார்\n\nகிரவ கிதார் (ஆங்கிலம்: \"Bass Guitar\"; இலத்தீன்: \"Cithara gravis\"; எசுப்பானியம்: \"Bajo eléctrico\") என்பது ஒரு வகையான கிதார் ஆகும். இது நான்கு கனமான தந்திகளை மட்டுமே கொண்டது. இது பொதுவாக விரல்களாலேயே வாசிக்கப்படுகிறது.\n"}
{"id": "86457", "url": "https://ta.wikipedia.org/wiki?curid=86457", "title": "அங்குதோரியம்", "text": "அங்குதோரியம்\n\nஅங்குதோரியம் என்பது ஒரு சிம்போனிக்கு மெட்டல் இசைக்குழு ஆகும். இது 2001ஆம் ஆண்டில் துவங்கப்பெற்றது. இதன் உறுப்பினர்கள்:சாராள் இசபெல் தேவா, கிரிசு ரேன், தாமி ரேன், தேவு பிபுசு மற்றும் யோவான் என்ரிக்சன்.\n"}
{"id": "86460", "url": "https://ta.wikipedia.org/wiki?curid=86460", "title": "சாராள் இசபெல் தேவா", "text": "சாராள் இசபெல் தேவா\n\nசாராள் ஜேன் பெரிட்சு என்பவர் ஒரு பாடகி ஆவார். இவர் 1977ஆம் ஆண்டில் பிப்ரவரி திங்கள் 25ஆம் தேதி இங்கிலாந்தில் பிறந்தார். இவருடைய மேடைபெயர் சாராள் இசபெல் தேவா ஆகும்.\n"}
{"id": "86464", "url": "https://ta.wikipedia.org/wiki?curid=86464", "title": "காட் ஹஸ் அ பிளான் பார் அஸ் ஆல்", "text": "காட் ஹஸ் அ பிளான் பார் அஸ் ஆல்\n\nகாட் ஹஸ் அ பிளான் பார் அஸ் ஆல் (ஆங்கிலம்: \"God Has a Plan for Us All\") என்பது ஒரு முழு நீள இசை வெளியீடு. இது 2006ஆம் ஆண்டு மே திங்கள் 8ஆம் தேதி அங்குதோரியம் என்னும் இசைக்குழுவால் வெளியிடப்பட்டது. இதில் 13பாடல்கள் உள்ளன.\n"}
{"id": "86472", "url": "https://ta.wikipedia.org/wiki?curid=86472", "title": "கனமாழை இசை", "text": "கனமாழை இசை\n\nகனமாழை இசை (\"Heavy metal music\") என்பது விசுக்கிசையின் ஒரு வகை ஆகும். இவ்விசை வகையானது 1960களின் பிற்பகுதியிலும் 1970களின் முற்பகுதியிலும், ஐக்கிய இராச்சியத்திலும் ஐக்கிய அமெரிக்காவிலும் பெரிய அளவில் வளர்ச்சியடையத் தொடங்கியது. இது சோகாப்பு விசுக்கிசையினதும் (\"Blues Rock\") இல்பொருள் தோற்ற விசுக்கிசையினதும் வேர்களைக் கொண்ட இசை வகை ஆகும்.\n"}
{"id": "86478", "url": "https://ta.wikipedia.org/wiki?curid=86478", "title": "மின் கிதார்", "text": "மின் கிதார்\n\nமின் கிதார் என்பது மின் சக்தியை பயன்படுத்தும் ஒரு வகையான கிதார் ஆகும். இது முக்கியமாக ராக் மற்றும் மெட்டல் இசை வகைகளில் பயன்படுத்தப்படுகிறது. இன்று பலவகையான மின் கிதார்கள் பல முன்னணி நிறுவனங்களால் தயாரிக்கப்படுகிறது.\n"}
{"id": "86480", "url": "https://ta.wikipedia.org/wiki?curid=86480", "title": "போசாங்கி மொழி", "text": "போசாங்கி மொழி\n\nபோசாங்கி மொழி (ஆங்கிலம்: \"Bosnian\"; போசாங்கி: \"Bosanski\"; காட்டலான்: \"Bosnià\")என்பது இந்தோ-ஐரோப்பிய மொழி குடும்பத்தை சேர்ந்த ஒரு மொழி ஆகும். இம்மொழி 2.2 மில்லியன் மக்களால் பேசப்படுகிறது. இம்மொழி இலத்தீன் எழுத்துக்களையே பயன்படுத்துகிறது.\n"}
{"id": "86483", "url": "https://ta.wikipedia.org/wiki?curid=86483", "title": "லிரியல்", "text": "லிரியல்\n\nலிரியல் (ஆங்கிலம்: \"Lyriel\"; இடாயச்சு: \"Lyriel\") என்பது ஒரு கிராமிய மெட்டல் இசைக்குழு ஆகும். இது ஒரு செருமானிய இசைக்குழு ஆகும். இவ்விசைக்குழு 2003ஆம் ஆண்டில் துவங்கப்பெற்றது. இதன் முதல் இசைக்கோவை பிரிசன்வர்ல்டு ஆகும். இதன் இரண்டாவது இசைக்கோவை ஆட்டம்டேல்ஸ் ஆகும். இதன் மூன்றாவது இசைக்கோவை பாரனாய்ட் சர்கஸ் ஆகும். \n"}
{"id": "86490", "url": "https://ta.wikipedia.org/wiki?curid=86490", "title": "விபுணவி", "text": "விபுணவி\n\nவிபுணவி (ஆங்கிலம்: \"Drum kit\"; பிரெஞ்சு: \"Batterie\"; இடாய்ச்சு: \"Schlagzeug\") என்பது ஒரு வகையான இசைக்கருவி. இது தாளம் தட்ட பயன்படுத்தப்படும் ஒரு இசைக்கருவி. இது பல வகையான ஒலி எழுப்பும் மேளங்களைக் கொண்டது.\n"}
{"id": "86495", "url": "https://ta.wikipedia.org/wiki?curid=86495", "title": "கவுட சாரஸ்வத் பிராமணர்", "text": "கவுட சாரஸ்வத் பிராமணர்\n\nகவுட சாரஸ்வத் பிராமணர் (கொங்கணி:गौड सारस्वत / ಗೌಡ ಸಾರಸ್ವತ) என்றழைக்கப்படுவோர் கொங்கணி மொழியைத் தாய்மொழிகளாக கொண்ட் பிராமணர்கள் ஆவர்.\n\n\n"}
{"id": "86496", "url": "https://ta.wikipedia.org/wiki?curid=86496", "title": "அசுரை", "text": "அசுரை\n\nஅசுரை (\"Asrai\") என்பது ஒரு மெட்டல் இசைக்குழு ஆகும். இது 1988ஆம் ஆண்டு நெதர்லாந்தில் துவக்கப்பட்டது. இது முக்கியமாக கோதிக்கு மற்றும் மெட்டல் இசை வகைகளை சார்ந்த பாடல்களே வெளியிடுகின்றது.\n"}
{"id": "86509", "url": "https://ta.wikipedia.org/wiki?curid=86509", "title": "மாற்கு யான்சேன்", "text": "மாற்கு யான்சேன்\n\nமாற்கு யான்சேன் (ஆங்கிலம்: \"Mark Jansen\") என்பவர் ஒரு கிதார் கலைஞர் ஆவார். இவர் சிம்போனிக்கு மெட்டல் இசையில் வாசிப்பதில் வல்லவர். இவர் எபிகா என்னும் இசைக்குழுவை சேர்ந்தவர்.\n"}
{"id": "86520", "url": "https://ta.wikipedia.org/wiki?curid=86520", "title": "அதரகதீசு", "text": "அதரகதீசு\n\nஅதரகதீசு (ஆங்கிலம்: \"Atargatis\") என்பது ஒரு சிம்போனிக்கு மெட்டல் இசைக்குழு ஆகும். இது 1997ஆம் ஆண்டு செருமனி நாட்டில் துவங்கப்பெற்றது. இதன் தற்போதைய உறுப்பினர்கள்:\n\n௧. சுதீவானி லூசி\n\n௨. ஆர்தூர் விலாதினோவிசுகி\n\n௩. லார்டு லார்னுகோல்டு\n\n௪. தியாலூபா\n\n௫. சதுரக்கு\n"}
{"id": "86522", "url": "https://ta.wikipedia.org/wiki?curid=86522", "title": "சுதீவானி லூசி", "text": "சுதீவானி லூசி\n\nசுதீவானி லூசி மையர் (ஆங்கிலம்: \"Stephanie Luzie Meier\") என்பவர் ஒரு செருமானிய கோதிக்கு மற்றும் சிம்போனிக்கு மெட்டல் பாடகர் ஆவார். இவர் 1974ஆம் ஆண்டு ஏப்ரல் திங்கள் 6ஆம் தேதி பிறந்தார். தற்போது இவர் அதரகதீசு மற்றும் தார்ககுவெல் ஆகிய இசைக்குழுகளில் பாடி வருகிறார்.\n"}
{"id": "86524", "url": "https://ta.wikipedia.org/wiki?curid=86524", "title": "தார்ககுவெல்", "text": "தார்ககுவெல்\n\nதார்ககுவெல் என்பது ஒரு கோதிக்கு மெட்டல் இசைக்குழு ஆகும். இது ஆத்திரியா நாட்டைச் சேர்ந்தது. இது 1999 ஆம் ஆண்டில் துவக்கப்பட்டது.\n"}
{"id": "86525", "url": "https://ta.wikipedia.org/wiki?curid=86525", "title": "ஆர்தூர் விலாதினோவிசுகி", "text": "ஆர்தூர் விலாதினோவிசுகி\n\nஆர்தூர் விலாதினோவிசுகி (ஆங்கிலம்: \"Artur Vladinovskij\") என்பவர் ஒரு கிதார் கலைஞர் ஆவார். இவர் சிம்போனிக்கு மெட்டல் இசையில் வாசிப்பதில் வல்லவர். இவர் அதரகதீசு என்னும் இசைக்குழுவைச் சேர்ந்தவர்.\n"}
{"id": "86526", "url": "https://ta.wikipedia.org/wiki?curid=86526", "title": "இன்னிசைச் சிந்தியல் வெண்பா", "text": "இன்னிசைச் சிந்தியல் வெண்பா\n\nஇன்னிசைச் சிந்தியல் வெண்பா என்பது வெண்பாவின் பொது இலக்கணத்தோடு மூன்றடிகளைக் கொண்டதாய்த் தனிச்சொல்லின்றி, ஒரு விகற்பத்தானும் பல விகற்பத்தானும் வரும் வெண்பா வகை ஆகும்.\n\nஎ.கா:\n\nநறுநீல நெய்தலுங் கொட்டியுந் தீண்டிப்\nபிறநாட்டுப் பெண்டிர் முடிநாறும் பாரி\n\nஅறநாட்டுப் பெண்டி ரடி\n\nஇது தனிச் சொல்லின்றி ஒரு விகற்பத்தான் வந்த இன்னிசைச் சிந்தியல் வெண்பா\n"}
{"id": "86527", "url": "https://ta.wikipedia.org/wiki?curid=86527", "title": "எக்ஸ்புளோரர் 1", "text": "எக்ஸ்புளோரர் 1\n\nஎக்ஸ்புளோரர் 1 (\"Explorer 1\") அமெரிக்காவால் ஏவப்பட்ட முதல் செயற்கைக் கோள். இது ரஷ்யா ஏவிய ஸ்புட்னிக் 1 எனும் செயற்கைக் கோளுக்கு பதிலடி கொடுக்கும் வகையில் ஏவப்பட்டதாகும். இது 1958 ஆம் ஆண்டு சனவரி மாதம் 31 தேதி கேப் காணவெரல் என்னும் இடத்தில் இருந்து ஏவப்பட்டது.\n\nமுதன்முதலில் வான் அலன் தீவிர கதிர்ப்பு வளையத்தைக் கண்டுபிடித்த விண்ணோடம் இதுவாகும்.\n\nசனவரி 31, 1958ல் ஏவப்பட்ட ஜூனோ1 ஏவுகணை எக்ஸ்புளோரர் 1ஐ சுற்றுப்பாதையில் செலுத்தியது. \n\n"}
{"id": "86528", "url": "https://ta.wikipedia.org/wiki?curid=86528", "title": "லார்டு லார்னுகோல்டு", "text": "லார்டு லார்னுகோல்டு\n\nலார்டு லார்னுகோல்டு (ஆங்கிலம்: \"Lord Lornhold\") என்பவர் ஒரு கிரவ கிதார் கலைஞர் ஆவார். இவர் சிம்போனிக்கு மெட்டல் இசை வகையில் வாசிப்பதில் வல்லவர். இவர் அதரகதீசு என்னும் இசைக்குழுவை சேர்ந்தவர் ஆவார். \n"}
{"id": "86530", "url": "https://ta.wikipedia.org/wiki?curid=86530", "title": "நேரிசைச் சிந்தியல் வெண்பா", "text": "நேரிசைச் சிந்தியல் வெண்பா\n\nநேரிசைச் சிந்தியல் வெண்பா என்பது வெண்பாவின் பொது இலக்கணத்தோடு நேரிசை வெண்பாவைப் போல இரண்டாம் அடியின் இறுதியில் தனிச்சொல் பெற்ற ஒரே வகை எதுகை கொண்டு (ஒரு விகற்பத்தானும்) அல்லது இரண்டு வகை எதுகைகள் கொண்டு (இரு விகற்பத்தானும்) மூன்று அடிகள் கொண்டு வருவது ஆகும்.\n\nஎ.கா:\n\nஅறிந்தானை ஏத்தி யறிவாங் கறிந்து\nசிறந்தார்க்குச் செவ்வ னுரைப்ப - சிறந்தார்\nசிறந்தமை யாராய்ந்து கொண்டு\n\nஇது இரண்டாவது அடியின் இறுதியில் தனிச்சொல் பெற்று இரு விகற்பத்தான் வந்த நேரிசைச் சிந்தியல் வெண்பா ஆகும்.\n"}
{"id": "86531", "url": "https://ta.wikipedia.org/wiki?curid=86531", "title": "அதிபன் பாசுகரன்", "text": "அதிபன் பாசுகரன்\n\nஅதிபன் பாசுகரன் (\"Adhiban Baskaran\", பிறப்பு: ஆகத்து 15, 1992) இந்தியாவைச் சேர்ந்த சதுரங்க விளையாட்டு வீரர் ஆவார். தமிழகத்தின் மயிலாடுதுறையில் பிறந்த இவர் தற்பொழுது சென்னையில் வசித்து வருகின்றார். இவர் இதுவரை இந்திய தேசிய 'பி' பிரிவு சதுரங்க சாம்பியன் பட்டத்தை 2 முறை பெற்றுள்ளார். அதோடு 2008ல் நடந்த 16 வயதுக்கு உட்பட்டோருக்கான உலக இளையோர் ஒலிம்பியாட் போட்டியில் தங்கம் வென்றுள்ளார். 2010 ஆகசுட்டில் செக் குடியரசில் நடந்த போட்டியில் வென்றதன் மூலம் கிராண்டமாஸ்டர் தகுதியையும் பெற்றுள்ளார்.\n\nஅதிபன் பாசுகரன் கிராண்டமாஸ்டர் தகுதியை பெறும் 9வது தமிழர் மற்றும் 23வது இந்தியர் ஆவார்.அதோடு இந்தியாவில் இருந்து மிகக் குறைந்த வயதில் இந்த தகுதியை பெற்றவரும் இவரே.\n\n"}
{"id": "86535", "url": "https://ta.wikipedia.org/wiki?curid=86535", "title": "வார்சா உடன்பாடு", "text": "வார்சா உடன்பாடு\n\nவார்சா உடன்பாடு (\"Warsaw pact\") கம்யுனிச கொள்கையினை பின்பற்றிய எட்டு நாடுகள் ஒன்றிணைந்து தங்களுக்குள் செய்து கொண்ட ஒரு பாதுகாப்பு ஒப்பந்தமாகும். இது சோவியத் ஒன்றியத்தின் ஒரு முனைப்பாகும். இது நேச நாடுகளின் நேட்டோ என்னும் ஒப்பந்தத்திற்கு எதிராக செய்துகொள்ளப்பட்டதாகும். இதன் உறுப்பு நாடுகளாக அல்பேனிய மக்கள் குடியரசு, பல்கேரிய மக்கள் குடியரசு, செகஸ்லோவாக்கிய குடியரசு, ஜெர்மானிய சனநாயக குடியரசு, ஹங்கேரிய மக்கள் குடியரசு, போலான்ட் மக்கள் குடியரசு, ரோமானிய மக்கள் குடியரசு, சோவியத் ஒன்றியம் ஆகியவை இருந்தன.\n"}
{"id": "86541", "url": "https://ta.wikipedia.org/wiki?curid=86541", "title": "ஔரிகு", "text": "ஔரிகு\n\nஔரிகு (ஆங்கிலம்: \"Avrigus\") என்பது ஒரு சிம்போனிக்கு டூம் மெட்டல் இசைக்குழு ஆகும். இது ஆத்திரேலியா நாட்டை சேர்ந்தது ஆகும். இது 1995ஆம் ஆண்டு துவங்கப்பெற்றது. இது இரண்டு முழு நீள இசைக்கோவைகளை வெளியிட்டுள்ளது. இதன் தற்போதைய உறுப்பினர்கள்:\n\n௧. சீமோன் கிரூவர்\n\n௨. மேகன் ராபின்சு\n"}
{"id": "86545", "url": "https://ta.wikipedia.org/wiki?curid=86545", "title": "கேஜிபி", "text": "கேஜிபி\n\nகேஜிபி (ரஷ்ய மொழியில்: КГБ, \"Комитет государственной безопасности\", \"கமித்தியெத் கசுதார்ஸ்த்வின்னய் பெசப்பாஸ்னஸ்தி\", or \"Committee for State Security\") என்பது சோவியத் ஒன்றியத்தின் தேசிய பாதுகாப்பு முகாமையாக 1954 ல் இருந்து 1991 வரை செயல்பட்ட ஒரு அரசுத் துறையாகும். இதன் பெரும்பான்மையான ஆவணங்கள் இன்னும் ரகசியமாகவே உள்ளன ஆனாலும் இணையத்தில் இரு ஆவணப்படங்கள் உள்ளன. 1983ஆம் ஆண்டு \"தி டைம்ஸ்\" இதழ் கேஜிபியினை உலகின் மிகவும் சிறந்த உளவுத்துறை நிறுவனமாக கூறியது. இதன் மைல் கல்லாக அமெரிக்காவின் அணு ஆயுத ரகசியங்களை ரகசியமாக சோவியத் ஒன்றியத்திற்கு கிடைக்க செய்ததை கூறுவர்.\n"}
{"id": "86547", "url": "https://ta.wikipedia.org/wiki?curid=86547", "title": "திலைன்", "text": "திலைன்\n\nதிலைன் (ஆங்கிலம்: \"Delain\") என்பது ஒரு சிம்போனிக்கு மெட்டல் மற்றும் கோதிக்கு மெட்டல் இசைக்குழு ஆகும். இது தச்சு நாட்டை சேர்ந்த ஒரு இசைக்குழு ஆகும். இது 2002ஆம் ஆண்டு துவக்கபெற்றது.\n"}
{"id": "86548", "url": "https://ta.wikipedia.org/wiki?curid=86548", "title": "தாசெறு", "text": "தாசெறு\n\nதாசெறு (ஆங்கிலம்: \"Tacere\") என்பது பின்லாந்தை சேர்ந்த ஒரு மெட்டல் இசைக்குழு ஆகும். இது 2002ஆம் ஆண்டு துவக்கப்பட்டது. இது சிம்போனிக்கு மெட்டல், பவர் மெட்டல் மற்றும் புராகுரேசிவு மெட்டல் ஆகிய இசைவகைகளில் பாடல்களை வெளியிடுகிறது.\n"}
{"id": "86553", "url": "https://ta.wikipedia.org/wiki?curid=86553", "title": "எலிசு", "text": "எலிசு\n\nஎலிசு (ஆங்கிலம்: \"Elis\") என்பது ஒரு கோதிக்கு மெட்டல் இசைக்குழு ஆகும். இது 2003 ஆம் ஆண்டு தோற்றுவிக்கப்பட்டது. இது லீகன்டைன் நாட்டை சேர்ந்தது. பெப்ருவரி 2012 இல் ஒரு பாடகரின் வெளியேற்றத்தால் பிளவுபட்டு, புதிய ஒருவரின் வரவால் வெற்றிகரமானது.\n\n"}
{"id": "86555", "url": "https://ta.wikipedia.org/wiki?curid=86555", "title": "மூன்லைட்டு", "text": "மூன்லைட்டு\n\nமூன்லைட்டு (ஆங்கிலம்: \"Moonlight\") என்பது ஒரு கோதிக்கு புராகுரசிவு மெட்டல் இசைக்குழு ஆகும். இது 1991ஆண்டு துவங்கப்பட்டு 2007ஆம் ஆண்டு கலைக்கப்பட்டது. இது போலாந்தைச் சேர்ந்தது ஆகும்.\n"}
{"id": "86560", "url": "https://ta.wikipedia.org/wiki?curid=86560", "title": "சரியோலா", "text": "சரியோலா\n\nசரியோலா (ஆங்கிலம்: \"Sariola\") என்பது ஒரு கோதிக்கு மெட்டல் இசைக்குழு ஆகும். இது 2005 ஆம் ஆண்டு தோற்றுவிக்கப்பட்டது. இது ஒரு செருமானிய இசைக்குழு ஆகும்.\n"}
{"id": "86561", "url": "https://ta.wikipedia.org/wiki?curid=86561", "title": "திருசுதானியா", "text": "திருசுதானியா\n\nதிருசுதானியா (ஆங்கிலம்: \"Tristania\") என்பது ஒரு நார்வீக கோதிக்கு மெட்டல் இசைக்குழு ஆகும். இது 1996ஆம் ஆண்டு துவக்கப்பட்டு இன்று வரை பாடல்களை வெளியிட்டு வருகிறது. இதுவரை இது 6 இசைக்கோவைகளை வெளியிட்டுள்ளது. \n"}
{"id": "86564", "url": "https://ta.wikipedia.org/wiki?curid=86564", "title": "சாந்துரியா", "text": "சாந்துரியா\n\nசாந்துரியா என்பது ஒரு சிம்போனிக்கு மெட்டல் இசைக்குழு ஆகும். இது 1997ஆம் ஆண்டு துவக்கப்பட்டது. இது செருமனி நாட்டை சேர்ந்த ஒரு இசைக்குழு ஆகும்.\n"}
{"id": "86566", "url": "https://ta.wikipedia.org/wiki?curid=86566", "title": "ஒமேகா லித்தியம்", "text": "ஒமேகா லித்தியம்\n\nஒமேகா லித்தியம் (ஆங்கிலம்: \"Omega Lithium\") என்பது ஒரு கோதிக்கு மெட்டல் மற்றும் இண்டசுடிரியல் மெட்டல் இசைக்குழு ஆகும். இது குரோத்து நாட்டை சேர்ந்தது ஆகும். இது 2007ஆம் ஆண்டில் தோற்றுவிக்கப்பட்டது. \n"}
{"id": "86567", "url": "https://ta.wikipedia.org/wiki?curid=86567", "title": "இண்டசுடிரியல் மெட்டல்", "text": "இண்டசுடிரியல் மெட்டல்\n\nஇண்டசுடிரியல் மெட்டல் என்பது ஒரு மேற்கத்திய இசைவகை ஆகும். இது மெட்டல் இசையின் கீழ் வரும் ஒரு இசைவகை ஆகும். இது இண்டசுடிரியல் இசை, கன மெட்டல் இசை, திராசு மெட்டல் இசை போன்ற இசைவகைகளின் கலவை ஆகும். இது 1980ஆம் ஆண்டுகளின் இடைப்பகுதியில் செருமனியிலும் ஐக்கிய இராச்சியத்திலும் தோற்றுவிக்கப்பட்டது.\n"}
{"id": "86569", "url": "https://ta.wikipedia.org/wiki?curid=86569", "title": "செல்திக்கு மெட்டல்", "text": "செல்திக்கு மெட்டல்\n\nசெல்திக்கு மெட்டல் (ஆங்கிலம்: \"Celtic metal\"; உருசியம்: \"Кельтский метал\") என்பது ஒரு வகையான மெட்டல் இசை ஆகும். இது கிராமிய மெட்டல் இசையின் கீழ் வரும். இது 1990ஆம் ஆண்டுகளில் அயர்லாந்தில் துவக்கப்பெற்றது. இது செல்திக்கு இசை மற்றும் மெட்டல் இசை ஆகிய இரு இசை வகைகளின் சங்கமம் ஆகும். இன்றைய அளவில் இது அயர்லாந்தை கடந்து பல்வேறு நாடுகளிலும் இசைக்கப்படுகிறது.\n"}
{"id": "86572", "url": "https://ta.wikipedia.org/wiki?curid=86572", "title": "கோதிக்கா", "text": "கோதிக்கா\n\nகோதிக்கா என்பது ஒரு மேற்கத்திய இசைக்குழு ஆகும். இது ஒரு மெட்டல் இசைக்குழு ஆகும். இது மெட்டல் இசையின் கீழ் வரும் கோதிக்கு மெட்டல் இசைவையில் பாடல்களை வெளியிடுகிறது. இதன் இசை கோதிக்கு கலையை போலவே பல்வேறு இசைவகைகளின் சங்கமம் ஆகும். \n"}
{"id": "86577", "url": "https://ta.wikipedia.org/wiki?curid=86577", "title": "சிமோன் சைமன்சு", "text": "சிமோன் சைமன்சு\n\nசிமோன் யோவன்னாள் மரியா சைமன்சு (ஆங்கிலம்: \"Simone Johanna Maria Simons\") என்பவர் ஒரு பாடகர். இவர் சிம்போனிக்கு மெட்டல் இசை வகையில் பாடுவதில் வல்லவர். இவர் எபிகா என்னும் இசைக்குழுவில் முன்னணி பாடகராக உள்ளார்.\n"}
{"id": "86579", "url": "https://ta.wikipedia.org/wiki?curid=86579", "title": "சியோர்சியா குவேலியோ", "text": "சியோர்சியா குவேலியோ\n\nசியோர்சியா குவேலியோ (ஆங்கிலம்: \"Giorgia Gueglio\") என்பவர் ஒரு பாடகர் ஆவார். இவர் கன மெட்டல் இசை வகையில் பாடுவதில் வல்லவர். இவர் மாசுடர்காசில் என்னும் இசைக்குழுவின் முன்னணி பாடகர் ஆவார்.\n"}
{"id": "86580", "url": "https://ta.wikipedia.org/wiki?curid=86580", "title": "மாசுடர்காசில்", "text": "மாசுடர்காசில்\n\nமாஸ்டர்காசில் (\"Mastercastle\") என்பது ஒரு இத்தாலிய கன மெட்டல் இசைக்குழு ஆகும். இது 2008ஆம் ஆண்டு தோற்றுவிக்கப்பட்டது.\n\n"}
{"id": "86582", "url": "https://ta.wikipedia.org/wiki?curid=86582", "title": "மான்தா ஓபியசு", "text": "மான்தா ஓபியசு\n\nமான்தா ஓபியசு (ஆங்கிலம்: \"Manda Ophius\") என்பவர் ஒரு சிம்போனிக்கு கோதிக்கு மெட்டல் பாடகர் ஆவார். இவர் தச்சு நாட்டை சேர்ந்தவர் ஆவார். இவர் நேமிசியா என்னும் இசைக்குழுவின் முன்னணி பாடகர் ஆவார்.\n"}
{"id": "86585", "url": "https://ta.wikipedia.org/wiki?curid=86585", "title": "சினமோர்", "text": "சினமோர்\n\nசினமோர் (ஆங்கிலம்: \"Sinamore\") என்பது ஒரு கோதிக்கு மெட்டல் இசைக்குழு ஆகும். இது 2006ஆம் ஆண்டு தோற்றுவிக்கப்பட்டது. இது பின்லாந்தை சேர்ந்த ஒரு இசைக்குழு ஆகும். இது 2006ல் \"எ நியூ டே\" இசைத் தொகுப்பை முதன் முதலாக வெளியிட்டது. \n\nஇதன் தற்போதைய உறுப்பினர்கள்:\n"}
{"id": "86586", "url": "https://ta.wikipedia.org/wiki?curid=86586", "title": "தேரியன்", "text": "தேரியன்\n\nதேரியன் (ஆங்கிலம்: \"Therion\") என்பது ஒரு கன மெட்டல் இசைக்குழு ஆகும். இது 1987ஆம் ஆண்டு தோற்றுவிக்கப்பட்டது. இது ஒரு சுவீடன் நாட்டு இசைக்குழு ஆகும்.\n"}
{"id": "86589", "url": "https://ta.wikipedia.org/wiki?curid=86589", "title": "கிறித்துவ கோதிக்கு மெட்டல்", "text": "கிறித்துவ கோதிக்கு மெட்டல்\n\nகிறித்துவ கோதிக்கு மெட்டல் என்பது ஒரு மேற்கத்திய இசைவகை ஆகும். இது மெட்டல் இசையின் கீழ் வரும் கோதிக்கு மெட்டல் இசையின் கீழ் வரும் ஒரு இசைவகை ஆகும். இது கோதிக்கு மெட்டல் இசை மற்றும் கிறித்துவ இசை ஆகிய இசைவகைகளில் இருந்து தோன்றியது. \n"}
{"id": "86591", "url": "https://ta.wikipedia.org/wiki?curid=86591", "title": "பிசீச்சு", "text": "பிசீச்சு\n\nபிசீச்சு (ஆங்கிலம்: \"Beseech\") என்பது ஒரு கோதிக்கு மெட்டல் இசைக்குழு ஆகும். இது சுவீடன் நாட்டை சேர்ந்த ஒரு முன்னாள் இசைக்குழு. இன்று, இந்த இசைக்குழு இரண்டாகப் பிரிந்துவிட்டது.\n\n"}
{"id": "86592", "url": "https://ta.wikipedia.org/wiki?curid=86592", "title": "சாலிசு", "text": "சாலிசு\n\nசாலிசு (ஆங்கிலம்: \"Chalice\") என்பது ஒரு கோதிக்கு டூம் மெட்டல் இசைக்குழு ஆகும். இது ஒரு ஆத்திரேலிய இசைக்குழு ஆகும். இது 1997ஆம் ஆண்டில் தோற்றுவிக்கப்பட்டு 2007ஆம் ஆண்டில் பிரிந்தது.\n"}
{"id": "86596", "url": "https://ta.wikipedia.org/wiki?curid=86596", "title": "சாரன் (இசைக்குழு)", "text": "சாரன் (இசைக்குழு)\n\nசாரன் (ஆங்கிலம்: \"Charon\") என்பது ஒரு கோதிக்கு மெட்டல் இசைக்குழு ஆகும். இது 1992ஆம் ஆண்டு தோற்றுவிக்கப்பட்டது. இது பின்லாந்தை சார்ந்த ஒரு இசைக்குழு ஆகும்.\n\n"}
{"id": "86597", "url": "https://ta.wikipedia.org/wiki?curid=86597", "title": "திலைட்டு", "text": "திலைட்டு\n\nதிலைட்டு (ஆங்கிலம்: \"Delight\") என்பது ஒரு கோதிக்கு மெட்டல் இசைக்குழு ஆகும். இது 1997ஆம் ஆண்டில் தோற்றுவிக்கப்பட்டது. இது போலாந்தை சேர்ந்த ஒரு இசைக்குழு ஆகும். தற்போது இவ்விசைக்குழு ஆல்டர்நேட்டிவு மெட்டல் பாடல்களையும் வெளியிடுகின்றது.\n\n"}
{"id": "86610", "url": "https://ta.wikipedia.org/wiki?curid=86610", "title": "இடையன் நெடுங்கீரனார்", "text": "இடையன் நெடுங்கீரனார்\n\nஇடையன் நெடுங்கீரனார் சங்ககாலப் புலவர்களில் ஒருவர். அவர் பாடியதாக ஒரே ஒரு பாடல் சங்கநூல் தொகுப்பில் உள்ளது, அது அகநானூறு 166ஆம் பாடலாக அமைந்துள்ளது. இவர் ஆடுமாடு மேய்க்கும் முல்லை நிலத்து மக்களில் ஒருவர் ஆதலால் இடையன் என்னும் அடைமொழி இவரது பெயருக்கு முன் அமைந்துள்ளது.\n\nSection::::பாடல் தரும் செய்தி.\nபரத்தையொடு காவிரியாற்றில் அவன் நீராடினான். தலைப்புணை என்று சொல்லப்படும் முன்னோடிப் பரிசலில் சென்று நீராடினான். தன் வீட்டுக்கு வந்தவுடன் தன் மனைவியிடம் ஊரார் சொல்வது போல அப்படி நான் நீராடவே இல்லை என்று தெய்வத்தின்மீது சத்தியம் செய்கிறான். நான் சொல்வது பொய் ஆயின் வேளூர்வாயில் தெய்வம் என்னைப் பலியாகப் புடைத்து உண்ணட்டும் என்று கூறிச் சத்தியம் செய்கிறான். (சங்ககாலத்து வேளூர் வாயில் இக்காலத்தில் புள்ளிருக்கு வேளூர் என்னும் பெயருடன் விளங்குகிறது.)\n\nஇதனைக் கேள்வியுற்று அவனுடன் நீராடிய பரத்தை அவன் சொல்வது உண்மையாயின் தன்னுடன் நீராடியது யார் என்று கேட்டு அவனது நடிப்பை ஏளனம் செய்வதாக இந்தப் பாடல் அமைந்துள்ளது.\n"}
{"id": "86611", "url": "https://ta.wikipedia.org/wiki?curid=86611", "title": "அம்மைச்சி", "text": "அம்மைச்சி\n\nஅம்மைச்சி (17 ம் நூற், காஞ்சிபுரம்) ஒரு பெண் தமிழ்ப் புலவர். இவர் தேவரடியாள் மரபில் வந்தவர். இவரது வருணகுலாதித்தன் மடல், பெருமாள் திருநாளை ஆகிய ஆக்கங்கள் பற்றி அறிய முடிகிறது.\n"}
{"id": "86614", "url": "https://ta.wikipedia.org/wiki?curid=86614", "title": "பல்லக்கு", "text": "பல்லக்கு\n\nபல்லக்கு அல்லது சிவிகை (\"Litter\") என்பது மனிதர்கள் சுமந்து செல்லும் ஒரு வகை வாகனம். பல்லக்குகளில் பல வகைகள் உள்ளன. வரலாற்றில் பல நாடுகளில் பல வகைப் பல்லக்குகளைப் பயன்படுத்தியுள்ளார்கள். பல்லக்குகளில் ஒருவரோ ஒரு சிலரோ அமர்ந்து கொண்டோ சாய்ந்து கொண்டோ பயணிக்க முடியும். பயணிகள் பெட்டிக்கு (இருக்கை) முன்னும் பின்னும் உள்ள நீண்ட கம்பங்களை தோள்களிலும் கைகளிலும் சுமந்து பணியாளார்கள் நடக்க, பல்லக்கு நகருகின்றது. உலகம் எந்திரமயமான பின்னர் சிவிகைகளைப் பயன்படுத்துவது பெரும்பாலும் நின்று விட்டது. மலைப் பகுதிகள், சுற்றுலாத் தலங்கள் போன்ற சில இடங்களிலும் கோயில்களில் தெய்வத்தின் சிலைகளைச் சுமந்து செல்லவும் மட்டும் இன்றளவும் பயன்படுகின்றன.\n"}
{"id": "86615", "url": "https://ta.wikipedia.org/wiki?curid=86615", "title": "கலீசியா", "text": "கலீசியா\n\nகலீசியா (ஆங்கிலம்: \"Galicia\"; இடாய்ச்சு: \"Galicien\"; பிரெஞ்சு: \"Galice\") என்பது எசுப்பானியாவின் வடமேற்கில் உள்ள ஒரு பகுதி. இங்கு 2.78 மில்லியன் மக்கள் வசிக்கின்றனர். இதன் பரப்பளவு 29,574.4 சதுர கி.மீ. ஆகும். இதன் தலைநகரம் சாந்தியாகோ தே கோம்போசுதேலா ஆகும்.\n"}
{"id": "86616", "url": "https://ta.wikipedia.org/wiki?curid=86616", "title": "சாந்தியாகோ தே கோம்போசுதேலா", "text": "சாந்தியாகோ தே கோம்போசுதேலா\n\nசாந்தியாகோ தே கோம்போசுதேலா (ஆக்சிதம்: \"Sant Jaume de Compostèla\"; ஆங்கிலம்: \"Santiago de Compostela\"; பிரெஞ்சு: \"Saint-Jacques-de-Compostelle\") என்பது எசுப்பானியாவின் வடமேற்கிலுள்ள கலீசியாவின் தலைநகரம் ஆகும். இதன் பரப்பளவு 220 சதுர கி.மீ. ஆகும். இங்கு 95,092 மக்கள் வசிக்கின்றனர்.\n\n\n"}
{"id": "86617", "url": "https://ta.wikipedia.org/wiki?curid=86617", "title": "கோரூஞா", "text": "கோரூஞா\n\nகோரூஞா (ஆங்கிலம்: \"Province of A Coruña\"; எசுப்பானியம்: \"Provincia de La Coruña\"; பிரித்தானியம்: \"Proviñs A Coruña\"; பிரெஞ்சு: \"Province de La Corogne\") என்பது எசுப்பானியாவின் வடமேற்கு பகுதியிலுள்ள கலீசியாவிலுள்ள ஒரு மாகாணம் ஆகும். இதன் பரப்பளவு 7,950 சதுர கி.மீ. ஆகும். இங்கு 1,139,121 மக்கள் வாழ்கின்றனர்.\n"}
{"id": "86618", "url": "https://ta.wikipedia.org/wiki?curid=86618", "title": "சாந்தியாகோ (மாவட்டம்)", "text": "சாந்தியாகோ (மாவட்டம்)\n\nசாந்தியாகோ (ஆங்கிலம்: \"Santiago\"; உருசியம்: \"Сантьяго\"; எசுப்பானியம்: \"Santiago\") என்பது எசுப்பானியாவின் வடமேற்கு பகுதியிலுள்ள கலீசியாவிலுள்ள ஒரு மாவட்டம் ஆகும். இதன் பரப்பளவு 689 சதுர கி.மீ. ஆகும். இதன் மக்கட்தொகை 150,286 ஆகும்.\n"}
{"id": "86628", "url": "https://ta.wikipedia.org/wiki?curid=86628", "title": "தமிழ் - பிரெஞ்சு அகராதி", "text": "தமிழ் - பிரெஞ்சு அகராதி\n\nதமிழ் - பிரெஞ்சு அகராதி அல்லது பிரெஞ்சு-தமிழ் அகராதி என்பது ஒரு மொழி சொற்களுக்கு மொழிபெயர்ப்பையும் விளக்கத்தையும் மற்ற மொழியில் தரும் அகராதி ஆகும். \n\n"}
{"id": "86630", "url": "https://ta.wikipedia.org/wiki?curid=86630", "title": "மொரப்பூர் (சட்டமன்றத் தொகுதி)", "text": "மொரப்பூர் (சட்டமன்றத் தொகுதி)\n\n1977 முதல் சட்டமன்ற தொகுதியாக இருந்த மொரப்பூர் 2008ஆம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி நீக்கப்பட்டது.\n\n"}
{"id": "86631", "url": "https://ta.wikipedia.org/wiki?curid=86631", "title": "காவேரிப்பட்டினம் (சட்டமன்றத் தொகுதி)", "text": "காவேரிப்பட்டினம் (சட்டமன்றத் தொகுதி)\n\n1967ம் ஆண்டு முதல் சட்டமன்ற தொகுதியாக இருந்த காவேரிப்பட்டணம் 2008ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி இனி சட்டமன்ற தொகுதியாக இருக்காது. இதன் எல்லைக்குட்பட்ட பகுதிகள் பர்கூர் மற்றும் கிருஷ்ணகிரி சட்டமன்றத் தொகுதிகளுடன் இணைக்கப்பட்டுவிட்டன.\n\n"}
{"id": "86632", "url": "https://ta.wikipedia.org/wiki?curid=86632", "title": "வெள்ளக்கோயில் (சட்டமன்றத் தொகுதி)", "text": "வெள்ளக்கோயில் (சட்டமன்றத் தொகுதி)\n\n1967ம் ஆண்டு முதல் சட்டமன்ற தொகுதியாக இருந்த வெள்ளக்கோயில் 2008ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி இனி சட்டமன்ற தொகுதியாக இருக்காது.\n\n"}
{"id": "86633", "url": "https://ta.wikipedia.org/wiki?curid=86633", "title": "ஈரோடு (சட்டமன்றத் தொகுதி)", "text": "ஈரோடு (சட்டமன்றத் தொகுதி)\n\n1951ம் ஆண்டு முதல் சட்டமன்ற தொகுதியாக இருந்த ஈரோடு 2008ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி நீக்கப்பட்ட ஒரு தொகுதியாகும்.\n\n"}
{"id": "86636", "url": "https://ta.wikipedia.org/wiki?curid=86636", "title": "2010 சுருவாட்-கோல்பேர்ட் பேரணி", "text": "2010 சுருவாட்-கோல்பேர்ட் பேரணி\n\n2010 சுருவாட்-கோல்பேர்ட் பேரணி என்பது ஒக்டோபர் 30, 2010 இல் வாசிங்டன் தேசிய பேரங்காடியில் (National Mall) நடைபெற்ற பேரணி ஆகும். ஐக்கிய அமெரிக்காவின் புகழ்பெற்ற நகைச்சுவையாளர்களான யோன் சுருவாட் மற்றும் இசுடீபன் கோபேர்ட் இந்த பேரணியை அறிவித்தார்கள். ஐக்கிய அமெரிக்காவில் தற்போது நிலவி வரும் தீவிர வலது சாரிப் போக்குகளைச் சாடி இந்தப் பேரணி நடைபெற்றது . சிபிஎஸ் நியூஸ் AirPhotosLive.com மூலம் வான்வழி ஒளிப்படங்களின் ஆய்வின்படி,\nஇப்பேரணியில் 215,000 பேர் பங்கேற்றதாக செய்திகள் வெளியாயின.\n\n"}
{"id": "86640", "url": "https://ta.wikipedia.org/wiki?curid=86640", "title": "நையாண்டிப் பாடல்", "text": "நையாண்டிப் பாடல்\n\nஒரு நபரையோ நிகழ்வையோ கேலி செய்யும் நோக்குடன் நகைச் சுவை தொனிக்கப் பாடப்பட்ட நாட்டார் பாடல்கள் நையாண்டிப் பாடல்கள் அல்லது கேலிப்பாடல்கள் எனப்படும்.\n\nநையாண்டிப் பாடல்கள் பொதுவாக சமூக சீரமைப்பு நோக்கிலும் வளர்ச்சி நோக்கிலும், அவை மீறப்படும் போது எழும் சீற்றம் காரணமாகப் பாடப்பட்டவைகளாகக் கருதப்படுகின்றன. ஆயினும் இதற்குப் புறம்பான காழ்ப்புணர்ச்சியும் பல பாடல்களை ஆழ்ந்து நோக்கும் போது தொனிக்கிறது.\n\nஎ.கா:\n\n1. பொருத்தமில்லாத திருமண சம்பந்தம் ஒன்று பேசப்படும் போது\n\n2. அந்நியர் ஆட்சியின் போது அதற்கெதிராக\n"}
{"id": "86641", "url": "https://ta.wikipedia.org/wiki?curid=86641", "title": "தஞ்சாவூர் மராத்திய அரசு", "text": "தஞ்சாவூர் மராத்திய அரசு\n\nதஞ்சாவூர் மராத்திய அரசு சோழ மண்டலத்தை ஆண்ட மராத்தியர்களின் அரசாகும். இவர்களின் தலைநகரம் தஞ்சாவூர் ஆகும். போன்சலே குலத்தில் பிறந்த சத்ரபதி சிவாஜியின் இளைய தம்பி வெங்கோஜி என்ற ஏகோஜி என்பவர், தஞ்சாவூரை தஞ்சை நாயக்கர்களிடமிருந்து 1674இல் கைப்பற்றி தஞ்சாவூர் மாராத்திய அரசை நிறுவினார். இவரின் வழித்தோன்றல்கள் தஞ்சை மராத்திய அரசை 1855 முடிய அரசாண்டனர்.\n\nSection::::சுதேச சமஸ்தானமாக.\n1799ல் கிழக்கிந்தியக் கம்பெனியிடம் வீழ்ந்த தஞ்சாவூர் மராத்திய அரசு, 1855 வரை கிழக்கிந்திய கம்பெனி ஆட்சியாளர்களுக்கு அடங்கிய சுதேச சமஸ்தானமாக 1855 முடிய விளங்கியது. \n\nSection::::கம்பெனி நேரடி ஆட்சியில்.\nமன்னர் தஞ்சாவூர் சிவாஜி ஆண் வாரிசு இன்றி 1855ல் இறந்தார். எனவே அவகாசியிலிக் கொள்கையின் படி, வாரிசு அற்ற தஞ்சாவூர் மராத்திய அரசை, 1855ல் பிரித்தானியக் கிழக்ந்தியக் கம்பெனியின் நேரடி ஆட்சியில் இணைக்கப்பட்டது.\n\n\n\n"}
{"id": "86647", "url": "https://ta.wikipedia.org/wiki?curid=86647", "title": "இம்மென் கீரனார்", "text": "இம்மென் கீரனார்\n\nஇம்மென் கீரனார் சங்ககாலப் புலவர்களில் ஒருவர். இவரது பாடலாகச் சங்கநூல் தொகுப்பில் ஒரே ஒரு பாடல் காணப்படுகிறது. அது அகநானூறு 398ஆம் பாடலாக அமைந்துள்ளது. இந்தப் புலவரின் இயற்பெயர் தெரியவில்லை. இவரது பாடலில் ஆறு 'இம் என்று' அழுதுகொண்டு செல்வதாகப் பாடியுள்ளார். அதைக்கொண்டு அகநானூற்றைத் தொகுத்தவர் இவருக்கு இம்மென் கீரனார் என்று பெயர் சூட்டியுள்ளார்.\nSection::::அகம் 398 \\ குறிஞ்சி \\ பாடல் தரும் செய்தி.\nஅவனுக்கும் அவளுக்கும் திருமணம் உறுதியாயிற்று. திருமண நாள் தொலைவில் உள்ளது. அவள் காம உணர்வால் துடிக்கிறாள். அவன் நாட்டு மலையிலிருந்து இறங்கித் தன் நாட்டில் பாய்ந்துவரும் ஆற்றிடம் பேசுவது போலத் தன் காமத்தை வெளிப்படுத்துகிறாள். இதனைக் காமம் மிக்க கழிபடர் கிளவி என்பர்.\n\nஅவன் மலையிலிருந்து வரும் ஆறே! \nஎன் அணிகலன்கள் கழன்று விழுகின்றன. என் நினைவுத் துன்பமே என்னைப் புலம்ப வைக்கிறது. அதனால் என் தோள் நெகிழ்ந்துபோகிறது. கொன்றைப் பூ உதிர்ந்து கிடப்பது போல என் மேனியிலும் நெற்றியிலும் பசலை படர்ந்திருக்கிறது. இப்படி இருக்கும் என்னிடம் உன்னுடையவன் அருளாது இருக்கிறான்.இந்தக் கொடுமை உனக்கும் தெரிகிறது. அதனால் நீ இம் என்று உன் கண்ணீரை வெள்ளமாக்கிக்கொண்டு பாய்கிறாய். அவனை விட்டு அகன்று வந்துவிட்டால் என் துன்பம் தீர்ந்துவிடுமா? நீ அவனை விட்டு அகன்று வருவதைப்பற்றி அவன் என்ன நினைத்துக்கொள்வானோ? அதுவும் உனக்குத்தானை தெரியும்?\n\nஉன் நீத்த வெள்ளக் கண்ணீரை அவனுக்குக் காட்டாமல் மலையிலுள்ள பல மலர்களை ஆடையாகப் போர்த்திக்கொண்டு அவன் செயலுக்காக நாணி, ஒடுங்கி, அவனுக்குத் தெரியாமல் மறைந்துகொண்டு அவனை மறந்து நன்றி இல்லாமல் ஓடிவரும் நீ என்னையும் விட்டுவிடு வல்லமை உனக்கு உண்டு அல்லவா? அதனால் உன்னிடம் நான் எடுத்துச் சொல்லி என்ன ஆகப்போகிறது? அவர்தானே உன்னை எனக்குத் தந்தவிட்டுத் தான் என்னைத் துறந்திருக்கிறார்.\n\nஎன் நொதுமலாளர் என்மீது கண்ணோடவில்லை. நெருப்பின் அழற்கட்டிகள் போல வேங்கைமலர் பூத்திருக்கும் மரயிழலை விட்டுவிட்டு இளைப்பாறுகிறார்கள். என்னுடைய தந்தை ஆரியர் இருப்புக் கொண்டுள்ள பொன்படு நெடுவரை (இமயமலை) போன்ற வெள்ளை உள்ளம் கொண்டவர். ஆறே! நீ அவருடைய கானத்தில் இளைப்பாறிவிட்டுச் சென்றால் உனக்குச் சிதைவு நேர்ந்துவிடுமோ?\n\nநீ பிறந்துவந்த மலையைப் பார். பாய்ந்து கொல்ல உடலை வளைத்துக்கொண்டு வந்த வரிப்புலியோடு போராடிப் புண்பட்டு வரும் ஆண்யானை தான் போராடியபோது வருந்திய பெண்யானையைத் தழுவிக்கொண்டு உணவுக்காக மூங்கிலை வளைக்கும்போது அந்த மூங்கில் நரலும் (அழுவொலி செய்யும்)\n\nஇறைச்சிப் பொருள்\nபெண்யானை போல் ஆவள் வருந்துகிறாள். ஆண்யானை போல் அவன் அவளை அவன் பேணவேண்டும். கழை நரலுவது போல ஆறு நரலவேண்டும். இம் என்று ஓடக்கூடாது.\n"}
{"id": "86648", "url": "https://ta.wikipedia.org/wiki?curid=86648", "title": "காமம் மிக்க கழிபடர் கிளவி", "text": "காமம் மிக்க கழிபடர் கிளவி\n\nகாமம் மிக்க கழிபடர் கிளவி எப்படி இருக்கும் என்பதை இம்மென் கீரனார் பாடிய பாடலில் \\அகம் 398\\ தெளிவாக உணரலாம். காமம் மிகுதல் பற்றி அனைவரும் உணர்வர். படர் என்பது நினைவு படர்ந்து செல்வதால் நேரும் துன்பத்தைக் குறிக்கும். இதனைத் திருக்குறளில் வரும் 'படர் மெலிந்து இரங்கல்' என்னும் அதிகாரத்தில் உள்ள பாடல்களால் உணரலாம். கழி என்னும் உரிச்சொல் மிகுதியைக் குறிக்கும் என்பதையும், தலைவி எப்போது காமம் மிக்க கழிபடர் கிளவியை வெளிப்படுத்துவாள் என்பதையும் தொல்காப்பியம் குறிப்பிடுகிறது. அதாவது காமம் மிகுதியால் தலைவி இயற்கைப் பொருள்களைப் பார்த்துப் (அஃறிணைப் பொருள்களிடம்) பேசுவதாக அமைவது இக்கிளவியாகும்.\n\nSection::::தொல்காப்பியக் குறிப்பு.\nதொல்காப்பியக் கற்பியலில் தலைவி காமத்து மிகுதியால் கூற்று நிகழ்த்துவாள் என்பதைத் தொல்காப்பியர் 'அலமரல் பெருகிய காமத்து மிகுதியும்' என்னும் அடியில் குறிப்பிடுகிறார்.\nSection::::அகநானூற்றுப் பாடல் விளக்கம்:.\nமேற்குறித்த பாடலில் தலைவி பிரிவாற்றாமையால் வருந்தி, தலைவனின் மலையினின்று இழிந்து வரும் ஆற்றை நோக்கிக் கூறுகிறாள். தலைவன் நீண்ட காலம் வராததால் வருத்தமுற்ற தலைவி, அவன் ஊரிலிருந்து இழியும் ஆறே! உன்னுடன் பிணங்குவேன் என்று அஞ்சி மலரால் போர்த்தியபடி செல்கிறாயே என உரைக்கிறாள். இதனை,\n\"நின்னொடு புலத்தல் அஞ்சி, அவர் மலைப் \nபல்மலர் போர்த்து, நாணுமிக ஒடுங்கி \nமறைந்தனை கழியும்...\"\nஎன்று இம்மென்கீரனார் உரைக்கிறார்.\n"}
{"id": "86656", "url": "https://ta.wikipedia.org/wiki?curid=86656", "title": "நெய்வேலி வடக்கு", "text": "நெய்வேலி வடக்கு\n\nநெய்வேலி வடபாதி இந்தியாவின் தமிழ்நாடு மாநிலத்தில் தஞ்சாவூர் மாவட்டத்தில் ஒரத்தநாடு வட்டத்தில் அமைந்திருக்கும் ஓர் கிராமமும், ஒரு பெரிய ஊராட்சியும் ஆகும். அரசு மேல் நிலைப் பள்ளி, அரசு நடுநிலைப்பள்ளி, பாலர் பள்ளிகள், ஊராட்சி ஒன்றிய தொடக்கப்பள்ளிகள், அரசு ஆரம்ப சுகாதார நிலையம் (24மணிநேர சேவை), விவசாய கூட்டுறவு வங்கி, நடுவண் அரசுடைமையுடைய அஞ்சல்நிலையம் உள்ளன.\n\nஇந்திய 2001 மக்கள் தொகை கணக்கெடுப்பின்படி 5134 மக்கள் இங்கு வசிக்கின்றார்கள். இவர்களில் 2563 ஆண்கள், 2571 பெண்கள் ஆவார்கள். நெய்வேலி வடபாதி மக்களின் சராசரி கல்வியறிவு 56.63% ஆகும்\nநெய்வேலிவடபாதி தன்னுள் 4 வார்டுகளையும் 15 தெருக்களை கொண்டுள்ளது\n\nவார்டு-1\n\n\nவார்டு-2\n\nதோட்டத்தார் தெரு\n\n1-செட்டித்தெரு \n2-துலுக்கமனை \n3-கணக்கர் தெரு \n4-ஆவணாண்டிகொல்லை \n\nவார்டு-4\n\n1-வடத்தெரு \n2-வடக்குஆதிதிராவிடர்தெரு \n3-கள்ளர்தெரு \n4-பூச்சிகன் தோப்பு\nதொழில்\n\nஇப்பகுதி மக்கள் அனைவரும் விவசாயத்தையே நம்பி வாழ்கின்றனர்.அதுவே அவர்களில் வாழ்வாதாரம்.இங்கு நெல், மற்றும் பல வகையான பயிர் வகைகள்(உளுந்து, பாசிபயர், துவரை) போன்ற பயிர்கள் சாகுபடி செய்யப்படுகின்றன. தற்போது நிலத்தடிநீர் மட்டமானது 110 அடி வரை சென்றுள்ளது.சில பகுதிகள் வானம் பார்த்த பூமி்யாக இருந்தது. ஆனால் இப்பகுதி தற்போது பச்சை நிறமாக காட்சியளிக்கிறது. தஞ்சாவூர் மாவட்டத்தை பொறுத்தவரையில் இந்த நிலத்தடி நீர் மட்ட மாறுபாடானது மி்க அதிகம் இப்பகுதிக்குத்தான், விவசாயத்தில் அதிகப்படியான ஈடுபடுகிறார்கள். காய்கறிகள் குறைந்த அளவே பயிரிடபடுகின்றன , சோளம், மிளகாய், கேழ்வரகு, தென்னை, முருங்கை, மருந்துவ வெள்ளரிக்காய், ஆர் எஸ் பதி, சவுக்கு அதிகமாக இங்கு பயிரிடப்படுகிறது , கரும்பு சொற்ப பகுதிகளிலேயே பயிரிடப்படுகிறது \n\nநீர் ஆதாரம்:\n\nகாவிரி பாயும் இடம் மிகவும் சொற்ப பகுதிகளே, இருப்பினும் 1970-களில் இருந்து 15 அடி முதல் 35 அடி கிணறுகள் தோண்டி ஏற்றம் இறைத்து விவசாயம் செய்து வந்தனர், காலப்போக்கில் 1986 ஆம் ஆண்டு முதல் ஆழ்குழாய் கிணறு தோண்டி எண்ணெய் இயந்திரங்கள் வைத்தும் மின்சார இயந்திரம் வைத்தும் விவசாயம் செய்ய ஆரம்பித்து வைத்தார்கள். அதனால் நிலத்தடி நீர் மேலும் கீழே சென்று கிணறுகளில் நீர் இல்லாமல் கிணறுகள் வற்றி குழிகளாக மாறிவிட்டன.\n\nவிவசாயத்தை நம்பி வாழ்ந்தவர்கள் அயல்நாடு சென்றும் சம்பாதிக்க ஆரம்பித்தார்கள், 1950 முதல் சிங்கபூர் சென்று சம்பாதித்தவர்களும் உண்டு. இப்போது பலதுறைகளில் முத்திரை பதித்து, ஆசிரியர்களாகவும், கணிப்பொறி வல்லுனர்களாகவும், காவலர்களாகவும், வழக்கறிஞர்களாகவும் சிறந்து விளங்குகிறார்கள்.\n\nபயிரிடப்படும் வகைகள்\n\nவாழை,பலா,மா, கொய்யா போன்ற பழவகைகளும் வெண்டைகாய், கத்தரிக்காய், வெள்ளைமுள்ளங்கி, கொத்தவரை, வெங்காயம் மற்றும் கீரைவகைகளும் குறிப்பிடத்தக்க காய்கறிகளும் பயிரிடப்படுகின்றன. \n\nமத நம்பிக்கை\n\nஇப்பகுதி மக்கள் பெரும்பாலும் இந்து சமயத்தையே பின்பற்றுகின்றனர்.இருந்தும் இந்துசமய சடங்குகளை குறிப்பாக திருமண சடங்குகளில் பின்பற்றப்படும்\n\nகல்விP.Balaji Teacher\nகல்வி தற்போது தாய்மொழியிலும், ஆங்கில மொழியிலும் கற்பிக்கப்பட்டு வருகிறது. இங்கு இளநிலை, முதுநிலை, பொதுக்கல்வி, தொழிற்கல்வி மற்றும் பொறியாளர் பட்டம் பெற்று உள்ளனர்.மருத்துவர்களும் உள்ளனர். உலகத்தரம் வாய்ந்த கணிப்பொறியியல் வல்லுனர்கலாகவும் பணியாற்றுகின்றார்கள்.\n\nவிழாக்காலங்கள்\n\nபொதுவாக பங்குனி சிந்திரை வைகாசி மாதங்களில் இங்கு எல்லா கோவில்களிலும் சிறப்பாக விழா எடுப்பார்கள், குருப்பாக அய்யனார் கோவில் மிக சிறந்த கோவில் திருவிழாவாக பார்கின்றனர், இந்த விழாவில் இன்றும் மாட்டுவண்டி பூட்டி குடும்பம் குடும்பமாக கோவிலுக்கு வந்து செல்கின்றனர். திருவிழாவின் பொது வானவேடிக்கை சிறப்பு வாய்ந்ததாக இருக்கும்\n\nகுறிப்பிடத்தக்க நபர்கள்:\nசா: நடராஜன் (கூட்டுறவு சங்க தலைவர் )\nமு. குஞ்சப்பா (முன்னாள் ஊராட்சி மன்ற தலைவர்)\nகு.பாண்டியன் (ஊராட்சி மன்ற தலைவர்)\nரெ. நடேசன் (ஊராட்சி மன்ற துணை தலைவர்)\n\nஅண்டை கிராமங்கள்:\n\nஇடையாத்தி, சென்னியவிடுதி, நரங்கியபட்டு\n\nபேரூராட்சி: கறம்பக்குடி\nநகராட்சி: பட்டுக்கோட்டை, புதுக்கோட்டை, ஆலங்குடி\n\nநகரங்கள்: பட்டுக்கோட்டை · தஞ்சாவூர் - புதுக்கோட்டை - திருச்சி - ராமேஸ்வரம் - ராமநாதபுரம் - மதுரை\n\nவிமான நிலையம் : திருச்சி [2 மணி நேரம் ], மதுரை: [2 மணி நேரம் ]\n\nஆறுகள்: காவிரி ஆறு\n\nவழிபாட்டு இடங்கள்: தஞ்சைப் பிரகதீசுவரர் கோயில் · மனோரா · இராமேஸ்வரம், வேளாங்கண்ணி, நாகூர் தர்க்கா,\n\nகல்வி, நூலகம், பிற: தஞ்சாவூர் தமிழ்ப் பல்கலைக்கழகம், தஞ்சாவூர் மாவட்ட சார் நிலை நீதிமன்றங்கள், தஞ்சை சரசுவதிமகால் நூலகம்\n"}
{"id": "86659", "url": "https://ta.wikipedia.org/wiki?curid=86659", "title": "எரிகுண்டு", "text": "எரிகுண்டு\n\nஎரி குண்டுகள் (Incendiary bombs) என்பவை இலக்குகளில் தீ மூட்டுவதற்காக வீசப்படும் குண்டுகள். நேபாம், தெர்மைட், வெள்ளை பாசுபரசு, குளோரின் டிரைபுளோரடு போன்ற வேதிப் பொருட்களால் இவை செய்யப்படுகின்றன. வெடிமருந்து கண்டுபிடிக்கப்பட்ட காலத்திலிருந்து எரி குண்டுகள் பயன்படுத்தப்படுகின்றன. ஆனால் முதலாம் உலகப் போரில் வான்படை வானூர்திகளின் மூலம் குண்டுவீசும் உத்தி அறிமுகப்படுத்தப்பட்ட பின், எரி குண்டுகளின் பிரயோகம் பரவலாயிற்று. இரண்டாம் உலகப் போரின் போது விமானப் படைகளின் தொடர் குண்டு வீச்சு மிக அதிகமானதால், எரி குண்டுகள் பெருமளவில் பயன்படுத்தபட்டன. வியட்நாம் போரில் நேபாம் எனப்படும் பெட்ரோலிய வேதிப்பொருளாலான எரி குண்டுகள் பரவலாக பயன்படுத்தப்பட்டன. தற்போது எரி குண்டுகளின் பயன்பாடு தொடர்பான விதிமுறைகள் ஐக்கிய நாடுகள் சபையின் சாதாரண ஆயுதங்கள் சாசனத்தின் மூன்றாவது நெறிமுறையால் வரையறுக்கப்பட்டுள்ளன.\n"}
{"id": "86661", "url": "https://ta.wikipedia.org/wiki?curid=86661", "title": "செதன் சண்டை (1940)", "text": "செதன் சண்டை (1940)\n\nசெதன் சண்டை (\"Battle of Sedan\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். மே 12-14, 1940ல் நடந்த இச்சண்டையில் நாசி ஜெர்மனியின் படைகள் பிரெஞ்சுப் படைகளை முறியடித்து மியூசே ஆற்றைக் கடக்க செடான் நகரின் பாலங்களைக் கைப்பற்றின. இது இரண்டாம் செதன் சண்டை என்றும் அழைக்கப்படுகிறது. 1870ல் இதே இடத்தில் பிரான்சு-பிரஷ்யா போரின் போது நடந்த இன்னொரு சண்டையிலிருந்து வேறுபடுத்திக் காட்ட இவ்வாறு அழைக்கப்படுகிறது. \n\nமே 10, 1940ல் ஜெர்மானியப் படைகள் பெல்ஜியம் மற்றும் பிரான்சின் மீது தங்களது தாக்குதலைத் தொடங்கின. பெல்ஜியத்தின் மீதான தாக்குதல் திசைதிருப்பும் தாக்குதலாகும். பெல்ஜியப் படைகளின் உதவிக்கு விரையும் நேச நாட்டுப் படைகளைப் பொறி வைத்துப் பிடிக்க ஜெர்மானிய தளபதிகள் திட்டமிட்டனர். நேச நாட்டுப் படைகள் பெல்ஜியத்துக்குச் சென்றவுடன், அவற்றின் பின்பகுதியில் ஆர்டென் காடு வழியாக ஜெர்மனியின் ஆர்மி குரூப் ஏ விரைந்து சென்று ஆங்கிலக் கால்வாய் கடற்கரையை அடைந்து விட வேண்டுமென்பது ஜெர்மானியர்களின் திட்டம். அதற்கு மியூசே ஆற்றைக் கடக்க வேண்டும். இத்திட்டம் நிறைவேற செடான் நகரின் அருகில் மியூசே ஆற்றின் மீதமைந்துள்ள பாலங்களைக் கைப்பற்றுவது அவசியமானது. மே 12ல் ஜெர்மானியப் படைகள் செடானைத் தாக்கின. ஜெர்மானிய வான்படையான \"லுஃப்ட்வாஃபே\" செடான் பாதுகாப்பு நிலைகளின் மீது விடாது குண்டு வீசித் தாக்கியது. இந்த குண்டுவீச்சு பிரெஞ்சுப் படைகளின் மன உறுதியைக் குலைத்தது. இதனால் அவர்களால் ஜெர்மானிய கவசப் படைகளின் அதிரடித் தாக்குதலை (பிளிட்ஸ்கிரெய்க்) சமாளிக்க முடியவில்லை. இரு நாட்கள் சண்டைக்குப் பிறகு செடான் நகரப் பாலங்கள் ஜெர்மானியர் வசமாகின. அவை வழியாக ஆற்றைக் கடந்து கடற்கரை நோக்கி ஜெர்மானிய படைப்பிரிவுகள் வேகமாக முன்னேறத் தொடங்கின. இந்தப் பாலங்களை குண்டு வீசி அழிக்க பிரிட்டிஷ் வான்படையும் பிரெஞ்சு வான்படையும் பல முறை முயன்று தோற்றன. அதேபோல பாலங்களை மீண்டும் கைப்பற்ற பிரெஞ்சு தரைப்படைகள் மேற்கொண்ட பல எதிர்த்தாக்குதல்கள் வெற்றி பெறவில்லை. பாலங்கள் ஜெர்மானியர் வசமே இருந்தன.\n\nமே 20ல் ஜெர்மானியப் படைகள் கடற்கரையை அடைந்தன. பெல்ஜியத்துக்கு சென்ற நேச நாட்டுப் படைகள் முழுதும் சுற்றி வளைக்கப்பட்டன. அவற்றில் பல டன்கிர்க் துறைமுகத்திலிருந்து தப்பிச் சென்றாலும் பிரான்சின் வீழ்ச்சி உறுதியானது. \n"}
{"id": "86665", "url": "https://ta.wikipedia.org/wiki?curid=86665", "title": "எட்டுத்தொகை தொகுப்பு", "text": "எட்டுத்தொகை தொகுப்பு\n\nசங்க நூல்களை எட்டுத்தொகை என்றும், பத்துப்பாட்டு என்றும் பகுத்துக் காண்கின்றனர். பத்துப்பாட்டுத் தொகுப்பில் உள்ள 10 பாட்டுகளும் தனித்தனி முழுமையான பாட்டுகள். எட்டுத்தொகையில் உள்ள எட்டு நூல்களும் தொகைநூல்கள். அதாவது தொகுக்கப்பட்ட நூல்கன். பல புலவர்கள் பாடிய பாடல்கள் ஒவ்வொரு தொகுப்பிலும் உள்ளன. ஒவ்வொரு நூலையும் தொகுத்தவர் யார்? தொகுக்க உதவியவர் யார்? என்னும் செய்திகளை இங்குள்ள பட்டியலில் காணலாம்.\n"}
{"id": "86675", "url": "https://ta.wikipedia.org/wiki?curid=86675", "title": "தியான்சு", "text": "தியான்சு\n\nதியான்சு \"அல்லது\" தீம் மாக்கு (ஆங்கிலம்: \"Touch of Death\"; இத்தாலியம்: \"Dianxue\"; எசுப்பானியம்: \"Dim mak\") என்பது ஒரு வகையான சீன தற்காப்பு கலை ஆகும். கவனமாக உடலிலுள்ள அழுத்தப்புள்ளிகளை தொடுவதன் மூலம் ஒருவரை எளிதாக கொல்ல முடியும். இதையே திம் மாக்கு பயன்படுத்துகிறது. தீம் மாக்கு என்பதன் பொருள் தமனியை தொடுதல் ஆகும். இது நமது வர்மக்கலையை போன்றதாகும். இதை பொறுத்தவரையில் அடிக்க அதிகமான சிரமம் ஏற்படுவதில்லை என்றாலும் அடியின் விளைவுகள் பயங்கரமாக இருக்கும். இதைக்கொண்டு ஒருவரை தற்காலிகமாக செயலிழக்கவோ அல்லது கொல்லவோ முடியும்.\n"}
{"id": "86677", "url": "https://ta.wikipedia.org/wiki?curid=86677", "title": "நிக்கோலோ பாகானீனி", "text": "நிக்கோலோ பாகானீனி\n\nநிக்கோலோ பாகானீனி (இத்தாலியம்: \"Niccolò Paganini\"; கிரேக்கம்: \"Νικολό Παγκανίνι\"; தோர்கம்: \"Nikkolo Paqanini\") என்பவர் இத்தாலி நாட்டை சேர்ந்த ஒரு வயலின் கலைஞர், வியோலக் கலைஞர், கிதார் கலைஞர் மற்றும் இசை அமைப்பாளர். இவர் 1782ஆம் ஆண்டு அக்தோபர் திங்கள் 27ஆம் தேதி பிறந்து 1840ஆம் ஆண்டு மே திங்கள் 27ஆம் தேதி மறைந்தார். இவரது காலத்தில் இவர் ஒரு புகழ்பெற்ற வயலின் கலைஞராக திகழ்ந்தார். இவரது புகழ் இன்றும் நிலைத்துள்ளது. இவரது வயலின் வாசிக்கும் வழிமுறைகள் இன்றும் பின்பற்றப்படுகிறது. இவர் பல முக்கிய இசையமைப்பாளர்களுக்கு இன்றும் ஒரு தூண்டுதலாக, வழிகாட்டியாக உள்ளார். இவரது இசையமைப்புகள் பலவும் இன்றும் பலரால் வாசிக்கப்படுகிறது.\n"}
{"id": "86682", "url": "https://ta.wikipedia.org/wiki?curid=86682", "title": "வியோலம்", "text": "வியோலம்\n\nவியோலம் (ஆங்கிலம்: \"Viola\"; இடாய்ச்சு: \"Bratsche\"; போலியம்: \"Altówka\") என்பது வயலினிற்கும் செல்லோவிற்கும் இடையிலுள்ள ஒரு இசைக்கருவி. இது தோற்றத்திலும் அளவிலும் வயலினைப்போலவே இருக்கும். இதன் தந்திகள் சி, ஜி, டி, எ என்ற ஒலிக்கு ஏற்ப வைக்கப்பட்டிருக்கும். இது வயலினைப்போல் தனியாக வாசிக்கப்படுவதில்லை. \n"}
{"id": "86684", "url": "https://ta.wikipedia.org/wiki?curid=86684", "title": "இராணுவ செலவின் அடிப்படையில் நாடுகளின் பட்டியல்", "text": "இராணுவ செலவின் அடிப்படையில் நாடுகளின் பட்டியல்\n\nஸ்டாக்ஹோம் சர்வதேச அமைதி ஆராய்ச்சி நிறுவனம் வெளியிட்ட நாடுகளின் ராணுவ செலவின வரிசைப்பட்டியல்.\n"}
{"id": "86689", "url": "https://ta.wikipedia.org/wiki?curid=86689", "title": "செல்லோ", "text": "செல்லோ\n\nசெல்லோ (ஆங்கிலம்: \"Cello\"; கிரேக்கம்: \"Βιολοντσέλο\"; மேல் விரிசியம்: \"Sello\") என்பது வயலின் குடும்பத்தை சேர்ந்த ஒரு இசைக்கருவி ஆகும். வயலினைப்போல் இது தனியாகவும் பிற இசைக்கருவிகளுடன் சேர்த்தும் வாசிக்கப்படுகிறது. இது உருவத்தில் வயலினைப்போல் இருந்தாலும் அளவில் அதைவிடப்பெரியது. செல்லோ என்ற சொல் வியலான்செல்லோ என்னும் இத்தாலிய சொல்லில் இருந்து வந்தது. இவ்விசைக்கருவி ஏறத்தாழ 1660ஆம் ஆண்டு முதல் பயன்படுத்தப்பட்டு வருகிறது. இவ்விசைக் கருவியானது \"ஐந்து கட்டை\" (Perfect fifth) ஸ்வரத்தில் ஏ3 (A3), டி3 (D3), ஜி2 (G2) மற்றும் சி2 (C2) நரம்புகளால் கட்டப்பட்டிருக்கும்.\n"}
{"id": "86695", "url": "https://ta.wikipedia.org/wiki?curid=86695", "title": "மேல் விரிசிய மொழி", "text": "மேல் விரிசிய மொழி\n\nமேல் விரிசிய மொழி (ஆங்கிலம்: \"West Frisian language\"; இத்தாலியம்: \"Dialetto frisone occidentale\"; பிரித்தானியம்: \"Frizeg ar c'hornôg\") என்பது நெதர்லாந்திலுள்ள விரிசுலாந்தில் பரவலாக பேசப்படும் மொழி ஆகும். இது செருமானிய மொழிக்குடுமத்தை சேர்ந்த ஒரு மொழி ஆகும். இம்மொழியில் ஏறத்தாழ 360,000–700,000 மக்கள் பேசுகின்றனர். இம்மொழியில் எட்டு வட்டார வழக்குகள் உள்ளன. அதில் நான்கு மட்டுமே பரவலாக பயன்படுத்தப்படுகிறது. மற்ற நான்கும் அவ்வளவு பரவலாக பயன்படுத்தப்படுவதில்லை. இதன் வரலாற்றில் இம்மொழி பழைய விரிசியம், நடு விரிசியம், புதிய விரிசியம் என வகைபடுத்தப்படுகிறது.\n"}
{"id": "86699", "url": "https://ta.wikipedia.org/wiki?curid=86699", "title": "வியோல்", "text": "வியோல்\n\nவியோல் (ஆங்கிலம்: \"Viol\"; சுவோமியம்: \"Viola da gamba\"; துருக்கியம்: \"Viola da gamba\") என்பது ராபாபு என்னும் மூரிய இசைக்கருவியிலிருந்து வந்ததாகும். இது பார்ப்பதற்கு செல்லோவைப்போல் இருந்தாலும் இது வயலின் குடும்பத்திலிருந்து பல வகையில் மாறுபடுகின்றது. இது ஆறு தந்திகளை கொண்டதாகும். இது 15ஆம் நூற்றாண்டில் பயன்படுத்தப்பட்ட ஒரு இசைக்கருவி ஆகும்.\n"}
{"id": "86704", "url": "https://ta.wikipedia.org/wiki?curid=86704", "title": "சேனி ராபாபு", "text": "சேனி ராபாபு\n\nசேனி ராபாபு என்பது வட இந்தியாவில் சீக்கியர்களால் பயன்படுத்தப்பட்ட ஒரு வகையான இசைக்கருவி ஆகும். இது பேரரசர் அக்பரின் அரசவையில் இருந்த தான்சேனால் தோற்றுவிக்கப்பட்டது என நம்பப்படுகிறது. இன்றைய அளவில் இது சீக்கிய இசையிலேயே பரவலாக பயன்படுத்தப்பட்டு வருகிறது. இந்த ராபாபி (ராபாபு இசைக்கலைஞர்) பாரம்பரியத்தை குரு நானக் துவக்கினார். \n"}
{"id": "86705", "url": "https://ta.wikipedia.org/wiki?curid=86705", "title": "சீக்கிய இசை", "text": "சீக்கிய இசை\n\nசீக்கிய இசை என்பது 16 ஆம் நூற்றாண்டில் சீக்கிய உருவாக்குனர் குரு நானக் என்பவரால் ஆரம்பிக்கப்பட்ட ஒரு இசை வகை ஆகும். இவரைத் தொடர்ந்து எல்லா சீக்கியக் குருக்களும் இந்த கிராமிய இசை வகையினை பாடத் தொடங்கினர்.\n\nSection::::சீக்கிய இசை அறிஞர்கள்.\nமூன்று வகையான சீக்கிய இசை அறிஞர்கள் உள்ளனர். அவர்கள் முறையே ராபிஸ் (\"rababis), ராகிஸ் (\"ragis\"), தாதிஸ் (\"dhadhis\") ஆவர்.\n\n"}
{"id": "86717", "url": "https://ta.wikipedia.org/wiki?curid=86717", "title": "ஆர்டென் காடு", "text": "ஆர்டென் காடு\n\nஆர்டென் (ஆங்கிலம்:\"Ardennes\", டச்சு மொழி: \"Ardennen\") பெல்ஜியம் நாட்டிலுள்ள் ஒரு வனப்பகுதி. இது ஆர்டென் மலைத்தொடரின் ஒரு பகுதி. பெரும்பாலும் பெல்ஜியத்திலும் லக்சம்பர்கிலும் அமைந்துள்ள் இவ்வனத்தின் சில பகுதிகள் பிரான்சின் எல்லைக்குள்ளும் வருகின்றன. இந்த வனத்தின் பரப்பளவு 11,200 சதுர கி.மீ.\n"}
{"id": "86718", "url": "https://ta.wikipedia.org/wiki?curid=86718", "title": "யோவாகீன் காசுதாம்பீது", "text": "யோவாகீன் காசுதாம்பீது\n\nயோவாகீன் காசுதாம்பீது (\"Joaquín Gaztambide\")என்பவர் ஒரு எசுப்பானிய இசை அமைப்பாளர் ஆவார். இவர் டூடெலா (Tudela) என்னும் இடத்தில் கோயிலின் சேர்ந்திசை இயக்குநர் பால் இரூபில் (Paul Ruble) என்பவரிடம் குரல்பயிற்சி பெறத் தொடங்கினார்.\n\n1834 இல், இவருக்கு 12 அகவை இருக்கும் பொழுது, இவருடைய மாமா இவரை பாம்ப்பலோனா என்னும் ஊருக்கு அனுப்பி அங்கு யோசப்பு குவெல்பென்சு (Joseph Guelbenzu), மரியானோ கார்சியா (Mariano García) ஆகியோரிடம் பியானோவும் இசை அமைப்பையும் பயிலச் செய்தார். \nபோதிய கலைத் தேர்ச்சி பெறாமையாலும் இவற்றில் உளநிறைவு கொள்ளாததாலும், இங்கிருந்து புறப்பட்டு 1842 இல் மடுரிடு (Madrid) நகருக்குச் சென்றார்; அங்கிருந்த இசைக் கூடத்தில் மரியா கிறித்தியானாவிடம் வகுப்புகள் எடுத்துப் பயின்றார். பின்னர் பெடுரோ ஆல்பெனிசு (Pedro Albéniz) என்பாரிடம் பியானோ திறத்தை ஆழப்படுத்திக்கொண்டார், ரமோன் கார்னிசெர் என்பாரிடம் இசையமைபறிவை ஆழப்படுத்திக்கொண்டார். தியேட்டரோ டெல் லா குரூசு (Teatro del Circo), பிரின்சிப்பெ(Principe) ஆகியவற்றின் தாழ்சுருதி (bass) இசையணியில் (orchestra) ஈடுகட்டினார். 1845 இல் தியேட்டரோ டெல் லா குரூசு என்னும் இத்தாலியக் கும்பினியில் இயக்குநர் ஆனார்.\n"}
{"id": "86723", "url": "https://ta.wikipedia.org/wiki?curid=86723", "title": "யோவாகீன் பாரேகா-ஒபிரேகோன்", "text": "யோவாகீன் பாரேகா-ஒபிரேகோன்\n\nயோவாகீன் பாரேகா-ஒபிரேகோன் (\"Joaquín Pareja-Obregón\") என்பவர் ஒரு எசுப்பானிய வணிகர் ஆவார். இவர் எசுப்பானியாவில் உள்ள செவியானா பகுதியைச் சேர்ந்தவர் ஆவார்.\n"}
{"id": "86725", "url": "https://ta.wikipedia.org/wiki?curid=86725", "title": "செதன்", "text": "செதன்\n\nசெதன் (பிரெஞ்சு: \"Sedan\") பிரான்சில் உள்ள ஒரு நகரம். இது பிரான்சின் வடபகுதியில் மியூசே ஆற்றங்கரையோரமாக பெல்ஜிய எல்லையிலிருந்து பத்து கி.மீ தொலைவில் அமைந்துள்ளது. செதன் எனும் பெயர் அப்பகுதிக்கான கம்யூன் எனப்படும் பிரெஞ்சு நிர்வாகப் பிரிவிற்கும் பயன்படுத்தப்படுகிறது. இதன் மக்கள் தொகை 23,234 (2007). கி. பி. 1424ல் உருவான இந்நகரம் பாரிசிலிருந்து சுமார் 200 கி. மீ தொலைவில் உள்ளது.\n\n\n"}
{"id": "86726", "url": "https://ta.wikipedia.org/wiki?curid=86726", "title": "செவீயா", "text": "செவீயா\n\nசெவீயா என்பது எசுப்பானியாவின் தெற்கிலுள்ள ஒரு பகுதி ஆகும். இது ஆந்தலூசியா பகுதியிலுள்ள செவீயாவின் தலைநகரம் ஆகும். இதன் பரப்பளவு 140 சதுர கி.மீ. ஆகும். இதன் மக்கட்தொகை 703,206 ஆகும். இது 2,000 ஆண்டுகளுக்கும் மேல் பழமைவாய்ந்தது. இது ஐபீரிய தீபகற்பத்தின் தென்மேற்கில் உள்ள குவாடல்கிவிர் ஆற்றின் கீழ் பகுதியில் அமைந்துள்ளது. இந்த நகரமானது ஆந்தலூசுயாவின் மிகப்பெரிய நகரமாகவும், எசுப்பானியாவில் நான்காவது பெரிய நகரமாகவும் , ஐரோப்பிய ஒன்றியத்தில் 30 வது அதிக மக்கட் தொகை கொண்ட நகராட்சியாகவும் திகழ்கிறது. இதன் பழைய நகரம் 4 சதுர கிலோமீட்டர் (2 சதுர மைல்) பரப்பளவில், மூன்று யுனெஸ்கோ உலக பாரம்பரிய தளங்களைக் கொண்டுள்ளது. அவையாவன அல்காசர் அரண்மனை வளாகம், பேராலயம் மற்றும் இந்தீசின் பொது காப்பகம் என்பனவாகும். அத்திலாந்திக் பெருங்கடலில் இருந்து சுமார் 80 கிலோமீட்டர் (50 மைல்) தொலைவில் அமைந்துள்ள செவீயா துறைமுகம் எசுப்பானியாவில் உள்ள ஒரே நதி துறைமுகமாகும். கோடைகாலத்தில் செவீயா நகரம் அதிக வெப்பநிலையை அனுபவிக்கிறது. சூலை மற்றும் ஆகத்து மாதங்களில் தினசரி அதிகபட்சம் 35 ° C (95 ° F) க்கு அதிகமாக இருக்கும். \n\nSection::::சொற்பிறப்பியல்.\nசெவீயாவின் பழமையான பெயர் ஹிஸ்பால் என்பதாகும். இப்பெயர் தென்மேற்கு ஐபீரியாவில் டார்ட்டீசியன் கலாச்சாரத்தின் ஃபீனீசிய காலனித்துவத்தின் போது தோன்றியதாகத் கருதப்படுகின்றது. ஹிஸ்பால் என்பது பால் கடவுளைக் குறிக்கிறது. மானுவல் பெல்லிசர் கேடலின் கூற்றுப்படி பண்டைய பெயரான ஸ்பால் இது ஃபீனீசிய மொழியில் \"தாழ்நிலம்\" என்று பொருள்படும். உரோமானிய ஆட்சியின் போது ​​இந்த பெயர் இலத்தீன் மொழியில் ஹிஸ்பால் என்றும் பின்னர் ஹிஸ்பாலிஸ் என்றும் அழைக்கப்பட்டது. உமையாக்களின் படையெடுப்பிற்குப் பிறகு இந்த நகரத்தின் பெயர் அரபியில் இஷ்பிலியா என்று மாற்றப்பட்டது. \n\nSection::::புவியியல்.\nகுவாடல்கிவிர் நதியின் வளமான பள்ளத்தாக்கில் இந்த நகரம் அமைந்துள்ளது. கடல் மட்டத்திலிருந்து சராசரி உயரம் 7 மீட்டர் (23 அடி) உயரத்தை கொண்டுள்ளது. நகரத்தின் பெரும்பகுதி ஆற்றின் கிழக்குப் பகுதியிலும், ட்ரயானா, லா கார்டூஜா மற்றும் லாஸ் ரெமிடியோஸ் ஆகிய இடங்கள் மேற்குப் பகுதியிலும் அமைந்துள்ளன. அல்ஜராஃப் பகுதி மேற்கு நோக்கி அமைந்துள்ளது. மேலும் இது பெருநகரத்தின் ஒரு பகுதியாக கருதப்படுகிறது. நகரம் வடக்கே லா ரிங்கோனாடா, லா அல்காபா மற்றும் சாண்டிபோன்ஸ் ஆகியவற்றுடன் கிழக்கில் அல்காலே டி குவாடைராவுடன், தெற்கில் டோஸ் ஹெர்மனாஸ் மற்றும் கெல்வ்ஸ் என்பவற்றுடனும், மேற்கில் சான் ஜுவான் டி அஸ்னால்ஃபராச், டோமரேஸ் மற்றும் காமாஸ் ஆகியவற்றுடனும் எல்லைகளைக் கொண்டுள்ளது.\n\nSection::::காலநிலை.\nசெவீயா கோப்பனின் காலநிலை வகைப்பாட்டிற்கு அமைவாக மத்திய தரைக்கடல் காலநிலையைக் கொண்டுள்ளது. இந்த நகரம் மிகவும் வெப்பமான, வறண்ட கோடைகாலங்களையும் மற்றும் லேசான, ஓரளவு ஈரமான குளிர்காலங்களைக் கொண்டுள்ளது. பெரும்பாலான மத்திய தரைக்கடல் காலநிலைகளைப் போலவே செவீயா கோடைகாலத்திலும் வறண்டதாகவும், குளிர்காலத்தில் ஈரப்பதமாகவும் இருக்கும். சராசரி ஆண்டு வெப்பநிலை பகலில் 25.4 ° C (78 ° F) ஆகவும், இரவில் 13 ° C (55 ° F) ஆகவும் இருக்கும். மே முதல் அக்டோபர் கோடைக் கால பருவம் நீடிக்கும். குளிர்காலம் லேசானது. சனவரி மாதத்தின் சராசரி அதிகபட்ச வெப்பநிலை 16.0 ° C (61 ° F) ஆகவும், குறைந்தபட்ச வெப்பநிலை 5.7 ° C (42 ° F) ஆகவும் இருக்கும். ஆண்டு மழைவீழ்ச்சி 500 முதல் 600 மி.மீ வரை (19.7 முதல் 23.6 அங்குலம்) மாறுபடும். திசம்பர் ஈரப்பதமான மாதமாகும். இம் மாதத்தில் சராசரியாக 99 மில்லிமீற்றர் (3.9 அங்குலம்) மழைவீழ்ச்சி பதிவாகும். ஆண்டிற்கு சராசரியாக 50.5 நாட்கள் மழை பெய்யும்.\n\nSection::::பொருளாதாரம்.\nசெவீயா தெற்கு எசுப்பானியாவில் அதிக மக்கட் தொகை கொண்ட நகரமாகும். மேலும் ஆந்துலூசியாவின் மொத்த உள்நாட்டு உற்பத்தியில் நான்கில் ஒரு பகுதி இந்நகரத்தினால் வழங்கப்படுகின்றது. பெருநகரப் பகுதியில் உள்ள அனைத்து நகராட்சிகளும் செவீயாவின் பொருளாதாரத்தை நேரடியாகவோ அல்லது மறைமுகமாகவோ சார்ந்துள்ளது. அதே நேரத்தில் விவசாயம் சிறிய கிராமங்களின் பொருளாதாரத்தில் ஆதிக்கம் செலுத்துகிறது. \n\nSection::::கல்வி.\nசெவீயாவில் மூன்று பொது பல்கலைக்கழகங்கள் உள்ளன. அவையாவன் 1505 ஆம் ஆண்டில் இல் நிறுவப்பட்ட செவீயா பல்கலைக்கழகம், 1997 ஆம் ஆண்டில் நிறுவப்பட்ட பப்லோ டி ஒலவிட் பல்கலைக்கழகம் மற்றும் 1994 இல் நிறுவப்பட்ட சர்வதேச ஆந்தூலூசியா பல்கலைக்கழகம் என்பனவாகும். மேலும் 1942 ஆம் ஆண்டில் நிறுவப்பட்ட ஸ்கூல் ஆஃப் ஹிஸ்பானிக் அமெரிக்கன் ஸ்டடீஸ், சென்டேவில் செயற்படும் கொண்ட மெனண்டெஸ் பெலாயோ சர்வதேச பல்கலைக்கழகம் மற்றும் லயோலா பல்கலைக்கழக ஆந்தூலூசியா என்பனவும் அமைந்துள்ளன. \n\n"}
{"id": "86727", "url": "https://ta.wikipedia.org/wiki?curid=86727", "title": "யோவாகீன் தூரீனா", "text": "யோவாகீன் தூரீனா\n\nயோவாகீன் தூரீனா என்பவர் ஒரு எசுப்பானிய ஓவியர் ஆவார். இவர் எசுப்பானியாவிலுள்ள செவீயானா பகுதியை சேர்ந்தவர் ஆவார். இவர் 1847ஆம் ஆண்டு பிறந்தார். இவர் 1903ஆம் ஆண்டு மறைந்தார். இவர் யோவாகீன் தூரீனா பெரேசு என்னும் புகழ்பெற்ற எசுப்பானிய இசை அமைப்பாளரின் தந்தை ஆவார்.\n"}
{"id": "86728", "url": "https://ta.wikipedia.org/wiki?curid=86728", "title": "யோவாகீன் சாமாகொயீசு", "text": "யோவாகீன் சாமாகொயீசு\n\nயோவாகீன் சாமாகொயீசு (\"Joaquín Zamacois\") என்பவர் சிலியை சேர்ந்த ஒரு இசை அமைப்பாளர் ஆவார். இவர் 1894ஆம் ஆண்டு திசம்பர் திங்கள் 14ஆம் தேதி சாந்தியாகோ தே சீலியில் பிறந்தார். இவர் 1976ஆம் ஆண்டு செப்தம்பர் திங்கள் 8ஆம் தேதி பார்செலோனாவில் மறைந்தார். ஆகுவாபுவேர்தேஸ், காந்து தே ஹோயியா மற்றும் மார்கரிதீனியா ஆகியவை இவரது படைப்புகளுள் சில.\n"}
{"id": "86729", "url": "https://ta.wikipedia.org/wiki?curid=86729", "title": "மாகிகா", "text": "மாகிகா\n\nமாகிகா (\"Magica\") என்பது ஒரு உருமானிய பவர் மெட்டல் இசைக்குழு ஆகும். இது 2002ஆம் ஆண்டு தோற்றுவிக்கப்பட்டது. இவ்விசைக்குழுவின் இசைவகைகள் பவர் மெட்டல், சிம்போனிக்கு மெட்டல் மற்றும் கோதிக்கு மெட்டல் ஆகும். இதுவரை மாகிகா 5 இசைக்கோவைகளை வெளியிட்டுள்ளது. இதன் தற்போதைய குழுவினர் ஆனா மிலாதினோவிசி (பாடகர்), போதுகன் கோசுதியா (கிதார் கலைஞர்), போதுகன் அவுரிகன் (கிரவ கிதார் கலைஞர்), ஏமி (கிதார் கலைஞர்) மற்றும் எர்துசு (விபுணவி கலைஞர்) ஆவர்.\n"}
{"id": "86731", "url": "https://ta.wikipedia.org/wiki?curid=86731", "title": "தாராகோணம்", "text": "தாராகோணம்\n\nதாராகோணம் (Tarragona) என்பது காத்தலோனியாவின் தெற்குபகுதியில் உள்ள ஒரு நகரம் ஆகும். இது தாராகோணம் மாவட்டத்தின் தலைநகரம் ஆகும். இதன் பரப்பளவு 181.60 சதுர கி.மீ. ஆகும். இதன் மக்கள்தொகை 135,139 ஆகும்.\n\nSection::::காலநிலை.\nதாராகோணத்தின் காலநிலை மிதமான குளிர்காலமும் கோடைக்காலமும் கொண்டு நடுநிலக்கடல் சார்ந்த ஒன்றாகும். \n"}
{"id": "86732", "url": "https://ta.wikipedia.org/wiki?curid=86732", "title": "காம்பானேலா", "text": "காம்பானேலா\n\nகாம்பானேலா என்பது ஒரு இசையமைப்பு ஆகும். இதன் இசை அமைப்பாளர் பிரான்சு லிசித்து ஆவார். இவ்விசையமைப்பு இவரது கிராந்து எதியூது தே பாகானீனியின் ஒரு பகுதி ஆகும். இது இவரால் 1851ஆம் ஆண்டு படைக்கப்பட்டது.\n"}
{"id": "86733", "url": "https://ta.wikipedia.org/wiki?curid=86733", "title": "பிரான்சு லிசித்து", "text": "பிரான்சு லிசித்து\n\nபிரான்சு லிசித்து (Franz Liszt) என்பவர் அங்கேரி நாட்டை சேர்ந்த ஒரு புகழ்பெற்ற இசை அமைப்பாளரும், பியானோ கலைஞரும் ஆசிரியரும் ஆவார். இவர் 1811ஆம் ஆண்டு அக்தோபர் திங்கள் 22ஆம் தேதி பிறந்தார். இவற் 1886ஆம் ஆண்டு சூலை திங்கள் 31ஆம் தேதி மறைந்தார். 19ஆம் நூற்றாண்டில் இவரது திறமை ஐரோப்பா முழுவதையும் கவர்ந்தது.\n"}
{"id": "86734", "url": "https://ta.wikipedia.org/wiki?curid=86734", "title": "இன்சுலார் செல்திக்கு மொழிகள்", "text": "இன்சுலார் செல்திக்கு மொழிகள்\n\nஇன்சுலார் செல்திக்கு மொழிகள் (ஆங்கிலம்:Insular Celtic languages) என்பது ஒரு பிருத்தானிய தீவுகளில் பிறந்த செல்திக்கு மொழிகள் ஆகும்.\n"}
{"id": "86742", "url": "https://ta.wikipedia.org/wiki?curid=86742", "title": "வணிக அறிவாண்மை", "text": "வணிக அறிவாண்மை\n\nவணிக அறிவாண்மை(Business Intelligence) என்பது தரவுகள், தகவல்களை முறைப்படுத்தி பயனர்களிடம் கொண்டு சேர்த்து, பயனர்களின் முடிவெடுக்கும் செயற்படும் ஆற்றலை வளப்படுத்த உதவும் நுட்பங்களைக் குறுக்கிறது. இதன் மூலம் வணிகத்தின் இலக்குகளை அடைய வணிக அறிவாண்மை உதவுகிறது. தரவுகளை சேகரித்தல், பகுத்தாய்தல், அறிக்கை தயாரித்தல், எதிர்வுகூறல், பகிர்ந்தல் ஆகியன வணிக அறிவாண்மையின் அடிப்படைக் கூறுகள் ஆகும். \n\nஎ.கா ஒரு கணினி Order processing system ஆகும். இந்த செயலியின் ஊடாக எத்தனை பொருட்கள், யாருக்கு எப்போது விற்கப்பட்டன. யார் கூடிய பெறுமதியான வாடிக்கையாளர்கள். தற்போது எந்த Orderகள் செயற்படுத்தப்பட வேண்டி உள்ளன போன்ற தகவல்களை உடனடியாக பெறக் கூடியதாக இருக்கும். இன்னுமொரு எளிமையான எடுத்துக்காட்டு ஒரு தாபன விக்கியாகும். இந்த விக்கி ஊடாக ஊழியர்கள் தகவல்களை சேகரிக்கவும், பகிரவும் முடியும்.\n\nSection::::வரலாறு.\nமுதன் முதலில் வணிக அறிவாண்மை(Business Intelligence) என்ற வார்த்தையை ஆங்கிலத்தில் 1958ல் ஐபிஎம் நிறுவனத்தை சார்ந்த ஆய்வாளர் ஹான்ஸ் பீட்டர் லுஹ்ன் என்பவர் பயன்படுத்தினார். அவர் வேபெர்ஸ்(weber's) அகராதியை மேற்கோள் காட்டி நுண்ணறிவு அல்லது அறிவாண்மை என்பது \" உண்மைகளை இடைத்தொடர்புபடுத்தி ஒரு குறிப்பிட்ட இலக்கை அடைவதற்கான செயல்பாடு\" என்றார்.\n"}
{"id": "86751", "url": "https://ta.wikipedia.org/wiki?curid=86751", "title": "அராஸ் சண்டை (1940)", "text": "அராஸ் சண்டை (1940)\n\nஅராஸ் சண்டை (\"Battle of Arras\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். மே 21, 1940ல் நடந்த இச்சண்டையில் ஆங்கிலக் கால்வாயை நோக்கி முன்னேறிக் கொண்டிருந்த நாசி ஜெர்மனியின் படைகள் நேச நாட்டுப் படைகளின் எதிர்த் தாக்குதலை முறியடித்தன.\n\nஜெர்மானியப் படைகள் மே 10 ஆம் தேதி பெல்ஜியம் மற்றும் பிரான்சின் மீது தங்கள் தாக்குதலைத் தொடங்கின. நேச நாட்டுப் படைகளை பெல்ஜியத்தில் பொறி வைத்துப் பிடிப்பது ஜெர்மானியரின் திட்டம். மே 15ல் செடான் சண்டையில் வெற்றியடைந்ததால் அவர்களால் நேச நாட்டுப் படைகளை பெல்ஜியத்தில் சுற்றி வளைக்க முடிந்தது. சுற்றி வளைத்தபின் ஆங்கிலக் கால்வாய் ஓரமாக அவை பெல்ஜியத்தை நோக்கி முன்னேறத் தொடங்கின. நேச நாட்டுப் படைகளைச் சுற்றியிருந்த ஜெர்மானியப் படைவளையம் இறுகத் தொடங்கியது. சிக்கிக் கொண்ட பொறியிலிருந்து தப்ப நேச நாட்டுப் படைகள் ஜெர்மானிய முன்னேற்றத்தின் பக்கவாட்டில் தாக்கின. ஆரம்பத்தில் இந்த எதிர்தாக்குதல் நலல விளைவுகளைக் கொடுத்தாலும், ஜெர்மானியப் படைகள் விரைவில் சுதாரித்து இதை முறியடித்தன. பொறியிலிருந்து தப்பிக்கும் முயற்சியில் இத்தாக்குதல் தோல்வியடைந்தாலும், இதனால் அதிர்ச்சி அடைந்த ஜெர்மானிய தலைமையகம், தனது படைகளின் முன்னேற்றத்தை ஒரு நாள் நிறுத்தி வைத்தது. இந்தத் தாமதம் பொறியில் சிக்கியிருந்த நேச நாட்டுப் படைகளில் பெரும்பகுதி டன்கிர்க் துறைமுகம் வழியாக இங்கிலாந்துக்குத் தப்ப உதவியது. \n\n"}
{"id": "86754", "url": "https://ta.wikipedia.org/wiki?curid=86754", "title": "லீல் முற்றுகை (1940)", "text": "லீல் முற்றுகை (1940)\n\nலீல் முற்றுகை (\"Siege of Lille\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு முற்றுகைச் சண்டை. இது பிரான்சு சண்டையின் ஒரு பகுதியாகும். மே 28 - ஜூன் 1, 1940ல் நடந்த இச்சண்டையில் பிரான்சின் முதலாம் ஆர்மி, நேச நாட்டுப் படைகளை இங்கிலாந்துக்குத் தப்பவிடாமல் அழிக்க விரைந்து கொண்டிருந்த நாசி ஜெர்மனியின் படைப்பிரிவுகளைத் தாமதப்படுத்தியது. இச்சண்டை லீல் நகருக்கு அருகில் நடைபெற்றது. \n\nமே 10ஆம் தேதி ஜெர்மானியப் படைகள் பெல்ஜியம் மற்றும் பிரான்சின் மீதான தாக்குதலைத் தொடங்கின. ஜெர்மானியத் திட்டப்படி இருபது நாட்களுக்குள் நேசநாட்டுப் படைகளின் பெரும் பகுதி பெல்ஜியத்திலும், பிரான்சின் வடபகுதியிலும் சுற்றி வளைக்கப்பட்டன. அவைகளைச் சுற்றியிருந்த ஜெர்மானியப் படைவளையம் மெல்ல இறுகத் தொடங்கியது. ஜெர்மானியாரிடம் சிக்காமல் தங்கள் படைகளை டன்கிர்க் துறைமுகத்திலிருந்து ஆங்கிலக் கால்வாய் வழியாக இங்கிலாந்துக்குத் தப்ப வைக்க நேசநாட்டுத் தளபதிகள் முயன்றனர். வேகமாக முன்னேறும் ஜெர்மானியப் படைகளை லீல் நகரருகே தாமதப்படுத்தத் திட்டமிட்டனர். இத்திட்டத்தின் படி நாற்பதாயிரம் வீரர்கள் கொண்ட பிரான்சின் முதலாம் ஆர்மி, ஏழு ஜெர்மானிய டிவிஷன்களை மூன்று நாட்கள் சமாளித்தது. இதனால் ஜெர்மானிய முன்னேற்றம் தாமதப்படுத்தப்பட்டு, பல நேச நாட்டுப் படைப்பிரிவுகள் டன்கிர்க்கிலிருந்து தப்பின. மே 31 அன்று ஜெர்மானியர்கள் பிரெஞ்சுப் படைகளை முறியடித்து லீல் நகரைக் கைப்பற்றினர். \n"}
{"id": "86761", "url": "https://ta.wikipedia.org/wiki?curid=86761", "title": "செய்யூர் (சட்டமன்றத் தொகுதி)", "text": "செய்யூர் (சட்டமன்றத் தொகுதி)\n\nசெய்யூர் (தனி) காஞ்சிபுரம் மாவட்டத்தின் ஓர் சட்டமன்றத் தொகுதி ஆகும்.\n\nகிளாப்பாக்கம், பெரும்பேடு, அம்மணம்பாக்கம் (ஆர்.எப்), குன்னவாக்கம், வீராபுரம், வெங்கம்பாக்கம், ஆரம்பாக்கம், பூந்தண்டலம், குடிபெரும்பாக்கம், பேரம்பாக்கம், அமிஞ்சிக்கரை, பெரியகாட்டுப்பாக்கம், நடுவக்கரை, பாக்கம், பாண்டூர், வெள்ளப்பந்தல், வழுவாதூர், திம்மூர், வள்ளிபுரம், விளாகம், எடையாத்தூர், இரும்புலிச்சேரி, தேப்பனாம்பட்டு, அட்டவட்டம், நெரும்பூர், சின்னக்காட்டுப்பாக்கம், அங்கமாம்பட்டு, சிட்லம்பாக்கம், புன்னப்பட்டு, சோமாஸ்ப்பட்டு, சோலைக்குப்பம், இளையனார்குப்பம், விட்டலாபுரம் மி, விட்டலாபுரம் -மிமி, மேற்காண்டை, லட்டூர், சூராடிமங்கலம், கொந்தகாரிக்குப்பம், பனங்காட்டுசேரி, பொம்மராஜபுரம், நல்லாத்தூர், ஆயப்பாக்கம், வசுவசமுத்திரம், வயலூர் மற்றும் வெங்காடு கிராமங்கள்,\n\nSection::::தொகுதியில் அடங்கியுள்ள பகுதிகள்.\nபுதுப்பட்டிணம் (சென்சஸ் டவுன்)\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "86772", "url": "https://ta.wikipedia.org/wiki?curid=86772", "title": "அர்ஜுன் கவச வாகனம்", "text": "அர்ஜுன் கவச வாகனம்\n\nஅர்ஜுன் (\"Arjun MBT\")) இந்தியாவின் டி. ஆர். டி. ஒ நிறுவனம் இந்திய தரைப்படைக்காக உருவாக்கிய ஒரு கவச வாகனமாகும் (டாங்கு). இது மகாபாரதத்தில் வரும் அர்சுனன் என்னும் கதாப்பாத்திரத்தின் பெயரால் அழைக்கபடுகிறது. இதன் உச்ச வேகம் 70 கி.மி. ஆகும். இந்திய ராணுவம் 2000ஆவது ஆண்டில் 124 அர்ஜுன்களை டி. ஆர் டி ஒ விடம் கோரியது. இது சென்னையில் உள்ள ஆவடி கவச வண்டிகள் தொழிற்சாலையில் தயாரிக்கப்படுகிறது. இதன் உருவாக்கம் பல்வேறு தாமதங்களையும் பல தோல்விகளையும் தாண்டி வந்தது ஆகும். இது இந்திய ராணுவத்தில் தற்போது பயன்பாட்டில் உள்ள டி-90 என்னும் கவச வாகனத்திற்கு பதிலாக எதிர்காலத்தில் பயன்படுத்த உருவாக்கப்பட்டுள்ளது.\n"}
{"id": "86774", "url": "https://ta.wikipedia.org/wiki?curid=86774", "title": "இசுப்புட்னிக் 6", "text": "இசுப்புட்னிக் 6\n\nஇசுப்புட்னிக் 6 1960 இல் ஏவப்பட்ட ஒரு ரஷ்ய விண்கலமாகும். இது டிசம்பர் 1, 1960 இல் பைக்கானூர் ஏவுதளத்தில் இருந்து எவப்பட்டதாகும். இதில் ப்ச்யோல்கா மற்றும் முஷ்கா என்னும் இரு நாய்களை அனுப்பினர். இவ்விண்கலம் தனது சுற்றுப்பாதையில் ஒரு நாள் இருந்தது, ஆனால் திட்டமிடப்பட்ட நேரத்திற்கு முன்பே அதன் சுற்றுவட்டப்பாதையில் இருந்தது இறக்கப்பட்டது. மேலும் இது பூமிக்கு மீண்டும் திரும்பும் பொழுது முற்றிலுமாக எரிந்து சாம்பல் ஆனது.\n"}
{"id": "86777", "url": "https://ta.wikipedia.org/wiki?curid=86777", "title": "செல்திக்கு இசை", "text": "செல்திக்கு இசை\n\nசெல்திக்கு இசை என்பது மேற்கு ஐரோப்பாவில் உள்ள செல்திக்கு மக்களின் கிராமிய இசை பாரம்பரியத்தை குறிக்கும். இன்றைய அளவில் இது தான் செல்திக்கு இசை என்று கூறுவற்கு எந்த விதிகளும் இல்லை என்றாலும் செல்திக்கு மக்களின் சொல்வழி வந்த இசையும் நாவீன புகழ்பெற்ற இசைவகைகளுமே இன்று செல்திக்கு இசையாக இருக்கின்றன. செல்திக்கு இசை என்பது பொதுவாக சுகாதுலாந்து மற்றும் அயர்லாந்தின் இசையை குறிப்பிட்டாலும் பாரம்பரிய சுகாதுலாந்து இசை கலைஞர்களே தங்களை பொதுவாக செல்திக்கு இசை கலைஞர்கள் என்று ஒத்துக்கொள்வதில்லை. எனினும், சுகாதுலாந்தின் இசையும் அயர்லாந்தின் இசையும் ஒன்றையொன்று ஒத்தே வருகின்றன. இது இவைகளின் பொதுவான செல்திக்கு இசையின் பாரம்பரியத்தை வெளிப்படுத்துகிறது. \n"}
{"id": "86778", "url": "https://ta.wikipedia.org/wiki?curid=86778", "title": "பண்டைய செல்திக்கு இசை", "text": "பண்டைய செல்திக்கு இசை\n\nபண்டைய செல்திக்கு இசை என்பதை பற்றி நமக்கு கிரேக்க மற்றும் ரோமர்களின் குறிப்புகளில் இருந்தே தெரியவருகிறது. இது மட்டுமின்றி புதைபொருள் ஆராய்ச்சிகளும் இதில் ஒரு முக்கிய பங்கு வகிக்கிறது. வரலாற்று குறிப்புகளில் இருந்து காரின்சு என்ற இசைக்கருவியே மிகவும் பரவலாக பயன்படுத்தப்பட்ட செல்திக்கு இசைக்கருவி என்பது தெரிய வருகிறது. இது மட்டுமின்றி செல்திக்கு இசை பல்வேறு இசைக்கருவிகளையும் பயன்படுத்தியற்கான வரலாற்றுக்குறிபுகளும் உண்டு.\n"}
{"id": "86781", "url": "https://ta.wikipedia.org/wiki?curid=86781", "title": "காரின்சு", "text": "காரின்சு\n\nகாரின்சு என்பது இரும்புக் கால செல்திக்கு மக்களால் பயன்படுத்தப்பட்ட ஒரு வகையான காற்று இசைக்கருவி ஆகும். இது கி.மு.300 ஆம் ஆண்டு முதல் கி.பி.200 ஆம் ஆண்டு வரை பயன்படுத்தப்பட்டது. இது ஒருவகையான வெண்கல ஊதுகொம்பு ஆகும். இதன் வாய் ஒரு யபலியின் தலைபோன்றோ அல்லது வேறு ஒரு மிருகத்தின் தலை போன்றோ இருக்கும். இது பொதுவாக போரிலும் மற்ற விசேடங்களிலும் பயன்படுத்தப்பட்டது. \n"}
{"id": "86782", "url": "https://ta.wikipedia.org/wiki?curid=86782", "title": "காற்று இசைக்கருவி", "text": "காற்று இசைக்கருவி\n\nகாற்று இசைக்கருவி என்பது காற்றை ஊதுவதன் மூலம் ஒலி எழுப்பக்கூடிய ஒரு வகையான இசைக்கருவி ஆகும். இது இருவகைப்பாகும். அவை:\n\n௧. வெண்கல இசைக்கருவிகள்\n\n௨. கட்டை காற்று இசைக்கருவிகள் \n\nஆகும். காற்று இசைக்கருவிகள் காற்றிலுள்ள அணுக்களின் அதிர்வுகளை கொண்டு ஒலி எழுப்புகின்றன. \n"}
{"id": "86784", "url": "https://ta.wikipedia.org/wiki?curid=86784", "title": "செல்திக்கு ராக்", "text": "செல்திக்கு ராக்\n\nசெல்திக்கு ராக் என்பது ஒரு வகையான கிராமிய ராக் இசை ஆகும். இது செல்திக்கு இசை மற்றும் ராக் இசை ஆகிய இரு இசைவகைகளின் சங்கமம் ஆகும். இது 1970ஆம் ஆண்டுகளில் செல்திக்கு நாடுகளில் தோன்றியது. செல்திக்கு பன்கு, செல்திக்கு மெட்டல் போன்ற இசைவகைகள் இதன் கீழ் வரும்.\n"}
{"id": "86785", "url": "https://ta.wikipedia.org/wiki?curid=86785", "title": "செல்திக்கு பன்கு", "text": "செல்திக்கு பன்கு\n\nசெல்திக்கு பன்கு என்பது செல்திக்கு இசை மற்றும் பன்கு ராக் இசை ஆகிய இசைவகைகளின் கலவை ஆகும். இது 1980ஆம் ஆண்டுகளில் போகுசு என்னும் இலந்தனை சேர்ந்த ஒரு இசைக்குழுவால் தோற்றுவிக்கப்பட்டது. இது ராக் இசைக்கருவிகளுடன் சேர்த்து செல்திக்கு இசைக்கருவிகளையும் பயன்படுத்துகிறது. \n"}
{"id": "86787", "url": "https://ta.wikipedia.org/wiki?curid=86787", "title": "போகுசு", "text": "போகுசு\n\nபோகுசு என்பது 1982ஆம் ஆண்டில் துவக்கப்பட்ட ஒரு இசைக்குழு ஆகும். இது இலண்டனை சேர்ந்த ஒரு இசைக்குழு ஆகும். இவ்விசைக்குழுவின் இசைவகைகள் பன்கு ராக் இசை மற்றும் கிராமிய இசை ஆகும். இது 1996ஆம் ஆண்டில் பிரிந்தது. இது 2001ஆம் ஆண்டில் மீண்டும் ஒன்று சேர்ந்தது.\n"}
{"id": "86788", "url": "https://ta.wikipedia.org/wiki?curid=86788", "title": "கிராமிய பன்கு", "text": "கிராமிய பன்கு\n\nகிராமிய பன்கு என்பது பன்கு இசை மற்றும் கிராமிய இசை ஆகிய இசை வகைகளின் சங்கமம் ஆகும். இது 1980ஆம் ஆண்டுகளில் இலண்டனை சேர்ந்த போகுசு என்னும் இசைக்குழுவால் தோற்றுவிக்கப்பட்டது. செல்திக்கு பன்கு, சிபிசி பன்கு ஆகிய இசைவகைகள் இதன் கீழ் வரும். \n"}
{"id": "86789", "url": "https://ta.wikipedia.org/wiki?curid=86789", "title": "சிபிசி பன்கு", "text": "சிபிசி பன்கு\n\nசிபிசி பன்கு என்பது உருமானி இசை மற்றும் பன்கு இசை ஆகிய இசைவகைகளின் கலவை ஆகும். இது 1990ஆம் ஆண்டுகளில் தோற்றுவிக்கப்பட்டது என நம்பப்படுகிறது. இது விபுணவி, ஊதுகொம்பு, வந்திரதம் போன்ற இசைக்கருவிகை பயன்படுத்துகிறது. இந்த இசைவகையின் பாடல்கள் பலமொழிகளில் பாடப்படுகின்றன. சில வேளைகளில் ஒரு பாடலிலேயே இரண்டு மூன்று மொழிகள் பயன்படுத்தப்படுவதும் உண்டு. \n"}
{"id": "86791", "url": "https://ta.wikipedia.org/wiki?curid=86791", "title": "வந்திரதம்", "text": "வந்திரதம்\n\nகஞ்சிரா, வந்திரதம், இறவாணம் (ஆங்கிலம்: \"Tambourine\"; எசுப்பானியம்: \"Pandereta\"; கலீசியம்: \"Pandeireta\"; கிரேக்கம்: \"Ντέφι\"; சுவோமி: \"Tamburiini\") என்று அழைக்கப்படும் ஒரு வகையான தாள இசைக்கருவி ஆகும். இதில் \"கடிப்பு\" என்னும் சிறு சலங்கைகள் (மணிகள்) இருக்கும். உயர்சுருதி ஒலிகளுக்கு இக்கடிப்புகளும், தாழ்சுருதி ஒலிகளுக்குத் தோல் தளமும் பயன்படுகின்றது. இது பல இசைவகைகளில் பயன்படுத்தப்பட்டு வருகிறது. \n"}
{"id": "86794", "url": "https://ta.wikipedia.org/wiki?curid=86794", "title": "நெருப்புப்புயல்", "text": "நெருப்புப்புயல்\n\nதனக்காக தனியே ஒரு காற்றுத்தொகுதியை உருவாக்கி அவற்றை பராமரித்து நிலைநிறுத்திக் கொள்ளக்கூடிய பெரும் தீக்கள் நெருப்புப்புயல் அல்லது தீச்சூறாவளி (\"Firestorm\") என்றழைக்கப்படுகின்றன. நெருப்புப் புயல்கள் இயற்கையில் காட்டுத் தீ போன்ற பெரும் தீக்களால் உருவாகுகின்றன. செயற்கையாக வெடிகுண்டுகளையும் எரிகுண்டுகளையும் தக்க இடங்களில் வீசுவதன் மூலம் நகரங்களிலும் இவற்றை உருவாக்க முடியும். இரண்டாம் உலகப் போரில் லண்டன், ஹாம்பர்க், டிரெஸ்டன், ஹிரோஷிமா, ஸ்டாலின்கிராட், டோக்யோ போன்ற நகரங்களின் மீது நடந்த குண்டு வீச்சுகளால் நெருப்புப்புயல்கள் உருவாகின.\n"}
{"id": "86795", "url": "https://ta.wikipedia.org/wiki?curid=86795", "title": "கலீசிய மொழி", "text": "கலீசிய மொழி\n\nகலீசிய மொழி என்பது எசுப்பானியாவின் வடமேற்கு பகுதியிலுள்ள கலீசியாவில் பேசப்படுகிற ஒரு மொழி ஆகும். இம்மொழி ரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி ஏறத்தாழ 3-4 மில்லியன் மக்களால் பேசப்படுகிறது. இது போர்த்துகீசிய மொழியுடன் மிகவும் நெருங்கிய ஒரு மொழி இது எசுப்பானியாவின் ஐந்து ஆட்சி மொழிகளுள் ஒன்றாகும். இதற்கு மூன்று முக்கிய வட்டார வழக்குகள் உள்ளன. அவை:\n\n௧. கீழ் கலீசியம்\n\n௨. நாடு கலீசியம்\n\n௩. மேல் கலீசியம் ஆகும்.\n\nஇம்மொழி இலத்தீன் எழுத்துகளையே பயன்படுத்துகிறது.\n"}
{"id": "86797", "url": "https://ta.wikipedia.org/wiki?curid=86797", "title": "தியேகோ", "text": "தியேகோ\n\nதியேகோ என்பது ஒரு எசுப்பானிய முதல் பெயர் ஆகும். இது யாக்கோபு என்னும் எபிரேய பெயரில் இருந்து வந்தது. \n\nSection::::மதசார்புடையவர்கள்.\n௧. தியேகோ பெலாயேசு\n\n௨. தியேகோ யோசு\n\nSection::::இசைசார்புடையவர்கள்.\n௧. தியேகோ மொரேனோ\n\nSection::::விளையாட்டுசார்புடையவர்கள்.\n௧. தியேகோ கின்தேரோ\n\n௨. தியேகோ பேருநாந்தேசு\n\n௩. தியேகோ வாயேகோ\n"}
{"id": "86798", "url": "https://ta.wikipedia.org/wiki?curid=86798", "title": "தாம்பூலம்", "text": "தாம்பூலம்\n\nதாம்பூலம் என்பது வெற்றிலை \"(betel leaf)\" மற்றும் பாக்கு (கமுகு) \"(areca nut)\" சேர்ந்திருப்பதைக் குறிக்கிறது. தாம்பூலம் எனும் சொல் டிம்பெல் \"(timbel)\" எனும் மலாய் மொழிச் சொல்லடியாகப் பிறந்ததாகும். தாம்பூலம் தரித்தல், தாம்பூலம் போடுதல், நிச்சய தாம்பூலம் ஆகியவை இச்சொல் வழியாகப் பிறந்த கூட்டுச் சொற்களாகும். விருந்தினர்கள் உணவருந்திய பின்னர் தாம்பூலம் தருவதும் இறை வழிபாட்டிலும் இது இன்றி‌யமையாத இடத்தைப் பெறுகிறது. இந்து மதத்தில் பெரும்பாலான சடங்குகளில் தாம்பூலம் இடம்பெறுகிறது. திருமணம் போன்ற நிகழ்வுகளுக்கு தாம்பூலம் அளித்து அழைப்பதும், நிகழ்வுக்கு வந்தவர்களுக்கு தாம்பூலத்தை அளிப்பதும் வழக்கம். தாம்பூலம் மற்றும் தேங்காய் போன்றவற்றை வைத்துத் தரும் பையை தாம்பூலப் பை என்றும், தாம்பூலம் வைத்துத் தரும் குறிப்பிட்ட வடிவத் தட்டு தாம்பூலத் தட்டு அல்லது தாம்பாளத் தட்டு எனப் பெயர் பெற்றது.\n\nSection::::இவற்றையும் பார்க்க.\nவெற்றிலைத் தட்டம்\n"}
{"id": "86800", "url": "https://ta.wikipedia.org/wiki?curid=86800", "title": "ஆஸ்திரோனீசிய மொழிகள்", "text": "ஆஸ்திரோனீசிய மொழிகள்\n\nஆத்திரனேசிய மொழிக்குடும்பம் என்பது தென்கிழக்கு ஆசியாவிலுள்ள தீவுகளிலும் பசிபிக்கு தீவுகளிலும் பேசப்படுகிற ஒரு மொழிக்குடும்பம் ஆகும். இம்மொழிக்குடும்ப மொழிகளை ஏறத்தாழ 380 மில்லியன் மக்கள் பேசுகின்றனர். மலாய் மொழியும் சாமிக்கு மொழிகளும் இம்மொழிக் குடும்பத்தையே சேரும். சில ஆத்திரனேசிய மொழிகள் ஆட்சி மொழிகளாகவும் உள்ளன. இந்திய-ஐரோப்பிய மொழிக்குடும்பம், நைகர்-காங்கோ மொழிக்குடும்பம், ஆபிரிக்க-ஆசிய மொழிக்குடும்பம், யூரலிய மொழிக்குடும்பம் (Uralic) போன்று இந்த ஆத்திரனேசிய மொழிக்குடும்பமும் நன்றாக நிறுவப்பட்ட பழைய மொழிக்குடும்பம் ஆகும். ஓட்டோ தெம்புவுஃபு (Otto Dempwolff) என்னும் இடாய்ச்சு (செருமானிய) மானிடவியல் மற்றும் மொழியியல் அறிஞரே முதன்முதலாக ஒப்பீட்டு ஆய்வு முறையில் இம்மொழிகளை விரிவாக 20-ஆம் நூற்றாண்டின் தொடக்கத்தில் ஆய்ந்தார். பின்னர் வில்லெம் இசுமிட்டு (Wilhelm Schmid) என்னும் மற்றொரு இடாய்ச்சு அறிஞரே தென்றல் (தெற்கு திசைக் காற்று) என்னும் பொருள் படும் அவுசிட்டர் (auster) என்னும் சொல்லோடு தீவு எனப்பொருள்படும் கிரேக்கச் சொல்லான நெசோசு (nêsos) என்பதையும் இணைத்து இடாய்ச்சுச் சொல்லாகிய \"அவுசிட்ரோனேசிழ்சு\" (austronesisch) என்பதை உருவாக்கி இம்மொழிக்குடும்பத்தைக் குறித்தார். இது பின்னர் ஆங்கிலத்தில் Austronesian எனவும் தமிழில் ஆத்திரனேசிய மொழிக்குடும்பம் எனவும் பெயர் பெறுகின்றது.\n"}
{"id": "86801", "url": "https://ta.wikipedia.org/wiki?curid=86801", "title": "சூயம்", "text": "சூயம்\n\nசூயம் அல்லது சிய்யம் என்பது ஒரு வகை இனிப்பு உணவு ஆகும். இது பிராமணர்களால் தெவசம் கொடுக்கும் நாட்களில் குறிப்பாகத் தயாரிக்கப்படுகிறது. தமிழகத்தின் சிற்றூர்க் கடைகளிலும் இது சாதாரணமாகக் கிடைக்கக் கூடிய ஒன்றாகும்\n\nSection::::தயாரிக்கும் விதம்.\nபூரணம் தயாரிக்கப்பட்டு அரிசி உளுந்து மாவில் மூழ்கி எடுத்து எண்ணெயில் பொறிக்கப்பட்டு இது செய்யப்படுகிறது. பூரணம் பாசிப்பருப்பு, கடலைப் பருப்பு அல்லது துவரம் பருப்பு ஆகிய பருப்புகளுள் ஏதேனும் ஒன்றால் செய்யப்படுகிறது.\n"}
{"id": "86804", "url": "https://ta.wikipedia.org/wiki?curid=86804", "title": "சாமிக்கு மொழிகள்", "text": "சாமிக்கு மொழிகள்\n\nசாமிக்கு மொழிகள் ( ஆங்கிலம் / English ; Chamic languages )\nஎன்பது பத்து மொழிகளை கொண்ட ஒரு குடும்பத்தை குறிக்கும். இம்மொழிகள் ஆத்திரனேசிய மொழிக்குடும்பத்தில் மலாய் மொழிகள் என வகைப்படுத்தப்படுகின்றன. இம்மொழிகள் கம்போதியா, வியட்னாம், அயனன் போன்ற இடங்களில் பேசப்படுகின்றன.\nசாமிக்கு மொழிகளில் மிகவும் அதிகமாக பேசப்படும் மொழிகளில் ஆச்சே மொழி 3.5 மில்லியன் பேச்சாளர்களைக் கொண்டுள்ளது. அடுத்து யாராய் மொழி மற்றும் சாம் மொழி ஆகிய மொழிகள் கம்போடியா மற்றும் வியட்நாம் ஆகிய நாடுகளில், முறையே 230.000 மற்றும் 280,000 மக்களால் மிகவும் பரவலாக பேசப்படுகிறது. மேலும் சாத்து மொழி மட்டும் மூவாயிரத்திர்க்கும் குறைவான மக்கள் பேசுகின்றனர்.\n\n"}
{"id": "86805", "url": "https://ta.wikipedia.org/wiki?curid=86805", "title": "யாராய் மொழி", "text": "யாராய் மொழி\n\nயாராய் மொழி என்பது கம்போடியாவிலும் வியட்னாமிலும் உள்ள யாராய் மக்களால் பேசப்படும் ஒரு மொழி ஆகும். இது ஆதிரனேசிய மொழிக்குடும்பத்தைச் சேர்ந்த ஒரு மொழி ஆகும். இது சாமிக்கு மொழிகளில் பரவலாகப் பேசப்படும் மொழிகளில் ஒன்றாகும். இது 332,557 மக்களால் பேசப்படுகிறது. \n"}
{"id": "86806", "url": "https://ta.wikipedia.org/wiki?curid=86806", "title": "அதலம்", "text": "அதலம்\n\nஅதலம் என்பது இந்து சமய சிந்தனையில் கீழுலகங்கள் ஏழனுள் ஒன்றாகக் கருதப்படுகின்றது. இவ்வுலகம் ‌வெள்ளி-மயமானது என்றும் இவ்வுலகில் வாழ்வோர் நாகர் என்றும் கருதப்படுகிறது.\n"}
{"id": "86807", "url": "https://ta.wikipedia.org/wiki?curid=86807", "title": "யாராய் மக்கள்", "text": "யாராய் மக்கள்\n\nயாராய் மக்கள் மத்திய வியட்னாமிலுள்ள ஒரு இனத்தவர் ஆவர். இவர்கள் சாமிக்கு மொழிகளுள் ஒன்றாகிய யாராய் மொழியை பேசுபவர்கள். இவர்களின் மக்கட்தொகை 332,557 ஆகும். வியட்னாமில் மட்டும் ஏறத்தாழ 317,557 யாராய் மக்கள் வாழ்கின்றனர்.\n"}
{"id": "86808", "url": "https://ta.wikipedia.org/wiki?curid=86808", "title": "சாம் மொழி", "text": "சாம் மொழி\n\nசாம் மொழி தென்கிழக்கு ஆசியாவிலுள்ள சாம் மக்களால் பேசப்படுகின்ற ஒரு மொழி ஆகும். இது பரவலாக பேசப்படும் சாமிக்கு மொழிகளுள் ஒன்றாகும். இது ஆத்திரனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி 323,100 மக்களால் பேசப்படுகிறது. இம்மொழி சாம் எழுத்துகளையும் அரபு எழுத்துகளையும் கொண்டு எழுதப்படுகிறது. \n"}
{"id": "86810", "url": "https://ta.wikipedia.org/wiki?curid=86810", "title": "சாம் மக்கள்", "text": "சாம் மக்கள்\n\nசாம் (\"Chams\") அல்லது சாம் மக்கள் (\"Cham people\", சாம் மொழி: \"Urang Campa\", , ), எனப்படுவோர் தென்கிழக்காசியாவில் வாழும் ஆசுத்திரனீசிய இனக்குழுவாகும். பாரம்பரியமாக இவர்கள் கம்போடியாவின் காம்பொங் சாம் மாகாணம், மற்றும் தெற்கு வியட்நாமில் பான் ராங்-தாப் சாம், பான் தியெத், ஹோ சி மின் நகரம், ஆன் கியாங் மாகாணம் ஆகியவற்றிடையே வாழ்கின்றனர். புலம்பெயர்ந்தவர்கள் உட்பட இவர்களின் மக்கள்தொகை கிட்டத்தட்ட 400,000 ஆகும். இவர்களை விட முதலாம் இராமாவின் ஆட்சிக் காலத்தில் புலம்பெயர்ந்த 4,000 பேர் வரை தாய்லாந்து, பேங்காக் நகரில் வாழ்ந்து வருகிறார்கள். சாம் இனத்தவர்கள் பலர் போல் போட் கொடுங்கோலாட்சியின் போது மலேசியாவிற்குப் புலம்பெயர்ந்து, உள்ளூர் மலாய்களுடன் கலந்தனர். கம்போடியா, வியட்நாம் நாடுகளில் உள்ள முசுலிம் இனத்தவர்களில் பெரும்பாலானோர் சாம் மக்களாவர்.\n\nகிபி 2-ஆம் நூற்றான்டு முதல் 15-ஆம் நூற்றாண்டின் நடுப்பகுதி வரை சாம் இனத்தவர்கள் மத்திய, தெற்கு வியட்நாமின் சாம்பா என்ற சுயாட்சி பெற்ற பிராந்தியத்தில் வாழ்ந்து வந்தனர். இவர்கள் சாம் மொழியைப் பேசினர். இது ஆஸ்திரனேசியக் குடும்பத்தின் மலாய-பொலினீசிய மொழி ஆகும்.\n"}
{"id": "86812", "url": "https://ta.wikipedia.org/wiki?curid=86812", "title": "சாத்து மொழி", "text": "சாத்து மொழி\n\nசாத்து மொழி ( , Utsat, Utset, Huíhuī, or Hainan Cham) என்பது சீனாவில் உள்ள அயனான் தீவுகளில் வசிக்கும் உதுசுல மக்களால் பேசப்படுகிற ஒரு மொழி ஆகும். இது சாமிக்கு மொழிகளிலேயே குறைந்து பேசப்படுகிற ஒரு மொழி ஆகும். இது ஆத்திரனேசிய மொழிக்குடும்பத்தைச் சேர்ந்த ஒரு மொழி ஆகும். இம்மொழியை 4,000 மக்கள் பேசுகின்றனர். \n\n"}
{"id": "86815", "url": "https://ta.wikipedia.org/wiki?curid=86815", "title": "ராது மொழி", "text": "ராது மொழி\n\nராது மொழி என்பது தென் வியட்னாமிலுள்ள ராது மக்களால் பேசப்படும் ஒரு மொழி ஆகும். இது சாமிக்கு மொழிகளுள் ஒன்றாகும். இது ஆத்திரனேசிய மொழிக்குடும்பத்தைச் சேர்ந்ததாகும். இது ஏறத்தாழ 270,348 மக்களால் பேசப்படுகிறது. இது இலத்தீன் எழுத்துகளை ஒத்த எழுத்துகளைப் பயன்படுத்துகிறது.\n"}
{"id": "86823", "url": "https://ta.wikipedia.org/wiki?curid=86823", "title": "மங்காத்தா (திரைப்படம்)", "text": "மங்காத்தா (திரைப்படம்)\n\nமங்காத்தா 2011 ஆகஸ்ட் 31 ல் வெளியான ஒரு தமிழ் அதிரடி திகில் திரைப்படமாகும். இந்தப் படத்தை இயக்குனர் வெங்கட் பிரபு இயக்கியுள்ளார். இந்தப் படத்தில் அஜித் குமார், திரிசா, அர்ஜுன், லக்ஷ்மி ராய், அஞ்சலி , ஆண்ட்ரியா ஜெரமையா ஆகியோர் முதன்மை பாத்திரங்களில் நடிக்கின்றனர். யுவன் ஷங்கர் ராஜா இசையமைக்க, சக்தி சரவணன் ஒளிப்பதிவு செய்ய தயாநிதி அழகிரி தயாரிக்கின்றார். இப்படம் அஜீத் குமாரின் 50 ஆவது படம் ஆகும். தயாநிதி அழகிரியின் கிளௌட் நயன் மூவீஸ் கலையகம் இந்த திரைப்படத்தை தயாரித்துள்ளது. மங்காத்தா படம் தமிழில் வெளிவந்ததை அடுத்து, விரைவில் \"கேம்ப்ளர்\" என்ற பெயரில் தெலுங்கில் வர இருக்கிறது. மலையாளத்திலும் இப்படத்தை மொழிமாற்றம் செய்து வெளியிட இருக்கிறார்கள். இப்படம் 2007-ல் வெளியான பில்லா பட வசூலை முறியடித்து சாதனை படைத்தது.\n\nSection::::கதை சுருக்கம்.\nஅஜித் நாற்பது வயது நிரம்பிய பணியிடை நீக்கம் ஆகியிருக்கும் காவல் அதிகாரி. அர்ஜூன் கிரிக்கெட் சூதாட்டக் கும்பலை வளைத்துப் பிடிக்க நிறுத்த நியமிக்கப்படும் சிறப்பு புலனாய்வு அதிகாரி. கிரிக்கெட் சூதாட்டத்தின் மையமாக மும்பையும் அதன் முக்கியப் புள்ளியாக ஜெயப்ரகாஷும் இருக்கிறார்கள். ஜெயப்ரகாஷின் மகளான த்ரிஷாவும் அஜித்தும் காதலர்கள். ஐபிஎல் போட்டி நடைபெறும் நேரத்தில் 500 கோடி ரூபாய் பணம் மொத்தமாக மும்பை வந்து பிரியப்போவதை அர்ஜீன் தெரிந்து கொண்டு, மும்பையில் தன் குழுவுடன் களமிறங்குகிறார்.\n\nஜெயப்ரகாஷிடம் வேலை செய்யும் அடிப்பொடி வைபவ் தன் நண்பர்கள் 3 பேருடன் சேர்ந்து அந்தப் பணத்தை பிரிக்க திட்டமிடுகின்றனர். பணியிடை நீக்கம் ஆன காவல் அதிகாரி அஜித்தும் த்ரிஷா மூலம் ஜெயப்ரகாசை நெருங்கி, அந்தப் பணத்தை நோட்டம் இடுகிறார். பணம் வந்து சேரும் நாளில் காவல்துறையினரின் கெடுபிடி அதிகம் ஆக, ஜெயப்ரகாஷ் குழுவினர் அதிக கவனத்துடன் பணத்தை பாதுகாக்கிறார்கள். திருட திட்டம் போட்ட 4 பேரும் அஜித்தும் ஒன்றாக கைகோர்த்து பணத்தை திருடுகிறார்கள். ஒரு பக்கம் அர்ஜூன் விரட்ட, மறுபக்கம் ஜெயப்ரகாஷ் விரட்ட, அது போதாதென்று திருடிய 5 பேரும் மாற்றி மாற்றி அடித்துக்கொள்கின்றனர். இறுதியில் அந்தப் பணம் யாருக்குச் சேர்ந்தது?. திட்டம் போட்ட அஜித்திற்கா, வில்லன் குழுவிற்கா, காவல்துறைக்கா. என்பது தான் கதை.\n\n\nSection::::பாடல்கள்.\nஇத்திரைப்படத்திற்கு இசையமைத்தவர் யுவன் சங்கர் ராஜா ஆவார்.\n\nSection::::உசாத்துணைகள்.\nthis movie is collect above 150 crore. and its the biggest black buster film of 2012.\n"}
{"id": "86829", "url": "https://ta.wikipedia.org/wiki?curid=86829", "title": "இருங்கோன் ஒல்லையாயன் செங்கண்ணனார்", "text": "இருங்கோன் ஒல்லையாயன் செங்கண்ணனார்\n\nஇருங்கோன் ஒல்லையாயன் செங்கண்ணனார் சங்ககாலப் புலவர்களில் ஒருவன். இவரது பாடலாக ஒன்றே ஒன்று சங்கநூல் தொகுப்பில் இடம்பெற்றுள்ளது. அது அகநானூறு பாடல் எண் 279 ஆக உள்ளது. பாலைத்திணை நெறியில் அமைந்த இந்தப் பாடலில் பொருள் தேட வெளியூர் சென்ற தலைவன் தன் தலைவியை எண்ணி நெஞ்சம் அழுங்குகிறான்.\nSection::::அவன் தன் நெஞ்சுக்குச் சொல்லியது.\nஇவரது பாடலில் உள்ள முதல் மூன்று அடிகள் தலைவனுக்கும் தலைவிக்கும் பொருந்துவனவாக அமைந்துள்ளன.\n\n'நட்டோர் இன்மையும் கேளிர் துன்பமும், ஒட்டாது உறையுநர் பெருக்கமும் காணூஉ, ஒருபதி வாழ்தல் ஆற்றுப தில்ல' என்பன அந்த மூன்று அடிகள்.\n\nதலைவன் பொருள் தேடிக்கோண்டு வாழும் ஊரில் அவனுக்கு நண்பர் இல்லை. அவனது உறவினர்கள் அவனது சொந்த ஊரில் துன்பப்படுகிறார்கள். அவனோடு ஒட்டாமல் வாழ்வோரின் எண்ணுக்கை பொருள் தேடும் ஊரில் பெருகியுள்ளது.\n\nதலைவிக்குத் தலைவனின் நட்பு இல்லை. அவளது உறவினர்கள் அவளைப்பற்றி ஏதேதோ பேசுவது அவளுக்குத் துன்பமாக உள்ளது. அவளோடு ஒட்டாமல் வாழ்பவர்களின் எண்ணிக்கை பெருகிவருகிறது.\n\nஅவன் நினைக்கிறான். நான் பாலைநிலத்து வழிகளில் துன்புறுகிறேன். அவள் என்னை நினைக்கும் துன்பத்துடன் என்ன பாடு படுவாளோ? யாழ் போலவும், குயில் போலவும் பேசுவாளே! பெண் அன்னம் போல நடப்பாளே! இப்போது கையற்று வாழ்கிறாளே! இப்படி நினைத்து அவன் கவலைப்படுகிறான்.\n\nSection::::புலவர் பெயர் விளக்கம்.\nஇவரது பெயரில் உள்ள 'ஒல்லை' என்பது ஒல்லையூரைக் குறிக்கும். ஒல்லையூர் தந்த பூதப்பாண்டியன் என்னும் அரசன் பெயரில் உள்ள ஒல்லையூர் அது. ஆயன் என்பவன் ஆடுமாடு மேய்க்கும் இடையன். இடையனைக் 'கோன்' என்னும் வழக்கம் சங்ககாலத்திலேயே இருந்திருக்கிறது. ஆடுமாடு மேய்க்கும் கோலை வைத்திருப்பதால் இவன் 'கோன்' எனப்பட்டான். இருங்கோன் என்பதிலுள்ள இருமை என்னும் அடைமொழி இவரது குடும்பம் பெருமளவில் ஆடுமாடுகளை வைத்திருந்தமையைப் புலப்படுத்தும். கண்ணனார் என்பது இவரது பெயர். இவரது கண்கள் சிவந்து காணப்பட்டதால் ஊர்மக்கள் இவரைச் செங்கண்ணனார் என வழங்கலாயினர்.\n"}
{"id": "86831", "url": "https://ta.wikipedia.org/wiki?curid=86831", "title": "இருந்தையூர்க் கொற்றன் புலவன்", "text": "இருந்தையூர்க் கொற்றன் புலவன்\n\nஇருந்தையூர்க் கொற்றன் புலவன் என்பவர் சங்ககாலப் புலவர்களில் ஒருவர். அவரது பாடலாகச் சங்கநூல் தொகுப்பில் ஒரே ஒரு பாடல் உள்ளது. அது குறுந்தொகை நூலில் பாடல் எண் 335 ஆக அமைந்துள்ளது. குறிஞ்சித் திணை நெறியில் அமைந்துள்ள இந்தப் பாடலில் தலைவியை அடையத் தலைவன் இரவில் வரவேண்டாம் என்று தோழி தலைவனிடம் கூறுகிறாள்.\n\nSection::::பாடல் தரும் செய்தி.\nஇவளது அண்ணன் வல்வில் கானவன். இவள் பெருந்தோள் கொடிச்சி. இவளது ஊரிலுள்ள மகளிர் கைவளை குலுங்கக் கவண் வீசித் தினைப்புனம் காப்பர். இடையே சுனையாடச் செல்வர். அந்த நேரம் பார்த்து மந்தி தன் குட்டியோடு வந்து தினையைக் கவர்ந்து செல்லும். அந்த இடம் பக்கத்தில்தான் இருக்கிறது. - இவ்வாறு எங்கு வரவேண்டும் என்னும் இடத்தையும் தோழி தலைவனுக்குச் சுட்டுகிறாள்.\n\nSection::::பெயரில் புதுமை.\nபுலவரை 'அன்' விகுதி தந்து குறிப்பிடும் பழக்கம் சங்ககாலத்தில் இல்லை. நக்கீரர் என்றோ, நக்கீரனார் என்றோ வெருமைப்படுத்தும் உயர்வுப்பன்மை விகுதி தந்தே அழைப்பது வழக்கம். இந்தப் புலவர் பெயருக்கு இறுதியில் உள்ள 'புலவன்' என்னும் சொல்லே இவரைப் பெருமைப்படுத்தும் விருதாக அமைந்துள்ளது. ஈ, வே. ரா. பெரியார் என்று இக்காலத்தில் வழங்குவது போன்றது இது.\n\nSection::::இருந்தையூர்.\nஇது மதுரையை அடுத்து வையை ஆற்றின் மேல்பகுதியில் திருவிருந்த நல்லூர் என்னும் பெயருடன் விளங்கும் ஊரே இருந்தையூர் ஆகும். மாணிக்கவாசகர் பிறந்த திருவாதவூர் ஊர் இதன் பகுதியாக உள்ளது. பரிபாடல் திரட்டு என்று சேர்க்கப்பட்டுள்ள பாடல் ஒன்றில் இவ்வூரிலிருக்கும் திருமால் சிறப்பித்துப் பாடப்பட்டுள்ளார்.(1)\n\n"}
{"id": "86833", "url": "https://ta.wikipedia.org/wiki?curid=86833", "title": "படை அமைப்பு", "text": "படை அமைப்பு\n\nதற்காலத்தில் பெரும்பாலான நாடுகளின் படை அமைப்பு ஒரு சீராகவே உள்ளது. உலகின் பல நாடுகளின் படைகள் அமெரிக்கா, பிரிட்டன், நேட்டோ படைகளின் படைப்பிரிவுகள் அமைப்பையும், தர வரிசையையும் பயன்படுத்துகின்றன. சில நாடுகளில் சில வேறுபாடுகள் இருந்தாலும் கீழ்காணும் பட்டியலில் உள்ளவை பொதுவாக பெரும்பாலான நாடுகளுக்குப் பொருந்தும்.\n\nSection::::தரைப்படைப் பிரிவுகள்.\nஇப்பட்டியலிள்ள அனைத்து பிரிவுகளும் அனைத்து நாட்டுத் தரைப்படைகளிலும் இருப்பதில்லை. எ.கா. நேட்டோ படைகளில் ரெஜிமண்ட் இருப்பதில்லை. பட்டாலியனுக்கு அடுத்து பிரிகேடு தான். ஆர்மி, ஆர்மி குரூப், களம் போன்ற பெரிய படைப்பிரிவுகள் மிகப்பெரிய ராணுவங்களில் மட்டுமே உள்ளன.\n\nSection::::கடற்படைப் பிரிவுகள்.\nகடற்படைப் பிரிவுகளின் அமைப்புகள் தரைப்படைப் பிரிவுகளைப் போல உலகெங்கும் சீராக பின்பற்றப்படுவதில்லை. ஏனெனில் கடற்படைப் பிரிவுகள் இலக்கைப் பொறுத்தே உருவாக்கப்படுகின்றன. தரைப்படைகளைப் போல அவை நிரந்தரமானவையல்ல. ஃப்ளோடில்லா வுக்கு மேலுள்ள பிரிவுகள் பெரிய கடற்படைகளில் மட்டுமே காணப்படுகின்றன.\n\nதுணைக் கப்பல்கள் (Auxiliary ships) கேபட்ன் தரத்துக்கு கீழிலுள்ள அதிகாரிகளின் பொறுப்பில் தான் ஒப்படைக்கப்படுகின்றன. கோர்வெட்டுகள், துப்பாக்கிப் படகுகள், நீர் கண்ணி நீக்கும் கப்பல்கள், ரோந்துப் படகுகள், ஆற்றுப் படகுகள், டொர்பீடோ படகுகள் போன்றவை துணைக்கப்பல்கள் பகுப்பில் சேரும். இவை தவிர டெஸ்டிராயர்களில் அளவில் சிறியவையும் ஃபிரிகேட்டுகளும் துணைக்கப்பல்களாகக் கருதப்படுகின்றன.\n\nSection::::வான்படைப் பிரிவுகள்.\nதரைப்படை, கடற்படைகளைப் போலலாமல் வான்படைப் பிரிவுகள் நாட்டுக்கு நாடு வெகுவாக மாறுபடுகின்றன. ஏனைய படைத்துறை விஷயங்களில் சீராக அமைந்திருக்கும் அமெரிக்க, பிரிட்டிஷ் வான்படைகளின் அமைப்புகள் கூட வெகுவாக மாறுபடுவதால், அனைத்து வான்படைகளுக்கும் பொதுவான அமைப்புப் பட்டியல் வகுக்க இயலாது.\n"}
{"id": "86836", "url": "https://ta.wikipedia.org/wiki?curid=86836", "title": "வடமா", "text": "வடமா\n\nவடமா (Vadama) அல்லது வடமர் என்றழைக்கப்படுவோர் ஐயர் சமூகத்தின் ஒரு பிரிவினர் ஆவர். மற்ற ஐயர் சமூகங்கள் போல் இவர்களும் ஆதிசங்கரரின் அத்வைதத்தைக் கடைபிடித்து வந்தவர்கள். இவர்களில் பலர் வைணவத்துக்கு மாறிவிட்டு ஐயங்கார் சமூகத்தின் வடகலை ஐயங்கார் பிரிவை துவங்கினார்கள். பிரபல வைணவ ஆச்சாரியர் இராமானுஜர் ஒரு வடமா குடும்பத்தில் பிறந்ததாக சிலர் நம்புகிறார்கள். பாரம்பரியத்துக்கு மாறாக இவர்களுக்கு ஒரு தனி வீர வரலாற்று உள்ளது.\n\n"}
{"id": "86854", "url": "https://ta.wikipedia.org/wiki?curid=86854", "title": "அராஸ்", "text": "அராஸ்\n\nஅராஸ் (பிரெஞ்சு: \"Arras\", டச்சு:\"Atrecht\") பிரான்சில் உள்ள ஒரு நகரம். இது பிரான்சின் வடபகுதியில் உள்ள பா-டி-கலே நிர்வாகப் பிரிவின் தலைநகரமாகும். இதன் மக்கள் தொகை 48,000 (2007). பெல்ஜியத்தின் அடிரிபேட்ஸ் மக்களால் முதலில் உருவாக்கப்பட்ட இந்நகரம் நெமெடிக்கம் என்று அழைக்கப்பட்டது. பின்னர் ரோமப் பேரரசின் கட்டுப்பாட்டில் வந்த பின்னர் அட்ரிபேட்டம் என்று இதற்கு பெயரிடப்பட்டது. பழங்காலத்திலிருந்து இந்நகரம் கம்பிளித் தொழிலுக்கு பெயர்பெற்றது\n\n"}
{"id": "86855", "url": "https://ta.wikipedia.org/wiki?curid=86855", "title": "விஜய் தொலைக்காட்சி", "text": "விஜய் தொலைக்காட்சி\n\nஸ்டார் விஜய் (பொதுவாக விஜய் தொலைக்காட்சி என அழைக்கப்படும்) என்பது தமிழில் ஒளிபரப்பாகும் ஒரு இந்திய பொழுதுபோக்கு ஒளியலைவரிசை ஆகும். இது இந்தியா முழுவதும் ஒளிபரப்பப்படுவதோடு மட்டுமல்லாமல் உலகின் பல நாடுகளிலும் ஒளிபரப்பப்படுகிறது.\n\n21ஸ்ட் செஞ்சுரி ஃபாக்ஸ்- ன் உரிமையாளராகிய ரூப்பர்ட் மர்டாக், ஸ்டார் தொலைக்காட்சி மற்றும் ஃபாக்ஸ் சர்வதேச சேனல்கள் மூலம் இத்தொலைக்காட்சியை தற்போது நிறுவாகித்து வருகிறார்.\n\nஇத்தொலைக்காட்சி 1994-ஆம் ஆண்டு நா. பா. வா ராமஸ்வாமி உடையாரால் விஜய் தொலைக்காட்சி என்னும் பெயரில் நிறுவப்பட்டது. பின்னர் இத்தொலைக்காட்சி நிறுவனம் விஜய் மல்லாயா மற்றும் ஃபாக்ஸ் சர்வதேச சேனல்கள் எனக் கைமாறி 2001-ஆம் ஆண்டு ரூபர்ட் முர்டோக்கின் ஸ்டார் நிறுவனத்தால் வாங்கப் பட்டு ஸ்டார் விஜய் என பெயர் மாற்றப்பட்டது.\n\nSection::::நிகழ்ச்சிகள்.\nவிஜய் தொலைக்காட்சியில் பல பிரபலமான நெடுந்தொடர்கள் மற்றும் பல்வேறு நிகழ்ச்சிகள் ஒளிபரப்பப் படுகின்றன. 2015 ஆவது ஆண்டில் நடைபெறும் பதினொன்றாவது உலகக் கோப்பை துடுப்பாட்ட போட்டிகள் தமிழ் மொழி வர்ணனையுடன் நேரலையாக ஒளிபரப்பாகி வருகிறது. \n\n"}
{"id": "86856", "url": "https://ta.wikipedia.org/wiki?curid=86856", "title": "காபி வித் அனு", "text": "காபி வித் அனு\n\nகாபி வித் அனு அல்லது காபி வித் டிடி விஜய் தொலைக்காட்சியில் ஒளிபரப்பப்பட்ட ஒரு அரட்டை நிகழ்ச்சியாகும். இதனை வழங்கியவர் அனு ஹாசன், சுசித்ரா மற்றும் திவ்யதர்சினி\n\n\n"}
{"id": "86857", "url": "https://ta.wikipedia.org/wiki?curid=86857", "title": "இரும்பிடர்த் தலையார்", "text": "இரும்பிடர்த் தலையார்\n\nஇரும்பிடர்த் தலையார் சங்ககாலப் புலவர்களில் ஒருவர். இவர் பாடிய பாடலாகச் சங்கநூல் தொகுப்பில் ஒரே ஒரு பாடல் உள்ளது. அது புறநானூறு நூல் தொகுப்பில் பாடல் எண் 3 ஆக அமைந்துள்ளது. அந்தப் பாடலில் இவர் பாண்டியன் கருங்கை ஒள்வாட் பெரும்பெயர் வழுதி என்பவனுக்குச் சில அறிவுரைகள் கூறியுள்ளார்.இவர் கொங்கு வேளாள கவுண்டர் ஆவார்\nSection::::புலவர் பெயர் விளக்கம்.\nபாண்டிய அரசன் கருங்கை ஒள்வாள் பெரும்பெயர் வழுதி யானையின் 'இரும்பிடர்த் தலையிருந்து' மருந்தில் கூற்றம் என்னும் நாட்டுப் பகுதியைக் கைப்பற்றினான் என்று புலவர் தம் பாடலில் குறிப்பிட்டுள்ளார். புலவரின் இயற்பெயர் தெரியாத நிலையில் புறநானூற்றைத் தொகுத்தவர் இப்புலவருக்கு இரும்பிடர்த் தலையார் என்று பெயர் சூட்டியுள்ளார்.\n"}
{"id": "86861", "url": "https://ta.wikipedia.org/wiki?curid=86861", "title": "இளங் கீரந்தையார்", "text": "இளங் கீரந்தையார்\n\nஇளங்கீரந்தையார் சங்ககாலப் புலவர்களில் ஒருவர். அவரது பாடலாகச் நங்கநூல் தொகுப்பில் ஒரே ஒரு பாடல் உள்ளது. அது குறுந்தொகை நூல்தொகுப்பில் 148 எண்ணுள்ள பாடலாக அமைந்துள்ளது. \nSection::::புலவர் பெயர் விளக்கம்.\nகீரன், தந்தை என்னும் சொற்கள் இணையும்போது கீரந்தை என அமையும். இப்படி அமைவதைத் தொல்காப்பியமும் சுட்டிக் காட்டுகிறது. இதனால் இப்புலவர் கீரன் என்பவரின் தந்தை எனலாம்.\nSection::::புலவர் பெயர் ஒப்புநோக்கம்.\nகீரந்தையார் என்பவர் ஒரு புலவர். இவர் அந்தப் புலவர் கீரந்தையாரின் தம்பி என்பதால் இளங்கீரந்தையார் என வழங்கப்பட்டிருக்கலாம்.\nSection::::பாடல் தரும் செய்தி.\nமுல்லைத்திணை நெறியை இவரது பாடல் தெரிவிக்கிறது. தலைவன் பிரிந்து சென்றான். அவன் திரும்பி வருவ்வதாகச் சொன்ன பருவம் வந்துவிட்டது. தலைவன் வரவில்லை. தலைவி கவலை கொள்கிறாள். அவர் சொன்ன கார்ப்பருவம் இது அன்று என்று சொல்லித் தோழி அவளைத் தேற்றுகிறாள். இல்லையாயின் இது என்ன என்று தலைவி கேட்கும் கேள்வி இந்தப் பாடல்.\n\nகொன்றைப்பூவும், குருந்தம் பூவும் பூத்துக் குலுங்குகின்றனவே, கார்காலம் அல்லாமல் இது வேறு என்ன?, என்பது தலைவியின் வினா.\nSection::::உவமை.\nசொல்வச் சிறுவர்கள் தம் சீறடிகளில் கிண்கிணி அணிந்திருப்பார்களாம். அந்தக் கிண்கிணியில் உள்ள மணிகள் தவளையின் வாயைப் போன்ற அமைப்பைக் கொண்டனவாம். இந்தக் கிண்கிணியைப் போன்று கொன்றைப்பூ பூத்திருக்குமாம்.\n"}
{"id": "86866", "url": "https://ta.wikipedia.org/wiki?curid=86866", "title": "எம். குமரன் சன் ஆஃப் மகாலட்சுமி", "text": "எம். குமரன் சன் ஆஃப் மகாலட்சுமி\n\nஎம். குமரன் சன் ஆஃப் மகாலட்சுமி (\"M. Kumaran S/O Mahalakshmi\") 2004ஆம் ஆண்டு வெளியான ஒரு தமிழ்த் திரைப்படம். இது தெலுங்கில் வெளியான \"அம்மா நானா ஓ தமிழ் அம்மாயி\" என்ற பெயரில் வந்த தெலுங்குப் படத்தினை தழுவி எடுக்கப்பட்ட படமாகும்\n\nSection::::பாடல்கள்.\nஇத்திரைப்படத்திற்கான பாடல்களையும் பின்னணி இசையையும் சிறீகாந்து தேவா வழங்கியிருந்தார். இத்திரைப்படத்திற்காக 2004ஆம் ஆண்டின் சிறந்த இசையமைப்பாளருக்கான தமிழ்நாட்டு மாநிலத் திரைப்பட விருதைச் சிறீகாந்து தேவா பெற்றுக் கொண்டார்.\n"}
{"id": "86867", "url": "https://ta.wikipedia.org/wiki?curid=86867", "title": "சந்திரபோஸ் (இசையமைப்பாளர்)", "text": "சந்திரபோஸ் (இசையமைப்பாளர்)\n\nசந்திரபோஸ் (இறப்பு: செப்டம்பர் 30, 2010) தமிழ்த் திரைப்பட இசையமைப்பாளரும், பாடகரும், நடிகரும் ஆவார். 1977 முதல் 90களின் ஆரம்பம் வரை இவர் முன்னூறுக்கும் மேற்பட்ட தமிழ்த் திரைப்படங்களுக்கு இசையமைத்திருக்கிறார்.\n\nSection::::இசையமைப்பாளராக.\nவி. சி. குகநாதனின் இயக்கத்தில் 1977-ம் ஆண்டு வெளிவந்த மதுரகீதம் படத்தின் மூலம் அறிமுகமான சந்திரபோஸ் தொடக்க காலத்தில் இசையமைப்பாளர் தேவாவுடன் இணைந்து இசை நிகழ்ச்சிகள் நடத்தினார். எம். எஸ். விஸ்வநாதன் இசையில் ஆறு புஷ்பங்கள் படத்தில் சந்திரபோஸ் பாடிய \"ஏண்டி முத்தம்மா\" என்ற பாடல் அவரை மிகப் பிரபலமாக்கியது.\n\nபின் \"மாங்குடி மைனர்', \"மச்சானை பார்த்தீங்களா' உள்ளிட்ட பல படங்களுக்கு இசையமைத்து பிரபலமானார். \"மச்சானைப் பார்த்தீங்களா' படத்தில் இடம்பெற்ற \"மாம்பூவே சிறு மைனாவே' பாடல் என்றும் நினைவில் நிற்கும் பாடலாகும். இதைத் தொடர்ந்து \"மனிதன்', \"அண்ணா நகர் முதல் தெரு', \"ராஜா சின்ன ரோஜா\" உள்ளிட்ட நூற்றுக்கும் மேற்பட்ட படங்களுக்கு இசையமைத்தார். மனிதன் படத்தில் வரும் வானத்தைப் பார்த்தேன், மனிதன் மனிதன், அண்ணா நகர் முதல் தெரு படத்தில் இடம்பெற்ற 'மெதுவா மெதுவா', சங்கர் குருவில் இடம் பெற்ற 'காக்கிச் சட்ட போட்ட மச்சான்', மக்கள் என் பக்கம் படத்தில் வரும் 'ஆண்டவனைப் பாக்கணும்' போன்ற பாடல்கள் மிகப் புகழ்பெற்றவை. வி. சேகரின் இயக்கத்தில் வெளிவந்த \"நான் பெத்த மகனே\" திரைப்படத்தில் இவர் கடைசியாக இசையமைத்திருந்தார்.\n\nSection::::நடிகராக.\nஅண்மைக்காலங்களில் திரைப்படங்களிலும் தொலைக்காட்சி தொடர் நாடகங்களிலும் நடித்து வந்தார். \"கத்திக் கப்பல்' படத்தில் இவரது நடிப்பு பரவலான பாராட்டுகளைப் பெற்றது. தற்போது \"சூரன்' என்ற படத்தில் நடித்து வந்தார். \"மலர்கள்', \"திருப்பாவை\", உள்ளிட்ட பல தொலைக்காட்சி நாடகங்களில் இவர் நடித்துள்ளார்.\n\n12 வயதிலேயே பாய்ஸ் நாடகக் கம்பெனியில் நடித்த இவர், கலைஞர் நடித்த மணிமகுடம், கலைஞரின் பராசக்தி நாடகம் ஆகியவற்றிலும் நடித்திருக்கிறார்.\n\n\n\n\nSection::::மறைவு.\nநுரையீரல் பாதிப்பு காரணமாக மருத்துவமனையில் சிகிச்சை பெற்று வந்த அவர், சிகிச்சை பலனின்றி 2010 செப்டம்பர் 30 இல் இறந்தார். மறைந்த சந்திரபோசுக்கு இராஜகுமாரி, கீதா என்ற இரு மனைவிகளும், சந்தோஷ்,வினோத் சந்தர் என்ற இரு மகன்களும், கௌரி என்ற மகளும் உள்ளனர்.\n"}
{"id": "86870", "url": "https://ta.wikipedia.org/wiki?curid=86870", "title": "சந்திரபோசு", "text": "சந்திரபோசு\n\nசந்திரபோஸ் அல்லது சந்திரபோசு என்ற பெயர் பின்வருவனவற்றுள் ஒன்றாக இருக்கலாம்:\n\n"}
{"id": "86874", "url": "https://ta.wikipedia.org/wiki?curid=86874", "title": "இள நாகனார்", "text": "இள நாகனார்\n\nஇளநாகனார் சங்ககாலப் புலவர்களில் ஒருவர். \nஇவர் பாடியனவாகச் சங்கநூல் தொகுப்பு நற்றிணையில் மூன்று பாடல்கள் உள்ளன. \nஅவை 151 (குறிஞ்சி), 205 (பாலை), 231 (தெய்தல்) என்னும் எண்ணிட்ட பாடல்களாக உள்ளன.\n\nஇவர் உள்ளுறை உவமம், இறைச்சிப் பொருள்களைக் கொண்டு அகப்பொருள் கருத்தை விளக்குவதில் வல்லவர் என்பது இவரது பாடல்களால் விளங்கும்.\n\nஇந்தக் காட்சிகளைச் சொல்லி, இரவில் தலைவன் தனியே வரவேண்டாம் என்கிறாள் தோழி.\n\nஇப்படிப்பட்ட கானத்தில் மாந்தளிர் போன்ற மேனி கொண்ட உன்னவளை, நெஞ்சே! ஈந்து முள் குத்தும் பாதையில் உன்னுடன் கூட்டிச்செல்ல நினைக்கிறாயே, சரியா - எனத் தலைவன் தன் நெஞ்சுக்குச் சொல்கிறான்.\n\nபுன்னை பூக்கும் கானல் தலைவன் நம்மையே சுற்றிச் சுற்றி வருகிறான். \n"}
{"id": "86875", "url": "https://ta.wikipedia.org/wiki?curid=86875", "title": "சந்திரபோஸ் சுதாகரன்", "text": "சந்திரபோஸ் சுதாகரன்\n\nசந்திரபோஸ் சுதாகரன் (இறப்பு: ஏப்ரல் 16, 2007) ஈழத்துத் தமிழ் ஊடகவியலாளரும் \"நிலம்\" என்ற தமிழ் இதழின் ஆசிரியரும் ஆவார். பல இலங்கைத் தமிழ் ஊடகங்களில் எழுதி வந்தவர். வீரகேசரி பத்திரிகையில் முன்னர் பணியாற்றியவர். இவர் வவுனியாவில் திருநாவற்குளம் என்ற இடத்தில் வைத்து 2007, ஏப்ரல் 16 இல் இனந்தெரியாதோரால் சுட்டுக் கொல்லப்பட்டார்.\n\nSection::::பின்புலம்.\nஈழப்போரின் போது இலங்கையில் பல சார்பில்லா ஊடகவியலாளர்கள் கடத்தப்பட்டும், கொலை செய்யப்பட்டும் போன நிகழ்வுகளில் சுதாகரனின் கொலையும் ஒன்றாகும். குறிப்பாகத் தமிழ் ஊடகங்களின் மீது நடத்தப்பட்ட தாக்குதலின் ஒரு பகுதியாக இவரது கொலை கருதப்படுகிறது.\n\nSection::::நிகழ்வு.\nஇவரது வீட்டுக்குச் சென்ற ஆயுதம் தாங்கிய ஆறு பேர் சுதாகரனை அவரது குடும்பத்தினர் முன்னிலையில் சுட்டுக் கொன்றனர். கொலையாளிகள் தமிழிலும் சிங்களத்திலும் கதைத்ததாக அவரது எட்டு வயது மகன் பின்னர் தெரிவித்தார். இவரது வீடு அரசுக் கட்டுப்பாட்டுப் பகுதியில் இருந்தது.\n\nSection::::விசாரணை.\nஇவரது கொலை தொடர்பாகப் பாரபட்சமற்ற விசாரணைகள் நடத்தப்பட வேண்டும் என பன்னாட்டு செய்தியாளர்கள் நிறுவனம் அரசாங்கத்தைக் கேட்டிருந்தது. பத்திரிகையாளர்களை படுகொலை செய்வது பத்திரிகை தர்மத்தின் படுகொலைக்கு ஒப்பானது என வவுனியா மாவட்ட நீதிபதி ஆ.இளஞ்செழியன் சுதாகரனின் மரண விசாரணையின்போது நீதிமன்றத்தில் தெரிவித்தார். ஆனாலும் எவரும் கைது செய்யப்படவில்லை.\n\n"}
{"id": "86877", "url": "https://ta.wikipedia.org/wiki?curid=86877", "title": "கிளீசு 581 ஜி", "text": "கிளீசு 581 ஜி\n\nகிளீசு 581 ஜி (\"Gliese 581 g\", ˈɡliːzə, அல்லது Gl 581 g, என்பது கிளீசு 581 என்ற செங்குள்ள விண்மீனைச் சுற்றிவரும் ஒரு புறக்கோள் ஆகும். இது எமது பூமியில் இருந்து கிட்டத்தட்ட 20.5 ஒளியாண்டுகள் (193 திரில்லியன் கிமீ) தூரத்தில் துலா என்ற விண்மீன் குழுமத்தில் காணப்படுகிறது. கிளீசு 581 என்ற கோள் கூட்டத்தில் கண்டுபிடிக்கப்பட்ட 6வது கோளும், இக்கூட்டத்தில் அதன் விண்மீனில் இருந்து நான்காவதாக உள்ள கோளும் ஆகும். இக்கோள் அதன் சூரியனில் இருந்து “உயிரினங்கள் வாழக்கூடிய” அளவு தூரத்தில் அமைந்திருப்பதாக ஆய்வுகள் தெரிவிக்கின்றன. இதனால் திரவ நிலையில் உள்ள நீர் இங்கு இருப்பதற்கான சாத்தியக்கூறுகள் உள்ளது.\n\nகிளீசு 581 ஜி என்ற இந்தக் கோளை பல ஆண்டுகளாக அறிவியலாளர்கள் அவதானித்திருந்தாலும், 2010 செப்டம்பர் 29 இலேயே இக்கண்டுபிடிப்பு பற்றி அதிகாரபூர்வமாக அறிவித்துள்ளார்கள். புவியை அதிக அளவில் ஒத்ததும், உயிரினம் வாழக்கூடிய நிலையில் இருப்பதுமான ஒரு புறக்கோள் கண்டுபிடிக்கப்பட்டிருப்பது இதுவே முதல் தடவையாகும்.\n"}
{"id": "86884", "url": "https://ta.wikipedia.org/wiki?curid=86884", "title": "எதிர்மறை ஒளிவிலகல்", "text": "எதிர்மறை ஒளிவிலகல்\n\nஎதிர்மறை ஒளிவிலகல் (\"negative refraction\") என்னும் கருப்பொருள் நவீன மின்காந்தவியலின் பெரும்பகுதியை உள்ளடக்கியது. உருசிய நாட்டு அறிவியலாளர் விக்டர் வெசலாகோ அவர்களின் கருத்தியல் எடுகோள்களின் படி (1968), எதிர்மறை ஒளிவிலகலை பின்வருமாறு வரையறுக்கலாம்: திசையமைவு மற்றும் ஒருபடித்தானப் பண்புகளைக் கொண்ட ஒரு பருப்பொருள் ஊடகத்தின் ஒளி உட்புகுதிறனும், ஊடுருவுதிறனும் எதிர்மறை மதிப்புகளைப் பெற்றிருக்குமாயின், அவ்வூடகத்தில் ஒளி விலகலானது, மரபுசார் பருப்பொருள்களைப் போல் அல்லாமல் எதிர்மறையாக இருக்கும். இவ்வூடகங்களின் ஒளிவிலகல் எண், எதிர்மறை மதிப்பைக் கொண்டிருக்கும்.\n\nஎடுத்துக்காட்டாக, மேற்கூறிய கருத்தியல் கொள்கையின்படி, ஊடகத்தின் ஒளிவிலகல் எண் எதிர்மறையாக இருக்குமாயின், ஒளிவிலகலானது படம் 1-இல் காட்டியுள்ளதைப் போன்று இருக்கும்.\n\nSection::::எதிர்மறை ஒளிவிலகல் எண் தெரிவும், ஆய்வகச் சோதனையும்.\nபருப்பொருள் ஊடகங்களில், ஒளிவிலகல் எண்ணுக்கான வரையறை ஸ்நெல் [2] விதியின் படி பெறப்படுகிறது. எனினும் மாக்ஸ்வெல்லின் [3] விதிப்படி, ஒளிவிலகல் எண்ணை, ஊடகங்களின் உள்ளார்ந்த பண்புகளோடு பின்வருமாறு தொடர்பு படுத்த இயலும். இங்கு n என்பது ஒளி விலகல் எண்ணையும், εr என்பது ஒளி உட்புகுதிறனையும், μr என்பது ஒளி ஊடுருவுதிறனையும் குறிக்கும். εr மற்றும் μr நேர்மறை மதிப்புகளைப் பெற்றிருக்கும் பொழுது, nம் நேர்மறை மதிப்பைப் பெற்றிருக்கும். εr,μrஆகியவற்றில் ஏதேனும் ஒன்று எதிர்மறை மதிப்பைப் பெறும் பொழுது (எடுத்துக்காட்டாக, மீயுயர் அயனியாக்கப்பட்ட வளிமங்களிலும் [பிளாஸ்மாக்கள்], கண்ணுறு ஒளியில் உலோகங்களிலும் [எ.கா. தாமிரம்] εr எதிர்மறை மதிப்பைப் பெற்றிருக்கும்.), nக்குரியத் தீர்வு சிக்கலெண் முலம் பெறப்படும். εr மற்றும் μr ஆகிய இரண்டும் எதிர்மறை மதிப்பைப் பெறும் பொழுது, nக்குரியத் தீர்வுகளில் எதிர்மறை மதிப்பும் ஒரு தீர்வாக இருக்கின்றது (ஏனெனில் எந்தவொரு எண்ணின் வர்க்க மூலத்திற்கானத் தீர்வும் நேர்மறை மற்றும் எதிர்மறை மதிப்புகளைப் பெற்றிருக்கும்). இதன் மூலம் n மதிப்பிற்கானக் குறீயீட்டுத் தேர்வு(+ அல்லது -), ஊடகங்களில் ஒளிவிலகலின் திசையைப் பொருத்துத் தெரிவு செய்யப்படும் என்பது தெளிவாகிறது.\n\nஇயற்கையில் கிடைக்கின்ற எந்தவொரு பருப்பொருள் ஊடகத்தின் εr, μr பண்புகளும் எதிர்மறை மதிப்புகளை ஒருங்கே பெற்றிருக்கவில்லை. எனினும், கி.பி. 2001மாவது ஆண்டில், ஷெல்பை மற்றும் ஸ்மித்[4] தலைமையிலான அறிவியற் குழு, செப்புக் கம்பிகள் மற்றும் சுருள்களால் ஆன செயற்கைச் சேர்மத்தில் (படத்தைக் காண மேற்கோள் ஐந்தைச் [5] சொடுக்கவும்), எதிர்மறை ஒளிவிலகலை, நுண்ணலைகளைக் (மைக்ரோ அலைகள்) கொண்டு ஆய்வுச் சோதனையின் மூலம் நிரூபித்தனர்.\nஇவ்வகைச் செயற்கைச் சேர்மங்களின் உட்புகுதிறன், ஊடுருவுதிறன் மற்றும் ஒளிவிலகல் எண், நுண்ணலைகளின் அதிர்வெண்ணைப் பொருத்து எதிர்மறை மதிப்பைப் பெற்றிருந்தன. குறிப்பாக, இவ்வூடகங்களின் ஒளி விலகல் எண் -1ஆகும். மேலும் இவ்வூடகங்கள் திசையமைவு, நேர்கோட்டு மற்றும் ஒருபடித்தானப் பண்புகளையும் பெற்றிருந்தன. எனினும், இவ்வகைப் பருப்பொருள் ஊடகத்தின் பண்புகளை, அடிப்படை ஒளியியல் விதிகளின் படி விளக்க இயலாததால், இவ்வூடகங்கள் 'மெட்டாப்பருப்பொருள்கள்' எனவும் அழைக்கப்படுகின்றன. இங்கு 'மெட்டா' என்பது. அறியயிலாத அல்லது விளக்கவியலாத எனும் பொருள் தரும் கிரேக்க மொழிச் சொல்லாகும்.\n\nSection::::எதிர்மறை ஒளி ஊடகங்களின் பண்புகள் மற்றும் பயன்கள்.\nஒரு பருப்பொருள் ஊடகம் எதிர்மறை ஒளிவிலகல் எண்ணைப் பெற்றிருக்குமாயின், அவ்வூடகமானது, ஒரு புள்ளி ஒளிமூலத்திலிருந்து பெறப்படும் ஒளியை இரு முறை குவிக்கும். முதல் குவியம் ஊடகத்தின் உட்புறத்திலும், இரண்டாவது குவியம் ஊடகத்தின் வெளிப்புறத்திலும் இருக்கும். படம் 2இல் காண்பிக்கப்பட்டுள்ள கதிர் வரைபடம், எதிர்மறை ஊடகத்தில் இரட்டைக் குவிதலை விளக்குகின்றது. \nஇரட்டை ஒளிக்குவிதல் நிகழ்வு\nஎதிர்மறை ஊடகங்களில் இரட்டை ஒளிக்குவிதல் நிகழ்வு, விக்டர் வெசலோகோவின் கருத்தியல் கோட்பாடுகளில் முக்கியத்துவம் வாய்ந்த ஒன்று. மேலும் இஃது இங்கிலாந்து நாட்டு அறிவியலார் சான் பென்ட்ரி அவர்களால் கோட்பாடுகள் மற்றும் ஆய்வுகள் [6] மூலமாகவும் நிரூபிக்கப்பட்டுள்ளது.\n\nசான் பென்ட்ரியின் ஆய்வு முடிவுகளின்படி, எதிர்மறை ஒளிவிலகல் எண்ணைப் பெற்றிருக்கிற பருப்பொருள் ஊடகத்தின் மூலம் பூரண அல்லது குறைவில்லா ஒளிவில்லைகளைப் பெற இயலும். மேலும் எதிர்மறை ஒளிவிலகலைப் பொறுத்தவரைத் தட்டையான பருப்பொருளே ஒளியைக் குவிக்க போதுமானது. அதாவது, மரபுசார் ஒளிவில்லைகளைப் (குவி மற்றும் குழி லென்சுகள்) போல் அல்லாமல், எதிர்மறை ஒளிவில்லைகளில் ஒளியைக் குவிக்க, வளைந்த பரப்பு தேவையில்லை. படம் 3இல் பூரண ஒளிவில்லையின் செயல்பாடு தருவிக்கப்பட்டுள்ளது. \nபடம் 1 மற்றும் 3, மின்காந்த அலைச்சமன்பாட்டைத் தீர்க்க உதவும் மென்பொருளின் மூலம் உருவாக்கப்பட்டது. இங்கு, ஒரு புள்ளி ஒளிமூலத்தால் பெறப்படுகின்ற நுண்ணலைகள், எதிர்மறைப் பருப்பொருள் ஊடகத்தால் இருமுறை (ஊடகத்திற்கு உள்ளேயும் வெளியேயும்) குவிக்கப்படுகிறது.\n\nSection::::மீயுயர் ஒளி பிரிதிறன்.\nஎதிர்மறை ஒளிவிலகல் ஊடகத்தின் குறிப்பிடத்தகுந்த பண்புகளுள் மீயுயர் ஒளி பிரிதிறனும் ஒன்று. எந்தவொரு மரபுசார் ஒளிக்கருவிகளாலும் (கண், தொலைநோக்கி போன்றவை), பயன்படுத்துகிற ஒளியின் அலைநீளத்தை விட, மிகக் குறைந்த பரிமாணம் கொண்ட எந்தவொரு பொருளையும் பிரித்தறிய இயலாது. அதாவது, ஒவ்வோர் ஒளிக்கருவிக்கும் பிரித்தறியும் திறனுக்கான எல்லை உண்டு (இதனை இராலேயின் பிரித்தறியும் திறனுக்கான எல்லை மூலம் வரையறுக்கலாம்). ஆனால் ஓர் ஒளிக்கருவி, எதிர்மறை பருப்பொருள் ஊடகத்தின் மூலம் உருவாக்கப்படுமாயின், அவ்வொளிக்கருவி மூலம், பயன்படுத்துகிற ஒளியின் அலைநீளத்தை விட, மிகக் குறைந்த பரிமாணம் கொண்ட எந்தவொரு பொருளையும் பிரித்தறிய இயலும். ஏனெனில், எதிர்மறை ஒளி விலகல் ஊடகங்கள், ஒளி மூலத்திலிருந்து பெறப்படும் அண்மைப் புலங்களைப் (near fields) பெருக்கம் செய்கின்றன. அண்மைப் புலங்களின் பயன்பாட்டின் மூலமே, ஓர் ஒளிக்கருவியால் மீச்சிறு பொருள்களைப் பிரித்தறிய இயலும் என்பதும் இவ்விடத்துக் குறிப்பிடத்தகுந்த ஒன்றாகும்.\n\nSection::::எதிர் நோக்கும் சவால்கள்.\nஎதிர்மறை ஒளிவிலகல் ஊடகத்தால் ஒரு பொருள் சூழப்பட்டிருக்குமானால், மின்காந்த அலைகளால் அப்பொருளை உணர இயலாது. இதனை எதிர்மறைப் பருப்பொருளின் மறைத்தல் (Cloaking) [7] அல்லது புலப்படா விளைவு (Invisibility) எனலாம். எதிர்மறைப் பருப்பொருள்களில் அசாதாரண ஒளி விலகல் நிகழ்வும் முழு உட்கவர்தலும் இவ்விளைவிற்கான மூலங்களாகக் கண்டறியப்பட்டுள்ளன. கருத்தியல் மற்றும் ஆய்வகச் சோதனையின் வாயிலாக இவ்விளைவு நிரூபிக்கப்பட்டிருப்பினும், நடைமுறையில் மறைத்தல் விளைவு இதுவரை பயன்படுத்தப்படவில்லை என்பது குறிப்பிடத்தகுந்த சவால்களுள் ஒன்றாகும்.\n\nமீயுயர் ஒளி பிரிதிறனைப் பொறுத்தவரை, உருப்பெருக்கப்பட வேண்டிய பொருள் தட்டை ஒளிவில்லைக்கு மிக அருகில் (ஒளியின் அலைநீளத்தை விடக் குறைவாக) வைக்கப்படும் பொழுது மட்டுமே சாத்தியமாகிறது. இது மற்றுமோர் கவனிக்கத்தகுந்த சவால்களுள் ஒன்று. மேலும், எதிர்மறை ஒளி விலகல் நிகழ்வானது ஒளியில் மட்டுமல்லாது ஒலியிலும் நிரூபிக்கப்பட்டுள்ளது (இதனை எதிர்மறை ஒலிவிலகல் நிகழ்வு எனலாம்). இதன் பொருட்டு, அடிப்படைக் கருத்தியல் கோட்பாடுகளிலும் ஆய்வகச் சோதனைகளிலும் முன்னேற்றம் காண்பது அவசியமாகிறது.\n\n"}
{"id": "86885", "url": "https://ta.wikipedia.org/wiki?curid=86885", "title": "சீக்கதேலிக்கு ராக்", "text": "சீக்கதேலிக்கு ராக்\n\nசீக்கதேலிக்கு ராக் (Psychedelic rock) என்பது ஒரு ஒரு மேற்கத்திய இசை வகை ஆகும். இது 1960ஆம் ஆண்டுகளில் அமெரிக்காவிலும் ஐக்கிய இராசியத்திலும் தோற்றுவிக்கப்பட்டது. இவ்விசைவகை ராக் இசை மற்றும் சீக்கதேலிக்கு இசை ஆகிய இரு இசை வகைகளின் சங்கமம் ஆகும். கிராமிய ராக் இசைக்குழுவினர்களாலும் புளூசு ராக் இசைக்குழுவினர்களாலும் தோற்றுவிக்கப்பட்டது. மன உணர்வுகளை மாற்றுகின்ற போதைப்பொருள்களைப் போல எழுச்சியூட்டும் இசையாக இது உருவானது. மேலை நாட்டு இசையோடு கீழை நாட்டு இசையை, குறிப்பாக இந்திய இராக முறையை இணைக்கும் முயற்சியாகவும் அமைந்தது.\n"}
{"id": "86886", "url": "https://ta.wikipedia.org/wiki?curid=86886", "title": "மெட்டல் இசை", "text": "மெட்டல் இசை\n\nமெட்டல் இசை என்பது 1960- மற்றும் 1970-ஆம் ஆண்டுகளில் அமெரிக்காவிலும் ஐக்கிய இராசியத்திலும் தோன்றிய ஒரு மேற்கத்திய இசை வகை ஆகும். இது ராக் இசையிலிருந்து தோன்றியது. கன மெட்டல், கோதிக்கு மெட்டல், டூம் மெட்டல், பிளாக்கு மெட்டல், பவர் மெட்டல், கிலாசிக்கு மெட்டல், திராசு மெட்டல் ஆகிய இசைவகைகள் இதன் கீழ் வரும்.\n"}
{"id": "86887", "url": "https://ta.wikipedia.org/wiki?curid=86887", "title": "கிராமிய ராக்", "text": "கிராமிய ராக்\n\nகிராமிய ராக் என்பது ஒரு மேற்கத்திய இசைவகை ஆகும். இது 1960ஆம் ஆண்டுகளில் அமெரிக்காவிலும் ஐக்கிய இராசியத்திலும் தோற்றுவிக்கப்பட்டது. இது கிராமிய இசை மற்றும் ராக் இசை ஆகிய இரு இசைவகைகளின் கலவை ஆகும். இதில் கிதார், மின் கிதார், கிரவ கிதார், விபுணவி, சுபிலம், பியானோ போன்ற இசைக்கருவிகள் பயான்படுத்தப்படுகின்றன. செல்திக்கு ராக், கிராமிய பன்கு, கிராமிய மெட்டல் ஆகிய இசைவகைகள் இதன் கீழ் வரும்.\n"}
{"id": "86890", "url": "https://ta.wikipedia.org/wiki?curid=86890", "title": "சுபிலம்", "text": "சுபிலம்\n\nசுபிலம் \"அல்லது\" ஆர்குலீசு (ஆங்கிலம்: \"Harmonica\"; எசுத்தோனியம்: \"Suupill\"; சுலோவேனியம்: \"Orglice\") என்பது ஒரு வகையான காற்று இசைக்கருவி ஆகும். இது ஐரோப்பாவில் 19ஆம் நூற்றாண்டின் துவக்கக்காலத்தில் தோற்றுவிக்கப்பட்டது. இது அமெரிக்க கிராமிய இசை, புளூசு, யாசு போன்ற இசைவகைகளில் பரவலாக பயன்படுத்தப்பட்டு வருகிறது.\n"}
{"id": "86895", "url": "https://ta.wikipedia.org/wiki?curid=86895", "title": "சுலோவேனிய மொழி", "text": "சுலோவேனிய மொழி\n\nசுலோவேனிய மொழி (சுலோவீன் ) அல்லது சுலோவேனியன் Slovenian (; \"slovenski jezik\" அல்லது \"slovenščina\") என்பது ஒரு தென் சிலாவிய மொழி ஆகும். சுலோவேனியாவில் பரவலாகப் பேசப்படும் இம்மொழி சுலோவேனியா நாட்டின் ஆட்சி மொழியும் ஐரோப்பிய ஒன்றியத்தின் ஆட்சி மொழிகளில் ஒன்றுமாகும். உலகளவில் 2.4 மில்லியன் மக்களால் பேசபபடும் இம்மொழி இலத்தீன் எழுத்துகளைக் கொண்டு எழுதப்படுகின்றது.\n"}
{"id": "86898", "url": "https://ta.wikipedia.org/wiki?curid=86898", "title": "தென் சிலாவிய மொழிகள்", "text": "தென் சிலாவிய மொழிகள்\n\nதென் சிலாவிய மொழிகள் (\"South Slavic languages\") என்பது சிலாவிய மொழிக் குடும்பத்தின் மூன்று பிரிவுகளில் ஒன்றாகும். சிலாவிய மொழிகள் இந்தோ ஐரோப்பிய மொழிக்குடும்பத்தை சேர்ந்தவை ஆகும். தென் சிலாவிய மொழிகள் ஏறத்தாழ 30 மில்லியன் மக்களால் பேசப்படுகின்றன. இதில் பால்கர்களே இம்மொழிகளை பரவலாக பேசுகின்றனர். இம்மொழிகளுள் முதன்முறையாக எழுதப்பட்ட மொழி தெசலோனிக்க மொழி ஆகும்.\n\n"}
{"id": "86899", "url": "https://ta.wikipedia.org/wiki?curid=86899", "title": "கிறித்துவ மெட்டல்", "text": "கிறித்துவ மெட்டல்\n\nகிறித்துவ மெட்டல் என்பது ஒரு வகையான மெட்டல் இசை ஆகும். இதனை வெள்ளை மெட்டல் என்றும் அழைப்பர். இது 1970ஆம் ஆண்டுகளில் அமெரிக்க ஐக்கிய நாடுகளிலும் சுவீடனிலும் தோற்றுவிக்கப்பட்டது. இது கன மெட்டல், செக்கதேலிக்கு ராக், கிறித்துவ ராக், புளூசு ராக், கடின ராக் ஆகிய இசைவகைகளில் இருந்து பிறந்தது. கிறித்துவ பிளாக்கு மெட்டல் இதன் கீழ் வரும். \n"}
{"id": "86900", "url": "https://ta.wikipedia.org/wiki?curid=86900", "title": "பன்கு மெட்டல்", "text": "பன்கு மெட்டல்\n\nபன்கு மெட்டல் (\"Punk metal\") என்பது ஒரு மேற்கத்திய இசை வகை ஆகும். இது மெட்டல் இசைவகையின் கீழ் வரும். இவ்விசை வகை கன மெட்டல் மற்றும் பன்கு ராக் ஆகிய இசைவகைகளின் கலவை ஆகும். கிரஞ்சு, திராசு மெட்டல், சுபீடு மெட்டல் ஆகிய இசைவகைகள் இதன் கீழ் வரும். \n"}
{"id": "86901", "url": "https://ta.wikipedia.org/wiki?curid=86901", "title": "வெளித் தொடரமைப்பு", "text": "வெளித் தொடரமைப்பு\n\nவெளித் தொடரமைப்பு (space syntax) என்பது, வெளி (space), மனித நடத்தைகள் என்பவை தொடர்பான ஒரு கோட்பாடு ஆகும். இக்கோட்பாடும், இதனோடிணைந்த கருவிகள், வழிமுறைகள் என்பனவும், வெளிசார் தளக்கோலத்தில் அணுக்கத்தன்மை எவ்வாறு மனித நடத்தை, தொடர்பு, தொடர்பாடல் என்பவற்றில் தாக்கங்களை ஏற்படுத்துகின்றது என்பதை ஆய்வுசெய்ய உதவுகின்றது.\n\n1970 ஆம் ஆண்டில் இலண்டன் பல்கலைக் கழகத்தைச் சேர்ந்த பில் இலியர் (Bill Hillier), ஜுலியேன் ஆன்சன் (Julienne Hanson) என்போர், கட்டிடங்களிலும், நகரங்களிலும் நகர்வுகளையும், தொடர்பாடல்களையும் பதிவு செய்வதற்கான ஒரு ஆய்வு முறையாக இதனை உருவாக்கினர். அவர்கள் கூட்டாக எழுதிய \"வெளியின் சமுதாய ஏரணம்\" (Scial Logic of Space) என்னும் ஆங்கில நூல் மூலம் அவர்கள் இதனை உலகுக்கு அறிமுகப்படுத்தினர். அன்றிலிருந்து பல அறிஞர்களதும் கவனத்தைக் கவர்ந்த இந்தக் கோட்பாடு பல்வேறு வளர்ச்சிப் படிகளைக் கடந்து வந்துள்ளது. இன்று தொல்லியல் முதல், கட்டிடக்கலை, நகரத் திட்டமிடல் போன்ற பல துறைகளிலும் இதனைப் பயன்படுத்துகின்றனர்.\n"}
{"id": "86902", "url": "https://ta.wikipedia.org/wiki?curid=86902", "title": "கலே முற்றுகை (1940)", "text": "கலே முற்றுகை (1940)\n\nகலே முற்றுகை (\"Siege of Calais\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். மே 22-26, 1940ல் நடந்த இம்முற்றுகையில் நாசி ஜெர்மனியின் படைகள் நேச நாட்டுப் படைகளின் எதிர்தாக்குதலை முறியடித்து கலே நகரத்தைக் கைப்பற்றின.\n\nஜெர்மானியப் படைகள் மே 10 ஆம் தேதி பெல்ஜியம் மற்றும் பிரான்சின் மீது தங்கள் தாக்குதலைத் தொடங்கின. நேச நாட்டுப் படைகளை பெல்ஜியத்தில் பொறி வைத்துப் பிடிப்பது ஜெர்மானியத் திட்டம். மே 15ல் செடான் சண்டையில் வெற்றியடைந்ததால் அவர்களால் மே 21ம் தேதி ஆங்கிலக் கால்வாயை அடைய முடிந்தது. இதனால் நேச நாட்டுப் படைகளை பெல்ஜியத்தில் சுற்றி வளைக்க முடிந்தது. பின்னர் ஜெனரல் ஹெயின்ஸ் குடேரியன் தலைமையிலான பத்தொன்பதாவது கவச கோர் வலதுபுறம் திரும்பி வடக்கு (பெல்ஜியத்தை) நோக்கி முன்னேறத் தொடங்கியது. இக்கோரில் மூன்று கவச டிவிஷன்களும் ஒரு எஸ். எஸ் காலாட்படை ரெஜிமண்ட்டும் இருந்தன. நேச நாட்டுப் படைகளைச் சுற்றியிருந்த ஜெர்மானியப் படைவளையம் இறுகத் தொடங்கியது. கலே ஆங்கிலக் கால்வாய் கடற்கரையோரம் அமைந்துள்ள ஒரு துறைமுகம். இதை குடேரியனின் படைகள் நெருங்கியவுடன் இங்கிலாந்திலிருந்து பிரிட்டனின் 3வது ராயல் டாங்கு ரெஜிமண்ட் அவர்களைத் தடுத்து நிறுத்த அனுப்பபட்டது. மே 23 இரு படைகளும் கலே நகருக்கு வெளியே மோதிக் கொண்டன. இதற்குள் பிரிட்டனின் 30வது எந்திர பிரிகேட் கலே நகரத்தை அடைந்து அதனை ஆக்கிரமித்தது. மே 23ல் குடேரியன் தனது 10வது கவச டிவிஷனுக்கு கலேயைத் தாக்கிக் கைப்பற்றும்படி ஆணையிட்டார். இரு நாட்கள் கடுமையான சண்டைக்குப் பின்னர் மே 26ல் கலேவிலிருந்த பிரிட்டிஷ் படைகள் ஜெர்மானியரிடம் சரணடைந்தன. \n"}
{"id": "86903", "url": "https://ta.wikipedia.org/wiki?curid=86903", "title": "கலே", "text": "கலே\n\nகலே (பிரெஞ்சு: \"Calais\") பிரான்சில் உள்ள ஒரு துறைமுக நகரம். இது பிரான்சின் வடபகுதியில் ஆங்கிலக் கால்வாய் கடற்கரையோரமாக அமைந்துள்ளது. கலே ஆங்கிலக் கால்வாய் மிகவும் குறுகலாக உள்ள இடத்தில் அமைந்துள்ளது. கலேவுக்கும் கால்வாய்க்கு அக்கரையிலுள்ள இங்கிலாந்து நகரம் டோவருக்கும் இடையே 34 கி. மீ இடைவெளி தான் உள்ளது. இந்நகரின் மக்கள் தொகை 125,584 (1999). \n\n"}
{"id": "86904", "url": "https://ta.wikipedia.org/wiki?curid=86904", "title": "லீல்", "text": "லீல்\n\nலீல் (பிரெஞ்சு: \"Lille\") பிரான்சில் உள்ள ஒரு நகரம். இது பிரான்சின் வடபகுதியில் தேல் ஆற்றங்கரையோரமாக பெல்ஜிய எல்லையருகே அமைந்துள்ளது. இது பிரான்சின் நான்காவது பெரிய நகரமாகும். 2015 ஆம் ஆண்டு நிலவரப்படி லீல் அதன் நிர்வாக வரம்புகளுக்குள் 232,741 மக்கட் தொகையைக் கொண்டிருந்தது.\n\nSection::::உலகப் போர்களில்.\nSection::::முதலாம் உலகப் போர்.\n1914 அக்டோபர் 13 ஆம் தேதி ஜேர்மனியர்களால் லீல் ஆக்கிரமிப்பு தொடங்கியது. பத்து நாள் முற்றுகை மற்றும் கடுமையான எறிகணை தாக்குதலுக்குப் பிறகு 882 அடுக்குமாடிகள், அலுவகத் தொகுதிகள் மற்றும் 1,500 வீடுகளை அழிக்கப்பட்டன. அக்டோபர் மாத இறுதியில் இந்த நகரம் செருமன் அதிகாரிகளால் கைப்பற்றப்பட்டது. லீல் போர்க்களத்திலிருந்து 20 கி.மீ தூரத்தில் இருந்ததால் லீல் காயமடைந்த வீரர்களை மருத்துவமனையில் சேர்ப்பதற்கும் சிகிச்சையளிப்பதற்குமான ஒரு இடமாகவும், படையினரின் தளர்வு மற்றும் பொழுதுபோக்குகளுக்கான இடமாகவும் மாறியது.\n\nலீல் நகரம் 1718 அக்டோபர் 17 அன்று நேச நாடுகளால் விடுவிக்கப்பட்டது பிரித்தானிய தளபதியான சர் வில்லியம் பேர்ட்வுட் மற்றும் அவரது படைகளால் மக்களால் வரவேற்கப்பட்டனர். தளபதி அந்த ஆண்டு அக்டோபர் 28 அன்று லீல் நகரத்தின் கௌரவ குடிமகனாக நியமிக்கப்பட்டார்.\n\nSection::::இரண்டாம் உலகப் போர்.\nலீல் பிரான்ஸ் போரின்போது பல நாட்கள் செருமனிய படைகளால் முற்றுகையிடப்பட்டது. ​​லீல் குடிமக்கள் நகரத்தை விட்டு பெருமளவில் வெளியேறத் தொடங்கினர். 1940 ஆம் ஆண்டு மே 31 அன்று லீல் செருமானியர்களால் கைப்பற்றப்பட்டது. பிரஸ்ஸல்ஸில் செருமனிய தளபதியின் கட்டுப்பாட்டில் இருந்த மண்டலத்தின் ஒரு பகுதியாக இருந்தது. பிரித்தானிய, கனேடிய மற்றும் போலந்து படைகளால் ந1944 செப்டம்பர் 1-5 முதல் ஐந்து நாட்களில் விடுவிக்கப்பட்டன. செப்டம்பர் 3 ஆம் தேதி பிரஸ்ஸல்ஸில் இருந்து புறப்பட்ட ஆங்கிலேயருக்கு பயந்த செருமானிய படைகள் லீல் நகரை விட்டு வெளியேறத் தொடங்கினர். 1948 ஆம் ஆண்டளவில் லீல் இயல்பு நிலைக்கு திரும்பியது.\n\nSection::::காலநிலை.\nலீல் நகரம் மிதமான சமுத்திர காலநிலையை கொண்டதாக விவரிக்கப்படுகின்றது. பொதுவாக கோடைகாலங்களின் சராசரி வெப்பநிலை அதிகமாகாது. ஆனால் குளிர்காலங்களில் உறைபனி வெப்பநிலைக்கும் கீழே வெப்பநிலை குறையக்கூடும். ஆனால் குளிர்கால சராசரி வெப்பநிலை உறைபனி வெப்பநிலை குறிக்கு சற்று மேலே காணப்படும். ஆண்டு முழுவதும் மழைவீழ்ச்சி ஏராளமாக உள்ளது.\n\nSection::::சுற்றுச்சூழல்.\nலில் நகரம் வளி மாசுபாடால் அறியப்படுகின்றது. 2018 ஆம் ஆண்டின் ஆய்வொன்றில் லீல் நகரில் ஆண்டுக்கு 1,700 மரணங்கள் ஏற்படுவதாக கூறப்படுகிறது. லீல் 2018 ஆம் ஆண்டில் பிரான்சின் அதிக வளி மாசபாடு கொண்ட நகராகும்.\n\nSection::::பொருளாதாரம்.\nலீல் முந்தைய காலத்தில் உணவுத் துறை, மற்றும் நெசவுத் தொழிலின் மையமாகும். தற்போது இது நகரங்களின் வலையமைப்பைப் போல கட்டப்பட்டுள்ளது. லீல், ரூபாய்க்ஸ் , டூர்கோயிங் மற்றும் வில்லெனுவே டி ஆஸ்க் ஆகிய நகரங்கள் இணைந்து மெட்ரோபோல் யூரோபீன் டி லில்லேவை உருவாக்குகிறது. இது பிரான்சின் 4 வது பெரிய நகர்ப்புற கூட்டமைப்பாகும். இந்த நகர்புற கூட்டமைப்பு 2016 ஆம் ஆண்டில் 1.15 மில்லியனுக்கும் அதிகமான மக்கட்தொகையை கொண்டிருந்தது.\n\nSection::::கல்வி.\nலீல் பெருநகர்ப் பகுதி 110,000 க்கும் மேற்பட்ட மாணவர்களைக் கொண்ட பிரான்சின் சிறந்த மாணவர் நகரங்களில் ஒன்றாகும்.\n\nSection::::ஊடகங்களும், விளையாட்டுகளும்.\nஉள்ளூர் செய்தித்தாள்களில் \"நோர்ட் க்ளேர்\" மற்றும் \"லா வோக்ஸ் டு நோர்ட்\" என்பன அடங்கும் .\n\nபிரான்சின் தேசிய பொது தொலைக்காட்சி நெட்வொர்க்கில் உள்ளூர் பகுதியை மையமாகக் கொண்ட பிரான்ஸ் 3 நோர்ட்-பாஸ்-டி-கலாய்ஸ் என்ற தொலைக்காட்சி அலைவரிசை செயற்படுகின்றது.\n\nநகரத்தின் மிகப் பெரிய கால்பந்து கழகமான லில் ஓ.எஸ்.சி தற்போது பிரான்சில் கால்பந்தின் மிக உயர்ந்த மட்டமான லிகு 1 இல் விளையாடுகிறது. இந்த கழகம் எட்டு பெரிய தேசிய கோப்பைகளை வென்றுள்ளது. மேலும் யுஇஎஃப்ஏ சாம்பியன்ஸ் லீக் மற்றும் யுஇஎஃப்ஏ யூரோபா லீக்கில் தொடர்ந்து இடம்பெறுகிறது.\n\nலீலியின் ஸ்டேட் பியர்-மவ்ராய் மைதானத்தில் பிபா (FIBA) யூரோ பாஸ்கெட் 2015 இன் இறுதி கட்டங்களுக்கான விளையாட்டு நடைப்பெற்றது.\n\n"}
{"id": "86905", "url": "https://ta.wikipedia.org/wiki?curid=86905", "title": "இளந்திரையன் (புலவர்)", "text": "இளந்திரையன் (புலவர்)\n\nஇளந்திரையன் சங்ககாலப் புலவர்களில் ஒருவன். இந்தப் புலவர் அரசன் என்பதால் திரையனார் என்று கூறப்படாமல் திரையன் என்று குறிப்பிடப்பட்டுள்ளார். இவர் பாடியனவாகச் சங்கநூல் தொகுப்பில் நான்கு பாடல்கள் உள்ளன. அவை நற்றிணை 94, 99, 106 மற்றும் புறநானூறு 185 எண் கொண்ட பாடல்கள்.\n\nSection::::புலவர் அரசன்.\nபத்துப்பாட்டில் ஒன்றான பெரும்பாணாற்றுப்படை நூலில் புலவர் கடியலூர் உருத்திரங் கண்ணனார் என்பவரால் சிறப்பித்துப் பாடப்பட்ட அரசன் தொண்டைமான் இளந்திரையன். இவனே இந்தப் புலவனும் ஆவான் எனக் கொள்வது பொருத்தமான முடிபு. இந்த முடிபுக்கு இவனது புறநானூற்றுப் பாடல் அரண் சேர்க்கும்.\n\nSection::::நற்றிணை 94 தரும் செய்தி.\nஇது நெய்தல் திணைப் பாடல். தலைமகன் தலைமகளின் வீட்டுக்கு வெளிப்புறத்தில் காத்திருக்கிறான். தலைமகள் அவன் கேட்குமாறு தோழிக்குச் சொல்வது போலச் சொல்கிறாள்.\n\nகாமநோய் அலையில் மிதந்து அலைக்கழிக்கப் படும்போது தன் காமத்தை வாயால் சொல்லுதல் ஆண்மகனுக்குப் பொருந்தும். யானே பெண்மையால் தடுக்கப்பட்டுள்ளேன். என் காமத்தைத் தாங்கிக்கொண்டிருக்கிறேன்.தோழி! அவன் என்ன மகனோ, அவனுக்கு உள்ள ஆர்வத்தை வெளிப்படுத்துகிறான் என் நெஞ்சு வருந்துதல் அவனுக்குத் தெரியவில்லை.\nSection::::உவமை.\nசேர்ப்பு நிலத்தில் பூத்திருக்கும் புன்னைப் பூ நகை செய்யும் கம்மியன் முத்தைக் கழுவாமல் வீட்டில் வைத்திருக்கும் மதுத்தைப்போல அரும்பு விடும்.\n\nSection::::நற்றிணை 99 தரும் செய்தி.\nஇது முல்லத்திணைப் பாடல். திரும்புவேன் என்று அவன் சொல்லிச் சென்ற பருவம் கண்டு இதுதானா அந்தப் பருவம் என்று அவள் தோழியை வினவுகிறாள். தோழி இது அந்தப் பருவம் அன்று என்று நயமாகக் கூறித் தேற்றும் பாடல் இது.\n\nதோழி சொல்கிறாள், இந்த மழைமேகத்துக்கு மதி இல்லை. கடலில் கண்ணீரை முகந்து சென்று சூலுற்றது. அதனை அதனால் தாங்கிக்கொள்ள முடியாமல் தள்ளிவிட்டது. அதனைப் பார்த்த பிடவம், கொன்றை, கோடல் ஆகிய பூக்களும் மடத்தனமாய்ப் பலவாகப் பூத்திருக்கின்றன. இதனை நம்பாதே.\n\nSection::::நற்றிணை 106 தரும் செய்தி.\nஇது நெய்தல் திணைப் பாடல். அவன் பொருள் தேடிவரத் தேரில் செல்கிறான். வழியில் பழைய நினைவு ஒன்று பள்ளிச்சிடுகிறது.அதனைத் தன் தேர்ப்பாகனிடம் சொல்கிறான். அதில் அவளது மென்மை புலப்படுகிறது.\n\nநாங்கள் கடல் திடையில் ஓடி விளையாடிக்கொண்டிருந்தோம். எங்களைக் கண்டு நண்டு தன் வலைக்குள் ஓடியது. அதன் துன்பத்தை அவளால் தாங்கிக்கொள்ள முடியவில்லை. ஏன் நண்டு ஓடுகிறது என்று என்னைக் கேட்டாள். நான் சொன்னேன், நாம் சேர்ந்து விளையாடுவதைப் பார்த்து அதுவும் தன் துணையோடு விளையாடச் சென்றுவிட்டது என்றேன். உடனை அவள் ஒன்றும் பேசாமல் ஓடிப்போய் அருகில் பூத்திருந்த ஞாழல் மலர்ப் பூக்களைப் பறித்து அதன்மீது போட்டாள். அன்று நண்டின் துன்பத்தைப் பொறுக்காத அவள் இன்று என் பிரிவைப் பொறுத்திருக்க முடியுமா?\n\nSection::::புறநானூறு 185 தரும் செய்தி.\nஇது பொருண்மொழிக் காஞ்சித் துறை சேர்ந்த பாடல். உலகியல் உண்மையைக் கூறுவது பொருண்மொழிக்காஞ்சி. \nSection::::இதில் கூறப்படும் உலகியல்.\nஉலகைக் காப்பாற்றும் தேரை அரசன் ஓட்டுகிறான். அவன் மாண்பு உடையவனாக இருந்தால் அவன் நாடு துன்பம் இல்லாமல் வாழும். உலகைக் காப்பாற்றும் தேரைச் சரியாக ஓட்டத் தெரியாதவன் ஓட்டினால் அவன் நாடு பகைவர் மிதிக்கும் சேறாகித் துன்புறும்.\n"}
{"id": "86906", "url": "https://ta.wikipedia.org/wiki?curid=86906", "title": "குரூவு மெட்டல்", "text": "குரூவு மெட்டல்\n\nகுரூவு மெட்டல் என்பது ஒரு மெட்டல் இசைவகை ஆகும். இது பொதுவாக பான்தேரா மற்றும் எக்சோடர் ஆகிய இசைக்குழுக்களை குறிப்பதற்கே அதிகமாக பயன்படுத்தப்பட்டது. இது கன மெட்டல், திராசு மெட்டல், வன்கு இசை ஆகிய இசைவகைகளின் சங்கமம் ஆகும். இது 1990ஆம் ஆண்டுகளில் பான்தேராவால் தோற்றுவிக்கப்பட்டது. \n"}
{"id": "86907", "url": "https://ta.wikipedia.org/wiki?curid=86907", "title": "ராப் மெட்டல்", "text": "ராப் மெட்டல்\n\nராப் மெட்டல் என்பது ஒரு மேற்கத்திய இசைவகை ஆகும். இவ்விசைவகை மெட்டல் இசையின் கீழ் வரும். இது ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. ராப் ராக், வன்கு மெட்டல், கன மெட்டல் ஆகிய இசைவகைகளில் இருந்து தோன்றியது. இது பெரும்பாலான வேளைகளில் ராப் ராக் மற்றும் ராப்கோர் ஆகிய இசைவகைகளுடன் சேர்த்து குழப்பப்படுகிறது.1990 களில் இது உச்சகட்டத்தை அடைந்தது.ஃபெயித் நோ மோர் என்ற இசைக்குழுவின் 'எபிக்' பாடல் மாபெரும் வெற்றி அடைந்ததுடன் பில்போர்டின் ஹாட்100 இல் ஒன்பதாவது இடத்தைப் பிடித்தது. \n"}
{"id": "86908", "url": "https://ta.wikipedia.org/wiki?curid=86908", "title": "நியூ மெட்டல்", "text": "நியூ மெட்டல்\n\nநியூ மெட்டல் (\"Nu metal\") என்பது ஒரு மேற்கத்திய இசை வகை ஆகும். இது மெட்டல் இசையின் கீழ் வரும். இது 1990ஆம் ஆண்டுகளில் அமெரிக்க ஐக்கிய நாடுகளில் தோன்றியது. இது ராப் மெட்டல், ஆல்டர்நேடிவு மெட்டல், கிரஞ்சு, வன்கு மெட்டல் மற்றும் கன மெட்டல் இசை வகைகளில் இருந்து தோன்றியது. மின் கிதார், கிரவ கிதார், விபுணவி போன்ற இசைக்கருவிகள் இதில் பெரும்பாலுமாக பயன்படுத்தப்பட்டு வருகிறது. இது பொதுவாக தோரிய, இயோலிய, பிரிசிய மோடுகளையே பயன்படுத்துகின்றது.\n"}
{"id": "86909", "url": "https://ta.wikipedia.org/wiki?curid=86909", "title": "கிரஞ்சு", "text": "கிரஞ்சு\n\nகிரஞ்சு என்பது ஒரு மேற்கத்திய இசைவகை ஆகும். இது ராக் இசையின் கீழ் வரும் ஆல்டர்நேடிவு ராக் இசையின் கீழ் வரும் ஒரு இசைவகை ஆகும். இது ஆல்டர்நேடிவு ராக், கன மெட்டல், இண்டி ராக் ஆகிய இசைவகைகளில் இருந்து தோன்றியது. இது 1980ஆம் ஆண்டுகளின் இடைப்பகுதியில் அமெரிக்க ஐக்கிய நாடுகளில் தோன்றியது.\n"}
{"id": "86910", "url": "https://ta.wikipedia.org/wiki?curid=86910", "title": "இண்டி ராக்", "text": "இண்டி ராக்\n\nஇண்டி ராக் என்பது ஒரு மேற்கத்திய இசைவகை ஆகும். இது ராக் இசையின் கீழ் வரும் ஒரு இசைவகை ஆகும். இது ஆல்டர்நேடிவு ராக், புது அலை ஆகிய இசைவகைகளில் இருந்து தோன்றியது. இது 1980ஆம் ஆண்டுகளின் துவக்கப்பகுதியில் அமெரிக்க ஐக்கிய நாடுகள், ஐக்கிய இராச்சியம், கனடா ஆகிய நாடுகளில் தோற்றுவிக்கப்பட்டது.\n"}
{"id": "86911", "url": "https://ta.wikipedia.org/wiki?curid=86911", "title": "புது அலை", "text": "புது அலை\n\nபுது அலை என்பது ஒரு மேற்கத்திய இசைவகை ஆகும். இது பன்கு ராக், வன்கு இசை, கராசு ராக், மின் இசை, கிளாம் ராக், திசுக்கோ, சுகா ஆகிய இசைவகைகளில் இருந்து வந்தது ஆகும். இது 1970ஆம் ஆண்டுகளின் இடை மற்றும் கடை பகுதியில் அமெரிக்க ஐக்கிய நாடுகளிலும் ஐக்கிய இராச்சியத்திலும் தோற்றுவிக்கப்பட்டது.\n"}
{"id": "86912", "url": "https://ta.wikipedia.org/wiki?curid=86912", "title": "கிளாசிக்கு மெட்டல்", "text": "கிளாசிக்கு மெட்டல்\n\nகிலாசிக்கு மெட்டல் என்பது மெட்டல் இசைவகளுக்கு எல்லாம் மூத்தது. இதில் இருந்து தான் கன மெட்டல், கோதிக்கு மெட்டல், கிராமிய மெட்டல், செல்திக்கு மெட்டல் முதலிய அணைத்து மெட்டல் இசை வகைகளும் தோன்றின. இது 1960ஆம் ஆண்டுகளில் அமெரிக்க ஐக்கிய நாடுகளிலும் ஐக்கிய இராச்சியத்திலும் தோன்றியது. இது சீக்கதேலிக்கு ராக் மற்றும் புளூசு ராக் ஆகிய இசைவகைகளின் சங்கமம் ஆகும். \n"}
{"id": "86913", "url": "https://ta.wikipedia.org/wiki?curid=86913", "title": "கடின ராக்", "text": "கடின ராக்\n\nகடின ராக் என்பது ஒரு ராக் இசைவகை ஆகும். என்பது ஒரு மேற்கத்திய இசைவகை ஆகும். இதனை கன ராக் அல்லது ஹெவி ராக் என்றும் அழைப்பர். இது ராக் இசையின் கீழ் வரும். இது 1960ஆம் ஆண்டுகளில் அமெரிக்க ஐக்கிய நாடுகளிலும் ஐக்கிய இராச்சியத்திலும் தோற்றுவிக்கப்பட்டது. இது புளூசு ராக், சீக்கதேலிக்கு ராக், கராசு ராக், ரிதம் அண்டு புளூசு ஆகிய இசைவகைகளில் இருந்து தோன்றியது. கன மெட்டல் இசை வகை இதிலிருந்தே தோன்றியது.\n"}
{"id": "86914", "url": "https://ta.wikipedia.org/wiki?curid=86914", "title": "ஆல்டர்நேட்டிவு மெட்டல்", "text": "ஆல்டர்நேட்டிவு மெட்டல்\n\nஆல்டர்நேட்டிவு மெட்டல் (\"Alternative metal\") என்பது ஒரு மேற்கத்திய இசைவகை ஆகும். இது 1990ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. இது ஆல்டர்நேடிவு ராக், கன மெட்டல், கிரஞ்சு போன்ற இசைவகைகளில் இருந்து தோன்றியது. இது கிதார், கிரவ கிதார், விபுணவி போன்ற இசைக்கருவிகளைப் பயன்படுத்துகிறது. \n"}
{"id": "86915", "url": "https://ta.wikipedia.org/wiki?curid=86915", "title": "வன்கு மெட்டல்", "text": "வன்கு மெட்டல்\n\nவன்கு மெட்டல் இசை (\"Funk metal\") என்பது ஒரு வகையான மேற்கத்திய இசை வகை ஆகும். இது மெட்டல் இசை மற்றும் வன்கு இசை ஆகிய இசைவகைகளின் கலவை ஆகும். இது வன்கு ராக் மற்றும் கன மெட்டல் இசைவகைகளில் இருந்து தோன்றியது என நம்பப்படுகிறது. இது 1980ஆம் ஆண்டுகளில் அமெரிக்க ஐக்கிய நாடுகளில் தோன்றியது ஆகும். \n"}
{"id": "86916", "url": "https://ta.wikipedia.org/wiki?curid=86916", "title": "திராசு மெட்டல்", "text": "திராசு மெட்டல்\n\nதிராசு மெட்டல் (\"Thrash metal\") என்பது ஒரு மேற்கத்திய இசை வகை ஆகும். இது மெட்டல் இசை வகையின் கீழ் வரும். இது சுபீடு மெட்டல் இசைவகையில் இருந்து வந்தது. இது 1980ஆம் ஆண்டு அமெரிக்க ஐக்கிய நாடுகளில் தோற்றுவிக்கப்பட்டது. பிளாக்கு மெட்டல், குரூவு மெட்டல் ஆகிய மெட்டல் இசைவகைகள் இதன் கீழ் வரும். \n"}
{"id": "86917", "url": "https://ta.wikipedia.org/wiki?curid=86917", "title": "வன்கு இசை", "text": "வன்கு இசை\n\nவன்கு இசை (\"funk\") என்பது ஒரு மேற்கத்திய இசைவகை ஆகும். இது சோல் இசை, ரிதம் அண்டு புளூசு, யாசு, சோல் யாசு மற்றும் சீக்கதேலிக்கு ராக் ஆகிய இசைவகைகளில் இருந்து தோன்றியது. இது 1960ஆம் ஆண்டு அமெரிக்க ஐக்கிய நாடுகளில் தோற்றுவிக்கப்பட்டது. டீப்பு பன்கு, நியூ பன்கு ஆகிய இசைவகைகள் இதன் கீழ் வரும். \n"}
{"id": "86918", "url": "https://ta.wikipedia.org/wiki?curid=86918", "title": "ராக் அண்டு ரோல்", "text": "ராக் அண்டு ரோல்\n\nராக் அண்டு ரோல் (\"Rock and Roll\") என்பது ஒரு மேற்கத்திய இசைவகை ஆகும். இது புளூசு, காசுபல், சுவிங்கு போன்ற இசைவகைகளில் இருந்து தோன்றியது. இது 1940ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. இது மின் கிதார், கிரவ கிதா, விபுணவி, பியானோ போன்ற இசைக்கருவிகளை பயன்படுத்துகிறது. \n"}
{"id": "86919", "url": "https://ta.wikipedia.org/wiki?curid=86919", "title": "வன்கு ராக்", "text": "வன்கு ராக்\n\nவன்கு ராக் (\"Funk rock\", ஃப்ஃங்க் ரொக்) என்பது ஒரு மேற்கத்திய இசைவகை ஆகும். இது வன்கு இசை மற்றும் ராக் இசை ஆகிய இசைவகைகைளின் கலவை ஆகும். இது 1970ஆம் ஆண்டுகளில் அமெரிக்க ஐக்கிய நாடுகளில் தோற்றுவிக்கப்பட்டது. இது மின் கிதார், கிரவ கிதார், விபுணவி, கிளபம் போன்ற இசைக்கருவிகளை பயன்படுத்துகிறது. \n"}
{"id": "86920", "url": "https://ta.wikipedia.org/wiki?curid=86920", "title": "கிளபம்", "text": "கிளபம்\n\nகிளபம் (\"keyboard instrument\") என்பது ஒரு வகையான இசைக்கருவி ஆகும். இது பியானோ, மின் பியானோ, கிளாவேசீன், கிளவிகார்து, மின் கிளபம், ஆர்கன் போன்ற இசைக்கருவிகளைக் குறிக்கும். இது மேற்கத்திய இசைவகைகளில் பரவலாக பயன்படுத்தப்பட்டு வருகிறது. \n"}
{"id": "86921", "url": "https://ta.wikipedia.org/wiki?curid=86921", "title": "நடன பன்கு", "text": "நடன பன்கு\n\nநடன பன்கு (\"dance-punk\") என்பது ஒரு மேற்கத்திய இசைவகை ஆகும். இது நடன இசை, பன்கு இசை, வன்கு இசை போன்ற இசைவகைகளின் சங்கமம் ஆகும். இது 1970ஆம் ஆண்டுகளில் அமெரிக்க ஐக்கிய நாடுகளில் மற்றும் ஐக்கிய இராச்சியம் ஆகிய நாடுகளில் தோற்றுவிக்கப்பட்டது.\n"}
{"id": "86923", "url": "https://ta.wikipedia.org/wiki?curid=86923", "title": "திசுக்கோ", "text": "திசுக்கோ\n\nதிசுக்கோ (\"Disco\", டிஸ்கோ) என்பது ஒரு புகழ்பெற்ற மேற்கத்திய நடன இசைவகை ஆகும். இது பன்கு மற்றும் பாப், ராக் இசைவகைகளில் இருந்து தோன்றியது. இது 1960ஆம் ஆண்டுகளில் ஐக்கிய அமெரிக்காவிலும், கனடாவிலும் தோற்றுவிக்கப்பட்டது. இதில் வயலின், மின் கிதார், கிரவ கிதார், விபுணவி, பியானோ, மின் கிளபம் போன்ற இசைக்கருவிகள் பயன்படுத்தப்படுகின்றன.\n"}
{"id": "86931", "url": "https://ta.wikipedia.org/wiki?curid=86931", "title": "சே. ப. இராமசுவாமி", "text": "சே. ப. இராமசுவாமி\n\nசச்சிவோதமர் சேத்துப்பட்டு பட்டாபிராம இராமசுவாமி ஐயர் (நவம்பர் 12, 1879–செப்டம்பர் 26, 1966), சி. பி., சர் சி. பி. மற்றும் சி. பி. ராமசுவாமி என்றும் அழைக்கப்பட்டவர், ஒரு இந்திய வழக்கறிஞர், அரசியல்வாதி மற்றும் ஆளுநர் ஆவார். இவர் 1920 இருந்து 1923 வரை சென்னை மாகாணத்தின் தலைமை வழக்குரைஞர் (அட்வகேட்-ஜெனரல்), 1923 இருந்து 1928 வ்ரை சென்னை ஆளுநரின் நிர்வாகக் குழுவில் சட்ட உறுப்பினர், 1931 இருந்து 1936 வ்ரை இந்திய கவர்னர்-ஜெனரல் நிர்வாகக் குழுவின் சட்ட உறுப்பினர் மற்றும் 1936 இருந்து 1947 வரை திருவிதாங்கூர் சமஸ்தானத்தின் திவானாக இருந்தார்.\n\n"}
{"id": "86934", "url": "https://ta.wikipedia.org/wiki?curid=86934", "title": "லேவியர்", "text": "லேவியர்\n\nலேவியர் (லேவியராகமம்) (\"Leviticus\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) மூன்றாவது நூலாக இடம்பெறுவதாகும்.\n\nSection::::நூல் பெயர்.\nஇந்நூல் எழுதப்பட்ட மூல மொழியாகிய எபிரேயத்தில் \"Wayiq'ra\" அதாவது \"அவர் அழைத்தார்\" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் \"Levitikos\" (Λευιτικός = லேவியர் தொடர்பானவை) என்பதாகும்.\n\nSection::::மையப் பொருள்.\nபழங்கால இசுரயேலர்தம் கடவுளின் தூய தன்மையும் அவரை வழிபடுவதற்கான முறைகளும், அவற்றை நிறைவேற்றும் குருக்களுக்கான நெறிகளும் அவ்வினத்தார் கடைப்பிடிக்க வேண்டிய ஒழுங்குகளும் இந்நூலில் இடம்பெறுகின்றன.\n\n'உன்மீது நீ அன்புகூர்வதுபோல், உனக்கு அடுத்திருப்பவர் மீதும் அன்புகூர்வாயாக!' என்னும் ஆண்டவர் இயேசுவின் இரண்டாம் பெரிய கட்டளை இந்நூலில் (19:18) இடம் பெறுவது குறிப்பிடத்தக்கது.\n"}
{"id": "86935", "url": "https://ta.wikipedia.org/wiki?curid=86935", "title": "எண்ணிக்கை (நூல்)", "text": "எண்ணிக்கை (நூல்)\n\nஎண்ணிக்கை (எண்ணாகமம்) (\"Numbers\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) நான்காவது நூலாக இடம்பெறுவதாகும்.\n\nSection::::நூல் பெயர்.\n\"எண்ணிக்கை\" என்னும் இத்திருநூல் இஸ்ரயேலரின் வரலற்றில், அவர்கள் சீனாய் மலையை விட்டுப் புறப்பட்டு, வாக்களிக்கப்பட்ட நாட்டின் கிழக்கு எல்லையை அடைந்ததுவரை நாற்பது ஆண்டுகளாக நிகழ்ந்தவற்றின் தொகுப்பாகும். சீனாய் மலையினின்று புறப்படும் முன்னும் யோர்தானுக்குக் கிழக்கே மோவாபில் ஒரு தலைமுறை கடந்த பின்னும் மோசே செய்த கணக்கெடுப்பின் காரணமாக இந்நூல் இப்பெயரைப் பெறுகிறது.\n\nஇந்நூல் எழுதப்பட்ட மூல மொழியாகிய எபிரேயத்தில் \"Bəmidbar\" அதாவது \"பாலைநிலத்தில்\" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் \"arithmoi\" (Αριθμοί = எண்கள்) என்பதாகும்.\n\nSection::::நூலின் மையப்பொருள்.\nஇசுரயேல் மக்கள் கணக்கெடுப்பு நிகழ்ந்தது தவிர, அவர்களுக்கு காதேசு-பர்னேயாவில் நேர்ந்த இன்னல்களும், அம்மக்கள் கடவுளுக்கும் மோசேக்கும் எதிராகச் செய்த கிளர்ச்சியும் இந்நூலில் விரித்துரைக்கப்படுகின்றன. ஆயினும் கடவுள், மக்கள்மேல் அக்கறைகொண்டு அவர்களின் குறைகளைப் பொருட்படுத்தாது அவர்களை ஏற்றுக்கொள்ளும் அன்பையும் இந்நூல் எடுத்துக்காட்டுகின்றது.\n\nஅதுபோன்று, கடவுளுக்கும் மக்களுக்கும் மோசே உண்மையுடன் பணியாற்றுவது இந்நூலில் சிறப்பிடம் பெறுகின்றது.\n"}
{"id": "86936", "url": "https://ta.wikipedia.org/wiki?curid=86936", "title": "பில் இலியர்", "text": "பில் இலியர்\n\nபில் இலியர் (\"Bill Hillier\") இலண்டன் பல்கலைக்கழகத்தில், கட்டிடக்கலை மற்றும் நகர உருவவியல் துறைப் பேராசிரியர். இவர் பட்டப்படிப்புக்கான பார்ட்லெட் பள்ளியின் தலைவராகவும், இலண்டன் பல்கலைக் கழகக் கல்லூரியின் வெளித் தொடரமைப்பு ஆய்வகத்தின் (Space Syntax Laboratory) இயக்குனர் ஆகவும் உள்ளார். கட்டிடங்கள், நகரங்கள் போன்றவற்றில் வெளிசார் கோல அமைப்புக்கள் தொடர்பிலான பகுப்பாய்வு முறைகளை அறிமுகம் செய்த முன்னோடி இவரே ஆவார். இது தொடர்பான கோட்பாடும், கருவிகளும், வழிமுறைகளும் ஒருங்கே வெளித் தொடரமைப்பு (Space Syntax) என அழைக்கப்படுகின்றது.\n\nஇவர், ஜூலியேன் ஆன்சன் என்பவருடன் சேர்ந்து \"வெளியின் சமுதாய ஏரணம்\" (Social Logic of Space) என்னும் நூலை எழுதினார். வெளித் தொடரமைப்பு தொடர்பான அடிப்படைகளை இலியர் இந் நூலில் விளக்கியுள்ளார். இது தவிர, 1996 ஆம் ஆண்டில் வெளித் தொடரமைப்புக் கோட்பாட்டின் பிந்திய வளர்ச்சிகளையும், அது தொடர்பிலான பிற்கால ஆய்வுகளையும் உள்ளடக்கி \"வெளியே இயந்திரம்\" (Space is the Machine) என்னும் விரிவான நூலொன்றையும் எழுதியுள்ளார். இவற்றுடன், வெளி தொடர்பிலும், வெளித் தொடரமைப்பு, கட்டிடக்கலைக் கோட்பாடு என்பவ்ன தொடர்பிலும் பல கட்டுரைகளையும் எழுதியுள்ளார்.\n"}
{"id": "86938", "url": "https://ta.wikipedia.org/wiki?curid=86938", "title": "நகர உருவவியல்", "text": "நகர உருவவியல்\n\nநகர உருவவியல் என்பது மனிதக் குடியிருப்புக்களின் உருவ அமைப்புப் பற்றியும், அவற்றின் உருவாக்க வழிமுறைகள், மாற்றங்கள் என்பன குறித்தும் ஆய்வு செய்யும் ஒரு துறை ஆகும். இவ்வாய்வுகள், பெருநகர்ப் பகுதிகள், பெருநகரங்கள், நகரங்கள், ஊர்கள் போன்றவற்றின் கூறுகளின் கோல அமைப்புக்களையும் அவற்றின் வளர்ச்சி வழிமுறைகளையும் ஆராய்வதன் மூலம் அவை தொடர்பான வெளிசார் அமைப்புக்களையும், இயல்புகளையும் புரிந்துகொள்ள முயல்கின்றன.\n\nஇவ்வாய்வுகள், இயற்பிய அமைப்புக்களைப் பகுத்தாய்தல், நகர்வுக் கோலங்கள், நிலப் பயன்பாடு, உரிமை மற்றும் கட்டுப்பாடு நிலை, குடியேற்ற நிலை போன்றவற்றின் பகுப்பாய்வுகளை உள்ளடக்கும். பொதுவாக, இயற்பிய வடிவங்கங்களின் பகுப்பாய்வின்போது, தெருக்களின் கோலவமைப்பு, மனைகளின் கோலவமைப்பு, கட்டிடங்களின் கோலவமைப்பு ஆகியவற்றின் மீது கவனம் செலுத்துவர். குறிப்பிட்ட குடியேற்றங்களை ஆய்வு செய்யும்போது, நிலப்படவரைவியல் வளங்களைப் பயன்படுத்துவர். இம்முறையில், வரலாற்று நிலப்படங்களுடன் ஒப்பிட்டுக் குடியேற்றங்களின் வளர்ச்சிப் படிமுறைகளை அறிந்துகொள்வர். குடியேற்றங்களின் இயற்பிய வடிவம் எவ்வாறு மாறுகிறது என்பதையும், வெவ்வேறு நகரங்கள் எவ்வாறு ஒன்றுடன் ஒன்று ஒத்து அமைகின்றன அல்லது வேறுபடுகின்றன போன்றவற்றையும் அறிந்து கொள்வதில் கூடிய கவனம் செலுத்தப்படுகின்றது. இதன் இன்னொரு குறிப்பிடத்தக்க துணைத் துறை நகரங்களின் இயற்பியத் தளக் கோலங்களினால் வெளிப்படுத்தப்படும் சமூகக் கோலங்களையும், இயற்பிய வடிவங்கள் உருவாக்கும் சமூக வடிவங்களையும் ஆய்வு செய்வதில் ஈடுபடுகின்றது.\n\nஉருவவியல் என்னும் எண்ணக்கருவின் அடிப்படைகள் பெரும் கவிஞரும், மெய்யியலாளருமான கொய்தே (1790) என்பவரின் எழுத்துக்களில் முதன்முதலாக வெளிப்பட்டன. இது பின்னர் உயிரியல் துறையில் பயன்பட்டது. அண்மைக் காலங்களில் புவியியல், நிலவியல், மொழியியல் ஆகிய துறைகளிலும் இது பரவலாகப் பயன்பட்டு வருகிறது. அமெரிக்கப் புவியியலில், நகர உருவவியல் என்னும் குறிப்பிட்ட ஆய்வுத்துறையைத் தொடக்கி வைத்தோர் லூயிசு மம்ஃபோர்டு (Lewis Mumford), ஜேம்சு வான்சு (James Vance), சாம் பாசு வார்னர் (Sam Bass Warner) என்போர் ஆவர்.\n\nSection::::சில அடிப்படைக் கருத்துருக்கள்.\nமனித குடியேற்றங்கள், பல தலைமுறைகளின் கட்டிடச் செயற்பாடுகளின் தொகுப்பாக, நீண்ட காலம் தன்னியல்பாக உருவாகி வளர்வன என்ற அடிப்படையிலேயே நகர உருவவியல் அதனை அணுகுகின்றது. இவ்வாறான உருவாக்கம் விட்டுச்செல்லும் தடங்கள், தொடர்ந்துவரும் காலங்களில் இடம்பெறும் மனைகளைப் பிரித்தல், உட்கட்டுமான வளர்ச்சி, கட்டிட அமைப்பு போன்ற கட்டிடச் செயற்பாடுகளுக்கு வடிவம் கொடுப்பதுடன், நகர உருவாக்கச் செயல் முறைகளில் வாய்ப்புக்களையும், கட்டுப்பாடுகளையும் உருவாக்குகிறது. இவ்வாறான தடங்களுக்கான ஏரணங்களை அறிவதும், அவற்றைப் பகுத்தாய்வதுமே நகர உருவவியலின் முக்கியமான பிரச்சினை ஆகும்.\n\nநகர உருவவியல் பொதுவாக பொருள் மைய அணுகுமுறை கொண்டதல்ல. அது நகரின் கூறுகளுக்கு இடையேயான தொடர்புகள் மீதே கூடுதல் கவனம் செலுத்துகிறது. இந்த அணுகுமுறை மொழியியலில் சொற்களுக்கும் அவற்றின் தொடரமைப்புக்கும் முக்கியத்துவம் கொடுப்பதற்கு இணையானதாகும்.\n"}
{"id": "86939", "url": "https://ta.wikipedia.org/wiki?curid=86939", "title": "இளம்புல்லூர்க் காவிதி", "text": "இளம்புல்லூர்க் காவிதி\n\nஇளம்புல்லூர்க் காவிதி சங்ககாலப் புலவர்களில் ஒருவர். சங்கநூல் தொகுப்பில் இவரது பாடலாக ஒன்றே ஒன்று உள்ளது. அது நற்றிணை பாடல் எண் 89 ஆக வருகிறது.\nSection::::புலவர் பெயர் விளக்கம்.\nபுல்லாற்றூர் எயிற்றியனார் என்னும் சங்ககாலப் புலவர் ஒருவர் உள்ளார். அவரது ஊர் புல்லாற்றூர். இவரது ஊர் இளம்புல்லூர். (இப்போதுள்ள பெரம்பலூர் மாவட்டத்தில் உள்ள இது போன்ற ஊரின் பெயரை ஒத்திட்டுப் பார்த்துக்கொள்வது நல்லது. காவிதி என்பது உழவரில் சிறந்தவருக்குச் சங்ககால மன்னர்கள் வழங்கிய விருத்து.\nSection::::பாடல் சொல்லும் செய்தி.\nஇந்தப் பாடல் முல்லைத் திணை மேலது. பொருள் தேடச் சென்றவனின் பணி முடிந்தது. அவனுக்கு மேலும் பொருள் தேடும் ஆசை. திரும்பி வர மறுக்கிறான். இச்செய்தியைக் கேள்வியுற்ற தலைவி நெஞ்சழிந்து சொல்வதாக இந்தப் பாடல் அமைந்துள்ளது.\n\nமழைக்காலம் கழிந்துவிட்டது. இது பனிக்காலம். மயிர்க்காலிட்டுக் காய்த்திருக்கும் உழுத்தஞ் செடியில் பனியால் சறுகாகி உதிர்கின்றன. மாலைக்காலமும் வந்துவிட்டது. இன்னும் அவர் வரவில்ல என்று\n"}
{"id": "86948", "url": "https://ta.wikipedia.org/wiki?curid=86948", "title": "கம்பதாசன்", "text": "கம்பதாசன்\n\nகம்பதாசன் (செப்டம்பர் 15, 1916 - மே 23, 1973) தமிழகக் கவிஞரும், எழுத்தாளரும், திரைப்படப் பாடலாசிரியரும் ஆவார்.\n\nSection::::வாழ்க்கைக் குறிப்பு.\nகம்பதாசன் தென் ஆர்க்காடு மாவட்டத்தில் திண்டிவனம் மருங்கே உள்ள உலகாபுரம் என்ற கிராமத்தில், (குலாலர்) குயவர் குலத்தில் சுப்பராயர் - பாலம்மாள் தம்பதிக்கு 1916ஆம் ஆண்டு செப்டம்பர் 15ஆம் தேதி பிறந்தார். பெற்றோருக்கு இவர் ஒரே மகன். மற்றவர் ஐவரும் பெண்கள். இவரது இயற்பெயர் அப்பாவு. பெற்றோர் இவரை \"இராஜப்பா\" என்று செல்லமாக அழைத்தார்கள். கம்பன் மீது அதிக பற்றுக் கொண்டவர் என்பதால் கம்பதாசன் என்ற புனைப் பெயரை வைத்துக் கொண்டார்.\n\nஆறாம் வகுப்பு வரைதான் தனது படிப்பைத் தொடர்ந்துள்ளார். கவிஞரின் குடும்பத்தினர் அவரது இளமைப் பருவத்திலேயே சென்னையைச் சேர்ந்த புரசைவாக்கம் பகுதிக்கு குடிபெயர்ந்துள்ளனர். அங்குள்ள குயப்பேட்டை நகர சபைப் பள்ளிக் கூட்டத்திலேயே தமது படிப்பைத் தொடர்ந்துள்ளார். நடிப்புக் கலையிலே நாட்டம் ஏற்பட்டதால், ஆரம்பப் பள்ளிக்கு மேல் இவர் நாட்டம் கொள்ளவில்லை. நாடகங்களில் நடிக்கத் தொடங்கினார். நாடகங்களுக்குப் பாட்டெழுதினார். கம்பதாசனுக்கு நல்ல குரல் வளம் இருந்தது. நாடகங்களில் பாடுவார். பாடகராகவும் புகழ் பெற்றார். ஆர்மோனியமும் வாசிப்பார்.\n\nSection::::திரைப்படத்துறையில்.\nமிகவும் இளமைக் காலத்திலேயே ‘திரெளபதி வஸ்திராபரணம்’, ‘சீனிவாச கல்யாணம்’ போன்ற படங்களில் தனது நடிப்புத் திறனைத் காட்டி நின்றார். 1940 ஆம் ஆண்டில் வெளிவந்த வாமன அவதாரம் என்ற படத்திற்கு முதன் முதலாகப் பாடல் எழுதினார். அதனைத் தொடர்ந்து வேணு கானம், மகாமாயா, பூம்பாவை, மங்கையர்க்கரசி, ஞானசெளந்தரி, அவன், வானரதம் போன்ற பல திரைப்படங்களுக்கு பாடல்கள் எழுதியும், கதை வசனம் எழுதியும் புகழின் உச்சியில் காணப்பட்டார். இதில் அவன், வானரதம், அக்பர் போன்ற திரைப் படங்களில் இவர் எழுதிய பாடல்கள் இன்னும் காலத்தால் அழியாத பாடல்களாகவும், திரைப்பட ரசிகர்களால் மறக்க முடியாத பாடல்களாகவும் காணப்படுகின்றன.\n\nதமிழில் மறுமலர்ச்சிப் பாடல்களை எழுதத் தொடங்கினார். சமதர்மக் கொள்கை கொண்ட கம்பதாசன், தாம் எழுதிய திரைப்படப் பாடல்களில் முற்போக்குக் கருத்துகளை எளிய நடையில் புகுத்தினார்.\n\nதமிழ் உணர்வுமிக்க அவருக்குப் போட்டிகள் நிறைந்த திரையுலகம் அதிக வாய்ப்பைத் தராவிட்டாலும், குரல் அசைவுப் படங்களுக்கு (டப்பிங்) அதிகம் எழுதியிருக்கிறார். \"வானரதம்\" என்ற இந்தித் திரைப்படத்தின் தமிழாக்கப் பாடலில் எளிய தமிழைப் பயன்படுத்தினார்.\n\nகம்பதாசனின் கவித்திறமையை அடையாளங்காட்டி \"கனவு\" என்ற கவிதை நூல் 1941இல் வெளிவந்தது.\n\nSection::::குடும்பம்.\nமலையாளப் பெரும் கவிஞர் வள்ளத்தோள் என்பவரின் மகளும், நாட்டியத் தாரகையுமான சித்திரலேகா என்பவரை கம்பதாசன் முதன் முதலாக மணந்தார். நீண்ட காலத்துக்கு உறவு முறை நீடிக்காமல் குறுகிய காலத்திலேயே மண வாழ்க்கை முறிந்தது. பின்னர் கவிஞர் சுசீலா என்ற பாடசாலை ஆசிரியையை இரண்டாந் தாரமாக மணந்து கொண்டார். அதுவும் தோல்வியில் முடியவே பின்னர் அனுசுயா என்ற இன்னொரு நர்த்தகியை மணந்து கொண்டார்.\n\nஉடல்நலக் குறைவு காரணமாக இராயப்பேட்டை மருத்துவமனையில் சேர்க்கப்பட்ட கவிக்கனல் கம்பதாசன், 1973ஆம் ஆண்டு மே மாதம் 23ஆம் நாள் காலமானார்.\n\n\n\n\n\n\n\n"}
{"id": "86953", "url": "https://ta.wikipedia.org/wiki?curid=86953", "title": "பவுலா நடவடிக்கை", "text": "பவுலா நடவடிக்கை\n\nபவுலா நடவடிக்கை (ஆங்கிலம்: \"Operation Paula\", ஜெர்மன்: \"Unternehmen Paula\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். ஜுன் 3ம் தேதி நாசி ஜெர்மனியின் வான்படை லுஃப்ட்வாஃபே பிரஞ்சு வான்படையைத் தாக்கி அழிக்க முயன்று தோல்வியடைந்தது. \n\nமே 10ம் தேதி தொடங்கிய பிரான்சு சண்டையின் முதல் கட்டம் ஜூன் முதல் வாரத்தில் முடிவுக்கு வந்தது. ஜெர்மானியப் படைகள் பிரான்சின் தரைப்படைகளை முற்றிலுமாக முறியடித்து விட்டன. பிரான்சின் வடக்கு மற்றும் மேற்கு பகுதி ஜெர்மனி வசமாகியது. நேச நாட்டு படைப்பிரிவுகள் தோற்கடிக்கப்பட்டு எஞ்சியவை டன்கிர்க் துறைமுகம் வழியாக இங்கிலாந்துக்குத் தப்பின. பிரான்சின் தோல்வி உறுதியான இந்நிலையில் ஜெர்மானியத் தளபதிகள் அடுத்த கட்ட நடவடிக்கையைத் தொடங்கினர். பிரான்சின் ஏனைய பகுதிகளைக் கைப்பற்ற லுஃப்ட்வாஃபே வான் ஆளுமை நிலையை அடைவது அவசியமாக இருந்தது. இதனால் எஞ்சியிருந்த பிரான்சு வான்படைப் பிரிவுகளைத் தாக்கி அழிக்க பவுலா நடவடிக்கையை ஜெர்மானியத் தளபதிகள் மேற்கொண்டனர்.\n\nஇந்த நடவடிக்கைக்கு ஐந்து ஜெர்மானிய வான்படைக் கோர்கள் பயன்படுத்தப்பட்டன. ஆனால் இந்த நடவடிக்கையைப் பற்றி பிரிட்டிஷ் உளவுத்துறை பிரான்சின் தளபதிகளுக்கு முன்னெச்சிரிக்கை விடுத்திருந்ததால் ஜெர்மானியர் எதிர்பார்த்தது போல பிரான்சின் வான்படையை அழிக்க முடியவில்லை. இந்த நடவடிக்கை தோல்வியில் முடிவடைந்தாலும், லுஃப்ட்வாஃபே விரைவில் வானாதிக்க நிலையை அடைந்தது. ஜெர்மானியத் தாக்குதல்களால் சீர்குலைந்திருந்த பிரான்சின் தொழிற்சாலை உற்பத்தியும், பொதுவாக பிரெஞ்சுப் படையினரிடையே நிலவிய குழப்ப நிலையும் பிரான்சு வான்படையைச் செயலிழக்க வைத்துவிட்டன. \n\n"}
{"id": "86954", "url": "https://ta.wikipedia.org/wiki?curid=86954", "title": "விசுவநாதன் உருத்திரகுமாரன்", "text": "விசுவநாதன் உருத்திரகுமாரன்\n\nவிசுவநாதன் உருத்திரகுமாரன் (\"Visvanathan Rudrakumaran\") நாடு கடந்த தமிழீழ அரசின் தலைவர் ஆவார். இவ்வரசு தமிழீழம் என்ற தனி நாட்டை உருவாக்குவதற்காக அமைக்கப்பட்டது. இவர் ஐக்கிய அமெரிக்காவில் வழக்கறிஞராகப் பணியாற்றுகிறார். அமெரிக்க குடியுரிமை பெற்ற இவர் நியூயார்க்கில் வாழ்ந்து வருகிறார். நாடுகடந்த தமிழீழ அரசாங்கத்திற்கான பிரதிநிதிகள் 2010 செப்டம்பர் 29 முதல் அக்டோபர் 1 வரையான மூன்று நாட்கள் அமெரிக்காவில் கூடி அவ்வரசுக்கான அரசியலமைப்பினை அங்கீகரித்ததுடன் தமக்கான பிரதம மந்திரியாக விசுவநாதன் உருத்திரகுமாரனைத் தெரிவு செய்தனர்.\n\n\n"}
{"id": "86958", "url": "https://ta.wikipedia.org/wiki?curid=86958", "title": "மனிதக் குடியிருப்பு", "text": "மனிதக் குடியிருப்பு\n\nகுடியிருப்பு என்பது, தற்காலிகமாகவோ, நிரந்தரமாகவோ மக்கள் வாழும் ஒரு சமுதாயத்தை அல்லது ஒரு இடத்தைக் குறிக்கும். பொதுவாக இது தொல்லியல், புவியியல், நிலத்தோற்றவியல் வரலாறு போன்ற துறைகளையும் உள்ளடக்கிய பல துறைகளில் பயன்படுகிறது. குடியிருப்புக்கு குறிப்பிட்ட அளவோ, மக்கள்தொகையோ அல்லது முக்கியத்துவமோ இருக்கவேண்டும் என்பது இல்லை. எனவே குடியிருப்பு என்னும்போது அது ஒரு சில வீடுகள் மட்டும் ஒன்றாக இருக்கும் ஒரு இடமாகவோ அல்லது புறநகர்ப் பகுதிகளுடன் கூடிய மிகப் பெரிய நகரமாகவோ இருக்கலாம். எனவே குடியிருப்பு என்பதில் சிற்றூர்கள், ஊர்கள், நகரங்கள், மாநகரங்கள், பெருநகரங்கள் போன்றவை எல்லாமே அடங்கும். பொதுவாகக் குடியிருப்பொன்றில் மக்கள் வாழும் வீடுகளைத் தவிரத் தெருக்கள், வழிபாட்டிடங்கள், குளங்கள், வேளாண் நிலங்கள், சந்தை, பூங்காக்கள், கடைகள் போன்ற பல்வேறு விடயங்களும் அமைந்திருக்கக்கூடும். குடியிருப்புக்களை அவற்றின் அளவு, முக்கியத்துவம் என்பவற்றைப் பொறுத்து வரிசைப்படுத்தி ஒழுங்குபடுத்துவதன் மூலம் குடியிருப்புப் படிநிலையமைப்பு ஒன்றை வரையறுக்க முடியும்.\n"}
{"id": "86961", "url": "https://ta.wikipedia.org/wiki?curid=86961", "title": "தேசியப் பூங்கா", "text": "தேசியப் பூங்கா\n\nதேசியப் பூங்கா (\"National park\") என்பது, ஒரு அரசால் அறிவிக்கப்பட்ட அல்லது அதற்கு உரிமையான, இயற்கை நிலங்களையோ அல்லது ஓரளவு இயற்கை நிலங்களையோ கொண்ட ஒரு ஒதுக்ககம் ஆகும். இது மனிதருடைய பொழுதுபோக்கு, கேளிக்கை போன்ற தேவைகளுக்காகவும், விலங்குகள் அல்லது சூழல் பாதுகாப்பு நோக்கங்களுக்காகவும் ஒதுக்கப்படுவதுடன், பெரும்பாலான வளர்ச்சித் திட்டங்கள் இங்கே அனுமதிக்கப்படுவதில்லை. தேசியப் பூங்காக்கள் அமைப்பது தொடர்பான எண்ணங்கள் முன்னரேயே இருந்தனவாயினும், முதன் முதலாக உருவாக்கப்பட்ட தேசியப் பூங்கா 1872 ஆம் ஆண்டில் ஐக்கிய அமெரிக்காவில் உருவாக்கப்பட்ட யெலோஸ்ட்டோன் தேசியப் பூங்கா ஆகும். ஒரு பன்னாட்டு நிறுவனமான இயற்கைப் பாதுகாப்புக்கான பன்னாட்டு ஒன்றியமும் (இ.பா.ப.ஒ) அதன் பாதுகாக்கப்பட்ட பகுதிகளுக்கான உலக ஆணையமும் தேசியப் பூங்காக்களைத் தமது பகுப்பு II என்னும் வகையுள் சேர்த்து வரையறுத்துள்ளன. இ.பா.ப.ஒ வின் வரைவிலக்கணத்துள் அடங்கும் உலகின் மிகப்பெரிய தேசியப்பூங்கா வடகிழக்கு கிரீன்லாந்து தேசியப் பூங்கா ஆகும். இ.பா.ப.ஒ வின் தகவல்களின்படி, உலகில் சுமார் 7000 தேசியப் பூங்காக்கள் உள்ளன.\n\nSection::::வரைவிலக்கணம்.\n1969 ஆம் ஆண்டில் இ.பா.ப.ஒ (), தேசியப் பூங்காக்கள் ஒப்பீட்டளவில் பெரியவையாக இருக்கவேண்டும் எனவும், குறிப்பிட்ட வரைவிலக்கணத்துக்கு அமையும் இயல்புகளைக் கொண்டவையாக இருக்கவேண்டும் எனவும் அறிவித்தது.. இதன்படி ஒரு தேசியப் பூங்கா பின்வரும் இயல்புகளைக் கொண்டிருக்கவேண்டும்:\n1971 ஆம் ஆண்டில், இந்தக் கட்டளை விதிகள் மேலும் விரிவாக்கப்பட்டு, தேசியப் பூங்காக்களின் மதிப்பீட்டை இலகுவாக்குவதற்காக தெளிவானதும் வரையறுக்கப்பட்டவையுமான மட்டக்குறிகளுடன் அமைக்கப்பட்டன. இவை பின்வருவனவற்றை உள்ளடக்கியிருந்தன:\nபொதுவாகத் தேசியப் பூங்காக்கள் நடுவண் அரசுகளினால் நிர்வாகம் செய்யப்பட்டாலும், ஆசுத்திரேலியாவில் மாநில அரசுகளே இவற்றை நிர்வாகம் செய்கின்றன.\n"}
{"id": "86962", "url": "https://ta.wikipedia.org/wiki?curid=86962", "title": "அக்டோபர் 2010", "text": "அக்டோபர் 2010\n\nஅக்டோபர் 2010, ஒரு வெள்ளிக்கிழமை ஆரம்பித்து 31 நாட்களின் பின்னர் ஒரு ஞாயிற்றுக்கிழமை முடிவடைகிறது. தமிழ் நாட்காட்டியின் படி ஐப்பசி மாதம் அக்டோபர் 18, திங்கட்கிழமை தொடங்கி, நவம்பர் 16 செவ்வாய்க்கிழமை முடிவடையும்.\n\n"}
{"id": "86970", "url": "https://ta.wikipedia.org/wiki?curid=86970", "title": "மசினோ கோடு", "text": "மசினோ கோடு\n\nமஷினோ கோடு (பிரெஞ்சு:\"Ligne Maginot\", ஆங்கிலம்:\"Maginot line\") என்பது பிரான்சு நாட்டின் கிழக்கெல்லையில் இரண்டாம் உலகப் போரின் முன்னர் கட்டப்பட்ட ஒரு அரண் கோட்டைக் குறிக்கும். அப்போதைய பிரெஞ்சு பாதுகாப்பு அமைச்சர் ஆண்ட்ரே மஷினோவின் பெயரே இக்கோட்டுக்கு ஏற்பட்டது. \n\nமுதலாம் உலகப் போரில் கிடைத்த அனுபவங்களைக் கொண்டு இயங்கா நிலைப்போரே இனி வருங்காலத்தில் நடக்கும் என்று பிரெஞ்சு மேல்நிலை உத்தியாளர்கள் கருதியதால், ஜெர்மனியுடனான எல்லையில் ஒரு பலம் வாய்ந்த அரண் கோட்டைக் கட்ட முடிவு செய்தனர். 1930ல் கட்டுமானப்பணி தொடங்கி 1939ல் முடிவடைந்தது. மூன்று பில்லியன் பிராங்க்குகள் இதற்கு செலவாகின. கிழக்கே சுவிட்சர்லாந்து எல்லையிலிருந்து மேற்கே ஜெர்மனி எல்லை முடிந்து பெல்ஜியம் எல்லை ஆரம்பமாகும் வரை இந்த அரண் கோடு அமைந்திருந்தது. அந்த நிலைக்குப் பிறகு ஆங்கிலக் கால்வாய் வரையிருந்த அரண் நிலைகள் மஷினோ கோட்டின் பகுதியாக கருதப்பட்டாலும் அவை ஜெர்மானிய எல்லையை ஒட்டி அமைந்திருந்த அரண் நிலைகளைப் போல பலமானவையாக இருக்க வில்லை. மஷினோ கொட்டுக்கு போட்டியாக ஹிட்லர் ஜெர்மனியின் எல்லையில் சிக்ஃபிரைட் கோட்டைக் கட்டினார். \n\nகான்கிரீட் கோட்டைகள், டாங்கு தடைகள், எந்திரத் துப்பாக்கி தளங்கள் போன்ற பாதுகாப்பு அம்சங்கள் நிறைந்த மஷினோ அரண் நிலையை ஜெர்மானிய படைகளால் நேரடியாகத் தாக்கி ஊடுருவ முடியாது என்று பரவலாக நம்பப்பட்டது. ஆனால் இரண்டாம் உலகப் போரில் மேற்கு போர்முனையில் போர் துவங்கி நில நாட்களிலேயே ஜெர்மானிய படைகள் எளிதில் மஷினோ கோட்டைத் தாக்கி ஊடுருவி விட்டன.\n"}
{"id": "86972", "url": "https://ta.wikipedia.org/wiki?curid=86972", "title": "வளையக் கணையம்", "text": "வளையக் கணையம்\n\nவளையக் கணையம் () என்பது சிறுகுடலின் இரண்டாம் பாகம் கணையத்திசு வளையத்தால் சூழப்பட்டிருக்கும் வகையில் மிக அரிதாகக் காணப்படும் ஒரு நோய்நிலை. இந்தநிலையில் வளையப்பகுதி சிறுகுடலை இறுக்கி சிறுகுடல் அடைப்பை (intestinal obstruction) ஏற்படுத்தும். பெரும்பாலானவர்களுக்கு எந்த வித அறிகுறிகளும் இல்லாமல் இருப்பதால் எத்தனை பேருக்கு இந்நோய் ஏற்படுகிறதென்பது துல்லியமாய்த் தெரியவில்லை. 12,000 உள் ஒரு குழந்தையோ அல்லது 15,000 உள் ஒரு குழந்தையோ இந்நிலையால் பாதிக்கப்படக் கூடுமெனக் கணக்கிடப்பட்டுள்ளது.\n\nSection::::காரணம்.\nபிறழ்வான கருவளர்ச்சியின் காரணமாக இது உண்டாகிறது. எனினும் வயதுவந்தோரிலும் இந்நிலை ஏற்படக்கூடும்.\n\nSection::::வெளிப்பாடு.\nஆரம்பநிலை அறிகுறிகளாவன: மிகை பனிக்குடநீர் (polyhydramnios), எடைக்குறைவுள்ள கரு\n\nகுழந்தை பிறந்த பின், வாந்தி போன்றவை ஏற்படும்.\n\nபலருக்கு எந்த வித அறிகுறிகளும் இருப்பதில்லை.\n\nSection::::நோயறிதல்.\nவயிற்றுப்பகுதியில் எக்ஸ்-ரே, மீயொலி நோட்டம், சி. டி. ஸ்கேன்\n\nSection::::மருத்துவம்.\nஅடைபட்ட பகுதியைத் தாண்டி உணவு செல்லும் பொருட்டு மாற்றுப் பாதை உருவாக்குதல் \n"}
{"id": "86974", "url": "https://ta.wikipedia.org/wiki?curid=86974", "title": "விந்து முந்துதல்", "text": "விந்து முந்துதல்\n\nவிந்து முந்துதல் \"(premature ejaculation)\" என்பது ஒரு ஆண் தனது பாலியல் துணை விரும்புவதற்கு முன்னோ அல்லது தானே விரும்பும் முன்னோ விந்துவை வெளித்தள்ளுதல் ஆகும்.\n\nSection::::வரையறை.\nமேற்கண்ட வரையறையில் இவ்வளவு நேரத்திற்கு முன்னமே விந்து வெளிவருதல் என்பது போன்ற திட்டவட்டம் எதுவும் இல்லை. ஓருவர் 10 நிமிடத்தில் உச்சநிலை அடைகிறார். அவரின் பாலியல் துணை 20 நிமிடத்தில் உச்சநிலை அடைகிறார் என்றும் கொண்டால் இது விந்து முந்துதல் ஆகும். இதே 10 நிமிடத்தில் இன்னொருவர் உச்ச நிலை அடைவதாகவும் ஆனால் அவரின் பாலியல் துணை 8 நிமிடங்களுக்குள்ளாகவுமே உச்சநிலை அடைவதாகவும் கொண்டால் இது விந்து முந்துதல் அன்று.\n\nSection::::காரணம்.\nஇது உடல்ரீதியாக உள்ள எந்தப் பிரச்சினையாலும் ஏற்படுவதில்லை. முற்று முழுதாக மனம் சம்பந்தப்பட்டதாகும். ஆணிடம் ஏற்படுகின்ற அச்ச நிலை, ஆரம்ப காலத்தில் ஏற்படும் பதட்டம், தன்னால் துணையை திருப்திப்படுத்த முடியுமா என்ற சந்தேகங்களே இந்த நிலையைத் தோற்றுவிக்கிறது. இதனாலேயே உறவில் ஈடுபடத்தொடங்கிய காலத்தில் அநேகமான ஆண்கள் இதனால் பாதிக்கப்படுகின்றார்கள்.\n\nSection::::தீர்வு.\nஇந்தப் பிரச்சினையில் இருந்து வெளிவருவதற்கு பாலியல் துணையின் உதவியும் தேவைப்படுகிறது. முதலில் ஆண் மனதளவில் தன்னைத் திடப்படுத்திக் கொள்வதோடு மனதை இலகுவாக்கிக் கொள்ள வேண்டும். உறவில் ஈடுபடும்போது தொடக்கத்திலேயே புணர்ச்சியை நோக்கி செல்லாமல் அதற்கு முன் தொடுகை செய்கைகள்(Foreplay) மூலம் உணர்வுகளைப் பரிமாறிக்கொள்ள வேண்டும். இதன் போது ஆணுறுப்பிலே தொடுகை ஏற்படுவதை இறுதிவரை தவிர்க்க வேண்டும். பின் ஆண் உறவில் ஈடுபடும் போது உச்சநிலை நெருங்கி வரும்போது புணர்ச்சியை நிறுத்தி சற்று மனதை இலகுவாக்கி (relax) மீண்டும் புணர்ச்சியை ஆரம்பித்து, உச்ச நிலை அடையும் நிலை வரும் போது புணர்ச்சியைத் தவிர்த்து சற்று ஓய்வெடுத்து மீண்டும் புணர்ச்சியில் ஈடுபட வேண்டும். இவ்வாறு செய்வதால் நாளடைவில் இந்தப் பிரச்சினையில் இருந்து விடுபடலாம்.\n"}
{"id": "86979", "url": "https://ta.wikipedia.org/wiki?curid=86979", "title": "காவிதி", "text": "காவிதி\n\nகாவிதி என்பது சங்ககாலத்தில் உழவரில் சிறந்தவர்களுக்கு அக்காலத்து மன்னர்கள் வழங்கிய விருது. உண்டி முதற்றே உணவின் பிண்டமாகிய நம் உடல் ஆகையால் உண்டி கொடுத்து உயிர் கொடுக்கும் உழவர்களை அரசன் காவுதி (=காப்பாற்றுவாயாக) என்று வேண்டிக்கொள்வானாய் வங்கிய விருதின் மருவிய பெயரே காவிதி.\n\n\n"}
{"id": "86981", "url": "https://ta.wikipedia.org/wiki?curid=86981", "title": "பாதுகாக்கப்பட்ட பகுதிகளுக்கான உலக ஆணையம்", "text": "பாதுகாக்கப்பட்ட பகுதிகளுக்கான உலக ஆணையம்\n\nபாதுகாக்கப்பட்ட பகுதிகளுக்கான உலக ஆணையம் (\"World Commission on Protected Areas\") என்பது, இயற்கைப் பாதுகாப்புக்கான பன்னாட்டு ஒன்றியத்தின் ஆறு ஆணையங்களில் ஒன்று ஆகும். பாதுகாக்கப்பட்ட பகுதிகள் தொடர்பான நிபுணத்துவம் தொடர்பில் இதுவே முன்னணி வலையமைப்பாக விளங்குகின்றது. இது இயற்கைப் பாதுகாப்புக்கான பன்னாட்டு ஒன்றியத்தின் பாதுகாக்கப்பட்ட பகுதிகள் திட்டத்தின் கீழ் வருகிறது. இது 140 நாடுகளைச் சேர்ந்த 1,400 உறுப்பினர்களைக் கொண்டது.\n"}
{"id": "86982", "url": "https://ta.wikipedia.org/wiki?curid=86982", "title": "இளம்பூதனார்", "text": "இளம்பூதனார்\n\nஇளம்பூதனார் சங்ககாலப் புலவர்களில் ஒருவர். இவர் பாடியதாகச் நங்கநூல் தொகுப்பில் ஒரே ஒரு பாடல் உள்ளது. அது குறுந்தொகைத் தொகுப்பில் பாடல் எண் 334 ஆக வைக்கப்பட்டுள்ளது.\n\nSection::::பாடல் தரும் செய்தி.\nஅவனுக்கும் அவளுக்கும் உறவு. அவன் திருமணத்தைத் தள்ளி வைக்க விரும்புகிறான். அதனைத் தாங்கிக்கொள்வாயா என்று அவளைத் தோழி கேட்கிறாள். தன்னால் தாங்கமுடியாது என்பதை அவள் நயமாகச் சொல்லும் பாடல் இது.\n\nகடற்காக்கை பனிக்காலத்தைப் புலக்கும்(வெறுக்கும்). என்றாலும் பொறுத்துக்கொண்டு உயிர் வாழும். அதுதான் என் நிலைமை. அவன் திருமணம் செய்துகொள்ளாமல் என்னை விட்டுவிட்டால் நாம் இழக்கப்போவது நம் உயிரைத் தவிர வேறு என்ன இருக்கிறது?\nSection::::சிறுவெண்காக்கை.\nகடற்காக்கையைக் (seagull) குறிக்கும் சொல் இது. இந்தக் காக்கை சிறிதாக இருக்கும். வெள்ளையாக இருக்கும். சிவந்த வாயினைக் கொண்டது. பொருந்தோடாக (பெருங் கூட்டமாக) வாழும். பனிக்காலத்தில் பெரிதும் அவதிப்படும்.\n"}
{"id": "86987", "url": "https://ta.wikipedia.org/wiki?curid=86987", "title": "இந்தியத் தத்துவக் களஞ்சியம்", "text": "இந்தியத் தத்துவக் களஞ்சியம்\n\nஇந்திய தத்துவக் களஞ்சியம் என்பது சோ. ந. கந்தசாமி அவர்கள் தொகுத்த மெய்யியல் கலைக்களஞ்சிய நூல் ஆகும். தமிழில் எழுதப்பட்ட சமய மெய்யியல் இலக்கிய நூல்கள் முதன்மைச் சான்றுகளாக எடுக்கப்பட்டு எழுதப்பட்ட இந்த நூலின் ஒரு முக்கிய சிறப்பாகும்.\n\n\n\n"}
{"id": "86991", "url": "https://ta.wikipedia.org/wiki?curid=86991", "title": "இஸ்லாமிய கலைக்களஞ்சியம்", "text": "இஸ்லாமிய கலைக்களஞ்சியம்\n\nஇஸ்லாமிய கலைக்களஞ்சியம் என்பது 1977 ம் ஆண்டு தமிழில் இசுலாம் பற்றி வெளிவந்த ஒரு கலைக்களஞ்சியம் ஆகும். இது 3600 பக்கங்களையும் நான்கு தொகுதிகளைக் கொண்டது. இதை அப்துற் றகீம் அவர்கள் தொகுத்து வெளியிட்டார். \n\n\"இப்பெரும் பணி இஸ்லாமிய சமூகத்தால் ஆதரிக்கப் படாமல், தமிழ் சூழலின் வழக்கமான உதாசீனத்துக்கு ஆளாகி முழுமை பெறாது நின்று விட்டது.\" என்று எழுத்தாளர் ஜெயமோகன் சுட்டியுள்ளார். \n"}
{"id": "86992", "url": "https://ta.wikipedia.org/wiki?curid=86992", "title": "இளம்போதியார்", "text": "இளம்போதியார்\n\nஇளம்போதியார் சங்ககாலப் புலவர்களில் ஒருவர். இவரது பாடலாகச் சங்கநூல் தொகுப்பில் ஒரே ஒரு பாடல் நற்றிணை பாடல் எண் 72 ஆக உள்ளது.\n\nSection::::பெயர் விளக்கம்.\nபோதனார் என்னும் பெயருடன் சங்ககாலப் புலவர் ஒருவர் உள்ளார். போதனார் என்பது ஆண்பாற்பெயர். போதியார் என்பது பெண்பாற்பெயர். போது என்னும் சொல் மலர்ந்துகொண்டிருக்கும் குறிக்கும். இந்தச் சொல்லைக்கொண்டு அமைந்த பெயர் இவை.\nSection::::பாடல் தரும் செய்தி.\nநெய்தல் திணைப் பாடல் இது. அவன் வருகிறான். அவள் தன்னைத் தருகிறாள். அவன் நட்பு அவளுக்கு உயிர் போன்றது. நட்பு தொடர்கிறது. தாய்க்குத் தெரியவருமே, ஆயத்தார் அறிந்து பேசுவார்களே என்று எண்ணித் தோழி அஞ்சுகிறாள். அவன் வீட்டுக்கு வெளியே காத்திருக்கிறான். தோழி அவளுக்குச் சொல்கிறாள்.\n\nஅவர் பேணுவாரோ, பேணமாட்டாரோ என்று எண்ணாமல் நீ உன்னளை அவனுக்குத் தருகிறாய். இது நாணத்தக்க செயல் அன்று. அவன் உன்னை விட்டுப் பிரியமாட்டான். எனினும் நான் தாய்க்காக அஞ்சுகிறேன். நீங்கள் கானலில் விளையாடும்போது ஆயம் அறிந்து அலர் தூற்றுமே என்று அஞ்சுகிறேன், என்கிறாள். இது அவளிடம் சொல்லப்பட்டாலும். அவன் கேட்டு அவளை மணந்துகொள்ள வேண்டும் என்பது பொருள்.\n"}
{"id": "86994", "url": "https://ta.wikipedia.org/wiki?curid=86994", "title": "டன்கிர்க் சண்டை", "text": "டன்கிர்க் சண்டை\n\nடன்கிர்க் சண்டை (\"Battle of Dunkirk\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சு சண்டையின் ஒரு பகுதியாகும். மே 26 - ஜூன் 4, 1940ல் நடந்த இச்சண்டையில் நாசி ஜெர்மனியின் படைகள் பிரெஞ்சுப் படைகளை முறியடித்து டன்கிர்க் துறைமுகத்தைக் கைப்பற்றின.\n\nஜெர்மானியப் படைகள் மே 10 ஆம் தேதி பெல்ஜியம் மற்றும் பிரான்சின் மீது தங்கள் தாக்குதலைத் தொடங்கின. நேச நாட்டுப் படைகளை பெல்ஜியத்தில் பொறி வைத்துப் பிடிப்பது ஜெர்மானியத் திட்டம். இத்திட்டம் வெற்றியடைந்து ஜெர்மானியப் படைகள் மே 21ம் தேதி ஆங்கிலக் கால்வாயை அடைந்தன. இதனால் நேச நாட்டுப் படைகள் வடமேற்கு பிரான்சின் ஒரு சிறு பகுதியில் சுற்று வளைக்கப்பட்டன. ஜெர்மானிய படைவளையம் மெல்ல இறுகி இறுதியில் டன்கிர்க் துறைமுகம் மட்டும் நேசநாட்டுப் படைகள் வசமிருந்ததது. டன்கிர்க்கின் மீது ஜெர்மானிய வான்படை மற்றும் தரைப்படைத் தாக்குதல் நடந்து கொண்டிருக்கும் போதே ஆங்கிலக் கால்வாய் வழியாக நேச நாட்டுப் படைகள் இங்கிலாந்துக்குத் தப்பத் தொடங்கின. மே 26 ம் தேதி தாக்குதலைத் தொடங்கிய ஜெர்மானியர்களால் ஜூன் 4 ம் தேதி தான் டன்கிர்க்கைக் கைப்பற்ற முடிந்தது. ஆனால் அதற்குள் சிக்கியிருந்த சுமார் 4,00,000 வீரர்களில் 3,38,226 பேர் இங்கிலாந்துக்குத் தப்பி விட்டனர். சுமார் முப்பதாயிரம் பேர் மட்டுமே ஜெர்மானியர்களிடம் சிக்கினர். டன்கிர்க் துறைமுகத்தின் வீழ்ச்சியுடன் பிரான்சு சண்டையின் முதல் கட்டம் முடிவடைந்தது. நேச நாட்டுப் படைகளின் தோல்வியினால் பிரான்சு சரணடைவது தவிர்க்க முடியாமல் போனது. கீழ்நிலை உத்தியளவில் ஜெர்மானியர்களுக்கு இச்சண்டை வெற்றியளித்தாலும், மேல்நிலை உத்தியளவில் பெருந்தோல்வியே. ஏனெனில் தப்பிய நேச நாட்டுப்படைகள் இங்கிலாந்தில் மீண்டும் ஆயத்தம் செய்து மூன்றாண்டுகளுக்குப் பிறகு ஜெர்மானிய ஆக்கிரமிப்பிலிருந்த பிரான்சின் மீது படையெடுத்தனர்\n"}
{"id": "87028", "url": "https://ta.wikipedia.org/wiki?curid=87028", "title": "இளவெயினனார்", "text": "இளவெயினனார்\n\nஇளவெயினனார் (இள எயினனார்) சங்ககாலப் புலவர்களில் ஒருவர். சங்கநூல் தொகுப்பில் ஒரே ஒரு பாடல் அவர் பாடியதாகக் காணப்படுகிறது. அது நற்றிணை பாடல் எண் 263 ஆக உள்ளது. எயினன் என்பது பாலைநில மக்களின் பெயர். அது நெய்தல் திணைப் பாடல்.\n\nSection::::பாடல் நிகழ்விடம்.\nஅவன் அவளுக்காக அவள் வீட்டுப்பக்கம் வந்து நிற்கிறான். தோழி அவளது நிலைமையை விளக்கி அவளைத் திருமணம் செய்துகொண்டு அடையுமாறு வலியுறுத்துகிறாள்.\n\nSection::::பாடல் சொல்லும் செய்தி.\nஅவளது நெற்றி பிறை போல ஒளிவிடும் வனப்பை இழந்துவிட்டது. (முழங்கைக்கும் தோளுக்கும் இடையிலுள்ள உறுப்பு இறை) இறையில் தோள்வளை நிற்கவில்லை. உறுப்புகள் அவளது நிலையை மறைக்காமையால் ஊர்மக்கள் அலர் தூற்றிப் பலவாறாகப் பேசிக்கொள்கின்றனர். இதைப்பற்றியெல்லாம் அவள் கவலைப்படவில்லை. எனினும் அவள் கண்களில் உரைக்கின்றது (ததும்புகின்றது) எப்போது கண்ணீர்?\n\nSection::::உவமை.\nபெண்நாரை கருவுற்றிருந்தது. அதற்கு வயா. (அதைத் தின்னவேண்டும், இதைத் தின்னவேண்டும் என்று கருவுற்ற காலத்தில் மகளிர் மண்ணைக் கூத் தின்னும் ஆசை) கழனியில் அயிரை மீனை மேய்ந்துகொண்டிருந்த அதற்குக் கடல்மீனைத் தின்னவேண்டும் என்னும் ஆசை. அதனால் பறக்க முடியவில்லை. அந்த நாரையின் ஆண்நாரை பறந்து சென்று கடல்மீனைக் கொண்டுவந்து தன் பெண்நாரைக்கு ஊட்டியது. இதைப் பார்த்த அவள் தன்னோடு ஒப்பிட்டுப் பார்க்கிறாள். கண்ணீர் ததும்புகிறது.\n\nநாரையின் கழுத்து வளைந்திருக்கும். இதனைப் பாடல் முடமுதிர் நாரை என்று குறிப்பிடுகிறது.\n"}
{"id": "87034", "url": "https://ta.wikipedia.org/wiki?curid=87034", "title": "ஒராயன் (விண்கலம்)", "text": "ஒராயன் (விண்கலம்)\n\nஒராயன் அல்லது ஒராயன் பல்நோக்கு குழு வாகனம் (\"Orion\") என்பது ஐக்கிய அமெரிக்காவின் விண்வெளி நிறுவனமான நாசாவுக்காக லாக்கிது மார்ட்டின் நிறுவனத்தால் தயாரிக்கப்பட்ட, மற்றும் புவியின் கடல் மட்டத்திலிருந்து குறைந்த உயரத்தில் புவியின் வட்டசுற்றுப்பாதையில் சுற்றும் விண்கலம் ஆகும். இவ்விண்கலம் நாசாவின் விண்மீன் குழுத் திட்டத்துக்காக விண்வெளிவீரர்களைக் கொண்டு செல்லுவதற்காகத் தயாரிக்கப்பட்டு வருகிறது. அமெரிக்காவின் நாசா(NASA) தேசிய வானூர்தியியல் மற்றும் விண்வெளி நிர்வாகத்தால் நிர்வகிக்கப்பட்டு, ஜரோப்பியா நிறுவனமான Astrium (ESA) உதவியோடு, லாங்ஹிட் மார்டின் X-33 தொழில் நுட்பத்துடன் உருவான பல்நோக்கு வாகனமாகும். இது சந்திரன், மற்றும் செவ்வாய் கிரகத்தை ஆராயவும், புவியின் சுற்றுப்பாதையில் சுற்றிவரும் அனைத்துலக விண்வெளி நிலையத்திற்கு தேவையான பொருட்களை எடுத்துச் செல்லவும் உதவியாக உள்ளது.\nஇதைக் கையாளும் உரிமை (ISS) அனைத்துலக விண்வெளி மையத்திற்கு மட்டுமே உண்டு. மே மாதம் 25, 2011ல் இதன் திட்டம் பற்றி அறிவித்தது. பின்னர் துவங்கிய திட்டத்தில் 5 கைவிடப்பட்டு, மறு ஆய்விற்குப் பிறகு சோதனை முறையில் எடுத்துக்கொள்ளப்பட்டது.\n\nஇந்த வாகனமானது அமெரிக்காவின் நாசாவும், (NASA) ஜரோப்பாவின் அஸ்ட்ரோமும் (Astrium) சேர்ந்து ஜரோப்பாவின் தளத்தில் வைத்து கட்டுமானம் செய்யப்பட்டது.\n\nஒவ்வொரு ஒராயன் விண்கலமும் 4 முதல் 6 பயணிகளை ஏற்றிச் செல்லக்கூடியதாக வடிவமைக்கப்பட்டு வருகிறது. 2020 ஆம் ஆண்டுக்குள் நிலவுக்கும், பின்னர் செவ்வாயை நோக்கியும் ஏனைய சூரிய மண்டல இடங்களுக்கும் விண்வெளி வீரர்களைக் கொண்டு செல்ல இத்திட்டம் பயன்படுத்தப்படவிருக்கிறது.\n\nSection::::குறிக்கோள்.\nபல்நோக்கு தோகுப்பு வாகனமானது (MPCV) ஒரு காப்பு வாகனமாகச் செயல்படுகிறது.இது சர்வதேச விண்வெளி ஆய்வு நிலையத்திற்கு தேவையான உதவிகளைச் செய்யவும்,செவ்வாய் கோள் ஆராய்ச்சிக்காகவும், நிலவிற்கான சோதனைக்காகவும் தயாரிக்கப்பட்டுள்ளது.\n\nSection::::வரலாறு.\n2004ம் ஆண்டு ஜனவரி மாதம் 14ந்தேதி அமெரிக்க ஜனாதிபதி ஜோர்ஜ். டபிள்யூ. புஜ் அவர்களால் நாட்டிற்கு அர்பணிக்கப்பட்டது. இதைத் துடங்கிவைத்துப்பேசும்போது, \"நமது விண்வெளி திட்ட அபிவிருத்தியில் இது இரண்டாவது பெரிய திட்டமாகும். இது 2008 துடங்கி 2014க்குள் மனிதர்கள் சென்று ஆராய்ச்சி செய்யும்படி செயல்படுத்தப்படும். சர்வதேச விண்வெளி மையத்திற்கு விண்வெளிவீரர்கள் சென்றுவர மிகவும் உதவியாக இருக்கும். இது ஒரு அப்போலோவின் கட்டுப்பட்டு தொகுதியாகும். நமது விண்கலம் கொலம்பியா விபத்துக்குள்ளானதால் பல்நோக்கு வாகனமானது வெள்ளை மாளிகையின் அறிவுரையின்படியும், கோலம்பியா விபத்து புலணாய்வுக்குழு (Columbia Accident Investigation Board) அறிக்கையின் படியும் மிகவும் கவனமாகவும், நேர்த்தியாகவும் தயாரிக்கப்பட்டுள்ளது\n1972ல் தயாரான அப்போலோ - 16க்குப்பதிலாக ஓரியான் உறுவாக்கப்பட்டுள்ளது. தேவையானால் மேலும் பொருளாதார அடிப்படையில் மூன்று நிலைகளில் மெருகேற்றப்படும். இதன் பின்னர் லியோ(Leo) திட்டமும் கொண்டுவரப்படும்.\nSection::::நிலை.\nஅனைத்துலக் விண்வெளி நிலையத்தின் செயல்பாடுகள் முடிவடையும் தருவாயைக் கணக்கில்கொண்டு (6 அல்லது 7 வாகனங்கள் வரை) பல் தொகுப்பு வாகனங்களை உறுவாக்குவது(cev) என முடியு செய்யப்பட்டுள்ளது.\nSection::::மேற்கோள்கள்.\n<http://www.space.com>\n<http://www.orionsat.com>\n<http://www.space.skyrocket.de>\n\n"}
{"id": "87040", "url": "https://ta.wikipedia.org/wiki?curid=87040", "title": "கார்", "text": "கார்\n\n"}
{"id": "87047", "url": "https://ta.wikipedia.org/wiki?curid=87047", "title": "பெராரி", "text": "பெராரி\n\nஃபெராரி (\"Ferrari\") ஒரு இத்தாலிய தானுந்து உற்பத்தி செய்யும் நிறுவனம். 1927ல் என்சோ ஃபெர்ராரி என்பவரால் தொடங்கப்பட்ட இந்நிறுவனம் இத்தாலியின் மாரனெல்லோ நகரை தலைமையிடமாகக் கொண்டு செயல்படுகிறது. 1947 வரை கார் பந்தயங்களில் பங்கேற்கும் தானுந்துகளையே இது உற்பத்தி செய்து வந்தது. பின்னர் சாதாரண தானுந்துகளையும் உற்பத்தி செய்யத் தொடங்கியது. இந்நிறுவனத்தின் கார்களை பயன்படுத்தும் அணிகள் பார்முலா 1 பந்தயங்களில் பங்கேற்று பெரும் புகழையும் பல வெற்றிகளையும் பெற்றுள்ளன. ஃபெராரியே ஒரு பார்முலா 1 அணியை உருவாக்கி நிர்வகித்து வருகிறது. இது தவிர கூபே, விளையாட்டு தானுந்துகள் போன்றவற்றையும் தயாரித்து வருகிறது.\n\nSection::::வரலாறு.\nஎன்சோ ஃபெராரி, ஸ்குடெரியா ஃபெராரி (சொல்லின் நேர்ப்பொருள் சார்ந்தவாறு \"ஃபெராரி லாயம்\", வழக்கமாக \"ஃபெராரி அணி\" என பொருள்படும், அது சரியாக உச்சரிக்கப்படுவது \"ஸ்கூ டெஹ் \"ரீ\" ஆஹ்\" என்பதாகும்) என்பதை 1929 ஆம் ஆண்டில் நிறுவியபோது சாலைப் பயன்பாட்டு கார்களை உற்பத்தி செய்ய திட்டமிடவில்லை. மோடெனாவைத் தலைமையிடமாகக் கொண்டு தொழில் முறைச் சாராத ஓட்டுனர்களுக்கு நிதியாதரவினைச் செய்யவே திட்டமிட்டார். ஃபெராரி 1938 ஆம் ஆண்டு வரை ஆல்ஃபா ரோமியோ கார்களில் பல்வேறு ஓட்டுனர்களைத் தயார்படுத்தியும் வெற்றிகரமாகவும் பந்தயங்களில் பங்கேற்கச் செய்தார். அப்போது ஆல்ஃபா ரோமியோ அவரை மோட்டார் பந்தய துறைக்குத் தலைமையேற்கச் செய்ய பணியிலமர்த்தினார்.\n\n1941 ஆம் ஆண்டில், ஆல்ஃபா ரோமியோ கார் நிறுவனம் பெனிட்டோ முசோலினியின் பாசிச அரசால் ஆக்சிஸ் சக்திகளின் போர் முயற்சியின் ஓர் பகுதியாகப் பறிமுதல் செய்யப்பட்டது. என்ஸோ ஃபெராரியின் பிரிவு சிறிதானது என்பதனால் பாதிக்கப்படவில்லை. அவர் பந்தய ஒப்பந்தங்களிலிருந்து நான்காண்டுகளுக்கு தடைச்செய்யப்பட்டதால், \"ஸ்குடெரியா\" சிறிது காலத்திற்கு ஆட்டோ ஏவியோ காஸ்ட்ருஸியோனி ஃபெராரியாக பெயர் மாற்றமடைந்து உண்மையை மறைத்து இயந்திரக் கருவிகளையும் விமான உதிரி பாகங்களையும் உற்பத்தி செய்தது. SEFAC (ஸ்குடெரியா என்ஸோ ஃபெராரி ஆட்டோ கோர்ஸ்) எனவும் அறியப்படும் ஃபெராரி உண்மையில் ஒரு பந்தயக்காரான டிபோ 815 ஐ போட்டிகள் நடைபெறாத காலகட்டத்தில் உற்பத்திச் செய்தது. இதுதான் உண்மையான முதல் ஃபெராரி கார் ஆகும். (1940 ஆம் ஆண்டில் மில்லே மிக்லியாவில் அது அறிமுகமாகியது) ஆயினும் இரண்டாம் உலகப் போரினால் அது சிறிதளவே போட்டியினைச் சந்தித்தது. 1943 ஆம் ஆண்டில் ஃபெராரி தொழிற்சாலை மாரனெல்லோக்கு இடம் பெயர்ந்தது; அது முதல் அங்கேயே நிலைபெற்றிருக்கிறது. தொழிற்சாலை நேசப்படைகளால் 1944 ஆம் ஆண்டில் குண்டு வீசி தாக்கப்பட்டது, எனினும் 1946 ஆம் ஆண்டில் மீண்டும் போர் முடிவடைந்தப் பிறகு கட்டப்பட்டது. அதில் சாலைக் கார் உற்பத்திக்கான பணிமனையையும் உள்ளடக்கியிருந்தது. \"Il கமாண்டடோரின்\" இறப்பு வரை, இது அவரது முதல் காதலான பந்தயத்திற்கான நிதி மூலதாரத்திற்கு சிறிதளவு உதவியாக இருந்து வந்தது.\n\nமுதல் ஃபெராரி சாலைக் கார் 1947 ஆம் ஆண்டின் 125 S, 1.5L V12 இயந்திரத்தினால் இயக்கப்பட்டது; என்ஸோ ஃபெராரி, ஸ்குடெரியா ஃபெராரிக்கு நிதித் திரட்ட தயக்கத்துடன் அவரது வாகனங்களை வடிவமைத்து விற்கச் செய்தார். அவரது அழகிய வேகமான கார்கள் விரைவாக தனிச்சிறப்பிற்காக நற்பெயரைப் பெற்ற போது, என்ஸோ அவரது வாடிக்கையாளர்களின் மீது உயர்வானதொரு வெறுப்பினைத் தக்கவைத்திருந்தார்.\n\n1988 ஆம் ஆண்டில் என்ஸோ ஃபெராரி அவ்வருட இறுதியில் வெளியிடப்பட்ட, அவரது இறப்பிற்கு முந்தைய கடைசி புதிய ஃபெராரியான-ஃபெராரி F40 இன் துவக்கத்தினை மேற்பார்வையிட்டு கண்காணித்தார். மேலும், இக்கார் எப்போதும் தயாரிக்கப்பட்டவற்றிலேயே மிகப் பிரபலமான சூப்பர் கார்களில் ஒன்றாக வாதிடப்படுவதாகும்.\n\n2009 ஆம் ஆண்டில் மே 17 ஆம் தேதி இத்தாலியின் மாரனெல்லோவில் ஒரு 1957 250 டெஸ்டா ரோஸ்ஸா (TR) RM ஆக்சன்ஸ் (RM Auctions) மற்றும் சோத்பீஸ் (Sotheby's) நிறுவனங்களால் ஏலம் விடப்பட்டப்போது $12.1 மில்லியன்களுக்கு விற்கப்பட்டது - இது ஒரு ஏலத்தில் எப்போதும் விற்கப்படாத மிக அதிக விலையுள்ள கார் என்பதற்கான உலகச்சாதனையாக இருந்தது.\nSection::::மோட்டார் பந்தயம்.\n\"முழுமையான ஃபெராரி பந்தயக் கார்களின் பட்டியலுக்கு, ஃபெராரி பந்தயக் கார்கள் பட்டியலைக் காண்க.\" \n\nநிறுவனத்தின் துவக்கம் முதல் ஃபெராரி மோட்டார் பந்தயங்களில் ஈடுபட்டு வந்தது. பல்வேறுவகைகளிலான ஃபார்முலா ஒன் மற்றும் பந்தயக் கார் போட்டிகள் உள்ளிட்டவற்றில் அதன் ஸ்குடெரியா ஃபெராரி பந்தயப் பிரிவின் மூலம் போட்டியிட்டது. அத்தோடு கார்களையும் இயந்திரங்களையும் இதர அணிகளுக்காக அளித்தது.\n\n1940 AAC 815 என்ஸோ ஃபெராரியினால் வடிவமைக்கப்பட்ட முதல் பந்தயக் காராகும். இருந்தாலும் அது ஃபெராரி மாதிரி என்ற அடையாள சின்னத்தைக் கொண்டிருக்கவில்லை. தற்போது ஃபெராரி பணிக் குழு அணி மட்டுமே ஃபார்முலா ஒன்னில் போட்டியிடுகிறது. 1950 ஆம் ஆண்டில் அந்த அணி துவக்கப்பட்டதிலிருந்து உலக சாம்பியன்ஷிப்பில் போட்டியிட்ட ஒரே அணியாகும்.\n\nSection::::பந்தயக் கார் போட்டி.\n1949 ஆம் ஆண்டில், லூய்கி சினெட்டி ஒரு 166 M ஐ ஓட்டிச் சென்று ஃபெராரியின் மோட்டார் பந்தயங்களின் முதல் வெற்றியை 24 ஹவர்ஸ் ஆஃப் லே மான்ஸ்சில் (24 Hours of Le Mans) பெற்றார். ஃபெராரி 1953 ஆம் ஆண்டில் உருவாக்கப்பட்ட உலக பந்தயக் கார் சாம்பியன்ஷிப்களின் துவக்க வருடங்களில் மேலாதிக்கம் செலுத்தி வந்தது; முதல் ஒன்பது வருடங்களில் ஏழு வருடங்களுக்கான பட்டங்களை வென்று கொண்டிருந்தது.\n\n1962 ஆம் ஆண்டில் சாம்பியன்ஷிப் முறை மாற்றப்பட்டபோது, ஃபெராரி பட்டங்களை குறைந்தது ஒரு முறையாவது ஒரு வகையின் கீழ் ஒவ்வோர் ஆண்டும் ஈட்டியது. அவ்வாறு 1965 ஆம் ஆண்டு வரையிலும், மீண்டும் 1967 ஆம் ஆண்டிலும் ஈட்டியது. ஃபெராரி ஒரு கடைசி பட்டமாக 1972 ஆம் ஆண்டில் 'வோர்ல்ட் சாம்பியன்ஷிப் ஆஃப் மேக்ஸை' ஈட்டியது. அது 1973 ஆம் ஆண்டிற்குப் பிறகு என்ஸோ பந்தயக் கார் போட்டிகளிலிருந்து விலகி, ஸ்குடெரியா ஃபெராரியை ஃபார்முலா ஒன்னில் மட்டும் முழுமையாகக் கவனம் செலுத்த முடிவெடுப்பதற்கு முன்பாக நிகழ்ந்ததாகும்.\n\nஃபெராரியின் உலக பந்தயக்கார் சாம்பியன்ஷிப்களின் பருவங்களில், அவர்கள் '24 ஹவர்ஸ் ஆஃப் லே மான்ஸ்'சில் அதிகப் பல வெற்றிகளைக் கூட ஈட்டினர். அப்போது தொழிற்சாலை அணி அவர்களின் முதல் ஆம் ஆண்டில் ஈட்டினர். மற்றொரு வெற்றி ஆம் ஆண்டில் வந்தது. பின் தொடர்ந்து ஐந்து தொடர்ச்சியான வெற்றிகள் ஆம் ஆண்டிலிருந்து ஆம் ஆண்டு வரை வந்தன. லூய்கி சினெட்டியின் வட அமெரிக்கன் பந்தயக் குழு (NART) ஆம் ஆண்டில் லே மான்ஸ்சில் ஃபெராரியின் கடைசி வெற்றியைப் பெற்றது.\n\nஸ்குடெரியா ஃபெராரி 1973 ஆம் ஆண்டிற்குப் பிறகு பந்தயக் கார் போட்டிகளில் பங்கேற்கவில்லை என்றாலும், அவர்கள் வாய்ப்பு வரும்போது பல்வேறு பந்தயக் கார்களை தனித்த போட்டியாளர்களுக்காக கட்டுவித்தனர். இவற்றில் 1970 ஆம் ஆண்டுகளின் BB 512 LM, 1990 ஆம் ஆண்டில் IMSA GT சாம்பியன்ஷிப்களில் வென்ற 333 SP, தற்போது அவரவர் போட்டி பிரிவுகளில் முறையே வெற்றி பெற்று வரும் F430 GT2 மற்றும் GT3 ஆகியவை உள்ளடங்கியுள்ளன.\n\nSection::::ஃபார்முலா ஒன்.\nஸ்குடெரியா ஃபெராரி 1950 ஆம் ஆண்டில் தனது இருத்தலின் முதல் வருடத்தில் ஃபார்முலா ஒன் சாம்பியன்ஷிப்பில் கலந்து கொண்டது. ஜோஸ் ப்ரோய்லான் கோன்ஸாலேஸ் 1951 ஆம் ஆண்டில் பிரிட்டிஷ் கிராண்ட் பிரிக்ஸ்சில் அணிக்கு அதன் முதல் வெற்றியை அளித்தார்.\n\nஓராண்டிற்குப் பிறகு ஆல்பெர்டோ அஸ்காரி ஃபெராரிக்கு அதன் முதல் ஓட்டுனர் சாம்பியன்ஷிப்பை அளித்தார். ஃபெராரிதான் சாம்பியன்ஷிப்பிலுள்ள பழைய மற்றும் மிக வெற்றிகரமான அணியாகும்; அணி கிட்டத்தட்ட ஒவ்வொரு ஃபார்முலா ஒன் சாதனையையும் கொண்டுள்ளது , அணியின் சாதனைகளில் 15 உலக ஓட்டுனர்கள் சாம்பியன்ஷிப் பட்டங்கள் (1952, 1953, 1956, 1958, 1961, 1964, 1975, 1977, 1979, 2000, 2001, 2002, 2003, 2004 மற்றும் 2007) 16 உலக கண்ஸ்டிரக்டர் சாம்பியன்ஷிப் பட்டங்கள் (1961, 1964, 1975, 1976, 1977, 1979, 1982, 1983, 1999, 2000, 2001, 2002, 2003, 2004, 2007 மற்றும் 2008) ஆகியன அடங்கும். 776 கிராண்ட் பிரிக்ஸ் போட்டிகளில் 209 கிராண்ட் பிரிக்ஸ் வெற்றிகள், 4925.27 புள்ளிகள், 622 இறுதிச் சுற்று வெற்றிகள், 203 துருவ நிலை அடைதல்கள் மற்றும் 218 வேகமான சுற்றுக்கள் ஆகியவை உள்ளடங்கும்.\n\nகுறிப்பிடத் தகுந்த ஃபெராரி ஓட்டுநர்களில், டாஸியோ நுவொலாரி, ஜோஸ் பிரோய்லான் கோன்சாலேஸ், ஜூவான் மானுவல் பாங்கியோ, லூயிகி சினெட்டி, ஆல்பர்டோ அஸ்காரி, வோல்ஃப்காங் வோன் டிரிப்ஸ், பில் ஹில், ஓலிவர் ஜெண்டெபியன், மைக் ஹாவ்தோர்ன், பீட்டர் கோலின்ஸ், ஜியான்கார்லோ பாகெட்டி, ஜான் ஸுர்டீஸ், லோரென்ஸோ பாண்டினி, லூடோவிகோ ஸ்கார்ஃபியோட்டி, ஜாக்கி ஐக்ஸ், மாரியோ அண்ட்ரேட்டி, கிளே ரெகாஸ்ஸோனி, நிகி லாடா, கார்லோஸ் ரேயுட்டேமான், ஜோடி ஸ்சேக்டர், கில்லேஸ் வில்லேனெயூவெ, டிடியெர் பிரோணி, பாட்ரிக் டாம்பே, ரெனெ அர்னொக்ஸ், மிசெலெ ஆல்போரெடொ, ஜெர்ஹார்த் பெர்கெர், நிஜெல் மான்செல், ஆலியான் பிரோஸ்ட், ஜீன் அலேசி, எட்டி இர்வின், ருபென்ஸ் பாரிச்செல்லோ, மிகேல் ஷூமாச்சார், கிமி ரெய்க்கோனென் மற்றும் பெலிப்பெ மாஸா ஆகியோர் உள்ளடங்குவர்.\n\n2006 ஆம் ஆண்டு பருவத்தின் இறுதியில் மார்ல்பொரோ அவர்களுக்கு தொடர்ந்து நிதியாதரவு வழங்க அனுமதிக்கப்பட்ட பிறகு,அணி சர்ச்சையை எதிர் நோக்கியது. அவர்கள் இதர F1 அணிகளுடன் இணைந்து புகையிலை உற்பத்தியாளர்களுடனான நிதியாதரவினை முடித்துக் கொள்ள உறுதிமொழி ஒன்றினைச் செய்திருந்தனர். ஒரு ஐந்து வருட ஒப்பந்தம் ஏற்கப்பட்டது. இது 2011 ஆம் ஆண்டுவரை முடிவுறப் போவதில்லையென்றாலும், 2008 ஆம் ஆண்டு ஏப்ரல் மாதத்தில் மார்ல்பொரோ ஃபெராரிக் கார் மீதான வர்த்தகப் பெயர் பொறிப்பைக் கைவிட்டனர்.\n\n2009 ஆம் ஆண்டில் போட்டியிட்ட ஓட்டுனர்கள் ஃபெலிப்பெ மாஸா மற்றும் தற்போதைய சாம்பியன் கிமி ரெய்க்கோனன் ஆகியோராவர். மாஸா, ஹங்கேரியன் கிராண்ட் பிரிக்ஸ்சில் இரண்டாவது சுற்றுக்குப் பிறகு ரூபென்ஸ் பாரிச்செல்லோவின் காரின் 1 கிலோ கிராம் எடையுள்ள அதிர்வுத் தாங்கு ஸ்பிரிங்கினால் காயமடைந்து தனது பருவத்தை முடித்துக் கொண்டார். மீதமுள்ள 2009 பருவத்திற்கு மாசாவிற்குப் பதிலாக ஃபோர்ஸ் இந்தியாவின் தனது ஒப்பந்தத்திலிருந்து விடுவிக்கப்பட்டிருந்த ஜியான்கர்லோ பிஷிசெல்லா ஓட்டுநராக அறிவிக்கப்பட்டார். இது ஐரோப்பிய மற்றும் பெல்ஜியன் கிராண்ட் பிரிக்ஸ் ஆகியவற்றில் காயமடைந்த ஓட்டுநருக்குப் பதிலாக லூகா படோய்ர் அறிவிக்கப்பட்டதைப் பின்பற்றிச் செய்யப்பட்டதாகும். 2010 ஆம் ஆண்டில் பெர்னாண்டோ அலோன்ஸோ, ரெனால்ட் மற்றும் மெக்லாரென் ஆகிய கார்களை ஓட்டிய பிறகு ஃபெராரியில் கிமி ரெய்க்கொனன் முன்பு அமர்ந்திருந்த ஓட்டுநர் இடத்தில் அமர்ந்து போட்டியில் பங்கேற்கத் துவங்குவார்.\n\nSection::::பிற மோட்டார் பந்தயங்கள்.\nஃபெராரி 2008-09 ஆம் ஆண்டின் பருவம் முதல், A1 கிராண்ட் பிரிக்ஸ் தொடருக்கு V8 இயந்திரங்களுடன் பூர்த்தியடைந்தக் கார்களை அளிப்பர். ரோரி பிர்னெவால் வடிவமைக்கப்பட்ட அக்காரானது 2004 ஆம் ஆண்டின் ஃபெராரி ஃபார்முலா ஒன் (Ferrari Formula one) காரினை ஒத்திருக்கும் பாணியிலிருந்தது.\n\n599 GTB பியரானோ மற்றும் F430 GT ஆகியவை GT போட்டித் தொடர்களில் பயன்படுத்தப்பட்டன. ஃபெராரி சேலஞ்ச் ஆனது ஃபெராரி F430 போட்டித் தொடருக்காக ஒரு முறைத் தயாரிக்கப்பட்டதாகும். ஃபெராரியின் சமீப சூப்பர் காரான 2006 FXX சட்டப்படி சாலையில் செல்வதற்கானதல்ல, ஆகையால் தடகள நிகழ்வுகளுக்கு மட்டுமே பயன்படுவதாகும்.\n\nSection::::சாலைக் கார்கள்.\n\"எதிர்கால மற்றும் கருத்தாக்க கார்கள் உள்ளடங்கிய ஒரு முழுமையான பட்டியலுக்குப் பார்க்க ஃபெராரி சாலைக் கார்கள் பட்டியல்.\" \nஃபெராரியின் முதல் வாகனம் 125 S பந்தய/போட்டி மாதிரியாகும். 1949 ஆம் ஆண்டில், ஃபெராரி 166 இண்டெர் பிரம்மாண்ட சுற்றுலா சந்தைக்குள் நுழைந்தது. அது சுற்றுலா சந்தைக்குள் நுழைந்த முதல் நிறுவன முயற்சியாகும். அது தற்போது வரை தொடர்ந்து ஃபெராரியின் விற்பனையில் பெரும் பகுதியைக் கொண்டிருக்கிறது.\n\nபல துவக்கக்கால கார்கள் உடல் பகுதிகளுக்கான வடிவமைப்புகளைச் சிறப்பாகக் கொண்டிருந்தன. இவை பினின்பார்னியா, ஸகாடொ மற்றும் பெர்டொன் போன்ற பல்வேறு வாகன கட்டமைப்பாளர்களால் செய்யப்பட்டது.\n\nடினோ முதல் மைய இயந்திர ஃபெராரியாகும். இதன் வடிவப்படம் அதிகமாக 1980 மற்றும் 1990 ஆம் ஆண்டு ஃபெராரிகளில் பயன்படுத்தப்படவிருந்தது. V6 மற்றும் V8 ஃபெராரி மாதிரிகள் வர்த்தகப் பெயரில் செய்யப்பட்ட உற்பத்தியில் அரைப் பகுதிக்கும் மேலானவற்றைக் கொண்டிருந்தன.\n\nஃபெராரி சிறிது காலத்திற்கு 2+2 வகைகளை அதன் மைய-இயந்திர V8 கார்களுக்கு கட்டியது. இருப்பினும், அவை 2 இருக்கை கார்களுடன் மிக வேறுபட்டு காணப்பட்டன. GT4 மற்றும் மோண்டியால் ஆகியவை 308 GTB க்கு நெருங்கிய தொடர்புடையதாகவிருந்தது.\n\nநிறுவனம் முன் இயந்திர 2+2 கார்களையும் உற்பத்தி செய்தது; அது தற்போதைய 612 ஸ்காஜ்லியீட்டி மற்றும் கலிபோர்னியா ஆகியவற்றின் உற்பத்தியில் முடிந்தது.\n\nஃபெராரி பெர்லினெட்டா பாக்ஸருடன் 1973 ஆம் ஆண்டில் மைய-இயந்திர 12 சிலிண்டர் போட்டியில் நுழைந்தது. பின்னர் வந்த டெஸ்டாரோஸ்ஸா ஃபெராரிகளின் மிகப் பிரபலமானவற்றில் ஒன்றாக நிலைத்தது.\n\nSection::::சூப்பர் கார்கள்.\nநிறுவனத்தின் உயர்ந்தபட்ச முயற்சியானது சூப்பர் கார் சந்தையிலிருந்ததாகும். ஃபெராரி சூப்பர் கார் வரிசைகளில் 1962 ஆம் ஆண்டின் 250 GTO முதலாவதாகக் கருதப்படுகிறது, அம் முயற்சி சமீபத்திய என்ஸோ ஃபெராரி மற்றும் FXX மாதிரிகள் வரை நீடிக்கிறது.\n\nSection::::கருத்துருவக் கார்கள் மற்றும் சிறப்புக் கார்கள்.\nஃபெராரி பல கருத்துருவக் கார்களான ஃபெராரி மைதோஸ் போன்றவற்றை உற்பத்தி செய்துள்ளது. இவற்றில் சில மிகப் புரட்சிகரமானவை (ஃபெராரி மோடுலோ போன்றவை) மற்றும் உற்பத்திக்கு திட்டமிடப்படாதவையாகும். இதரவற்றில் ஃபெராரி மைத்தோஸ் போன்றவைக் கொண்டிருந்த பாணி செயற்கூறுகள் (styling elements) உற்பத்திக் கார்களிலும் உள்வாங்கப்பட்டன.\n\nஃபெராரியால் மிகச் சமீபத்திய உற்பத்திச் செய்யப்பட்ட கருத்துருவக் கார் 2005 ஆம் ஆண்டின் ஃபெராரி அஸ்காரி ஆகும்.\n\nஃபெராரி சாலைக் கார்களில் சில சிறப்பு வகைகளாக ஒருமுறை மட்டுமே கூட உற்பத்திச் செய்யப்பட்டவையாகும். அவை செல்வந்தர்களால் தனிப் பயன்பாட்டிற்காக உற்பத்திச் செய்யக் கோரப்பட்டன.\n\nSection::::மரபு சாரா எரிபொருள் கார்கள்.\nஃபெராரி கலப்பின கார்களை தயாரிப்பதைக் கருதியது. எத்தனால் மூலம் ஓடக் கூடிய ஒரு F430 ஸ்பைடரின் மாதிரியொன்று டெட்ராய்ட் ஆட்டோ ஷோ வில் காட்சிக்கு வைக்கப்பட்டது. ஃபெராரி 2015 ஆம் ஆண்டில் ஒரு கலப்பினக் கார் உற்பத்தியில் உள்ளடக்கப்படும் என அறிவித்தது.\n\nSection::::பெயரிடும் மரபுகள்.\n1980 ஆம் ஆண்டுகளின் துவக்கம் வரை ஃபெராரி ஒரு மூன்று எண்களில் பெயரிடும் திட்டத்தை இயந்திர மாற்றியமைப்பின் அடிப்படையில் பின்பற்றியது:\n\n\nபெரும்பாலான ஃபெராரிகள் அவற்றின் பெயர்க்குறிப்பினை உடல் வடிவ பாணிக்கும் கூட பெற்றிருந்தன. பொதுவாக, பின்வரும் மரபுகள் பயன்படுத்தப்பட்டன:\n\n\nஇந்த பெயர் அமைப்பை, சில முழுமையான வேறுபட்ட வாகனங்கள் அதே இயந்திர வகை மற்றும் உடல் பாணிக்காக பயன்படுத்துகின்றன என்பதால் குழப்பம் தரலாம். பல ஃபெராரிக்கள் (டேய்டோனாவைப் போல) அவற்றை மேற்கொண்டு அடையாளம் காண்பதற்கு பிற பெயர்களுடன் இணைக்கப்பட்டிருந்தன. அது மாதிரியான பலப் பெயர்கள் உண்மையில் அதிகாரபூர்வமான தொழிற்சாலைப் பெயர்களல்ல. டேய்டோனாப் பெயர் ஃபெராரியின் 24 ஹவர்ஸ் ஆஃப் டேய்டோனா வில் 330 P4 வுடன் 1967 ஆம் ஆண்டு பிப்ரவரி மாதத்தில் மும்முறைப் பெற்ற வெற்றிகளின் நினைவினைக் கொண்டது.. 1973 ஆம் ஆண்டின் டேய்டோனா 24 ஹவர்ஸ்சில், ஒரு 365 GTB/4 மாதிரியானது NART (அமெரிக்காவில் ஃபெராரியை போட்டிகளில் ஓட்டியவர்) ஓட்டியது போர்ஷே 911 க்குப் பின்னால் இரண்டாவதாக வந்தது.\n\nபல டினோ மாதிரிகள் என்ஸோவின் மகன் டினோ ஃபெராரியை முன்னிறுத்தி பெயரிடப்பட்டவை. ஃபெராரியினால் டினோக்கள் என்பதாக சந்தைப்படுத்தப்பட்டவை. ஃபெராரி விற்பனையாளர்கள் மூலமே விற்கப்பட்ட அவை அனைத்து நோக்கங்களுக்காகவும் செயல்களுக்காகவும் ஃபெராரிகளாகவே கருதப்பட்டன.\n\n1990 ஆம் ஆண்டுகளின் மத்தியில், ஃபெராரி \"F\" என்ற எழுத்தை அனைத்து மாதிரிகளின் துவக்கத்திலும் சேர்த்துக் கொண்டது (இப் பழக்கம்F512 MF355 க்குப் பிறகு கைவிடப்பட்டது, ஆனால் F430 க்குப் பிறகு மீண்டும் மேற்கொள்ளப்பட்டது).\n\nSection::::\"காவால்லினோ ராம்பாண்டே\" துள்ளும் குதிரைச் சின்னம்.\nஃபெராரியின் பந்தய அணியின் பிரபலமான சின்னம் ஓர் துள்ளும் கருங் குதிரையுனுடையது ஆகும். அது மஞ்சள் தகட்டின் மீது \"S F\" (\"ஸ்குடெரியா ஃபெராரி\") என்ற எழுத்துக்களுடன் மேலே மூன்று பச்சை, வெள்ளை மற்றும் சிவப்பு கோடுகளுடன் (இத்தாலியின் தேசிய நிறங்கள்) வழக்கமாக காணப்படும். சாலைக் கார்களுக்கு இயந்திர மடிப்புப் பகுதியில் செவ்வக வில்லையில் (காண்க மேலுள்ள படம்) இருக்கும். மாற்றாக கேடய வடிவ பந்தயச் சின்னம் கதவிற்கருகே இருக்கும் முன் இரு இறக்கைகளில் இருக்கும்.\n\n1923 ஆம் ஆண்டு ஜூன் 17 ஆம் தேதி என்ஸோ ஃபெராரி ராவென்னாவில் உள்ள சாவியோ தடகளத்தில் வெற்றி பெற்றார். அங்கு அவர் கவுண்ட் பிரான்ஸ்செஸ்கோ பராக்காவின் தாயார், கவுண்டஸ் பாவொலினாவைச் சந்தித்தார். பராக்கா இத்தாலிய விமானப் படையின் வல்லுநர் மற்றும் உலகப் போர் I, இன் தேசிய கதாநாயகனும், அவரது விமானங்களின் இரு பக்கங்களிலும் குதிரையை வரைவதை வழக்கமாக்கிக் கொண்டவரும் ஆவார். கவுண்டெஸ் என்ஸோவை இக் குதிரையை அவரது கார்களின் மீது வரைகையில் அதன் மூலம் அவருக்கு நல் அதிர்ஷ்டத்தைக் கொண்டு வரும் என்ற ஆலோசனையைத் தந்தார். உண்மையான \"துள்ளும் குதிரை\" வெள்ளை மேகம் போன்ற வடிவில் சிவப்பு நிறத்தில் பராக்காவின் விமானத்தில் வரையப்பட்டிருக்கும். ஆனால் ஃபெராரி குதிரையை கருப்பாகக் கொள்ள விரும்பினார் (அது பராக்காவின் படைப்பிரிவின் விமானங்கள் மீது அவற்றின் விமானி நடவடிக்கைகளில் இறந்தப் பிறகு துன்பத்தின் சின்னமாக வரையப்பட்டது). மேலும் அவர் கூடுதலாக கனாரித் தீவின் மஞ்சள் நிறப் பின்னணியை, அது அவரது பிறந்த இடமான மோடேனாவின் நிறமென்பதால் வரைந்தார். ஃபெராரி குதிரை, வெகு துவக்கத்திலிருந்தே பராக்காவின் குதிரையை பெரும்பாலான விஷயங்களில் தெளிவான வேறுபாட்டில் காட்டியிருந்தது. அதிகமாக கவனிக்கத்தக்கவகையில் குதிரையின் வால் பகுதியானது பராக்காவின் மூல வடிவத்தில் கீழாகச் சுட்டியிருக்கும்.\n\nஃபெராரி \"காவல்லினோ ராம்பாண்டே\" வை நிறுவனத்தின் அதிகாரபூர்வ எழுதுப் பொருட்களில் (official company stationery) 1929 ஆம் ஆண்டிலிருந்து பயன்படுத்தினார். 1932 ஆம் ஆண்டு ஜூலை 9 ஆம் தேதியின் ஸ்பா 24 ஹவர்ஸ்சிலிருந்து \"காவலினோ ராம்பாண்டே\" (குதிரைச் சின்னம்) ஸ்குடெரியா ஃபெராரி போட்டியிட்ட ஆல்ஃபா ரோமியோக்களில் பயன்படுத்தப்பட்டது.\n\nதுள்ளும் குதிரையின் உருவச் சின்னம் பழையதானது; அது பழங்கால நாணயங்களில் காணப்படுவதாகும். மஞ்சள் கேடயத்தின் மீதான அதே போன்ற கருங்குதிரைஜெர்மனியின் ஸ்டர்கர்ட் நகர அரசுச் சின்னமாக உள்ளது. அது மெர்ஸிடிஸ்-பென்ஸ் மற்றும் போர்ஷேவின் வடிவமைப்புப் பிரிவுகளின் இல்லமாகும். அவர்கள் 1930 ஆம் ஆண்டுகளில் ஆல்ஃபா மற்றும் ஃபெராரியின் முக்கிய போட்டியாளர்களாவர். நகரத்தின் பெயர் \"ஸ்டூடென்கார்டென்\" என்பது பழைய ஜெர்மன் சொல்லான \"கெஸ்டூட்\" லிருந்து பெறப்பட்டதாகும். ஆங்கிலத்தில் மொழிபெயர்க்கப்படுகையில் \"குதிரை விருத்திப் பண்ணை\" எனவும் இத்தாலியில்\"ஸ்குடெரியா\" எனவும் ஆகும். போர்ஷேவும் அதன் வர்த்தக நிறுவன சின்னத்தில் ஸ்டட்கர்ட் குறியீட்டை வைத்துள்ளது. அது வூஹ்ர்ட்டெம்பர்க் மாகாண சின்னத்தின் மையப் பகுதியிலிருக்கிறது. ஸ்டட்கர்ட்டின் \"ரோஸ்லே\" பின்னங்கால்கள் இரண்டையும் பராக்காவின் குதிரைப் போன்று மண்ணில் வலுவாக ஊன்றியிருக்கும். ஆனால் ஃபெராரியின் \"காவாலினோ\" போல் ஊன்றியிருக்காது.\n\nபாபியோ டாக்லியானி \"காவலினோ ராம்பாண்டேயை\" அவரது டுசாட்டி மோட்டார் பைக்குகளில் பயன்படுத்தினார். டாக்லியானி பராக்காவைப் போல லுகோ டி ரோமாக்னாவில் பிறந்தார். மேலும் அவரது தந்தையும் இராணுவ விமானியாக முதலாம் உலகப் போரில் (இருப்பினும் பராக்காவின் படைப்பிரிவில் இல்லை, அவ்வாறு தவறாக கூறப்பட்டிருந்தாலும்) பங்கேற்றிருந்தார். ஃபெராரியின் புகழ் வளர்ந்தப் போது டுசாட்டி குதிரையைக் கைவிட்டது - அது ஒருவேளை இரு நிறுவனங்களுக்கிடையிலான தனிப்பட்ட ஒப்பந்தத்தின் விளைவினாலும் இருக்கலாம்.\n\n\"காவாலினோ ராம்பாண்டே\" ஃபெராரியின் வெளிப்படையானச் சின்னமாகும். காவாலினோ இதழ் பெயரினைப் பயன்படுத்துகிறது; ஆனால் சின்னத்தையல்ல. எனினும், பிற நிறுவனங்கள் அதே போன்ற சின்னங்களைப் பயன்படுத்துகின்றன: 100 ற்கும் மேற்பட்ட எரிபொருள் நிரப்பு நிலையங்களை இயக்கும் ஒரு ஆஸ்திரியன் நிறுவனமான அவண்டி, கிட்டத்தட்ட ஃபெராரியைப் போல் அடையாளம் கொண்ட துள்ளும் குதிரைச் சின்னத்தைக் கொண்டுள்ளது. அயர்ன் ஹார்ஸ் பைசைக்கிள்ல்ஸ் செய்வதும் அதே போலஉள்ளது. பலர் ஃபெராரியின் சின்னத்திற்கு மரியாதை செலுத்துகின்றனர், எ.கா. ஜாமிரொகாயி இசைத் தொகுப்பான \"டிராவலிங் விதவுட் ம்யூசிக்\" ஆகும்.\n\nSection::::பந்தயச் சிவப்பு - ரோஸ்ஸோ கோர்ஸா.\n1920 ஆம் ஆண்டுகளிலிருந்தே இத்தாலிய பந்தயக் கார்களான ஆல்பா ரோமியோ, மாசெராட்டி மற்றும் பின்னர் ஃபெராரி மேலும் அபார்த் ஆகியவை (இப்போதும் அடிக்கடி) \"பந்தயச் சிவப்பு\" (\"ரோஸ்ஸோ கோர்ஸா\" ) வண்ணத்தில் காணப்படும். இதுதான் இத்தாலியின் வழமையான தேசிய பந்தய நிறமாகும். இரு உலகப் போர்களுக்கிடையில் பின்னர் FIA வாக மாறிய அமைப்புக்களால் பரிந்துரைக்கப்பட்டதாகும். இது போட்டியிடும் குழுவின் நாட்டைக் சுட்டும், கார் உற்பத்தியாளரையோ அல்லது ஓட்டுனரையோ அல்ல. இத் திட்டத்தின் கீழ் பிரஞ்சு- நுழைவுக் கார்களான புகாட்டி போன்றவை நீலமாகவும், ஜெர்மனியின் பென்ஸ் மற்றும் மெர்சிடெஸ் வெள்ளை நிறத்திலும் (1934 லிருந்து உலோக தகடுகளின் வெறுமையான வெள்ளி நிறம்) மற்றும் பிரிட்டானின் ஓர் உதாரணத்திற்கு 1960 ஆம் ஆண்டுகளின் இடையிலான லோட்டஸ் மற்றும் BRM போன்றவற்றிலிருந்த பச்சை நிறத்தையும் கொண்டிருந்தன.\n\nஆர்வமூட்டும் வகையில், ஃபெராரி 1964 ஆம் ஆண்டின் உலக சாம்பியன்ஷிப்பை ஜான் சுர்டீஸ்ஸுடன் வென்றது. அப்போது போட்டியிட்ட கடைசி இரு வட அமெரிக்கப் பந்தயங்களிலும் யு எஸ் -அமெரிக்க பந்தய நிறங்களான வெள்ளை மற்றும் நீலம் ஆகியவற்றில் வர்ணம் தீட்டியிருந்தது. அவை இத்தாலியன் தொழிற்சாலைகளால் தங்களளவில் நுழைக்கப்படவில்லை; ஆனால் அமெரிக்காவின் வட அமெரிக்க பந்தயக் குழு (NART) அணியால் செய்யப்பட்டது. இது ஃபெராரியின் புதிய மைய இயந்திரக் கார்களை உறுதிப்படுத்துவது பற்றிய விஷயத்தில் ஃபெராரிக்கும் இத்தாலிய பந்தயப் போட்டி அதிகாரிகளுக்கும் இடையிலான வாக்கு வாதங்களுக்கு எதிர்ப்பு தெரிவிப்பதற்காகும்.\n\nSection::::வாணிகசரக்காக்கல் மற்றும் கண்காட்சி.\nஃபெராரி தன் நிறுவனத்திற்குள்ளேயே நிர்வகிக்கப்படும் வாணிகசரக்காக்கல் வரிசையில் பல பொருட்களுக்கு உரிமம் அளித்துள்ளது. ஃபெராரியின் வர்த்தகப் பெயரை கொண்டவைகளில், கண்ணாடி, பேனாக்கள், பென்சில்கள், மின்னணுச் சாதனங்கள், வாசனைத் திரவியங்கள், கொலோன்,துணிகள்,உயர்-தொழில்நுட்ப மிதிவண்டிகள்,கைக்கடிகாரங்கள்,செல்ஃபோன்கள் மற்றும் மடிக்கணினிக் கூட உண்டு.\n\nஃபெராரி அருங்காட்சியகம் ஒன்றைக் கூட நடத்துகிறது மாரனெல்லொவில் உள்ள கேலரியா ஃபெராரி, நிறுவனத்தின் வரலாற்றில் இடம் பெற்ற சாலை மற்றும் பந்தயக் கார்கள் மற்றும் இதர இனங்களைக் காட்சிக்கு வைத்துள்ளது.\n\n2009 ஆம் ஆண்டு நவம்பர் 2 ஆம் தேதி, ஃபெராரி S.p.A. பிரபலமான வலை மேலாண்மை விளையாட்டான பாட்ரேசரை பலனளிக்கக் கூடிய வகையில் இழுத்து மூடியது. நிறுவனம் இச் சிறிய விளையாட்டின் உரிமையாளர்/உருவாக்கியவரை தொடர்பு கொண்டு அனைத்து ஃபெராரி அம்சங்களையும் நீக்க உத்தரவிட்டனர். ஆகையால் இணையத் தளத்தை காலவரையின்றி மூட நேர்ந்தது. சுமார் 3500 பேர் கொண்ட நெருக்கமாக பின்னப்பட்ட சமூகம் நிறுவனத்தின் நடவடிக்கையை அபத்தமானது மற்றும் தேவையற்றது என அழைத்தனர். காரணம் கேட்டபோது, நிறுவனத்தின் ஒரு பிரதிநிதி \"Sì, è perché siamo un pugno di punture\" என்று கூறினார். BATரேசர் இப்போது எவ்விதமான எதிர்வினையையும் ஆற்றவில்லை.\n\nSection::::தொழில்நுட்ப பங்குமுறைகள்.\nஃபெராரிக்கு ஷெல் ஆயிலுடன் நீண்ட காலம் நீடித்து வந்த உறவுமுறை இருந்தது. இது ஒரு தொழில்நுட்பரீதியிலான உறவுமுறையாக ஃபெராரியுடனும் டுசாட்டியுடனும் எரிபொருளையும் எண்ணெயையும் சோதிப்பதற்காகும். அதே போல ஃபார்முலா ஒன், மோடோஜிபி மற்றும் உலக சூப்பர்பைக் பந்தய அணிகளுக்கு எரிபொருளையும் எண்ணெயையும் அளிக்கவுமாகும். ஓர் உதாரணத்திற்கு, ஷெல் V-பவர் எனும் உயர் மதிப்பிலான பெட்ரோல் எரிபொருள் பல வருடங்களில் ஷெல் மற்றும் ஃபெராரிக்கு இடையிலான தொழில்நுட்பத் திறனால் மேம்படுத்தப்பட்டதாகும்.\nஃபெராரி பார்முலா ஒன் இயந்திரங்களை பல இதர அணிகளுக்கு பல வருடங்களுக்கு அளித்து வர உடன்படிக்கைகளை வைத்திருந்தது. தற்போது ஸ்குடெரியா டோரோ ரோஸ்ஸோவை அளித்து வருகிறது.\n\n"}
{"id": "87050", "url": "https://ta.wikipedia.org/wiki?curid=87050", "title": "சீதா", "text": "சீதா\n\nசீதா என்ற சொல் இராமரின் மனைவியான சீதையைக் குறிக்கும். \n\nசீதா என்ற பெயரில் தொடங்கும் கட்டுரைகள்:\n"}
{"id": "87051", "url": "https://ta.wikipedia.org/wiki?curid=87051", "title": "உகாய்க்குடி கிழார்", "text": "உகாய்க்குடி கிழார்\n\nஉகாய்க்குடி கிழார் சங்ககால நல்லிசைப் புலவர்களுள் ஒருவர் ஆவார். உகாய்க்குடி எனும் ஊரினர் என்று இவர் பெயரின் மூலம் ‌அறியமுடிகிறது. இவர் பாடிய பாடல் எட்டுத்தொகை நூல்களுள் ஒன்றான குறுந்தொகையில் 63ஆவதாக உள்ளது.\nSection::::ஊர்ப்பெயர் விளக்கம்.\nஉகாய் என்பது ஒரு செடி. இக்காலத்தில் அதனை அம்மாம் பச்சரிசிச் செடி என்பர். அச் செடி மிகுதியாக இருந்த ஊர் உகாய்க்குடி.\nSection::::குறுந்தொகை 63 - பாடல் தரும் செய்தி.\nஇது பாலைத்திணைப் பாடல். பொருள் தேடிவரச் செல்ல நினைத்த ஒருவன் தன் நெஞ்சுக்குச் சொல்கிறான். அதாவது அவனது மற்றொரு நெஞ்சு அவனது காதலியை நினைக்கிறது.\n\nஒரு நெஞ்சு சொல்கிறது; பொருள் இல்லாதவர்களுக்கு ஈதலும், துய்த்தலும் இல்லை. எனவே பொருள் செய்.\n\nமற்றொரு நெஞ்சு சொல்கிறது; செய்யும் பொருளால் அம்மா அரிவையை வாங்கமுடியுமா?\n\nஎந்த நினைவு என்னை உய்விக்கும்?\n\nஅம்மா அரிவை = அழகிய மாமைநிறம் கொண்ட அரிவை\nமாமைநிறம் = மாந்தளிர் நிறம்.\nSection::::பாடல் மூலம்.\nஈதலும் துய்த்தலும் இல்லோர்க்கு இல் எனச்\nசெந்வினை கைம்மிக எண்ணுதி அவ்வினைக்கு\nஅம்மா அரிவையும் வருமோ\nஎம்மை உய்த்தியோ உரைத்திசின் நெஞ்சே!\n"}
{"id": "87054", "url": "https://ta.wikipedia.org/wiki?curid=87054", "title": "உறையூர் ஏணிச்சேரி முடமோசியார்", "text": "உறையூர் ஏணிச்சேரி முடமோசியார்\n\nஉறையூர் ஏணிச்சேரி முடமோசியார் சங்ககால நல்லிசைப் புலவர்களுள் ஒருவர் ஆவார். இவர் பிராமணர் என்று கருதப்படுகிறது. \nSection::::ஆதரித்த மன்னன்.\nசேரமான் அந்துவஞ்சேரல் இரும்பொறை எனும் சேரமன்னன் இப்புலவரை ஆதரித்ததாகப் புறநானூறு மூலம் தெரிகிறது.\nSection::::பாடிய பாடல்கள்.\nஇவர் பாடிய பாடல்கள் 13 நமக்குக் கிடைத்துள்ளன. அவை யாவுமே புறத்திணையைச் சேர்ந்தவை. இவை எட்டுத்தொகை நூல்களுள் ஒன்றான புறநானூற்றுள் வைக்கப்பட்டுள்ளன. (புறம்: 13, 127-135, 241, 374, 375)\nSection::::இவரால் பாடப்பட்ட மன்னர்கள்.\nகடையெழு வள்ளல்களுள் ஒருவனான ஆய் அண்டிரன் ம்ற்றும் சோழன் முடித்தலைக்கோ பெருநற்கிள்ளி\nSection::::இவரைப் பற்றிப் பாடிய புலவர்.\nஆய் அண்டிரனை இவர் பாடிய விதத்தைப் பாராட்டி மற்றொரு புலவரான பெருஞ்சித்திரனார் “திருந்து மொழி மோசி பாடிய ஆய்” என்று பாடியுள்ளார்.\n\n"}
{"id": "87058", "url": "https://ta.wikipedia.org/wiki?curid=87058", "title": "இறங்குகுடிக் குன்றநாடன்", "text": "இறங்குகுடிக் குன்றநாடன்\n\nஇறங்குகுடிக் குன்றநாடன் சங்ககாலப் புலவர்களில் ஒருவன். இவனது பாடல் சங்கநூல் தொகுப்பில் ஒன்றே ஒன்று மட்டும் உள்ளது. அது அகநானூறு 215 எண் கொண்ட பாடலாக உள்ளது.\n\nSection::::அரசன் புலவன்.\nகுன்றநாடனார் என்று இவரைக் குறிப்பிடாமல் குன்றநாடன் என்று மதிப்பு இடைச்சொல்லேற்றம் இல்லாமல் குறிப்பிடப்படுவதால் இவன் இறங்குகுடிக்குன்றம் என்னும் ஊரின் சிற்றரசன் என்பதை உணரலாம்.\n\nSection::::பாடல் தரும் செய்தி.\nஇது பாலைத் திணைப் பாடல். அவன் பிரிந்துவர விரும்பியதை அவளிடல் தோழி சொல்கிறாள். அவள் பிரிவை விரும்பவில்லை. விரும்பவில்லை என்பதைத் தோழி அவனிடம் சொல்லும் பாடல் இது.\n\nஅவன் பொருள் தேடச் சொல்லும் வழியை அவள் நினைக்கிறாள். வளைந்திருக்கும் பெரிய முகடுகளைக் கொண்ட குன்றத்தின் மேலேறிச் செல்லவேண்டும். அங்குப் பல்வேறு மொழிகளைப் பேசும் மக்கள் இருப்பர். அவனுக்குத் துணை அவன் கையிலிருக்கும் வேலும், அவன் ஆற்றலும் மட்டுந்தான். அங்குப் பதுங்கியிருந்து வேட்டையாடி வாழ்வோர் வேட்டை கிடைக்கவில்லை என்றால் அந்த வழியில் செல்வோரின் பொருளுக்காக அவர்களை அம்பெய்தி வீழ்த்துவர். அவர்களின் உடலை எருவைக்கழுகுகள் காலால் மிதித்துக்கொண்டு கிழித்து உண்ணும். தன் பேடை எருவைக்கும் ஊட்டும். இவர்கள் இறந்ததை எண்ணி வெறுமனே கவலைப்பட்டுக்கொண்டு உயிர்வாழும் வன்நெஞ்சக்காரருக்கே இத்தகு வழியில் சென்றுவா என்று சொல்லமுடியும். - இவ்வாறு அவள் சொன்னதாகத் தோழி சொல்கிறாள். விளைவு அவன் பிரிந்து செல்வதை நிறுத்திவிடுகிறான்.\n"}
{"id": "87060", "url": "https://ta.wikipedia.org/wiki?curid=87060", "title": "உறையூர்ப் பல்காயனார்", "text": "உறையூர்ப் பல்காயனார்\n\nஉறையூர்ப் பல்காயனார் சங்ககால நல்லிசைப் புலவர்களுள் ஒருவர். இவர் பாடிய பாடல் ஒன்று எட்டுத்தொகை நூல்களுள் ஒன்றான குறுந்தொகையில் 374ஆவது பாடலாக உள்ளது.\n\nஇவர் பெயர் பராயனார் என்றும் கூறப்படுகிறது. மேலும் இவர் யாப்பிலக்கணஞ் செய்திருந்தாரென்றும் யாப்பருங்கலக்காரிகை மூலம் அறிய முடிகிறது.\nSection::::இணைப்பு.\nயாப்பருங்கலம், யாப்பருங்கலக் காரிகை ஆகிய நூல்களின் உரையில் மேற்கோள் பாடல்களாகப் பல்காயனார் பாடல்கள் காட்டப்பட்டுள்ளன. அவை யாப்பிலக்கணம் பற்றியவை. நன்னூல் போன்ற நூல்கள் தோன்றிய காலத்துக்குச் சற்றே முன்பு தோன்றியவை. இந்த இலக்கணப் புலவர் பல்காயனார் வேறு, சங்ககாலப் புலவர் உறையூர்ப் பல்காயனார் வேறு என்பதே பொருத்தமானது. \nSection::::உறையூர்ப் பல்காயனார் பாடல் தரும் செய்தி.\nதிருமணத்துக்கு முன் அவனுக்கும் அவளுக்கும் கள்ள உறவு. ஊரெல்லாம் ஒரே பேச்சு. இப்போது அவளது தாய்தந்தையருக்குச் சொல்லியாயிற்று. அவன் அவளது தாய்தந்தையர் முன் வணங்கி நிற்கிறான். ஊர்மக்கள் குழப்பம் மேலும் சிக்கலாகிறது. உயர்ந்த தென்னைமரத்தில் வளைந்து தொங்கும் கீற்றில் தூக்கணங் குருவி கட்டியிருக்கும் கூட்டைப் போல அவர்களுக்கு மனக்குழப்பம். (அவனும் அவளும் அந்தக் கூட்டில் வாழும் குருவிகள் போல வாழ்வர் என்பது இதனால் உணர்த்தப்படும் இறைச்சிப் பொருள்)\n"}
{"id": "87061", "url": "https://ta.wikipedia.org/wiki?curid=87061", "title": "கட்டளைக் கலித்துறை", "text": "கட்டளைக் கலித்துறை\n\nகட்டளைக் கலித்துறை என்பது கலித்துறையின் வகைகளுள் ஒன்று. கட்டளைக் கலி என்பதற்கு எழுத்தெண்ணிப் பாடப்படும் கலி யாப்பு என்று பொருள். துறை என்பது பா இனத்தின் ஒரு வகைக்குரிய பெயர். காரைக்கால் அம்மையார் தான் இவ்வகையை முதலில் பயன்படுத்தினார் என்பர்.\n\nஎழுத்தெண்ணிப் பாடுகிற பொழுது ஒற்றெழுத்துகள் (புள்ளி வைத்த எழுத்துகள்) அனைத்தையும் விட்டுவிட்டு, உயிர் அல்லது உயிர்மெய் எழுத்துகளை மட்டும் எண்ணி எழுதுவது வழக்கம். ஒரு (செய்யுள்) அடி நேரசையில் தொடங்கினால் ஒற்று நீக்கி 16 எழுத்துகள் இருக்குமாறும், நிரையசை கொண்டு தொடங்கினால் ஒற்று நீக்கி 17 எழுத்துகள் இருக்குமாறும் பாடுவர். இதன்படி நான்கடிகள் உடைய ஒரு கலித்துறைச் செய்யுள் நேரசையில் தொடங்கினால் ஒரு செய்யுளில் மொத்தம் 64 எழுத்துகளும், நிரையசையில் தொடங்கினால் அச்செய்யுளில் மொத்தம் 68 எழுத்துகளும் இருக்கும்.\n\nஒவ்வொரு அடியிலும் ஐந்து சீர்கள் இருக்கும். அவை செப்பலோசை கொண்டதாக இருக்கும். செப்பலோசை என்பது வெண்டளை கொண்ட சீர்ப்பிணைப்புகள். ஐந்து சீர்களில் இறுதியில் உள்ள சீர் 'விளங்காய்' வாய்பாடு கொண்டிருக்கும். ஏனைய நான்கில் 'விளங்காய்' வாய்பாட்டுச் சீர் வராது. மா, விளம், காய் வாய்பாட்டில் முடியும் சீர்கள் மட்டுமே வரும். பாடல் பொதுவாக 'ஏ' என்னும் எழுத்தில் முடிவது வழக்கம்.\nSection::::காரைக்கால் அம்மையாரின் கட்டளைக் கலித்துறைப் பாடல்.\nகாரைக்கால் அம்மையார் தம் இரட்டைமணி-மாலையில் 10 பாடல்களும், பொன்வண்ணத்தந்தாதியில் 100 பாடல்களும் கட்டளைக் கலித்துறை யாப்பில் பாடியுள்ளார். பொன்வண்ணத்தந்தாதியின் முதல் பாடல் இது.\n\nSection::::பாரதிதாசன் பாடல்களில் கட்டளைக் கலித்துறை.\nதிருக்குறளின் பெருமையை விளக்கிப் பாரதிதாசன் 5 கட்டளைக் கலித்துறைப் பாடல்களைப் பாடியுள்ளார். அவற்றுள் ஒன்று இது.\n"}
{"id": "87065", "url": "https://ta.wikipedia.org/wiki?curid=87065", "title": "இத்தாலியின் பிரான்சு படையெடுப்பு", "text": "இத்தாலியின் பிரான்சு படையெடுப்பு\n\nஇத்தாலியின் பிரான்சு படையெடுப்பு (\"Italian Invasion of France\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. இது பிரான்சு சண்டையின் ஒரு பகுதியாகும். ஜூன் 10 - 22, 1940ல் நடந்த இப்படையெடுப்பில் இத்தாலியின் படைகள் பிரான்சைத் தாக்கின. இது இத்தாலிக்குத் தோல்வியில் முடிவடைந்தாலும் பிரான்சு சண்டையில் நாசி ஜெர்மனியிடம் தோல்வியடைந்து சரணடைந்த பிரான்சு, இத்தாலியுடன் அமைதி ஒப்பந்தத்தில் கையெழுத்திட்டது.\n\nமே 10ம் தேதி நாசி ஜெர்மனி பிரான்சையும் பெல்ஜியத்தையும் தாக்கியது. ஒரு மாத காலத்துக்குள் ஜெர்மானியப் படைகள் நேச நாட்டுப் படைகளை முறியடித்தன. டன்கிர்க் காலிசெய்தலுடன் பிரான்சு சண்டையின் முதல் கட்டம் முடிவடைந்தது. பிரான்சின் முதன்மைப் படைகள் முறியடிக்கப்பட்டதால் பிரான்சின் தோல்வி உறுதியானது. இக்காலகட்டத்தில் அச்சு நாடுகள் கூட்டணியில் அங்கம் வகித்த இத்தாலி பிரான்சின் தென்கிழக்குப் பகுதியைக் கைப்பற்றும் எண்ணத்துடன் ஜூன் 10ம் தேதி பிரான்சின் மீது போர்ப் பிரகடனம் செய்தது. ஆல்ப்ஸ் மலைத்தொடர் பகுதியில் நிஸ் நகர் மற்றும் சுற்றுப்புறப் பிரதேசங்களைக் கைப்பற்றுவது இத்தாலிய சர்வாதிகாரி பெனிட்டோ முசோலினியின் எண்ணமாக இருந்தது. மேலும் வட ஆப்பிரிக்காவிலுள்ள பிரெஞ்சு காலனிகளையும் முசோலினி தன்வசப்படுத்த எண்ணினார். பிரான்சின் படைகள் பலவீனமான நிலையில் இருந்தாலும், இத்தாலியின் படைகள் அவற்றை விட மோசமான நிலையில் இருந்தன. இத்தாலியால் வெகுதூரம் முன்னேற முடியவில்லை. இதற்குள் பிரான்சு ஜெர்மனியிடம் சரணடைந்தது. இதனால் இத்தாலியுடனும் அமைதி ஒப்பந்தம் செய்து கொண்டது. பிரான்சின் சில பகுதிகள் இத்தாலியின் வசம் வந்தன.\n"}
{"id": "87072", "url": "https://ta.wikipedia.org/wiki?curid=87072", "title": "இறையனார்", "text": "இறையனார்\n\nஇறையனார் சங்ககாலப் புலவர்களில் ஒருவர். இவரது பாடலாகச் சங்கநூல் தொகுப்பில் ஒன்றே ஒன்று உள்ளது. அது குறுந்தொகை பாடல் எண் 2. குறிஞ்சித் திணைப் பாடல் இது. ஒப்புநோக்குவோம் உறையனார்.\n\nSection::::பாடல் - மூலம்.\nகொங்குதேர் வாழ்க்கை அஞ்சிறைத் தும்பி\nகாமம் செப்பாது கண்டது மொழிமோ\nபயிலியது கெழீஇய நட்பின் மயிலியற்\nசெறி எயிற்று அரிவை கூந்தலின்\nநறியவும் உளவோ நீ அறியும் பூவே.\nSection::::பாடல் தரும் பொருள்.\nSection::::நிகழிடம்.\nயார், எங்கு, எப்போது பேசுகிறார் என்பது\nSection::::நிகழிடம் - நூல் பதிப்பில் உள்ளபடி.\nஇயற்கைப்புணர்ச்சி புணர்ந்தவழித் தலைமகளை இயற்கைப் புணர்ச்சிக்கண் இடையீடு பட்டு நின்ற தலைமகன், நாணின் நீங்குதற் பொருட்டு, மெய்தொட்டுப் பயிறல் முதலாயின அவள்மாட்டு நிகழ்த்திப் பாடுமாற்றாற், கூடிய தனது அன்பு தோற்ற நலம் பாராட்டியது.\nSection::::நிகழிடம் - விளக்கம்.\nதலைவன் தலைவி முதல் உடலுறவு தற்செயலாக நிகழ்ந்து முடிந்தது. இது இயற்கைப் புணர்ச்சி. இது மீண்டும் நிகழும் காலம் தடைபட்டது. பின்னும் ஒரு சூழல் வாய்த்தது. அப்போது தலைவி தலைவனின் முகத்தைப் பார்க்கக் கூசி நாணத்தால் விலகி நிற்கிறாள். அவளது நாணத்தைப் போக்க அவளது உடம்பைத் தொட ஒரு பொய்ச்சாக்குச் சொல்வதாக இந்தப் பாடல் அமைந்துள்ளது. இதில் தன் அன்பின் மிகுதியால் தலைவியின் நலத்தைப் பாராட்டிப் பேசுகிறான்.\n\nSection::::செய்தி.\nதலைவி சூடியுள்ள பூவில் மொய்க்கும் தும்பி என்னும் வண்டைப் பார்த்து நீ அறிந்த பூக்களில் என் தலைவியின் கூந்தலைக் காட்டிலும் நல்ல மணமுள்ள பூவை அறிந்ததுண்டா? என்று வினவிக்கொண்டே அவளது உச்சியை முகர்கிறான். (அவள் நாணம் நீங்குகிறது. உறவு மலர்கிறது.)\n\nதேன் தேடும் வாழ்க்கை கொண்ட அழகிய சிறகுகளை உடைய தும்பியே! தேன் உண்ணும் காம ஆசையால் சொல்லாமல் உண்மையாக நீ கண்டதைச் சொல். இவள் என்னிடம் பயின்றதைக் கெழுதகை நட்பாகக் கொண்டவள். அவளும், அவள் கூந்தலும் மயிலின் இயல்பைக் கொண்டவை. அவற்றைக் காட்டிலும் நல்ல மணமுள்ள பூக்கள் இருக்கின்றனவா? - என்கிறான்.\n\nமுறிமேனி முத்தம் முறுவல் வேறிநாற்றம் வேலுண்கண் வேய்தோள் இவட்கு - என்று பாராட்டும் திருக்குறள் போன்றது இது. \nSection::::கதை.\nஇறையனார் என்னும் புலவர் கடவுள்-சிவபெருமானே என்பது நம்பிக்கை, அவர், அரசன் அவையில் பரிசு பெறத் தருமி எனபவனுக்கு இப்பாடலைச் எழுதிக் கொடுத்தார் என்னும் கதையை திருவிளையாடற் புராணம் வடித்துள்ளது. புறப்பாடல் திரட்டு என்னும் நூலும் (15ஆம் நூற்றாண்டு) இந்தக் கதைக்குத் துணையாக அமைந்துள்ளது. 'திருவிளையாடல்' என்னும் திரைப்படத்தில் இந்தக் கதை சுவையேற்றப்பட்டுள்ளது.\n"}
{"id": "87073", "url": "https://ta.wikipedia.org/wiki?curid=87073", "title": "அங்க லிபி", "text": "அங்க லிபி\n\nஅங்க லிபி ஒரு வரலாற்று எழுத்துமுறை ஆகும். அங்க என்பது பிகார், மேற்கு வங்காளம், ஜார்க்கண்ட் ஆகிய இடங்கள் உள்ளடக்கிய அங்க மக்களின் அங்கம் என்னும் இடத்தை குறிக்கும். லிபி என்பது அங்கர்களின் மொழியில் எழுத்துமுறை என்று பொருள் படும். இந்த எழுத்துமுறை பண்டைய இந்தியாவின் எழுதுமுறைகளிலேயே நான்காவது முக்கிய இடம் வகித்தாதாக வரலாறு குறிப்பிடுகிறது. இது கி.பி.600 முதல் பயன்படுத்தப்பட்டது.\n"}
{"id": "87077", "url": "https://ta.wikipedia.org/wiki?curid=87077", "title": "பியத்மோந்தியம்", "text": "பியத்மோந்தியம்\n\nவியமாந்து மொழி (\"Piedmontese language\") என்பது ரோமானிய மொழிக்குடும்பத்தைச் சேர்ந்த ஒரு மொழி ஆகும். இம்மொழி வடமேற்கு இத்தாலியிலுள்ள வியமாந்தில் பேசப்பட்டுவருகிறது. இம்மொழியை ஏறத்தாழ 2 மில்லியன் மக்கள் பேசுகின்றனர். \n\nபிற ரோமானிய மொழிகளுடன் ஒப்பீடு:\n"}
{"id": "87080", "url": "https://ta.wikipedia.org/wiki?curid=87080", "title": "பியத்மாந்து", "text": "பியத்மாந்து\n\nவியமாந்து என்பது ஐரோப்பாவில் உள்ள இத்தாலியின் வடமேற்கு பகுதியில் உள்ள ஒரு பகுதி ஆகும். இதன் தலைநகரம் துரின் ஆகும். இப்பகுதியின் பரப்பளவு 25,399 சதுர கி.மீ. ஆகும். இப்பகுதியில் 4.4 மில்லியன் மக்கள் வசிக்கின்றனர். இங்கு பரவலாக பேசப்படும் மொழி வியமாந்து மொழி ஆகும். இங்கு ஆக்சிதமும் சிலரால் பேசப்படுகிறது.\n"}
{"id": "87082", "url": "https://ta.wikipedia.org/wiki?curid=87082", "title": "துரின்", "text": "துரின்\n\nதுரின் என்பது ஐரோப்பாவிலுள்ள இத்தாலியின் வடமேற்கு பகுதியில் உள்ள வியமாந்தின் தலைநகரம் ஆகும். இதன் பரப்பளவு 130.17 சதுர கி.மீ. ஆகும். இங்கு ஏறத்தாழ 910,188 மக்கள் வசிக்கின்றனர். இது கடல்மட்டத்தில் இருந்து 239 மீ. உயரத்தில் உள்ளது.\n"}
{"id": "87083", "url": "https://ta.wikipedia.org/wiki?curid=87083", "title": "இனிசந்த நாகனார்", "text": "இனிசந்த நாகனார்\n\nஇனிச்சந்த நாகனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று மட்டும் உள்ளது. நற்றிணை நூல் தொகுப்பில் 66 எண்ணுள்ள பாடலாக இது அமைந்துள்ளது. இது பாலைத் திணைப் பாடல். பாடலில் சொல்லப்பட்ட செய்தி மனைமருட்சி.\n\nSection::::புலவர் பெயர்.\nநாகனார் என்னும் பெயர் கொண்ட புலவர்கள் பலர் உள்ளனர். இவரை அவர்களிடமிருந்து வேறுபடுத்திக் காட்டவேண்டி இந்த அடைமொழி சேர்க்கப்பட்டுள்ளது. புறா உகாய் விதையை உடைத்துத் தின்றுவிட்டுக் காரம் தாங்கமாட்டாமல் உயவும் சந்தத்தை இவர் இனிசந்தம் (இனிய சந்தம்) என்று குறிப்பினுவதால் புலவரின் பெயர் தெரியாத நிலையில் நற்றிணையைத் தொகுத்தவர் இவருக்கு 'இனிசந்த' என்னும் அடைமொழியைச் சேர்த்துப் பெயர் சூட்டியுள்ளார்.\n\nSection::::பாடலில் உள்ள செய்தி.\nஉகாய் செடியின் காய் வெடித்து உதிர்ந்த விதை மிளகு போல் காரமுடையது. சிறிய புறா ஒன்று அந்த விதையை உடைத்து உண்டது. அதன் காரம் தாங்க முடியாமல் தன் கழுத்திலுள்ள மயிர்களைச் சிலிர்த்துக்கொண்டு உயவிற்று. இந்த மரம் இயவு என்னும் பாலைநில வழியில் இருந்தது. இந்த இயவில்தான் அவள் அவனோடு சேர்ந்தாள். அப்போது அந்தப் புறாவைப் போலவே கண் சிவந்து கலங்கினாள். இப்போது தன் தலையிலுள்ள கோதை (பூமாலை) கசங்கியதற்காகவும், வளையல் கழலுவதற்காகவும், அல்குலை மூடிய காசுமாலை முறைமாறிக் கிடப்பதற்காகவும் கலங்குகிறாள்.\n\nSection::::பழந்தமிழ்.\nகோழி கூவும். காக்கை கரையும். என்பன போல் புறா உயவும் என்பது பழந்தமிழ்.\nகற்பு என்பது மாட்சிமை உடைய நலமாதலால் அதனை இப்பாடல் 'மாணலம்' என்னும் அரிய சொல் தந்து வழங்குகிறது.\n"}
{"id": "87084", "url": "https://ta.wikipedia.org/wiki?curid=87084", "title": "தமிழ் - தாய்மொழி மாநாடு 2010 - பேர்கன்", "text": "தமிழ் - தாய்மொழி மாநாடு 2010 - பேர்கன்\n\nதமிழ் - தாய்மொழி மாநாடு நோர்வேயிலுள்ள, பேர்கன் நகரத்தில் 2010 ஆம் ஆண்டு, செப்டம்பர் மாதம் 24, 25 ஆம் திகதிகளில் நடத்தப்பட்டது. இது நோர்வேஜிய மொழியில் தமிழ் தாய்மொழி மாநாடு (Tamil Morsål Konferense) என அழைக்கப்பட்டது. இந்த மாநாடு, அரசாங்க அனுசரணையோடு, நோர்வே மற்றும் சுவீடனில் இருக்கும் தமிழ் இருமொழி ஆசிரியர்கள், ஆசிரியர்களின் உதவியாளர்கள், பெற்றோர்கள், ஆர்வமுள்ள மற்றவர்களுக்காக நடத்தப்பட்ட முதலாவது தமிழ்த் தாய்மொழி மாநாடாகும். இந்த மாநாடானது பேர்கன் நகரசபையினரால், அரசாங்கத்தின் கல்விக்கான இயக்குநரகத்துடன் (Education Directorate) இணைந்து நடத்தப்பட்டது. மாநாட்டிற்கு இருமொழிக் கல்வியில் ஆர்வம் கொண்ட நோர்வே, சுவீடனைச் சேர்ந்த தமிழ் ஆசிரியர்கள், பெற்றோர்கள் ஆர்வலர்களுக்குப் பொதுவில் அழைப்பு அனுப்பப்பட்டு, ஆர்வமுள்ளவர்கள் தம்மை பதிவு செய்துகொண்டு வந்து கலந்து கொண்டனர். அத்துடன் மலேசியா, கனடாவைச் சேர்ந்த தமிழ் கல்வியில் நாட்டம் கொண்ட துறைசார் அறிஞர்கள் சிலரும் விசேட அழைப்பின் பெயரில் வந்து கலந்து கொண்டு தமது அறிவை ஏனையோருடன் பகிர்ந்து கொண்டனர்.\n\nSection::::நிகழ்வுகள்.\nஇரு நாட்கள் நிகழ்ந்த இந்த மாநாடு பேர்கன் நகரத்திலுள்ள இசுகாண்டிக் விடுதியில் (Scandic Hotel) நடைபெற்றது. மாநாட்டில் 70 பேரளவில் வந்து கலந்து கொண்டனர். பேர்கன் நகரின் நகரசபையின் கல்வி நிருவாகி ஆரம்பவுரை நிகழ்த்துவதாக இருந்தாராயினும் அவர் சுகவீனம் காரணமாக மாநாட்டில் கலந்து கொள்ள முடியாமையால், அவரின் சார்பில் கல்வித் திணைக்களத்தில் பல்பண்பாட்டுக் கல்விக்கு பொறுப்பான அதிகாரி ஆரம்பவுரையை நிகழ்த்தினார். அவர் மேலும் நோர்வே, சுவீடனில் வாழும் வெளிநாட்டினரின் தாய்மொழியை அவர்களுக்கு கற்பிப்பதில் உள்ள அவசியம், சிரமங்கள் அதற்கான திட்டங்கள் பற்றியெல்லாம் எடுத்துரைத்தார். முனைவர் தயாளன் வேலாயுதபிள்ளை நோர்வேயிலுள்ள தமிழர்கள் பற்றியும், நோர்வேயில் ஆரம்பக் கல்வி, உயர்கல்வி போன்றவற்றில் அவர்களது நிலமை எவ்வாறுள்ளது என்பதைப் பற்றி ஒப்பீட்டளவிலும், அவர்களுக்கு இருக்கக்கூடிய பிரச்சனைகள் பற்றியும் எடுத்துரைத்தார்.\n\nஇவ்வகையாக நோர்வேயில் வேற்று மொழியாகிய தமிழை கற்பிப்பதற்குப் பயன்படக் கூடிய வளங்களில் ஒன்றாக 'தாய்மொழித் திட்டம்' பற்றியும், அந்த வளத்தை எப்படியெல்லாம் பயன்படுத்த முடியும் என்பதுபற்றியும் முனைவர் தயாளன் வேலாயுதபிள்ளை காட்சிப்படுத்தினார். இப்படியான வளங்களில் ஒன்றாக தமிழ் விக்கிப்பீடியாவை எவ்வாறு பயன்படுத்தலாம் என்பதுபற்றியும், தமிழ் விக்கிப்பீடியாவை மேலும் முன்னேற்ற அதற்கு தமிழர்கள் பங்களிப்பு செய்ய வேண்டியதன் அவசியம்பற்றியும் அங்கே எடுத்துக் கூறப்பட்டது. தொடர்ந்து பேர்கன் பல்கலைக் கழகத்தில் தனது முனைவர் பட்டப்படிப்பில் இருந்த விஜயசங்கர் அசோகன் 'தமிழ் மொழியின் வரலாறு' பற்றிய ஒரு உரையை நிகழ்த்தினார். \n\nமலேசியாவிலிருந்து விசேட அழைப்பின் பேரில் வந்து கலந்துகொண்ட முனைவர் மலர் அவர்கள், தாய்மொழியை, பிற நாடொன்றில் வைத்து கற்பிக்கும் ஆசிரியர்கள் சந்திக்கக் கூடிய பிரச்சனைகள், அவர்கள் தம்மை தகுதி வாய்ந்தவர்களாக ஆக்கிக் கொள்ள மேற்கொள்ள வேண்டிய வழிமுறைகள் போன்றவற்றை விளக்கினார். மாநாட்டின் இரண்டாம் நாளன்று கனடாவிலிருந்து வந்து கலந்து கொண்ட ஆய்வாளர் பொன் விவேகானந்தன், தாய்மொழியைக் கற்பிப்பதில் சந்திக்கக் கூடிய சவால்கள், மற்றும் கற்பித்தலுக்கான முன்மாதிரிகள் போன்றவைபற்றி விளக்கினார். முனைவர் மலர் அவர்களினது உதவியுடன் ஆசிரியர்களுக்கான பயிற்சிப்பட்டறை, குழு கலந்துரையாடல்கள், குழுவாக தொழிற்படும் பயிற்சிகள் என்பன வழங்கப்பட்டன.\n\nஇப்படியான மாநாடு ஒவ்வொரு வருடமும் நிகழ்த்தப்பட முடிவு செய்திருப்பதாகவும் அறிவிக்கப்பட்டது.\n"}
{"id": "87090", "url": "https://ta.wikipedia.org/wiki?curid=87090", "title": "யோசுவா (நூல்)", "text": "யோசுவா (நூல்)\n\nயோசுவா (Joshua) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) ஆறாவது நூலாக இடம்பெறுவதாகும். \n\nSection::::நூலின் பெயர்.\nஇந்நூல் எழுதப்பட்ட மூல மொழியாகிய எபிரேயத்தில் \"Sefer Y'hoshua\" அதாவது \"யோசுவாவின் நூல்\" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. \"முன்னைய இறைவாக்கினர் நூல்கள்\" என்னும் பிரிவில் முதலாவதாக இதை யூத மக்கள் கணிப்பர். \n\nSection::::நூலில் காணப்படும் கருத்துகள்.\nஇறைவனால் தேர்ந்துகொள்ளப்பட்டு, மோசேக்குப் பின் இசுரயேல் மக்களின் தலைவராகச் செயல்பட்டவர் யோசுவா. இவர் கானான் நாட்டின் பல்வேறு பகுதிகளைக் கைப்பற்றி, இசுரயேலின் குலங்களுக்குப் பிரித்துக் கொடுத்ததை விரித்துக் கூறுகிறது 'யோசுவா' என்னும் இந்நூல்.\n\nஇந்நூலில் காணக்கிடக்கும் நிகழ்ச்சிகளுள், யோர்தான் ஆற்றைக் கடத்தல், எரிகோவின் வீழ்ச்சி, வாக்களிக்கப்பட்ட நாட்டில் குடியேறுதல், உடன்படிக்கையைப் புதுப்பித்தல் ஆகியவை குறிப்பிடத்தக்கவை.\n\nமுன்பு மோசேயின் மூலம் இசுரயேலரை வழிநடத்திய அதே ஆண்டவர், தொடர்ந்து யோசுவாவின் வாயிலாகவும் தம் மக்களுக்குத் தாமே முன்னின்று போரிட்டு, அவர்களுக்கு வெற்றியை அருளினார் என்பது இந்நூலின் மையக் கருத்தாகும்.\n\nSection::::மேலும் காண்க.\nவிக்கிமூலத்தில் யோசுவா நூல்\n"}
{"id": "87091", "url": "https://ta.wikipedia.org/wiki?curid=87091", "title": "நீதித் தலைவர்கள் (நூல்)", "text": "நீதித் தலைவர்கள் (நூல்)\n\nநீதித் தலைவர்கள் (நீதிபதிகள்/நியாயாதிபதிகள் ஆகமம்) (\"Book of Judges\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறும் ஒரு நூல் ஆகும்.\n\nSection::::நூல் பெயர்.\nஇந்நூல் எழுதப்பட்ட மூல மொழியாகிய எபிரேயத்தில் \"Sefer Shoftim\" (= \"ஆட்சித் தலைவர்களின் நூல்\") என்பது இதன் பெயராகும்\n\nSection::::நூலின் உள்ளடக்கம்.\nநீதித் தலைவர்கள் என்னும் இந்நூல் இசுரயேலர் கானான் நாட்டைக் கைப்பற்றியதற்கும் அவர்களிடையே முடியாட்சி தொடங்கியதற்கும் இடைப்பட்ட காலத்தைப் பற்றியதாகும். இக்காலக் கட்டத்தில் இறைவன் இசுரயேல் மக்களுக்குத் தாம் தெரிந்துகொண்டோர் மூலமாக விடுதலை அளித்து அவர்களைப் பாதுகாத்து வந்தார். இவர்களுள் பெரும்பாலோர் வலிமைமிகு வீரர்களாகவும் படைத் தலைவர்களாகவும் ஆளுநர்களாகவும் இருந்தனர்.\n\nஇசுரயேலரின் வாழ்வும் வெற்றியும் கடவுளிடம் அவர்கள் கொண்டிருந்த நம்பிக்கையைப் பொறுத்தே அமைந்திருந்தது என்பதையும் அவர்களது நம்பிக்கையின்மை அவர்களுக்கு அழிவையே கொணர்ந்தது என்பதையும் இந்நூல் வலியுறுத்திக் கூறுகின்றது. அவர்கள் இறைவனைக் கைவிட்டு அவதியுற்ற காலத்திலும் மனம்மாறி அவரிடம் திரும்பிவந்தால், அவர் தம் மக்களைத் தவறாது பாதுகாத்து அவர்களுக்கு விடுதலை அளிப்பார் என்பதையும் இந்நூல் சுட்டிக் காட்டுகிறது.\n\nSection::::தலைசிறந்த நீதித் தலைவர்கள்.\nஇசுரயேல் மக்களை ஆண்டு, வழிநடத்திய நீதித் தலைவர்களுள் ஆறு பேர் தலைசிறந்தோராகக் கருதப்படுகின்றனர். அவர்களின் பெயர்கள்:\n\nSection::::மேலும் காண்க.\nவிக்கிமூலத்தில் நீதித் தலைவர்கள் நூல்"}
{"id": "87093", "url": "https://ta.wikipedia.org/wiki?curid=87093", "title": "ஈழத்து இரத்தினம்", "text": "ஈழத்து இரத்தினம்\n\nஈழத்து இரத்தினம் ஈழத்து மெல்லிசை, மற்றும் திரைப்படப் பாடலாசிரியர் ஆவார்.\n\nஇலங்கை வானொலியில் மெல்லிசைப் பாடல்கள் என்ற நிகழ்ச்சி ஆரம்பிக்கப்பட்ட 1970-71 காலப்பகுதியில் ஈழத்து இரத்தினம் எழுதிய அனேக பாடல்களே பாடப்பட்டன. இலங்கையில் உருவான அனேகமான தமிழ்த் திரைப்படங்களுக்கு பாடல்கள் எழுதிய ஈழத்து இரத்தினம் தென்னிந்தியாவின் தமிழ்த் திரைப்படத்திற்கும் பாடல் எழுதியிருக்கிறார். ஜெமினி கணேசன்,சரோஜாதேவி நடித்த எல்லாரும் இந்நாட்டு மன்னர் திரைப்படத்தில் டி. எம். சௌந்தரராஜன், ஏ. எல். ராகவன், எல். ஆர். ஈஸ்வரி குழுவினர் பாடிய தலைப்பு பாடலான \"எல்லாரும் இந்நாட்டு மன்னரடா\" பாடலை இவர்தான் எழுதினார். திரைப்படத்தின் பாடலாசிரியர் பெயர்ப் பட்டியலில் இவரது பெயர் எஸ். இரத்தினம் எனக் குறிப்பிடப்பட்டுள்ளது.\n\n\nSection::::திரைக்கதை.\nகுத்துவிளக்கு திரைப்படத்தின் திரைக்கதை வசனத்தை எழுதியதோடு சகல பாடல்களையும் ஈழத்து இரத்தினம் எழுதியிருந்தார்.\n\n"}
{"id": "87097", "url": "https://ta.wikipedia.org/wiki?curid=87097", "title": "ரூத்து (நூல்)", "text": "ரூத்து (நூல்)\n\nரூத்து (Ruth) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறும் நூல்களில் ஒன்றாகும். \n\nSection::::நூலின் பெயர்.\nஇந்நூல் எழுதப்பட்ட மூல மொழியாகிய எபிரேயத்தில் \"Meghilath Ruth\" அதாவது \"ரூத்து பற்றிய சுருளேடு\" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. இந்நூலின் நடை ஒரு புனைவுரை போல் அமைந்துள்ளது. விவிலியத்தில் பெண்கள் பெயரால் வழங்கப்படும் மூன்று நூல்களுள் இது முதலாவதாகும். மற்றவை \"எஸ்தர்\", \"யூதித்து\" ஆகிய இரு நூல்கள் ஆகும்.\n\nSection::::நூலின் கதைச் சுருக்கம்.\nஇரண்டு பெண்கள்; இருவரும் கைம்பெண்கள். ஒருவர் வயதான நகோமி; மற்றவர் இளம் பருவத்தினரான ரூத்து. இருள், சாவு, அழிவு அனைத்தும் சேர்ந்து இவர்களது வாழ்க்கையில் புகுந்து கடவுளின் திட்டத்தையே சீர்குலைக்க முயல்கின்றன. ஆனால் இறைவன் இத்தீமைகளையெல்லாம் முறியடித்துத் தம் திட்டத்தை நிறைவேற்றுவதை \"ரூத்து\" என்னும் இத்திருநூல் அழகுற எடுத்துக் காட்டுகிறது.\n\nமனித வரலாற்றில், துயரக் கட்டங்களையெல்லாம் கடவுள் வெற்றி மகுடமாக மாற்றித் தருகின்றார் என்பதே விவிலிய நூலின் அடிப்படைக் கருத்து. அத்தகைய மாபெரும் செயல்களில் பெண்களுக்கும் அரியதொரு பங்கை அளிக்கிறார் என்பது இந்நூலால் விளங்குகிறது.\n\nஇவ்வரலாறு நிகழுமிடம் பெத்லகேம் என்னும் தாவீதின் நகர். காலம் வாற்கோதுமை அறுவடைக் காலம். நகோமியின் அருமை மருமகளான ரூத்தின் வழியாக இறையருள் செயலாற்றுகிறது; இவ்விரு கைம்பெண்களின் வாழ்க்கை மீண்டும் மலர்கிறது. இயேசு கிறிஸ்துவின் மூதாதையர் அட்டவணையில் ரூத்தின் பெயரும் இடம் பெறுகிறது. இவற்றை இந்நூலில் காணலாம்.\n\nSection::::கதையின் கட்டமைப்பு.\nரூத்து நூலை அழகியதொரு கதையாகக் கொண்டு பார்த்தால் அதில் கீழ்வரும் கட்டமைப்பு துலங்குவதைக் காணலாம்:\n\nபருவம் 1: முன்னுரையும் கதை முடிச்சும்: சாவு - வெறுமை (1:1-22)\n\nபருவம் 2: ரூத்து தம் மாமியார் நகோமியின் உறவினரான போவாசு என்பவரை வயல் அறுவடையின்போது சந்திக்கிறார் (2:1-23)\n\nபருவம் 3: வாற்கோதுமையைத் தூற்றும் களத்தில் இருந்த போவாசிடம் நகோமி ரூத்தை அனுப்புகிறார் (3:1-18)\n\nபருவம் 4: கதை முடிச்சு அவிழ்தலும் நிறைவுரையும் (4:1-22)\n\nSection::::மேலும் காண்க.\nவிக்கிமூலத்தில் ரூத்து நூல்"}
{"id": "87098", "url": "https://ta.wikipedia.org/wiki?curid=87098", "title": "சாரீரப்பதன்", "text": "சாரீரப்பதன்\n\nசாரீரப்பதன்( Relative Humidity) எனப்படுவது வளிமண்டலத்தில் காணப்படும் நீராவியின் அளவிற்கும் நிரம்பிய நிலை நீராவியளவிற்கும் இடையயிலான விகிதமாகும்.\n\nSection::::வரைவிலக்கணம்.\nநீர்- வளி கொண்டகலவை ஒன்றின் சாரீரப்பதன்formula_1 எனப்படுவது, குறித்த வெப்பநிலையில் அக்கலவையிலுள்ள நீராவியின் பகுதி அமுக்கத்திற்கும்formula_2 நீராவியின் நிரம்பல் ஆவியமுக்கத்திற்கும்formula_3\n\nSection::::கணிப்பீடு.\nவளி நீர்க் கலவையொன்றின் ஈரக்குமிழ் வெப்பநிலை மற்றும் உலர் குமிழ் வெப்பநிலை என்பன தெரியுமாயின் சைக்குறேமற்றிக்(psychrometric) அட்டவணை மூலம் சாரீரப்பதனை நேரடியாகக் காணலாம்.\n\n\nSection::::சாரீரப்பதனின் முக்கியத்துவம்.\nSection::::சுவாத்தியமான சூழல்.\nமனித உடல் தோலில் வியர்வை ஆவியாவதன் மூலம் குளிரூட்டப்படும் செயல்முறை கொண்டது. இதனால் ஈரமான வளிக்கு உணர்திறன் கொண்டது. ஈரமான் சூழலிலும் பார்க்க உலர் சூழலில் அதிக ஆவியாதல் முறையைக் காட்டும்.இதனால் சாரீரப்பதன் உயர்வாயுள்ள போது அதிக உஸ்னம் உணரப்படும்..\n\nஎ.கா:\nவளிமண்டல வெப்பநிலை 24 °C (75 °F) இருக்கும் போது சாரீரப்பதன் பூச்சியமாக இருக்குமாயின் இவ் வெப்பநிலை 21 °C (69 °F) ஆக உணரப்படும்.. இதே வெப்பநிலை சாரீரப்பதன் 100% ஆக இருக்கும் போது 27 °C (80 °F)ஆக உணரப்படும்.\n\n"}
{"id": "87103", "url": "https://ta.wikipedia.org/wiki?curid=87103", "title": "அச்சுவேலி", "text": "அச்சுவேலி\n\nஅச்சுவேலி (\"Atchuvely\") என்பது இலங்கையின் வட மாகாணத்தில் யாழ்ப்பாண மாவட்டத்தில் வலிகாமம் கிழக்கு பகுதியில் உள்ள கிராமமாகும். இதன் உப பிரிவுகளாக இடைக்காடு, வளலாய், தம்பலை, பத்தமேனி, கதிரிப்பாய் போன்ற கிராம அலுவலர் பிரிவுகள் உள்ளன. இக்கிராமத்தின் வடக்கே தொண்டைமானாறும், தெற்கே ஆவரங்காலும், மேற்கே ஓட்டகப்புலம், வசாவிளானும், கிழக்கே வல்லை கடலின் தொடர்ச்சியுடன் கூடிய பரந்த வயல் வெளியும் பற்றைக் காடுகளும் காணப்படுகின்றன.\n\nஇங்கு வசிப்பவர்கள் பெருமளவு விவசாயப் பின்னணியை கொண்டவர்களாகவே காணப்படுகின்றனர். இந்து, கிறித்தவ மதங்களை பின்பற்றி வருகின்றனர். பல இந்து ஆலயங்கள் காணப்படுவதுடன் இரண்டு கிறித்தவ தேவாலயங்களையும் தன்னகத்தே கொண்டுள்ளது.\n\nSection::::பெயர்க் காரணம்.\nஅச்சுவேலி ஒரு காரணப் பெயராக உருவானது. யாழ்நகரில் இருந்து பருத்தித்துறைக்குச் செல்லும் பெருந்தெரு, அச்சுவேலியை மையமாகக் கொண்டே செல்கின்றது. இதனால், யாழ்ப்பாணத்தையும் பருத்தித்துறையையும் இணைக்கும் வண்டிச்சக்கர அச்சுப்போல் இக்கிராமம் இருந்து “அச்சுவேலி” என நாமகரணம் பெற்றதென்பது ஒரு வரலாறு.\n\n\nSection::::பாடசாலைகள்.\nஅச்சுவேலியில் மூன்று பாடசாலைகள் உள்ளன.\n\n"}
{"id": "87105", "url": "https://ta.wikipedia.org/wiki?curid=87105", "title": "இடைக்காடு (யாழ்ப்பாணம்)", "text": "இடைக்காடு (யாழ்ப்பாணம்)\n\nஇடைக்காடு இலங்கையின் வட மாகாணத்திலுள்ள யாழ்ப்பாண மாவட்டத்தில் வடக்கு திசையில் வடமாராச்சிப் பகுதியின் ஒரு கிராமம் ஆகும். இது அச்சுவேலி பிரதேசப்பை பிரிவில் உள்ளது. இடைக்காட்டின் வடக்கு எல்லை பக்குநீரினை கடலைக் கொண்டுள்ளது. கிழக்கு எல்லையில் தம்பலை, வல்வை தொன்டைகமானாறு ஆகியவையும், மேற்கு எல்லையில் பலாலி, தெற்கு எல்லையில் அச்சுவேலி, பத்தமேனி, கதிரிப்பாய் ஆகிய கிராமங்களும் உள்ளன.\n\nஇடைக்காட்டு பிரதேசத்தில் பிரபலமான பல கோயில்கள் உள்ளன.\n\nSection::::இடைக்காடு இடிகுண்டு.\nபல ஆண்டுகள் பழமையான இடிகுண்டுக் கிணறு இடைக்காட்டுப் பிரதேசத்தில் உள்ளது. முன்னர் இடி ஒன்று விழுந்ததாகவும் இதனால் வற்றாத இக்கிணறு உருவானதாகவும் அறியக்கிடக்கிறது. கிட்டத்தட்ட ஒன்றரை அடி விட்டமும் மூன்று அடி நீளமும் உடையதாக உள்ளது. மேலும் சிறப்பாக ஒன்றரை அடி ஆழத்திலேயே நீர் கிடைக்கிறது. சவர் நிலப்பரப்பில் இருந்தாலும் இக்குண்டில் நல்ல நீர் கிடைக்கிறது. ஒரு ஆளை மூடக்கூடியளவு நீர் மட்டமும் உள்ளது. போதுவாக மேய்ச்சலுக்கு செல்லும் கால்நடைகளுக்கு நீர் தாகத்தை தீர்ப்பதற்கு பாவிக்கிறார்கள். பாறைத் தொடராகவுள்ள இப்பிரதேசத்தில் பாறையில் உள்ள பள்ளம் நீர் தாங்கு தொட்டியாக பாவிக்கப்படுகிறது. மேலும் இந்த கிணறு மனித பாதம் போல அமைந்துள்ளதாகும். அதுவும் இடது பாதம் போல அமைந்துள்ளது. இக்கிணற்றிற்கு சற்று தூரத்தில் வலது கால் போல அமைந்துள்ள கிணறும் உள்ளது. இது தூர்வடைந்துள்ளது. இதே போன்ற வற்றாக் கிணறுகள் நவாலி இடிகுண்டு நிலாவரை வற்றாக்கிணறு போன்றவையாகும்.\n"}
{"id": "87114", "url": "https://ta.wikipedia.org/wiki?curid=87114", "title": "உகாய்", "text": "உகாய்\n\nஉகாய் (Salvadora persica), (Galenia asiatica, Salvadora indica, அராக், மிஸ்வாக்) என்பது பெரும்பாலும் பற்சுகாதாரத்துக்காகப் பரிந்துரைக்கப்படும் ஒரு செடி.\n\nSection::::தோற்றம்.\nஉகாய் மரத்தின் காய் நெல்லைப் போல் நெல்லின் அளவினதாய் இருக்கும். அதன் நெற்று ஈரம் பட்டவுடன் வெடித்துச் சிதறும். இது மழையின் ஈர மண்ணில் காலூன்ற ஏற்றதாய் அமையும். இதனை இக்காலத்தில் \"அம்மாம் பச்சரிசிச் செடி\" என்பர்.\n\nSection::::மருத்துவம்.\n\"உகாய்\" மரம் சிறுநீரகக் கல்லுக்கு எதிரான தன்மையைக் கொண்டது.\nமுகம்மது நபியவர்கள் இதன் குச்சிகளையே பற்றூரிகையாகப் பயன்படுத்தியுள்ளார்கள். முஸ்லிம்களிற் பெரும்பாலானோர் இதனை இன்றளவிலும் பின்பற்றுகின்றனர். பல நூற்றாண்டுகளாகப் பற்தூரிகையாகப் பயன்படுத்தப்படும் இதனை உலக சுகாதார நிறுவனம் வாய்ச் சுகத்துக்கான சிறந்த பொருளாகப் பயன்படுத்துமாறு பரிந்துரைக்கிறது. இதில் ஏராளமான மருந்துப் பொருட்கள் காணப்படுவதாக ஆராய்ச்சி முடிவுகள் கூறுகின்றன.\n\nSection::::சங்க காலம்.\nஇதன் காயிலிருந்து வெடித்து உதிரும் விதை மிளகைப்போல் காரம் உடையது. பறவைகள் உகாய் விதைகளை மேயும். உகாய் விதை பற்றிய சுவையான செய்தி ஒன்று நற்றிணை 66 எண்ணுள்ள பாடலில் வருகிறது. இதனைப் பாடிய புலவர் இனிசந்த நாகனார். உகாய் விதையை மேய்ந்த புறா ஒன்று அந்த விதையின் காரத்தால் துடித்ததாம். மரக்கிளையில் ஏறிக்கொண்டு உயவிற்றாம் (கத்திற்றாம்). அப்போது அதன் கழுத்து மயிர் சிலிர்த்துகொண்டதாம். கண் சிவந்துபோயிற்றாம். மறைவிடத்தில் ஒருவனோடு சேர்க்கை கொண்ட ஒருத்தி இப்படி உகாய் விதை உண்ட புறாவைப் போலத் துடித்தாளாம்.\n\nபண்டைய தமிழர் இயற்கையை எவ்வாறெல்லாம் சுவைத்து அதனோடு ஒன்றியிருந்தனர் என்பதற்கு இது ஒரு சான்று.\n\nசங்ககாலத்து ஊர்களில் ஒன்று உகாய்க்குடி. அவ்வூரில் வாழ்ந்த புலவர் உகாய்க்குடி கிழார். இவரது பாடல் குறுந்தொகைத் தொகுப்பில் பாடல் எண் 63 ஆக அமைந்துள்ளது.\n"}
{"id": "87120", "url": "https://ta.wikipedia.org/wiki?curid=87120", "title": "சார் படையெடுப்பு", "text": "சார் படையெடுப்பு\n\nசார் படையெடுப்பு அல்லது சார் தாக்குதல் (\"Saar Offensive\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. செப்டம்பர் 7-16, 1939ல் பிரான்சு நாசி ஜெர்மனியின் மேற்கெல்லையில் இத்தாக்குதலை நிகழ்த்தியது. ஆனால் நேச நாட்டுத் தலைவர்களிடம் மன உறுதி இல்லாத காரணத்தால் இது திட்டமிட்டபடி நடைபெறாமல் பாதியிலேயே நிறுத்திக்கொள்ளப்பட்டது.\n\nஇரண்டாம் உலகப் போர் மூளும் முன் நேச நாடுகளுக்கும் போலந்துக்கும் ராணுவ உதவி உடன்படிக்கை ஏற்பட்டிருந்தது. ஜெர்மனி போலந்தைத் தாக்கினால், அதன் மேற்குப்போர்முனையில் பிரான்சு தாக்குதல் நடத்தி ஜெர்மனியை இருமுனைப் போரில் ஈடுபடும்படி செய்ய வேண்டுமென இவ்வுடன்படிக்கையில் குறிப்பிடப்பட்டிருந்தது. மேற்குப் போர்முனையில் பிரான்சு தாக்கினால் ஜெர்மனி போலந்திலிருந்து தன் படைகளின் ஒரு பகுதியை திருப்பி அழைக்க வேண்டியிருக்கும், அது போலந்துக்கு சாதகமாக அமையும் என்று எதிர்பார்க்கப்பட்டது. செப்டம்பர் 1, 1939ல் ஜெர்மனி போலந்தைத் தாக்கியது. செப்டம்பர் 3ம் தேதி பிரான்சு ஜெர்மனி மீது போர் பிரகடனம் செய்தது. செப்டம்பர் 7ம் தேதி ஜெர்மனியின் ரைன் பள்ளத்தாக்கில் பிரெஞ்சுப் படைகள் நுழைந்தன. ஜெர்மனி-பிரான்சு எல்லையில் குறைவான ஜெர்மானிய படைகளே நிறுத்தப்பட்டிருந்ததால் நிலை பிரான்சுக்கு சாதகமாகவே இருந்தது. ஜெர்மனியின் சார்லாந்துப் பகுதியுள் எட்டு கி. மீ தூரம் வரை பிரெஞ்சுப் படைகள் முன்னேறின. இருபது கிராமங்களையும் மூன்று சதுர கி.மீ பரப்பரவுள்ள வார்ண்ட் காட்டுப்பகுதியையும் அவை கைப்பற்றின. ஆனால் இத்தாக்குதல் அரைமனதாகவே நடைபெற்றது. போலந்துக்கு உறுதியளித்தபடி 40 டிவிசன்களுடன் நடக்க வேண்டிய இந்த படையெடுப்பில் 11 டிவிசன்கள் மட்டுமே கலந்து கொண்டன. 12ம் தேதி நேசநாட்டுப் படைகளின் முதன்மை போர் குழுமம் கூடி படையெடுப்பை நிறுத்திக் கொள்ள வேண்டுமென முடிவு செய்தது. செப்டம்பர் 16ம் நாள் அனைத்து பிரெஞ்சுப் படைகளும் பின்வாங்கி மஷினோ கோட்டிற்கு (பிரெஞ்சு எல்லை அரண்) திரும்பி வந்துவிட்டன. நேச நாடுகளின் இந்த துரோகத்தால் ஜெர்மனி போலந்தை எளிதில் கைப்பற்றியது.\n"}
{"id": "87124", "url": "https://ta.wikipedia.org/wiki?curid=87124", "title": "உருத்திரனார்", "text": "உருத்திரனார்\n\nஉருத்திரனார் சங்ககாலப் புலவர்களில் ஒருவர். இவரது பாடல் என்ற முறையில் சங்கநூல் தொகுப்பில் ஒரே ஒரு பாடல் உள்ளது. அது குறுந்தொகை பாடல் எண் 274. பாலைத்திணை சார்ந்தது.\nSection::::புலவர் பெயர்.\nஇப் புலவரின் இயற்பெயர் தெரியவில்லை. பாலை நிலத்தில் கொளுத்தும் வெயிலை, வெயிலின் உருத்திரத்தை இவர் புதுமையான சொற்களால் வடித்துள்ளார். 'வன்கண் ஆடவர் நீர் நசை வேட்கையின் நா மென்று தணியும்' என்பது அந்த அரிய வடிவம். நன் நாக்கைத் தானே மென்று தன் தாகத்தைத் தணித்துக்கொள்வார்களாம். இதனால் குறுந்தொகையைத் தொகுத்த ஆசிரியர் இவருக்கு உருத்திரனார் என்னும் பெயரைச் சூட்டியுள்ளர்.\nSection::::பாடல் தரும் செய்தி.\nஉகா மரத்தின் அடிப்பகுதி புறவு நிலம் போல இருக்கும். அதன் காய்கள் சூலுற்ற இறால் மீன்களைப் போல இருக்கும். பாலை நில ஆடவர் அந்தக் காய்களை அம்பெய்து வீழ்த்துவர். மேலும் மலை உச்சியில் ஏறி வழியில் யாராவது வருகிறார்களா என்றும் பார்ப்பர். பாலையின் கொடுமையால் அவர்களது நா வறண்டிருக்கும். நாவை நனைக்கத் தம் நாவைத் தாமே மென்றுகொள்வர். இத்தகைய கொடுமையான தன்மை கொண்டது பாலைநிலம்.\n\nபொருள் தேடச் செல்லும் தலைவன் நினைக்கிறான். 'இத்தகைய கொடிய கானமும் இனிதுதான். எப்போது? என் இனியவளைத் தழுவிக்கொண்டு (அழைத்துக்கொண்டு) சென்றால்' - என்று நினைக்கிறான்.\n"}
{"id": "87126", "url": "https://ta.wikipedia.org/wiki?curid=87126", "title": "டாலர் ஏலம்", "text": "டாலர் ஏலம்\n\nமார்ட்டின் சூபிக்கு என்ற பொருளியலாளர் வடிவமைத்த மாறுபட்ட ஏலமுறைக்கு டாலர் ஏலம் (\"Dollar auction\") என்று பெயர். இவ்விளையாட்டில் பங்கேற்பவர்கள் மாறி மாறி ஏலத்தொகையை உயர்த்தி ஒரு டாலர் தொகையைப் பெற முயலும் வண்ணம் உள்ளது. தோற்பவர்களின் இழப்பும் வெல்பவரின் பெறுதியும் ஈடாக இல்லாத இவ்விளையாட்டில் (\"non-zero sum game\") எந்த ஒரு கட்டத்திலும் அதுவரை நிகழ்ந்துள்ளவை பற்றி கலந்து கொள்பவர்கள் முழுமையாக அறிந்திருப்பார்கள். அவ்வாறு இருந்தும் வழக்கமான பகுத்தறிவுத் தேர்வுக் கோட்பாட்டைப் பயன்படுத்தி ஒவ்வொரு முறையும் \"சரியான\" தெரிவைச் செய்தும் இறுதியில் பணத்தை இழக்கும் வகையில் இவ்விளையாட்டை சூபிக்கு அமைத்துள்ளார். இதன்வழியாக அவர், ஒரு தொடர் விளையாட்டில் ஒவ்வொரு கட்டத்திலும் பகுத்தறிவுத் தேர்வின்படி விளையாடினாலும் தோற்கும் முரண்பாட்டைக் காட்டியுள்ளார்.\n\nSection::::விளையாட்டு.\nஏலம் விடுபவர் ஒரு டாலர் பணத்தை ஏலம் விடுவதாக அறிவிப்பார். இவ் ஏலத்தில் இறுதியில் மற்றவர்கள் கேட்டதைக் காட்டிலும் கூடிய தொகையைக் கேட்ட நபருக்கு ஒரு டாலர் கிடைக்கும். ஆனால் வழக்கமான ஏலத்தைப் போலன்றி, ஏலத்தை வென்ற நபருக்கு அடுத்தபடியாக உயர்ந்த தொகையைக் கேட்டவரும் தான் கேட்ட தொகையைச் செலுத்த வேண்டும்.\n\nவிளையாட்டு தொடங்கியதும் யாரேனும் ஒருவர் 99 சென்டை ($0.99) வெல்லும் நோக்கில் 1 சென்டுக்கு ஏலத்தில் பங்கேற்பார். அந்த நிலையில் அது பகுத்தறிவின்படி \"சரியான\" செயலே. இப்போது மற்றொருவர் 98 சென்டு பெற்றாலும் நல்லது என்ற நோக்கில் 2 சென்டு என்று ஏலத்தொகையை உயர்த்துவார். இப்படியாகப் பலரும் போட்டி போட்டுக் கொண்டு உயர்த்தி இறுதியில் ஒருவர் 1 சென்டு வென்றாலும் போதும் என்று 99 சென்டுகளுக்குக் ஏலம் கேட்பார். இப்போது 98 சென்டு சொன்னவருக்குச் சிக்கல். அவர் தோற்று விட்டால் 98 சென்டைக் கொடுத்து விட்டுப் பதிலுக்கு எதையும் வெல்லாமல் இழக்க நேரிடும். அதனால் ஒரு டாலருக்கு ஏலம் கேட்டால் இழப்பும் இல்லை பெறுதியும் இல்லை என்ற நோக்கில் அவர் உயர்த்துவார். இப்போது 99 சென்டுகளைச் சொன்னவர் 99 சென்டுகளை இழப்பதற்கு மாறாக 1.01 டாலருக்கு ஏலத்தில் எடுத்தால் ஒரு சென்டுதானே இழப்பு என நினைக்கக்கூடும். இதற்கு அடுத்து மாறி மாறி ஏலத்தொகை உயர்ந்தால் இறுதியில் நிற்கும்போது கடைசியாகக் கேட்ட இருவர் பெருந்தொகையை இழந்து விடுவர். இருப்பதில் பெரிய தொகையைக் கேட்டவர் ஏலத்தை நடத்துபவரிடம் இருந்து ஒரு டாலரை மட்டுமே பெறுவார். ஏலம் விட்டவருக்குப் பெருந்தொகை கிடைக்கும்.\n\nSection::::மாற்று வாய்ப்புகளும் மறுப்புகளும்.\nஇருவர் ஒத்துழைத்து ஏலம் கேட்டால் ஆளுக்கு ஒரு சென்டு மட்டும் கேட்டுவிட்டு 98 சென்டுகளைப் பகிர்ந்து கொள்ளலாம். ஆனால், பொது ஏலம் என்பதால் 98 சென்டுகள் வரை கேட்பவருக்கு எப்படியும் இலாபம் கிடைக்கும் வாய்ப்பினால் வேறு எவரேனும் ஏலத்தை உயர்த்தி விடுவார்கள். தவிர, ஆட்டக்கோட்பாட்டுக் (\"game theory\") கல்வியில் இது போன்ற கேள்விகளைக் கட்டுப்படுத்திய புனைவுச் சூழல்களை முன்வைத்தே ஆய்வு செய்வார்கள். இன்னொரு வாய்ப்பில் எந்த ஒரு போட்டியாளரும் இருப்பு ஏலத்தொகையை விட $0.99 கூடுதலாகக் கேட்டு விட்டால் அடுத்தவர் எவரும் அதற்கு மேல் கேட்க மாட்டார்கள். இதனால் போட்டி போட்டு பெருந்தொகையை இழக்காமல் நிறுத்த முடியும். இதை எடுத்த எடுப்பிலேயே ஒரு நபர் எண்ணிப் பார்த்து $0.99 சென்டு கேட்டு விட்டால் அவருக்கு $0.01 இலாபம் கிடைக்கும். இதை இந்த முரணாட்டத்துக்கு விதிவிலக்காகக் கொள்ள முடியும்.\n\nபகுத்தறிவுடைய நபர்கள் கலந்து கொள்ளும்போது அடுத்தடுத்து என்ன நிகழலாம் என்று முழுமையாக எண்ணிப் பார்த்து விட்டால் எவருமே ஏலம் கேட்க மாட்டார்கள் என்பது மற்றொரு மறுப்பு வாதம். ஆனால் உளவியல் ஆய்வுகளின்படியும் பொருளியல் தரவுகளின் படியும் பார்க்கையில் மனிதர்கள் இவ்வாறான பகுத்தறிவுடன் எல்லா நேரங்களிலும் செயல்படுவதில்லை என்று அறிய முடிகிறது.\n\nSection::::பகுப்பாய்வு.\nதொடர் இழப்பின் போதும் பகுத்தறிவுக்கப்பாற்பட்டுத் தன் பொருள் முதலை ஒன்றின் மீது செலுத்தும் மனப்பாங்கைக் காட்டும் ஆய்வாக டாலர் ஏலம் எடுத்துக் கொள்ளப்படுகிறது. ஒரு கட்டத்தில் ஏலம் கேட்கும் இருவருமே தொகையை இழப்பது உறுதியான பின்னரும் ஏற்கனவே விட்ட தொகையை மீட்கும் நோக்கில் தொடர்ந்து ஆடி, ஏலத்தை வெல்பவரும் இரண்டாவதாக வருபவரும் கிட்டத்தட்ட ஒரே அளவிலான பெருந்தொகையை இழக்கின்றனர்.\n\nஒருவர் 99 சென்டுகளும் மற்றொருவர் 98 சென்டுகளும் கேட்டுள்ள நிலையில் இரண்டாமவர் ஏலத்தொகையைக் கூட்டுவதன் பின்னால் உள்ள எண்ணம்:\n\nஇவ்விரண்டில் இரண்டாவதே மேல் என்று எண்ணக்கூடும். ஆனால், அத்தோடு ஏலம் முடிவுறுவதில்லை என்பதினால் இரண்டாவது வாய்ப்பு செல்லாது என்பதைப் பல வேளைகளில் மறக்க நேரிடுகிறது.\n"}
{"id": "87128", "url": "https://ta.wikipedia.org/wiki?curid=87128", "title": "1 சாமுவேல் (நூல்)", "text": "1 சாமுவேல் (நூல்)\n\n1 சாமுவேல் (\"1 Samuel\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதைத் தொடர்ந்து வரும் 2 சாமுவேல் இந்நூல் கூறும் வரலாற்றின் தொடர்ச்சியாக உள்ளது.\nSection::::நூல் பெயரும் உள்ளடக்கமும்.\n\"1 & 2 சாமுவேல்\" என்னும் நூல்களில் இசுரயேல் அரசுரிமையின் தொடக்க வரலாறு காணப்படுகிறது. இவ்விரு நூல்களின் தொகுப்பு எபிரேய மூல மொழியில் \"Sefer Sh'muel\" (= சாமுவேலின் நூல்கள்) என்று அழைக்கப்படுகிறது.\n\nநீதித் தலைவர்களின் காலம் அரசுரிமையின் காலமாக மாறியது குறித்த நிகழ்ச்சிகள் \"1 சாமுவேல்\" என்னும் நூலில் இடம் பெறுகின்றன. மேலும், நீதித் தலைவர்களின் வரிசையில் இறுதியாக வந்தவரான சாமுவேல், இசுரயேலின் முதல் அரசரான சவுல், சிறுபருவத்தே இறைவனால் தேர்ந்தெடுக்கப்பட்டு இசுரயேலின் பேரரசராக உயர்த்தப்பட்ட தாவீது ஆகிய மூவரை மையமாகக் கொண்டு ஏற்பட்ட சமுதாய மாற்றமும் இந்நூலில் இடம்பெறுகிறது.\n\nகடவுளுக்கு உண்மை உள்ளவர்களாய் இருந்தபோது வெற்றியும், அவருக்கு உண்மையற்றவர்களாய் நடக்கும்போது அழிவும் ஏற்படும் என்னும் கருத்து இந்நூலில் தெளிவாக்கப்படுகிறது. ஆண்டவரே இசுரயேலின் உண்மையான அரசர் என்று கருதப்பட்டார். ஆனால், மக்களின் விருப்பத்திற்கு இணங்கி அவர் அவர்களுக்கு ஓர் அரசரைத் தேர்ந்தெடுக்கிறார். ஆயினும் அரசரும் இசுரயேல் மக்களும் கடவுளின் ஆட்சிக்கு உட்பட்டவர்கள் என்பதும், செல்வர் வறியோர் ஆகிய எல்லா மக்களின் உரிமைகளும் கடவுளின் திருச்சட்டத்தின் கீழ் சமமாகக் காக்கப்பட வேண்டும் என்பதும் இந்நூலில் வலியுறுத்தப்படுகின்றன.\n\nSection::::மேலும் காண்க.\nவிக்கிமூலத்தில் சாமுவேல் - முதல் நூல்\n"}
{"id": "87129", "url": "https://ta.wikipedia.org/wiki?curid=87129", "title": "2 சாமுவேல்", "text": "2 சாமுவேல்\n\n2 சாமுவேல் (\"2 Samuel\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதற்கு முன்னால் அமைந்த 1 சாமுவேல் இந்நூல் கூறும் வரலாற்றிற்கு முந்திய காலக் கட்டத்தை விரித்துரைக்கிறது.\n\nSection::::நூல் பெயரும் உள்ளடக்கமும்.\n\"1 சாமுவேல்\" என்னும் நூலின் தொடர்ச்சியான \"2 சாமுவேல்\", அரசர் தாவீதின் ஆட்சி வரலாற்றைக் கூறுகிறது. இவ்விரு நூல்களின் தொகுப்பு எபிரேய மூல மொழியில் \"Sefer Sh'muel\" (= சாமுவேலின் நூல்கள்) என்று அழைக்கப்படுகிறது.\n\n2 சாமுவேல் நூலின் முதல் நான்கு அதிகாரங்கள், தெற்கே யூதாவின் மேல் தாவீது அரசர் ஆட்சி புரிந்ததையும், பின்னைய அதிகாரங்கள், வட பகுதியான இசுரயேல் உட்பட நாடு முழுவதன்மேலும் அவர் ஆட்சி புரிந்ததையும் விரித்துரைக்கின்றன. தாவீது தம் அரசை விரிவுபடுத்தவும், தம் நிலையை உறுதிப்படுத்தவும் நாட்டிலுள்ள எதிரிகளோடும் வேற்றரசுகளோடும் போராடியதை இந்நூல் படம்பிடித்துக் காட்டுகிறது.\n\nதாவீது ஆண்டவரிடம் ஆழ்ந்த நம்பிக்கை கொண்டிருந்ததோடு, தம் மக்களின் முழு நம்பிக்கையையும் பெற்றிருந்தார். இருப்பினும் சில நேரங்களில் தம் தவறான நோக்கங்களை நிறைவேற்றிக் கொள்வதற்காக எந்தப் பாவத்தையும் செய்யத் தயங்காதவராய் இருந்திருக்கிறார். ஆயினும், அவருடைய பாவங்களை இறைவாக்கினர் நாத்தான் அவருக்குச் சுட்டிக்காட்டியபோது, அவர் அவற்றை அறிக்கையிட்டுக் கடவுள் அளித்த தண்டனையை ஏற்றுக்கொள்ளவும் செய்தார்.\n\nதாவீதின் வாழ்க்கையும் அவர்தம் வெற்றிகளும் இசுரயேல் மக்களின் மனத்தில் ஆழமாய்ப் பதிந்துவிட்டன. எனவேதான் பிற்காலத்தில் நாடு தொல்லைக்குட்பட்ட நேரங்களில், அவரைப்போல் தங்களுக்காகப் போராடக்கூடிய \"தாவீதின் மகன்\" தங்களுக்கு அரசராய் மீண்டும் வரவேண்டுமென்று அவர்கள் மிகவும் எதிர்பார்த்தனர்.\n\nSection::::மேலும் காண்க.\nவிக்கிமூலத்தில் சாமுவேல் - இரண்டாம் நூல்\n"}
{"id": "87130", "url": "https://ta.wikipedia.org/wiki?curid=87130", "title": "உகா", "text": "உகா\n\nஉகா மரம் சங்க இலக்கியத்தில் குறிப்பிடப் பட்டுள்ள ஒரு வகை மரம். அது எப்படி இருக்கும் என்று குறுந்தொகை பாடல் எண் 274 தெரிவிக்கிறது. இந்தப் பாடலைப் பாடியவர் உருத்திரனார் என்னும் புலவர். அதன் கிளைகள் புறவுநிலம் போலக் காணப்படுமாம். புறவுநிலம் என்பது முல்லை நிலத்தில் பயிர்செய்ய வயல் வயலாகத் தடுக்கப்பட்ட நிலம். இது மலையிலிருந்து பார்ப்பவர்களுக்குச் செதில் செதிலாகத் தெரியும். உகா மரக் கிளைகளின் புறத்தோற்றம் செதில் செதிலாக இருக்குமாம். \n\nஅதன் காய் சூல் கொண்ட இறால் மீன்கள் போல இருக்குமாம். இந்த உகா மரத்தில் ஏறி இருந்துகொண்டு பாலைநில எயினர் வழிப்போக்கர்களின் வரவுக்காகக் காத்திருப்பார்களாம்.\n\nஇந்தக் குறிப்புகள் இக்காலக் 'கொடுக்காய்ப் புளி' மரத்தை நினைவூட்டுகின்றன. கொடுக்காய்ப்புளி காய்கள் எளிதில் உதிர்வதில்லை. எனவே இந்த மரத்துக்கு 'உகா' என்று தமிழ்மக்கள் பெயர் சூட்டியுள்ளனர்.\n\nபாலைநில மக்கள் இந்தக் காய்களை வில்லில் அம்பு தொடுத்து வீழ்த்தி உண்பார்களாம்.\n\nSection::::பாடல் பகுதி.\nபுறவுப் புறத்து அன்ன புன்கால் உகாஅத்து\nஇறவுச் சினை அன்ன நளி கனி உதிர\nவிடுகணை வில்லொடு பற்றிக் கோடு இவர்பு\nவருநர்ப் பார்க்கும் வன்கண் ஆடவர்\n"}
{"id": "87133", "url": "https://ta.wikipedia.org/wiki?curid=87133", "title": "ப. கண்ணாம்பா", "text": "ப. கண்ணாம்பா\n\nபி. கண்ணாம்பா (பசுப்புலேட்டி கண்ணாம்பா, தெலுங்கு: పసుపులేటి కన్నాంబ, அக்டோபர் 5, 1911 - மே 7, 1964) பிரபலமான தமிழ் மற்றும் தெலுங்குத் திரைப்பட நடிகை. மு. கருணாநிதியின் மனோகரா திரைப்படம் மூலம் வசனத்தை திறம்பட பேசி எல்லோராலும் பாராட்டை பெற்றவர். 150 படங்களுக்கு மேல் நடித்துள்ளார். 25 படங்களை தயாரித்தும் உள்ளார்.\n\nSection::::வாழ்க்கைக் குறிப்பு.\nகண்ணாம்பா தெலுங்கைத் தாய் மொழியாக கொண்டவர். ஆந்திரப் பிரதேசம், குட்டப்பா என்ற ஊரில் எம். வெங்கணராசையா, லோகாம்பா ஆகியோருக்கு ஒரே குழந்தையாகப் பிறந்தார். தாயின் பெற்றோருடன் ஏலூருவில் வளர்ந்தார். 1927 ஆம் ஆண்டு கண்ணம்பா 16 வயதில் நாரலா நாடகி சமாஜன் நாடக மன்றத்தில் சேர்ந்து அரிச்சந்திரா நாடகத்தில் சந்திரமதியாக நடித்து பெயர் பெற்றார். அதன் பிறகு அந்த நாடக மன்றம் மேடையேற்றிய அனுஷியா, சாவித்திரி, யசோதா போன்ற நாடகங்களில் நடித்தார். இந்நாடக நிர்வாகிகளில் ஒருவரான கே. பி. நாகபூஷணம் 1934 இல் கண்ணாம்பாவைத் திருமணம் செய்து கொண்டார். அதே ஆண்டு இருவரும் ஸ்ரீ ராஜராஜேஸ்வரி நாட்டிய மண்டலி என்ற புதிய நாடகக் கம்பனியை ஆரம்பித்து தென்னிந்தியாவெங்கும் நாடகங்களை நடத்தி வந்தார்கள். இவர்களுக்கு குழந்தைகள் இல்லாததால் ஒரு ஆண்பிள்ளையும், பெண் பிள்ளையையும் தத்தெடுத்து வளர்த்தார்கள். மகள் ராஜராஜேஸ்வரி பிரபல தெலுங்கு இயக்குனர் சி. புல்லையாவின் மகனைத் திருமணம் செய்து கொண்டார். \n\nSection::::திரைப்படங்களில்.\nஸ்டார் கம்பெனியைச் சேர்ந்த ஏ. ராமையா கண்ணாம்பாவை சந்திரமதி பாத்திரத்தில் ஹரிச்சந்திரா திரைப்படத்தில் நடிக்க வைத்தார். அதன்பிறகு சரசுவதி டக்கீஸ் கம்பெனி தயாரித்த துரோமதி படத்தில் நடித்தார். 1938 இல் பி. என். ரெட்டி தயாரித்த கிரகலட்சுமி படத்தில் நடித்தார்.\n\nகண்ணாம்பா நடித்த முதல் தமிழ்த் திரைப்படம் மெட்ராஸ் மோஷன் பிக்சர்ஸ் (பின்னர் ஜெமினி ஸ்டூடியோவாக மாறியது) ராஜகோபாலின் கிருஷ்ணன் தூது. தமிழ் வசனங்களை தெலுங்கில் எழுதிப் பேசி நடித்தார். இது 1940 ஆண்டு வெளிவந்தது. அடுத்து அவர் எம்.கே. தியாகராஜ பாகவதருடன் அசோக்குமார் படத்தில் நடித்தார். 1941 இல் ஜுப்பிட்டர் பிக்சர்ஸ் தயாரித்த கண்ணகி படத்தில் நடித்தார்.\n\nகண்ணகிக்குப் பிறகு கண்ணாம்பா தமிழ் நாட்டில் புகழ் பெற்ற நடிகையாக விளங்கினார். கலைஞர் மு. கருணாநிதி எழுதிய வசனங்களை மனோகரா திரைப்படத்தில் சிறப்பாக பேசி நடித்தார்.\n\n\nSection::::விருதுகள்.\nகலைமாமணி விருது\n\n"}
{"id": "87135", "url": "https://ta.wikipedia.org/wiki?curid=87135", "title": "உமட்டூர் கிழார் மகனார் பரங்கொற்றனார்", "text": "உமட்டூர் கிழார் மகனார் பரங்கொற்றனார்\n\nஉமட்டூர் கிழார் மகனார் பரங்கொற்றனார் என்பவர் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று உள்ளது. அது அகநானூறு பாடல் எண் 69 (பாலைத் திணை)\n\nSection::::புலவர் பெயர் விளக்கம்.\nபரங்கொற்றனாரின் தந்தை உமட்டூர் கிழார். உமட்டூர் என்பது குமட்டூர் போன்றதோர் ஊர்.\n\nSection::::பாடல் சொல்லும் செய்தி.\nSection::::நிகழிடம்.\nபொருள் தேடச் சென்ற தலைவன் விரைவில் திரும்பிவிடுவான் என்று கூறித் தோழி தலைவியின் துன்பத்தை ஆறச்செய்மிறாள்.\n\nSection::::செய்தி.\nமென்மைநலம் இழந்த மேனி, மலர்வனப்பு இழந்த கண்கள், உடலின் வண்ணம் மாறிச் சுருக்கங்களால் வரி விழுந்த உடல் ஆகியவற்றைப் பார்த்து நீ அழ வேண்டா.\n\nபிறருக்கு ஈவதுதான் இன்பம் என்று எண்ணி அவர் பொருள் தேடச் சென்றுள்ளார். மான்கள் புளிக்கும் நெல்லிக்காய்களை மேயும் காட்டின் வழியாகச் சென்றிருக்கிறார். ஆரியர் தேர் நடந்த வழியில் சென்றிருக்கிறார். என்றாலும் அங்கு நீண்ட நாள் தங்கியிருக்க மாட்டார். ஆய் வள்ளலின் காட்டில் பூத்த மலர் போல் மணக்கும் உன் மார்பைத் தழுவிக்கொண்டு துயில்வதை அவர் மறக்கமாட்டார். - என்று சொல்லித் தோழி தலைவியைத் தேற்றுகிறாள்.\n\nமோரியரில் ஒருசாரார் இயல்தேர் மோரியர் எனப்பட்டனர். இவர்கள் மலையைக் கடந்து வந்தனர். தேரில் வந்தனர். அவர்களது தேர்ச்சக்கரத்தில் இருந்த இரும்பாலான கட்டு அவர்கள் வந்த வழியைப் பள்ளமாக்கியது. பொருள் தேடச் சென்ற தலைவன் அந்தப் பள்ளப் பாதையின் வழியே அவர்கள் வந்த மலையைத் தாண்டிச் சென்றான்.\n(இங்குக் குறிப்பிடப்படும் ஆய் கடையெழு வள்ளல்களில் ஒருவன்) \nSection::::வரலாற்றுச் செய்தி.\nஆய் தன் கையில் மணிப்பூண் அணிந்திருந்தான். இவன் வயவர் பெருமகன் என்று போற்றப்படுகிறான். வயவர் என்போர் படைவீரர்கள். இவனது வயவர்கள் அரண்கள் பலவற்றைக் கடந்து வென்றவர்கள். கையில் மயில் பீலி கட்டிய வில்லும் அம்புமாகத் திரிவர்.\n\nSection::::பழக்க வழக்கம்.\nவில்லில் மயில் பீலி; ஆய் அரசனின் வயவர் தம் அம்பின் நுனியில் மயில்கள் தாமே உதிர்த்த பீலியின் அடிநினியை நறுக்கிச் செருகியிருப்பர். ('மடமயில் ஒழித்த பீலி')\n"}
{"id": "87147", "url": "https://ta.wikipedia.org/wiki?curid=87147", "title": "அரணிய மொழி", "text": "அரணிய மொழி\n\nஅரணிய மொழி என்பது ஆக்சித மொழியின் ஒரு வகை ஆகும். இம்மொழி காத்தலோனியாவின் வடமேற்கு பகுதியில் எசுப்பானியா மற்றும் பிரான்சின் எல்லைக்கோட்டின் இடையில் பேசப்படுகிறது. அங்கு காத்தலோனியம் மற்றும் எசுப்பானியதிற்கு அடுத்து இதுவும் ஒரு ஆட்சி மொழியாக பயன்படுத்தப்பட்டு வருகிறது. இம்மொழி அரணியரால் பேசப்படுவதால் இம்மொழி அரணிய மொழி அல்லது அரணியர் மொழி என அழைக்கப்படுகிறது. இன்று பெரும்பாலான அரணியர் எசுப்பானியம் மற்றும் காத்தலோனியம் ஆகிய மொழிகளிலும் சரளமாக பேசுகின்றனர்.\n"}
{"id": "87150", "url": "https://ta.wikipedia.org/wiki?curid=87150", "title": "ஈகில்சு", "text": "ஈகில்சு\n\nஈகில்சு என்ற அமெரிக்க “கிராம ராக் இசை”க் குழு கிளென் பிரை, டான் என்லி, பெர்னீ லீடன், ரேண்டி மெய்சுனர் ஆகியோரால் 1971-இல் உருவாக்கப்பட்டது. தரப்பட்டியலில் ஐந்து முதலிட தனிப்பாடல்களையும் ஆறு பாடல் தொகுப்புகளையும் கொடுத்துள்ள இக்குழு 1970-களின் மிகப்பிரபலமான இசைக்குழுக்களுள் ஒன்றாக இருந்தது. ஈகில்சு இசையமைத்த \"ஓட்டல் கலிபோர்னியா\" என்ற பாடல் தொகுப்பு ரோலிங் இசுட்டோன் என்ற (இசைக்கான) பத்திரிகையின் “இதுவரை வெளியான தொகுப்புகளில் முதல் 500 மிகச்சிறந்த இசைத்தொகுப்பு” என்ற தரவரிசையில் 37-வது இடத்தைப் பிடித்தது. ஈகில்சின் “தேயர் கிரேட்டஸ்ட் ஹிட்ஸ்” என்ற தொகுப்பு அமெரிக்காவில் மட்டும் 29 மில்லியன் படிகளும் உலகளவில் மொத்தம் 42 மில்லியன் படிகளும் விற்று சாதனை படைத்தது. 1980-இல் இக்குழு பிரிந்து, மீண்டும் 1994-இல் ஒன்றிணைந்தது.\n"}
{"id": "87151", "url": "https://ta.wikipedia.org/wiki?curid=87151", "title": "விக்தோரியா அபுரீல்", "text": "விக்தோரியா அபுரீல்\n\nவிக்தோரியா அபுரீல் என்பவர் ஒரு எசுப்பானிய நடிகர் மற்றும் பாடகர் ஆவார். இவர் 1959ஆம் ஆண்டு சூலை திங்கள் 4ஆம் தேதி பிறந்தார். இவர் எசுப்பானியாவின் தலைநகரமாகிய மதுரீதில் பிறந்தார். இவரது கணவர் இயக்குனர் கேரார்து தே பதிசுத்தா ஆவார். இவர்களுக்கு இரண்டு மகன்கள் உள்ளனர்.\n"}
{"id": "87157", "url": "https://ta.wikipedia.org/wiki?curid=87157", "title": "யோம் சீசா", "text": "யோம் சீசா\n\nயோம் சீசா என்பவர் ஒரு காத்தலோனிய பாடகர் ஆவார். இவர் ஆம் ஆண்டு பார்செலோனாவில் பிறந்தார். இவர் இதுவரை ஏறத்தாழ 27 இசைவெளியீட்டுகளை வெளியிட்டுள்ளார். அதில் மூன்று ரிகார்தோ சோபா என்ற பெயரின் கீழும் மற்றொன்று மூசிகா திசுபெருசா என்னும் இசைக்குழுவுடனும் வெளியிட்டுள்ளார். இவரது பிரபலமான பாடல் \"குவால்செவோல் நித் போத் சொர்தீர் எல் சொல்\" என்னும் பாடலாகும். இப்பாடல் 1975ஆம் ஆண்டு வெளியிடப்பட்ட அதேபெயருடைய இசைக்கோவையில் உள்ளது.\n"}
{"id": "87182", "url": "https://ta.wikipedia.org/wiki?curid=87182", "title": "கார்மன் அமாயா", "text": "கார்மன் அமாயா\n\nகார்மன் அமாயா என்பவர் ஒரு பிளமேன்கோ பாடகரும் நடன கலைஞரும் ஆவார். இவர் 1913ஆம் ஆண்டு நவம்பர் திங்கள் 2ஆம் தேதி பிறந்தார். இவர் 1963ஆம் ஆண்டு நவம்பர் திங்கள் 19ஆம் தேதி மறைந்தார். இவர் ரோமானி மக்களை சேர்ந்தவர் ஆவார். இவர் எசுப்பானியாவில் உள்ள பார்செலோனா நகரத்தில் பிறந்தார். இவர் அவரது நான்காம் வயதிலேயே ஆட துவங்கிவிட்டார்.\n"}
{"id": "87183", "url": "https://ta.wikipedia.org/wiki?curid=87183", "title": "மிரேலா காபேரோ", "text": "மிரேலா காபேரோ\n\nமிரேலா காபேரோ என்பவர் ஒரு எசுப்பானிய பாடகர் ஆவார். இவர் 1990ஆம் ஆண்டு சூலை திங்கள் 31ஆம் தேதி பிறந்தார். இவர் பாப் மற்றும் ரிதம் அண்டு புளூசு ஆகிய இசைவகைகளில் பாடி வருகிறார். இவர் 2004ஆம் ஆண்டு முதல் பாடி வருகிறார். இவரது முன்னோடி இவரது சியோசியாள் பாசுதோரா சொலேர் ஆவார்.\n"}
{"id": "87185", "url": "https://ta.wikipedia.org/wiki?curid=87185", "title": "பாசுதோரா சொலேர்", "text": "பாசுதோரா சொலேர்\n\nபாசுதோரா சொலேர் என்பவர் எசுப்பானியாவில் உள்ள ஆந்தலூசியா பகுதியை சேர்ந்த ஒரு பாடகர் ஆவார். இவர் 1978ஆம் ஆண்டு செப்தம்பர் திங்கள் 27ஆம் தேதி பிறந்தார். இவர் இதுவரை ஏறத்தாழ 10 இசைக்கோவைகளை வெளியிட்டுள்ளார். இவரது குழந்தை பருவத்தில் இருந்தே இவர் பிளமேன்கோ பாடல்களை பாடிவந்தார். இப்போது இவர் ஒரு பாடலாசிரியர் ஆகவும் உள்ளார்.\n"}
{"id": "87186", "url": "https://ta.wikipedia.org/wiki?curid=87186", "title": "எலுவைதி", "text": "எலுவைதி\n\nஎலுவைதி என்பது ஒரு மேற்கத்திய இசைக்குழு ஆகும். இது ஒரு செல்திக்கு மெட்டல் இசைக்குழு ஆகும். செல்திக்கு மெட்டலை தவிர கிராமிய மெட்டல் மற்றும் இன்னிசை டெத்து மெட்டல் ஆகிய இசைவகைகளையும் வாசிக்கின்றனர். இது சுவித்தர்லாந்தை சேர்ந்த ஒரு இசைக்குழு ஆகும். இது 2002ஆம் ஆண்டு தோற்றுவிக்கப்பட்டது.\n"}
{"id": "87187", "url": "https://ta.wikipedia.org/wiki?curid=87187", "title": "அலேமானிசு", "text": "அலேமானிசு\n\nஅலேமானிசு என்பது மேல் இடாய்ச்சின் வட்டார வழக்குகள் ஆகும். இது 10 மில்லியன் மக்களால் 7 நாடுகளில் பேசப்படுகிறது. அவை: சுவித்தர்லாந்து, செருமனி, ஆத்துரியா, லீகன்தீன், பிரான்சு மற்றும் வெனிசுவேலா. இது இலத்தீன் எழுத்துகளையே எழுதப் பயன்படுத்துகிறது.\n"}
{"id": "87188", "url": "https://ta.wikipedia.org/wiki?curid=87188", "title": "சுவாபியா (பவேரியா)", "text": "சுவாபியா (பவேரியா)\n\nசுவாபியா என்பது பவேரியாவின் (ஜெர்மனி) ஏழு ஆட்சி பிரிவுகளுள் ஒன்றாகும். இதன் பரப்பளவு 9,993.97 சதுர கி.மீ. ஆகும். இதன் மக்கட்தொகை ஏறத்தாழ 1,784,753 ஆகும். இது பவேரியாவின் தென்மேற்கு பகுதியில் உள்ளது.\n"}
{"id": "87189", "url": "https://ta.wikipedia.org/wiki?curid=87189", "title": "ஔசுபூர்கு", "text": "ஔசுபூர்கு\n\nஔக்சுபூர்கு ( ) என்பது செருமானியிலுள்ள பவேரியாவின் தென்மேற்கு பகுதியிலுள்ள ஒரு நகரம் ஆகும். இதன் பரப்பளவு 146.93 சதுர கி.மீ. ஆகும். இதன் மக்கட்தொகை ஏறத்தாழ 263,646 ஆகும். இது பவேரியாவிலேயே மூன்றாவது பெரிய நகரம் ஆகும். இது கடல்மட்டத்தில் இருந்து 446-561 மீ. உயரத்தில் உள்ளது.\n\n\n"}
{"id": "87191", "url": "https://ta.wikipedia.org/wiki?curid=87191", "title": "அல்பானிய மொழி", "text": "அல்பானிய மொழி\n\nஅல்பானியம் என்பது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இது அல்பானியாவிலும் கொசோவோவிலும் பரவலாக பேசப்பட்டு வருகிறது. இம்மொழியை ஏறத்தாழ 7.6 மில்லியன் மக்கள் பேசுகின்றனர். இம்மொழி அல்பானிய எழுத்துக்களையே எழுதப்பயன்படுத்துகிறது.\n"}
{"id": "87194", "url": "https://ta.wikipedia.org/wiki?curid=87194", "title": "டிராகூன் நடவடிக்கை", "text": "டிராகூன் நடவடிக்கை\n\nடிராகூன் நடவடிக்கை (\"Operation Dragoon\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. ஆகஸ்ட் 15, 1944ல் நேச நாட்டுப் படைகள் பிரான்சின் தெற்குப் பகுதியைத் தாக்கி அதை நாசி ஜெர்மனியிடமிருந்து மீட்டன. \n\nSection::::பின்புலம்.\nஜூன் 1944ல் நார்மாண்டிச் சண்டையுடன் நேச நாடுகளின் நாசி ஐரோப்பாவின் மீதான படையெடுப்பு தொடங்கியது. அடுத்த இரு மாதங்களில் நேச நாட்டுப் படைகள் வேகமாக முன்னேறி பிரான்சின் பல பகுதிகளைக் கைப்பற்றின. ஆனால் பிரான்சிலுள்ள படைகளுக்குத் தேவையான தளவாடங்களை இறக்குமதி செய்ய போதுமான துறைமுக வசதிகள் நேச நாட்டுப்படைகளிடம் இல்லை. நேச நாடுப்படைகளின் ஐரோப்பிய தலைமைத் தளபதி ஐசனோவர் பிரான்சின் மார்சே துறைமுகத்தைக் கைப்பற்ற வேண்டும் என்று கருதினார். ஆனால் பிரிட்டிஷ் பிரதமர் வின்ஸ்டன் சர்ச்சில் பிரான்சில் இன்னொரு போர் முனையைத் துவக்குவது இத்தாலியிலும் பிரான்சிலும் ஏற்கனவே சண்டை நடந்து கொண்டிருக்கும் போர் முனைகளிலிருந்து நேச நாட்டுப் படைகளின் கவனம் சிதறி விடுமென்று கருதினார். அப்படி இன்னொரு முனையில் தாக்குவதென்றால் பால்கன் குடா பகுதியைத் தாக்க வேண்டுமென விரும்பினார். ஆனால் ஐசனோவரின் நிலையே இறுதியில் ஏற்கப்பட்டு, பிரான்சின் தென்பகுதியைத் தாக்குவதென்று முடிவானது. இத்தாக்குதலுக்கு டிராகூன் நடவடிக்கை என்று பெயரிடப்பட்டது.\n\nSection::::சண்டையின் போக்கு.\nஆகஸ்ட் 1, 1944ல் அமெரிக்காவின் 6வது ஆர்மி குரூப் லெப்டினன்ட் ஜெனரல் ஜேகப். எல். டெவர்ஸ் தலைமையில் கார்சிகா தீவில் செய்முறை படுத்தப்பட்டது. டிராகூன் படை என்றும் அழைக்கப்பட்ட இதில் அமெரிக்காவின் 7வது ஆர்மியும் பிரான்சின் முதல் ஆர்மியும் இடம் பெற்றிருந்தன. ஆகஸ்ட் 15ம் தேதி ஆல்ஃபா, டெல்டா, காமெல் என்று குறிப்பெயரிடப்பட்டிருந்த பிரான்சின் தெற்குக் கடற்கரைப் பகுதிகளில் படைகள் தரையிறங்கத் தொடங்கின. தரையிறங்கும் படைகளுக்கு உதவியாக வான்குடை வீரர்கள் ஜெர்மானிய பீரங்கித் தளங்களைத் தாக்கி அழித்தனர். பல நேச நாட்டுப் போர்க்கப்பல்களும் ஜெர்மானியப் பாதுகாப்பு நிலைகளின் மீது பீரங்கித் தாக்குதல் நடத்தின. உள்ளூர் பிரெஞ்சு எதிர்ப்பு படையினரும் ஜெர்மானியப் பாதுகாவல் படைகளைத் தாக்கினர். இந்த பகுதியில் முன்பு நிறுத்தப்படிருந்த ஜெர்மானியப் படைகளின் பெரும் பகுதி வடபிரான்சு போர்முனைக்கு அனுப்பப்பட்டிருந்ததால், ஜெர்மானியர்களிடமிருந்து பெரிதாக எதிர்ப்பு ஒன்றும் இல்லை. முதல் நாளன்றே 94,000 படை வீரர்களும், 11,000 வண்டிகளும் பிரான்சு மண்ணில் தரையிறங்கி விட்டன. அவை விரைவாக இருபது கிலோ மீட்டர் வரை முன்னேறி தாக்குதல் பகுதியைத் தங்கள் கட்டுப்பாட்டிற்குள் கொண்டுவந்தன.\n\nSection::::விளைவுகள்.\nஇத்தாக்குதலின் வெற்றி பாரிசிலிருந்த பிரெஞ்சு எதிர்ப்புப் படையினருக்கு பெருத்த நம்பிக்கையை ஊட்டியது. அவர்கள் ஜெர்மானிய ஆக்கிரமிப்புப் படைகளுக்கு எதிராக தங்கள் தாக்குதலைத் தொடங்கினர். ஆகஸ்ட் 25ம் தேதி பாரிஸ் நேச நாட்டுப்படைகளின் வசமாகியது. இப்பகுதியைப் பாதுகாத்து வந்த ஜெர்மானிய 19வது ஆர்மி விரைவாகப் பின்வாங்கியதால் தெற்கு பிரான்சின் பல பகுதிகளை டிராகூன் படை எளிதில் கைப்பற்றியது. மார்சே துறைமுகம் நேச நாட்டுப் படைகள் வசமாகியதும், செப்டம்பர் மாதம் முதல் தளவாடங்கள் அதன் வழியாக நேச நாட்டுப் படைகளுக்கு அனுப்பப்பட்டன. சிக்கலான இந்த நடவடிக்கை எளிதான வெற்றியில் முடிவடைந்தாலும், இன்று ராணுவ வரலாற்றில் இது பெரிதாகப் பேசப்படுவதில்லை.\n\n"}
{"id": "87196", "url": "https://ta.wikipedia.org/wiki?curid=87196", "title": "மக்கதோனிய மொழி", "text": "மக்கதோனிய மொழி\n\nமக்கதோனியம் என்பது மாக்கடோனியக் குடியரசின் ஆட்சி மொழி ஆகும். இம்மொழி அல்வானியா, பல்கேரியா, கிரீசு, செர்பியா போன்ற நாடுகளிலும் பேசப்படுகிறது. இம்மொழியை ஏறத்தாழ 1.6 மில்லியன் மக்கள் முதல் 3 மில்லியன் மக்கள் வரை இம்மொழியில் பேசுகின்றனர்.\n"}
{"id": "87197", "url": "https://ta.wikipedia.org/wiki?curid=87197", "title": "அலெக்சாந்திரியா", "text": "அலெக்சாந்திரியா\n\nஅலெக்சாந்திரியா (\"Alexandria\" - அல்-இசுகந்தரியா) என்பது எகிப்திலுள்ள ஒரு நகரம் ஆகும். இந்நகரை மசிடோனியப் பேரரசன் அலெக்சாந்தர் தோற்றுவித்து, இதற்குத் தன் பெயரை இட்டதாகக் கூறப்படுகிறது. இது எகிப்திலேயே இரண்டாவது பெரிய நகரம் ஆகும். இதன் பரப்பளவு 1,034.4 சதுர கி.மீ. ஆகும். இதன் மக்கள்தொகை ஏறத்தாழ 4.1 மில்லியன் ஆகும். \n\nபண்டைய உலகின் ஏழு அதிசயங்களில் ஒன்றான பார்வோனின் கலங்கரைவிளக்கம் இங்குதான் உள்ளது.\n"}
{"id": "87198", "url": "https://ta.wikipedia.org/wiki?curid=87198", "title": "சைலோசிசு", "text": "சைலோசிசு\n\nசைலோசிசு என்பது ஒரு மேற்கத்திய இசைக்குழு ஆகும். இது ஒரு கன மெட்டல் இசைக்குழு ஆகும். கன மெட்டல் மட்டுமின்றி திராசு மெட்டல், இன்னிசை டெத்து மெட்டல், புராகுறேசிவு மெட்டல் போன்ற இசைவகைகளிலும் வாசிக்கின்றனர். இவ்விசைக்குழு 2000ஆம் ஆண்டு தோற்றுவிக்கப்பட்ட ஒரு பிருத்தானிய இசைக்குழு ஆகும்.\n"}
{"id": "87199", "url": "https://ta.wikipedia.org/wiki?curid=87199", "title": "இன்னிசை டெத்து மெட்டல்", "text": "இன்னிசை டெத்து மெட்டல்\n\nஇன்னிசை டெத்து மெட்டல் என்பது ஒரு மேற்கத்திய இசைவகை ஆகும். இது டெத்து மெட்டலின் கீழ் வரும் ஒரு மெட்டல் இசைவகை ஆகும். இது 1990ஆம் ஆண்டுகளில் சுவீடன் நாட்டில் தோன்றியது. 2000ஆம் ஆண்டுகள் முதல் இது உலகெங்கும் பரவலாக அறியப்பட்டு வருகிறது.\n"}
{"id": "87202", "url": "https://ta.wikipedia.org/wiki?curid=87202", "title": "துரோன் மெட்டல்", "text": "துரோன் மெட்டல்\n\nதுரோன் மெட்டல் என்பது ஒரு மேற்கத்திய இசைவகை ஆகும். இது மெட்டல் இசையின் கீழ் வரும் ஒரு இசைவகை ஆகும். இது டூம் மெட்டல், துரோன் இசை, டெத்து மெட்டல், பிளாக்கு மெட்டல் போன்ற இசைவகைகளில் இருந்து தோன்றியது. இது 1990ஆம் ஆண்டுகளின் துவக்கப்பகுதியில் வாசிங்க்டனிலும் டோக்யோவிலும் தோற்றுவிக்கப்பட்டது. \n"}
{"id": "87203", "url": "https://ta.wikipedia.org/wiki?curid=87203", "title": "கிளாம் மெட்டல்", "text": "கிளாம் மெட்டல்\n\nகிளாம் மெட்டல் என்பது ஒரு மேற்கத்திய இசைவகை ஆகும். இது மெட்டல் இசையின் கீழ் வரும் ஒரு இசைவகை ஆகும். இது ஆம் 1970ஆண்டுகளின் கடைபகுதியிலும் 1980ஆம் ஆண்டுகளின் துவக்கப்பகுதியிலும் அமெரிக்க ஐக்கிய நாடுகளில் தோற்றுவிக்கப்பட்டது.\n"}
{"id": "87204", "url": "https://ta.wikipedia.org/wiki?curid=87204", "title": "உம்பற்காட்டு இளங்கண்ணனார்", "text": "உம்பற்காட்டு இளங்கண்ணனார்\n\nஉம்பற்காட்டு இளங்கண்ணனார் சங்ககாலப் புலவர்களில் ஒருவர். சங்கநூல் தொகுப்பில் அவரது பாடலாக ஒன்றே ஒன்று உள்ளது. அது அகநானூறு பாடல் எண் 264 ஆக வருகிறது. முல்லைத் திணைப் பாடல் அது.\nSection::::புலவர் பெயர் விளக்கம்.\nஉம்பல் என்னும் சொல் யானையைக் குறிக்கும். ஆனைமலைக் காட்டுப் பகுதியில் இருந்த ஓர் ஊர் உம்பற்காடு. இதில் வாழ்ந்த புலவர் இளங்கண்ணனார்.\nSection::::பாடல் தரும் செய்தி.\nதலைவன் போர்ப்பாசறையில் இருக்கிறான். கார்காலமும் கூதிர்காலமும் மயங்கி இணையும் காலம் வந்துவிட்டது. பாசறையில் உள்ளவர்கள் இதனை அரசனுக்குச் சுட்டிக் காட்டக்கூடாதா? என்னைப்பற்றி என் தலைவன் நினைக்க வேண்டா. கூதிர் பருவத்தில் அவரது நிலையைப் பற்றியாவது நினைக்க வேண்டாவா? - என்றெல்லாம் தலைவி தோழியிடம் சொல்லிக் கலங்குகிறாள்.\nSection::::உவமை.\nமுசுண்டை(குட்டிப்பிலாத்தி)ப் பூ கும்பல் கும்பலாகப் பூத்துக் கிடப்பது மழைமேகம் இல்லாத வானத்தில் விண்மீன்கள் பூத்துக் கிடப்பது போல உள்ளதாம்.\nSection::::பழக்க வழக்கம்.\nகோவலர் கோடல் என்னும் வெண்காந்தள் பூவைச் சூடிக்கொள்வர்.\n"}
{"id": "87211", "url": "https://ta.wikipedia.org/wiki?curid=87211", "title": "பிரசாந்த் செல்லத்துரை", "text": "பிரசாந்த் செல்லத்துரை\n\nபிரசாந்த் செல்லத்துரை (\"Prashanth Sellathurai\") ஓர் ஆத்திரேலிய சீருடற்பயிற்சி (\"gymnastics\") அணியிலுள்ள தமிழர். இவரது பெற்றோர் 1980களின் முற்பகுதியில் இலங்கையிலிருந்து ஆத்திரேலியாவிற்கு குடிபெயர்ந்தனர்.\n\nபிரசாந்த் 2010 ஆம் ஆண்டு தில்லியில் நடைபற்ற பொதுநலவாயப் போட்டிகளில் தங்கம் வென்ற ஆத்திரேலிய அணியில் இடம்பெற்றிருந்தார்.\n\n"}
{"id": "87214", "url": "https://ta.wikipedia.org/wiki?curid=87214", "title": "பேரூர் (சட்டமன்றத் தொகுதி)", "text": "பேரூர் (சட்டமன்றத் தொகுதி)\n\n1967ம் ஆண்டு முதல் சட்டமன்ற தொகுதியாக இருந்த பேரூர் 2008ன் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி இனி சட்டமன்ற தொகுதியாக இருக்காது.\n\n"}
{"id": "87216", "url": "https://ta.wikipedia.org/wiki?curid=87216", "title": "சர்வ விஞ்ஞான கோசம்", "text": "சர்வ விஞ்ஞான கோசம்\n\nசர்வ விஞ்ஞான கோசம் என்பது ஒரு முதன்மையான மலையாள கலைக்களஞ்சியம் ஆகும். உலகின் அனைத்த அறிவையும் தொகுத்துத் தருவது இதன் நோக்கமாகக் கூறப்படுகிறது. \n\nஇதுவரை 15 தொகுதிகள் வெளிவந்து உள்ளன. மேலும் ஐந்து தொகுதிகள் வெளிவர உள்ளன. இதை மலையாள அரசின் கலைக்களஞ்சியங்கள் வெளியிடுவதற்கான அரச நிறுவனம் (State Institute of Encyclopaedic Publications) வெளியிடுகிறது. \n\n"}
{"id": "87218", "url": "https://ta.wikipedia.org/wiki?curid=87218", "title": "விசுவ சத்திய விஞ்ஞான கோசம்", "text": "விசுவ சத்திய விஞ்ஞான கோசம்\n\nவிசுவ சத்திய விஞ்ஞான கோசம் என்பது உலக இலக்கியத்துக்கான மலையாள கலைக்களஞ்சியம் ஆகும். உலக இலக்கியத்தின் தற்கால நிலைமை வரை வாசகருக்கு அறியத் தருவதே இந்தக் கலைக்களஞ்சியத்தின் நோக்கம். இதுவரை 7 தொகுதிகள் வெளிவந்து உள்ளன. மேலும் 3 தொகுதிகள் வெளிவர உள்ளன. இதை மலையாள அரசின் கலைக்களஞ்சியங்கள் வெளியிடுவதற்கான அரச நிறுவனம் (State Institute of Encyclopaedic Publications) வெளியிடுகிறது. \n\n"}
{"id": "87219", "url": "https://ta.wikipedia.org/wiki?curid=87219", "title": "மலையாள கலைக்களஞ்சியங்கள்", "text": "மலையாள கலைக்களஞ்சியங்கள்\n\nமலையாள கலைக்களஞ்சியங்கள் எனப்படுபவை மலையாள மொழியில் அமைந்த கலைக்களஞ்சியங்கள் ஆகும். மலையாளத்தில் கலைக்களஞ்சியங்கள் விஞானகோசம் என அறியப்படுகின்றன. \n\n1960 களுக்குப் பின்னரே மலையாள மொழியில் கலைக்களஞ்சியங்கள் தோன்றின. பல் துறைத் தகவல்களைத் தொகுக்கும் பொதுக் கலைக்களஞ்சியங்களும், துறை சார் கலைக்களஞ்சியங்களும் மலையாளத்தில் உள்ளன. இக் கலைக்களஞ்சியங்களை கேரள அரசின் கலைக்களஞ்சியங்கள் வெளியிடுவதற்கான அரச நிறுவனம் வெளியிடுகிறது. \n\n"}
{"id": "87221", "url": "https://ta.wikipedia.org/wiki?curid=87221", "title": "1 அரசர்கள் (நூல்)", "text": "1 அரசர்கள் (நூல்)\n\n1 அரசர்கள் (\"1 Kings\") / 1 இராஜாக்கள் என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதன் பின்னே வருகின்ற 2 அரசர்கள் என்னும் நூல் யூதா-இசுரயேல் நாடுகளின் வரலாற்றைத் தொடர்ந்து முன்னெடுத்துச் செல்கிறது.\n\nSection::::நூல் பெயர்.\n\"1 & 2 சாமுவேல்\" என்னும் நூல்களில் இசுரயேல் அரசுரிமையின் தொடக்க வரலாறு காணப்படுகிறது. 1 & 2 அரசர்கள் என்னும் இந்நூல்கள் அதன் தொடர்ச்சியாக அமைந்துள்ளன. மூல மொழியாகிய எபிரேயத்தில் இந்நூல்கள் \"Sefer melakhim\" (= அரசர்கள் பற்றிய நூல்கள்) என அறியப்படுகின்றன. கி.மு. 10ஆம் நூற்றாண்டிலிருந்து கி.மு. 6ஆம் நூற்றாண்டுவரை யூதா-இசுரயேல் நாடுகளில் நிகழ்ந்தவற்றை, குறிப்பாக அவற்றை ஆண்ட அரசர்களின் வாழ்க்கையை எடுத்துரைப்பதால் இந்நூல்கள் இப்பெயர் பெற்றன.\n\nSection::::1 அரசர்கள் நூலின் கருப்பொருள்.\n1 அரசர்கள் மூன்று பகுதிகளைக் கொண்டுள்ளது:\n\n1) இஸ்ரயேல் மக்களினம் முழுவதன் மேலும் சாலமோன் அரசுரிமை பெறுதல்; அவர் தந்தை தாவீது இறத்தல்.\n<br>2) சாலமோனின் ஆட்சியும் மாட்சியும்; எருசலேமில் அவர் எழுப்பிய கோவிலின் சிறப்பு.\n<br>3) நாடு தெற்கு வடக்கு என்ற இரண்டு அரசுகளாகப் பிரிதல்; அவற்றைக் கி.மு. 850 வரை ஆண்ட அரசர்களின் வரலாறு.\n\nஇவ்விரு நூல்களிலும் ஒவ்வொரு அரசனும் ஆண்டவருக்கு அவன் காட்டிய பற்றுறுதிக்கேற்ப, தீர்ப்பு வழங்கப்படுகிறான்; ஆண்டவரிடம் காட்டும் பற்றுறுதி நாட்டுக்கு வெற்றியைத் தருகின்றது; மாறாக, வேற்றுத் தெய்வ வழிபாடும் கீழ்ப்படியாமையும் அழிவையே கொணர்கின்றன. இந்த அளவுகோலின்படி வடநாட்டு (இசுரயேல்) அரசர்கள் எல்லாருமே தீயவழியில் நடந்தார்கள் என்றும், தென்னாட்டு (யூதா) அரசர்களில் சிலரும் அவ்வாறு நடந்தார்கள் என்றும் காட்டப்படுகிறது.\n\nபல இறைவாக்கினர் சிலைவழிபாட்டினின்றும் ஆண்டவருக்குக் கீழ்ப்படியாமையினின்றும் மக்களைத் தடுத்து நிறுத்தினர். அவர்களுள் எலியா தலைசிறந்தவராக இந்நூலில் காட்டப்படுகின்றார்.\n\nSection::::மேலும் காண்க.\nவிக்கிமூலத்தில் அரசர்கள் - முதல் நூல்"}
{"id": "87223", "url": "https://ta.wikipedia.org/wiki?curid=87223", "title": "தாராப்பூர் அணுமின் நிலையம்", "text": "தாராப்பூர் அணுமின் நிலையம்\n\nதாராப்பூர் அணுமின் நிலையம் மகாராட்டிர மாநிலம், தாராப்பூரில் உள்ள ஒரு இந்திய அணுமின் நிலையம் ஆகும்.\n\nஇங்கு அக்டோபர் 1969ல் கொதிக்கும் நீர் வகையான 200 மெகா வாட் திறனுடன் கூடிய இரு அணுக்கரு அணுசக்தி உலைகள் கொண்ட ஆலைகள் அமைக்கப் பட்டன. இதற்கான திட்டப் பணிகள் 1962ம் ஆண்டே தொடங்கி விட்டன. இந்த நிலையம் இந்திய அணுமின் கழகத்தின் நிருவாகத்தில் செயல்பட்டு வருகிறது. துவக்க நாட்களின் இவ்விரு உலைகளின் திறன் 200 மெகாவாட் அளவிற்கு இருந்தாலும், காலப் போக்கில் அவை 160 மெகாவாட் அளவிற்கு குறைந்தது. இந்த முதல் கட்ட ஆலைகளை அமெரிக்காவின் பெக்டேல் நிறுவனமும், ஜெனெரல் எலெக்ட்ரிக் நிறுவனமும் இணைந்து அருகாமையில் உள்ள அக்கர்பட்டி கிராமத்தில் கட்டி முடித்தன. ஆசியாவிலேயே முதன்முதலாக செயல்பட்ட அணுக்கரு அடிப்படையிலான மின்சாரம் தயாரிக்கும் ஆலை என பெயர்பெற்றது. தற்பொழுது இங்கு நான்கு அணுக்கரு அணுசக்தி ஆலைகள் செயல்பட்டு வருகின்றன, அவற்றின் மொத்த உற்பத்தித் திறன் 1400 மெகா வாட் ஆகும்.\n\nசமீபத்தில் உயர்ந்த அழுத்தம் கொண்ட தண்ணீருடன் கூடிய 540 மெகாவாட் திறன் கொண்ட இரு உலைகளையும் சோதனை ஓட்டத்திற்குப் பிறகு வெற்றிகரமாக தாராப்பூரில் செயல்பட்டு வருகிறது. இந்தியாவில் செயல்படும் அணுசக்தி மின்சார உற்பத்தி ஆலைகளில், இதுவே மிகவும் அதிக திறன் கொண்ட ஆலையாகும். மதிப்பீடு செய்த அளவில் இருந்து மிகவும் குறைவான செலவில், குறிப்பிட்ட நாளுக்கு ஏழு மாதங்களுக்கு முன்னர் இந்த ஆலை இந்திய ந்யூக்ளியர் பவர் கோர்போரேசன் நிறுவனத்தால் கட்டி முடிக்கப் பெற்றது, மிகவும் பாராட்டுக்குரியதாகும். இப்பொறுப்பை லார்சன் அன்ட் டூப்ரோ நிறுவனமும், காம்மன் இந்தியா நிறுவனமும் இணைந்து கட்டி முடித்தன.\n\nஇவ்வாலைகளில் பணி புரியும் பணியாளர்களுக்கு பயன் படும் வகையில் இங்கிருந்து அருகாமையில் உள்ள தாராபூர் அணுசக்தி நிலைய வீட்டு வசதி வளாகத்தையும் பெக்டேல் நிறுவனம் கட்டிக் கொடுத்தது. முதலில் திட்டத்தில் செயல்பட்ட ஆங்கிலேயே அதிகாரிகளின் வசதிக்காக பல நல்ல வீடுகள் இங்கே கட்டினார்கள். இப்பொழுது முதலில் திட்டத்தில் ஈடுபட்ட ஆங்கிலேயர்கள் தமது நாட்டிற்கு திரும்பிச் சென்றதை அடுத்து, இப்போது இங்குள்ளவர்களே குடியிருந்து வருகின்றனர்.\n\nSection::::தாராப்பூரில் இயங்கும் அணு மின் உலைகள்.\nதாராப்பூரில் முதன் முதலில் அக்டோபர் 28, 1969 அன்று முதல் இரு 160 மெகா வாட் மின் உற்பத்தித் திறன் கொண்ட கொதிக்கும் நீர் வகையிலான அணு மின் உலைகள் செயல்படத் துவங்கின.\n\nபிறகு நாளடைவில் 540 மெகா வாட் மின் உற்பத்தித் திறன் கொண்ட கன நீர் உயர் அழுத்த நீர் உலை எண் நான்கு அணு உலை 2005 ஆம் ஆண்டு செப்டம்பர் மாதம் 12 ஆம் தேதி முதல் செயல்படத் துவங்கியது.\n\nபின்னர் இதே போன்ற 540 மெகா வாட் மின் உற்பத்தித் திறன் கொண்ட கன நீர் உயர் அழுத்த நீர் உலை எண் மூன்று அணு உலை 2007 ஆம் ஆண்டு ஆகஸ்ட் மாதம் 18 ஆம் தேதி முதல் செயல்படத் துவங்கியது.\n"}
{"id": "87233", "url": "https://ta.wikipedia.org/wiki?curid=87233", "title": "வெண் சங்கு", "text": "வெண் சங்கு\n\nவெண் சங்கு (\"சாங்கசு பைரம்\", \"Xancus pyrum\") கடல் நத்தை வகையைச் சேர்ந்த மெல்லுடலி ஆகும். இது வலம்புரிச் சங்கு எனவும் சிலுவைச் சங்கு எனவும், தட்சணாமூர்த்திச் சங்கு எனவும் அழைக்கப்படுகிறது. இந்த இந்தியச் சங்கு இனம், தற்போது \"டர்பினல்லா பைரம்\" (\"Turbinella pyrum\") எனவும் அழைக்கப்படுகிறது. சாங்கசு என்னும் சங்கினத்தில் \"சாங்கசு பைரம்\", \"சாங்கசு ஆங்குலேட்டர் லேட்டசு\", \"சாங்கசு லேவிகேட்டர்\" என்ற மூன்று சிற்றினங்கள் உள்ளன.  இந்த மூன்று வகைகளில் \"சாங்கசு பைரம்\" என்னும் சங்கே சிறப்பானது.\n\nSection::::உயிரியல்.\nசங்கு மெல்லுடலி என்னும் பிரிவிலுள்ள ஓரோட்டு  உடலி (Gastropoda) ஆகும். இதன் கடினமான ஓடு சுண்ணாம்பினால் ஆனது. இதன் ஓட்டின் மேற்பகுதி பெரியோஸ்டிரகம் என்ற ஓட்டுறையினால் பாதுகாக்கப்பட்டுள்ளது. ஓட்டினுள்  இருக்கும் சங்கின் உட்பகுதி, ஓட்டின் உட்பக்கமுள்ள \" காலுமெல்லா\" என்னும் தூணின் அனைத்து சுற்றுக்களிலும் (Spires) சுற்றப்பட்டு இருக்கும். ஓட்டின் வாய்ப்பகுதியை மூட, மூடி (Opereulam) ஒன்று உண்டு. இது சங்கினுடைய பாதத்தில் மேல்புறத்தில் ஒட்டியிருக்கும்.\n\nSection::::வாழும் தன்மை மற்றும் காணப்படும் இடங்கள்.\nசங்குகள் கூட்டம் கூட்டமாக வாழும் தன்மை கொண்டவை. கடலின் அடிமட்டத்தில் சுமார் 20 முதல் 25  அடி ஆழமுள்ள பகுதிகளில் வாழ்கின்றன. இந்த இடங்கள் சங்குப் படுகைகள் என்று அழைக்கப்படுகின்றன. பெரும்பாலும் பாறையோரத்தில் இருக்கும் திடமற்ற, மெல்லிய மணற் பகுதிகள் சங்குகள் வாழ்வதற்கு ஏற்ற இடங்களாகும்.\n\nஇந்தியாவில் தமிழகக் கடற்கரைப் பகுதிகளில் இச்சங்கு மிகுதியாகக் காணப்படுகிறது. அத்துடன் அந்தமான், இலங்கை மற்றும் குஜராத் கடற்கரைப் பகுதிகளிலும் குறைந்தளவு காணப்படுகிறது. தமிழகத்தில் தூத்துக்குடி, இராமநாதபுரம், சோழ மண்டலம் மற்றும் கன்னியாகுமரி ஆகிய நான்கு மண்டலங்களிலும் இச்சங்கு வளம் நிறைந்துள்ளது.\n\nSection::::உணவுப்பழக்கம்.\nசங்கு ஒரு புலால் உண்ணியாகும். இவை கடலடியிலுள்ள பலகாலிப் புழுக்கள் (\"Polycheats\"), டெரிபெல்லிட், யூனிஸ்ட் ஆகிய புழு இனங்களை அதிகம் உண்கின்றன.\n\nSection::::இயக்கம்.\nசங்கு கடல் தரையின் மீது ஊர்ந்து செல்லும்போது, கடினமான பொருள்கள் அதன் மென்தோல் அறையினுள் (\"Mantle Cavity\") நுழைந்து விடாமல் தடுக்க, சளி (\"Mucus\") போன்ற நீர்மத்தை வழியில் சுரந்து அதன் மீது செல்கின்றது.\n\nSection::::இனப்பெருக்கம்.\nசனவரி முதல் மார்ச் வரை மற்றும் நவம்பர் முதல் ஏப்ரல் வரை உள்ள காலம் சங்கின் இனப்பெருக்க காலம் ஆகும். பெண் சங்கு இனச் சேர்க்கைக்கு பின் வெளியிடும் முட்டைக் கூடு (\"Egg Mass\") சங்குப்பூ எனப்படுகிறது.\nஇதன் நீளம் 250 முதல் 300 மி.மீ. வரை இருக்கும். இக்கூட்டின் குறுக்குவாட்டில் ஒன்றின் மீது ஒன்றென 24 முதல் 28 அறைகள் உள்ளன.  ஒவ்வொரு அறைக்குள்ளும் கருவுற்ற முட்டைகள் (\"Fertilized Egg\") இருக்கும். அறைகளின் பக்கவாட்டில் செவுள் போன்ற துளை உண்டு. இதன் மூலம் கருவுற்ற முட்டைகளுக்குத் தேவையான உயிர்வளி கிடைக்கிறது. பின்பு கூட்டினுள் இருந்து 10 மி.மீ.  நீளமுள்ள இளம் சங்குகள் வெளிப்படுகின்றன.\n\nபெண் சங்குகள் ஆண் சங்கை விட பெரியவை. ஆண் சங்கு குறுக்குவாட்டில் 57 முதல் 60 மி.மீ. வளர்ச்சி அடையும். பெண்  சங்கு குறுக்குவாட்டில் 70 முதல் 80 மி.மீ. வளர்ச்சி அடையும்.\n\nSection::::பயன்கள்.\nசங்கு சதை உணவாகப் பயன்படுகிறது. சங்கு வளையல், மோதிரம் போன்ற அணிகலன்கள் செய்யவும், ஓர் அலங்கார பொருளாகவும் பயன்படுகிறது. வலம்புரிச் சங்கானது இறைப் பண்பு மிக்க சங்காக இந்தியாவில் மதிக்கப்படுகிறது. ஈழை நோய், என்புருக்கி நோய், மஞ்சள் காமாலை, காசநோய், வயிற்று வலி மற்றும் கண் சம்பந்தப்பட்ட நோய்களில் இருந்து குணமடைய சங்குத்தூள் மருந்தாகப்  பயன்படுகிறது.\n\n"}
{"id": "87236", "url": "https://ta.wikipedia.org/wiki?curid=87236", "title": "நடுவண் புலனாய்வுச் செயலகம்", "text": "நடுவண் புலனாய்வுச் செயலகம்\n\nநடுவண் புலனாய்வுச் செயலகம் அல்லது மத்தியப் புலனாய்வுத் துறை (Central Bureau of Investigation-CBI) குற்றம் மற்றும் நாட்டுப்பாதுகாப்பு விடயங்களை ஆராயும் இந்திய அரசின் உயர்நிலைப் புலனாய்வு அமைப்பாகும்; மேலும் பன்னாட்டு காவல்துறைக்கான இந்தியாவின் அதிகாரப்பூர்வ அமைப்பாகவும் உள்ளது; சுருக்கமாக சி.பி.ஐ என அறியப்படுகிறது. இவ்வமைப்பு சிறப்புக்காவல் நிறுவனத்திலிருந்து 1963இல் தோற்றுவிக்கப்பட்டது. பணியாளர் நலன்,குறைதீர்ப்பு மற்றும் ஓய்வூதியத்துக்கான நடுவண் அமைச்சகத்தின், பணியாளர் நலன் மற்றும் பயிற்சித் துறையின் கட்டுப்பாட்டில் நடுவண் புலனாய்வுச் செயலகம் செயல்படுகிறது. தற்போதைய இயக்குனராக, ரிஷி குமார் சுக்லா 2பிப்ரவரி,2019 முதல் பதவியில் உள்ளார்.\n\nSection::::சிறப்புக்காவல் நிறுவனம்.\nஇரண்டாம் உலகப்போர் காலகட்டத்தின்போது ஊழல் மற்றும் கையூட்டு வழக்குகளை ஆராய்வதற்காக 1941ஆம் ஆண்டு சிறப்புக்காவல் நிறுவனம் (Special Police Establishment-SPE) பிரித்தானிய இந்திய அரசால் அமைக்கப்பட்டது. போர் முடிவடைந்த பின்னரும் கூட நடுவணரசு அதிகாரிகள் தொடர்பான ஊழல், கையூட்டு வழக்குகளை ஆராய அந்நிறுவனத்தின் பணி தேவைப்பட்டது. இதனைக் கருத்தில் கொண்டு 1946இல் கொணரப்பட்ட தில்லி சிறப்புக்காவல் நிறுவனச்சட்டம், சில மாற்றங்களுடன் அந்நிறுவனம் தொடர்ந்து செயலாற்ற வகைசெய்தது. இச்சட்டத்தின்படி, போர்த்துறையின் கீழ் இருந்த சிறப்புக்காவல் நிறுவனம் உள்துறையின் கட்டுப்பாட்டில் கொண்டுவரப்பட்டு, அதன் அதிகாரம் விரிவுபடுத்தப்பட்டது. நடுவண் ஆட்சிப் பகுதிகளிலும், தொடர்புடைய மாகாணங்களின் ஒப்புதலோடு மாகாணங்களிலும் அதன் பணிகள் செயலாக்கம் பெற்றன.\n\nSection::::சி.பி.ஐ.யின் உருவாக்கம்.\nஇந்திய விடுதலைக்குப்பின், 1960களில் கால மாற்றத்திற்கேற்ப சிறப்புக்காவல் நிறுவனத்தின் அமைப்பிலும், செயல்பாடுகளிலும் மாற்றம் தேவைப்பட்டது. 1946-ஆம் ஆண்டின் தில்லி சிறப்பு போலீஸ் படையின் கீழ், 1963-ஆம் ஆண்டு மத்திய உள்துறை அமைச்சகம் பிறப்பித்த நிர்வாக ஆணையின் காரணமாக ஏற்படுத்தப்பட்ட புலனாய்வு அமைப்புதான் சிபிஐ. இதற்கு மத்திய அமைச்சரவையோ அல்லது குடியரசுத் தலைவரோ ஒப்புதல் அளிக்கவில்லை.சி.பி.ஐ யின் முதல் இயக்குனராக திரு.டி.பி.கோஹ்லி பொறுப்பேற்றார் (ஏப்ரல்1,1963-மே31,1968). திரு.கோஹ்லி உத்திரப்பிரதேசம் மற்றும் மத்தியப்பிரதேச மாநிலங்களின் காவல்துறைகளில் உயர்பதவிகளை வகித்தவர்; பின்னர் சிறப்புக்காவல் துறையின் தலைமைக் காவல் ஆய்வாளராகப் பதவி உயர்வு அளிக்கப்பெற்றார். அவரது தொலைநோக்குப் பார்வையால் இவ்வமைப்பு மிகச்சிறந்த புலனாய்வு முகமையாக வளர்ச்சியடையத் தொடங்கியது. \n\n1987ஆம் ஆண்டு ஊழல் எதிர்ப்புப்பிரிவு மற்றும் குற்றப்பிரிவு(தனி) என்னும் இரண்டு சிறப்புப்பிரிவுகள் உருவாக்கப்பட்டன. பொருளாதாரக் குற்றங்கள் தவிர்த்து பொதுவான குற்றங்களிலும் கூடுதல் கவனம் செலுத்தும் வகையில் குற்றப்பிரிவு(தனி) உருவாக்கப்பட்டது. இந்திய அரசியலமைப்புச் சட்டப்படி, சி.பி.ஐ நடுவண் பட்டியலில் இருப்பதால், குற்றங்கள் நடைபெற்ற மாநிலங்களுக்கல்லாமல் நடுவணரசுக்கே அறிக்கை தாக்கல் செய்கிறது.\n\nSection::::செயல்பாடுகள்.\nமுக்கியத்துவம் வாய்ந்த ஊழல், கொலை, ஆள்கடத்தல், தீவிரவாதம் முதலான வழக்குகளில் நடுவண் புலனாய்வுச் செயலகம் புலனாய்கிறது. அண்மைக்காலமாக உச்சநீதிமன்றமும், உயர்நீதிமன்றங்களும் சில குறிப்பிடத்தக்க வழக்குகளைப் ஆராயுமாறு சி.பி.ஐ.க்குப் பரிந்துரைக்கின்றன. தேசியப் பொருளாதார நலனைக் காப்பதிலும் இவ்வமைப்பு குறிப்பிடத்தக்க பங்காற்றுகிறது. சி.பி.ஐ இந்தியாவின் முதன்மைக்காவல் புலனாய்வு முகமையாகும்; பன்னாட்டுக்காவல்துறையின் சார்பாக இந்தியாவில் நடைபெறும் புலனாய்வுகளை ஒருங்கிணைக்கிறது. \nசி.பி.ஐ. குற்ற வழக்குகளை மூன்று பிரிவுகளில் புலனாய்வுக்கு எடுத்துக்கொள்கிறது. அப்பிரிவுகளாவன:\n1. ஊழல் எதிர்ப்புப் பிரிவு: அனைத்து நடுவணரசுத்துறைகள், நடுவண் நிதித்துறை மற்றும் பொதுத்துறை நிறுவனங்களின் ஊழியர்கள் தொடர்புடைய ஊழல் மற்றும் ஏய்ப்பு வழக்குகளைப் புலனாய்கிறது.\n2. பொருளாதாரக் குற்றப்பிரிவு: வங்கி மற்றும் நிதி ஏய்ப்பு, ஏற்றுமதி, இறக்குமதி மற்றும் அந்நியச்செலாவணிக் கையாடல்கள், பேரளவிலான போதைமருந்து மற்றும் பதுக்கல் தொடர்பான வழக்குகளைப் புலனாய்கிறது.\n3. குற்றப்பிரிவு (தனி): மாபியா கும்பல்களால் நிகழ்த்தப்படும் பணயத்துக்கான ஆள்கடத்தல், குண்டுவெடிப்பு, தீவிரவாதச்செயல்கள் தொடர்புடைய வழக்குகளைப் புலனாய்கிறது. \n\nSection::::சி.பி.ஐ.யின் உள்ளமைப்பு.\nநடுவண் புலனாய்வுச் செயலகம் அதன் இயக்குநரால் தலைமை வகிக்கப்படுகிறது. அவர் தலைமைக் காவல் இயக்குநர் அல்லது மாநிலக் காவல்துறைக் கண்காணிப்பாளர் தரத்திலான இந்தியக்காவல்துறை (ஐ.பி.எஸ்) அதிகாரியாக இருப்பார். சி.வி.சி (CVC Act 2003) சட்டத்தின்படி சி.பி.ஐ. இயக்குநர் ஈராண்டுகளுக்கு ஒருமுறை தேர்ந்தெடுக்கப்படுகிறார். நடுவண் புலனாய்வுச் செயலகத்தின் மற்ற பதவிகள்:\n\nSection::::அதிகார வரம்பு.\nநடுவண் புலனாய்வுச் செயலகத்தின் அதிகாரவரம்பு தில்லி சிறப்புக் காவல் நிறுவனச் சட்டத்தின் மூலம் (DSPE1946) வரையறுக்கப்பட்டுள்ளது. இச்சட்டம் நடுவண் ஆட்சிப்பகுதிகளின் காவல்துறைக்கு இருப்பதை ஒத்த அதிகாரங்களையும், பொறுப்புகளையும் சிறப்புக்காவல் நிறுவனத்துக்கு(சி.பி.ஐ) வழங்குகிறது. தில்லியை தவிர, நாட்டில் எந்தவொரு மாநிலத்திலும் சிபிஐ தனது அதிகாரத்தை பயன்படுத்த சம்பந்தப்பட்ட மாநில அரசு, பொது ஒப்புதல் அளிப்பது அவசியம். \n\nSection::::சி.பி.ஐ பாசறை.\nதில்லிக்குக் கிழக்கே 40 கி.மீ தொலைவில், உத்திரப்பிரதேச மாநிலம் காசிராபாத்தில் 26.5 ஏக்கர் பரப்பளவில் நடுவண் புலனாய்வுச் செயலகப் பாசறை (CBI Acadamy) அமைந்துள்ளது. பயிற்சிகள் தில்லி லோக்நாயக் பவனிலும், ஐதராபாத்திலும் வழங்கப்படுகின்றன. \nபோபர்ஸ் பீரங்கி பேர ஊழல் வழக்கு, பிரியதர்சினி மத்தூ கொலை வழக்கு, நிதாரி கொலைகள், தாவூத் இப்ராகிம் வழக்கு, சோதரி அபயா கொலை வழக்கு முதலானவை சி.பி.ஐ. புலனாய்ந்த வழக்குகளில் முதன்மையானவை. ஜோகிந்தர் சிங், பி.ஆர்.சர்மா முறையே இயக்குனராகவும், இணை இயக்குநராகவும் இருந்த காலத்தில் சி.பி.ஐ.யில் நடைபெற்ற ஊழல்களை தகவலறியும் உரிமைச்சட்டம் வெளிக்கொணர்ந்தது. \nSection::::சர்ச்சைகள்.\nசிபிஐயின் நடவடிக்கைகள் எதிர்க்கட்சிகளை மிரட்டப் பயன்படுத்துவதாக குற்றச்சாட்டுகள் எதிர்கட்சிகளால் எழுப்பப்படுகின்றன. இதன் காரணமாக 2018 நவம்பர் மாதத்தில் சிபிஐயின் அதிகாரத்தினை தங்களின் மாநில எல்லைகளுக்குள் இருந்து நீக்கி ஆந்திர பிரதேசம் மற்றும் மேற்கு வங்க மாநில அரசுகள் உத்தரவிட்டன. இதனால் மாநில அரசின் அனுமதியின்றி இந்த மாநிலங்களில் எவர்மீதும் சிபிஐ வழக்கு பதிவு செய்ய இயாலது. ஏற்கனவே இதற்கு முன்பு சிக்கிம், சத்தீஸ்கர், நாகலாந்து, கர்நாடகம் ஆகிய மாநிலங்கள் சிபிஐக்கு அளித்த பொது ஒப்புதலை திரும்பப் பெற்ற வரலாறு உண்டு. 1998ஆம் ஆண்டு ஜனதா தளம் ஆட்சியின் போது ஜே. எச். பாட்டேல் கர்நாடகத்தின் பொது ஒப்புதலை வாபஸ் பெற்றனர். இது கர்நாடகத்தில் எட்டு ஆண்டுகள் நீடித்தது.\n\n"}
{"id": "87239", "url": "https://ta.wikipedia.org/wiki?curid=87239", "title": "நுண்ணிலை கற்பித்தல்", "text": "நுண்ணிலை கற்பித்தல்\n\nநுண்ணிலை கற்பித்தல் (Micro teaching) என்பது ஆசிரியர் பயிற்சியில் பயன்படும் ஒரு வகை பயிற்று நுட்பமாகும். இது ஆசிரியரின் கற்பிக்கும் திறனை வளர்க்கப் பயன்படுகிறது.\n\nSection::::தோற்றம்.\n1961-ல் அமெரிக்க ஐக்கிய நாடுகளில் ஸ்டான்போர்டு பல்கலைக்கழகத்தைச் சார்ந்த ஆராய்ச்சி மாணவர் கெய்த் அசெசன் (Keith Acheson) என்பவர்தான், கற்பித்தல் செயல்முறையை, ஒளிப்பதிவு செய்து பின்னூட்டம் வழங்கலாம் என முன்மொழிந்தார். 1963-ல் ஸ்டான்போர்டு பல்கலைக்கழகத்தைச் சார்ந்த ஆலன் (Dwight.W.Allen) என்பவர்தான் நுண்ணிலை கற்பித்தல் என்னும் சொற்கோவையை முதன் முதலில் பயன்படுத்தினார்.\n\nSection::::பொருள்.\nஆசிரியரின் கற்பிக்கும் திறனை (Teaching skill) வளர்த்துக் கொள்ள கட்டமைக்கப்பட்ட கற்பிக்கும் வழிமுறையே நுண்ணிலை கற்பித்தலாகும். இங்கு நுண்ணிலை என்பது அளவு குறைக்கப்பட்டதை குறிக்கிறது. இதில்\n\n\nஇவ்வாறு உண்மைச் சூழலில் இருந்து முற்றிலும் மாறுபட்டு மிகச்சிறிய அளவில் இப்பயிற்சியை அமைப்பதால் இது \"நுண்ணிலை கற்பித்தல் நுட்பம்\" எனப்படுகிறது. இப்பயிற்சியில் சக பயிற்சி ஆசிரியர்களே மாணவர்களாக பாவிக்கப்படும்பொழுது, இது \"ஒப்பார் குழு\" (Peer group) கற்பித்தல் எனவும் அழைக்கப்படுகிறது.\n\nSection::::வரையறை.\nடுவைட் ஆலன் (Dwight.W.Allen, 1966) கூற்றுப்படி,\n\"நுண்ணிலை கற்பித்தல் என்பது வகுப்பு நேரம் மற்றும் வகுப்பு அளவு குறைக்கப்பட்ட கற்பிக்கும் செயல்பாடு\".\nஎம்.சி. நைட் (M.C.Knight, 1971) கருத்துப்படி,\n\"நுண்ணிலை கற்பித்தல் என்பது அளவு குறைக்கப்பட்ட கற்பித்தல், இதில் புதிய திறன்களை வளர்க்கவும், பழைய திறன்களை மெருகேற்றவும் முடியும்\".\nகல்வியியல் தகவல் களஞ்சியம் (Encyclopedia of Education, Ed.Deighton. LC-1971):\n\"நுண்ணிலை கற்பித்தல் என்பது உண்மையான, கட்டமைக்கப்பட்ட, அளவு குறைக்கப்பட்ட கற்பிக்கும் செயல்பாடு; இது ஆசிரியர் பயிற்சி, பாடத்திட்ட மேம்பாடு மற்றும் ஆராய்ச்சிக்குப் பயன்படுகிறது\".\n\nSection::::நுண்ணிலை கற்பித்தல் சுழற்சி.\nஇப்பயிற்சியின் சுழற்சியில் 6 படிகள் உள்ளன.\nஇதில் கற்பிக்கும் திறன் தேர்ந்தெடுக்கப்பட்டு அதன் உட்கூறுகள் அறியப்படுகின்றன. ஒரு பாடக்கருத்தினைக் கொண்டு, திறனை வெளிப்படுத்தும் வகையில் குறு-பாடத்திட்டமாக பாடநிகழ்வு தயாரிக்கப்படுகிறது.\nஇதில் பயிற்சி ஆசிரியர் பாடக்கருத்தினை, கற்பிக்கும் திறனை பயன்படுத்தி, 5 முதல் 10 மாணவர்களுக்கு, 5 முதல் 10 நிமிடங்களில் கற்பிக்கிறார். நோக்கர் மூலம், மதிப்பீடுகள் உட்கூறுகளின் அடிப்படையில், ஓர் அட்டவணையில் குறிக்கப்படுகிறது. மேலும் கற்பித்தல் செயல்முறை ஒளிப்பதிவு செய்யப்படுகிறது.\nமேற்பார்வையாளர் அல்லது கண்காணிப்பு ஆசிரியர் மதிப்பீடுகளைக் கொண்டு பின்னூட்டம் அளிக்கிறார். திறன் திருப்தியாக கையாளப்படவில்லை எனில் மறுதிட்டமிடலுக்கு அறிவுறுத்தப்படுகிறது.\nஅதே பாடக்கருத்து மற்றும் திறனைக் கொண்டு, பின்னூட்டத்திற்கு ஏற்ப குறைகளை நிவர்த்தி செய்யும் விதத்தில் பாடநிகழ்வு அமைக்கப்படுகிறது.\nதிருத்திய தயாரிப்புகளுடன் வேறொரு ஒப்பிடக்கூடிய மாணவக்குழுவிற்கு கற்பிக்கப்பட்டு பதிவு செய்யப்படுகிறது.\nமறுகற்பித்தலை விமர்சித்து மறுபின்னூட்டம் அளிக்கப்படுகிறது. ஆசிரியர் கற்பிக்கும் திறனில் சிறந்தோங்கும் வரை இந்த சுழற்சி தொடர்கிறது.\n\nSection::::தேவை மற்றும் முக்கியத்துவம்.\nகற்றல்-கற்பித்தல் செயல்முறையில் ஒரு குறிப்பிட்ட திறனை மட்டும் தனித்துப் பயன்படுத்த முடியாது. அதே சமயம் ஒரு ஆசிரியர் எல்லா திறன்களிலும் சிறந்து விளங்க வேண்டுமெனில், அவை ஒவ்வொன்றாக பயிற்றுவிக்கப்பட வேண்டும். இதற்கு நுண்ணிலை கற்பித்தல் அவசியம். நுண்ணோக்கியில் பார்ப்பது போல ஒவ்வொரு திறனும் கவனிக்கப்படுகிறது.\n\"எதைக்கற்பித்தல்\" என்பதை விட \"எப்படிக் கற்பித்தல்\" வேண்டும் என்பதே இதன் அடிப்படையாகும். ஆசிரியருக்கு நேரிடையாக இயற்கைச் சூழலில் பயிற்சியை தொடங்காமல், சிக்கல் இல்லாத செயற்கைச் சூழ்நிலை அமைத்துக் கொடுக்கப்படுவது இதன் சிறப்பாகும்.\n\n\n\n"}
{"id": "87243", "url": "https://ta.wikipedia.org/wiki?curid=87243", "title": "உவர்க்கண்ணூர்ப் புல்லங்கீரனார்", "text": "உவர்க்கண்ணூர்ப் புல்லங்கீரனார்\n\nஉவர்க்கண்ணூர்ப் புல்லங்கண்ணனார் சங்ககாலப் புலவர்களில் ஒருவர். அகநானூறு பாடல் எண் 146 ஒன்று மட்டும் இவர் பாடியதாகச் சங்கநூல் தொகுப்பில் உள்ளது. இது முல்லைத் திணைப் பாடல்.\n\nபுல்லம் என்பது இந்தப் புலவர் கண்ணனாரின் ஊர். இந்த ஊரில் கிணறு தோண்டும்போது உப்புதண்ணீர் கண்ணீர் போலச் சொட்டுச் சொட்டாக ஊறியதால் இந்த ஊருக்கு இப் பெயரடை தரப்பட்டுள்ளது.\n\nSection::::பாடல் தரும் செய்தி.\nபரத்தையிடம் இருந்துவிட்டு மீண்ட தலைமகனைத் தலைவி வாயில் மறுத்த (வீட்டு வாயிலில் நுழையாதே எனத் தடுத்த) பாடல் இது.\n\nதலைவி பரத்தையைத் 'தாய் ஓம்பு ஆய்நலம் வேண்டாதோள்' என்று குறிப்பிடுவது மிகச் சிறந்த விளக்கத்தொடர்.\n\nசேற்றில் கிடக்கும் பெண் எருமையை ஆண் எருமை சேற்றில் பாய்ந்து தழுவிக்கொண்டு வரும் ஊரன் என்று தலைவி தலைவனைக் குறிப்பிடுவது பொருத்தமான உள்ளுறை உவமம்.\n"}
{"id": "87252", "url": "https://ta.wikipedia.org/wiki?curid=87252", "title": "உழுந்தினைம் புலவர்", "text": "உழுந்தினைம் புலவர்\n\nஉழுந்தினைம் புலவர் என்பவர் சங்ககாலப் புலவர்களில் ஒருவர். நங்கநூல் தொகுப்பில் இவரது பாடல் ஒன்றே ஒன்று இடம்பெற்றுள்ளது. அது குறுந்தொகை 333 எண் கொண்ட குறிஞ்சித் திணைப் பாடல்.\n\nஉழுந்தின் ஐம் புலவர் என்று இவரது பெயரைப் பிரித்துக் காணும்போது இப் புலவரின் பெயர் விளக்கம் புலப்படும். 'ஐ வியப்பு ஆகும்' என்பது தொல்காப்பியம். அரைத்து வைத்தால் மிகுதியாகப் பொங்கும் பயிர் உழுந்து. அதுபோல் தானே உள்ளுணர்வு பொங்கிப் புலவரானவர் இவர்.\n\nSection::::பாடல் சொல்லும் செய்தி.\nதோழி தலைவியிடம் சொல்கிறாள். அவன்(தலைவன்) வருத்தத்தைப் போக்க நாம் துணிந்தால் என்ன? (தாயிடம் சொல்லித் திருமணத்துக்கு முயலலாமே என்பது கருத்து)\n\nSection::::பழக்கம்.\nகானவன் அம்பெய்து யானை ஓட்டுவான். மகளிர் கிளி ஓட்டுவர்.\n"}
{"id": "87262", "url": "https://ta.wikipedia.org/wiki?curid=87262", "title": "உறையனார்", "text": "உறையனார்\n\nஉறையனார் சங்ககாலப் புலவர்களில் ஒருவர். குறுந்தொகை 207 பாலைத் திணைப் பாடல் ஒன்று மட்டும் இவர் பாடியதாகச் சங்கநூல் தொகுப்பில் உள்ளது.\n\nSection::::புலவர் பெயர்.\nஉறை என்னும் சொல் மழைநீரைக் குறிக்கும். (திருக்குறள் 559 'முறை கோடி மன்னவன் செய்யின் உறை கோடி ஒல்லாது வானம் பெயல்'). இதனால் இப் புலவர் பெயரின் பொருள் விளங்கும். இறையனார் என்னும் புலவரின் பெயர் இதனோடு ஒப்புநோக்கத் தக்கது. திருக்குறளின் முதல் அதிகாரம் இறை பற்றியது. இரண்டாவது அதிகாரம் மழை (வான், உறை) பற்றியது.\n\nSection::::பாடல் சொல்லும் செய்தி.\nதலைவன் பொருள் தேடச் செல்லப்போகிறான் என்பதைக் குறிப்பால் உணர்ந்துகொண்ட தோழி அதனைத் தலைவியிடம் சொல்ல, அதைக் கேட்டுத் தலைவி சொல்வதாக அமைந்துள்ள பாடல் இது.\n\nசொல்லிவிட்டால் செல்வது தடைபடும் என்பதை அவன் தெரிந்திருக்கிறான். தன் இனத்திலிருந்து பிரிந்த பருந்து ஒன்று ஓமை மரத்தில் இருந்துகொண்டு புலம்புவதைக் கேட்கும் தெள்விளிதான் அவனுக்குத் துணை. பொடி சுடும் காலில் அவன் தவ்வித் தவ்வி நடக்கவேண்டியிருக்குமே!\n"}
{"id": "87267", "url": "https://ta.wikipedia.org/wiki?curid=87267", "title": "ராபர்ட் எட்வர்ட்சு", "text": "ராபர்ட் எட்வர்ட்சு\n\nராபர்ட் ஜெப்ரி எட்வர்ட்சு (\"Robert Geoffrey Edwards\", செப்டம்பர் 27, 1925-ஏப்ரல் 10, 2013), பிரித்தானிய உயிரியலாளரும் சோதனைக் குழாய்க் குழந்தை பிறப்பு முறையைக் கண்டுபிடித்தவர்களில் முன்னோடியும் ஆவார். மருத்துவர் பாட்ரிக் ஸ்டெப்டோவுடன் (1913 1988) இணைந்து இவர் நடத்திய ஆய்வுகள் 1978 ஆம் ஆண்டில் முதலாவது சோதனைக் குழாய்க் குழந்தையை உருவாக்க வழிவகுத்தது. இவருக்கு 2010 ஆம் ஆண்டுக்கான மருத்துவத்துக்கான நோபல் பரிசு அறிவிக்கப்பட்டது. இவர் ஏப்பிரல் 10, 2013இல் இறந்தார்.\n\nSection::::முதல் சோதனைக் குழாய்க் குழந்தை.\nராபர்ட் எட்வர்ட்சு 1960களிலிருந்தே செயற்கைக் கருத்தரிப்பு முறையைக் கண்டுபிடிக்கும் ஆய்வுகளில் ஈடுபட்டார். பல முயற்சிகளுக்குப் பின் செயற்கைக் கருத்தரிப்பு வழியாக லூயிசு பிரவுன் என்று பெயரிடப்பட்ட பெண்குழந்தை சூலை 25, 1978இல் லெஸ்லி பிரவுன் என்னும் இங்கிலாந்துப் பெண்ணுக்குப் பிறந்தது.\n\nஅந்த முதல் குழந்தையின் பிறப்பைத் தொடர்ந்து, கடந்த 35 ஆண்டுகளில் உலகம் முழுவதிலும் சுமார் 5 மில்லியன் குழந்தைகள் செயற்கை முறைச் சோதனைக் குழாய் கருத்தரிப்பின் மூலம் பிறந்துள்ளார்கள் என்று கணிக்கப்பட்டுள்ளது.\n\nராபர்ட் எட்வர்ட்சும் பேட்ரிக் ஸ்டெப்டோவும் கண்டுபிடித்த குழந்தைக் கருத்தரிப்பு முறை உலகில் சிறந்த வரவேற்பைப் பெற்றது.\n\nஎனினும், கத்தோலிக்க திருச்சபை செயற்கைமுறைக் கருத்தரிப்புக்கு எதிர்ப்புத் தெரிவித்தது. கடவுள் வகுத்த இயற்கைச் சட்டத்தை மதிக்காமல் செயற்கைமுறையில் கருத்தரிக்க மனிதர் முனைவது அறநெறிக்கு எதிரானது என்பது கத்தோலிக்க திருச்சபையின் நிலைப்பாடு. மேலும், ஒரு கருத்தரிப்பு வெற்றிகரமாக நிகழவேண்டும் என்றால் அதற்குத் தயாரிப்பாக வேறுபல கருக்களையும் உருவாக்கவேண்டும், பெண்ணின் கருப்பையில் செலுத்தப்படாத பல கருக்கள் சோதனைக் கூடத்தில் பாதுகாக்கப்படவேண்டும், பயன்படுத்தப்படாத கருக்கள் அழிக்கப்பட நேரிடும். இவற்றை எல்லாம் சுட்டிக்காட்டி, கத்தோலிக்க திருச்சபை செயற்கைமுறைக் கருத்தரிப்புக்கு அப்போது எதிர்ப்புத் தெரிவித்தது. அந்த எதிர்ப்பு இன்றும் தொடர்கிறது.\n\nSection::::ராபர்ட் எட்வர்ட்சு இறப்பு.\nநீண்ட நாட்கள் நோய்வாய்ப்பட்டிருந்த ராபர்ட் எட்வர்ட்சு ஏப்பிரல் 10, 2013இல் காலமானார்.\n\n"}
{"id": "87276", "url": "https://ta.wikipedia.org/wiki?curid=87276", "title": "என்றி வால்டர் பேட்ஃசு", "text": "என்றி வால்டர் பேட்ஃசு\n\nஎன்றி வால்டர் பேட்ஃசு (\"Henry Walter Bates\") (1825–1892) ஒரு புகழ்பெற்ற ஆங்கில இயற்கையியலாளர் ஆவார். படிவளர்ச்சியின்போது சில உயிரினங்கள் வேறு வலிய உயிரினத்தை ஒத்த தோற்றத்தைப் பெற்றுத் தம்மைக் காத்துக்கொள்ளும் விளைவு இவரது பெயரால் பேட்ஃசின் போலியொப்புரு என்று அழைக்கப்படுகிறது.\n\nஇவர் ஆல்ஃவிரடு அரசல் வாலேசு என்ற அறிஞருடன் இணைந்து தென் அமெரிக்காவில் உள்ள அமேசான் மழைக்காடுகளில் 1848-ம் ஆண்டுவாக்கில் ஆய்வு நடத்திக் கொண்டிருந்தார். 1852-ல் வாலேசு நாடு திரும்பினார். ஆனால், பேட்ஃசு அடுத்த பத்து ஆண்டுகளுக்கும் மேலாகத் தங்கி இருந்து கள ஆய்வுகளை மேற்கொண்டார். தன் ஆய்வுக்காக இத்தோமினே (குமட்டல் சுரப்பி கொண்டவை), நீளிறகிகள் (Heliconiinae) ஆகிய குடும்பங்களைச் சேர்ந்த நூற்றுக்கணக்கான பட்டாம்பூச்சி இனங்களைச் சேகரித்து வந்தார். அவற்றைத் தத்தமது தோற்ற ஒற்றுமை அடிப்படையில் ஒழுங்குபடுத்த முயன்றபோது பல முரண்பாடுகளைக் கண்டார். வெளித்தோற்ற அளவில் வேறுபடுத்திக் காண இயலாத அளவுக்கு ஒற்றுமை கொண்டிருந்த இனங்களைப் பார்த்தால் அவை ஒன்றோடு ஒன்று தொடர்பில்லாத பண்புகளைக் கொண்ட இனங்களாக இருந்தன. இங்கிலாந்து திரும்பியதும் அவர் தான் கண்டறிந்ததின் அடிப்படையில் அமைந்த ஒப்புப்போலிப் (போலியொப்புருப்) பண்புக் கருத்தை முன்வைத்து இலண்டன் இலின்னேயியசுச் சங்கக் கூட்டத்தில் ஆய்வுக்கட்டுரை ஒன்றை 1861-ம் ஆண்டு நவம்பர் 21-ம் நாளன்று படித்தார். அக்கட்டுரை 1862-ம் ஆண்டு 'Contributions to an Insect Fauna of the Amazon Valley' என்ற பெயரில் வெளிவந்தது. அதைத் தொடர்ந்து தனது அமேசான் கள ஆய்வில் கண்டவற்றைப் பற்றி, விரிவாக \"அமேசான் ஆற்றைப் பற்றி ஒரு இயற்கையியலாளன்\" (\"The Naturalist on the River Amazons\") என்ற தலைப்பில் நூலாக எழுதினார். அவரது இந்த கண்டுபிடிப்புகளும் கணிப்புகளும் நெடிய விவாதங்களுக்கு வித்திட்டன.\n\nபேட்ஃசு நெருங்கிய மரபுத் தொடர்பு இல்லாத இனங்களிடையே அமைந்துள்ள தோற்ற ஒற்றுமை ஒரு கோண்மா எதிர்ப்புத் தகவமைவு என்ற கருத்தை முன்வைத்தார். மேலும், சில இனங்கள் வியத்தக்க அளவுக்கு பளிச்சிடும் நிறங்களையும் கொண்டு, ஏதோ தன்னைப் பிடிக்க வரும் கோண்மாக்களைச் சீண்டிப் பார்ப்பது போல மெதுவாகப் பறப்பதையும் சுட்டிக் காட்டினார். இத்தகைய பட்டாம்பூச்சிகள் பறவைகளுக்கும் பிற பூச்சித்தின்னிகளுக்கும் உண்ணுதற்கு உகந்தவையாக இல்லாமல் இருக்கக் கூடும் என்று அவர் கருதினார். இதே அடிப்படையிலேயே இவ்வினங்களைப் போன்ற போலித்தோற்றம் கொண்ட பிற இனங்களும் தமது நிற அமைப்பைப் பெற்றிருக்கலாம் என்ற வாதத்தை அவர் முன்வைத்தார். அந்தப் போலிகள் குமட்டல் தன்மையையோ நச்சுத்தன்மையையோ பெற்றிருக்க வேண்டியதில்லை.\n\nஇந்த விளக்கம் ஆல்ஃவிரடு அரசல் வாலேசும் சார்லசு டார்வினும் அந்நேரம் முன்வைத்திருந்த படிவளர்ச்சிக் கோட்பாட்டுடன் பொருந்தி இருந்தது. இவ்விளக்கம் இயல்பில் காணப்படாத எந்த ஒரு சக்தியையும் சார்ந்திராததால் படிவளர்ச்சியை எதிர்த்தவர்களின் எதிர்ப்பைச் சந்தித்தது. அதுவரை கேலிக்காக மாந்தர் ஒருவரைப்போல மற்றொருவர் செய்து காட்டும் பகடிக்கூத்தை மட்டும் குறித்து வந்த \"mimicry\" (\"மிம்மிக்ரி\") என்ற சொல் செடிகளின் பண்புகளையும் விலங்குகளின் பண்புகளையும் குறிப்பதற்குப் பயன்படுத்தப்படத் தொடங்கியது. இந்த அடிக்கருத்தைக் கொண்டு வந்தவர் என்ற முறையில் இவ் ஒப்புப்போலிப்பண்புக்கு பேட்ஃசின் பெயர் சூட்டப்பட்டது. வேறு பல நெட்டாங்குகள் இப்போது கண்டறியப்பட்டிருந்தாலும் மிகுதியாக அறியப்படுவது பேட்ஃசின் நெட்டாங்கு அல்லது அழகச்சே (போலியொப்புரு) ஆகும். பலர் நெட்டாங்கு என்றாலே பேட்ஃசின் நெட்டாங்கு மட்டும் எனப் பிழையாகக் கருத இடமிருந்தாலும், பேட்ஃசே மேலும் பல நெட்டாங்குகளை ஆய்ந்து சொல்லியுள்ளார் என்பதைக் கருத்தில் கொள்ள வேண்டும்.\n"}
{"id": "87277", "url": "https://ta.wikipedia.org/wiki?curid=87277", "title": "மர்சேய்", "text": "மர்சேய்\n\nமர்சேய் (பிரெஞ்சு: \"Marseille\") பிரான்சில் உள்ள ஒரு துறைமுக நகரம். இது பிரான்சின் தென்கிழக்குப் பகுதியில் நடுநிலக் கடற்கரையோரமாக அமைந்துள்ளது. இதன் மக்கள் தொகை 855,393 (2013). மக்கள் தொகை வகையில் இது பிரான்சிலேயே இரண்டாவது மிகப்பெரிய நகரமாகும். மேலும் இதுவே பிரான்சின் மிகப்பெரிய வர்த்தகத் துறைமுகமாகவும் உள்ளது. \n\nSection::::சரித்திரம்.\nசுமார் 30,000 ஆண்டுகளாக இந்கு மனிதர்கள் வசிக்கிறார்கள். \nஇந்நகரம் மசிலியா என்ற பெயரில் கிமு 600 அளவில் பண்டைக் கிரேக்கத்து கடலோடிகளால் அழைக்கப்பட்டது.\n\nSection::::மதம்.\nமர்சேய் துறைமுக நகரமாகையால், எல்லா மனிதரையும், அவர்களின் மதங்களையும் அங்கே காணலாம்.\n\n\n"}
{"id": "87278", "url": "https://ta.wikipedia.org/wiki?curid=87278", "title": "2 அரசர்கள்", "text": "2 அரசர்கள்\n\n2 அரசர்கள் (\"2 Kings\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதற்கு முன்னால் அமைந்த 1 அரசர்கள் இந்நூல் கூறும் வரலாற்றிற்கு முந்திய காலக் கட்டத்தை விரித்துரைக்கிறது.\n\nSection::::நூல் பெயர்.\n\"2 அரசர்கள்\" என்னும் இத்திருநூல் \"வடக்கு - தெற்கு\" என்று பிளவுண்ட யூதா - இசுரயேல் அரசுகளின் வரலாற்றை \"1 அரசர்கள்\" விட்ட இடத்திலிருந்து தொடர்கிறது. மூல மொழியாகிய எபிரேயத்தில் இந்நூல்கள் \"Sefer melakhim\" (= அரசர்கள் பற்றிய நூல்கள்) என அறியப்படுகின்றன. கி.மு. 10ஆம் நூற்றாண்டிலிருந்து கி.மு. 6ஆம் நூற்றாண்டுவரை யூதா-இசுரயேல் நாடுகளில் நிகழ்ந்தவற்றை, குறிப்பாக அவற்றை ஆண்ட அரசர்களின் வாழ்க்கையை எடுத்துரைப்பதால் இந்நூல்கள் இப்பெயர் பெற்றன.\n\nSection::::நூலின் மையக் கருத்துகள்.\n'2 அரசர்கள்' என்னும் இத்திருநூல் இரு பகுதிகளைக் கொண்டது:\n\nஇந்நூல் யோயாக்கின் அரசனது விடுதலையுடன் முடிகிறது.\n\nயூதா, இசுரயேல் ஆகியவற்றின் அரசர்களும் மக்களும் ஆண்டவருக்கு அஞ்சி நடக்காததாலேயே அந்நாடுகள் பேரழிவுக்குள்ளாயின என்பதை இந்நூல் மிகவும் வற்புறுத்திக் கூறுகிறது. எருசலேம் வீழ்ச்சியுற்றதும், யூதா நாட்டு மக்கள் பாபிலோனுக்கு நாடுகடத்தப்பட்டதும் இசுரயேலரின் வரலாற்றில் பெரும் திருப்புமுனையாக அமைந்துள்ளன.\n\nஇந்நூலில் எலியாவின் பதிலாளான இறைவாக்கினர் எலிசாவின் புதுமைகள் சிறப்பிடம் பெறுகின்றன.\n\nSection::::மேலும் காண்க.\nவிக்கிமூலத்தில் அரசர்கள் - இரண்டாம் நூல்\n"}
{"id": "87279", "url": "https://ta.wikipedia.org/wiki?curid=87279", "title": "பால்கன் குடா", "text": "பால்கன் குடா\n\nபால்கன் குடா அல்லது பால்கன் தீபகற்பம் (\"Balkan Penninsula\") ஐரோப்பாவின் தென்கிழக்குப் பகுதியில் அமைந்துள்ள ஒரு குடா பகுதி. புவியியல் வரையறையில் பால்கன் குடாவென்றும் புவி அரசியல், பண்பாட்டு வரையறையில் பால்கன் பகுதிகள் (\"The Balkans\") என்றும் இப்பகுதி வழங்கப்படுகிறது. இப்பகுதி தென்கிழக்கு ஐரோப்பா என்றும் வழங்கப்படுகிறது. இது தெற்கு ஐரோப்பாவின் அங்கமாகும். பல்கேரியா நாட்டிலிருந்து செர்பியா நாடுவரை பரவி காணப்படும் பால்கன் மலைத்தொடரின் பெயரே இதற்கும் வழங்கப்படலாயிற்று. “பால்கன்” என்ற சொல்லுக்கு துருக்கி மொழியில் காடுகள் சூழந்த மலைத்தொடர் என்று பொருள். பண்டைய கிரேக்கத்தில் இப்பகுதி ஹீமஸ் குடா என்று அழைக்கப்பட்டது. பால்கன் பகுதியின் புவியியல் எல்லைகள்: தெற்கில் மத்திய தரைக்கடல், தென் கிழக்கில் ஏஜியன் கடல், வட கிழக்கில் கருங்கடல், வட மேற்கில் ஏட்ரியாட்டிக் கடல், தென்மேற்கில் அயோனியன் கடல், வடக்கில் சோக்கா-கிருக்கா ஆறு-சாவா ஆறு\n\nஇப்பகுதியிலுள்ள நாடுகள்:\n"}
{"id": "87280", "url": "https://ta.wikipedia.org/wiki?curid=87280", "title": "உறையூர் இளம்பொன் வாணிகனார்", "text": "உறையூர் இளம்பொன் வாணிகனார்\n\nஉறையூர் இளம்பொன் வாணிகனார் சங்ககாலப் புலவர்களில் ஒருவர். புறநானூறு 264 இவர் பாடிய பாடல். சங்கநூல் தொகுப்பில் இந்த ஒன்றுதான் இவர் பெயரில் உள்ளது. இவர் உறையூரில் பொன்வாணிகம் செய்து வாழ்ந்துவந்தவர்.\n\nSection::::இவரது பாடல் சொல்லும் செய்தி.\nவள்ளல் ஒருவன் இறந்தபின் அவனுக்கு நட்ட நடுகல் பற்றி இந்தப் பாடல் சொல்கிறது.\nபரல்கற்கள் நிறைந்த பாதை. அங்கே பாறைக் கற்களை அடுக்கி வைத்த பதுக்கைக் குகை. அந்தப் பதுக்கையில் நடுகல். மரல்நாரைக் கிழித்துச் செந்நிறப் பூக்களால் கட்டிய கண்ணியை அந்த நடுகல்லின் தலையில் சூட்டினர். மயில் பீலியை அந்த நடுகல்லோடு கட்டிவைத்தனர். (ஆனிரை மீட்கச் சென்ற அந்த வீரன் திரும்பி வந்தபோதெல்லாம் தான் மீட்டுவந்த ஆனிரைகளையெல்லாம் பாணர் சுற்றத்துக்கு வழங்கினான்.) நடுகல்லான பின்னரும் பாணர் சுற்றம் இவனிடம் வருமோ? - என்று புலவர் கலங்குகிறார். திணை - கரந்தை. துறை - கையறுநிலை\n"}
{"id": "87283", "url": "https://ta.wikipedia.org/wiki?curid=87283", "title": "1 குறிப்பேடு", "text": "1 குறிப்பேடு\n\n1 குறிப்பேடு (1 Chronicles) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதன் பின்னே வருகின்ற 2 குறிப்பேடு என்னும் நூல் யூதா-இசுரயேல் நாடுகளின் வரலாற்றைத் தொடர்ந்து முன்னெடுத்துச் செல்கிறது.\n\nSection::::நூலின் பெயர்.\n\"1 & 2 குறிப்பேடு\" என்னும் நூல்கள் மூல மொழியாகிய எபிரேயத்தில் \"Divrei Hayyamim\" (= நாள் நிகழ்வுகள்) என அறியப்படுகின்றன. அதாவது, யூதா-இசுரயேல் நாடுகளை ஆண்ட அரசர்களின் \"காலத்தில்\" (\"நாள்களில்\") நிகழ்ந்தவை அங்கே குறிக்கப்பட்டுள்ளன. இதனால், பழைய தமிழ் மொழிபெயர்ப்பில் \"குறிப்பேடு\" என்பது \"நாளாகமம்\" என்று அறியப்பட்டது.\n\nகிரேக்க மொழியில் \"குறிப்பேடுகள்\" Paralipomenon (Παραλειπομένων) என்னும் பெயரால், அதாவது \"விடுபட்டவை\" அல்லது \"பிற\", அல்லது \"வேறு\" என்னும் பொருள்படும் வகையில் அழைக்கப்பட்டன.\n\nSection::::நூலின் மையக் கருத்துகள்.\n\"சாமுவேல்\" மற்றும் \"அரசர்கள்\" ஆகிய நூல்களில் குறிக்கப் பெற்ற நிகழ்ச்சிகளே குறிப்பேடுகளில் வேறொரு கோணத்தில் காட்டப்படுகின்றன.முதலாம் குறிப்பேட்டின் இரு அடிப்படைக் கருத்துகள் இவை:\n\n1) இசுரயேல் மற்றும் யூதா அரசுகளுக்கு ஏற்பட்ட வீழ்ச்சிகளுக்கிடையிலும் கடவுள் தம் வாக்குறுதிகளைத் தொடர்ந்து காத்ததோடு, யூதாவில் இருந்தவர்கள் வழியாக, தம் மக்களுக்கான திட்டத்தைச் செயல்படுத்திக் கொண்டு வந்தார். இதற்குச் சான்றாக தாவீது மற்றும் சாலமோன் ஆகியோர் ஆற்றிய பெரும் சாதனைகளும், யோசபாத்து, எசேக்கியா, யோசியா, ஆகியோர் செய்த சமயச் சீர்திருத்தங்களும், மக்கள் கடவுளிடம் கொண்டிருந்த பற்றுறுதியும் விளங்குகின்றன.\n\n2) எருசலேம் கோவிலைக் கட்டியெழுப்பியவர் சாலமோனே. ஆயினும், அங்கு தொடங்கிய இறைவழிபாட்டு ஒழுங்குமுறைகளையும் அவற்றுக்கான குருத்துவ, லேவிய அமைப்புகளையும் ஏற்படுத்தியவர் தாவீதே.\n\nSection::::மேலும் காண்க.\nவிக்கிமூலத்தில் குறிப்பேடு - முதல் நூல்\n"}
{"id": "87287", "url": "https://ta.wikipedia.org/wiki?curid=87287", "title": "ராண்டார் கை", "text": "ராண்டார் கை\n\nராண்டார் கை (\"Randor Guy\") ஒரு திரைப்பட மற்றும் சட்ட வரலாற்றாளர். இவரது இயற்பெயர் மாதபூஷி ரங்கதுரை. இவர் பிறந்த தேதி நவம்பர் 8, 1937 (அல்லது கலாட்டா.காம் தரும் விவரப்படி மார்ச் 13, 1945). ராண்டார் கை என்பது ரங்கதுரையின்(Ranga Dorai) ஆங்கில வடிவின் கரந்துறைமொழி (Anagram).இவர் திரைக்கதாசிரியர், இயக்குநர், நடிகர் என்று பன்முகப் பரிமாணம் கொண்டவர்.\n\nSection::::ஆரம்பகால வாழ்க்கை.\nசிறுவயதில் நெல்லூரில் பள்ளிப்பருவ சமயத்திலேயே விஷ்ணுஜித் என்ற நாடகத்தை எழுதி இயக்கியவர். நாகேஸ்வரராவை அறிமுகப்படுத்திய பிரதிபா புரொடக்சன்ஸ் நிறுவனத்தின் நிறுவனர் பலராமையாவின் சகோதரர் கண்டசாலா ராதாகிருஷ்ணையாவின் நாட்டிய மண்டலி அமைப்பின் பக்த ராமதாஸ் நாடகத்தில் நடிக்க ஆரம்பித்தார்.\n\nராண்டார் கை சென்னைப் பல்கலைக்கழகத்தில் அறிவியல் மற்றும் சட்டத்தில் இளங்கலைப் பட்டம் பெற்றார். வழக்கறிஞராகத் தனது வாழ்க்கையை ஆரம்பித்தார். சிறிதுகாலம் கழித்து பேட்டர்சன் அன்கோ என்ற நிறுவனத்தில் 5 ஆண்டுகள் பணிபுரிந்தார். 1976ல் எழுத்துப்பணியில் முழுமையாக ஈடுபடுவதற்காக அந்த வேலையிலிருந்து விலகினார்.\n\nSection::::திரைப்பட வரலாற்றாளராக.\nராண்டார் கை 1967லிருந்து திரைப்படம் மற்றும் வரலாற்றுப் புத்தகங்கள் எழுதி வந்தாலும் இவர் எழுதிய ஃப்ராங்க் காப்ரா (அமெரிக்க திரைப்பட இயக்குனர்) பற்றியக் கட்டுரையை அமெரிக்க நாட்டின் செய்தி அமைப்பு உசாத்துணைக்காக வாங்கிய பின்புதான் இவர் பிரபலமானார். அமெரிக்க அரசாங்கத்தால் உசாத்துணையாக்கப்பட்டப் படைப்புகளை எழுதியவர்களில் இவர் ஒருவர் தான் அமெரிக்கர் அல்லாதவர்.\n\nஇவர் \"மயிலாப்பூர் டைம்ஸ்\", \"தி ஹிந்து\" மற்றும் \"தி இந்தியன் எக்ஸ்பிரஸ்\" செய்தித்தாள்களில் பத்தியெழுத்தாளராக உள்ளார். திரைப்பட இதழ் \"ஸ்கீரினிலும்\" எழுதுகிறார். திரைப்பட வரலாற்றாளராகவும் விமரிசகராகவும் பிரபலமடைந்திருந்தாலும் இவர் பல துறைகளிலும் எழுதி வருகிறார்..\n\nSection::::திரைப்படங்கள்.\nராண்டார் கை சில திரைப்படங்களுக்கும் குறு ஆவணப்படங்களுக்கும் திரைக்கதை எழுதியுள்ளார். சில விளம்பரப் படங்களும் தயாரித்துள்ளார். ஒரு ஹாலிவுட் திரைப்பட நிறுவனத்திற்காக 100நிமிடங்கள் ஓடக்கூடிய \"பெர்ஃப்யூம்ட் கார்டன்\" என்ற ஆங்கில திரைப்படத்தை 1999ல் அவர் தயாரித்துள்ளார். இத்திரைப்படம் ”பிரம்மச்சாரி” என்ற பெயரில் ஹிந்தி, தமிழ் மற்றும் தெலுங்கிலும் மொழிமாற்றம் செய்யப்பட்டது. \"பாரடைஸ் பீக்\" என்ற சிங்கள திரைப்படத்துக்கு கதை எழுதியிருக்கிறார். அத்திரைப்படக்கதை அவரது கதைகளிலேயே அதிகம் விற்பனையான ஒரு கிரைம் நாவலின் கதையாகும். தற்சமயம் நடிகை நமீதா நடிக்கும் மாயா என்ற திரைப்படத்துக்குத் திரைக்கதை எழுதுகிறார். இப்படம் நமீதாவிற்கு முதல் ஆங்கிலப் படமாகும்.\n\nSection::::விருதுகள்.\nநவம்பர் 12, 2007ல் \"சமுத்ரா\" பத்திரிக்கையின் ஐந்தாவது ஆண்டு விழாவில் அவரது கலைப்பணியைப் பாராட்டி அவருக்கு \"ஞான சமுத்ரா\" விருது வழங்கப்பட்டது.\n\n"}
{"id": "87288", "url": "https://ta.wikipedia.org/wiki?curid=87288", "title": "எபென் எமேல் கோட்டைச் சண்டை", "text": "எபென் எமேல் கோட்டைச் சண்டை\n\nஎபென் எமேல் கோட்டைச் சண்டை (\"Battle of Fort Eben-Emael\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. பெல்ஜியம் சண்டையின் ஒரு பகுதியான இச்சண்டையில் நாசி ஜெர்மனியின் வான் குடை வீரர்கள் பெல்ஜியத்தின் எல்லை அரணான எபென் எமேல் கோட்டையைத் தாக்கிக் கைப்பற்றினர்.\n\nமே 10, 1940ல் நாசி ஜெர்மனியின் படைகள் பெல்ஜியம், பிரான்சு, நெதர்லாந்து ஆகிய நாடுகள்மீது தங்கள் தாக்குதலைத் தொடங்கின. ஜெர்மானியப் போர்த் திட்டப்படி பெல்ஜியம் மற்றும் நெதர்லாந்து பகுதிகளை ஆல்பர்ட் கால்வாய் வழியாகத் தாக்க வேண்டும். ஆனால் அக்கால்வாயின் மீது அமைந்திருந்த பல பாலங்கள் எபென் எமேல் கோட்டையின் பீரங்கிகளின் சுடு எல்லைக்குள் இருந்தன. எபென் எமேல் பெல்ஜியப் பாதுகாப்புப் படைகளின் வசமுள்ளவரை ஆல்பர்ட் கால்வாய் வழியாக ஜெர்மானியப் படைகள் செல்ல முடியாது. எனவே அக்கோட்டையை வான்குடை வீரர்களைக் கொண்டு தாக்கிக் கைப்பற்ற ஜெர்மானியத் தளபதிகள் முடிவு செய்தனர். \n\nஎபென் எமேல் 1935ல் கட்டி முடிக்கப்பட்ட ஒரு பலமான கோட்டை. இது மஷினோ அரண் கோட்டின் ஒரு பகுதியாகக் கருதப்பட்டது. 180 மீ நீளமும் 370 மீ அகலமும் கொண்ட இக்கோட்டையின் பீரங்கிகள், எந்திரத் துப்பாக்கிகள் மற்றும் விமான எதிர்ப்பு பீரங்கிகள் அதனை அணுகும் வழிகள் அனைத்தையும் தாக்கக் கூடியதாக இருந்தன. மேலும் ஆல்பர்ட் கால்வாயின் பாலங்களில் வெடிகுண்டுகள் பொருத்தப்பட்டிருந்தன. ஜெர்மானியப் படைகள் அவற்றைக் கைப்பற்றும் நிலை உண்டாகின் அப்பாலங்களைத் தகர்க்க பெல்ஜியப் பாதுகாவல் படைகளுக்கு உத்தரவிடப்பட்டிருந்தது. எபென் எமேல் மீது சத்தமின்றித் தாக்க மிதவை வானூர்திகளின் மூலம் வான்வழியாகத் தாக்குதல் நடத்த திட்டமிட்டனர். மே 10, அதிகாலை 4.23 மணியளவில் இத்தாக்குதல் தொடங்கியது. சத்தமின்றி எபென் எமேல் மீது ஜெர்மானிய மிதவை வானூர்திகள் தரையிறங்கின. அவற்றிலிருந்த வான்குடை வீரர்கள் கோட்டையின் பீரங்கிச் சாளரங்களை வெடி வைத்து தகர்த்தனர். கோட்டையின் மேற்புறம் ஜெர்மானியர் வசமானது. கோட்டையின் உள்ளிருந்த பெல்ஜியப் பாதுகாவல் படைகள் வெளிவர முடியாமல் முடங்கியது. இதேபோல ஆல்பர்ட் கால்வாயின் மீதிருந்த மூன்று பாலங்களையும் ஜெர்மானிய வான்குடை வீரர்கள் கைப்பற்றினர். பாலங்களையும், கோட்டையையும் மீண்டும் கைப்பற்ற பெல்ஜியர்கள் நடத்திய எதிர்த்தாக்குதல்கள் வெற்றி பெறவில்லை. மறுநாள் (மே 11), ஜெர்மானியத் தரைப்படைகள் கோட்டையை அடைந்தவுடன், கோட்டையின் பாதுகாவலர்கள் சரணடைந்தனர். \n\n"}
{"id": "87291", "url": "https://ta.wikipedia.org/wiki?curid=87291", "title": "உறையூர்க் கதுவாய்ச் சாத்தனார்", "text": "உறையூர்க் கதுவாய்ச் சாத்தனார்\n\nஉறையூர்க் கதுவாய்ச் சாத்தனார் சங்ககாலப் புலவர்களில் ஒருவர். இவர் உறையூரில் வாழ்ந்தவர். இவரது வாய் சப்பையாக இருந்ததால் இவரை ஊர்மக்கள் கதுவாய்ச் சாத்தனார் என்று அழைத்தனர். (கதுவுதல் = செதுக்குதல்) சங்கத்தொகைப் பாடல்களில் இவரது பாடல் ஒன்றே ஒன்று இடம்பெற்றுள்ளது. அது நற்றிணை 370 மருதத் திணை.\n\nSection::::பாடல் தரும் செய்தி.\nமனைவி ஊடுகிறாள்.(பிணக்குப் போட்டுக்கொள்கிறாள்) கணவன் அவளது ஊடலைத் தணிக்க முயல்கிறான். முடியவில்லை. மனைவிக்குக் கேட்கும்படி பாணனிடம் சொல்கிறான். தன் மனைவியை நேரிழை என்று குறிப்பிட்டுவிட்டுச் சொல்கிறான். (நேரிழை = நேர்மையை உணர்த்தும் அணிகலன், தாலி) \nSection::::பண்பாடு.\nநேரிழை சூலுற்று நிறைமாதக் கருவுடையவளாக இருந்தபோதும் நம் நெருங்கிய சுற்றத்தாரை ('கடும்பு') விருந்தோம்பிப் பேணிவந்தாள்.\nSection::::கணவன் மனைவியைப் பேணும் முறை.\nதலைவி புதல்வனைப் பெற்றெடுத்தாள். முதுபெண்டு ஆகிவிட்டாள். அவளது அல்குலில் திதலை(சுருக்க வரிகள்).கணவன் அவள் அருகில் சென்றான். 'தூங்குகிறாயோ' என்று கேட்டான். குவளைப் பூக்களால் அவளது வயிற்றில் ஒத்தினான். அவளுக்கு நாணம் ஒருபக்கம். புன்சிரிப்பு ஒருபக்கம். தன் கண்களைத் தன் கைகளால் மூடிக்கொண்டாள்.\n\nSection::::வழக்கம்.\nமகப்பேறு நிகழும் காலத்தில் ஐயவி என்னும் வெண்சிறு கடுகு எண்ணெய் ஊற்றி வயிரக் கட்டைகளை எரியவிடுவர்.\n"}
{"id": "87296", "url": "https://ta.wikipedia.org/wiki?curid=87296", "title": "ஆந்தரே கெய்ம்", "text": "ஆந்தரே கெய்ம்\n\nஆந்தரே கொன்சிட்டாண்ட்டினோவிச் கெய்ம் (\"Андрей Константинович Гейм\", \"Andre Konstantinovich Geim\", பிறப்பு: அக்டோபர் 1, 1958), உருசியாவில் பிறந்த டச்சு இயற்பியலாளர். கிராபீன் (graphene) எனப்படும் ஓர்-அணு தடிமன் கொண்ட, மிக மெலிந்த, கரிமப் படலத் தாள்களை உருவாக்கியதற்காக இவருக்கும் கொன்சிட்டாண்ட்டின் நோவோசியெலோவ் (Konstantin Novoselov) என்னும் உருசிய-பிரித்தானிய ஆய்வாளருக்கும் சேர்ந்து 2010 ஆண்டுக்கான இயற்பியலுக்கான நோபல் பரிசு வழங்கப்பட்டது. மரப்பல்லியின் (gecko) காலின் இறுகப்பற்றும் தன்மையை ஒத்த ஒருவகை ஒட்டுநாடா (gecko tape, கெக்கோநாடா) உருவாக்குவதிலும் இவர் தன் ஆய்வைத் தொடர்ந்து வருகிறார்.\n\n"}
{"id": "87297", "url": "https://ta.wikipedia.org/wiki?curid=87297", "title": "செயற்கைக் கல முறை", "text": "செயற்கைக் கல முறை\n\nஉயிரியல் போன்ற துறைகளில், உயிரியின் உடலுள் செய்யாமல் புறத்தே கண்ணாடி போன்ற செயற்கைப் பொருளில் (கலம் அல்லது கொள்கலத்தில்), தகுந்த சூழல் கட்டுப்பாட்டோடு நிகழ்விக்கும் அல்லது நிகழும் செய்முறைக்குச் செயற்கைக் கல முறை அல்லது \"இன் விட்ரோ\" (in vitro) முறை என்று பெயர். \"இன் விட்ரோ\" என்றால் இலத்தீன் மொழியில் கண்ணாடியில் என்று பொருள். இந்த செயற்கைப் பொருள் கண்ணாடிக் கிண்ணியாகவோ, குடுவையாகவோ, அடி மூடிய கண்ணாடிக் குழாய் போன்றதாகவோ பெரும்பாலும் இருக்கும், ஆனால் கண்ணாடியால் செய்யப்படாத கலமாகவும் இருக்கலாம். இயற்கை உயிரியின் உடலில் நிகழும் ஓர் உயிரியச் செயற்பாட்டை தக்க சூழலுடன் புறத்தே செயற்கைக் கலமுறையில் செய்தாலும் இவை இரண்டும் முற்றிலும் ஈடானது என்று கூறவியலாது. ஆகவே இப்படி புறத்தே நிகழ்வித்துச் செய்யப்படும் செய்முறைகளை செயற்கைக் கல முறை என்றோ இன் விட்ரோ என்றோ தெளிவாக குறிப்பிடப்படுகின்றது. இம் முறையானது பல ஆய்வுகளில் பயன்படுத்தப்படுவதோடு, புதிய உயிரியை உருவாக்கும் வெளிச் சோதனை முறை கருக்கட்டல் செயல் முறையிலும் பயன்படுத்தப்படுகின்றது.\n\nSection::::செயற்கைக் கல முறை அல்லது இன் விட்ரோ ஆய்வு.\nஇவ்வகையான ஆய்வின் நோக்கம் செய்முறையில் பல கூறுகளை மாற்றி அதனால் விளையும் பயன்களை அல்லது விளைவுகளை ஆய்வு செய்ய முடியும். இன் விட்ரோ முறை ஆய்வுகள் அதிகப் பொருள் செலவில்லாமலும், பலவாறு சூழலை மாற்றி ஆய்வு செய்ய இயலும் என்பதாலும் இன் விவோ (in vivo) எனப்படும் உயிரியுள் (உயிரியுடலுள்) செய்வித்து ஆயும் முறையைக் காட்டிலும் சிறப்பாக விரும்பப்படுகின்றது.\n"}
{"id": "87300", "url": "https://ta.wikipedia.org/wiki?curid=87300", "title": "கொன்சிட்டாண்ட்டின் நோவோசியெலோவ்", "text": "கொன்சிட்டாண்ட்டின் நோவோசியெலோவ்\n\nகொன்சிட்டாண்ட்டின் நோவோசியெலோவ் (Konstantin Sergeevich Novoselov, இரசிய மொழி: Константи́н Серге́евич Новосёлов, கொன்ஸ்டண்டீன் செர்கேவிச் நவசியோலொவ், பிறப்பு: ஆகத்து 23, 1974) உருசியாவில் பிறந்து ஐக்கிய இராச்சியத்தில் வாழும் இயற்பியல் அறிவியலாளர். ஒற்றையணு தடிப்புள்ள கரிம அணுப் படலத்தை பற்றிய இவருடைய ஆய்வு புகழ்பெற்றது. ஆந்தரே கெய்ம் என்பாருடன் சேர்ந்து இவருக்கு 2010 ஆண்டுக்கான இயற்பியல் நோபல் பரிசு வழங்கப்பட்டது. நோவொசியெலோவ் தற்பொழுது மான்ச்செசிட்டர் பல்கலைக்கழகத்தில் ஏறத்தாழ ஒருசில அணுவளவுத் தடிப்புள்ள பொருள்களைப் பற்றி ஆயும், இடையளவு இயற்பியல் (Mesoscopic physics, மேசோசுக்கோப்பிக் இயற்பியல்) என்னும் துறையில் (பிரித்தானிய) வேந்தியக் குமுக ஆய்வுப் பேராளராகப் (Royal Society Research Fellow) பணிபுரிகிறார்.\nSection::::பணி வரலாறு.\nநோவோசியெலோவ் இதுகாறும் 60 ஒத்தோர்-தேர்வுசெய்த (peer-reviewed) ஆய்வுரைகள எழுதியுள்ளார், இவை இடையளவு (mesoscopic) மீகடத்தி, ஃகால் விளைவு காந்த அளவியல் (Hall effect magnetometry) , காந்த நுண்புலங்களின் பிரிமுகங்களின் (எல்லைச்சுவர்களின்) அணுத்துகள் அளவு நகர்ச்சிகள் (sub-atomic movements of magnetic domain walls), கெக்கோ பல்லியின் காலின் இறுகப்பற்றும் தன்மையை ஒத்த செயற்கைநாடா (கெக்கோ நாடா) (gecko tape) கண்டுபிடிப்பு, ஓரணுத் தடிப்புள்ள கரிமப்படலமாகிய கிராஃவீன். ஆகிய துறைகளைப் பற்றியவை.\n\n\n"}
{"id": "87301", "url": "https://ta.wikipedia.org/wiki?curid=87301", "title": "உறையூர்ச் சல்லியங் குமரனார்", "text": "உறையூர்ச் சல்லியங் குமரனார்\n\nஉறையூர்ச் சல்லியங் குமரனார் சங்ககாலப் புலவர்களில் ஒருவர். இவரது பாடலாகச் சங்கத்தொகை நூல்களில் ஒரே ஒரு பாடல் உள்ளது. மருதத் திணைப் பாடலான அது குறுந்தொகை 309ஆம் பாடலாக அமைந்துள்ளது.\n\nSection::::பாடல் சொல்லும் செய்தி.\nஅவன் பரத்தையிடம் சென்று மீண்டான். எனினும் தோழி அவனை வீட்டுக்குள் நுழைய விடுகிறாள். அதற்கு ஒரு விளக்கமும் சொல்கிறாள். அந்த விளக்கம் இது.\n\nநன்செய் வயல்களில் களை பறிப்போர் வயலில் பூத்திருக்கும் குவளைப் பூக்களைக் களைந்து எறிந்து வாட விடுவர். என்றாலும் வயலில் அது மீண்டும் முளைத்துப் பூக்கும். (அதுபோலத் தலைவியைத் தலைவன் எறிந்துவிட்டுச் சென்றாலும் மீண்டும் பூத்திருக்கிறாள்.)\n"}
{"id": "87302", "url": "https://ta.wikipedia.org/wiki?curid=87302", "title": "உறையூர்ச் சிறுகந்தனார்", "text": "உறையூர்ச் சிறுகந்தனார்\n\nஉறையூர்ச் சிறுகந்தரத்தனார் சங்ககாலப் புலவர்களில் ஒருவர். சங்கத்தொகை நூல்களில் இவரது பாடலாக ஒன்றே ஒன்று உள்ளது. குறிஞ்சித் திணையைச் சேர்ந்த அந்தப் பாடல் குறுந்தொகையில் 257ஆம் பாடலாக உள்ளது.\n\nSection::::பாடல் சொல்லும் செய்தி.\nதிருமணம் நடக்கவுள்ளது என்ற தோழியிடம் தலைவி சொல்வதாக இந்தப் பாடல் அமைந்துள்ளது.\n\nமரத்தில் வேர் கீழே செல்லும். கிளை மேலே செல்லும். பலாப்பழம் இதனைச் சொல்லிக் காட்டுகிறது. வேரில் பழுத்தாலும் தலையைக் கீழே தொங்கவிடுகிறது. வேரும் கிளையும் ஒன்றிக் கிடக்கும் மரம் போல நாங்கள் ஒன்றிக் கிடப்போம். நான் பலாப்பழம் போல இருப்பேன்.\n"}
{"id": "87344", "url": "https://ta.wikipedia.org/wiki?curid=87344", "title": "இயற்பியலுக்கான நோபல் பரிசு", "text": "இயற்பியலுக்கான நோபல் பரிசு\n\nஇயற்பியலுக்கான நோபல் பரிசு (\"Nobel Prize in Physics\", ), ஆண்டுதோறும் சுவீடன் அறிவியல்களுக்கான வேந்திய உயர்கல்விப் பேரவை வழங்குகின்றது. ஆண்டுதோறும் வழங்கப்பெறும் நோபெல் பரிசுகள் ஐந்தில் இயற்பியல் பரிசும் ஒன்று. ஆல்ஃபிரட் நோபெல் என்பார் 1895 இல் நிறுவிய இப்பரிசு 1901 ஆம் ஆண்டு முதல் வழங்கப்படுகின்றது. மற்ற நோபெல் பரிசுகள் வேதியியல் நோபல் பரிசு, இலக்கிய நோபல் பரிசு, உடலியக்கவியல் மருத்துவ நோபல் பரிசு, அமைதிக்கான நோபல் பரிசு ஆகியவை. இயற்பியலுக்கான நோபெல் பரிசை முதன்முதலாக இடாய்ச்சுலாந்து (செருமன்) நாட்டைச் சேர்ந்த வில்லெம் கோன்ராடு ரோண்ட்டகென் (Wilhelm Conrad Röntgen) என்பார் புதிர்க்கதிர்கள் அல்லது எக்ஃசு-கதிர்கள் (X-கதிர்கள்) என்பனவற்றைக் கண்டுபிடித்ததற்காகப் பெற்றார். இப்பரிசு வழங்குவதை நோபெல் நிறுவனம் செயற்படுத்துகின்றது. இப்பரிசு இயற்பியலுக்காக வழங்கப்பெறும் மிகுபெருமை வாய்ந்த தலைசிறந்த பரிசாகக் கருதப்படுகின்றது. இப்பரிசு ஆண்டுதோறும் இசுட்டாகோமில் (Stockholm) நோபெல் இறந்த ஆண்டுநிறைவு நாளான திசம்பர் 10 அன்று வழங்கப்பெறுகின்றது.\n\nSection::::பின்புலம்.\nஆல்ஃபிரட் நோபெல், தன்னுடைய கடைசி உயிலில் அவருடைய பணத்தை மாந்த குலத்துக்கு யாவற்றினும் மிகுந்த நன்மை தரும் இயற்பியல், வேதியியல், உடலியக்கவியல் அல்லது மருத்துவம், இலக்கியம் ஆகிய துறைகளில் கண்டுபிடிப்புகள், படைப்புகள் செய்தவர்களுக்கும், அமைதிக்கு உழைத்தவர்களுக்கும் பரிசுகள் உருவாக்கித் தருமாறு பணித்திருந்தார் ஆல்ஃபிரட் நோபெல் பல உயில்கள் எழுதியிருந்தாலும், கடைசியாக தான் இறப்பதற்கு ஓராண்டுக்கு முன் அவர் எழுதி பாரிசில் உள்ள சுவீடன்-நோர்வே கிளப்பில் (Swedish-Norwegian Club) நவம்பர் 27, 1895 அன்று கையெழுத்திட்ட அதுவே கடைசி உயில் நோபெல் தன்னுடைய மொத்த சொத்தில் 94% ஐ, 31 mமில்லியன் சுவீடன் குரோனார் (Swedish \"kronor\") (2008 ஆம் ஆண்டு மதிப்பீட்டின் படி அமெரிக்க டாலர் $186 மில்லியன்) பணத்தை ஐந்து பரிசுகள் நிறுவ விட்டுச்சென்றார். உயிலில் இருந்த ஐயப்பாடுகளால் ஏப்பிரல் 26, 1897 அன்றுதான் நோர்வேயின் நாடாளுமன்றம் (\"இசுட்டோர்ட்டிங்\" Storting) ஒப்புதல் அளித்தது இந்த உயிலைச் செயற்படுத்தியவர்கள் ராகுநர் சோல்மன் (Ragnar Sohlman), ருடோல்ப் லில்யெக்கிசுட்டு (Rudolf Lilljequist). இவர்கள் இருவரும் நோபெல் கூறிய பரிசுகளை வழங்க ஏற்பாடு செய்ய நோபெல் நிறுவனத்தை உருவாக்கினர்.\n\nSection::::பரிசு பெற்றவர்களின் பட்டியல்.\n\"முதன்மைக் கட்டுரை: இயற்பியலுக்கான நோபல் பரிசு பெற்றவர்கள் \"\n"}
{"id": "87346", "url": "https://ta.wikipedia.org/wiki?curid=87346", "title": "அலீசியா கீசு", "text": "அலீசியா கீசு\n\nஅலீசியா கீசு என்பவர் ஒரு அமெரிக்க பாடகர், பாடலாசிரியர், இசையமைப்பாளர், நடிகர், இசை ஒளிப்பதிவு இயக்குனர், எழுத்தாசிரியர் மற்றும் கவிஞர் ஆவார். 1981ஆம் ஆண்டு யனவரி திங்கள் 25ஆம் தேதி பிறந்தார். இவரது இயற்பெயர் \"அலீசியா ஔகேல்லோ கூக்\" ஆகும். இவர் பல இசைக்கருவிகளை வாசிக்கும் திறன் படைத்தவர் ஆவார்.\n"}
{"id": "87348", "url": "https://ta.wikipedia.org/wiki?curid=87348", "title": "பி.பி.ஏ.எஸ்.", "text": "பி.பி.ஏ.எஸ்.\n\nபி.பி.ஏ.எஸ். என்பது புதிய யார்க்கு நகரத்தில் இருக்கும் ஒரு பொது பள்ளிக்கூடம் ஆகும். இது 1990ஆம் ஆண்டு நிறுவப்பட்டது. இதன் தலைமை ஆசிரியர் கீத்து ரையன் ஆவார். இங்கு 23 ஆசிரியர்கள் பணிபுரிகின்றனர். இங்கு 400 மாணவர்கள் படிக்கின்றனர். இங்கு 6 முதல் 12 வகுப்புகள் வரை உள்ளன.\n"}
{"id": "87349", "url": "https://ta.wikipedia.org/wiki?curid=87349", "title": "வான்குடை", "text": "வான்குடை\n\nவான்குடை (பாராசூட், \"parachute\") வளிமண்டலத்தில் நகரும் ஒரு பொருளின் வேகத்தை பின்னிழு விசையை உருவாக்கிக் குறைக்கப் பயன்படும் ஒரு கருவி. வான்குடைகள் மெலிதான ஆனால் உறுதியான பொருட்களால் செய்யப்படுகின்றன. முன்னர் பட்டினால் செய்யப்பட்டன, இப்போது நைலான் செயற்கை இழையினால் செய்யப்படுகின்றன. வளிமண்டலத்தில் விழுந்து கொண்டிருக்கும் ஒரு பொருளின் இறுதி செங்குத்து திசைவேகத்தினை (Terminal Vertical Velocity) குறைந்தபட்சம் 75 சதவிகிதம் குறைக்கக்கூடிய கருவிகள் மட்டுமே வான்குடைகளாக ஏற்றுக்கொள்ளப்படுகின்றன.\n\nபாராசூட் என்ற சொல் “பாரா” மற்றும் ”சூட்” என்ற இரு பிரெஞ்சு சொற்களிலிருந்து தோன்றியது. “பாரா” என்றால் “தயாராகுதல்” என்று பொருள்; “சூட்” என்றால் ”விழு” என்று பொருள். வான்குடைகள் மக்கள், சரக்குகள், உணவு, வெடிகுண்டுகள் என பலதரப்பட்ட பொருட்களை வான்வெளியிலிருந்து பூமிக்குக் கொண்டு வர பயன்படுத்தப்படுகின்றன. மிதவை வான்குடைகள் (drogue parachutes) மீள்விண்கலம் போன்ற வானூர்திகள் தரையிறங்கும் போது பக்கவாட்டு முடுக்கத்தைக் குறைக்க பயன்படுகின்றன.\n"}
{"id": "87355", "url": "https://ta.wikipedia.org/wiki?curid=87355", "title": "எல்வ மொழிகள்", "text": "எல்வ மொழிகள்\n\nஎல்வ மொழிகள் என்பன செயற்கையான மொழிகள் ஆகும். இவை கற்பனையில் எல்வர்களால் பேசப்படும் மொழிகள் ஆகும். இதில் தொல்கீனின் எல்வ மொழியே பரவலாக அறியப்பட்டது ஆகும். இதை தொடர்ந்து பல்வேறு எல்வ மொழிகள் தோற்றுவிக்கப்பட்டன. \n"}
{"id": "87357", "url": "https://ta.wikipedia.org/wiki?curid=87357", "title": "அயோனியன் கடல்", "text": "அயோனியன் கடல்\n\nஅயோனியன் கடல் (\"Ionian Sea\") மத்தியத் தரைக்கடலின் ஒரு பிரிவு. இதன் புவியியல் எல்லைகள்: வடக்கில் ஏட்ரியாட்டிக் கடல், கிழக்கே கிரேக்கத் தீவுகள், தெற்கே மத்தியத் தரைக்கடல், மேற்கே, இத்தாலிய குடா. இக்கடற் பகுதி நில நடுக்கம் மிகுந்ததாகும். \n"}
{"id": "87358", "url": "https://ta.wikipedia.org/wiki?curid=87358", "title": "அமெரிக்க ஐக்கிய நாடுகளில் அடிமைத்தனம்", "text": "அமெரிக்க ஐக்கிய நாடுகளில் அடிமைத்தனம்\n\nஅமெரிக்க ஐக்கிய நாடுகளில் அடிமைத்தனம் என்பது 1776ஆம் ஆண்டு அமெரிக்க ஐக்கிய நாடுகளின் தோற்றத்திற்கு முன்பு வட அமெரிக்க ஐக்கிய நாடுகளில் இருந்த சட்டப்பூர்வமான அடிமைத்தனத்தை குறிக்கும். தென் அமெரிக்க ஐக்கிய நாடுகளில் இது 1865ஆம் ஆண்டு வரை தொடர்ந்தது.\n"}
{"id": "87362", "url": "https://ta.wikipedia.org/wiki?curid=87362", "title": "ஊட்டியார்", "text": "ஊட்டியார்\n\nஊட்டியார் சங்ககாலப் புலவர்களில் ஒருவர். சங்கத்தொகை நூல்களில் இவரது பாடல்களாக இரண்டு பாடல்கள் உள்ளன. அகநானூறு 68, 388 எண்ணுள்ள பாடல்களாக அவை அமைந்துள்ளன. இரண்டும் குறிஞ்சித் திணைப் பாடல்கள்.\n\nSection::::பெயர் விளக்கம்.\nஇவரது இயற்பெயர் தெரியவில்லை. எனவே அகநானூற்றுப் பாடல்களைத் தொகுத்த ஆசிரியர் இவரது பாடலிலுள்ள அரிய சொல்லைக்கொண்டு இவருக்குப் பெயர் சூட்டியுள்ளார். மகளிர் தம் பாதத்துக்கு மேல் உள்ள விளிம்புகளில் சிவப்புச்சாயம் ஏற்றி ஒப்பனை செய்துகொள்வர். அழகணம் என்றும் மருதாணி என்றும் சொல்லப்படும் மருத்தோன்றி இலையை அரைத்துப் பூசி அப்பகுதியில் சிவப்புச்சாயம் ஏற்றுவர். உள்ளங்கைகளிலும் இந்த வகையில் சாயம் ஏற்றிக்கொள்வர். இப்படிச் சாயம் ஊட்டிக்கொள்ளும் பழக்கம் சங்ககாலத்திலும் இருந்தது. இதனை 'ஊட்டி' என்னும் சொல்லால் வழங்கினர்.\n\nஇந்தப் புலவர் ஊட்டி என்னும் சொல்லைத் தன் இரண்டு பாடல்களிலும் பயன்படுத்தியுள்ளார்.\n\nSection::::அகநானூறு 68 பாடல் தரும் செய்தி.\nஅவன் வந்திருக்கிறான் என்று தோழி தலைவிக்குச் சொல்லும் பாடல் இது.\n\nஅயத்தில் பூத்திருக்கும் கூதளம்பூ குழையும்படியாக அருவி கொட்டிக்கொடே பாடும். அங்குள்ள நம் படப்பையில்(குறிஞ்சிநில வயல்) இருந்த செயலை என்னும் அசோக மரத்தில் அன்னை ஊஞ்சல் கட்டித் தந்தாள். அதன் கயிற்றைப் பாம்பு என்று எண்ணிக்கொண்டு இடி அந்த மரத்தின்மேல் விழுந்து அழித்துவிட்டது. அன்னையும் ஊரும் உறங்குகின்றன. இப்போது அவர் வந்தால் ந்தம் என்று எண்ணினோம். அவரும் வந்துள்ளார்.\n\nஆற்றில் வெள்ளப்பெருக்கு. அதில் யானைக்கன்று நீந்தும். பெண்யானை பூசல் ஒலி எழுப்பும். ஆண்யானை விளித்துக்கொண்டு ஆழம் பார்த்து அழைத்துக்கொண்டே செல்லும். ஆற்றைத் தாண்டி வந்தால் மலைப்பாம்பு வாயைப் பிளக்கும். பகலிலும் அச்சம் தரும் இந்தப் பாதையில் பனி கொட்டும் இரவில் அவன் வந்திருக்கிறான்.\n\nSection::::அகநானூறு 388 பாடல் தரும் செய்தி.\nஅவன் அவளுக்காக் காத்திருக்கிறான். அவள் தோழியிடம் சொல்கிறாள்.\n\nமணம் கமழும் சந்தன மரத்தை வெட்டிச் சாய்த்துவிட்டு உழுது விதைத்த தினையினைக் கவர வரும் குருவிகளை மூங்கிலைப் பிளந்து செய்த தட்டை என்னும் கருவியைத் தட்டி ஓசை எழுப்பி ஓட்டிக்கொண்டிருந்தோம். வேங்கைமரப் பந்தற்காலின் மேல் இருந்த இதணம் என்னும் பந்தலிலிருந்து மூங்கிலைப் பிளந்து செய்த தட்டையைத் தட்டியபோது பொன்னிறமான வேங்கைப் பூக்களில் தேனுண்ணும் தும்பியின் இன்னிசை கேட்டது. உடனே தட்டுவதை நிறுத்திவிட்டு தும்பியின் இன்னிசையைக் கேட்டுக்கொண்டிருந்தோம்.\n\nஅப்போது அம்பு பாய்ந்த நிலையில் களிறு ஒன்று உங்கள் புனத்தின் வழியே வந்ததா என்று கேட்டுக்கொண்டே காளை ஒருவன் வந்தான். ஞமலி என்னும் வேட்டைநாய் குரைப்பதை அடக்கிக்கொண்டே வந்தான். அவன் மார்பில் அணிந்திருந்த சந்தனம் என் மனத்தில் நிலைகொண்டுவிட்டது.\n\nஎன் நிலையைப் பார்த்த என் தாய் எனக்கு 'வெறி' என்கிறாள். அதனைப் போக்க வேலனை அழைத்துவந்திருக்கிறாள். அவனும் எம் இறை 'முருகு' அணங்கிற்று (வருத்துகிறது) என்கிறான். இந்த வெறியைத் தணிக்கத் தன்னிடம் மருந்து உள்ளதாகவும் கூறுகிறான்.\n\nஎன் மனமானது அன்று வந்த அவன் அன்று யானையை வீழ்த்தியபோது குருதிக்கறை படிந்த அம்போடு காட்டுமான் ஓடிய காலடியைப் பார்த்துக்கொண்டு வேறொரு மான்வேட்டைக்குச் செல்வானோ என்று எண்ணிக் கலங்கிக்கொண்டிருக்கிறது.\n\nSection::::ஒப்புமை.\nஅன்னாய் வாழி வேண்டு அன்னை\nகேட்டியோ வாழி வேண்டு\nஅம்ம வாழி தோழி\nஎன்று இவர் பயன்படுத்தியுள்ள தொடர்கள் பிற பாடல்களில் பயின்றுவந்துள்ளதை ஒப்பிட்டுப் பார்த்துக்கொள்வது நல்லது.\n"}
{"id": "87363", "url": "https://ta.wikipedia.org/wiki?curid=87363", "title": "ஊண்பித்தை", "text": "ஊண்பித்தை\n\nஊண்பித்தை என்பவர் சங்ககாலப் புலவர்களில் ஒருவர். குறுந்தொகை 232 எண்ணுள்ள பாடல் ஒன்று மட்டும் இவரது பாடலாகச் சங்கத்தொகை நூல்களில் இடம்பெற்றுள்ளது. பாலைத் திணைப் பாடல் அது.\n\nSection::::புலவர் பெயர் விளக்கம்.\nஊண் என்றால் உணவு. பாலைநிலத்தில் இரலைமான் ஒன்று ஊணுக்காக அலைகிறது. அப்போது அதற்குக் கிடைத்ததெல்லாம் மரல் என்னும் கானல்நீர்தான். இது ஊண்பித்து. இப்படிப் புதுமையான ஊண்பித்தைக் குறிப்பிட்டுப் பாடியுள்ளதை எண்ணி, இவரது இயற்பெயர் தெரியாத நிலையில் குறுந்தொகை நூலைத் தொகுத்தவர் இவருக்கு ஊண்பித்தை என்று பெயர் சூட்டியுள்ளார்.\n\nSection::::பாடல் தரும் செய்தி.\n'மரல் புகா அருந்திய மா எருத்து இரலை' (அனலாக ஓடும் காற்றாகிய கானல்நீரை மட்டுமே உணவாகக் கொண்ட மான்) யானை ஒடித்து உண்டு போட்டுவிட்டுச் சென்ற மரத்தடி நிழலில் உறங்குமாம்.\n\nஇப்படிப்பட்ட வழியில் செல்வோர் நம்மை நினைப்பாரோ, நினைக்க மாட்டாரோ? அவரோடு பேசமுடியவில்லையே - தலைவனைப் பிரிந்திருக்கும் தலைவியிடம் தோழி இவ்வாறு சொல்வது ஒருவகை ஆறுதல் மொழி.\nSection::::அரிய சொல்.\n'புகா' என்னும் சொல் குழந்தைகளுக்கு ஊட்டும் கூழாஞ்சோற்றைச் குறிக்கும். 'புவா தின்னும்மா' என்று சொல்லிக்கொண்டு தமிழ்த் தாய்மார் இன்றும் தம் குழந்தைகளுக்குச் சோறு ஊட்டுவர்.\n\nSection::::அரிய தொடர்.\nவாய்ப்புணர்வு\nஒருவர் பேசுகிறார். அதனைக் கேட்டவர் சொன்னவரிடம் பேசுகிறார். இருவர் வாய்களும்(வாயில் வரும் சொற்களும்) புணர்கின்றன. இப்படி 'உரையாடலை' இந்தப் பாடல் 'வாய்ப்புணர்வு' என்று குறிப்பிடுகிறது.\n"}
{"id": "87368", "url": "https://ta.wikipedia.org/wiki?curid=87368", "title": "அம்பிகாபதி-அமராவதி", "text": "அம்பிகாபதி-அமராவதி\n\nஅம்பிகாபதி-அமராவதி என்பது இராமாயணத்தைத் தமிழில் எழுதிப் புகழ்பெற்ற கம்பரின் மகனான அம்பிகாபதிக்கும், மூன்றாம் குலோத்துங்க சோழ மன்னனின் மகளான அமராவதிக்கும் இடையே மலர்ந்த காதலை அடிப்படையாகக்கொண்ட ஒரு துன்பியல் காதல் கதை. அம்பிகாபதி, அமராவதி காதல் அரசியல் சிக்கலாக உருவெடுத்தது. குலோத்துங்கனுக்கும், கம்பருக்கும் நடுவே இடைவெளியைத் தோற்றுவித்தது.\n\nSection::::கதை.\nஎப்பொழுதும் அமராவதிமேல் மேல் நினைவாக இருக்கும் அம்பிகாபதிக்கு, சிற்றின்பச் சாயல் ஒரு துளியும் கலங்காமல் இறைவன் மீது நூறு பாடல்கள் ஒரே முறையில் தொடர்ந்து பாடி முடித்தால் அமராவதியை மணமுடிப்பது பற்றிச் சிந்திக்கலாம் என்ற குலோத்துங்கன் வாக்கிற்கிணக்க அம்பிகாபதி சிற்றின்பம் கலக்காமல் பாடல்கள் தொடர்ந்து பாடிக் கொண்டிருந்தான். மறைவில் இருந்த அமராவதி அம்பிகாபதி ஒவ்வொரு பாடல் பாடி முடித்ததும் எண்ணி வைக்கப்பட்டிருந்த நுாறு மலர்களில் ஒவ்வொரு மலராக எடுத்து வேறுபடுத்தி வைத்தாள். கலத்தில் இருந்த நூறாவது மலரும் தீர்ந்தது. அம்பிகாபதி நூறு பாடல்களை வெற்றிகரமாக பாடி முடித்தாயிற்று என்னும் மகிழ்ச்சியில் மறைவில் இருந்த அமராவதி எட்டிப் பார்த்து விடுகிறாள். அவள் முகத்தைப் பார்த்தவுடன் தன்னை மறந்த அம்பிகாபதி,\n<poem>\nசற்றே பருத்த தனமே குலங்கத் தரளவடம்\nதுற்றே அசையக் குழல்ஊச லாடத்துவர் கொள்செவ்வாய்\nநல்தேன் ஒழுக நடனசிங்கார நடையழகின்\nபொன்தோ் இருக்கத் தலையலங் காரம் பறப்பட்டதே.\n</poem>\nஎன அமராவதியை வருணித்துப் பாடி விடுகின்றான். அம்பிகாபதி பாடிய காப்புச் செய்யுளையும் போட்டிச் செய்யுளுள் ஒன்றாகக் கொண்டு எண்ணிய அமராவதி 99 வது போட்டிச் செய்யுள் முடிந்தவுடனே 100-வது செய்யுள் முடிந்தது என நினைத்து எட்டிப் பார்த்தாள். சோழன் வைத்த சோதனையில் அம்பிகாபதி கடைசியில் மயிரிழையில் தோற்றதால் அம்பிகாபதியும், கம்பரையும் சோழ நாட்டிலேயே இருக்கக்கூடாது என்று கூறி நாட்டைவிட்டு வெளியேற மன்னன் உத்தரவிடுகின்றான்.\n"}
{"id": "87372", "url": "https://ta.wikipedia.org/wiki?curid=87372", "title": "அன்னூட் சண்டை", "text": "அன்னூட் சண்டை\n\nஹன்னூட் சண்டை (\"Battle of Hannut\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. பெல்ஜியம் சண்டையின் ஒரு பகுதியான இச்சண்டையில் நாசி ஜெர்மனியின் படைகள் பெல்ஜியத்தைத் தாக்கியதால் பிரெஞ்சு முதன்மைப் படைகளை ஆர்டென் காட்டுப் பகுதியிலிருந்து நகர்ந்து பெல்ஜியத்தை நோக்கி விரைந்தன.\n\nமே 10, 1940ல் ஜெர்மானியப் படைகள் பெல்ஜியம் மற்றும் பிரான்சின் மீது இருமுனைத் தாக்குதலைத் தொடங்கின. ஜெர்மனியின் போர் உபாயத் திட்டமான “மஞ்சள் திட்ட” (ஜெர்மன்: \"Fall Gelb\") த்தின்படி பெல்ஜியம் மீதான தாக்குதல் திசை திருப்பும் தாக்குதலாகும். இதன் மூலம் பிரான்சின் முதன்மைப் படைப்பிரிவுகளை பெல்ஜியத்திற்கு வரவழைக்க வேண்டும். அவை பெல்ஜியத்தை அடைந்த பின், அவற்றின் பின்பகுதியில் ஆர்டென் காடு வழியாக ஜெர்மானிய ஆர்மி குரூப் ஏ முக்கியத் தாக்குதல் நடத்த வேண்டுமென்று மஞ்சள் திட்டம் வகுக்கப்பட்டிருந்தது. அதன்படி பிரெஞ்சு முதலாம் ஆர்மியை பெல்ஜியத்துக்கு இழுக்க மே 12ம் தேதி இரண்டு ஜெர்மானிய கவச டிவிசன்கள் பெல்ஜியத்தின் ஹன்னூட் பகுதியைத் தாக்கின. அவற்றை எதிர்கொள்ள பிரெஞ்சு முதலாம் ஆர்மி விரைந்து வந்து எதிர்த் தாக்குதல் நடத்தியது. இச்சண்டையிலும் மே 15ம் தேதி நடந்த ஜெம்புளூ சண்டையிலும் பிரெஞ்சுப் படைகளே வெற்றி பெற்றன. இவ்விரண்டில் ஜெம்புளூ சண்டையே முக்கியமானது. ஹன்னூட் சண்டை ஜெம்புளூச் சண்டையின் துணைச் சண்டையே (screening action). இச்சண்டைகள் நிகழ்ந்து கொண்டிருந்த போது, ஆர்டென் காட்டில் நடந்த முக்கிய ஜெர்மானிய தாக்குதல் வெற்றி பெற்றது. அங்கு பிரெஞ்சு அரண் நிலையை உடைத்து முன்னேறிய ஜெர்மானியப் படைகள் பத்து நாட்களில் ஆங்கிலக் கால்வாயை அடைந்து விட்டன. இதனால் பெல்ஜியத்துக்கு விரைந்த நேச நாட்டுப் படைகள் சுற்றி வளைக்கப்பட்டன. ஹன்னூட்டிலும் ஜெம்புளூவிலும் பிரெஞ்சுப் படைகள் அடைந்த வெற்றி பயனில்லாமல் போனது.\n\n"}
{"id": "87378", "url": "https://ta.wikipedia.org/wiki?curid=87378", "title": "காற்றாடி", "text": "காற்றாடி\n\nSection::::விளையாட்டுக் காற்றாடி.\nசிற்றூர்ப்பகுதிகளில் சிறார்கள் பனை ஓலையை வெட்டி, கருவேல முள்ளில் கோர்த்து, ஒரு சிறு குச்சியில் குத்தி காற்றாடிகளைச் செய்வர். மாட்டுவண்டிகளிலும் பிற சக்கர (ஆழி) வண்டிகளிலும் அச்சாணி வைத்திருப்பதுபோல ஓலையைத் தன்னிடத்தில் வைத்திருப்பதற்கு காய்ந்த ஆட்டுப் புழுக்கைகளையோ களிமண் உருண்டைகளையோ இருபுறமும் முள்ளில் கோர்த்து வைப்பார்கள். இவ்வாறு செய்யும் காற்றாடியைக் கையில் பிடித்துக்கொண்டு காற்றை எதிர்த்தார்ப்போல ஓடும்போது தகடு போல வெட்டப்பட்ட இரு பனை ஓலைத்துண்டுகளும் ஒருங்கே சுற்றும்.\n\nஇதே போன்ற அமைப்பைத் தொழிற்கூடங்களில் காகிதத் தாளினாலான வெவ்வேறு வடிவ இறக்கைகளைப் பிளாசுட்டிக்குக் குச்சியில் இணைத்து உருவாக்குவர். திருவிழாக்களின் போது இவை பெருமளவில் விற்கப்படுகின்றன.\n\nSection::::காற்றாலை.\nபெரும் தகடுகளைக் கோர்த்து காற்று வீசும் திசையைப் பார்த்து நிறுத்தி, அவை சுழலும்போது பெறும் ஆற்றலைக் கோண்டு நீரிறைப்பதற்கும் மின்னாற்றலைப் பெறுவதற்கும் காற்றாலைகள் பயன்படுகின்றன. தமிழ் நாட்டில் கயத்தாறு, பல்லடம் - பொள்ளாச்சி, தேனி ஆகிய பகுதிகளில் பல காற்றாலைகள் இயங்குகின்றன.\n\n\n"}
{"id": "87381", "url": "https://ta.wikipedia.org/wiki?curid=87381", "title": "கோரோ (மொழி)", "text": "கோரோ (மொழி)\n\nகோரோ (\"Koro\") எனப்படுவது இந்தியாவின் அருணாச்சலப் பிரதேசத்தின் மேற்கு எல்லையில், கிழக்கு காமெங்கு மாவட்டத்தில் கிட்டத்தட்ட 800 முதல் 1200 பே வரையில் பேசப்படும் ஒரு திபெத்திய-பர்மிய மொழிக்குடும்பத்தைச் சேர்ந்த மொழியாகும். இம்மொழி பேசுவோரில் சிலர் 20 வயதிற்கும் குறைந்தோர் ஆவர். இவர்கள் குரூசோ மொழி பேசும் மக்களுடன் இணைந்து வாழ்கிறார்கள். ஆனாலும், கோரோ மொழிச் சொற்கள் வேறெந்த மொழிச் சொற்களுடனும் தொடபுகள் காணப்படவில்லை. எண்கள், உடல் பாகங்கள், மற்றும் அடிப்படைச் சொற்கள் அனைத்து வேறுபட்டே காணப்படுகின்றன. கிழக்கே பேசப்படும் தானி மொழிகளுக்கு ஓரளவு கிட்டவாக இம்மொழி இருந்தாலும், இம்மொழி திபெத்திய-பர்மிய மொழிக்குடும்பத்தில் இருந்து பிரிந்த ஒரு தனி மொழி எனக் கருதப்படுகிறது.\n\nSection::::கண்டுபிடிப்பு.\n2008 ஆம் ஆண்டில் டேவிட் ஹரிசன், கிரெகரி அண்டர்சன், கணேஷ் முர்மு ஆகிய மொழியலாளர்களைக் கொண்ட குழு குரூசோ மொழிகளைப் பற்றி ஆராய்வதற்காகச் சென்ற வேளை இப்புதிய மொழியைக் கண்டுபிடித்தார்கள். இம்மொழி குரூசோ மொழிகளில் ஒன்றான அகா என அவர்களுக்கு அப்போது கூறப்பட்டிருந்தாலும், அம்மொழி வேறு எந்த மொழிகளுடனும் ஒப்பிட முடியாதளவு தனியான மொழியாக உள்ளது கண்டுபிடிக்கப்பட்டது.\n\n"}
{"id": "87387", "url": "https://ta.wikipedia.org/wiki?curid=87387", "title": "ரிச்சர்டு கெக்", "text": "ரிச்சர்டு கெக்\n\nரிச்சர்டு எஃப். ஃகெக் (\"Richard F. Heck\", ஆகத்து 15, 1931 – அக்டோபர் 10, 2015) ஓர் அமெரிக்க வேதியியல் அறிஞர். இவர் பெயரால் வழங்கும் பலேடியம்-வினையூக்கி இணைந்து நிகழும் ஃகெக் விளைவு புகழ்பெற்றது. இவர் 2010 ஆண்டுக்கான வேதியியல் நோபல் பரிசை ஐ-இச்சி நெகிழ்சி (Ei-ichi Negishi), அக்கிரா சுசுக்கி (Akira Suzuki) என்னும் இரண்டு நிப்பானிய (சப்பானிய) வேதியியலாளர்களுடன் சேர்ந்து பெற்றுள்ளார். 1971 முதல் 1989 வரை ரிச்சர்டு ஃகெக், ஐக்கிய அமெரிக்காவின் வடகிழக்கே உள்ள டெலவேர் பல்கலைக்கழகத்தில் பேராசிரியராகப் பணி செய்து ஓய்வு பெற்றார்.\n\n"}
{"id": "87393", "url": "https://ta.wikipedia.org/wiki?curid=87393", "title": "ஐ-இச்சி நெகிசி", "text": "ஐ-இச்சி நெகிசி\n\nஎய்-இச்சி நெகிசி (Ei'ichi Negishi, 根岸 英) (பி. சூலை 14, 1935) சீனாவில் பிறந்த ஒரு நிப்பானிய வேதியியலாளர் ஆவார். இவர் கண்டுபிடித்த நெகிழ்சி பிணைப்பு(Negishi coupling) புகழ்பெற்றது. இவர் ரிச்சர்டு ஃகெக், அக்கிரா சுசுக்கி ஆகிய இருவருடன் சேர்ந்து 2010 ஆம் ஆண்டுக்கான வேதியியல் நோபல் பரிசை வென்றுள்ளார். இவர் பணிவாழ்க்கையைப் பெரும்பாலும் அமெரிக்காவில் இந்தியானா மாநிலத்தில் உள்ள பர்டியூ பல்கலைக்கழகத்தில் கழித்தார்.\n"}
