{"id": "103616", "url": "https://ta.wikipedia.org/wiki?curid=103616", "title": "மாயத்தோற்றம்", "text": "மாயத்தோற்றம்\n\nமாயத்தோற்றம் (\"Hallucination\") என்பது மனதைத் தன்வயப்படுத்தி மதி மயங்கச் செய்யும் புலன் உணர்ச்சியாகும். மயக்க உணர்ச்சியை செயற்கையாகவும் தூண்டமுடியும். மாயத்தோற்றம் இயற்பியல், வேதியல், உயிரியல் மற்றும் உளவியல் முறையால் தூண்ட முடியும்.\n\nSection::::இயற்பியல் முறை.\nதாளத்தோடு இசைக்கப்படும் பறை முழக்கம், பண்ணோடு இசைந்த பாடல், பெருங்கூட்டத்தின் சீரான கைத்தட்டல், பெருங்கூட்டத்தின் ஆவேச சத்தம், நடனம், ஒலி முழக்கம், சீரான அங்க அசைவுகள், மந்திர உச்சரிப்புக்கள், படிகக் கற்களைப் பார்த்துக் கொண்டே இருத்தல், போன்றவே மயக்க உணர்ச்சியை ஏற்படுத்த முடியும். இவை ஒருவரை தன்னிலை மறக்க வைத்து தன்னோடு ஈர்த்துக் கொள்கின்றன. வசீகரிக்கப்பட்ட நிலையில் அவற்றின் போக்கிலேயே மனிதன் இயக்கப்படுகிறான். பேயாட்டம், சாமி இறங்குதல், பரிசுத்த ஆவி வருதல போன்றவை இவ்வகை மயக்கமே என்று வல்லுனர்கள் கருதுகிறார்கள். மூளையின் பல்வேறு கட்டுப்பாட்டுப் பகுதிகளை மின் துடிப்புகள் (Electrical Impulse) மூலம் தூண்டிவிட்டு சினம், அச்சம், பசி, வருத்தம், துக்கம், துயரம், காதல், காமம், ஆர்வம், நட்பு, விருப்பு, வெறுப்பு, இன்பம், துன்பம் போன்ற உணர்வுகளை செயற்கையாக உருவாக்க முடியும் என்று அறிவியல் வல்லுனர்கள் நிருபித்திருக்கிறார்கள்.\n\nSection::::வேதியல் முறை.\nகள், சாராயம், அபின், கஞ்சா போன்ற போதைப் பொருட்களை உடகொண்டு மயக்க உணர்ச்சிகளைத் தாமே ஏற்படுத்திக் கொள்ள முடியும். சில வகை மருந்துப் பொருட்களும் மயக்கம் தருகின்றன. இவை மனிதனது உடலில் வேதியல் மாற்றங்களை செய்து, கிளர்ச்சியடைய செய்கின்றது.\n\nSection::::உயிரியல் முறை.\nஉயிரிகளின் உடல்வாகுக்கும் சிந்தனை மற்றும் செயல்பாடுகளுக்கும் குரோமசோம்கள் காரணமாகும். வைட்டமின், அல்லது நொதிகளின் பற்றாக்குறை காரணமாக குரோமசோம்களில் ஏற்படும் குறைப்பாடு மயக்க உணர்ச்சிகளைத் தரலாம். வைட்டமின் குறைபாடால் பெரிபெரி, பெல்லாக்ரா போன்ற மனநோய்கள் உருவாகலாம், எண்டாக்கிரினல், பாராதைராய்டு போன்ற சுரப்பிகளில் ஏற்படும் குறைபாடுகளாலும் மயக்க உணர்ச்சி தோன்றலாம். இத்தகைய குறைபாடுகள் கொண்டவர்கள் தூக்கத்தில் நடப்பவர்களாக, கற்பனை உலகில் வாழ்பவர்களாக, அதிகம் கனவு காண்பவர்களாக இருப்பார்கள்.\n\nSection::::உளவியல் முறை.\nகதையாடல்கள், கற்பிதங்கள் வழியாக நம்பிக்கைகள் உருவாக்கப்படுகின்றன. ஊட்டப்படும் உணர்வுகளுக்கு ஏற்ப உள்ளம் உருவாக்கம் பெறுகிறது. சமய உரைகள், புராணங்கள், இதிகாசங்கள், வழியாகத் தொடர்ந்து ஊட்டப்படும் கருத்துக்களும் பேய், பிசாசு, ஆவி தொடர்பான கருத்துக்களும், குழந்தைப் பருவத்திலிருந்தே மனத்தில் திணிக்கப்படுகின்றன. பேயாட்டம், சாமியாட்டம், அயல் மொழிகளில் பேசுதல், ஒய்வின்றி மந்திரங்களைப் புலம்பிக் கொண்டே இருத்தல் போன்றவை கற்பிக்கப்பட்ட நம்பிக்கைகளின் விளைவுகளேயாகும். புரியாத மொழியில் பேசுவது குளோசோலாலியா (Glossolalia) என்னும் மனநோய் என்று கூறப்படுகிறது.\n"}
{"id": "103617", "url": "https://ta.wikipedia.org/wiki?curid=103617", "title": "ஆழ்கடல் கடற்படை", "text": "ஆழ்கடல் கடற்படை\n\nஆழ்கடல் கடற்படை (\"Blue-water navy\") என்பது தனது நாட்டுத் துறைமுகங்களிலிருந்து நெடுந்தொலைவில் பெருங்கடல்களில் செயல்படக்கூடிய ஒரு கடற்படையைக் குறிக்கிறது. இதற்கு திட்டவட்ட வரையறைகள் எதுவும் இல்லை. இத்தகு கடற்படைகள் நெடு நாட்களுக்கு தங்கள் தளங்களிலிருந்து நெடுந்தொலைவில் போர் புரியக் கூடியவை. போர்க்கப்பல்கள் நீண்ட காலமாக தங்கள் தளங்களுக்குத் திரும்பாமல் போர் புரியத் தேவையான தளவாடங்கள், எரிபொருட்கள் ஆகியவற்றை எடுத்துச் செல்லும் போக்குவரத்துக் கப்பல்களும் இத்தகு கடற்படைகளில் இடம் பெறுகின்றன. திட்டவட்ட வரையறைகள் இல்லாத காரணத்தால் ஒரு நாட்டின் கடற்படை எப்போது “ஆழ்கடற்படை” நிலையை அடைகிறது என்பது குறித்து சர்ச்சைகள் நிலவுகின்றன. இந்த நிலையை அடைய வானூர்தி தாங்கிக் கப்பல்கள் கடற்படையில் இடம்பெறுவது அவசியம் என்ற கருத்தும் நிலவுகிறது. தற்போது அமெரிக்க, பிரெஞ்சு மற்றும் ரசியக் கடற்படைகளே ஆழ்கடற்படைகள் என கருதப்படுகின்றன. ஒரு நாட்டின் கடற்படை அந்நாட்டின் கடல் எல்லைக்கு அருகிலுள்ள கடற்பகுதிகளில் மட்டும் செயல்படக் கூடிய ஆற்றல் பெற்றிருந்தால் அது \"கடல் எல்லைக் கடற்படை\" (\"Green-water navy\") என்று அழைக்கப்படுகிறது.\n"}
{"id": "103623", "url": "https://ta.wikipedia.org/wiki?curid=103623", "title": "சுதாகர் ராவ்", "text": "சுதாகர் ராவ்\n\nசுதாகர் ராவ் (\"Sudhakar Rao\", பிறப்பு: ஆகத்து 8 1952) ஒரு இந்தியத் துடுப்பாட்டக்காரர், இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒருநாள் பன்னாட்டுத் துடுப்பாட்டப் போட்டி ஒன்றில் கலந்து கொண்டுள்ளார். இவர் 1976 இல் இந்தியாஅணிக்காக ஒருநாள் பன்னாட்டுத் துடுப்பாட்ட அணியினைப் பிரதிநிதித்துவப் படுத்தியுள்ளார்.\n"}
{"id": "103624", "url": "https://ta.wikipedia.org/wiki?curid=103624", "title": "மனோஜ் திவாரி", "text": "மனோஜ் திவாரி\n\nமனோஜ் திவாரி (\" Manoj Tiwary\", பிறப்பு: நவம்பர் 14 1985, இந்தியத் துடுப்பாட்டக்காரர்). இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒருநாள் பன்னாட்டுத் துடுப்பாட்டப் போட்டி ஒன்றில் கலந்து கொண்டுள்ளார். இவர் 2007 இல் இந்தியாஅணிக்காக ஒருநாள் பன்னாட்டுத் துடுப்பாட்ட அணியினைப் பிரதிநிதித்துவப் படுத்தியுள்ளார்.\n"}
{"id": "103630", "url": "https://ta.wikipedia.org/wiki?curid=103630", "title": "தேசியப் பறவைகளின் பட்டியல்", "text": "தேசியப் பறவைகளின் பட்டியல்\n\nசுதந்திரம் பெற்ற நாடுகள் தங்கள் நாட்டிற்கென்று ஒரு பறவையை தேர்ந்தெடுத்து தேசிய பறவையாக அறிவிப்பது வழக்கு. உலக நாடுகளின் தேசியப் பறவைகள் பட்டியல் பின்வருமாறு.\n\n"}
{"id": "103632", "url": "https://ta.wikipedia.org/wiki?curid=103632", "title": "சவுரவ் திவாரி", "text": "சவுரவ் திவாரி\n\nசவுரவ் திவாரி (\"Saurabh Tiwary\", பிறப்பு: டிசம்பர் 30 1989) ஒரு இந்தியத் துடுப்பாட்டக்காரர்). இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒருநாள் பன்னாட்டுத் துடுப்பாட்டப் போட்டிகளில் கலந்து கொண்டுள்ளார். இவர் 2010 இல் இந்தியா அணிக்காக ஒருநாள் பன்னாட்டுத் துடுப்பாட்ட அணியினைப் பிரதிநிதித்துவப் படுத்தியுள்ளார்.இடதுகை மட்டையாளரான இவர் 19 வயதிற்குட்பட்ட இந்தியத் துடுப்பாட்ட அணியில் விளையாடியுள்ளார். மேலும் இந்தியன் பிரீமியர் லீக் தொடர்களில் மும்பை இந்தியன்ஸ் ,டெல்லி டேர்டெவில்ஸ் மற்றும் பெங்களூர் ராயல் சேலஞ்சர்ஸ் ஆகிய அணிகளுக்காக விளையாடியுள்ளார். 2008 ஆம் ஆண்டில் மலேசியாவில் நடைபெற்ற 19 வயதிற்கு உட்பட்டோருக்கான துடுப்பாட்ட உலகக்கிண்ணத் தொடரில் இந்திய அணி கோப்பை வெல்வதற்கு மிக முக்கியமான காரணமாகத் திகழந்தார்.\n\nSection::::இந்தியன் பிரீமியர் லீக்.\nஇந்தியன் பிரீமியர் லீக் தொடரின் ஆரம்பகால பருவத்தில் 19 வயதிற்கு உட்பட்ட இந்திய அணியில் சிறப்பாக விளையாடிய பல வீரர்களுக்கு வாய்ப்பு வழங்கப்பட்டது. அதில் இவருக்கும் ஒருவர். 2008 இந்தியன் பிரீமியர் லீக் தொடரில் மும்பை இந்தியன்ஸ் அணி நிர்வாகம் இவரை ஏலத்தில் எடுத்தது. 2010 ஆம் ஆண்டிலும் இவர் இந்த அணிக்காக விளையாடினார். இவர் இடதுகையால் மட்டையாடும் திறன் மகேந்திரசிங் தோனியுடன் ஒப்ப்பிடப்பட்டது.\n\n2010 இந்தியன் பிரீமியர் லீக் தொடரில் இவர் மும்பை இந்தியன்ஸ் அணிக்காக சிறப்பாக விளையாடினார். இந்தத் தொடரில் 16 போட்டிகளில் விளையாடிய இவர் 419 ஓட்டங்களை எடுத்துள்ளார். இவரின் சராசரி 29.92 ஆகும். இவரின் \"ஸ்டிரைக் ரேட்\" 135.59 ஆகும். இந்தப் பருவகாலத்தில் மும்பை இந்தியன்ஸ் அணி கோப்பை வெல்வதற்கு மிகமுக்கியமான காரணமாகத் திகழந்தார். 2011 இந்தியன் பிரீமியர் லீக் தொடரில் பெங்களூர் ராயல் சேலஞ்சர்ஸ் அணி நிர்வாகம் 1.6 மில்லியன் அமெரிக்க டாலர் மதிப்பில் இவரை ஏலத்தில் எடுத்தது. 2014 இந்தியன் பிரீமியர் லீக் தொடரில் டெல்லி டேர்டெவில்ஸ் அணி நிர்வாகம் இவரை 70 லட்சம் இந்திய ரூபாயில் ஏலத்தில் எடுத்தது. ஆனால் இவருகு காயம் ஏற்பட்டதனால் இவரால் விளையாட இயலாமல் போனது. பின் இவருக்குப் பதிலாக தென்னாபிரிக்கத் துடுப்பாட்ட அணியின் இம்ரான் தாஹிர் விளையாட வாய்ப்பு வழங்கப்பட்டது. 2016 இந்தியன் பிரீமியர் லீக் தொடரில் சூதாட்டப் புகாரினால் இர் அணிகள் விளையட இயலாமல் போனது. எனவே இரு அணிகள் புதியதாக களம் இறங்கின . இவரும் அல்பி மோர்க்கலும் ரைசிங் புனே சூப்பர்ஜியான்ட்சு அணிக்காக விளையாடினார்கள். இந்தத் தொடரில் சிறப்பான திறனை வெளிப்படுத்தினார். பெங்களூர் ராயல் சேலஞ்சர்ஸ் அணிக்கு எதிரான போட்டியில் இந்தத் தொடரின் முதல் அரை நூறினைப் பதிவு செய்தார். பின் தனது முந்தைய அணியான மும்பை இந்தியன்ஸ் அணிக்கு எதிரான போட்டியிலும் அரை நூறினைப் பதிவு செய்தார்.\n\nபெப்ரவரி 2017 ஆம் ஆண்டில் ,இந்தியன் பிரீமியர் லீக் தொடருக்கான வீரர்களின் ஏலம் நடந்தது. மீண்டும்மும்பை இந்தியன்ஸ் அணி நிர்வாகம் இவரை 30 லட்சம் ரூபாய் மதிப்பில் ஏலத்தில் எடுத்தது. மே 13, 2017 இல் கொல்கத்தா, ஈடன் கார்டன்ஸ் மைதானத்தில் கொல்கத்தா நைட் ரைடர்ஸ் அணிக்கு எதிராக நடைபெற்ற போட்டியில் இவர் அரை நூறு ஓட்டங்கள் எடுத்தார். சனவரி 2018 ஆம் ஆண்டில், 2018 இந்தியன் பிரீமியர் லீக் தொடருக்கான வீரர்களின் ஏலம் நடைபெற்றது. மீண்டும் மும்பை இந்தியன்ஸ் அணி நிர்வாகம் இவரை ஏலத்தில் எடுத்தது.\n\nSection::::வெளியிணைப்புகள்.\nகிரிக்இன்ஃபோ - துடுப்பாட்டக்காரர் விவரம் - Saurabh Tiwary\n"}
{"id": "103634", "url": "https://ta.wikipedia.org/wiki?curid=103634", "title": "ஆர்மீனியக் குடியரசுத் தலைவர்", "text": "ஆர்மீனியக் குடியரசுத் தலைவர்\n\nஆர்மீனியக் குடியரசுத் தலைவர் (’\"President of Armenia\") எனும் பதவி 1991 ஆம் ஆண்டு சோவியத் ஒன்றியத்தில் இருந்து விடுதலை பெற்ற பின்னர் ஆர்மீனியாவில் நாட்டின் தலைவராக இருப்பவரைக் குறிப்பதாகும்.\n\n"}
{"id": "103635", "url": "https://ta.wikipedia.org/wiki?curid=103635", "title": "இந்தியத் திரைப்படத்துறை", "text": "இந்தியத் திரைப்படத்துறை\n\nஇந்தியாவின் மிக முக்கியமான ஊடகங்களில் திரைப்படங்கள் முக்கிய இடம் வகிக்கின்றன. \n\nநுழைவுச் சீட்டுக்களின் விற்பனை, மற்றும் ஆண்டு தோறும் தயாரிக்கப்படும் திரைப்படங்களின் எண்ணிக்கை என்பவற்றின் அடிப்படையில், இந்தியத் திரைப்படத்துறை உலகிலேயே மிகப்பெரியது ஆகும். உலகிலேயே குறைந்த விலையில் நுழைவுச் சீட்டுக்கள் கிடைப்பது இந்தியாவிலேயே என்று கூறப்படுகின்றது. ஆசியா-பசிபிக் பகுதியின் 73% திரைப்படம் பார்ப்பவர்கள் இந்தியாவிலேயே உள்ளனர் என்பதுடன் ஆண்டுக்கு 2.9 பில்லியன் அமெரிக்க டாலர்கள் அளவுக்கு வருமானம் கிடைப்பதாகவும் சொல்லப்படுகின்றது. இந்தியத் திரைப்படத் துறையின் வளர்ச்சி, பெருமளவிலான படம் பார்க்கும் இந்திய மக்களிலேயே தங்கியுள்ளது. இந்திய மத்திய திரைப்படச் சான்றிதழ் வாரியம் (Central Board of Film Certification of India) இணையத்தளத்தில் குறிப்பிட்டுள்ளபடி ஒவ்வொரு மூன்று மாதமும் இந்தியாவின் மக்கள் தொகைக்குச் சமமான அளவினர் திரைப்பட அரங்குகளுக்குச் செல்கின்றனர். இந்தியாவில் மட்டுமன்றி, இந்திய மக்கள் பெருமளவில் வாழும் பல்வேறு நாடுகளிலும் இந்தியத் திரைப்படங்கள் காண்பிக்கப்படுகின்றன.\n\nஇந்தி, தமிழ், தெலுங்கு, மலையாளம், கன்னடம், போஜ்புரி, வங்காள மொழி ஆகிய மொழிகளில் பெரும் திரைப்படத்துறைகள் செயல்படுகின்றன. இந்தியத்திரைப்படத்துறை உலகிலேயே அதிகளவில் திரைப்படங்கள் வெளியிடும் திரைத்துறைகளில் முதல் இடத்தில் உள்ளது. 2003ல் மட்டும் 877 திரைப்படங்களும் 1177 விவரணைப்படங்களும் இந்தியாவில் வெளியிடப்பட்டது குறிப்பிடத்தகுந்தது. மேலும் 2005 ஆம் ஆண்டின் கணிப்பின்படி இந்தியாவில் திரைப்பட அனுமதிச்சீட்டுக்களின் கட்டணம் மிகவும் குறைந்ததாகக் காணப்படுகின்றது அதாவது ஒரு அனுமதிச் சீட்டின் விலை 0.20 அமெரிக்க டாலர்களும்.அமெரிக்காவில் அனுமதிச்சீட்டின் விலை 6.41 டாலர்களாகவும் இருப்பது குறிப்பிடத்தக்கது. 2005 ஆம் ஆண்டிற்கான மொத்த வருவாய் 2.9 பில்லியன் அமெரிக்க டாலர்களாகும்.மேலும் இந்தியாவில் அமைந்திருக்கும் ராமோஜி திரைப்பட நகரமே உலகின் மிகப் பெரிய திரைப்பட நகரம். \n\nSection::::இந்தியாவில் திரைப்படத்தின் அறிமுகம்.\nSection::::1896-1910.\nதிரைப்படம் இந்தியாவில் 1896 ஆம் ஆண்டு ஜூலை 7 ஆம் தேதி அறிமுகப்படுத்தப்பட்டது. \"லுமியர் பிரதர்ஸ் சினிமட்டோகிரபி\" (Lumiere Brothers' Cinematography) என்னும் நிறுவனம் பம்பாயில் இருந்த வாட்சன் விடுதியில் ஆறு சிறிய ஊமைப் படங்களைத் திரையிட்டது. டைம்ஸ் ஆஃப் இண்டியா இது பற்றிய விரிவான தகவல்களை வெளியிட்டது. அதே ஆண்டில் மதராஸ் நிழற்பட நிலையம் (Madras Photographic Store) \"அசையும் நிழற்படங்கள்\" பற்றி விளம்பரப்படுத்தியது. 1897 ஆம் ஆண்டளவில் பம்பாயில் கிளிஃப்டன் அண்ட் கோ நிறுவனம் தனது மீடோஸ் தெரு நிழற்படக் கலையகத்தில் (Meadows Street Photography Studio) அன்றாடம் திரைப்படங்களைத் திரையிடத் தொடங்கியது. \n"}
{"id": "103638", "url": "https://ta.wikipedia.org/wiki?curid=103638", "title": "இந்திய தேசியப் பறவை", "text": "இந்திய தேசியப் பறவை\n\nஇந்தியாவின் தேசியப் பறவை மயிலாகும். இதன் அறிவியல் பெயர் பவோ கிரிஸ்டேடஸ் (Pavo cristatus). இவை இந்தியாவிலும், இலங்கையிலும் அதிகமாக காணப்படுகின்றன. இதற்கு விசிறி போன்ற இறகுகளை உடைய கொண்டை தலையில் அமைந்திருக்கும். கண்ணுக்கு அடியில் வெள்ளைநிறப் பட்டை ஒன்று காணப்படும். இது நீண்டு மெலிந்த கழுத்தை உடையது. இதன் ஆண் இனம் பெண் இனத்தைவிட வண்ணமயமாகக் காணப்படும். ஆண் இனத்தின் மார்பும் கழுத்தும் சற்று ஒளிரும் நீல நிறத்தில் இருக்கும். வெண்கல நிறமும் பச்சையும் கலந்தாற் போன்ற வண்ணத்தில் சுமார் 200 நீண்ட தோகைகளைக் கொண்டதாக இதன் வால் பகுதி இருக்கும். பெண் இனம் பழுப்பு நிறத்தில் ஆண் இனத்தைவிடச் சற்றுச் சிறியதாகவும், வால் பகுதி குறைந்ததாகவும் இருக்கும். ஆண் மயில் தன் துணையை கவருவதற்காக கார் மேகம் சூழ்ந்திருக்கும் நேரத்தில் தோகையை விரித்து ஆடும்.\n"}
{"id": "103639", "url": "https://ta.wikipedia.org/wiki?curid=103639", "title": "சுதீப் தாகி", "text": "சுதீப் தாகி\n\nசுதீப் தாகி (\"Sudeep Tyagi\", பிறப்பு: செப்டம்பர் 19 1987, இந்தியத் துடுப்பாட்டக்காரர்). இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒருநாள் பன்னாட்டுத் துடுப்பாட்டப் போட்டிகள் நான்கில் கலந்து கொண்டுள்ளார். இவர் 2009 – 2010 ஆண்டுகளில் இந்தியாஅணிக்காக ஒருநாள் பன்னாட்டுத் துடுப்பாட்ட அணியினைப் பிரதிநிதித்துவப் படுத்தியுள்ளார்.\n"}
{"id": "103641", "url": "https://ta.wikipedia.org/wiki?curid=103641", "title": "சமய வன்முறை", "text": "சமய வன்முறை\n\nசமய வன்முறை அல்லது தீவரவாதம் என்பது சமயம் காரணமாகவும் அல்லது சமயத்துக்கு எதிராகவும் இடம்பெறும் வன்முறை ஆகும். குறிப்பாக சமய நம்பிக்கைகள், பரப்புரை, கொள்கைகள், நூல்கள் போன்றவற்றால் உந்தப்படும் வன்முறை சமய வன்முறை ஆகும். அல்லது குறிப்பிட்ட சமயங்களுக்கு எதிராக பிற சமயத்தாரால் மற்றும் சமயம் சாராதாரால் முன்னெடுக்கப்படும் வன்முறையையும் இது குறிக்கும். உலக வரலாற்றில் நடந்த நடக்கும் பல போர்களில் சமயம் முதன்மை அல்லது துணைக் காரணமாக அமைந்துள்ளது.\n"}
{"id": "103642", "url": "https://ta.wikipedia.org/wiki?curid=103642", "title": "வேணுகோபால் ராவ்", "text": "வேணுகோபால் ராவ்\n\nவேணுகோபால் ராவ் (\"Venugopal Rao\", பிறப்பு: பிப்ரவரி 26 1982) ஒரு இந்தியத் துடுப்பாட்டக்காரர்); டில்லியைப் பிறப்பிடமாகக் கொண்ட இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒருநாள் பன்னாட்டுத் துடுப்பாட்டப் போட்டிகள் 16 இல் கலந்து கொண்டுள்ளார். இவர் 2005 – 2006 ஆண்டுகளில் இந்தியாஅணிக்காக ஒருநாள் பன்னாட்டுத் துடுப்பாட்ட அணியினைப் பிரதிநிதித்துவப் படுத்தியுள்ளார்.\n"}
{"id": "103644", "url": "https://ta.wikipedia.org/wiki?curid=103644", "title": "திருவிதாங்கூர் சாதிக் கொடுமைகள்", "text": "திருவிதாங்கூர் சாதிக் கொடுமைகள்\n\nதிருவிதாங்கூர் என்பது, இந்தியாவின் தற்காலக் கேரளா மாநிலத்தில் தென்பகுதிகளையும், தமிழ் நாட்டின், கன்னியாகுமரி மாவட்டத்தையும் உள்ளடக்கியிருந்த ஒரு சமஸ்தானம் ஆகும். இங்கு தீண்டாமை, காணாமை, நடவாமை, கல்லாமை போன்ற சமூக கட்டுப்பாடுகள் தாழ்த்தப்பட்டவர்கள் மேல் திணிக்கப்பட்டிருந்தது. அவையே திருவிதாங்கூர் சாதிக் கொடுமைகள் என்றழைக்கப்படுகின்றன. உயர் சாதியினர் வாழும் இடங்களில் கீழ்சாதியினரை விலக்கி வைத்தல், பொது குளங்கள், கிணறுகள், சந்தைகள், சாலைகள் ஆகியவற்றைப் பயன்படுத்தவதற்கும் இவர்களுக்கு தடை விதிக்கப் பட்டிருந்தது. சமுதாயத்தில் இவர்களது கீழான நிலையை விளக்கும் வண்ணம் அவர்கள் அணியும் ஆடை, அணிகலன்கள், உபயோகிக்கும் பாண்டங்கள் ஆகியவற்றைப் பயன்படுத்துவதற்கு பலவிதமான விதிமுறைகள் கடைபிடிக்கக் கட்டாயப்படுத்தப்பட்டனர். இறைவழிபாடு செய்வதிலும் பல கட்டுப்பாடுகள் விதிக்கப்பட்டன. சாதிக் கட்டுப்பாடுகளை மீறுபவர்களுக்கு கடுமையான தண்டனையும் வழங்கப்பட்டது.\nபொருளாதார ரீதியாகவும் பல கட்டுப்பாடுகள் அவர்கள் மீது திணிக்கப்பட்டன. அபராதம், வரி என்ற பெயர்களில் பல விதமான சுமைகள் அவர்கள் மீது ஏற்றப்பட்டன. இந்துக் கோவில்களுக்கும், சாதி நிலக்கிழார்களுக்கும் ஊதியமின்றி பணி செய்யக் கட்டாயப்படுத்தப்பட்டனர். கல்விக் கூடங்களில் அனுமதியும், அரசுப் பணிகளில் வாய்ப்பும் மறுக்கப்பட்டன. இதில் அதிகம் பாதிக்கப்பட்டவர்கள் தென் பகுதியில் வாழ்ந்து வந்த நாடார் இனத்தவராவர்.\nSection::::சாதி வரிசை.\nஇங்கு நம்பூதிரி பிராமணர்களான ஆரிய வம்சா வழியினர் சாதி வரிசையின் முதலிடத்திலும், நாட்டையாண்ட அரச பரம்பரையினர்களான சத்திரியர்கள் இரண்டாமிடத்திலும், வணிகத்தைத் தங்கள் தொழிலாக கொண்ட வைசியர்கள் மூன்றாமிடத்திலும், இம்மூவர்களுக்கும் ஏவல் தொழில் புரிந்து வந்த ஆரிய கலப்பின சூத்திரர்களான நாயர்கள் நான்காம் இடத்திலும் மனுதர்ம அடிப்படையில் வரிசைப் படுத்தப்பட்டனர். இந்த நான்கு பிரிவுகளிலும் உள்ளடங்காத பூர்வகுடி மக்களை பஞ்சமர்கள் அல்லது சண்டாளர்கள் என்று குறிப்பிட்டனர்.\n\nSection::::சமூகக் கட்டுப்பாடுகள்.\nஒரு நம்பூதிரி பிராமணனுக்குப் பக்கத்தில் நாடாளுகின்ற சத்திரியர்கள் செல்லலாம். ஆனால் தொடக்கூடாது. மன்னனின் அருகில் சூத்திரர்களான நாயர்கள் செல்லலாம். ஆனால் தொடக்கூடாது. ஒரு நம்பூதிரியிடமிருந்து நாயர் இரண்டு அடித் தொலைவிலும், ஒரு நாடார் 12 அடி தொலைவிலும், ஒரு செறுமர் முப்பது அடி தொலைவிலும். ஒரு பறையர் அல்லது புலையர் 72 அடி தொலைவிலும் நிற்க வேண்டும் என்று கட்டுப்பாடுகள் விதிக்கப்பட்டது. இல்லையென்றால் அவர்கள் தீண்டாமைக்கு ஆளாக்கப்படுவர். தீண்டத்தகாதவர்களுக்கு கோவிலில் சென்று இறை வழிபாடு மறுக்கப்பட்டிருந்தது. கோவில் தெருக்களில் நடக்க அனுமதி மறுக்கப்பட்டது. நாடார் இனத்தவர் அணியும் ஆடை அணிகலன்களிலும் கடுமையான கட்டுப்பாடுகள் விதிக்கப்பட்டன. உயர் சாதியினரைப் போன்று குறிப்பாக நாயர் சாதியினரைப் போன்று ஆடை அணிய அனுமதிக்கப்படவில்லை. ஆண்களும், பெண்களும் கால் மூட்டுக்கு கீழும், இடைக்கு மேலும் ஆடை அணிய தடை விதிக்கப்பட்டிருந்தது. உயர் சாதியினர் முன் கீழ் சாதி பெண்கள் மார்பை மறைத்து ஆடை அணிந்து சென்றால் அது அவர்களை அவமதிக்கும் செயல் என்று உயர் சாதியினர் கருதினர். இக் கட்டுப்பாடுகளை மீறுபவர்கள் அடித்து துன்புறுத்தப்பட்டு அவர்கள் மேலாடைகள் கிழித்து எறியப் பட்டது. விலையுயர்ந்த ஆபரணங்களை அணியவும், குடை பிடிக்கவும், காலணி அணியவும், அனுமதி மறுக்கப்பட்டது. ஓடு வேய்ந்த வீடுகளில் வசிப்பதும், பால் கொடுக்கும் பசுக்கள் வளர்ப்பதும், வாகனங்கள் உபயோகிப்பதும் தடை செய்யப்பட்டிருந்தது. திருமண பந்தல்கள் அலங்காரம் மறுக்கப்பட்டது. பெண்கள் தண்ணீர் குடத்தை இடையில் சுமந்து செல்ல அனுமதிக்கப்படவில்லை. குடத்தை தலையில் வைத்து இருகைகளாலும் அதை தாங்கிப் பிடித்துச் செல்லவே அனுமதிக்கப்பட்டனர.\n\nSection::::சமயக் கட்டுப்பாடுகள்.\nஇறைவழிபாடு செய்வதிலும், பலவிதக் கட்டுப்பாடுகள் கீழ்சாதியினர் என்று அடையாளப்படுத்தப்பட்டவர்களுக்கு விதிக்கப்பட்டிருந்தது. அரசும், உயர்சாதியினரும் நிர்வகித்து வந்த கோவில்களில் நுழையவோ, வழிபாடு நடத்தவோ, கோவில்களின் வெளிப் பிரகாரங்களில் செல்லவோ அவர்கள் அனுமதிக்கப்படவில்லை. தங்கள் வழிபாட்டிற்கென இவர்கள் எழுப்பிய கோவில்களில் கூட உயர்சாதியினர் வழிபடும் சிவன், பிரம்மா, விட்னு போன்ற தெய்வங்கள் வழிபட தடை விதிக்கப்பட்டிருந்தது. வீரபத்திரன், மாடன், சுடலை, வீரன், மாடசுவாமி, இருளன், முத்தாரம்மன், பத்ரக்காளி போன்ற தெய்வங்களையே இவர்கள் வழிபட்டனர். மதச்சடங்குகள் அனுசரிப்பதிலும் பலவிதக் கட்டுப்பாடுகள் விதிக்கப்பட்டன. நெய், பால், போன்ற பொருட்களை வழிபாட்டில் பயன்படுத்த இவர்களுக்கு அனுமதியில்லை. கள், சாராயம் போன்ற பொருட்களை இவர்கள் பயன்படுத்தினர்.\n\nSection::::பொருளாதாரக் கட்டுப்பாடுகள்.\nபொருளாதார ரீதியாகவும கீழ்சாதியினர் பல இன்னலுக்கு ஆளாகினர். அபராதம், வரி, நன்கொடை, என்ற பெயரில் வருமானத்தின் பெரும் பகுதியை அவர்கள் இழந்தனர். \nSection::::பிராயசித்தம்.\nதவறு செய்து தண்டிக்கப்பட்டவரகள் அரசுக்கு செலுத்திய அபராதத் தொகையே பிராயச்சித்தம் எனப்பட்டது. பிராயச்சித்தம் என்று பெயரில் தங்களுக்கு விருப்பமான தொகையை அரசு அதிகாரிகள் வசூலித்துக் கொள்ளலாம். வசூலிக்கப்பட்ட தொகையில் 20 விழுக்காடு தொகை போக மீதியை அரசுக் கருவூலங்களில் செலுத்த வேண்டும். இதனால் காரியக்காரர்கள் வசுலில் ஒரு பகுதியை மட்டும் கருவூலத்தில் செலுத்திவிட்டு மீதியை தங்களுக்கென வைத்துக் கொண்டனர்.\n\nSection::::புருசந்தாரம்.\nபரம்பரை சொத்துக்கு உரிமையுடைய வாரிசுகளிடமிருந்து வசூலிக்கப்பட்ட வரி புருசந்தாரம் ஆகும்.இதன் படி சொத்து மதிப்பில் 40 விழுக்காடுக்கும் அதிகமான தொகையை அரசுக்கு வரியாக செலுத்த வேண்டும். பிராயசித்தத்தைப் போன்றே இந்த வரியிலும் ஒரு பகுதியை அதை வசூலித்த காரியக்காரர்களே வைத்துக் கொண்டனர்.\nSection::::தலைவரி.\nநாடார் இனத்தவரை அதிகம் பாதிப்புள்ளாக்கிய மற்றொரு வரி தலைவரி (Poll tax) ஆகும். பதினாறு முதல் அறுபது வயது வரையுள்ள ஆண்கள் அனைவரிடமிருந்தும் இவ்வரி வசூலிக்கப்பட்டது. இறந்தவர்களுக்கும் இவ்வரியை உறவினர்கள் கொடுக்க வேண்டியிருந்தது. இவ்வரியை கொடுக்க முடியாத காரணத்தால் பலகுடும்பங்கள் அண்டைமாநிலமான தமிழ நாட்டிற்கு குடிபெயர்ந்தனர். அவ்வாறு குடிபெயர்ந்தவர்களின் உறவினர்களிடமிருந்தும் இவ்வரி வசூலிக்கப்பட்டது.\n\nSection::::இதர வரிகள்.\nதலைவரியைத் தவிர தொழில் வரி, வீட்டு வரி, சொத்து வரி, என்று பல விதமான வரிகள் வசூலிக்கப்பட்டன. நாடார்கள் பனையேறுவதற்கு அவர்கள் பயன்படுத்திய ஏணிக்கு ஏணிகாணம் என்ற வரியும், தளைக்கு (தளை என்பது பணை ஏறும் தொழிலாளிகள் பணை ஏறும் போது கல்களில் அணிந்து கொள்ளும் பனை நாரினால் செய்யப்பட்ட வளையம்) தளைகாணம் என்ற வரியும் வசூலிக்கப்பட்டன. கள் தயாரிப்பவர்களிடமிருந்து ஒரு குடம் கள்ளிற்கு ஒரு நாளி கள் வீதம் வரியாக வசூலி்க்கப்பட்டது. ஒரு குடிசைக்கு ஒரு பணம் வீதம் குப்ப காச்சா(kuppa katch) என்ற வீட்டு வரியும் வசூலிக்கப்பட்டது. வீடுகளுக்கு கூரை மாற்றும் போது மனை மேய்ப்பான் கொள்ளுமிறை என்றொரு வரியும் வசூலிக்கப்பட்டது.\nஅவர்களுக்கு சொந்தமான நிலங்களுக்கும் அங்கு வளர்கின்ற பனை, தென்னை, கமுகு, மா, பலா, புளி, புன்னை, இலுப்பை போன்ற மரங்களுக்கும் வரி கொடுக்க வேண்டும். திருமணமான பெண்களிடமிருந்து தாலியிறை வசூலிக்கப்பட்டது. சிலவகையான ஆடைகள் அணிவதற்கும், அணிகலன்கள் அணிவதற்கும், தலைப்பாகை அணிவதற்கு, குடைப் பிடிப்படதற்கு, பல்லக்கில் செல்வதற்கு, திருமணம் நடத்துவதற்கு என ஒவ்வொன்றிற்கும் அரசுக்குப் பணம் செலுத்தி அனுமதி பெற வேண்டும். அரசுக்கு சேர வேண்டியப் பணத்தைவிட பன்மடங்கு அதிகமாக அதிகாரிகள் வரி வசூலித்து வந்ததால், அதிலிருந்து விடுபட சம்பந்தப் பட்ட அதிகாரிகளுக்கு லஞ்சம் கொடுத்தார்கள்.\n\nவரி கொடுக்க தவறியவர்கள் கடுமையான தண்டனைகளுக்கு ஆளாக்கப்பட்டார்கள் முதுகில் பாரமான கற்கள் எற்றி வைத்து வெயிலில் பல மணி நேரம் நிற்க வைத்தல், பழுக்கக் காய்ச்சிய இரும்புக் கம்பியை காதில் நுழைத்து தொங்க விடுதல், சிறையிலடைத்துச் சித்திரவதை செய்தல் போன்றக் கொடுமைகளுக்கு ஆளாக்கப்பட்டார்கள்.\n\nSection::::விருத்தி, ஊழியம்.\nஉப்பளங்களிலிருந்து மண்டிகளுக்கும், விற்பனை நிலையங்களுக்கும் உப்பு மூடை சுமந்து செல்லுதல், அரசு பண்டகச் சாலைகளைப் பாதுகாத்தல், காடுகளிலிருந்து வெட்டிக் கொண்டு வரும் மரத்தடிகளைப் பாதுகாத்தல், யானைகளைப் பிடிக்கும் குழிகள், வெட்டிப் போடப்பட்ட காடுகளைப் பாதுகாத்தல் போன்ற வேலைகளை கீழ்சாதியினர் ஊதியமின்றி செய்ய கட்டாயப் படுத்தப்பட்டனர். தொடர்ந்து பல நாட்கள் இவ்வேலைகளைச் செய்யச் சொல்லி கட்டாயப்படுத்தியதால் பல குடும்பங்கள் நெருக்கடிகளைச் சந்தித்தது.\n\nநிலங்களுக்கு வேலி அமைத்தல், வண்டிகளில் சுமைகளை ஏற்றி இறக்குதல், அரசனின் குதிரைகளுக்குப் புல் வெட்டிக் கொண்டு போடுதல், அரசுக் கட்டிடங்களைப் பழுது பார்த்தல், காவல் காத்தல் போன்ற வேலைகளை விருத்திக்காரர்கள் ஊதியம் பெறாமல் செய்து கொடுக்க வேண்டும். நாடார்கள் மாத்திரமே இவ்வேலையில் ஈடுபடுத்தப்பட்டனர். இலவசமாக வேலை செய்வதுடன் விருத்திக்காரர்கள் எழுதுவதற்கு தேவையான எழுத்தோலை, கோவில்களுக்கு தேவையான கருப்புக்கட்டி, எண்ணெய், பூமாலை, பால் போன்ற பொருட்களையும், ஊட்டுப் புரைகளுக்கு தேவையான விறகு மற்றும் காய்கறிகளையும், அரசு யானைகளின் தீவனத்திற்கான தென்னை ஓலைகள் ஆகியவற்றை இலவசமாக கொடுப்பதும் விருத்திக்காரர்களின் வேலையாகும். இவற்றைத் தவிர பண்டிகை நாட்களில் அரச குடும்பத்தினருக்கும், உயர் சாதியினருக்கும் கோழிகள், முட்டைகள், காய்கறிகள், பழங்கள் போன்றவற்றை இலவசமாக கொடுக்க வேண்டியிருந்தது. மேலும் இந்தப் பொருட்களை திருவனந்தபுரத்திற்குத் தலைச்சுமையாகச் சுமந்து கொண்டு சேர்க்கவும் வேண்டும்.\n\n"}
{"id": "103645", "url": "https://ta.wikipedia.org/wiki?curid=103645", "title": "ஜெய் யாதவ்", "text": "ஜெய் யாதவ்\n\nஜெய் யாதவ் (\"Jai Yadav\", பிறப்பு: ஆகத்து 7 1974) ஒரு இந்தியத் துடுப்பாட்டக்காரர்); டில்லியைப் பிறப்பிடமாகக் கொண்ட இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் ஒருநாள் பன்னாட்டுத் துடுப்பாட்டப் போட்டிகள் 12 இல் கலந்து கொண்டுள்ளார்.\n"}
{"id": "103646", "url": "https://ta.wikipedia.org/wiki?curid=103646", "title": "வட்டக் கோட்டை", "text": "வட்டக் கோட்டை\n\nவட்டக் கோட்டை (அல்லது 'வட்ட வடிவத்தில் அமைந்த கோட்டை'/വട്ടക്കോട്ട) (\"Vattakottai Fort\") என்பது தமிழ்நாட்டில் கன்னியாகுமரிக்கு அருகில் அமைந்துள்ள கோட்டையாகும். திருவிதாங்கூர் அரசின் கரை ஓரங்களைக் கண்காணிக்கவும் கடல் வழியாக அன்னியர்களின் படையெடுப்புகளில் இருந்து நாட்டை பாதுகாக்கும் நோக்கத்துடனும் படைவீடுகளுடன் இந்தக்கோட்டை 18 ஆம் நூற்றாண்டில் கட்டப்பட்டது. எதிரிகளை வீழ்த்துவதற்காக 3.5 ஏக்கர் நிலத்தில் 25 மீட்டர் உயரத்தில் இக்கோட்டை கட்டப்பட்டுள்ளது. இந்தக் கோட்டையானது கன்னியாகுமரியில் இருந்து சுமார் 7 கிலோமீட்டர் தொலைவில் உள்ளது.\n\nSection::::வரலாறு.\nஇந்தக் கோட்டை டச்சுக் கிழக்கிந்தியக் கம்பனியின் கடற்படை அலுவலராக இருந்து, 1741 ஆம் ஆண்டில் இடம்பெற்ற குளச்சல் சண்டையில் திருவிதாங்கூர் படையுடன் மோதிய டச்சுத் தளபதியான இயுஸ்ட்டாச்சியஸ் டி லனோய் மேற்பார்வையில் செங்கற்கோட்டையாக இருந்த இந்தக் கோட்டை கற்கோட்டையாக மாற்றி கட்டப்பட்டது. காலப்போக்கில் அவர் திருவிதாங்கூர் அரசரின் நம்பிக்கைக்கு உரியவராகி திருவிதாங்கூர் மன்னர் மார்த்தாண்ட வர்மாவால் படைத் தளபதியாக நியமிக்கப்பட்டார்.\n\nSection::::கோட்டை அமைப்பு.\n1809 ம் ஆண்டு ஆங்கிலேயர்கள் திருவிதாங்கூர் அரசை தோற்கடித்தப்போது இந்த கோட்டையை அழிக்காமல் விட்டுவிட்டனர். உள் கொத்தளங்களுக்குள் பீரங்கிகள் கொண்டுசெல்ல வசதியாக சாய்தளம் அமைக்கப்பட்டுள்ளது. நுழைவு வாயிலில் திருவிதாங்கூர் அரசின் சின்னமான யானைச் சிலைகள் வரவேற்கின்றன. கோட்டைக்குள் கண்காணிப்பு அறை, ஓய்வறை ஆயுதசாலை ஆகியவையும் உள்ளன. மண்டபத்தில் மீன் சின்னம் பொறிக்கப்பட்டுள்ளதால் கி.பி 12 ம் நூற்றாண்டில் இந்த கோட்டை பாண்டியர்களின் கைவசமிருந்திருக்கலாம் என்று கருதப்படுகின்றது. \n\nSection::::பாதுகாப்பு.\nதற்போது, இந்தக்கோட்டையின் சில பாகங்கள் கடலுக்குள் அமைந்திருக்கின்றது. இந்த கோட்டையின் பராமரிப்பு இந்திய தொல்பொருளியல் ஆராய்ச்சித் துறையின் கீழ் கொண்டுவரப்பட்டுள்ளது. இந்தத் துறையானது அண்மையில் இந்தக் கோட்டையின் புனரமைப்பு பணிகளை மேற்கொண்டது.\n\nSection::::சுற்றுலாத் தலம்.\nஇந்தக் கோட்டை இப்பொழுது பயணிகள் மிகவும் விரும்பும் சுற்றுலாத்தலமாக திகழ்கிறது. அமைதியான சூழ்நிலையில், ஒருபுறம் கடல் அலைகளின் காட்சியுடனும், மற்றொரு புறம் மேற்குத் தொடர்ச்சி மலைத்தொடர்களின் காட்சியுடனும் அமைந்துள்ளது. மேலும் கடற்கரை ஓரத்தில் காணப்படும் கறுப்பு நிறத்தில் அமைந்த மணல், இதன் மற்றுமொரு சிறப்பாகும்.\n\n"}
{"id": "103647", "url": "https://ta.wikipedia.org/wiki?curid=103647", "title": "முகமது (சிற்றிதழ்)", "text": "முகமது (சிற்றிதழ்)\n\nமுகமது இந்தியா தமிழ்நாடு சென்னையிலிருந்து 1970ம் ஆண்டில் வெளிவந்த ஓர் இசுலாமிய மாத இதழாகும். இது இசுலாமியப் பெயராக இருந்தாலும் கூட சாதாரணப் பொழுதுபோக்கு இதழாகவே காணப்பட்;டது. \n\n\nSection::::பொருள்.\n'முகமது' என்ற அரபுப் பதத்தின் தமிழ் கருத்து 'புகழுக்குரியவன்' என்பதாகும்.\n\nSection::::உள்ளடக்கம்.\nஒரு கலை இலக்கிய இதழ் என்ற அமைப்பில் கவிதைகள், கட்டுரைகள், கதைகள், துணுக்குகள், விகடக் கதைகள், வினாவிடை. வாசகர் அரங்கம், போன்ற பல்துறை அம்சங்களை இது கொண்டிருந்தது. \n"}
{"id": "103648", "url": "https://ta.wikipedia.org/wiki?curid=103648", "title": "முகமது சமாதானி (சிற்றிதழ்)", "text": "முகமது சமாதானி (சிற்றிதழ்)\n\nமுகமது சமாதானி இந்தியா காரைக்காலிலிருந்து 1888ம் ஆண்டில் வெளிவந்த ஓர் இசுலாமிய வார இதழாகும். \n\nஇவர் சனவரி 23, 1908ல் காலமானார்.\n\nSection::::உள்ளக்கம்.\n19ம் நூற்றாண்டில் இசுலாமியர்களிடையே இஸ்லாத்தைப் பற்றிய விளக்கம் குறைவாகவே காணப்பட்டது. இஸ்லாமிய கொள்கைக் கோட்பாடுகளுக்கு விளக்கமளிக்கும் ஆக்கங்கள் இடம்பெற்றிருந்தன. மேலும், இக்காலகட்டத்தில் இசுலாமியர்களின் நிலை தொடர்பாகவும் இசுலாமியர்களை எதிர்கொள்ளும் பிரச்சினைகள் தொடர்பாகவும் விளக்கக் கட்டுரைகளும், செய்திகளும் இடம்பெற்றிருந்தன. கஸீதாக்கள் எனப்படும் இசுலாமியப் பாக்களுக்கான விளக்கங்களும் காணப்பட்டன. \n"}
{"id": "103649", "url": "https://ta.wikipedia.org/wiki?curid=103649", "title": "முத்துச்சுடர் (சிற்றிதழ்)", "text": "முத்துச்சுடர் (சிற்றிதழ்)\n\nமுத்துச்சுடர் இந்தியா காயல்பட்டணத்திலிருந்து 1978ம் ஆண்டில் வெளிவந்த ஓர் இசுலாமிய இதழாகும்.\n\n\nSection::::பொருள்.\n'நூருல் ஜுமான்' எனும்போது 'முத்துச் சுடர்' என்று பொருள்படும். அட்டையில் 'முத்துச் சுடர்', 'நூருல் ஜுமான்' ஆகிய இரண்டு வார்த்தைகளும் இடம்பெற்றிருந்தன.\n\nSection::::பணிக்கூற்று.\nசன்மார்க்க திங்கள் இதழ்\n\nSection::::உள்ளடக்கம்.\nஇவ்விதழை இசுலாமிய கோட்பாட்டு ரீதியான விளக்க ஆக்கங்கள் இடம்பெற்றிருந்தன. அத்துடன், இசுலாமியக் கவிதைகள், கதைகளும் இவ்விதழில் உள்வாங்கப்பட்டிருந்தன. \n"}
{"id": "103652", "url": "https://ta.wikipedia.org/wiki?curid=103652", "title": "முபல்லிஃ (சிற்றிதழ்)", "text": "முபல்லிஃ (சிற்றிதழ்)\n\nமுபல்லிஃ இந்தியா நாகூரிலிருந்து 1959ம் ஆண்டில் மாதாந்தோறும் வெளிவந்த ஓர் இசுலாமிய இதழாகும். \n\nஇவர் 'ஜம்யிய்யாத்தே குத்தாமுதீன் சன்மார்க்க சேவைக்குழு' நிறுவனரும், துணைத் தலைவருமாக இருந்தவர். \n\nSection::::பணிக்கூற்று.\nசன்மார்க்க சஞ்சிகை \n\n\nSection::::பொருள்.\n'முபல்லிஃ' என்றால் அரபுப் பதத்தில் 'பிரசாரணி' என்று பொருள்படும்.\n\nSection::::உள்ளடக்கம்.\nஇது ஒரு ஒன்றியத்தின் வெளியீடாக காணப்பட்டமையினால் ஒன்றிய கொள்கைகளுக்காக ஒரு விளக்க ஏடாக இருந்தது. குறிப்பாக இசுலாமிய அடிப்படையிலான ஆய்வுக் கட்டுரைகளுக்கும், செய்திகளுக்கும் முக்கியத்துவம் கொடுக்கப்பட்டிருந்தது. \n"}
{"id": "103653", "url": "https://ta.wikipedia.org/wiki?curid=103653", "title": "இளவிச்சிக்கோ", "text": "இளவிச்சிக்கோ\n\nவிச்சிமலை அரசன் விச்சிக்கோ. விச்சிக்கோவின் தம்பி இளவிச்சிக்கோ. இளவிச்சிக்கோவும், இளங்கண்டீரக்கோவும் விச்சிமலை அரண்மனை அவைக்களத்தில் அமர்ர்ந்திருந்தனர். அவைக்களம் சென்ற புலவர் வன்பரணர் இளங்கண்டீரக்கோவை மகிழ்வுடன் தழுவினார். இளவிச்சிக்கோவைத் தழுவவில்லை. தழுவாமைக்கான காரணத்தைப் புலவர் இளவிச்சிக்கோவிடம் கூறுகிறார். இளவிச்சிக்கோவும் தழுவும் தகுதி உள்ளவன் தானாம். ஆனால் அவன் நன்னன் மருகனாம். அதாவது நன்னன் மகளை மணந்துகொண்டிருந்தானாம். இளவிச்சிக்கோவின் மாமனாரான நன்னன் அவனை நாடிச் சென்றவர்களுக்கு எதுவும் வழங்கமாட்டானாம். அதனால் அந்த நன்னனைப் புலவர்கள் போற்றிப் பாடுவதில்லையாம். புலவர் போற்றாத நன்னன் மகளை மணந்ததால் வன்பரணர் இளவிச்சிக்கோவைத் தழுவவில்லையாம். இளங்கண்டீரக்கோ கடையெழு வள்ளல்களில் ஒருவனான கண்டீரக்கோப்பெருநள்ளியின் தம்பி என்பதால் அவனைத் தழுவினாராம்.\nசான்று -- வன்பரணர் - புறநானூறு 149\n"}
{"id": "103670", "url": "https://ta.wikipedia.org/wiki?curid=103670", "title": "இளங்கண்டீரக்கோ", "text": "இளங்கண்டீரக்கோ\n\nஇளங்கண்டீரக்கோ என்பவன் கண்டீரக்கோப்பெருநள்ளியின் தம்பி. கண்டீரக்கோப்பெருநள்ளி கடையெழு வள்ளல்களில் ஒருவன். நள்ளி எனச் சுருக்கமாகக் குறிப்பிடப்படுபவன். இளங்கண்டீரக்கோ தன் நண்பனான இளவிச்சிக்கோவுடன் விச்சிமலைநாட்டு அரண்மனையில் இருந்தான். அப்போது புலவர் வன்பரணர் அங்குச் சென்றார். இந்த இளங்கண்டீரக்கோவைத் தழுவினார். இளவிச்சிக்கோவைத் தழுவவில்லை. இவனை தழுவியதற்குக் காரணம் வள்ளலின் தம்பி என்பதாலாம். அவனைத் தழுவாமைக்குக் காரணம் அவன் வள்ளல்தன்மையே சிறிதுமில்லாத நன்னன் ஒருவனின் மகளை மணந்துகொண்டு அந்த நன்னன் மருகனாய் இருந்ததுதானாம்.\nசான்று தரும் பாடல் -- வன்பரணர் - புறநானூறு 149\n"}
{"id": "103672", "url": "https://ta.wikipedia.org/wiki?curid=103672", "title": "2011 உலக நாத்திகர் மாநாடு", "text": "2011 உலக நாத்திகர் மாநாடு\n\n2011 உலக நாத்திகர் மாநாடு தமிழ்நாட்டில் திராவிடர் கழகம், பகுத்தறிவாளர் கழகம், ஆந்திராவில் அமைந்துள்ள இறைமறுப்பாளர் நடுவம் ஆகிய அமைப்புகளால் ஒழுங்குசெய்யப்பட்டன. இது 2011 ஆண்டு சனவரி மாதம் மூன்றுநாட்கள் (7.8,9) திருச்சியில் நடைபெற்றது.\n\n"}
{"id": "103675", "url": "https://ta.wikipedia.org/wiki?curid=103675", "title": "கடிய கதிர்வீச்சு நோய்க்கூட்டறிகுறி", "text": "கடிய கதிர்வீச்சு நோய்க்கூட்டறிகுறி\n\nகடிய கதிர்வீச்சு நோய்க்கூட்டறிகுறி (\"Acute radiation syndrome\" (ARS)) அல்லது கதிர்வீச்சு நச்சுமை அல்லது கதிர்வீச்சு நோய் என அழைக்கப்படும் நோயானது மிகையான அளவு அயனாக்கக் கதிர்வீச்சின் வெளிப்பாட்டினால் ஏற்படும் பல நோய் அறிகுறிகளைச் சேர்ந்த உடல்நல பாதிப்பு ஆகும். இந்நோயால் நீண்ட காலத்திற்குப் பாதிப்பு ஏற்படுமாயினும் கதிர்வீச்சால் உடனடியாக உண்டாகும் அறிகுறிகளையே \"கடிய\" எனும் சொல் சுட்டுகின்றது.\n\nகதிர்வீச்சின் அளவில் நோயின் வேகமும் அறிகுறிகளின் வகையும் தங்கியுள்ளது. பொதுப்படையாக சிறிய அளவிலான கதிர்வீச்சால் இரையகக் குடலியத் தொகுதியுடன் சம்பந்தமான வாந்தி, குமட்டல் போன்ற அறிகுறிகளும் குருதி உயிரணுக்களின் எண்ணிக்கை குறைவதனால் தொற்று, குருதிப்போக்கு போன்ற விளைவுகளும் ஏற்படும். அதிக அளவிலான கதிர்வீச்சு நரம்புத்தொகுதியைப் பாதிக்கும், உடன் மரணத்தையும் உண்டாக்கும். பொதுவாக கடியகதிர்வீச்சு நோய்க்கூட்டறிகுறியின் சிகிச்சை குருதிப் பரிமாற்றம் செய்வதாலும் நுண்ணுயிர் எதிர்ப்பி பயன்படுத்துவதாலும் மேற்கொள்ளப்படுகின்றது.\n\nநீண்டகால கதிர்வீச்சு நோய் என்பது கதிர்வீச்சு நோயில் இருந்து வேறுபடுகின்றது, நீண்டகால கதிர்வீச்சு நோயால் புற்றுநோய் போன்ற நோய்கள் உண்டாகும்.\nSection::::நோய் அறிகுறிகள்.\nமூன்று வகையான நிகழ்வுகளைப் பொதுவாகக் கருத்தில் கொண்டு கடியகதிர்வீச்சு நோய்க்கூட்டறிகுறி வகைப்படுத்தப்படுகின்றது:\nகுருதி உருவாக்கம், இரையகக்குடலியம், நரம்புமண்டலம்/குருதிக்குழாய்.\n\n\nநோயில் முதற் தோன்றும் அறிகுறிகள் வாந்தி, குமட்டல், தலைவலி, களைப்பு, காய்ச்சல், தோல் சிறிதுநேரம் சிவப்பு நிறம் அடைதல் என்பனவாகும்.\nஇவ்வறிகுறிகள் 35 rad (0.35 Gy) அளவிலான கதிர்வீச்சிலேயே தென்படக்கூடும், அதனால் சிலவேளைகளில் இவ்வறிகுறிகள் கடிய கதிர்வீச்சு நோய்க்கூட்டறிகுறியாகத் தொடராது.\nSection::::தோல் மாற்றங்கள்.\nதோல் கதிர்வீச்சு கூட்டறிகுறி (Cutaneous radiation syndrome) கதிர்வீச்சால் தோலில் ஏற்படும் மாற்றங்களைக் குறிக்கும் கதிர்வீச்சின் ஒருசில மணித்தியாலங்களின் பின்னர் நமைச்சலுடன் கூடிய தோல் செந்நிறம் அடைதல் அவதானிக்கலாம், எனினும் இது நிலையானது அல்ல. சிலநாட்களின் பின்னர், சிலவாரங்களில் சிவப்பு நிறம் மிகையாகி அவ்விடத்தில் கொப்புளங்கள் உருவாகலாம், மேற்கொண்டு அப்பகுதியில் புண் ஏற்படலாம். பெரும்பாலானவர்களில் இவை குணப்பட்டுவிடும், எனினும் மிகையான கதிர்வீச்சு அளவுகளில் நிரந்தர தோல்மயிர் இழப்பு, நெய்ச்சுரப்பிகள் பாதிப்பு, வியர்வைச்சுரப்பிகள் பாதிப்பு, தோலின் நிறம் அதிகரித்தல் அல்லது குறைதல், இழைய இறப்பு போன்றன ஏற்படலாம்.\n\nSection::::காரணம்.\nகதிர்வீச்சு நோய் திடீரென்று ஏற்படும் பெருமளவிலான கதிர்வீச்சால் ஏற்படுகின்றது.\n\nSection::::புறக்காரணிகள்.\n \nபுறக் கதிர்வீச்சு என்பது உயிரியின் புறத்தே உள்ள கதிர்வீச்சை வெளியிடக்கூடிய மூலப்பொருட்களில் இருந்து வெளியிடப்படும் கதிர்வீச்சாகும். பின்வரும் எடுத்துக்காட்டுகள் இதனை விளக்குகின்றன:\n\nபுறக்காரணியால் ஏற்படும் கதிர்வீச்சின் அளவை இலகுவில் அளவிடமுடியும், மேலும் கதிர்வீச்சிற்கு உட்பட்ட பொருட்கள் கதிர்வீச்சுவெளிவிடுவனவாக மாறுவதில்லை, ஆனால் கதிர்வீச்சு ஒரு தீவிரமான நொதுமிக் கதிராக இருப்பின் இதற்கு விதிவிலக்காகும். ஒரு பொருள் தனது வெளிப்பரப்பில் மட்டும் கதிர்வீச்சு மாசுபாட்டைப் பெறமுடியும், இதன்போது கதிர்வீச்சு பொருளினுள் ஊடுருவது இல்லை எனக் கருதினால் இத்தகைய புறக்கதிர்வீச்சு மாசுபாட்டை இலகுவில் அகற்றலாம்.\nSection::::அணு ஆயுதங்கள்.\nஅணு ஆயுதப் போர்முறைகள் மிகவும் சிக்கல் நிறைந்த விளைவைத் தருகின்றன, ஏனெனில் ஒரு நபர் குறைந்தபட்சம் மூன்று வழிகளிலாவது கதிர்வீச்சைப் பெறமுடிகின்றது. இதன்போது உண்டாகும் எரிகாயங்கள் பின்வரும் சந்தர்ப்பங்களால் ஏற்படுகின்றன:\n\nSection::::விண்வெளிப்பயணம்.\nவிண்வெளிப்பயணத்தின்போது, விண்வெளிவீரர்கள் விண்வெளிக் கதிர்வீச்சுக்குள்ளாகின்றனர், விண்வெளி பால்வெளிக் கதிர் (galactic cosmic ray) மற்றும் சூரிய புரோத்தன் நிகழ்வு (Solar proton event) மூலம் இருவகையான கதிர்வீச்சுகள் அவர்களைப் பாதிக்கின்றன. விண்வெளி பால்வெளிக் கதிர்வீச்சின் கதிர்வீச்சு நச்சுமை உண்டாக்கக்கூடிய அளவு இன்னமும் தெளிவாக அறியப்படவில்லை.\n\nSection::::உட்காரணிகள்.\nகதிர்வீச்சுப் பொருள் உயிரினத்துள் உட்புகுந்த நிலையில் அல்லது கதிர்வீச்சு அணுக்கள் உயிரினத்துடன் ஒன்றிய நிலையில் உள்ளபோது உள்ளுடல்கதிர்வீச்சு உடலுக்குள் ஏற்படும். சில உள்ளுடல்கதிர்வீச்சு உதாரணங்கள்:\n\n\nSection::::உட்கொள்ளலும் உள்ளிழுத்தலும்.\nஒரு கதிர்வீச்சுப் பொருள் உடலுக்குள் நுழையும்போது அதன் கதிர்வீச்சு விளைவு வெளிப்புறக் கதிர்வீச்சில் இருந்து மாறுபட்டுள்ளது.குறிப்பாக தோல் மூலம் ஊடுருவாத அல்பாக் கதிர்வீச்சில் உட்கொள்ளலின் அல்லது உள்ளிழுத்தலின் பின்னர் ஏற்படும் விளைவு மிகவும் பாரதூரமானதாகும்.\n\nSection::::நோய் உடற்செயலியல்.\nகிரே (gray (Gy)) என்பது ஒரு பொருளால் அகத்துறிஞ்சப்படும் கதிர்வீச்சை அளக்கும் அலகு ஆகும். உயிரியல் சம்பந்தமான விளைவுகளை மதிப்பிடுவதற்கு கதிர்வீச்சு அளவு, அயனாக்கக் கதிர்வீச்சின் வகையில் தங்கியுள்ள ஒரு 'பண்புக் காரணியால்' பெருக்கப்படும். இத்தகைய, உயிரியல் விளைவுகளை அளக்கும் விதம் \"ஏற்பு அளவுச் சமானம்\" எனப்படும், இது சீவேர்ட் (Sievert (Sv)) எனும் அலகு மூலம் அளக்கப்படுகின்றது. இலத்திரன்கள், போட்டோன்கள் (உ-ம்: காமாக்கதிர்) போன்றவற்றிற்கு, 1 Gy = 1 Sv ஆகும்.\n\nஅனைத்துலக முறை அலகுகள் அல்லாத அலகுகள், ராட் எனப்படும் கதிர்வீச்சு அகத்துறிஞ்சப்பட்ட அளவு ( rad - radiation absorbed dose) மற்றும் ரெம் எனப்படும் மனிதர்/முலையூட்டிகளுக்குரிய ரொன்ட்சன் சமானம் (rem - roentgen equivalent mammal/man) ஆகியவை ஆகும்.\nஒரு ராட் 0.01 கிரேக்குச் சமனாகும் (1 rad = 0.01 Gy), ஒரு ரெம் 0.01 சீவேர்ட்டுக்குச் சமனாகும் (1 rem=0.01 Sv).\n\nஆண்டு ஒன்றிற்கு ஒரு தொழிலாளரின் உடலால் தாங்கக்கூடிய உட்கொள்ளப்பட்ட அல்லது உள்ளிழுத்த கதிர்வீச்சு அளவின் எல்லை 'அலி' (Annual limit on intake (ALI)) எனப்படும். இதன் பெறுமானம் மனித உடல் ஒன்றை மொத்தமாகக் கருதும்போது 0.05 Sv (5 rems) ஆகும், இதைத்தவிர தனித்தனியாக ஒவ்வொரு உறுப்புகளுக்கும் பெறுமானம் உண்டு.\n\nSection::::அறுதியிடல்.\nகதிர்வீச்சு வெளிப்பாட்டு வரலாற்றில் இருந்தும் பொருத்தமான நோய் அறிகுறிகளில் இருந்தும் அறுதியிடல் செய்யப்படுகின்றது. அறுதியான நிணநீர்க்குழிய எண்ணிக்கை மூலம் மேலோட்டமாக கதிர்வீச்சுப் பாதிப்பின் அளவைக் கணிக்கமுடியும். கதிர்வீச்சுக்கு உள்ளாகிய நேரத்தில் இருந்து வாந்தி உண்டாகும் வரையான நேரத்தில் இருந்தும் கதிர்வீச்சுப் பாதிப்பின் அளவு 1000 ராட்டுக்கும் குறைவாக இருந்தால்\nகணிக்கமுடியும்.\n\nSection::::தடுத்தல்.\nகதிர்வீச்சு நோயைத் தடுப்பதற்கான மிகச்சிறந்த முறை கதிர்வீச்சு வெளிப்பாட்டின் அளவைக் குறைத்தல் ஆகும், இதன் மூலம் பெறப்படும் கதிர்வீச்சு அளவு குறையும்.\n\nSection::::தூரம்.\nகதிர்வீச்சு வெளிப்படுத்தும் கருவியில் இருந்து குறிப்பிட்ட தூரத்துக்குத் தள்ளி இருத்தல் தலைகீழ் இருபடிவிதியின்படி கதிர்வீச்சு அளவைக் குறைக்கும். ஒரு கதிர்வீச்சுப்பொருளைக் கைவிரல்களால் கையாள்வதை விட இடுக்கி கொண்டு கையாள்வதும் தூரத்தை அதிகரிக்கின்றது எனலாம்.\n\nSection::::நேரம்.\nகதிர்வீச்சின் வெளிப்பாட்டில் அதிக நேரம் இருக்க இருக்க கதிர்வீச்சின் அளவு கூடிக்கொண்டு செல்லும். கதிர்வீச்சுச் சூழல் ஒன்றில் இருந்து எவ்வளவு விரைவில் வெளியேற முடியுமோ அவ்வளவுக்கு பாதிப்புக் குறையும். \n\nSection::::மனித உடலுள் கலக்கும் அளவைக் குறைத்தல்.\nஎதிர்பாராத விபத்தில் அணு உலையில் ஏற்படும் கசிவினால் உண்டாகும் கதிர்வீச்சு மூலம் அல்லது அணு ஆயுத வெடிப்பு மூலம் கதிர்வீச்சுத்தன்மை உள்ள அயோடினை உடல் உள்ளெடுக்கும் நிலை உண்டாகின்றது, இக் கதிர்வீச்சுப்பாதிப்பின் உடனே பொட்டாசியம் அயடைட்டு (KI) வாய்வழியாகக் கொடுத்தல் தைரோய்ட்டுச் சுரப்பியைப் பாதுகாக்கும். அழுக்கு வெடிகுண்டுக்கு (dirty bomb) எதிராக பொட்டாசியம் அயடைட்டு சிலவேளைகளில் செயற்படாது, ஏனெனில் அங்கு பொதுவாக கதிர்வீச்சுத்தன்மையுள்ள அயோடின் இருப்பதில்லை.\n\nSection::::அளவின் பகுதிப்பிரிப்பு.\nஒரு உயிரணுக்குழுமம் கதிர்வீச்சுக்குட்படும் போது கதிர்வீச்சின் அளவு மேலும்மேலும் உயர்வடையும் நிலையில் உயிரணுக்களின் வாழும்வீதம் குறைகின்றது என்று கதிர்வீச்சு உயிரியல் ஆய்வுகளில் அவதானிக்கப்பட்டுள்ளது, மாறாக, கதிர்வீச்சுக்குட்படுத்திய உயிரணுக்குழுமத்துக்கு ஒரு குறிப்பிட்ட நேர இடைவெளியில் கதிர்வீச்சு கிடைக்காதிருந்து மீண்டும் கதிர்வீச்சுக்குட்படுத்தப்பட்டால் குறைவான உயிரணு இறப்பே உண்டாகின்றது. பற்பலவிதமான உயிரணுக்கள் மனித உடலில் காணப்படுகின்றன, ஒரு முக்கிய மனித உறுப்பில் காணப்படும் உயிரணுக்களின் இறப்பு அம்மனிதரையே இறக்கச் செய்கின்றது. குறுகிய கால ( 3 தொடக்கம் 30 நாட்கள் வரை) கதிர்வீச்சு இறப்புக்கு இரண்டு பிரதான உயிரணு வகைகள் காரணமாகின்றன: குருதி உயிரணுக்களை உண்டாக்கும் குருத்தணுக்கள், சிறுகுடலில் காணப்படும் சடைமுளை கொண்டுள்ள உயிரணுக்கள்.\n\nSection::::பரிகாரம்.\nநுண்ணுயிர் எதிர்ப்பிகள், குருதி மாற்றீடுகள், குருதி உயிரணு உற்பத்தியைத் தூண்டும் காரணிகள், குருத்தணு மாற்று என்பன இந்த நோய்க்குரிய மருத்துவப் பரிகாரத்துள் அடங்குகின்றன. நோயின் அறிகுறிச்சிகிச்சையும் கருத்தில் கொள்ளப்படுகின்றது.\n\nSection::::நுண்ணுயிர் எதிர்ப்பிகள்.\nகதிர்வீச்சின் பின்னர் ஏற்படும் நடுவமைநாடிக்குறைவுக்கும் (neutropenia) தொற்று உண்டாவதற்குரிய சூழ் இடர் நிலைக்கும் நெருங்கிய தொடர்பு உள்ளது. நடுவமைக்குறைவு, காய்ச்சல் போன்ற நோய்க் குறிகளைக் கொண்டு தொற்று ஏற்பட்டுள்ளது என்பது அறியப்பட்டு நுண்ணுயிர் எதிர்ப்பிகள் வழங்கல் தீர்மானிக்கப்படுகின்றன. நடுவமைக்குறைவு உடையோரது ஏனைய உடல் இழையங்களான இரையகக் குடலியத் தொகுதி, நுரையீரல், மைய நரம்புத் தொகுதி என்பன இலகுவில் கதிர்வீச்சுப் பாதிப்புக்கு உட்படவல்லது. விலங்குகளில் மேற்கொள்ளப்படும் கதிர்வீச்சு ஆய்வில் நுண்ணுயிர் எதிர்ப்பிகளின் விளைவு எதிர்கூற முடியாததொன்றாகும், ஆய்வுகளில் மெட்ரோனிடசோல் மற்றும் பெப்ளோக்சாசின் (pefloxacin) சிகிச்சைகள் கெடுதல் விளைவிப்பனவாகக் காணப்பட்டன.\n\nநுண்ணுயிர் நச்சேற்றம் விளைவிக்கக்கூடிய, கிராம்-மறை காற்றுவாழ் கோலுயிரிகளை (Gram-negative aerobic bacilli) அழிக்கவல்ல நுண்ணுயிர் எதிர்ப்பிகள் வழங்கப்படல் அவசியமானது. உதாரணமாக, குயினோலோன் (quinolones), சிப்ரோப்ளோக்சாசின் (ciprofloxacin), மூன்றாம் அல்லது நான்காம் படி கேபளோசுப்போரின் (cephalosporin), ஜென்டாமைசின் போன்ற அமினோகிளைக்கோசைட்டு போன்ற பரந்த செயற்பாடுள்ளவை சிகிச்சையில் தேவைப்படுகின்றன.\n\nSection::::வரலாறு.\nபிந்திய 19ம் நூற்றாண்டில் கதிர்வீச்சு இயக்கம் கண்டுபிடிக்கப்பட்டாலும் அவற்றால் ஏற்படும் கேடான விளைவுகள் உடனடியாக அறியவில்லை. முதன்முதல் கதிர்வீச்சின் உடனடிப் பாதிப்பு நிக்கோலா தெசுலா என்பவரால் எக்ஸ்-கதிரில் அவர் வேண்டுமென்றே தனது விரல்களை உள்நுழைத்துக் கொண்ட போது 1896இல் அவதானிக்கப்பட்டது. எரிகாயம் தனக்கு ஏற்பட்டுள்ளது என்பதை வெளியிட்டார், எனினும் இது ஒசோனால் ஏற்பட்டது அல்லது வேறு காரணத்தினால் ஏற்பட்டது என்று அறிவித்தார். அக்காலத்தில் எக்சுக்கதிர் என்று பெயரிடப்படவில்லை, பின்னர் உரொஞ்சன் என்பவரால் எக்சுக்கதிர் அறியப்பட்டது. 1927இல் கேர்மான் யோசப் முல்லர் என்பவரால் கதிர்வீச்சின் மரபு தொடர்பான மாற்றங்கள் அறியப்பட்டது, இதற்காக இவருக்கு 1946இல் நோபெல் பரிசு வழங்கப்பட்டது.\n\nகதிர்வீச்சின் உயிரியல் தொடர்பான கேடுதரும் விளைவுகள் அறியமுன்னர் பெரும்பாலன வைத்தியர்கள் பல்வேறு சிகிச்சைகளுக்கு கதிர்வீச்சுப் பொருட்களைப் பயன்படுத்தினர், உதாரணமாக ரேடியம் தனிமம் அடங்கிய தண்ணீர் ஒரு வலுவேற்றும் நீர்மமாக அருந்தப்பட்டது. மேரி கியூரி இச்சிகிச்சைகளுக்கு எதிராக வாதிட்டார், இவற்றின் உடல் தொடர்பான விளைவுகள் இன்னமும் அறியப்படவில்லை என்று எச்சரிக்கையும் செய்தார். கதிர்வீச்சு நச்சுமையால் ஏற்படும் குருதி உயிரணுக்கள் உருவாகுதல் குன்றிப்போகும் வளர்ச்சியில்லாக் குருதிச்சோகையால் (aplastic anemia) மேரி கியூரி பின்னர் இறந்தார்.\n\nஅணுவாயுதத் தாக்குதல் நடைபெற்ற கிரோசிமா மற்றும் நாகசாக்கியில் பெருந்தொகையான கதிர்வீச்சு நச்சுமை ஏற்பட்டது. கிரோசிமா அணுவாயுத தாக்குதலில் பாதிப்புக்குள்ளான மிடோரி நகா எனும் நடிகரில் முதன்முதலாக கதிர்வீச்சு நச்சுமையைப் பற்றிய விரிவான ஆய்வு மேற்கொள்ளப்பட்டது, இவரது இறப்பு ஆகத்து 24, 1945 இல் நிகழ்ந்தது, இதுவே கதிர்வீச்சு நச்சுமையால் (அல்லது அணுவாயுத நோய்) ஏற்பட்ட முதல் இறப்பு எனப் பதியப்பட்டுள்ளது.\n\nSection::::சமூகப் பயன்பாடும் விபத்துகளும்.\nSection::::அணு உலை விபத்துகள்.\nமுதன்முதல் அறியப்பட்ட அணு உலைக் கசிவு விபத்து கனடாவில் நிகழ்ந்தது. கதிர்வீச்சு நச்சுமை மிகவும் கவனத்துக்கு எடுக்கப்படும் ஒரு பெரிய சம்பவமாக செர்னோபில் அணு உலை விபத்தின் (1986) பின்னர் விளங்கியது. 31 பேர் உடனடியாக இறந்தனர். \nகுறுகிய அரைவாழ்வுக்காலம் கொண்ட கதிர்வீச்சுச் சமதானிகளான அயோடின் (I) போன்றவை உடனடியான கேடுதரவல்லனவாக இருந்தன, இவற்றின் ஐந்து தொடக்கம் எட்டு வரையிலான அரைவாழ்வுக்காலத்தால் தற்போது தேய்மானம் அடைந்துவிட்டன, ஆனால் நீண்டகால அரைவாழ்வுக்காலம் உடைய சீசியம் (Cs) (அரைவாழ்வுக்காலம் 30.07 ஆண்டுகள்) மற்றும் இசுத்ரோஞ்சியம் (Sr) (அரைவாழ்வுக்காலம் 28.78 ஆண்டுகள்) நெடுங்கால கேடுவிளைவிப்பன ஆகும். 2011இல் நிகழ்ந்த செண்டாய் ஆழிப்பேரலை காரணமாக பாரிய அணு உலை விபத்துகள் ஏற்பட்டன. மூன்று அணுஉலைகள் பகுதியாக உருகின.\n\nSection::::நஞ்சு வைப்பு.\nநவம்பர் 23, 2006 இல் அலெக்சாந்தர் லித்வினேன்கோ என்பவர் திட்டமிட்டு மேற்கொள்ளப்பட்ட பொலோனியம்-210 கதிர்வீச்சு நஞ்சூட்டம் மூலம் இறந்ததாக ஐயப்பாடு உள்ளது.\n\n"}
{"id": "103676", "url": "https://ta.wikipedia.org/wiki?curid=103676", "title": "வீரமாமுனிவரின் பெயர்கள்", "text": "வீரமாமுனிவரின் பெயர்கள்\n\nவீரமாமுனிவரின் பெயர்கள் என்னும் இக்கட்டுரை தமிழுக்கு அரும்பணி செய்து, \"வீரமாமுனிவர்\" என்னும் சிறப்புப் பெயர் பெற்ற கொஸ்தான்சோ ஜுசேப்பே பெஸ்கி (நவம்பர் 8, 1680 - பெப்ருவரி 4, 1747) எனும் இத்தாலிய அறிஞர் தமிழகத்தில் எவ்வாறெல்லாம் அறியப்பட்டார் என்பதை விளக்குகிறது.\n\nSection::::திருமுழுக்குப் பெயர்.\nவீரமாமுனிவரின் பெற்றோர் அக்கால வழக்கத்துக்கு ஏற்ப தம் மகனுக்குச் சிறுவயதிலேயே திருமுழுக்குக் கொடுத்தனர். திருமுழுக்கின்போது இடப்பட்ட பெயர் \"கொஸ்தான்சோ ஜுசேப்பே எவுசேபியோ பெஸ்கி\" (Costanzo Giuseppe Eusebio Beschi) என்பதாகும். இதில் \"Beschi\" என்பது குடும்பப் பெயர். இத்தாலிய மொழியில் இச்சொல் \"பெஸ்கி\" என்று ஒலிக்கும். \"எவுசேபியோ\" என்னும் பெயர் வீரமாமுனிவருக்கு இருந்தாலும் அது அவர்தம் வாழ்நாளில் வழங்கியதாகத் தெரியவில்லை. அதை முனிவரும் பயன்படுத்தவில்லை. \"Costanzo Giuseppe\" என்னும் இத்தாலியப் பெயர் ஆங்கிலத்தில் \"Constant Joseph\" என்றும் தமிழில் \"வீர வளன்\" என்றும் வரும். அக்காலத்தில் தமிழ் நாட்டில் கிறித்தவ மறையைப் பரப்பவந்த மேனாட்டவர் பலர் தம் பெயரைத் தமிழ் மொழி ஒலிப்புக்கும் பொருளுக்கும் ஏற்ப மாற்றியது உண்டு. முனிவரும் 1711இல் தமிழகம் வந்த போது தம் பெயரில் உள்ள \"Costanzo\" (\"Constant\") என்னும் பகுதியைத் \"தைரியநாதர்\" என்று மொழிபெயர்த்து வழங்கிவந்தார். அவர் தொடக்கத்தில் எழுதிய நூல்களில் இப்பெயரையே பயன்படுத்தியுள்ளார்\n\nSection::::வீரமாமுனிவர்.\nபெஸ்கி \"வீரமாமுனிவர்\" என்னும் பெயரை எவ்வாறு பெற்றார் என்பது குறித்து உறுதியாகக் கூறச் சான்றுகள் இல்லை என்று அறிஞர் ச. இராசமாணிக்கம் கூறுகிறார். \"தேம்பாவணி\" என்னும் தலைசிறந்த காவியத்தை அவர் இயற்றியதால் மதுரைத் தமிழ்ச் சங்கப் புலவர் அவருக்கு இப்பட்டத்தை அளித்தனர் என்றொரு மரபுச் செய்தி உண்டு. கடைச் சங்க காலத்துக்குப் பிறகு, அதுவும் முனிவர் வாழ்ந்த காலத்தில் மதுரையில் தமிழ்ச் சங்கம் ஒன்று இருந்ததாகத் தெரியவில்லை. தற்போதுள்ள தமிழ்ச் சங்கம் பாண்டித்துரைத் தேவர் தலைமையில் பல புலவர்களின் ஒத்துழைப்போடு மதுரையில் 1901இல்தான் தொடங்கியது .\n\nவீரமாமுனிவரின் வரலாற்றை 1822இல் எழுதிய முத்துச்சாமிப் பிள்ளை இக்குறிப்பைத் தருகிறார்:\n\nஇவ்வாறு வழங்கப்பட்ட \"வீரமாமுனிவர்\" என்னும் சிறப்புப் பெயரில் \"வீரம்\", \"முனிவர்\" என்ற இரண்டும் இயற்பெயர். \"மா\" என்ற ஒரு சொல்லே புதியது. தமிழ் மொழிக்கு இலக்கியம், இலக்கணம், உரைநடை, அகராதி போன்ற பல துறைகளில் பணியாற்றிய பெருமானின் பெருமையைச் சுட்டும் \"மா\" என்ற அடைமொழி முற்றிலும் பொருத்தம் எனலாம்.\n\nவீரமாமுனிவர் எழுதிய சதுரகராதிப்படி \"மா\" என்பது செல்வம் என்றும் பொருள்படும். முனிவரது இயற்பெயர்களுள் ஒன்றாகிய \"யோசேப்பு\" (Giuseppe = Joseph) என்பதை \"வளன்\" என்று முனிவரே தமிழ்ப் படுத்துவதாலும், \"வளம்\" (வளன்) என்பதற்கு சதுரகராதி அழகு, வலி, மாட்சிமை என்று பொருள் கூறுவதாலும் \"வீரமாமுனிவர்\" என்னும் பெயரில் வரும் \"மா\" என்பது மாட்சிமையைக் காட்டி, வளம் என்பதையும் சுட்டி, முனிவரது இயற்பெயராகிய \"யோசேப்பை\" குறிக்கலாம். மூல மொழியாகிய எபிரேயத்தில் இப்பெயர் \"யிஹோ ல்ஹோசிஃப்\" (יהוה להוסיף = Yihoh Lhosif) என்னும் இரு சொற்களாலானது. அதற்கு \"கடவுள் வளமுறச் செய்க\" என்பது பொருள் . இக்காரணம் முன்னிட்டு அவர் \"வீரமாமுனிவர்\" என்னும் பெயரை ஏற்க \"அனுமதி\" தந்திருக்கலாம். ஆக, ஒரு பக்கம் இயற்பெயராகவும் மறுபக்கம் காரணப் பெயராகவும் அமைந்த இப்பெயரே, முனிவருக்கு உரிய பெயராக அவர்காலம் தொட்டு இன்றுவரை வழங்கிவருகிறது.\n\nSection::::முனிவர் என்னும் சிறப்புப் பெயர்.\n\"சிவஞான முனிவர்\" என்னும் பெயர் தமிழில் ஏற்கெனவே சிவ அடியார் ஒருவருக்கு இருந்தது. அதன் பிறகு தமிழில் புலமை பெற்ற ஓர் இறையடியாருக்கு முனிவர் என்னும் சிறப்புப் பெயர் வீரமாமுனிவருக்கே அமைந்தது என்று தெரிகிறது. இப்பெயர் வீரமாமுனிவர் வாழ்ந்த காலத்திலேயே வழக்கத்திற்கு வந்துவிட்டதைத் தேம்பாவணிப் பாயிரப் பதிகமும் புறவுரையும் சுட்டிக்காட்டுகின்றன.\n\nஎன்கிறது தேம்பாவணிப் பதிகம்.\n\nஎன்பது தேம்பாவணிப் புறவுரை.\n\nமுத்துச்சாமிப் பிள்ளை தரும் தகவல்படி, முனிவர் தேம்பாவணியை 1726இல் இயற்றினார். தேம்பாவணி உரை 1729ஆம் ஆண்டு செப்டம்பர் மாதம் 8ஆம் நாள் முடிந்ததாக உரை முடிவிலே குறிப்பிடப்படுகிறது. எனவே, 1726க்குப் பின்னரும் 1729க்கு முன்னரும் வீரமாமுனிவர் என்ற பெயர் முனிவருக்கு வந்துவிட்டது என முடிவுசெய்யலாம்.\n\nSection::::தெருட்குரு.\nமுனிவருக்குத் \"தெருட்குரு\" என்றொரு சிறப்புப் பெயரும் இருந்ததாகத் தெரிகிறது. \"தெருள்\" என்னும் சொல்லுக்கு \"சீரிய அறிவு\" என்று பொருள். வீரமாமுனிவர் சதுரகராதியை 1732இல் எழுதினார் என்று அந்நூலின் இலத்தீன் முகவுரையிலிருந்து அறியமுடிகிறது. அதன் முகவுரையில் \"தொன்னூல் விளக்கம்\" என்ற ஐந்திலக்கண நூலை அதே ஆசிரியர் எழுதியதாகக் குறிப்பு வருகிறது.\nஎன்று பாயிரம் கூறுவதால் தொன்னூல் விளக்கம் சதுரகராதிக்கு முந்தியது என்பது உறுதி. இத்தொன்னூல் விளக்க இறுதியில் வரும் குறிப்பு இதோ:\n\nஇப்பட்டம் சூட்டிய \"கலைவல்லோர்\" யார் என்று தெரியவில்லை. பட்டம் அளித்தவர் யாராயினும், இப்பட்டத்தை நூலின் பெயரால் நூலாசிரியராகிய வீரமாமுனிவருக்கு வழங்கினர் என்பது தெளிவு. \"குரு\" என்ற சொல் தமிழ் மரபுப்படி நூலை ஓதுவோரைக் குறிக்குமே ஒழிய, நூலைக் குறிப்பதில்லை.\n\nமேலும், இதே கருத்தை வலியுறுத்தும் வகையில் முனிவர் பாடிய திருக்காவலூர்க் கலம்பகத்தில் வரும் மாணாக்கன் பாடலும் அமைந்திருக்கிறது.\nஎன்ற அடி வீரமாமுனிவரைத் \"தெருட்குரு\" என்ற பொருள்படப் பாடுகிறது.\n\nSection::::வீர ஆரிய வேதியன்.\nசதுரகராதியை இயற்றியதாக, நூலின் இறுதியில் காணும் வரிகள் இவை:\nசதுரகராதியை இயற்றியவர் வீரமாமுனிவர். ஆகவே அவரைத் \"தமிழ் அகராதித் தந்தை\" என்று அழைக்கின்றனர். \"ஆரியன்\" என்பதற்கு அறிவுடையவன், குரு, புலவன்... என்று சதுரகராதி பொருள் கூறுகிறது. \"வீர\" என்பது Costanzo (Constant) என்னும் இயற்பெயரின் மொழிபெயர்ப்பு. \"வேதியன்\" என்பது முனிவர், குரு என்பன போல மறைநூல் ஆசிரியனைச் சுட்டும். \"ஆரியன்\" என்றால் புலவன். ஆகவே, \"வீராரிய வேதியன்\" என்பதற்கு \"சமய (மறை) தொழில் புரியும் வீரன் என்ற புலவன்\" எனப் பொருள் கூறலாம்.\n\nஆகவே, \"வீராரிய வேதியன்\" என்ற பெயர் வீரமாமுனிவர் என்பதை வேறுவடிவத்தில் சுட்டுகிறது எனலாம். அன்றியும் சதுரகராதியின் ஒரு பகுதியாகிய தொடையகராதியில் \"ஆரியம்\" என்பதற்கு அழகு என்று முனிவர் பொருள் கூறுவதோடு, பெயரகராதியில் \"வளம்\" என்பதற்கு அழகு என்றும் பொருள் காண்பதாலும், வீரம் (Costanzo = Constant) என்பதையும் ஆரியம் (Giuseppe = Joseph) என்ற வளனையும் கூட்டி அவர்தம் இயற்பெயரைச் சுட்டுவதாகத் தெரிகிறது என்று அறிஞர் ச. இராசமாணிக்கம் கூறுகிறார்.\n\nSection::::திருமதுரைச் செந்தமிழ்த் தேசிகர்.\nவீரமாமுனிவருக்குத் \"திருமதுரைச் செந்தமிழ்த் தேசிகர்\" என்றொரு சிறப்புப் பெயர் சூட்டப்பட்டதாகவும் சிலர் கூறுகின்றனர். ஆனால் அதற்குத் தக்க சான்று இருப்பதாகத் தெரியவில்லை என்பது ச. இராசமாணிக்கம் கருத்து. புதுச்சேரியில் அச்சான தொன்னூல் விளக்கத்தின் முன்பக்கத்தில் காணப்படும் தலைப்பு இது:\n\nஇங்கே வருகின்ற \"செந்தமிழ்த் தேசிகர்\" என்பது பட்டமாகப் பயன்படாது, வீரமாமுனிவர்மீது பதிப்பாசிரியர் கொண்ட மதிப்பைச் சுட்டுவதாகத் தெரிகிறது.\n\nSection::::இஸ்மத் சந்நியாசி.\nவீரமாமுனிவர் அக்காலத்தில் திருச்சியை ஆண்டுவந்த சந்தா சாகிபைச் சந்தித்ததாகவும் அவர்மீது மதிப்பும் அன்பும் காட்டித் \"தூய முனிவர்\" என்று பொருள்படும் \"இஸ்மத் சந்நியாசி\" என்ற பட்டத்தை சந்தா சாகிபு வீரமாமுனிவருக்குக் கொடுத்ததாகவும் முத்துச்சாமிப் பிள்ளை வீரமாமுனிவரின் வரலாற்றில் கூறுகிறார்.\n\nSection::::மலர்களின் தந்தை.\nதமிழ் இலக்கியத்திலும் இலக்கணத்திலும் தேர்ந்த வீரமாமுனிவர் பூக்கள் மீது மிகுந்த ஈடுபாடு கொண்டவர் என்றும் பூந்தோட்டம் அமைப்பதில் ஆர்வம் கொண்டிருந்தார் என்றும் தெரிகிறது. நல்ல பூந்தோட்டம் போட மேல்நாட்டிலிருந்து பூவித்துக்களை வரவழைத்த போது, அவை நீண்ட பிரயாணத்தால் வீரியத்தை இழந்துவிட்டன என்று வீரமாமுனிவரின் நண்பர் லூயி நோயேல் தெ பூர்சே (Louis Noel de Bourzes) என்னும் மறைப்பணியாளர் கூறுகிறார். அவரே வீரமாமுனிவரை \"மலர்களின் தந்தை\" என்று வேடிக்கையாக அழைக்கிறார்.\n\nSection::::தமிழ் மொழியின் தாந்தே.\n1680இல் பிறந்த வீரமாமுனிவருக்கு மூன்றாம் நூற்றாண்டுப் பிறப்புவிழா 1980இல் அவர் பிறந்த ஊராகிய காஸ்திலியோனே தெல்லே ஸ்டிவியரே என்னும் இடத்தில் கொண்டாடப்பட்டது. அப்போது முனிவருக்குச் சிலை நிறுவி, நினைவுப் பதக்கமும் மலரும் வெளியிடப்பட்டன. அவ்விழாவின்போது தம் மண்ணின் மைந்தர் வீரமாமுனிவருக்குத் \"தமிழ் மொழியின் தாந்தே\" (Il Dante della lingua Tamil) என்னும் பட்டம் அளித்து மக்கள் சிறப்பித்தார்கள். ஆகவே தமிழ்நாட்டில் வீரமாமுனிவர் என்று அழைக்கப் பெறுவது போல், முனிவர் பிறந்த ஊரில் \"தமிழ் மொழியின் தாந்தே\" என்று அழைக்கப்படுகிறார்.\n\n\"வள்ளுவன் தன்னை உலகினுக்கே தந்து வான்புகழ் கொண்ட தமிழ்நாடு\" என்று தமிழர் பெருமைப்படுவதுபோல, இத்தாலி நாட்டில் Divina Commedia (தெய்வீக இன்பிலக்கியம்) என்னும் தலைசிறந்த நெடும்பாடலை யாத்த புலவராகிய தாந்தே அலிகியேரி (Dante Alighieri) போன்று தேம்பாவணி என்னும் தீஞ்சுவைக் காவியத்தையும் பரமார்த்த குருவின் கதை போன்ற நகைச்சுவை இலக்கியத்தையும் ஆக்கிய வீரமாமுனிவரைத் தமிழுக்குத் தாம் அளித்தமை பற்றி அவ்வூரார் பெருமைப்படுகின்றனர்.\n\n"}
{"id": "103682", "url": "https://ta.wikipedia.org/wiki?curid=103682", "title": "வேளிர் (தமிழகம்)", "text": "வேளிர் (தமிழகம்)\n\nவேளிர் (Velir) என்போர் சங்ககாலத்தில் தமிழ்நாட்டில் வாழ்ந்த ஒருசார் குடிமக்கள். வேளிர் குடிமக்களின் அரசன் வேள். அரசன் பெயரோடு வேள் என்னும் சொல் சேர்ந்துவந்தாதால் அவனை வள்ளல் எனக் கொள்ளல் வேண்டும். இதன் பொருள் 'உதவி' என்பதாகும். எனவே, இவர்களை கொடையாளிகள் என்று சொல்லலாம். சங்ககாலத்தில் வேளிர்கள் மூவேந்தருக்குக் கட்டுப்படாமல் தன்னாட்சி நடத்திவந்தனர். அவ்வப்போது சில வேந்தர்கள் இவர்களின் உதவியை நாடியிருக்கிறார்கள். \n\nசங்காலத்து வேளிர்கள் 20 பேர் இதுவரை அறியப்பட்டுள்ளனர். அவர்களை மூவேந்தர் நாட்டைக் கொண்டு மூன்று வகையாக பிரிக்கலாம். அவை,\n\n\n\n\n\n\n\n"}
{"id": "103693", "url": "https://ta.wikipedia.org/wiki?curid=103693", "title": "பாபா ஆம்தே", "text": "பாபா ஆம்தே\n\nபாபா ஆம்தே எனப் பரவலாக அறியப்பட்ட முரளிதர் தேவதாசு ஆம்தே (மராத்தி: बाबा आमटे) (டிசம்பர் 26, 1914 – பெப்ரவரி 9, 2008) ஓர் இந்திய சமூக சேவகர், செயற்பாட்டாளர். இவர் தொழு நோயால் பாதிக்கப்பட்டவர்களைக் கவனிப்பதில் அக்கறை காட்டினார்.\n\nவழக்கறிஞரான இவர், இந்திய விடுதலைப் போராட்ட காலத்தில் போராட்டத் தலைவர்களுக்குச் சார்பாக வாதாடினார். காந்தியின் ஆசிரமத்தில் சிறிது காலம் தங்கி இருந்த இவர், தனது வாழ்நாள் முழுவதும் காந்தியவாதியாக வாழ்ந்தார்.\n\nSection::::மெய்யியல்.\nதாம் ஒரு தலைவராக இருப்பதை விட, சிறு சிக்கலைத் தீர்க்கக்கூடிய ஒரு பொறியாளனாக இருக்கவே விரும்புவதாகக் கூறினார். காந்தியவாதியான இவர், காந்தியைப் போல் அல்லாமல் இறைமறுப்பாளராக இருந்தார்.\n\n\n"}
{"id": "103702", "url": "https://ta.wikipedia.org/wiki?curid=103702", "title": "கருணாநிதி குடும்பம்", "text": "கருணாநிதி குடும்பம்\n\nகருணாநிதி குடும்பம் என்பது தமிழ்நாட்டில், இந்தியாவில் அரசியல், வணிக, ஊடகத்துறைகளில் செல்வாக்கு மிக்க குடும்பங்களில் ஒன்றாகும். கருணாநிதி, அவரது மகன்கள், மகள்கள், மருமக்கள் என விரிந்த அவரின் குடும்பத்தவர்கள் தமிழ்நாட்டின் பல துறைகளில் செல்வாக்கு செலுத்துகிறார்கள்.\n\nSection::::குடும்பம்.\nமனைவிகள்\n\nமகன்கள்\n\nமகள்கள்\n\nசகோதரியின் மகன்கள்\n\nசகோதரியின் பேரன்கள்\n\nபேரன்கள்\n\nSection::::அரசியல்.\nSection::::கருணாநிதி.\nசமூக இயக்கமாக இருந்த திராவிட இயக்கம், 1949- ல் திமுக அரசியல் கட்சியாக உருவெடுத்து, 1967-ல் முதல்முறையாக அண்ணாத்துரை தலைமையில் ஆட்சியை வென்றது. அண்ணாத்துரை 1969 இல் இறந்தார். அவருக்குப் பின் மு. கருணாநிதி திமுகவின் தலைவராகவும், தமிழக முதல்வராகவும் தெரிவானார். அன்று முதல் கருணாநிதி ஐந்து முறை தமிழ்நாட்டின் முதல்வராக இருந்துள்ளார். கருணாநிதி தமிழ்நாட்டின் செல்வாக்கு மிக்க அரசியல் தலைவராக உள்ளார். 2008–2009 இல் இவரது ஆட்சியின்போது பெரும் ஈழத்தமிழர் இனப்படுகொலை இலங்கையில் நடந்தது. நடுவண் அரசு இவரது கட்சியின் ஆதரவிலேயே ஆட்சியில் இருந்தும் இவர் எந்தவித பலனைத் தந்த நடவடிக்கைகளை எடுக்காதற்காக அப்பொழுதும் பின்னரும் கடுமையாக விமர்சிக்கப்பட்டார். இவர் ஆகஸ்ட் மாதம் 7 ம் நாள் 2018 ஆண்டு இயற்கை எய்தினார். இதே காலப் பகுதியில் கருணாநிதியின் பிற குடும்பத்தாரும் ஊழல் விவகாரங்களிலும் கொண்டாட்டங்களில் ஈடுபட்டதும் கடுமையாக விமர்சிக்கப்பட்டது.\n\nSection::::மு. க. ஸ்டாலின்.\nகருணாநிதியின் மூன்றாம் மகன். தமிழகத்தின் துணை முதலமைச்சராகவும் உள்ளாட்சித் துறை அமைச்சராகவும் 2009–2011 காலப் பகுதியில் இருந்தவர். அதற்கு முன்னர் சட்டமன்ற அவை உறுப்பினராகவும் சென்னை மாநகராட்சித் தலைவராகவும் இதற்கு முன்னர் இசுடாலின் பொறுப்பு வகித்துள்ளார். இவரே கருணாநிதியின் தேர்ந்தெடுக்கப்பட்ட திமுக வாரிசாக ஊடகத்தில் அறியப்படுகிறார்.\n\nSection::::மு. க. அழகிரி.\nகருணாநிதியின் இரண்டாம் மகன். 2009 ஆம் ஆண்டுப் பொதுத் தேர்தலுக்குப் பின் அமைக்கப்பட்ட மன்மோகன்சிங்கின் நடுவண் அமைச்சரவையில் இரசாயனம் மற்றும் உரத்துறை அமைச்சர் பதவியை வகித்துவருகிறார். இவர் கருணாநிதிக்குப் பின்பு திமுக தலைமை பதவிக்கு போட்டியிடக் கூடும் என எதிர்பார்க்கப்படுகிறது. 2014 நாடாளுமன்ற தேர்தலை ஒட்டி இவரும் இவரது ஆதரவாளர்கள் பலரும் கட்சியிலிருந்து நீக்கப்பட்டனர்.தா.கிருஷ்ணன் கொலை வழக்கில் இவர் விடுவிக்கபட்டது குறிப்பிடதக்கது.\nSection::::கனிமொழி.\nகருணாநிதியின் மகள். நடுவண் அரசு சட்டமன்ற அவை உறுப்பினராக உள்ளார். இரண்டாம் தலைமுறை அலைக்கற்றை முறைகேடு தொடர்பாக மத்திய புலனாய்வுத்துறையால் விசாரிக்கப்படுகிறார்.\n\nSection::::முரசொலி மாறன்.\nகருணாநிதியின், மூத்த சகோதரி சண்முகத்தம்மாளின் மகன். திமுக பரப்புரை பத்திரிகையான முரசொலியின் ஆசிரியராக இருந்தவர். மூன்று முறை நடுவண் அரசில் அமைச்சராக இருந்தவர்\n\nSection::::முரசொலி செல்வம்.\nகருணாநிதியின், மூத்த சகோதரி சண்முகத்தம்மாளின் மற்றொரு மகன். கருணாநிதியின் மகள் செல்வியை மணந்துள்ளார். பெங்களூரில் ஒளிபரப்பாகும் சன் குழுமத்தை சேர்ந்த கன்னட மொழியிலானா உதயா தொலைக்காட்சியை நிர்வகித்து வருகிறார்.\n\nSection::::கலாநிதி மாறன்.\nமுரசொலி மாறனின் முதல் மகன். சன் குழுமத்தின் தலைவர்.\n\nSection::::தயாநிதி மாறன்.\nமுரசொலி மாறனின் இரண்டாம் மகன், கருணாநிதியின், சகோதரியின் பேரன். முன்னர் தொலைத்தொடர்பு மற்றும் தகவல் தொடர்புத் துறையின் நடுவண் அமைச்சராக இருந்தவர். நெசவுத்துறை அமைச்சராக இருந்து ஊழல் குற்றச்சாட்டு காரணமாக பதவி விலகினார். இவர் இந்தி மொழியில் பேசுவதிலும், படிப்பதிலும் புலமைமிக்கவர்.\n\n\n"}
{"id": "103703", "url": "https://ta.wikipedia.org/wiki?curid=103703", "title": "முரசொலி (திமுக இதழ்)", "text": "முரசொலி (திமுக இதழ்)\n\nமுரசொலி இரண்டாம் உலகப்போரின்போது மு.கருணாநிதியால் துவங்கப்பட்ட திராவிட இயக்கத் தமிழ் ஏடாகும். கருணாநிதியின் பன்முக எழுத்தாண்மைக்கு படியாகவும் வடிகாலாகவும் விளங்கி அவர் சார்ந்த இயக்கத்தின் கொள்கைகள், கருத்துகளைத் தாங்கி மக்களிடையே பரவலான வரவேற்பைப் பெற்றது.\n\n\nபவளவிழா 2017 ஆம் ஆண்டு ஆகத்து மாதம் 10 திகதி தமிழகத்தில் முரசொலி பத்திரிக்கையின் பவளவிழா நடைபெற்றன\n\n"}
{"id": "103705", "url": "https://ta.wikipedia.org/wiki?curid=103705", "title": "சுவாமிநாத தேசிக ஞானசம்பந்த பரமாசாரியார்", "text": "சுவாமிநாத தேசிக ஞானசம்பந்த பரமாசாரியார்\n\nசுவாமிநாத தேசிக ஞானசம்பந்த பரமாசார்ய சுவாமிகள் யாழ்ப்பாணத்தில் நல்லூர் நகரில் திருஞானசம்பந்த ஆதீனம் நிறுவி கதாப்பிரசங்கங்கள் செய்து தமிழுக்கும் சைவத்துக்கும் தொண்டாற்றியவர்.\n\nஅனைவராலும் \"மணி ஐயா\" என்று அழைக்கப்பெற்ற இவர் இலங்கையில் மட்டுமல்லாமல், இந்தியா, மலேசியா, சிங்கப்பூர், ஐக்கிய இராச்சியம் முதலான நாடுகளுக்குச் சென்று கதாப்பிரசங்கங்கள் புரிந்தவர்.\n\n1966 ஆம் ஆண்டு இவரால் நிறுவப்பட்ட நல்லை திருஞானசம்பந்த ஆதீனம் பண்ணிசை வகுப்புகள், பாலர் வகுப்புகள், பயிற்சி வகுப்புகள் எனப் பல வழிகளில் செயலாற்றி வருகிறது.\n"}
{"id": "103710", "url": "https://ta.wikipedia.org/wiki?curid=103710", "title": "வீதியோரச் சிறுவர்களுக்கான சர்வதேச நாள்", "text": "வீதியோரச் சிறுவர்களுக்கான சர்வதேச நாள்\n\nவீதியோரச் சிறுவர்களுக்கான சர்வதேச நாள் (\"International Day for Street Children\") என்பது உலகெங்கும் கோடிக்கணக்கில் உள்ள வீதியோரச் சிறுவரின் நல்வாழ்வுக்கும் அவர்களின் உரிமைகளுக்காகவும் குரல்கொடுக்கும் சர்வதேச நாளாகும். இது ஆண்டு தோறும் ஏப்ரல் 12 ஆம் நாள் கொண்டாடப்படுகிறது.\n\nஇப்பன்னாட்டு நாள் மொரோக்கோ, உகாண்டா, எத்தியோப்பியா, குவாத்தமாலா, இந்தியா உள்ளிட்ட பல உலக நாடுகளில் வீதியோரச் சிறுவர்களினால் கொண்டாடப்படுகிறது. அத்துடன் ஐக்கிய இராச்சியம், அயர்லாந்து உள்ளிட்ட பல நாடுகளில் பள்ளிச் சிறுவர்களும் இதனைக் கொண்டாடுகின்றனர்.\n\n"}
{"id": "103711", "url": "https://ta.wikipedia.org/wiki?curid=103711", "title": "சார்லசு, வேல்சு இளவரசர்", "text": "சார்லசு, வேல்சு இளவரசர்\n\nவேல்சு இளவரசர் சார்லசு (The Prince Charles, Prince of Wales, இயற்பெயர்:சார்லசு பிலிப் ஆர்தர் ஜியார்ஜ்; பிறப்பு 14 நவம்பர் 1948) ஐக்கிய இராச்சியத்தின் அரசி எலிசபெத்தின் மூத்த மகனும் முடிக்குரிய வாரிசும் ஆவார். 1958ஆம் ஆண்டு முதல் \"மாண்பு மிகு வேல்சு இளவரசர்\" என்று பட்டம் கொண்டு அழைக்கப்படுகிறார். இசுக்காட்லாந்தில் ரோத்சே கோமகன் என்றழைக்கப்படுகிறார்.\n\n"}
{"id": "103716", "url": "https://ta.wikipedia.org/wiki?curid=103716", "title": "எழுத்துரு தவிர்த்த பயனர் இடைமுகம்", "text": "எழுத்துரு தவிர்த்த பயனர் இடைமுகம்\n\nஎழுத்துரு தவிர்த்த பயனர் இடைமுகம் (text-free user interface) என்பது முற்றிலும் வரைகலை இடைமுகத்தைக் கொண்டு எந்தவொரு மொழியின் எழுத்துருக்களும் இல்லாது வடிவமைக்கப்பட்ட இடைமுகம் ஆகும். எழுதப்பட்ட மொழியை புரிந்துகொள்ள வியலாத பயனர்கள், காட்டாக சிறுவர்கள், உள்நாட்டு மொழிகளில் மொழிமாற்றம் செய்யவியலாத பன்னாட்டு இடைமுகங்கள் மற்றும் எழுத்தறிவில்லோதோர், செயல்பாட்டிற்காக இவ்வகை இடைமுகம் மிகப் பயனுடையதாக இருக்கும். பல்வேறு மக்களிடையே எண்ணிம இடைவெளியைக் குறைக்கவும் எழுத்தறிவில்லதோரும் கணினி/நகர்பேசி வசதிகளை துய்க்கவும் இது வாய்ப்பளிக்கும்.\n"}
{"id": "103717", "url": "https://ta.wikipedia.org/wiki?curid=103717", "title": "ஆல்ஃபபெட் நடவடிக்கை", "text": "ஆல்ஃபபெட் நடவடிக்கை\n\nஆல்ஃபபெட் நடவடிக்கை (\"Operation Alphabet\") என்பது இரண்டாம் உலகப் போரின் போது நார்வேயில் நடைபெற்ற ஒரு படை காலிசெய்தல் நடவடிக்கை. இதன் மூலம் நார்வேயில் போரிட்டுவந்த நேச நாட்டுப் படைகள் அந்நாட்டிலிருந்து பின்வாங்கி இங்கிலாந்து திரும்பின.\n\nஏப்ரல் 9, 1940 அன்று ஜெர்மானியப் படைகள் நார்வே மீது படையெடுத்தன. அவற்றை எதிர்க்க நேச நாட்டுப் படைகள் கடல்வழியாக நார்வேயில் தரையிறங்கின. அதுவரை நடுநிலை வகித்து வந்த நார்வே நேச நாட்டு ஆதரவுடன், ஜெர்மானியர்களை எதிர்த்துப் போரிட்டு வந்தது. மே 10ம் தேதி, ஜெர்மானியப் படைகள் மேற்கு ஐரோப்பாவில் ஜெர்மானியத் தாக்குதலைத் தொடங்கியது. இரு வாரங்களுள் பல நாடுகள் படையெடுத்தன. பெல்ஜியம், நெதர்லாந்து, பிரான்சு முதலிய நேச நாடுகளின் படைகளை ஜெர்மானியப் படைகள் எளிதில் முறியடித்துவிட்டன. மேற்கு ஐரோப்பாவில் நிலை மோசமடைந்ததால், நார்வேயிலிருந்து தங்கள் படைகளைத் திரும்பிப் பெற நேச நாட்டுத் தளபதிகள் முடிவு செய்தனர். மே 24ம் தேதி நார்வேயிலிருந்த படைகளுக்கு காலி செய்தல் ஆணை இடப்பட்டது. ஆல்ஃபபெட் நடவடிக்கை என்று குறிப்பெயரிடப்பட்டிருந்த இந்த காலி செய்தல் நிகழ்வில் ஜூன் 4-9 தேதிகளில் படைகள் அனைத்தும் கடல்வழியாக இங்கிலாந்துக்கு திரும்பிவிட்டன. \n\nநேச நாட்டுப் படைகளின் பின்வாங்கலால் தனித்து விடப்பட்ட நார்வீஜியப் படைகள், ஜெர்மானியரை எதிர்த்து தாக்குப் பிடிக்க முடியாதென்பதை உணர்ந்து ஜூன் 10ம் நாள் சரணடைந்தன. \n"}
{"id": "103720", "url": "https://ta.wikipedia.org/wiki?curid=103720", "title": "இசைவாக்கம்", "text": "இசைவாக்கம்\n\nஇசைவாக்கம் (\"Adaptation\") என்பது ஒரு தனி உயிரினத்தில் (organism) அல்லது குறிப்பிட்ட இனத்தில் (species), அல்லது ஒரு இனக்கூட்டத்தில்/சனத்தொகையில்/மக்கள்தொகையில் (population) புதிய வாழிடத்துக்கு ஏற்றவகையில் அமைப்பு, தொழிற்பாடுகளில் ஏற்படக்கூடிய மாற்றங்களைக் குறிக்கும்.\n\nபொதுவாக உயிரியலில் இந்த இசைவாக்கம் என்பது ஒரு இனக்கூட்டம் தனது வாழிடத்துக்கு ஏற்ற வகையில் பரிணாம வளர்ச்சி செயல்முறையில் விருத்தியடைவதைக் குறிக்கும். இந்த செயல்முறை பல சந்ததிகளூடாக நடைபெறுவதாகவும் உயிரியலில் முக்கியமான ஒரு தோற்றப்படாகவும் இருக்கின்றது. இந்த இசைவாக்கத்தில் விருத்தியடையும் இனமானது இயற்கைத் தேர்வில் வெற்றிபெற்று, குறிப்பிட்ட சூழலில் தம்மை தகுதியுள்ளவையாக நிலைநிறுத்தி, இனப்பெருக்கம் மூலம் பல்கிப் பெருக முடிகின்றது. அதேவேளை ஒரு உயிரினம் தன் வாழ்வை தக்க வைத்துக் கொள்வதற்காக அதன் சூழலுக்கு ஏற்ற வகையில் அவ்வ்யிரினத்தில் ஏற்படக்கூடிய மாற்றங்களையும் இந்த இசைவாக்கம் என்ற பதம் குறிப்பிடுகின்றது.\n"}
{"id": "103721", "url": "https://ta.wikipedia.org/wiki?curid=103721", "title": "வேள்", "text": "வேள்\n\nவேள் என்னும் சொல் அரசன் பெயரோடு சேர்ந்து வந்தால் அந்த அரசனைக் கொடையாளி என உணர்ந்துகொள்ளவேண்டும். வேள் என்னும் சொல் உதவி என்னும் பொருளில் பயன்படுத்தப்பட்டுவந்துள்ளது. \n\nSection::::வேள் என்னும் சிறப்புப்பெயர் பெற்ற அரசர்கள்.\nமேலே குறிப்பிடப்பட்ட பாடல்கள் அனளத்தையும் திரட்டிப் பார்க்கும்போது இங்குத் தரப்பட்டுள்ளவர்கள் வேள் என்னும் சிறப்புப்பெயர் பெற்றுள்ளனர் என்பது தெரியவரும்.\n\n"}
{"id": "103725", "url": "https://ta.wikipedia.org/wiki?curid=103725", "title": "செல்வம் பெர்னாண்டோ", "text": "செல்வம் பெர்னாண்டோ\n\nசெல்வம் பெர்னாண்டோ இலங்கையில் புகழ்பெற்ற ஒரு நாடக, திரைப்பட நடிகை.\n\nSection::::வாழ்க்கைச் சுருக்கம்.\nதமிழ்நாடு, தூத்துக்குடி மாவட்டம் மணப்பாடு என்ற கிராமத்தில் ஜோன் பெர்னாண்டோ, ராணி பெர்னாண்டோ ஆகியோருக்கு மூத்தவராகப் பிறந்தார். இவருக்கு எட்டு சகோதர சகோதரிகள். ஒரு வயதாக இருக்கும் போதே குடும்பத்துடன் இலங்கைக்கு இடம்பெயர்ந்து வந்து விட்டார். கொழும்பு கொட்டாஞ்சேனை கதிரேசன் வீதியில் வளர்ந்த செல்வம் கொட்டாஞ்சேனை நல்லாயன் பாடசாலையில் கல்வி கற்றார். இவரது கணவர் காலஞ்சென்ற ராஜேந்திரன் பெர்னாண்டோ. பிரதீப்குமார் என்ற மகன் உள்ளார்.\n\nSection::::நாடகங்களில் அறிமுகம்.\nஇலங்கை வானொலியில் முதன் முதலில் சிறுவர் மலர் நிகழ்ச்சியில் பங்குபற்றினார். பின்னர் சி. சண்முகம், லடீஸ் வீரமணி, ஜே.பி. ரொபர்ட் உள்ளிட்ட பலரின் நாடகங்களில் நடித்தார். இவர் நடித்த நாடகங்களில் சுமதி, புரோக்கர் கந்தையா போன்றவை அதிக தடவை மேடையேறியவை. இது தவிர தொலைக்காட்சி நாடகங்களிலும் நடித்திருக்கிறார்.\n\nSection::::திரைப்படங்களில்.\nஇலங்கையில் தயாரான முதல் திரைப்படமான தோட்டக்காரி திரைப்படத்தில் கதாநாயகிக்காக குரல் கொடுத்தார். இவர் நடித்த முதல் படம் புதிய காற்று. இது தவிர தென்றலும் புயலும் படத்தில் நடித்தமைக்காக ஜனாதிபதி விருது கிடைத்தது.\n\n\n"}
{"id": "103726", "url": "https://ta.wikipedia.org/wiki?curid=103726", "title": "லாடா ராம்ஜீ", "text": "லாடா ராம்ஜீ\n\nலாடா ராம்ஜீ \"(Ladha Ramji)\", பிறப்பு: பிப்ரவரி 10 1900), இறப்பு: டிசம்பர் 20 1948\nஇந்தியத் தேசிய துடுப்பாட்ட அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 27 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 1933 இல் பிரதிநிதித்துவப் படுத்தியுள்ளார்.\n"}
{"id": "103727", "url": "https://ta.wikipedia.org/wiki?curid=103727", "title": "முஸ்லிம் வெள்ளி (இதழ்)", "text": "முஸ்லிம் வெள்ளி (இதழ்)\n\nமுஸ்லிம் வெள்ளி இதழ் இந்தியா தமிழ்நாடு சென்னையிலிருந்து 1952ம் ஆண்டில் வெளிவந்த ஓர் இசுலாமிய வார இதழாகும்.\n\nSection::::சிறப்பு.\nஇவ்விதழ் முஸ்லிம் நாளிதழில் வாரந்தோறும் இடம்பெற்ற ஒரு விசேட அநுபந்தமாகும். பிரதி வெள்ளிக்கிழமைகளிலும் இது வெளிவந்ததால் வெள்ளி இதழ் என அழைக்கப்படுகின்றது.\n"}
{"id": "103729", "url": "https://ta.wikipedia.org/wiki?curid=103729", "title": "கோட்டா ராமசுவாமி", "text": "கோட்டா ராமசுவாமி\n\nகோட்டா ராமசுவாமி \"(Cotah Ramaswami)\", பிறப்பு: சூன் 16 1896 - இறப்பு: சனவரி 1990) இந்தியத் தேசிய துடுப்பாட்ட அணியின் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், 53 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 1936 இல் பிரதிநிதித்துவப் படுத்தியுள்ளார்.\n"}
{"id": "103731", "url": "https://ta.wikipedia.org/wiki?curid=103731", "title": "முஸ்லிம் வீக்லி (தமிழ் இதழ்)", "text": "முஸ்லிம் வீக்லி (தமிழ் இதழ்)\n\nமுஸ்லிம் வீக்லி இந்தியா, தமிழ்நாடு, சென்னையிலிருந்து 1992ம் ஆண்டில் வெளிவந்த ஓர் இசுலாமிய வார இதழாகும். இவ்விதழில் பெயர் ஆங்கிலத்தில் காணப்பட்டாலும்கூட, இதுவொரு தமிழ் இதழாகும்.\n\n\nSection::::உள்ளடக்கம்.\nஇசுலாமிய உலக செய்திகளுக்கும், இசுலாமிய செய்திகளுக்கும் முக்கியத்துவம் கொடுக்கப்பட்டிருந்தன. அரசியல் விடயங்களும் கையாளப்பட்டிருந்தது. இசுலாமிய ஆய்வுக் கட்டுரைகளும், இசுலாமிய இலக்கிய ஆக்கங்களும் இடம்பெற்றிருந்தன. \n"}
{"id": "103732", "url": "https://ta.wikipedia.org/wiki?curid=103732", "title": "சீ. ஆர். ரங்காசாரி", "text": "சீ. ஆர். ரங்காசாரி\n\nசீ. ஆர். ரங்காசாரி \"(C. R. Rangachari)\", பிறப்பு: ஏப்ரல் 14 1916), இறப்பு: அக்டோபர் 9 1993\nஇந்தியத் தேசிய துடுப்பாட்ட அணியின் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டியிலும், 63 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 1948 இல் பிரதிநிதித்துவப் படுத்தியுள்ளார்.\n"}
{"id": "103734", "url": "https://ta.wikipedia.org/wiki?curid=103734", "title": "E (கணித மாறிலி)", "text": "E (கணித மாறிலி)\n\ne என்னும் கணித மாறிலி கணிதத்திலேயே மிகச்சிறப்பான மூன்று மாறிலிகளில் ஒன்று. பை யும் \"i\" யும் மற்ற இரண்டு. 1614 இல் மடக்கைகளை அறிமுகப்படுத்தின நேப்பியருக்காக e யை \"நேப்பியர் மாறிலி\" என்றும், 1761 இல் அதை பல பதின்ம (தசம) இலக்கங்களுக்குக் கணித்து மெக்கானிக்கா என்ற தன் கணித நூலில் புகுத்திய ஆய்லரின் நினைவாக \"ஆய்லர் மாறிலி\" என்றும் சொல்வதுண்டு. ஆய்லருடைய கணிப்புப்படி \"e\" = 2.718 281 828 459 045 235 360 287 4 …\n\nSection::::வரலாறு.\n1618: நேபியரின் இயல் மடக்கைகள், ஔட்ரெட் என்பவரால் தொகுக்கப்பட்டு பிரசுரிக்கப்பட்ட நூலில் அனுபந்தம்.\n\n1624: பிரிக்ஸ் என்பவர் ஒரு எண்ணுக்கு தசம அடிப்படையில் மடக்கை கணித்திருக்கிறார். அது \"e\" யாகத்தான் இருக்கமுடியும்.\n\n1647: க்ரிகரி வின்செண்ட் என்பவர் மிகைவளையத்திற்கு அடியில் உள்ள பரப்பை கணித்திருக்கிறார். ஆனால் \"e\" யைப்பற்றி குறிக்கவில்லை.\n\n1661: ஹ்யூஜென்ஸ் என்பவர் இந்த மிகைவளயித்திற்கடியிலுள்ள பரப்பிற்கும் இயல் மடக்கைக்குமுள்ள உறவைப் பற்றித் தெரிந்தவராயிருக்கவேண்டும். “மடக்கை வளைவரை” (logarithmic curve) என்று ஒரு வளைவரையை அவர் பயன்படுத்துகிறர். ஆனால் அது இக்காலத்தில் நாம் அடுக்குச்சார்பு (exponential curve) என்று சொல்வதைத்தான் அப்படிச்சொல்கிறர். இதனிலிருந்து \"e\" இனுடைய மடக்கையை (அடி 10) 17 தசமப்புள்ளிகளுக்கு கணிக்கிறார். எனினும் ஏதோ கணிதத்தில் ஒரு மாறா எண்ணைக்கணிப்பதாக் எடுத்துக்கொள்கிறார். \"e\" இனுடைய முக்கிய உருவத்தை தவறவிட்டு விடுகிறார்.\n\n1668: மர்காடர் “Logarithmotechnia” என்ற நூலைப்பிரசுரித்து அதனில் \"log(1+x)\" இன் விரிவாக்கத்தைக்கொடுக்கிறார். “இயல் மடக்கை” (Natural logarithm) என்ற சொற்றொடர் முதன்முதல் அவருடைய நூலில் தான் வருகிறது. ஆனாலும் \"e\" மட்டும் இன்னும் மேடையில் முன்னால் வரவில்லை.\n\n1683: முதன்முதலில் \"e\" ஒரு முக்கியமான எண் என்பது ஜாகப் பெர்னொவிலி வட்டிக் கணிப்புகளைப் பற்றி எழுதியபோது ஏற்பட்டது. அவர் formula_1 என்ற தொடர்வினுடைய எல்லையைப்பற்றி ஆய்வு செய்தார். அவ்வெல்லை 2க்கும் 3க்கும் இடையில் இருப்பதாக ஈருறுப்புத்தேற்றத்தின் உதவியால் நிறுவுகிறார். \nஆனாலும், மடக்கைகளுக்கும் இதற்கும் உள்ள உறவைப்பற்றி ஒன்றும் காட்டிக்கொள்ளவில்லை.\n\nஇக்காலத்தில் தான் \"a\" இன் அடிப்படையில் கணிக்கப்பட்ட மடக்கைச் சார்புக்கும் \"a\" இன் அடிப்படையில் உண்டான அடுக்குச் சார்புக்கும் உள்ள தொடர்பைப் பற்றி ஆராயும் நிலை வாய்த்தது. உலகம் \"e\" யைக்கண்டுபிடிக்கும் வாய்ப்புக்கள் உண்டாயின. லெப்னீஸு க்கு ஹ்யூஜென்ஸ் எழுதிய ஒரு கடிதத்தில் \"e\" தான் இயல் மடக்கையின் அடி என்பது குறிப்பிடப்பட்டது. அப்பொழுதும் அதற்குக் குறியீடு \"b\" என்ற எழுத்துதான் இருந்ததே தவிர \" e\" யாக இருக்கவில்லை.\n\n1727: ஆய்லருக்கு இருபது வயதாகும்போது ‘துப்பாக்கிகளைச் சுடுவதில் சமீபத்தில் செய்த சோதனைகள்’ என்ற ஒரு கையெழுத்துப் பிரதி எழுதப்பட்டு 1862 இல் பிரசுரிக்கப்பட்டது. அதனில் 2.71828... க்கு e என்ற குறியீடு காணப்படுகிறது\n\n1731: \"e\" என்ற குறியீடு மறுபடியும் ஆய்லர் கோல்ட்பாக் க்கு எழுதிய ஒரு கடிதத்தில் உள்ளது. அதை மிகைவளைய மடக்கை 1 ஆக இருக்கக்கூடிய எண் என்று குறிப்பிடுகிறார்.\n\n1736: முதன்முதலில் ஒர் அச்சடிக்கப்பட்ட நூலில் (ஆய்லருடைய ‘மெகானிகா’) குறியீடு e காணப்படுகிறது. அந்நூல் தான் தற்காலத்தில் பகுநிலையியக்கவியல் (Analytical Mechanics) என்று முக்கியமாக இருக்கும் கணித உட்பிரிவின் அடிப்படை நூல்.\n\nSection::::நான்கு சரிசமமான வரையறைகள்.\n1. தொடர்வட்டிக்கருத்துக்களைக்கொண்டு உண்டான வரையறை:\n\n2. ஆய்லரின் முடிவிலாச்சரம் (Infinite Series):\n\n3. நேபியரின் மடக்கைக்கருத்தை அடிப்படையாகக்கொண்டது: \"e\" என்பது கீழுள்ள பண்பை தனக்கு மட்டும் உடைய உள்ளக எண்:\n\n4. \"e\" என்பது கீழுள்ள பண்பை தனக்கு மட்டும் உடைய உள்ளக எண்:\n\n\nSection::::கணித மாறிலி e ஒரு விகிதமுறா எண்.\nகணிதத்தில் e (கணித மாறிலி) (the exponential) \" e\" ஒரு விகிதமுறா எண்.இதை நிறுவியவர் லியோனார்டு ஆய்லர். 1737 இல் \"e\" மட்டுமல்ல, \"e\" ம் விகிதமுறா எண்கள் என்று நிறுவினார். பிற்காலத்தில் ஹெர்மைட் என்ற ப்ரென்சு கணிதவியலர் 1873 இல் அது விகிதமுறா எண் மட்டுமல்ல, அது உண்மையில் ஒரு விஞ்சிய (transcendental) எண் என்றும் நிறுவினார்.\n\nSection::::\"e\" ஒரு விகிதமுறா எண்: நிறுவல்.\nமுரண்பாட்டு வழியில் நிறுவுவோம். \"e\" ஒரு விகிதமுறு எண் என்று வைத்துக்கொள்வோம். அதாவது அது இரண்டு இயல்பெண்களின் விகிதமாக இருக்கவேண்டும் என்பது கருதுகோள். ஆக \"e = m/n\". இங்கு \"m\"ம் \"n\" ம் இயல்பெண்கள். அதனால் \"n!e\" ம் ஒரு இயல்பெண்தான்.\n\nஆனால் ஏற்கனவே நமக்குத்தெரிவது:\n\nformula_10\n\nஇதிலிருந்து,\n\nformula_11\n\nformula_12\n\nஇடதுபக்கத்திலுள்ளது இயல்பெண். அதனால் வலது பக்கத்திலுள்ளதும் இயல்பெண்ணாகத்தான் இருக்கவேண்டும்.\n\nவலது பக்கத்தில் உள்ள முதல் தொகை நிச்சயமாக இயல்பெண் என்று தெரிகிறது. அதனால் வலது பக்கத்திலுள்ள இரண்டாவது தொகையும் இயல்பெண்ணாகத்தான் இருக்கவேண்டும். ஆனாலும்,\n\nformula_13\n\nformula_14\n\nformula_15\n\nformula_16\n\nஇதன் பொருள் இயல்பெண்ணல்லாதது. இந்த முரண்பாடு நம் கருதுகோள் செல்லாது என்பதைக் காண்பிக்கிறது.\n\nஆக, \"e\" ஒரு விகிதமுறா எண் என்பது நிரூபிக்கப்பட்டுவிட்டது.\n\nSection::::formula_17 இவைகளுடன் உறவாடும் எண்கள்.\nகணிதத்தில் formula_17 இவைகளுடன் உறவாடும் எண்கள் மிக்க ஆர்வத்தைத் தூண்டக்கூடியவை. இவ்விதம் பற்பல உறவுகள் உள்ளன.\n\nformula_19\nformula_20\nformula_21\nformula_22\nformula_23 .\n\n[இதற்கும் formula_24 க்கும் இடையே \"x\" இருக்குமானால் formula_25. இது ஆய்லருடைய தேற்றங்களில் ஒன்று].\n\nலிண்டெமன் formula_26 விஞ்சிய எண் ணென்றும் ஹெர்மைட் formula_27 விஞ்சிய எண்ணென்றும் கண்டுபிடித்து உலகசாதனைகள் புரிந்தனர். மேலே குறிப்பிட்ட மற்ற 'உறவாடும் எண்கள்' இயற்கணித எண்களா அல்லது விஞ்சிய எண்களா என்பது இன்னும் கண்டுபிடிக்கப்படவில்லை.\n\nகணிதத்தின் மிக விசித்திரமான, புதியவர்களை அச்சுறுத்தக்கூடிய, இந்த மூன்று எண்களிடையே மிகச்சுவையான, எளிமையான உறவு ஒன்று உண்டு:\n\nformula_28\n\nலாம்பர்ட் 1768 இல் சூன்யமல்லாத ஒரு விகிதமுறு எண் x க்கு formula_29 விகிதமுறு மதிப்பைப் பெறமுடியாது என்று நிறுவிக் காட்டினார். இதனால் நமக்கு ஒரு அரிய உண்மை புலப்படுகிறது. formula_30 இன் வரைவில் (0, 1) என்ற ஒரு புள்ளியைத் தவிர இதர புள்ளிகளில் ஒன்றுமே விகிதமுறு புள்ளியாக இருக்க முடியாது. (விகிதமுறு புள்ளி (a, b) என்றால் a, b இரண்டுமே விகிதமுறு எண்களாயிருக்க வேண்டும்). இதையே வேறு விதமாகச் சொன்னால், formula_30 வரைவு ஒரு சிக்கலான சாதனை செய்கிறது. (x, y) – தளத்தில் விகிதமுறு புள்ளிகள் அடர்த்தியாக இருப்பது தெரிந்ததே. அப்படி அடர்த்தியாயிருக்கும் அத்தனை புள்ளிகளையும் தொடாமலேயே formula_29 வரைவு அவைகளினூடே புகுந்து செல்கிறது!\n\nSection::::தொடர்வு எல்லைக்கும் முடிவிலாச்சரத்திற்கும் ஓர் ஒப்பிடல்.\nஇவையிரண்டுமே \"e\" இன் மதிப்பிற்கு ஒருங்குகின்றன. \"n\" சூன்யத்திலிருந்து 20 வரையில் போனால் இரண்டு வகையில் கிடைக்கும் மதிப்புகளை ஒப்பிட்டுப்பார்க்கும் வாய்பாடு கீழே உள்ளது:\n\n"}
{"id": "103736", "url": "https://ta.wikipedia.org/wiki?curid=103736", "title": "சடகோபன் ரமேஷ்", "text": "சடகோபன் ரமேஷ்\n\nசடகோபன் ரமேஷ் (\"Sadagoppan Ramesh)\", பிறப்பு: அக்டோபர் 16 1975), \nஇந்தியத் தேசிய துடுப்பாட்ட அணியின் துடுப்பாட்டக்காரர். சென்னையைப் பிறப்பிடமாகக் கொண்ட இவர் 19 தேர்வுத் துடுப்பாட்டப் போட்டிகளிலும், 24 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 2001 – 2007 ஆண்டுகளில் பிரதிநிதித்துவப் படுத்தியுள்ளார்.\n\n2005-2007 காலப்பகுதியில் கேரளா துடுப்பாட்ட அணியிலும், 2007-2008 காலப்பகுதியில் அசாம் துடுப்பாட்ட அணியிலும் இணைந்து விளையாடினார். தனது முதலாவது ஒருநாள் போட்டியில் முதலாவது பந்து வீச்சில் ஒரு இலக்கைக் கைப்பற்றிய ஒரே ஒரு இந்தியப் பந்துவீச்சாளர் என்ற சாதனையையும் இவர் கொண்டுள்ளார். இவர் கைப்பற்றியது மேற்கிந்தியத்தீவுகள் அணியைச் சேர்ந்த நிக்சன் மெக்லீன் இனுடையது.\n\nசடகோபன் ரமேஷ் 2008 ஆம் ஆண்டில் வெளிவந்த சந்தோஷ் சுப்பிரமணியம் என்ற தமிழ்த் திரைப்படத்தில் ஜெயம் ரவியின் மூத்த சகோதரனாக சஞ்சய் என்ற பாத்திரத்தில் நடித்திருந்தார்.\n"}
{"id": "103737", "url": "https://ta.wikipedia.org/wiki?curid=103737", "title": "ராம் ராம்சந்த்", "text": "ராம் ராம்சந்த்\n\nராம் ராம்சந்த் (\"Ram Ramchand\", பிறப்பு: சூலை 26 1927 - இறப்பு: செப்டம்பர் 9 2003)\nஇந்தியத் தேசிய துடுப்பாட்ட அணியின் துடுப்பாட்டக்காரர். இவர் 33 தேர்வுத் துடுப்பாட்டப் போட்டிகளிலும், 145 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1952 – 1956 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103738", "url": "https://ta.wikipedia.org/wiki?curid=103738", "title": "மெய்ஒளி (சிற்றிதழ்)", "text": "மெய்ஒளி (சிற்றிதழ்)\n\nமெய்ஒளி இந்தியா, மதுரையிலிருந்து 1992ம் ஆண்டில் வெளிவந்த ஓர் இசுலாமிய மாத இதழாகும்.\n\n\nSection::::உள்ளடக்கம்.\nஇசுலாமிய அடிப்படையில் அமைந்த அறிவியல் ஆக்கங்கள் இச்சிற்றிதழில் முக்கியத்துவப்படுத்தப்பட்டிருந்தது.\n"}
{"id": "103739", "url": "https://ta.wikipedia.org/wiki?curid=103739", "title": "கந்து ரங்கநேக்கர்", "text": "கந்து ரங்கநேக்கர்\n\nகந்து ரங்கநேக்கர் \"(Khandu Rangnekar)\", பிறப்பு: சூன் 27 1917), இறப்பு: அக்டோபர் 11 1984\nஇந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டியிலும், 85 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 1947/1948 இல் பிரதிநிதித்துவப் படுத்தியுள்ளார்.\n"}
{"id": "103740", "url": "https://ta.wikipedia.org/wiki?curid=103740", "title": "வூர்கேறி வெங்கட் ராமன்", "text": "வூர்கேறி வெங்கட் ராமன்\n\nடபிள்யூ. வி. ராமன் என்றழைக்கப்பட்ட வூர்கேறி வெங்கட் ராமன் (Woorkeri Venkat Raman பிறப்பு: மே 23 1965), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர்; இவர் 11 தேர்வுத் துடுப்பாட்டப் போட்டிகளிலும், 27 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1987 – 1993 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103743", "url": "https://ta.wikipedia.org/wiki?curid=103743", "title": "அத்தியந்தல்", "text": "அத்தியந்தல்\n\nஅத்தியந்தல் (ஆங்கிலம்:Athiyandal), இந்தியாவின் தமிழ்நாடு மாநிலத்தில் அமைந்துள்ள விழுப்புரம் மாவட்டத்தில் இருக்கும் ஒரு கிராமம் ஆகும்.\n\nSection::::புவியியல்.\nகடல் மட்டத்தில் இருந்து இவ்வூர் சராசரியாக 73 மீட்டர் (239 அடி) உயரத்தில் இருக்கின்றது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 1,650 மக்கள் இங்கு வசிக்கின்றார்கள். இவர்களில் 49% ஆண்கள், 51% பெண்கள் ஆவார்கள். அத்தியந்தல் மக்களின் சராசரி கல்வியறிவு 68% ஆகும், இதில் ஆண்களின் கல்வியறிவு 85%, பெண்களின் கல்வியறிவு 72% ஆகும். இது இந்திய தேசிய சராசரி கல்வியறிவான 59.5% விட கூடியதே. அத்தியந்தல் மக்கள் தொகையில் 12% ஆறு வயதுக்குட்பட்டோர் ஆவார்கள்.\n\nSection::::கோவில்கள்.\nமுருகன் கோவில்\n"}
{"id": "103745", "url": "https://ta.wikipedia.org/wiki?curid=103745", "title": "வசந்த் ரஞ்சானே", "text": "வசந்த் ரஞ்சானே\n\nவசந்த் ரஞ்சானே \"(Vasant Ranjane\", பிறப்பு: சூலை 22 1937), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர்; இவர் ஏழு தேர்வுத் துடுப்பாட்டப் போட்டியிலும், 64 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1958 – 1964 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103746", "url": "https://ta.wikipedia.org/wiki?curid=103746", "title": "லால்சந்த் ராஜ்புட்", "text": "லால்சந்த் ராஜ்புட்\n\nலால்சந்த் ராஜ்புட் \"(Lalchand Rajput\", பிறப்பு: டிசம்பர் 18 1961), இந்தியத் தேசிய துடுப்பாட்ட அணியின் துடுப்பாட்டக்காரர்; இவர் இரண்டு தேர்வுத் துடுப்பாட்டப் போட்டிகளிலும், நான்கு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1985 – 1987 ஆண்டுகளில் 1996 இல் பிரதிநிதித்துவப் படுத்தியுள்ளார்.\n"}
{"id": "103748", "url": "https://ta.wikipedia.org/wiki?curid=103748", "title": "விக்ரம் ராத்தோர்", "text": "விக்ரம் ராத்தோர்\n\nவிக்ரம் ராத்தோர் \"(Vikram Rathour\", பிறப்பு: மார்ச்சு 26 1969), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர்; இவர் ஆறு தேர்வுத் துடுப்பாட்டப் போட்டிகளிலும், நான்கு ஒருநாள் பன்னாட்டுத் துடுப்பாட்டப் முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1996 – 1997 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103749", "url": "https://ta.wikipedia.org/wiki?curid=103749", "title": "அஜய் ராத்ரா", "text": "அஜய் ராத்ரா\n\nஅஜய் ராத்ரா (\"Ajay Ratra\", பிறப்பு: டிசம்பர் 13 1981) இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டிகளிலும், 12 ஒருநாள் பன்னாட்டுத் துடுப்பாட்டப் முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 2002 இல் பிரதிநிதித்துவப் படுத்தியுள்ளார்.\n"}
{"id": "103750", "url": "https://ta.wikipedia.org/wiki?curid=103750", "title": "விவேக் றஸ்தான்", "text": "விவேக் றஸ்தான்\n\nவிவேக் றஸ்தான் \"(Vivek Razdan)\", பிறப்பு: ஆகத்து 25 1969), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1989 – 1990 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103751", "url": "https://ta.wikipedia.org/wiki?curid=103751", "title": "பாரத் ரெட்டி (துடுப்பாட்டக்காரர்)", "text": "பாரத் ரெட்டி (துடுப்பாட்டக்காரர்)\n\nபாரத் ரெட்டி (\"Bharath Reddy\", பிறப்பு: நவம்பர் 12 1954), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1978 – 1981 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103752", "url": "https://ta.wikipedia.org/wiki?curid=103752", "title": "உமேஸ் யாதவ்", "text": "உமேஸ் யாதவ்\n\nஇந்தியன் பிரீமியர் லீக் தொடர்களில் இவர் பெங்களூர் ராயல் சேலஞ்சர்ஸ் அணிக்காக விளையாடி வருகிறார். 2018 இந்தியன் பிரீமியர் லீக் போட்டியில் பெங்களூர் ராயல் சேலஞ்சர்ஸ் அணி நிர்வாகம் 4.2 கோடி இந்திய ரூபாய் மதிப்பில் இவரை ஏலத்தில் எடுத்தது.\n\n2011 இந்தியன் பிரீமியர் லீக் போட்டித் தொடரில் டெல்லி டேர்டெவில்ஸ் அணி நிர்வாகம் இவரை 750,000அமெரிக்க டாலர் மதிப்பில் இவரை ஏலத்தில் எடுத்தது. இந்தத் தொடர்களில் 7 போட்டிகளில் விளையாடிய இவர் 2 இலக்குகளை மட்டுமே கைப்பற்றினார். ஓவருக்கு 9 ஓட்டங்கள் வீதம் கொடுத்துள்ளார்.\n\nSection::::சர்வதேச போட்டிகள்.\nமே, 2010 ஆம் ஆண்டில் பன்னாட்டு இருபது20 போட்டித் தொடருக்கான இந்திய அணியில் இவருக்கு இடம் கிடைத்தது. பிரவீன் குமாருக்கு காயம் ஏற்பட்டதனால் இவர் இடம்பெற்றார். ஆனால் விளையாடும் அணியில் இவருக்கு இடம் கிடைக்கவில்லை. பின் ஜூன் மாதம் சிம்பாப்வே துடுப்பாட்ட அணி, இலங்கைத் துடுப்பாட்ட அணி மற்றும் இந்திய அணிகளுக்கு எதிரான முத்தரப்பு தொடரில் விளையாடும் இந்திய அணியில் இவருக்கு இடம் கிடைத்தது. பின் சிம்பாப்வே துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் 8 ஓவர்கள் வீசி 48 ஓட்டங்களை விட்டுக் கொடுத்தார். ஆனால் இலக்குகளைக் கைப்பற்றவில்லை. பின் இந்தத் தொடரில் மூன்று போட்டிகளில் விளையாடிய இவர் 1 இலக்கினைக் கைப்பற்றினார்.\n\nசெப்டம்பர் , 2011 ஆம் ஆண்டில் இங்கிலாந்து துடுப்பாட்ட அணிக்கு எதிரான ஐந்து போட்டிகள் கொண்ட ஒருநாள் பன்னாட்டுத் துடுப்பாட்டப் போட்டியில் அறிமுகமானார்.காயம் காரணமாக இறுதி இரண்டு போட்டிகளில் இவரால் விளையாட இயலவில்லை. மூன்று போட்டிகளில்விளையாடிய இவர் 4 இலக்குகளைக் கைப்பற்றினார். இவரின் பந்துவீச்சு சராசரி 38.25 ஆகும்.\n\nஇங்கிலாந்த்துத் தொடரில் சிறப்பாக விளையாடியதனால் நவம்பர் 2011 ஆம் ஆண்டில்மேற்கிந்தியத்தீவுகள் துடுப்பாட்ட அணிக்கு எதிரான தொடரில் சிறிசாந்த் மற்றும் பிரவீன் குமாருக்குப் பதிலாக இவரையும் , வருண் ஆரோனையும் தேர்வுக் குழு உறுப்பினர்கள் தேர்வு செய்தனர். பின் மேற்கிந்தியத் தீவுகள் அணிக்கு எதிரான தேர்வுத் துடுப்பாட்டப் போட்டியில் அறிமுகமானார். முதல் ஆட்டப் பகுதியில் இஷாந்த் ஷர்மாவுடன் இனைந்து துவக்க ஓவர்களை வீசினார். ஆனால் இலக்கினைக் கைப்பற்ற இயலவில்லை.பின் இரண்டாவது ஆட்டப் பகுதியில் 36 ஓட்டங்களை விட்டுக் கொடுத்து 2 இலக்குகளைக் கைப்பற்றி அனியின் வெற்றிக்கு உதவினார்.\n\n"}
{"id": "103753", "url": "https://ta.wikipedia.org/wiki?curid=103753", "title": "முஸல்மான் (சிற்றிதழ்)", "text": "முஸல்மான் (சிற்றிதழ்)\n\nமுஸல்மான் இந்தியா, தமிழ்நாடு, சென்னையிலிருந்து 1923ம் ஆண்டில் வெளிவந்த ஓர் இசுலாமிய மாத இதழாகும்.\n\n\nSection::::சிறப்பு.\nஇதன் ஆசிரியர் இந்திய விடுதலைப் போராட்டத்தின் ஒரு முக்கியஸ்தராகக் கருதப்படுகிறார். \n\nSection::::உள்ளடக்கம்.\nஆங்கில ஆட்சிக்கெதிராக ஆக்கங்களையும், இந்திய முஸ்லிம்களிடையே இந்திய விடுதலை உணர்வினை ஏற்படுத்தக்கூடிய பல்வேறுபட்ட கோணங்களில் அமைந்த ஆக்கங்கள் இடம்பெற்றிருந்தன.\n"}
{"id": "103756", "url": "https://ta.wikipedia.org/wiki?curid=103756", "title": "முபல்லீக் (சிற்றிதழ்)", "text": "முபல்லீக் (சிற்றிதழ்)\n\nஇந்தியா திருச்சியிலிருந்து 1982ம் ஆண்டில் வெளிவந்த ஓர் இசுலாமிய மாத இதழாகும். \n\n\nSection::::பொருள்.\n'முபல்லீக்' என்ற அரபுப் பதம் 'அறிவிப்பாளர்' என்று பொருள்படும்.\n\nSection::::உள்ளடக்கம்.\nஇசுலாமிய கொள்கை விளக்க ஏடாக இருந்தது. குறிப்பாக இசுலாமிய அடிப்படையிலான ஆய்வுக் கட்டுரைகளுக்கும், செய்திகளுக்கும் முக்கியத்துவம் கொடுக்கப்பட்டிருந்தது. \n"}
{"id": "103757", "url": "https://ta.wikipedia.org/wiki?curid=103757", "title": "மும்தாஜ் (சிற்றிதழ்)", "text": "மும்தாஜ் (சிற்றிதழ்)\n\nமும்தாஜ் இந்தியா, மதுரையிலிருந்து 1987ல் வெளிவந்த ஓர் இசுலாமிய மாத இதழாகும். \n\nஇவர் ஏற்கனவே 'சுதந்திரக்கதிர்' என்ற மாத இதழை சென்னையில் நடத்தி வந்தவர்.\n\nSection::::பொருள்.\n'மும்தாஜ்' என்ற அரபுப் பதம் 'மகுடம்' தரித்தவர் என்பதாகும்.\n\nSection::::உள்ளடக்கம்.\nஇசுலாமியக் கவிதைகள், கட்டுரைகள், கதைகள் உட்பட இசுலாமிய அடிப்படைக் கொள்கைகளை விளக்கத்தக்க ஆய்வுக் கட்டுரைகளும் இடம்பெற்றிருந்தன. \n"}
{"id": "103758", "url": "https://ta.wikipedia.org/wiki?curid=103758", "title": "முழக்கம் (சிற்றிதழ்)", "text": "முழக்கம் (சிற்றிதழ்)\n\nமுழக்கம் இந்தியா, சென்னையிலிருந்து 1962ம் ஆண்டில் வெளிவந்த ஓர் இசுலாமிய மாத இதழாகும்.\n\nஇவர் செய்குத்தம்பிப் பாவலரின் தம்பி பேரன்.\n\nSection::::பணிக்கூற்று.\nஅரசியல் இலக்கிய மாதமிருமுறை\n\nSection::::உள்ளடக்கம்.\nஇது அரசியல், இலக்கியம் என்றடிப்படையில் அமைந்தமையினால் இந்திய அரசியல் பற்றிய ஆக்கங்களையும், செய்திகளையும் உள்ளடக்கியிருந்தது. மேலும், விழிப்புணர்வூட்டத்தக்க கவிதை, கதை, கட்டுரைகளையும் கொண்டிருந்தது.\n"}
{"id": "103760", "url": "https://ta.wikipedia.org/wiki?curid=103760", "title": "முன்னேற்றம் (சிற்றிதழ்)", "text": "முன்னேற்றம் (சிற்றிதழ்)\n\nமுன்னேற்றம் இந்தியா பேட்டை(நெல்லை)யிலிருந்து 1942ம் ஆண்டில் வெளிவந்த ஓர் இசுலாமிய மாத இதழாக வெளிவந்து பின்பு வார இதழாக வெளிவந்துள்ளது.\n\n\nSection::::வெளியீடு.\nதிருநெல்வேலி மாவட்ட முஸ்லிம் லீக் வெளியீடு\n\nSection::::உள்ளடக்கம்.\nஇவ்விதழ் முஸ்லிம் லீக், மார்க்க. சமூக, அரசியல் சம்பந்தப்பட்ட பல கட்டுரைகளையும், சிறுதொடர் கதைகளையும் கொண்டிருந்தது. இவற்றோடு குர்ஆன் மொழி பெயர்ப்பும், நாயக வாக்கிய விளக்கமும் இடம்பெற்றிருந்தன. இசுலாமிய முக்கியத்துவ நிகழ்வுகளைக் குறித்து இடைக்கிடையே சிறப்பு மலர்களையும் வெளியிட்டுள்ளது. \n"}
{"id": "103761", "url": "https://ta.wikipedia.org/wiki?curid=103761", "title": "முன்னேற்ற முரசு (சிற்றிதழ்)", "text": "முன்னேற்ற முரசு (சிற்றிதழ்)\n\nமுன்னேற்ற முரசு குமரியிலிருந்து 1990ம் ஆண்டில் வெளிவந்த ஓர் இசுலாமிய மாத இதழாகும். \n\n\nSection::::பணிக்கூற்று.\nமக்கள் மேம்பாட்டு மாத இதழ்\n\nSection::::உள்ளடக்கம்.\nஇசுலாமிய உலக செய்திகள், கட்டுரைகள், ஆய்வுக் கட்டுரைகள், நேர்காணல்கள் ஆகியவற்றை இது கொண்டிருந்தது.\n"}
{"id": "103762", "url": "https://ta.wikipedia.org/wiki?curid=103762", "title": "கடிய நோய்", "text": "கடிய நோய்\n\nமருத்துவத்தில் கடிய நோய் அல்லது குறுங்கால நோய் (acute) எனும் சொல் பின்வரும் சந்தர்ப்பங்களில் ஏற்படும் நோய்களைக் குறிக்கப் பயன்படுகின்றது:\nஇச்சொல்லானது மேற்குறிப்பிட்ட வகை நோய்களைக் குறிக்க அந்நோயின் முன்னே உரிச்சொல்லாகப் பயன்படுத்தப்படுகின்றது. உதாரணமாக, கடிய மூச்சுக்குழல் அழற்சி என்பது திடீரென்று தோன்றி நோய்க்குரிய அறிகுறிகளைக் கொண்டுற்று, குறுகிய காலப் பகுதியிலேயே நீடிக்கும் மூச்சுக்குழல் அழற்சியாகும்.\nSection::::பயன்பாடு.\nஆங்கிலத்தில் உள்ள \"“அக்யூட்”\" (acute) எனப்படும் சொல்லானது “தீவிரமானது” என்கின்ற பொதுவான கருத்தைத் தருவதனால் பெரும்பாலான மக்களினால் தீவிரமான, கடுமையான நோய் எனும் கருத்தை மட்டுமே வைத்து நோக்கப்படுகின்றது, ஆனால் இது தவறானதாகும். ஒரு நோயானது சடுதியாகத் தோன்றி சில நாட்களுக்கோ அல்லது வாரங்களுக்கோ நீடித்தல் கடிய நோயென்று அழைக்கப்படுகின்றது, எனினும் இவ்வாறு தோன்றும் நோய்கள் பொதுவாகத் தீவிரமாக இருப்பதனால் தீவிரம் எனும் சொல்லும் இந்நோயை விபரிக்க சேர்க்கப்படலாம், ஆனால் கடிய நோய்களில் தீவிரம் இல்லாத நோய்களும் உண்டு என்பது குறிப்பிடத்தக்கது.\n\nகடிய என்பதற்கு எதிர்மாறாக, நெடுங்கால அல்லது நீண்டகால (chronic) என்னும் சொல் பயன்படுத்தப்படுகின்றது. ஆங்கிலத்தில் உள்ள \"“க்ரோனிக்”\" (chronic) எனப்படும் சொல்லும் “தீவிரமான” என்கின்ற பொருள் கொண்டு பெரும்பாலான மக்களினால் தவறாகக் கருதப்பட்டு வருகின்றது. மருத்துவத்தில் இவற்றின் பயன்பாடு தீவிரத்தை மட்டும் குறிக்கப் பயன்படுத்தப்படுவதில்லை.\n\nகுறுங்கால நோய்க்கும் நெடுங்கால நோய்க்கும் இடைப்பட்ட நோயை தாழ்கடிய அல்லது இடைக்கால (Subacute) நோய் என அழைக்கலாம், தாழ்கடிய அகவிதயவழற்சி (subacute endocarditis) இதற்கு ஒரு உதாரணமாகும்.\n\nSection::::கடிய மருத்துவமனை.\nகுறுகியகாலத்துக்குச் சிகிச்சை வழங்கும், பராமரிக்கும் மருத்துவ அமைவிடங்கள் கடிய மருத்துவமனைகள் (Acute hospitals) என்றழைக்கப்படுகின்றது, இதனுடன் தொடர்புடைய மருத்துவத்துறை கடிய மருத்துவம் எனப்படுகின்றது. \nSection::::சொற்பிறப்பு.\nதமிழில் கடி எனும் சொல்லுக்குப் பல பொருள்கள் உண்டு; கூர்மை, விரைவு, உடனடி ஆகிய உரிச்சொற்கள், கடித்தல் எனும் வினைச்சொல். கடிய என்பது விரைவான, உடனடியான எனும் கருத்தைத் தருமாறு கையாளப்பட்டுள்ளது.\n"}
{"id": "103764", "url": "https://ta.wikipedia.org/wiki?curid=103764", "title": "முன்னோடி (சிற்றிதழ்)", "text": "முன்னோடி (சிற்றிதழ்)\n\nமுன்னோடி இலங்கை, நாவலப்பிட்டியிலிருந்து 1962ம் ஆண்டில் வெளிவந்த ஓர் இசுலாமிய மாத இதழாகும். \n\n\nSection::::பணிக்கூற்று.\nஈழநாட்டு முஸ்லிம்களின் இலட்சிய மாத இதழ்\n\nSection::::உள்ளடக்கம்.\nஈழநாட்டு முஸ்லிம்களின் இலட்சிய மாத இதழ் என்ற பணிக்கூற்றுடன் வெளிவந்தபோதிலும்கூட இவ்விதழில் மலையகத்தில் வாழும் முஸ்லிம்களின் செய்திகளுக்கே முக்கியத்துவம் கொடுக்கப்பட்டிருந்தன. நாவலப்பிட்டி எனுமிடம் கண்டிமாவட்டத்தில் அமைந்துள்ள ஒரு சிறு நகரமாகும். \n"}
{"id": "103765", "url": "https://ta.wikipedia.org/wiki?curid=103765", "title": "முன்னேற்ற முழக்கம் (சிற்றிதழ்)", "text": "முன்னேற்ற முழக்கம் (சிற்றிதழ்)\n\nமுன்னேற்ற முழக்கம் கொழும்பிலிருந்து 1954ம் ஆண்டில் வெளிவந்த ஓர் இசுலாமிய மாத இதழாகும். \n\n\nSection::::உள்ளடக்கம்.\nஇவ்விதழ் இசுலாமிய எழுத்தாளர்களின் ஆக்கங்களுக்கு முக்கியத்துவம் கொடுத்திருந்தது. கவிதைகள், கட்டுரைகள், கதைகள், ஆய்வுக் கட்டுரைகள், இஸ்லாமிய கொள்கை விளக்கக் கட்டுரைகள், வினாவிடைகள், வாசகர் பக்கம், இஸ்லாமிய உலக செய்தி ஆய்வுகள் என்பன இதில் உள்வாங்கப்பட்டிருந்தன. \n"}
{"id": "103766", "url": "https://ta.wikipedia.org/wiki?curid=103766", "title": "முஸ்லிம் (1936 இந்திய சிற்றிதழ்)", "text": "முஸ்லிம் (1936 இந்திய சிற்றிதழ்)\n\nமுஸ்லிம் இந்தியா, சென்னையிலிருந்து 1936ம் ஆண்டில் மாதமிரு முறை வெளிவந்த ஓர் இசுலாமிய இதழாகும். முஸ்லிம் என்ற பெயரில் இந்தியா, இலங்கை, சிங்கப்பூர், மலேசியா, போன்ற நாடுகளில் சில சிற்றிதழ்களும், இதழ்களும் வெளிவந்துள்ளன. \n\n\nSection::::உள்ளடக்கம்.\n1936ம் ஆண்டு சென்னையிலிருந்து வெளிவந்த இச்சிற்றிதழில் இசுலாமிய உலக செய்திகளும், தமிழ்நாட்டு இசுலாமியர்களின் செய்திகளுக்கும் முக்கியத்துவம் கொடுக்கப்பட்டிருந்தன. அத்துடன், இசுலாமிய ஆய்வுக்கட்டுரைகள், கவிதைகள், சிறுகதைகள் போன்ற இசுலாமிய இலக்கிய ஆக்கங்களுக்கும் முக்கியத்துவம் கொடுக்கப்பட்டிருந்தன. பொதுவாக இசுலாமிய கொள்கை விளக்க ஏடாக இது விளங்கியது. \n"}
{"id": "103768", "url": "https://ta.wikipedia.org/wiki?curid=103768", "title": "முஸ்லிம் (1938 இந்திய சிற்றிதழ்)", "text": "முஸ்லிம் (1938 இந்திய சிற்றிதழ்)\n\nமுஸ்லிம் இந்தியா, சென்னையிலிருந்து 1938ம் ஆண்டில் வெளிவந்த ஓர் இசுலாமிய வார இதழாகும். முஸ்லிம் என்ற பெயரில் இந்தியா, இலங்கை, சிங்கப்பூர், மலேசியா போன்ற நாடுகளில் பல சிற்றிதழ்களும், இதழ்களும் வெளிவந்துள்ளன. \n\n\nSection::::உள்ளடக்கம்.\nமுஸ்லிம் லீக்கின் நோக்கங்கள், கொள்கைகள், திட்டங்கள், நடைமுறை முதலியவற்றை பொதுமக்களுக்கு விளக்கத்தக்க வகையில் இதன் ஆக்கங்கள் அமைந்திருந்தன. \n\nSection::::இறுதி இதழ்.\nதமிழ்மொழியிலும், உருது மொழியிலும் வெளிந்த இவ்விதழின் இறுதி இதழ்\nசூலை 31, 1938 வெளிந்துள்ளது.\n"}
{"id": "103769", "url": "https://ta.wikipedia.org/wiki?curid=103769", "title": "ஓருறுப்புக் கோலம்", "text": "ஓருறுப்புக் கோலம்\n\nகணினியியலில், ஓருறுப்புக் கோலம் என்பது கணித ஒருற்றுப்பு கருத்துருவை நிறைவேற்றும் வடிவமைப்புக் கோலம் ஆகும். ஓருறுப்புக் கோலம் ஒரு வகுப்பில் இருந்து ஒரு தருணத்தில் ஒரே ஒரு பொருள் மட்டுமே உருவாக்கமுடியும் என்று வரையறை செய்யும். ஒரு ஒருங்கியத்தில் குறிப்பீட்ட ஒரு வகுப்பின் ஒரே ஒரு பொருள் மட்டுமே இருக்க வேண்டும் என்ற கட்டாயம் இருக்கும் போது இந்தக் கோலம் பயன்படுகிறது. \n\nபொதுவாக ஓருறுப்புக் கோலம் அணுகுமுறையில் ஒரு வகுப்பை உருவாக்கும் பொழுது அளவுருவை(Parameter) தவிர்க்க வேண்டும், இல்லையேல் வேறொரு மதிப்பை கொடுத்து இன்னொரு தருணத்தில் அதை பொருளை உருவாக்கும் முயற்சி நடக்கும்.\n\nSection::::பயன்பாடுகள்.\nபொதுவாக ஒரே ஒரு முறை ஒரு வகுப்பிலிருந்து ஒரே ஒரு பொருளை மட்டும் உருவாக்கி பயன்படுத்தப்படும் அனைத்து இடங்களிலிலும் இது பயனுள்ளதாக இருக்கும், எடுத்துக்காட்டாக: \n"}
{"id": "103770", "url": "https://ta.wikipedia.org/wiki?curid=103770", "title": "முஸ்லிம் (1947 இந்திய சிற்றிதழ்)", "text": "முஸ்லிம் (1947 இந்திய சிற்றிதழ்)\n\nமுஸ்லிம் இந்தியா, தமிழ்நாடு, சென்னையிலிருந்து 1947ம் ஆண்டில் வெளிவந்த ஓர் இதழாகும். முஸ்லிம் என்ற பெயரில் இந்தியா, இலங்கை, சிங்கப்பூர், மலேசியா போன்ற நாடுகளில் பல சிற்றிதழ்களும், இதழ்களும் வெளிவந்துள்ளன. இவ்விதழை காயிதே மில்லத் தொடங்கினார் என அறியமுடிகிறது\n\nஇவர் இந்திய முஸ்லிம் லீக் செயலாளராகவும், மாநில அவை உறுப்பினராகவும் இருந்தவர்.\nSection::::உள்ளடக்கம்.\nஇவ்விதழில் இந்திய முஸ்லிம் லீக்கின் நோக்கங்கள், கொள்கைகள், திட்டங்கள், நடைமுறை முதலியவற்றை பொதுமக்களுக்கு விளக்கத்தக்க வகையில் ஆக்கங்கள் அமைந்திருந்தன. \n"}
{"id": "103771", "url": "https://ta.wikipedia.org/wiki?curid=103771", "title": "முஸ்லிம் (1977 இலங்கைச் சிற்றிதழ்)", "text": "முஸ்லிம் (1977 இலங்கைச் சிற்றிதழ்)\n\nமுஸ்லிம் இலங்கை பாணந்துரையிலிருந்து 1977ம் ஆண்டில் வெளிவந்த ஓர் இசுலாமிய மாத இதழாகும். முஸ்லிம் என்ற பெயரில் இந்தியா, இலங்கை, சிங்கப்பூர், மலேசியா போன்ற நாடுகளில் பல சிற்றிதழ்களும், இதழ்களும் வெளிவந்துள்ளன. \n\nSection::::சிறப்பு.\nஇவ்விதழ் தமிழ், ஆங்கிலம் ஆகிய இருமொழிகளிலும் வெளிவந்தது. \n\n\nSection::::உள்ளடக்கம்.\nஇசுலாமிய சமூகப் பிரச்சினைகளுக்குரிய விளக்கங்களும், இசுலாமிய இலக்கிய வடிவங்களும் இச்சிற்றிதழில் இடம்பெற்றிருந்தன. குறிப்பாக இலங்கை இசுலாமிய பெண் எழுத்தாளர்களை ஊக்குவிக்கும் திட்டங்களை இவ்விதழ் மேற்கொண்டிருந்தது. \n"}
{"id": "103772", "url": "https://ta.wikipedia.org/wiki?curid=103772", "title": "முஸ்லிம் இந்தியா (சிற்றிதழ்)", "text": "முஸ்லிம் இந்தியா (சிற்றிதழ்)\n\nமுஸ்லிம் இந்தியா தமிழ்நாடு, சென்னையிலிருந்து 1945ம் ஆண்டில் வெளிவந்த ஓர் இசுலாமிய இதழாகும். இந்த இதழ் இந்தியா தமிழ்நாட்டு முஸ்லிம்களின் செய்திகளுக்கு முக்கியத்துவம் கொடுத்திருந்தது. செய்திக் குறிப்புகள், ஆய்வுக்கட்டுரைகள், இலக்கிய ஆக்கங்கள், விமர்சனங்கள் போன்ற பல்வேறு அம்சங்களை இது தன்னகத்தே கொண்டிருந்தது.\n"}
{"id": "103773", "url": "https://ta.wikipedia.org/wiki?curid=103773", "title": "முஸ்லிம் இலங்கா (சிற்றிதழ்)", "text": "முஸ்லிம் இலங்கா (சிற்றிதழ்)\n\nமுஸ்லிம் இலங்கா கொழும்பிலிருந்து 1960ம் ஆண்டில் வெளிவந்த ஓர் இசுலாமிய மாத இதழாகும்.\n\n\nSection::::உள்ளடக்கம்.\nஇலங்கை முஸ்லிம்கள் பற்றிய செய்திகளையும், செய்திஆய்வுகளையும், இசுலாமிய ஆக்கங்களையும் இது கொண்டிருந்தது. \n"}
{"id": "103774", "url": "https://ta.wikipedia.org/wiki?curid=103774", "title": "முஸ்லிம் இளைஞன் (சிற்றிதழ்)", "text": "முஸ்லிம் இளைஞன் (சிற்றிதழ்)\n\nமுஸ்லிம் இளைஞன் சிங்கப்பூரிலிருந்து 1947ம் ஆண்டில் வெளிவந்த ஒரு வார இதழாகும்.\n\nSection::::உள்ளடக்கம்.\nசிங்கப்பூர், மலேசியா, இந்தியா முஸ்லிம்கள் பற்றிய செய்திகளையும், செய்திஆய்வுகளையும் இது பிரதானமாகக் கொண்டிருந்தது. இவ்விதழில் இஸ்லாமிய ஆக்கங்களும், கொள்கை விளக்கங்களும், செய்திகளும், இலக்கிய ஆக்கங்களும் இடம்பெற்றிருந்தன. இஸ்லாமிய உலக செய்திகளுக்கும், விழிப்புணர்வூட்டும் ஆக்கங்களுக்கும் முக்கியத்துவம் கொடுக்கப்பட்டிருந்தன.\n"}
{"id": "103775", "url": "https://ta.wikipedia.org/wiki?curid=103775", "title": "இடைமுகம் (பொருள் நோக்கு நிரலாக்கம்)", "text": "இடைமுகம் (பொருள் நோக்கு நிரலாக்கம்)\n\nபொருள் நோக்கு நிரலாக்கத்தில் இடைமுகம் (protocol or interface) என்பது செயலிகளை மட்டும் விபரிக்கும் ஒரு நுண்புல வகுப்பு ஆகும். இடைமுகத்தில் இருந்து மரபியல்புகள் பெறும் வகுப்புக்கள் அந்த செயலிகளை நிறைவேற்ற வேண்டும். நிறைவேற்றும் வகுப்புகளுக்கு விரிவான சுதந்திரம் தேவைப்படும் போது அல்லது நிறைவேற்ற வேண்டிய செயலிகள் பற்றி போதிய தகவல்கள் இல்லாத போது இடைமுகங்களைப் பயன்படுத்தலாம். \n\n"}
{"id": "103776", "url": "https://ta.wikipedia.org/wiki?curid=103776", "title": "கட்டுநர் (பொருள் நோக்கு நிரலாக்கம்)", "text": "கட்டுநர் (பொருள் நோக்கு நிரலாக்கம்)\n\nபொருள் நோக்கு நிரலாக்கத்தில், கட்டுநர் என்பது ஒரு பொருள் உருவாக்கப்படும் போது கூப்பிடப்படும் ஒரு விசேட செயலி ஆகும். இது பொருளைப் பயன்படுத்ததக்கவாறு ஆய்த்தங்களைச் செய்யும். பொதுவாக இது காரணிகளை உள்ளெடுத்து, பொருளுக்கு தேவைப்படும் மாறிகளை நிறுவும். \n"}
{"id": "103779", "url": "https://ta.wikipedia.org/wiki?curid=103779", "title": "வகுப்பு மாறி", "text": "வகுப்பு மாறி\n\nபொருள் நோக்கு நிரலாக்கத்தில், வகுப்பு மாறி வகுப்பில் ஒரு முறை மட்டும் வரையறை செய்யப்படும் மாறி ஆகும். இது அந்த வகுப்பைப் பயன்படுத்தி எத்தனை பொருட்கள் உருவாக்கப்பட்டாலும், அந்த மாறியின் ஒரே ஒரு படி மட்டுமே இருக்கும். யாவா, சி#, சி++ போன்ற மொழிகளில் இது static keyword பயன்படுத்தி விளம்பப்படுகிறது.\n"}
{"id": "103780", "url": "https://ta.wikipedia.org/wiki?curid=103780", "title": "பறக்கும் இடியாப்ப அரக்கன்", "text": "பறக்கும் இடியாப்ப அரக்கன்\n\nபறக்கும் இடியாப்ப அரக்கன் (\"Flying Spaghetti Monster\") என்பது ”பறக்கும் இடியாப்ப அரக்கன் திருச்சபை” அல்லது ”பாசுத்தாஃபாரியனியம்” (\"Pastafarianism\") என்ற பகடி சமயத்தின் கடவுள். இச்சமயமும் கடவுளும் 2005ஆம் ஆண்டு அமெரிக்காவில் பாபி எண்டர்சன் என்ற கல்லூரி மாணவரால் உருவாக்கப்பட்டன. அமெரிக்காவின் கேன்சசு மாநிலத்தில் கல்வி வாரியம் அம்மாநிலப் பள்ளிகளில் படிவளர்ச்சிக் கொள்கைக்கு மாற்றாக நுண்ணறிவு வடிவமைப்புக் கொள்கையைப் பாடமாக அனுமதித்தற்கு தனது எதிர்ப்பை வெளிக்காட்டும் வகையில் எண்டர்சன் இவற்றை உருவாக்கினார். கேன்சசு வாரியத்துக்கு ஒரு திறந்த கடிதம் எழுதிய எண்டர்சன், அதில் நுண்ணறிவு வடிவமைப்பைப் பாடமாக்கினால், தான் நம்பும் “பறக்கும் இடியாப்ப அரக்க”னையும் பாடமாக்க வேண்டும் என்று நையாண்டி செய்தார். இந்த அரக்கன் இடியாப்பம் மற்றும் இறைச்சி உருண்டைகளால் செய்யப்பட்டதென்றும் தனது சமய நம்பிக்கையின் பெயர் பாசுத்தாஃபாரினியம் (பாசுத்தா (மாச்சேவை) + ராசுத்தாஃபாரினியம்) என்றும் அக்கடிதத்தில் தெரிவித்திருந்தார்.\n\nஎண்டர்சனின் இணையதளத்தில் வெளியான அக்கடிதம் விரைவில் உலகப் புகழ்பெற்று, ஒரு இணையத் தோற்றப்பாடாகவே ஆகிவிட்டது. பின் இடியாப்ப அரக்கனைப் பற்றி எண்டர்சன் ஒரு நூலையும் எழுதினார். பல்வேறு மதங்களின் புனித விசயங்களை நையாண்டி செய்து இப்பகடி மதத்தின் மைய நம்பிக்கைகளும், புனித புத்தகங்களும், விழா நாட்களும் உருவாக்கப்பட்டுள்ளன. அமெரிக்க இறைமறுப்பாளர்களும், சமய அடிப்படைவாதத்தை எதிர்ப்பவர்களும் இடியாப்ப அரக்கனை வரவேற்று நுண்ணறிவு கோட்பாட்டை எதிர்க்கும் இயக்கத்தின் சின்னமாகவே அதை மாற்றிவிட்டனர். அமெரிக்காவில் நுண்ணறிவுக் கோட்பாட்டை பாடமாக மாற்றும் முயற்சிகள், பொதுவெளியில் சமயத்தைப் புகுத்தும் முயற்சிகள் ஆகியவற்றை நையாண்டி மூலம் எதிர்கொள்ள தற்போது இடியாப்ப அரக்கன் பயன்படுத்தப்படுகிறது.\n\nSection::::வரலாறு.\nபறக்கும் இடியாப்ப அரக்கன் என்ற தோற்றப்பாடு முதன்முதலில் ஜனவரி 2005ம் ஆண்டு வெகுஜன கவனத்துக்கு வந்தது. அப்போது கேன்சசு மாநில கல்வி வாரியம் அம்மாநிலப் பள்ளிகளில் படிவளர்ச்சிக் கொள்கைக்கு மாற்றாக நுண்ணறிவு வடிவமைப்புக் கொள்கையை உயிரியல் வகுப்புகளில் பாடமாக்குவது குறித்து விசாரணை செய்து வந்தது. பாபி எண்டர்சனுக்கு அப்போது 24 வயது. ஒரேகான் மாநில பல்கலைக்கழகத்தில் இயற்பியல் படித்துக் கொண்டிருந்தார். கேன்சசு கல்வி வாரியத்தின் செயல்பாடுகளைப் பற்றி கேள்விப்பட்ட அவர், தன் எதிர்ப்பைக் காட்ட அதற்கு கிண்டலான ஒரு திறந்த கடிதத்தை எழுதினார். தனது பறக்கும் இடியாப்பக் கோட்பாடும், நுண்ணறிவு வடிவமைப்பும் ஒரே அளவு சரியானவையென்றும், நுண்ணறிவு வடிவமைப்புக் கோட்பாடு பாடமாக்கப்படுமானால், தனது கோட்பாட்டுக்கும் பாடத்திட்டத்தில் சமமான முக்கியத்துவம் கொடுக்கப்பட வேண்டுமென்றும் கேட்டுக் கொண்டார்.\n\nநுண்ணறிவுக் கோட்பாட்டினர், வடிவமைப்பாளர் (கடவுள்) யார் என்பதைத் தெளிவாக வரையறுக்கவில்லை. அவர்களது வரையறைகளின்படி எதை வேண்டுமானாலும் வடிவமைப்பாளராகக் கொள்ள முடியும்; அந்த வடிவமைப்பாளர் ஒரு “பறக்கும் இடியாப்ப அரக்கனாக” ஏன் இருக்கக்கூடாது என்பது எண்டர்சனின் வாதம். நான் சமயங்களை எதிர்ப்பவனல்ல, ஆனால் சமயக் கோட்பாடுகள் அறிவியல் வேடமிடுவதை எதிர்க்கிறேன். கடவுள் ஒருவர் இருந்து அவருக்கு நுண்ணறிவு இருந்தால், கண்டிப்பாக அவருக்கு நகைச்சுவை உணர்வுமிருக்கும் [எனவே அவர் எனது கிண்டலைத் தவறாக எடுத்துக்கொள்ளமாட்டார்]” என்று தன் நிலைப்பாட்டை விளக்கினார் எண்டர்சன்.\n\nஇக்கடிதத்திற்கு கேன்சசு கல்வி வாரியம் பதிலளிக்காததால், மே 2005இல் தனது வலைத்தளத்தில் அதனைப் பொதுமக்களின் பார்வைக்காக வெளியிட்டார் எண்டர்சன். வெகு விரைவில் அது ஒரு இணையத் தோற்றப்பாடாகவே ஆகிவிட்டது. அதன் புகழ் பரவிய பின்னர், கேன்சசு கல்வி வாரிய உறுப்பினர்கள் அவருக்கு பதிலளித்தனர். நுண்ணறிவுத் தோற்றப்பாடு பாடமாக்கப்படுவதை எதிர்த்த மூன்று உறுப்பினர்கள் எண்டர்சனுக்கு சாதகமாக பதிலளித்தனர். ஆனால் அதனை ஆதரித்த ஒரு உறுப்பினர் “கடவுளைப் பகடி செய்வது கடும் குற்றம்” என்று எண்டர்சனை எச்சரித்தார். இப்பதில்களை எண்டர்சன் தனது தளத்தில் வெளியிட்டார். மேலும் தன்னைத் திட்டி வரும் கடிதங்கள், கொலை மிரட்டல்கள் அனைத்தையும் தனது தளத்தில் வெளியிட்டார். அவர் தனது கடிதத்தை வெளியிட்ட ஓராண்டுக்குள் அவருக்கு ஆயிரக்கணக்கில் கடிதங்கள் வந்தன. இதுவரை 60,000 கடிதங்கள் இது குறித்து தனக்கு வந்துள்ளதாகவும், அவற்றுள் 95% ஆதரவாகவும் மீதியுள்ளவை, “நீ நரகத்துக்குத் தான் போவாய்” என்று சபிப்பதாகவும் எண்டர்சன் தெரிவித்துள்ளார். அவரது வலைத்தளம் இதுவரை பல லட்சம் முறை பார்வையிடப்பட்டுள்ளது.\nஎண்டர்சனின் கடிதம் குறித்த செய்தி உலகமெங்கும் விரைவில் பரவி அவருக்கு ஆதரவு பெருகியது. அவரது அங்கதமும் நையாண்டியும் இணையத்தின் நகைச்சுவைத் தளங்களிலும் வலைப்பதிவர்கள் மத்தியிலும் அவருக்குப் புகழ்பெற்றுத் தந்தன. போயிங் போயிங், சம்திங் ஆஃபுல், ஃபார்க்.காம், அன்சைகிளோப்பீடியா போன்ற பிரபல இணைய தளங்கள் பறக்கும் இடியாப்ப அரக்கனைப் பற்றி செய்தி வெளியிட்டன. இடியாப்ப அரக்கனுக்கு ரசிக தளங்களும் உருவாகின. சில நாட்களில் வெகுஜன ஊடகங்களும் இதனைக் கேள்விப்பட்டுச் செய்தி வெளியிடத் தொடங்கின. பள்ளிகளில் நுண்ணறிவு வடிவாக்கக் கொள்கையினைப் பாடமாக்குவதை எதிர்ப்போரின் அடையாளச் சின்னமாக இடியாப்ப அரக்கன் மாறிப்போனது. எண்டர்சனின் கடிதத்தை \"த நியூயார்க் டைம்ஸ்\", \"வாஷிங்டன் போஸ்ட்\", \"சிகாகோ சன் டைம்ஸ்\" போன்ற முன்னணி செய்தித்தாள்கள் மறுபிரசுரம் செய்தன. எண்டர்சன் சற்றும் எதிர்பாராத அளவுக்கு அவரது படைப்பின் புகழ் பெருகிவிட்டது. செய்தித்தாள்களில் அரக்கனைப் பற்றிய செய்திகளைப் படித்த புத்தக வெளியீட்டு நிறுவனங்கள், அதனைப்பற்றி புத்தகமொன்றை எழுத எண்டர்சனை அணுகின. நவம்பர் 2005ல் வில்லார்ட் பதிப்பகத்துடன் ஒப்பந்தம் செய்து கொண்ட எண்டர்சன், \"பறக்கும் இடியாப்ப அரக்கனின் நற்செய்தி\" என்ற நூலை எழுதினார்.\n\nநவம்பர் 2005ல் கேன்சசு கல்வி வாரியம் பள்ளிகளில் படிவளர்ச்சிக் கோட்பாட்டை விமர்சிக்கும், நுண்ணறிவுக் கோட்பாட்டை முன்வைக்கும் பாடத்திட்டத்தை பரிந்துரை செய்தது. ஆனால் 2007ல் இம்மாற்றங்களைத் திரும்பப் பெற்றுக் கொண்டது.\n\nSection::::நம்பிக்கைகள்.\nநுண்ணறிவு வடிவமைப்புக் கோட்பாட்டின் ஆதரவாளர்கள் பொதுவாக முன்வைக்கும் வாதங்களுக்கு எதிர்வினையாற்றும் வகையில் எண்டர்சன் தனது பகடி சமயத்தின் ஒழுக்கநெறிகளை வடிவமைத்தார். எண்டர்சனின் திறந்த கடிதத்திலும், \"பறக்கும் இடியாப்ப அரசனின் நற்செய்தி\" நூலிலும், எண்டர்சனின் இணையதளத்திலும் இம்மதத்தின் கட்டளை விதிமுறைகள் வெளியாகியுள்ளன. இவை பொதுவாக படைப்புவாதத்தை நையாண்டி செய்வதாக அமைந்துள்ளன.\n\nபறக்கும் இடியாப்ப அரக்கனை எவராலும் காணவோ உணரவோ முடியாது; ஒரு நாள் அது அளவுக்கு அதிகமாக மது அருந்திய போதையில் பேரண்டத்தைப் படைத்தது. இவையே பாசுத்தாஃபாரியனியத்தின் மைய நம்பிக்கைகள். மேலும் அரக்கனின் போதையே படைப்பில் உள்ள வழுக்களுக்குக் காரணம். பூமியில் கண்டுபிடிக்கப்பட்டுள்ள படிவளர்ச்சிக் கொள்கைக்கான சான்றுகள் அனைத்தும் தனது பக்தர்களின் நம்பிக்கையை சோதிப்பதற்காக அரக்கன் வேண்டுமென்றே உருவாக்கியவை. (விவிலியத்தை வார்த்தைக்கு வார்த்தை உண்மையென நம்புபவர்களை கிண்டலடிப்பதற்காக) பாசுத்தாஃபாரியர்களின் நம்பிக்கையின் படி சொர்க்கத்தில் பியரைக் கக்கும் எரிமலையும் உள்ளது, ஆடையவிழ்த்து ஆடுபவர்களும் அதிகமான எண்ணிக்கையில் உள்ளனர். அதே போல நரகத்திலும் உண்டு - ஆனால் பியர் கெட்டுப்போயிருக்கும், ஆடையின்றி ஆடுபவர்கள் அனைவரும் பால்வினை நோய்கள் உடையவர்களாக இருப்பர். பாசுத்தாஃபாரியர்கள் ஒவ்வொரு வெள்ளிக்கிழமையினையும் புனித நாளாகக் கருதுகிறார்கள். அவர்களது வழிபாட்டுக் கூட்டங்கள் “ரா’ஆமேன்” என்ற முழக்கத்துடன் முடிவடைகின்றன. (ஆமென் என்ற சமயச்சொல்லையும், “ராமென்” என்ற இடியாப்ப உணவுப் பெயரையும் சேர்த்து உருவாக்கப்பட்டது.)\n\nSection::::கடற்கொள்ளையர்களும் புவி சூடாதலும்.\nபாசுத்தாஃபாரினியர்கள் கடல் கொள்ளையர்களை தெய்வீகப் பிறவிகளாக வழிபடுகிறார்கள். கடல் கொள்ளையர்களுக்கு தற்போது உள்ள “திருடர்கள் மற்றும் “கொடியவர்கள்” என்ற பிம்பம் வேண்டுமென்றே கிறித்துவ இறையியலாளர்களாலும் ஹரே கிருஷ்ணா இயக்கத்தினராலும் மத்திய காலத்தில் பரப்பப்பட்ட அவதூறு என்று கருதுகிறார்கள். பழங்காலக் கடல் கொள்ளையர்கள் அமைதி விரும்பிகள், சிறுவர்களுக்கு இலவசமாக மிட்டாய் கொடுத்தவர்கள், தற்கால கடற்கொள்ளையர்களைப் போலத் திருடர்கள் இல்லை எனக் கருதுகிறார்கள். பெர்முடா முக்கோணத்தில் கப்பல்கள் காணாமல் போவதற்கும் அவர்களது ஆவிகள் தான் காரணம் என சொலுகிறார்கள். ஒவ்வொரு ஆண்டும் செப்டம்பர் 19, இவர்களால் கடற்கொள்ளையர்களைப்போலப் பேசும் நாளாகக் கொண்டாடப்படுகிறது.\nஎண்டர்சனின் திறந்த கடிததத்தில் கடற் கொள்ளையர்களைப் பற்றி குறிப்பிடப்பட்டிருந்ததால், பாசுத்தாஃபாரினியத்தில் அவர்களுக்கு முக்கியத்துவம் கிடைத்தது. எண்டர்சன் \"தொடர்பு இருந்தால் தூண்டுகாரணமாகவும் இருக்கத் தேவையில்லை” (\"correlation does not imply causation \") என்ற விதியை கேன்சசு கல்வி வாரியத்துக்கு உணர்த்துவதற்காகக் கடற்கொள்ளையர்களை எடுத்துக்காட்டாக பயன்படுத்தியிருந்தார். 19ஆம் நூற்றாண்டில் கடற்கொள்ளையர்களின் எண்ணிக்கை குறையத் தொடங்கியதிலிருந்து உலகில் புவி சூடாதல், நிலநடுக்கங்கள், புயல்கள், இயற்கைப் பேரழிவுகள் ஆகியவை அதிகரித்துவிட்டதாகக் குறிப்பிடப்பட்டிருந்தது. கடற்கொள்ளையர்களின் எண்ணிக்கை குறைவால் எப்படி புவியின் வெப்பம் அதிகரித்துள்ளது என்பதை விளக்க ஒரு விளக்கப்படத்தையும் தன் கடிதத்தில் எண்டர்சன் இணைத்திருந்தார். உலகின் சில சமயக்குழுக்கள், தங்கள் கடவுளுக்கு மதிப்பும் பக்தர்களும் குறைந்து விட்டதால்தான் உலகில் துன்பங்களும் இடர்களும் அதிகரித்துவிட்டன என்று நம்புவதை நையாண்டி செய்யும் வகையில் இது அமைந்திருந்தது. 2008ஆம் ஆண்டு, சோமாலிய கொள்ளையர்களின் செயல்பாடுகள் ஏடன் வளைகுடாவில் அதிகரித்துள்ளதை சுட்டிக்காட்டிய எண்டர்சன், சோமாலியாவில் தான் உலகில் மிக அதிக எண்ணிக்கையில் கொள்ளையர்களும் மிகக் குறைவான கரிம உமிழ்வும் உள்ளதாகக் கூறினார்.\n\nSection::::சிறப்பு நாட்கள்.\nபாசுத்தாஃபாரினியர்கள் பல சமயங்களின் சிறப்பு நாட்களை நையாண்டி செய்யும் விதத்தில் சில சிறப்பு நாட்களை கொண்டாடுகின்றனர். திசம்பர் மாத இறுதியில் கிறித்துமசு, ஹனுக்கா போன்ற சிறப்பு நாட்கள் வரும் காலத்தில் பாசுத்தாஃபாரினியர்கள் “விடுமுறை” என்ற சிறப்பு நாளைக் கொண்டாடுகின்றனர். அவர்களுக்கு கட்டுக்கோப்பான மத விதிமுறைகளின் மீது நம்பிக்கை கிடையாதாகையால் யார் எப்படி வேண்டுமென்றாலும் “விடுமுறை”யைக் கொண்டாடலாம். யூதர்களின் ”பாசோவர்” பண்டிகையை கிண்டலடித்து “பாஸ்டோவர்” என்ற பண்டிகையையும் (பாசுதா உணவு வகைகளை அதிக அளவில் உண்ணும் நாள்), இசுலாமியர்களின் ரமலானைக் கிண்டல் செய்யும் வகையில் ராமெண்டான் (ராமென் நூடுல்சு உண்ணும் மாதம்) ஆகியவையும் இவர்களால் கொண்டாடப்படுகின்றன. மேலும் ஒவ்வொரு ஆண்டும் செப்டம்பர் 19ஆம் தேதியன்று (சர்வதேச கடற்கொள்ளையர்களைப் போல பேசும் நாளன்று) அவர்கள் கடற்கொள்ளையர்களைப் போல உடையணிந்து அவர்களைப் போலவே பேசுகிறார்கள். தங்கள் சமயத்தின் ஆதி பக்தர்கள் கடற்கொள்ளையர்களே என்பதை நினைவு கூற இப்படி செய்து காட்டுகிறார்கள்.\n\nSection::::நூல்கள்.\nSection::::பறக்கும் இடியாப்ப அரக்கனின் நற்செய்தி.\nடிசம்பர் 2005இல் வில்லார்ட் பதிப்பகம் பாபி எண்டர்சனுக்கு பாசுத்தாஃபாரியனியம் பற்றிய புத்தகம் ஒன்றை எழுத 80,000 அமெரிக்க டாலர்களை முன்பணமாக அளித்தது. மார்ச் 2006 இல் “பறக்கும் இடியாப்ப அரக்கனின் நற்செய்தி” என்ற பெயரில் அப்புத்தகம் வெளியானது. எண்டர்சனின் திறந்த கடிதத்தில் சுருக்கமாக சொல்லப்பட்டிருந்த பாசுத்தாஃபாரியனிய நம்பிக்கைகள் இப்புத்தகத்தில் விரிவாக விளக்கப்பட்டன. இப்புத்தகத்தில் மத அடிப்படைவாதிகளைப் போலவே படிவளர்ச்சி உயிரியலில் ஓட்டைகளைக் கண்டுபிடித்து, அவற்றுக்கு இடியாப்ப அரக்கனைக் கொண்டு விளக்கங்கள் அளிக்கிறார் எண்டர்சன். மேலும் 30 நாட்கள் சோதனை அடிப்படையில் பாசுத்தாஃபாரினியத்தை பின்பற்றிப் பார்க்குமாறு வாசகர்களை அழைக்கிறார். பிடிக்கவில்லையென்றால், வாசகர்கள் திரும்பி அவர்களது பழைய மதங்களுக்கே சென்று விடலாமென்றும், கண்டிப்பாக அவை அவர்களை மீண்டும் சேர்த்துக் கொள்ளுமென்றும் சொல்லுகிறார். இதுவரை அரக்கனின் நற்செய்தி 1,00,000 படிகள் விற்பனையாகியுள்ளது.\n\n\"சயிண்டிஃபிக் அமெரிக்கன்\" இதழ் இப்புத்தகத்தை “நுண்ணறிவு வடிவமைப்பு மீதான ஒரு விரிவான நையாண்டி” என்றும் “நல்ல நகைச்சுவை” என்றும் பாராட்டியுள்ளது. 2006ஆம் ஆண்டு இந்நூல் குவில் விருதுக்கு நகைச்சுவைப் பிரிவில் பரிந்துரை செய்யப்பட்டது. பல நூல் விமர்சகர்களும் இதனைப் பாராட்டினர். ஆனால் பழமைவாத கண்டுபிடிப்புக் கழகத்தின் (நுண்ணறிவு வடிவமைப்பு கோட்பாட்டை உருவாக்கியவர்கள்) கேசி லசுகின், இந்நூல் புதிய ஏற்பாட்டை அவமதிப்பதாகக் குற்றம் சாட்டியுள்ளார்.\n\nSection::::ஒழுங்கற்ற திருமுறைகள்.\nஅரக்கனின் நற்செய்தி நூல் எழுதப்படுவதற்கு முன்பே, பாசுத்தாஃபாரினியத்துக்கு ஒரு புனித நூலொன்றை உருவாக்கும் முயற்சி தொடங்கிவிட்டது. செப்டம்பர் 2005இல் வென்கான்சா இணைய மன்றத்தின் பாசுத்தாஃபாரினிய உறுப்பினர் ஒருவர் தன் சக பாசுத்தாஃபாரினியர்களின் கருத்துகளைத் திரட்டி ”ஒழுங்கற்ற திருமுறைகள்” என்ற பெயரில் தொகுக்கும் திட்டத்தை அறிவித்தார். சோலிப்சி என்ற அந்தப் பயனர் தொடங்கிய அத்திட்டம் 2010இல் முடிவடைந்தது; \"ஒழுங்கற்ற திருமுறைகள் - பறக்கும் இடியாப்ப அரக்கனின் திருச்சபையின் புனித நூல்\" (Loose Canon, a Holy Book of the Church of the Flying Spaghetti Monster) என்ற பெயரில் வெளியான அந்த நூல் இணையத்தில் இலவசமாக தரவிறக்கம் செய்யும்படி வெளியிடப்பட்டது.\n\nஒழுங்கற்ற திருமுறைகளிலிருந்து சில வாசகங்கள்:\n\nSection::::தாக்கம்.\nSection::::பண்பாட்டு தோற்றப்பாடு.\nதற்போது ஆயிரக்கணக்கானோர் பறக்கும் இடியாப்ப அரக்கனின் திருச்சபையை பின்பற்றுகின்றனர். இவர்களுள் பெரும்பாலானோர் அமெரிக்க கல்லூரி மாணவர்களும் ஐரோப்பியர்களும் ஆவர். எண்டர்சனின் இணையதளம், ”நுண்ணறிவு வடிவமைப்பை எதிர்ப்போர் கூடும் இணைய டீக்கடை பெஞ்சு போல உள்ளது” என அசோசியேட்டட் பிரெசு செய்தி நிறுவனம் வர்ணித்துள்ளது. அங்கு பாசுத்தாஃபாரினியர்கள் தங்கள் கூட்டங்களை ஒருங்கிணைப்பதுடன், கார்களின் பின்புறம் ஒட்டும் ஒட்டிகள், தங்கள் இயக்கத்தின் கருத்துகளைச் சொல்லும் சிறிய சாமான்கள் ஆகியவற்றை விற்கவும் அத்தளத்தைப் பயன்படுத்திக் கொள்கிறார்கள். பிற சமய இணையத்தளங்களை கிண்டலடிக்கும் வகையில் இடியாப்ப அரக்கன் பூமியில் தோன்றுவதை “மெய்ப்பிக்கும்” ஒளிப்படங்களும் இங்கு வெளியிடப்படுகின்றன.\n\n2005ஆம் ஆண்டு சுவீடிய கருத்தாக்க வடிவமைப்பாளர் நிக்லாசு யான்சன் மைக்கலாஞ்சலோவின் புகழ்பெற்ற \"ஆதாமின் படைப்பு\" ஓவியத்தைப் பின்புலமாகப் பயன்படுத்தி பாசுத்தாஃபாரினியர்களுக்காக ஒரு ஓவியத்தை உருவாக்கினார். அதில் மைக்கலாஞ்சலோவின் ஓவியத்தில் கடவுள் இருந்த இடத்தில் பறக்கும் இடியாப்ப அரக்கனின் படம் உள்ளவாறு செய்திருந்தார். பெரும் வரவேற்பைப்பெற்ற இவ்வோவியம் பறக்கும் இடியாப்ப அரக்கன் இயக்கத்தின் அடையாளச் சின்னமாகவே மாறிவிட்டது. டிசம்பர் 2006இல் ஹங்கர் ஆர்டிஸ்ட்ஸ் நாடக நிறுவனம், \"பறக்கும் இடியாப்ப அரக்கனின் விடுமுறைக் கொண்டாட்டம்\" என்ற நாடகத்தை அரங்கேற்றியது. அதன் வெற்றிக்குப்பின்னர் அதன் இரண்டாம் பாகமான \"பறக்கும் இடியாப்ப அரக்கனின் புனித மதுக்கோப்பை\" வெளியானது. இது போன்ற சமூக நிகழ்வுகளால் கவரப்பட்ட ஃபுளோரிடா பல்கலைக்கழகத்தின் சமய அறிஞர்கள், 2007 அமெரிக்க சமயக் கழக மாநாட்டில், இடியாப்ப அரக்கன் இயக்கத்தை பற்றிய ஒரு குழு விவாதத்திற்கு ஏற்பாடு செய்தனர். அந்த மாநாட்டில் பாசுத்தாஃபாரினியம் குறித்து சில ஆய்வுக்கட்டுரைகள் வாசிக்கப்பட்டன, சில விவாதங்களும் நடைபெற்றன. 2008 முதல் மிசோரி மாநிலக் கல்லூரியின் பாசுத்தாஃபாரினியக் கிளை ஆண்டுதோறும் \"ஸ்கெப்டிகான்\" என்ற மாநாட்டை நடத்தி வருகிறது. இதில் ஐயமுறலாளர்களும் இறைமறுப்பாளர்களும் கலந்துகொண்டு பேசுவதுடன், கிறித்துவ அறிஞர்களுடன் தருக்கமும் செய்கின்றனர்.\n\nSection::::விமர்சனங்கள்.\nஇடியாப்ப அரக்கனை ஒரு புத்திசாலித்தனமான வாதம் என புகழ்ந்த அசோசியேட்ட பிரசு செய்தி நிறுவனத்தின் ஜஸ்டின் போப், அரக்கன் இயக்கத்தைப் பற்றி பின்வருமாறு எழுதினார்:\n\n\"டெய்லி டெலிகிராஃப்\" இதழில் “நுண்ணறிவு கோட்பாட்டின் அற்பத்தனத்தை வெளிக்கொணர இடியாப்ப அரக்கன் ஒரு அட்டகாசமான வழி” என்று வர்ணித்த சைமன் சிங், அறிவியலுக்காகவும், பகுத்தறிவுக்காகவும் ஒரு கூட்டத்தைத் திரட்டிய எண்டர்சனுக்கு நன்றி தெரிவித்தார். மேலும் பல வெகுஜன ஊடகங்களிலும், ஆய்வுக் கட்டுரைகளிலும் இடியாப்ப அரக்கன் தோற்றப்பாடு குறிப்பிடப்பட்டுள்ளது. படிவளர்ச்சி குறித்த விவாதம் வெகுஜன பண்பாட்டில் வெளிப்படுவதையே இத்தோற்றப்பாடு குறிக்கிறது என கருதப்படுகிறது. எண்டர்சனின் இணையத்தளத்தில் பல குறிப்பிடத்தக்க அறிவியலாளர்கள் இடியாப்ப அரக்கன் இயக்கத்துக்கு தங்கள் ஆதரவைத் தெரிவித்துள்ளனர்.\n\nஇவ்வியக்கம் சமய பழமைவாதிகளாலும், நுண்ணறிவுக் கோட்பாட்டு இயக்கத்தினராலும், கடுமையான கண்டனங்களுக்கும் விமர்சனங்களுக்கும் ஆளாகி உள்ளது. படைப்பு போன்ற ஆழமான விசயத்தை மேலோட்டமாகப் பகடியாகப் பார்க்கிறார்கள், நுண்ணறிவுக் கோட்பாட்டை, பழைய படைப்புவாதத்தைப் போலவே பாவிக்கிறார்கள், கடவுளை அவமதிக்கிறார்கள், தங்கள் உலக நோக்கைத் தவிர மற்ற உலக நோக்குகளை மதிக்க மறுக்கிறார்கள் போன்ற குற்றச்சாட்டுகள் இடியாப்ப அரக்கன் இயக்கத்தினரின் மீது சுமத்தப்படுகின்றன.\n\nபறக்கும் இடியாப்ப அரக்கனுக்கு கிடைத்துள்ள புகழால், அது ரசலின் தேனீர் கேத்தல் என்ற இறைமறுப்பு வாதத்தின் தற்கால மாற்றாக பயன்படுத்தப்படுகிறது. இதைப் பயன்படுத்துபவர்கள், எந்தவொரு மாந்தரல்லாத மீஇயற்கைப் பொருளும் (கடவுள்) இல்லை என்று மெய்ப்பிப்பது எவராலும் இயலாதாகையால், அவை இருக்கின்றன என சொல்லுபவர்களே அதனை நிரூபிக்கக் கடமைப்பட்டுள்ளனர் என வாதிடுகின்றனர். ”நான் கடவுள், பறக்கும் இடியாப்ப அரக்கன், தேவதைகள் போன்றவற்றை நம்புகிறேன் என்று ஒருவர் சொன்னால், அவை இருக்கின்றன என மெய்ப்பிக்கும் சுமை அவரையே சாரும்” என ரிச்சர்ட் டாக்கின்சு கூறியுள்ளார். மேலும் கடவுள் இருக்கிறார் என சொல்லும் எந்தவொரு வாதமும் தெளிவில்லாத வாதங்களே. அவற்றை அப்படியே எடுத்துப் பறக்கும் இடியாப்ப அரக்கன் இருக்கிறது என்றும் மெய்ப்பிக்கப் பயன்படுத்தலாம் என்பதே இறைமறுப்பாளர்களின் கூற்று. இதனையே சமயம் மற்றும் நாடக ஆய்விதழின் ஆசிரியர்களுள் ஒருவரான லான்சு கராவியும், தி காட் டெலூஷனில் டாக்கின்சும் முன்வைக்கிறார்கள்.\n\nSection::::பிற சர்ச்சைகளில்.\nஅமெரிக்காவின் புளோரிடா மாநிலத்தில் போல்க் கவுண்டியின் கல்வி வாரியம் நுண்ணறிவு வடிவமைப்பை அறிவியல் வகுப்புகளில் புகுத்த முயன்ற போதும் கேன்சசு கல்வி வாரிய சர்ச்சையில் நிகழ்ந்தது போன்றே நடந்தது. 2007இல் போல்க் கல்வி வாரிய உறுப்பினர்கள் நுண்ணறிவு வடிவமைப்பை வகுப்புகளில் புகுத்தக்கூடும் என்ற செய்திகள் வெளியாகின. அதை எதிர்த்தவர்கள் உடனடியாக பறக்கும் இடியாப்ப அரக்கனைப் பற்றிய குறிப்பும் பாடப்புத்தகங்களில் இடம் பெற வேண்டும் என்று கடிதம் எழுதத் தொடங்கினர். இது குறித்த செய்தி வெகு விரைவில் நாடெங்கும் பரவியதால், போல்க் கல்வி வாரிய உறுப்பினர்கள் அமெரிக்க தேசிய ஊடகங்களில் கேலிப் பொருட்களாகினர்; நுண்ணறிவு வடிவமைப்பை பாடமாக்கும் முயற்சியினையும் கைவிட்டனர். 2008ல் டென்னிசி மாநிலத்தில், ஒரு நீதிமன்றத்துக்கு வெளியே சமய அடிப்படையிலான சிலைகளும் நினைவுச் சின்னங்களும் அமைக்கப்பட்டுள்ளதை எதிர்க்க அங்கு பறக்கும் இடியாப்ப அரக்கனின் சிலையை நிறுவும் முயற்சி மேற்கொள்ளப்பட்டது. இதனால் எழுந்த சர்ச்சையால் அங்கு நிறுவப்பட்டிருந்த அனைத்து சிலைகளும் அகற்றபட்டன.\n\n"}
{"id": "103785", "url": "https://ta.wikipedia.org/wiki?curid=103785", "title": "அட்ரியான் வொன் டெர் மேய்டென்", "text": "அட்ரியான் வொன் டெர் மேய்டென்\n\nஅட்ரியான் வொன் டெர் மேய்டென் (Adriaan van der Meyden) 1653 ஆம் ஆண்டுக்கும் 1663 ஆம் ஆண்டுக்கும் இடையில் இலங்கையில் ஒல்லாந்தரின் ஆளுகைக்கு உட்பட்ட பகுதிகளின் ஆளுனராக இருந்தார்.\n\nஒல்லாந்தர் போத்துக்கீசரிடமிருந்து காலியைக் கைப்பற்றிய பின்னர் இலங்கையில் காலியே ஒல்லாந்தரின் தலைமை இடமாக விளங்கியது. அக்காலத்தில் காலியின் ஆளுனரே இலங்கையில் ஒல்லாந்த நிர்வாகத்தின் தலைமை அதிகாரியாக இருந்தார். 1653 அக்டோபர் மாதத்தில் வொன் டெர் மேய்டென் காலியின் ஆளுனராகப் பதவியேற்றார். இவர் பதவியேற்ற காலத்தில் இலங்கையின் கரையோரப் பகுதிகளில் ஒல்லாந்தர், போத்துக்கீசர், சிங்களவர் ஆகியோரிடையே தொடர்ந்த சண்டைகள் நிகழ்ந்து வந்தன. இக்காலத்திலேயே இலங்கையில் போத்துக்கீசரின் ஆளுகையின் கீழிருந்த பகுதிகளைக் கைப்பற்றுவதற்கு ஒல்லாந்தர் நடவடிக்கைகளை எடுத்துவந்தனர். இதற்காக, ஜெராட் கல்வ்ட் என்பவர் பத்தேவியாவில் இருந்து படைகளுடன் அனுப்பப்பட்டார். இவர் இலங்கையில் ஒல்லாந்தரின் கடற்படை, தரைப்படை ஆகிய இரண்டுக்கும் கட்டளைத் தளபதியாக இருந்தார். இதனால், வொன் டெர் மேய்டென் குடிசார்நிர்வாகப் பணிகளை மட்டும் மேற்கொண்டிருந்தார். இலங்கையில் போத்துக்கீசர் வசமிருந்த பகுதிகள் ஒவ்வொன்றாகக் கைப்பற்றப்பட்டு இறுதியாக 1658 சூன் 22 ஆம் தேதி யாழ்ப்பாணமும் கைப்பற்றப்பட்டது.\n\nயாழ்ப்பாணம் கைப்பற்றப்பட்ட பின்னர் வொன் டெர் மேய்டென் ஒல்லாந்தரின் தலைமையகத்தைக் காலியில் இருந்து கொழும்புக்கு மாற்றினார். இவர் கண்டியரசர் இராசசிங்கனுடன் புரிந்துணர்வை உருவாக்க முயன்றார் ஆயினும், கண்டியரசரிடமிருந்து இதற்குச் சாதகமான பதில் எதுவும் இருக்கவில்லை. வொன் டெர் மேய்டெனின் பதவிக்காலம் 1663ல் முடிவடைந்தபின் ரைக்ளோவ் வொன் கூன்சு என்பவர் ஆளுனரானார்.\n\n"}
{"id": "103787", "url": "https://ta.wikipedia.org/wiki?curid=103787", "title": "செயலி மிகைப்பாரமேற்றல்", "text": "செயலி மிகைப்பாரமேற்றல்\n\nசெயலி மிகைப்பாரமேற்றல் என்பது சி++, யாவா, அடா, சி# போன்ற மொழிகளின் ஒரு கூறு ஆகும். இது ஒரே பெயர் உள்ள ஆனால் வேற்று தரவு இனங்களை உள்ளெடுக்கும், அல்லது வேற்று அளவு உள்ளீடுகளை உள்ளெடுக்கும் செயலிகளை வரையறை செய்ய அனுமதிக்கும். \n"}
{"id": "103801", "url": "https://ta.wikipedia.org/wiki?curid=103801", "title": "கிராத்தங்கன் சண்டை", "text": "கிராத்தங்கன் சண்டை\n\nகிராத்தங்கன் சண்டை (\"Operation Alphabet\") என்பது இரண்டாம் உலகப் போரின் போது நார்வேயில் நடைபெற்ற ஒரு சண்டை. நார்வே போர்த்தொடரின் ஒரு பகுதியான இதில் நார்வீஜியப் படைகள் ஜெர்மானியக் கட்டுப்பாட்டிலிருந்த நார்வீக் நகரை மீட்க முயன்று தோற்றன. \n\nநார்வீக் நார்வேயின் வடபகுதியில் உள்ள ஒரு துறைமுக நகரம். அப்பகுதியில் இருந்த ஒரே உறையாத் துறைமுகம் அது ஒன்று தான். அதன் வழியே சுவீடன் நாட்டில் வெட்டியெடுக்கப்படும் இரும்புத் தாது நாசி ஜெர்மனிக்கு ஏற்றுமதி செய்யப்பட்டு வந்தது. எனவே ஜெர்மனி நார்வே மீது படையெடுத்த போது நார்வீக்கைக் கைப்பற்றுவது அதன் முக்கிய இலக்குகளுள் ஒன்றாக இருந்தது. ஏப்ரல் 10ம் தேதி நார்வீக்கை ஜெர்மானியப் படைகள் கைப்பற்றின. நார்வீக்கை மீண்டும் கைப்பற்ற நேச நாட்டுப் படைகளும் நார்வீஜியப் படையும் தொடர்ந்து முயன்றன. அதன் ஒரு பகுதியாக நார்வீக் அருகேயுள்ள கிராத்தங்கன் என்ற இடத்தை ஏப்ரல் 23ம் தேதி தாக்கினர். இரு நாட்கள் நடைபெற்ற இத்தாக்குதலை ஜெர்மானியப்படைகள் முறியடித்துவிட்டன. இறுதிவரை நார்வீக் நகர் ஜெர்மானியர் வசமே இருந்தது. \n"}
{"id": "103803", "url": "https://ta.wikipedia.org/wiki?curid=103803", "title": "நார்வே போர்த்தொடர்", "text": "நார்வே போர்த்தொடர்\n\nநார்வே போர்த்தொடர் (\"Norwegian Campaign\") என்பது இரண்டாம் உலகப் போரின் போது நார்வே நாட்டில் நாசி ஜெர்மனிக்கும் நேச நாட்டுப்படைகளுக்கும் நிகழ்ந்த மோதல்களைக் குறிக்கிறது. இதில் ஜெர்மானியப் படைகள் வெற்றி பெற்று நார்வே நாட்டை ஆக்கிரமித்தன.\n\nநடுநிலை வகித்து வந்த நார்வே நாடு பல்வேறு காரணங்களால் அச்சு நாடுகள் மற்றும் நேச நாடுகளின் போர் முயற்சிக்கு அவசியமானதாக இருந்தது. இதனால் ஏப்ரல் 9, 1940ல் ஜெர்மானியப் படைகள் நார்வே மீது படையெடுத்தன. அவற்றை எதிர்கொள்ள நேச நாட்டுப்படைகளும் நார்வேக்கு அனுப்பப்பட்டன. இரு மாதகால சண்டைக்குப் பின்னர் தெற்கு நார்வே முழுவதும் ஜெர்மானியர்களால் கைப்பற்றப்பட்டது. வடக்கு நார்வேயில் சண்டை நிகழ்ந்து கொண்டிருந்த போதே, மேற்கு ஐரோப்பாவில் போர் மூண்டதால், அங்கிருந்த நேச நாட்டுப் படைகள் திருப்பி அழைக்கப்பட்டன. தனித்து விடப்பட்ட நார்வே ஜூன் 9ம் தேதி சரணடைந்தது.\n\nSection::::பின்புலம்.\nசெப்டம்பர் 1, 1939ல் நாசி ஜெர்மனி போலந்து மீது படையெடுத்தனால் இரண்டாம் உலகப் போர் ஐரோப்பாவில் ஆரம்பமாகியது. ஐரோப்பிய நாடுகளில் பெரும்பாலனவை நேச நாட்டு அணியிலோ அல்லது அச்சு நாட்டு அணியிலோ இடம் பெற்றிருந்தன. ஆனால் இரு அணிகளிலும் சேராமல் நடுநிலை வகித்த நாடுகளும் இருந்தன. குறிப்பாக இசுக்கேண்டிநேவியாவின் டென்மார்க், நார்வே, சுவீடன் போன்றவை நடுநிலை வகித்து வந்தன. ஆனால் இரு தரப்பினுடனும் வர்த்தகத் தொடர்பு கொண்டிருந்தன. இவற்றைத் தங்களுக்கு ஆதரவாக மட்டும் செயல்படும்படி இரு தரப்பும் வற்புறுத்தி வந்தன.\n\nஇவற்றுள் நார்வே நாட்டின் நிலை குறிப்பிடத்தக்கது. நாசி ஜெர்மனியின் போர் முயற்சிக்கு இன்றியமையாத் தேவையான இரும்புத் தாது சுவீடனிலிருந்து இறக்குமதி செய்யப்பட்டு வந்தது. சுவீடனில் வெட்டியெடுக்கப்பட்ட தாது, தொடருந்து மூலம் நார்வேயின் வடக்கிலுள்ள நார்வீக் துறைமுகத்துக்குக் கொண்டு செல்லப்பட்டு அங்கிருந்து சரக்குக் கப்பல் மூலம் ஜெர்மனிக்கு அனுப்பப்பட்டது. அப்பகுதியில் ஆண்டு முழுவதும் பனி உறையாது இருக்கும் ஒரே துறைமுகம் நார்வீக் என்பதால் அதற்கு மிகுந்த முக்கியத்துவம் இருந்தது. மேலும் நார்வேயின் நீண்ட கடற்கரை வடக்கு அட்லாண்டிக் பெருங்கடலைக் கட்டுப்படுத்தத் தேவையான துறைமுகங்களைக் கொண்டிருந்தது. நார்வேயின் துறைமுகங்களைக் கட்டுப்படுத்துபவர் பால்டிக் கடலிலும் கடல் ஆளுமை கொள்ள முடியும். அதோடு நேச நாடுகள், ஜெர்மனி மீதான கடல் அடைப்பை முழுமையாக நடைமுறைப்படுத்த நார்வே நாட்டுத் துறைமுகங்கள் தடையாக இருந்தன. பிற கடல்வழிகளை அடைத்துவிட்டாலும், நடுநிலை வகித்த நார்வேயின் துறைமுகங்கள் வழியாக ஜெர்மனிக்கு சரக்குக் கப்பல் போக்குவரத்து சென்று கொண்டிருந்தது. இவ்விரு காரணங்களால் இரு தரப்பினரும் அந்நாட்டை தங்கள் கட்டுப்பாட்டில் கொண்டுவரத் திட்டமிட்டனர்.\n\nபடைத்துறை தொடர்பான காரணங்களைத் தவிர, நார்வே நாட்டைக் கைப்பற்ற இரு தரப்புக்கும் அரசியல காரணங்களும் இருந்தன. பின்லாந்துக்கும் சோவியத் ஒன்றியத்துக்கும் இடையே 1939ல் தொடங்கிய குளிர்காலப் போரில் நார்வே தனது நடுநிலையை மீறி பின்லாந்துக்கு ரகசியமாக உதவி செய்தது. இப்போரில் ஜெர்மனி சோவியத் ஒன்றியத்துடன் செய்து கொண்டிருந்த ஒப்பந்தத்தின் காரணமாக தலையிட மறுத்துவிட்டது. இதனால் நார்வேயிலும் பிற இசுக்கேண்டிநேவிய நாடுகளிலும் மக்களுக்கு ஜெர்மனி மீது கடும் அதிருப்தியும் கோபமும் ஏற்பட்டன. இதனை வளரவிடாமல் தடுத்து, தனது கையாளை நார்வே அரசுத் தலைவராக நியமிக்க விரும்பினார் இட்லர். நார்வேயின் முதன்மை நாசிக் கட்சி ஆதரவாளரும் முன்னாள் பாதுகாப்புத் துறை அமைச்சருமான விட்குன் குவிஸ்லிங் அதற்குத் தேர்ந்தெடுக்கபப்ட்டார். இதை கவனித்து வந்த நேச நாட்டுத் தலைவர்கள் நார்வே அரசு குவுஸ்லிங் கட்டுப்பாட்டில் வந்தால், அதன்மீது படையெடுக்க திட்டங்களைத் தீட்டத் தொடங்கினர்.\n\nஇப்படி இருதரப்பினரும் நார்வேயின் நடுநிலை மீது கொண்டிருந்த அவநம்பிக்கையை மெய்ப்பிக்கும் வண்ணம் ஆல்ட்மார்க் சம்பவம் அமைந்தது. பெப்ரவரி 1940ல் நார்வேயின் கடல் எல்லைக்குள் பிரித்தானிய போர்க்கைதிகளை ஏற்றிச் சென்ற ஆல்ட்மார்க் என்ற ஜெர்மானியப் போக்குவரத்துக் கப்பலை பிரித்தானியக் கடற்படைத் தாக்கி அவர்களை விடுவித்தது. நார்வே தனது கடல் எல்லை வழியாக போர்க்கைதிகள் அனுப்பப்படுவதை அனுமதித்தது என நேச நாடுகளும், கடல் எல்லைக்குள் தங்கள் கப்பலை பிரித்தானியர்கள் தாக்க அனுமதித்தது என ஜெர்மானியர்களும் நார்வே மீது குற்றம் சாட்டினர். இரு தரப்பினரும் நார்வே மீதான படையெடுப்பு முயற்சிகளை வேகப்படுத்தினர். ஏப்ரல் 1940ல் ஜெர்மனியின் நார்வே படையெடுப்பு தொடங்கியது.\n\nSection::::படையெடுப்பு.\nஏப்ரல் 9, 1940ல் ஜெர்மானியப் படைகள் கடல்வழியாகவும் வான்வழியாகவும் நார்வே மீது படையெடுத்தன வெசெரியூபங் நடவடிக்கை என்று குறிப்பெயர் இடப்பட்டிருந்த இத்தாக்குதலை ஜெர்மானியத் தரைப்படையின் 21வது கோர் மேற்கொண்டது. இதில் ஆறு டிவிசன்கள் இடம்பெற்றிருந்தன. இவை ஜெர்மானியக் கடற்படைக் கப்பல்கள் மூலமாக நார்வேயின் கடற்கரையில் தரையிறங்கின. ஓஸ்லோ, பேர்கன், நார்வீக் போன்ற பெருநகரங்களைக் கைப்பற்ற அவை உடனடியாக முயன்றன. இவை தவிர வான்வழியாக வான்குடை வீரர்கள் நார்வேயின் முக்கியமான இடங்களின் மீது தரையிறங்கி அவற்றைக் கைப்பற்றினர். நார்வேயைத் தாக்க டென்மார்க்கில் உள்ள படைத்தளங்களும் வான்படைத் தளங்களும் தேவைப்பட்டதால் அந்நாடும் அதே நாள் தாக்கப்பட்டு; ஒரே நாளில் அது சரணடைந்தது.\n\nவெசெரியூபங்கின் ஆரம்பகட்டத்தில் டுரூபாக் கடற்கால்வாயில் ஜெர்மானியப் படைகளை ஏற்றிச் சென்ற கப்பல்கள் தாக்கப்பட்டதால், தரையிறக்கம் சற்றே தாமதமானது. இதனைப் பயன்படுத்தி நார்வீஜிய அரச குடும்பமும், அமைச்சர்களும் நாசிப் படைகளின் கையில் சிக்காமல் தலைநகர் ஓஸ்லோவிலிருந்து தப்பிவிட்டனர். இதனால் நார்வே அரசரையும், அமைச்சரவையையும் கைப்பற்றி நார்வே நாட்டுத் தலைமையை முடக்கும் ஜெர்மானியத் திட்டம் தோல்வியுற்றது. அமைச்சரவை ஓஸ்லோவைக் காலி செய்ததை பயன்படுத்திக் கொண்ட குவிஸ்லிங், தன்னைத் தானே நாட்டின் புதிய பிரதமராக அறிவித்தார். ஆனால் நார்வே நாடாளுமன்றமும் உச்ச நீதிமன்றமும் இதனை ஒப்பவில்லை. அரசரும், உண்மையான அரசும் நார்வேயின் வடக்குப் பகுதிகளில் தொடர்ந்து ஜெர்மானியர்களை எதிர்த்துப் போரிட்டு வந்தனர். நார்வே அரசர் ஏழாம் ஹாக்கோன் ஜெர்மானியர்களிடம் சரணடைய மறுத்துவிட்டதாலும், நார்வே மக்கள் தன்னார்வலர்களாக நார்வீஜிய படைகளில் சேர்ந்து ஜெர்மானியர்களை எதிர்க்கத் தொடங்கியதாலும் சண்டை தீவிரமடைந்தது. மேலும் இக்காலகட்டத்தில் நார்வீஜியர்களுக்கு ஆதரவாக நேச நாட்டுப் படைகளும் நார்வேயில் தரையிறங்கின.\n\nSection::::நேச நாட்டு எதிர்வினை.\nஜெர்மானிய படையெடுப்பைப் பற்றிய செய்தி நேச நாட்டுத் தலைவர்களை எட்டியவுடன் நார்வேக்கு ஆதரவாக பிரித்தானிய மற்றும் பிரெஞ்சு படைப்பிரிவுகளை நார்வேக்கு அனுப்பி வைத்தனர். நார்வேயின் வடபகுதியில் பல இடங்களில் தரையிறங்கிய அவை, வடக்கு நோக்கியான ஜெர்மானிய முன்னேற்றத்தைத் தடுக்க முயன்றன. ஜெர்மானியப் படையெடுப்பு தொடங்கி சில நாட்களுள், நார்வேயின் முக்கிய நகரங்கள் அனைத்தும் ஜெர்மானியர் வசமாகியிருந்தன. அடுத்த சில வாரங்களில் வெகு சில பகுதிகளைத் தவிர தெற்கு நார்வே முழுவதும் ஜெர்மானியப் படைகளால் கைப்பற்றப்பட்டன. அவற்றைத் தடுத்து நிறுத்த நேச நாட்டுப் படைகளாலும் நார்வீஜியப் படைகளாலும் இயலவில்லை. ஜெர்மனியில் இருந்து அனுப்பப்பட்ட புதிய துணைப் படைப்பிரிவுகளும், ஜெர்மானிய வான்படையான லுஃப்ட்வாஃபே நார்வே வான்பகுதியில் வான் ஆளுமை பெற்றிருந்ததும் ஜெர்மானிய நிலையை வெகுவாக வலுப்படுத்திவிட்டன. ஏப்ரல்-மே மாதங்களில் ஜெர்மானியப் படைகள் மெதுவாக நார்வேயின் பெரும்பான்மையான பகுதிகளைக் கைப்பற்றி தங்கள் கட்டுப்பாட்டில் கொண்டு வந்து விட்டன.\n\nதெற்கு நார்வேயில் நேச நாட்டுப் முயற்சிகள் தோல்வியடைந்தாலும், வடக்கில் ஜெர்மானிய படையெடுப்புக்கு முதன்மைக் காரணமான நார்வீக் துறைமுகத்தை ஜெர்மானியர்கள் கையிலிருந்து மீட்க அவர்கள் மேற்கொண்ட முயற்சி ஒரளவு வெற்றி கண்டது. ஒரு மாத காலத்துக்குள் நார்வீக் நகரிலிருந்த ஜெர்மானியப் படைகள் சரணடையும் நிலை உருவானது.\n\nSection::::முடிவு.\nவடக்கு நார்வேயில் இரு தரப்பினருக்கும் சண்டை நடந்து கொண்டிருந்த போதே மேற்கு ஐரோப்பாவில் ஜெர்மானியப் படைகள் தங்கள் படையெடுப்பைத் தொடங்கின. மே 10, 1940ல் தொடங்கிய இத்தாக்குதலில் சில வாரங்களில் பிரான்சு, பெல்ஜியம், நெதர்லாந்து ஆகிய நாடுகளின் படைகளை முறியடித்து வேகமாக முன்னேறி விட்டன. இதனால் ஐரோப்பாவில் நேச நாட்டு மேல்நிலை உத்திநிலை மிக மோசமான கட்டத்தை எட்டியது. மேற்கு ஐரோப்பாவில் பின்வாங்கிக் கொண்டிருந்த படைகளுக்குத் துணையாக, நார்வேயிலிருந்த தங்கள் படைகளைத் திருப்பி அழைத்துக் கொள்ள நேச நாட்டுத் தலைவர்கள் முடிவு செய்தனர். இதற்கான ஆணை மே 24ம் தேதி இடப்பட்டது.\n\nஜூன் முதல்வாரம் கடல்வழியாக நேச நாட்டுப் படைகள் நார்வேயைக் காலி செய்தன. தனித்து விடப்பட்ட நார்வீஜியப் படைகளால் ஜெர்மானியப் படைகளைச் சமாளிக்க இயலவில்லை. இதனால் நார்வீஜிய அரசு சரணடைய முடிவு செய்தது. இதற்கு முன் நார்வே அரசர் ஏழாம் ஹாக்கோன், அரச குடும்பம், அந்நாட்டு அமைச்சரவை ஆகியோர் நார்வேயிலிருந்து தப்பி இங்கிலாந்து சென்றனர். அங்கு ஒரு நாடுகடந்த அமைச்சரவையை நிறுவினர். ஜூன் 9ம் தேதி எஞ்சியிருந்த நார்வீஜியப் படைகள் சரணடைந்தன.\n\nSection::::விளைவுகள்.\nஅடுத்த ஐந்தாண்டுகள் நார்வே ஜெர்மனியால் ஆக்கிரமிக்கப்பட்டிருந்தது. அதன் கடற்கரையும், வான்படைத் தளங்களும் அட்லாண்டிக் சண்டையில் ஜெர்மானியர்களுக்கு பேருதவியாக இருந்தன. நார்வேயில் குவிஸ்லிங்க் தலைமையிலான ஒரு ஜெர்மானியக் கைப்பாவை அரசு அமைந்தது - ஆனால் அதற்கு எந்தவித அதிகாரமும் இல்லை, பெயரளவில் மட்டும் நார்வேயினை ஆட்சி செய்து வந்தது. உண்மையில் அதிகாரம் ஜெர்மானிய நிருவாகிகளிடத்தே இருந்தது. ஏழாம் ஹாக்கோன் அரசராக உள்ளவரை தங்கள் ஆக்கிரமிப்புக்கு நார்வீஜிய மக்களிடையே ஆதரவு கிட்டாது என்பதை உணர்ந்த ஜெர்மானியர்கள், அரசர் பதவி விலகும்படி கேட்டுக்கொள்ள நார்வே நாடாளுமன்றத்தை வற்புறுத்தினர். ஆனால் ஹாக்கோன் பதவிவிலக திட்டவட்டமாக மறுத்துவிட்டார்.\n\nஇங்கிலாந்தில் நாடுகடந்த நார்வே அரசு நிறுவப்பட்டது. அங்கு நார்வே தன்னார்வலர்களையும், தப்பி வந்தவர்களைய்ம் கொண்டு கடற்படை, வான்படை, தரைப்படை ஆகியவை கட்டமைக்கப்பட்டன. விடுதலை நார்வே படைகள் என்றழைக்கப்பட்ட இவை அடுத்த ஐந்தாண்டுகள் நாசி ஜெர்மனிக்கு எதிரான போர்களில் கலந்து கொண்டன. நார்வேயிலும் உள்நாட்டு எதிர்ப்புப் படை ஒன்று உருவானது. பிரித்தானிய கமாண்டோ வீரர்களின் துணையுடன், நாச வேலைகளில் ஈடுபட்டு ஜெர்மானிய ஆக்கிரமிப்பாளர்களை எதிர்த்தது. நார்வீக் நகரத்தில் நடந்த சண்டைகளால் இரும்புத் தாது ஏற்றுமதி ஆறு மாதங்களுக்குத் தடைபட்டது.\n\n"}
{"id": "103806", "url": "https://ta.wikipedia.org/wiki?curid=103806", "title": "கணினி பொறியியல்", "text": "கணினி பொறியியல்\n\nகணினி பொறியியல் என்பது கணினியையும் அதைச் சார்ந்தப் பொருட்களையும் பற்றி படிக்கும் பொறியியல் பிரிவு ஆகும். இதில் கணினி எவ்வாறு இயங்குகிறது என்றும் அதில் உள்ள மென்பொருள்கள் மற்றும் வன்பொருள்கள் எவ்வாறு இயங்குகிறது, அது எப்படி செய்யப்பட்டுள்ளது என்பது குறித்தும் என்றும் விளக்கபடுவதுடன் அப்பொருட்களை தயாரிக்கும் முறைகளயும் இப்பிரிவு விளக்குகின்றது.\n\nSection::::உட்பிரிவுகள்.\nபெரும்பாலான கணினி பொறியாளர்கள், மென்பொருள் வடிவமைப்பு மற்றும் வன்பொருள் - மென்பொருள் இணைப்பு குறித்த பாடங்களை பயில்வர். அதோடு, நுண்செயலிகள், கணிப்பொறிகள், இயந்திரச் சுற்று வடிவமைப்பு உள்ளிட்டவைகளையும் கற்றுக்கொள்கின்றனர். தங்களுடைய துறை சார்ந்த பாடங்கள் மட்டுமல்லாது, பிற துறை சார்ந்த அறிவையும் வளர்த்துக்கொள்கின்றனர்.\n\nஇப்பொறியியல் படிப்பில் இளங்கலை மற்றும் முதுகலை பட்டப் படிப்பு உள்ளது. அதுபோக அடிப்படையானவற்றைக் கற்றுக்கொள்ள பட்டையப் படிப்பும் உள்ளது.\n\nSection::::முதன்மைப் பிரிவுகள்.\nகணினிப் பொறியியலில் இரு பெரும் பிரிவுகள் உள்ளன. அவையாவன: மென்பொருட் பொறியியல், வன்பொருட் பொறியியல் \n\nSection::::மென்பொருட் கணினிப் பொறியியல்.\nமென்பொருட் கணினிப் பொறியியலாளர்கள் மென்பொருட்களை வடிவமைத்து, விருத்தி செய்து, சோதனை செய்யும் பணியில் ஈடுபடுவர். சில மென்பொருட் பொறியியலாளர்கள் நிறுவனங்களுக்கான கணினிச் செய்நிரல்களை வடிவமைத்து, உருவாக்கிப் பேணுவர். சிலர், நிறுவனங்களுக்கான உள்ளக வலையமைப்பை உருவாக்கல் போன்ற வலையமைப்பு உருவாக்கல் பணியைச் செய்வர். ஏனையோர் புதிய மென்பொருட்களை உருவாக்குதல் மற்றும் நிறுவுதல் அல்லது கணினி முறைமைகளைத் தரமுயர்த்தல் போன்ற பணிகளை மேற்கொள்வர். இவர்கள் கணினிச் செயலிகளை உருவாக்குதலிலும் ஈடுபடுகின்றனர். இதன்போது, தனியாள் ஒருவரின் அல்லது ஒரு நிறுவனத்தின் தேவைகளுக்கமைவான புதிய செய்நிரல்களும் செயலிகளும் உருவாக்கப்படும்.\n\nSection::::வன்பொருட் கணினிப் பொறியியல்.\nபல வன்பொருட் கணினிப் பொறியியலாளர்கள் பல்வேறு கணினி உபகரணங்களை ஆராய்தல், விருத்தி செய்தல், வடிவமைத்தல் மற்றும் பரிசோதித்தல் ஆகிய பணிகளில் ஈடுபடுகின்றனர். இவ்வுபகரணங்கள் மின்சுற்றுப்பலகைகள் மற்றும் நுண்செயலிகளிலிருந்து (microprocessors) திசைவிகள் (routers) வரை பல்வகைப்படும். சிலர், கணினி உபகரணங்களை சிறப்பாக இயங்கும் வகையில் அல்லது புதிய மென்பொருட்களுடன் இசையும் வகையில் இற்றைப்படுத்துவர். பல வன்பொருட் கணினிப் பொறியியலாளர்கள் ஆராய்ச்சிக்கூடங்கள் மற்றும் உயர் தொழில்நுட்ப தயாரிப்புத் தொழிற்சாலைகளில் பணிபுரிகின்றனர். அமெரிக்க நாட்டுப் புள்ளிவிபரங்களின்படி, 95%மான வன்பொருட் கணினிப் பொறியியலாளர்கள் அந்நாட்டின் பெருநகரப் பகுதிகளிலேயே பணிபுரிகின்றனர். பெரும்பாலும் இவர்கள் முழுநேரப் பணியாளர்களாகவே உள்ளனர். இவர்களின் வேலை நேரம் ஒரு வாரத்துக்கு 40 மணிநேரத்திலும் அதிகமாகும். தகைமை வாய்ந்த வன்பொருட் கணினிப் பொறியியலாளர்கள் சராசரியாக வருடமொன்றுக்கு (2010) 98,810 அமெரிக்க டொலர்களைச் சம்பளமாகப் பெறுகின்றனர். அதாவது மணித்தியாலத்துக்கு 47.50 டொலர்களாகும். 2010ல் கணினி வன்பொருட் பொறியியலாளர்களுக்கு 70,000 வேலைவாய்ப்புக்கள் கிடைத்துள்ளன.\n\n"}
{"id": "103809", "url": "https://ta.wikipedia.org/wiki?curid=103809", "title": "ரித்திமான் சாஃகா", "text": "ரித்திமான் சாஃகா\n\nரித்திமான் சாகா \"(Wriddhiman Saha\", பிறப்பு: அக்டோபர் 24 1984), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர்; இவர் ஒரு தேர்வுத் துடுப்பாட்டப் போட்டியிலும், 25 முதல்தர துடுப்பாட்டப் போட்டிகளிலும் கலந்து கொண்டுள்ளார்.\n"}
{"id": "103811", "url": "https://ta.wikipedia.org/wiki?curid=103811", "title": "பல்விந்தர் சந்து", "text": "பல்விந்தர் சந்து\n\nபல்விந்தர் சந்து \"(Balwinder Sandhu\", பிறப்பு: ஆகத்து 3 1956), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் எட்டு தேர்வுத் துடுப்பாட்டப் போட்டிகளிலும், 22 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 2003 இல் பிரதிநிதித்துவப் படுத்தியுள்ளார்.\n"}
{"id": "103812", "url": "https://ta.wikipedia.org/wiki?curid=103812", "title": "ராகுல் சங்குவி", "text": "ராகுல் சங்குவி\n\nராகுல் சங்குவி (\"Rahul Sanghvi\", பிறப்பு: செப்டம்பர் 3 1974), இந்தியத் தேசிய துடுப்பாட்ட அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 10 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 2001 இல் பிரதிநிதித்துவப் படுத்தியுள்ளார்.\n"}
{"id": "103813", "url": "https://ta.wikipedia.org/wiki?curid=103813", "title": "கலப்பு முளையம்", "text": "கலப்பு முளையம்\n\nகலப்பு முளையம் (Hybrid embryo) எனப்படும் வேறு இன விலங்கின் முட்டையில் இருந்து ஆய்வுசாலை முறையின் கீழ் அதன் கருவை அகற்றிவிட்டு அதற்குப் பதிலாக மனித கலக்கருவை அதனுள் செலுத்தி அதனை முளையமாக வளர்த்தல் ஆகும்.\n\nஇதன் மூலம் மூளை, இதயம், தோல் போன்ற முக்கியமான உறுப்புக்களுக்குரிய இழையங்கள் மற்றும் இழையங்கள் உட்பட பலவற்றை மாற்று அறுவைச் சிகிச்சைகளுக்கும் இதர நோய்களுக்கு எதிரான சிகிச்சை நோக்கங்களுக்காகவும் மற்றும் மூலவுயிர்க்கல ஆய்வுகளுக்காகவும் பயன்படுத்தலாம்.\n"}
{"id": "103817", "url": "https://ta.wikipedia.org/wiki?curid=103817", "title": "மேஃபிளை", "text": "மேஃபிளை\n\nமேஃபிளை (Mayflies அல்லது shadflies ) என்பது நீர் நிலைகளுக்கு அருகில் வாழுகின்ற பூச்சி இனமாகும். இது Ephemeroptera வரிசையைச் சேர்ந்தது. இந்த வரிசையானது தட்டான், ஊசித்தட்டான் ஆகிய பூச்சிகள் சேர்ந்த Palaeoptera குழுவின் ஒரு பகுதியாகும். உலக அளவில் இதில் 3,000 க்கும் மேற்பட்ட இனங்கள் உள்ளன, இதில் 40 குடும்பங்களும் அதில் 400 நிலவியல் குடும்பங்களும் அடங்கும்.\n\nஇவற்றின் வால் நீண்டும் அமருமிடத்தில் வயிற்றை ஒட்டியபடி இருக்கும் இது ஒளி ஊடுருவக்கூடிய சிறகுகளைக் கொண்டதாகவும் உள்ளவை. இப்பூச்சிகள் முதிராத நிலையில் ( \"அணங்கு\" என அழைக்கப்படுகின்றன.) நன்னீரில், வாழ்கின்றன. இவை இருப்பதைக் கொண்டு அவ்விடத்தில் தூய சுற்றுச் சூழல் நிலவுவதை அறியலாம\n\nSection::::புதைப்படிமங்கள்.\nஒரு புதிய படிப்பினை மூலமாக மிகப் பழமையான ஒரு பூச்சியின் முழு உடல் பதிவு கிடைத்துள்ளது என்பதை அறிய முடிகிறது.\n\n௩௦௦ (300) மில்லியன் ஆண்டு பழமையான புதை பொருள் {fossil } (தேதியிடப்படாத மேலே உள்ள படத்தைக் காணவும்), இந்த வருடம் கார்பனிபெரசுக் காலம் [கார்பனிபெரசு (Carboniferous) என்பது 359.2± 2.5 மில்லியன் ஆண்டுகளுக்கு முன்தொடங்கி 299± 0.8 மில்லியன் ஆண்டுகளுக்கு முன் வரையான நிலவியல் காலத்தையும் அதன் முறைமையையும் குறிக்கும்.] எனப்படுகிறது. வருடம் ௨௦௦௮ (2008) - ல் புதை பொருள் தேடலில், சில மரக்கட்டைகளை கண்ட போது, ஆராய்ச்சியாளர்கள் பழமையான இந்த பூச்சியின் பதிவுகளைக் கண்டனர்.\n\nபூச்சிகளின் மென்மையான உடலின் காரணமாக பொதுவாகவே படிமங்கள் உருவாகுவதில்லை. முக்கியமாக இலகுவான இறகுகளைக் அவைகள் கொண்டு உள்ளன. விஞ்ஞானிகள் மீதமுள்ள இறகுகளை வரைந்தே அனுமானிக்கின்றனர்.\n\n3-இன்ச் (7-6 செ.மீ) பூச்சியானது இந்த படிமத்தை உருவாக்கியுள்ளது. அது பறப்பதற்கு முன்னதாகவே இந்த சகதி அதன் மீது படிந்து, ஒரு சகதிப் படிமத்தை உண்டாக்க உதவி உள்ளது.\n\nSection::::பூச்சியின் சகதி படிமங்கள் சொல்வது என்ன?\nமேற்கண்ட சகதியில் அதன் குடல் வால்வு பதிந்த போது, (பச்சை நிற அம்புகள் குறிக்கின்றன) நகர்த்தப் பட்டு உள்ளது. இது ஒரு நன்னீர் வாழ் - பூச்சியின முன்னோடி - உயிரினம் ஆகும்.\n\nபூச்சியினங்களின், கடின எலும்பினுள் மூளையை வைக்கப் பட்ட பரிமாணம், 90 மில்லியன் வருடத்திற்கு முந்திய பரிணாம வளர்ச்சியைக் கொண்டு உள்ளது.\n\nஉதாரணமாக, கிடைக்கப்பட்ட படிமம், பழங்கால பூச்சியினங்களின் பறக்கும் திறனைப் பற்றிய துப்புக்களை நமக்குத் தருகிறது எனலாம். அதில் குறிப்பிடத்தக்க ஒரு தெரிவு என்னவென்றால், அது தரையை விட்டு பறக்கும் முன்னர் ஆழம் இல்லாத நீர்நிலையில் கரையில் உள்ள சகதியில் தந்தி அனைத்து எடையையும் வைத்து அமர்ந்து இருக்க வேண்டும். மற்றொரு கூற்று என்னவென்றால் நேரடியாக பறக்க ஆரம்பித்த போது அந்த சகதியில் மாட்டிக்கொண்டு இருக்கலாம் என்பதாகும்.\n\nமேற்கண்ட இரண்டு கூற்றுகளுமே உண்மையாக இருக்கலாம், ஏனெனில் எந்த ஒரு ஆதாரமும், பழங்கால பூச்சியினங்கள் நீர்வாழ்பவை என்று குறிப்பிடவில்லை.\n"}
{"id": "103818", "url": "https://ta.wikipedia.org/wiki?curid=103818", "title": "மதுபாலா (தமிழ் நடிகை)", "text": "மதுபாலா (தமிழ் நடிகை)\n\nமதுபாலா (முழுப்பெயர்: மதுபாலா ரகுநாத், பிறப்பு:மார்ச் 26, 1972) ஓர் தென்னிந்தியத் திரைப்பட நடிகை. மதுபாலா மலையாளம், இந்தி, தமிழ், தெலுங்கு மற்றும் கன்னட மொழித் திரைப்படங்களில் நடித்துள்ளார். பழம்பெரும் இந்தித் திரைப்பட நடிகை மதுபாலாவின் நினைவாக பெற்றோர் இவருக்கு இந்தப்பெயர் சூட்டினர். அசோக் குமார், தேவ் ஆனந்த், மோகன்லால், மம்முட்டி, அக்க்ஷய் குமார், ரிஷி கபூர், ஜீதேந்திரா, நசிருத்தீன் ஷா, அர்ஜூன், பிரபு தேவா, பிரபு, மிதுன் சக்கரவர்த்தி, ஜாக்கி செராஃப், கோவிந்தா, அஜய் தேவ்கான், சைய்ஃப் அலி கான், நானா படேகர் எனப் பலருடன் நடித்துள்ளார்.\n\nமதுபாலாவின் முதல் திரை அறிமுகம் மலையாளத் திரைப்படம் \"ஒத்தயாள் பட்டாள\"த்தில் நிகழ்ந்தது. தமிழ் திரைபடங்களில் முதன்முதலாக கே.பாலச்சந்தரின் \"அழகன்\" திரைப்படத்தில் மம்முட்டி, பானுப்பிரியா மற்றும் கீதா ஆகியோருடன் நடித்தார். இந்தித் திரைப்படங்களில் முதல் படமாக மற்றொரு புதுமுக நடிகராக அறிமுகமான அஜய் தேவ்கன்னுடன் இணையாக நடித்த \"பூல் ஔர் கான்ட்டே\" என்ற திரைப்படம் அமைந்தது. 1992ஆம் ஆண்டில் வெளியான மணிரத்தினத்தின் ரோஜாவில் கதாநாயகியாக நடித்தது அவரைப் பரவலாக அறிய வைத்தது. பெப்ரவரி 19,1999 அன்று ஆனந்த் ஷாவை திருமணம் செய்து கொண்டார். இவர்களுக்கு அமேயா (நவம்பர் 16, 2000), கீயா (நவம்பர் 9, 2002) என்ற இரு பெண்கள் உள்ளனர். 2010-11ல் ஜெயா தொலைக்காட்சியில் ஒளிபரப்பாகிய செளந்திரவல்லி தொடரின் மூலம் தொலைக்காட்சித் தொடர்களில் அறிமுகமானார்.\n"}
{"id": "103831", "url": "https://ta.wikipedia.org/wiki?curid=103831", "title": "திலீப் சர்தேசாய்", "text": "திலீப் சர்தேசாய்\n\nதிலீப் சர்தேசாய் \"(Dilip Sardesai)\", பிறப்பு: ஆகத்து 8 1940), இறப்பு: சூலை 2 2007\nஇந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் 30 தேர்வுத் துடுப்பாட்டப் போட்டிகளிலும், 179 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1961 – 1972 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103836", "url": "https://ta.wikipedia.org/wiki?curid=103836", "title": "சந்து சர்வடே", "text": "சந்து சர்வடே\n\nசந்து சர்வடே \"(Chandu Sarwate\", பிறப்பு: சூலை 22 1920 - இறப்பு: டிசம்பர் 23 2003)\nஇந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஒன்பது தேர்வுத் துடுப்பாட்டப் போட்டிகளிலும், 171 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1946 – 1951 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103837", "url": "https://ta.wikipedia.org/wiki?curid=103837", "title": "ரமேஷ் சக்சேனா", "text": "ரமேஷ் சக்சேனா\n\nரமேஷ் சக்சேனா \"(Ramesh Saxena)\", பிறப்பு: செப்டம்பர் 20 1944), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 149 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1967 இல் பிரதிநிதித்துவப் படுத்தியுள்ளார்.\n"}
{"id": "103838", "url": "https://ta.wikipedia.org/wiki?curid=103838", "title": "டி. ஏ. சேகர்", "text": "டி. ஏ. சேகர்\n\nடி. ஏ. சேகர் \"(T. A. Sekhar)\", பிறப்பு: மார்ச்சு 28 1956), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், நான்கு ஒருநாள் பன்னாட்டுத் துடுப்பாட்டப் முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1982 /1983 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103839", "url": "https://ta.wikipedia.org/wiki?curid=103839", "title": "சனகராஜ்", "text": "சனகராஜ்\n\nஜனகராஜ் (Janagaraj) தமிழ்த் திரைப்படங்களில் பெரும்பாலும் நகைச்சுவை வேடங்களில் நடித்த ஓர் திரைப்பட நடிகராவார். 100 திரைப்படங்களுக்கும் மேலாக நகைச்சுவை மற்றும் குணச்சித்திர நடிகராக நடித்துள்ளார். நகைச்சுவை நடிகர்களான கவுண்டமணி செந்தில் சோடிக்கு போட்டியாக இருந்தார்.\n\nSection::::இளமை.\n1945ஆம் ஆண்டு வடிவேலு, முத்துலெட்சுமி தம்பதிகளுக்கு மகனாகப் பிறந்தார். நடிப்பில் ஆர்வம் கொண்டு உள்ளூர் நாடகக்குழுக்களில் பங்கெடுத்து வந்தார்.\n\nSection::::திரை வாழ்க்கை.\nSection::::துவக்கம்.\n1971 ஆண்டு முதலே திரைப்படங்களில் நடிக்க முயன்று வந்தார். 1972 - 1977 ஆண்டுகளில் இயக்குனர் கைலாசம் கே.பாலச்சந்தர் அவருக்கு தமது இரண்டாம் தர திரைப்படங்களில் பல சிறு வேடங்களை அளித்து வந்தார். 1977ஆம் ஆண்டில்தான் முதன்முறையாக வசனம் உள்ள வேடமொன்றில் \"செவப்பு வில்லு\" என்ற திரைப்படத்தில் நடிக்கும் வாய்ப்பு கிடைத்தது. 70கள் முழுவதுமே இத்தகைய சிறு வேடங்களில் நடித்து வந்தார்.\n\n1980கள் அவருக்கு சிறப்பான ஆண்டுகளாக அமைந்தன. 1982ஆம் ஆண்டு வெளியான \"பார்வை\" (1982), பின் தொடர்ந்த \"அபூர்வ பேரர்கள்\" (1983), \"மீண்டும் கோகிலா\" (1983), \"சிந்து பைரவி\" (1985), \"ராஜாதி ராஜா\" (1989), \"அபூர்வ சகோதரர்கள்\" (1989), \"அக்னி நட்சத்திரம்\" (1989), மற்றும் \"புதுப் புது அர்த்தங்கள்\" (1989), அவரது வெற்றிக்குப் படிகளாக அமைந்தன.\n\nSection::::பிந்தைய ஆண்டுகள்.\n90களில் குணச்சித்திர வேடங்களில் நடிக்கத் தொடங்கினார். இந்தக் காலகட்டத்தில் அவர் நடித்த \"கிங்\" (2002), \"ஆயுத எழுத்து\" (2004), மற்றும் \"எம். குமரன் S/O மகாலட்சுமி\" (2004) ஆகியன குறிப்பிடத்தக்க திரைப்படங்களாகும்.\n"}
{"id": "103841", "url": "https://ta.wikipedia.org/wiki?curid=103841", "title": "ஈமெடிசின்", "text": "ஈமெடிசின்\n\nஈமெடிசின் என்பது ஒரு இணைய மருத்துவ அறிவுத் தளமாகும். இது 1996இல் இசுகொட் பிலான்ட்சு மற்றும் இரிச்சர்ட்டு இலவெளி எனும் இரு மருத்துவர்களால் தொடங்கப்பட்டது. இவ்விணையத்தளம் கட்டுரைகளை இலகுவில் தேடத்தக்கவகையில் அமைக்கப்பட்டுள்ளது. ஒவ்வொரு கட்டுரைகளும் அதற்குரிய மருத்துவ துணைப் பிரிவுகளின் கீழ் வகைப்படுத்தப்பட்டுள்ளது. இங்கு வெளியிடப்படும் ஒவ்வொரு கட்டுரைகளும் குறிப்பிட்ட பிரிவிற்குரிய சிறப்பு மருத்துவ வல்லுனர்களால் உருவாக்கப்பட்டுள்ளது. ஒவ்வொரு கட்டுரைகளும் உரிய நேரத்தில் இற்றைப்படுத்தப்படுகின்றன.\n\nSection::::வரலாறு.\nஇவ்விணையத்தளம் வெப் எம்.டி (WebMD) நிறுவனத்தினருக்கு விற்பனை செய்யப்பட்டது.\n\nஇத்தளத்தைப் பயன்படுத்துதல் இலவசமாயினும் சில தேவைகளுக்குப் புகுபதிகை செய்தல் அவசியமாகும். \n\n"}
{"id": "103842", "url": "https://ta.wikipedia.org/wiki?curid=103842", "title": "சம்பரண் மற்றும் கேடா சத்தியாகிரகங்கள்", "text": "சம்பரண் மற்றும் கேடா சத்தியாகிரகங்கள்\n\nசம்பரண் மற்றும் கேடா சத்தியாகிரகங்கள் இந்திய விடுதலைப் போராட்டத்தின் போது மகாத்மா காந்தியால் தூண்டப்பட்டு நடைபெற்ற முதல் சத்தியாக்கிரங்கள் (அறப்போர்). குஜராத் மாநிலத்தின் கேடா மாவட்டத்திலும், பீகார் மாநிலத்தின் சம்பரண் மாவட்டத்திலும் 1918-19 காலகட்டத்தில் இவை நடைபெற்றன. வரிகொடாப் போராட்டங்களான இவை அறபோர் முறையில் நடத்தப்பட்டாலும், “சத்தியாகிரகம்” என்ற சொல் இவற்றுக்கு அடுத்து நிகழ்ந்த ரெளலட் சத்தியாகிரகத்தின் போது பயன்பாட்டுக்கு வந்தது.\n\nSection::::சம்பரண் சத்தியாகிரகம்.\nசம்பரண் மாவட்டத்தில் நிலமற்ற ஏழை விவசாயிகளும், ஒப்பந்தத் தொழிலாளர்களும் உணவுப் பயிர்களைப் பயிரடாமல், காலனிய அரசின் கட்டாயத்தின் பேரில் அவுரி (\"Indigofera tinctoria\") முதலான பணப்பயிர்களை பயிரிட்டு வந்தனர். இதனால் அவர்களுக்குத் தேவையான உணவு கிட்டவில்லை. மேலும் அவுரிப் பயிரினை மிகக் குறைந்த விலையில் அரசு ஆதரவு பெற்ற பண்ணையார்களுக்கு விற்க கட்டாயப்படுத்தப்பட்டனர். 1910களில் இம்மாவட்டத்தில் பஞ்சம் எற்படும் நிலை உருவானது. விவசாயிகளில் துன்பங்களைப் பொருட்படுத்தாத காலனிய அரசு அவர்கள் விற்கும் அவுரி மீது ஒரு புதிய வரியொன்றை விதித்தது; அடிக்கடி அவ்வரி விகிதத்தை அதிகரித்தும் வந்தது. இதனால் 1910களில் ஆங்காங்கே அரசுக்கு எதிராக கலகங்கள் மூண்டு வந்தன. 1917ல் சம்பரண் விவசாயிகளின் நிலை காந்தியின் கவனத்துக்கு கொண்டு செல்லப்பட்டது. பிரஜகிஷோர் பிரசாத், ராஜேந்திர பிரசாத், அனுக்கிர நாராயண் சின்கா போன்ற வழக்கறிஞர்களுடன் சம்பரண் வந்த காந்தி சம்பரண் போராட்டத்தை வரிகொடா இயக்கமாக மாற்றி அமைத்தார். மேலும் இது தேசியவாத, விடுதலைப் போராட்டம் இல்லையென்பதால் இந்திய தேசிய காங்கிரசு இதில் தலையிடாமல் தடுத்துவிட்டார்.\n\nசம்பரணில் ஆசிரமம் ஒன்றை நிறுவிய காந்தி, அப்பகுதியில் இருந்த கிராமங்களுக்கும் ஊர்களுக்கும் சென்று மக்களின் குறைகளை விரிவாகக் கேட்டறிந்து ஆவணப்படுத்தினார். அப்பகுதி மக்களை அரசுக்கு வரி கொடாமல் அறவழியில் தங்கள் எதிர்ப்பைக் காட்டுமாறு ஊக்குவித்தார். மேலும் அவ்வூர்களை சுத்தப்படுத்துதல் போன்ற பணிகளிலும் காந்தியின் ஆதரவாளர்கள் ஈடுபட்டனர். இதனால் அவர்கள் மீது நம்பிக்கை கொண்ட சம்பரண் மக்கள், காந்தியின் வழிகாட்டுதலின் படி வரி கொடுக்க மறுத்தனர். மக்களிடையே கலகத்தைத் தூண்டினார் என்று குற்றம் சாட்டிய அரசு காந்தியினை சிறையில் அடைத்தது. ஆனால் வரிகொடாப் போராட்டம் மேலும் வலுவடைந்ததால் அவர் விடுவிக்கப்பட்டார். போராட்டக்காரர்களின் வேண்டுகோள்களை ஏற்றுக்கொண்ட பண்ணையார்கள் அவர்களுடன் உடன்படிக்கை செய்து கொண்டனர். அதன்படி பஞ்ச காலம் முடியும் வரை வரி வசூலும், வரி விகித உயர்வும் நிறுத்தி வைக்கப்பட்டன. அவுரி பயிரிடுவோருக்கு அதிக விலையும் வழங்குவதாக ஒப்புக்கொள்ளப்பட்டது. இப்போராட்டத்தின் போதுதான் காந்தி முதன்முதலில் “பாபூ” என்றும் “மகாத்மா” என்றும் அழைக்கப்பட்டார்.\n\nSection::::கேடா சத்தியாகிரகம்.\nஇதே காலகட்டத்தில் குஜராத் மாநிலத்தின் கேடா மாவட்டத்தில் கடும் பஞ்சம் ஏற்பட்டது. அங்குள்ள விவசாயிகள் நில உரிமையாளர்களாக இருந்தாலும், பஞ்சத்தினால் ஏற்பட்ட பயிரிழப்பினை அவர்களால் தாங்கிக்கொள்ள இயலவில்லை. மும்பை மாகாண பிரித்தானிய அரசு வரித்தள்ளுபடி வேண்டிய அவர்களது கோரிக்கையை ஏற்க மறுத்து, அவ்வாண்டு முழு வரியினையும் கட்டவேண்டும் என்று கட்டாயப்படுத்தியது. மேலும் அவ்வாண்டே வரியினை 23 விழுக்காடு உயர்த்தியது. இங்கும் காந்தியின் தலைமையில் ஒரு வரிகொடா போராட்டம் வெடித்தது.\n\nஇப்போராட்டத்தில் காந்தி நேரடியாக ஈடுபடவில்லை; அவரது வழிகாட்டுதலின் படி வல்லபாய் படேல், நர்ஹரி பாரிக், மோகன்லால் பாண்டியா, ரவிசங்கர் வியாஸ் போன்ற தலைவர்கள் கேடா முழுவதும் சுற்றுப்பயணம் செய்து விவசாயிகளை ஒன்று திரட்டினர். கேடா விவசாயிகளுக்கு ஆதரவாக குஜராத்தின் பிற பகுதிகளிலிருந்து வந்த தன்னார்வலர்கள் போராட்டங்களில் கலந்து கொண்டனர். அவ்வாண்டுக்கான வரியினைக் கட்டாத விவசாயிகளின் நிலங்களை அரசு கையகப்படுத்தியது. ஆனால் அதனால் தளர்வடையாத விவசாயிகளின் போராட்டம் மேலும் தீவிரமடைந்தது. இறுதியில் அரசு இணங்கியது. அவ்வாண்டுக்குரிய மற்றும் அதற்கு அடுத்த ஆண்டுக்கான வரி தள்ளுபடி செய்யப்பட்டது. வரிவிகித உயர்வும் திருப்பிப் பெறப்பட்டது. பற்றுகையான நிலங்கள் அவற்றின் உரிமையாளர்களுக்கு திருப்பி அளிக்கப்பட்டன.\n"}
{"id": "103843", "url": "https://ta.wikipedia.org/wiki?curid=103843", "title": "சத்தியாகிரகம்", "text": "சத்தியாகிரகம்\n\nசத்தியாகிரகம் (\"Satyagraha\" (; சத்யா: \"\"உண்மை\"\", ஆக்ரஹ: \"சத்தியத்திலிருந்து அல்லது அகிம்சையிலிருந்து பிறந்த சக்தி\" என்பது பொருள்).\"\" என்பது ஒரு காந்திய போராட்ட முறையாகும். சத்தியாகிரகத்தில் ஈடுபடுபவர் சத்யாகிரகி என அழைக்கப்படுகிறார்.\n\nமகாத்மா காந்தியால் \"சத்தியாகிரகம்\" என்ற சொல் உருவாக்கப்பட்டது. இவர் இந்திய மக்களின் உரிமைகளுக்காக தென்னாபிரிக்காவில் நடத்திய போராட்டங்களில் முதன் முதலாவதாகவும், பின்னர் இந்திய விடுதலை இயக்கத்தின் போதும் இந்தப் போராட்ட வடிவைப் பயன்படுத்தினார். சத்தியாக்கிரகக் கோட்பாடானது மார்ட்டின் லூதர் கிங் மற்றும் ஜேம்ஸ் பெல்லலின் ஆகியோர் அமெரிக்காவில் மேற்கொண்ட குடிசார் உரிமைகள் இயக்கம் மற்றும் சமூக நீதிக்கான பரப்புரைகளின்போதும், இதே போன்ற பல இயக்கங்களிலும் தாக்கத்தை ஏற்படுத்தியது.\n\nSection::::பெயரின் பிறப்பும், பொருளும்.\nதென்னாப்பிரிக்காவில் இனவெறி அரசின் சட்டக்களுக்கு எதிராக இனவெறி அவசரச் சட்டத்துக்கு இந்தியர்கள் யாரும் அடிபணியக் கூடாது; அப்படி அடிபணியாததால் கிடைக்கும் எல்லாத் தண்டனைகளையும் மனமுவந்து இந்தியர்கள் அனுபவிக்க வேண்டும் என தென்னாப்பிரிக்காவின் ஜோஹனஸ்பர்க் நகரத்தில் இருந்த இம்பீரியல் அரங்கில் ஒன்றுகூடிய இந்தியர்கள் சத்தியம் செய்தனர்.\n\nஇந்தப் போராட்ட முறைக்கு காந்தி முதலில் ‘Passive Resistance’ (சாத்வீக எதிர்ப்பு) என்ற பெயரை வைத்திருந்தார். இந்தியர்களின் போராட்டத்துக்கு ஆங்கிலத்தில் பெயர் இருப்பதை காந்தி அசௌகரியமாக உணர்ந்தார். மேலும், அதுவரையில் மேற்குலகில் நடைபெற்ற ‘சாத்வீக எதிர்ப்பு’களுக்கும் காந்தி உருவாக்கிய புதிய போராட்டத்துக்கும் நிறைய வேறுபாடுகள் இருப்பதால் தனது போராட்டத்துக்குப் புதிய பெயர் வைக்க காந்தி நினைத்தார்.\nஇதையடுத்து தனது போராட்ட வடிவத்துக்குச் சரியான பெயரைப் பரிந்துரைப்பவர்களுக்குப் பரிசு உண்டென்று தென்னாப்பிரிக்காவில் காந்தி தனது ‘இந்தியன் ஒப்பீனியன்’ பத்திரிகையில் 1906இல் அறிவிப்பு கொடுத்தார். நிறைய பேரிடமிருந்து பரிந்துரைகள் வந்தன. இறுதியில், காந்தியின் உறவினரின் மகனாகிய மகன்லால் காந்தியின் ‘சதாகிரகம்’ எனும் பரிந்துரை ஏற்றுக்கொள்ளப்பட்டு பரிசளிக்கப்பட்டது. சாதாரண மக்களுக்கு ஏற்றவிதத்தில் அதில் மாற்றம் செய்து ‘சத்தியாகிரகா’ (சத்தியாகிரகம்) என்ற சொல்லை காந்தி உருவாக்கினார். \"சத்தியாகிரகம்\" என்பது ‘சத்ய+ஆக்ரஹ’ என்ற இரு சமசுகிருத சொற்களின் இணைவு ஆகும். அதற்கு ‘சத்தியத்திலிருந்து அல்லது அகிம்சையிலிருந்து பிறந்த சக்தி’ என்று பொருள்.\n"}
{"id": "103845", "url": "https://ta.wikipedia.org/wiki?curid=103845", "title": "ஏ-1 நெடுஞ்சாலை (இலங்கை)", "text": "ஏ-1 நெடுஞ்சாலை (இலங்கை)\n\nஇலங்கையின் ஏ-1 பெருந்தெரு கொழும்பில் தொடங்கி கண்டியில் முடிவடையும் முதல் தர வாகனப் போக்குவரத்து நெடுஞ்சாலை ஆகும். இது 115 கிலோமீட்டர் நீளமானது. இலங்கையின் முதலாவது நவீனரக நெடுஞ்சாலை இதுவாகும். இச்சாலை அமைப்புப் பணிகள் 1820இல் பிரித்தானிய ஆட்சிக்காலத்தில் ஆரம்பமாகின. இதன் நீளம் 115.85 கி.மி.\n\nஇது பேலியகொடை, களனி, கிரிபத்கொடை, மஹர, கடவத்தை, யக்கல, நித்தம்புவ, வரக்காப்பொலை, கேகாலை, மாவனல்லை ஊடாக கண்டியை அடைகின்றது.\n\n"}
{"id": "103846", "url": "https://ta.wikipedia.org/wiki?curid=103846", "title": "வந்தே மாதரம் (சிற்றிதழ்)", "text": "வந்தே மாதரம் (சிற்றிதழ்)\n\nவந்தே மாதரம் இந்தியா தஞ்சையிலிருந்து 1944ம் ஆண்டில் வெளிவந்த ஓர் இசுலாமிய வார இதழாகும். இவ்விதழ் தமிழ் முஸ்லிம் ஒருவரால் நடத்தப்பட்டதாக அறியமுடிகின்றது.\nSection::::உள்ளடக்கம்.\nஆங்கில ஆட்சிக்கெதிராக சுதந்திரப் போராட்டத்தையும், தேசிய உணர்வினையும் வலியுறுத்தக்கூடிய ஆக்கங்களை இது உள்ளடக்கியிருந்தது.\n"}
{"id": "103847", "url": "https://ta.wikipedia.org/wiki?curid=103847", "title": "வர்த்தகன் (சிற்றிதழ்)", "text": "வர்த்தகன் (சிற்றிதழ்)\n\nவர்த்தகன் இந்தியா காரைக்காலிலிருந்து 1945ம் ஆண்டில் வெளிவந்த ஓர் இசுலாமிய மாத இதழாகும். இவ்விதழ் தமிழ் முஸ்லிம் ஒருவரால் நடத்தப்பட்டதாக அறியமுடிகின்றது.\nSection::::உள்ளடக்கம்.\nஇவ்விதழ் இசுலாமிய பொருளாதார கட்டமைப்புகள் குறித்து அதிகளவிலான ஆக்கங்களை உள்வாங்கியிருந்தது. \n"}
{"id": "103850", "url": "https://ta.wikipedia.org/wiki?curid=103850", "title": "முஸ்லிம் நேசன் (இந்திய இதழ்)", "text": "முஸ்லிம் நேசன் (இந்திய இதழ்)\n\nமுஸ்லிம் நேசன் இந்தியா, தமிழ்நாடு, சென்னையிலிருந்து 1957ம் ஆண்டில் வெளிவந்த ஓர் இசுலாமிய மாத இதழாகும். முஸ்லிம் நேசன் எனும் பெயரில் அவ்வப்போது இலங்கையிலும் இந்தியாவிலும் சில இதழ்களும், சிற்றிதழ்களும் வெளிவந்துள்ளன. இலங்கையில் அறிஞர் மு. கா. சித்திலெவ்வையை ஆசிரியராகக் கொண்டு 1883ம் ஆண்டில் இப்பெயரில் முதல் இதழ் வெளிவந்துள்ளது. 1907ம் ஆண்டில் இந்தியா சென்னையிலிருந்து முஸ்லிம் நேசன் எனும்பெயரில் வாராந்த இதழொன்று வெளிவந்துள்ளதாக அறியமுடிகின்றது. \n\n\nSection::::உள்ளடக்கம்.\nஇவ்விதழ் முஸ்லிம் உலக செய்திகளுக்கும், இந்திய முஸ்லிம்களின் அரசியல் விவகாரங்களுக்கும் முக்கியத்துவம் கொடுத்து செய்திகளை வெளியிட்டு வந்துள்ளது. \n"}
{"id": "103857", "url": "https://ta.wikipedia.org/wiki?curid=103857", "title": "குன்றியனார்", "text": "குன்றியனார்\n\nகுன்றியனார் சங்ககாலப் புலவர்களில் ஒருவர். அகநானூறு 40, 41, குறுந்தொகை 50, 51, 117, 238, 301, 336, நற்றிணை 117, 239 ஆகிய 10 பாடல்கள் இவரால் பாடப்பட்டவை.\n"}
{"id": "103858", "url": "https://ta.wikipedia.org/wiki?curid=103858", "title": "சாவுப் பள்ளத்தாக்கு", "text": "சாவுப் பள்ளத்தாக்கு\n\nசாவுப் பள்ளத்தாக்கு (\"Death Valley\") என்பது கிழக்குக் கலிபோர்னியாவில் உள்ள ஒரு பாலைவனப் பள்ளத்தாக்கு ஆகும். மொகாவிப் பாலைவனத்துள் அமைந்துள்ள இப்பள்ளத்தாக்கே வட அமெரிக்காவிலேயே மிகத் தாழ்ந்ததும், மிக வறண்டதும், அதி வெப்பமானதுமான பகுதியாகும். சாவுப் பள்ளத்தாக்கில் அமைந்துள்ளதும், 36° 15' வ 116° 49.5' மே என்னும் இட அமைவு ஆள்கூற்றைக் கொண்டதுமான \"பாட்வாட்டர்\" எனப்படும் வடிநிலமே வட அமெரிக்காவின் மிகத்தாழ்ந்த இடத்தின் சரியான அமைவிடம் ஆகும். இது கடல் மட்டத்துக்குக் கீழ் 282 அடிகளில் (86 மீ) அமைந்துள்ளது. 14,505 அடி (4,421 மீ) உயரம் கொண்டதும், ஐக்கிய அமெரிக்காவிலேயே உயரமானதுமான விட்னி மலை இவ்விடத்தில் இருந்து 84.6 மைல்கள் (136.2 கிமீ) தொலைவில் உள்ளது. மேற்கு அரைக்கோளத்தில் நம்பத்தக்க வகையில் அளவிட்டு அறிவிக்கப்பட்ட அதி கூடிய வெப்பநிலை இங்கேயே காணப்படுகின்றது. இது பேர்னாசு கிறீக்கில் 1913 ஆம் ஆண்டு 10 ஆம் தேதி அளவிடப்பட்ட 134°ப (56.7°ச) ஆகும். இவ்வெப்பநிலை 1922 ஆம் ஆண்டு செப்டெம்பர் 14 ஆம் தேதி லிபியாவில் உள்ள அல் அசிசியா என்னும் இடத்தில் அளவிடப்பட்டதும், உலகிலேயே மிகவும் கூடிய அளவாகப் பதிவு செய்யப்பட்டதுமான 136 °ப (57.8 °ச) ஐ விட 2°ப மட்டுமே குறைவானது.\n"}
{"id": "103864", "url": "https://ta.wikipedia.org/wiki?curid=103864", "title": "பரட்டின் உணவுக்குழாய்", "text": "பரட்டின் உணவுக்குழாய்\n\nபரட்டின் உணவுக்குழாய் (\"Barrett's Esophagus\") என்பது உணவுக் குழாயை ஆக்கியுள்ள மேலணி இழையங்கள் இயல்புக்கு மீறிய உருமாற்றம் அடைதல் ஆகும், இவ்வுருமாற்றம் உணவுக்குழாயின் கீழ்ப்பகுதியில், அதாவது இரைப்பையை அண்மித்த உணவுக்குழாய்ப் பகுதியில் நிகழ்கின்றது. நோயை அறுதியிட வெற்றுக்கண்களால் அவதானிக்கக்கூடிய பெருமாற்றமும் நுண்நோக்கியால் அவதானிக்கக்கூடிய நுண்ணிய இழைய மாற்றங்களும் தேவையானவை.\n\nஇயல்பான நிலையில் உணவுக்குழாயை செதின்மேலணிக் கலங்கள் உருவாக்குகின்றன, இவை பரட்டின் உணவுக்குழாயில் கம்பமேலணிக் கலங்களாக உருமாற்றம் பெறுகின்றன. நாட்பட்ட பரட்டின் உணவுக்குழாயால் புற்றுநோய் ஏற்படக்கூடிய கெடுதியான விளைவு ஏற்படலாம்.\n\nஇந்நோய்க்கான முக்கிய காரணியாக பின்னோட்ட உணவுக்குழாய் அழற்சி விளங்குகின்றது. நெஞ்செரிவுக்கு (இரையக உண்குழலியப் பின்னோட்ட நோய் ) மருத்துவ சிகிச்சை பெறமுற்படுவோரில் 5–15% நோயாளிகள் பரட்டின் உணவுக்குழாய் உடையோராக உள்ளனர், எனினும் பெரும்பாலானோர்க்கு நோயின் அறிகுறிகள் தென்படுவதில்லை. பரட்டின் உணவுக்குழாய் ஒரு புற்றுநோய்க்கு முன்னிலை நோயாகும். இந்நோயை அறுதியிட உணவுக்குழாய்-இரைப்பை-முன்சிறுகுடல் அகநோக்கி மூலம் உணவுக்குழாய் அவதானிக்கப்படுகின்றது. இதன்போது நுணித்தாய்வுக்காக மேலணி இழையங்கள் எடுக்கப்படுகின்றன. நுண்ணோக்கி ஆய்வின் மூலம் இழைய உருமாற்றம் உறுதி செய்யப்படுகின்றது.\n\nஇந்த நிலையை 1950இல் நோர்மன் பரட் (1903–1979) என்பவர் விவரித்தார்.\n"}
{"id": "103865", "url": "https://ta.wikipedia.org/wiki?curid=103865", "title": "இலகு தொடருந்து", "text": "இலகு தொடருந்து\n\nஇலகு தொடருந்து அல்லது இலகு இரயில் என்பது சில நகரங்களிலும், நகரை அண்டிய பிரதேசங்களிலும் வழங்கப்படும் பொது போக்குவரத்துச் சேவைகளில் ஒன்றாகவும், சாதாரண தொடர்வண்டிகளை விட ஆற்றலளவும், கொள்ளளவும் குறைந்தவையாகவும், பாரம்பரிய அமிழ் தண்டூர்திகளைவிட ஆற்றலளவும், கொள்ளளவும் அதிகமானவையாகவும் காணப்படும் வாகனங்களாகும். இவை பொதுவாக தனிப்பட்ட பாதைகள்/தண்டவாளங்களைக் கொண்டிருப்பதுடன், பல இடங்களில் ஏனைய போக்கு வரத்துடன் இணைந்து சாதாரண நகர வீதிகளில் இயங்கும்.\n\nதற்போது பொதுவாக இவை மின்சாரத்தில் இயக்கப்படுபவையாக இருக்கும். சில மலைகளில் இயங்கும் இலகு தொடருந்துகள் சில இழுவிசையில் இயங்குபவையாகவும் உள்ளன.\n\nஇலகு தொடருந்து போக்குவரத்து விரைவுப் போக்குவரத்து பண்புகளையும் தினப்பயணியர் தொடருந்து பண்புகளையும் கொண்டிருக்கும். விரைவுப் போக்குவரத்து போன்ற பண்புகளைக் கொண்ட இலகு ரெயில் அமைப்பு \"இலகு மெட்ரோக்கள்\" எனப்படுகின்றன. உலகின் பல பகுதிகளிலும் காணப்படும் இலகு தொடருந்து அமைப்புகள் அண்மைக்காலங்களில் மிகவும் பரவலாக விரும்பப்படுகின்றன; கனரக தொடருந்துகளை விட இவை குறைந்த முதலீட்டையும் இயக்கச் செலவினங்களையும் கூடிய நம்பகத்தன்மையையும் கொண்டுள்ளன.\n\n"}
{"id": "103866", "url": "https://ta.wikipedia.org/wiki?curid=103866", "title": "அமிழ் தண்டூர்தி", "text": "அமிழ் தண்டூர்தி\n\nஅமிழ் தண்டூர்தி (அல்லது டிராம், \"Tram\") எனப்படுபவை சாதாரண நகர வீதிகளில், ஏனைய போக்குவரத்து வாகனங்களுடன் இணைந்து இயங்கும் பொது போக்குவரத்துச் சேவைகளில் ஒன்றாகும். இவை வீதியில் அமிழ்ந்துள்ள தண்டவாளங்களில் இயக்குவிக்கப்படும். இவை தொடர்வண்டிகள், இலகு தொடருந்துகள் என்பவற்றைவிட ஆற்றல், வேகம் குறைந்தவையாக இருக்கும்.\n\nSection::::துவக்கம்.\nசென்னையில் இந்த வாகன சேவை 1895ஆம் ஆண்டு மே மாதம் 7ஆம் தேதி துவக்கி வைக்கப்பட்டது.\n"}
{"id": "103869", "url": "https://ta.wikipedia.org/wiki?curid=103869", "title": "அற நிலவெளி (நூல்)", "text": "அற நிலவெளி (நூல்)\n\nஅற நிலவெளி: அறிவியல் எவ்வாறு மனித அறங்களைத் தீர்மானிக்கலாம் (\"The Moral Landscape: How Science Can Determine Human Values\") என்பது சாம் ஃகாரிசு அவர்களால் எழுதி 2010 ஆம் ஆண்டில் வெளியிடப்பட்ட ஒரு ஆங்கில அறவியல் நூல் ஆகும். இதில் சமயத்தை அறத்துக்கு அடிப்படையாக பார்ப்பது பொருத்தமற்றது என்று கூறி, அறம் தொடர்பான ஆய்வை அறிவியல் மேற்கொள்ள வேண்டும் என்று வாதிடுகிறார். குறிப்பாக வளர்ச்சி பெற்று வரும் நரம்பணுவியல் துறையில் கண்டுபிடிப்புக்களின் துணையுடன் இந்த ஆய்வு விரிவு பெற வேண்டும் என்று வாதிடுகிறார்.\n"}
{"id": "103880", "url": "https://ta.wikipedia.org/wiki?curid=103880", "title": "பேலியகொடை", "text": "பேலியகொடை\n"}
{"id": "103882", "url": "https://ta.wikipedia.org/wiki?curid=103882", "title": "மேலாட்சி அரசு முறை", "text": "மேலாட்சி அரசு முறை\n\nமேலாட்சி அரசு முறை (\"Dominion\") என்பது பிரித்தானியப் பேரரசில் பெயரளவில் மட்டும் பிரித்தானிய முடியின் கீழ் ஆனால் நடைமுறையளவில் முழுத் தன்னாட்சி பெற்றிருந்த அரசுகளின் நிலையைக் குறிக்கிறது. இவை பிரித்தானியப் பேரரசு மற்றும் பொதுநலவாயத்தின் பகுதியாகவே கருதப்பட்டன. 19ம் நூற்றாண்டின் இறுதியில் பிரித்தானிய அரசு தனது ஆட்சிப்பகுதிகளுக்கு இந்த அந்தஸ்தை அளிக்கும் வழக்கத்தை முதலில் அறிமுகப்படுத்தியது. கனடா, ஆஸ்திரேலியா, தென்னாப்பிரிக்க ஒன்றியம், ஐரிய விடுதலை அரசு போன்ற நாடுகள் ஒரு காலகட்டத்தில் மேலாட்சி அங்கீகாரம் பெற்றிருந்தன. 1948 க்குப் பின் ”மேலாட்சி முறை” என்பதன் பொருள் மாறுபடத்தொடங்கியது. ஐக்கிய இராச்சியத்தின் நாட்டுத் தலைவர், பிற நாடுகளின் நாட்டுத் தலைவராக இருந்தால், அந்நாடுகள் மேலாட்சிகளாகக் கருதப்பட்டன. பாகிஸ்தான், இலங்கை, கென்யா, ஜமைக்கா, ஆஸ்திரேலியா, நியூசிலாந்து, கனடா போன்றவை இந்த நிலையில் இருந்தன.\n\nஇரண்டாம் உலகப் போருக்குப் பின் பிரித்தானிய பேரரசிலிருந்து விடுதலை பெற்ற பல முன்னாள் குடியேற நாடுகளின் அரசமைப்புச் சட்டங்களில் அவை “மேலாட்சி”களாகவே அறிவிக்கப்பட்டிருந்தன. விடுதலையடைந்து சில ஆண்டுகளுக்குப் பின் இவை, தங்களை குடியரசுகளாக மாற்றிக்கொண்டு “மேலாட்சி” முறையினைக் கைவிட்டன. 1947, ஆகத்து 15 அன்று விடுதலை பெற்ற இந்தியா ஜனவரி 26, 1950 அன்று குடியரசானது. இந்த இடைப்பட்ட காலத்தில் அது இந்திய மேலாட்சி அரசு (\"Dominion of India\") அல்லது \"இந்திய ஒன்றியம்\" என்றே அறியப்பட்டது. இலங்கை 1972, மே 22 இல் குடியரசானது.\n\n"}
{"id": "103888", "url": "https://ta.wikipedia.org/wiki?curid=103888", "title": "பிரசாந்த் பூசண்", "text": "பிரசாந்த் பூசண்\n\nபிரசாந்த் பூசண் (Prashant Bhushan) (பிறப்பு 1956) ஓர் இந்திய வழக்கறிஞர். தமது தந்தை சாந்தி பூசணுடன் இணைந்து மக்கள் குறைகேட்பு ஆணையர் சட்டமுன் வரைவினைத் தயாரிப்பதில் உதவி புரிந்துள்ளார். இந்திய அரசு இந்த சட்ட முன்வரைவினை முன்னெடுத்துச் செல்ல அமைத்துள்ள கூட்டுக்குழுவில் குடிமக்கள் சார்பான ஐந்து உறுப்பினர்களில் இவரும் ஒருவர். தந்தையும் மகனும் கூட்டுக்குழுவில் இடம்பெறுவது குறித்த விவாதங்கள் எழுந்துள்ளன.\n\nSection::::இளமை.\nபிரசாந்த் சாந்தி பூசணின் மகனாவார். தில்லிப் புறநகர் நொய்டாவில் வசிக்கிறார். \nSection::::பணிவாழ்வு.\nநீதித்துறைப் பணியின் மூலம் மக்களுக்கு உதவிகள் புரிந்து வந்துள்ளார். அவருடைய 15 ஆண்டு வழக்கறிஞர் பணிக்காலத்தில் 500க்கும் மேற்பட்ட பொதுநல வழக்குகளைத் தொடர்ந்துள்ளார். தூய்மையான நீதித்துறை அமைய சீர்திருத்தங்களுக்காகப் போராடி வருகிறார்.\n\nஏப்ரல் 2011இல் ஜன் லோக்பால் மசோதாவை வடிக்க அரசு அமைத்த கூட்டுக்குழுவில் இடம் பெற்றுள்ளார்.\n\nSection::::நேரடித் தாக்குதல்.\nஅக்டோபர் 12, 2011 அன்று அவரது அலுவலக அறையில் தொலைக்காட்சி ஒன்றின் நேர்முகத்திற்காகக் கூடியிருந்தபோது மூன்று வலதுசாரி அமைப்பைச் சார்ந்த இளைஞர்களால் அடித்து உதைக்கப்பட்டார். பிரசாந்தின் சம்மு காசுமீர் நிலையை எதிர்த்து இத்தாக்குதல் நிகழ்த்தியதாகக் கூறப்படுகிறது.\n\nSection::::நூல்கள்.\nஇவர் இரு நூல்களை எழுதியுள்ளார் :\n\n\n"}
{"id": "103895", "url": "https://ta.wikipedia.org/wiki?curid=103895", "title": "சிஞ்சியாங்", "text": "சிஞ்சியாங்\n\nசிஞ்சியாங் அல்லது சின்ச்சியாங் உய்கர் (\"Xinjiang\") என்பது சீன மக்கள் குடியரசில் சீனாவின் வடமேற்குப் பகுதியிலுள்ள ஒரு தன்னாட்சிப் பகுதி ஆகும். இதுவே சீனாவின் மாகாணங்களில் பரப்பளவில் மிகப்பெரியதும் உலக நாடுகளில் பரப்பளவு அதிகம் கொண்ட நாடுகளில் எட்டாவதாகவும் உள்ளது. இதன் பரப்பளவு 16 லட்சம் சதுர கி.மீ. வீகெர் அல்லது உய்குர் இன மக்கள் பெரும்பான்மையினோராக உள்ள சின்ச்சியாங்கின் மேற்கு பகுதியும், வடக்கு பகுதியும், ரசியா, மங்கோலியா, இந்தியா, பாகிஸ்தான், கசாக்ஸ்தான், தஜிகிஸ்தான் கிர்கிஸ்தான், ஆப்கானிஸ்தான் ஆகிய 8 நாடுகளுடன் ஒட்டியமைந்துள்ளதான் அந்நாடுகளுடன் பொதுவான எல்லைகளைக் கொண்டுள்ளது. இந்நாட்டின் எல்லை நீளம் 5400 கிலோமீட்டராகும். சீனாவில் மிக நீளமான எல்லை மற்றும், மிக அதிகமான பிற நாடுகளின் நுழைவாயில்களைக் கொண்ட பகுதி சின்ச்சியாங் ஆகும்.\n\nமிகவும் கரடு முரடான காரகோரம், குன்லுன் மலை, தியேன் சான் மலை ஆகியன ஆசியாவின் மையப்பகுதியில் உள்ள சின்ச்சியாங்கின் வடக்கிலிருந்து தெற்கு வரையான எல்லைகளை பெருமளவில் ஆக்கிரமிக்கின்றன. இதனால் பல்வேறு நாடுகளுடனான சாலை மற்றும் தொடர்வண்டிப் போக்குவரத்து சற்று கடினமானதாக உள்ளது. ஆயினும் இதன் காரணமாகவே இப்பகுதிகளில் தனிப்பட்ட வரலாறு மற்றும் கலாச்சாரங்கள் நிலவுகின்றன. மேலும் சின்ச்சியாங் தெற்கே திபெத்துடன் நீண்ட எல்லைப் பகுதியைக் கொண்டுள்ளது. உலகின் மிகவும் வரலாற்றுப் புகழ்பெற்ற பட்டுப்பாதை இதன் கிழக்கிலிருந்து வடமேற்கு எல்லை வரை அமைந்துள்ளது. கடந்த பத்தாண்டுகளில் இங்கு ஏராளமான எண்ணெய் வளம் மற்றும் கனிமவளங்கள் கண்டறியப்பட்டுள்ள்ன. சீனாவின் ஆகப்பெரிய இயற்கை எரிவாயு உற்பத்தி சின்ச்சியாங்கில் நடைபெறுகிறது.\n\nசின்ச்சியாங் உய்கர் அல்லது வீகர் இனம், ஹான் இனம், கசக்கு இனம், தாஜிக்கு இனம், ஹூயி இனம், கிர்கிஸ் இனம், மங்கோலிய இனம் ஆகிய இனக்குழுக்களின் மூலமாக விளங்குகிறது. பன்னிரண்டிற்கும் மேற்பட்ட தன்னாட்சிப் பிரதேசங்களும் சிறுபான்மையோர் மாவட்டங்களும் இங்குள்ளன. பழைய ஆங்கில மொழிக் குறிப்பொன்று இந்தப் பகுதியை சீனாவின் துருக்கிஸ்தான் என வழங்குகிறது. சின்ச்சியாங்கிலுள்ள மலைத்தொடர்கள் அதனை வடக்கில் சுன்க்காரியா வடிநிலம், தெற்கே தாரிம் வடிநிலம் என இரண்டாகப் பிரிக்கின்றன. சின்ச்சியாங்கில் 4.3 விழுக்காடு பகுதியே மக்கள் குடியேற்றத்திற்கு உகந்ததாக உள்ளது.\nசீனாவின் 2,500 ஆண்டுகால வரலாற்றுப் பதிவுகளின் படி இப்பகுதி பல்வேறு அரசர்களால் ஆளப்பட்டும் கட்டுப்பாட்டிற்குள்ளும் இருந்து வந்துள்ளது. இருபத்தொன்றாம் நூற்றாண்டுக்கு முன்பு வரை இப்பகுதி முழுதும் அல்லது இதன் ஒருசில பகுதிகள் பிற மாநிலங்களின் கட்டுப்பாட்டில் இருந்து வந்துள்ளன. 1949 இலிருந்து சின்ச்சியாங் சீன மக்கள்குடியரசின் பகுதியாக உள்ளது.\n\nSection::::பெயர்கள்.\nகி. மு. 60 களில் இப்பகுதி ஹான் அரச மரபின் கீழ் இருந்தது. முன்பு இப்பகுதி சியு அல்லது சுரின்க்கர் என்றே அறியப்பட்டது. இதன் பொருள் மேற்குப் பிராந்தியம் என்பதாகும். இலாபம் தரும் பட்டுப்பாதையைக் காப்பதற்காக இப்பகுதியும் கண்கானிப்புடன் காத்தல் இன்றியமைததாக இருந்தது. . சிங் அரச மரபில் ஹியூசியாங் என்றழைக்கப்பட்ட சுருங்கர் பிராந்தியம் மற்றும் தாரிம் வடிநிலம் ஆகிய இரண்டும் சேர்ந்த பகுதி ஒன்றிணைக்கப்பட்டு1880 இல் சிஞ்சியாங் பிராந்தியம் உருவாக்கப்பட்டது. இதன் பொருள் புதிய எல்லை என்பதாகும். சீன அறிஞர் சுவோ சோங்டாங் (Zuo Zongtang) என்பவர் இதனைப்பற்றி சிங் அரசருக்கு அனுப்பிய அறிக்கைக் குறிப்பில் சிஞ்சியாங் என்பதன் பொருள் 'பழைய எல்லை மீண்டும் தற்போது வருவாயைத் தருகிறது' எனக் குறிப்பிட்டுள்ளார்.\n\nபொதுவாக சிஞ்சியாங் பிராந்தியம் முற்காலத்தில் பல்வேறு பெயர்களில் வழங்கப்பட்டு வந்துள்ளது. மேற்குப் பிராந்தியம்' கோட்டன், கோட்டயி, சீன பிராந்தியம், உயர் பிராந்தியம், கிழக்கு சகட்டயி, முகோலிஸ்தான், கசகாரியா, அச்டிஷார்(தாரிமின் ஆறு நகரங்கள்), சிறிய பகோடா மற்றும் செரிந்தியா என்று பலவாறு அழைக்கப்பட்டது. சின்சுவான் நாடு, என்பது பின்னர் \"சின்சுவான் சிஞ்சியாங்\" என அறியப்பட்டது. 1821 க்குப்பிறகு சிங் அரசு இதனுடன் பிற வருவாயைத் தரும் மற்ற பகுதிகளையும் இணைத்து \"சிஞ்சியாங்\" எனப் பெயரிட்டது. அன்று முதல் இதன் பெயர் சிஞ்சியாங் என வழங்கப்பட்டு வருகிறது.\n'கிழக்கு துருக்கிஸ்தான்' என்றழைக்கப்பட்ட இப்பகுதி [[ரஷ்யா|ரஷ்யச்] சீனவியல் அறிஞர் ஹையாசிந்த் என்பவரால் 1829 இல் சீனதுருக்கிஸ்தான் எனப் பெயர் மாற்றம் பெற்றது. கிழக்கு துருக்கிஸ்தான் என்பது மரபுப்படி தாரிம் வடிநிலத்தை மட்டுமே குறிக்கும், மொத்த சிஞ்சியாங் பகுதியையும் குறிக்காது. மேலும் கிழக்குத் துருக்கிஸ்தானில் சுங்காரியா உள்ளடங்காது.\n\n1955 இல் சிஞ்சியாங் பிராந்தியம் சிஞ்சியாங் தன்னாட்சிப் பிரதேசம் எனப் பெயர் முன்மொழியப்பட்டது. சிஞ்சியாங்கின் முதல் தலைவரான சயிஃபுதின் அசிசி என்பவர், தன்னாட்சி என்பது மலைகள் மற்றும் ஆறுகளுக்கு வழங்கப்படுவதில்லை அது அக்குறிப்பிட்ட குடியுரிமை கொண்டவர்களுக்கே வழங்கப்படுகிறது எனவே சிஞ்சியாங் உய்குர் தன்னாட்சிப் பிரதேசம் என பெயர் மாற்றப்பட்ட வேண்டும் என தனது எதிர்ப்பை பதிவு செய்தார், [[மாவோ சேதுங்]] அதனை ஏற்று உய்குர் இனக் குழுக்களை அடையாளப்படுத்தும் முகமாக அதன் நிர்வாக மண்டலத்திற்கு சிஞ்சியாங் உய்குர் தன்னாட்சிப் பிரதேசம் எனப் பெயரிட்டார்.\n\nSection::::விளக்கம்.\n[[File:Xinjiang regions simplified.png|thumb|260px|right|சுங்காரியா (சிவப்பு)மற்றும் தாரிம் வடிநிலம் (நீலம்)]]\n\n[[File:Xinjiang regions.png|thumb|left|வடக்கு சிங்சியாங் (சுங்க்கர் வடிநிலம்)(மஞ்சள்), கிழக்கு சிங்சியாங்- [[Turpan Depression]] ([[Turpan Prefecture]] and [[Hami Prefecture]]) (Red), and the தாரிம் வடிநிலம் (நீலம்)]]\n\nசிங்சியாங் புவியியல், வரலாறு மற்றும் இனக்குழுக்களின் அடிப்படையில் இரண்டு மண்டலங்களை உள்ளடக்கியதாக வெவ்வேறு வரலாற்றுப் பெயர்களில் அழைக்கப்படுகிறது. தியேன்சன் மலைக்கு வடக்கே ஊள்ள பகுதி சுங்கரியா எனவும் தெற்கே உள்ள பகுதி தாரிம் வடிநிலம் எனவும் அழைக்கப்படுகிறது. சிங் அரச மரபு காலத்தில் தனித்தனி பிராந்தியங்களாக ஆளப்பட்டு வந்த இப்பகுதிக்ள் 1884 இல் அரசியல் ரீதியாக ஒன்றினைக்கப்பட்டு சிங்சியாங் பிராந்தியம் என அழைக்கப்பட்டது. 1759 இல் சிங் அரச மரபு இப்பகுதியைக் கைப்பற்றியபோது சுங்காரியா ஸ்டெப்பி புல்வெளி பகுதியில் திபெத்திய புத்த மதத்தைப் பின்பற்றுகிற சுங்கர் மக்கள் என்பவர்களுடைய குடியேற்றம் மிகுந்திருந்தது. தாரிம் வடிநிலப்பகுதிகளில் உடலுழைப்பு அதிகம் தேவைப்படாத பாலைவனச் சோலைப் பகுதிகளை வாழ்விடங்களாகக் கொண்ட துருக்கிய மொழி பேசும் முஸ்லீம் விவசாயிகள் குடியேறியிருந்தனர். இவர்களே இப்பொழுது உய்குர் இனமக்கள் என அழைக்கப்படுகின்றனர். 1884 வரை இவ்விரண்டு பகுதிகளும் தனித்தனியாக நிர்வகிக்கப்பட்டு வந்தன. உய்குர் மொழியில் தாரிம் வடிநிலத்தின் பெயர் அல்டிஷார் என்பதாகும்.\n\nSection::::பொருளாதாரம்.\n2008 இல் மொத்த உள்நாட்டு உற்பத்தி 60 பில்லியன் டொலராகவும் சராசரி தனிநபர் உற்பத்தி 2864 டொலராகவும் இருந்தது. மேலும் இம்மாகாணம் தாதுக்களும் எண்ணெய் வளமும் நிறைந்ததாகும். [[ஷாங்காய்]] நகருடன் இப்பகுதி எண்ணெய்க் குழாய் மூலமாகவும் இணைக்கப்பட்டுள்ளது.\n\nSection::::வரலாறு.\n1949 இல் 95 சதவீதம் முஸ்லிம்களைப் பெரும்பான்மையாகக் கொண்ட இப்பிரதேசம் மீது சீனா படையெடுத்து ஆக்கிரமித்து கொண்டது. பின்னரான காலப்பகுதியில் பல நூறு இராணுவ கிராமங்களை அங்கு உருவாக்கி இராணுவ குடும்பங்களை குடியமர்த்தியது, அவை காலபோக்கில் சீனர்களை கொண்ட குடியேற்ற கிராமங்களாக உருவெடுத்தன. இப்போது 2 கோடி மக்கள் தொகை கொண்ட சிங்கியாங்கில் 57 சதவீதம் முஸ்லிம்கள், 41 சதவீதம் ஹன் இனச் சீனர்கள் வாழ்கின்றனர். இம்மாகாண தலைநகர் உரும்கியில் 2009 ஜூலை 5 ல் பெரிய அளவில் வெடித்த இனக்கலவரத்தை (Urumqi riots) சீனா தனது இராணுவப் பலத்தால் ஒடுக்கியது. இக்கலவரத்தின் போது ஒரே தினத்தில் 184 முஸ்லிம்கள் கொல்லப்பட்டனர், மேலும் 10000 அளவானோர் காணாமல் போயுள்ளதாகவும் கணக்கெடுப்புகள் கூறுகின்றன. \n\n\nSection::::வெளி இணைப்புகள்.\n[[பகுப்பு:சீனாவின் மாகாணங்கள்]]\n"}
{"id": "103899", "url": "https://ta.wikipedia.org/wiki?curid=103899", "title": "இந்திய அரசுச் சட்டம், 1909", "text": "இந்திய அரசுச் சட்டம், 1909\n\nஇந்திய அரசுச் சட்டம், 1909 (\"Government of India Act 1909\") அல்லது இந்திய கவுன்சில் சட்டம், 1909 (\"Indian Councils Act of 1909\") என்பது 1909ல் ஐக்கிய இராச்சியத்தின் நாடாளுமன்றத்தில் இயற்றப்பட்ட ஒரு சட்டம். இது பிரித்தானிய இந்தியாவில் அரசியல் சீர்திருத்தங்களைக் கொண்டு வந்தது.\n\nவங்காளப் பிரிவினையால் இந்தியர்களிடையே ஏற்பட்ட கொந்தளிப்பைக் கட்டுப்படுத்தவும், இந்திய புரட்சி இயக்கங்களின் ஆதரவைக் குறைக்கவும், இந்தியர்களுக்கு சில உரிமைகளை வழங்க வேண்டுமென்று காலனிய அரசு முடிவு செய்தது. இதற்கான பரிந்துரைகளை இந்தியத் துறைச் செயலர் ஜான் மார்லே மற்றும் இந்திய வைசுராய் மிண்டோ பிரபு ஆகியோர் வழங்கினர். எனவே இவை “மிண்டோ-மார்லே சீர்திருத்தங்கள்” எனவும் வழங்கப்பட்டன. இந்திய தேசிய காங்கிரசின் இந்தியர்களுக்கு தன்னாட்சி வழங்கும் கோரிக்கையை காலனியாளர்கள் ஏற்கவில்லை. மாறாக காலனிய நிருவாக முறையில் இந்தியர்களின் பங்களிப்பை அதிகரிக்க சில வழிவகைகள் செய்யப்பட்டன. இச்சீர்திருத்தங்களை நடைமுறைப்படுத்த இந்திய கவுன்சில் சட்டம், 1909 இயற்றப்பட்டது. இச்சட்டத்தின் முக்கிய அம்சங்கள்:\n\n\n\n"}
{"id": "103913", "url": "https://ta.wikipedia.org/wiki?curid=103913", "title": "இந்திய அரசிதழ்", "text": "இந்திய அரசிதழ்\n\nஇந்திய அரசிதழ் (The Gazette of India, இந்தி:\"भारत का राजपत्र\") அல்லது கெசட் ஒரு சட்டப்படி முறையான ஆவணம் மற்றும் நாட்டில் நிலவும் சட்டத்தின் கீழ் வெளியிடப்படும் அரசின் செயல்பாடுகளை உள்ளடக்கிய இந்திய அரசின் அலுவல் பதிவேடு ஆகும்.. இதனை வாரமொருமுறை வெளியீடுகள் கட்டுப்பாட்டு அலுவலரால் புது தில்லியிலிருந்து வெளியிடப்படுகிறது.\nSection::::அணுக்கம்.\nஎல்லாவிதமான அரசிதழ் அறிவிக்கைகளும் அரசிதழ் நகல்களும் பொதுமக்களுக்கு \"இந்திய அரசின் வெளியீடுகள் துறை\"யால் விற்கப்படுகிறது.\n. மின்னணு ஊடக வடிவிலும் (இ-கெசட்) கிடைக்கிறது..\n"}
{"id": "103915", "url": "https://ta.wikipedia.org/wiki?curid=103915", "title": "அரவிந்த் கெஜ்ரிவால்", "text": "அரவிந்த் கெஜ்ரிவால்\n\nஅரவிந்த் கெஜ்ரிவால் (Arvind Kejriwal, இந்தி:अरविंद केजरीवाल) (பிறப்பு:16 ஆகஸ்ட் 1968) 7ஆம் தில்லி முதல்வர் ஆவார். இவர் அரசுத்துறையில் ஒளிவின்மை இருக்க வேண்டும் என்று போராடி வரும் ஓர் இந்திய தன்னார்வல சமூக சேவகரும் ஆவார். தகவல் பெறும் உரிமை சட்டமாக்கலுக்கான இயக்கத்தை அடித்தட்டு மக்களிடம் கொண்டு சேர்த்ததற்காகவும் வறியவர்களும் அரசின் ஊழலுக்கு எதிராகப் போராடும் வகையில் அரசைப் பொறுப்பேற்க வைத்ததற்காகவும் \"மலரும் தலைமைப்பண்புக்காக\" 2006ஆம் ஆண்டுக்கான ரமன் மகசேசே பரிசு இவருக்கு அளிக்கப்பட்டது.\n\nSection::::வாழ்க்கை வரலாறு.\nஅரவிந்த் கெஜ்ரிவால் அரியானாவிலுள்ள இசாரில் 1968 ஆம் ஆண்டு‍ ஆகஸ்டு‍ 16 ஆம் நாள் பிறந்தவர். கேஜ்ரிவாலின் தந்தை கோவிந்த ராம் கேஜ்ரிவால், தாய் கீதா தேவி. ஐஐடி கரக்பூரில் 1989 ஆம் ஆண்டு இயந்திரவியல் பொறியியல் பட்டம் பெற்றவர். 1992ஆம் ஆண்டு இந்தியக் குடியுரிமைப் பணிகளில் ஒன்றான இந்திய வருவாய்த்துறைப் பணியில் (IRS) சேர்ந்து தில்லியில் வருமானவரி ஆணையர் அலுவலகத்தில் பணி புரிந்தார். அங்கு பணி புரியும்போது அரசுத்துறையில் தகவல்கள் வெளிப்படையாக இல்லாமையே ஊழலுக்கு வழிவகுப்பதை உய்த்தறிந்தார். தான் பணியில் இருக்கும்போதே ஊழலுக்கு துணைபுரியும் செயலாக்கங்களை மாற்றவும் எதிர்க்கவும் போராடி வந்தார். வருமானத்துறை அலுவலகத்தில் ஒளிவின்மையைக் கொண்டுவரப் பல மாற்றங்களை துவக்கி வைத்தார்.\n\nசனவரி 2000 ஆம் ஆண்டில் தற்காலிக பணிஓய்வு பெற்றுக்கொண்டு \"பரிவர்த்தன்\" என்ற தில்லியை மையமாகக் கொண்ட குடிமக்கள் இயக்கமொன்றைத் துவக்கினார். இது நியாயமான, ஒளிவுமறைவற்ற, பொறுப்புள்ள அரசாண்மைக்காகப் பாடுபடுகிறது. பெப்ரவரி,2006ஆம் ஆண்டில் முழுவதுமாக பணிஓய்வு பெற்றுக் கொண்டு பரிவர்த்தன் பணிகளில் இறங்கினார்.\n\nஅருணா ராய் போன்றவர்களுடன் இணைந்து தகவல் பெறும் உரிமைக்காக அமைதியான சமூக இயக்கத்தை நடத்தினார். 2001ஆம் ஆண்டில் தில்லியில் தகவல்பெறும் உரிமைச்சட்டம் நிறைவேறியது. நாட்டளவில் 2005ஆம் ஆண்டு நிறைவேறியது. அதன்பிறகும் சட்டத்தை ஏட்டளவில் நிற்கவிடாது மக்களறியும் வண்ணம் இந்தியா முழுவதும் பயணித்து பரப்புரை யாற்றினார். மேலும், தனது அமைப்பின் மூலம் இச்சட்டத்தின் மூலம் சிறப்பான தகவல்களைப் பெற்று அரசாண்மையில் மாற்றங்களைக் கொண்டு வருபவர்களுக்கு விருதுகள் வழங்கத் தொடங்கினார். இவ்வகையில் அரசின் செயல்களை மக்களும் கண்காணித்து பங்கேற்கத் தூண்டுகிறார்.\n\nபெப்ரவரி6, 2007இல் சிஎன்என்-ஐபிஎன் தொலைக்காட்சி 2006ஆம் ஆண்டுக்கான \"ஆண்டின் சிறந்த இந்தியர்\" பட்டத்தை பொதுமக்கள் சேவைக்காக அரவிந்துக்கு வழங்கியது.\n\nSection::::அரசியல்.\nஅண்ணா அசாரே தலைமையில் ஊழல் எதிர்ப்புப் போராட்டங்களில் ஈடுபட்டார். 26 நவம்பர் 2012ல் ஆம் ஆத்மி கட்சியைத் துவக்கி, 2013 இல் தில்லி சட்டப்பேரவைத் தேர்தலில் அரசியல் பின்னணி இல்லாதவர்களை வேட்பாளர்களாக போட்டியிடச் செய்து மக்களின் ஆதரவைப் பெற்றார். 15 ஆண்டுகளாக காங்கிரஸ் கட்சியின் ஆட்சியில் தில்லி முதல்வர் பதவியில் இருந்த சீலா தீக்‌சித்தை புது தில்லி சட்டமன்ற தொகுதியில் 25,864 வாக்குகள் வேறுபாட்டில் தோற்கடித்தார்.\nதிசம்பர் 28ஆம் தேதி டெல்லி முதல்வராகப் பதவியேற்றார் அரவிந்த் கெஜ்ரிவால். சன லோக்பால் என்ற சட்டத்தை நிறைவேற்ற சட்டமன்றத்தில் போதிய ஆதரவு இல்லாததால் அறிவித்த படி அவர் பதவி விலகினார்.\n\nSection::::ஆதரவில் பிரச்சினைகள்.\nடெல்லியில் 38 ஆதரவு எம்.எல்.ஏக்களுடன் ஆட்சி அமைத்த இவருக்கு ஆம் ஆத்மி கட்சியின் அதிருப்தி எம்.எல்.ஏ., வினோத் குமார் பின்னியின் ஆதரவு திரும்பப் பெற்றுக்கொள்ளப்பட்டதையடுத்தும், 10.02.2014 முதல் முண்டுகா தொகுதியின் சுயேட்சை எம்.எல்.ஏ., ரம்பீர் சோகீன் தனது ஆதரவை விலக்கிக்கொண்டதாலும் நெருக்கடி உண்டாகியது.\n\nSection::::பதவி முடிவு.\nபுது டெல்லி முதல்வரான அரவிந்த் கேஜ்ரிவால் 13.02.2014 அன்று அவையில் ஜன்லோக்பால் மசோதாவை தாக்கல் செய்தார். இதில் ஆதரவு 27ம், எதிராக 42 பேரும் ஓட்டு அளித்தனர். ஆகையால் இது தாக்கல் ஆகவில்லை. அதனால் 14.02.2014 வெள்ளிக்கிழமை அன்று இவர் பதவி விலகினார்.\n\nSection::::2014ஆம் ஆண்டுப் பொதுத் தேர்தலில் பங்கேற்பு.\nதம் முதல்வர் பதவியை விட்டு விலகுமுன் 2014 சனவரியில் கேஜ்ரிவால் தாம் இந்தியப் பொதுத்தேர்தலில் போட்டியிடப் போவதில்லை என்று கூறியிருந்தார். ஆனால் அம்மாத இறுதியில் ஆம் ஆத்மி கட்சியினரின் வற்புறுத்தலால் கேஜ்ரிவால் தம் எண்ணத்தை மாற்றிக்கொண்டார். மார்ச்சு 25ஆம் நாள் கேஜ்ரிவால் பா.ஜ.கட்சியால் பிரதமர் பதவிக்கென்று நிறுத்தப்பட்ட நரேந்திர மோடியை எதிர்த்து தாம் வாரணாசித் தொகுதியிலிருந்து பாராளுமன்ற இடத்திற்குப் போட்டியிடப்போவதாக அறிவித்தார்.\n\nSection::::தில்லி சட்டமன்றம் (2015).\nதில்லி சட்டமன்றத்துக்கு நடந்த தேர்தலில் புது தில்லி தொகுதியில் மீண்டும் போட்டியிட்டு பாசகவின் நிபுர் சர்மாவை 31,583 வாக்குகள் வேறுபாட்டில் தோற்கடித்தார். 2015 பிப்பரவரி 13ஆம் தேதி தில்லியின் எட்டாவது முதல்வராக பதவியேற்றார். இவர் எந்த துறையையும் தனக்கு எடுத்துக்கொள்ளவில்லை. 2014 ஆம் ஆண்டு மார்ச் மாதம் இவர் வெளியிட்ட அறிக்கையில் தலைமைச்செயலகத்தில் பணிபுரிபவர்கள் சனிக்கிழமையும் பணிக்கு வரவேண்டும் என்று குறிப்பிட்டப்பட்டுள்ளதால் அலுவலர்கள் மத்தியில் பெரும் சர்ச்சை ஏற்பட்டுள்ளது .\n\nSection::::தனி வாழ்க்கை.\nகேஜ்ரிவாலின் மனைவி பெயர் சுனிதா. அவர்களுக்கு இரு குழந்தைகள் உள்ளனர். கேஜ்ரிவால் சைவ உணவு அருந்துபவர். பல ஆண்டுகளாக விபாசனா செய்துவருகிறார். சடங்கு சம்பிரதாயங்களை விரும்பாத அவர் தமது பிறந்த நாளைக் கொண்டாடுவதில்லை.\n\n"}
{"id": "103918", "url": "https://ta.wikipedia.org/wiki?curid=103918", "title": "கோவூர் கிழார் (சங்ககாலம்)", "text": "கோவூர் கிழார் (சங்ககாலம்)\n\nகோவூர் கிழார் சங்ககாலப் புலவர்களில் ஒருவர். மன்னர்கள் பகைமையின்றிக் கூடிவாழ இவர் பெரிதும் பாடுபட்டவர். போரை விரும்பாதவர். சங்கப்புலவர்களில் சகோதரச் சண்டை பற்றிய குறிப்புகளைத் தந்திருப்பது கோவூர் கிழாரின் பாடல்கள்.கோவூர் கிழார், சோழ மன்னர்களைப் பற்றியே அதிகம் பாடியுள்ளார். சங்கப்பாடல்களில் கோவூர் கிழார் பாடியதாக இருப்பவை 17 பாடல்கள். இவற்றில் 15 பாடல்கள் புறநானூற்றில் உள்ளன . எஞ்சிய இரண்டில் ஒன்று குறுந்தொகையிலும் , மற்றொன்று நற்றிணையிலும் உள்ளன.\n\nSection::::இவர் சொல்லும் செய்திகள்.\nகோவூர் கிழார் காலத்துச் சோழர்களான நலங்கிள்ளி, நெடுங்கிள்ளி, கிள்ளிவளவன் (குளமுற்றத்துத் துஞ்சியவன்), கிள்ளிவளவன் (குராப்பள்ளித் துஞ்சியவன்) ஆகிய நால்வரையும் இவர் நேரில் கண்டு பாடியுள்ளார்.\n\nSection::::பிற பாடல்கள்.\nகோவூர் கிழார், நான்கு சோழ மன்னர்களின் காலத்தில் வாழ்ந்தவர்\nஇந்த ஐந்து பாடல்களும் தனித்தனி நிகழ்வுகளைக் குறிப்பிட்டு இயற்றப்பட்டுள்ளது. (முற்றுதல் எனில் முற்றுகையிடல், துஞ்சுதல் எனில் போர்களத்தில் வீரமரணம் அடைதல், எறிதல் எனில் கைப்பற்றுதல் என்று பொருள்).\n\nகோவூர் கிழார் காலத்திய சமகால புலவர்கள்\n\nகோவூர் கிழார் தடுத்த சோழர்களின் சகோதர சண்டை\n\nநலங்கிள்ளிக்கும் நெடுங்கிள்ளிக்கும் இடையே சகோதரச் சண்டை நடக்கிறது. அந்த சண்டை சமபலம் கொண்ட்தாக இல்லை. நலங்கிள்ளி முற்றுகையிட்டிருக்கிறான். நெடுங்கிள்ளி அரண்மனைக்குள் இருக்கிறான். இந்த நல்லதல்ல என எண்ணிய கோவூர் கிழார் உலகத்து இயற்கையையும் நாட்டு நடப்பையும் சுட்டிக்காட்டி போரைத் தவிர்க்க வேண்டுகிறார். உன்னோடு போரிட வந்திருக்கிறவன் பனம்பூ மாலை அணிந்த சேரன் அல்லன். வேப்பம் பூமாலை அணிந்த பாண்டியன் அல்லன். நிவீர் இருவரும் அத்திமாலை அணிந்த சோழர்களே. உங்களில் எவர் தோற்பினும், சோழர் குலத்திற்கு இழிவு எனப்பாடி சகோதர போரைத் தவிர்த்தார் கோவூர் கிழார்.\n\n"}
{"id": "103921", "url": "https://ta.wikipedia.org/wiki?curid=103921", "title": "லோரண்ட் பாக்போ", "text": "லோரண்ட் பாக்போ\n\nலோரண்ட் கூடோ பாக்போ (\"Laurent Koudou Gbagbo\", பிறப்பு: மே 31, 1945) கோட் டிவாரின் (ஐவரி கோஸ்ட்) அரசியல்வாதி. இவர் 2000 ஆம் ஆண்டு முதல் 2011, ஏப்ரல் 11 இல் பிரெஞ்சுப் படைகள் அவரை கைது செய்யும் வரை கோட் டிவாரின் அரசுத்தலைவராகப் பதவியில் இருந்தார்.\n\nவரலாற்று ஆசிரியராகப் பணியாற்றி வந்த பாக்போ, அந்நாலைய அரசுத்தலைவர் பெலிக்ஸ் கூபயோ-பொய்னியின் அரசியல் எதிரியாகச் செயல்பட்டவர். 1982 ஆம் ஆண்டில் ஐவரிய வெகுசன முன்னணி என்ற அரசியல் கட்சியை ஆரம்பித்தார். 1990 இல் இடம்பெற்ற அரசுத்தலைவர் தேர்தலில் போட்டியிட்டுத் தோல்வியடைந்தார். ராபர்ட் குவெய் என்பவர் இராணுவப் புரட்சி ஒன்றை நிகழ்த்தி ஏனைய முக்கிய அரசியல் தலைவர்கள் போட்டியிட முடியாமல் தடை செய்த அக்டோபர் 2000 ஆம் ஆண்டுத் தேர்தலில், பாக்போ வெற்றி பெற்றதாக அறிவித்து, அவரது ஆதர்வாளர்கள் வீதிகளில் இறங்கி வன்முறைகளில் ஈடுபட்டனர். இதனைத் தொடர்ந்து ராபர்ட் குவெய் பதவியில் இருந்து அகற்றப்பட்டு பாக்போ அரசுத் தலைவரானார்.\n\nநவம்பர் 2010 ஆம் ஆண்டில் நடந்த தேர்தலில் அலசான் வட்டாரா வெற்றி பெற்றதாக அறிவிக்கப்பட்டார். இவருக்கு ஐநா உட்படப் பல உலக நாடுகளின் ஆதரவு இருந்தது. ஆனாலும், தனது பதவியில் இருந்து பாக்போ இறங்க மறுத்து தேர்தல் முடிவுகளை இரத்துச் செய்தார். இதனை அடுத்து பாக்போவுக்கு ஆதரவான படைகளுக்கும், வட்டாராவுக்கு ஆதரவானவர்களுக்கும் இடையில் சண்டை மூண்டது. 2011 ஏப்ரல் 11 ஆம் நாள் பிரெஞ்சு இராணுவத்தினரின் தாக்குதலை அடுத்து பாக்போ சரணடைந்தார்.\n"}
{"id": "103922", "url": "https://ta.wikipedia.org/wiki?curid=103922", "title": "அலசான் வட்டாரா", "text": "அலசான் வட்டாரா\n\nஅலசான் டிராமேன் வட்டாரா (\"Alassane Dramane Ouattara\", பிறப்பு: 1 சனவரி 1942) ஐவரி கோஸ்ட் அரசியல்வாதியும் தற்போதைய அரசுத்தலைவரும் ஆவார். 2010 இல் நடந்த அரசுத்தலைவர் தேர்தலின் முதற்கட்ட வாக்கெடுப்பில், முதல் இரண்டு வேட்பாளர்களில் ஒருவராகத் தேர்ந்தெடுக்கப்பட்டார். இரண்டாம் கட்ட வாக்கெடுப்பில் அரசுத்தலைவர் லோரண்ட் பாக்போவை எதிர்த்துப் போட்டியிட்டு வெற்றி பெற்றதாக தேர்தல் கண்காணிப்புக் குழு, மற்றும் ஐக்கிய நாடுகள் ஆகியவற்றினால் அங்கீகரிக்கப்பட்டு புதிய தேர்ந்தெடுக்கப்பட்ட அரசுத்தலைவராக அறிவிக்கப்பட்டார். இவரது வெற்றியை பாக்போ ஏற்றுக்கொள்ள மறுத்து தொடர்ந்து அரசுத்தலைவராக இருந்து வந்தார். இதனை அடுத்து அங்கு அரசியல் குழப்பநிலை உருவானது. பாக்போவுக்கு ஆதரவான படைகளுக்கும், வட்டாராவுக்கு ஆதரவானவர்களுக்கும் இடையில் சண்டை மூண்டது. 2011 ஏப்ரல் 11 ஆம் நாள் பிரெஞ்சு இராணுவத்தினரின் தாக்குதலை அடுத்து பாக்போ சரணடைந்தார்.\n"}
{"id": "103928", "url": "https://ta.wikipedia.org/wiki?curid=103928", "title": "புரொபீர் சென்", "text": "புரொபீர் சென்\n\nபுரொபீர் சென் (\"Probir Sen\", பிறப்பு: மே 31 1926 - இறப்பு: சனவரி 27 1970) இந்தியத் தேசிய துடுப்பாட்ட அணியின் துடுப்பாட்டக்காரர். இவர் 14 தேர்வுத் துடுப்பாட்டப் போட்டிகளிலும், 82 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1948 – 1956 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103930", "url": "https://ta.wikipedia.org/wiki?curid=103930", "title": "அபூர்வ சென்குப்தா", "text": "அபூர்வ சென்குப்தா\n\nஅபூர்வ சென்குப்தா \"(Apoorva Sengupta\", பிறப்பு: ஆகத்து 3 1939), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 45 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1959 இல் பிரதிநிதித்துவப் படுத்தியுள்ளார்.\n"}
{"id": "103931", "url": "https://ta.wikipedia.org/wiki?curid=103931", "title": "அஜய் சர்மா", "text": "அஜய் சர்மா\n\nஅஜய் சர்மா \"(Ajay Sharma\", பிறப்பு: ஏப்ரல் 3 1964) இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 31 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1988 இல் பிரதிநிதித்துவப் படுத்தியுள்ளார்.\n"}
{"id": "103932", "url": "https://ta.wikipedia.org/wiki?curid=103932", "title": "செட்டன் சர்மா", "text": "செட்டன் சர்மா\n\nசேட்டன் சர்மா \"(Chetan Sharma\", பிறப்பு: சனவரி 3 1966), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் 23 தேர்வுத் துடுப்பாட்டப் போட்டிகளிலும், 65 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1984 – 1989 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103933", "url": "https://ta.wikipedia.org/wiki?curid=103933", "title": "கோபால் சர்மா", "text": "கோபால் சர்மா\n\nகோபால் சர்மா \"(Gopal Sharma )\", பிறப்பு: ஆகத்து 3 1960), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டிகளிலும், 11 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1985 – 1990 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103934", "url": "https://ta.wikipedia.org/wiki?curid=103934", "title": "பார்த்தசாரதி சர்மா", "text": "பார்த்தசாரதி சர்மா\n\nபார்த்தசாரதி சர்மா \"(Parthasarathy Sharma)\", பிறப்பு: சனவரி 5 1948), இறப்பு: அக்டோபர் 20 2010\nஇந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டிகளிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1974 – 1977 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103935", "url": "https://ta.wikipedia.org/wiki?curid=103935", "title": "சஞ்சீவ் சர்மா", "text": "சஞ்சீவ் சர்மா\n\nசஞ்சீவ் சர்மா \"(Sanjeev Sharma\", பிறப்பு: ஆகத்து 25 1965), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் இரண்டு தேர்வுத் துடுப்பாட்டப் போட்டிகளிலும், 23 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1988 – 1990 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103937", "url": "https://ta.wikipedia.org/wiki?curid=103937", "title": "ஈருறுப்புச் செயலி", "text": "ஈருறுப்புச் செயலி\n\nகணிதத்தில், ஈருறுப்புச் செயலி அல்லது ஈருறுப்புச் செயல் (\"Binary operation\") என்பது இரு செயலேற்பிகளைக் (operands) கொண்டு கணக்கிடும் ஒரு செயலாகும். எண்கணிதத்தின் கூட்டல், கழித்தல், பெருக்கல் மற்றும் வகுத்தல் ஆகிய செயல்கள் ஈருறுப்புச் செயலிக்கு எளிய உதாரணங்களாகும்.\n\nகணம் Sன் மீதான ஒரு ஈருறுப்புச் செயலியானது, கார்ட்டீசியன் பெருக்கற்பலன் SxS லிருந்து Sக்கு வரையறுக்கப்பட்ட ஒரு ஈருறுப்புத் தொடர்பாகும்.(binary relation)\n\nformula_1\n\nf பகுதிச்சார்பாக இருந்தால், இச்செயலானது பகுதிச்செயல் எனப்படும். (partial operation) எடுத்துகாட்டாக, எந்த ஒரு மெய்யெண்ணையும் பூச்சியத்தால் வகுக்க முடியாது என்பதால் மெய்யெண்களின் வகுத்தல் செயலானது ஒரு பகுதிச்செயலாகும். \nசில சமயங்களில், குறிப்பாக கணினி அறிவியலில், ஈருறுப்புச்செயலி என்பது ஈருறுப்புச் சார்பினைக் குறிக்கும். f இன் மதிப்பானது S கணத்தின் உறுப்பாகவே அமைவதால் ஈருறுப்புச் செயலி அடைவுப் பண்பு கொண்டதாக அமைகிறது.\n\nநுண்புல இயற்கணித்தில், இயற்கணித அமைப்புகளான குலங்கள், ஒற்றைக்குலம், அரைக்குலம், வளையம் போன்றவற்றில் ஈருறுப்புச் செயலி முக்கியப் பங்கு வகிக்கிறது. பல ஈருறுப்புச் செயலிகள் சேர்ப்பு மற்றும் பரிமாற்றுப் பண்புகளைக் கொண்டுள்ளன. மெய்யெண் கூட்டல் மற்றும் பெருக்கல் இரண்டும் சேர்ப்பு மற்றும் பரிமாற்றுப் பண்புகள் கொண்ட ஈருறுப்புச் செயலிகள் ஆகும். மெய்யெண் கழித்தல் மற்றும் வகுத்தல் இரண்டும் சேர்ப்பு மற்றும் பரிமாற்றுப் பண்புகள் இல்லாத ஈருறுப்புச் செயலிகள். பல ஈருறுப்புச் செயலிகள் முற்றொருமை உறுப்புகளைம் நேர்மாறு உறுப்புகளைம் கொண்டிருக்கும்.\n\nபொதுவாக ஈருறுப்புச்செயலிகள், a\" ∗ \"b\", \"a\" + \"b\", \"a\" · \"b ... என உள்ளொட்டுக் குறியீட்டுமுறையில் (infix notation) எழுதப்படுகின்றன. சில சமயங்களில் செயலி இல்லாமல் ab எனவும் எழுதப்படுகின்றன. வழக்கமாக அடுக்குகள், இரண்டாவது செயலுட்படுத்தியை மேல் குறியீடாகக் கொண்டு, அதற்கான செயலி (^) இல்லாமல்தான் எழுதப்படுகின்றன. சில சமயங்களில் ஈருறுப்புச்செயலிகளில் முன்னொட்டு (\"prefix\") அல்லது பின்னொட்டுக் (\"postfix\") குறியீட்டு முறைகளும் பயன்படுத்தப்படுகின்றன.\n"}
{"id": "103938", "url": "https://ta.wikipedia.org/wiki?curid=103938", "title": "குளம்", "text": "குளம்\n\nகுளம் (\"tank\") என்பது நன்னீர் நீர்நிலையாகும். பொதுவாக நன்னீர் நீர்நிலைகளை ஆறு, ஏரி, குளம், குட்டை எனப் பிரிப்பர்.\n\nSection::::தோன்றிய வரலாறு.\nமுற்காலத்தில் நமது முன்னோர்கள் நீரூற்றுகளிலிருந்து நீர் வீணாவதைத் தடுக்க குட்டையாக உருவாக்கினர். அதிலிருந்து நீரை குடிநீராகவும், விவசாயத்திற்கும் பயன்படுத்தினர். நாளடைவில் குட்டை விரிவடைந்து குளமாக மாறியது. இவை பொதுவாக அரசர்கள் காலத்தில் கட்டப்பட்டவைகளாகவே உள்ளன. இயந்திரத் தொழில் முறைகள் அறிமுகமாகாதக் காலங்களில், மக்களின் பெரும்பான்மையோரின் தொழில்கள், விவசாயமாகவே இருந்தன. அதனால் கட்டப்படும் குளங்களை அண்டியே மக்கள் குடியிருப்புகள் அமையப்பெற்றன. குளத்தின் நீர் வாய்க்கால் வழியாக விவசாயம் செய்வதற்கு ஏதுவாக அவை அமைக்கப்பட்டன. அதனால் குளத்தைச் சூழ பல விவசாயக் கிரமங்கள் தோற்றம் பெற்றதுடன், குளத்தை அண்மித்த ஊரின் பெயர் குளத்தின் பெயராகவே வைக்கப்பட்டன.\n\nSection::::நீரேற்றம்.\nபொதுவாகக் குளம் மூன்று வகையில் நீரேற்றம் பெறுகிறது. அவை மழை நீர், ஆற்று நீர், மற்றும் நீரூற்று.\n\nSection::::பயன்பாடுகள்.\nகுளங்கள் முதன்முதலில் குடிநீருக்காகவும், விவசாயத்திற்காகவும் பயன்படுத்த பட்டது. ஆனால் தற்போது குளத்து நீர் குடிநீராக பயன்படுத்தபடுவதில்லை. விவசாயத்திற்குக் குறைந்த அளவிலும், குளிப்பதற்கும் ஏனைய தேவைகளுக்கும் பெருமளவிலும் பயன்படுத்தபடுகிறது. குளத்தில் மீன்பிடித் தொழிலில் ஈடுபடுவோரும் உள்ளனர். இவ்வாறு குளத்தில் பிடிக்கப்படும் மீன்கள் நன்னீர் மீன்கள் என அழைக்கப்படும். அவை கடல் மீன்கள் போன்று உப்பு உருசி இருக்காது.\n\nSection::::வடிவமைப்பு.\nபள்ளம் நோக்கி ஓடும் மழை நீரை, தேக்கி வைக்க, குறுக்கே கட்டப்படும் அணை அநேகமாக ஒரு பக்கத்தில் மட்டுமே இருக்கும். அதனை குளக்கட்டு என்பர். குளக்கட்டுகள் அநேகமாக நேராகவே காணப்படும். சில குளங்கள் விதிவிலக்காகச் சற்று வளைவுடன் உள்ளவைகளும் உள்ளன. இரண்டு அணைக்கட்டுக்களை கொண்ட குளங்களும் உள்ளன. மழைக்காலத்தில் பெய்யும் மழை அதிகரித்தால், குளத்திலிருந்து நீர் வெளியேறுவதற்கு மதகுகளுடன் கூடிய மற்றொரு வாய்க்காலும் அமைந்திருக்கும். கட்டப்பட்டிருக்கும் குளக்கட்டு மழை நீர் நிரம்பி வழிந்தாலோ அல்லது குளக்கட்டு உடைப்பெடுத்தாலோ, குளத்தின் வான்கதவுகள் திறந்துவிடப்படும்.\n\nSection::::தெப்பக்குளம்.\nதெப்பக்குளங்கள் கோயில்களின் தேவைகளுக்காக கட்டப்பட்டக் குளங்களாகும். அவை இதர பயன்பாடுகளுக்குப் பயன்படுத்த படமாட்டாது.\n\nSection::::இலங்கையில் குளங்கள்.\nஇலங்கை வரலாற்றிலும் இலங்கையை ஆண்ட அரசர்கள் பல குளங்களைக் கட்டுவித்தனர். அவ்வாறு கட்டுவித்த குளங்கள் அந்த அரசர்களின் பெயர்களிலேயே அறியப்படுகின்றன. இக்குளங்கள் இலங்கையின் சமதரைப் பிரதேசங்களிலேயே உள்ளன. இலங்கையில் அதிகமான குளங்கள் வடகிழக்குப் பகுதிகளிலேயே உள்ளன.\n"}
{"id": "103939", "url": "https://ta.wikipedia.org/wiki?curid=103939", "title": "சதாசிவ் சின்டே", "text": "சதாசிவ் சின்டே\n\nசதாசிவ் சின்டே\"' \"(Sadashiv Shinde)\", பிறப்பு:ஆகத்து 18 1923), இறப்பு: சூன் 22 1955\nஇந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் ஏழு தேர்வுத் துடுப்பாட்டப் போட்டிகளிலும், 79 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1946 – 1952 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103943", "url": "https://ta.wikipedia.org/wiki?curid=103943", "title": "தீபக் சோடான்", "text": "தீபக் சோடான்\n\nதீபக் சோடான் \"(Deepak Shodhan)\", பிறப்பு: அக்டோபர் 18 1928), இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டிகளிலும், 43 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1952 – 1953 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "103944", "url": "https://ta.wikipedia.org/wiki?curid=103944", "title": "இலங்கையில் உள்ள குளங்களின் பட்டியல்", "text": "இலங்கையில் உள்ள குளங்களின் பட்டியல்\n\nஇலங்கையில் உள்ள குளங்களின் பட்டியல். அவை அமையப்பெற்றிருக்கும் மாவட்டங்கள் வாரியாக இடப்பட்டுள்ளன.\n\n\n\n\n\nSection::::மேல் மாகாணம்.\n[[பகுப்பு:இலங்கையில் உள்ள குளங்கள்]]"}
{"id": "103946", "url": "https://ta.wikipedia.org/wiki?curid=103946", "title": "முஸ்லிம் மறுமலர்ச்சி (சிற்றிதழ்)", "text": "முஸ்லிம் மறுமலர்ச்சி (சிற்றிதழ்)\n\nமுஸ்லிம் மறுமலர்ச்சி இந்தியா, தமிழ்நாடு சென்னையிலிருந்து 1982ம் ஆண்டில் வெளிவந்த ஓர் இசுலாமிய மாத இதழாகும்.\n\nஇவர் மகாராணி எனும் இதழின் ஆசிரியராகவும் பிற்காலத்தில் இருந்துள்ளார். \n\nSection::::உள்ளடக்கம்.\nஇசுலாமிய மறுமலர்ச்சி இசுலாமிய இலக்கிய ஆக்கங்கைளயும், இசுலாமிய அறிவியல் ஆக்கங்களையும் கொண்டிருந்தது. \n"}
{"id": "103947", "url": "https://ta.wikipedia.org/wiki?curid=103947", "title": "ரஞ்சித மஞ்சரி (சிற்றிதழ்)", "text": "ரஞ்சித மஞ்சரி (சிற்றிதழ்)\n\nரஞ்சித மஞ்சரி இந்தியா, தமிழ்நாடு சென்னையிலிருந்து 1932ம் ஆண்டில் வெளிவந்த ஓர் இசுலாமிய வார இதழாகும். இச்சஞ்சிகை இந்தியாவைச் சேர்ந்த தமிழ் முஸ்லிம் ஒருவரால் நடத்தப்பட்டது.\n\nஇந்திய இஸ்லாமிய இதழியல் வரலாற்றில் இவருக்கு ஒரு நிலையான இடமுண்டு. \n\nSection::::வெளியீடு.\nதாருல் இஸ்லாம்\n\nSection::::பணிக்கூற்று.\nஓர் உயர்ந்த மாத சஞ்சிகை\n\nSection::::உள்ளடக்கம்.\nஇவ்விதழில் கதைகள் இடம்பெற்றன. முதல் இதழில் ஆயிரத்தோர் இரவில் சொல்லப்பட்ட அரபுக் கதைகளை தாவூத்சா எழுதத் தொடங்கியிருக்கிறார். அல்புலைலா வலைலா எனும் ஆயிரத்தோர் இரவில் சொல்லப்பட்ட அதியற்புக் கதைகள் என்பது தலைப்பு. மௌலானா வரைவது என எழுதியுள்ளார். \n"}
{"id": "103949", "url": "https://ta.wikipedia.org/wiki?curid=103949", "title": "இறுக்கி", "text": "இறுக்கி\n\nஇறுக்கி அல்லது சுருக்கி (sphincter) என்பது உடலில் காணப்படும் குழலியை அல்லது உடற்பாதையை அல்லது சில குறிப்பிட்ட பகுதிகளைச் சுற்றி அமைந்துள்ள வட்டத் தசைகளிலான ஒரு அமைப்பாகும், இயல்பான உடற்செயற்பாட்டு நிலையின் போது இவை உடற்பாதையைச் சுருங்கி விரியச் செய்கின்றன. மாந்த உடலில் 50க்கும் மேற்பட்ட இறுக்கிகள் உள்ளன; இவற்றில் சில நுண்ணோக்கி மூலமே நோக்கலாம், குறிப்பாக மயிர்த்துளைக்குழாய்முன் இறுக்கிகள்.\n\nSection::::தொழில்.\nஇறுக்கிகள் உடற்பாதையில் ஒருபகுதியில் இருந்து மற்றைய பகுதிக்கு நீர்மங்களின் ஓட்டத்தைக் கட்டுப்படுத்துகின்றன; உதாரணமாக, கீழ் உணவுக்குழாய் இறுக்கி உணவையும் நீரையும் இரைப்பைக்குள் செல்லவிடுகின்றது, இது உணவு உட்கொள்ளும் நேரத்திலேயே விரிவடைகின்றது.\nஉணவு உட்கொள்ளலிலும் பார்வையிலும் அன்றாடம் இறுக்கிகள் செயற்படுகின்றன. உணவு விழுங்கப்படும் சமயத்தில் மூச்சுக்குழல்வாய்மூடி வாதனாளியை மூடுவதனால் உணவானது மூச்சுக்குழாயை அடைவதில்லை, இது நுரையீரலுக்குள் நீர்மங்களோ பிறபொருட்களோ நுழைவதைத் தடுக்கின்றது.\n\nSection::::வகைப்பாடு.\nஇறுக்கிகள் உடற்கூற்றியல் இறுக்கி, செயற்பாட்டு இறுக்கி என வகைப்படுத்தப்பட்டுள்ளது.\n\nஇறுக்கிகள் இச்சையுடன் அல்லது இச்சையின்றி (தன்னிச்சையாக) இயங்கக்கூடியவை.\n\n"}
{"id": "103958", "url": "https://ta.wikipedia.org/wiki?curid=103958", "title": "பர்தோலி சத்தியாகிரகம்", "text": "பர்தோலி சத்தியாகிரகம்\n\nபர்தோலி சத்தியாகிரகம் பிரித்தானிய இந்தியாவில் நடந்த ஒரு உண்ணாநிலைப் போராட்டம் ஆகும். இந்திய விடுதலை இயக்கத்தின் ஒரு பகுதியான இதற்கு வல்லபாய் படேல் தலைமை தாங்கினார்.\n\nபர்தோலி, குஜராத் மாநிலத்தின் சூரத்து அருகே உள்ள ஊர். இங்கு பஞ்சம் ஏற்பட்டதால் விவசாயிகள் காலனிய அரசுக்கு செலுத்த வேண்டிய வரியினைக் கட்ட முடியாது போனது. அவர்களது வரிவிலக்குக் கோரிக்கையை ஏற்காத மும்பை மாகாண அரசு அவ்வாண்டுக்கான வரியினை 30% உயர்த்தியது. பர்தோலி விவசாயிங்கள் முன்பு இதே நிலையிலிருந்த கேடா விவசாயிகளை ஒன்று திரட்டிப் போராடிய வல்லபாய் படேலை அணுகி உதவி கோரினர். படேலும் அவர்களுக்கு உதவ சம்மதித்தார். பர்தோலியில் அவரது தலைமையில் ஒரு வரிகொடாப் போராட்டம் தொடங்கியது. அரசு வரி தர மறுத்தவர்களின் நிலங்களை பற்றுகை செய்து ஏலத்தில் விற்றது. வரி கொடுக்க இணங்கியவர்களையும் மற்றும் ஏலத்தில் சொத்துக்களை வாங்கியவர்களையும் பர்தோலி மக்கள் சமூகப் புறக்கணிப்பு செய்தனர். பர்தோலி போராட்டக்காரர்களுக்கு இந்தியாவெங்கும் சட்டமன்றங்களிலும் பிற அமைப்புகளிலும் ஆதரவு பெருகியது. தனது முந்தைய நிலைப்பாட்டைத் தளர்த்திய அரசு போராட்டக்காரர்களுடன் இணக்கமான ஒப்பந்தம் செய்து கொண்டது. அதன்படி பற்றுகை செய்யப்பட்டிருந்த நிலங்கள் திருப்பியளிக்கப்பட்டன, அவ்வாண்டுக்கான வரி விலக்கு செய்யப்பட்டது. மேலும் வரி விகித உயர்வு இரு ஆண்டுகளுக்கு ஒத்தி வைக்கப்பட்டது.\n"}
{"id": "103962", "url": "https://ta.wikipedia.org/wiki?curid=103962", "title": "வரிகொடாப் போராட்டம்", "text": "வரிகொடாப் போராட்டம்\n\nவரிகொடாப் போராட்டம் அல்லது வரி எதிர்ப்பு (\"Tax resistance\") என்பது ஒரு எதிர்ப்புப் போராட்ட வகை. வரி விதிக்கும் அமைப்பின் செயல்பாடுகள் மீதுள்ள அதிருப்தியினையும் எதிர்ப்பினையும் வெளிகாட்ட அதற்கு வரி கொடுக்க மறுப்பதே வரி எதிர்ப்பு. புற காரணங்களைத் தவிர வரி விதிப்பு நியாயமானதல்ல என்று கருதுபவர்களும், வரிப்பணம் செலவிடப்படும் விதத்தை விரும்பாதவர்களும் வரி எதிர்ப்பில் ஈடுபடுகின்றனர். வரலாற்றில் பல ஆயிரம் ஆண்டுகளாக இந்த உத்தி பரவலாகப் பின்பற்று வந்துள்ளது. அமெரிக்கப் புரட்சி போன்ற ஆயுதப் போராட்டங்கள் முதல் இந்திய விடுதலைப் போராட்டம் போன்ற அமைதியான அறவழிப் போராட்டங்கள் வரை பல நிகழ்வுகளில் வரி எதிர்ப்பு பயன்படுத்தப்பட்டுள்ளது.\n"}
{"id": "103973", "url": "https://ta.wikipedia.org/wiki?curid=103973", "title": "புதிய இறைமறுப்பு", "text": "புதிய இறைமறுப்பு\n\nபுதிய இறைமறுப்பு (\"New Atheism\") என்பது 21 ம் நூற்றாண்டில் மேற்குலகில் வளர்ச்சி பெற்ற ஒரு சமூக இயக்கம் ஆகும். இந்த இயக்கத்தின் தோற்றம் உக்கிரம் பெற்றுவந்த சமயத் தீவரவாதிகளுக்கு எதிராக செல்வாக்கு மிக்க எழுத்தாளர்களால் முன்வைக்கப்பட்ட கடுமையான தெளிவான எதிர்ப்பில் இருக்கிறது. நூல்கள், ஆவணப்படங்கள், விளம்பரங்கள் என பல்வேறு வழிகளில் சமயத் தீவரவாதத்தின் குறைபாடுகளைச் சுட்டிக்காட்டினர், தமது தரப்பு வாதங்களை முன்வைத்தனர். சாம் ஃகாரிசு, ரிச்சர்ட் டாக்கின்சு, கிறித்தபர் ஃகிச்சின்சு, விக்டர் இசுடெங்கர், டேனியல் டென்னட் ஆகியோர் இவர்களுள் குறிப்பிடத்தக்கவர்கள். இவர்களுள் காரிசு, டாக்கின்சு, ஃகிச்சின்சு, டென்னட் ஆகியோர் இறைமறுப்பின் ”நான்கு குதிரைவீரர்கள்” (The four horsemen) என்று குறிப்பிடப்பட்டுள்ளனர். சமய அடிப்படைவாதத்திற்கு சிறிதளவும் இடமோ புரிதலோ அளிக்காமல் கடுமையாக எதிர்ப்பது புதிய இறைமறுப்பின் பாணி ஆகும்.\n"}
{"id": "103975", "url": "https://ta.wikipedia.org/wiki?curid=103975", "title": "பீட்டர் பொப்வோப்", "text": "பீட்டர் பொப்வோப்\n\nபீட்டர் பொப்வோப் (Peter Popoff, பிறப்பு யூலை 2, 1946) என்பது யேர்மனில் பிறந்த அமெரிக்க கிறித்தவர் குரு. இவர் நம்பிக்கையினால் பல்வேறு நோய்களைக் குணப்படுத்துவதாகவும், மக்களின் கடன்களை போக்குவதாகவும் கோருகிறார். பல மக்கள் இவரை நம்புகிறார்கள்.\n"}
{"id": "103976", "url": "https://ta.wikipedia.org/wiki?curid=103976", "title": "பிகாசசு விருதுகள்", "text": "பிகாசசு விருதுகள்\n\nபிகாசசு விருதுகள் (\"Pigasus Award\") என்பது ஆண்டுதோறும் அறியப்பெற்ற ஐயுறவியலாளாரான யேம்சு ராண்டி அவர்களால் வழங்கப்படும் நையாண்டி விருதுகள் ஆகும். இந்த விருதுகள் ஏப்ரல் 1 முட்டாள்கள் நாள் அன்று வழங்கப்படுகின்றது. மீவியற்கை அல்லது parapsychological ஏமாத்துக்காரை வெளிகொணர இந்த விருதுகள் உதவுகின்றன. முற்றிலுமான ஏமாற்றுக் காரர்களில் இருந்து, அறிவியலாளர்காகப் பணிபுரிபவர்கள் வரை இந்த விருதுகளை அவர்களின் செயற்பாடுகளுக்காகப் பெற்றுள்ளார்கள்.\n"}
{"id": "103981", "url": "https://ta.wikipedia.org/wiki?curid=103981", "title": "யேம்சு ராண்டி", "text": "யேம்சு ராண்டி\n\nயேம்சு ராண்டி (James Randi, பிறப்பு 7, 1928) ஒரு கனடிய-அமெரிக்க அரங்கு மத்திரக்காரர், அறிவியல் ஐயுறவியலாளர். இவர் மீவியற்கை மற்றும் போலி அறிவியல் கோரிக்கைகளுக்கு சவால் விட்டு, அவற்றை வெளிக் கொண்ணர்வதற்காக பெரிதும் அறியப்படுகிறார். இவரது யேம்சு ராண்டி கல்வி அறக்கட்டளையும் இத்தகையை பணியில் ஈடுபட்டுள்ளது.\n"}
{"id": "103983", "url": "https://ta.wikipedia.org/wiki?curid=103983", "title": "குவாக்வோட்சு", "text": "குவாக்வோட்சு\n\nகுவாக்வோட்சு என்பது இசுரீபன் பாரற் அவர்களால் நிறுவப்பட்ட ஓர் அமெரிக்க இலாப நோக்கமற்ற அமைப்பு ஆகும். இது நலம் தொடர்பான ஏமாத்துக்கள், தொன்மங்கள், பொய்கள், தவறுகள் போன்றவறுக்கு எதிராக செயற்படுவதை நோக்கமாகக் கொண்டது. இதனது மாற்று மருத்துவ கண்காணிப்பு வலைத்தளத்துகாக பரந்து அறியப்படுகிறது. \n"}
{"id": "103991", "url": "https://ta.wikipedia.org/wiki?curid=103991", "title": "ஆப்பனாடு கொண்டையங் கோட்டை மறவர்", "text": "ஆப்பனாடு கொண்டையங் கோட்டை மறவர்\n\nஆப்பனாடு கொண்டையங் கோட்டை மறவர் என்பது தமிழ்நாட்டிலுள்ள, முக்குலத்தோரின் ஒரு பிரிவான மறவர் இனக்குழுவின் உட்பிரிவுகளில் ஒன்றாகும்.\n\nSection::::வரலாறு.\nகொண்டை கட்டி மறவர், அதாவது ஆண்கள் தலைமுடியை கொண்டை போடும் வழக்கம் கொண்ட மறவர்களுக்கு அப்பெயர் ஏற்பட்டு, காலப்போக்கில் மறுவி கொண்டையங் கோட்டை மறவர் என்றாகியது. தற்போதுள்ள இராமநாதபுரம், விருதுநகர் மாவட்டங்களின் மையப்பகுதி அகப்பைப் போன்ற (அகப்பை என்பது தேங்காயின் மூடியில் ஒரு கைமுழ மூங்கிலை செருகி தயாரிப்பது) அமைப்புள்ள நிலப்பகுதி அகப்பைநாடு, இதுவும் காலப்போக்கில் மறுவி ஆப்பனாடு என்றாகியது. அகப்பைநாடு மற்றும் அப்பகுதி மறவர்கள் இணைந்து \"அகப்பைநாடு கொண்டை கட்டி மறவர்\" என்பது \"ஆப்பனாடு கொண்டையங்கோட்டை மறவர்\" என்றாயிற்று.\n\nSection::::உறவுமுறைகள்.\nஇச்சாதியில் கிளைகள் எனும் பிரிவு உள்ளது. அதாவது ஒரு கொத்து இரு கிளைகள் கொண்டது. மொத்தம் 9 கொத்தும், 18 கிளையும் உள்ளது. ஒரு கொத்தைச் சேர்ந்த இரு கிளைகளுக்குள் மட்டுமே திருமணம் உண்டு. ஒரே கிளைகளுக்குள் திருமண உறவு இருக்காது (ஏனென்றால் இவர்கள் அண்ணன் தங்கை உறவு முறை)\n\nSection::::பண்பாடு.\nஇந்த சாதிப் பெண்கள் காது வளர்த்து (தமிழ் பண்பாட்டுக்கு உட்பட்ட நடப்பு நிகழ்வுகள்) தண்டட்டி (பாப்படம்) அணியும் வழக்கம் உடையவர்கள். இந்த வழக்கம் இராமநாதபுரம் மாவட்டம் முதுகுளத்தூர், கமுதி வட்டங்களிலும், திருநெல்வேலி மாவட்டம் சங்கரன்கோவில், வாசுதேவநல்லூர் வட்டங்களிலும், தூத்துக்குடி மாவட்டம் மற்றும் விருதுநகர் மாவட்டத்திலும் தற்போதும் நடைமுறையில் உள்ளது.\n\n"}
{"id": "103993", "url": "https://ta.wikipedia.org/wiki?curid=103993", "title": "கபில் சிபல்", "text": "கபில் சிபல்\n\nகபில் சிபல் (Kapil Sibal, பஞ்சாபி : ਕਪਿਲ ਸਿਬਲ, ; பிறப்பு 8 ஆகத்து 1948) ஓர் இந்திய வழக்கறிஞரும் அரசியல்வாதியும் ஆவார். இந்திய தேசிய காங்கிரசு கட்சியைச் சேர்ந்த கபில் 2009ஆம் ஆண்டு தில்லியின் சாந்தினிசௌக் மக்களவைத் தொகுதியிலிருந்து இந்திய மக்களவைக்குத் தேர்ந்தெடுக்கப்பட்டுள்ளார். நடுவண் அரசில் கடந்த 2009-2014 மன்மோகன் சிங் அரசில், தொலைதொடர்பு மற்றும் தகவல் தொழில்நுட்ப அமைச்சராகவும் மனிதவள மேம்பாட்டுத்துறை அமைச்சராகவும் இருந்தார். இதற்கு முந்தைய ஆய அமைச்சரவையில் அறிவியல் மற்றும் தொழில்நுட்ப அமைச்சராகவும் புவியறிவியல் அமைச்சராகவும் பணியாற்றியுள்ளார். 2014ஆம் ஆண்டு தில்லியின் சாந்தினிசௌக் மக்களவைத் தொகுதியில் போட்டியிட்டு, பா.ஜ.காவின் ஹர்ஷவர்தனிடம் தோற்றார்.\n\nசூலை 1988ஆம் ஆண்டு பீகாரிலிருந்து மாநிலங்களவைக்கு நியமிக்கப்பட்டார். திசம்பர் 1989 முதல் திசம்பர் 1990 வரை கூடுதல் சொலிசிடைர் ஜெனரலாக பொறுப்பேற்றார். உச்சநீதிமன்ற வழக்கறிஞர்கள் சங்க தலைவராக மூன்று முறை (1995–96, 1997–98 மற்றும் 2001–2002) இருந்துள்ளார்.\n\n"}
{"id": "103994", "url": "https://ta.wikipedia.org/wiki?curid=103994", "title": "நுண்ணறிவு வடிவமைப்புக் கோட்பாடு", "text": "நுண்ணறிவு வடிவமைப்புக் கோட்பாடு\n\nநுண்ணறிவு வடிவமைப்பு (\"Intelligent design\") என்பது பேரண்டம் மற்றும் உயிரினங்களைப் படைத்தவர் நுண்ணறிவு கொண்ட ஒரு வடிவமைப்பாளர் என்னும் கொள்கை. இயற்கைத் தேர்வு கோட்பாடு சொல்வது போன்று கர்த்தா எவருமின்றி அண்டமும் உயிரனங்களும் இன்றிருக்கும் நிலைக்கு வந்திருக்க இயலாது என்று நுண்ணறிவு வடிவமைப்பை பின்பற்றுவோர் கூறுகின்றனர். இதற்கும் படைப்புவாதம் மற்றும் நோக்கியல்வாதம் (teleological argument) போன்ற கோட்பாடுகளுக்கும் பல ஒற்றுமைகள் இருந்தாலும், அவற்றைப் போன்று இது வடிவமைப்பாளர் / கர்த்தாவின் தன்மையைப் பற்றி வெளிப்படையாக ஒன்றும் கூறுவதில்லை. எனினும் இது புதிய-படைப்புவாதம் என்றே கருதப்படுகிறது.\n\nஇக்கோட்பாடு ஐக்கிய அமெரிக்காவில் படைப்புவாதத்தை பள்ளி அறிவியல் வகுப்புகளில் கற்பிக்கக்கூடாது என்ற சட்டத் தடையை மீறுவதற்காக உருவாக்கப்பட்டது. படைப்புவாதம் பள்ளி அறிவியல் வகுப்புகளில் இடம்பெறக்கூடாது என்று அமெரிக்க உச்ச நீதிமன்றம் தீர்ப்பளித்தது. இதனால் அத்தீர்ப்பிலுள்ள ஓட்டைகளை பயன்படுத்தி மீண்டும் படைப்புவாதத்தை பாடப்புத்தகங்களில் இடம்பெறச் செய்ய, கண்டுபிடிப்பு கழகம் (Discovery Institute) என்ற பழமைவாத அமைப்பொன்றால் நுண்ணறிவு வடிவமைப்புக் கோட்பாடு உருவாக்கப்பட்டது. 1990களில் இருந்து அமெரிக்கப் பள்ளிகளின் அறிவியல் மற்றும் உயிரியல் பாடப்புத்தகங்களில் படிவளர்ச்சிக் கொள்கைக்கு இணையாக இதையும் பாடமாக்க வேண்டுமென்று கிறித்துவ அடிப்படைவாதிகளும் பழமைவாதிகளும் தொடர்ந்து முயன்று வருகின்றனர். இது குறித்து பல வழக்குகளும் அமெரிக்க நீதிமன்றங்களில் தொடரப்பட்டுள்ளன. அமெரிக்காவிற்கு வெளியே ஐரோப்பா, ஆஸ்திரேலியா, ஐக்கிய இராச்சியம் போன்ற பகுதிகளில் நுண்ணறிவுக் கோட்பாட்டை பாடமாக்கும் முயற்சிகள் கடும் கண்டனத்துக்காளாகி தடை செய்யப்பட்டுள்ளன. ஆனால் துருக்கியில் இக்கோட்பாடு வரவேற்பைப் பெற்றுள்ளது.\n\nஅறிவியலாளர்களில் மிகப் பெரும்பான்மையானோர், நுண்ணறிவுக் கோட்பாட்டை நிராகரிக்கின்றனர். அமானுட / மீஇயற்கை வாதங்களை அறிவியலில் புகுத்தும் முயற்சியைக் கடுமையாக எதிர்க்கின்றனர்.\n"}
{"id": "103998", "url": "https://ta.wikipedia.org/wiki?curid=103998", "title": "கதைசொல்லிகள் சந்தை படுகொலை", "text": "கதைசொல்லிகள் சந்தை படுகொலை\n\nகதைசொல்லிகள் சந்தை படுகொலை அல்லது கிஸ்ஸா காவானி பசார் படுகொலை (\"Qissa Khwani Bazaar massacre\") என்பது பிரித்தானிய இந்தியாவின் பெஷாவர் நகரில் ஏப்ரல் 23, 1930 அன்று நடைபெற்ற ஒரு படுகொலை. பிரித்தானிய படைவீரர்களுக்கும், அறவழிப் போராட்டக்காரர்களுக்கும் இடையே ஏற்பட்ட மோதலில், படைவீரர்கள் துப்பாக்கிச் சூடு நடத்தியதால் நூற்றுக்கணகான போராட்டக்காரர்கள் கொல்லப்பட்டனர்.\n\nகான் அப்துல் கப்பார் கான் புஷ்தூன் இன மக்களிடையே குதை கித்மத்கர் (\"இறைவனின் தொண்டர்கள்\") என்ற போராட்ட இயக்கத்தைத் தொடங்கினார். அதன் மூலம் இந்தியாவின் காலனிய அரசை அறவழிப்போராட்டங்கள் மூலம் எதிர்த்துவந்தார். ஏப்ரல் 23, 1930 அன்று அரசுக்கு எதிராகப் பேசியதற்காக கப்பார் கான் கைது செய்யப்பட்டார். இதனைக் கண்டித்து பெஷாவர் நகரில் கித்மத்கர் இயக்கத் தொண்டர்கள் கதைசொல்லிகள் சந்தையில் திரண்டனர். கானை விடுதலை செய்யக் கோரி அரசுக்கு எதிராகக் கோஷங்களை எழுப்பினர். கூட்டத்தைக் கலைக்க வந்த பிரித்தானிய தரைப்படையின் கவச வண்டிகள் கூட்டத்துள் ஓடி சில போராட்டக்காரர்களைக் கொன்றன. இதனால் நிலை தீவிரமடைந்தது. படைவீரர்கள் சந்தையை விட்டுப் போகும் வரை தாங்கள் கலைந்து செல்ல மாட்டோமென்று இறந்தவர்களின் உடல்களுடன் போராட்டக்காரர்கள் போராட்டத்தைத் தொடர்ந்தனர். அவர்களைக் கலைக்க படைவீரர்கள் எந்திரத்துப்பாக்கியால் சுடத் தொடங்கினர். காலை 11 மணிக்கு ஆரம்பமான துப்பாக்கிச் சூடு மாலை 5 மணி வரை நீடித்தது. இதில் நூற்றுக்கணக்கான போராட்டக்காரர்கள் கொல்லப்பட்டனர். எனினும் இறுதிவரை அவர்கள் வன்முறையில் ஈடுபடவில்லை.\n\nஇப்படுகொலை இந்தியா முழுவதும் கொந்தளிப்பை ஏற்படுத்தியது. பிரித்தானிய அரசு இதுகுறித்து ஒரு நீதிவிசாரணைக்கு உத்தரவிட்டது. நீதி விசாரணைக்குப்பின் வெளியிடப்பட்ட அறிக்கை இப்படுகொலைக்கு பிரித்தானிய படையினரே காரணம் என தெரிவித்தது.\n"}
{"id": "104024", "url": "https://ta.wikipedia.org/wiki?curid=104024", "title": "மூளையழற்சி", "text": "மூளையழற்சி\n\nமூளையழற்சி (Encephalitis) என்பது மூளையில் ஏற்படும் ஒரு கடிய அழற்சி நோய் ஆகும். இந்த தொற்றுநோய்க்கான நோய்க்காரணிகள் தீ நுண்மம், பாக்டீரியா போன்றனவாகும். தலைவலி, காய்ச்சல், குழப்பம், சோர்வு, களைப்பு போன்றன இந்நோயின் ஆரம்ப அறிகுறிகளாகும். பின்னர் நோய் தீவிர நிலையை அடையும்போது வலிப்பு, தசைவலிப்பு, நடுக்கம், உளமாயம், நினைவாற்றல் பிரச்சனைகள் என்பன தோன்றும். \n\nஇந்தியாவின் பீகார் மாநிலத்தில் மூளை அழற்சி பாதிப்பினால் இந்த (2014) ஆண்டு 124 குழந்தைகள் உயிரிழந்துள்ளனர்.\n"}
{"id": "104026", "url": "https://ta.wikipedia.org/wiki?curid=104026", "title": "அடைப்பு (போரியல்)", "text": "அடைப்பு (போரியல்)\n\nஅடைப்பு (\"Blockade\") என்பது போரில் ஒரு தரப்பு எதிர் தரப்பின் குறிப்பிட்ட பகுதிக்கு உணவு, தளவாடங்கள், தகவல்கள் ஆகியவை செல்வதை மொத்தமாக துண்டிக்க மேற்கொள்ளும் முயற்சியினைக் குறிக்கிறது. இது பகுதி அல்லது நாடளவில் நிகழும் முற்றுகையாகும். மிகப் பெரும்பாலும் அடைப்புகள் கடற்பகுதிகளில் தான் நடை பெறுகின்றன. உலக வர்த்தகத்தின் பெரும்பகுதி கடல்வழியாக நடைபெறுவதால், ஒரு அடைப்பு வெற்றிபெற கடல்வழிகளைத் துண்டிப்பது இன்றியமையாததாகிறது. கடல்வழி அடைப்பில், எதிரி நாட்டுத் துறைமுகங்களின் வாயில்களில் பொர்க்கப்பல்கள் ரோந்து செய்து, கப்பல்கள் எவையும் செல்லவிடாமல் தடுப்பது ஒரு பரவலான உத்தி. கடற்கரையில்லாத நாடுகளுக்கு நிலவழியே அனைத்து தொடர்புகளைத் துண்டிப்பதும் அடைப்பே. 20ம் நூற்றாண்டில் வான்படைகளின் வளர்ச்சிக்குப் பிறகு அடைப்பின் ஒரு பகுதியாக வான்வழிப் போக்குவரத்தும் துண்டிக்கப்படுகிறது.\n"}
{"id": "104027", "url": "https://ta.wikipedia.org/wiki?curid=104027", "title": "பஞ்சுயிரி", "text": "பஞ்சுயிரி\n\nபஞ்சுயிரிகள் என்றோ பஞ்சுடலிகள் (\"Sponges\") என்றோ அழைக்கப்படும் உயிர்கள் விலங்கினத்தைச் சார்ந்த நீர்வாழ் உயிரினங்களாகும். இவை புழையுடலிகள் (\"Porifera\") என்னும் கணம் அல்லது தொகுதி விலங்கு வகைப்பாட்டுக்குள் அடங்கும். இத்தொகுதி உறுப்பினர்களின் உடலில் பல புழைகள் காணப்படுவதால் இவை புழையுடலிகள் என அழைக்கப்படுகின்றன. இப்புழையுடலிகளே முதலில் தோன்றிய பலக்கல (ஆங்கிலம்:multicellular) உயிர்கள் எனவும் அறியப்படுகிறது.\n\nஎல்லாப் பஞ்சுயிரிகளும் நீரில் வாழ்வனவாகும். இவை நீர் நிலைகளில் உள்ள தரைப்பகுதிகளில் ஒட்டி வாழும் உயிர்களாகும். இப்பஞ்சுயிரிகளில் குறைந்தது 5000 வகை சிற்றினங்கள் உலகம் முழுதும் பரவிக்கிடக்கின்றன. இவற்றில் பெரும்பாலானவை கடலில் வாழ்பவை (கடல் பஞ்சுயிரி), ஆயினும் 150 வகை நன்னீர்ப்பஞ்சுயிரிகளும் பதிவுசெய்யப்பட்டுள்ளன.\n\nபஞ்சுடலிகள் மிக எளிய உடற்கட்டமைப்புகளைக் கொண்ட பலக்கல உயிரியாகும். இவற்றின் உடல் சமச்சீரற்ற, வரையறுக்க இயலா அமைப்பைக் கொண்டு காணப்படுகின்றன. கலங்கள் ஒருங்கில்லாமலும், கல வேறுபாடு முற்றிலும் மாறுபட்டும் காணப்படுகின்றன. இதில் உள்ள பெரும்பாலான கலங்கள் இதில் இடம்பெற்றிருக்கும் சாறுகளில் உழன்ற நிலையிலும் காட்சியளிக்கின்றன. இதில் இருந்து பிரிக்கப்பட்ட சிலக் கலங்களைக்கொண்டு ஒரு தனி பஞ்சுடலியே வளர முடியும்.\n\nSection::::பண்புகள்.\nஇவை அரித்துண்ணிகளாகும் (Filter feeders). இவை நகராமல் ஒரு நிலையான இடத்தில் தமது ஆதிக்கத்தையும் தமக்கான சூழலையும் உருவாக்கி வாழக்கூடியவை. இவற்றின் உடல் ஈரடுக்குகளால் ஆனது. உடலின் வெளிப்புறத்தில் உள்ள பகுதியை புறப்படை என்றும் உட்புற பகுதியை அகப்படை என்றும் அழைக்கிறோம். புறப்படையையும் அகப்படையையும் இணைக்கும் வழவழப்புள்ள பகுதியை பசைக்கலப்படலம் என விளிக்கிறோம். இவற்றின் உடல்களில் இருபாலினமும் ஒருங்கேக் காணப்படுவதால் இவை ஒரு அழிதூவாகும்.\n\nஅகப்படையில் உள்ள கலங்களில் நீண்ட உணர் இழைகளை உடைய கலங்கள், பட்டைக்கலங்கள் (காலர்செல்கள்/கோயனோசைட்ச் - Choanocytes) என அழைக்கப்படுகின்றன. உடலில் பல சிறுசிறுத் துளைகளும் அவ்வுடலின் நடுவில் உள்ள பெருய இடைவெளியாகிய புழையுடலி உட்குழி திறந்து மூடும் தன்மையுடையது. இதை வெளிப்புறத்தே திறக்க ஆசுகுலம் என்னும் பகுதி உதவுகிறது. அகச்சட்டகத்திற்குள் சுண்ணத்தால் (கால்சியம்) ஆன நுண்முட்கள் காணப்படுகின்றன. இவற்றில் கழிவுகள் நீக்கம், சுவாசம் ஆகிய செயல்கள் ஊடுருவல் முறைப்படி நிகழ்கின்றன. சுண்ணாம்புக்களால் ஆன முட்கள் (Spicules) போன்ற அமைப்பே இதன் கல ஒருங்கிணைப்பிற்கும் வடிவத்திற்கும் பெரிதும் துணைநிற்கின்றன.\n\nSection::::வாழ்விடம்.\nஇவை நீர்நிலைகளில் உள்ள தரை மற்றும் பாறைகளில் ஒட்டி வாழும் தன்மையுடையன. இவை தமது வாழ்விடத்தை உணவு மற்றும் பாதுகாப்பிற்கு தகுந்தாற்போல் ஏற்ற இடங்களில் காணப்படும் பல வகை திடப்பொருட்களில் ஒட்டி வாழ்கின்றன. இவற்றால் இடப்பெயர்ச்சி செய்ய இயலாது.\n\n"}
{"id": "104030", "url": "https://ta.wikipedia.org/wiki?curid=104030", "title": "ஜூனோ நடவடிக்கை", "text": "ஜூனோ நடவடிக்கை\n\nஜூனோ நடவடிக்கை (\"Operation Juno\") என்பது இரண்டாம் உலகப் போரின் போது இசுக்கேண்டிநேவியாவில் நிகழ்ந்த ஒரு கடற்படை சண்டை. நார்வே போர்த்தொடரின் ஒரு பகுதியான இதில் நார்வேயிலிருந்து பின்வாங்கும் நேச நாட்டுப் படைகளை ஜெர்மானியக் கடற்படை தாக்கியது.\n\nநார்வீக் சண்டைகள் நிகழ்ந்து கொண்டிருந்த போது நார்வீக்கை கடற்புறம் முற்றுகையிட்டிருந்த நேச நாட்டுக் கடற்படைகளை திசை திருப்ப ஜெர்மானிய கடற்படை கிரீக்சுமரீன் திட்டமிட்டது. அதன்படி ஜூன் 8, 1940ல் ஆர்சுடட் என்ற இடத்தைத்ட் தாக்க ஜெர்மானியக் கடற்படை தளபதிகள் திட்டமிட்டனர். ஆனால் அதற்குள் நார்வேயிலிருந்து நேச நாட்டுப் படைகள் காலி செய்து இங்கிலாந்து திரும்பத் தொடங்கின. எனவே முந்தையத் திட்டத்தைக் கைவிட்ட ஜெர்மானிய போர்க்கப்பல்கள் படைகளைத் ஏற்றிச் செல்லும் நேச நாட்டுக் கப்பல்களைத் தாக்கின. ஜூன் 8 அன்று பிரித்தானிய வானூர்தி தாங்கிக் கப்பல் எச். எம். எசு \"குளோரியசு\" மற்றும் அதன் துணை டெஸ்டிராயர்கள் \"அகாஸ்டா\" மற்றும் \"ஆர்டெண்ட்\" அகியவற்றை ஜெர்மானிய பொர்க்கல் \"ஷார்ன்ஹோஸ்ட்\" மற்றும் \"நைசனாவ்\" தாக்கின. இரண்டு மணி நேரம் நடந்த கடற்படைச் சண்டையில் மூன்று பிரித்தானியக் கப்பல்களும் மூழகடிக்கப்பட்டன; 1519 பிரித்தானிய மாலுமிகள் மாண்டனர். ஜெர்மானிய கப்பல்களுக்கு லேசான சேதங்களே ஏற்பட்டன. \n"}
{"id": "104041", "url": "https://ta.wikipedia.org/wiki?curid=104041", "title": "தமிழகத் தேர்தல்களில் வாக்குப்பதிவு புள்ளிவிவரம்", "text": "தமிழகத் தேர்தல்களில் வாக்குப்பதிவு புள்ளிவிவரம்\n\nதமிழ்நாட்டில் நடந்த தேர்தல்களில் பதிவான வாக்குகள் குறித்த புள்ளிவிவரம் இங்கு தொகுக்கப்பட்டுள்ளது.\n\n\n\n\n"}
{"id": "104044", "url": "https://ta.wikipedia.org/wiki?curid=104044", "title": "அனுக்கா", "text": "அனுக்கா\n\nஹனூக்கா (சனூக்கா, ; \"Hanukkah\") அல்லது தீபத் திருநாள் அல்லது ஒளி விழா (\"Festival of Lights\") யூதர்களின் திருநாள் கொண்டாட்டங்களில் ஒன்று. எட்டு நாட்கள் நடைபெறும் இத்திருநாள், கி.மு. இரண்டாம் நூற்றாண்டில் எருசலேமில் நடந்த மக்கேபியப் புரட்சியின் போது, யூதர்களின் புனிதக் கோவில் (இரண்டாம் கோவில்) மீண்டும் வழிபாட்டுக்கென அர்சிக்கப்பட்டதை நினைவு கூற கொண்டாடப்படுகிறது. எட்டு இரவுகளும் எட்டு பகல்களும் கொண்டாடப்படும் இத்திருநாள் எபிரேய நாட்காட்டியின் கிசுலேவ் மாதத்தின் 25 ஆம் நாள் துவங்குகிறது. கிரெகொரியின் நாட்காட்டியில் இது நவம்பர் அல்லது திசம்பர் மாதங்களில் வரும்.\n\nஇத்திருநாள் கொண்டாட்டத்தில் எட்டு கிளைகளை உடைய மெனோரா அல்லது அனுக்கா எனப்படும் மெழுகுவர்த்தித் தாங்கியில் மெழுகுவர்த்திகள் ஏற்றப்படுகின்றன. ஒவ்வொரு நாளும் ஒரு மெழுகுவர்த்தி கூடுதலாக ஏற்றப்பட்டு எட்டாவது நாள் எட்டு மெழுகுவர்த்திகள் ஏற்றப்படுகின்றன. அனைத்து நாட்களின் முடிவில் நடுவில் உள்ள \"ஷமாஷ்\" எனப்படும் ஒன்பதாவது சிறப்பு மெழுகுவர்த்தி கூடுதலாக ஏற்றப்படும்.\n\n1970 கள் முதல், உலக பக்தி யூதம் இயக்கம் பல நாடுகளில் பொது இடங்களில் மெனோரா விளக்கேற்றுவதை ஊக்கப்படுத்தியது.\n\n"}
{"id": "104047", "url": "https://ta.wikipedia.org/wiki?curid=104047", "title": "குருத்து ஞாயிறு", "text": "குருத்து ஞாயிறு\n\nகுருத்து ஞாயிறு (\"Palm Sunday\") அல்லது குருத்தோலைத் திருவிழா என்பது இயேசு கிறித்து எருசலேம் நகருக்குள் வெற்றி ஆர்ப்பரிப்போடு நுழைந்த நிகழ்ச்சியை நினைவுகூர்ந்து கிறித்தவர்கள் ஆண்டுதோறும் கொண்டாடுகின்ற ஒரு விழா ஆகும். இது இயேசு சாவினின்று உயிர்பெற்றெழுந்த ஞாயிறு கொண்டாட்டத்திற்கு முந்திய ஞாயிறு நிகழும்.\nஇயேசு எருசலேமுக்குள் நுழைந்த நிகழ்ச்சியை நான்கு நற்செய்தியாளரும் விவரித்துள்ளனர். காண்க:\n\nSection::::குருத்து ஞாயிறு: விவிலிய அடிப்படையும் பொருளும்.\nநற்செய்தி நூல்கள் தரும் தகவல்படி, இயேசு தாம் துன்புற்று இறப்பதற்கு ஏறக்குறைய ஒரு வாரத்துக்கு முன்னால் எருசலேம் நகருக்குள் மிகுந்த மாட்சிமையோடு நுழைந்தார். இயேசு ஒரு \"கழுதைக் குட்டியின்மேல் ஏறி அமர்ந்து எருசலேமுக்குள் நுழைந்தார்.\" அவர் சென்ற வழியில் மக்கள் தங்கள் மேலுடைகளை விரித்தார்கள்; வேறு சிலர் இலைதழைகளைப் பரப்பினார்கள். அவர்கள்\n\nஎன்று கூறி ஆர்ப்பரித்தனர். இப்பாடல் பழைய ஏற்பாட்டில் திருப்பாடல்கள் என்னும் நூலில் காணப்படுவது (காண்க: திபா 118:25-26).\n\nயோவான் நற்செய்திப்படி மக்கள் \"குருத்தோலைகளைப் பிடித்துக்கொண்டு இயேசுவுக்கு எதிர்கொண்டுபோனார்கள்\" (காண்க: யோவான் 12:13). இவ்வாறு, குருத்தோலைகளை அசைத்து, வழியில் துணிகளை விரித்து, இலைதழைகளைப் பரப்புவது ஓர் ஆழ்ந்த பொருள் படைத்த செயலாக மாறியது. இயேசுவை மக்கள் கடவுள்பெயரால் வந்த மெசியா என்றும் தங்கள் அரசர் என்றும் மகிழ்ச்சி ஆரவாரத்தோடு வரவேற்றாலும் விரைவிலேயே அவர் இறக்கவேண்டும் என்று குரல் எழுப்பவும் தயங்கவில்லை. இயேசுவை இன்று தம் மெசியாவாக ஏற்பவர்களும் அவரை மாட்சியுடைய மன்னராக மட்டுமே பார்க்காமல், துன்பங்கள் மற்றும் சாவு வழியாக உலகிற்குப் புத்துயிர் வழங்கியவராகக் காணவேண்டும் என்பது இந்நிகழ்ச்சியின் பொருள்.\n\nSection::::கிறித்தவ வழிபாட்டில் குருத்து ஞாயிறு.\nமேற்குத் திருச்சபையில் கத்தோலிக்க திருச்சபை, ஆங்கிலிக்கன் சபை, லூத்தரன் சபை ஆகிய கிறித்தவ சமூகங்கள் குருத்து ஞாயிறு கொண்டாட்டத்தைக் கடைப்பிடிக்கின்றன.\n\nகத்தோலிக்க சபை வழக்கப்படி, குருத்தோலை கோவிலுக்கு வெளியே அல்லது (குளிர்நாடுகளில்) கோவிலின் தலைவாயிலைத் தாண்டி அமையும் பகுதியில் மந்திரிக்கப்படும். வழிபாட்டை நிகழ்த்தும் குரு சிவப்பு வழிபாட்டு ஆடைகளை அணிந்திருப்பார். எல்லாரும் குருத்தோலைகளைக் கைகளில் தாங்கியிருப்பார்கள். இயேசு தாம் துன்புற்று இறந்ததற்கு முன்னால் எருசலேம் நகருக்குள் ஆடம்பரமாக நுழைந்த நிகழ்ச்சி நற்செய்தி நூலிலிருந்து பறைசாற்றப்படும். குருத்து ஞாயிறு ஏன் கொண்டாடப்படுகிறது என்பதைக் குரு விளக்குவார். இறைவேண்டலுக்குப் பின் பவனி தொடங்கும். சிலுவை, எரியும் மெழுகுவத்தி கொண்ட விளக்குத்தண்டுகள், தூபக்கலசம் ஆகியவற்றைத் தாங்கி துணையாளர் முன்செல்வர். பின் குரு செல்வார். அவரைத் தொடர்ந்து சிறுவர், பெண்கள், ஆண்கள் என்று எல்லா மக்களும் சென்று தத்தம் இடத்தை அடைவர். பவனியின்போது பாடல்கள் பாடப்படும். குறிப்பாக, \"ஓசன்னா\" என்னும் குரல் கேட்கும். அச்சொல்லுக்கு எபிரேய மொழியில் \"இறைவா, விடுவித்தருளும்\" என்பது பொருள். மேலும் \"வாழ்க!\" என்பதும் அதன் பொருளாகும். கோவிலுக்கு வெளியே அல்லது முற்றத்திலிருந்து தொடங்கும் பவனி திருப்பீடத்தை அடைந்ததும் திருப்பலி தொடங்கும்.\n\nகுருத்து ஞாயிறன்று மக்கள் பிடித்திருக்கின்ற குருத்துகள் அடுத்த ஆண்டில் வருகின்ற திருநீற்றுப் புதன் என்னும் நாளின்போது எரித்து சாம்பலாக்கப்படும். அச்சாம்பல் மந்திரிக்கப்பட்டு மக்களின் தலைமேல் பூசப்படும். கத்தோலிக்க திருச்சபை வழக்கப்படி இச்சடங்கு இறைவனின் அருளை இறைஞ்சுகின்ற ஒரு வழிபாட்டு நிகழ்வு ஆகும்.\n\nகிழக்குத் திருச்சபையில் குருத்து ஞாயிறு \"ஆண்டவர் எருசலேமில் நுழைந்த திருநாள்\" என்னும் பெயரில் கொண்டாடப்படுகிறது. இது வழிபாட்டு ஆண்டின் முக்கிய பன்னிரு திருநாள்களுள் ஒன்றாகும். புனித வாரத்தின் முதல் நாளாக இது கருதப்படுகிறது. அதற்கு முந்திய நாளாகிய ஞாயிறன்று இயேசு இலாசருக்கு உயிரளித்த நிகழ்ச்சி கொண்டாடப்படும்.\n\nSection::::குருத்து ஞாயிறு பவனி பற்றிய நற்செய்தி வாசகம்.\nஇவ்வாண்டு (2011) மத்தேயு நற்செய்தி (மத் 21:1-11), 2012இல் மாற்கு நற்செய்தி (மாற் 11:1-10), 2013இல் லூக்கா நற்செய்தி (லூக் 19:28-40) என்று முதல் மூன்று நற்செய்தி நூல்களிலிருந்தும் மூவாண்டு சுழற்சி முறையில் இயேசு எருசலேமுக்கு பவனியாகச் சென்ற நிகழ்ச்சி பறைசாற்றப்படும்.\n\n\nSection::::உலக நாடுகளில் குருத்து ஞாயிறு கொண்டாட்டம்.\nகிறித்தவம் பரவியிருக்கின்ற எல்லா நாடுகளிலும் குருத்து ஞாயிறு கொண்டாடப்படுகிறது. வெவ்வேறு நாடுகளில் சில சிறப்புப் பழக்கங்களும் நடைமுறையில் உள்ளன.\n\nயோர்தானிலும் இசுரயேலிலும் கத்தோலிக்க திருச்சபை, மரபுவழித் திருச்சபை, கீழைச் சபை, ஆங்கிலிக்கன் சபை போன்ற கிறித்தவக் குழுக்களைச் சார்ந்த மக்கள் இந்நாள் வழிபாட்டில் பெருந்திரளாகக் கலந்துகொள்வார்கள். சிறுவர்கள் தம் கைகளில் ஒலிவ மரக்கிளை, ஒலைக் குருத்து போன்றவற்றைத் தாங்கிச் செல்வர். அக்கிளைகளைச் சிலுவை வடிவில் மடிப்பது வழக்கம். ரோசாப் பூக்களால் சிலுவை செய்வதும் உண்டு. ஒலிவக் கிளையைத் திருநீரில் அமுக்கி அந்நீரைக் குரு மக்கள்மீது தெளிப்பார்.\n\nஓலைக் குருத்துகளுக்குப் பதிலாக \"வில்லோ\" (willow) மரக்கிளைகளை மக்கள் தாங்கி பவனியாகச் செல்வார்கள்.\n\nஇந்தியாவில், குறிப்பாகத் தமிழகம், கேரளம் போன்ற தென் மாநிலங்களில் தென்னங் குருத்துக்களை நேரடியாக மரத்திலிருந்து வெட்டிக் கொண்டு வருவார்கள். ஒலைகளைத் தனித்தனியாகப் பிரித்து மக்களுக்குக் கொடுப்பார்கள். பலரும் சிலுவை வடிவத்தில் ஓலைகளை மடித்துக்கொள்வார்கள். சிலர் குருவி, புறா, கிலுக்கு, மணிக்கூண்டு போன்று விதவிதமான வடிவங்களில் ஓலைகளைக் கீறிப் பின்னிக்கொள்வார்கள். குறிப்பாக, சிறுவர்கள் இதில் உற்சாகத்தோடு கலந்துகொள்வார்கள். கோவிலின் உள்ளே தூயகப் பகுதியில் தரையில் செவ்வந்தி போன்ற பூக்களைத் தூவுவது கேரளத்தில் வழக்கம். சில இடங்களில் குருத்தோலைப் பவனி செல்லும் போது மக்கள் துணிகளை வழியில் விரிப்பதும் உண்டு.\n\nமால்ட்டா நாட்டில் ஒலிவக் கிளைகளும் பனைமரக் குருத்துகளும் பவனியில் செல்வோரின் கைகளில் இருக்கும். ஒலிவக் கிளைகளை இறந்த இயேசுவின் சிலைமீது விரிப்பார்கள். இயேசு ஒலிவத் தோட்டத்தில் துயருற்றார் என்பதை அது நினைவுபடுத்துகிறது.\n\nஇந்நாட்டின் சில பகுதிகளில் அப்பத்தைச் சிலுவை வடிவில் செய்வார்கள். அதுபோலவே சேவல் வடிவத்திலும் ஆக்குவார்கள் (பேதுரு இயேசுவை மும்முறை மறுதலித்தபோது சேவல் கூவிற்று (காண்க: மாற்கு 14:66-72).\n\nசெயற்கைக் குருத்தோலைகளைச் செய்து அவற்றுள் மிக நீண்ட ஓலைக்குப் பரிசு வழங்கும் பழக்கம் போலந்தில் உள்ளது. 2008இல் மிக நீண்ட குருத்தோலை 33.39 மீட்டர் இருந்ததாம்!\n\nஇந்நாடுகளில் குருத்து ஞாயிறு \"மலர் ஞாயிறு\" எனக் கொண்டாடப்படுகிறது. ரோசா, லில்லி, மார்கரட், ஜாஸ்மின், வயலட் போன்ற மலர்களின் பெயர்களைத் தாங்கியவர்கள் அந்நாளை விழாநாளாகச் சிறப்பிப்பர்.\n\nஇந்நாட்டின் சில பகுதிகளில் குருத்து ஞாயிறு நாடகமாக நடிக்கப்படுகிறது. பவனியின்போது குரு ஒரு குதிரையின்மீது ஏறிகொள்வார். அவரைச் சூழ்ந்து மக்கள் கூட்டம் குருத்தோலைகளைத் தாங்கிச் செல்லும். சில இடங்களில் பெண்கள் நீண்ட ஆடைகளை வழியில் பரப்புவர். குருத்தோலைகளை மக்கள் வீடடுக்குக் கொண்டு சென்று, வீட்டு வாயிலில் அல்லது சாளரங்களின் வெளியே தொங்க விடுவார்கள்.\n\nSection::::திருத்தந்தை பிரான்சிசு குருத்து ஞாயிறன்று வழங்கிய செய்தி.\nகத்தோலிக்க திருச்சபையின் தலைவராக 2013 மார்ச்சு 13ஆம் நாள் தேர்ந்தெடுக்கப்பட்ட [[திருத்தந்தை பிரான்சிசு) முதன்முறையாக குருத்து ஞாயிறு கொண்டாட்டத்திற்கு வத்திக்கான் [[புனித பேதுரு பெருங்கோவில்|புனித பேதுரு பெருங்கோவிலில்]] திருத்தந்தை என்னும் தகுதியில் தலைமை தாங்கினார்.\n\nஅப்போது, இயேசு எருசலேமில் மக்களின் ஆரவாரத்தின் நடுவே நுழைந்த நிகழ்ச்சியை அவர் நினைவுகூர்ந்து, 28ஆம் இளையோர் ஆண்டுக் கொண்டாட்டத்தையும் கருத்தில் கொண்டு மக்களுக்கு மூன்று கருத்துகளை முன்வைத்தார். அவை:\nமேலும் 2013, சூலை மாதம் பிரேசில் நாட்டு [[ரியோ டி ஜனேரோ]] நகரில் நிகழவிருக்கின்ற [[உலக இளையோர் நாள் 2013]] கொண்டாட்டத்தில் தாம் பங்கேற்கப் போவதாக அவர் அறிவித்தார்.\n\n\n\n\nSection::::வெளி இணைப்புகள்.\n[[பகுப்பு:கிறித்தவத் திருநாட்கள்]]"}
{"id": "104063", "url": "https://ta.wikipedia.org/wiki?curid=104063", "title": "அஃதை", "text": "அஃதை\n\nஅஃதை சங்க இலக்கியத்தில் குறிப்பிடப்பட்டுள்ள கோசர் குடித் தலைவன் மற்றும் சிறந்த வள்ளல். அவனைப்பற்றி சங்கப் பாடல்களில் உள்ள செய்திகள் பின்வருமாறு:\n"}
{"id": "104064", "url": "https://ta.wikipedia.org/wiki?curid=104064", "title": "பிரிட்டனின் பரோயே தீவுகள் ஆக்கிரமிப்பு", "text": "பிரிட்டனின் பரோயே தீவுகள் ஆக்கிரமிப்பு\n\nஇரண்டாம் உலகப் போரின் போது இசுக்கேண்டிநேவியாவில் உள்ள பரோயே தீவுகள் பிரித்தானியப் படைகளால் ஆக்கிரமிக்கப்பட்டன. இவ்வாக்கிரமிப்பு நிகழ்வு வாலண்டைன் நடவடிக்கை என்றும் அழைக்கப்படுகிறது.\n\nஏப்ரல் 9, 1940 அன்று நாசி ஜெர்மனி டென்மார்க் மீது படையெடுத்து அதனைக் கைப்பற்றியது. டென்மார்க்கின் ஆளுகைக்கு உட்பட்ட பரோயே தீவுகள் ஜெர்மானியர்கள் கட்டுப்பாட்டில் வருவதைத் தவிர்க்க பிரித்தானியப் படைகள் அதனை ஆக்கிரமிக்க முடிவு செய்தன. ஏப்ரல் 11ம் தேதி பிரித்தானியப நாடாளுமன்றத்தில் இது குறித்துப் பேசிய பிரித்தானியப் பிரதமர் வின்ஸ்டன் சர்ச்சில் ஜெர்மானியர்களின் பிடியில் பரோயே தீவுகள் சிக்காமல் இருக்கவே அதனை ஆக்கிரமிப்பதாக காரணம் சொன்னார். மேலும், போர் முடிந்து, டென்மார்க் நார் ஜெர்மனியிடமிருந்து விடுவிக்கப்பட்ட பின்னர் பரோயே தீவுகள் மீண்டும் டென்மார்க் வசம் ஒப்படைக்கப்படுமென்று உறுதி கூறினார். நிகழப்போகும் படையெடுப்பு குறித்து பரோயே மக்களுக்கும் பிபிசி வானொலி மூலம் முன்னறிவுப்பு தரப்பட்டது.\n\nஏப்ரல் 12ம் தேதி இரு பிரித்தானியக் கடற்படைக் கப்பல்கள் பரோயே தலைநகர் தூர்ஷானின் துறைமுகத்தை அடைந்தன. இது குறித்து விவாதித்த பரோயே நாடாளுமன்றம், பிரித்தானியர்களுக்கு ஒத்துழைப்பு தருவதென முடிவு செய்தது. மறுநாள் பிரித்தானிய ஆக்கிரமிப்புப் படைகள் தூர்ஷானை அடைந்தன. பரோயே தீவுகளின் உள்நாட்டு விவகாரங்களில் தலையிடுவதில்லையென பரோயே ஆட்சியாளர்களுக்கு உறுதியளித்த பிரித்தானியத் தளபதிகள், படைகளைத் தூர்ஷானில் தரையிறக்கினர். பிரித்தனின் பரோயே ஆக்கிரமிப்பு அமைதியாக இருந்தது. பரோயே நாடாளுமன்றத்துக்கு முழு சட்டமியற்றும் உரிமைகள் வழங்கப்பட்டன. உள்நாட்டு விசயங்களில் பிரித்தானியப் படைகள் தலையிடாததால், அவர்களுக்கும் பரோயே மக்களுமிடையே நல்லுறவு நீடித்தது. போர்க்காலத்தில் ஒரு சில முறை மட்டுமே ஜெர்மானிய வான்படையால் பரோயே தீவுகள் தாக்கப்பட்டன. போர் முடிந்தபின்னர், பிரித்தானியப் படைகள் பரோயே தீவுகளைக் காலி செய்தன. டென்மார்க்குடன் மீண்டும் இணைவதா அல்லது சுதந்திர நாடாக இருப்பதா என்று பொது வாக்கெடுப்பு நடத்தப்பட்டது. அதன் விளைவாக டென்மார்க்கின் ஆளுகையின் கீழ் தொடர்வது, ஆனால் முழு தன்னாட்சியுடன் செயல்படுவது என பரோயே மக்கள் முடிவெடுத்தனர்.\n"}
{"id": "104065", "url": "https://ta.wikipedia.org/wiki?curid=104065", "title": "அஃதை தந்தை", "text": "அஃதை தந்தை\n\nஅஃதை தந்தை சங்க இலக்கியங்களில் குறிப்பிடப்பட்டுள்ள கோசர் குடித் தலைவன் அஃதை என்பவனின் தந்தை. இவனும் கோசர்குடித் தலைவன். இவனை எதிர்த்துப் போரிட்டு மாண்ட இருபெரு வேந்தர் சோழ பாண்டியர் எனக் கருத இடம் உண்டு. இவனைப் பற்றி சங்கப் பாடல்களில் வரும் குறிப்புகள் பின்வருமாறு.\n\nபருவூர்ப் பறந்தலை என்னுமிடத்தில் போர். இருபெரு வேந்தர்களும் ஒன்றுகூடி ஒருபுறமும், அஃதையின் தந்தை மறுபுறமும் எதிர்நின்று போரிட்டனர். போரில் இருபெரு வேந்தர்களும் போர்க்களத்திலேயே மாண்டனர். அஃதை தந்தை வேந்தர்களின் களிறுகளைக் கவர்ந்தபோது எழுந்த ஆரவாரம் போல ஊர்மக்கள் தலைவன்-தலைவி உறவு பற்றிய அலர் வெளிப்படையாக இருந்ததாம். \n\n"}
{"id": "104087", "url": "https://ta.wikipedia.org/wiki?curid=104087", "title": "வானம் (திரைப்படம்)", "text": "வானம் (திரைப்படம்)\n\nவானம் 2011 ஆம் ஆண்டு க்ரிஷ் இயக்கத்தில் வெளியான ஒரு தமிழ்த் திரைப்படமாகும். இப்படம் 2010 ஆம் ஆண்டு தெலுங்கு மொழியில் வெளியான வேதம் திரைப்படத்தின் தமிழ் மொழி பெயர்ப்பாகும். இதில் சிலம்பரசன், பரத், அனுஷ்கா, ஜாஸ்மின், பிரகாஷ் ராஜ் மற்றும் சரண்யா முதன்மை பாத்திரங்களில் நடித்திருந்தனர்.\n\nSection::::உருவாக்கம்.\nபடத்தில் மற்றொரு கதாநாயகனாக நடிக்க தெலுங்கு நடிகர் மனோஜ் பேசப்பட்டிருந்தார். சாலை விபத்து ஒன்றில் சிக்கி, மருத்துவமனையில் சிகிச்சை பெற்று வந்ததால் மனோஜ்க்கு பதிலாக‌ பரத் அக்கதாபாதிதிரத்தில் நடித்தார். படத்தில் அனுஷ்கா பாலியல் தொழிலாளியாக நடிப்பவர்.\n\n"}
{"id": "104096", "url": "https://ta.wikipedia.org/wiki?curid=104096", "title": "அகுதை", "text": "அகுதை\n\nSection::::கூடல் அரசன்.\nஅகுதை கூடல் நகர அரசன். (இந்தக் கூடல் வைகைஅணைக்கு அருகே உள்ள கூடலூர் என்பது அறிஞர் முடிபு. நான்மாடக் கூடலாகிய மதுரை அன்று.) \n\nSection::::வேளிர்குடி அரசன்.\nவேள் மகளிரின் துன்பம் போக்கிய இவன் வேளிர் குடியைச் சேர்ந்தவன். (அஃதை கோசர்குடி அரசன்). இந்த அரசன் மறவர் குடியை சேர்ந்தவன் என்ற குறிப்பும் உள்ளது. அகத்தா மறவர் என்னும் பிரிவினர் இந்த அரசனின் வழித்தோன்றல்களாக இருக்கலாம் என்று பேராசிரியர் ராஜன் குறிப்பிடுகின்றார்.\n\nSection::::வேள் மகளிரின் துன்பம் போக்கியது.\nவெளியன் வேண்மான் என்பவனின் மகன் ஆய் எயினன். பாழிப்பறந்தலை என்னுமிடத்தில் போர். மிஞிலியும், ஆய் எயினனும் எதிர்கொண்டனர். மிஞிலி எயினனை வீழ்த்தினான். ஆய் எயினன் விழுப்புண் பட்டுப் போர்க்களத்தில் வீழ்ந்துகிடந்தான். ஆய் எயினன் வளர்த்த பறவைகள் விண்ணில் பறந்து அவனுக்கு நிழல் தந்தன. போருக்கு வினை வைத்தவன் நன்னன். நன்னன் வேளிர்குடி அரசன். விழுப்புண் பட்டுக் கிடந்த ஆய் எயினனும் வேளிர்குடியைச் சேர்ந்தவன். நன்னனின் செயலைக் கண்டு துடிதுடித்த வேள்மகளிர் அகுதையிடம் முறையிட்டுக்கொண்டனர். அகுதை வேள்மகளிரின் துன்பத்தைப் போக்கினான். \n\nSection::::மார்பில் புண் என்னும் வதந்தி.\nஅகுதை தேர்ச்சக்கரம் ஏறிப் புண்பட்டுக் கிடந்தான் என்னும் செய்தி ஊரில் பரவலாகப் பேசப்பட்டது. உண்மையில் அவனுக்குப் புண் ஏற்படவில்லை. அதுபோல எவ்வி வேல் பாய்ந்து மார்பில் விழுப்புண் பட்டுக் கிடக்கிறான் என்று பேசப்படும் செய்தியும் பொய்யானால் நல்லது என்று புலவர் நினைக்கிறார். (இந்தப் பெண்பாற் புலவர் எவ்வியைக் காதலித்தவர்) \nSection::::ஒப்புநோக்குக.\nஅஃதை\n"}
{"id": "104098", "url": "https://ta.wikipedia.org/wiki?curid=104098", "title": "அகுதை தந்தை", "text": "அகுதை தந்தை\n\nஅகுதை தந்தை கூடல் (திருமுக்கூடல்) நகர அரசன் அகுதையில் தந்தை. சங்கப் பாடல்களில் இவனைப்பற்றி பின்வரும் குறிப்புகள் உள்ளன.\n\nஅகுதை தந்தைக்கு அகவல் மகளிர் யானைகளைப் பரிசிலாக அவனது வாயிலில் நிறுத்திவைத்து அவனைப் புகழ்ந்து பாடினராம். இந்தச் செயலின் நோக்கம் வேறாக இருந்ததாம். (தலைவன் தலைவியின் வாயிலில் வந்து நிற்பதன் நோக்கமும் அப்படிப்பட்டதாம்.) \n"}
{"id": "104105", "url": "https://ta.wikipedia.org/wiki?curid=104105", "title": "சித்திரா (இதழ்)", "text": "சித்திரா (இதழ்)\n\nசித்திரா எனும் பெயரில் இலங்கையில் 198+களில் வெளிவந்த ஒரு சித்திரக்கதை வார இதழாகும். இலங்கையில் பல சித்திரக் கலைஞர்கள் இந்த வார இதழில் சித்திரக் கதைகளை எழுதியும் வரைந்தும் வந்தனர். சில சித்திரக் கலைஞர்கள் சித்திரம், கதை இரண்டையும் ஒருசேர எழுதி வெளிவந்தவைகளும் இருந்தன. ஒருசில சித்திரக்கதைகளின் கதை ஆசிரியர் ஒருவராகவும், அந்த கதைக்கு ஏற்ப சித்திரப் படங்களை வரைபவர் இன்னுமொருவராகவும் இருவர் இணைந்து வெளியிடப்பட்ட சித்திரக்கதைகளையும் \"சித்திரா\" வார இதழ் கொண்டிருந்தது. \n\nSection::::வாசகர்கள்.\nஅக்காலப் பகுதியில் பாடசாலை மாணவர்களிடையே இந்த \"சித்திரா\" சித்திரக்கதை வாரயிதழ் மிகுந்த வரவேற்பை பெற்றிருந்தது. இருப்பினும் நாவல் கதைகளுக்கு ஒரு வாசகர் கூட்டம் இருப்பது போன்றே, இந்த சித்திரக்கதை இதழுக்கும் ஒரு வாசகர் கூட்டம் எல்லா வயதினரிடர் இருந்தும் இருந்தது. அதிலும் சித்திரக் கலையில் ஆர்வம் உள்ளவர்கள் மத்தியில் மிகவும் வரவேற்புக்குள்ளான ஒரு இதழாகும்.\n\nSection::::சிறப்பம்சம்.\nஇந்த இதழின் சிறப்பம்சம் கதைகளை எழுத்து வடிவாக அல்லாமல், பேசும் சித்திரங்களாக, கதை உரையாடல் வடிவில் சித்திரங்களோடு கொடுக்கப்பட்டிருக்கும். சிறிய சிறிய சதுரவடிவில் கதாபாத்திரங்கள் வரையப்பட்டு, அதில் உள்ள கதாபாத்திரங்கள் உரையாடுவதையும், சிந்திப்பதையும் கூட வேறுப்படுத்தி காட்டியிருப்பர். குறிப்பாக இந்த சித்திரக்கதை இதழ் கதைகளையும் விட சித்திரங்களுக்கே முன்னுரிமை கொடுப்பது இதன் சிறப்பம்சம் ஆகும்.\n\nSection::::பிரசித்திப்பெற்ற கதைகள்.\nஇந்த \"சித்திரா\" இதழில் வெளிவந்த பல கதைகள் தொடர்கதைகள் ஆகும். சில வாரங்களின் போது ஒன்று அல்லது இரண்டு குறுங்கதைகளையும் கொண்டு வெளிவரும். \"வீரபாகு\", \"வீரமோகினி\" போன்ற வீரக்கதைகள் மிகவும் பிரசித்திப்பெற்றதாக வீர்சாகசக் கதைகளாகும். \"வீரபாகு\" யாழ்ப்பாணத்தில் வாழ்ந்த ஒரு வீரனின் வரலாற்றை சித்திரங்களால் கண்முன்னே நிறுத்தியக் கதை. புத்தாண்டு மற்றும் சிறப்பு நாட்களில், அந்த நாற்களுக்கு பொருத்தமான வகையில் சிறப்பு சித்திரக்கதைகள் ஒன்று இரண்டு வெளிவரும். இலங்கை, மலையக எழுத்தாளரான தெளிவத்தை ஜோசப் கதை எழுத, மலையக வாழ்வியலை சித்தரிக்கும் சித்திரக்கதைகளும் அதில் இடம்பெற்றன.\n\nஅத்துடன் காதல் கதைகள், விஞ்ஞானக் கதைகள், நகைச்சுவை கதைகள், சாகசக்கதைகள் என அனைத்து விதமான கதைகளும் பல்வேறு சித்திரக் கலைஞர்களாலும், கதையாசிரியர்களின் முயற்சியாலும் இந்த இதழ் வெளிவந்தது. இதழில் நடுவே அரசியல் நகைச்சுவை துணுக்குகள்; விமர்சனங்களாகவும், கண்டனமாகவும் இடம்பெறும். \n\nSection::::இதழ் வடிவம்.\nஇதழில் முதல் பக்கம் வண்ணப் படங்கள் கொண்டதாக இருக்கும். முதல் பக்க படம், \"சித்திரா\" இதழின் தொடர்கதைகளாக வரும், ஒரு கதையின் அன்மைய பாத்திரத்தை சித்தரிக்கும் வகையிலே அமையும். ஒவ்வொரு வாரமும் வெவ்வேறு சித்திரக்கலைஞர்களுக்கு முகப்பு பக்கம் வரையும் சித்திரம் கொடுக்கப்படும். இந்த இதழின் வாசகர்கள் முதல் பக்கத்தைப் பார்த்தவுடனேயே அது குறிப்பிட்ட கதையின் சித்திரம் என்பதையும், எவரால் வரைந்த சித்திரம் என்பதையும் அறிந்துகொள்வர். நடுப்பக்கமும், கடைசி பக்கமும் பலவண்ணங்கள் தீட்டிய சித்திரக் கதைகளைக் கொண்டிருக்கும். ஏனையப் பக்கங்கள் கருப்பு வெள்ளை, மற்றும் கருப்பு வெள்ளை போன்று, இரண்டு வண்ணங்கள் கொண்டு இதழின் வடிவமைப்பு அமைந்திருக்கும். \n\nSection::::சித்திரக்கதை இதழ்கள்.\n\"சித்திரா\" சித்திரக்கதை இதழ், இலங்கையில் சிங்களத்தில் வெளிவந்த, தொடர்ந்தும் வெளிவந்துகொண்டிருக்கும் சிங்கள சித்திரைக்கதை இதழ்களின் வடிவமைப்பையும், இதழின் அளவையும் கொண்டிருந்தது. 198+ பின்னர் இவ்வாறான ஒரு சித்திரக்கதை இதழ், இலங்கையில் தமிழில் வெளிவரவில்லை என்பது குறிப்பிடத்தக்கது.\n"}
{"id": "104109", "url": "https://ta.wikipedia.org/wiki?curid=104109", "title": "அசோசியேட்டட் பிரெசு", "text": "அசோசியேட்டட் பிரெசு\n\nஅசோசியேட்டட் பிரெசு (அசோசியேட்டட் பிரெஸ், \"Associated Press\") என்பது ஒரு அமெரிக்க செய்தி நிறுவனம். அமெரிக்காவின் பல செய்தித்தாள்கள், வானொலி மற்றும் தொலைக்காட்சி நிறுவனங்கள் இதன் கூட்டு உரிமையாளர்களாக உள்ளன. இது ஏ.பி (AP) என்றும் சுருக்கமாக அழைக்கப்படுகிறது. இதன் எழுத்தாளர்கள் எழுதும் கட்டுரைகள் அமெரிக்க மற்றும் பிற நாடுகளின் ஊடகங்களால் வெளியிடப்படுகின்றன. ஏ.பி, இதை ஒரு கட்டணச் சேவையாக செய்து வருகிறது. 2005ம் ஆண்டு தரவுகளின் படி உலகெங்கும் சுமார் 1700 செய்தித்தாள்கள், 5000 \nஅலைவரிசை ஊடகங்கள் ஏ.பியின் வாடிக்கையாளர்களாக உள்ளனர். \n"}
{"id": "104111", "url": "https://ta.wikipedia.org/wiki?curid=104111", "title": "சூரத் பிளவு", "text": "சூரத் பிளவு\n\nசூரத் பிளவு (\"Surat split\") என்பது 1907 ஆம் ஆண்டு இந்திய தேசிய காங்கிரசு கட்சியில் நடைபெற்ற பிளவினைக் குறிக்கிறது. 1885 ஆம் ஆண்டு ஆரம்பிக்கப்பட்ட காங்கிரசு துவக்கத்தில் பிரித்தானிய இந்தியாவில் இந்தியர்களின் உரிமைக்காக பிரித்தானிய ஆட்சியாளர்களிடம் மனுக்கொடுத்தல், கோரிக்கை வைத்தல் போன்ற மிதவாத செயல்களில் ஈடுபட்டு வந்தது. ஆனால் காலப்போக்கில் தேசியவாத உணர்ச்சிகள் மிகுந்ததால் குடியேற்றவாத அரசுக்கு எதிரான போராட்டங்கள் தீவிரமடைந்தன.\n\n1906 ஆம் ஆண்டு நடந்த வங்காளப் பிரிவினையை எதிர்க்க காங்கிரசு சுதேசி இயக்கத்தைத் தொடங்கியது. மேலும் காலனிய அரசுக்கு வங்காளத்தில் எவ்வித ஒத்துழைப்பும் தரக்கூடாது என்று 1906 ஆண்டு கல்கத்தா மாநாட்டில் தீர்மானிக்கப்பட்டது. காங்கிரசின் தீவிர தேசியவாத உறுப்பினர்கள் சுதேசி இயக்கத்தையும், ஒத்துழையாமையையும் நாடு முழுவதும் விரிவு படுத்தவேண்டும் என எண்ணினர். ஆனால் மிதவாதிகள் அதனை விரும்பவில்லை; அந்நியப் பொருட்களை மட்டும் புறக்கணித்தால் போதுமானது, நேரடியாகக் காலனிய அரசுடன் மோத வேண்டாம் என கருதினர். இந்த கருத்து வேறுபாடு 1907 ஆம் ஆண்டு சூரத்தில் நடைபெற்ற காங்கிரசு மாநாட்டில் வெளிப்படையாக வெடித்தது. கோபால கிருஷ்ண கோகலே, தாதாபாய் நௌரோஜி, ஃபிரோஸ்ஷா மேத்தா ஆகியோர் தலைமையிலான மிதவாதிகள் பிரிவு இம்மோதலில் வெற்றி பெற்றது. பால கங்காதர திலகர் தலைமையிலான தீவிரவாதிகள் கட்சியினை விட்டு வெளியேறினர்.\n\nஇப்பிளவினால் இரு பிரிவினரும் பலவீனமடைந்தனர். திலகரின் சுதேசி இயக்கம் வலுவிழந்து காலனிய அரசால் ஒடுக்கப்பட்டுவிட்டது. அரசுடன் இணக்கமாக செயல்பட்டதால் இளைய தலைமுறை காங்கிரசு தொண்டர்களின் நம்பிக்கையையும் ஆதரவையும் மிதவாதிகள் இழந்து விட்டனர். இரு பிரிவினருக்கிடையேயான மோதலில் மிதவாதிகளின் நிலையை பலப்படுத்த, பிரித்தானிய அரசு அவர்களுக்காக சில சலுகைகளை அளித்தது - இந்திய அரசுச் சட்டம், 1909 ஐ இயற்றி அவர்களது சில கோரிக்கைகளை நிறைவேற்றியது. மேலும் 1911 இல் வங்காளப் பிரிவினையை இரத்து செய்து மீண்டும் அம்மாநிலத்தை ஒன்றிணைத்தது. இப்பிளவின் பின்னடைவிலிருந்து மீள காங்கிரசுக்கு பல ஆண்டுகள் பிடித்தது. விடுதலைப் போராட்டத்தில் காங்கிரசு விட்டுச் சென்ற வெற்றிடத்தை பல புரட்சி இயக்கங்கள் ஆக்கிரமிக்க முயன்றன. 1916 இல் அன்னி பெசண்ட்டின் ஹோம் ரூல் இயக்கம் தொடங்கப்படும் வரை காங்கிரசால் எந்த பெரிய போராட்டத்தையும் நடத்த முடியவில்லை.\n"}
{"id": "104119", "url": "https://ta.wikipedia.org/wiki?curid=104119", "title": "அந்துவஞ்சாத்தன்", "text": "அந்துவஞ்சாத்தன்\n\nஒல்லையூர் தந்த பூதப்பாண்டியன் சங்ககாலப் பாண்டிய அரசர்களில் ஒருவன். இவனது அரசவையில் ஐம்பெருங்குழுவைப் போல் ஐந்து நண்பர்கள் இருந்தனர்.\n\nஅவர்கள் \n\nசங்கப்பாடல்களில் இவனைப் பற்றியுள்ள குறிப்புகள் பின்வருமாறு:\nஇவனது பகைவர்கள் உடல் திணவெடுத்து இவனைத் தாக்க வருவதாகச் செய்தி வந்தது. பாண்டியன் வஞ்சினம் பேசுகிறான். அவர்களைப் புறங்காணேன் ஆயின் எனக்கு இன்னது நேரட்டும் என்கிறான். இந்த ஐவரோடும் என் கண் போன்ற நண்பரோடும்,கேளிரோடும் இனிமையாக மகிழ்ந்து திளைத்து இப்போது வாழ்கிறேன். பகைவரைப் புறம் காணாவிட்டால் இந்த மகிழ்வான வாழ்க்கை எனக்கு இல்லாமல் போகட்டும் என்கிறான்.\n\nஅந்துவஞ்சாத்தன் என்பவன் சேரர் மரபில் வந்தவன். 'உரைசால் அந்துவஞ்சாத்தன்' என்று இவன் சிறப்பிக்கப்படுவதால் இவன் ஒல்லையூர் தந்த பூதப்பாண்டியனுக்கு அமைச்சனாக விளங்கியவன் எனலாம்.\n"}
{"id": "104120", "url": "https://ta.wikipedia.org/wiki?curid=104120", "title": "குருதியியல் புற்றுநோய்கள்", "text": "குருதியியல் புற்றுநோய்கள்\n\nகுருதியியல் புற்றுநோய்கள் அல்லது இரத்தவியல் புற்றுநோய்கள் (Hematological malignancy) என்பது குருதி, என்புமச்சை, நிணநீர்க்கணு ஆகியவற்றைப் பாதிக்கும் புற்றுநோய் வகைகளாகும். இவை மூன்றும் நோய் எதிர்ப்பாற்றல் முறைமை ஊடாக மிக நெருங்கிய தொடர்புடவையாக இருப்பதனால், இவற்றில் ஏதாவது ஒன்றில் ஏற்படும் புற்றுநோய், அனேகமாக மற்றைய இரண்டையும் சேர்த்து பாதிக்கும். \nதிடமான/திண்மக் கட்டிகளில் (solid tumour) பொதுவாக நிறப்புரி இடமாற்றம் (chromosomal translocation) நிகழ்வதில்லை. ஆனால் குருதிப் புற்றுநோய்க்கான பொதுவான காரணி இந்த நிறப்புரி இடமாற்றமேயாகும். இந்த நோயை பொதுவாக புற்றுநோயியல் (oncology) இல் நிபுணத்துவம் பெற்றவர்களே சிகிச்சையளிப்பர்.\nSection::::நோய்க்காரணிகள்.\nபுற்றுநோய்க்கான நோய்க்காரணிகளை சரியாக அறுதியிட்டுக் கூற முடிவதில்லை. ஆனால் சில சூழ் இடர்க் காரணிகள் அடையாளம் காணப்பட்டுள்ளன. \n\nSection::::நோய் ஆய்வுறுதி செய்தல்.\nஇந்நோயை ஆராய்ந்தறிய முழுமையான குருதி எண்ணிக்கை (Complete blood count), குருதிப்படலம் (blood film/smear) என்பவற்றை ஆய்வு செய்தல் மிக அவசியமாகும். ஒளி நுண்ணோக்கியில் (light microscope), புற்றுநோய் உயிரணுக்கள் பல சிறப்பியல்புகளைக் கொண்டிருக்கும். நிணநீர்க்கணுக்களில் ஏற்படும் புற்றுநோய்க்கு பொதுவாக அறுவைச் சிகிச்சை மூலம் உயிரகச்செதுக்கு அல்லது துணித்தாய்வு (biopsy) பெறப்பட்டு ஆய்வு செய்யப்படும். என்பு மச்சையில் இருந்தும் இவ்வாறான உடலிழையப் பரிசோதனை மாதிரிகள் பெறப்படும். இம்மாதிரிகளை ஆய்வுக்குட்படுத்தி, நுண்ணோக்கியில் சோதனை செய்து, புற்றுநோயின் தன்மை ஆராயப்படும்.\n\nSection::::சிகிச்சை.\nகுருதிப் புற்றுநோயானது மிகவும் அவசரமாகவும், அவதானமாகவும் சிகிச்சைக்குட்படுத்தப்பட வேண்டிய ஒரு நோயாகும். குருதி மாற்றீடு (blood transfusion) ஒரு வகை சிகிச்சை முறையாகும். முன்னைய மருத்துவ முறைகளில் 'முழுமையான குருதி மாற்றீடு' செய்யப்பட்டது. ஆனால் தற்போது செங்குருதியணு, வெண்குருதியணு, குருதிச் சிறுதட்டுக்கள், குருதி நீர்மம் [Blood plasma), குருதி உறைவிற்கான காரணிகள் (clotting factors) போன்ற குருதிக் கூறுகள் பயன்படுத்தப்படும். இந்நோய் மேலும் தீவிரமடைகையில் வேதிச்சிகிச்சை (chemotherapy), கதிரியக்கச்சிகிச்சை (radiation therapy), நோய்த்தடுப்பாற்றல் சிகிச்சை (Immunotherapy) போன்றனவும் பயன்படுத்தப்படும். அத்துடன் சில நிலைமைகளில் நோயாளியின் உடல்நிலை, வயது என்பவற்றைப் பொறுத்து என்புமச்சை மாற்றுறுப்பு ஊன்றுதல் (Bone marrow transplantation) சிகிச்சையும் வழங்கப்படும். \nஇவ்வாறு சிகிச்சை வழங்கப்பட்டு பகுதியாகவோ, முழுமையாகவோ குணமடைந்தாலும், அவர்களை தொடர்ந்து குறிப்பிட்ட இடைவெளிகளில் கண்காணிக்க வேண்டியது அவசியமாகும். இவ்வகையான புற்றுநோய்கள் மீள வரக்கூடிய சாத்தியங்களை ஆராய்தல் அவசியம். சில சமயம், வழக்கமாக இல்லாவிடினும், இங்கு வழங்கப்படும் சிக்கிச்சைகளான வேதிச்சிகிச்சை, கதிரியக்கச்சிகிச்சை போன்றவற்றின் பக்கவிளைவுகளால் வேறுவகைப் புற்றுநோய்கள் உருவாதலுக்கான சந்தர்ப்பமும் உண்டு. எனவே சிகிச்சை வெற்றியளித்தாலும் கூட அவர் தொடர்ந்து முன்னரே நிர்ணயம் செய்யப்படும் குறிப்பிட்ட இடைவெளிகளில் தன்னை மருத்துவ பரிசோதனைக்கு உட்படுத்திக் கொள்ளல் அவசியமாகும்.\n\n"}
{"id": "104121", "url": "https://ta.wikipedia.org/wiki?curid=104121", "title": "மாவன்", "text": "மாவன்\n\nஒல்லையூர் தந்த பூதப்பாண்டியன் சங்ககாலப் பாண்டிய அரசர்களில் ஒருவன். இவனது அரசவையில் ஐம்பெருங்குழுவைப் போல் ஐந்து நண்பர்கள் இருந்தனர். \n\nஅவர்கள் \n\nசங்கப்பாடல்களில் மாவனைப் பற்றியுள்ள குறிப்புகள் பின்வருமாறு:\n\nஇவனது பகைவர்கள் உடல் திணவெடுத்து இவனைத் தாக்க வருவதாகச் செய்தி வந்தது. பாண்டியன் வஞ்சினம் பேசுகிறான். அவர்களைப் புறங்காணேன் ஆயின் எனக்கு இன்னது நேரட்டும் என்கிறான். \n\nஇந்த ஐவரோடும் என் கண் போன்ற நண்பரோடும்,கேளிரோடும் இனிமையாக மகிழ்ந்து திளைத்து இப்போது வாழ்கிறேன். பகைவரைப் புறம் காணாவிட்டால் இந்த மகிழ்வான வாழ்க்கை எனக்கு இல்லாமல் போகட்டும் என்கிறான்.\n\nமாவன் என்னும் பெயர் குதிரையை உடையவன் என்ற பொருளைத் தருகிறது. எனவே இந்த மாவன் ஒல்லையூர் தந்த பூதப்பாண்டியனின் குதிரைப்படைத் தலைவன் எனலாம்.\n"}
{"id": "104124", "url": "https://ta.wikipedia.org/wiki?curid=104124", "title": "இயக்கன்", "text": "இயக்கன்\n\nஒல்லையூர் தந்த பூதப்பாண்டியன் சங்ககாலப் பாண்டிய அரசர்களில் ஒருவன். இவனது அரசவையில் ஐம்பெருங்குழுவைப் போல் ஐந்து நண்பர்கள் இருந்தனர். \n\nஅவர்கள் \n\nசங்கப்பாடல்களில் இயக்கனைப் பற்றியுள்ள குறிப்புகள் பின்வருமாறு:\n\nஇவனது பகைவர்கள் உடல் திணவெடுத்து இவனைத் தாக்க வருவதாகச் செய்தி வந்தது. பாண்டியன் வஞ்சினம் பேசுகிறான். அவர்களைப் புறங்காணேன் ஆயின் எனக்கு இன்னது நேரட்டும் என்கிறான். இந்த ஐவரோடும் என் கண் போன்ற நண்பரோடும்,கேளிரோடும் இனிமையாக மகிழ்ந்து திளைத்து இப்போது வாழ்கிறேன். பகைவரைப் புறம் காணாவிட்டால் இந்த மகிழ்வான வாழ்க்கை எனக்கு இல்லாமல் போகட்டும் என்கிறான்.\n\nஇயக்கன் 'வெஞ்சின இயக்கன்' எனச் சிறப்பிக்கப்பட்டுள்ளான். அதனால் இவன் பூதப்பாண்டியனின் படைத்தலைவனாக விளங்கியவன் எனலாம்.\n"}
{"id": "104125", "url": "https://ta.wikipedia.org/wiki?curid=104125", "title": "ஆதன் அழிசி", "text": "ஆதன் அழிசி\n\nஒல்லையூர் தந்த பூதப்பாண்டியன் சங்ககாலப் பாண்டிய அரசர்களில் ஒருவன். இவனது அரசவையில் ஐம்பெருங்குழுவைப் போல் ஐந்து நண்பர்கள் இருந்தனர்.\n\nஅவர்கள் \n\nசங்கப்பாடல்களில் ஆதன் அழிசியைப் பற்றியுள்ள குறிப்புகள் பின்வருமாறு::\n\nஇவனது பகைவர்கள் உடல் திணவெடுத்து இவனைத் தாக்க வருவதாகச் செய்தி வந்தது. பாண்டியன் வஞ்சினம் பேசுகிறான். அவர்களைப் புறங்காணேன் ஆயின் எனக்கு இன்னது நேரட்டும் என்கிறான். இந்த ஐவரோடும் என் கண் போன்ற நண்பரோடும்,கேளிரோடும் இனிமையாக மகிழ்ந்து திளைத்து இப்போது வாழ்கிறேன். பகைவரைப் புறம் காணாவிட்டால் இந்த மகிழ்வான வாழ்க்கை எனக்கு இல்லாமல் போகட்டும் என்கிறான்.\n"}
{"id": "104126", "url": "https://ta.wikipedia.org/wiki?curid=104126", "title": "ஐம்பெருங்குழு", "text": "ஐம்பெருங்குழு\n\nதமிழ்நாட்டு மன்னர்கள் நல்லாட்சி புரிய உதவியாக இருந்தவர்களை ஐம்பெருங்குழு என்றும், எண்பேராயம் என்றும் பகுத்துக் காட்டுவது வழக்கம். மதுரைக்காஞ்சி என்னும் நூல் நாற்பெருங்குழு என்று ஒன்றினைக் குறிப்பிடுகிறது.\nSection::::சங்ககாலத்தில் ஐம்பெருங்குழு.\nSection::::ஒல்லையூர் தந்த பூதப்பாண்டியன் அவைக்களம்.\nஒல்லையூர் தந்த பூதப்பாண்டியன் சங்ககாலப் பாண்டிய அரசர்களில் ஒருவன். இவனது அரசவையில் ஐம்பெருங்குழுவைப் போல் ஐந்து நண்பர்கள் இருந்தனர். \n\nஇவனது பகைவர்கள் உடல் தினவெடுத்து இவனைத் தாக்க வருவதாகச் செய்தி வந்தது. பாண்டியன் வஞ்சினம் பேசுகிறான். அவர்களைப் புறங்காணேன் ஆயின் எனக்கு இன்னது நேரட்டும் என்கிறான். \n\nஇந்த ஐவரோடும் என் கண் போன்ற நண்பரோடும்,கேளிரோடும் இனிமையாக மகிழ்ந்து திளைத்து இப்போது வாழ்கிறேன். பகைவரைப் புறம் காணாவிட்டால் இந்த மகிழ்வான வாழ்க்கை எனக்கு இல்லாமல் போகட்டும் என்கிறான்.\n\n\n\nSection::::சேரன் அவை.\nசேரன் செங்குட்டுவன் அவையில் ஐம்பெருங்குழுவும் எண்பேராயமும் இருந்ததாகச் சிலப்பதிகாரம் குறிப்பிடுகிறது.\n\n\nSection::::ஒப்பு நோக்குக.\nநாற்பெருங்குழு\n"}
{"id": "104127", "url": "https://ta.wikipedia.org/wiki?curid=104127", "title": "நாற்பெருங்குழு", "text": "நாற்பெருங்குழு\n\nசங்க இலக்கியங்களில் மோகூர் அரசன் பழையன் குறிப்பிடப்படுகிறான். அவன் அவையில் நான்கு மொழிகளை அறிந்த கோசர்கள் சிறப்புற்றிருந்தனர். அதுபோலப் தலையாலங்கானத்துச் செருவென்ற பாண்டியன் நெடுஞ்செழியன் அவையில் நாற்பெருங்குழு இருந்தது.\n\n"}
{"id": "104128", "url": "https://ta.wikipedia.org/wiki?curid=104128", "title": "வட்டுப் படிவம்", "text": "வட்டுப் படிவம்\n\nவட்டுப் படிவம் என்பது வன்தட்டு, குறுவட்டு, key drive போன்ற சேமிப்புக் கருவிகளில் இருந்து அதன் உள்ளடக்கத்தையும் கட்டமைப்பையும் கொண்ட ஒரு கோப்பு அல்லது சேமிப்புக் கருவி ஆகும். மூலத்தை sector-by-sector நகல் எடுத்து வட்டுப் படிவத்தை எடுப்பர். இது கணினித் தயாரிப்பு, மென்பொருள் விநியோகம், காப்புப்படி போன்றவற்றுக்குப் பயன்படுகிறது. \n\n"}
{"id": "104129", "url": "https://ta.wikipedia.org/wiki?curid=104129", "title": "சேர்ந்தியங்கல் மென்பொருள்", "text": "சேர்ந்தியங்கல் மென்பொருள்\n\nசேர்ந்தியங்கல் மென்பொருள் என்பது பல நபர்கள் அல்லது குழுக்கள் சேர்ந்தியங்க உதவும் மென்பொருள் ஆகும். இது அவர்களுக்கு இடையே தொடர்பாடலை, தகவல் பரிமாற்றத்தை இலகுவாக்கி இலக்குகளை அடைய உதவுகிறது. மின்னஞ்சல், நாட்காட்டி, தொடர்புகள், பணிகள், குறிப்புகள், கோப்புகள், சுட்டிகள், பல்லூடகம் போன்றவற்றின் பகிர்தலைச் சேர்ந்தியங்க மென்பொருட்கள் ஏதுவாக்குகின்றன.\n"}
{"id": "104130", "url": "https://ta.wikipedia.org/wiki?curid=104130", "title": "இருப்பு மேலாண்மை மென்பொருள்", "text": "இருப்பு மேலாண்மை மென்பொருள்\n\nஇருப்பு மேலாண்மை மென்பொருள் என்பது இருப்பில் இருக்கும் பொருட்கள், வாங்குவதற்கான கட்டளைகள், விற்பனைகள், விநிநோயோகிக்கப்படவேண்டியவை போன்ற தகவல்களை மேலாண்மை செய்ய உதவும் மென்பொருள் ஆகும். இருப்பு மேலாண்மை மென்பொருட்கள் பொதுவாக கணக்கியல் வசதிகளைக் கொண்டிருக்கும், அல்லது கணக்கியல் மென்பொருட்களோடு சேர்ந்தியங்க வல்லவையாக இருக்கும். எளிமையான அட்டவணைச் செயலியில் இருந்து வணிக நுண்ணறிவு மிக்க மென்பொருட்கள் என பலதரப்பட்ட இருப்பு மேலாண்மை மென்பொருட்கள் உள்ளன. \n"}
{"id": "104131", "url": "https://ta.wikipedia.org/wiki?curid=104131", "title": "உற்பத்தித் தகவல் மென்பொருள்", "text": "உற்பத்தித் தகவல் மென்பொருள்\n\nஉற்பத்தித் தகவல் மென்பொருள் என்பது குறிப்பிட்ட பொருட்களின் உற்பத்தி தொடர்பான தகவல்களைப் பெற, பதிய, கணிக்கப் பயன்படும் மென்பொருள் ஆகும். உற்பத்திக்கு தேவையான பொருட்கள், உற்பத்தித் தரங்கள், உண்மையான உற்பத்தித் தரவுகள், அறிக்கைகள், அதிமுக்கிய செயற்திறன் குறிகாட்டிகள், கால ஓட்டத்தில் உற்பத்திப் போக்குகள் போன்ற தகவல்களை இந்த மென்பொருள் கொண்டிருக்கும். உற்பத்தி நடைபெறும் நிகழ்நேரத்தில் தரவுகள் சேமித்தல், கணக்கியல் விற்பனை மென்பொருட்களோடு ஊடாட்டம் போன்ற வசதிகளை சில உற்பத்தித் தகவல் மென்பொருட்கள் கொண்டுள்ளன.\n"}
{"id": "104133", "url": "https://ta.wikipedia.org/wiki?curid=104133", "title": "விக்டர் இசுடெங்கர்", "text": "விக்டர் இசுடெங்கர்\n\nவிக்டர் யே இசுடெங்கர் (\"Victor J. Stenger\", சனவரி 29, 1935 - ஆகத்து 27, 2014) என்பவர் ஒர் அமெரிக்க இயற்பியலாளர், இறைமறுப்பாளர், எழுத்தாளர். இவர் தற்போது மெய்யியல், மற்றும் சமய ஐயுறவியலில் துறைகளில் அதிகம் செயற்படுகிறார். இவர் கடைசியாக வெளியிட்ட நூல் \"The New Atheism: Taking a Stand for Science and Reason\" ஆகும். இவர் புதிய இறைமறுப்பு இயக்கத்தின் முன்னோடிகளுள் ஒருவராகக் கருதப்படுகிறார்.\n"}
{"id": "104139", "url": "https://ta.wikipedia.org/wiki?curid=104139", "title": "ஐசுலாந்து மீதான படையெடுப்பு", "text": "ஐசுலாந்து மீதான படையெடுப்பு\n\nஐசுலாந்து மீதான படையெடுப்பு (\"Invasion of Iceland\") என்பது இரண்டாம் உலகப் போரின் போது ஐசுலாந்து மீது பிரித்தானியப் படைகள் படையெடுத்து ஆக்கிரமித்த நிகழ்வைக் குறிக்கிறது. மே 10, 1940 அன்று நடைபெற்ற இப்படையெடுப்பு ஃபோர்க் நடவடிக்கை என்றும் அழைக்கப்படுகிறது.\n\nஇரண்டாம் உலகப்போரின் ஆரம்பித்த போது மிகப்பெரும்பாலான இசுக்கேண்டிநேவிய நாடுகள் நடு நிலை வகித்து வந்தன. அச்சு மற்றும் நேசக் கூட்டணிகளில் இடம்பெறுவதைத் தவிர்த்தன. ஆனால் இரு அணிகளும் தமது போர் முயற்சிக்கு சாதகமாக இருக்க இந்நாடுகளை வலியுறுத்தி வந்தன. ஏப்ரல் 9, 1940 அன்று நாசி ஜெர்மனி வெளிப்படையாக டென்மார்க் மற்றும் நார்வே மீது படையெடுத்து அவற்றைக் கைப்பற்றிவிட்டது. நேச நாடுகளும் இதற்கு எதிர்வினையாக பரோயே தீவுகள், ஐசுலாந்து ஆகியவற்றை ஆக்கிரமித்தன. \n\nமே 10, 1940 அன்று ஐசுலாந்து மீதான நேச நாட்டு படையெடுப்பு தொடங்கியது. இதில் பிரித்தானிய வேந்திய மரைன் படைப்பிரிவுகளும் கனடியப் பிரிவுகளும் பங்கேற்றன. ஐசுலாந்திய தலைநகர் ரெய்க்கியாவிக்கில் கடல்வழியாகத் தரையிறங்கிய இப்படைகளை ஐசுலாந்து அரசும் மக்களும் நேரடியாக எதிர்க்கவில்லை. ஆனால் தங்கள் நடுநிலையை மதிக்காமல் படையெடுத்தை வன்மையாகக் கண்டித்தனர். அவர்களைச் சமாதானப்படுத்த, ஐசுலாந்திய உள்நாட்டு விவகாரங்களில் தலையிடப்போவதில்லை என பிரிட்டன் அறிவித்தது. மேலும் படையெடுப்பினால் ஏற்பட்ட இழப்புகளுக்கு நஷ்ட ஈடு வழங்குதல், ஐசுலாந்துக்கு சாதகமான வர்த்தக ஒப்பந்தங்கள், போர் முடிந்தவுடன் படைகளை விலக்கிக் கொள்வதாக உறுதிமொழி அளித்தல் போன்ற சமாதான நடவடிக்கைகளையும் மேற்கொண்டன. இதன் பின்னர் ஐசுலாந்திய அரசும் மக்களும் ஆக்கிரமிப்பு படைகளுக்கு ஒத்துழைப்பு அளித்தனர். \n\nமே 10ம் தேதி ஐசுலாந்தில் முதலில் தரையிறங்கியது 746 பேர் கொண்ட ஒரு சிறு அடையாள ஆக்கிரமிப்புப் படை மட்டுமே. மே 17ம் தேதி அவர்களுக்குத் துணையாக மேலும் 4000 பிரித்தானியப் படைவீரர்கள் ஐசுலாந்தில் தரையிறங்கினர். படிப்படியாக இவ்வெண்ணிக்கை 25,000 ஆக உயர்த்தப்பட்டது. ஜூலை 7, 1941ல் பிரித்தானியப் படைகள் ஐசுலாந்தைக் காலி செய்துவிட்டன. அவற்றுக்குப் பதிலாக அமெரிக்கப் படைகள் ஐசுலாந்தை ஆக்கிரமித்தன. அதிகாரப்பூர்வமாக நடுநிலைக் கொள்கையை ஐசுலாந்து கைவிடாவிட்டாலும், போரில் அமெரிக்கர்களுக்கும், பிரித்தானியர்களுக்கும் ஒத்துழைப்பு அளித்தது. போர் முடிந்ததும் நேச நாட்டுப் படைகள் ஐசுலாந்தைக் காலி செய்து விட்டன.\n\n\n"}
{"id": "104141", "url": "https://ta.wikipedia.org/wiki?curid=104141", "title": "எண்பேராயம்", "text": "எண்பேராயம்\n\nஎண்பேராயம் என்பதனைத் தொல்காப்பியம் எட்டுவகை நுதலிய அவையம் எனக் குறிப்பிடுகிறது. இது வாகைத் திணையின் முப்பது துறைகளில் ஒன்று.\n\nதமிழ்நாட்டு மன்னர்கள் நல்லாட்சி புரிய உதவியாக இருந்தவர்களை ஐம்பெருங்குழு என்றும், எண்பேராயம் என்றும் பகுத்துக் காட்டுவது வழக்கம். மதுரைக்காஞ்சி என்னும் நூல் நாற்பெருங்குழு என்று ஒன்றினைக் குறிப்பிடுகிறது.\n\nஆகியோர் அந்த ஆயத்தில் இடம்பெற்றிருந்ததாக நிகண்டுநூல் குறிப்பிடுகிறது.\n\nஇவர்களை நாம் முறையே\nஎன உணர்ந்துகொள்ளலாம்.\nSection::::சேரன் அரசவை.\nசேரன் செங்குட்டுவன் அவையில் ஐம்பெருங்குழுவும் எண்பேராயமும் இருந்ததாகச் சிலப்பதிகாரம் குறிப்பிடுகிறது.\n"}
{"id": "104142", "url": "https://ta.wikipedia.org/wiki?curid=104142", "title": "சிங்கிரிக்குடி லட்சுமி நரசிம்மர் கோவில்", "text": "சிங்கிரிக்குடி லட்சுமி நரசிம்மர் கோவில்\n\nசிங்கிரிக்குடி லட்சுமி நரசிம்மர் கோவில் (அ) சிங்கிரி கோயில் தமிழ்நாட்டில் அமைந்துள்ள அட்ட (எட்டு) நரசிம்ம தலங்களில் ஒன்று. இங்கே பெருமாளின் அவதாரங்களில் சிங்க அவதாரம் இங்கு உள்ளது. வரலாற்றுச்சிறப்பு வாய்ந்த இக்கோவில் தமிழ்நாட்டில் கடலூர் மாவட்டம் சிங்கிரிகுடி அல்லது சிங்கர்குடி என்னும் தலத்தில், புதுச்சேரி அருகே தமிழகப் பகுதியில், புதுச்சேரி பகுதியான அபிஷேகப்பாக்கத்தின் அருகே அமைந்துள்ளது. கனகவல்லித் தாயார் உடனுறை லட்சுமி நரசிம்மர் (உக்கிர நரசிம்மர்) கோவிலில் நரசிம்மர் பதினாறு கைகளுடன் காட்சியளிக்கிறார். இவ்வாறு நரசிம்மர் பதினாறு கைகளுடன் தோன்றும் இடங்கள் இரண்டு. ஒன்று சிங்கிரிகுடி மற்றொரு தலம் இராஜஸ்தானில் உள்ளது. மே மாதத்தில் நடைபெறும் தேர்த் திருவிழா இங்கு மிகச் சிறப்பாக நடைபெறும்.\n\nSection::::அட்ட நரசிம்ம தலங்கள்.\nஇரண்யனின் துன்புறுத்தலைக் கண்டு அஞ்சி நாட்டை விட்டு அகன்று காட்டில் ஒளிந்து வாழ்ந்த தவயோகிகள், தீமையை அழித்து அறத்தைக் காக்க திருமால் நரசிம்ம அவதாரமெடுத்து இரண்யனை வதம் முடித்த பின்பு பெருமாளிடம் நரசிம்ம அவதாரக் கோலத்தைத் தங்களுக்கும் காட்டியருளுமாறு கோரினர். பெருமாளும் இந்த வேண்டுகோளை ஏற்று நரசிம்ம அவதாரக் கோலத்தை முனிவர்களுக்கு தமிழ்நாட்டில் காட்டிய எட்டு இடங்கள் அட்ட நரசிம்ம தலங்கள் என்று போற்றப்படுகின்றன. இந்த எட்டு தலங்களில் நடுவில் அமைந்துள்ள பூவரசன் குப்பத்தைச சுற்றி சோளிங்கர், நாமக்கல், அந்திலி, சிங்கப் பெருமாள் கோவில் (தென் அகோபிலம்), பரிக்கல், சிங்கிரி கோவில், சித்தனைவாடி ஆகிய தலங்கள் அமைந்துள்ளன. இவற்றுள் சிங்கிரி கோவில், பூவரசன்குப்பம், பரிக்கல், ஆகிய மூன்று நரசிம்ம தலங்களும் ஒரே நேர்க்கோட்டில் அமைந்துள்ளது மிகவும் சிறப்பு. \n\nவசிஷ்டர் சிங்கிரிக் குடி கோவிலில் நரசிம்மரைக் குறித்துத் தவமியற்றி பாவங்கள் தொலைத்துப் பெருமாளால் ஆட்கொள்ளப்பட்டுள்ளார்.\n\nஇத்திருத்தலத்தில் ஒரே கருவறையில் மூன்று நரசிம்மர்கள் அருள்பாலிக்கிறார்கள். \nபாவன விமானத்தின் கீழ் ஸ்ரீதேவி, பூதேவியுடன் நின்ற கோலத்தில் உற்சவர் பிரகலாத வரதன் அருள்பாலிக்கிறார். கருவறை மட்டும் பழமையானது. 16 ஆம் நூற்றாண்டைச சேர்ந்த முழுமையடையாத கல்வெட்டு ஒன்று கோவில் தூணில் கண்டறியப்பட்டுள்ளது. தாயார் சன்னதி, ஆண்டாள் சன்னதி போன்றவை பிற்காலத்தில் கட்டப்பட்டிருக்கலாம். இக்கோவில் நரசிம்ம அனுஷ்டுப்பு மந்திரத்தில் உள்ள எழுத்துக்களைக் கொண்டது என்பதை சிறப்பாகச் சொல்கிறார்கள். இங்கு வைகானச ஆகம விதிப்படி பூசைகள் நடைபெறுகின்றன இராசராச சோழன், விசயநகர மன்னர் கிருஷ்ணதேவராயர் ஆகியோர் கோவில் திருப்பணிகள் பல செய்துள்ளனர். ஆற்காடு நவாப் மற்றும் பிரெஞ்சு அதிகாரிகள் ஆகியோர் நரசிம்மருக்கு அணிகலன்கள் அளித்துள்ளனர்.\n\nSection::::மூலவர் லட்சுமி நரசிம்மர் (உக்கிர நரசிம்மர்).\nஇத்தலத்தில் பாவன விமானத்தின் கீழ் அதிசயிக்கத்தக்க வகையில் லட்சுமி நரசிம்மர் உக்கிர நரசிம்மராக 16 திருக்கரங்களுடன், மேற்கு பார்த்து நின்று இரணியனை வதம் செய்த கோலத்தில் காட்சி தருகிறார். பெருமாள் தாங்கியுள்ள ஆயதங்கள்: 1.பாதஹஸ்தம், 2.பிரயோக சக்கரம், 3.ஷீரிகா என்ற குத்துக்கத்தி, 4.காணம், 5.அரக்கனின் தலை அறுத்தல், 6.கத்தியால் அசுரன் ஒருவனைக் கொல்லுதல், 7.இரணியனின் காலை அழுத்திப் பிடித்தல், 8.இரணியனின் குடலைக்கிழிப்பது (இடது கை), 9.இரணியனின் குடல் மாலையைப் பிடித்திருப்பது, 10.சங்கம், 11.வில், 12.கதை, 13.கேடயம், 14.வெட்டப்பட்ட தலை, 15.இரணியனின் தலையை அழுத்தி பிடித்திருப்பது, 16.இரணியனின் குடலைக் கிழிப்பது ஆகியனவாகும். பெருமாளின் இடப்புறம் வதம் செய்யப்பட இரணியன் மனைவி நீலாவதியும் வலப்புறம் பிரகலாதன், வசிஷ்டர் , சுக்கிரன் மற்றும் மூன்று அசுரர்களும் காட்சி தருகிறார்கள். \n\nSection::::மூலவர் யோக நரசிம்மர், பாலநரசிம்மர்.\nஇத்தலத்தில் பாவன விமானத்தின் கீழ் மற்ற இரண்டு மூலவர்களான யோக நரசிம்மர் மற்றும் பாலநரசிம்மர் சிறிய வடிவில் வடக்கு நோக்கி காட்சி தருகிறார்கள் \n\nSection::::தாயார் கனகவல்லித் தாயார்.\nஇத்தலத்தின் தாயார் கனகவல்லித் தாயார் எனும் திருநாமம் தாங்கி எழுந்தருளியுள்ளார். இத்தாயாரை வழிபட்டால் மன நிலை பாதிப்பு, கடன் தொல்லை, திருமணத்தடை, குழந்தை பாக்கியம், எதிரிகளால் தொந்தரவு, கிரக தோஷம் ஆகியவற்றால் துன்புறுபவர்கள் நன்மை பெறுவர் என்பது பக்தர்களின் நம்பிக்கை.\n\nSection::::தல வரலாறு.\n16 திருக்கரங்களுடன் இரணியனை சம்ஹாரம் செய்த நிலையில் உக்கிரமாக பிரகலாதனுக்கு அருள்பாலிக்கிறார். .\n\nSection::::வேண்டுதல்கள்.\nஇது ஒரு பரிகாரத் தலம். நவக்கிரக தோஷ நிவர்த்தியாகும் தலம் இது என்று சொல்லப்படுகிறது. குழந்தைப்பேறு இல்லாதோர், பேய் பிசாசு பிடித்தவர்கள், நரம்புத்தளர்ச்சி நோயில் துன்புறுபவர்கள் நலம் பெற தாயாரிடம் வேண்டுதல்கள்\n\nSection::::நேர்த்திக்கடன்.\nசுவாதி நட்சத்திரத்தன்றும, பிரதோஷ நாளன்றும், மற்றும் செவ்வாய்க் கிழமைகளில் செவ்வாய் ஓரையில் நரசிம்மரைத் தரிசித்தால் குறைகள் தீரும். வேண்டுதல்கள் நிறைவேறும். சிங்கிரி கோவில், பூவரசன்குப்பம், பரிக்கல் ஆகிய மூன்று நரசிம்ம தலங்களையும் ஒரே நாளில் தரிசித்தால் துன்பங்கள் அகலும் என்பது பக்தர்களின் நம்பிக்கை நரசிம்மருக்கு நெய்தீபம் ஏற்றுவது சக்தி வாய்ந்த நேர்த்திக்கடன் என்று நம்பப்படுகிறது.\n\n\nSection::::சிங்கிரிக் குடி செல்லும் வழி.\nபுதுச்சேரியிலிருந்து கடலூர் செல்லும் சாலையில் 11 கி.மீ தொலைவிலும், கடலூரிலிருந்து புதுச்சேரிக்குச் செல்லும் வழியில் 14 கி.மீ தொலைவிலும் உள்ள தவளக்குப்பம் வழியாக மேற்கு நோக்கி செல்லும் வழியில் 1 கி.மீ தொலைவில் சிங்கிரிக் குடி (அபிஷேகப்பக்கம்) லட்சுமி நரசிம்மர் கோவில் அமைந்துள்ளது.\n"}
{"id": "104143", "url": "https://ta.wikipedia.org/wiki?curid=104143", "title": "அபிஷேகப்பாக்கம்", "text": "அபிஷேகப்பாக்கம்\n\nஅபிஷேகப்பாக்கம் புதுச்சேரியின் கிராமங்களுள் ஒன்று. இது புதுச்சேரியில் அதிக தலித் சமூகதின்ர் வசிக்கும் பகுதி ஆகும்.\n"}
{"id": "104148", "url": "https://ta.wikipedia.org/wiki?curid=104148", "title": "கோட்டு வாசல் அம்மன் கோவில்", "text": "கோட்டு வாசல் அம்மன் கோவில்\n\nஇலங்கையின் வட மாகாணத்தில் பருத்தித்துறை நகரில் அமைந்துள்ள ஒரு புகழ்பெற்ற அம்மன் கோயில், சண்டிகா பரமேஸ்வரி தேவஸ்தானம் ஆகும். இது முன்னைய பருத்தித்துறை நீதிமன்றத்தின் முன்னால் அமைத்துள்ள காரணத்தினால், கோட்டு வாசல் அம்மன் கோயில் என அழைக்கப்பட்டு தற்போது கோட்டு வாசல் அம்மன் கோயில் என்பதே கோவிலின் பெயராக மாறிவிட்டது. ஆயினும் கொண்டல் மரத்து அம்மன் என்பதே சரியாகும் ஏனெனில் தலவிருட்சம் கொண்டல் மரம் ஆகும்.\n\nSection::::அண்மைய நிகழ்வுகள்.\nநீண்ட காலமாக உள்நாட்டுப் போர் காரணமாக உயர் பாதுகாப்பு வலயத்தில் உள்ளடக்கப்பட்டு இருந்த இந்த ஆலயம், ஈழ யுத்தம் ஓய்ந்து தற்போது உயர் பாதுகாப்பு வலையங்கள் சுருக்கப்பட்ட காரணத்தால் மக்கள் அணுகக்கூடிய நிலையில் உள்ளது. \n"}
{"id": "104149", "url": "https://ta.wikipedia.org/wiki?curid=104149", "title": "பருத்தித்துறை பெரிய பிள்ளையார் கோவில்", "text": "பருத்தித்துறை பெரிய பிள்ளையார் கோவில்\n\nபருத்தித்துறை பெரிய் பிள்ளையார் கோவில் அல்லது பருத்தித்துறை கொட்டடி சித்தி விநாயகர் கோவில் என்பது இலங்கை யாழ்ப்பாண மாவட்டத்தில், பருத்தித்துறை நகரில் அமைந்துள்ள ஒரு பிள்ளையார் கோயிலாகும். பெரிய வீதிகளைக் கொண்டமைந்தமையால் \"பெரிய பிள்ளையார் கோவில்\" எனவும் இக்கோயில் அழைக்கப்பட்டது. \n\nSection::::வரலாறு.\nஇது 350 வருடம் பழமை வாய்ந்த கோவிலாகும். ஒல்லாந்தர் ஆட்சி காலத்திற்கு முன்பே இக்கோயில் இருந்ததாகவும், கோயில் வளாகத்தில் ஒரு சிறிய கேணி இருந்ததாகவும் கூறப்படுகிறது. பருத்தித்துறை துறைமுகத்திற்கு அருகில் அமைந்த காரணத்தால் பருத்தித்துறை துறைமுகம் செல்பவர்கள் இந்தக் கோவில் கேணியில் குளித்து, வழிபட்டு தமது பயனத்தைத் தொடரந்ததாக வரலாறு கூறுகின்றது. \n\nஒல்லாந்தர் காலத்தில் ஏனைய கோயில்கள் அழிக்கப்பட்டது போன்றே இக்கோயிலும் அழிக்கப்பட்டது. அக்காலப் பகுதியில் தமிழ்நாட்டிற்கும் ஈழத்திற்கும் இடையில் நேரடி வணிகத் தொடர்புகள் இருந்தன. பருத்தித்துறை ஊடாகவே உணவு பொருற்கள் இந்தியாவுக்கு எடுத்துச் செல்லப்பட்டன. அதேநேரம் இந்தியாவில் ஆந்திரப் பிரதேசத்திலுள்ள விசாகப்பட்டினம், தமிழ்நாட்டிலுள்ள சென்னை, தூத்துக்குடி போன்ற துறைமுகங்களில் இருந்து சொரி நெல் பருத்தித்துறைக்கு இறக்குமதி செய்யப்பட்டது. அந்த சொரி நெல் பொதி ஒன்றில் மறைத்து விநாயகர் சிலை ஒன்று கொண்டு வரப்பட்டது. அந்த விநாயகர் சிலையை இந்தியாவுக்கு ஏற்றுமதி செய்யும் பனங்கட்டி கொட்டில் ஒன்றினுள் வைத்து பக்தர்கள் வணங்கி வந்தனர். அதனால் \"கொட்டடி பிள்ளையார்\" எனும் சிறப்பு பெயர் வழங்கப்பட்டது. பக்தர்கள் மறைவாக இந்த கோவில் சார்பாக விக்கிரகம் ஒன்றை வைத்து வழிபட்டுள்ளனர். மீளவும் ஆலய கொடிகம்பம் 1870இலும் பின்னர் 1925இல் இராஜகோபுரமும் கட்டி முடிக்கப்பட்டது. இத்தகவல்களை 1925ம் ஆண்டு இந்து வாலிபர் சங்க சிறப்பு மலர் தருகிறது.\n\nSection::::அண்மையத் தகவல்கள்.\nதமிழீழ விடுதலைப் புலிகளின் கட்டுப்பாட்டில் இப்பிரதேசம் இருந்த வேளையில் இக்கோயிலுக்கு பக்தர்கள் செல்வதில் எந்த சிக்கலும் இருக்கவில்லை. ஆனால் 1996இல் தமிழீழ விடுதலைப் புலிகளிடம் இருந்து யாழ்குடா நாட்டை இலங்கை இராணுவம் மீளவும் கைப்பற்றிய பொழுது இந்தக் கோவில் இருந்த பகுதி உட்பட உயர்பாதுகாப்பு வலயமாக்கப்பட்டப் பின்னர் மக்கள் பாவனைக்கு அனுமதிக்கப்படவில்லை. 2009இல் ஈழப்போர் ஓய்ந்த பின்னர் மெல்ல மெல்லமாகச் சுருக்கப்பட்ட உயர் பாதுகாப்பு வலயங்களின் காரணமாக, மீண்டும் இந்தக் கோவில் இருக்கும் பிரதேசம் பொதுமக்களின் பாவனைக்காக திறந்துவிடப்பட்டுள்ளது. இலங்கையின் உள்ளநாட்டு யுத்தம் காரணமாக சோபையிழந்து 14 ஆண்டுகள் செயல்பாடு இழந்து இருந்தது. இந்நிலையில் பருத்தித்துறை இந்து வாலிபர் சங்கம் இந்தக் கோவிலை சிரமதானப் பணிமூலம் சுத்தப்படுத்தி மீளவும் திருவிழா நடத்த வழி ஏற்படுத்தினர். 2011ம் ஆண்டு மீள கோவில் திருவிழா செவ்வனே நடத்தப்பட்டது.\n\n"}
{"id": "104151", "url": "https://ta.wikipedia.org/wiki?curid=104151", "title": "சித்திரக்கதை இதழ்கள்", "text": "சித்திரக்கதை இதழ்கள்\n\nசித்திரக்கதை இதழ்கள் என்பன கதைகளை எழுத்து வடிவாக மட்டுமே அல்லாமல், பேசும் சித்திரங்களாக, கதாப்பாத்திரங்களை ஓவிய வடிவில் வெளியிடப்படும் இதழ்களாகும். இவை அநேகமாக வார இதழ்களாகவே வெளிவரும். 12 முதல் 16 வரையான பக்களைக் கொண்ட இவ்விதழ்களில் ஒரு கதைக்கு ஒரு பக்கம் மட்டுமே கொடுக்கபடும். கதைகள் தொடர்கதைகளாக இருக்கும். சில கதைகள் பல ஆண்டுகளாக தொடர்கதைகளாக வெளிவந்து கொண்டிருப்பவையும் உள்ளன. ஒவ்வொரு வாரமும் சித்திரக்கதை வாசகரகளை அடுத்து, அடுத்து என்ன நடக்கும், என வாசகர்களை தூண்டும் வண்ணம் கதையமைப்புகள் இருக்கும்.\n\nஇவற்றின் கதைகள் உரையாடல் வடிவில் இடம்பெறுவதோடு, சித்திரங்களால் கதாபாத்திரங்களை, இடங்களை பார்க்கக்கூடியவாறு வரையப்பட்டிருக்கும். சிறிய சிறிய சதுரவடிவில் கதாபாத்திரங்கள் வரையப்பட்டு, அதில் உள்ள கதாபாத்திரங்கள் உரையாடுவதையும், சிந்திப்பதையும் கூட வேறுப்படுத்தி காட்டுதல் இந்த இதழ்களின் சிறப்பம்சம் ஆகும். குறிப்பாக இந்த சித்திரக்கதை இதழ்கள், கதைகளையும் விட, சித்திரங்களுக்கு முன்னுரிமை கொடுத்தது வெளியிடப்படுபவைகளாகும். இருப்பினும் சிறந்த கதையும் அழகிய சித்திரங்களையும் கொண்ட கதைகள் வாசகர்களிடையே மிகுந்த வரவேற்பை பெருகின்றன. \n\nSection::::இலங்கையில் சித்திரக்கதை இதழ்கள்.\nஇலங்கையில் சித்திரக்கதை இதழ்கள் சிங்கள மொழியில் எண்ணற்றவை தொடருந்தும் வெளிவருகின்றன. இந்த இதழ்களின் வெளிவரும் கதைகள், கதாபாத்திரங்கள் பலரை இவ்வாறான இதழ்களின் மீது மிகுந்த விருப்பை கொண்டிருப்பதுடன், இலங்கை சித்திரக்கதை வாசகர்கள், திரைப்பட கதாநாயகனுக்கு பரம ரசிகன் ஆவது போன்றே, இந்த சித்திரக்கதைகளில் வரும் கதாநாயகனுக்கும் ரசிகர்கள் ஆகிவிடும் அளவிற்கு இலங்கையில் சிங்கள சித்திரக்கதை இதழ்கள் சிங்களவரிடையே மிகுந்த வரவேற்பையும் சிறப்பையும் பெற்றவைகளாகும். \n\nசில கதைகள் இலங்கையில் நடைபெற்ற இனப்போராட்டத்தை சித்தரித்தும், தமிழர் சிங்கள வரலாற்று போர்களை சித்தரித்தும் கூட கதைகள் வெளிவந்தன. \n\nSection::::தமிழ் சித்திரக்கதை இதழ்கள்.\nஇலங்கையில் சித்திரக்கதை இதழ்கள் எனும் போது, 1970களின் பிற்பகுதியில் முதல் 1980களின் முற்பகுதி வரை வெளியான சித்திரா சித்திரக்கதை இதழைத் தவிர வேறு இதழ்கள் வெளிவந்ததற்கான சான்றுகள் எதுவும் இல்லை. 1980களின் பின்னர் தமிழில் சித்திரக்கதை இதழ்கள் வெளிவரவில்லை.\n\nSection::::ஏனைய நாடுகளில்.\nசப்பான், சீனா, ஹொங்கொங் போன்ற நாடுகளின் நூற்றக்கணகான சித்திரக்கதை இதழ்கள் ஒவ்வொரு வாரமும் வெளிவருகின்றன. இந்த சித்திரக்கதை இதழ்களுக்கு என்றே ஒரு பெரும் வாசகர் வட்டங்கள் உள்ளனர்.\n\nSection::::ரசிகர்கள்.\nஇந்த இதழ்களில் சித்திரங்களை வரையும் ஓவியர்கள், திரைப்படத்தின் கதாநாயகன் அளவிற்கு வாசகர்கள் இடையே மிகவும் பிரசித்திப் பெற்றவர்களாகிவிடுகின்றனர். இந்த ஓவியர்களுக்கு என்றே ஒரு ரசிகர் வட்டங்களும் உள்ளன. சில நேரங்களில் ஒரு இதழில் சித்திரங்களை வரைந்து வரும் ஓவியர், அந்த இதழில் நிறுவனத்தில் இருந்து விலகி வேறு நிறுவனத்தில் உள்ள ஒரு இதழில் வரையத் தொடங்கிவிட்டார் என்றால், ரசிகர்களும் அந்த இதழை வாங்க ஆரம்பித்து விடுவர். சில நேரங்களின் ஓவயரே சொந்தமான சித்திரக்கதை இதழ்களை வெளியிடுவோரும் உள்ளனர். \n\nஒரு சித்திரக்கதை இதழில் இருந்து, ஒரு புகழ்பெற்ற ஓவியர் விலகிவிடுவதால், செல்வாக்கு இழந்து, வணிக ரீதியில் தோழ்வியடைந்து மறைந்து விடும் இதழ்களும் உண்டு.\n"}
{"id": "104164", "url": "https://ta.wikipedia.org/wiki?curid=104164", "title": "பேர்னாசு கிறீக், கலிபோர்னியா", "text": "பேர்னாசு கிறீக், கலிபோர்னியா\n\nபேர்னாசு கிறீக் (Furnace Creek) என்பது, ஐக்கிய அமெரிக்காவின் கலிபோர்னியாவில் உள்ள இன்யோ கவுன்டியில் அமைந்துள்ள ஒரு இடம் ஆகும். மக்கள்தொகைக் கணக்கெடுப்புக்கு உரிய அலகொன்றாகக் குறிப்பிடப்பட்டிருக்கும் இவ்விடத்தின் மக்கள்தொகை 31 மட்டுமே. கடல் மட்டத்துக்குக் கீழ் 190 அடிகள் (58 மீட்டர்) மட்டத்தில் அமைந்துள்ள இவ்விடமே ஐக்கிய அமெரிக்காவில் மிகத் தாழ்ந்த மக்கள்தொகைக் கணக்கெடுப்பு அலகு ஆகும். பயணிகள் மையம், அருங்காட்சியகம், சாவுப் பள்ளத்தாக்கு தேசியப் பூங்காவின் தலைமையகம் என்பன பேர்னாசு கிறீக்கில் அமைந்துள்ளன. பேர்னாசுக் கிறீக்கைச் சுற்றிலும் தேசிய பூங்காச் சேவையின் பெருமளவு பொது முகாம் திடல்கள் அமைந்துள்ளன.\nசுற்றுலாப் பயணிகளின் வசதிக்காகத் தனியாருக்குச் சொந்தமான \"பேர்னாசு கிறீக் இன் அன்ட் பேர்னாசு கிறீக் ரிசோர்ட்\" (Furnace Creek Inn and Furnace Creek Ranch) என்னும் விடுதியும் இங்கு உள்ளது. இவ்விடுதியோடு சேர்ந்து அமைந்துள்ள \"கோல்ப் திடல்\" உலகிலேயே மிகத் தாழ்வான பகுதியில் அமைந்துள்ள \"கோல்ப் திடல்\" ஆகும். இது கடல் மட்டத்துக்குக் கீழ் 214 அடிகளில் (65 மீட்டர்) அமைந்துள்ளது. கோடையில் இங்கு வெப்பநிலை 125°ப (52°ச) ஐத் தாண்டும் ஆதலால், இக் காலத்தில் பெரும்பாலான தங்கும் வசதிகள் மூடப்பட்டிருக்கும். பேர்னாசு கிறீக்கில் ஒரு உணவகம், சிற்றுண்டியகம், கடை, எரிபொருள் நிலையம் என்பனவும் உள்ளன. பேர்னாசி கிறீக் வானூர்தி நிலையம், பூங்காத் தலைமையகத்துக்கு மேற்கே முக்கால் மைல்கள் (1.21 கிமீ) தொலைவில் இருக்கிறது.\n"}
{"id": "104167", "url": "https://ta.wikipedia.org/wiki?curid=104167", "title": "பூந்தல தேசிய வனம்", "text": "பூந்தல தேசிய வனம்\n\nஇலங்கையில் உள்ள பூந்தல தேசிய வனம் வலசை போகும் நீர்ப் பறவைகளுக்கு வாழ்விடம் அளிப்பதில் பன்னாட்டளவில் முக்கியத்துவம் பெற்றதாகும். பெருங் கூட்டங்களாகப் பறந்து வரும் பூநாரைகள் உட்பட 197 பறவையினங்கள் இங்கு காணப்படுகின்றன. 1969 ஆம் ஆண்டு வனவிலங்குகள் காப்பகமாக அமைக்கப்பட்ட பூந்தல தேசிய வனம் 1993 யனவரி 4 ஆம் திகதி தேசிய வனமாகப் பிரகடனப்படுத்தப்பட்டது. 1991 ஆம் ஆண்டு ரம்சார் மாநாட்டு ஒப்பந்தத்தின்படி இலங்கையில் பிரகடனப்படுத்தப்பட்ட முதலாவது ஈரநில தேசிய வனம் இதுவாகும். 2005 ஆம் ஆண்டு இது யுனெசுகோவின் மனிதனும் உயிர்வளமும் திட்டத்தின் படி இலங்கையின் நான்காவது உயிர்வளக் காப்பகமாக அமைக்கப்பட்டது. பூந்தல தேசிய வனம் கொழும்பிலிருந்து தென்கிழக்காக 245 கிலோமீற்றர் (152 மைல்) தொலைவில் அமைந்துள்ளது.\n\nSection::::வரலாறு.\nஇப்பகுதி முதன்முதலில் வனவிலங்குகள் காப்பகமாக 1969 டிசம்பர் 5 ஆம் திகதி பிரகடனப்படுத்தப்பட்டது. அதன் பின்னர் 1993 யனவரி 4 ஆம் திகதி 6216 எக்டேயர் (24.00 சதுர மைல்) பரப்பளவை உள்ளடக்கி தேசிய வனமாக அறிவிக்கப்பட்டது. எனினும், 2004 ஆம் ஆண்டு மீளவும் வர்த்தமானி அறிவித்தலொன்று செய்யப்பட்டு இத்தேசிய வனத்தின் பரப்பளவு குறைக்கப்பட்டு 3698 எக்டேயர் (14.28 சதுர மைல்) எனப் பிரகடனப்படுத்தப்பட்டது. 1991 ஆம் ஆண்டு ரம்சார் ஒப்பந்தத்தின் கீழ் பாதுகாக்கப்பட்ட இலங்கையின் முதலாவது ஈரநிலமாக பூந்தல தேசிய வனம் பிரகடனப்படுத்தப்பட்டது. பின்னர் 2005 இல் இது மனிதனும் உயிர்வளமும் திட்டத்தில் உள்ளடக்கப்படுவதாக ஐக்கிய நாடுகள் கல்வி, அறிவியல், பண்பாட்டு நிறுவனம் அறிவித்தது. பூந்தல தேசிய வனத்தில் முன்னர் சேர்ந்திருந்த, ஆனால் பின்னர் உள்ளடக்கப்பாடதிருந்த நிலப் பகுதியில் 3339.38 எக்டேயர் (12.8934 சதுர மைல்) பரப்பு \"வில்மான்ன காப்பகம்\" எனப் பிரகடனப்படுத்தப்பட்டது.\n\nSection::::தன்மைகள்.\nஇப்பகுதியின் தரைத்தோற்றம் கிழக்கத்திய விஜயன் தொடரின் கொம்புக்கலப்பு-உயிரெரிபாறை மற்றும் கோட்டுப்பாறை சார்ந்தததாகும். இங்கு தாழ்நில உலர் வலய காலநிலை பெரிதும் தாக்கம் செலுத்துகிறது. மேலும், இப்பகுதியின் சராசரி சார் ஈரப்பதன் முழு நாட்டின் அளவில் 80% ஆகும். இத்தேசிய வனம் ஐந்து ஆழமற்ற களப்புக்களைக் கொண்டுள்ளது. அவற்றில் மூன்று உப்பு மிகுந்தனவாகும். அவை 520 எக்டேயர் (2.00 சதுர மைல்) கொண்ட பூந்தல களப்பு, 430 எக்டேயர் (1.70 சதுர மைல்) கொண்ட எம்பிலிக்கல களப்பு, 650 எக்டேயர் (2.50 சதுர மைல்) கொண்ட மலல களப்பு, 390 எக்டேயர் (1.50 சதுர மைல்) கொண்ட கொஹொலங்கல களப்பு, மற்றும் 260 எக்டேயர் (1.00 சதுர மைல்) கொண்ட மகாலேவாய என்பனவாகும். கொஹொலங்கல மற்றும் மகாலேவாய ஆகிய களப்புக்கள் உப்பு உற்பத்திக்காக மிகவும் முன்னேற்றப்பட்டனவாகும். இப்பகுதியின் காலநிலை அயனமண்டல பருவப் பெயர்ச்சி சார்ந்ததாகும். இங்கு ஆண்டின் சராசரி வெப்பநிலை 27 °C (81 °F)ஆகும். அவ்வாறே ஆண்டு மழைவீழ்ச்சி 900–1,300 மில்லிமீற்றர் (35–51 அங்குலம்) ஆகும். பொதுவாக மே முதல் செப்டெம்பர் வரையான காலப் பகுதியில் வறட்சி நிலவுகிறது. இக்காட்டின் அமைவு கடல் மட்டத்தின் அளவிலிருந்து 10 மீற்றர் (33 அடி) வரை வேறுபடும். பூந்தல தேசிய வனம் 2004 இந்தியப் பெருங்கடல் நிலநடுக்கம் காரணமாக சேதமுற்றது. எனினும், இங்குள்ள மணல் திட்டுக்கள் காரணமாக அதன் தாக்கம் பெரிதாக ஏற்படுவது தடைப்பட்டது.\n\nSection::::தாவரங்கள்.\nபூந்தல தேசிய வனத்தின் சூழலியற் தன்மைகளில் நிலம் சார் தன்மைகள் ஏழும் ஈரநில வகைகள் ஆறும் அடங்கும். இங்கு உலர்ந்த முட்புதர்கள் மற்றும் செடிகள் வெகுவாகக் காணப்படும் தாவர இனங்களில் மிகப் பெரும் பங்கு வகிக்கின்றன. இத்தேசிய வனத்தினுள் 90 தாவரக் குடும்பங்களைச் சேர்ந்த 383 தாவர இனங்கள் காணப்படுவதாகப் பதிவு செய்யப்பட்டுள்ளது. இங்குள்ள அலையும் மிதவைவாழிகளுள் பெரும்பாலானவை நீலப்பச்சைப்பாசிகளே ஆகும். அவற்றுள் \"Macrocystis\", \"Nostoc\", \"Oscillatoria\" ஆகிய அல்கா சாதிகள் பெரிதும் காணப்படுகின்றன. எம்பிலிக்கல, மலல போன்ற களப்புக்களில் \"ஐதரில்லாக்கள்\" நிறைந்து காணப்படுகின்றன. ஆகாயத் தாமரை, நீரல்லி, \"பூனைவாலி\" போன்ற தாவரங்கள் சதுப்பு நிலங்களிலும் நீரோடைகளிலும் பரவியுள்ளன. அத்துடன் கருவேலம், இலந்தை, விளா, புளி, வேம்பு, முதிரை, பாலை போன்ற மரங்களும் கண்டல் தாவரங்களும் நிறைந்து காணப்படுகின்றன.\n\nSection::::விலங்குகள்.\nதென்னிந்திய, இலங்கை ஈரநிலங்களில் பூந்தல தேசிய வனம் முக்கிய பறவைப் பகுதி எனக் கணிக்கப்பட்டுள்ளது. இங்கு 324 முள்ளந்தண்டுளிகள் காணப்படுவதாகப் பதிவு செய்யப்பட்டுள்ளது. அவற்றுள் 32 இன மீன்கள், 15 இன ஈரூடகவாழிகள், 48 இன ஊர்வன, 197 இனப் பறவைகள், 32 இன முலையூட்டிகள் என்பன அடங்கும். இங்குள்ள முள்ளந்தண்டிலிகளில் 52 இன வண்ணத்துப் பூச்சிகள் குறிப்பிடத் தக்கனவாகும். பூந்தல தேசிய வனத்தின் ஈரநில வாழிடங்களில் 100 நீர்ப்பறவை இனங்கள் வாழ்கின்றன. அவற்றுள் அரைவாசி வலசை போகும் இனங்களாகும். மொத்தமாக இங்கு காணப்படும் 197 பறவை இனங்களில் 58 இனங்கள் வலசை போகும் இனங்களாகும். பூந்தல தேசிய வனத்தில் \"தேசிய பறவைக் காப்பு நடவடிக்கை\" (NBRP) இலங்கையின் வெளிப் பறவையியல் குழுவின் உதவியுடன் இலங்கை வனவிலங்குப் பாதுகாப்புத் திணைக்களத்தினால் 2005 முதல் நடைமுறைப்படுத்தப்படுகிறது.\n\nவட இந்தியாவிலும் பாக்கித்தானிலும் உள்ள கட்ச் உவர் சதுப்பு நிலப் பகுதியிலிருந்து ஒவ்வொரு தொகுதியிலும் ஆயிரத்துக்கு மேற்பட்ட பறவைகளாகப் பறந்து வரும் பூநாரை (\"Phoenicopterus roseus\") இங்கு காணப்படுபவற்றில் குறிப்பிடத் தக்கதாகும். (நீர்க்கோழி \"Dendrocygna javanica\", சிறுவாத்து \"Anas querquedula\"), (நீர்க்காகம் \"Phalacrocorax niger\", இந்திய நீர்க்காகம் \"P. fuscicollis\"), பெரும் நீர்ப்பறவைகளான (ஆனைக் கொக்கு \"Ardea cinerea\", கருந்தலை இபிசு \"Threskiornis melanocephalus\", ஆசிய பெருஞ்சொண்டுக் கொக்கு \"Platalea leucorodia\", கூர்ஞ்சொண்டுக் கொக்கு \"Anastomus oscitans\", பன்னிறக் கொக்கு \"Mycteria leucocephala\"), நடுத்தர அளவு நீர்த்தத்திகளான (\"திரிங்கா\" இனங்கள்), மற்றும் சிறிய கரைப்பறவைகளான (\"காக்காய் நாச்சியார்\" இனங்கள்) என்பன இங்கு பெருந்திரள்களாகக் காணப்படும் பறவைகளாகும். கருங்கழுத்துக் கொக்கு \"Ephippiorhynchus asiaticus\", சாவகக் கொக்கு \"Leptoptilos javanicus\" மற்றும் ஆசிய கருநீர்க்கோழி \"Fulica atra\" என்பன இங்கு வாழும் மிக அரிய பறவைகளாகும். \n\nஇங்குள்ள காடுகளில் ஒரு சில யானைகள் \"Elephas maximus\" இன்னமும் வாழ்கின்றன. இத்தேசிய வனத்தில் காணப்படும் ஏனைய முலையூட்டிகளில் செங்குரங்கு \"Macaca sinica\", சாம்பற் குரங்கு \"Presbytis entellus\", பொன்னரி \"Canis aureus\", சிறுத்தை \"Panthera pardus\", மீனவப் பூனை \"Felis viverrinus\", கொடும்புலி \"Felis rubiginosa\", கீரிப்பிள்ளை \"Herpestes\" spp., காட்டுப் பன்றி \"Sus scrofa\", வெண் புள்ளிச் சருகுமான் \"Tragulus meminna\", குரைக்கும் மான் \"Muntiacus muntjak\", புள்ளி மான் \"Cervus axis\", மரை \"C. Unicolor\", காட்டு முயல் \"Lepus nigricollis\", இந்திய எறும்பு தின்னி \"Manis crassicaudata\", மற்றும் இந்திய முள்ளம்பன்றி \"Hystrix indica\" என்பன அடங்கும்.\n\nஇங்குள்ள நீர்நிலைகளில் ஏராளமான பன்னிற மீனினங்கள் வாழ்கின்றன. அவற்றுள் \"பால்மீன்\" போன்ற உவர்நீர் மீனினங்களும் வேறு பல நன்னீர் மீனினங்களும் அடங்குகின்றன. பல்வேறு நச்சுயிரிகளைத் தன்னகத்தே கொண்டுள்ள பூந்தல காட்டில் \"யால தவளையும்\" நச்சுப் பாம்பினமொன்றும் இலங்கைக்குத் தனிச் சிறப்பானவையாகும். இங்கு வாழும் ஊர்வனவற்றில் சாதாரண முதலை \"Crocodylus palustris\", உவர்நீர் முதலை \"Crocodylus porosus\", சாதாரண உடும்பு \"Varanus bengalensis\", இந்திய உடு ஆமை \"Geochelone elegans\", மலைப் பாம்பு \"Python molurus\", எலிப் பாம்பு \"Pytas mucosus\", தனிச் சிறப்பான பறக்கும் பாம்பு \"Chrysopelea taprobana\", போன்ற பல இனங்களும் அடங்குகின்றன. பூந்தல தேசிய வனத்தை ஒட்டியிருக்கும் கடலோரத்தில் உலகளவில் மிக அரிதாகிவிட்ட கடலாமை இனங்கள் ஐந்தும் வாழ்கின்றன.\n\nSection::::சவால்களும் பாதுகாப்பும்.\nநீர்ப்பாசன வடிகாலமைப்புக்களின் மேல் மிகுதமான நீர் சேர்வதாலும் உப்பளங்களிலிருந்து கழிவு நீர் வெளியேற்றப்படுவதாலும் இங்குள்ள களப்புக்களில் நீரின் தன்மை மாறுபட்டுள்ளது. இங்குள்ள மலல, எம்பிலிக்கல களப்புப் பகுதிகளில் வெகுவாகப் பரவும் அன்னிய தாவர இனங்கள் காரணமாக நீர்த்தத்திப் பறவையினங்களின் வாழிடங்கள் அழிக்கப்படுகின்றன. எனினும் அவற்றில் ஒரு தாவர இனத்தின் (\"Prosopis juliflora\") பரவல் இங்க கட்டுப்பாடின்றி மேய்ந்து திரியும் கால்நடைகள் உண்பதால் கட்டுப்படுத்தப்படுகிறது. கடலாமைப் பாதுகாப்புத் திட்டமொன்று உட்பட இங்கு காட்டுயிர் பாதுகாப்புத் திட்டங்கள் பல காணப்படுகின்றன. அவ்வாறே, இத்தேசிய வனத்தின் எல்லைகளை மீளப் பெரிதாக்குவதற்கும் இத்தேசிய வனத்துக்கு உட்பட்ட பகுதிகளில் வாழும் குடும்பங்களை வேறிடங்களில் குடியமர்த்துவதற்கும் திட்டங்கள் மேற்கொள்ளப்படுகின்றன. மேலும், இங்கு பரவும் அன்னியத் தாவரங்களை அழிப்பதற்கும் நீர்ப்பாசனக் கால்வாய்களின் நீர் சேர்வதைத் தடுப்பதற்கும் கட்டுப்பாடின்றி மேயும் கால்நடைகளை முகாமை செய்வதற்கும் திட்டங்கள் மேற்கொள்ளப்பட்டு வருகின்றன.\n\n\n"}
{"id": "104168", "url": "https://ta.wikipedia.org/wiki?curid=104168", "title": "சாவுப் பள்ளத்தாக்கு தேசியப் பூங்கா", "text": "சாவுப் பள்ளத்தாக்கு தேசியப் பூங்கா\n\nசாவுப் பள்ளத்தாக்கு தேசியப் பூங்கா (Death Valley National Park) என்பது சியெரா நெவேடாவுக்குக் கிழக்கே வரண்ட காலநிலையைக் கொண்ட ஐக்கிய அமெரிக்காவின் பெரும் வடிநிலத்தில் (Great Basin) அமைந்துள்ள ஒரு தேசியப் பூங்கா ஆகும். இப் பூங்காவின் பகுதிகள் கிழக்குக் கலிபோர்னியாவில் உள்ள இன்யோ கவுன்டியின் தெற்குப் பகுதியிலும், சான் பேர்னாடினோ கவுன்டியின் வடக்குப் பகுதியிலும் உள்ளன. இப் பூங்காவின் சிறிய பகுதிகள், நியே கவுன்டியின் தென்மேற்குப் பகுதியிலும், நெவாடாவில் உள்ள எசுமெரால்டா கவுன்டியின் தெற்குக் கோடியிலும் அமைந்துள்ளன. இவைதவிரப் பூங்காவின் தனித்த பகுதியொன்று (பேய்க் குழி) தெற்கு நியே கவுன்டியினுள் அமைந்துள்ளது. 13,630 கிலோ மீட்டர்கள் (5,262 சதுர மைல்) பரப்பளவு கொண்ட இப் பூங்கா, உப்புப் பள்ளத்தாக்கு (Saline Valley), பனாமின்ட் பள்ளத்தாக்கின் (Panamint Valley) பெரும்பகுதி, ஏறத்தாள முழுமையான சாவுப் பள்ளத்தாக்கு, பல மலைத் தொடர்களின் பகுதிகள் என்பவற்றைத் தன்னுள் அடக்கியுள்ளது.\n"}
{"id": "104174", "url": "https://ta.wikipedia.org/wiki?curid=104174", "title": "பேய்க் குழி", "text": "பேய்க் குழி\n\nபேய்க் குழி (Devil's Hole) என்பது, தென்மேற்கு ஐக்கிய அமெரிக்காவின் நெவாடா மாநிலத்தில் நியே கவுன்டியில் உள்ள ஆசு மீடோசு தேசிய காட்டுயிர் புகலிடத்தில் அமைந்துள்ள ஒரு ஊற்று ஆகும். ஒருவகைப் பாலைவன மீன்வகைகளில் தனித்துவமான வாழிடமான இந்த ஊற்று, சாவுப் பள்ளத்தாக்கு தேசியப் பூங்காவினால் நிவாகம் செய்யப்படுகின்றது.\n\nபேய்க் குழி, நெவாடா மாநிலத்தின் ஆமர்கோசா பள்ளத்தாக்கில் உள்ள, ஆமர்கோசா பாலைவனத்தின் சுண்ணக் கற்களால் ஆன நிலத்தடிக் குகைகளில் காணப்படும் புவிவெப்ப, நிலத்தடி நீர்த்தேக்கத்தில் இருந்து கிடைக்கும் நீரைக் கொண்ட ஒரு ஊற்று. பேய்க் குழி, நிலத்துக்கு அடியில் ஆழமான நிலத்தடிக் குகைகளாகக் கிளைத்துச் செல்கிறது. இவை நில மட்டத்தில் உள்ள அதன் வாயில் இருந்து குறைந்தது 300 அடி (91 மீட்டர்) ஆழத்தில் உள்ளன. இந்நிலத்தடிக் குகைகள் 500,000 ஆண்டுகளுக்கு முன்னர் உருவாகியிருக்கலாம் என நிலவியலாளர்கள் கூறுகின்றனர்.\n"}
{"id": "104178", "url": "https://ta.wikipedia.org/wiki?curid=104178", "title": "பள்ளத்தாக்கு", "text": "பள்ளத்தாக்கு\n\nநிலவியலில், பள்ளத்தாக்கு என்பது, பெரும்பாலும் ஒரு திசையில் அமைந்திருக்கும் தாழ்ந்த நிலப் பகுதியாகும். பள்ளத்தாக்குகளின் வடிவத்தை விளக்குவதற்கு, U-வடிவம், V-வடிவம் போன்ற புவியியற் சொற்கள் பயன்படுத்தப்படுவது உண்டு. பெரும்பாலான பள்ளத்தாக்குகள் U-வடிவமாகவோ, V-வடிவமாகவோ அல்லது இரண்டும் கலந்த வடிவம் கொண்டவையாகவோ இருக்கின்றன. குறைந்தது, பள்ளத்தாக்கின் இரு புறங்களிலும் அமைந்திருக்கும் குன்றுகளின் சரிவுகளின் குறுக்கு வெட்டுத் தோற்றம் மேற்படி வடிவங்களைக் கொண்டிருக்கின்றன.\n\nSection::::ஆற்றுப் பள்ளத்தாக்கு.\nநீர் ஓடுவதால் உருவாகும் பள்ளத்தாக்குகள் அல்லது ஆற்றுப் பள்ளத்தாக்குகள் பொதுவாக V-வடிவம் கொண்டவை. இத்தகைய பள்ளத்தாக்குகளின் சரியான வடிவம் அதனூடாகச் செல்லும் நீரோட்டத்தின் தன்மையைப் பொறுத்து இருக்கும். மலைத் தொடர்களில் இருப்பதைப் போன்ற சரிவு கூடிய ஆறுகள் சரிவு கூடிய சுவர்களையும் ஒடுங்கிய அடிப்பகுதியையும் கொண்டனவாகக் காணப்படுகின்றன. குறைவான சரிவுடன் கூடிய ஆறுகள் அகன்ற பள்ளத்தாக்குகளை உருவாக்குகின்றன. ஆனால், ஆற்றின் கீழ்ப் பகுதிகளில் வண்டல் படிவுகள் ஏற்படத் தொடங்குவதால் இப்பகுதிகள் வெள்ளப்பெருக்குச் சமவெளிகள் ஆகின்றன.\n\n"}
{"id": "104180", "url": "https://ta.wikipedia.org/wiki?curid=104180", "title": "கண்டிடா உணவுக்குழாய் அழற்சி", "text": "கண்டிடா உணவுக்குழாய் அழற்சி\n\nகண்டிடா உணவுக்குழாய் அழற்சி (\"Esophageal candidiasis\") என்பது கண்டிடா அல்பிக்கன்சு (\"Candida albicans\") என்னும் பூஞ்சையால் (ஒரு வகை மதுவம்) ஏற்படும் தருணத் தொற்று ஆகும். எய்ட்ஸ் உட்பட்ட நோய் எதிர்ப்பாற்றல் குறைவாக உள்ளோரில் இந்நோய் ஏற்படுகின்றது, பூஞ்சை முக்கியகூறாகக் கொண்ட நுண்ணுயிர் எதிர்ப்பியை நீண்டகாலமாகப் பயன்படுத்துவோருக்கும் இந்நோய் ஏற்பட வாய்ப்புண்டு.\n\nSection::::நோய்த் தோற்றம்.\nகண்டிடா உணவுக்குழாய் அழற்சி உடையவருக்கு மார்பெலும்பின் பிற்பகுதியில் விழுங்கும்போது வலி (விழுங்கல்வலி) ஏற்படுகின்றது. நீண்டகால கண்டிடா அழற்சியால் எடை குறைவடையும். இத்தகைய நோய் உடையோரில் நாக்கில் அல்லது வாயின் பக்கத்தில் உள்ள சீதமென்சவ்வில் வெண்படலம் உண்டாகும், இது 'கண்டிடா வாய்வெண்படலம்' (oral thrush) எனப்படும்; இதை வழித்தெடுத்தால் அகன்றுவிடும், ஆனால் அவ்விடத்தில் குருதிக்கசிவு ஏற்படும், இத்தகைய வெண்படலம் கண்டிடாவினால் ஏற்படும் ஏனைய நோய்களிலும் காணப்படலாம்.\n\nSection::::அறுதியிடல்.\nஉணவுக்குழாய் இரையக அகநோக்கி மூலம் கண்டிடா அல்பிக்கன்சு பூஞ்சையால் ஏற்படும் வெண்மையான படிவுகளை அல்லது படலங்களை நோக்கலாம், இவை இலகுவில் அகற்றப்படக்கூடியனவாக இருக்கும், அகநோக்கி உயிரகச்செதுக்கு மூலம் படலத்தின் சிறு பகுதி அகற்றப்பட்டு, பின்னர், ஆய்வுகூடத்தில் கண்டிடா பூஞ்சை இனம் நுணுக்குக்காட்டி மூலம் அறியப்படும்.\n\nSection::::சிகிச்சை.\nகண்டிடாவுக்கு முதல்நிலைச் சிகிச்சையாக 750 மில்லிகிராம் ஃபுளுக்கொனசோல் (fluconazole) மாத்திரை ஒருவேளைக்கு மட்டும் கொடுக்கப்படுவது இன்றைய காலகட்டத்தில் பரந்துபட்டுள்ளது, எனினும் 14 நாட்கள் 150 மில்லிகிராம் பயன்படுத்தும் வழமையான முறையும் உண்டு.\nவேறு மாத்திரைகள்:\n"}
{"id": "104181", "url": "https://ta.wikipedia.org/wiki?curid=104181", "title": "கோனாட்டு எறிச்சலூர் மாடலன் மதுரைக் குமரனார்", "text": "கோனாட்டு எறிச்சலூர் மாடலன் மதுரைக் குமரனார்\n\nகோனாட்டு எறிச்சலூர் மாடலன் மதுரைக் குமரனார் சங்ககாலப் புலவர்களில் ஒருவர். புறநானூறு 54, 61, 167, 180, 197, 394 ஆகிய ஆறு பாடல்கள் இவரால் பாடப்பட்டவை. \n\nSection::::பாடல் சொல்லும் செய்திகள்.\nSection::::கவிகை வண்மைக் கடுமான் கோதை.\nகோதையின் நாளவைக்குள் புகுதல் இரவலர்களுகு எளிதாம். மாரி போல் வழங்குதல் கோதைக்கு அதைவிட எளிதாம். ஆட்டிடையன் அந்தப் பக்கமே செல்லாத புலிக்குகை போலப் பகைவர்கள் இவன் நாட்டுப்பக்கமே செல்லமாட்டார்களாம். \nSection::::இயல்தேர்ச் சென்னி.\nஇவனோடு மலைந்தோர் வாழக் கண்டதும் இல்லையாம். வணங்கியோர் வருந்தக் கண்டதும் இல்லையாம். \nSection::::கடுமான் கிள்ளி.\nகிள்ளி! நீ படையை விலக்கிக்கொண்டு எதிர்நிற்றலின் உன் உடலில் வாள் காயங்கள் பட்ட தழும்புகள் மிகுதி. அதனால் நீ கேட்பதற்கு இனியவன், காண்பதற்கு இன்னாதவன். உன் பகைவர் உன்னிடம் புறங்கொடுத்து ஓடலின் உடலில் காயம் படாதவர்கள். அதனால் அவர்கள் காண்பதற்கு இனியவர், கேட்பதற்கு இன்னாதவர். நீயும் ஒன்று இனியை, அவரும் ஒன்று இனியர். அப்படி இருக்கையில் அவரை விட்டுவிட்டு உன்னை மட்டும் உலகம் போற்றுகிறதே! ஏன்? - என்கிறார் புலவர். \nSection::::பாண் பசிப் பகைஞன்.\nவறுமை தீரக் கொடுக்கும் செல்வமும் அவனிடத்தில் இல்லை. இல்லை என மறுக்கும் சிறுமைக் குணமும் அவனிடத்தில் இல்லை. அவனிடம் சென்றால் அவன் பசியோடிருக்கும் தன் வயிற்றைக் காட்டிவிட்டுத் தன் வேலை வடித்துத் தருமாறு கொல்லனை இரப்பானாம். \nSection::::வியக்கப்படுவோர்.\nகுராப்பள்ளித் துஞ்சிய பெருந்திருமாவளவன் (கரிகாலன் அல்லன்) பரிசில் வழங்கக் காலம் நீட்டித்தபோது புலவர் பாடிச்சொல்லும் செய்திகள் இவை.\n\nகாற்றைப்போல் செல்லும் குதிரைப்படை, கொடி பறக்கும் தேர்படை, கடல் போல் மறவர்படை, மலையோடு மோதும் களிற்றுப்படை, இடிபோல் முழங்கும் முரசு, இவற்றைக்கொண்டு குவித்த வெற்றிகள் - இப்படிப்பட்ட வெண்குடைச் செல்வம் உடைய வேந்தரைக் கண்டு நான் வியப்பது இல்லை.\n\nதன் வேலியில் படர்ந்த முஞ்ஞைக் கொடியை ஆட்டுக்குட்டி மேய்ந்த பின் அதில் துளிர்க்கும் கீரைக் கடைசலும் வரகஞ்சோறும் உண்பவராயினும் என் பெருமையை உணர்ந்து என்னை நாடும் நல்லறிவுடையோரின் நல்குரவை எண்ணி வியக்கிறேன். மிகப்பெருஞ் செல்வம் உடையவராயினும் உணரச்சி இல்லோர் உடைமையை நினைத்தும் பார்ப்பதில்லை - என்கிறார் புலவர். \n\nSection::::துன்னரும் பரிசில்.\nசோழிய ஏனாதி திருக்குட்டுவனின் தந்தை இப்பாடலில் இவனது 'இயல்தேர்த் தந்தை' என்று சுட்டப்படுகிறான். இந்தத் திருக்குட்டுவன் வெண்குடை என்னும் நாட்டின் தலைவன். புலவர் இவனது தந்தையின் வஞ்சி நகர்ப் பெருமையைப் பாடினார். அதனைக் கேட்ட திருக்குட்டுவனுக்குப் பெருமகிழ்ச்சி. தன் களிறு ஒன்றைப் புலவருக்குப் பரிசாக நல்கினான். அது போரில் பகைவர்களைக் குத்திய கோட்டுடன் சினம் தணியாத நிலையில் இருந்தது. அதனைக் கண்டு அஞ்சிய புலவர் அதனைப் பெற்றுக்கொள்ளாமல் விலகினார். திருக்குட்டுவன் புலவர் விலகியதை வேறு வகையாக எண்ணிக்கொண்டான். பரிசில் போதவில்லை என்று விலகுவதாக எடுத்துக்கொண்டான். எனவே இன்னுமொரு களிற்றை நல்கினான். அதுமுதற்கொண்டு புலவர் குடும்பம் வறுமையில் பெருந்துன்பம் உற்றாலும் இப்படிப்பட்ட பரிசில் தருவான் என்று திருக்குட்டுவனிடம் பரிசில் வேண்டுவதில்லையாம். \n"}
{"id": "104184", "url": "https://ta.wikipedia.org/wiki?curid=104184", "title": "மேற்குத் தீவு, கொக்கோசு தீவுகள்", "text": "மேற்குத் தீவு, கொக்கோசு தீவுகள்\n\nமேற்குத் தீவு (\"West Island\") என்பது ஆஸ்திரேலியாவின் ஆட்சிப் பகுதிகளில் ஒன்றான கொக்கோசு (கீலிங்) தீவுகளின் தலைநகராகும். இதன் மக்கள்தொகை ஏறத்தாழ 120. கொக்கோசுத் தீவுகளில் மக்கள் வாழும் இரண்டு தீவுகளில் இது குறைந்தளவினர் வாழும் தீவாகும். மற்றையது ஹோம் தீவு ஆகும். இரண்டாம் உலகப் போரின் போது இங்கு விமான ஓடு பாதை ஒன்று அமைக்கப்பட்டது. இங்குள்ள அரசுக் கட்டிடங்களைத் தவிர, விமான நிலையம், ஒரு பலசரக்குக் கடை, சுற்றுலா விடுதி ஆகிய அமைந்துள்ளன.\n\n"}
{"id": "104186", "url": "https://ta.wikipedia.org/wiki?curid=104186", "title": "உ. சகாயம்", "text": "உ. சகாயம்\n\nஉ. சகாயம் (பிறப்பு : 22 மார்ச் 1962) தமிழ்நாட்டைச் சேர்ந்த ஒரு இந்திய ஆட்சிப்பணி அதிகாரி ஆவார். தாம் பணியாற்றிய மதுரை மாவட்டத்தில் தேர்தல் நடவடிக்கைகளாலும் நேர்மையான அணுகுமுறைகளாலும் மாநிலம் முழுவதும் பரவலாக பேசப்பட்டவர். தனது சொத்துக் கணக்குகளை வெளியிட்ட முதல் தமிழக இ.ஆ.ப அதிகாரியாவார். அவை முறையே, மதுரையில் ஒன்பது லட்ச ரூபாய் மதிப்பில் இந்திய ஆயுள் காப்பீடுக் கழக வீட்டுக் கடன் வழங்கும் நிதி நிறுவனத்தின் கடனுதவித் திட்டம் மூலம் கட்டப்பட்ட ஒரு வீடு, வங்கியில் 7,172 ரூபாய் சேமிப்பு.\n\nதமிழ் மக்களின் விருப்பத்துடன் முதல்வர் வேட்பாளராக 2016 தேர்தலில் போட்டியிடுவார் என சமூக வலைத்தளங்களில் தகவல்கள் பரப்பப்பட்டன.\n\nSection::::பிறப்பு, படிப்பு.\nபுதுக்கோட்டை மாவட்டம் சித்தன்னவாசல் அருகில் உள்ள பெருஞ்சுணை சிற்றூரைச் சேர்ந்த விவசாயக் குடும்பத்தைச் சார்ந்த உபகாரம் பிள்ளை - சவேரி அம்மாள் தம்பதியினரின் ஐந்து மகன்களில் கடைசியாகப் பிறந்தவர். பெருஞ்சுணையில் பள்ளிப்படிப்பு, புதுக்கோட்டையில் பட்டப்படிப்பு, சென்னையில் புகழ்பெற்ற இலயோலா கல்லூரியில் முதுநிலைப் பட்டப்படிப்பு (சமூகத் தொண்டு), சென்னை அம்பேத்கர் அரசு சட்டக் கல்லூரியில் சட்டப்படிப்பு என அடுத்தடுத்து தன் கல்வித் தகுதியை சகாயம் உயர்த்திக் கொண்டார்.\n\nSection::::பணிக் கொள்கை.\nலஞ்சம் தவிர்த்து நெஞ்சம் நிமிர்த்து என்பது இவரது கொள்கையாகும். இந்த வாசகத்தை அவரது இருக்கையின் பின்புறம் காணலாம். அவரது 23 ஆண்டு பணிக்காலத்தில் 24 முறை பணி மாற்றம் செய்யப்பட்டுள்ளார்.\n\n\n\n\n\n\nSection::::விசாரணைக் குழுத் தலைவர்.\nகருங்கல் (கிரானைட்) மற்றும் கனிம மணற் கொள்ளை பற்றி விசாரிக்க இவர் தலைமையில் விசாரணைக்குழு அமைத்து சென்னை உயர் நீதிமன்றம் 11 செப்டம்பர் 2014 அன்று உத்தரவிட்டது. இவ்வுத்தரவை ரத்து செய்யக் கோரி தமிழக அரசு சீராய்வு மனு தாக்கல் செய்தது. அதைத் தள்ளுபடி செய்த சென்னை உயர்நீதிமன்றம் தீர்ப்பு வெளியாகி 4 நாட்களுக்குள் குழு அமைக்க வேண்டும் என்று உத்தவிட்டது.\n\nதிருச்சி சிறையில் நடத்திய உரையாடலில் இவரை கூலிப்படை வைத்து கொலை செய்யப்போவதாக கிடைத்த தகவலால் 2013 ஆம் ஆண்டு மார்ச்சு மாதம் 22 ஆம் திகதி தமிழ் நாடு தலைமைச் செயலாளரை சந்தித்து இதுபற்றி முறையிட்டதாக தகவல்கள் வெளியாகின.\n\n"}
{"id": "104207", "url": "https://ta.wikipedia.org/wiki?curid=104207", "title": "சாத்தந்தையார்", "text": "சாத்தந்தையார்\n\nசாத்தந்தையார் சங்ககாலப் புலவர்களில் ஒருவர். இவரது பாடல்கள் 5 உள்ளன. \n\nSection::::பாடல் சொல்லும் செய்திகள்.\nSection::::தித்தன் காண்க.\nகோப்பெருநற்கிள்ளி ஆமூர்ப் போரில் மல்லனோடு போரிடும் காட்சியைத் தித்தன் காண்பானாக! (தன் உறையூர் ஆட்சியை) நல்கினும், நல்காவிட்டாலும், பசியில் பணைமரத்தை ஒடிக்கும் யானை போலப் போரிடுவதைக் காண்பானாக! ஒருகாலை மண்டியிட்டுக்கொண்டு மற்றொரு காலால் பின்புறம் தாக்குவோரை உதைத்துக்கொண்டு போரிடுவதைக் காண்பானாக! என்கிறார் புலவர். \n\nSection::::கவிகை மல்லன்.\nகோப்பெருநற்கிள்ளி கவிகை மல்லன் என்று காற்றப்படுகிறான். கடல் போன்ற அவன் படையும், இடிபோல் முழங்கும் யானைகளும் போர்க்களம் புகுந்துள்ளன. போரின் விளைவில் நம் இரக்கத்துக்கு ஆளாவோர் யார் என விளங்கவில்லையே! என்கிறார் புலவர். \n\nSection::::கட்டில் நிணக்கும் இழிசினன்.\nமறுநாள் திருவிழா. இன்று மனைவி பிள்ளை பெற்றுள்ளாள். பெருமழை பொழிந்துகொண்டிருக்கிறது. இழிசினன் அவளுக்குக் கட்டில் பின்னுகிறான். அது தோல்கட்டில். ஊசியில் தோலை இழுத்துத் தைக்கிறான். அப்போது அவன் ஊசி தோலைத் தைப்பது போலக் கோப்பெருநற்கிள்ளியின் கை செயல்படுகிறதாம். \n\nSection::::பிண்ட நெல்லின் தாய்மனை.\nகாத்திருக்கும் தலைவனிடம் தோழி சொல்கிறாள். உயர்ந்த கூடு நிறைய நெல் இருக்கும் தாய்மனையை விட்டுவிட்டு உன்னோடு வரத் துடிக்கும் இவள் தவறு செய்கிறாளோ? இப்படி எண்ணி என்னை நானே நொந்துகொள்கிறேன், என்கிறாள். \nSection::::உயர்நிலை உலகம்.\nபோர்க்களத்தில் துடி முழக்கும் புலையனே, கேள்! போர்க்களத்தில் எறிகோல் வளைதடி வீசும் இழிசினனே, கேள்! மாரி போல் அம்பு பாய்ந்தாலும், வயல்கெண்டை போல் வேல் தைத்தாலும், யானையே குத்தினாலும் போர்க்களத்தை விட்டு ஓடாதவர் உயர்நிலை உலகத்துத் தேவர் மகளிரோடு இன்பம் துய்ப்பர். (நானும் அதற்காக எதிர்நிற்கிறேன் என்கிறான் போர்கள வீரன்.) \n"}
{"id": "104213", "url": "https://ta.wikipedia.org/wiki?curid=104213", "title": "சிறுமோலிகனார்", "text": "சிறுமோலிகனார்\n\nசிறுமோலியார் சங்ககாலப் புலவர். இவரது பாடல் ஒன்றே ஒன்று உள்ளது. அது நற்றிணை 61.\n\nமோல் என்னும் உடலிலுள்ள மறுவைக் குறிக்கும். உடலில் முள் போல் உள்ளமையால் மோல் எனப்பட்டது.\nSection::::பாடல் சொல்லும் செய்திகள்.\nதோழி தலைவியிடம் சொல்கிறாள்.\n'என் செல்ல மகளே! தூங்கமாட்டாயா!' என்று அன்னை வினவுகிறாள். சிரல் பறவை முல்லைப்பூவை வாயிலே வைத்துக்கொண்டிருக்கும் நாடனை பரவிக்கொண்டிருக்கும் (தொழுதுகொண்டிருக்கும்) நம் கண் மூடவும் செய்யுமோ? என்கிறாள்.\n"}
{"id": "104214", "url": "https://ta.wikipedia.org/wiki?curid=104214", "title": "இலங்கையின் கோட்டைகள்", "text": "இலங்கையின் கோட்டைகள்\n\nஇலங்கையின் கோட்டைகள் என்னும் தலைப்பைக் கொண்ட இப்பக்கம், இலங்கை அந்நியர் ஆட்சிக்குட்பட முன்னர் நிர்மானிக்கப்பட்ட கோட்டைகள் முதற்கொண்டு, இலங்கையின் கரையோரப் பகுதிகளைப் போத்துக்கீசரும், ஒல்லாந்தரும், பிரித்தானியரும் ஆண்ட காலத்தில் தமது ஆட்சிக்கு உட்பட்ட பகுதிகளில் கட்டிய அல்லது பயன்படுத்திய கோட்டைகளின் பட்டியலைத் தருகின்றது. 16 ஆம் நூற்றாண்டின் நடுப்பகுதியில் இருந்து 18 ஆம் நூற்றாண்டின் இறுதிவரை கண்டி இராச்சியத்தின் கீழ் இருந்த இலங்கைத் தீவின் மையப் பகுதி தவிர்ந்த பெரும்பாலான கரையோரப் பகுதிகள் போத்துக்கீசரின் அல்லது ஒல்லாந்தரின் ஆட்சியின் கீழ் இருந்தன. இப்பகுதிகள் போத்துக்கீசர் ஆளுகையின் கீழ் இருந்தபோது முக்கியமான இடங்களில் போத்துக்கீசரின் கோட்டைகள் இருந்தன. அவற்றைக் கைப்பற்றிய ஒல்லாந்தர் அவற்றில் சிலவற்றைத் திருத்திப் பயன்படுத்தினர், வேறு சிலவற்றை முற்றாக இடித்துப் பெரும்பாலும் அதே இடத்தில் புதிய கோட்டைகளைக் கட்டிக்கொண்டனர். 18 ஆம் நூற்றாண்டின் இறுதிப் பகுதியில் இருந்து 20 ஆம் நூற்றாண்டின் நடுப்பகுதிவரை இலங்கையைப் பிரித்தானியர் ஆண்ட காலத்தில் புதிய கோட்டைகள் கட்டப்படாவிட்டாலும் பழைய கோட்டைகளில் சிலவற்றை அவர்கள் பேணிப் பயன்படுத்தி வந்தனர்.\n\n"}
{"id": "104217", "url": "https://ta.wikipedia.org/wiki?curid=104217", "title": "சிறுவெண்டேரையார்", "text": "சிறுவெண்டேரையார்\n\nசிறுவெண் தேரையார் சங்ககாலப் புலவர். இவரது பாடல் ஒன்றே ஒன்று இள்ளது. அது புறநானூறு 362. இந்த ஒரு பாடலின் அடிகள்கூடச் சிதைந்துள்ளன.\n\nபெருங்காஞ்சி என்று இதன் துறை குறிப்பிடப்படுகிறது. அரசனைப்போன்ற பெருமகன் ஒருவன் மாண்டது பற்றிக் கூறுவது பெருங்காஞ்சி. பாடல் சிதைந்துள்ளமையால் மாண்டவன் இன்னார் என்று தெரியவில்லை.\n\nSection::::பாடல் சொல்லும் செய்தி.\nபோர்க்களத்தில் அவனது மணியாரம் ஞாயிறு போல் மின்னிக்கொண்டு பிறைநிலாப் போலக் கிடக்கிறது. பாசறையில் விசய வெல்கொடி உயர்த்தப்பட்டு, வெற்றிமுரசு முழங்குகிறது. அந்தணாளர் அறம் புரியத் தொடங்குகின்றனர். அவர்களின் கையில் தாரைவார்க்கும் நீர் கடல் வரையில் ஓடுகிறது. இலையில் சோறு வைத்து அவனுக்குப் படைக்கின்றனர். காக்கையும், கூகையும் பட்டப்பகலில் குரல் எழுப்புகின்றன.(இவனது உயிர் உயர்நிலை உலகம் சென்றுவிட்டது.) இவனது உடலைப் பறவைகள் தின்றுவிட்டன. இந்த மண்ணில் இனி இவனுக்குச் சிறிது இடங்கூட ஒதுக்கத் தேவையில்லை. - இவ்வாறு புலவர் இவனைப் போற்றுகிறார்.\n"}
{"id": "104220", "url": "https://ta.wikipedia.org/wiki?curid=104220", "title": "சிறைக்குடி ஆந்தையார்", "text": "சிறைக்குடி ஆந்தையார்\n\nசிறைக்குடி ஆந்தையார் சங்ககாலப் புலவர். இவரது பாடல்கள் ஒன்பது உள்ளன. ஆதன் தந்தை என்னும் சொற்கள் ஒன்றுசேரும்போது ஆந்தை என அமையும் என்று தொல்காப்பியம் சொல்கிறது. சிறைக்குடி இவரது ஊர்.\n\nஇவரது பாடல்கள் ஒன்பதும் அகத்திணைப் பாடல்கள். இவற்றில் சில தொல்காப்பிய உரையாசிரியர்களால் மேற்கோள் காட்டப்பட்டுள்ளன. \nSection::::பாடல் சொல்லும் செய்தி.\nSection::::அழுகல் சின்னீர்.\nஅவள் பொருளீட்டச் செல்லும் என்னோடு வரட்டும். வழியில் வேட்டையாடும் செந்நாய் கலக்கி உண்டபின் எஞ்சியிருக்கும் அழுகிய கொஞ்சம் தண்ணீரை என்னுடன் சேர்ந்து பருகட்டும். இப்படி வரின் அவள் அளியள். - தலைவன் இப்படிச் சொல்கிறான். \nSection::::மகன்றில் புணர்ச்சி.\nநீரில் வாழும் மகன்றில் ஆணும் பெண்ணுமாக இணைந்தே வாழும். இங்கு அவர் பொருளீட்டும் அவர் கடமையைச் செய்யப் பிரிகிறார். நான் ஆற்றியிருக்கும் என் கடமையைச் செய்யவேண்டுமாம். பூ பூக்கும் கால அளவு பிரிய சேர்ந்தாலும் அது ஓராண்டு காலம் கழிவது போல் எனக்குத் தோன்றும். இத்தகைய காமத்தோடு அவரைப் பிரிந்து என்னால் வாழ முடியாது. அவர் பிரியும்போதே என் உயிர் 'போகுக தில்ல' - என்கிறாள் தலைவி. \nSection::::நறிய நல்லோள் மேனி.\nகோடல், முல்லை, குவளை ஆகிய மூன்று பூக்களும் இடையிடையே சேர்த்துக் கட்டிய பூமாலை போல மணக்கும் இந்த நல்லவளின் நல்ல மேனி தழுவுவதற்குத் தளிர் போன்று மென்மையாக உள்ளது. - தலைவன் தன் பாங்கனிடம் சொல்கிறான். \nSection::::கடுஞ்சுரை நல்லாள்.\nமிகுதியாகப் பால் சுரக்கும் தாயைக் கண்ட குழவி போல இந்தக் கொடிச்சி என்னை விடாது பற்றிக்கொள்கிறாள். \nகாமம் கொள்ளச் செய்யும் வனப்பு இவளுக்கு இருக்கிறது. அத்துடன் குவிந்த மென்மையான முலையும் இருக்கிறது. (இவளை என்னால் எப்படி மறக்கமுடியும்) என்று தலைவன் தன் பாங்கனிடம் எடுத்துரைக்கிறான். \n\nSection::::புனல் புணை.\nஅவள் தோள் எனக்குத் தண்ணீரில் செய்த படகு போல் உள்ளது. இரவெல்லாம் மழையில் நனைந்த பித்திகைப் பூவை விடியற்காலத்தில் பனமட்டைக் கூடையில் விரித்து வைத்தது போல் குளுமையாகவும் உள்ளது. அதனை மணக்க வாய்பில்லா பிரிவு ஏன்? தணக்க முடியாத மனம் ஒருக்கிறதே! பிரியமாட்டேன். - பொருள் செயச் செல்ல நினைத்த தன் நெஞ்சுக்குத் தலைவன் சொல்கிறான். \n\nSection::::தலைப்புணை, கடைப்புணை.\nகாதலனைத் தொடர்கிறாள் காதலி. அவன் தலைப்புணையில் சென்றால் அவளும் அதனைப் பற்றிக்கொள்கிறாள், கடைப்புணையில் சென்றால் அவளும் அதனைப் பற்றிக்கொள்கிறாள். புணையைக் கைவிட்டுவிட்டு வெறுமனே நீந்தினால் அவளும் அவ்வாறே நீந்துகிறாள்.எங்களது கண் மழையில் நனைந்திருக்கும் பித்திகை மலர் போல் ஆகிவிட்டது. - காதலன் சொல்கிறான். \n\nSection::::வரைத்தேனும் முடவனும்.\nமலைப்பாறையில் தேன்கூடு கண்ட முடவன் அதன்மேல் உள்ள ஆசையால் பாறையில் ஏற முயல்வது போல் தலைவன் பொருள்செயத் துடிக்கிறான். நாம் அவனுக்குள்ளே இருக்கிறோம். அவனால் பிரியமுடியாது என்று சொல்லித் தோழி தலைவியை ஆற்றுகிக்கிறாள். \nSection::::விடல் சூழலன்.\nமாயோயே! உன் கூந்தலில் குவளை மணம். வாயில் ஆம்பல் மணம். தாமரையில் அமர்ந்திருக்கும் கொக்கு போல் உன் மேனியில் தித்தி அழகு. உலகையே பெறுவதாயினும் இப்படிப்பட்ட உன்னை விட்டு விலக நினைக்கவும்மாட்டேன் என்கிறான் தலைவன். \nSection::::எழுமாண் அளக்கும் விழுநிதி.\nநெஞ்சே! இவளைப் புணந்துகொண்டிருந்தால் பொருள் வராது. இவளைப் பிரிந்தால் புணர்ச்சி இன்பம் கிட்டாது. எனவே நல்லதற்கு உரிமையாகிவிடு. ஏழு படிகளாக அளந்து பார்க்கவேண்டிய பெரு நிதியத்தைப் பெறுவதாக இருந்தாலும், காதுக்குழையை விரும்பிப் பாயும் கண் கொண்ட இவளைப் பிரியமாட்டேன் என்கிறான் தலைவன். \n"}
{"id": "104222", "url": "https://ta.wikipedia.org/wiki?curid=104222", "title": "சிறைக்குடி", "text": "சிறைக்குடி\n\nசிறைக்குடி என்னும் ஊர் சங்ககாலத்தில் சிறப்புற்று விளங்கியது. ஆந்தையார் என்னும் புலவர் அக்காலத்தில் அவ்வூரில் வாழ்ந்தவர். இவரைச் சிறைக்குடி ஆந்தையார் என்றே வழங்கிவந்தனர்.\n\nசிறை என்னும் சொல் பக்கம் என்னும் பொருளைத் தரும். இந்த வகையில் இந்த ஊர் மதுரை போன்ற பேரூர் ஒன்றின் பக்கத்தில் அவ்வூரின் பகுதியாக விளங்கியது எனலாம்.\n"}
{"id": "104223", "url": "https://ta.wikipedia.org/wiki?curid=104223", "title": "வாந்தி", "text": "வாந்தி\n\nவாந்தி (\"Vomiting\") என்பது இரைப்பையில் உள்ள உள்ளடக்கங்கள் தள்ளுவிசையுடன் வாய் மூலம் அல்லது சிலவேளைகளில் மூக்கு வழி மூலம் வெளித்தள்ளப்படுதல் ஆகும். வாந்தி உண்டாவதற்கு பற்பல காரணங்கள் உண்டு; இரையக அழற்சி, நஞ்சூட்டம் போன்ற சில உடல்நலப் பாதிப்புகள், சில தொற்றுநோய்கள், மூளைக்கட்டி, மண்டையோட்டுள் அழுத்தமிகைப்பு, அயனாக்கக் கதிர்வீச்சு போன்றன சில குறிப்பிடத்தக்க காரணங்கள் ஆகும். ஒரு நபருக்கு வாந்தி எடுக்கவேண்டும் போல ஏற்படும் உணர்வு குமட்டல் எனப்படும், இதனைத் தொடர்ந்து வாந்தி ஏற்படுவதுண்டு, எனினும் சிலவேளைகளில் வாந்தி வருவதில்லை. சில சந்தர்ப்பங்களில் குமட்டல், வாந்தியைக் கட்டுப்படுத்த வாந்தியடக்கிகள் தேவைப்படக்கூடும். மிகையான அளவு வாந்தி எடுக்கும் நபருக்கு உடலில் இருந்து நீர் வெளியேற்றம் அடைவதனால் உடல் வறட்சி நிலை உருவாகலாம், இதன்போது சிரை வழி நீர்மச் சிகிச்சை தேவைப்படலாம். \n\nவாந்தியும் எதிர்க்களித்தலும் வெவ்வேறான செயற்பாடுகள் ஆகும். எதிர்க்களித்தல் அல்லது பின்னோட்டம் என்பது சமிபாடடையாத உணவு இரைப்பையில் இருந்து பின்னோக்கி (மேல்நோக்கி) உணவுக்குழாய் மூலம் தள்ளுவிசையின்றி வாயை அடைதல் ஆகும், இச்சந்தர்ப்பத்தில் வாந்தி எடுக்கும்போது உண்டாகக்கூடிய அசௌகரியங்கள் தோன்றுவது இல்லை, மேலும் இவற்றிற்கான காரணங்கள் வேறுபட்டவையாகும்.\n"}
{"id": "104230", "url": "https://ta.wikipedia.org/wiki?curid=104230", "title": "வடக்கு கீலிங்", "text": "வடக்கு கீலிங்\n\nவடக்கு கீலிங் (\"North Keeling\") என்பது ஆஸ்திரேலியாவின் ஆட்சிப் பகுதியான கொக்கோசு (கீலிங்) தீவுகளில் வடக்கு முனையில் அமைந்துள்ள ஒரு முருகைத் தீவாகும். ஹோர்ஸ்பரோ தீவில் இருந்து வடக்கே 25 கிமீ தூரத்தே உள்ள இத்தீவில் எவரும் வசிப்பதில்லை. வடக்கு கீலிங் தீவும் அதன் கரையில் இருந்து 1.5கிமீ தூரக் கடற்பரப்பும் சேர்ந்து பூலு கீலிங் தேசியப் பூங்கா என அழைக்கப்படுகிறது.\n\nமிகவும் அரிதான கொக்கோசு மினுக்கும் பட்டை ரெயில் மற்றும் பல கடற்பறவைகள் இங்கு பெருமளவு வாழ்கின்றன.\n\nSection::::வரலாறு.\n1609 ஆம் ஆண்டில் ஜாவாவில் இருந்து டச்சு கிழக்கிந்தியாவுக்கு சென்ற கிழக்கிந்தியக் கம்பனியைச் சேர்ந்த ஐரோப்பியரான கப்டன் வில்லியம் கீலிங் என்பவர் கொக்கோசு (கீலிங்) தீவுகளை முதன் முதலில் கண்டார். அவரது பெயர் இத்தீவுக்கு வழங்கப்பட்டது. 1749 ஆம் ஆண்டில் சுவீடன் நாட்டைச் சேர்ந்த கப்டன் எக்கெபேர்க் என்பவர் வடக்கு கீலிங் தீவின் வரைபடத்தை முதன் முதலில் வரைந்தார். தென்னை மரங்கள் அதில் வரையப்பட்டிருந்தன. பிரித்தானிய நீரியலாளர் அலெக்சாண்டர் டால்ரிம்பில் என்பவர் 1789 ஆம் ஆண்டில் வரைந்த வரைபடத்திலும் வடக்கு கீலிங் காட்டப்பட்டுள்ளது.\n\n1836 ஆம் ஆண்டில் கப்டன் ராபர்ட் ஃபிட்ஸ்ரோய் என்பவரும் சார்ல்ஸ் டார்வினும் இங்கு சென்றிருந்தாலும் அங்கு அவர்களால் தரையிறங்க முடியவில்லை. 19ம் நூற்றாண்டில் பெரிபெரி நோயினால் பீடிக்கப்பட்ட பலர் இங்கு அனுப்பப்பட்டனர். இவர்களது பலரினதும், கப்பல் சிதைவுகள், மற்றும் முதலாம் உலகப் போர்க் கால செருமனியக் கப்பலான எம்டனின் மாலுமிகளினதும் சவக்குழிகள் இங்கு காணப்படுகின்றன.\n\nSection::::\"எம்டன்\".\n1914, நவம்பர் 9 இல், செருமனியின் எஸ். எம். எஸ் எம்டன் (1906) என்ற கப்பல் ஆத்திரேலியாவின் எச்மாசு சிட்னி (1912) கப்பலினால் தாக்கப்பட்டுப் பாதிப்புக்குள்ளான நிலையில் அதன் தலைவர் கார்ல் வோன் முல்லர் இக்கப்பலை வடக்கு கீலிங் கரையில் கரை ஒதுக்கி சரணடைந்தார். இக்கப்பலின் மாலுமிகள் சிலர் இத்தீவில் சில காலம் ஒளித்திருந்தனர். இவர்களின் இறந்த உடல் பகுதிகள் கண்டுபிடிக்கப்பட்டு இத்தீவிலேயே புதைக்கப்பட்டன. இக்கப்பலின் சிதைவுகள் இன்னமும் இங்கு காணப்படுகிறது. 1950 ஆம் ஆண்டில் சப்பானியர்கள் இக்கப்பலின் பாவிக்கப்படக்கூடிய உலோகப்பகுதிகளை எடுத்துச் சென்றனர்.\n\nSection::::கடற்பறவைகள் வேட்டை.\nமுதலாம், இரண்டாம் உலகப்போர்க் கால இடைவெளிகளில் கொக்கோசு மலாய் மக்கள் 20 பேர் மட்டில் இங்கு சுமார் இரு வாரகாலம் தங்கியிருந்து மரம், தென்னை மற்றும் பறவைகளை தமது ஹோம் தீவுக்கு எடுத்துச் சென்றுள்ளனர். 1970கள், 1980களில் இங்கு கடற்பரைவைகளை வேட்டையாடுதல் அதிகரித்துக் காணப்பட்டன.\n\nSection::::பூலு கீலிங் தேசியப் பூங்கா.\n1986 ஆம் ஆண்டில் ஆத்திரேலியாவின் தேசியப் பூங்கா மற்றும் வனத்துறையினருக்கும் கொக்கோசு மலாய் இனத்தவருக்கும் இடையில் ஏற்றுக்கொள்ளப்பட்ட உடன்பாட்டின் படி, வடக்கு கீலிங் தீவில் வேட்டையாடுதல் மட்டுப்படுத்தப்பட்டது. 1989 இல் ஏற்பட்ட ஜோன் சூறாவளியை அடுத்து வடக்கு கீலிங் தீவில் செங்கால் பூபி எனப்படும் கடற்பறவை இனம் பெருமளவு அழித்ததை அடுத்து இங்கு வேட்டையாடுதல் சட்டபூர்வமாகத் தடை செய்யப்பட்டது.\n\nபூலு கீலிங் தேசியப் பூங்கா (\"Pulu Keeling National Park\") 1995 ஆம் ஆண்டு திசம்பர் 12 இல் நிறுவப்பட்டது. இப்பகுதியை இயற்கை நிலப்பரப்பாகப் பாதுகாக்கவும், பொது மக்களால் இதனை தகுந்த முறையில் பயன்படுத்தவும் என இப்பூங்கா அமைக்கப்பட்டது. கடற்பறவைகளினதும், கடல் ஆமைகளினதும் இனப்பெருக்கத்துக்கு இது இன்றியமையாததாக இருந்தது. கொக்கோசு மினுக்கும்-பட்டை ரெயில் (Cocos Buff-banded Rail, \"Gallirallus philippensis andrewsi\") எனப்படும் பறவையினம், மற்றும் கொக்கோசு ஏஞ்சல்மீன் போன்றவை இங்கு மட்டுமே வாழ்கின்றன. இப்பூங்காவுக்கு முன் அனுமதி பெற்றே செல்ல வேண்டும்.\n\nகொக்கோசு தீவில் இருந்து வடக்கு கீலிங் செல்லுவதற்கு ஏறத்தாழ 1.5 மணி நேரம் எடுக்கும். வடக்கு கீலிங் கடற்கரைக்குக் கிட்டவாக மட்டுமே உப்பக்கூடிய படகுகளில் சுற்றுலாப் பயணிகள் கொண்டு செல்லப்படுவர். அதன் பின்னர் அவர்கள் நீந்திச் சென்றே கரையை எட்ட வேண்டும். சில மோசமான காலநிலைகளில் இப்பயணம் தடை செய்யப்பட்டிருக்கும்.\n\n\n"}
{"id": "104241", "url": "https://ta.wikipedia.org/wiki?curid=104241", "title": "வில்லியம் கீலிங்", "text": "வில்லியம் கீலிங்\n\nகப்டன் வில்லியம் கீலிங் (\"William Keeling\", 1578–1620) பிரித்தானியக் கிழக்கிந்தியக் கம்பனியைச் சேர்ந்த பிரித்தானியக் கடற்படைத் தலைவர். இவர் 1604 ஆம் ஆண்டில் \"சுசானா\" என்ற கிழக்கிந்தியக் கம்பனியின் இரண்டாவது கப்பற் பயணத்தையும், பின்னர் 1607 ஆம் ஆண்டில் \"ரெட் டிராகன்\" என்ற மூன்றாவது கப்பல் பயணத்தையும் வழிநடத்தினார். இவரது பயனத்தின் போது ஜாவாவில் இருந்து இங்கிலாந்து திரும்பும் வழியில் 1609 ஆம் ஆண்டில் இந்தியப் பெருங்கடலில் கொக்கோசு (கீலிங்) தீவுகளைக் கண்டுபிடித்தார். இவரது நினைவாக இத்தீவுகளுக்கு இவரது பெயர் இடப்பட்டது. 1618 இல் இவர் கோவ்ஸ் காசில் கப்பலுக்குத் தலைவராக நியமிக்கப்பட்டார். இவர் இங்கிலாந்தின் வைட் தீவில் 1620 இல் இறந்தார்.\n\nகீலிங் எழுதிய நாட்குறிப்புகளின் ஒரு பகுதி பின்னர் கண்டுபிடிக்கப்பட்டது. அந்நாட்குறிப்பில் 1607, 1608 ஆம் ஆண்டுகளில் அவரது கப்பலில் அரங்கேறிய ஷேக்ஸ்பியரின் \"ஹாம்லெட்\" மற்றும் \"இரண்டாம் ரிச்சார்ட்\" நாடகங்களைப் பற்றிய குறிப்புகள் உள்ளன.\n\n"}
{"id": "104244", "url": "https://ta.wikipedia.org/wiki?curid=104244", "title": "செங்கண்ணனார்", "text": "செங்கண்ணனார்\n\nசெங்கண்ணனார் சங்ககாலப் புலவர். இரண்டு பாடல்கள் இவர் பாடியனவாக உள்ளன. அவை: அகநானூறு 39, நற்றிசை 122.\n\nசெங்கணான் எனபவன் சோழ அரசன். செங்கண்ணனார், செங்கணான் என்னும் தமிழ்ப்பெயரை வடமொழியாளர் 'ருத்திரன்' என்பர். இது சிவனைக் குறிக்கும் பெயர்களில் ஒன்று.\nSection::::பாடல் சொல்லும் செய்தி.\nSection::::நிலங்கிளை நிலை.\nஅவன் பொருளீட்டிக்கொண்டு திரும்பிவிட்டான். கழன்ற அவளது வளையல் தோளில் செறிந்து நிற்கலாயிற்று. அவள் நிலத்தில் காலால் கீறிக்கொண்டு நின்றாள். செல்லும் வழியில் என்னை நினைத்தேனும் பார்த்ததுண்டா என்றாள். நீ நொதுமல் மொழி பேசாதே. உன்னை மறப்பேனோ என்றான். அப்போது அவளது முள்ளெயிற்றுத் துவர்வாயில் முறுவல் அரும்பியது. அவன் அவளை இன்முகத்தோடு பார்த்து நகைத்தான். ஊடலா என்றான். அவன் நெற்றியை நீவிக் கூந்தலைக் கோதினான். உன்னை விட்டுவிட்டுப் பிரிந்ததால் நீ புலவி கொள்வது சரிதான் என்றான். நான் சென்ற வழியை நினைத்துப்பார் என்று பாலைநில வழி பற்றிச் சொல்கிறான்.\n\nமூங்கிலில் பற்றிய தீ காடெல்லாம் பரவி எரிந்துவிட்டது. அதனால் சாத்துக் கூட்டத்துக்கே வழி தெரியவில்லை. புலிக்குப் பயந்து யானைக் கூட்டமே தடுமாறிக்கொண்டிருந்தது. வெயிலைத் தாங்க முடியாமல் மானினம் நிழலை நோக்கித் தாவிக்கொண்டிருந்தது. (இப்படிப்பட்ட வழியில் உன்னையும் அழைத்துச் சென்றிருந்தால் என்ன பாடு படுவாய்?) என்றான். \n\nSection::::நீயே சூழ்தல் வேண்டும்.\nதினை அறுவடை ஆகிவிட்டது. ஊரில் மௌவல் (=மரமல்லிகை) பூத்துக் குலுங்குகிறது. வரையக நாடன் வருவானோ என்று அன்னையும் அமராக் கண்ணோடு முகம் காட்டுகிறாள். இந்த நிலையில் நீ என்ன செய்யவேண்டும் என்பதை நீதான் எண்ணிப் பார்த்துக்கொள்ளவேண்டும் - என்று தோழி தலைவனுக்குக் கூறுகிறாள். \n"}
{"id": "104246", "url": "https://ta.wikipedia.org/wiki?curid=104246", "title": "கிளேமோர் நடவடிக்கை", "text": "கிளேமோர் நடவடிக்கை\n\nகிளேமோர் நடவடிக்கை (\"Operation Claymore\") என்பது இரண்டாம் உலகப் போரின் போது நிகழ்ந்த ஒரு அதிரடித் தாக்குதல். இதில் பிரித்தானிய கமாண்டோ படையினர் நார்வேயின் லோஃபோடென் தீவுகளைத் தாக்கி அங்கிருந்த தொழிற்சாலைகளையும் ஜெர்மானிய வர்த்தகக் கப்பல்களையும் தகர்த்தனர்.\n\nஏப்ரல் 9, 1940 அன்று நாசி ஜெர்மனி நார்வே மீது படையெடுத்தது. இரு மாத சண்டைகளுக்குப்பின் நார்வே ஜூன் 9, 1940 அன்று சரணடைந்தது. பின் மேற்கு ஐரோப்பாவிலும் ஜெர்மனி பல நாடுகளை வெற்றி கொண்டு ஆக்கிரமித்தது. இத்தோல்விகளால் நிலை குலைந்து போன நேச நாட்டுப் படைகள், ஜெர்மனியை எதிர்க்க நேரடியாகத் தாக்குதல் நடத்தாமல், அதன் கட்டுப்பாட்டில் உள்ள பகுதிகளில் அதிரடித் தாக்குதல்களை நடத்த முடிவு செய்தனர். ஜெர்மனியின் போர் முயற்சிக்குத் இன்றியமையாத தொழிற்சாலைகள் தொழில் வளங்கள் ஆகியவற்றின் மீது தாக்குதல்கள் நடத்தப்பட்டன. இதற்கென புதிதாக கமாண்டோ சிறப்பு படைப்பிரிவு உருவாக்கப்பட்டது. மார்ச் 1941ல் ஜெர்மனியின் ஆக்கிரமிப்பிலிருந்த நார்வேயின் லோஃபோடென்தீவுகள் மீது இத்தகு கமாண்டோ தாக்குதல் ஒன்று நடத்தப்பட்டது.\n\nகிளேமோர் நடவடிக்கை என்று குறிப்பெயர் இடப்பட்டிருந்த இத்தாக்குதலின் இலக்குகள் - லோஃபோடென்தீவுகளின் மீன் எண்ணெய் தொழிற்சாலைகளையும் அங்குள்ள ஜெர்மானிய சரக்குக் கப்பல்களையும் அழிப்பது. மார்ச் 4, 1941ல் நடைபெற்ற இத்தாக்குதலில் 250 பிரித்தானிய கமாண்டோக்களும் ஏழு பிரித்தானிய டெஸ்டிரயர் ரக போர்க்கப்பல்களும் பங்கெடுத்தன. அன்று அதிகாலை நான்கு மணியளவில் ஜெர்மானியர்கள் சற்றும் எதிர்பாராத தருணத்தில் லோஃபோடென்தீவுகளின் வெஸ்ட்ஃப்யோர்ட் கடல்நீரேரியுள் நுழைந்த இப்படை, அங்கிருந்த ஜெர்மானிய சரக்குக் கப்பல்களை மூழ்கடிக்கத் தொடங்கியது. குறுகிய நேரத்துக்குள் மொத்தம் 18,000 டன்கள் எடையுள்ள 10 சரக்குக் கப்பல்கள் மூழ்கடிக்கப்பட்டன. பின் தரையிறங்கிய கமாண்டோக்கள் மீன் எண்ணெய் தொழிற்சாலைகளுக்கு வெடி வைத்துத் தகர்த்தனர். அவற்றில் சேமித்து வைக்கப்பட்டிருந்த எட்டு லட்சம் டன் எடையுள்ள மீன் எண்ணெய், மண் எண்ணெய், பாரஃபின் ஆகிய எரிபொருட்கள் தீப்பிடித்து எரிந்து நாசமாகின. இவற்றுடன் 228 ஜெர்மானிய மாலுமிகளையும் படைவீரர்களையும் கைது செய்தனர். பிரித்தானிய தரப்பில் சில இழப்புகளே ஏற்பட்டன.\n\nவிதிக்கப்பட்ட இலக்குகளை நிறைவேற்றினாலும், அவற்றைக் காட்டிலும் இவ்வதிரடித் தாக்குதலில் முக்கியமான ஒரு விளைவு தற்செயலாக நிகழ்ந்தது. மூழ்கடிக்கப்பட்ட ஜெர்மானிய கப்பல்களில் ஒன்றிலிருந்து அதன் எனிக்மா எந்திரத்தின் பாகங்களும், குறியீட்டு குறிப்புகளும் கைப்பற்றப்பட்டன. இவற்றைக் கொண்டு பிரித்தானிய அறிஞர்கள் எனிக்மா மறைமுகக் குறியீட்டு செய்திகளைப் படிக்கும் வழியினைப் பின்னர் கண்டுபிடித்தனர். இது இரண்டாம் உலகப் போரில் நேச நாடுகளின் வெற்றிக்கு மிகவும் உறுதுணையாக இருந்தது. இதைத் தவிர கிளேமோர் நடவடிக்கைக்கு இன்னொரு பக்க விளைவும் இருந்தது. இவ்வகைத் தாக்குதல்களால் அதிர்ந்த ஜெர்மானிய போர்த் தலைமையகம், தொழிற்சாலைகளையும், தொழில்வளங்களையும் கமாண்டோக்களின் நாச வேலைகளில் இருந்து பாதுகாக்க அதிக எண்ணிக்கையில் பாதுகாவல் படைகளை நிறுத்தத் தொட்ங்கியது. இதனால் பிற போர்க்களங்களில் போரிட வேண்டிய வீரர்கள், கமாண்டோக்களின் அச்சுறுத்தலைச் சமாளிக்க ஐரோப்பாவெங்கும் காவல் பணிகளில் ஈடுபடுத்தப்பட்டனர். இந்த உத்தியின் வெற்றியால் உந்தப்பட்ட பிரித்தானியப் போர்த் தலைமையகம், அடுத்த ஐந்து ஆண்டுகளில் கமாண்டோ படைப்பிரிவுகளை விரிவுபடுத்தி மேலும் பற்பல தாக்குதல்களை நடத்தியது.\n"}
{"id": "104249", "url": "https://ta.wikipedia.org/wiki?curid=104249", "title": "லுண்ட் பல்கலைக்கழகம்", "text": "லுண்ட் பல்கலைக்கழகம்\n\nலுண்ட் பல்கலைக்கழகம் (Lund University), சுவீடன் நாட்டின் தென் பகுதியில் அமைந்துள்ள லுண்ட் என்னும் பல்கலைக்கழக நகரத்தில் அமைந்துள்ளது. இப்பல்கலைக்கழகமானது, வடஅய்ரோப்பாவின் புகழ் பெற்ற மற்றும் மதிப்புமிக்க பல்கலைக்கழகங்களுள் ஒன்றாகும். 1666-ஆம் ஆண்டு தொடங்கப்பட்ட இப்பல்கலைக்கழகமானது சுவீடனில் உள்ள இரண்டாவது பழமையான பல்கலைகழகமாகும். லுண்ட் பல்கலைக்கழகம், பின்வரும் எட்டு உயர் கல்விப்பிரிவுகளைக்கொண்டுள்ளது.\n\n\n"}
{"id": "104250", "url": "https://ta.wikipedia.org/wiki?curid=104250", "title": "செம்பியனார்", "text": "செம்பியனார்\n\nசெம்பியனார் சங்ககாலப் புலவர். இவரது பாடல் ஒன்றே ஒன்று உள்ளது. அது நற்றிணை 102.\n\nதலைவி தலைவனிடம் கிளியைத் தூது அனுப்புவதாக இந்தப் பாடல் அமைந்துள்ளது.\n"}
{"id": "104253", "url": "https://ta.wikipedia.org/wiki?curid=104253", "title": "சைமன் சிங்", "text": "சைமன் சிங்\n\nசைமன் சிங் (\"Simon Singh\", பி. ஜனவரி 1, 1964) ஒரு ஐக்கிய இராச்சிய எழுத்தாளர் மற்றும் தொலைகாட்சி நிகழ்ச்சி தொகுப்பாளர். அறிவியல் மற்றும் கணிதம் தொடர்பான விசயங்கள் குறித்து வெகுஜன மக்களுக்காக பல எளிய நூல்களை எழுதியவர். இந்திய மரபினரான சிங் கேம்பிரிச் பல்கலைக்கழகத்தில் துகள் இயற்பியலில் முனைவர் (பி.எச்டி) பட்டம் பெற்றுள்ளார். பிபிசி நிறுவனத்தில் பணியாற்றிய சிங் அறிவியல் குறித்த பல ஆவணப்படங்களை தயாரித்து இயக்கியுள்ளார்.\n\nசிக்கலான அறிவியல் மற்றும் கணித தலைப்புகளில் சிங் எழுதியுள்ள நூல்களும் உருவாக்கியுள்ள ஆவணப்படங்கள் மற்றும் தொலைக்காட்சி நிகழ்ச்சிகளும் பெரும் வரவேற்பைப் பெற்றுள்ளன. பிரித்தானியப் பேரரசின் சர் பட்டம், கெல்வின் பதக்கம், லீலாவதி விருது, மதிப்புறு முனைவர் பட்டங்கள் உட்பட பல விருதுகளையும் சிறப்புகளையும் சிங் வென்றுள்ளார். ஃபெர்மாவின் இறுதித் தேற்றம், மறைமொழியியல், பெரு வெடிப்பு, மாற்று மருத்துவம் போன்ற தலைப்புகளில் இவர் நூலகளும், ஆவணப்படங்களும் உருவாக்கியுள்ளார்.\n\n"}
{"id": "104256", "url": "https://ta.wikipedia.org/wiki?curid=104256", "title": "உயிரணு மற்றும் மூலக்கூறு உயிரியல் மையம்", "text": "உயிரணு மற்றும் மூலக்கூறு உயிரியல் மையம்\n\nஉயிரணு மற்றும் மூலக்கூறு உயிரியல் மையம் (\"Centre for Cellular and Molecular Biology, CCMB\"), ஆந்திர மாநிலத்தின் தலைநகரான ஐதராபாத்தில், உப்பல் வீதியில் உள்ளது. இம்மையம் 1977-ஆம் ஆண்டு தொடங்கப்பட்டது. இது அறிவியல் மற்றும் தொழிலக ஆய்வு மன்றம் (CSIR) நிறுவனத்தின் தேசிய ஆய்வகங்களுள் ஒன்றாகும். இங்கு, பல துறைகளிலும் அடிப்படை ஆய்வு நடைபெறுகிறது. இம்மையத்தை, முழுமையான உயிரணு மற்றும் மூலக்கூறு உயிரியல் பிணையச் சிறப்பு மையமாக ஐக்கிய நாடுகள் கல்வி, அறிவியல், பண்பாட்டு நிறுவனம் அறிவித்துள்ளது .\n\n\n"}
{"id": "104258", "url": "https://ta.wikipedia.org/wiki?curid=104258", "title": "ஆனையிறவுக் கோட்டை", "text": "ஆனையிறவுக் கோட்டை\n\nஆனையிறவுக் கோட்டை இலங்கையில், இன்றைய ஏ-9 நெடுஞ்சாலை வன்னித் தலைநிலத்தில் இருந்து யாழ்ப்பாணக் குடாநாட்டுக்கான நுழைவாயிலில் ஆனையிறவு என்று அழைக்கப்படும் இடத்தில் அமைந்திருந்தது. இது ஒரு சிறிய கோட்டை ஆகும்.\n\nSection::::தோற்றம்.\n1776 ஆம் ஆண்டில் ஒல்லாந்தர் இக் கோட்டையை நிறுவினர். இக் கோட்டை அமைக்கப்பட்ட காலத்தில் ஆனையிறவுக்கும் தலை நிலத்துக்கும் இடையே ஆழம் குறைவான நீரேரி இருந்தது. கோடை காலத்தில் மட்டும் நீர் வற்றிக் குறுகிய நிலத்தொடர்பு இருக்கும் இப்பகுதியூடாக முறையான சாலைகள் எதுவும் இருக்கவில்லை. வற்றுக் காலத்தில் ஏற்றுமதிக்காக வன்னிப் பகுதியில் இருந்து கொண்டுவரப்படும் யானைகளை இவ்வழியூடாகவே ஊர்காவற்றுறைக்குக் கொண்டுவந்தனர். இது தவிர பிற வணிகப் பொருட்களும் இவ்விடத்தினூடாக வன்னிக்கும், யாழ் குடாநாட்டுக்கும் இடையே எடுத்துச் செல்லப்பட்டன. இவ்வாறான வணிகக் கட்டுப்பாட்டுத் தேவைகளுக்காகவே ஒல்லாந்தர் ஒரு கோட்டையை ஆனையிறவில் நிறுவினர்.\n\nSection::::அமைப்பு.\nஇக் கோட்டையின் தள அமைப்பு ஏறத்தாழச் சதுர வடிவானது. இதன் பக்கங்கள் 50 அடி நீளம் கொண்டவை. இக் கோட்டையின் வடமேற்கு மூலையிலும், தென்கிழக்கு மூலையிலும் இரண்டு கொத்தளங்கள் உள்ளன. கொத்தளங்களின் முகப்பகுதி 30 அடி நீளமானவை, கோட்டைச் சுவர்களில் இருந்து 8 அடிகள் முன்தள்ளி உள்ளன. 2-1/2 அடிகள் தடிப்புக் கொண்ட கோட்டைச் சுவர்கள் முருகைக் கற்களும், செங்கற்களும் கலந்து கட்டப்பட்டவை. 7 அடி உயரமான கோட்டை வாயில் கிழக்குப் புறச் சுவரில் அமைந்துள்ளது.\n\nSection::::மாற்றங்கள்.\nபிரித்தானியர் இதன் ஒரு பகுதியைச் சிறிய ஓய்வுவிடுதியாக மாற்றியமைத்தனர். ஓய்வுவிடுதியின் அமைப்புக்காகத் தென்புறச் சுவரும், மேற்குப் புறச் சுவரின் பெரும் பகுதியும் உடைக்கப்பட்டன. கொத்தளச் சுவர்கள் இருந்தவாறே பேணப்பட்டாலும், வடமேற்குக் கொத்தளப் பகுதியில் நிரப்பியிருந்த மண் அகற்றப்பட்டு அப்பகுதியில் ஒரு கட்டிடம் அமைக்கப்பட்டது. \n\nSection::::தற்போதைய நிலை.\n1980 களுக்குப் பின்னர் இடம்பெற்ற உள்நாட்டுப் போரின் போது ஆனையிறவுப் பகுதி பெருமளவு தாக்குதலுக்கு உட்பட்டது. இதனால் ஆனையிறவுக் கோட்டையும் பெரும் சேதத்துக்கு உள்ளானது. 2004 ஆம் ஆண்டுக்கு முன்னரே இக் கோட்டை முற்றாக அழிந்துவிட்டது. \n\n"}
{"id": "104261", "url": "https://ta.wikipedia.org/wiki?curid=104261", "title": "கியூபா முதலை", "text": "கியூபா முதலை\n\nகியூபா முதலை (\"Crocodylus rhombifer\") முன்னொரு காலத்தில் கரிபியன் தீவுகளெங்கும் பரவிக் காணப்பட்ட போதும் தற்காலத்தில் கியூபா நாட்டின் சபட்டா ஈரநிலம் மற்றும் இளமைத் தீவு ஆகிய பகுதிகளில் மாத்திரம் காணப்படுவதும், முதலையினங்களில் மிகச் சிறியதும் (சராசரியாக 2.4 மீற்றர் நீளம் கொண்ட), மிக அருகிவிட்ட விலங்கினமாகும். இவற்றின் புதை படிமங்கள் கேமன் தீவுகளிலும் பகாமாசு நாட்டிலும் காணக் கிடைத்துள்ளன.\n\nஇந்த முதலையினம் வளர்ச்சியடையும் போது பெறும் ஒளிர் நிறம், கூடுதல் கடினத் தன்மை, தடித்த செதில்கள், நீண்ட, உறுதியான கால்கள் போன்ற சிறப்பியல்புகளால் ஏனைய முதலையினங்களில் இருந்து வேறுபடுகிறது. மேலும், இவ்வினம் முதலையினங்கள் எல்லாவற்றிலும் பார்க்கக் கூடுதலாக தரைவாழ்க்கையைக் கொண்டதாகும் என்பதுடன் மிகவும் நுண்ணறிவுள்ளதாகும். இவற்றின் ஒரு தொகுதி அமெரிக்க ஃபுளோரிடா மாநிலத்தில் காணப்பட்டதாகவும் அவை கூட்டமாகச் சேர்ந்து இரையை வேட்டையாடுவதாகச் சந்தேகிக்கப்பட்டதால் தனித்தனியாகப் பிரித்து விடப்பட்டதாகவும் கூறப்படுகிறது.\n\nSection::::வாழிடம்.\nகியூபா முதலையானது ஈரநிலங்கள், சதுப்பு நிலங்கள் மற்றும் ஆறுகளில் வாழ்வதையே விரும்புகின்றன. இவை மிக அரிதாக உவர்நீரில் நீந்தும்.\n\nSection::::உணவு.\nசிறு மீன்கள், நன்னீர் கணுக்காலிகள், மூட்டுக்காலிகள் என்பவற்றை இளம் கியூபா முதலைகள் உணவாகக் கொள்கின்றன. சிறிய முலையூட்டிகள், மீன்கள், ஆமைகள் போன்றவற்றை இவ்வினத்தின் வளர்ந்த முதலைகள் உட்கொள்ளும். ஆமைகளை உட்கொள்ளும்போது அவற்றின் கடினமான ஓடுகளை உடைப்பதற்கு இவற்றின் மொட்டையான பின்புறப் பற்கள் உதவும். கியூபா முதலைகள் அமெரிக்க அல்லிகேட்டர் போன்ற முதலைகள் போலவே இரையைப் பாய்ந்து கௌவும் தன்மை கொண்டனவாகும். இவற்றின் வலிமையான வாலைக் குத்தி மேலே பாய்ந்து நீருக்கு மேலே நீட்டிக் கொண்டிருக்கும் கிளைகளில் நிற்கும் சிறு விலங்குகளைப் பிடிக்கும் நுட்பம் இவற்றில் காணப்படுகிறது. எனினும், கியூபா முதலைகள் ஒருபோதும் மனிதரைத் தாக்கியதாக அறியப்படவில்லை.\n\nSection::::பாதுகாப்பு.\nகியூபா முதலை மிக அருகிவிட்ட இனமாக வகைப்படுத்தப்பட்டுள்ளது. இதன் குறுகிய வாழிடம் மற்றும் பரவல் இதன் பிழைத்தலை வலுவற்றதாக்குகிறது. மனிதர்கள் இவ்வினம் கிட்டத்தட்ட முற்றாக அழியும் வரை வேட்டையாடியுள்ளனர். இதன் இயலிடத்தில் எஞ்சியுள்ளவை பற்றி மேலும் கூடுதலான ஆராய்ச்சிகள் நடத்தத் தேவைப்படுகின்றன. இவை ஐக்கிய அமெரிக்காவில் காப்புநிலையில் வளர்க்கப்படுகின்றன. இவ்வினத்தை அமெரிக்க முதலையுடன் சேர்த்துக் கலப்பினமொன்றை உருவாக்கும் முயற்சி கடந்த காலத்தில் தோற்றுப்போயுள்ளது. எனினும், அவ்வாறான செயற்பாடு இவ்வினத்தின் தூய மரபணுக்கள் பாதுகாக்கப்படுவதைக் குறைக்கும்.\n\n"}
{"id": "104267", "url": "https://ta.wikipedia.org/wiki?curid=104267", "title": "செயலூர் இளம்பொன் சாத்தன் கொற்றனார்", "text": "செயலூர் இளம்பொன் சாத்தன் கொற்றனார்\n\nசெயலூர் இளம்பொன் சாத்தன் கொற்றனார் சங்ககாலப் புலவர். அகநானூறு 177 எண்ணுள்ள ஒரே ஒரு பாடல் மட்டும் இவரது பாடலாகச் சங்கநூல் தொகையில் இடம் பெற்றுள்ளது.\n\nபுலவர் பெயர் கொற்றனார். இவரது தந்தை பெயர் சாத்தன். இளம்பொன் என்பது தங்கம். இவர்கள் இருவரும் போன்னணி வினைஞர்களாகவும், வணிகர்களாகவும் விளங்கியவர்கள். இவர்கள் வாழ்ந்த ஊர் செயலூர்.\nSection::::பாடல் சொல்லும் செய்தி.\nஇன்னும் வாரார். இனி என் செய்கோ? என வருந்தாதே. உன் ஆகத்து எழுதிய தொய்யிலை நினைத்து வந்துவிடுவார் என்று சொல்லித் தோழி தலைவியைத் தேற்றுகிறாள்.\nSection::::ஒருங்கு பிணித்து இயன்ற வெறி கொள் ஐம்பால்.\nஐந்து கால் எடுத்துப் பின்னப்பட்ட சடை ஐம்பால். எண்ணெய் பூசப்பட்ட மணத்துடன் இது யானையின் கை போல் இருந்ததாம். இந்தப் பாடல்தலைவியின் கூந்தல் இப்படி இருந்ததாம்.\n\nSection::::அயிரி ஆற்று அடைகரை.\nகழையும், வழையும் வாடக் கதிர் காய்ச்சுமாம். கருவுற்ற பெண்மயில் பாகல் பழத்தை விரும்பி யாழ் போல அகவுமாம். இலைதழைகள் மிகுந்த அயிரி ஆற்றுப் படுகையிலேயே இந்த நிலையாம். இந்த அயிரியாற்றைத் தாண்டி அவர் பொருள்செயச் சென்றாராம்.\nSection::::பண்ணன் ... மாமரம்.\nகழற்கால் பண்ணன் காவிரியின் வடகரையிலிருந்த (சிறுகுடி) ஊரில் வாழ்ந்தவன். அவனது குளக்கரையில் இருந்த மாவின் தளிர் போன்ற மேனியை உடையவளாம் இப் பாடல் தலைவி.\n"}
{"id": "104270", "url": "https://ta.wikipedia.org/wiki?curid=104270", "title": "பிசிராந்தையார்", "text": "பிசிராந்தையார்\n\nபிசிராந்தையார் சங்ககாலப் புலவர்களில் ஒருவர் ஆவார். இவர் பாடியனவாகச் சங்கநூல் தொகுப்பில் ஆறு பாடல்கள் உள்ளன. அவை அகநானூறு 308, நற்றிணை 91, புறநானூறு 67, 184, 191, 212 ஆகியவை.ஆந்தையார் என்பது இவர் பெயர். ஆந்தையார் என்னும் பெயர் ஆதன் தந்தை என்னும் பெயர்களின் கூட்டுச்சொல் என்று தொல்காப்பியம் குறிப்பிடுகிறது. கோப்பெருஞ்சோழன், பாண்டியன் அறிவுடைநம்பி, ஆகியோரைப் பாடியுள்ளார். இவரது பாடல்கள் தரும் செய்திகள் பல.\n\nபிசிராந்தையார் கோப்பெருஞ்சோழனுடன் சேர்ந்து வடக்கிருந்து உயிர் துறந்தார். இவ்விருவரின் நட்பு, நட்புக்கு இலக்கணமாக முன்வைக்கப்படுகிறது.\n"}
{"id": "104271", "url": "https://ta.wikipedia.org/wiki?curid=104271", "title": "முழுமையான குருதி எண்ணிக்கை", "text": "முழுமையான குருதி எண்ணிக்கை\n\nமுழுமையான குருதி எண்ணிக்கை அல்லது முழுமையான குருதிப் பரிசோதனை என்பது ஒரு மருத்துவரால் அல்லது வேறு மருத்துவ தொழில் நெறிஞர்களால் கேட்கப்படும் நோயாளியின் குருதியிலுள்ள அனைத்து உயிரணுக்கள் பற்றிய தகவல்களும் அடங்கிய அறிக்கையாகும். ஒரு அறிவியல் அறிஞர் அல்லது ஒரு பரிசோதனைக்கூட/ஆய்வுகூட தொழில்நுட்ப வல்லுனர் தேவையான அனைத்து பரிசோதனைகளையும் செய்து 'முழுமையான குருதி எண்ணிக்கை' எனப்படும் இவ்வறிக்கையை தயாரித்து மருத்துவருக்கோ அல்லது மருத்துவ தொழில் நெறிஞருக்கோ அளிப்பார். \nகுருதியில் காணப்படும் மூன்று உயிரணுக்களாவன: செங்குருதியணு, வெண்குருதியணு, குருதிச் சிறுதட்டுக்கள் என்பவையாகும். இவற்றின் எண்ணிக்கையில் ஏற்படும் மாற்றங்கள் (கூடிய அல்லது குறைவான எண்ணிக்கை) பல வகையான நோய்களுக்கான அறிகுறிகளைக் காட்டும். இதனால் இவ்வகைச் சோதனை மருத்துவத்தில் செய்யப்படும் பொதுவான ஒரு சோதனையாக இருப்பதுடன், நோயாளியின் பொது உடல்நலத்தை எடுத்துக்காட்ட உதவியாகவும் இருக்கும்.\n"}
{"id": "104282", "url": "https://ta.wikipedia.org/wiki?curid=104282", "title": "கொத்தளம்", "text": "கொத்தளம்\n\nகொத்தளம் என்பது, கோட்டை மதில்களில் இருந்து வெளித் துருந்திக் கொண்டிருக்கும் ஓர்அமைப்பு ஆகும். சுற்று மதில்களின் மூலைகளிலும், சில சமயங்களில் நேரான மதில் பகுதிகளிலும் கொத்தளங்களை அமைப்பது உண்டு. இவை கோட்டையைத் தாக்கும் எதிரிகள் மீது பதில் தாக்குதல் நடத்துவதற்கு வசதியான இடங்களாக அமைகின்றன. இவை கோட்டைச் சுவர்களிலிருந்து வெளியே தள்ளிக்கொண்டு இருப்பதனால், இவற்றில் இருந்து அருகில் உள்ள பிற கொத்தளங்களையும் இரு புறங்களிலும் அமையக்கூடிய கோட்டைச் சுவர்களையும் முழுமையாகப் பார்க்க முடிவதுடன் மேற்குறித்த பகுதிகளில் எதிரிகளின் நடமாட்டம் இருக்குமானால் அவர்களை நோக்கித் தாக்குதல் நடத்தவும் முடியும். \nபழைய காலத்தில் கொத்தளத்தில் இருந்து வில்லும் அம்பும், ஈட்டி முதலிய படைக்கலன்களைப் பயன்படுத்தித் தாக்குதல் நடத்தப்பட்டது. பின்னர், கொத்தளங்களில் பீரங்கிகளைப் பொருத்தி வைத்திருந்தனர். \n"}
{"id": "104283", "url": "https://ta.wikipedia.org/wiki?curid=104283", "title": "நியூகினி முதலை", "text": "நியூகினி முதலை\n\nநியூகினி முதலை (\"Crocodylus novaeguineae\") என்பது நியூகினி தீவில் காணப்படும் சிறிய முதலையினம் ஒன்றாகும்.\n\nSection::::தோற்றம்.\n\"நியூகினி முதலைகளில்\" ஆண் இனம் கிட்டத்தட்ட 3.5 மீற்றர் வளரக்கூடியதாக உள்ள அதே வேளை, இவற்றின் பெண் இனம் கிட்டத்தட்ட 2.7 மீற்றர் வரை வளரும். சாம்பல் கலந்த கபில நிறத்திலான உடலைக் கொண்ட இதன் வாலில் கடுங்கபிலம் முதல் கரு நிறம் வரையான அடையாளங்கள் காணப்படும். இளமைக் காலத்தில் ஒடுங்கியதாகக் காணப்படும் இவற்றின் மூஞ்சு, இவை வளர்ச்சியடையும் போது நன்கு அகன்று வளர்ந்துவிடும். இது தோற்றத்தில் பிலிப்பீன் முதலை (\"C. mindorensis\") மற்றும் சியாமிய முதலை (\"C. siamensis\") என்பவற்றைக் கிட்டத்தட்ட ஒத்திருக்கும். \"பிலிப்பீன் முதலை\" ஒரு காலத்தில் இந்த நியூகினி முதலையின் துணையினம் (\"C. novaeguineae mindorensis\") ஒன்றெனக் கருதப்பட்டபோதும் பின்னர் அது தனியினமாக வரையறுக்கப்பட்டது.\n\nSection::::வாழிடம்.\nபொதுவாக இரவில் உலாவும் இந்த நியூகினி முதலைகள் நியூகினித் தீவின் உட்பகுதியில் உள்ள சதுப்பு நிலங்களிலும் ஏரிகளிலுமே காணப்படுகின்றன. இவை உவர்நீரைத் தாங்கிக்கொள்ளக்கூடியன வெனினும் உவர்ப்பான கடனீரேரிகளில் மிக அரிதாகவே காணப்படுகின்றன. அவ்வாறே, இவை உவர்நீர் முதலைகள் இருக்குமிடங்களில் ஒருபோதும் காணப்படுவதில்லை. நியூகினி முதலைகளின் இரு பெரிய தொகுதிகளின் வாழிடங்கள் பெரிய மலைத்தொடர் ஒன்றினால் வேறாக்கப்பட்டிருக்கின்றன. அத்தொகுதிகளிடையே நடத்தப்பட்ட மரபணுச் சோதனைகளின்படி மேற்படி இரு தொகுதிகளும் இரு வேறு இனங்களாகக் காணப்படுகின்றன.\n\n"}
{"id": "104286", "url": "https://ta.wikipedia.org/wiki?curid=104286", "title": "பிலிப்பீன் முதலை", "text": "பிலிப்பீன் முதலை\n\nபிலிப்பீன் முதலை (\"Crocodylus mindorensis\") என்பது பிலிப்பீன்சு நாட்டில் காணப்படும் முதலை இனமொன்றாகும். இவ்வினம் மிண்டோரோ முதலை என்றும் பிலிப்பீனிய நன்னீர் முதலை என்றும் அழைக்கப்படுவதுண்டு. பிலிப்பீன்சு நாட்டில் முதலையொன்றைக் கொல்வது வன்மையாகத் தடுக்கப்பட்டுள்ளபோதிலும் வேட்டையாடுதல் மற்றும் வெடிமருந்து மீன்பிடிமுறை போன்ற பொருத்தமற்ற மீன்பிடி முறைகள் என்பன காரணமாக இவற்றின் இருப்பு கேள்விக்குள்ளாகியுள்ளது. இவற்றைப் பாதுகாப்பதற்கான செயன்முறைகளை ஒல்லாந்து/பிலிப்பீனிய நிறுவனமான மபுவாயா அமையம் எனும் முதலைப் பாதுகாப்புச் சங்கமும் மிண்டோரோத் தீவிலுள்ள ஹெர்ப்பாவேர்ல்ட் விலங்கியல் நிறுவனமும் மேற்கொள்கின்றன.\n\nSection::::உடற்கூறு.\nபிலிப்பீன் முதலையானது நன்னீர் முதலையினங்களில் ஓரளவு சிறியதும் பிலிப்பீன்சு நாட்டுக்குத் தனிச் சிறப்பானதுமான விலங்கினமாகும். மூன்று மீட்டர் நீளத்துக்கு மேல் வளராத இவ்வினத்தின் மூஞ்சுப் பகுதி ஏனைய முதலையினங்களுடன் ஒப்பிடும்போது அகலம் கூடியதாக இருப்பதுடன், இதன் முதுகில் தடித்த முள் போன்ற செதில்கள் காணப்படும். இவ்வினத்தின் பெண் விலங்குகள் இவற்றின் ஆண் விலங்குகளை விட ஓரளவு சிறியவையாகும். பொன்னிறம் கலந்த கபில (பழுப்பு) நிறத்தில் காணப்படும் இந்த பிலிப்பீன் முதலையினம் வளர்ச்சியடையும்போது இவற்றின் நிறம் மேலும் கடுமை கூடிவிடும் (அடர்நிறமாகிவிடும்).\n\nSection::::பரவல்.\nஇந்த பிலிப்பீன் முதலையினம் பிலிப்பீன்சு நாட்டின் தீவுகளில் மாத்திரமே காணப்படுகின்றன. உலகில் மிகக் கூடுதலாக அச்சுறுத்தலுக்கு உள்ளாகியிருக்கும் உயிரினங்களில் இவ்வினமும் ஒன்றாகும். இயலிடத்தில் தப்பி வாழும் பிலிப்பீன் முதலைகளின் எண்ணிக்கை ஒரு நூற்றுக்கும் குறைவாகவே உள்ளது.\n\nஇந்த முதலையினம் பிலிப்பீன்சு நாட்டின் சமார், ஜோலோ, நெக்ரோசு, மஸ்பாதே, புசுவாங்கா ஆகிய தீவுகளிலிருந்து முற்றாக அழிந்துவிட்டது. எனினும், இவற்றில் சில பபுயான் தீவுகளைச் சேர்ந்த வடக்கு சியெரா மாட்ரே தேசிய கானகம், சான் மரினோ, இசபெல்லா, தலுபிரி தீவு ஆகிய இடங்களிலும், லூசொன் பகுதியின் அப்ரா மாகாணத்திலும், மிண்டனாவோத் தீவின் லிகாவாசான் சதுப்பு நிலத்திலும் இன்னமும் தப்பி வாழ்கின்றன..\n\nSection::::சூழலியலும் உயிரின வரலாறும்.\nஏனைய நன்னீர் முதலையினங்களுடன் ஒப்பிடுகையில் பிலிப்பீன் முதலைகள் ஓரளவு சிறியவையாகும். மிக அண்மைய காலம் வரை இவ்வினம் நியூகினி முதலையின் \"(Crocodylus novaeguinae)\" துணையினத்தில் ஒன்றாகக் கருதப்பட்டது. முக்கியமாக, இவற்றின் வாழிடம் வெகுவாக அழிக்கப்படுவதன் காரணமாக வாழிட இழப்பு ஏற்படுவதனால் இவற்றின் தொகை பெரிதும் குறைவடையும் வரையில், லூசொன் பகுதியிலும் மிண்டனாவோத் தீவினதும் விசாயாசு தீவினதும் சில பகுதிகளிலும் வராலாற்றுக் காலம் முழுவதும் இவை வாழ்ந்துள்ளன.\nSection::::பாதுகாப்பு.\nஇந்த முதலையினம் ஒரு காலத்தில் பிலிப்பீன்சு நாடு முழுவதும் காணப்பட்ட போதிலும் தற்காலத்தில் இவ்வினம் மிக அருகிவிட்டது. இவ்வினத்தின் இயற்கை வரலாறு, இனச் சூழல், இதனால் பரம்பலில் இடம் பிடிக்கப்படும் உவர்நீர் முதலையுடனான தொடர்பு என்பன பற்றி மிகக் குறைவாகவே அறியப்பட்டுள்ளது. இவை எந்த அளவில் காணப்படுகின்றன என்பது பற்றி அறிவதற்காக, கூடுதலான ஆய்வுகள் மேற்கொள்ளப்பட வேண்டிய தேவையுள்ளது. வேகமாகப் பெருகி வரும் மக்கள்தொகையின் பயிர்த்தொழில் தேவையை நிவர்த்தி செய்வதற்காக இவற்றின் வாழிடங்களை அழிப்பதனால் இவற்றின் இருப்பு கேள்விக்குள்ளான போதிலும், இவற்றின் எண்ணிக்கை வெகுவாகக் குறைவடைவதற்கு இவை வணிகத்திற்காக வேட்டையாடப்படுவது முக்கிய காரணமாகும். இவற்றைப் பாதுகாப்பதற்காக பிலிப்பீன்சு அரசின் நடவடிக்கைகள் மிகக் குறைந்த மட்டத்திலேயே இடம்பெறும் அதேவேளை உள்ளூர்வாசிகளால் இவை அடிக்கடி கொல்லப்படுவதுண்டு. இந்நிலையை மாற்றுவதற்கு இது பற்றிய விழிப்புணர்வுச் செயற்றிட்டங்கள் தேவைப்படுகின்றன. பெரும்பாலும் பாதுகாக்கப்பட்ட பகுதியொன்றிலேயே வாழும் இவ்வினத்தின் இருப்பை இயலிடத்தில் முகாமை செய்வதற்கான திட்டமொன்று வகுக்கப்பட்டுள்ள போதிலும், இவற்றைப் பிடித்து, காப்பகத்தில் நீண்ட காலம் வளர்த்த பின்னர் விடுவிப்பது இப்போதைக்கு இவ்வினத்தைப் பாதுகாப்பதற்கான மிகச் சிறந்த வழியாகாக் காணப்படுகிறது. 1992 இல் ஓராயிரம் விலங்குகளே எஞ்சியிருப்பதாகக் கணக்கிடப்பட்ட இவ்வினத்தில், அதன் பின்னர் 1995 இல் வெறுமனே நூற்றுக்கும் குறைவான வளர்ந்த விலங்குகளே காணப்பட்டதாக மதிப்பிடப்பட்டுள்ளது. (குறிப்பு: இவற்றின் குஞ்சுகள் பிழைத்து வாழும் விகிதம் மிகக் குறைவு என்பதால், குஞ்சுகளின் எண்ணிக்கை கணக்கெடுக்கப்படவில்லை). \n\n2007 இல், முதலைப் பாதுகாப்புத் தொடர்பில் பிலிப்பீன்சு நாட்டில் சிறப்பாகப் பணியாற்றும் குழுவொன்று அமைக்கப்பட்டது. பிலிப்பீன்சு முதலைப் பாதுகாப்புச் சங்கம் எனப்படும் அவ்வமைப்பும் ஹேர்ப்பாவேர்ல்ட் விலங்கியல் நிறுவனமும் இவற்றைப் பிடித்து, காப்பகத்தில் வளர்த்துப் பின்னர் விடுவிக்கும் திட்டமொன்றை நடைமுறைப்படுத்துகின்றன.\n\nவடக்கு லூசொன் பகுதியில் முன்னர் பரவிக் காணப்பட்ட \"பிலிப்பீன் முதலையின்\" (\"Crocodylus mindorensis\") உயிருள்ள விலங்கொன்று 1999 ஆம் ஆண்டு சான் மரினோ, இசபெல்லா பகுதியில் காணப்படும் வரை, அவ்வினம் முற்றாக அழிந்துவிட்டதாகவே கருதப்பட்டது. அதனைப் பிடித்தவர்களால் 'இசபெல்லா' எனப் பெயரிடப்பட்ட அந்த முதலையானது முதலை மறுவாழ்வுக் கண்காணிப்பு மற்றும் பாதுகாப்பு நிறுவனம் என்னும் அமையத்திடம் கையளிக்கப்பட்டிருந்தது. அங்கு பாதுகாப்பாக வளர்க்கப்பட்ட அவ்விலங்கு 2007 ஆகத்து மாதம் விடுவிக்கப்பட்டது. அப்போது அதன் நீளம் 1.6 மீட்டராகக் காணப்பட்டது. மேற்படி விலங்கு நேஷனல் ஜியோக்ரஃபிக் அலைவரிசையில் \"Dangerous Encounters\" என்று தலைப்பிட்டுக் காட்டப்பட்டது.\n\n\n"}
{"id": "104290", "url": "https://ta.wikipedia.org/wiki?curid=104290", "title": "செய்திவள்ளுவன் பெருஞ்சாத்தன்", "text": "செய்திவள்ளுவன் பெருஞ்சாத்தன்\n\nசெய்திவள்ளுவன் பெருஞ்சாத்தன் சங்ககாலப் புலவர். குறுந்தொகை 228 எண்ணில் உள்ள ஒரே ஒரு பாடல் மட்டும் சங்கநூல் தொகுப்பில் இடம் பெற்றுள்ளது. \nSection::::பெயர் விளக்கம்.\nசெய்தி என்னும் சொல் யாழையும், செய்ந்நன்றியையும் உணர்த்தும் வகையில் சங்க இலக்கியங்களில் பயன்படுத்தப்பட்டுள்ளது. இந்த வகையில் இவரை யாழிசைவாணன் வள்ளுவன் என்றும், உதவும் வள்ளுவன் என்றும் கொள்ளலாம். உலகியலைச் சொல்லும் திருக்குறளைச் செய்தி என எடுத்துக்கொள்ளவும் இடம் உண்டு. இந்த வகையில் திருக்குறளை இயற்றிய திருவள்ளுவரைச் செய்திவள்ளுவன் என்றும் கூறுகின்றனர்.\n\nஇந்தச் செய்திவள்ளுவனின் மகன்தான் இந்தப் பெருஞ்சாத்தன்.\n\nSection::::பாடல் செய்தி.\nதலைவன் பிரிவை ஆற்றிக்கொண்டிருக்கும் திறமைசாலி என்று தலைவியைத் தோழி பாராட்டியதற்கு மறுமொழியாகத் தலைவி இவற்றைக் கூறுகிறாள்.\n\nநெய்தல்நிலச் சிறுகுடி முற்றத்தில் தாழம்பூவின் மடல், குருகு சிறகை விரித்துப் படுத்துக் கிடப்பது போல், வீழ்ந்துகிடக்கும். அதனைக் கடலலை வந்து தொட்டுவிட்டுச் செல்லும். இந்த மென்பதத்தை விட்டுவிட்டு அவர் மிகத் தொலைவிலுள்ள நாட்டில் இருக்கிறார். இருந்தால் என்ன? அவர் என் நெஞ்சுக்கு அணியராக இருக்கிறாரே!\n"}
{"id": "104308", "url": "https://ta.wikipedia.org/wiki?curid=104308", "title": "செல்லூர் கிழார் மகனார் பெரும்பூதங்கொற்றனார்", "text": "செல்லூர் கிழார் மகனார் பெரும்பூதங்கொற்றனார்\n\nசெல்லூர் கிழார் மகனார் பெரும்பூதங்கொற்றனார் சங்ககாலப் புலவர். அகநானூறு 250, குறுந்தொகை 218, 358, 363, நற்றிணை 30 ஆகிய ஐந்து பாடல்கள் இவரால் பாடப்பட்டுள்ளன. அனைத்தும் அகத்திணைப் பாடல்கள்.\n\nஊர்: செல்லூர்\n\nதந்தை பெயர்: செல்லூர் கிழார்\nSection::::பாடல் சொல்லும் செய்தி.\nSection::::ஆயமொடு புணர்ந்து விளையாடல்.\nகடற்கானலில் பூத்துக் கிடந்த புன்னையில் வண்டுகள் மொய்த்துக்கொண்டிருந்தன. அதன் அடியில் நாம் ஆயத்தாரோடு கூடி விளையாடிக்கொண்டிருந்தோம். அப்போது அங்குத் தேரில் வந்த ஒருவன் நாம் இழைத்த சிற்றில் அழகாக உள்ளது என்று பாராட்டிவிட்டு நம்மிடமிருந்து மறுமொழி பெறாமல் சென்றுவிட்டான். அதுமுதல் உன் தோள்வளை கழன்று விழுகிறது. சிறுகுடியிலுள்ள வெவ்வாய்ப் பெண்டிர் கவ்வை தூற்றுகின்றனர். நாமும் தூங்கவில்லை. நம்மோடு சேர்ந்து நாம் விளையாடிய துறையும் இரவில் துஞ்சவில்லை.(அவன் அங்கு வந்திருக்கிறான்) என்கிறாள் தோழி, தலைவியிடம். \nSection::::விறல்கெழு சூலி.\nஅவர் நம்மை மறந்து அவர் நாட்டிலேயே உள்ளார். நாமோ நம்மூர்ப் பாலைத்தெய்வம் சூலிக்கு நேர்த்திக்கடனும் செலுத்தவில்லை. அவளது காப்புநூலைக் கையில் கட்டிக்கொள்ளவும் இல்லை. அவர் வரவு நோக்கிப் புள்நிமித்தமும் கேட்கவில்லை. விரிச்சி நிமித்தமும் பார்க்கவில்லை. அவரைப்பற்றி நினைத்தும் பார்க்கவில்லை. அவர் நம் உயிருக்கு உயிர் போன்றவர். நாம் இல்லாமல் அவரால் வாழமுடியாத நிலையினர். (என்ன செய்யலாம்?) - தலைவி தோழியை இவ்வாறு வினவுகிறாள். \nSection::::ஆய்கோடு.\nஅவர் பிரிந்து சென்ற நாளை எண்ணிக் கணக்கிட்டுப் பார்க்கத் தலைவி காலையில் எழுந்ததும் சுவரில் ஒரு கோடு போட்டு நாள்தோறும் அதனை எண்ணிப் பார்ப்பது அக்கால வழக்கம். இந்தக் கோட்டுக்கு ஆய்கோடு என்று பெயர்.\n\nதோழி! அணிகலன் கழல விம்மிக்கொண்டு ஆய்கோட்டை எண்ணிச் சுவரைத் தடவுகிறாய். கோவலர் அணியும் கார்காலத்து முல்லையும் பூத்துக் கிடக்கிறது. வருவேன் என்று அவர் சொன்ன பருவம் இதுதான். தனியே இருப்பவர்கள் இரங்கி ஏங்கிக்கொண்டே இருக்கவேண்டியதுதானா? - தோழி தலைவியிடம் கூறுகிறாள். \nSection::::உகாய் வரிநிழல்.\nபெரும! சிவந்த காலையுடைய அறுகம்புல்லை மேய்துகொண்டிருக்கும் பெண்மரையா வரட்டும் என்று அதன் ஆண்மரையா, இலை உதிர்ந்த உகாய் மரத்தின் வரிநிழலில் காத்துக்கொண்டிருக்கும் பாலைநில வழியில், நீ மட்டும் உன் துணையை விட்டுவிட்டுப் பிரிந்து செல்வது தகுமோ? - தோழி கிழவனிடம் இவ்வாறு சொல்கிறாள். \n\nSection::::கடல்மரம் கவிழ்ந்தது.\nகப்பல் கவிழ்ந்தபோது அதன் சிறு பலகைத்துண்டைப் பலர் பற்றிக்கொள்வது போல பரத்தையர், நடுத் தெருவில், உன்னைப் பற்றிக்கொள்ள, அதற்குத் துணைநிற்கும் பாணன் யாழ் மீட்ட, அந்த யாழ் தேன் உண்ணும் வண்டு போல் ஒலிக்க, நானே என் கண்களால் நேரில் பார்த்தேன். நீ பரத்தையை அறியேன் என்று பொய் சொல்கிறாயே! என்று சொல்லித் தோழி தலைவனுக்கு வாயில் மறுக்கிறாள். \n"}
{"id": "104309", "url": "https://ta.wikipedia.org/wiki?curid=104309", "title": "குள்ள முதலை", "text": "குள்ள முதலை\n\nகுள்ள முதலை (\"Osteolaemus tetraspis\") என்பது மேற்காபிரிக்கப் பகுதிகளில் காணப்படும் முதலையினம் ஆகும். இதுவே இன்று உலகில் காணப்படும் மிகச்சிறிய பருமனுடைய முதலையினமாகும். அண்மையில் நடத்தப்பட்ட மரபணு ஆய்வொன்று இவ்வினத்தில் மூன்று வெவ்வேறு துணையினங்கள் காணப்படுவதை அடையாளப்படுத்தியுள்ளது. எனினும், அவை துணையினங்களாகவன்றித் தனியினங்களாக வரையறுக்கப்பட வேண்டுமெனச் சிலர் கருதுகின்றனர்.\n\nSection::::இயல் தோற்றம்.\nவளர்ந்த குள்ள முதலையொன்று பொதுவக 1.5 மீட்டர் (5 அடி) நீளம் உள்ளதாகக் காணப்படும். இதன் ஆகக் கூடிய வளர்ச்சி 1.9 மீட்டர் (6.2 அடி) எனப் பதியப்பட்டுள்ளது. இவ்வினத்தின் வளர்ந்த முதலைகள் தம் மேற்புறத்திலும் பக்கவாட்டிலும் தனிக் கறுப்பாகக் காணப்படுவதுடன் கீழ்ப்பகுதியில் கறுப்புத் திட்டுக்கள் நிறைந்த மஞ்சள் நிறத்தில் காணப்படும். இவற்றின் குஞ்சுகள் உடலில் சற்றுக் கபிலமான வளையங்களும் தலையில் மஞ்சள் திட்டுக்களும் கொண்டிருக்கும்.\n\nஇதன் சிறிய பருமனும் கொன்றுண்ணிகளுக்கு எளிதாக அகப்படும் தன்மையும் காரணமாக இந்த முதலையினத்தின் கழுத்து, முதுகு, வால் ஆகிய பகுதிகளில் தோல் மிகத் தடித்து கவசம் போல் காணப்படுகின்றன. அத்துடன் இவற்றின் வயிற்றிலும் கழுத்தின் கீழ்ப்புறத்திலும் முட்தோல் அமைப்புக் காணப்படும்.\n\n\"குள்ள முதலைப் பேரினம்\" குறுகிய, கூர்மையற்ற ஆனால் தன் நீளத்துக்கேற்ற அகலம் கொண்ட மூஞ்சைக் கொண்டு கிட்டத்தட்ட கேமன் குள்ளன் போன்று காட்சியளிக்கும். அதற்குக் காரணம் இவ்விரு வகையும் ஒரே மாதிரியான சூழல் வாழிடத்தைக் கொண்டிருப்பதாக இருக்கலாம். இதன் முன்மண்டையெலும்பில் 4 பற்களும் மண்டையோட்டில் 12 அல்லது 13 பற்களும் தாடையெலும்பில் 14 அல்லது 15 பற்களும் கொண்டதாக இதன் பல்லமைப்புக் காணப்படும்.\n\nகுள்ள முதலைகளில் கூர்ங்குள்ள முதலை (\"O. tetraspis\") நிறங் குறைந்தும் மூஞ்சுப் பகுதி நீண்டு, ஒடுங்கி, கூரிய அமைப்பைக் கொண்டும் காணப்படும். கவசக் குள்ளமுதலை (\"O. osborni\") ஏனையவற்றை விடக் கூடுதலாக முட்தோல் கவச அமைப்புக்களைக் கொண்டிருக்கும்.\n\nSection::::வாழிடமும் பரவலும்.\nகுள்ள முதலைகள் சகாராப் பாலைவனத்தை அண்டிய மேற்காபிரிக்கா மற்றும் நடு ஆபிரிக்காவின் மேற்குப் பகுதி என்பவற்றின் அயனமண்டலத் தாழ்நிலங்களில் பரவிக் காணப்படுகின்றன. மேற்கில் செனெகல் முதல் கிழக்கில் மத்திய ஆபிரிக்கக் குடியரசு மற்றும் தெற்கில் அங்கோலா வரை பரவிக் காணப்படும் இவ்வினம் கூர்மூஞ்சு முதலை வாழும் அதே இடங்களிலேயே காணப்படுகிறது. இதன் துணையினமான கூர்ங்குள்ள முதலை (\"O. t. tetraspis\") இப்பரவல் மண்டலத்தின் மேற்குப் புறமாகக் காணப்படும் அதேவேளை கவசக் குள்ள முதலை (\"O. t. osborni\") பெரும்பாலும் கொங்கோ மக்களாட்சிக் குடியரசின் மழைக்காடுகளிலேயே காணப்படுகிறது.\n\n\"குள்ள முதலை\" இனத்தின் தனியன்கள் உவர் சதுப்பு நிலங்களில் நிலையாக உள்ள குளங்களிலும் மழைக்காடுகளில் உள்ள மெதுவாக ஓடும் ஆறுகளிலும் காணப்படுகின்றன. எனினும், கருமுதலைகள் சவன்னா வெளியில் ஆங்காங்கே காணப்படும் குட்டைகளிலும், குழிகளிலும் சிலவேளைகளில் காணப்படுவதாகக் கூறப்படுகிறது.\n\nSection::::சூழலும் நடத்தையும்.\nகுள்ள முதலை மெதுவான நடத்தையுடையதும் கோழைத்தனமானதும் பொதுவாக இரவில் உலவுவதுமான ஊர்வன விலங்காகும். ஏனைய இன முதலைகளைப் போலவே குளௌள முதலையும் முள்ளந்தண்டுளிகள், மூட்டுக்காலிகள் போன்ற பெரும் முள்ளந்தண்டிலிகள் என்பவற்றையும் ஏற்கனவே செத்துக் காணப்படும் விலங்குகளின் இறைச்சியையும் உட்கொள்ளும். சற்று உள்ளார்ந்த நிலப் பகுதிகளில் சிலவேளைகள் இரை தேடலில் ஈடுபட்ட போதிலும் முதன்மையாக இவை இரை தேடுவது நீர்நிலைகளுக்கு அருகிலாகும். மழைக் காலங்களில் இவை திடீரென உள்ளார்ந்த நிலப் பகுதிகளில் இரை தேடும் சாத்தியமும் உள்ளது.\nகொங்கோ வடிநிலப் பகுதியில் வாழும் குள்ள முதலைத் துணையினம் மழைக் காலங்களில் ஏற்படும் வெள்ளப் பெருக்கினால் அடித்து வரப்படும் மீன்களை உட்கொள்வதனால் அது காலத்துக்கேற்ற உணவுப் பழக்கத்தைக் கொண்டுள்ளது. உணவு குறைவாகக் கிடைக்கும் வறட்சியான காலங்களில் அவ்வினம் மூட்டுக்காலிகளை உட்கொள்ளும். அப்போது அது உள்ளெடுக்கும் உணவின் அளவு ஏனைய காலங்களிலும் குறைவாகக் காணப்படும்.\n\nஇரவில் உலவும் தன்மை காரணமாக, குள்ள முதலைகள் பகற்பொழுதில் குழிகளைத் தோண்டி அவற்றில் தம்மை மறைத்துக்கொள்ளும். சிலவேளைகளில் அவ்வாறான குழிகள் ஒன்றுடனொன்று இணைந்த வழிகள் காணப்படுவதுண்டு. அவ்வாறு தம்மை மறைத்துக் கொள்வதற்குத் தேவையான தகவு நிலைகள் காணப்படாதவிடத்து, இவை வாழும் குளங்களுக்கு மேலாக வளர்ந்து தொங்கும் மர வேர்களினிடையே மறைந்துகொள்ளும்.\n\nSection::::இனப்பெருக்கம்.\nஇவை இனப்பெருக்கக் காலத்தின்போது மாத்திரமே ஒன்றுக்கொன்று நெருங்கித் தொடர்புறும். மே-யூன் காலப் பகுதியில் ஏற்படும் மழைக் காலம் தொடங்கும்போது கருமுதலைப் பெண் விலங்குகள் கூடுகளை அமைத்துக்கொள்ளும். நீர்நிலைகளுக்கு அருகில் இலை தழைகளைக் கொண்டு அமைக்கப்படும் அக்கூடுகளில் தாவரப் பகுதிகள் உக்கும்போது வெளியேறும் வெப்பம் காரணமாக முட்டைகள் பொரிக்கும். பொதுவாக கிட்டத்தட்ட 10 முட்டைகள் என பெண் கருமுதலைகள் பொதுவாக மிகக் குறைந்த எண்ணிக்கையான முட்டைகளையே இடும். எனினும் சிலவேளைகளில் 20 முட்டைகள் வரையிலும் இடுவதுண்டு. முட்டைகள் பொரிப்பதற்கு 85 முதல் 105 நாட்கள் வரை செல்லும்.\n\nமுட்டையிலிருந்து வெளிவரும்போது குஞ்சின் நீளம் 28 சதம மீட்டர் இருக்கும். அடைகாக்கும் காலத்தில் பெண் விலங்கே கூட்டைக் காக்கும். குஞ்சுகள் பொரித்த பின்னர் ஏனைய முதலை இனங்களைப் போலவே கொன்றுண்ணிகளான பறவைகள், மீன்கள், முலையூட்டிகள், ஊர்வன மற்றும் ஏனைய முதலைகள் என்பவற்றிடமிருந்து குறிப்பிடத் தக்க காலம் வரையில் தன் குஞ்சுகளைப் பாதுகாக்கும்.\n\nSection::::பாதுகாப்பு.\nஏனைய முதலை இனங்களைப் போலன்றி, குள்ள முதலைகள் பற்றி மிகக் குறைவாகவே அறியப்பட்டுள்ளது. அதன் காரணமாக, பெருகி வரும் சனத் தொகைக்குத் தேவையான வகையில் சூழற் பகுதிகள் மாற்றப்படும் போது அதற்கேற்றாற்போலக் குள்ள முதலைகளை எவ்வாறு பாதுகாப்பதென்பதைக் காப்பாளர்கள் சரிவர அறியாதுள்ளனர். கணக்கெடுப்புத் தரவுகள் கிடைக்கும்போது, இறைச்சிக்காக வேட்டையாடப்படுதல் மற்றும் காடழித்தலினால் ஏற்படும் வாழிட இழப்பு என்பன காரணமாக இவற்றின் எண்ணிக்கை குறைவடைந்திருப்பதைக் காணக்கூடியதாக உள்ளது. எனினும், இது பெரிதும் பரவி வாழ்வதாலும் ஏராளமான எண்ணிக்கையிற் காணப்படுவதாலும் ஏனைய காட்டு விலங்குகளைப் போல் வேகமாக அருகும் சாத்தியம் இல்லை.\n\nஉள்ளூர்த் தோற் கைத்தொழில்களில் இவற்றின் தோல் பயன்படுத்தப்பட்ட போதிலும் அவ்வுற்பத்திகள் மிகவும் தரம் குறைந்தனவாகவே காணப்படுகின்றன. அதனால், இவற்றைக் காப்பகத்தில் வளர்த்தல் அல்லது இவற்றைச் சரியாகப் பயன்படுத்துதற் திட்டங்கள் வெகுவாக வெற்றியளிப்பதில்லை.\n\nSection::::வகைப்படுத்தல்.\n\"கருமுதலைகளில்\" மூன்று இனங்கள் அடையாளங் காணப்பட்டுள்ளன. அவற்றுள் கூர்ங்கருமுதலை, கவசக்கருமுதலை தவிர்ந்த மற்றைய இனம் இன்னும் சரியாகப் பெயர் குறிக்கப்படவில்லை.\n\nSection::::இருசொற் பெயர்க் காரணம்.\nகுள்ள முதலைப் பேரினத்தின் விலங்கியற் பெயரீடு இலத்தீன் மொழியில் \"Osteolaemus\" என்று, அதாவது \"என்புத் தொண்டையன்\" என்றே காணப்படுகிறது. இச்சொல் பண்டைய கிரேக்க மொழியில் οστεον (எலும்பு) என்பதையும் λαιμος (தொண்டை) என்பதையும் இணைத்துப் பெறப்பட்டதாகும். இப்பெயரீட்டுக்குக் காரணம் இவற்றின் கழுத்திலும் வயிற்றிலும் காணப்படும் செதில்களுக்குக் கீழே முட்தோல் அமைப்புக் காணப்படுவதனாலாகும்.\n\nஇவ்வினத்துக்கான பெயரில் காணப்படும் 'tetraspis\" என்பதன் பொருள் \"நான்கு கேடயங்கள்\" என்பதாகும். இச்சொல்லும் பண்டைய கிரேக்க மொழியில் τετρα (நான்கு) என்பதையும் ασπις (கேடயம்) என்பதையும் இணைத்துப் பெறப்பட்டதாகும். இதற்குக் காரணம் இவற்றின் கழுத்துக்குப் பின்புறமாக கேடயங்கள் போன்ற நான்கு பெருஞ் செதில்கள் காணப்படுவதாகும்.\n\n"}
{"id": "104312", "url": "https://ta.wikipedia.org/wiki?curid=104312", "title": "ஏ. ஆர். எம். அப்துல் காதர்", "text": "ஏ. ஆர். எம். அப்துல் காதர்\n\nஏ. ஆர். எம். அப்துல் காதர் (30 அக்டோபர் 1936 - 3 அக்டோபர் 2015) இலங்கை அரசியல்வாதியும் முன்னாள் நாடாளுமன்ற உறுப்பினரும் ஆவார்.\n\nSection::::வாழ்க்கைக் குறிப்பு.\nஅப்துல் காதர் இலங்கையின் மலையகத்தில் கம்பளை உலப்பனை என்ற ஊரில் பிறந்தார். தனது ஆரம்பக் கல்வியை நாவலப்பிட்டி சென் மேரிசு கல்லூரியில் கற்றார். அதன் பின்னர் வணிகத் தொழிலில் இறங்கினார்.\n\nSection::::அரசியலில்.\nதனது 20வது அகவையில் ஐக்கிய தேசியக் கட்சியில் சேர்ந்தார். அக்கட்சியின் கம்பளை, நாவலப்பிட்டி, கலகெதரை தொகுதிகளின் மாவட்ட அமைப்பாளராக இருந்துள்ளர். கிராமசபை உறுப்பினராக இருந்த இவர் 1988 மாகாணசபைத் தேர்தலில் கண்டி மாவட்டத்தில் போட்டியிட்டு வெற்றி பெற்று மாகாண சபை அமைச்சராக நியமிக்கப்பட்டார்.\n\n1989 நாடாளுமன்றத் தேர்தலில் ஐக்கிய தேசியக் கட்சியின் வேட்பாளராகக் கண்டி மாவட்டத்தில் போட்டியிட்டு வெற்றி பெற்று நாடாளுமன்றம் சென்றார். நகர அபிவிருத்தி துணை அமைச்சராக சிறிதுகாலம் பதவியில் இருந்தார். தொடர்ந்து 1994, 2000, 2001, 2004, 2010 தேர்தல்களிலும் போட்டியிட்டு வெற்றி பெற்றார். 2001 முதல் 2004 வரை ரணில் விக்கிரமசிங்கவின் அமைச்சரவையில் கூட்டுறவு அமைச்சராகப் பதவியில் இருந்தார்.\n\n2004 ஆகத்து மாதத்தில், ஊழல் குற்றச்சாட்டுகளுக்காக சிறையில் அடைக்கப்பட்டு, 2004 நவம்பரில் பிணையில் விடுவிக்கப்பட்டார்.\n\n2010 மே மாதத்தில் இலங்கை சுதந்திரக் கட்சியில் இணைந்தார். அவருக்கு மகிந்த ராசபக்சவின் அமைச்சரவையில் சுற்றாடல் மற்றும் புதுப்பிக்கத்தக்க சக்தி துணை அமைச்சர் பதவி வழங்கப்பட்டது. கட்சியின் அக்குறணை தொகுதியின் அமைப்பாளர் பணியும் கொடுக்கப்பட்டது.\n"}
{"id": "104316", "url": "https://ta.wikipedia.org/wiki?curid=104316", "title": "ராகேஸ் சுக்லா", "text": "ராகேஸ் சுக்லா\n\nராகேஸ் சுக்லா (\"Rakesh Shukla\", பிப்ரவரி 4, 1948 - சூன் 29, 2019) இந்தியத் தேசிய துடுப்பாட்ட அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 121 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 1982 இல் பிரதிநிதித்துவப் படுத்தியுள்ளார்.\n"}
{"id": "104317", "url": "https://ta.wikipedia.org/wiki?curid=104317", "title": "இக்பால் சித்திக்", "text": "இக்பால் சித்திக்\n\nஇக்பால் சித்தீக் (\"Iqbal Siddiqui\", பிறப்பு: டிசம்பர் 26, 1974, இந்தியத் தேசிய துடுப்பாட்ட அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 90 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை 2001 இல் பிரதிநிதித்துவப் படுத்தியுள்ளார்.\n"}
{"id": "104318", "url": "https://ta.wikipedia.org/wiki?curid=104318", "title": "நவ்ஜோத் சிங் சித்து", "text": "நவ்ஜோத் சிங் சித்து\n\nநவ்ஜோத் சிங் சித்து (\"Navjot Singh Sidhu\", பிறப்பு: அக்டோபர் 20 1963, இந்தியத் தேசிய துடுப்பாட்ட அணியின் முன்னாள் துடுப்பாட்டக்காரர் மற்றும் அரசியல்வாதி ஆவார், இவர் இந்தியத் துடுப்பாட்ட அனிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டம் ஆகிய போட்டிகளில் விளையாடியுள்ளார். தற்போது இவர் பஞ்சாப் மாநில அமைச்சராக உள்ளார்.தற்போது்இவர் இவர் 51 தேர்வுத் துடுப்பாட்டப் போட்டிகளிலும், 136 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1983 – 1998 ஆண்டுகளில் பிரதிநிதித்துவப் படுத்தியுள்ளார்.\n\nஇவர் 1981 -1982 ஆம் ஆண்டுகளில் நடைபெற்ற ரஞ்சிக் கோப்பைத் திடரில் முதல் முறையாக முதல்தரத் துடுபபட்டப் போட்டிகளில் விளையாடினார். சுமார் 19 ஆண்டுகாலம் இவர் துடுபாடம் விளையாடியுள்ளார். சில காலங்கள் தேசிய அணியில் இவருக்கு இடம் கிடைக்காமல் உள்ளூர்ப் போட்டிகளில் விளையாடினார்.அதில் சிறப்பாக விளையாடியதனால் 1983 ஆம் ஆண்டில் இவர் மீண்டும் அணியில் சேர்க்கப்பட்டார். 1987 துடுப்பாட்ட உலகக்கிண்ணத் தொடரில் நான்கு அரை நூறுகள் அடித்தார். பெரும்பான்மையாக இவர் துவக்க வீரராகவே களம் இறங்குவார். இவர் ஆறு ஓட்டங்கள் திறனின் மூலம் இவர் பரவாலக அறியப்பட்டார். இந்தத் திறனின் மூலம் இவர் \"சிக்சர்ஸ் சித்து\" எனும் புனைபெயர் கொண்டு அழைக்கப்பட்டார். தனது ஓய்விற்குப் பிறகு துடுப்பட்டப் போட்டிகளின் வர்ணனையாளராகவும், தொலைக்காட்சி நிகழ்ச்சிகளின் நடுவராகவும் பணிப்ரிந்தார். 2013 முதல் 2015 ஆம் ஆண்டுகள்வரை நடைபெற்ற \"காமெடி நைட் வித் கபில்\" எனும் நகைச்சுவைத் தொடரில் நிரந்தர விருந்தினராகப் பங்குபெற்றார்.பின் 2012 ஆம் ஆண்டில் நடைபெற்ற பிக் பாஸ் நிகழ்ச்சியில் இவர் போட்டியாளராக கலந்துகொண்டார்.\n\nSection::::சர்வதேச போட்டிகள்.\n1983 ஆம் ஆண்டில் மேற்கிந்தியத் தீவுகள் துடுப்பாட்ட அணி இந்தியாவில் சுற்றுப் பயணம் செய்து விளையாடியது. இதில் நவம்பர் 12 இல் அகமதாபாத்தில் மேற்கிந்தியத் தீவுகள் துடுபபட்ட அணிக்கு எதிராக நடைபெற்ற மூன்றாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்ட்டியின் முட்க்ஹல் ஆட்டப்பகுதியில் 15 ஓட்டங்கள் எடுத்து ரன் அவுட் அனார். பின் இரண்டாவது ஆட்டப் பகுதியில் 4 ஓட்டங்கள் எடுத்து ஆட்டமிழந்தார். இந்தப் போட்டியில் மேற்கிந்தியத் தீவுகள் அணி 138 ஓட்டங்கள் வித்தியசத்தில் வெற்றி பெற்றது.\n\nபின் இரண்டாவது தேர்வுத் துடுப்பாட்டப் போட்டியிலும் இவர் அதிக ஓட்டங்களை எடுக்கவில்லை. பின் 1987 துடுப்பாட்ட உலகக்கிண்ணத் தொடருக்கான இந்தியத் துடுப்பாட்ட அணியில் இவருக்கு இடம் கிடைத்தது. இந்தத் தொடரில் ஆத்திரேலியத் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார்.இந்தப் போட்டியிலிவர் 73 ஓட்டங்கள் எடுத்தார். இருந்த ப்பொதிலும் இந்தப் போட்டியில் ஆத்திரேலியத் துடுப்பாட்ட அணி வெற்றி பெற்றது. இவர் இந்தத் தொடரில் நான்கு போட்டிகளில் அரைநூறு ஓட்டங்களை எடுத்தார். பின் அரையிறுதியில் இங்கிலாந்து துடுப்பாட்ட அணிக்கு எதிரான போட்டியில் இந்திய அணி தோற்றது. 1989 ஆம் ஆண்டில் இந்தியத் துடுப்பாட்டா ணி பாக்கித்தானில் சுற்றுப் பயணம் செய்து விளையாடியது. சார்ஜவில் நடைபெற்ற பாக்கித்தன் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் தனது முதல் நூறு ஓட்டங்களைப்பதிவு செய்தார். பின் 1993 ஆம் ஆண்டில் இங்கிலாந்துத் துடுப்பாட்ட அணி இந்தியாவில் சுற்றுப் பயணம் செய்து விளையாடியது . குவாலியரில் நடைபெற்ற இங்கிலாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியிலிவர் 139 ஓட்டங்களை அடித்தார்.\n"}
{"id": "104319", "url": "https://ta.wikipedia.org/wiki?curid=104319", "title": "ஓரினோக்கோ முதலை", "text": "ஓரினோக்கோ முதலை\n\nஓரினோக்கோ முதலை (\"Crocodylus intermedius\") என்பது தென்னமெரிக்காவின் வட பாகத்தில், குறிப்பாக ஓரினோக்கோ ஆற்றில் வாழும் மிக அருகிவிட்ட முதலையினம் ஒன்றாகும். இவ்வினத்தின் நன்கு வளர்ந்த முதலைகள் 3-4.8 மீட்டர் (9.9-16 அடி) வரை வளர்ச்சியடைந்து காணப்படும். இவ்வினத்தின் பெண் முதலையின் சராசரி நிறை 200 கிலோகிராம் (440 இறாத்தல்) இருக்கும் அதேவேளை இவ்வினத்தின் ஆண் முதலை சராசரியாக 380 கிலோகிராம் (837 இறாத்தல்) இருக்கும். இவ்வினத்தைச் சேர்ந்த சுடப்பட்ட முதலையொன்று ஆகக் கூடுதலாக 1800 கிலோகிராம் நிறையும் 6.6 மீட்டர் (22 அடி) நீளமும் கொண்டிருந்ததாகத் தெரிவிக்கப்பட்டுள்ளது. எனினும், அச்செய்தி உறுதிப்படுத்தப்படவில்லை. தற்காலத்தில் காணப்படும் ஓரினோக்கோ முதலைகள் 5 மீட்டர் (16.5 அடி) நீளத்திலும் கூடுதலாவதில்லை. ஏனைய முதலைகளுடன் ஒப்பிடும்போது ஓரளவு பெரிய மூஞ்சுப் பகுதியையும் கடுங்கபில நிற வளையல்களைக் கொண்ட மஞ்சனித்த தோலையும் கவனித்தால் ஓரினோக்கோ முதலையை எளிதாக வேறுபடுத்திக் காணலாம்.\n\nSection::::பரம்பல்.\nஇவ்வினத்தின் பரம்பல் கொலம்பியாவிலும் வெனிசூலாவிலும் ஓடும் ஓரினோக்கோ ஆறு, மெட்டா ஆறு ஆகிவற்றுக்கு மட்டுப்படுத்தப்பட்டுள்ளது. இவை சில நேரங்களில் டிரினிடாட் தீவில் காணப்பட்டதாகக் கூறப்படினும் அச்செய்தி உறுதிப்படுத்தப்படவில்லை. இதனை அங்கு கண்டதாகச் சொல்வோர் ஒரு வேளை அமெரிக்க முதலையைப் பாரத்துத் தவறுதலாக இவ்வினமென நினைத்திருக்கக்கூடும்.\n\nSection::::உணவு.\nஎல்லா முதலைகளையும் போல ஓரினோக்கோ முதலைகளிற் பெரும்பாலானவை மீன்களை உணவாகக் கொள்கின்றன. எனினும், இதன் தாக்குதல் எல்லைக்குள் வரும் காட்டு விலங்குகள், வளர்ப்புப் பிராணிகள் போன்ற எந்தவொரு விலங்கும் இதன் உணவாக மாறலாம். உணவு கிடைப்பது அரிதாகும் போது இவை ஏனைய கொன்றுண்ணிகளையும் உணவாகக் கொள்வதுண்டு. இவை மனிதர்களைத் தாக்கியதாகவும் கூறப்படுகிறது. ஆயினும், இவற்றின் எண்ணிக்கை மிகக் குறைவடைந்தும், இவற்றின் பரம்பல் மிகச் சிதைவடைந்தும் காணப்படுவதாலும் இவற்றின் வாழிடங்கள் பெரிய மக்கட் குடியேற்றங்களிலிருந்து தொலைவில் இருப்பதாலும் அதற்கான சாத்தியம் மிகக் குறைவாகும்.\n\nSection::::இனப்பெருக்கம்.\nஓரினோக்கோ முதலைகள் ஆண்டின் வறட்சியான காலங்களிலேயே இணை சேரும். பொதுவாக, இம்முதலைகள் இணை சேர்ந்து பதினான்கு வாரங்களின் பின்னர் பெண் முதலை குழியொன்றைத் தோண்டிக் கூடமைக்கும். குழிக்கூடுகளையே அமைக்கும் இம்முதலைகள் தம் கூடுகளை மணற்பாங்கான ஆற்றங்கரைகளிலேயே அமைக்கும். பின்னர் கிட்டத்தட்ட மூன்று மாத காலம் அம்முட்டைகளை அடைகாக்கும். இரவில் பொரிக்கும் இவற்றின் குஞ்சுகள் ஒலியெழுப்பித் தம் தாயை அழைக்கும். பின்னர் தாய் முதலை தன் குஞ்சுகளை ஆற்றுக்குக் கூட்டிச் செல்லும். தாய் முதலை தன் குஞ்சுகளை ஓராண்டுக்குப் பாதுகாக்கும். ஓரினோக்கோ முதலைக் குஞ்சுகள் அமெரிக்கக் கருங்கழுகு, தேகு பல்லி, அனக்கொண்டா, கேமன் அல்லிகேட்டர் போன்ற ஊனுண்ணிகளின் தாக்குதலுக்கு அகப்படக்கூடியனவாகும். \n\nSection::::காப்புநிலை.\nஓரினோக்கோ முதலையின் தோல் விலை மதிப்புக் கூடியது என்பதால் அளவுக்கு மிஞ்சிய வகையில் இவற்றை வேட்டையாடியமையால் இவை எண்ணிக்கையில் பெரிதும் குறைந்துவிட்டன. 1940 இலிருந்து 1960 வரையான காலப் பகுதியில் ஓரினோக்கோ ஆற்றிலும், லானோசு ஈரநிலத்திலும் ஆயிரக்கணக்கில் வேட்டையாடப்பட்டமையால் இவ்வினம் கிட்டத்தட்ட அற்றுப்போகும் நிலைக்குத் தள்ளப்பட்டது. 1970 இலேயே ஓரினோக்கோ முதலை பாதுகாக்கப்பட்ட இனமாக அறிவிக்கப்பட்டது. தற்காலத்தில் இவ்வினம் வெனிசூலாவிலும் கொலம்பியாவிலும் பாதுகாக்கப்படுகிறது. தற்காலத்திலும் சட்டத்துக்குப் புறம்பான வகையில் இவ்வினம் அதன் தோலுக்காக வேட்டையாடப்படுவதிலும் இவற்றின் குஞ்சுகள் உயிருள்ள விலங்குகள் விற்பனை செய்யப்படும் இடங்களில் விற்கப்படுவதும், சுற்றாடல் மாசடைவதும், ஓரினோக்கோ ஆற்றின் மேற்பகுதிகளில் ஏற்படுத்தப்படும் அணைக்கட்டுக்களை அமைக்கும் திட்டங்களும் இவ்வினத்துக்கு முதன்மையான அச்சுறுத்தல்களாகியுள்ளன.\n\nஇயலிடத்தில் இவற்றின் எண்ணிக்கை சரியாக அறியப்படாதிருப்பினும் கிட்டத்தட்ட 250-1500 தனியன்கள் காணப்படுவதாகக் கருதப்படுகிறது. கொலம்பியாவில் இவற்றின் எண்ணிக்கை மிகவும் குறைவாகவே உள்ளது. அங்கு ஆகக் கூடுதலாக வாழும் இடத்தில் கிட்டத்தட்ட 50 தனியன்கள் காணப்படுகின்றன. இவை மிகக் கூடுதலாக் காணப்படும் இடமான வெனிசூலாவின் கோயெடெசு பகுதியில் ஐந்நூறுக்கும் குறைவான தனியன்களே காணப்படுகின்றன. அங்கு வேறு சில இடங்களில் சிறிய எண்ணிக்கையில் ஓரினோக்கோ முதலைகள் வாழ்கின்றன.\n\n2007 நவம்பர் மாதத்தில் பன்னாட்டு உயிரினங்கள் பற்றிய தகவல் முறைமை எனும் அமைப்பில் பதிவு செய்யப்பட்டு விலங்கினக் காட்சியகங்களில் 50 தனியன்கள் வரை வளர்க்கப்பட்டன. அவற்றில் ஆகக் கூடிய எண்ணிக்கையாக 35 தனியன்கள் டல்லாசு உலக நீர்வாழ்வகம் வளர்த்தது. அதற்கு மேலதிகமாக, ஏராளமான தனியன்கள் வெனிசூலாவில் பிடித்து வளர்க்கப்படுகின்றன. 1990களின் முற்பகுதி முதல் ஏராளமான ஓரினோக்கோ முதலைக் குஞ்சுகள் தனியார் கானகங்களிலும் அரச கானகங்களிலும் (\"தேசிய வனம்\") விடப்பட்டுள்ளன. முக்கியமாக, லானோசு ஈரநிலப் பகுதியில் அப்பகுதியின் பொருளாதாரத்துக்கு வலுச் சேர்க்கும் வகையில் அங்கு வரும் இயற்கை விரும்பிச் சுற்றுலாப் பயணிகளைக் கவர்வதற்காக இவற்றின் குஞ்சுகள் விடப்பட்டுள்ளன. பெரும்பாலான குஞ்சுகள் வளர்ச்சியடைய முன்னரே இறந்து விடுவதால் பிடித்து வளர்க்கப்பட்ட ஓரினோக்கோ முதலைகளில் 360 தனியன்கள் அவை 2 மீட்டர் (6.5 அடி) வரை வளர்ந்த பின்னரே விடப்பட்டன.\n\n"}
{"id": "104320", "url": "https://ta.wikipedia.org/wiki?curid=104320", "title": "குசாரன் சிங்", "text": "குசாரன் சிங்\n\nகுசாரன் சிங் (\"Gursharan Singh\", பிறப்பு: மார்ச்சு 8 1963), இந்தியத் தேசிய துடுப்பாட்ட அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஒரு ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1990 இல் பிரதிநிதித்துவப் படுத்தியுள்ளார்.\n"}
{"id": "104323", "url": "https://ta.wikipedia.org/wiki?curid=104323", "title": "மஹிந்த யாப்பா அபேவர்தன", "text": "மஹிந்த யாப்பா அபேவர்தன\n\nமஹிந்த யாப்பா அபேவர்தன MAHINDA YAPA ABEYWARDENA, M.P (பிறப்பு: அக்டோபர் 10, 1945) இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில், \"(சுதந்திர இலங்கையின் 14 வது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில் மாத்தறை மாவட்டத்திலிருந்து மக்களால் தெரிவு செய்யப்பட்ட உறுப்பினர். இவர் விவசாயத்துறைப் பிரதி அமைச்சராகவும் உள்ளார். சுதந்திர இலங்கையின் 10வது நாடாளுமன்றம் (1994), சுதந்திர இலங்கையின் 11வது நாடாளுமன்றம் (2000), சுதந்திர இலங்கையின் 12வது நாடாளுமன்றம் (2001), சுதந்திர இலங்கையின் 13 வது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nகொழும்பில் வசிக்கும் இவர் ஒரு வணிகர் ஆவார். பௌத்தம் மதத்தைச் சேர்ந்தவர்.\n\n"}
{"id": "104324", "url": "https://ta.wikipedia.org/wiki?curid=104324", "title": "ஜோன் அமரதுங்க", "text": "ஜோன் அமரதுங்க\n\nஜோன் அமரதுங்க (\"JOHN AMARATUNGA, M.P\" ; (பிறப்பு: மே 21, 1940) இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில், \"(சுதந்திர இலங்கையின் 14 வது பொதுத் தேர்தல்)\" ஐக்கிய தேசியக் கட்சியின் சார்பில் கம்பஹா மாவட்டத்திலிருந்து மக்களால் தெரிவு செய்யப்பட்ட உறுப்பினர். சுதந்திர இலங்கையின் 9வது நாடாளுமன்றம் (1989), சுதந்திர இலங்கையின் 10வது நாடாளுமன்றம் (1994), சுதந்திர இலங்கையின் 11வது நாடாளுமன்றம் (2000), சுதந்திர இலங்கையின் 12வது நாடாளுமன்றம் (2001), சுதந்திர இலங்கையின் 13 வது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார். இவர் 2015 செப்டம்பர் 4 அன்று சுற்றுலாத்துறை மற்றும் கிறிஸ்தவ விவகார அமைச்சராக நியமிக்கப்பட்டார்.\nSection::::வாழ்க்கைக் குறிப்பு.\nகன்டானாவில் வசிக்கும் இவர் ஒரு சட்டத்தரணி ஆவார். ரோமன் கத்தோலிக்க மதத்தைச் சேர்ந்தவர்.\n\n"}
{"id": "104326", "url": "https://ta.wikipedia.org/wiki?curid=104326", "title": "செல்லூர்க் கோசிகன் கண்ணனார்", "text": "செல்லூர்க் கோசிகன் கண்ணனார்\n\nசெல்லூர்க் கோசிகன் கண்ணனார் சங்ககாலப் புலவர். அகநானூறு 66 எண் கொண்ட ஒரே ஒரு பாடல் மட்டும் இவரால் பாடப்பட்டதாகச் சங்கநூல் தொகுப்பில் இடம் பெற்றுள்ளது. இவரது ஊர் செல்லூர்.\nSection::::பாடல் சொல்லும் செய்தி.\nபரத்தையிடம் சென்றவந்த தலைமகனை ஏற்றுகொள்ளுமாறு தோழி வேண்டத் தலைமகள் இவ்வாறு சொல்கிறாள்.\n\nதோழி! அன்று நாம் கழங்கு விளையாடியபோது, நம் ஆயத்துக்குள் புகுந்து நமக்கு அருளிய பழங்கண்ணோட்டத்தை மறந்துவிட்டான். சிறுவர்ப் பயந்த செம்மலோன் என்று உலகம் பாராட்டும்படி அன்று வாழ்ந்தான். நேற்று வேறொருத்தியோடு வதுவை அயரத் தேர்மணி ஒலிக்கச் சென்றான். அவனைக் காணும் விருப்போடு புதல்வன் தளர்பு தளர்பு ஓடினான். அதனைக் கண்டவன் தேரை நிறுத்தச் சொல்லி புதல்வனை எடுத்து மார்போடு அணைத்தபின் கீழே இறக்கி விட்டு 'வீட்டுக்குள் செல்க' எனச் சொல்லி விட்டுவிட்டுச் சென்றுவிட்டான். அன்று புதல்வன் அழுதுகொண்டே வீட்டுக்குள் வந்தான். இன்று அந்தப் புதல்வனைத் தூக்கிக்கொண்டு வீட்டிற்குள் வருகிறான். என்ன செய்வது? என்கிறாள் தலைமகள்.\n"}
{"id": "104327", "url": "https://ta.wikipedia.org/wiki?curid=104327", "title": "சரத் அமுனுகம", "text": "சரத் அமுனுகம\n\nசரத் அமுனுகம (\"Sarath Amunugama\"; பிறப்பு: சூலை 10, 1939) ஒரு இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில் ,\"(சுதந்திர இலங்கையின் 14 வது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில் கண்டி மாவட்டத்திலிருந்து மக்களால் தெரிவு செய்யப்பட்ட உறுப்பினர். இவர் சர்வதேச கூட்டுறவு அமைச்சராகவும் உள்ளார். சுதந்திர இலங்கையின் 10வது நாடாளுமன்றம் (1994), சுதந்திர இலங்கையின் 11வது நாடாளுமன்றம் (2000), சுதந்திர இலங்கையின் 12வது நாடாளுமன்றம் (2001), சுதந்திர இலங்கையின் 13 வது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nகொழும்பில் வசிக்கும் இவர் ஒரு சிவில் சேவை அதிகாரி ஆவார். பௌத்த மதத்தைச் சேர்ந்தவர்.\n\n"}
{"id": "104329", "url": "https://ta.wikipedia.org/wiki?curid=104329", "title": "பொ. ம. இராசமணி", "text": "பொ. ம. இராசமணி\n\nபொ. ம. ராசமணி (\"P. M. Rasamani\", பெப்ரவரி 1, 1936 - நவம்பர் 28, 2009) ஒரு தமிழறிஞர். பட்டிமன்ற மேடைகளில் பங்கேற்றவர். 79 தமிழ் நூல்களை எழுதியுள்ளார். ஓவியர். தென் தமிழக மக்களால் \"நகைச்சுவைத் தென்றல்\", \"இரண்டாம் கலைவாணர்\", \"இலக்கிய வித்தகர்\" என்றெல்லாம் அழைக்கப்பட்டவர்.\nSection::::வாழ்க்கைச் சுருக்கம்.\nஇவர் 1936 ஆம் ஆண்டு பிப்ரவரி திங்கள் முதல் நாள் திருநெல்வேலி மாவட்டம் சங்கரன்கோயிலை அடுத்த மலையடிகுறிச்சி என்ற சிற்றூரில் பிறந்தார். அவரது தந்தை பெயர் மரிய கனகப்பன்; தாயார் மரிய செல்லம்மாள். சிறு வயது முதலே தமிழ் மீது ஆர்வம் கொண்ட இவர் தனது 12ஆம் வயதில் தனது முதல் சிறுகதையை பிரசுரித்தார்; தனது 16ஆம் வயதில் பொது மேடைகளில் பேச ஆரம்பித்தார். 1952 ஆம் ஆண்டு முதல் இளைஞர் காங்கிரஸ் இயக்க பேச்சாளராகத் தனது சொற்பொழிவுகளை தொடங்கிய இவர், விரைவில் தனது அரசியல் தளைகளை உதறிவிட்டு அரசியலுக்கு அப்பாற்பட்ட தமிழ்ப் பணிகளை தொடர்ந்தார். கணிதம் மற்றும் ஆங்கில துறைகளிலும் விருப்பம் கொண்டிருந்த இவர், பாளையம்கோட்டை தூய சவேரியார் கல்லூரியில் இளநிலை கணிதம் மற்றும் இளநிலை ஆசிரியப் பயிற்சி கற்றுத் தேர்ந்தார். பாளையம்கோட்டை தூய சவேரியார் மேநிலைப் பள்ளியில் 35 ஆண்டு காலம் (1959 -1994) கணித ஆசிரியராகவும் பணிபுரிந்தார். இவர் ஆசிரிய பணியின் போதும் பணி ஓய்வுக்கு பின்னும் தனது மேடைப் பேச்சுக்களையும் எழுத்துப் பணிகளையும் தொடர்ந்து வந்தார்.\n\nSection::::தமிழ்ப் பணி.\nதமிழ் இலக்கியங்களையும் சமூக மற்றும் சமய சீர்திருத்த சிந்தனைகளையும் பாமர மக்களுக்கு கொண்டு சேர்க்கும் ஊடகமாக இவர் நகைச்சுவையை கண்டார். இவரது நகைச்சுவை நிறைந்த இலக்கியப் பேச்சுக்கள், 1960களின் தொடக்கத்தில், படித்த மேல்தட்டு மக்களுக்கு மட்டுமென கருதப்பட்ட தமிழ் இலக்கிய மன்றங்களை, பெருந்திரளான மக்கள் கூட்டம் காண வர செய்தன. துவக்கத்தில், ரா. பி. சேதுப்பிள்ளை, குன்றக்குடி அடிகளார் மற்றும் கி. வா. ஜகந்நாதன் போன்ற தமிழறிஞர்களின் தலைமையில் பேசி வந்த இவர், பிறகு தனக்கென்று தனியொரு பாணியில் நகைச்சுவை பட்டிமன்றங்களையும், வழக்காடு மன்றங்களையும், விசாரணை மன்றங்களையும் படைத்தார். இவரை நடுவராகக் கொண்டு, இவரது தலைமையில் 60 தமிழ் பேச்சாளர்கள் அடங்கிய ஒரு குழு இலக்கிய, சமூக மற்றும் சமய தலைப்புகளில் இத்தகைய விவாத மன்றங்களை தமிழகமெங்கும் ஏறக்குறைய 40 ஆண்டு காலம் (1967 -2006) நடத்தி வந்தது. இக்குழுவின் களம் பெரும்பாலும் தென் தமிழக மாவட்டங்களாக இருந்தாலும், தமிழகத்தின் பிற மாவட்டங்களிலும், சில முறை கேரள மற்றும் கர்நாடக மாநிலங்களிலும், ஒரு முறை ஐக்கிய அமெரிக்காவில் ஹூஸ்டன் நகரத்திலும் (2002 ஆம் ஆண்டு) இக்குழு தமது விவாத மன்றங்களை அரங்கேற்றி உள்ளது. பொ. ம. ராசமணி, தனது பாணி பட்டிமன்ற முறைமைகளை இளைய தலைமுறை பேச்சாளர்கள் கற்றுக்கொள்வதற்காக, \"நகைச்சுவை பட்டிமன்றங்கள் 41\" (புத்தக பூங்கா பதிப்பகம், சென்னை, 2001) என்ற நூலாக வெளியீட்டு உள்ளார்.\n\nபொ. ம. ராசமணி மரபு கவிதைகளையும் சந்த பாடல்களையும் இயற்றியுள்ளார். இவரது \"அறிவு பசி\" (சாமி செல்வ வெளியீடு, சங்கரன் கோயில், 1963) என்ற சந்தப் பாடல் திரட்டு சமூக சீர்திருத்த சிந்தனைகளைப் போதிக்கிறது. இவரது கிறித்தவப் புதினமான \"சாவின் தோல்வி\" (கௌசானல் பதிப்பகம், திருநெல்வேலி, 1960), மரணப்படுக்கையில் இருக்கும் தனது மகளை காப்பாற்ற போராடும் ஒரு தந்தையின் உணர்வு போராட்டங்களை நம் கண் முன்னே படைக்கிறது. தமிழ் வர்ணனைகளை இவர் எடுத்தாளும் திறனுக்கு எடுத்துக்காட்டு இவரது \"பேசாத பேச்சு\" (கௌசானல் பதிப்பகம், திருநெல்வேலி, 1961) எனும் நூல். இவரது நகைச்சுவை கதைகளின் தொகுப்பான \"சிரிப்பு தரும் சிந்தனைகள்\" (புத்தக பூங்கா பதிப்பகம், சென்னை, 1991) என்ற நூல் மூன்றாம் பதிப்புகளை கடந்து இன்னும் பல இளைய தலைமுறை நகைச்சுவை பேச்சாளர்கள் மற்றும் எழுத்தாளர்களுக்கு நகைச்சுவை அகராதியாக உதவுகிறது. இவரது இலக்கிய ஆராய்ச்சிக்கு உதாரணம் இவரது \"வள்ளுவர் ஏன் வளர்ந்து கொண்டே இருக்கிறார்?\" (புத்தக பூங்கா பதிப்பகம், சென்னை, 2004) என்ற நூல். இவரது 61 ஆண்டு கால (1948 -2009) எழுத்து பணிக்கு சான்றாக இன்று இவரது 79 நூல்கள் வாழ்ந்து கொண்டுள்ளன.\n\nSection::::சிறப்புகள்.\nஇந்தியக் கத்தோலிக்க எழுத்தாளர் சங்கத்தின் தலைவராக 1972 ஆம் ஆண்டு பதவி வகித்தார். 2000 ஆம் ஆண்டு திருச்சி \"கலை காவேரி\" அமைப்பின் சிறப்பு விருது பெற்றார். 2002 ஆம் ஆண்டு அமெரிக்க நாட்டு ஹூஸ்டன் நகர பாரதி இலக்கிய மன்றத்தின் \"சிந்தனை செல்வர்\" விருது பெற்றார். பாளையம்கோட்டை கத்தோலிக்க மறை மாவட்ட பத்திரிகையான \"புதிய பார்வை\" க்கு பொறுப்பாசிரியராக பணியாற்றி வந்தார். தமிழக தொல்லியல் ஆய்வு துறையின் கௌரவ உறுப்பினராக பணி புரிந்தவர்.\n"}
{"id": "104332", "url": "https://ta.wikipedia.org/wiki?curid=104332", "title": "சேந்தங் கண்ணனார்", "text": "சேந்தங் கண்ணனார்\n\nசேந்தங்கண்ணனார் சங்ககாலப் புலவர். அகநானூறு 350, நற்றிணை 54 ஆகிய இரண்டு பாடல்களைப் பாடியவர் இவர்.\nSection::::புலவர் பெயர் விளக்கம்.\nசேந்தங்கண்ணனார், செங்கண்ணனார், செங்கணான் சேந்தன் என்னும் பெயர்கள் சிவபெருமானைக் குறிப்பவை. இவை இப்படி இருக்க, இவர் \"சேந்தனை சென்மோ\" என்னும் தொடரைத் தங்கியிருந்துவிட்டுச் செல்க என்னும் பொருளில் கையாண்டுள்ளார். இக்காலத்தில் நண்பனைச் சேத்தாளி என்று குறிப்பிடுகிறோம். இவற்றிலிருந்து சேந்தன் என்னும் சொல்லுக்கு நண்பன் எனப் பொருள் கொள்வதே சிறப்பு எனத் தெரியவருகிறது. மற்றும், சேந்தம் என்பது ஊரின் பெயர் என்பது இத்தொடரில் தெளிவாகத் தெரியவருகிறது. சேந்தமங்கலம் என்னும் ஊரும் உள்ளது. இப்புலவர் அந்தச் சேந்தமங்கலத்தைச் சேர்ந்தவர் என்பது பொருத்தமானது.\n\nSection::::பாடல் சொல்லும் செய்திகள்.\nSection::::குருகு விடு தூது.\nதூய சிறகுகளை உடைய குருகே! நீ என்னுடைய பறவை அல்லவா! சங்குப்பூச்சிகளை மேய்ந்தபின், உன் உறவுப் பறவைகளோடு சிறிது தங்கிவிட்டு, வௌவாலை மேயச் செல்கிறாய் என்பது புரிகிறது. நீ இல்லாவிட்டால் மாலைப்பொழுதே புலம்பும். பரவாயில்லை. உனக்கு நொதுமல் நெஞ்சம் வேண்டாம். அன்பு கொண்டு என் குறையைக் கேள். தழையாடைக்காகக் கொய்த ஞாழல் படர்ந்த கண்டல்மர வேலியைக் கடலலை தடவிக்கொடுத்து வளர்க்கும் துறையை உடையவன் என் கிழவன். வழியில் அவனிடம் சென்று என் குறையை எடுத்துச்சொல். \n\nSection::::சேந்தனை சென்மோ.\nகழியில் பூத்துள்ள நெய்தல், காவி ஆகிய பூக்களைக் கடலலை மோதிவிட்டுச் செல்கிறது. துறையில் நண்டுகளின் நடமாட்டம் இல்லை. இப்படிக் கழியும் துறையும் பொலிவற்றுக் கிடக்கின்றன. காரணம் நீ அத்திரி பூட்டிய தேரில் அங்கு வரவில்லை. இவள் கண் மழை பொழிவதைக் காரணமாக வைத்துக்கொண்டு நீ அவ்விடத்தில் தங்கிவிட்டுச் செல்க. - இப்படித் தோழி தலைவனுக்குச் சொல்கிறாள். \nSection::::மொழியியல்.\nபாடு ஆன்றன்று = பெருமை அகன்றுள்ளது. \nஆன்றல் > அகலல். \nஆன்றன்று = ஆன்று+அன்+து (பகுதி, சாரியை, விகுதி)\n"}
{"id": "104340", "url": "https://ta.wikipedia.org/wiki?curid=104340", "title": "ஹனுமந்த் சிங்", "text": "ஹனுமந்த் சிங்\n\nஹனுமான்ந் சிங் (\"Hanumant Singh \", பிறப்பு: மார்ச்சு 29 1939, இறப்பு: நவம்பர் 29 2006 இந்தியத் தேசிய துடுப்பாட்ட அணியின் துடுப்பாட்டக்காரர். இவர் 14 தேர்வுத் துடுப்பாட்டப் போட்டிகளிலும், முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1964 – 1969 ஆண்டுகளில் பிரதிநிதித்துவப் படுத்தியுள்ளார்.\n"}
{"id": "104342", "url": "https://ta.wikipedia.org/wiki?curid=104342", "title": "மஹிந்தானந்த அலுத்கமகே", "text": "மஹிந்தானந்த அலுத்கமகே\n\nமஹிந்தானந்த அலுத்கமகே (\"Mahindananda Aluthgamage, M.P\"; இலங்கை அரசியல்வாதி). இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில் ,\"(சுதந்திர இலங்கையின் 14 வது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில் கண்டி மாவட்டத்திலிருந்து மக்களால் தெரிவு செய்யப்பட்ட உறுப்பினர். இவர் விளையாட்டுத்துறை அமைச்சராகவும் உள்ளார். சுதந்திர இலங்கையின் 11வது நாடாளுமன்றம் (2000), சுதந்திர இலங்கையின் 12வது நாடாளுமன்றம் (2001), சுதந்திர இலங்கையின் 13 வது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nகொழும்பில் வசிக்கும் இவர் பௌத்த மதத்தைச் சேர்ந்தவர்.\n\n"}
{"id": "104345", "url": "https://ta.wikipedia.org/wiki?curid=104345", "title": "ஏ. எச். எம். அஸ்வர்", "text": "ஏ. எச். எம். அஸ்வர்\n\nஏ. எச். எம். அஸ்வர் (\"A.H.M. Azwer\", பெப்ரவரி 8, 1937 - ஆகத்து 29, 2017) இலங்கை அரசியல்வாதியும், இலக்கியவாதியும், ஊடகவியலாளரும் ஆவார். இவர் ஆரம்பத்தில் லங்கா சமசமாஜக் கட்சியிலும், பின்னர் ஐக்கிய தேசியக் கட்சி, இலங்கை சுதந்திரக் கட்சி ஆகியவற்றிலும் உறுப்பினராக இருந்துள்ளார். கொழும்பு தெகிவளையில் வசித்து வந்தவர்.\n\nSection::::வாழ்க்கைக் குறிப்பு.\nஎம். எச். எம். அசுவர் 1937 பெப்­ர­வரி 8 ஆம் நாள் பிறந்தார். கொழும்பு சாஹிரா கல்லூரியில் கல்­வி கற்றார். பின்னர் மகர­கமை கபூ­ரிய்யா அரபுக் கல்­லூ­ரியில் மார்க்கக் கல்வி கற்றார். மகரகமை செய்­தி­யா­ள­ராக பத்­தி­ரி­கைகளுக்கு செய்திகள் வழங்கி வந்தார். தமிழ், சிங்களம், ஆங்கிலம் என மும்மொழிகளிலும் புலமை பெற்ற அசுவர் மொழி­பெ­யர்ப்­பா­ள­ரா­கவும் பணியாற்றியுள்ளார். முன்னாள் சபா­நா­யகர் பாக்கீர் மாக்காரின் தனிப்பட்ட செயலாளராகவும் பணியாற்றியுள்ளார்.\n\nSection::::அரசியலில்.\n1950களின் ஆரம்பத்தில் லங்கா சமசமாஜக் கட்சியில் இணைந்து அரசியலில் ஈடுபட்டார். 1955 இல் ஐக்கிய தேசியக் கட்சியில் இணைந்தார். முன்னாள் அரசுத் தலைவர் ஆர். பிரேமதாசாவின் மொழி­பெ­யர்ப்­பா­ள­ராக நீண்ட காலம் பணியாற்றினார். 1989 தேர்தலை அடுத்து ஐக்­கிய தேசியக் கட்­சியின் தேசியப் பட்டியல் ஊடாக நாடாளுமன்றத்திற்குத் தெரிவு செய்யப்பட்டார். முசுலிம் சமய விவ­கார இரா­சாங்க அமைச்சராகவும், 2002-2004 காலப்பகுதியில் ரணில் விக்கிரமசிங்க ஆட்சியில் நாடாளு­மன்ற விவ­கார இராசாங்க அமைச்சராகவும் பதவி வகித்தார்.\n\n2008 ஆம் ஆண்டு ஐக்கிய மக்கள் சுதந்திர முன்னணியில் சேர்ந்து முன்னாள் அரசுத்தலைவர் மகிந்த ராசபக்சவுடன் இணைந்து செயற்­பட ஆரம்­பித்தார். 2010 ஆம் ஆண்டு அக்கட்சியினூடாக தேசி­யப் பட்­டியல் உறுப்­பி­ன­ராக மீண்டும் நாடாளுமன்றம் சென்றார். 2014 நவம்பர் 28 இல் நாடாளுமன்ற உறுப்­பினர் பத­வி­யைத் துறந்தார். அதன் பின்னர் இறக்கும் வரை கூட்டு எதிர்க்­கட்­சியின் முசுலிம் முற்­போக்கு முன்­ன­ணியின் செய­ல­தி­ப­ரா­க இருந்து பணியாற்றினார்.\n\nSection::::கலை இலக்கியப் பங்களிப்பு.\n\"வாழ்­வோரை வாழ்த்­துவோம்\" எனும் மகு­டத்தின் கீழ் ஏரா­ள­மா­ன­ இலக்கியவாதிகளைக் கெள­ர­வப்படுத்தியுள்ளார். ஊட­கங்­களின் துடுப்பாட்ட வர்ணனை­யா­ள­ராக இருந்துள்ளார். முசுலிம் லீக் வாலிப முன்­ன­ணி­யின் தலை­வ­ரா­கவும் அகில இலங்கை முசுலிம் கல்வி மாநாட்டின் உப­த­லை­வ­ரா­கவும் ஆலோ­ச­க­ரா­கவும் பணியாற்றினார். மேலவை உறுப்பினர் மசூர் மௌலானா, அமைச்சர் ஏ. சி. எஸ். ஹமீட் ஆகி­யோரின் வாழ்க்கை வர­லாறு உட்படப் பல நூல்களை எழுதி வெளியிட்டுள்ளார்.\n\n"}
{"id": "104353", "url": "https://ta.wikipedia.org/wiki?curid=104353", "title": "லல் சிங்", "text": "லல் சிங்\n\nலல் சிங் (\"Lall Singh \", பிறப்பு: டிசம்பர் 16 1909, இறப்பு: நவம்பர் 19 1985 இந்தியத் தேசிய துடுப்பாட்ட அணியின் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 32 முதல்தர துடுப்பாட்டப் போட்டிகளிலும் கலந்து கொண்டுள்ளார். தேர்வுத் துடுப்பாட்டப் போட்டியில், இந்தியத் தேசிய அணியினை இவர் 1932 ம் ஆண்டில் பிரதிநிதித்துவப் படுத்தியுள்ளார்.\n"}
{"id": "104354", "url": "https://ta.wikipedia.org/wiki?curid=104354", "title": "சியாமிய முதலை", "text": "சியாமிய முதலை\n\nசியாமிய முதலை (\"Crocodylus siamensis\") இந்தோனேசியா (போர்ணியோ மற்றும் சிலவேளை சாவகம்), புரூணை, கிழக்கு மலேசியா, லாவோஸ், கம்போடியா, மியன்மார், தாய்லாந்து, மற்றும் வியட்நாம் ஆகிய இடங்களுக்கு உரித்தான நன்னீர் முதலை இனமொன்றாகும். மிக அருகிவிட்ட இவ்வினம் இதன் இயல் வாழிடமாயிருந்த பல பகுதிகளிலிருந்து ஏற்கனவே அழிந்துவிட்டது.\n\nSection::::இயல்பு.\nசியாமிய முதலை தன் இயலிடத்தில் சதுப்பு நிலங்கள், ஆறுகள், சில ஏரிகள் போன்ற மெதுவாக நகரும் நீரோட்டங்களையே விரும்புகிறது. இவ்வினத்தின் வளர்ந்த முதலைகளில் பெரும்பாலானவை 3 மீட்டர் (10 அடி) நீளத்துக்கு மேல் வளர்வதில்லை. எனினும், காப்புநிலையில் வளர்க்கப்படும் சியாமிய முதலைகள் ஏனைய முதலைகளுடன் இணையச் செய்யப்பட்டு உருவாகும் கலப்பின முதலைகள் இதனை விடப் பெரிதாக வளரும் தன்மையுடையனவாகும். கலப்பினமல்லாத தூய சியாமிய முதலைகள் பொதுவாக மனிதர்களைத் தாக்குவதில்லை என்பதுடன் சினமூட்டப்படாமல் தானாகவே இவை மனிதரைத் தாக்கியதாக செய்தி எதுவும் இல்லை.\n\nயூன்-நவம்பர் காலப் பகுதியிலான வலுவான பருவ மழை காரணமாக ஆறுகள் பெருக்கெடுத்து ஓடுவதால், அக்காலத்தில் சியாமிய முதலைகள் பேரேரிகளுக்கும் ஏனைய நீர்நிலைகளுக்கும் சென்றுவிடுகின்றன. பின்னர் நீர் வற்றத் தொடங்கியதும் தம் உண்மையான வாழிடங்களுக்கு மீண்டு விடுகின்றன.\n\nSection::::பரம்பல்.\nஅளவுக்கு மிஞ்சிய வேட்டையாடல் காரணமாகவும் வாழிட இழப்புக் காரணமாகவும் இவ்வினம் மிக அருகிவிட்டது. 1992 இல் சியாமிய முதலை தன் இயலிடத்தில் அற்றுவிட்ட இனம் அல்லது அந்நிலையை அண்மித்த இனம் என வரையறுக்கப்பட்டது. அதன் பின்னர் நடத்தப்பட்ட ஆய்வுகளில் இவ்வினத்தின் இரு சிறு குழுக்கள் (அண்மையில் மீள அறிமுகப்படுத்தப்பட்டவை தவிர, பெரும்பாலும் இரண்டிரண்டாக) தாய்லாந்திலும், (நூற்றுக்கும் குறைவான எண்ணிக்கையிலான தனியன்களைக் கொண்ட) ஒரு குழு வியட்நாமிலும், ஓரளவு பெரிய குழுக்கள் மியன்மார், லாவோசு, கம்போடியா ஆகிய நாடுகளிலும் இருப்பது கண்டறியப்பட்டது. லாவோசு நாட்டின் தெற்கிலுள்ள சவன்னாகேத்து மாகாணத்தில் முதலைக் கூடொன்றில் சியாமிய முதலைக் குஞ்சுகள் பல இருப்பதை உயிரினக் காப்பாளர்கள் 2005 மார்ச்சு மாதம் கண்டுபிடித்தனர். மலேசியா, புரூணை ஆகிய நாடுகளில் இவை அண்மைக் காலத்தில் காணப்பட்டமைக்கான பதிவுகள் எதுவும் இல்லை. இந்தோனேசியாவின் கிழக்கு கலிமந்தான் மாகாணத்தில் இவை குறிப்பிடத் தக்க எண்ணிக்கையில் இருப்பது அறியப்பட்டுள்ளது.\n\nSection::::பாதுகாப்பு.\nயயாசான் உலின் (வைரமர அமையம்) என்னும் அமைப்பு இம்முதலைகள் வாழ்வதாக அறியப்பட்ட முக்கிய ஈரநிலப் பகுதியொன்றுக்கான சிறிய பாதுகாப்புத் திட்டமொன்றை நடைமுறைப்படுத்துகிறது. இவற்றில் பெரும்பாலானவை கம்போடியாவில் ஆங்காங்கே காணப்படுகின்றன. அந்நாட்டின் தென்மேற்குப் பகுதியில் உள்ள ஏலமலையை அண்மித்த பகுதிகளிலும் அந்நாட்டின் வடகிழக்கில் உள்ள விரேயக்சே தேசிய கானகத்திலும் இவை சிறு சிறு குழுக்களாகக் காணப்படுகின்றன. கம்போடியாவின் கோஹ்கொங் மாகாணத்தில் திமோபங் மாவட்டத்தில் தெரிந்த முதலைக் கூடுகளைப் பாதுகாப்பதற்காக பன்னாட்டு தாவர விலங்கின அமைப்பு ஊர்வாசிகளுக்கு நிதியுதவி செய்கிறது. கம்போடியாவின் திமோபங் மாவட்டத்தில் தாத்தை ஆற்றிலும் சியாமிய முதலைகளின் சிறிய குழுவொன்று வாழ்வதாக நம்பப்படுகிறது.\n\nஉலகில் சியாமிய முதலைகளின் சுகம் மிக்க சமுதாயமொன்று வாழும் இடமாக கம்போடியாவின் அராயெங் ஆறு அறியப்பட்டுள்ளது. எனினும், அங்கு எழுப்பப்படும் அணைக்கட்டுக் காரணமாக இந்நிலை மாற்றமடையலாம். அவ்வணைக்கட்டு வேலைத் திட்டம் முடிவடைந்ததும் ஏற்படும் வெள்ளப் பெருக்குக் காரணமாக சியாமிய முதலைகள் பொருத்தமான வாழிடத்தை இழக்க நேர்வதற்கு முன்னர், கம்போடிய அரச திணைக்களங்கள் பலவற்றுடன் சேர்ந்து பன்னாட்டு தாவர விலங்கின அமைப்பு சியாமிய முதலைகளை அராயெங் ஆற்றிலிருந்து பிடித்து பொருத்தமான சூழலியற் தகவுகளைக் கொண்ட வேறு ஆறுகளில் விடுவதற்கான செயற்பாடொன்றைத் திட்டமிட்டுள்ளது.\n\nசட்டத்துக்குப் புறம்பான வகையில் இவற்றைப் பிடித்துச் சென்று கறுப்புச் சந்தையில் சில நூறு அமெரிக்க டொலருக்கு விற்பனை செய்வது இவ்வினத்துக்குப் பெரிய அச்சுறுத்தலாகியுள்ளது. அவ்வாறு பிடிக்கப்படும் முதலைகள் முதலைப் பண்ணைகளில் ஏனைய பெரிய இன முதலைகளுடன் கலக்க விடப்படுகின்றன. பயணிப்பது மிகக் கடினமான பின்தங்கிய பகுதிகளில் பெரும்பாலான சியாமிய முதலைக் குழுக்கள் சிதறி வாழ்கின்றமையால் இயலிடத்தில் இவற்றின் எண்ணிக்கை சரியாக அறியப்படவில்லை. காப்பகங்களில் உவர்நீர் முதலையுடன் சேர்த்துக் கலப்பினமாக்கப்பட்ட சியாமிய முதலைகள் பல காணப்பட்ட போதிலும், காப்பகங்களிலும் தாய்லாந்து போன்ற நாடுகளில் உள்ள முதலைப் பண்ணைகளிலும் இவ்வினத்தின் சில ஆயிரம் \"தூய\" தனியன்கள் வாழ்கின்றன.\n\nகம்போடிய எல்லைக்கு அருகில் உள்ள, தாய்லாந்தின் பங்சிடா தேசிய கானகத்தில் சியாமிய முதலைகளை இயலிடத்துக்கு மீள அறிமுகப்படுத்தும் திட்டமொன்று உள்ளது. அக்கானகத்திற்கு வருவோர் அணுக முடியாத தொலைவில் உள்ள ஆறொன்றில் இம்முதலைகளின் குஞ்சுகள் பல விடப்பட்டுள்ளன.\n\n2009 ஆம் ஆண்டு, கம்போடியாவில் உள்ள \"நொம் தமாவோ காட்டுயிர் மீட்பகம்\" இவ்வினத்தின் 69 தனியன்களிடம் மரபணுச் சோதனை நடத்தியது. அவற்றில் 35 தனியன்கள் \"தூய\" சியாமிய முதலைகள் எனக் கண்டறியப்பட்டது. பன்னாட்டு தாவர விலங்கின அமையம் மற்றும் காட்டுயிர்க் கூட்டமைப்பு ஆகியன கம்போடிய கானகப் பாதுகாப்பு நிருவாகத்தினருடன் இணைந்து இவற்றைக் காப்பகத்தில் வளர்ப்பதற்கான செயற்பாடொன்றைத் திட்டமிட்டுள்ளன.\n\n\n"}
{"id": "104357", "url": "https://ta.wikipedia.org/wiki?curid=104357", "title": "சேந்தம் பூதனார் (சங்கப்புலவர்)", "text": "சேந்தம் பூதனார் (சங்கப்புலவர்)\n\nசேந்தம் பூதனார் சங்ககாலப் புலவர். அகநானூறு 84, 207, குறுந்தொகை 90, 226, 247, நற்றிணை 69, 261 ஆகிய ஏழு பாடல்கள் இவரால் பாடப்பட்டவை. \nSection::::புலவர் பெயர் விளக்கம்.\nசேந்தங்கண்ணனார், செங்கண்ணனார், செங்கணான் சேந்தன் என்னும் பெயர்கள் சிவபெருமானைக் குறிப்பவை. இவை இப்படி இருக்க, சேந்தங் கண்ணனார் என்னும் புலவர் \"சேந்தனை சென்மோ\" என்னும் தொடரைத் தங்கியிருந்துவிட்டுச் செல்க என்னும் பொருளில் கையாண்டுள்ளார். இக்காலத்தில் நண்பனைச் சேத்தாளி என்று குறிப்பிடுகிறோம். இவற்றிலிருந்து சேந்தன் என்னும் சொல்லுக்கு நண்பன் எனப் பொருள் கொள்வதே சிறப்பு எனத் தெரியவருகிறது. மற்றும், சேந்தம் என்பது ஊரின் பெயர் என்பது இத்தொடரில் தெளிவாகத் தெரியவருகிறது. சேந்தமங்கலம் என்னும் ஊரும் உள்ளது. இப்புலவர் அந்தச் சேந்தமங்கலத்தைச் சேர்ந்தவர் என்பது பொருத்தமானது.\n\nSection::::பாடல் தரும் செய்தி.\nSection::::இருநிம் கவினிய ஏமுறு காலை.\nமழை பொழிந்து நிலமெல்லாம் பாதுகாக்கப்பெற்றிருக்கும் காலம் கார்காலம். இந்தக் காலத்தில் அவள் சிற்றூரில் இருக்கிறாள். நான் பாசறையில் இருக்கிறேன் என்று தலைவன் தனக்குத் தானே பேசிக்கொள்கிறான்.\n\nநெருப்புப் போன்ற கண்ணையுடைய பன்றி தூங்கும்போது முல்லைப்பூ அதன் முதுகு புதையும்படி கொட்டும் சிற்றூர் அவள் இருக்கும் ஊர்.\n\nகோட்டை முற்றுகையின்போது பகையரசன் தரும் திறைப்பொருளைப் பெற்றுக்கொள்ளாமல் சினம் கொண்டு போரிடும் பாசறை அவன் இருப்பு. \nSection::::பெருஞ்செய் ஆடவர்.\nபெருஞ்செய் என்பது உப்பங்களம். உப்பங்கள ஆடவர் உப்பைக் கழுதையில் ஏற்றிக்கொண்டு செல்வர். வழியில் உள்ள கூவல் பள்ளஙகளில் களிறு புரண்டெழுந்து செல்லும். அந்தக் கூவல் தண்ணீர் தெளிந்தபின் அந்த ஆடவர் அந்தத் தண்ணீரைக் குறைகுடமாக மொண்டு பருகுவர். தன் காதலனுடன் சென்ற என்மகள் அந்தத் தண்ணீரைப் பருகிக்கொண்டு சென்றளோ என்னவோ! அவள், நான் வள்ளத்தில் தேன் கலந்து தந்த பாலைப் பருக மறுத்தவள் ஆயிற்றே! - மகளை அவள் விரும்பியவனோடு போகவிட்ட செவிலி இவ்வாறு எண்ணி வெதும்புகிறாள். \n\nSection::::எற்றோ வாழி தோழி.\nமிளகுக்கொடி படர்ந்திருக்கும் மலையடுக்கத்தில் பெய்த மழைவெள்ளமும் ஆண்குரங்கு தொட்டவுடன் அறுந்து விழுந்த பலாப்பழமும் ஒன்றுசேர்ந்து வந்து நீர் உண்ணும் துறையே இனிக்கும் நாடன் அவன். அவன் வராததால் உன் தோள் வாடுகிறது. என்றாலும் சாலபோடு பொறுத்துக்கொள்கிறதே! இது எதனாலோ? - அவன் சிறைப்புறமாக அவளுக்குத் தோழி கூறியது \n\nSection::::நன்றும் நல்லமன்.\nபூப் போன்ற கண்ணும், வேய் போன்ற தோளும், பிறை போன்ற நுதலும் மிகவும் நல்லவை. எப்போது? தாழம்பூ குருகுப் பறவையைப் போல மலரும் சேர்ப்பனைக் காண்பதற்கு முன்னர் நல்லவை. கண்டபின் ... ?\nSection::::கணிப் படூஉம் திறவோர்.\nஒருவரைப் பார்த்து அவரது உறவினர்க்கு இன்னது நடக்கும் என்று கணித்துக் கூறும் திறவோர் சொன்னது உண்மையாகிவிட்டது. உறங்கும் யானைமீது வேங்கைப்பூ சொரியும் நாடன் மார்பை உனக்கு உரியதாக்கப்போகிறார்கள். - திருமணம் நடக்கப்போவதைத் தோழி தலைவிக்குச் சொல்கிறாள்.\n\nSection::::ஆள்வினைக்கு அகன்றோர்.\nமண்டிலம் மறைகிறது. பறவைகள் பார்ப்புக் குஞ்சுகளிடம் செல்கிறளன. இரலைமான் பிணையைத் தழுவுகிறது. முல்லைப்பூ வாயைத் திறக்கிறது. தோன்றிப் பூக்கள் புதரில் விளக்குக் போல் தோன்றுகின்றன. ஆனிரைகளின் மணியோசையும், கோவலரின் குழலோசையும் கேட்கின்றன. இப்படி வியப்புக்கு உரியதாக மாலைப்பொழுது இங்கு வருகிறது. இதுபோல அவர் போர்வினைக்காகச் சென்றுள்ள இடத்தில் வந்தால், நான் தாங்கிக்கொண்டிருப்பது போல அவரால் தாங்கமுடியாதே! என்று தலைவி கவலை கொள்கிறாள்.\nதலைவனது போர்வினைப் பிரிவைத் தலைவி போற்றுகிறாள்.\n\nSection::::எருவை நறும்பூ.\nஇரவில் மழை. மலைப்பாம்பு யானையை கெட்டியான மரத்தோடு சேர்த்து இறுக்குகிறது. இப்படிப்பட்ட வழியில் அவர் வந்தாலும் அந்த வழியில் மணக்கும் சந்தன மரங்கள் மிகுதி. அத்துடன் எருவைப் பூவும் மணம் கமழும்.\n\nதலைவன் காத்திருக்கிறான். தோழி தலைவனைக் குறை கூறுகிறாள். தலைவி இப்பாடலில் அவனைக் குறையிலன் என்கிறாள்.\n"}
{"id": "104358", "url": "https://ta.wikipedia.org/wiki?curid=104358", "title": "பூநகரிக் கோட்டை", "text": "பூநகரிக் கோட்டை\n\nபூநகரிக் கோட்டை இலங்கையில், வன்னித் தலைநிலத்தையும் யாழ்ப்பாணக் குடாநாட்டையும் பிரிக்கும் யாழ்ப்பாண நீரேரியின் தென்கரையில் பூநகரி என்று அழைக்கப்படும் ஊரில் அமைந்திருந்த ஒரு சிறிய கோட்டை ஆகும். கரையோரத்தில் இருந்து ஒரு மைலுக்கு மேல் தொலைவில் உட்புறமாக அமைந்திருந்த இக் கோட்டையில் முக்கியத்துவம் வாய்ந்த பணிகள் எதுவும் நடந்திருக்க வாய்ப்புக்கள் இல்லை என்பது இலங்கையில் உள்ள ஒல்லாந்தர் கோட்டைகளைப் பற்றி ஆராய்ந்து நூல் எழுதிய நெல்சன் என்பாரது கருத்து.\n\nSection::::தோற்றம்.\n1620 ஆம் ஆண்டில் யாழ்ப்பாண இராச்சியத்தைக் கைப்பற்றிய போத்துக்கீசர் 1658 ஆம் ஆண்டுவரை ஆண்டனர். தமது ஆட்சியின் கடைசிக் காலத்தை அண்டி இக் கோட்டையை அவர்கள் நிறுவினர். மன்னாரில் இருந்து யாழ்ப்பாணம் செல்லும் பாதை நீரேரிக்குத் தெற்கே முடிவடையும் இடத்தில் இக் கோட்டை அமைக்கப்பட்டது. சட்டவிரோதமாக வன்னிக்கும் யாழ்ப்பாணத்துக்கும் இடையே நடைபெற்றுவந்த கடத்தலைத் தடுப்பதற்கும், குற்றவாளிகள் வன்னிக்குத் தப்பிச் செல்வதைக் கட்டுப்படுத்துவதுமே இக் கோட்டையின் முக்கியமான பணியாக இருந்திருக்கலாம். 1658 ஆம் ஆண்டில் இக் கோட்டையைக் கைப்பற்றிய ஒல்லாந்தர், இங்கே பெருமளவில் திருத்தவேலைகள் எதையும் செய்யவில்லை.\n\nSection::::அமைப்பு.\nஇக் கோட்டையின் தள அமைப்பு ஏறத்தாழச் சதுர வடிவானது. ஆனையிறவுக் கோட்டையைவிடச் சற்றுப் பெரிதான இதன் பக்கங்கள் 100 அடி நீளம் கொண்டவை. இக் கோட்டையின் கிழக்கு மூலையிலும், மேற்கு மூலையிலும் இரண்டு கொத்தளங்கள் இருந்தன. கோட்டையின் வடக்குப் பக்கச் சுவரில் அதன் வாயில் இருந்தது. இவ் வாயிலுக்கு அருகே உட்புறத்தில் காவலர் அறையும், தெற்குச் சுவரையும், மேற்குச் சுவரையும் ஒட்டியபடி வரிசையாக அமைந்த போர்வீரர் தங்கும் அறைகள் இருந்தன. கிழக்குப் புறச் சுவரை அண்டிப் பல அறைகளைக் கொண்ட ஒரு கட்டிடமும் அமைக்கப்பட்டிருந்தது.\n\nSection::::மாற்றங்கள்.\nபிரித்தானியர் ஆட்சிக்காலத்தின் தொடக்கத்தில் இக் கோட்டை ஒரு ஓய்வுவிடுதியாகப் பயன்பட்டு வந்தது. பிற்காலத்தில் இது கைவிடப்பட்டது.\n\nSection::::தற்போதைய நிலை.\n1980களுக்குப் பின்னர் இடம்பெற்ற உள்நாட்டுப் போரினால் இக் கோட்டையும் பெரும் சேதங்களுக்கு உள்ளானது. 2004 ஆம் ஆண்டளவில் இதன் சில பகுதிகள் மட்டுமே எஞ்சியிருந்தன.\n\n\n"}
{"id": "104359", "url": "https://ta.wikipedia.org/wiki?curid=104359", "title": "சேந்தன் கீரனார்", "text": "சேந்தன் கீரனார்\n\nசேந்தன் கீரனார் சங்ககாலப் புலவர். குறுந்தொகை 311 எண்ணில் உள்ள ஒரே ஒரு பாடல் மட்டும் இவரது பாடலாக உள்ளது.\nபுலவர் பெயர் கீரனார்; இவரது தந்தை பெயர் சேந்தன்.\n\nSection::::பாடல் சொல்லும் செய்தி.\nஅவர் தேரில் வந்ததை மணல்மேட்டில் புன்னைமலர் கொய்யும் ஆயமெல்லாம் கண்டது. நான் மட்டும் காணவில்லை. அப்படி இருக்கையில் அவர்கள் அலர் தூற்றுவது எங்கே ஒழியப்போகிறது? \nஅவன் அவளுக்காகக் காத்திருக்கும்போது தலைவி இவ்வாறு தன் தோழியிடம் சொல்கிறாள்.\n"}
{"id": "104362", "url": "https://ta.wikipedia.org/wiki?curid=104362", "title": "இலங்கைக்கான ஐ.நா. நிபுணர் குழு அறிக்கை", "text": "இலங்கைக்கான ஐ.நா. நிபுணர் குழு அறிக்கை\n\nஇலங்கைக்கான ஐ.நா. நிபுணர் குழு தமது அறிக்கையை பான் கி மூனிடம் 2011 ஏப்ரல் மாதம் கையளித்தது. இலங்கை அரசும், விடுதலைப் புலிகளும் போர் குற்றங்களும் மனித இனத்துக்கெதிரான குற்றங்களும் இழைத்துள்ளார்கள் என்று குற்றம் சாட்டி உள்ளது.\n\nஇலங்கை போர்க்குற்றம் தொடர்பான நிபுணர் குழுவின் அறிக்கையை ஐநா சபை ஏப்ரல் 26, 2011 அன்று அதிகாரப்பூர்வமாக வெளியிட்டுள்ளது. மொத்தம் 216 பக்கங்கள் கொண்ட அந்த அறிக்கையில், இலங்கையின் போர்க்குற்றம் மற்றும் மனித உரிமை மீறல்களை சுட்டிக்காட்டும் புகைப்படங்களும், விளக்கப் படங்களும் இடம்பெற்றுள்ளன.\n\nSection::::அறிக்கையின் முழு உரை.\nஅறிக்கையின் முழு வடிவம் ஏப்ரல் 25, 2011 அன்று ஐ.நா வலைத்தளத்தில் www.un.org/News/dh/infocus/Sri_Lanka/POE_Report_Full.pdf முகவரியில் வெளியிடப்பட்டது.\n\nஅறிக்கை மார்ச் 31, 2011 அன்று ஐ.நா செயலாளரிடம் கையளிக்கப்பட்டது. இலங்கை அரசிற்கு இது பின்னர் கையளிக்கப்பட்டது. பொதுவில் வெளியிடப்பட முன்பு இலங்கை அரச சார்புப் பத்திரிகையான ஐலண்டில் இதன் கசிவுகள் வெளியாகின.\n\n\n\nSection::::பரிந்துரைகள்.\nSection::::சுதந்திர, அனைத்துலக விசாரணை.\nஐ.நா ஒரு சுதந்திரமான, அனைத்துலக விசாணை (independent international mechanism) முறைமையை அமைக்கப் பரிந்துரை செய்துள்ளது.\n\nSection::::பிற உடனடிப் பொறுப்பாண்மை செயற்பாடுகள்.\nபல்வேறு பரிந்துரைகள் இதன் கீழ் வருகின்றன. அரச வன்முறை, அரச கருவிகள், அரச துணைக் குழுக்கள் வன்முறையை நிறுத்துவது, அவசரகால சட்டத்தை நீக்குவது, மற்றும் அனைத்து அடிப்படை மனித உரிமைகளையும் மதித்துச் செயற்படுவது ஆகியவை இதில் அடங்கும்.\n\nSection::::இலங்கை அரசின் மறுப்புகள்.\nஇலங்கை அரசு அதன் குற்றச்சாட்டுக்களை முற்றிலும் மறுத்துள்ளது. ஐ.நா வுக்கு எதிராக மக்களை அணிதிரளுமாறு அழைப்பு விடுத்துள்ளது.\n\nSection::::பொதுவில் வெளியிடுவதில் தாமதங்கள்.\nஇந்த அறிக்கையை வெளியிட வேண்டாம் என்று இலங்கை ஐ.நாவை எச்சரித்தது. அறிக்கையை வெளியிடுவது இலங்கையில் நடக்கும் இணக்கப்பாட்டு வேலைக்கும், ஐ.நாவின் மதிப்புக்கும் பங்கம் விளைவிக்கும் என்று அரசு தெரிவித்தது. ஐ.நா இலங்கை அரசின் கருத்துக்களையும் சேர்த்து வெளியிட இசைந்துள்ளது. எனினும் வெளிடுவதற்கான ஒரு உறுதியான திகதியை ஐ.நா தரவில்லை.\n\n\n"}
{"id": "104367", "url": "https://ta.wikipedia.org/wiki?curid=104367", "title": "இசுலாம் குறித்த விமர்சனங்கள்", "text": "இசுலாம் குறித்த விமர்சனங்கள்\n\nஇசுலாம் குறித்த விமர்சனங்கள் இசுலாம் ஆரம்பித்த காலந்தொட்டு எழுந்துள்ளது. ஒன்பதாம் நூற்றாண்டுக்கு முன் எழுதப்பட்ட கிறித்தவர்களின் விமர்சனங்கள் பெரும்பான்மையாக இசுலாத்தை தீவிர கிறித்தவ திரிபுக் கொள்கையாகவே கனித்தது. பின்னர் விமர்சனம் இசுலாமிய உலகிலிருந்தும் யூத எழுத்தாளர்களிடமிருந்தும் கிறித்தவ தலைவர்களிடமிருந்தும் வந்தது.\n\n"}
{"id": "104368", "url": "https://ta.wikipedia.org/wiki?curid=104368", "title": "இயேசுவின் உயிர்த்தெழுதல் நாட்கணிப்பு", "text": "இயேசுவின் உயிர்த்தெழுதல் நாட்கணிப்பு\n\nஇயேசுவின் உயிர்த்தெழுதல் நாட்கணிப்பு (\"Computus\") என்பது கிறித்தவ சபைகள் ஆண்டுதோறும் கொண்டாடுகின்ற இயேசுவின் உயிர்ப்புவிழாவை (\"Easter\") எந்நாளில் சிறப்பிப்பது என்று உறுதிசெய்வதைக் குறிக்கும். கிறித்தவர்கள் பொதுவாக இயேசு பிறந்த விழாவை ஆண்டில் ஒரு குறிப்பிட்ட நாளில் கொண்டாடுகின்றனர் (திசம்பர் 25). ஆனால் இயேசுவின் உயிர்த்தெழுதல் விழா ஆண்டுதோறும் மாறி வரும். இதற்கு அடிப்படையான காரணங்கள் இவை:\n\nமேலே கூறிய காரணங்களால் மேற்கு திருச்சபையும் கிழக்கு திருச்சபையும் வெவ்வேறு நாட்களில் இயேசுவின் உயிர்த்தெழுதல் விழாவைக் கொண்டாடுகின்றன. மேற்கு சபை கிரகோரியன் நாட்காட்டியையும் கிழக்கு சபை ஜூலியன் நாட்காட்டியையும் பின்பற்றுகின்றன.\n"}
{"id": "104369", "url": "https://ta.wikipedia.org/wiki?curid=104369", "title": "சேரமான் எந்தை", "text": "சேரமான் எந்தை\n\nசேரமான் எந்தை சங்ககாலப் புலவர். குறுந்தொகை 22 எண் கொண்ட ஒரே ஒரு பாடல் மட்டும் இவரது பாடலாகச் சங்கநூல் தொகுப்பில் உள்ளது. \nSection::::பாடல் சொல்லும் செய்தி.\nஅவன் தன்னை விட்டுவிட்டுச் செல்லப்போவதை அறிந்து தாங்கமாட்டாத துயரில் மூழ்கியிருக்கிறாள். அவளைத் தேற்றுவதற்காகத் தோழி இதனைச் சொல்கிறாள்.\n\nநீர் வார் கண்ணோடு உன்னை இங்கேயே விட்டுவிட்டு யார் பிரிவார்? மரா மரம் போல் மணக்கும் நுதலை உடைய உன்னையும் உடன் கொண்டுசெல்வார். (கவலைப்படாதே)\n"}
{"id": "104370", "url": "https://ta.wikipedia.org/wiki?curid=104370", "title": "சேரமான் இளங்குட்டுவன்", "text": "சேரமான் இளங்குட்டுவன்\n\nசேரமான் இளங்குட்டுவன் சங்ககாலப் புலவர். இவரது பாடல் ஒன்றே ஒன்று உள்ளது. அது அகநானூறு 153. பாலைத்திணை.\nSection::::பாடல் சொல்லும் செய்தி.\nமகளை அவளது காதலனுடன் வழியனுப்பி வைத்துவிட்டுச் செவிலி இவ்வாறு எண்ணிக் கவலை கொள்கிறாள்.\n\nஅவள் பந்தாட்டத்தில் பந்தின் பின் செல்வதற்கே அடி நோகிறது என்று அன்று சொன்னாள். அவளது அந்த நல்லடிகள், மூங்கில் தீ வெடித்துச் சிதறும் வழியில் சுட்டெரிக்கும் வெயிலில் அவனுடன் செல்லும் வலிமை உள்ளனவோ?\n"}
{"id": "104372", "url": "https://ta.wikipedia.org/wiki?curid=104372", "title": "கம்ருல் இசுலாம்", "text": "கம்ருல் இசுலாம்\n\nகம்ருல் இசுலாம் (\"Mohammad Kamrul Islam\"), பிறப்பு: சூலை 31 1986), வங்காளதேசத் துடுப்பாட்ட அணியின் துடுப்பாட்டக்காரர், இவர் எந்தவொரு தேர்வுத் துடுப்பாட்டப் போட்டியிலும் கலந்து கொள்ளவில்லை. இருப்பினும் முதல்தர துடுப்பாட்டப் போட்டிகள் ஒன்பது ஏ-தர போட்டிகள் நான்கு ஆகியவற்றில் கலந்து கொண்டுள்ளார்.\n"}
{"id": "104373", "url": "https://ta.wikipedia.org/wiki?curid=104373", "title": "சோணாட்டு முகையலூர்ச் சிறுகருந்தும்பியார்", "text": "சோணாட்டு முகையலூர்ச் சிறுகருந்தும்பியார்\n\nசோணாட்டு முகையலூர்ச் சிறுகருந்தும்பியார் சங்ககாலப் புலவர். இவரது பாடல்கள் இரண்டு உள்ளன. அவை புறநானூறு 181, 265 அகியவை.\nSection::::பாடல் சொல்லும் செய்திகள்.\nSection::::வல்லார் கிழான் பண்ணன்.\nபுலவர் பாணனை இந்த வல்லார் கிழான் பண்ணனிடம் ஆற்றுப்படுத்துகிறார். அவன் போருக்குப் புறப்படுவதற்கு முன் அவனிடம் சென்று பாணனின் பசிப்பகையை முற்றிலுமாகத் தீர்த்துக்கொள்ளுமாறு அறிவுறுத்துகிறார்.\nSection::::(சேரன் ஒருவனின்) கையறுநிலை.\nபோர்ப்பறந்தலையில் மாண்ட ஒருவனுக்கு அனிரை மேய்க்கும் கோவலர் வேங்கைப் பூவையும், பனந்தோட்டையும் சேர்த்து மாலையாகக் கட்டி அணிவித்தார்களாம். பனந்தோட்டு மாலை பெற்றதால் இவன் சேரன் எனத் தெரிகிறது.\n\nஇவன் கடுமான் தோன்றல் தோன்றல் என்று சிறப்பிக்கப்பட்டுள்ளான். இதனால் இவன் சிறந்த போர்வீரன் எனத் தெரிகிறது.\n\nஇவன் செல்வம் இவனுடையது அன்றாம். இவனால் போற்றிப் பாதுகாக்கப்பட்ட பரிசிலர்களுக்கு உரியதாம்.\n\nஇவன் மாண்டபோது யானைமீது செல்லும் வேந்தர்களின் வெற்றியும் மாண்டுபோயிற்றாம். இப்படிக் கூறப்படுவதால் இவன் வேந்தர்களுக்காகப் போரிட்டு மடிந்தான் எனத் தெரிகிறது.\n"}
{"id": "104376", "url": "https://ta.wikipedia.org/wiki?curid=104376", "title": "ஓஊ", "text": "ஓஊ\n\nஓஊ (ஆங்கிலத்தில் ōū ) (\"Psittirostra psittacea\") என்பது ஹவாய் தீவுகளுக்கே உரிய \nதனிச் சிறப்பு மிக்க மிக அருகிவிட்ட பறவையினங்களில் ஒன்றாகும். இதனைப் பற்றி மிக அண்மைக் காலத்திய பதிவுகள் எதுவும் கிடைக்கப் பெறாமையால், இது ஒரு வேளை முற்றாக அற்றுப்போயிருக்கலாம் எனக் கருதப்படுகிறது.\n\nSection::::இயல்பு.\n\"ஓஊ\" பறவை 18 செ.மீட்டர் (7.1 அங்குலம்) நீளமான, பெரிய, சதைப் பற்றுள்ள ஒரு பறவையாகும். இவற்றுள் ஆண் பறவைகள் வெளிர் மஞ்சள் நிறத் தலையையும் கடும் பச்சை நிற முதுகுப் பகுதியையும் இளம் பச்சை நிற வயிற்றுப் பகுதியையும் கொண்டிருக்கும். பெண் பறவைகள் ஆண் பறவைகளை விட பார்க்க சற்று நிறங் குறைந்தும் இளம் பச்சை நிறத் தலையும் கொண்டிருக்கும். \"ஓஊ\" பறவையின் கால்கள் ஊதா நிறத்திலும், இதன் சொண்டு (அலகு) சற்று நீண்டு முன் புறமாக வளைந்து காணப்படும்.\n\nSection::::நடத்தை.\nஇப்பறவைகளின் இனப்பெருக்க உயிரியல் சரியாக அறியப்படவில்லை. எனினும், இவற்றின் குஞ்சுகள் ஜூன் மாதத்தில் பொதுவாகத் தென்படுவதால் மார்ச்சு முதல் மே மாதம் வரையான காலப்பகுதியில் இவை இனப்பெருக்க நடத்தையில் ஈடுபடுவதாகக் கருதலாம். \"ஓஊ\" பறவையின் ஒலி தொடர்ச்சியாகக் கூடிக் குறைவதால் தனியான இசை கொண்ட இனிய பாடல் போன்று தோன்றும்.\n\n\"ஓஊ\" பறவையின் தனித் தன்மையதான சொண்டு (அலகு), இப்பறவையினம் விரும்பி உட்கொள்ளும் \"ஈஈ\" (\"Freycinetia arborea\") பழங்களை உண்பதற்குத் தகைவுள்ளதாக அமைந்துள்ளது. இப்பறவைகளின் இயலிடத்தில் இயல்பாகவே வாழ்வன மற்றும் பிற்காலத்தில் அறிமுகப்படுத்தப்பட்டன என்ற வேறுபாடின்றி இவை \"ஈஈ\" பழங்களை விரும்பியுண்ணுகின்றன. அப்பழங்கள் காய்க்காத காலத்தில் மலைப்பாங்கான பகுதிகளில் வேறு உணவுகளைத் தேடிச் சென்றுவிடும். இவை பழங்களை மட்டிமன்றி பூச்சிகளையும் \"ஓகியாலெகுவா\" (\"Metrosideros polymorpha\")என்ற தாவரத்தின் பூக்களையும் மொட்டுக்களையும் உணவாகக் கொள்ளும். இது பல்வேறு இடங்களிலும் காலத்துக்குக் காலம் கிடைக்கும் பழங்களைத் தேடி நெடுந் தொலைவு பறந்து செல்லும் நாடோடிப் பறவையினமாகும்.\n\nSection::::நிலை.\nஹவாய்த் தீவுகளின் ஆறு பெருந் தீவுகளில் முன்னர் பரவி வாழ்ந்த இப்பறவையினம் இருபதாம் நூற்றாண்டின் தொடக்கத்திலிருந்தே எண்ணிக்கையில் குறைவடையத் தொடங்கியது. இப்பறவை 1989 ஆம் ஆண்டு கடைசியாக \"ஹவாய்\" பகுதியில் காணப்பட்டமை பதியப்பட்டுள்ளது. இப்பறவையினம் முற்றாகவே அற்றுப்போயிருக்கலாம் எனக் கருதப்பட்ட போதிலும் ஹவாயின் எரிமலைத் தீவான கீலோவெயா பகுதியில் இந்த இனம் காணப்பட்ட செய்தி அவ்வப்போது கிடைத்துக்கொண்டிருக்கிறது. அதன் காரணமாகவே, இப்பறவை முற்றாக அற்றுப்போனமை ஐயத்திற்கு இடமின்றி உறுதிப்படுத்தப்படும் வரையில், மிக அருகிவிட்ட இனம் என வரையறுக்கப்பட்டுள்ளது. 1984 இல் மௌனாலோவா எரிமலை வெடித்ததன் காரணமாக வெளிப்பட்ட எரிகுழம்பு வையாக்கெயா பகுதியில் இப்பறவைகள் பெரும்பான்மையாகவும் தொல்லையின்றியும் வாழ்ந்த இடங்கள் அழிந்தன. அதன் காரணமாக \"ஓஊ\" பறவைகள் ஹவாய் அயனமண்டல மழைக்காடுகளைச் சேரந்த \"கௌஇ\" தீவின் அலக்கை காட்டு ஒதுக்கீட்டுக்குஇடம் பெயர்ந்தன. மிக அண்மைக் காலத்தில் \"ஓகியாலெகுவா\" தாவரங்கள் நிறைந்த காட்டுப் பகுதியில் இவற்றின் பரம்பல் காணப்படுகிறது.\n\nஹவாயின் தேன் பறவைகளில் \"ஓஊ\" வெகுவாக அலையும் பறவையொன்றாகும். இப்பறவை மிகச் சுறுசுறுப்பானதாக இல்லாமல் மெதுவாகவே செயற்படுவதாக இருப்பினும் நெடுந் தொலைவுகளை விடாமற் பறந்து கடக்கும் வல்லமையுடையதாகும். ஹவாயின் முக்கிய தீவுகள் எல்லாவற்றிலும் காணப்பட்ட இப்பறவையினம் ஒரு தீவிலிருந்து மற்றொரு தீவுக்கு இடைவிடாமல் பறந்து திரிந்து கொண்டிருந்தமையால் இதன் துணையினம் எதுவும் இருப்பதாக வகைப்படுத்தப்படவில்லை. ஹவாயின் தேன் பறவைகள் அனைத்தும், பறவை மலேரியா நோய்த் தாக்குதலுக்கு உட்பட்டுப் பெருங் கேடடையும் இயல்புடையன. இந்த \"ஓஊ\" பறவையினமும் எளிதில் நோய்த் தாக்குதலுக்கு உட்படும் தன்மை உடையது. அதனால் இப்பறவை நோயுறின் பெரும்பாலும் இறந்துவிடும். இவ்வினத்துக்கு வரும் ஏனைய அச்சுறுத்தல்களில் வாழிட இழப்பும், கொன்றுண்ணிகளின் அறிமுகப்படுத்தலும் குறிப்பிடத் தக்கன. இவற்றின் மிகக் குறைவான எண்ணிக்கையும் மிகக் குறுகிய புவியியற் பரம்பலும் இவ்வினத்தை மேலும் வலிமையற்றதாக்குகின்றன.\n\nSection::::காப்பு.\n\"ஓஊ\" பறவை மிக அருகிவிட்ட இனமாக 1967 ஆம் ஆண்டு பட்டியலிடப்பட்டது. இவற்றைப் பாதுகாப்பது பற்றி, 1983 மற்றும் 1984 -இல் \"ஹவாய் காட்டுப் பறவைகள் மீட்புத் திட்டங்கள்\" உருவாக்கப்பட்டன. இத்திட்டங்களின் படி\n\n\"ஓஊ\" பறவை கடைசியாகக் காணப்பட்ட ஹவாயின் பெரிய தீவில் உள்ள \"ஓலா\" பகுதி அரசு மற்றும் தனியார் நிறுவனங்கள் பலவற்றால் வெகுவாகக் கண்காணிக்கப்படுகிறது.\n\n"}
{"id": "104377", "url": "https://ta.wikipedia.org/wiki?curid=104377", "title": "கோவை சதாசிவம்", "text": "கோவை சதாசிவம்\n\nகோவை சதாசிவம் தமிழ்நாட்டைச் சேர்ந்த சுற்றுச்சூழல் ஆர்வலர்; நூலாசிரியர்; விவரணப்பட இயக்குநர்.\n\nஐந்தாம் வகுப்பு வரை மட்டுமே கல்வி கற்ற இவர் சைக்கிள் கடை வைத்திருந்து பின்னர் பின்னலாடைத் தொழிலாளியாக இருந்தவர். தற்போது பள்ளி கல்லூரி மாணவர்களுக்குப் பயிற்சியளித்தல் உள்ளிட்ட முழுநேர சுற்றுச் சூழல் பணியில் ஈடுபட்டுள்ளார்.\n\nபின்னல் நகரம் எனும் இவரது நூல் திருப்பூர் சாயப்பட்டறைகளால் ஏற்பட்ட சூழல் மாசுபாட்டைப் பேசுகிறது. ஊர்ப்புறத்துப் பறவைகள் எனும் நூலில் தமிழக ஊர்ப்புறங்களில் காணப்படும் பறவைகளைப் பற்றி விவரித்துள்ளார்.\n\nமண், சிட்டு, மயில் ஆகியவை இவர் எடுத்த ஆவணப்படங்களுள் சில.\n\nSection::::வெளியிணைப்புகள்.\nபூவுலகின் நண்பர்கள் தளத்தில் கோவை சதாசிவம் குறித்த செய்தி\n"}
{"id": "104378", "url": "https://ta.wikipedia.org/wiki?curid=104378", "title": "லக்ஷ்மன் யாப்பா அபேவர்தன", "text": "லக்ஷ்மன் யாப்பா அபேவர்தன\n\nலக்ஷ்மன் யாப்பா அபேவர்தன \"(Lakshman Yapa Abeywardena, M.P\"; (பிறப்பு: சூன் 7, 1955), இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில் ,\"(சுதந்திர இலங்கையின் 14 வது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில் மாத்தறை மாவட்டத்திலிருந்து மக்களால் தெரிவு செய்யப்பட்ட உறுப்பினர். இவர் பொருளாதார அபிவிருத்தி பிரதி அமைச்சராகவும் உள்ளார். சுதந்திர இலங்கையின் 10வது நாடாளுமன்றம் (1994), சுதந்திர இலங்கையின் 11வது நாடாளுமன்றம் (2000), சுதந்திர இலங்கையின் 12வது நாடாளுமன்றம் (2001), சுதந்திர இலங்கையின் 13 வது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nமாத்தறை மாகந்துர வசிக்கும் இவர் பௌத்த மதத்தைச் சேர்ந்தவர்.\n\n"}
{"id": "104379", "url": "https://ta.wikipedia.org/wiki?curid=104379", "title": "ஈஈ", "text": "ஈஈ\n\nஈஈ (\"Freycinetia arborea\") என்பது மிக அடர்த்தியாகக் கிளைத்து வளரும் கொடித் தாவரம் ஒன்றாகும். இத்தாவரம் பசுபிக் தீவுகளுக்குத் தனிச் சிறப்பான தாவரங்களுள் ஒன்றாகும். இத்தாவரம் ஹவாய்த் தீவுகளின் அயனமண்டல அகன்ற இலை ஈரக்காடுகளிலும் ஏனைய தீவுக் கூட்டங்களான மர்கிசாசு தீவுகள், ஒசுற்றல் தீவுகள், சங்கத் தீவுகள், குக் தீவுகள் என்பவற்றிலும் காணப்படுகின்றன. காட்டு மரங்களின் விதானம் வரை வளரும் இத்தாவரம் காற்றுக்குரிய வேர்களால் அம்மரங்களைப் பற்றிப் பிடித்துக்கொள்கிறது. அவ்வாறே காட்டு நிலத்திலும் இது நன்கு பரந்து வளரும்.\n\nஇதன் இலைகள் ஒளிர் பச்சை நிறத்திலும், கூரிய முனைகளையும் நடு விளிம்பினதும் ஓரங்களினதும் கீழ்ப் பகுதியில் முட்களையும் கொண்டிருக்கும். ஈஈ தாவரத்தின் இலைகள் 40–80 சதமமீட்டர் (16–31 அங்குலம்) நீளமும் 1–3 சதமமீட்டர் (0.39–1.2 அங்குலம்) அகலமும் கொண்டிருப்பதுடன் கிளைகளின் தொங்கல் வரை சுருளி வடிவில் அமைந்திருக்கும். கிளைகளின் முடிவில் தண்டில் தோன்றும் பூக்கள் நிலைத்த அல்லது நிலையற்ற முள்போன்ற அமைப்புக்களைக் கொண்டிருக்கும். மஞ்சனித்த வெள்ளை நிறத்தில் காணப்படும் நிலைத்த முட்கள் 10 சதமமீட்டர் (3.9 அங்குலம்) வரை வளரும் அதேவேளை 3–4 சதமமீட்டர் (1.2–1.6 அங்குலம்) வரையே வளரும் நிலையற்ற முட்கள் இத்தாவரம் பழங்கள் காய்க்கும் காலங்களில் 7.5–9.5 சதமமீட்டர் (3.0–3.7 அங்குலம்) வரை வளர்ந்து காணப்படும். மூன்று அல்லது நான்கு முட்கள் செம்மஞ்சள் நிறக் குவிய இலைகளால் மூடப்பட்டிருக்கும்.\n\n\"ஈஈ\" கொடியின் பழங்கள் 1 சதமமீட்டர் (0.39 அங்குலம்) வரை வளரும். அவற்றிலுள்ள விதைகள் 1.5 மில்லிமீட்டர் (0.059 அங்குலம்) இருக்கும். \"ஈஈ\" தாவரத்தின் குவிய இலைகளையும் பழங்களையும் \"ஓஊ\" (\"Psittirostra psittacea\") பறவை விரும்பி உண்ணும். முற்காலத்தில் இப்பழங்களின் விதைகள் ஹவாய் காடுகளில் பரவுவதற்கு \"ஓஊ\" பறவையே முக்கிய காரணமாகும். அவ்வாறே, தற்போது இயலிடத்தில் அற்றுவிட்ட \"அலலா\" (\"Corvus hawaiiensis\") காகங்களும் இத்தாவரத்தின் பழங்களை விரும்பி உண்ணும்.\n\nSection::::பயன்பாடு.\nஹவாய்வாசிகள் \"ஈஈ\" தாவரத்தைப் பயன்படுத்தி மீன் கூடைகளையும், மீன் பொறிகளையும், மீனவத் தொப்பிகளையும் செய்வர்.\n\n"}
{"id": "104380", "url": "https://ta.wikipedia.org/wiki?curid=104380", "title": "ரோஹித அபேகுணவர்தன", "text": "ரோஹித அபேகுணவர்தன\n\nரோஹித அபேகுணவர்தன (\"Rohitha Abeygunawardena, M.P\"; (பிறப்பு: செப்டம்பர் 21, 1966) இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில் ,\"(சுதந்திர இலங்கையின் 14 வது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில் களுத்துறை மாவட்டத்திலிருந்து மக்களால் தெரிவு செய்யப்பட்ட உறுப்பினர். இவர் துறைமுகம் மற்றும் பெருந்தெருக்கள் பிரதி அமைச்சராகவும் உள்ளார். சுதந்திர இலங்கையின் 12வது நாடாளுமன்றம் (2001), சுதந்திர இலங்கையின் 13 வது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nரத்மலனை 4/3/A முதலாம் குறுக்குத்தெரு, கங்கெதர வீதி, சிரிமல் உயனவில் வசிக்கும் இவர் பௌத்த மதத்தைச் சேர்ந்த வணிகர்,\n\n"}
{"id": "104383", "url": "https://ta.wikipedia.org/wiki?curid=104383", "title": "உலகப் பாரம்பரிய தினம்", "text": "உலகப் பாரம்பரிய தினம்\n\nஉலகில் ஒவ்வொரு நாடும், ஒவ்வொரு பகுதியும், ஒவ்வொரு இனமும் பல்வேறு வகையான பாரம்பரிய பெருமைகளை வளர்ந்து வரும் வேகமான காலத்தில் காப்பதற்காக ஏப்ரல் 18 ம் தேதியை உலக பாரம்பரிய தினமாக (World Heritage Day). அறிவிக்கப்பட்டுள்ளது.\nSection::::தோற்றம்.\n1982 ஆம் ஆண்டு துனிசியாவில் நடைபெற்ற மாநாடு ஒன்றில் ஏப்ரல் 18ஆம் நாள் சர்வதேச நினைவிடங்கள் (International Day for Monuments and Sites) தினமாக கொண்டாட பரிந்துரைத்தது. அடுத்த ஆண்டு யுனெஸ்கோ நிறுவனம் இதனை அங்கீகரித்தது. இதுவே பின்னாளில் உலக பாரம்பரிய தினமாக மாறியது.\nஇத்தினம் மக்களிடையே தங்களது சமூக கலாசார பாரம்பரியத்தைக் குறித்த விழிப்புணர்வு ஏற்படுத்தும் நோக்கில் கொண்டாடப்பட்டு வருகிறது. இது மேலும் பாரம்பரிய பெருமை கொண்ட இடங்களை பாதுகாக்கவும் அவற்றின் மீது அக்கறை கொள்ளவும் தூண்டுகிறது.\nஇந்த நாளில் என்ன செய்யலாம் என்று அந்த மாநாடு பரிந்துரைத்தது. அதன் படி இந்நாளில்\nஎன்று சில பரிந்துரைகளை வழங்கி உள்ளது.\n"}
{"id": "104384", "url": "https://ta.wikipedia.org/wiki?curid=104384", "title": "சிவசக்தி ஆனந்தன்", "text": "சிவசக்தி ஆனந்தன்\n\nஅண்ணாமலை நடேசு சிவசக்தி ஆனந்தன் (பிறப்பு: 29 சூலை 1964) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார்.\n\nSection::::வாழ்க்கைச் சுருக்கம்.\nசிவசக்தி ஆனந்தன் ஈழமக்கள் புரட்சிகர விடுதலை முன்னணியின் உறுப்பினராவார். இவர் 2001 நாடாளுமன்றத் தேர்தலில் தமிழ்த் தேசியக் கூட்டமைப்பு வேட்பாளராக [[வன்னி தேர்தல் மாவட்டம்|வன்னி மாவட்டத்தில் போட்டியிட்டு, தேர்ந்தெடுக்கப்பட்டு [[இலங்கைப் பாராளுமன்றம்|நாடாளுமன்றம்]] சென்றார். [[இலங்கை நாடாளுமன்றத் தேர்தல், 2004|2004]], [[இலங்கை நாடாளுமன்றத் தேர்தல், 2010|2010]], [[இலங்கை நாடாளுமன்றத் தேர்தல், 2015|2015]] தேர்தல்களிலும் இவர் வெற்றி பெற்று நாடாளுமன்றம் சென்றார்.\n\nSection::::மேற்கோள்கள்.\n[[பகுப்பு:1964 பிறப்புகள்]]\n[[பகுப்பு:ஈழமக்கள் புரட்சிகர விடுதலை முன்னணியின் உறுப்பினர்கள்]]\n[[பகுப்பு:வாழும் நபர்கள்]]\n[[பகுப்பு:இலங்கையின் 12வது நாடாளுமன்ற உறுப்பினர்கள்]]\n[[பகுப்பு:இலங்கையின் 13வது நாடாளுமன்ற உறுப்பினர்கள்]]\n[[பகுப்பு:இலங்கையின் 14வது நாடாளுமன்ற உறுப்பினர்கள்]]\n[[பகுப்பு:இலங்கையின் 15வது நாடாளுமன்ற உறுப்பினர்கள்]]\n[[பகுப்பு:இலங்கை இந்துக்கள்]]\n[[பகுப்பு:இலங்கை தமிழ் அரசியல் தலைவர்கள்]]\n[[பகுப்பு:ஈழ விடுதலைப் போராளிகள்]]\n[[பகுப்பு:தமிழ்த் தேசியக் கூட்டமைப்பு அரசியல்வாதிகள்]]\n[[பகுப்பு:இருபத்தொராம் நூற்றாண்டு இலங்கை அரசியல்வாதிகள்]]"}
{"id": "104386", "url": "https://ta.wikipedia.org/wiki?curid=104386", "title": "அசீசி (தொண்டு நிறுவனம்)", "text": "அசீசி (தொண்டு நிறுவனம்)\n\nஅசீசி என்பது இந்தியாவில் கேரளா மாநிலத்தைத் தலைமையகமாகக் கொண்டு இயங்கும் ஒரு தொண்டு நிறுவனமாகும். இது, வாழ்க்கையில் உற்றார், உறவினர்களை இழந்து தெருவோரங்களில் வாழ்ந்து வருபவர்களையும், சமுதாயத்தால் ஒதுக்கப்பட்டவர்களையும் பாதுகாக்கும் நோக்கத்துடன் அசீசி அன்பு இல்லங்கள் எனும் பெயரில் சிறப்பு இல்லங்களை அமைத்து வருகின்றன.\n\nSection::::அசீசி இல்லங்கள்.\nஅசீசி தொண்டு நிறுவனம் மூலம் கேரளாவில் இடுக்கி மாவட்டத்திலும், தமிழ்நாடு மாநிலத்தில் தேனி மாவட்டத்திலும் அசீசி இல்லங்கள் அமைக்கப்பட்டிருக்கின்றன.\n\nSection::::கேரளா இல்லங்கள்.\nகேரளா மாநிலத்தில் கீழ்க்காணும் ஊர்களில் அசீசி அன்பு இல்லங்கள் அமைக்கப்பட்டுள்ளன.\n\n\nSection::::கட்டப்பனா இல்லம்.\nகேரள மாநிலம் இடுக்கி மாவட்டத்திலுள்ள கட்டப்பனா எனும் ஊரில் 1996 ஆம் ஆண்டு பிப்ரவரி மாதத்தில் அமைக்கப்பட்ட இந்த இல்லத்தில் 125 பயனாளர்கள் உள்ளனர்.\n\nSection::::மூலமாற்றம் இல்லம்.\nகேரள மாநிலத்தில் உள்ள மூலமாற்றம் எனும் ஊரில் 1998 ஆம் ஆண்டு மே 31 ஆம் நாள் அமைக்கப்பட்ட இந்த இல்லத்தில் 100 பயனாளர்கள் உள்ளனர். இவர்களில் பெரும்பான்மையானவர்கள் பாலியல் பலாத்காரத்தால் மனநிலை பாதிக்கப்பட்டவர்கள் என்பது குறிப்பிடத்தக்கது.\n\nSection::::குமுளி இல்லம்.\nகேரள மாநிலம் இடுக்கி மாவட்டத்திலுள்ள குமுளி எனும் ஊரில் 2000 ஆம் ஆண்டு மே மாதம் 21 ஆம் தேதியில் அமைக்கப்பட்ட இந்த இல்லத்தில் 100க்கும் அதிகமான பயனாளர்கள் உள்ளனர்.\n\nSection::::தோப்புராங்குடி இல்லம்.\nகேரள மாநிலம் தோப்புராங்குடி எனும் ஊரில் 2000 ஆம் ஆண்டு ஜூன் மாதம் 1 ஆம் தேதியில் அமைக்கப்பட்ட குழந்தைகளுக்கான இல்லத்தில் 50க்கும் அதிகமான குழந்தைப் பயனாளர்கள் உள்ளனர்.\n\nSection::::நரியம்பாரா இல்லம்.\nகேரள மாநிலம் நரியம்பாரா எனும் ஊரில் 2000 ஆம் ஆண்டு மே மாதம் 27 ஆம் தேதியில் அமைக்கப்பட்ட இந்த இல்லத்தில் பல பயனாளர்கள் உள்ளனர்.\n\nSection::::நெடுங்கண்டம் இல்லம்.\nகேரள மாநிலம் நெடுங்கண்டம் எனும் ஊரில் அமைக்கப்பட்டுள்ள இல்லத்தில் 100க்கும் அதிகமான ஊனமுற்ற மற்றும் மனநிலை பாதிக்கப்பட்ட பயனாளர்கள் உள்ளனர்.\n\nSection::::தமிழ்நாடு இல்லம்.\nதமிழ்நாட்டில் கீழ்க்காணும் ஊரில் அசீசி அன்பு இல்லம் அமைக்கப்பட்டுள்ளது.\n\n\nSection::::வடபுதுப்பட்டி இல்லம்.\nதமிழ்நாட்டிலுள்ள தேனி மாவட்டம், வடபுதுப்பட்டி எனும் கிராமத்தில் அமைக்கப்பட்டுள்ள இல்லத்தில் 50க்கும் அதிகமான மனநிலை பாதிக்கப்பட்ட மற்றும் ஊனமுற்ற பயனாளர்கள் உள்ளனர்.\n"}
{"id": "104392", "url": "https://ta.wikipedia.org/wiki?curid=104392", "title": "செல்வம் அடைக்கலநாதன்", "text": "செல்வம் அடைக்கலநாதன்\n\nசெல்வம் அடைக்கலநாதன் (\"Selvam Adaikalanathan\"; பிறப்பு: சூன் 10, 1962) இலங்கைத் தமிழ் அரசியல்வாதியும், நாடாளுமன்ற உறுப்பினரும் ஆவார். இவர் தமிழீழ விடுதலை இயக்கத்தின் (டெலோ) தற்போதைய தலைவரும், தமிழ்த் தேசியக் கூட்டமைப்பின் உறுப்பினரும் ஆவார்.\n\nSection::::வாழ்க்கைக் குறிப்பு.\nவடக்கு இலங்கையின் மன்னாரைச் சேர்ந்த அடைக்கலநாதன், தனது 15வது அகவையில் டெலோ இயக்கப் போராளியாக இணைந்தார். டெலோ இயக்கத் தலைவர் சிறீ சபாரத்தினம் 1986 மே 5 இல் கொல்லப்பட்டதை அடுத்து செல்வம் அடைக்கலநாதன் அவ்வியக்கத்தின் தலைவரானார்.\n\nSection::::அரசியலில்.\nஅடைக்கலநாதன் வன்னி மாவட்டத்தில் டெலோ கட்சியின் சார்பில் 2000ம் ஆண்டு நாடாளுமன்றத் தேர்தலில் போட்டியிட்டு வெற்றி பெற்று நாடாளுமன்றம் சென்றார்.\n\n2001 ஆம் ஆண்டில் டெலோ, அகில இலங்கைத் தமிழ்க் காங்கிரஸ், ஈழமக்கள் புரட்சிகர விடுதலை முன்னணி, தமிழர் விடுதலைக் கூட்டணி ஆகியன இணைந்து தமிழ்த் தேசியக் கூட்டமைப்பு (ததேகூ) என்ற அரசியல் கூட்டணியை ஆரம்பித்தன. அடைக்கலநாதன் 2001 தேர்தலில் வன்னி மாவட்டத்தில் ததேகூ சார்பில் போட்டியிட்டு மீண்டும் நாடாளுமன்றத்திற்குத் தேர்ந்தெடுக்கப்பட்டார். பின்னர் 2004, 2010 தேர்தல்களிலும் வெற்றி பெற்றார்.\n"}
{"id": "104395", "url": "https://ta.wikipedia.org/wiki?curid=104395", "title": "புதுச்சேரி சுற்றுச்சூழல் கழகம்", "text": "புதுச்சேரி சுற்றுச்சூழல் கழகம்\n\nபுதுச்சேரி சுற்றுச்சூழல் கழகம் என்பது புதுச்சேரியை மையமாகக் கொண்டு செயல்படும் ஒரு கூட்டமைப்பு ஆகும். புதுச்சேரியின் சுற்றுச்சூழலில் ஆர்வமுள்ள அமைப்புகளான பூவுலகின் நண்பர்கள், செம்படுகை நன்னீரகம், பாண்டிகேன், புதுச்சேரி அறிவியல் இயக்கம், மக்கள் நாடி, புதுச்சேரி மக்கள் பாதுகாப்பு கூட்டியக்கம் ஆகிய அமைப்புகள் இணைந்து இக்கூட்டமைப்பு உருவானது. இவ்வமைப்பு சார்பில் சூழல் தொடர்பான பல்வேறு செயல்பாடுகள் நிகழ்த்தப்படுகின்றன.\nSection::::பசுமைத் தேர்தல் அறிக்கை.\nமார்ச் 2011 சட்டமன்றத் தேர்தலை ஒட்டி இந்த அமைப்பின் சார்பில் பசுமைத் தேர்தல் அறிக்கை வெளியிடப்பட்டது. புதுடில்லி அறிவியல் மற்றும் சுற்றுச்சூழல் மையத்தின் இயக்குனர் சுனிதா நாராயண் அந்த அறிக்கையை வெளியிட்டார்.\n"}
{"id": "104397", "url": "https://ta.wikipedia.org/wiki?curid=104397", "title": "வல்லார் கிழான் பண்ணன்", "text": "வல்லார் கிழான் பண்ணன்\n\nவல்லார் என்பது சங்ககாலத்தில் சிறப்புற்று விளங்கிய ஊர்களில் என்று. இதன் ஆட்சி உரிமையைப் பெற்றிருந்த மன்னன் வல்லார் கிழான். \n"}
{"id": "104441", "url": "https://ta.wikipedia.org/wiki?curid=104441", "title": "பண்ணாகம் மெய்கண்டான் மகா வித்தியாலயம்", "text": "பண்ணாகம் மெய்கண்டான் மகா வித்தியாலயம்\n\nமெய்கண்டான் மகா வித்தியாலயம் இலங்கையில் யாழ் மாவட்டத்தில் பண்ணாகம் என்ற ஊரில் அமைந்துள்ள ஒரு பாடசாலை.\n\nSection::::அமைவும் தோற்றமும்.\nஈழத்தின் வடகிழக்கு மாகாணத்தின் யாழ் மாவட்டத்தில் உள்ள வலிகாமம் வலயத்தினுள் வலி மேற்கு பிரதேச சபையின் பிரிவுக்குட்பட்ட பண்ணாகம் என்னும் அழகிய கிராமத்தில் இப் பாடசாலை அமைந்துள்ளது. முருகேசு கந்தையா என்பவரால் 1925 ஆம் ஆண்டு புரட்டாதி 4 ஆம் திகதி ஆரம்பித்து வைக்கப்பட்டது. இப் பாடசாலையின் முன்னே வழக்கம்பரை முத்துமாரியம்மன் கோயில் அமைந்துள்ளது.\n\n”கற்றுணர்ந்தொழுகு” என்னும் மகுட வாக்கியத்தினை தன்னகத்தே உடையதாக இப் பாடசாலை விளங்குகின்றது.\n\n\nSection::::பாடசாலையின் வளர்ச்சி.\nஅமரர் முருகேசு கந்தையா என்பவரால் அவரது சொந்த நிலத்தில் கிடுகினால் வேயப்பட்ட மண் கட்டிடம் ஒன்றில் மெய்கண்டான் பாடசாலை என்ற பெயருடன் 04.09.1925 அன்று, அதிபர், 3ஆசிரியர்கள், 65 மாணவர்களை உள்ளடக்கி மூன்றாம் வகுப்பு வரை மட்டுமே ஆரம்பிக்கப்பட்டது. தொடர்ந்து அடுத்த ஆண்டுகளில் 4ம்,5ம்,6ம் வகுப்புக்களும் ஆரம்பிக்கப்பட்டன. மு.கந்தையா அவர்கள் மெய்கண்டான் நிர்வாகத்தை இ.மாதவரிடம் ஒப்படைத்துவிட்டு மலேசியா சென்று அங்கு வாழும் ஊர்மக்களின் உதவியுடன் மலாயா சங்கம் அமைத்து முதல் 8 மாதங்களிற்குரிய ஆசிரியர் சம்பளத்தை வழங்கினார்.\n\n1926 இல் அரச உதவியை பெறுவற்காக சைவ வித்தியா விருத்திச் சங்கத்திடம் இப்பாடசாலை ஒப்படைக்கப்பட்டது. 1930 இல் புதிய கட்டடம் கட்டப்பட்டது. இதே காலத்தில் 8ஆம் வகுப்பு வரை (J.S.C) வகுப்புக்கள் நடாத்த அரசு அனுமதியளித்தது. அடுத்த ஆண்டுகளில் க.பொ.த.சா வகுப்பிற்கான (ஆண்டு 10) அனுமதி கிடைக்கப்பெற்று 1937இல் பலர் சித்தி அடைந்தனர்.\n\n1945ஆம் ஆண்டு தொடக்கம் 25 ஆண்டுகளாக அதிபராக சேவையாற்றிய செ.ஸ்ரீநிவாசன் அவர்களின் காலத்தில் பாடசாலை பல புதிய கட்டிடங்களின் வளர்ச்சி, பரீட்சைப் பெறுபேறுகளில் வளர்ச்சி எனப் பல்வேறு துறைகளில் வளர்ச்சியடைந்தது.\n\n1950ஆம் ஆண்டு வெள்ளிவிழா சிறப்பாக கொண்டாடப்பட்டது. 1957 இல் 680 மாணவர்கள், 23 ஆசிரியர்களை கொண்டதாக இப் பாடசாலை வளர்ச்சி பெற்றது.\n\n1962 இல் மெய்கண்டான் மகா வித்தியாலயம் என்ற பெயருடன் புதிய அந்தஸ்தினைப் பெற்றது. அதிபர் ஆ.இராசநாயகம் காலத்தில் பாடசாலையின் மணிவிழா கொண்டாடப்பட்டது.\n\n2001இல் அதிபராக கடமையாற்றிய கா.நடராசா அவர்களின் பெருமுயற்சியால் க.பொ.த உயர்தர (ஆண்டு 12) வகுப்புக்களில் கலை, வர்த்தக வகுப்புக்கள் ஆரம்பிக்கப்பட்டன. இதனால் இப் பாடசாலை 1C பாடசாலையாக தரம் உயர்ந்தது.பாடசாலைகளிடையே நடாத்தப்படும் போட்டிகளில் பல வெற்றிகளை தனக்கே உரியதாக்கிக் கொண்டது.\n\nஅரச உதவிகள், பழைய மாணவர் உதவிகள் என்பவற்றால் பாடசாலையின் வளங்கள் வளர்ச்சி பெற்று வருகின்றன. தற்போது மாடிக்கட்டிடங்கள், நூலகம், நீர்த்தாங்கி, விளையாட்டு மைதானம் என்பவற்றுடன் சிறப்புடன் இயங்குகின்றது.\n\n\n"}
{"id": "104443", "url": "https://ta.wikipedia.org/wiki?curid=104443", "title": "படுமரத்து மோசிகீரனார்", "text": "படுமரத்து மோசிகீரனார்\n\nபடுமரத்து மோசிகீரனார் சங்ககாலப் புலவர். குறுந்தொகை 33, 75, 383 ஆகிய மூன்று பாடல்கள் இவரால் பாடப்பட்டவை. மூன்றும் அகத்திணைப் பாடல்கள்.\n\nபடுமரம் என்பது ஊரின் பெயர். மோசி என்பது தந்தை பெயர்.\nSection::::பாடல் சொல்லும் செய்தி.\nSection::::இளமாணாக்கன்.\nபரத்தையிடம் பிரிந்த தலைவனுக்காகப் பாணன் தூது வருகிறான். தூதை ஏற்பதாகத் தலைவி தோழியிடம் சொல்கிறாள்.\n\nஅன்னாய்! இவன் ஓர் இளமாணாக்கன். இரந்து உண்ணும் பழக்கம் உடையவன். இப்போது ஒரு விருந்தாளியையும் கூட்டிக்கொண்டு வந்துள்ளான். (உணவு வழங்குவோம்) (விருந்தாளி - இங்குத் தலைவன்)\n\nSection::::பொன்மலி பாடலி.\nதலைவன் பரத்தையிடமிருந்து திரும்பிக்கொண்டிருக்கிறான் என்று பாணன் தலைவியிடம் சொல்கிறான். தலைவி அவனை வினவுகிறாள். \"வருவதை நீ கண்டாயா, அல்லது கண்டார் கூறக் கேட்டாயா? பொன்மலி பாடலியைப் பெற்றதாகச் சொல்லும் செய்தியை யார் வாய்க் கேட்டனை\"\nSection::::சோணை.\nசோணை ஆறு பாடலியில் ஓடிற்று. அதில் யானைகள் நீராடும்.\nSection::::இன்றை அளவு கொன்றைக்கு.\nஇன்று நீ அவனுடன் செல்வதற்கு உடம்பட்டாய். அதனால் நானும் அவனை வரச்சொன்னேன். அவனும் வந்திருக்கிறான். இப்போது நீயோ இன்றைய நாளை மட்டும் கொன்றக்கு ஒப்படைத்துவிட்டேன் என்று சொல்லிக் கையையும், காலையும் ஒடுக்கிக்கொண்டு நோன்பிருக்கிறாய் (கொன்றைப் பூச் சூடிய சிவனுக்கு இன்றைய கொழுது என்று சொல்லி நோன்பிருத்தல்) தீயில் பட்ட இளந்தளிர் போல நான் வாடி வதங்குவதைத் தவிர வேறு வழி இல்லை.\n\nதோழி தலைவியிடம் இவ்வாறு கூறுகிறாள்.\n"}
{"id": "104444", "url": "https://ta.wikipedia.org/wiki?curid=104444", "title": "உயிரகச்செதுக்கு", "text": "உயிரகச்செதுக்கு\n\nஇழைய ஆய்வு \"(biopsy)\" அல்லது நுள்ளாய்வு அல்லது திசு ஆய்வு என்பது நோய் தாக்கியதாக ஐயுறும் உடலில் இருந்து எடுக்கப்பட்ட பதக்கூற்று உயிர்க்கலங்கள் அல்லது இழையங்களில் நோய்நிலையை அறிய அறுவையர் அல்லது கதிரியலாளர் அல்லது இதயவியலாளர் செய்யும் மருத்துவ ஆய்வாகும். இந்த இழையங்கள் ஒரு நோயியலாளரால் நுண்ணோக்கி வழியாக ஆய்வு செய்யப்படுகிறது. இது ஆய்வகத்தில் வேதியியலாகவும் ஆய்வு செய்யப்படும். ஒரு முழு பகுதியோ அல்லது ஐயத்துக்குரிய பகுதியோ வெட்டி நீக்கப்படும் போது அந்த ஆய்வு வெட்டிய இழைய ஆய்வு எனப்படுகிறது. உள்ளுறிஞ்சிய இழைய ஆய்வு அல்லது உள்ளீட்டு இழைய ஆய்வு என்பது இயல்பற்ற பகுதியின் இழையங்களின் முழுப்பகுதியை வெட்டாமல் ஊசிவழி இழையங்கள் அல்லது உயிர்க்கலங்களின் பதக்கூறுமட்டும் எடுத்து செய்யப்படுகிறது. இழைய உயிர்க்கலங்களின் கட்டமைப்பைக் காக்காமல், ஊசியால் இழையம் அல்லது பாய்மம், உறிஞ்சி எடுக்கப்பட்டால், இம்முறை ஊசி உறிஞ்சல் இழைய ஆய்வு எனப்படுகிறது. இழைய ஆய்வுகள் பொதுவாக புற்றுநோயின் தன்மையை மதிப்பிடவோ உட்புரைமையை அல்லது அழற்சிப் பான்மையை மதிப்பிடவோ செய்யப்படுகின்றன.\n\nSection::::மருத்துவப் பயன்பாடு.\nSection::::புற்றுநோய்.\nபுற்று தாக்கியுள்ளதாக ஐயப்படும்போது, பலவகை இழைய நுட்பங்களால் ஆய்வுகளைச் செய்து உண்மைநிலையைக் கண்டறியலாம். \"வெட்டிய இழைய ஆய்வு\" முழுப் பகுதியையும் நீக்குவதற்கான முயற்சியாகும். கருதப்படும் வெட்டவேண்டிய பகுதி முழுமையாக ஆய்வு மேற்கொண்டு நோயின் தன்மையை அறிந்ததும், வெட்டும் பகுதிக்கு சுற்றியமையும் புற்று தாக்காத அறுவையோரப் பகுதி ஆய்வுக்கு உட்படுத்தி இழைய ஆய்வுப் பகுதிக்கப்பால் நோய் பரவியுள்ளதா என்பது அறியப்படும். \"நோயற்ற வரம்பு\" அல்லது \"எதிர்நிலை வரம்பு\" என்றால் இழைய ஆய்வுப் பகுதியின் விளிம்பில் நோய் பரவவில்லை என்பது பொருள். \"நேர்நிலை வரம்பு\" என்றால் நோய் பரவியுள்ளது என்பது பொருள். அப்போது மேலும் அகலமான பகுதியை வெட்டி நீக்க நேரிடும்.\n\nSection::::இழைய ஆய்வுப் பொருளின் பகுப்பாய்வு.\nஇழைய ஆய்வு செய்ததும், நோயாளியிடம் இருந்து எடுத்த இழையப் பதக்கூறு நோயியல் ஆய்வகத்துக்கு அனுப்பப்படுகிறது. புற்றுநோய் போன்ற நோயறிதலில் வல்லுனராகிய நோயியலாளர் இந்த பதக்கூற்றை நுண்ணோக்கியால் ஆய்வு செய்வார். ஆய்வகம் இழைய பதக்கூற்றை பெற்றதும், அதைப் பதப்படுத்தி மிக நுண்ணிய மென்படலமாக்கி கண்ணாடி வில்லையில் இணைப்பர். எஞ்சும் இழையம் ஆய்வகத்தின் பிற ஆய்வுகளுக்குப் பயன்படுத்தப்படும். இந்த இழையப் படலம் உள்ள வில்லையைச் சாயங்களால் கறைப்படுத்துவர். அப்போது ஒவ்வொரு உயிர்க்கலமும் தனித்தனியாக தெளிவாகத் தெரியும். பிறகு, இந்த மென்படலம் நோயியலாளரிடம் தரப்படும். இவர் அதை நுண்ணோக்கியால் ஆய்வு செய்வார். அவர் அதில் கண்ணுற்ற இயல்பற்ற நிலைமைகளையும் நோயின் தன்மையையும் பற்றிய அறிக்கையை உருவாக்குவார். இந்த அறிக்கை முதலில் நோயாளியின்பால் இழைய ஆய்வு செய்த மருத்துவருக்கு அனுப்பப்படும்.\n\nSection::::வரலாறு.\nஅராபிய மருத்துவரான அபுல்காசிம் (1013-1107) என்பவர் மருத்துவ ஆய்வறிவுக்கான உயிரிழையத்தை எடுத்தார். இது தைராய்டு சுரப்பிஎனும் கேடயச் சுரப்பியில் ஏற்பட்ட ஒரு கழலையிலிருந்து ஊசியால் குற்றி பெறப்பட்ட உயிரிழையத்துக்கு ஆகும்.\n\nSection::::சொற்பிறப்பியல்.\nஇழைய ஆய்வு என்ற பொருள்கொண்ட ஆங்கிலச் சொல்லான \"biopsy\" எனும் சொல் கிரேக்கச் சொல்லான βίος \"பயோஸ்\", \"உயிர்,\" ὄψις \"ஆப்சிஸ்\", \"காட்சி\" எனுமிரண்டு சொற்களால் உருவாக்கப்பட்ட கூட்டுச் சொல்லாகும்.\n\nபிரெஞ்சு தோலியல் வல்லுனராகிய எர்னெசுட்டு பெசுனியர்\"biopsie\" என்ற சொல்லை மருத்துவர்களுக்கு 1879 இல் அறிமுகப்படுத்தினார்.\n\n"}
{"id": "104446", "url": "https://ta.wikipedia.org/wiki?curid=104446", "title": "குருதி மாற்றீடு", "text": "குருதி மாற்றீடு\n\nகுருதி மாற்றீடு என்பது ஒருவரின் குருதிச் சுற்றோட்டத்தொகுதியினுள் குருதியின் கூறுகள் வெளியிலிருந்து சிரைவழி (intravenously) மாற்றீடு செய்யப்படல். பல்வேறுபட்ட மருத்துவ நிலைமைகளில் ஒருவரில் இழக்கப்பட்ட குருதிக் கூறுகளை ஈடு செய்வதற்காக இவ்வகையான குருதி மாற்றீடு என்னும் மருத்துவ செயல்முறை நடைமுறைப்படுத்தப்படும். முன்னைய நாட்களில் பொதுவாக முழுமையான குருதியே இவ்வகையான மாற்றீட்டில் பயன்படுத்தப்பட்டது. ஆனால் தற்போது, செங்குருதியணு, வெண்குருதியணு, குருதிச் சிறுதட்டுக்கள், குருதி நீர்மம் (Blood plasma), குருதி உறைதலிற்கான காரணிகள் (clotting factors) போன்ற குருதிக் கூறுகள் தனித்தனியாகவும் பயன்படுத்தப்படும்.\n\nSection::::ஒவ்வாமை சோதனை.\nமனிதரில் குருதி மாற்றீடு செய்யப்படும்போது, மாற்றீடு செய்யப்படும் குருதி ஒவ்வாமை அற்றதாக இருக்க வேண்டுமென்பதனால், முதலிலேயே சோதனைக்கு உட்படுத்தப்படும். இங்கே குருதிக் குழு முறைமைகள் கருத்தில் கொள்ளப்படும். \n"}
{"id": "104449", "url": "https://ta.wikipedia.org/wiki?curid=104449", "title": "பாடலி", "text": "பாடலி\n\nகங்கை ஆற்றங்கரையில் இருந்த பாடலிபுத்திரம் சங்கப் பாடல்களில் பாடலி என்று குறிக்கப்பட்டுள்ளது. \nகுறுந்தொகை 75, அகநானூறு 265 ஆகிய பாடல்கள் இதனைக் குறிப்பிடுகின்றன.\n\nSection::::பாடல் சொல்லும் செய்தி.\nSection::::பொன்மலி பாடலி.\nபாடலி நகரம் \"பொன்மலி பாடலி\" என்று போற்றப்பட்டுள்ளது.1 2 இந்த ஊரில் ஓடிய சோணை ஆற்றில் யானைகள் நீராடுமாம்.. இந்தச் செய்தியின் வழியே 'ஆதிமூலமே' என ஓலமிட்ட ஆனைக்கு ஆதிமூலம் அபயமளித்த புராணக் கதை தோன்றியது.\n\nSection::::பாடலி நகர நந்தர் கங்கைக்கு அடியில் கரந்த நிதியம்.\nபோர் வெற்றிகளால் பல்புகழ் ஈட்டிய நந்தர் நீர்மிகு பாடலியில் கூடி அங்கு ஓடிய கங்கை ஆற்றுக்கு அடியில் தம் பெருஞ்செல்வத்தை மறைத்து வைத்திருந்தனராம்.\n"}
{"id": "104453", "url": "https://ta.wikipedia.org/wiki?curid=104453", "title": "சோணை", "text": "சோணை\n\nசோணை ஆறு அகநானூற்றுப் பாடல் ஒன்றில் குறிப்பிடப்பட்டுள்ள ஆறு. இது பாடலி (தற்கால பாட்னா) நகரில் ஓடியது.\n\nSection::::குறிப்புகள்.\nசொர்ணம் என்னும் சொல் பொன்னைக் குறிக்கும். நந்தர் தம் பொன்னை இந்தப் பாடலிக்கு அருகில் ஓடும் கங்கை ஆற்றுப் படுகையில் புதைத்து மறைத்து வைத்திருந்தனர். அதனால் இங்குள்ள மக்கள் கங்கையைச் சொர்ணமுகி என்றனர். சொர்ணமுகியைத் தமிழில் சோணை என்றனர்.\n"}
{"id": "104454", "url": "https://ta.wikipedia.org/wiki?curid=104454", "title": "நம்பியாண்டார் நம்பி", "text": "நம்பியாண்டார் நம்பி\n\nநம்பியாண்டார் நம்பி சைவ சமயப் பெரியோர்களுள் ஒருவர்; திருநாரையூரில் பிறந்த நம்பி சைவத் திருமுறைகளைத் தொகுத்ததோடு பல நூல்களையும் இயற்றியுள்ளார்.\n\n10ம் நூற்றாண்டில் இராஜராஜ சோழனின் ஆட்சியின்போது, சிதம்பரம் கோயிலிலே கவனிப்பாரற்றுக் கிடந்த தேவாரங்களையும், வேறுபல சமய இலக்கியங்களையும் எடுத்து, பூச்சிகளால் அரிக்கப்பட்டு அழிந்தவை போக எஞ்சியவற்றை, நம்பியாண்டார் நம்பி பதினொரு திருமுறைகளாகத் தொகுத்தார்.\n\n11ஆம் திருமுறையில் தாம் இயற்றிய பத்து பிரபந்தங்களையும் இணைத்து வகைப்படுத்திய நம்பி பாடியவை, திரு இரட்டை மணிமாலை, கோயில் திருபண்ணியர் விருத்தம், திருத்தொண்டர் திரு அந்தாதி, ஆளுடைப் பிள்ளையார் திருவந்தாதி, திரு சண்பை விருத்தம், திருமும்மணிக்கோவை, திரு உலாமாலை, திருக்கலம்பகம், திருத்தொகை, திருநாவுக்கரசர் திரு ஏகாதச மாலை ஆகியன வாகும்\n\nஇவர் வடமொழியிலும் புலமை மிக்கவர் என்பதை இவரது நூல்களில் பரக்கக் காணலாம்.\n\nபிற்கால நம்பி\n"}
{"id": "104457", "url": "https://ta.wikipedia.org/wiki?curid=104457", "title": "திஸ்ஸ அத்தநாயக்க", "text": "திஸ்ஸ அத்தநாயக்க\n\nஅத்தநாயக்க முதியான்சிலாகே குடபண்டா திஸ்ஸ அத்தநாயக்க (\"Attanayake Mudiyanselage Kudabanda Tissa Attanayake\", பிறப்பு: மே 17, 1961) இலங்கை அரசியல்வாதி ஆவார். இவர் 7வது நாடாளுமன்றத்திற்கான 2010 பொதுத் தேர்தலில், ஐக்கிய தேசியக் கட்சி சார்பில் நியமிக்கப்பட்ட தேசியப் பட்டியல் உறுப்பினர். 1989, 1994, 2000, 2001, 2004 ஆகிய தேர்தல்களிலும் இவர் பிரதிநிதியாகத் தெரிவுசெய்யப்பட்டிருந்தார். அத்தநாயக்க ஐக்கிய தேசியக் கட்சியின் பொதுச் செயலாளராகப் பதவி வகித்தார். 2014 டிசம்பர் 8 இல் இவர் ஐக்கிய தேசியக் கட்சியில் இருந்து விலகி ஆளும் ஐக்கிய மக்கள் விடுதலைக் கூட்டணியில் இணைந்தார். இதனை அடுத்து இவருக்கு சுகாதார அமைச்சுப் பதவி 2014 டிசம்பர் 11 இல் வழங்கப்பட்டது.\n\n"}
{"id": "104460", "url": "https://ta.wikipedia.org/wiki?curid=104460", "title": "காண்ட்லெட் நடவடிக்கை", "text": "காண்ட்லெட் நடவடிக்கை\n\nகாண்ட்லெட் நடவடிக்கை (\"Operation Gauntlet\") என்பது இரண்டாம் உலகப் போரின் போது நிகழ்ந்த ஒரு அதிரடித் தாக்குதல். இதில் பிரித்தானிய மற்றும் கனடிய படையினர், நார்வே நாட்டின் இசுப்பிட்சுபேர்கென் தீவிலுள்ள நிலக்கரி சுரங்கங்களைத் தாக்கி அழித்தனர்.\n\nஏப்ரல் 9, 1940 அன்று நாசி ஜெர்மனி நார்வே மீது படையெடுத்தது. இரு மாத சண்டைகளுக்குப்பின் நார்வே ஜூன் 9, 1940 அன்று சரணடைந்தது. நார்வேயின் ஆளுகைக்கு உட்பட்ட இசுப்பிட்சுபேர்கென் தீவு வட துருவத்துக்குத் தெற்கே அமைந்துள்ளது. இங்கு நார்வே மற்றும் சோவியத் ஒன்றிய நிறுவனங்களால் நிருவகிக்கப்பட்ட நிலக்கரிச் சுரங்கங்கள் அமைந்திருந்தன. பல ஆண்டுகளாக வெட்டியெடுக்கப்பட்ட நிலக்கரியும் கிடங்குகளில் சேமிக்கப்பட்டிருந்தது. ஜெர்மானியர்கள் தங்கள் போர் முயற்சிக்கு அவற்றைப் பயன்படுத்தும் முன் அவற்றை அழிக்க நேச நாட்டுத் தலைவர்கள் திட்டமிட்டனர். ஜூலை 1941ல் இதற்கான திட்டம் ஆரம்பிக்கப்பட்டது. இசுப்பிட்சுபேர்கனிலுள்ள சுரங்க கட்டமைப்புகளை அழித்து, சுரங்கத் தொழிலாளர்களையும் அவர்களது குடும்பங்களையும் அவரவர் நாட்டுக்கு மீட்டுச் செல்வதென்று முடிவானது. இக்காலகட்டத்தில் ஜெர்மானியர்கள் இத்தீவில் எந்த பாதுகாவல் படைகளையும் நிறுத்தாதது நேச நாட்டுப் படைகளுக்கு சாதகமாக அமைந்தது.\n\n25 ஆகஸ்ட், 1941ல் நேச நாட்டுப் படைகளை ஏற்றிச் சென்ற கப்பல் கூட்டம் இசுப்பிட்சுபேர்கெனை அடைந்து படைகளைத் தரையிறக்கியது. சுரங்கத் தொழிலாளர்கள் அவர்களை உற்சாகத்துடன் வரவேற்றனர். முதலில் சுமார் 2000 சோவியத் குடிமக்கள் காலி செய்யப்பட்டு சோவியத் ஒன்றியத்தின் ஆர்க்கேஞ்சலஸ்க் துறைமுகத்துக்கு கொண்டு செல்லப்பட்டனர். பின் அங்கிருந்து திரும்பிய கப்பல்கள் மீதமிருந்த 800 நார்வீஜிய குடிமக்களை காலி செய்து இங்கிலாந்து திரும்பின. தகர்ப்பு குழுக்கள் சுரங்கக் கட்டமைப்புகளை வெடி வைத்துத் தகர்த்தன. கிடங்குகளில் இருந்த 4,50,000 டன் நிலக்கரியும் 2,75,000 கேலன் திரவ எரிபொருளும் அழிக்கப்பட்டன. திட்டமிட்ட இலக்குகள் அனைத்தையும் வெற்றிகரமாக நிறைவேற்றிய பின்னர் நேச நாட்டுப் படைகள் செப்டம்பர் 3ம் தேதி இங்கிலாந்து திரும்பின.\n"}
{"id": "104461", "url": "https://ta.wikipedia.org/wiki?curid=104461", "title": "ஏ. எல். எம். அதாவுல்லா", "text": "ஏ. எல். எம். அதாவுல்லா\n\nஏ. எல். எம். அதாவுல்லா (\"A. L. M. Athaullah\", பிறப்பு: அக்டோபர் 6, 1957), ஒரு இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில்,\"(சுதந்திர இலங்கையின் 14 ஆவது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில் திகாமடுல்லை மாவட்டத்திலிருந்து மக்களால் தெரிவு செய்யப்பட்ட உறுப்பினர். உள்ளுராட்சி மற்றும் மாகாண சபைகள் அமைச்சராகவும் உள்ளார். சுதந்திர இலங்கையின் 11ஆவது நாடாளுமன்றம் (2000), சுதந்திர இலங்கையின் 12ஆவது நாடாளுமன்றம் (2001), சுதந்திர இலங்கையின் 13 ஆவது நாடாளுமன்றம் (2004) ஆகியவற்றிலும் பிரதிநிதியாகத் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nகொழும்பு 05, C37, கெப்படிபொல மாவத்தையில் வசிக்கும் இவர் இசுலாம் மதத்தைச் சேர்ந்தவர். பயிற்றப்பட்ட ஆசிரியர்\n\n"}
{"id": "104462", "url": "https://ta.wikipedia.org/wiki?curid=104462", "title": "திருநாரையூர்", "text": "திருநாரையூர்\n\nதிருநாரையூர் கடலூர் மாவட்டத்தில் காட்டுமன்னார்கோயில் வட்டத்தில் அமைந்துள்ள சிறு கிராமம். சிதம்பரத்தில் இருந்து காட்டுமன்னார்குடி செல்லும் வழியில் திருநாரையூர் அமைந்துள்ளது.\n\nதிருநாரையூர் சௌந்தரநாத கோயில் இங்கு உள்ளது. தேவாரத் திருமுறைகளைத் தொகுத்த நம்பியாண்டார் நம்பி பிறந்த ஊர் இதுவாகும்.\n"}
{"id": "104464", "url": "https://ta.wikipedia.org/wiki?curid=104464", "title": "லசந்த அழகியவன்ன", "text": "லசந்த அழகியவன்ன\n\nலசந்த அழகியவன்ன (\"Lasantha Alagiyawanna,\" பிறப்பு: அக்டோபர் 19, 1967). ஓர் இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில்,\"(சுதந்திர இலங்கையின் 14 வது பொதுத் தேர்தல்)\" ஐக்கிய மக்கள் சுதந்திர முன்னணியின் சார்பில்கம்பஹா மாவட்டத்திலிருந்து மக்களால் தெரிவு செய்யப்பட்ட உறுப்பினர். திட்டமிடல் பொறியியல் துறை, வீடமைப்பு மற்றும் பொதுச் சேவைகள் பிரதி அமைச்சராகவும் உள்ளார். சுதந்திர இலங்கையின் 13 வது நாடாளுமன்ற (2004) பிரதிநிதியாகவும் தெரிவுசெய்யப்பட்டிருந்தார்.\n\nSection::::வாழ்க்கைக் குறிப்பு.\nமீமிட்டி கம்மான, ஊரபொலயில் வசிக்கும் இவர் பௌத்த மதத்தைச் சேர்ந்தவர். பயிற்றப்பட்ட ஆசிரியர்\n\n"}
{"id": "104466", "url": "https://ta.wikipedia.org/wiki?curid=104466", "title": "காரிய சித்தி கணபதி கோயில்", "text": "காரிய சித்தி கணபதி கோயில்\n\nஸ்ரீ காரிய சித்தி கணபதி திருக்கோயில் தமிழ்நாடு, திருவள்ளூர் மாவட்டம், பொன்னேரி வட்டம், பஞ்செட்டி அஞ்சல், நத்தம் கிராமத்தில் அமைந்துள்ளது.\nSection::::தல வரலாறு.\nமுன்பொரு சமயம் சிவதரிசனம் செய்ய பிரமன் சென்றபோது முருகரால் வழிமறிக்கப்பட்டு ஒம் எனும் பிரணவத்தின் பொருள் சொல்லுமாறு பணிக்க்கப்படுகிறார். தெரியாத பிரமன் சிறைப்படுத்த படுகிறார். பிரணவ உபதேசம் பெற்ற பிரம்மா மீண்டும் படைப்பு தொழிலை தொடங்க தடைபடுகிறது.நாரதரின் ஆலோசனையின் பேரில் பிரம்மன் இங்கு வந்து கணபதியைகுறித்து தவமியற்றி காரியசித்தி அடைந்ததாக தல வரலாறு. பிரம்மன் வழிபட்ட பிள்ளையாரான ஸ்ரீ காரியசித்தி கணபதி தொந்தியின்றி முக்கண்ணோடு மேலிரு கரங்களில் ருத்ராட்சமும் கோடரியும் ஏந்திகீழிரு கரங்களில் மோதகமும் தந்தமும் ஏந்தி தாமரைபீடத்தில் அமர்ந்துள்ளது போல கணபதியின் திருவுருவச்சிலை அமைந்துள்ளது.\n\nSection::::சிறப்புகள்.\nதிருமணத் தடை உள்ளவர்கள் ஒருகிலோ பச்சரிசி, வெல்லம் அருகம்புல் படைத்து ரோஜா மாலை சாற்றி சிதறு காய் செலுத்தி 16 பிரதட்சணம் வந்து அர்ச்சனை செய்து வழிபட திருமணத்தடை அகன்று திருமணம் கூடும் என்பது பக்தர்களின் நம்பிக்கை. இங்குள்ள வாலீஸ்வரரையும் ஆனந்தவல்லியையும் வழிபட ராகு கேது சர்ப்ப தோஷங்கள் அகலும், முருகனக்கு வெண் சங்கு தீபம் ஏற்றி எதிரில் உள்ள மஹாவிஷ்ணுவுக்கு தயிர்சாதம் படைத்து வழிபட மாமியார் மருமகள் பிரச்சனை விலகும்; அர்த்த்நாரீ கோலத்தில் உள்ள சண்டேஸ்வரரை வழிபட தம்பதியரிடையே ஒற்றுமை ஏற்படும். பிரதோஷ வழிபாடு இங்கு செய்வதால் சுருட்டப்பள்ளி தலத்தில் பிரதோஷவழிபாடு செய்வதன் மும்மடங்கு பலன் கிடைக்கும் எனவும் தலபுராணம் கூறுகிறது.\n\nSection::::செல்லும் வழி.\nசென்னை-கொல்கத்தா நெடுஞ்சாலையில் காரனோடைப்பாலம் அடுத்து பஞ்செட்டி நிறுத்தத்தில் இறங்கி மேற்கே 3 கீ.மி தொலைவு சென்றால் நத்தம் கிராமத்தை அடையலாம். சென்னை கோயம்பேட்டிலிருந்து 58சி, 112ஏ, 112பி, 132, 133, 131ஏ, 113, 533 ஆகிய வழித்தடப் பேருந்துகள் பஞ்செட்டிக்கு செல்லுகின்றன.\n"}
{"id": "104478", "url": "https://ta.wikipedia.org/wiki?curid=104478", "title": "சித்தார்த்தா முக்கர்ஜி", "text": "சித்தார்த்தா முக்கர்ஜி\n\nசித்தார்த்தா முக்கர்ஜி (\"Siddhartha Mukherjee\", பிறப்பு: 1970) என்பவர் இந்தியாவில் பிறந்த அமெரிக்க மருத்துவரும், அபுனைவு எழுத்தாளரும் ஆவார். 2010 ஆம் ஆண்டில் இவர் எழுதிய \"The Emperor of All Maladies: A Biography of Cancer\" என்ற நூலுக்கு புலிட்சர் பரிசு வழங்கப்பட்டது.\n\nSection::::வாழ்க்கைச் சுருக்கம்.\nசித்தார்த்தா முக்கர்ஜி இந்தியாவில் புது தில்லியில் பிறந்தவர். தில்லி புனித கொலும்பா பள்ளியில் கல்வி கற்ற இவர் கலிபோர்னியா ஸ்டான்ஃபோர்ட் பல்கலைக்கழகத்தில் உயிரியலைச் சிறப்புப் பாடமாகக் கற்று பட்டம் பெற்றார். புகழ்பெற்ற ரோட்ஸ் புலமைப்பரிசில் பெற்று ஒக்ஸ்போர்ட் பல்கலைக்கழகத்தில் நோய்த்தடுப்பாற்றலியலில் முனைவர் பட்டம் பெற்றார். பின்னர் மாசசூசெட்ஸ் மாநில பொது மருத்துவமனையில் புற்றுநோயியலில் ஆய்வாளராக இணைந்தார்.\n\nதற்போது இவர் நியூயார்க் நகர கொலம்பியா பல்கலைக்கழகத்தில் மருத்துவப் பேராசிரியராகப் பணியாற்றுகிறார்..\n\n2010 ஆம் ஆண்டில் இவர் \"The Emperor of All Maladies: A Biography of Cancer\", என்ற நூலை எழுதி வெளியிட்டார். நூல் புற்றுநோயின் வரலாற்றையும் மருத்துவர்கள அதனை எவ்வாறு எதிர்கொண்டார்கள் என்பது குறித்தும் விளக்குகிறது. பண்டைய எகிப்திய காலம் முதல் தற்போதைய நவீன காலம் வரை புற்றுநோய்ச் சிகிச்சை முறைகள் இந்நூலில் எழுதப்பட்டுள்ளது. இந்நூல் ஏற்கனவே வேறு பல விருதுகளையும் பெற்றுள்ளது. ஓப்ரா இதழ், மற்றும் நியூயார்க் டைம்ஸ் இதழ் ஆகியவற்றின் \"2010 இன் முதல் 10 நூல்கள்\" பட்டியல்களிலும், டைம் இதழின் புனைகதைகளல்லாத முதல் 10 நூல்கள் பட்டியலிலும் இடம்பெற்றுள்ளது. புனைகதையல்லாத பொதுப் பகுதிக்குக் கீழ் புலிட்சர் பரிசு $10,000 வழங்கப்பட்டுள்ளது. 2011 ஆம் ஆண்டில் டைம் இதழ் தெரிவு செய்த முதல் 100 செல்வாக்குள்ள மனிதர்கள் பட்டியலில் இவர் பெயரும் இடம்பெற்றுள்ளது.\n\nநியூயார்க்கில் வசிக்கும் முக்கர்ஜி பிரபல ஓவியரான சாரா ச்சே என்ற அமெரிக்கரைத் திருமணம் புரிந்துள்ளார். இவர்களுக்கு லீலா, ஆரியா என்ற இரண்டு பெண்பிள்ளைகள் உள்ளனர்.\n\n"}
{"id": "104479", "url": "https://ta.wikipedia.org/wiki?curid=104479", "title": "அசோக் அபேசிங்க", "text": "அசோக் அபேசிங்க\n\nஅசோக் அபேசிங்க (\"ASHOK ABEYSINGHE\", பிறப்பு: அக்டோபர் 5, 1956), இலங்கை அரசியல்வாதி. இவர் இலங்கை சனநாயக சோசலிசக் குடியரசின், 7வது நாடாளுமன்றத்திற்கான 2010 பொதுத் தேர்தலில், \"(சுதந்திர இலங்கையின் 14 வது பொதுத் தேர்தல்)\" ஐக்கிய தேசியக் கட்சி சார்பில் குருநாகலை மாவட்டத்திலிருந்து மக்களால் தெரிவு செய்யப்பட்ட உறுப்பினர்.\n\nSection::::வாழ்க்கைக் குறிப்பு.\n288 /8L ரோயல் கார்ட்ன், ராஜகிரியயில் வசிக்கும் இவர், பௌத்த மதத்தைச் சேர்ந்தவர்.\n\n"}
{"id": "104481", "url": "https://ta.wikipedia.org/wiki?curid=104481", "title": "சேலம் செவ்வாய்ப் பேட்டை மாரியம்மன் கோவில்", "text": "சேலம் செவ்வாய்ப் பேட்டை மாரியம்மன் கோவில்\n\nசெவ்வாய்ப் பேட்டை மாரியம்மன் கோவில் இந்தியாவின் தமிழ்நாட்டில், சேலம் மாவட்டதில் உள்ள சித்தனூர் எனும் கிராமத்தில் செவ்வாய்ப்பேட்டையில் அமைந்துள்ள கோவிலாகும். இக்கோவிலின் வருடாந்த மகோற்சவம் வருடந்தோறும் ஆடிமாதம் இடம்பெறும்.\n"}
{"id": "104482", "url": "https://ta.wikipedia.org/wiki?curid=104482", "title": "ஆறுதலளிக்கும் பெண்கள்", "text": "ஆறுதலளிக்கும் பெண்கள்\n\nஇரண்டாம் உலகப் போரின் போது சப்பான் படை வீரர்களுடைய காம இச்சைகளைத் தீர்ப்பதற்காக முதலில் விலைமாதுகள் பயன்படுத்தப்பட்டனர். இராணுவ வீரர்களின் எண்ணிக்கை அதிகமாக இருந்ததால் விலைமாதுகள் அவர்களின் தேவைக்கேற்ற அளவு இல்லை. இதனால் ஜப்பான் நாட்டு இராணுவ வீரர்களின் காம இச்சையைத் தீர்ப்பதற்காக கொரியா, தைவான், சீனா, பிலிப்பைன்ஸ் நாட்டுப் பெண்கள் கடத்தப்பட்டு அவர்களை தங்கள் ஆசைக்குப் பயன்படுத்திக் கொண்டனர். இப்படி இராணுவ வீரகளின் காம இச்சைகளைத் தீர்க்கப் பயன்படுத்தப்பட்ட பெண்கள் ஆறுதலளிக்கும் பெண்கள் (\"Comfort Women\") என குறிப்பிடப்பட்டனர்.\n\n"}
{"id": "104483", "url": "https://ta.wikipedia.org/wiki?curid=104483", "title": "ஜும்ஆ (சிற்றிதழ்)", "text": "ஜும்ஆ (சிற்றிதழ்)\n\nஜும்ஆ இலங்கையின் தென்மாகாணத்தைச் சேர்ந்த பலப்பிட்டிய எனுமிடத்திலிருந்து 1977ம் ஆண்டில் வெளிவந்த ஒரு இசுலாமிய மாத இதழாகும்.\n\n\nSection::::பொருள்.\n'ஜும்ஆ' என்ற அரபுப் பதம் 'ஒன்றுகூடும் நாள்' என்ற பொருளைத் தரும்.\n\nSection::::உள்ளடக்கம்.\nஜும்ஆ சிற்றிதழ் [இலங்கை] இஸ்லாமிய செய்திகளையும், செய்தி விமர்சனங்களையும், இஸ்லாமிய இலக்கிய ஆக்கங்களையும் கொண்டிருந்தது. இவ்விதழில் பணியாற்றவென நாடளாவிய ரீதியில் பல நிருபர் நிறுத்தப்பட்டிருந்தனர். இதன் காரணத்தினால் இலங்கை பூராவுள்ள இஸ்லாமிய செய்திகளை திரட்டிக் கொள்ளக் கூடிய வாய்ப்பு இவ்விதழ் ஆசிரியருக்கு காணப்பட்டது.\n\n"}
