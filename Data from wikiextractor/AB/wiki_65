{"id": "84206", "url": "https://ta.wikipedia.org/wiki?curid=84206", "title": "யூதா திருமுகம்", "text": "யூதா திருமுகம்\n\nயூதா அல்லது யூதா எழுதிய திருமுகம் (\"Letter [Epistle] of Jude\") என்னும் நூல் கிறித்தவ விவிலியத்தின் இரண்டாம் பகுதியாகிய புதிய ஏற்பாட்டில் இருபத்து ஆறாவது நூலாக அமைந்துள்ளது . மூல மொழியாகிய கிரேக்கத்தில் இந்நூலின் பெயர் Iouda (Ἰούδα) எனவும் இலத்தீன் மொழிபெயர்ப்பில் Epistula Judae எனவும் உள்ளது.\n\nஇத்திருமுகம் அனைத்துக் கிறிஸ்தவர்களுக்கும் எழுதப்பட்டுள்ளது. இது காலத்தால் மிகவும் பிந்தியது; பேதுரு எழுதிய இரண்டாம் திருமுகத்தோடு மிகவும் தொடர்புடையது. இத்திருமுகத்தின் சில வசனங்கள் (13,14,15) ஏனோக்கு நூலிலிருந்து எடுக்கப்பட்டுள்ளன.\n\nSection::::யூதா திருமுகத்தின் ஆசிரியர்.\nஇத்திருமுகத்தின் ஆசிரியர் தம்மை, \"இயேசு கிறிஸ்துவின் பணியாளனும் யாக்கோபின் சகோதரனுமாகிய யூதா\" எனக் குறிப்பிடுகிறார். எனினும் இவர் திருத்தூதருள் ஒருவரான யூதாவாக இருக்க மிகுதியான வாய்ப்பு இல்லை. ஏனெனில் இத்திருமுகத்தில் திருத்தூதர்கள் கடந்த காலத்தவராகக் குறிப்பிடப்படுகின்றனர் (வச 17-18); நம்பிக்கை (விசுவாசம்) உண்மைகளின் தொகுப்பாகக் காட்டப்படுகிறது. கி.பி. இரண்டாம் நூற்றாண்டோடு தொடர்புடைய ஞான உணர்வுக் கொள்கைகள் கண்டிக்கப்படுகின்றன; இத்திருமுகம் நல்ல கிரேக்க மொழி நடையில் அமைந்துள்ளது.\n\n\"இவருடைய சகோதரர் யாக்கோபு, யோசேப்பு, சீமோன் யூதா அல்லவா?\" (மத் 13:15) என்னும் நற்செய்தி நூல்களின் கூற்று அடிப்படையில் இத்திருமுக ஆசிரியர் நற்செய்தி நூல்களில் கூறப்படும் இயேசுவின் சகோதரருள் ஒருவராக இருக்கலாம் என்று ஒரு சிலர் கருதுகின்றனர். எனினும் மேலே கூறிய காரணங்களை முன்னிட்டு இக்கருத்தையும் ஏற்றுக் கொள்வது கடினம்.\n\nSection::::யூதா திருமுகம் எழுதப்பட்டதன் நோக்கம்.\nசில சபைகளில் போலிப் போதகர்களின் தவறான போதனைகளால் ஆபத்து ஏற்பட்டிருக்கலாம். அவர்களிடமிருந்து வாசகர்களைக் காத்துக் கொள்ள ஆசிரியர் இத்திருமுகத்தை எழுதியிருக்க வேண்டும்.\n\nSection::::யூதா திருமுகத்தின் உள்ளடக்கம்.\nபோலிப் போதகர்கள் பற்றிப் பேசும் திருமுக ஆசிரியர், அவர்களுக்குக் கடவுளின் தண்டனை வரப் போகிறது என்கிறார்; யூத மரபின் அடிப்படையில் இதை விளக்குகிறார் (வச 1-16). தம் வாசகர்கள் திருத்தூதர்களின் போதனைகளை உண்மையாய்க் கடைப்பிடிக்குமாறு ஆசிரியர் அறிவுரை கூறுகிறார்; அத்துடன் கிறிஸ்தவ அன்பின் கடமைகளைப் பொறுப்புடன் ஆற்றவும் பணிக்கிறார் (வச 17-23).\n\nSection::::யூதா திருமுகத்திலிருந்து ஒரு பகுதி.\nயூதா 20-22\n\n<br>\"அன்பானவர்களே, தூய்மை மிகு விசுவாசத்தை அடிப்படையாகக் கொண்டு \n<br>உங்கள் வாழ்வைக் கட்டி எழுப்புங்கள்; \n<br>தூய ஆவியின் துணையுடன் வேண்டுதல் செய்யுங்கள். \n<br>கடவுளது அன்பில் நிலைத்திருங்கள். \n<br>என்றுமுள்ள நிலைவாழ்வைப் பெற \n<br>நம் ஆண்டவர் இயேசு கிறிஸ்துவின் இரக்கத்தை எதிர்பார்த்திருங்கள். \n<br>நம்பத் தயங்குவோருக்கு இரக்கம் காட்டுங்கள்.\"\n\nSection::::யூதா திருமுகத்தின் உட்பிரிவுகள்.\n</div>\n"}
{"id": "84207", "url": "https://ta.wikipedia.org/wiki?curid=84207", "title": "தாய்ப்பாலூட்டல்", "text": "தாய்ப்பாலூட்டல்\n\nதாய்ப்பாலூட்டல் என்பது பிறந்த குழந்தைக்கு நேரடியாகத் தாயின் முலையிலிருந்து பால் கொடுக்கப்படும் முறையாகும். குழந்தைகளில் காணப்படும் உறிஞ்சி உண்ணும் தொழிற்பாடு இந்த தாய்ப்பாலூட்டலுக்கு உறுதுணையாக உள்ளது. பொதுவாகக் குழந்தைக்கான வேறு மேலதிக உணவுகளை வழங்காமல் தாய்ப்பாலூட்டல் முறையால் மட்டுமே கிட்டத்தட்ட 6 மாதங்கள் உணவூட்டல் குழந்தைக்குத் தேவையான ஊட்டச்சத்தைப் பெற போதுமானதாக இருக்கும்.\n\nமனிதரில் குழந்தைகளுக்கு வழங்கப்படக் கூடிய உணவுகளிலேயே மிகவும் உடல்நலம் பேணக்கூடிய உணவு தாய்ப்பாலேயாகும். ஆனாலும் இதில் சில விதிவிலக்குகளும் உண்டு. ஆபத்தான மருந்துகள் உட்கொள்ளும் தாய், எய்ட்சு நோயுள்ள தாய், காசநோய் உள்ள தாய் போன்றோர் குழந்தைக்கு தாய்ப்பாலூட்டாமல் இருப்பது நல்லது.\n\nதாய்ப்பாலானது குழந்தையின் உடல் நலத்தை அதிகரிப்பதுடன், வேறு நோய்கள் ஏற்படாமல் பாதுகாப்பதுடன், உடல் நலம் உணவுக்கான மேலதிக செலவுகளையும் குறைக்கிறது. அபிவிருத்தியடைந்த, அபிவிருத்தியடைந்து வரும் நாடுகளில் பிறந்த குழந்தைகளில் வயிற்றுப் போக்கினால் ஏற்படும் இறப்பு பொதுவாக செயற்கையான உணவூட்டலினாலேயே நிகழ்கிறது. துறைசார் வல்லுனர்கள் அனைவரும் தாய்ப்பாலூட்டல் மிகவும் நிச்சயமாக நலம் தருவதுதான் என்பதை ஒத்துக் கொள்கின்றனர். ஆனால் எவ்வளவு காலம் தாய்ப்பாலூட்டுவது சிறந்தது, பிறந்த குழந்தைக்கு செயற்கை முறை உணவூட்டல் எப்படியான இடர்களைத் தரக் கூடியது போன்ற விடயங்களில் வேறுபட்ட அபிப்பிராயம் கொண்டுள்ளனர்.\n\nஉலக சுகாதார அமைப்பும், அமெரிக்க குழந்தை நல மருத்துவ அகாதமியும் (\"American Academy of Pediatrics AAP\") குழந்தை பிறந்து 6 மாதங்களுக்கு தனித் தாய்ப்பாலூட்டல் சிறந்தது என்பதை வலியுறுத்துவதுடன், அதன் பின்னர் கடைசி ஒரு ஆண்டுக்கு, முடிந்தால் 2 ஆண்டுகள் வரை (அல்லது அதிகமாகவோ) மேலதிகமாக செயற்கை உணவூட்டலுடன் சேர்த்து தாய்ப்பாலூட்டலையும் செய்வதற்கு அறிவுறுத்துகின்றன. தாய்ப்பாலூட்டலின் முக்கியத்துவத்தையும், மேன்மையையும் ஏற்றுக் கொள்ளும் அதேவேளை, செயற்கையாக உணவூட்டும் முறையில் உள்ள இடர்களைக் களைவதற்கும் முயற்சிகள் மேற் கொள்ளப்படுகின்றன.\n\nSection::::தாய்ப்பால்.\nதாய்ப்பாலின் இயல்புகள் முழுவதும் முழுமையாக அறியப்படாவிட்டாலும், தாய்ப்பாலிலுள்ள ஊட்டச்சத்து மிகவும் உபயோகமானதும், நிலையானதுமாகும். தாய்பாலின் ஊட்ட உணவானது தாயின் உடல் சேமிப்புக்களிலிருந்து இரத்த ஓட்டம் மூலம் பெறப்படும். தாய்ப்பாலில் மாப்பொருள், கொழுப்பு, புரதம், நீர் அனைத்துமே ஒரு குழந்தையின் வளர்ச்சிக்குத் தேவையான சம அளவில் கலந்திருப்பதுடன், உயிர்ச்சத்து, கனிமம், இம்மியப் பொருள் என்பவையும் காணப்படுகின்றன. தாய்ப்பாலூட்டலில் சராசரியாக நாளொன்றுக்கு 500 கலோரிகள் தாயின் உடலிலிருந்து பாவிக்கப்படுவதனால், குழந்தை பிறப்பின் பின்னர் தாயின் உடல் நிறையைக் குறைத்து அளவாக வைக்கவும் உதவுகிறது தாய்ப்பாலின் ஊட்டச்சத்துக் கலவையானது ஒவ்வொரு முறையும் பாலூட்டப்படும் கால அளவு, குழந்தையின் வயது என்பவற்றிற்கேற்ப மாறிக் கொண்டிருக்கும். புகைத்தல், மதுபானம் அருந்துதல், caffein கலந்த பானங்கள் அருந்துதல், உணர்வுகளை மழுங்கடிக்கச் செய்யும் போதைப்பொருள் (marijuana, methamphetamine, heroin, methadone) பாவனை போன்றன தாய்ப்பாலின் தரத்தை பாதிப்பதாக அறியப்படுகிறது\n\nSection::::குழந்தைக்கு கிடைக்கும் பயன்கள்.\nஅமெரிக்க, உடல்நல பராமரிப்பு ஆய்வு, தரத்துக்கான நிறுவனத்தின் (Agency for Healthcare Research and Quality - AHRQ) 2007 ஆம் ஆண்டு மதிப்பீட்டு அறிக்கை, உலக சுகாதார அமைப்பின் 2007 ஆம் ஆண்டுக்கான மதிப்பீட்டு அறிக்கை போன்ற அறிவியல் ஆய்வுகளின்படி தாய்ப்பாலூட்டலினால் குழந்தைக்கு அனேக பயன்கள் விளைகின்றன. அவற்றில் சில இங்கே:\nSection::::நோய் எதிர்ப்புத் திறன்.\nதாயின் உடலிலிருக்கும் பிறபொருளெதிரிகள் குழந்தைக்கும் தாய்ப்பால் மூலம் வழங்கப்படும். குழந்தை பிறந்த சில நாட்களுக்கு சுரக்கும் சீம்பால் என அழைக்கப்படும் முதற்பாலின் மிக முக்கியமான இயல்பு இதுவாகும். இதனால் பிறந்த குழந்தை தாயின் உடலிலிருந்து வெளியேறி, பாதுகாப்பற்ற வெளிச்சூழலை எதிர்கொள்ளும் வேளையில், சூழலில் இருந்து குழந்தையைப் பாதுகாக்க, தாய்ப்பாலில் இருந்து பெறப்படும் பிறபொருளெதிரி உதவும். இந்த பிறபொருளெதிரிகள் பல நுண்ணுயிர்களைத் தாக்கி அழிக்கும் வல்லமை கொண்டிருப்பதனால், பல தொற்றுநோய்களிலிருந்து குழந்தைக்கு பாதுகாப்பளிக்கும். தாய்ப்பாலானது அமீபா நுண்ணுயிர் தாக்கத்திலிருந்து பாதுகாப்பளிக்கக் கூடிய பித்த உப்பு தூண்டும் கொழுப்புப்பிரிநொதி (Bile salt stimulated lipase), குடலைப் பாதிக்கும் பாக்டீரியாக்களின் வளர்ச்சியைத் தடுக்க வல்ல லக்டோபரின் (Lactoferrin - இது இரும்பு தாதுப்பொருளுடன் பிணைந்து தொழிற்படும்), நுண்ணுயிர்களிடமிருந்து பாதுகாப்பளிக்கும் இமியூனோகுளோபுயூலின் ஏ (Immunoglobulin A) என்னும் நோயெதிர்ப்புப் புரதம் போன்ற தொற்றுநோய் எதிர்ப்புக் காரணிகளை குழந்தைக்கு வழங்குகிறது.\n\nSection::::குறைந்தளவு தொற்றுநோய்கள்.\nதாய்ப்பாலூட்டப்படும் குழந்தைகள் ஏனைய குழந்தைகளை விட குறைந்தளவிலேயே தொற்றுநோய்களால் பாதிக்கப்படுவதாக அனேக மதிப்பீடுகள் காட்டுகின்றன. அவற்றில் சில:\n\nSection::::'திடீரென ஏற்படும் கைக்குழந்தை இறப்பு நோய்க்குறி' குறைவு.\nஎதிர்பாராத விதமாக, காரணம் கண்டு பிடிக்க முடியாதபடி கைக்குழந்தைகளில் ஏற்படும் திடீர் இறப்பே தீடீர்க் குழந்தை இறப்பு நோய்க்கூட்டறிகுறி (\"Sudden Infant Death Syndrome\" - SIDS) என அழைக்கப்படுகிறது. தாய்ப்பாலூட்டப்படும் குழந்தைகள் 2-3 மாதங்களில் இலகுவாக தூக்கத்திலிருந்து விழிக்கும் இயல்பைப் பெற்றிருப்பதால், இவ்வகையான இறப்பு அவர்களில் குறைவாகவே காணப்படுகிறது. மியூன்ஸ்டர் பல்கலைக்கழகத்தில் செய்யப்பட்ட ஆய்வு, தாய்ப்பாலூட்டப்படும் குழந்தைகளில் ஒரு வயது ஆகும்வரை இப்படி நிகழக்கூடிய இறப்பு அரைவாசியாக குறைந்திருப்பதாகக் கூறுகிறது.\n\nSection::::அறிவாற்றல்.\nதாய்ப்பாலூட்டப்படும் குழந்தைகள் தமது பிந்திய வாழ்வில் கூடிய அறிவாற்றலுடன் இருப்பதாக சில ஆய்வு அறிக்கைகள் கூறுகின்றன. அதே நேரம் தாய்ப்பாலூட்டலுக்கும் அறிவாற்றலுக்கும் தொடர்பில்லை என்றும் சில ஆய்வுகள் கூறுகின்றன. தாய்ப்பாலூட்டப்பட்ட குழந்தைகளில் அறிவாற்றல் அதிகமாக இருப்பின் அது அனேகமாக தாயின் அறிவாற்றல் தொடர்பானதாக இருக்கலாம் எனவும் கூறுகின்றனர்.\n\nஉடல்நல பராமரிப்பு ஆய்வு, தரத்துக்கான நிறுவனத்தின் (Agency for Healthcare Research and Quality - AHRQ) 2007 ஆம் ஆண்டு மதிப்பீடு, தாய்ப்பாலூட்டலுக்கும், கூடிய அறிவாற்றலுக்கும் தொடர்பில்லை எனக் கூறியது. ஆனால் உலக சுகாதார அமைப்பின் 2007 ஆண்டு மதிப்பீட்டு அறிக்கை, தாய்ப்பாலூட்டலுக்கும், அறிவாற்றலுக்கும் தொடர்பிருப்பதாகக் கூறினாலும், அந்த தொடர்பு தாய்ப்பாலின் இயல்புடன் தொடர்புபட்டதா அல்லது தாய்ப்பாலூட்டலால் தாய்க்கும் சேய்க்கும் ஏற்படும் பிணைப்பானது அறிவாற்றலைக் கூட்ட உதவுகிறதா என்பதை சரியாக அறிய முடியவில்லை எனவும் கூறுகின்றது.\n\nவேறொரு ஆய்வறிக்கையானது தாய்ப்பாலூட்டலுக்கும் அறிவாற்றலுக்கும் தொடர்பிருந்தாலும், அந்தத் தொடர்பு தனியாக தாய்ப்பாலில் உள்ள போசாக்கு சம்பந்தமானதாக இல்லாமல், அதனுடன் இணைந்து வரும் மரபணு தொடர்பானதான இருப்பதாகவும், அது மேலும் ஆராயப்பட வேண்டிய விடயமெனவும் கூறுகிறது.\nSection::::குறைந்த நீரிழிவு நோய்.\nமுழுமையான தாய்ப்பாலூட்டல் மூலம் போசாக்கைப் பெறும் குழந்தைகளில், குறைந்த காலத்துக்கு மட்டும் தாய்ப்பாலூட்டப்பட்ட குழந்தைகள், மற்றும் விரைவாகவே பசுப்பால், திண்ம ஆகாரம் வழங்கப்படும் குழந்தைகளை விட குறைந்த அளவிலேயே நீரிழிவு நோய் வகை 1 (diabetes mellitus type 1) ஐப் பெறுகின்றன . நீரிழிவு நோய் வகை 2 (diabetes mellitus type 2) உம் தாய்ப்பாலூட்டப்படும் குழந்தைகளுக்கு வருவது குறைவாகவே இருக்கிறது. இதற்குக் காரணம் தாய்ப்பாலினால் உடல்நிறையில் ஏற்படும் சமச்சீர் நிலமையாக இருக்கலாம்.\nSection::::குழந்தையில் உடற்பருமன் இன்மை.\nதாய்ப்பாலூட்டப்படும் 39-42 மாதக் குழந்தைகளில் அதிகரித்த உடற் பருமன் ஏற்படுவதில்லை. அதிகளவு காலத்துக்கு தாய்ப்பாலூட்டப்பட்டால், இந்த நிலை தொடர்ந்து காணப்படும்.\n\nSection::::ஒவ்வாமை வரும் சந்தர்ப்பம் குறைவு.\nஒவ்வாமை ஏற்படுவதற்கு சந்தர்ப்பம் உள்ள குழந்தைகளில் (பெற்றோரில் ஒருவருக்கோ அல்லது சகோதரர்களில் ஒருவருக்கோ ஒவ்வாமை இருப்பின்) 4 மாதங்கள் முழுமையாக தாய்ப்பாலூட்டல் மூலம் மட்டுமே போசாக்கை வழங்கிவந்தால், அக்குழந்தைகளில் ஒவ்வாமை தோன்றுவதை நிறுத்தவோ, பின்போடவோ முடியும். 4 மாதங்களின் பின்னர் இந்நிலை மாறக்கூடும். தாய்ப்பாலூட்டல் எவ்வளவு காலம் செய்யப்பட்டது என்பதைவிட, தாய்பபல் தவிர்ந்த ஏனைய உணவு எப்போது ஆரம்பிக்கப்பட்டது என்பதே ஒவ்வாமை தோன்றுவதைக் கட்டுப்படுத்தும் காரணியாக இருக்கிறது. குடும்ப வரலாற்றில் தோலழற்சி நோய் நிலையைக் கொண்டிருக்கும் குழந்தையில், 12 கிழமைக்கு மேலும், முழுமையாக தாய்ப்பாலூட்டலை மட்டுமே செய்து வந்தால், பொதுவான அரிக்கும் தோலழற்சி என்னும் தோலழற்சி ஒவ்வாமையானது குறைவாகவே தோன்றும் சாத்தியமுண்டு. ஆனால் 12 கிழமையின் பின்னர் தாய்ப்பாலுடன் வேறு உணவுகளும் வழங்கப்படின், இந்த தோலழற்சி தோன்றும் சந்தர்ப்பம் அதிகரிக்கும்.\n\nSection::::குடல் இழைய அழிவு/இறப்பு குறைவு.\nNecrotizing enterocolitis (NEC) என்பது கைக்குழந்தைகளில் ஏற்படும் ஒரு தீவிரமான குடல் அழற்சி நோய் ஆகும். இதனால் குடல் இழையங்களில் இழைய அழிவோ அல்லது இறப்போ ஏற்படலாம். இது பொதுவாக குறைப்பிரசவ குழந்தைகளிலேயே ஏற்படும். குறைப்பிரசவக் குழந்தைகளில் செய்யப்பட்ட ஆய்வொன்று, 5.5% குழந்தைகளில் இந்நோய் தோன்றியதாகவும், 26% மான குழந்தைகள் இந்நோயால் இறந்ததாகவும் கூறுகின்றது. தாய்ப்பால் அல்லாமல் வேறு உணவு வழங்கப்படும் குழந்தைகளில் இந்த நோய் நிலை 6-10 மடங்காக இருப்பதாகவும், தாய்ப்பாலும் வேறு உணவும் கலந்து வழங்கப்படும் குழந்தைகளில் 3 மடங்காக இந்நோய் இருப்பதாகவும் அறியப்படுகிறது. 30 கிழமைக்குப் பின்னர் பிறந்த குழந்தைகளில் தாய்ப்பால் முற்றாக வழங்கப்படாது இருப்பின், இந்நோய் 20 மடங்காக இருக்கிறது. 2007 இல் செய்யப்பட்ட சோதனை ஒன்று தாய்ப்பாலுக்கும், இந்நோயால் பாதிப்புறாமல் இருக்கும் தன்மைக்கும் உள்ள தொடர்பை தகுந்த புள்ளிவிபர அறிக்கையின்படி உறுதிப்படுத்தி இருக்கிறது.\n\nSection::::வேறு நீண்டகால உடல்நல குறைபாடுகள் குறைவாயிருத்தல்.\nநீண்டகால நோக்கில் ஒவ்வாமைக்கும் தாய்ப்பாலூட்டலுக்கும் தொடர்பில்லை என ஒரு ஆய்வு கூறுகின்றது. ஆனாலும் வேறொரு ஆய்வு தாய்ப்பாலூட்டலானது மூச்சுத்தடை நோய் வருவதை குறைப்பதாகவும், ஒவ்வாமையிலிருந்து பாதுகாப்பு அளிப்பதாகவும், சுவாச குடல் தொற்றுநோய்களிலிருந்து குழந்தைகளை பாதுகாப்பதாகவும் கூறுகின்றது.\n\nஒரு மதிப்பீடு சீலியாயிக் நோய் (\"celiac disease\") வரும் சந்தர்ப்பத்தை தாய்ப்பாலூட்டலுடன் குளூட்டனை உணவில் சேர்த்து வழங்குவது குறைப்பதாகக் கூறுகின்றது. ஆயினும் இது நோய் அறிகுறிகள் தோன்றுவது பின்போடப்படுகிறதா அல்லது நோய்கான பாதுகாப்பை வாழ்வுக் காலம் முழுமைக்கும் கொடுக்கிறதா என்பதைக் கூறவில்லை.\n\nவிஸ்கொன்சின் பல்கலைக்கழகத்தில் செய்யப்பட்ட ஒரு ஆரம்ப ஆய்வு, பெண்களில் தாய்ப்பாலூட்டப்பட்டு வளர்ந்தவர்களில், தாய்பபலூட்டப்படாதவர்களை விட மார்பக புற்றுநோய் வருவதற்கான சந்தர்ப்பம் குறைவு எனக் காட்டுகிறது.\n\nதாய்ப்பாலூட்டப்பட்டவர்களில், வாழ்வின் பிற்காலத்தில் இதய நோய்கள், உயர் இரத்த அழுத்தம் போன்ற நோய்கள் வரும் சந்தர்ப்பம் குறைவாக இருக்கலாம் எனவும் அறியப்படுகிறது.\n\nSection::::தாய்க்கு கிடைக்கும் பயன்கள்.\nகுழந்தைக்கான போசாக்கு நிறைந்த உணவை தாய்ப்பால் மூலம் வழங்கும்போது, உணவுக்கான செலவு குறைவாகவே இருக்கும். குழந்தை பிறத்தலைத் தள்ளிப்போட, அல்லது கட்டுப்படுத்தச் சிறந்த முறையாக இல்லாவிடினும், தாய்ப்பாலூட்டலும் ஒரு வகையில் உதவுகின்றது. தாய்ப்பாலூட்டலின்போது உபயோகமான சில இயக்குநீர்கள் தாயின் உடலில் உருவாவதுடன் தாய்க்கும், சேய்க்கும் இடையிலான பிணைப்பும் பலப்படும். அடுத்த கருத்தரிப்பு காலம் முழுமைக்கும்கூட முதல் குழந்தைக்கு பாலூட்ட முடியும். ஆனால் பொதுவாக பால் உற்பத்தியாகும் அளவு குறிப்பிட்ட காலத்தின் பின்னர் குறைந்துவிடும்.\n\nSection::::பிணைப்பு.\nதாய்ப்பாலூட்டலின்போது தாயின் உடலில் உருவாகும் சில இயக்குநீர்கள் தாய்க்கும், சேய்க்கும் இடையிலான பிணைப்பை அதிகரிக்க உதவும். குழந்தை பெற்றுக்கொண்ட தம்பதிகளுக்கு குழந்தை வளர்ப்புபற்றி பொது விடயங்களை கற்பித்தலுக்கும், தாய்ப்பாலூட்டும் வீதத்துக்கும் தொடர்பிருக்கிறது. தாய்ப்பாலூட்டலின்போது தாய்க்கு உதவுவதன்மூலம் குடும்ப பிணைப்பு அதிகரிப்பதுடன், குழந்தைக்கும் தந்தைக்குமான பிணைப்பும் அதிகரிக்கும்.\n\nSection::::பயனுள்ள இயக்குநீர்கள் உருவாக்கம்.\nஆக்சிடாசின், புரோலாக்டின் என்ற இயக்குநீர்கள் தாய்ப்பாலூட்டலின்போது சுரக்கப்பட்டு, அவை தாயை அதிகளவு ஆசுவாசப்படுத்துவதுடன், குழந்தையை பேணும் தன்மையை அதிகரிப்பதால் தாய், சேய் பிணைப்பும், உறவும் மேம்படும். குழந்தை பிறந்தவுடன் தாய்ப்பாலூட்டுவதால் சுரக்கும் ஆக்சிடாசின் அளவு அதிகரித்து, கருப்பை சுருக்கத்தை விரைவாகக் குறைத்து, குருதி வெளியேறுதலையும் விரைவாக நிறுத்தும். குழந்தை பிறப்பின் போதும், அதைத் தொடர்ந்தும் கருப்பை சுருக்கம், குருதி வெளியேற்றத்தைக் கட்டுப்படுத்த பயன்படுத்தும் செயற்கை இயக்குநீரான பிட்டோசின் (\"Pitocin\") ஆனது ஆக்சிடாசின் இயக்குநீர்யின் அமைப்பை முன்மாதிரியாகக் கொண்டே தயாரிக்கப்பட்டுள்ளது.\n\nSection::::எடைக்குறைப்பு.\nகருத்தரிப்பு காலத்தில் அதிகளவு கொழுப்பு படிவுகள் தாயின் உடலில் ஏற்பட்டிருக்கலாம். குறைந்த பட்சம் 6 மாத காலத்துக்கு முழுமையாக தாய்ப்பாலூட்டுவதால், தாயப்பால் உருவாக்கத்தில் இந்த கொழுப்புப் பதார்த்தங்கள் பயன்படுத்தப்படுவதால் தாய் விரைவில் தனது பழைய உடல்நிறைக்கு திரும்ப உதவும். ஆனாலும் இந்த எடைக் குறைப்பானது ஒவ்வொருவரிலும் வேறுபடும். சரியான முறையில் உணவு உட்கொள்ளலை நெறிப்படுத்துவதும், தகுந்த உடற் பயிற்சி செய்வதுமே விரைவான, ஆற்றல் வாய்ந்த எடைக் குறைப்பை ஏற்படுத்தும். AHRQ 2007 ஆம் ஆண்டு மதிப்பீட்டின்படி தாய்ப்பாலூட்டலுக்கும், தாய் கருத்தரிப்புக்கு முன்னர் இருந்த நிலைக்கு வருவதற்கும் உள்ள தொடர்பு பொருட்படுத்த முடியாத அளவிலேயே உள்ளது\".\nSection::::மீண்டும் கருத்தரிப்பு.\nதாய்ப்பாலூட்டும் தாயில், முட்டை உருவாவதை குறைக்கக் கூடிய இயக்குநீர்கள் உருவாதலால், இயற்கையாக அடுத்த கருவுறுதல் பின்போடப்படலாம். தாய்ப்பாலூட்டும் காலத்தில் முட்டைகள் உருவாதலும், மாதவிடாய் வட்டமும் பின்போடப்படும். ஆனால் இரு ஒவ்வொரு பெண்ணுக்கும் வேறுபட்டதாக அமையும். சிலரில் பாலூட்டும் காலத்திலேயே முட்டை உருவாதல், அதனால் கருக்கட்டல் நிகழும் வாய்ப்பும் இருக்கிறது. முழுமையான பாலூட்டல் செய்யும் தாயில், சரியான குழந்தை பேணும் முறைகள் நடைமுறைப் படுத்தப்படும்போது, குழந்தை பிறந்து 6 மாதத்திற்கு 98% கருக்கட்டல் ஏற்பட வாய்ப்பில்லாத நிலை காணப்படும். முழுமையான தாய்ப்பாலூட்டும் சில பெண்களில், குழந்தை பிறந்து இரண்டே மாதங்களில்கூட முட்டை தோன்ற வாய்ப்புள்ளதாக அறியப்படுகிறது.\nSection::::நீண்டகால உடல்நலம்.\nதாய்ப்பாலூட்டும் தாயில் சில நீண்டகால உடல்நலம் தரும் விளைவுகள் ஏற்படுவதாக ஆய்வுகள் கூறுகின்றன.\n\n\nSection::::தாய்ப்பாலூட்டலில் உள்ள சிக்கல்கள்.\nதாய்ப்பாலூட்டல் என்பது ஒரு இயற்கையான தொழிற்பாடாக இருந்தபோதிலும், அதிலும் பொதுவாக சிக்கல்கள் காணப்படவே செய்கின்றன. குழந்தை பிறப்பு நிகழ்ந்த பின்னர் எவ்வளவு விரைவாக முடியுமோ, அவ்வளவு விரைவாக குழந்தையை தாயின் முலைக்கு அறிமுகப்படுத்துதல் நன்மை தருவதாகவும், பல சிக்கல்களைக் குறைக்க வழிவகுப்பதாகவும் அமையும்க். அமெரிக்க குழந்தை நல மருத்துவ கல்வி நிறுவனத்துடைய தாய்ப்பாலூட்டல் கொள்கையின்படி, முதல் பாலூட்டல் முடியும்வரை, நிறைபார்த்தல், நீளம் அளத்தல், குளிப்பாட்டல், ஏனைய செயல்முறைகள் அனைத்தையும் பின்போடலாம்.\n\nSection::::எச்.ஐ.வி தொற்று.\nஎச்.ஐ.வி தொற்று உள்ள தாய் என அறியப்படின், மேலதிக வெளி உணவானது ஏற்றுக் கொள்ளப்பட்டும், கிடைக்கும் நிலையிலும், வாங்கக்கூடிய நிலையில் இருக்கையிலும், பாதுகாப்பானதாக இருக்கையிலும், அவர் தாய்ப்பாலூட்டலைத் தவிர்ப்பதே நல்லது. ஆனாலும் எச்.ஐ.வி தொற்றுள்ள தாயின் தாய்ப்பாலில் உள்ள சில பதார்த்தங்கள், சிலசமயம் நோய்த்தொற்றிலிருந்து குழந்தையைப் பாதுகாக்கவே செய்கிறது. இதனால் தகுந்த, பாதுகாப்பான பிரதியீட்டு உணவு கிடைக்காதவிடத்து, அபிவிருத்தியடையாத நாடுகளில், அப்படியான உணவைப் பெறும் குழந்தைகளை விட, எச்.ஐ.வி தொற்று இருப்பினும், அவ்வகை தாயால் பாலூட்டப்படும் குழந்தைகளில் தொற்றுக்கள் குறைவாகவே இருப்பதைக் காண முடிகிறது. ஆனாலும் குழந்தை இறப்பு வீதத்தில் பெரிய வேறுபாட்டை அவதானிக்க முடியவில்லை. குழந்தைகளுக்கு லாமிவுடைன் (\"lamivudine\") மருந்து சிகிச்சை அளிப்பதன்மூலம் தாய்ப்பாலூட்டலால் தாயிலிருந்து சேய்க்கு எச்.ஐ.வி கடத்தப்படுவதை ஓரளவு தடுக்கலாம்.\n\nSection::::வழிமுறைகளும், கவனிக்க வேண்டியவையும்.\nபாலூட்டும் முறைகளைப் பற்றியும், கவனிக்க வேண்டிய வி்சயங்கள் பற்றியும் எடுத்துக் கூறும் நூல்கள், நிகழ்படங்கள், கிடைக்கின்றன. அத்துடன் பல அரச, தனியார் மருத்துவமனைகளில் அதற்கான அறிவுரையாளர்களும், சில தன்னார்வத் தொண்டு நிறுவனங்களில் பாலூட்டலை ஊக்கப்படுத்துவதற்காக, அதற்கான அறிவுரையாளர்களும் இருப்பதால், தேவையான ஆலோசனைகளைப் பெற முடியும்.\nSection::::விரைவான பாலூட்டல்.\nகுழந்தை பிறப்பு|குழந்தை பிறந்து அரை மணித்தியாலத்திற்குள் பாலூட்டலை ஆரம்பித்தால், அந்தக் குழந்தையின் உறிஞ்சி உட்கொள்ளும் தன்மை மிகவும் வலிமையானதாகவும், மிகவும் விழிப்பானதாகவும் இருப்பதால் அந்த நேரமே பாலூட்டலை ஆரம்பிப்பதற்கான மிகவும் சிறந்த நேரமாக கருதப்படுகிறது. மேலும் இப்படி கூடியளவு விரைவில் பாலூட்டலை ஆரம்பிக்கையில், இரவு நேரங்களில் பல தடவை பாலூட்ட வேண்டிய பிரச்சனையும் குறைந்திருப்பது அவதானிக்கப்பட்டது.\nSection::::பாலூட்டும் நேரமும், இடமும்.\nஆரம்பத்தில் 2-3 மணித்தியாலங்களுக்கு ஒரு முறை பாலூட்டுவதால் பாலுற்பத்தியும் கூடும். அனேகமான பெண்கள் 24 மணித்தியாலங்களில் சராசரியாக 8 முறை பாலூட்டுவர். பிறந்த குழந்தைகள் 10-12 தடவைகள்கூட பால் குடிக்க விரும்புவர். சில குழந்தைகள் 18 தடவைகளும் பால் குடிக்க விரும்புவர்.\n\n"}
{"id": "84208", "url": "https://ta.wikipedia.org/wiki?curid=84208", "title": "ஆவரங்கால் நடராஜ இராமலிங்க வித்தியாலயம்", "text": "ஆவரங்கால் நடராஜ இராமலிங்க வித்தியாலயம்\n\nஆவரங்கால் நடராஜ இராமலிங்க வித்தியாலயம் யாழ்ப்பாணத்திலுள்ள பாடசாலைகளில் ஒன்றாகும். இவ்வூர் மக்களின் அயரா முயற்சியால் 1952 ஆம் ஆண்டு ஆரம்பிக்கப்பட்டு படிப்படியாக வளர்ச்சியை கண்டு வந்துள்ளது. கிராம மட்டத்தி்லும் பிரதேச மட்டத்தி்லும் வலய மட்டத்தி்லும் தன் பெருமையை பறை சாற்றி தலை நிமிர்ந்து நிற்கும் ஒரு கல்விக்கூடமாக விளங்கும் இப் பாடசாலை, கல்வித் துறையிலும் ஏனைய இணைப்பாடவிதானச் செயற்பாடுகளிலும் முத்திரை பதித்துள்ளது.\n\n"}
{"id": "84217", "url": "https://ta.wikipedia.org/wiki?curid=84217", "title": "குறுமொழி", "text": "குறுமொழி\n\nகுறுமொழி (slang) என்பது ஒரு மொழியிலோ அல்லது கிளைமொழிகளிலோ பொது வழக்கில் இல்லாத சொற்களையும் வெளிப்பாடுகளையும் குறிக்கும். ஒரு குறிப்பிட்ட குழுவினர் தமக்குள் பேசிக்கொள்வதற்காகவே இதனைச் செயற்கையாக உருவாக்கிக் கொள்கின்றனர். சமூகத்தினால் ஏற்றுக்கொள்ளப்படாத துறைகளில் பெரும்பாலும் குறுமொழிகள் வழங்குவதைக் காணலாம். திருடர்கள், ஏமாற்றிப் பிழைப்போர், கடத்தல்காரர் போன்றோரின் குழுக்கள் இவற்றுள் அடங்கும் ஒரு குழுவினர் தம்மைத் தனியாக அடையாளப்படுத்திக் கொள்வதற்கும் குறுமொழியைப் பயன்படுத்துகிறார்கள். கல்லூரி மாணவர்கள் போன்றோர் இவ்வாறானவர்களுள் அடங்குவர். குறும்பு மனப்பான்மையாலும், உயர்வு மனப்பான்மையாலும் கூடக் குறுமொழிகள் படைக்கப்படுகின்றன.\n\nபயனின்றித் தொணதொணவெனப் பேசிக்கொண்டிருப்பதை \"அறுவை\" என்ற சொல்லால் வழங்கும் வழக்கம் மாணவர்களிடையே உண்டு. இது குறுமொழி வகையைச் சார்ந்தது. இதுபோலவே \"மொக்கை போடுதல்\", பெண்களைக் குறிப்பதற்காக வழங்கும் \"ஃபிகர்\" போன்ற சொற்களும் மாணவர்களிடையே வழங்கிவரும் குறுமொழிகளே.\n\nSection::::வரைவிலக்கணம்.\nமிகச் சில மொழியியலாளர்களே குறுமொழி என்பது என்ன என்பதற்கான வரைவிலக்கணத்தைக் காண முற்பட்டுள்ளனர் பெத்தனி கே துமாசு, ஜொனதன் லைட்டர் ஆகிய இருவரும் பின்வருவனவற்றும் ஏதாவது இரண்டை நிறைவு செய்தால் மட்டுமே ஒரு வெளிப்பாட்டைக் குறுமொழி எனலாம் என்கின்றனர்.\n\n\nSection::::உருவாக்கமும் பயன்பாடும்.\nகுறுமொழி ஒரு குறித்த பகுதியில் மட்டும் பேசப்படுவதனால் இது ஒரு பகுதிக்குரியதாக அமைவது உண்டு. ஆனால், குறுமொழிகள் பொதுவாக உட்பண்பாட்டுக் குழுக்களுக்கு உரியனவாகவே உள்ளன. அதே நேரம் குறுமொழிச் சொற்களின் பயன்பாடு அவை தொடக்கத்தில் பயன்பட்ட குழுக்களுக்கும் வெளியே பரவுவதும் உண்டு. இதனால் இவை பொது மொழிவழக்காக மாறிவிடுவதையும் காணலாம். இவ்வாறு குறுமொழிச் சொற்கள் அவை தொடங்கிய உட்பண்பாட்டுக் குழுவுக்கு வெளியே பரவிப் பொதுச் சொல்லாகும்போது. அதை உருவாக்கிய உட்பண்பாட்டுக் குழு அச்சொல்லுக்குப் பதிலாகப் புதிய குறுமொழிகளை உருவாக்கிக் கொள்கின்றன.\n\nகுறுமொழி உருவாக்கப்படுவதன் நோக்கம் பொதுமொழியில் உள்ள சொற்களைப் பயன்படுத்தி ஒரு பொருளை ஆற்றலுடன் வெளிப்படுத்துவதே என்றும் கூறுவர். குறுமொழிகள் பொது மொழியில் வழங்கும் சொற்களைப்போல் நீண்டகாலம் நிலைத்து இருப்பதில்லை. சொற்களின் புதுமைக் கவர்ச்சி குறையும்போது அவை வழக்கிழந்துவிடுகின்றன.\n\n"}
{"id": "84218", "url": "https://ta.wikipedia.org/wiki?curid=84218", "title": "சுவரெலும்பு", "text": "சுவரெலும்பு\n\nசுவரெலும்பு (\"Parietal bone\") மனித மண்டையோட்டின் பக்கவாட்டுப் பகுதியையும் மேற்பகுதியையும் ஆக்குகின்ற எலும்பாகும். இது வலது, இடது என இரு எலும்புகளாகக் காணப்படுகிறது. ஒவ்வொரு எலும்பும் ஒழுங்கற்ற நாற்கர வடிவுடையது; இரண்டு மேற்பரப்புக்கள், நான்கு ஓரங்கள், நான்கு கோணங்கள் கொண்டது.\n\nSection::::மேற்பரப்புக்கள்.\nSection::::வெளி மேற்பரப்பு.\nவெளிமேற்பரப்பு குவிவானதாகவும் வழுவழுப்பானதாகவும் காணப்படும்.\nஎலும்பின் மையப்பகுதிக்குச் சற்றுக் கீழே நெடுக்கையாக எலும்பைக் குறுக்காகப் பிரித்து இரண்டு வளைந்த வரிகள் காணப்படும் இவை மேல், கீழ் கடைநுதல்வரிகள் (superior and inferior temporal lines) எனப்படும். மேற் கடைநுதல்வரியில் கடைநுதற் தசைப்படலமும் (temporal fascia), கீழ் கடைநுதல்வரியில் பொட்டுத்தசையின் மேற்பாகமும் (temporal muscle) தொடுக்கப்படுகிறது. மேற் கடைநுதல்வரியின் மேலே புறப்பக்க மேடு (parietal eminence) என அழைக்கப்படும் ஒரு உயர்வு காணப்படும். மேற் கடைநுதல்வரியின் மேலே உள்ள அனைத்துப்பகுதிகளும் மேல் மண்டையோட்டுத் தசைநாண்படலத்தால் (epicranial aponeurosis) மூடப்பட்டிருக்கும். வரிகளின் கீழே உள்ள பகுதி பொட்டுக் குழிவின் (temporal fossa) ஒரு பகுதியை ஆக்குகிறது, இங்கே பொட்டுத்தசை இணைக்கப்படுகிறது.\n\nபின்புறப் பகுதியில் எலும்பின் மேல் வகிட்டு ஓரத்தின் அருகே புறப்பக்கத் துவாரம் (parietal foramen) காணப்படுகிறது, இது மேல் வகிட்டுக் காற்றுக்குடாவுடன் (superior sagittal sinus) இணையும் தமனியையும் சிலவேளைகளில் பிடரி நாடியின் சிறிய பிரிவையும் தன்னூடே புகவிடுகிறது.\n\nSection::::உள் மேற்பரப்பு.\nஉள்மேற்பரப்பு குழிவானது, இங்கு காணப்படும் சிறு மடிப்புக்களும் பள்ளங்களும் மூளையின் மடிப்புகளுக்குரியதாக விளங்குகிறது, மேலும் எண்ணிக்கையில் கூடியளவில் மிகச்சிறிய சுவடுகள் நடு மூளையமென்சவ்வுக் குருதிக்குழாய்களின் சிறிய கிளைகளுக்குரியதாகும், இவை ஆப்புருக் கோணத்தில் (sphenoidal angle) இருந்து மேல் நோக்கியும் பின் நோக்கியும் செல்கின்றன, மேலும் செதிலுரு ஓரத்தின் மைய மற்றும் பிற்புறப் பகுதிகளில் இருந்தும் செல்கின்றன.\n\nமேல் ஓரத்தில் காணப்படும் வரிப்பள்ளம் எதிர்ப்பக்க சுவரெலும்புடன் சேர்ந்து உச்சி வகிட்டுக்குழியை (sagittal sulcus) ஆக்குகிறது. உச்சி வகிட்டுக்குழியின் விளிம்புகளும் முன் முகடும் மூளைய வளைமடிப்புடன் (falx cerebri) தொடுக்கப்பட்டு மேல் வகிட்டுக் காற்றுக்குடாவை (superior sagittal sinus) உருவாக்குகின்றது.\n\n\nSection::::கோணங்கள்.\nநான்கு கோணங்கள்: முன்கோணம், ஆப்புருகோணம், பிடரிக்கோணம், முலையுருக் கோணம்\n"}
{"id": "84221", "url": "https://ta.wikipedia.org/wiki?curid=84221", "title": "இந்திய அமெரிக்க குடிசார் அணுவாற்றல் உடன்பாடு", "text": "இந்திய அமெரிக்க குடிசார் அணுவாற்றல் உடன்பாடு\n\nஇந்திய அமெரிக்க குடிசார் அணுவாற்றல் உடன்பாடு (Indo-U.S. civilian nuclear agreement) அல்லது இந்திய அமெரிக்க அணுசக்தி உடன்பாடு என்பது இந்தியக் குடியரசிற்கும் ஐக்கிய அமெரிக்க நாடுகளுக்கும் இடையே இருநாடுகளின் குடிசார் அணுவாற்றல் கூட்டுறவிற்காக ஏற்பட்ட உடன்பாடாகும். இந்த உடன்பாட்டிற்கான அடித்தளம் சூலை 18,2005 அன்று இந்தியப் பிரதமர் மன்மோகன் சிங்கும் அமெரிக்கக் குடியரசுத் தலைவர் ஜார்ஜ் புஷ்ஷும் வெளியிட்ட இணைஅறிக்கை மூலம் இடப்பட்டது. இதன்படி இந்தியா தனது படைத்துறை மற்றும் குடிசார் அணுவாலைகளை இனம் பிரித்து குடிசார் அணுவுலைகளை பன்னாட்டு அணுசக்தி முகமையகத்தின் கட்டுப்பாட்டின் கீழ் வைக்க உடன்படும்; எதிராக ஐக்கிய அமெரிக்கா இந்தியாவுடன் \"முழு\" குடிசார் அணுவாற்றல் கூட்டுறவிற்கு உழைக்க உடன்படும்.\n\nமூன்றாண்டுகளுக்கும் மேலாக அமெரிக்க உள்நாட்டுச் சட்டத்திருத்தங்கள்,இந்தியாவில் குடிசார் மற்றும் படைத்துறை அணு நிலையங்களை பிரிப்பதற்கான திட்டம், இந்தியாவிற்கும் பன்னாட்டு அணுசக்தி முகமையகத்திற்குமிடையே ஆய்வுகளுக்கான உடன்பாடு, இந்தியாவிற்கு விலக்களிக்க அணுவாற்றல் வழங்குவோர் குழுமத்தின் ஒப்புதல் என பற்பல கடினமான நிலைகளைக் கடந்து 2008ஆம் ஆண்டு இந்திய அமெரிக்க அணு உடன்பாடு ஏற்பட்டது.\n\nஇதன் இறுதி வடிவத்தின்படி இந்தியா தனது குடிசார் அணுநிலையங்கள் என்று வகையிட்ட நிலையங்களை என்றென்றும் காப்பமைப்புகள் கீழ் கொணரவும் அதேநேரம் அவ்வாறு வகைபடுத்தப்படாத இரகசிய உலைகள் மற்றும் தொழில்நுட்பங்களையும் குடிசார் செறிவூட்டல் மற்றும் மறுபயன்பாட்டிற்கு தயாரித்தல் போன்றவற்றையும் முற்றிலும் இக்கட்டுப்பாட்டுகளிலிருந்து விலக்கவும் உடன்படுகிறது. ஆகத்து 18, 2008 பன்னாட்டு அணுசக்தி முகமையக வாரிய ஆளுனர்கள் ஒப்புதல் அளிக்க, பிப்ரவரி 2, 2009 அன்று இந்தியா இந்த முகமையகத்தினருடன் இந்தியாவிற்கேயான காப்புரிமை உடன்பாடு கண்டது. இந்த உடன்பாட்டை அமலுக்குக் கொண்டுவந்த பின்னர் இந்தியா வகைபிரித்துள்ள 35 குடிசார் அணுவுலைகளில் படிப்படியாக ஆய்வுகள் மேற்கொள்ளும்.\n\nபன்னாட்டு அணுசக்தி முகமையகத்தினரின் ஒப்புதல் பெற்றபிறகு,ஐக்கிய அமெரிக்கா அணுவாற்றல் வழங்குவோர் குழுமத்தினரிடம் இந்தியாவிற்கு விலக்கு அளிக்கக் கோரியது. இந்தியா 1974ஆம் ஆண்டு முதல் அணு ஆயுதத்தை வெடித்த பிறகு உருவான இக்குழு ஆணு ஆயுதம் வைத்திருக்கும் நாடுகளுக்கு, அணுக்கருப் பரவாமை ஒப்பந்தம் (NPT)கையொப்பமிடாதவரை, அணுவாற்றலுக்குரிய பொருட்களையும் தொழில்நுட்பத்தையும் ஏற்றுமதி செய்வதை கட்டுப்படுத்துகிறது. 45 நாடுகள் அங்கத்தினர்களாக உள்ள இக்குழு செப்டம்பர் 6, 2008 அன்று பிற நாடுகளிடமிருந்து அணுவாற்றல் தொடர்புடைய எரிபொருள் மற்றும் தொழில்நுட்ப வணிகத்திற்கு ஒப்புமை அளித்தது. இதன்மூலம் அணுப்பரவாமை ஒப்பந்தத்தில் கையொப்பமிடாதும் அணுஆயுதம் கொண்டிருந்தும் அணுவாற்றல் வணிகம் அனுமதிக்கப்படிருக்கும் முதல் நாடு இந்தியாவாகும்.\n\nஇதேநேரம் அமெரிக்க காங்கிரசு இருமுறை இந்த உடன்படிக்கையை விவாதித்தது. 2006ஆம் ஆண்டு ஹைட் சட்டம் திருத்தப்பட்டு அமெரிக்க உள்நாட்டு சட்டங்கள் திருத்தப்பட வழிவகுத்தது. 28 செப்டம்பர் 2008 அன்று இறுதி வடிவ உடன்பாடு காங்கிரசால் ஒப்புதல் அளிக்கப்பட்டது.\n\nஇது இந்தியாவில் பெரும் விவாதங்களையும் எதிர்ப்பையும் ஏற்படுத்தியது.இந்திய நாடாளுமன்றத்தில் இந்த உடன்பாட்டினை விவாதிக்க மறுத்ததால், அப்போதைய காங்கிரசு-இடதுசாரி அரசு ஆட்டம் கண்டது. சூலை 2008 அன்று கொண்டுவரப்பட்ட நம்பிக்கையில்லாத் தீர்மானத்தை முறியடிக்க சமாஜ்வாடி கட்சியின் உதவியை நாடியது.\n\nபிரான்சு இந்த உடன்படிக்கைகளின் அடிப்படையில் இந்தியாவுடன் அணு வணிகம் செய்ய உடன்பாடு கண்ட முதல் நாடாக விளங்கியது\n\nஅக்டோபர் 1, 2008 அன்று மேலவையும் ஒப்புதல் அளித்தது. இதனையடுத்து அக்டோபர் 8,2008 அன்று அமெரிக்கக் குடியரசுத் தலைவர் புஷ் ஐக்கிய அமெரிக்கா-இந்தியா அணுவாற்றல் கூட்டுறவு ஒப்புதல் மற்றும் அணுவாயுதப் பரவாமை மேம்பாடு சட்டம் (United States-India Nuclear Cooperation Approval and Non-proliferation Enhancement Act) என்று கையொப்பமிட்டு சட்டமாக்கினார். இந்த உடன்பாடு இந்திய வெளியுறவுத் துறை அமைச்சர் பிரணப் முக்கர்ஜியும் அமெரிக்க சகா மாநில செயலர் காண்டலீசா ரைஸ்சும் அக்டோபர் 10 அன்று கையொப்பமிட்டவுடன் அமலுக்கு வந்தது\n\n\n\n\n"}
{"id": "84231", "url": "https://ta.wikipedia.org/wiki?curid=84231", "title": "மா. கமலவேலன்", "text": "மா. கமலவேலன்\n\nமா. கமலவேலன் திண்டுக்கல்லைச் சேர்ந்த தமிழ் எழுத்தாளர். இவர் இந்திய மத்திய அரசின் பாலசாகித்ய புரஸ்கார் விருதுக்குத் தேர்வு செய்யப்பட்டுள்ளார். 1961 ஆம் ஆண்டில் இருந்து சிறுவர் நூல்களை எழுதி வருகிறார். சிறுகதை, நாடகம், வாழ்க்கை வரலாறு ஆகிய துறைகளிலும் இவரது பங்களிப்பு உள்ளது. வானொலி, தொலைக்காட்சி நாடகங்கள், உரைச் சித்திரங்கள் வழங்கியுள்ளார். \n\nஇவர் திண்டுக்கல் எம்.எஸ்.பி. சோலை நாடார் நினைவு மேல்நிலைப் பள்ளி ஆசிரியராகப் பணியாற்றி ஓய்வுபெற்றவர். இவருக்கு 1998ம் ஆண்டு மாநில அரசு நல்லாசிரியர் விருது வழங்கி உள்ளது. கண்ணன், அரும்பு கோகுலம், சிறுவர்மணி ஆகிய சிறுவர் இதழ்களில் குழந்தைகளுக்காக எழுதியுள்ளார்.\n\n"}
{"id": "84232", "url": "https://ta.wikipedia.org/wiki?curid=84232", "title": "அணுவாற்றல் வழங்குவோர் குழுமம்", "text": "அணுவாற்றல் வழங்குவோர் குழுமம்\n\nஅணுவாற்றல் வழங்குவோர் குழுமம் (Nuclear Suppliers Group - NSG) அணிவாயுதப் பரவலை குறைககும் நோக்கத்துடன் இயங்கும் ஓர் பல நாடுகள் கொண்ட அமைப்பாகும். அணுவாயுதங்களை தயாரிக்கப் பயன்படும் பொருள்களின் ஏற்றுமதி மற்றும் மறுமாற்றலைக் கட்டுப்படுத்தியும் ஏற்கனவே உள்ள அணுப்பொருள்களை காப்பதையும் பயன்படுத்துவதையும் மேம்படுத்தியும் இந்நோக்கத்தை நிறைவேற்றுகிறது.இந்தியா 1974ஆம் ஆண்டு முதல் அணு ஆயுதத்தை வெடித்த பிறகு உருவான இக்குழு ஆணு ஆயுதம் வைத்திருக்கும் நாடுகளுக்கு, அணுக்கருப் பரவாமை ஒப்பந்தம் (NPT)கையொப்பமிடாதவரை, அணுவாற்றலுக்குரிய பொருட்களையும் தொழில்நுட்பத்தையும் ஏற்றுமதி செய்வதை கட்டுப்படுத்துகிறது.\n\nதுவக்கத்தில் இக்குழுவில் ஏழு அங்கத்தினர்கள் இருந்தனர்: கனடா, மேற்கு செருமனி, பிரான்சு, யப்பான், உருசியா, ஐக்கிய இராச்சியம் மற்றும் ஐக்கிய அமெரிக்கா. தற்போது 48 நாடுகள் இக்குழு அங்கத்தினர்களாக உள்ளனர்.\n\nஇந்திய அமெரிக்க குடிசார் அணுவாற்றல் உடன்பாட்டிற்கு வழிவகுக்கும் வகையில் அணுவாற்றல் வழங்குவோர் குழுமம் செப்டம்பர் 6, 2008 அன்று இந்தியாவிற்கு பிற நாடுகளிடமிருந்து அணுவாற்றல் தொடர்புடைய எரிபொருள் மற்றும் தொழில்நுட்ப வணிகத்திற்கு ஒப்புமை அளித்தது. இதன்மூலம் அணுப்பரவாமை ஒப்பந்தத்தில் கையொப்பமிடாதும் அணுஆயுதம் கொண்டிருந்தும் அணுவாற்றல் வணிகம் அனுமதிக்கப்படிருக்கும் முதல் நாடு இந்தியாவாகும்.\n\nSection::::உறுப்பு நாடுகள்.\nதொடக்கத்தில் இக்குழுமத்தில் ஏழு நாடுகள் இருந்தன. 1976-77 இல் இக்குழுமம் 15 நாடுகள் கொண்டதாக விரிவுபடுத்தப்பட்டது. 1990 வரை மேலும் 12 நாடுகள் உறுப்பினர்களாயின. சோவியத் ஒன்றியம் மறைந்ததும் அதலிருந்த பல நாடுகளுக்கு எதிர்காலத்தில் உறுப்பினராகலாம் என்ற உறுதிப்பாட்டில் பார்வையாளர் தகுதி கொடுக்கப்பட்டது. 2004இல் சீனா உறுப்பினர் ஆனது.\n\n"}
{"id": "84233", "url": "https://ta.wikipedia.org/wiki?curid=84233", "title": "அணுக்கரு ஆயுதப் பரவல் தடுப்பு ஒப்பந்தம்", "text": "அணுக்கரு ஆயுதப் பரவல் தடுப்பு ஒப்பந்தம்\n\nஅணுக்கருப் பரவாமை ஒப்பந்தம் (Nuclear Non-Proliferation Treaty) அல்லது(NNPT) அல்லது அணுவாயுதப் பரவல்தடுப்பு ஒப்பந்தம், அணுக்கரு ஆயுதங்கள் உருவாவதை தடுக்கும்பொருட்டு ஏற்படுத்தப்பட்ட ஓர் ஒப்பந்தமாகும். 1968 இயற்றப்பட்ட இந்த ஒப்பந்தத்தில் 189 நாடுகள் கையொப்பமிட்டுள்ளன. இந்தியா,பாக்கித்தான், இசுரேல், வட கொரியா, தெற்கு சூடான்ஆகிய ஐந்து நாடுகள் மட்டுமே இந்த ஒப்பந்தத்தில் கையொப்பமிடவில்லை.\n\nதொடக்கத்தில் வட கொரியா ஒப்பந்தத்தில் கையெழுத்திட்டு, பிறகு அதை மீறியது. இறுதியாக 2003ல் இந்த அமைப்பில் இருந்து விலகிக்கொண்டது.\n\nSection::::வரையீடுகள்.\nஇந்த ஒப்பந்தத்தின்படி சீனா,பிரான்சு,ஐக்கிய இராச்சியம்,ஐக்கிய அமெரிக்க நாடுகள் மற்றும் உருசியா என்ற ஐந்து நாடுகள் மட்டுமே அணுக்கரு ஆயுதங்களை வைத்திருக்க அதிகாரபூர்வமாக அனுமதிக்கப்படுகின்றன. சனவரி 1 1967 ஆம் நாளிற்கு முன்னால் அணுவாயுதம் தயாரித்த நாடுகள் மட்டுமே அனுமதிக்கப்படுகின்றன. இந்த நாடுகள் அணுக்கரு ஆயுத நாடுகள் என்று அதிகாரபூர்வமாக அழைக்கப்படுகின்றன. இந்த நாடுகள் அணுக்கரு ஆயுதங்களை தயாரிக்க மற்றநாடுகளுக்கு உதவ மாட்டோம் என உறுதியளித்து ஒப்பந்தத்தில் கையொப்பமிட்டுள்ளன.பிற நாடுகள் தாங்கள் அணுக்கரு ஆயுதங்களைத் தயாரிக்க மாட்டோம் என்றும் மற்றவர்கள் தயாரிக்க உதவ மாட்டோம் என்றும் கையொப்பமிட்டுள்ளன.\n\nஇந்த ஒப்பந்தம் அணுக்கரு உலைகள் கட்டவும் அணுவாற்றலை அமைதியான நோக்கங்களுக்குப் பயன்படுத்தவும் அனுமதிக்கிறது.\n\n"}
{"id": "84238", "url": "https://ta.wikipedia.org/wiki?curid=84238", "title": "டி. எம். நாயர்", "text": "டி. எம். நாயர்\n\nடாக்டர் தரவத் மாதவன் நாயர் (ஜனவரி 15, 1868 - ஜூலை 17, 1919) நீதிக்கட்சியின் நிறுவனர்களுள் ஒருவராவார். இருபதாம் நூற்றாண்டின் முதல் காற்பகுதியில் சென்னை மாகாணத்தின் முக்கிய அரசியல் தலைவராக விளங்கிய இவர் தமது அரசியல் வாழ்க்கையை இந்திய தேசிய காங்கிரசு உறுப்பினராகத் தொடங்கினார். 1904 முதல் 1916 வரை சென்னை மாநகராட்சியின் உறுப்பினராகப் (திருவல்லிக்கேணி தொகுதி) பணியாற்றினார். சென்னை சட்டமன்றத்தின் உறுப்பினராகவும் பணியாற்றினார். 1916 இல் பிராமணரல்லாத சாதியினரின் நலனுக்காக குரல் கொடுக்க டாக்டர் தியாகராய செட்டியுடன் சேர்ந்து நீதிக்கட்சியைத் தொடங்கினார். 1919 இல் பிரிட்டிஷ் அரசு இந்தியாவிற்கான அரசியல் சீர்திருத்தங்களை பரிந்துரைக்க மொண்டேகு-கெம்ஸ்ஃபோர்டு குழுவை ஏற்படுத்தியது. நீதிக்கட்சி சார்பில் அக்குழுவின் முன்தோன்றி பிராமணரல்லோருக்கு வகுப்புவாரி இட ஒதுக்கீடு வேண்டுமென நாயர் வாதிட்டார். இதற்காக லண்டன் சென்றிருந்த போது அங்கு உடல்நிலை மோசமாகி மரணமடைந்தார்.\nடாக்டர் டி.எம்.நாயர் நீதிக்கட்சியின் மூளையாக விளங்கி 1868 ஆம் ஆண்டு ஜனவரி 15 ஆம் தேதி கேரள மாநிலம் கள்ளிக்கோட்டையில் பிறந்தார். டி.எம்.நாயரின் தந்தை சங்கரன் நாயர் புகழ்பெற்ற வழக்கறிஞராக இருந்து பிற்காலத்தில் மாவட்ட நீதிபதியாக பதவி வகித்தவர்.\n\nSection::::இளமைப்பருவம்.\nடாக்டர் டி.எம்.நாயர் தனது பள்ளிக்க்லவியை கேரளத்தில் முடித்த பின்பு உயர்கல்வி பெற சென்னை மாநிலக் கல்லூரியில் சேர்ந்தார். அறிவியலை விருப்பப்பாடமாக எடுத்துப் படித்த டி.எம்.நாயர் சென்னைப் பல்கலைக் கழகத்திலேயே முதல் மாணவனாக தேர்ச்சி பெற்றார். மெட்ரிகுலேசன் படித்த போது மூன்று ஆண்டுகளில் படிக்க வேண்டிய படிப்பை இரண்டு ஆண்டுகளில் முடித்தார். பள்ளிப்பருவத்திலேயே கூர்மையான அறிவும் கற்றுக் கொள்வதில் அதீத ஆர்வமும் அவருக்கு இருந்தது.\nSection::::மருத்துவப் படிப்பு.\nஅறிவியல் ஆராய்ச்சிக்கு தகுதியான மாணவர் இவர் என்று அவருடைய பேராசிரியர்களால் பாராட்டப்பட்ட டாக்டர் டி.எம்.நாயர் சென்னை மருத்துவக் கல்லூரியில் சிறிது காலம் பயின்றார்.மேல்நாட்டில் மருத்துவப் படிப்பைத் தொடர எண்ணி இங்கிலாந்திலுள்ள எடின்பர்க் பல்கலைக்கழகத்தில் சேர்ந்து எம்.பி.சி.எம் பட்டம் பெற்றார்.\nSection::::அரசியல் பணி.\nமாணவப்பருவத்திலேயே அரசியல், பொதுப்பணி என செயல்பட்ட நாயர் அவர்களால் ஆங்கிலேயே ஆட்சியின் கீழ் இருந்த இந்தியாவில் மருத்துவ தொழிலை மட்டுமே செய்து கொண்டு பார்வையாளராக இருக்க முடியுமா? இந்திய மக்களின் விடுதலைக்காகவும் அரசியல் சுதந்திரம் பெற வேண்டியும் அரசியலில் இணைந்து கூட்டங்கள், மாநாடுகள் என பங்காற்றினார்.\nSection::::சட்டசபை பணி.\nசட்டசபைக்கு தேர்ந்தெடுக்கக்கூடிய வாய்ப்பு இருந்தபோதும் தேசிகாச்சாரியின் வறட்டுப் பிடிவாதத்தால் கிடைக்க வேண்டிய பதவியை உதறி விட்டார். அப்போது இழந்த சட்டமன்ற உறுப்பினர் பதவியை அதே மாநகராட்சியின் பிரதிநிதிக்கான தேர்தலில் வென்று 1912 ஆம் ஆண்டு சட்டமன்ற மேலவை உறுப்பினரானார்.\nSection::::திராவிட லெனின்.\nடாக்டர் டி.எம்.நாயர் ஒரு புரட்சி வீரர்;சுயமரியாதை வீரர்; அவரை ஒரு திராவிட லெனின் என்று அழைக்க வேண்டும் என்று பெரியார் அழைக்கிறார்.\nSection::::சான்றாதாரம்.\nதிராவிட லெனின் டாக்டர் டி.எம்.நாயர் (நவம்பர் 20-2016).சுயமரியாதை பதிப்பகம்,தந்தை பெரியார் திராவிடர் கழகம்,உடுமலைப்பேட்டை-642 126.\n"}
{"id": "84247", "url": "https://ta.wikipedia.org/wiki?curid=84247", "title": "தமிழ்நாடு சட்டமன்றத் தேர்தல், 1989", "text": "தமிழ்நாடு சட்டமன்றத் தேர்தல், 1989\n\nதமிழ்நாட்டின் ஒன்பதாவது சட்டமன்றத் தேர்தல் 1989 ஆம் ஆண்டு ஜனவரி மாதம் நடை பெற்றது. திராவிட முன்னேற்றக் கழகம் வெற்றி பெற்று, மு. கருணாநிதி மூன்றாம் முறையாக தமிழகத்தின் முதல்வரானார்.\n\nSection::::தொகுதிகள்.\n1989 ஆம் ஆண்டு தமிழ் நாட்டில் மொத்தம் 234 சட்டமன்ற உறுப்பினர்கள் இருந்தனர். அவர்கள் 189 பொதுத் தொகுதிகளில் இருந்தும் 45 தனித் தொகுதிகளில் இருந்தும் (தாழ்த்தப்பட்டவருக்கும், பழங்குடியினருக்கும் ஒதுக்கப்பட்டவை) தேர்ந்தெடுக்கப்பட்டனர்.\n\nSection::::அரசியல் நிலவரம்.\nதமிழக முதல்வராக இருந்த எம். ஜி. ராமச்சந்திரன் (எம்ஜியார்) டிசம்பர் 24, 1987 அன்று மரணமடைந்தார். அவரது மறைவுக்குப் பின் யார் முதல்வராவது என்று அண்ணா திராவிட முன்னேற்றக் கழகத்தில் (அதிமுக) சர்ச்சை எழுந்தது. ஆர். எம். வீரப்பனின் ஆதரவுடன் எம்ஜியாரின் மனைவி ஜானகி ராமச்சந்திரன் முதல்வரானார். ஆனால் அதை கட்சியின் மற்றொரு முக்கிய தலைவரான ஜெ. ஜெயலலிதா ஏற்கவில்லை. 132 சட்ட மன்ற உறுப்பினர்கள் கொண்ட அதிமுகவில் 33 பேர் ஜெயலலிதாவை ஆதரித்தனர், மற்றவர்கள் ஜானகியை ஆதரித்தனர். எட்டாவது சட்டமன்றத்தின் பேரவைத் தலைவர் பி. எச். பாண்டியனும் ஜானகியை ஆதரித்தார். ஜெயலலிதா ஆதரவு உறுப்பினர்களை அவையிலிருந்து நீக்கினார். இரு ஆண்டுகளுக்கு முன்னர் 1986 இல் திமுகவின் பத்து உறுப்பினர்கள் இந்தி எதிர்ப்பு போராட்டத்தில் அரசியலமைப்பு சட்ட நகலை எரித்தற்காக இதே போன்று அவையிலிருந்து நீக்கப்பட்டிருந்தனர். எனவே சட்டமன்ற உறுப்பினர்கள் எண்ணிக்கை 234 இல் இருந்து 191 ஆகக் குறைந்ததிருந்தது. புதிய அரசின் மீது ஜனவரி 26, 1988 இல் நம்பிக்கை வாக்கெடுப்பு நடத்தப்பட்டது. திமுக, இந்திரா காங்கிரசு உள்ளிட்ட எதிர்கட்சிகள் வாக்கெடுப்பைப் புறக்கணித்தன. பதவி நீக்கம் செய்யப்பட்ட ஜெயலலிதா ஆதரவு உறுப்பினர்களுக்கும் ஜானகி ஆதரவு உறுப்பினர்களுக்கும் இடையே சட்டமன்றத்தில சச்சரவு ஏற்பட்டது. அவைத் தலைவர் ஜெயலலிதா தரப்பு உறுப்பினர்கள் அனைவரையும் வெளியேற்றி, வெறும் 111 உறுப்பினர்களுடன் நம்பிக்கை வாக்கெடுப்பை நடத்தினார். ஜானகி ராமச்சந்திரன் அதில் வெற்றி பெற்றார்.\n\nவாக்கெடுப்பின் போது அவையில் நடைபெற்ற குழப்பங்களை காரணம் காட்டி இந்தியப் பிரதமர் ராஜீவ் காந்தியின் மத்திய அரசு ஜானகியின் அரசைக் கலைத்து தமிழகத்தில் குடியரசுத் தலைவர் ஆட்சியை பிரகடனப்படுத்தியது. அதிமுக இரண்டாகப் பிளவு பட்டது. தேர்தல் ஆணையம் இரு கட்சிகளையும் அதிகாரப்பூர்வமான அதிமுகவாக ஏற்க மறுத்து, அதிமுகவின் இரட்டை இலைச் சின்னத்தை முடக்கியது. அதிமுக (ஜா) அணிக்கு இரட்டைப் புறா சின்னமும், அதிமுக (ஜே) அணிக்கு சேவல் சின்னமும் வழங்கப்பட்டன. எந்த அதிமுக அணிக்கு ஆதரவளிப்பது என்ற பிரச்சனையில் ஏற்பட்ட கருத்து வேறுபாட்டால் ஜி. கே. மூப்பனார் தலைமையில் செயல்பட்ட இந்திரா காங்கிரசிலிருந்து நடிகர் சிவாஜி கணேசன் வெளியேறி தமிழக முன்னேற்ற முன்னணி என்ற புதுக் கட்சி தொடங்கினார்.\n\nSection::::கூட்டணிகள்.\n1989 தேர்தலில் நான்கு முனைப் போட்டி காணப்பட்டது. இந்திரா காங்கிரசு, திமுக - ஜனதா தளம் - மார்க்சிஸ்ட் கம்யூனிஸ்ட், அதிமுக (ஜா)- தமிழக முன்னேற்ற முன்னணி, அதிமுக (ஜே) - இந்திய கம்யூனிஸ்ட் ஆகியவை இத்தேர்தலில் களத்திலிருந்த முக்கிய கூட்டணிகள்.\n\nSection::::தேர்தல் முடிவுகள்.\nஜனவரி 21, 1989 இல் 232 தொகுதிகளுக்கு வாக்குப்பதிவு நடைபெற்றது. 69.69 % வாக்குகள் பதிவாகின. மருங்காபுரி மற்றும் மதுரை கிழக்கு ஆகிய இரு தொகுதிகளுக்கு நிர்வாக காரணங்களால் தேர்தல் நடைபெறவில்லை; இருமாதங்கள் கழித்து மார்ச் 11 ஆம் நாள் நடைபெற்றது. இதற்குள் அதிமுக கட்சி ஒன்றிணைந்து விட்டதால், மீண்டும் அதற்கு “இரட்டை இலை” சின்னம் ஒதுக்கப்பட்டது. ஜெயலலிதா தலைமையிலான அக்கட்சியே இரு தொகுதிகளிலும் வென்றது. கீழிலுள்ள பட்டியலில் இந்த இரு தொகுதிகளின் முடிவுகள் சேர்க்கப்பட்டுள்ளன.\n\nஅதிமுகவின் ஒற்றுமையின்மையால் அக்கட்சியின் வழக்கமான ஆதரவு சிதறிவிட்டது. தனது வாக்கு வங்கியை தக்க வைத்துக் கொண்ட திமுக குறைவான வாக்குகளைப் பெற்றாலும், பெருவாரியான இடங்களில் வென்றது.\n\nSection::::ஆட்சி அமைப்பு.\nதிமுக தனிப்பெரும்பான்மை பெற்று கருணாநிதி மூன்றாம் முறையாக தமிழகத்தின் முதல்வரானார் என்பது குறிப்பிடத்தக்கது.\n\n\nSection::::வெளி இணைப்பு.\n1989 சட்டமன்ற தேர்தல் முடிவுகள்\n"}
{"id": "84260", "url": "https://ta.wikipedia.org/wiki?curid=84260", "title": "உட்பண்பாடு", "text": "உட்பண்பாடு\n\nசமூகவியல், மானிடவியல், பண்பாட்டியல் ஆகிய துறைகளில் உட்பண்பாடு என்பது பெரிய பண்பாடு ஒன்றின் பகுதியாக உள்ள ஒரு குழு ஆகும். இக் குழுக்களின் பண்பாடு அவை சார்ந்த பெரிய பண்பாட்டில் இருந்து வேறுபடுத்திப் பார்க்கக்கூடிய வகையில் இருக்கும். \n"}
{"id": "84264", "url": "https://ta.wikipedia.org/wiki?curid=84264", "title": "சென்னை மாநிலத்தில் இந்திய நாடாளுமன்றத் தேர்தல், 1952", "text": "சென்னை மாநிலத்தில் இந்திய நாடாளுமன்றத் தேர்தல், 1952\n\nஇந்தியக் குடியரசின் முதல் நாடாளுமன்றத் தேர்தல் சென்னை மாநிலத்தில் 1952 ஆம் ஆண்டு ஜனவரி மாதம் நடைபெற்றது. 21 வயதுக்கு மேற்பட்டோர் அனைவருக்கும் வாக்குரிமை முறை அமலுக்கு வந்தபின் நடைபெற்ற முதல் தேர்தல் இதுவே. இந்திய தேசிய காங்கிரசு கட்சி 35 தொகுதிகளில் வென்று முதலிடத்தில் வந்தது. இத்தேர்தல் 1951 ஆம் ஆண்டே நடைபெற இருந்தது. ஆனால் நிர்வாகக் காரணங்களால் தள்ளி வைக்கப்பட்டு 1952 இல் நடைபெற்றது. எனவே இத்தேர்தல் சில ஆவணங்களில் \"இந்திய நாடாளுமன்றத் தேர்தல், 1951\" என்றும் குறிப்பிடப்படுகிறது. தேர்தலில் வெற்றி பெற்ற உறுப்பினர்களைக் கொண்டு முதலாவது மக்களவை கட்டமைக்கப்பட்டது.\n\nSection::::பின்புலம்.\nசென்னை மாநிலத்தில் மொத்தம் 63 நாடாளுமன்றத் தொகுதிகள் இருந்தன. அவற்றுள் 49 தலா ஒரு உறுப்பினரையும் மீதமுள்ள 13 தலா இரண்டு உறுப்பினர்களையும் தேர்ந்தெடுத்தன.\n\n\n"}
{"id": "84265", "url": "https://ta.wikipedia.org/wiki?curid=84265", "title": "பி. சி. ஸ்ரீராம்", "text": "பி. சி. ஸ்ரீராம்\n\nபி. சி. ஸ்ரீராம் திரைப்பட ஒளிப்பதிவாளர், இயக்குனர் ஆவார். இவர், சென்னை திரைத்துறைப் பயிலகத்தின் மாணவர்களுள் ஒருவராவார். இவர் இயக்கிய 'குருதிப்புனல்' எனும் திரைப்படம், ஆஸ்கார் விருதிற்காக அதிகாரப்பூர்வமாக பரிந்துரைக்கப்பட்டது. இயக்குனர் மணிரத்னத்துடன் இணைந்து நாயகன், அலைபாயுதே, மௌன ராகம், அக்னி நட்சத்திரம் திரைப்படங்களில் பணியாற்றினார்.\n\nSection::::வாழ்க்கையும், கல்வியும்.\nஇவரின் பூர்வீகம் பாலக்காடு. பிறந்தது 1956 இல். படித்தது வளர்ந்தது சென்னையில். இவரது பெற்றோர்: சந்திரமௌலி - சாந்தா. சென்னை திரைப்படக் கல்லூரியில் ஒளிப்பதிவாளருக்கான பயிற்சியை முடித்தார்.\n\nSection::::பணிமுறை.\nஇவரது ஒன்பது வயதில் இவரின் தாத்தா பரிசளித்த 'பிரெளனி' கேமராவில் ஆரம்பித்தது இவரது ஒளிப்பதிவு. விளம்பரப் படங்கள், போஸ்டர்கள் என்று இவருக்கு பிடித்தமாதிரியாக இவருடைய திறமையை பயன்படுத்தி வருபவர்.\n\nSection::::ஒளிப்பதிவாளராக.\nபி. சி. ஸ்ரீராம் ஒளிப்பதிவு செய்த திரைப்படங்களின் பட்டியல்:\n\n\nதமிழ்த் திரையுலகின் முன்னணி ஒளிப்பதிவாளர்களான ஜீவா, கே. வி. ஆனந்த், கே. வி. குகன் ஆகியோர் பி. சி. ஸ்ரீராமிடம் உதவியாளர்களாக பணிபுரிந்துள்ளனர்.\n\n\nSection::::விருதுகள்.\n1988 ஆம் ஆண்டு - சிறந்த ஒளிப்பதிவிற்கான தேசிய திரைத்துறை விருது - 'நாயகன்' திரைப்படத்திற்காக\n"}
{"id": "84267", "url": "https://ta.wikipedia.org/wiki?curid=84267", "title": "தமிழ்நாடு சட்டமன்றத் தேர்தல், 1991", "text": "தமிழ்நாடு சட்டமன்றத் தேர்தல், 1991\n\nதமிழ்நாட்டின் பத்தாவது சட்டமன்றத் தேர்தல் 1991 ஆம் ஆண்டு ஜூன் மாதம் நடை பெற்றது. அண்ணா திராவிட முன்னேற்றக் கழகம் வெற்றி பெற்று, ஜெ. ஜெயலலிதா முதல் முறையாக தமிழகத்தின் முதல்வரானார்.\n\nSection::::தொகுதிகள்.\n1991 ஆம் ஆண்டு தமிழ் நாட்டில் மொத்தம் 234 சட்டமன்ற உறுப்பினர்கள் இருந்தனர். அவர்கள் 189 பொதுத் தொகுதிகளில் இருந்தும் 45 தனித் தொகுதிகளில் இருந்தும் (தாழ்த்தப்பட்டவருக்கும், பழங்குடியினருக்கும் ஒதுக்கப்பட்டவை) தேர்ந்தெடுக்கப்பட்டனர்.\n\nSection::::அரசியல் நிலவரம்.\n1989 தேர்தலில் இரு பிளவுகளாகப் போட்டியிட்டு தோல்வியடைந்த அதிமுக, தேர்தலுக்குப் பின் மீண்டும் ஒன்றிணைந்தது. ஜானகி ராமச்சந்திரன் அரசியலிருந்து ஓய்வு பெற்று, ஜெயலலிதா அதிமுகவின் தலைவரானார். பின் நடைபெற்ற நாடாளுமன்றத் தேர்தலில், அதிமுக-காங்கிரசு கூட்டணி தமிழகத்தில் பெருவாரியான இடங்களை வென்றது. மத்தியில் ஜனதா தளத்தின் வி. பி. சிங் தலைமையில் தேசிய முன்னணி ஆட்சி அமைந்தது. விரைவில் வி. பி. சிங் அரசு கவிழ்ந்து, காங்கிரசின் ஆதரவுடன் சமாஜ்வாடி ஜனதா கட்சி தலைவர் சந்திரசேகர் பிரதமரானார். தமிழகத்தில் சட்டம் ஒழுங்கு குறைந்தது விட்டது என்ற காரணம் காட்டி அதிமுக மற்றும் காங்கிரசு கட்சியினர், திமுக அரசைக் கலைக்க வேண்டுமென மத்திய அரசை வற்புறுத்தினர். ஜூன் 1990 இல் சென்னையில் ஈ. பி. ஆர். எல். ஃப் தலைவர் பத்மநாபா, எல். டி. டி. ஈ அமைப்பினரால் சுட்டுக் கொல்லப்பட்ட சம்பவத்தை மேற்கோள் காட்டி மத்திய சட்ட அமைச்சர் சுப்ரமணியம் சாமியும், தமிழகத்துக்கு குடியரசுத் தலைவர் ஆட்சியைப் பரிந்துரைத்தார். ஜனவரி 1991 இல் திமுக ஆட்சி கலைக்கப்பட்டு, ஜூன் 1991 இல் தேர்தல் அறிவிக்கப்பட்டது.\n\nமே 21 1991 இல் தமிழகத்தில் தேர்தல் பிரச்சாரம் செய்ய வந்த காங்கிரசு தலைவரும், முன்னாள் பிரதமருமான ராஜீவ் காந்தி, விடுதலைப் புலிகளின் தற்கொலைப் படையால் ஸ்ரீபெரும்புதூரில் படுகொலை செய்யப்பட்டார். இதனால், காங்கிரசு-அதிமுக கூட்டணிக்கு பெரும் அனுதாப அலையின் ஆதரவு கிட்டியது. திமுக புலிகளுக்கு நெருக்கமான கட்சி என்ற பரவலான எண்ணம் மக்களிடையே இருந்ததால், அக்கட்சியின் மீது வாக்காளர்கள் கடும் அதிருப்தி அடைந்தனர். அதிமுக ஜே-ஜா அணிகள் ஒன்றிணைந்த போது அதில் சேராமல் இருந்த சு. திருநாவுக்கரசர், கே. கே. எஸ். எஸ். ஆர். ராமச்சந்திரன், கருப்பசாமி பாண்டியன், உகம்சந்த் முதலிய அதிமுக தலைவர்கள் திமுகவிலிருந்து பிரிந்த நடிகர் டி. ராஜேந்தர் தொடங்கிய தாயக மறுமலர்ச்சி கழகத்துடன் கூட்டணி அமைத்து தேர்தலில் போட்டியிட்டனர். 1980 களில், வன்னிய ஜாதியனரை மிகவும் பிற்படுத்தப்பட்டோர் பட்டியலில் சேர்க்க போராட்டம் நடத்திய வன்னியர் ஜாதி சங்கம், டாக்டர் ராமதாசின் தலைமையில் பாட்டாளி மக்கள் கட்சி என்ற அரசியல் கட்சியாக மாறி தேர்தலில் போட்டியிட்டது.\n\nSection::::கூட்டணிகள்.\nஇத்தேர்தலில் அதிமுக-இந்திரா காங்கிரசு, ஒரு அணியாகவும், திராவிட முன்னேற்றக் கழகம், இந்திய கம்யூனிஸ்ட், மார்க்சிஸ்ட் கம்யூனிஸ்ட், ஜனதா தளம், தாயக மறுமலர்ச்சிக் கழகம் மற்றொரு கூட்டணியாகவும் போட்டியிட்டன. பாட்டாளி மக்கள் கட்சி தனித்துப் போட்டியிட்டது. விருதுநகர் தொகுதியில் போட்டியிட்ட இந்தியன் காங்கிரசு (சோஷ்யலிஸ்ட்) கட்சி வேட்பாளர் சஞ்சய் ராமசாமி அதிமுக கூட்டணியில் இடம்பெற்றிருந்தார்.\n\nSection::::தேர்தல் முடிவுகள்.\nதேர்தல் தேதி – 24 ஜூன் 1991; மொத்தம் 63.92 % வாக்குகள் பதிவாகின.\nSection::::ஆட்சி அமைப்பு.\nஅதிமுக தனிப்பெரும்பான்மை பெற்று ஜெயலலிதா முதல் முறையாக தமிழகத்தின் முதல்வரானார்.\n\n\nSection::::வெளி இணைப்பு.\n1991 சட்டமன்ற தேர்தல் முடிவுகள்\n"}
{"id": "84277", "url": "https://ta.wikipedia.org/wiki?curid=84277", "title": "பேட்ஃசின் போலியொப்புரு", "text": "பேட்ஃசின் போலியொப்புரு\n\nசில உயிரினங்கள் வேறு வலிய உயிரினத்திற்கான அடையாளங்களைப் போலியாகப் பெற்றுத் தம்மைக் காத்துக்கொள்ளும் தன்மைக்குப் பேட்ஃசின் போலியொப்புரு (அல்லது பேட்ஃசின் நெட்டாங்கு (\"Batesian mimicry\") அல்லது பேட்ஃசின் பொய்யுரு) என்று பெயர். இத்துறையில் ஆய்வு செய்த ஆங்கில இயற்கையியலாளர் என்றி பேட்ஃசு (Henry Bates) என்பவர் பெயரால் இவ்விளைவு அறியப்படுகின்றது. இவர் பிரேசில் நாட்டின் மழைக்காடுகளில் கள ஆய்வுகள் செய்தபொழுது இதனைக் கண்டுபிடித்தார். பிறிதொரு வலிய உயிரினத்தின் அடையாளங்களைப் போலியொப்பாகப் பெற்று கோண்மாக்களிடம் (வேட்டையாடும் எதிரிகளிடம்) இருந்து தப்பும் தன்மை ஒரு படிவளர்ச்சி வெளிப்பாடு என்று கருதப்படுகின்றது.\n\nஉயிரினங்களில் அறியப்படும் படிவளர்ச்சி நெட்டாங்குகளில் பேட்ஃசின் பொய்யுருக்களையே மிகுதியாக ஆய்ந்துள்ளனர். தீவிளைவு கொண்ட இரு உயிரினங்கள் ஒன்றாகப் பயன்பெறும் அடையாள ஒற்றுமையான முல்லரின் பொய்யுரு இவ்விளைவிலிருந்து சற்று மாறுபட்டது. இவ்விரண்டு வகை போலியொப்புருத் தன்மைகளிலிருந்தும் முற்றிலும் மாறுபட்ட விளைவு, ஒரு கோண்மாவோ ஒட்டுண்ணியோ இடர்தரா உயிரினம் ஒன்றை ஒத்துத் தோன்றும் கடும் நெட்டாங்கு ஆகும்.\n\nSection::::வரலாறு.\nஎன்றி வால்டர் பேட்ஃசு (\"Henry Walter Bates\") (1825–1892) என்ற ஆங்கில இயற்கையியலாளர் ஆல்ஃவிரடு அரசல் வாலேசு என்ற அறிஞருடன் இணைந்து தென் அமெரிக்காவில் உள்ள அமேசான் மழைக்காடுகளில் 1848-ம் ஆண்டுவாக்கில் ஆய்வு நடத்திக் கொண்டிருந்தார். 1852-ல் வாலேசு நாடு திரும்பினார். ஆனால், பேட்ஃசு அடுத்த பத்து ஆண்டுகளுக்கும் மேலாகத் தங்கி இருந்து கள ஆய்வுகளை மேற்கொண்டார். தன் ஆய்வுக்காக இத்தோமினே (குமட்டல் சுரப்பி கொண்டவை), நீளிறகிகள் (Heliconiinae) ஆகிய குடும்பங்களைச் சேர்ந்த நூற்றுக்கணக்கான பட்டாம்பூச்சி இனங்களைச் சேகரித்து வந்தார். அவற்றைத் தத்தமது தோற்ற ஒற்றுமை அடிப்படையில் ஒழுங்குபடுத்த முயன்றபோது பல முரண்பாடுகளைக் கண்டார். வெளித்தோற்ற அளவில் வேறுபடுத்திக் காண இயலாத அளவுக்கு ஒற்றுமை கொண்டிருந்த இனங்களைப் பார்த்தால் அவை ஒன்றோடு ஒன்று தொடர்பில்லாத பண்புகளைக் கொண்ட இனங்களாக இருந்தன. இங்கிலாந்து திரும்பியதும் அவர் தான் கண்டறிந்ததின் அடிப்படையில் அமைந்த ஒப்புப்போலிப் (போலியொப்புருப்) பண்புக் கருத்தை முன்வைத்து இலண்டன் இலின்னேயியசுச் சங்கக் கூட்டத்தில் ஆய்வுக்கட்டுரை ஒன்றை 1861-ம் ஆண்டு நவம்பர் 21-ம் நாளன்று படித்தார். அக்கட்டுரை 1862-ம் ஆண்டு 'Contributions to an Insect Fauna of the Amazon Valley' என்ற பெயரில் வெளிவந்தது. அதைத் தொடர்ந்து தனது அமேசான் கள ஆய்வில் கண்டவற்றைப் பற்றி, விரிவாக \"அமேசான் ஆற்றைப் பற்றி ஒரு இயற்கையியலாளன்\" (\"The Naturalist on the River Amazons\") என்ற தலைப்பில் நூலாக எழுதினார். அவரது இந்த கண்டுபிடிப்புகளும் கணிப்புகளும் நெடிய விவாதங்களுக்கு வித்திட்டன.\n\nபேட்ஃசு நெருங்கிய மரபுத் தொடர்பு இல்லாத இனங்களிடையே அமைந்துள்ள தோற்ற ஒற்றுமை ஒரு கோண்மா எதிர்ப்புத் தகவமைவு என்ற கருத்தை முன்வைத்தார். மேலும், சில இனங்கள் வியத்தக்க அளவுக்கு பளிச்சிடும் நிறங்களையும் கொண்டு, ஏதோ தன்னைப் பிடிக்க வரும் கோண்மாக்களைச் சீண்டிப் பார்ப்பது போல மெதுவாகப் பறப்பதையும் சுட்டிக் காட்டினார். இத்தகைய பட்டாம்பூச்சிகள் பறவைகளுக்கும் பிற பூச்சித்தின்னிகளுக்கும் உண்ணுதற்கு உகந்தவையாக இல்லாமல் இருக்கக் கூடும் என்று அவர் கருதினார். இதே அடிப்படையிலேயே இவ்வினங்களைப் போன்ற போலித்தோற்றம் கொண்ட பிற இனங்களும் தமது நிற அமைப்பைப் பெற்றிருக்கலாம் என்ற வாதத்தை அவர் முன்வைத்தார். அந்தப் போலிகள் குமட்டல் தன்மையையோ நச்சுத்தன்மையையோ பெற்றிருக்க வேண்டியதில்லை. வெறுமென அத்தன்மையைப் பெற்றுள்ள மற்ற உயிரினங்களை ஒத்த தோற்றத்துடன் இருந்தால் போதுமானது.\n\nஇந்த விளக்கம் ஆல்ஃவிரடு அரசல் வாலேசும் சார்லசு டார்வினும் அந்நேரம் முன்வைத்திருந்த படிவளர்ச்சிக் கோட்பாட்டுடன் பொருந்தி இருந்தது. இவ்விளக்கம் இயல்பில் காணப்படாத எந்த ஒரு சக்தியையும் சார்ந்திராததால் படிவளர்ச்சியை எதிர்த்தவர்களின் எதிர்ப்பைச் சந்தித்தது. அதுவரை கேலிக்காக மாந்தர் ஒருவரைப்போல மற்றொருவர் செய்து காட்டும் பகடிக்கூத்தை மட்டும் குறித்து வந்த \"mimicry\" (\"மிம்மிக்ரி\") என்ற சொல் செடிகளின் பண்புகளையும் விலங்குகளின் பண்புகளையும் குறிப்பதற்குப் பயன்படுத்தப்படத் தொடங்கியது. இந்த அடிக்கருத்தைக் கொண்டு வந்தவர் என்ற முறையில் இவ் ஒப்புப்போலிப்பண்புக்கு பேட்ஃசின் பெயர் சூட்டப்பட்டது. வேறு பல நெட்டாங்குகள் இப்போது கண்டறியப்பட்டிருந்தாலும் மிகுதியாக அறியப்படுவது பேட்ஃசின் நெட்டாங்கு அல்லது அழகச்சே (போலியொப்புரு) ஆகும். பலர் நெட்டாங்கு என்றாலே பேட்ஃசின் நெட்டாங்கு மட்டும் எனப் பிழையாகக் கருத இடமிருந்தாலும், பேட்ஃசே மேலும் பல நெட்டாங்குகளை ஆய்ந்து சொல்லியுள்ளார் என்பதைக் கருத்தில் கொள்ள வேண்டும்.\n\nSection::::இயங்கமைவு.\nதம்மை உண்ண வரும் கோண்மாக்களிடம் இருந்து தப்புவதற்கு இரையினங்களூடே பல உய்வு முறைகள் தென்படுகின்றன. அவற்றுள் குமட்டல் ஏற்படுத்தும் வேதிச்சுரப்பு, நச்சுத்தன்மை, காயப்படுத்தும் உடலமைப்பு போன்றவை சில. இவ்வாறான பாதுகாப்பைப் பெற்றிருக்கும் உயிரினங்களில் கண்ணில் தென்படாத வண்ணம் உருமறைப்பு, விரைவில் தப்பித்துப் பிழைக்கும் ஆற்றல் போன்ற வேறு சில தற்காப்புப் பண்புகள் பொதுவாகக் குறைவாகவே காணப்படும். இத்தகைய பாதுகாப்பைப் பெற்ற உயிரினங்களிடம் எதிர்வினையைச் சந்திக்கும் கோண்மாக்கள் நாளடைவில் இவற்றைத் தவிர்க்கத் தொடங்குகின்றன. இதைப் பயன்படுத்திக் கொள்ளும் விதமாக, தவிர்த்தல் பண்புகள் இல்லாத வேறு இனங்கள் படிவளர்ச்சியின் போது இவற்றைப் போலவே தோற்றம் பெறுகின்றன. இவ் அடையாள ஒற்றுமை தோற்றத்தில் மட்டுமல்லாது, ஒலி எழுப்புதல் போன்று கோண்மாக்களால் உணரக்கூடிய வேறு வழிகளிலும் ஏற்படலாம்.\n\nஅழகச்சாக இருக்கும் இரையினங்களின் எண்ணிக்கை கோண்மா எதிர்ப்புப் பண்பு கொண்ட இனங்களின் எண்ணிக்கையோடு ஒப்பிடும்போது குறைவாகவே இருக்கும். அவ்வாறு இல்லாமல், ஒப்புப்போலிப் பண்பினையுடைய \"தீங்கு விளைவிக்க இயலாத\" இனங்களின் தொகை மிகுந்தால் கோண்மாக்கள் அவற்றைத் தின்று பார்த்து விட்டு நச்சு இனங்களையும் தாக்கத் தொடங்கி விடக்கூடும். இதனால் அவ்விரு இனங்களின் உய்வு உத்திகளும் தோற்றுப் போகும். அதன்வழி படிவளர்ச்சியில் அவை அற்றுப்போகவும் கூடும்.\n\nநஞ்சினையுடைய கட்டு விரியனைப் போலத் தோன்றும் நஞ்சற்ற Travancore wolfsnake \"Lycodon travancoricus\" ஓலைப்பாம்பு(?)/வாலைப்பனையன் (\"Lycodon aulicus\"), குமட்ட வைக்கும் வெறும்புலிப் பட்டாம்பூச்சியைப் போன்று தோன்றும் தமிழ் இலேசிறகி, வௌவால்களால் தின்ன முடியாத சுவை கொண்ட சில அந்துப்பூச்சிகளின் மீயொலி செய்திகளைப் போன்றே ஒலியெழுப்பும் தின்னக்கூடிய அந்துப்பூச்சிகள் போன்றவை இவ்விளைவைக் காட்டுபவை.\n"}
{"id": "84279", "url": "https://ta.wikipedia.org/wiki?curid=84279", "title": "அணுக்கரு உலை விபத்து இழப்பீடு சட்ட முன்வரைவு", "text": "அணுக்கரு உலை விபத்து இழப்பீடு சட்ட முன்வரைவு\n\nஅணுக்கரு உலை விபத்திற்கான குடியியல் இழப்பீடு மசோதா (The Civil Liability for Nuclear Damage)அல்லது அணுக்கரு உலை விபத்து இழப்பீடு மசோதா அமெரிக்க வணிகநிறுவனங்கள் இந்தியாவில் அணுக்கரு உலைகளை நிறுவ வழிவகுக்கும் வகையில் இந்திய அரசால் 2008 ஆண்டு கையொப்பமிட்ட இந்திய அமெரிக்க குடிசார் அணுவாற்றல் உடன்பாட்டிற்கிணங்க நாடாளுமன்றத்தில் கொண்டுவந்துள்ள மசோதாவாகும். இந்தியாவில் அணுக்கரு உலைகள் அமைக்கும் அமெரிக்க வணிக நிறுவனங்கள் தங்கள் மாநிலங்களில் காப்பீடு பெற இந்த சட்டம் தேவையாகும். இந்த மசோதா சட்டமான பிறகு இந்தியா குடிசார் அணுக்கரு நிலையங்களில் விபத்து இழப்பீடு குறித்த பன்னாட்டு மரபு அங்கத்தினராகக் கருதப்படும்.அணு உலை விபத்து இழப்பீடு மசோதா, எதிர்கட்சியான பாரதிய ஜனதா கட்சியின் ஆதரவுடன் மக்களவையில் 26 செப்டம்பர் 2010 அன்று நிறைவேறியது.\n\nஅணுக்கரு உலை விபத்து இழப்பீடு மசோதா தொடர்பாக பாரதிய ஜனதா கட்சி மற்றும் இடதுசாரி கட்சிகள் கடும் எதிர்ப்பு எழுப்பி வந்தன. அதில் உள்ள சில முக்கிய அம்சங்களுக்கு கடும் எதிர்ப்பு தெரிவித்து அவற்றை நீக்க வேண்டும் எனவும் வலியுறுத்தி வந்தன. இதனால் மசோதாவை நிறைவேற்றுவதில் இழுபறி ஏற்பட்டது. இதையடுத்து மசோதாவை நிறைவேற்ற வழிசெய்யும் வகையில் அரசு மசோதாவில் 18 திருத்தங்களை மேற்கொண்டது.\n\nமுக்கியத் திருத்தமாக, அணு விபத்து ஏற்பட்டால், விபத்து இழப்பீடாக ரூ. 500 கோடியாக தரப்பட வேண்டும் என முன்பு மசோதாவில் குறப்பிடப்பட்டிருந்தது. பின்னர் அது ரூ. 1500 கோடியாக அதிகரிக்கப்பட்டு மசோதா தாக்கல் செய்யப்பட்டது. அணு தீண்டாமையிலிருந்து இந்தியா முழுமையாக விலகி வரவும் உலகநாடுகளுடன் இந்தியா மிகவும் பெரிய அளவில் அணு வர்த்தகத்தில் ஈடுபடவும் இந்த மசோதா உதவும் என்று இந்தியப் பிரதமர் மன்மோகன் சிங் வாதிட்டார்.\n\nஇந்த மசோதாவின் அடுத்த கட்டமாக அணுவாற்றல் சட்டம் 1962 திருத்தப்பட்டு இந்திய அணுக்கரு மின்னாற்றல் உற்பத்தியில் தனியார்துறை பங்கேற்க அனுமதிக்கப்பட வேண்டும்.\n\nSection::::வெளியிணைப்புகள்.\nHighlights of the Civil Liability for Nuclear Damage Bill, 2010\n\nNuclear Power and Civil Liability\n\nBill as passed by Lok Sabha (Amendments marked on the original Bill)\n"}
{"id": "84298", "url": "https://ta.wikipedia.org/wiki?curid=84298", "title": "காஞ்சிப் புராணம்", "text": "காஞ்சிப் புராணம்\n\nகாஞ்சிப் புராணம் காஞ்சித் தலத்தைச் சிறப்பித்துக் கூறும் புராண நூலாகும். இந்நூலாசிரியர் சிவஞான முனிவராவார். வடமொழியில் உள்ள காஞ்சிமான்மியங்களைக் கருவாகக் கொண்டு சிவஞானமுனிவர் விரிவாக இந்நூலினை எழுதியுள்ளார். இந்நூலிலுள்ள பாடல்களின் தொகை 2742 ஆகும். சேக்கிழாரின் பெரியபுராணம் போன்றே இப்புராணமும் தமிழில் புராணத்தின் பெருமையை உயர்த்தியுள்ளது.\n\nஇந்நூலில் காஞ்சியிலுள்ள எழுபதுக்கும் மேற்பட்ட தலங்களின் சிறப்புக்கள் கூறப்பட்டுள்ளன. சிவபெருமானே முழுமுதற்கடவுள் என்னும் கோட்பாட்டைக் குறிக்கும் இந்நூல் திருமாலின் பத்து அவதாரங்களையும், அவர் கோயில் கொண்ட இடங்களையும் குறிப்பிட்டுள்ளது. சைவசித்தாந்தக் கருத்துக்களை மிக எளிமையா முனிவர் பல இடங்களிற் சொல்லிச் செல்கின்றார். சிவஞானபோதத்திலுள்ளவாறே முப்பொருளுண்மையை அழகாகக் கூறப்பட்டுள்ளது. இப்புராணத்தின் தழுவக்குழைந்த படலம், இறைவி, இறைவனை வழிபடும் முறையைக் கூறுமுகமாகப் பூசனை முறைகளை முனிவர் விளக்கியுள்ளார். இறைவி வழிபடுங்கால் இறைவன் வெள்ளப்பெருக்கை ஏற்படுத்தத், தாம் தோற்றுவித்து வழிபடும் இறையுருவை வெள்ளம் அடித்துச் சென்று விடுமோ, என்னும் அச்சத்தால் அதனைக் தழுவிக்கொள்கிறான். அதனால் வளைத்தழும்பும், முலைத்தழும்பும் பட இறைவன் குழைந்து காட்சி தருகின்றான்.\n\nஇப்புராணத்தின் இறுதிப் பகுதியில் மக்கள் பின் பற்ற வேண்டிய ஒழுக்கங்களும் பதிபுண்ணியம், பசுபுண்ணியம் என்ற இரண்டிலும் பதி புண்ணியம் எவ்வாறு சிறந்தது என்பதும் விளக்கப்படுகின்றது. மேலும் இப்பகுதியில் இறைவனின் உருவத்திருமேனிகள் இருபத்திநான்கின் இயல்புகள் அழகாக விளக்கப்பட்டுள்ளன. இந்நூலுக்குப் பழைய உரை ஒன்று உண்டு.\n\nSection::::வெளி இணைப்புகள்.\nசிவஞான சுவாமிகள் அருளிச் செய்த காஞ்சிப் புராணம் tamilvu.org\n"}
{"id": "84299", "url": "https://ta.wikipedia.org/wiki?curid=84299", "title": "காஞ்சி மகாத்மியம்", "text": "காஞ்சி மகாத்மியம்\n\nகாஞ்சி மகாத்மியம் தெலுங்கு இலங்கியங்களில் ஒன்று. இதனை எழுதியவர் “தக்குபல்லி துக்கன” என்பவராவார். இவரது காலம் கி.பி. 1410க்கும் 1450க்கும் இடைப்பட்டதென்பர். இப்புராணத்திற் காஞ்சிபுரக் கோயில்கள் பற்றியும் அக்கோயில்களில் எழுந்தருளியிருக்கும் கடவுளர்கள் பற்றியும் கூறப்பட்டுள்ளது. இந்நூல் இன்று முழுமையாகக் கிடைக்கவில்லை. சில பாடல்கள் “பெதபாட்டி சக்கன” தொகுத்த பிரபந்த இரத்தினாகரம் என்னும் நூலில் இடம்பெற்றுள்ளது.\n"}
{"id": "84304", "url": "https://ta.wikipedia.org/wiki?curid=84304", "title": "களவு மணம்", "text": "களவு மணம்\n\nகளவு மணம் அல்லது காந்தருவ மணம் இந்து சமய அற நூல்களில் கூறப்பட்டுள்ள எண் வகை மணங்களுள் ஒன்று. காந்தருவ மணம் என்பது கருத்தொருமித்த ஆடவனும் பெண்ணும் தம்முள் இயைந்து கூடும் கூட்டமாகும். இவ்வகை மணம் பெரும்பாலும் களவொழுக்கமாகவே இருக்கும். பிரமம், தைவம், ஆருசம், பிராசாபத்தியம், ஆகரம், காந்தருவம், இராக்கதம், பைசாசம் ஆகிய எண் வகை விவாகங்களுள் முதலிற் கூறப்பட்ட பிரமம், தைவம், ஆருசம், பிராசாபத்தியம் என்னும் நான்கும் மேலானவை என்றும் ஆசுரம், காந்தருவம், இராக்கதம், பைசாசம் என்னும் நான்கும் கீழானவை என்றும் பொதுவாகப் பாகுபடுத்தப்படும்.\n\nகாந்தருவ விவாகத்திற்கு எடுத்துக்காட்டாக துஷ்யந்தன், சகுந்தலை திருமணத்தை குறிப்பிடலாம். இவர்கள் மணம் புரியும் போது துஷ்யந்தன் தன கணையாழியை அணிவித்தான். \n"}
{"id": "84305", "url": "https://ta.wikipedia.org/wiki?curid=84305", "title": "காம்போதி", "text": "காம்போதி\n\nகாம்போதி கருநாடக இசையில் மிகப் பிரபலமான ஒரு இராகமாகும். இது 72 மேளகர்த்தா இராகங்களில் 28வது மேளமாகிய அரிகாம்போதி இராகத்தின் ஜன்னிய இராகமாகும். \n\nSection::::இலக்கணம்.\nஆரோகணத்தில் ஆறு சுரங்களையும் அவரோகணத்தில் ஏழு சுரங்களையும் கொண்ட ஒரு சாடவ சம்பூரண இராமாகும். சட்ஜம், பஞ்சமத்தோடு, சதுச்ருதி ரிஷபம், அந்தர காந்தாரம், சுத்த மத்திமம், சதுச்ருதி தைவதம், கைசிகி நிஷாதம் ஆகிய இந்த ராகத்தின் சுரஸ்தானங்களாகும். ஆரோகணத்தில் நிஷாதம் வராமையினால் இது ஒர வர்ஜ இராகமாகிறது.\n\n"}
{"id": "84306", "url": "https://ta.wikipedia.org/wiki?curid=84306", "title": "காரணாகமம்", "text": "காரணாகமம்\n\nகாரணாகமம் வடமொழியில் எழுதப்பட்ட சைவாகமங்கள் இருபத்தெட்டில் நான்காவது. இதில் பூர்வ, உத்தர என்ற இரு பகுதிகள் உண்டு. பூர்வ பக்கத்தில் 147 படலங்கள் அமைந்துள்ளன. இதிலே தந்திரங்கைளப் பற்றியும் மந்திரங்களைப் பற்றியும் கூறப்பட்டுள்ளன. மூன்று முதல் நூற்றி ஒன்று வரையமைந்த பகுதிகள் கிரியை பற்றி விளக்குகின்றன. இதன் பதினெட்டாம் படலத்தில் எண்பத்தினான்கு செயல்கள் (கரணங்கள்) விளக்கப்பட்டுள்ளன.\n\n"}
{"id": "84315", "url": "https://ta.wikipedia.org/wiki?curid=84315", "title": "அமெரிக்க முதற்குடிகளின் மொழிகள்", "text": "அமெரிக்க முதற்குடிகளின் மொழிகள்\n\nஅமெரிக்க முதற்குடிகளின் மொழிகள் என்பவை வட அமெரிக்கா, தென் அமெரிக்கா கண்டங்களின் முதற் குடிமக்கள் பேசிய, பேசும் மொழிகள் ஆகும். பல மொழிக் குடும்பங்களும், நூற்றுக்கணக்கான மொழிகளும் இதில் அடங்கும். ஐரோப்பியரின் அமெரிக்க ஆக்கிரமிப்புக்கு பிறகு இனவழிப்பு, போர், நோய், வள இழப்பு என பல காரணங்களால் அமெரிக்க முதற்குடிமக்களின் தொகை பெரும் வீழ்ச்சி கண்டது. இதனால் இவர்களின் பெரும்பான்மை மொழிகளும் பண்பாடும் அழிவு நிலையிலேயே இன்று உள்ளன. எனினும் அங்கங்கே சில முதற்குடிமக்களின் சமூகங்கள் தமது மொழிகளையும் பண்பாட்டையும் அறிவையும் மீட்டெடுப்பதில், பேணுவதில் வளர்ப்பதில் வெற்றிகளைக் கண்டு வருகிறார்கள்.\n\n\n\n\n"}
{"id": "84316", "url": "https://ta.wikipedia.org/wiki?curid=84316", "title": "கெச்வா மொழிகள்", "text": "கெச்வா மொழிகள்\n\nகெச்வா (ஆங்கிலம்: Quech·ua (kéchwə)\n(பன்மை: கெச்வா Quech·ua அல்லது கெச்வாக்கள் Quech·uas) அல்லது கெச்சுவா Kech·ua (kéchwə)) அமெரிக்கா முதற்குடிமக்கள் மொழிகளில் பெரும்பாலான மக்களால் பேசப்படும் மொழிகள் ஆகும். சுமார் 6 - 8 மில்லியன் மக்கள் இந்த மொழிகளைப் பேசுகிறார்கள். கெச்சுவா மொழிக் குடும்பத்தில் பல்வேறு தனி மொழிகளும் வட்டார வழக்குகளும் காணப்படுகின்றன. பண்டைய இன்கா நாகரிகத்தின் மொழியான இது, இன்று பொலிவியா, பெரு, எக்குவடோர் ஆகிய நாடுகளில் அதிகாரபூர்வ அலுவல் மொழிகளில் ஒன்றும் ஆகும். இம்மொழி இலத்தீன் எழுத்துக்களை கொண்டே எழுதப்படுகிறது.\n"}
{"id": "84323", "url": "https://ta.wikipedia.org/wiki?curid=84323", "title": "நாகவற் மொழி", "text": "நாகவற் மொழி\n\nநாகவாற் மொழி (Nahuatl, [ˈnaː.watɬ]) ஒரு அமெரிக்க முதற்குடிமக்கள் மொழி. இந்த மொழி நடு அமெரிக்க நிலப்பரப்பில் சுமார் 1.5 மில்லியன் வரையான மக்களால் பேசப்படுகிறது. இதுவே அழடாக் நாகரிகத்தின் மொழியாகும்.\n"}
{"id": "84327", "url": "https://ta.wikipedia.org/wiki?curid=84327", "title": "எரிக் ஷ்மிட்", "text": "எரிக் ஷ்மிட்\n\nஎரிக் எமர்சன் ஷ்மிட் (\"Eric. E. Schmidt\", பிறப்பு: ஏப்ரல் 27, 1955), ஓர் அமெரிக்க கணிபொறி பொறியாளர் ஆவார். இவர் பிரபல இணைய நிறுவனமான கூகுளின் நிருவாகத் தலைவர். ஷ்மிட், வாஷிங்க்டனில் பிறந்தார். பள்ளி படிப்பை விர்ஜினியாவின் யார்க்டவுன் பள்ளியில் முடித்தார். 1976ல் பிரின்ஸ்டன் பல்கலைக்கழகத்தில் மின்பொறியியல் இளநிலை படிப்பை முடித்து தனது மேற்படிப்பை 1979ல் பெர்க்லி காலிபோர்னியா பல்கலைக்கழகத்தில் முடித்தார்.\n\nஸ்டான்ஃபோர்ட் வர்த்தக கல்லூரியில் (Stanford Business School) சில ஆண்டுகள் பகுதி நேர பேராசிரியராக பணியாற்றி வந்தார்.\n\nதற்பொழுது ஏதெர்டன், காலிபோர்னியாவில் வசித்து வருகிறார்.\n\n"}
{"id": "84336", "url": "https://ta.wikipedia.org/wiki?curid=84336", "title": "சேர்ஜி பிரின்", "text": "சேர்ஜி பிரின்\n\nசெர்ஜே மிகலாயோவிச் பிரின் (\"Sergey Brin\", பி. ஆகஸ்ட், 21 1973) கூகுள் தேடல் இயந்திரத்தின் நிறுவனர்களில் ஒருவர் ஆவார். இவரது \"பேஜ் ரேங்கிங் அல்காரிதம்\" ஆனது தேடலை மிக விரைவாகவும், சரியாகவும் கொடுக்க உதவுகிறது.\nசெர்ஜே பிரின் கூகுள் என்னும் நிறுவனத்தை லாரி பேஜ் என்பவருடன் இணைந்து தொடங்கினார்.\n\nSection::::இளமைக்காலம்.\nஉருசிய நாட்டின் யூதப் பெற்றோருக்கு மகனாகப் பிறந்தார் இவருக்கு ஆறு அகவை ஆனபோது இவருடைய தாய் தந்தையுடன் செர்ஜே மாசுகோவிலிருந்து அமெரிக்காவுக்குக் குடியேறினார். மேரிலாந்து பல்கலைக் கழகத்தில் கணக்கு மற்றும் கணினிக் கல்வி ஆகியவற்றில் கல்வி பயின்று பட்டம் பெற்றார். பின்னர் ஸ்டான்போர்டு பல்கலைக் கழகத்தில் ஆய்வுப் படிப்பில் ஈடுபட்டார். அவ்வமயம் லாரி பேஜ் என்னும் உடன் பயிலும் மாணவருடன் நட்பு ஏற்பட்டது. இருவரும் இணைந்து 1998 ஆம் ஆண்டில் உலகிலேயே மிகப் பெரிய தேடு பொறியான கூகுளை குடும்ப உறுப்பினர்கள் மற்றும் நண்பர்கள் அளித்த பணத்தை முதலீடாகக் கொண்டு தொடங்கினார்கள்.\n\n"}
{"id": "84346", "url": "https://ta.wikipedia.org/wiki?curid=84346", "title": "சந்தியா வந்தனம்", "text": "சந்தியா வந்தனம்\n\nசந்தியா வந்தனம் சூரிய வழிபாட்டு முறைகளில் ஒன்றாகும். சூரியன் உதிக்கும் வேளையிலும், மறையும் வேளையிலும் காயத்ரி ஜெபத்துடன் செய்யப்படுகிறது.\n\n\n\n\n"}
{"id": "84357", "url": "https://ta.wikipedia.org/wiki?curid=84357", "title": "சினாபுங்", "text": "சினாபுங்\n\nசினாபுங் (\"Sinabung\", இந்தோனேசியம்: \"Gunung Sinabung\") என்பது இந்தோனேசியாவின் சுமாத்திராப் பகுதியில் அமைந்துள்ள ஒரு சுழல்வடிவ எரிமலை ஆகும். மெதான் என்ற சுமாத்திராவின் முக்கிய நகரத்தில் இருந்து தென்மேற்கே 60 கிமீ தூரத்தில் அமைந்துள்ளது. இந்த எரிமலை வெடித்ததற்கான ஆதாரபூர்வமான தகவல்கள் இது முதற்தடவையாக 2010, ஆகத்து 29 இல் வெடிக்கும் வரை பதியப்பட்டிருக்கவில்லை.\n\nSection::::2010 வெடிப்பு.\nஇந்த எரிமலை 1600 ஆம் ஆண்டில் இருந்து சீற்றமடையாமல் இருந்து வந்துள்ளது. முதற்தடவையாக இது 2010 ஆகத்து 29 அதிகாலையில் உள்ளூர் நேரப்படி 00:06 மணிக்கு வெடிக்க ஆரம்பித்தது. 1.5 கிமீ உயரத்திற்கு இதன் தூசுகள் வீசப்பட்டன. குழம்புகள் எரிமலைவாயில் வீழ்ந்தன.\n\n2010 செப்டம்பர் 3 வெள்ளிக்கிழமை மேலும் இரண்டு வெடிப்புகள் நிகழ்ந்தன. 3 கிமீ உயரத்திற்கு தூசுகள் கிளம்பின. செப்டம்பர் 7 இல் மீண்டும் வெடித்தது. இதன் சீற்றம் அதிகமானதாக இருந்தது.\n\nSection::::2013 வெடிப்பு.\n2013 செப்டம்பர் 15 ஞாயிற்றுக்கிழமை பிற்பகல் 3:00 மணிக்கு சினாபுங் மீண்டும் வெடித்தது. 3,700 பேர் இருப்பிடங்களை விட்டு நகர்ந்தனர். மீண்டும் 2013 நவம்பர் 5 இல் வெடித்ததில், வானில் 7-கிமீ தூரத்திற்கு தூசுகள் கிளம்பின.\n\nSection::::2014 வெடிப்பு.\n2014 சனவரி 4 இல் மீண்டும் வெடித்தது. 4,000-மீட்டர் உயரத்திற்கு தூசுகள் கிளம்பின. 2014 பெப்ரவரி 1 இல் மீண்டும் வெடித்தது. 14 பேர் கொல்லப்பட்டதாக அறிவிக்கப்பட்டது. இறந்தவர்களில் பெரும்பாலானோர் உயர்பள்ளி மாணவர்கள். இவர்கள் எரிமலையைக் காண வந்திருந்தனர்..\n"}
{"id": "84373", "url": "https://ta.wikipedia.org/wiki?curid=84373", "title": "திமிலைத்துமிலன்", "text": "திமிலைத்துமிலன்\n\nதிமிலைத்துமிலன் (சின்னயா கிருஷ்ணபிள்ளை) ஈழத்துத் தமிழ் எழுத்தாளர். மூத்த கவிஞர். சிறந்த சிறுகதை, புதின எழுத்தாளர், ஓவியர், ஆய்வாளர், நாடகாசிரியர். இவர் மட்டக்களப்பு ஆசிரிய கலாசாலையில் பயிற்சி பெற்றுப் பட்டம் பெற்று அங்கேயே நீண்ட காலம் விரிவுரையாளராகக் கடமையாற்றி ஓய்வுபெற்றவர். இதுவரை 15 நூல்களை வெளியிட்டுள்ளார்.\n\nSection::::குடும்பவிபரம்.\nஇலங்கையில் மட்டக்களப்பில் திமிலைத்தீவில் பிறந்தவர். இவர் காலஞ்சென்ற கவிஞர்களான திமிலை மகாலிங்கம், திமிலைக் கண்ணன் ஆகியோரின் சகோதரர். திமிலைத் துமிலன் திமிலைத்தீவு புதூர் அரசினல் பள்ளிக்கூடத்தில் ஆசிரியராகப் பணியாற்றியவர்.\n\nSection::::விருதுகளும் பட்டங்களும்.\nஇவரது கவித் திறனுக்காக இவர் பல பட்டங்களையும், விருதுகளையும் பெற்றுள்ளார். கவிமணி, கவியரசு, தமிழ் ஒளி, கவிதல பாஸ்கரன், கலாபூஷணம் ஆளுநர் விருது, கலைக்கழக விருது என்பன அவற்றுட் சிலவாகும். இவரது \"வழி தவறியவள்\" என்ற கவிதை சென்னை குழந்தை எழுத்தாளர் சங்கம் 1959 இல் நடத்திய குழந்தைக் கவிதைப் போட்டியில் முதற் பரிசு பெற்றது. ஆனந்த விகடன் நடத்திய கவிதைப் போட்டியில் முதற் பரிசு பெற்றுள்ளார். இலங்கையில் நடைபெற்ற பல கவிதைப் போட்டிகளில் பல பரிசுகளைப் பெற்றுள்ளார். இவரது கவித்துறை ஆற்றலுக்காக 2009 இல் கிழக்குப் பல்கலைக்கழகம் இவருக்கு இலக்கிய கலாநிதிப் பட்டம் வழங்கிக் கெளரவித்தது. கனடியத் தமிழ் எழுத்தாளர் ஒன்றியம் 2009 நவம்பர் 9 இல் நிகழ்த்திய இவரது பவள விழாவிலே இவருக்கு செந்தமிழ்க் கவிமாமணி பட்டம் வழங்கிக் கெளரவித்தது.\n\nSection::::ஓவியம்.\nஇவர் ஈழத்துச் சஞ்சிகைகள் பலவற்றில் ‘கிருஷ்ணா’ என்ற பெயரில் எண்ணற்ற ஓவியங்களை வரைந்துள்ளார். வீரகேசரியில் 1950களில் தாரா என் தங்கை என்ற கவிதைச் சித்திரத் தொடர்கதையை வரைந்துள்ளார். கண்ணாடியில் இவர் வரைந்த ஓவியங்களைக் கொண்ட கண்காட்சி ஒன்று மட்டக்களப்பு ஆசிரிய கலாசாலையில் நடைபெற்றது.\n\n\n"}
{"id": "84377", "url": "https://ta.wikipedia.org/wiki?curid=84377", "title": "திருக்கடையூர்", "text": "திருக்கடையூர்\n\nதிருக்கடையூர் (திருக்கடவூர்) (ஆங்கிலம்:Thirukadaiyur), இந்தியாவின் தமிழ்நாடு மாநிலத்தில் அமைந்துள்ள நாகப்பட்டினம் மாவட்டத்தில் தரங்கம்பாடி வட்டத்தில் இருக்கும் ஒரு கிராமம் ஆகும்.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 5,533 மக்கள் இங்கு வசிக்கின்றார்கள். இவர்களில் 2,757 ஆண்கள், 2,776 பெண்கள் ஆவார்கள். திருக்கடையூர் மக்களின் சராசரி கல்வியறிவு 78.71% ஆகும்.\n\nSection::::சிறப்பு.\nமயிலாடுதுறை - காரைக்கால் சாலை மார்க்கத்தில் மயிலாடுதுறையில் இருந்து 21.4 கி.மி. தூரத்தில், காரைக்காலில் இருந்து 21.7 கிமீ தூரத்தில் திருக்கடையூர் இருக்கிறது. சீர்காழியில் இருந்து சுமார் 23 கி.மி. தொலைவில் சீர்காழி - காரைக்கால் சாலை வழியில் இவ்வூரில் உள்ள அமிர்தகடேஸ்வரர் கோயில் புகழ்பெற்ற சைவத்தலமாகும்.\n"}
{"id": "84380", "url": "https://ta.wikipedia.org/wiki?curid=84380", "title": "வெஸ்ட்ஃபாலியா அமைதி ஒப்பந்தம்", "text": "வெஸ்ட்ஃபாலியா அமைதி ஒப்பந்தம்\n\nபதினேழாம் நூற்றாண்டில் ஐரோப்பாவில் நடை பெற்று வந்த முப்பதாண்டுப் போர், மற்றும் எண்பதாண்டுப் போர் ஆகியவை 1648 ஆம் ஆண்டு முடிவுக்கு வந்தன. இப்போர்கள் முடிவுக்கு வர 15 மே 1648 இல் ஓசுனாப்ருயூக் (Osnabrück) என்ற இடத்திலும், 24 அக்டோபர் 1648 இல் மியூன்சிட்டர் (Münster) என்ற இடத்திலும் அமைதி உடன்படிக்கைகள் கையெழுத்தாகின. புனித ரோமன் பேரரசு, எசுப்பானியா, பிரான்சு, சுவீடன் அரசுகள், டச் குடியரசு, மற்றும் சுதந்திர நகரங்கள் உடன்பட்ட இந்த அமைதி ஒப்பந்தமே வெசிட்டுட்ஃபாலியா அமைதி ஒப்பந்தம் (ஆங்கிலம்:Peace of Westphalia) என்றழைக்கப் படுகிறது.\n\nSection::::பின்புலம்.\nபதினேழாம் நூற்றாண்டின் முதல் பகுதியில் ஐரோப்பாவில் இரு பெரும் போர்கள் நடந்து கொண்டிருந்தன. கத்தோலிக்கர்களுக்கும் புராட்டசுட்டன்டுகளுக்கும் இடையே நடைபெற்ற முப்பதாண்டுப் போரில் (1618-1648). புனித ரோமப் பேரரசு, எசுப்பானிய அரசு, குரோசியா, ஆத்திரியா, பவேரியா, அங்கேரி முதலிய கத்தோலிக்க நாடுகள் டச் குடியரசு, சுவீடன், இங்கிலாந்து முதலிய ப்ராடஸ்டன்ட் நாடுகளுடன் மோதின. இது தவிர எண்பதாண்டு காலமாக டச் குடியரசு எசுப்பானிய பேரரசிடமிருந்து விடுதலை பெற போராடிக் கொண்டிருந்தது. தொடர்ந்து நடைபெற்ற போர்களால், ஐரோப்பா கண்டத்தின் பெரும் பகுதி நாசமடைந்து மக்கள் கடும் பாதிப்புகளுக்கு ஆளாகி இருந்தனர். அரை நூற்றாண்டு தொடர்ந்து போரிட்டதால், அனைத்து நாடுகள் சோர்வடைந்திருந்தன.\n\nSection::::அமைதி ஒப்பந்தங்கள்.\nமுறையான அமைதிப் பேச்சுவார்த்தைகள் தொடங்கும் முன்னரே ஆத்திரிய ஆபுசுபர்கு ல்லது ஆப்ஃசுபர்கு(Hamburg) குடிக்கும், பிரான்சுக்கும் இடையே பேச்சு வார்த்தை இருந்து வந்தது. பின்னர் பேச்சு வார்த்தைக்கு முன்னோடியாக சுவீடனும் புனித ரோமன் பேரரசும் ஆம்பர்கில் ஒரு உடன்படிக்கையில் கையெழுத்திட்டன. அமைதிப் பேச்சு வார்த்தை நடக்க வெசிட்டுஃபாலியா மாகாணம் (தற்கால இடாய்ச்சுலாந்து நாட்டின் ஒரு பகுதி) தேர்ந்தெடுக்கப்பட்டது. குறிப்பாக, ஓசுனாப்ருயூக் மற்றும் மியூன்சிட்டர் நகரங்கள் தேர்ந்தெடுக்கப்பட்டன.\n\nSection::::தூது குழுக்கள்.\n1643 இல் தொடங்கிய பேச்சு வார்த்தைகளில் மொத்தம் நூற்றுக்கும் மேற்பட்ட தூது குழுக்கள் பங்கேற்றன. 16 ஐரோப்பிய அரசுகள் மற்றும் 66 ரோமப் பேரரசு மாகாணங்கள், இப்பேச்சு வார்த்தைகளில் பங்கேற்றன. டியூ டி ஆர்லியான் (பிரான்சு), யொஃகான் ஆக்ஃசன்சிட்டியர்னா (Oxenstierna) (சுவீடன்), மேக்சிமில்லியான் வான் டிரௌட்மன்சிடோர்ஃப் (Count Maximilian von Trautmansdorff) (புனித ரோமன் பேரரசு), கசுப்பார் டி பிராக்கமொண்ட்டே யி குசிமன் (Gaspar de Bracamonte y Guzmán)(எசுப்பானியா), ஃபாபியோ சிகி (கொலோன்), ஆகியோர் பேச்சு வார்த்தைகளில் பங்கேற்ற முக்கிய தூதுவர்களாவர்.\n\nSection::::விளைவுகள்.\nஅமைதி பேச்சு வார்த்தைகள் காரணமாக கீழே குறிப்பிட்டுள்ள உடன்படிக்கைகள் ஏற்பட்டன:\n\nஇந்த அமைதி ஒப்பந்தத்தால் அரை நூற்றாண்டாக மத அடிப்படையில் ஐரோப்பாவில் நடை பெற்றுவந்த போர்கள் முற்றுப் பெற்று அமைதி திரும்பியது. ஐரோப்பாவில் ராஜ்யங்களின் (kingdoms) ஆதிக்கம் குறைந்து, தேசங்களின் (nation-states) அடிப்படையில் அரசியல் பரிவர்த்தனைகள் நிகழத் தொடங்கின.\n\n"}
{"id": "84388", "url": "https://ta.wikipedia.org/wiki?curid=84388", "title": "யுவான் ஷிக்காய்", "text": "யுவான் ஷிக்காய்\n\nயுவான் ஷிகாய் (; (16 செப்டம்பர் 1859 – 6 ஜூன் 1916) ஒரு முக்கியமான சீனப் படை தளபதி மற்றும் அரசியல்வாதி ஆவார். சீனாவின் சிங் வம்சத்தின் கடைசிப் பேரரசர் பூ யி தனது பதவியைத் துறந்த நிகழ்வில் இவரது பங்கு குறிப்பிடத்தக்கது. அதன் பின்னர் 1912-15 காலகட்டத்தில் சீனக் குடியரசின் ஜனாதிபதியாக பணியாற்றினார். 1915-16 இல் சீனப் பேரரசை மீண்டும் உருவாக்க முயற்சிகள் மேற்கொண்டு தன்னைத் தானே \"பெரும் சீன பேரரசர்\" என முடிசூட்டிக்கொண்டார். ஆனால் அவரது முயற்சி தோல்வியடைந்து மார்ச் 22, 1916 இல் முடி துறந்தார்.\n"}
{"id": "84402", "url": "https://ta.wikipedia.org/wiki?curid=84402", "title": "சி. நடேசன்", "text": "சி. நடேசன்\n\n'\nசி. நடேச முதலியார் (1875-1937) நீதிக்கட்சியின் முக்கிய தலைவர்களுள் ஒருவராவார். சென்னை நகரத்தில் திருவல்லிக்கேணியில் பிறந்த இவர் சென்னை மாநிலக் கல்லூரியிலும், சென்னை மருத்துவக்கல்லூரியிலும் படித்து டாக்டர் பட்டம் பெற்றார்.\nஇவர் பிராமணரல்லாத வகுப்பினரின் நலனுக்காக குரல் கொடுக்க 1912 இல் ஐக்கிய சென்னை இயக்கம் (ஆங்கிலம்:Madras United League) என்ற அமைப்பை உருவாக்கினார். பின்னர் இவ்வியக்கம் சென்னை திராவிடர் சங்கம் (ஆங்கிலம்:Madras Dravidian Association) என்று பெயர் மாற்றம் செய்யப்பட்டது. அரசியலில் பங்கேற்காமல் 1914 இல் சென்னையில் பிராமணரல்லாத மாணவர்களுக்காக ஒரு விடுதியை துவக்கினார். முதலியார் 1916 இல் அரசியல் போட்டியாளர்களாக இருந்த தியாகராய செட்டியையும் டாக்டர் டி. எம். நாயரையும் ஒருங்கிணைந்து செயல்பட வைத்தார். இதனால் ”தென்னிந்திய நல வாரியம்” எனப்படும் நீதிக்கட்சி உருவானது; முதலியாரும் அதன் முன்னணி தலைவர்களுள் ஒருவரானார்.\n1921 இல் சென்னை மாகாணத்தில் திரு. வி. கலியாணசுந்தரனார் தலைமையில் நடைபெற்ற பங்கிங்காம் கர்நாடிக் ஆலை வேலைநிறுத்தத்தை (புளியந்தோப்பு கலவரங்கள்) முடிவுக்கு கொண்டுவந்ததில் இவருக்கும் தியாகராய செட்டிக்கும் பெரும்பங்கு உண்டு. நடேச முதலியார் 1923 ஆம் ஆண்டு நடைபெற்ற தேர்தலில் வெற்றி பெற்று சென்னை சட்டமன்ற உறுப்பினரானார். ஆனால் நீதிக்கட்சி முதல்வர் பனகல் அரசருடன் ஏற்பட்ட கருத்து வேறுபாட்டால் சிறிது காலம் சுப்பராயனின் ஆதரவாளராக இருந்தார். நீதிக்கட்சி பிராமணரல்லாதோர் நலனுக்காக தொடங்கப்பட்டிருந்தாலும் கட்சியில் பிராமணர்களை அனுமதிக்க வேண்டும் என்று நடேச முதலியார் கருதினார். இதற்காக 1929 இல் நீதிக்கட்சி மாநாட்டில் அவர் கொண்டு வந்த தீர்மானம் தோற்கடிக்கப்பட்டது (பின்னர் 1934 முதல் பிராமணர்கள் உறுப்பினர்களாக இருந்த தடை நீக்கப்பட்டது). 1937 வரை சென்னை சட்டமன்றத்தின் உறுப்பினராக இருந்த நடேச முதலியார் பெப்ரவரி 1937 இல் மரணமடைந்தார்.\n\n"}
{"id": "84406", "url": "https://ta.wikipedia.org/wiki?curid=84406", "title": "டாக்டர் சாகிர் உசேன் கல்லூரி", "text": "டாக்டர் சாகிர் உசேன் கல்லூரி\n\nசாகிர் உசேன் கல்லூரி சிவகங்கை மாவட்டம் இளையாங்குடியில் அமைந்துள்ள ஒரு அரசு உதவி பெறும் கல்லூரி ஆகும்.\n\nSection::::தொடக்க வரலாறு.\nஇளையாங்குடிக்கு ஒரு கல்லூரி அவசியம் வேண்டும் என்ற‌ எண்ணத்தினால் ஊர் நல தொண்டர்கள், கல்லூரி ஒன்று கட்ட அரசாங்க அனுமதி பெற்றிருந்தனர். எனினும், இப்பணியை ஊரார்களால் நிறைவு செய்ய முடியாமல் போயிற்று. பல உள்ளூர் ,வெளியூர் செல்வந்தர்களிடம் ஊர் பிரமுகர்கள் ஒன்று கூடி அணுகியும் ஒருவரும் முன் வரவில்லை. விதிக்கப்பட்ட கால கெடுவுக்குள் அதை செயல் படுத்தாவிட்டால் கல்லூரி அமையும் அமைக்கும் வாய்ப்பு மற்ற ஊர்களுக்கு மாற்றி விடப்பட்டு விடும் என இக்கட்டான சூழ்நிலை உருவானது. \nஇந்நிலையில், கல்லூரி தொடங்க இடத்துடன் கட்டிடமும் கட்டித்தருகிறேன் என்று ஹாஜி வாஞ்ஜூர் பீர் முஹம்மது அவர்கள் முன் வந்து ஆரம்ப கட்டிடம் கட்ட, நிலம் வாங்கி, தானமாக‌ எழுதிக் கொடுத்தார். ஏப்ரல் 28 ல் அன்றைய மாநில கவர்னர் மேன்மை தங்கிய சர்தார் உஜ்ஜல் சிங் அவர்கள் கல்லூரிக்காக அடிக்கல் நாட்டினார். ஹாஜி வாஞ்ஜூர் பீர் முஹம்மது அவர்கள் இளையாங்குடி சாகிர் உசேன் கல்லூரியின் ஸ்தாப‌க‌ தாளாள‌ராக‌ப் (Founder Correspondant) பொறுப்பேற்றதுடன், ஹாஜி வி. எம். பீர் முஹம்மது குடும்பத்தார் கட்டிடம் என்று தன் குடும்ப பெயரில் ஒரு கட்டிடத்தைத் தன் சொந்த செலவில் கட்டிக் கொடுத்தார். \n1970 ஜூலை 5 ல் காயிதே மில்லத் இஸ்மாயில் சாஹிப் அவர்கள் அக்கட்டிடத்தைத் திறந்து வைத்தார். அன்றைய கல்வி அமைச்சர் இரா. நெடுஞ்செழியன் அவர்களைக் கொண்டு இளையாங்குடி டாகடர் சாகிர் உசேன் கல்லூரி தொடங்கப்பட்டது. \n"}
{"id": "84411", "url": "https://ta.wikipedia.org/wiki?curid=84411", "title": "எசுப்பானிய அமெரிக்கப் போர்", "text": "எசுப்பானிய அமெரிக்கப் போர்\n\nஎசுப்பானிய அமெரிக்கப் போர் (\"Spanish-American War\") 1898 இல் ஸ்பானியப் பேரரசிற்கும் ஐக்கிய அமெரிக்காவுக்கும் இடையில் இடம்பெற்றது. ஸ்பானியப் பேரரசின் ஒரு அங்கமாகிய கியூபாவின் விடுதலைப் போராட்டத்தை, ஸ்பெயின் இரும்புக் கரம் கொண்டு நசுக்கியதைக் காரணம் காட்டி, அமெரிக்கா ஸ்பெயின் மீது போர் தொடுத்தது. பத்து வாரங்கள் பசிபிக் பெருங்கடல் மற்றும் கரிபியன் தீவுகள் பகுதிகளில் நடைபெற்ற இப்போரில் அமெரிக்கா எளிதாக வென்றது. கியூபா, புவேர்ட்டோ ரிக்கோ, குவாம், பிலிப்பைன்ஸ் ஆகிய பிரதேசங்கள் ஸ்பெயினிடமிருந்து அமெரிக்க கட்டுப்பாட்டில் வந்தன.\n\nSection::::பின்புலம்.\nபத்தொன்பதாம் நூற்றாண்டில், அமெரிக்க ஐக்கிய நாடுகள், வட அமெரிக்க கண்டத்தில் பலம் பொருந்திய சக்தியாக உருக்கொண்டது. ஐரோப்பிய நாடுகளைப் போல தாங்களும் காலனிகளைக் கைப்பற்றி, தனிப் பேரரசை உருவாக்க அமெரிக்கர்கள் விரும்பினர். அக்காலத்தில் அமெரிக்க கண்டத்தில் ஸ்பானிஷ் பேரரசின் ஆதிக்கம் மிகுந்திருந்ததால், புதிய சக்தியான அமெரிக்காவிற்கும், பழைய பேரரசான ஸ்பெய்னுக்கும் இடையே உரசல்கள் உண்டாகின. பல நூற்றாண்டுகளாக அமெரிக்க கண்டத்தில் ஆதிக்கம் செலுத்தி வந்த ஸ்பானிஷ் பேரரசு, வெளிநாட்டுப் போர்களாலும், உள்நாட்டு பூசல்களாலும் மெல்ல மெல்ல வலுவிழந்து வந்தது.\n\nகரிபியன் கடற்பகுதியில் உள்ள கியூபா தீவு ஸ்பானிஷ் பேரரசின் ஒரு பகுதியாக இருந்தது. அடிக்கடி அங்கு விடுதலை வேண்டி கலகங்கள் வெடித்த வண்ணம் இருந்தன. ஸ்பெயின் அரசாங்கம் அக்கலகங்களை இரும்புக் கரம் கொண்டு அடக்கி வந்தது. 1895 இல் ஹோசே மார்ட்டி என்பவரின் தலைமையில், புதிய கியூப விடுதலைப் போர் மூண்டது. இக்கலகத்தை ஒடுக்க, ஸ்பானிஷ் அரசு கையாண்ட கொடூர அடக்குமுறைகள் அண்டை நாடான அமெரிக்காவில் கடும் கொந்தளிப்பை ஏற்படுத்தின. பொது மக்களின் கோபத்தாலும், வர்த்தக நிர்பந்தங்களாலும் உந்தப்பட்ட அமெரிக்க அரசாங்கம் அடக்கு முறைகளை உடனே நிறுத்தாவிட்டால், க்யூபாவை சுதந்திர நாடாக அங்கீகரித்து, ஹோசே மார்ட்டியின் வீரர்களுக்கு ஆயுதங்கள் ஏற்றுமதி செய்யப் போவதாக ஸ்பெயின் அரசாங்கத்தை மிரட்டியது.\n\nஅமைதிப் பேச்சுவார்த்தைகள் நடந்து கொண்டிருக்கும் போதே, கியூபாவின் தலைநகர் ஹவானாவின் துறைமுகத்தில் நிறுத்தப்பட்டிருந்த அமெரிக்கப் போர்க்கப்பல் மெய்ன், மர்மமான முறையில் தகர்க்கப்பட்டு மூழ்கியது. அமெரிக்கச் செய்தி ஊடகங்கள், இச்சம்பவத்திற்கு ஸ்பெயினே காரணம் என்று குற்றஞ்சாட்டின. அமைதிப் பேச்சுவார்த்தைகள் முறிந்து ஏப்ரல் 1898 இல் இரு நாடுகளும் போர் தொடுத்தன.\n\nSection::::போர்.\nசுமார் பத்து வாரங்கள் பசிபிக் பெருங்கடல் பகுதியிலும், கரிபியன் கடல் பகுதியிலும் இப்போர் நடை பெற்றது.\n\nSection::::பசிபிக் போர்.\nபசிபிக் பெருங்கடலில் உள்ள பிலிப்பைன்ஸ் தீவுக் கூட்டம் பதினாறாம் நூற்றாண்டு முதல் ஸ்பானிஷ் பேரரசின் ஆட்சியின் கீழிருந்தது. பத்தொன்பதாம் நூற்றாண்டின் இறுதியில் அங்கு ஸ்பெயினுக்கு எதிராக புரட்சி வெடித்தது. 1896 ஆம் ஆண்டில் தொடங்கிய பிலிப்பைன் புரட்சிக்கு அமெரிக்கா ஆதரவளித்தது. மே 1, 1898 இல் கமடோர் டூவி தலைமையிலான அமெரிக்க கடற்படை, மணிலா குடாவில் ஸ்பானிஷ் கடற்படையை தோற்கடித்தது. இரண்டே மாதங்களில் அமெரிக்கப் படையினர் உள்ளூர் புரட்சிப் படையினரின் ஆதரவுடன் பெரும்பாலான பிலிப்பைன் தீவுகளை கைப்பற்றினர். ஆகஸ்ட் 13, 1898 இல் தலைநகர் மணிலாவும் அமெரிக்க படைகளுக்கு வீழ்ந்தது. இதே போல் மத்திய பசிபிக் பகுதியில் உள்ள மற்றொரு தீவான குவாமை அமெரிக்க கடற்படை ஜூன் 20, 1898 இல் ஸ்பெய்னிடமிருந்து கைப்பற்றியது.\nSection::::கரிபியன் போர்.\nஜூன் 20 1898 இல் அமெரிக்காவின் ஐந்தாவது படைப் பிரிவு கியூபா மண்ணில் தரையிறங்கி சான் டியாகோ நகரை நோக்கி முன்னேறத் தொடங்கியது. குவாண்டானமோ, புவேர்ட்டோ ரிக்கோ முதலிய தீவுகளும் அமெரிக்க படைகளின் வசம் வந்ததன. அமெரிக்க தரைப் படையினர் ஸ்பெயின் படைகளின் கடும் எதிர்ப்பை முறியடித்து, பெரும் உயிர்ச் சேதத்துடன் ஜூலை மாதம் சான் டியாகோ நகரை அடைந்து அதை முற்றுகையிட்டனர். ஜெனரல் கார்சியா தலைமையிலான க்யூபா புரட்சிப் படையினர் அவர்களுடன் இணைந்து போரிட்டனர். இம்முற்றுகையால் ஸ்பெய்னின் கரிபியன் கடற்படை பிரிவு, சான் டியாகோ துறைமுகத்தில் சுற்றி வளைக்கப்பட்டது. ஜூலை 3 ஆம் நாள் அட்மிரல் சாம்சன் தலைமையிலான அமெரிக்கக் கடற்படை அப்பிரிவைத் தாக்கி அழித்தது. கடற் படையின் துணையிழந்த ஸ்பெயின் தரைப் படை வலுவிழந்து சரணடையும் நிலைக்குத் தள்ளப்பட்டது. க்யூபா, பிலிப்பைன்ஸ் தோல்விகள், கடற்படையின் இழப்பு இவற்றால் பலமிழந்த ஸ்பானிஷ் பேரரசு, அமெரிக்காவிடம் போர் நிறுத்தம் கோரியது. ஆகஸ்ட் 12, 1898 இல் இரு நாடுகளும் பாரிஸ் அமைதி ஒப்பந்தத்தில் கையெழுத்திட்டன. போர் முடிவுக்கு வந்தது.\n\nSection::::விளைவுகள்.\nபாரிஸ் ஒப்பந்தத்தின் படி, க்யூபா, பிலிப்பைன்ஸ், புவேர்ட்டோ ரிக்கோ, குவாம், குவாண்டானமோஆகிய பிரதேசங்கள் ஸ்பெய்னிடமிருந்து அமெரிக்காவிற்கு கை மாறின. இதற்கு இழப்பீடாக அமெரிக்கா இரண்டு கோடி அமெரிக்க டாலர்களை ஸ்பெயினுக்கு வழங்கியது. இக்காலனிகளை பெற்றுக் கொண்டதன் மூலம், அமெரிக்கா உலக அளவில் ஆளுமை கொண்ட சக்தியாக அங்கீகாரம் பெற்றது. 1902 இல் க்யூபாவிற்கு அமெரிக்கா சுதந்திரம் வழங்கியது. ஆனால் பிலிப்பைன்ஸ் நாட்டிற்கு அவ்வாறு விடுதலை வழங்க மறுத்து விட்டது. இதனால் அமெரிக்க-பிலிப்பைன் போர் மூண்டது.\n\n"}
{"id": "84417", "url": "https://ta.wikipedia.org/wiki?curid=84417", "title": "காவடிச் சிந்து", "text": "காவடிச் சிந்து\n\nகாவடிச் சிந்து இசைப் பாவகைளில் ஒன்றாகிய சிந்துப் பாவகை வடிவங்களில் ஒன்று. கலம்பக உறுப்பாக வரும் சிந்து வேறு. \n\nசிந்து என்பது இசைத்தமிழ் பாகுபாடுகளில் ஒன்றாகும். அது ஐந்து இசை உறுப்புகளால் ஆன யாப்பு. எடுப்பு 1, தொடுப்பு 1, உறுப்பு 3 என்று 5 உறுப்புகளைக் கொண்டது ‘சிந்து’ பாடல். (அவை பல்லவி, அநுபல்லவி, மூன்று கண்ணிகள் அடங்கிய சரணம் ஆகும்.) \n\nகாவடிச் சிந்து பல்லவியும் அநுபல்லவியும் இன்றிச் சரணங்களுக்குரிய கண்ணிகளை மாத்திரம் பெற்று வரும். அண்ணாமலை ரெட்டியார் காவடிச் சிந்து என்னும் சிற்றிலக்கியத்தில் பலராலும் போற்றப்படும் நூலாகும்.\n\nஇது காவடி ஆட்டத்திற்குப் பாடப்படும் இசைப் பாவகையாகும். தமிழ் நாட்டிலே பண்டைக்காலம் தொடக்கம் பேணப்பட்டு வரும் ஒரு நாட்டார் வழக்கிலுள்ள இசை மரபே காவடிச் சிந்து எனலாம். முற்காலத்திலே முருகப் பெருமானின் வழிபாட்டிற்காகக் பால் எடுத்து வருபவர்கள் ஆடல் பாடல்களுடன் ஆலயங்களை நோக்கிச் செல்வது வழக்கம். அப்படிச் செல்லும் பொழுது அவர்களின் ஆட்டத்திற்குப் பாடப்படும் பாடல் வகைகளிலிருந்து இக்காவடிச் சிந்து என்ற பாவடிவம் தோன்றி உருவாகியது.\n\nசென்னிகுளம் அண்ணாமலை ரெட்டியார் காவடிச் சிந்தை முதன் முதலில் அறிமுகப்படுத்தினார்.\n"}
{"id": "84426", "url": "https://ta.wikipedia.org/wiki?curid=84426", "title": "ஐடியா செல்லுலார்", "text": "ஐடியா செல்லுலார்\n\nஐடியா(Idea) இந்தியாவில் உள்ள ஒரு நகர்பேசி சேவை வழங்கும் நிறுவனம் ஆகும். அதன் தலைமையகம் மும்பை, மகாராஷ்டிராவை தளமாகக் கொண்டுள்ளது. இது இந்தியா முழுவதும் 22 மண்டலங்களில் முன்கட்டண மற்றும் பின்கட்டண இணைப்புகளை நகர்ப்பேசிகளுக்கு அளித்து வருகிறது மற்றும் கம்பியில்லா இணையச்சேவை, குரல் அழைப்புகள், பொழுதுபோக்கு \nகுறுஞ்செய்தி, நகர்பேசி இணையம் 2ஜி, 3ஜி, மற்றும் 4ஜி, மதிப்புக்கூட்டு சேவைகள், ஐடியா மணி (2014இல் அறிமுகம்) உள்ளிட்ட சேவைகளை வழங்குகிறது.\n\nசந்தாதாரர்களின் எண்ணிக்கையின் அடிப்படையில் ஐடியா செல்லுலார் இந்தியாவில் மூன்றாம் இடத்தை பெற்ற நிறுவனம் ஆகும். 31 ஆகஸ்ட் 2019 நிலவரப்படி, வோடபோன் ஐடியா 375.07 மில்லியன் சந்தாதாரர்களைக் கொண்டுள்ளது. மேலும் இது 1.7 மில்லியன் சில்லறை விற்பனை நிலையங்களை நாடெங்கும் கொண்டுள்ளது.\n\nஇந்நிறுவனம் ஆதித்யா பிர்லா குழுமத்தின் ஒரு அங்கமாகும். \"ஒரு ஐடியா உங்கள் வாழ்க்கையை மாற்றிடுமே\" என்பது இந்நிறுவனத்தின் விளம்பரச்சொல் ஆகும். ஐடியா செல்லுலார் சந்தை மதிப்பில் 16.36% பங்குகளையும், ஏப்ரல் 2015 நிலவரப்படி 159.20 மில்லியன் சந்தாதாரர்களையும் கொண்டுள்ளது. வீடியோகான் மொபைல் நிறுவனத்தின் இரண்டாம் தலைமுறை அலைக்கற்றையை இந்த நிறுவனம் 2015 நவம்பர் 25 ஆம் திகதி அன்று வாங்கியுள்ளது.\n\n31 ஆகஸ்ட் 2018 அன்று, வோடபோன் இந்தியா ஐடியா செல்லுலருடன் இணைந்தது, மேலும் வோடபோன் ஐடியா லிமிடெட் என மறுபெயரிடப்பட்டது. இருப்பினும், இணைக்கப்பட்ட நிறுவனம் ஐடியா மற்றும் வோடபோன் பிராண்ட் இரண்டையும் தொடர்ந்து பயன்படுத்துகிறது குமார் மங்கலம் பிர்லா இணைக்கப்பட்ட நிறுவனத்தின் தலைவராக தலைமை தாங்குகிறார் மற்றும் பாலேஷ் சர்மா தலைமை நிர்வாக அதிகாரியாக இருந்தார். வோடபோன் ஐடியாவின் பங்கு விலை தேசிய பங்குச்சந்தையில் 80% சரிந்த பின்னர், பாலேஷ் சர்மா தனிப்பட்ட காரணங்களைக் கூறி பணியிலிருந்து விலகினார்.\n\nSection::::வரலாறு.\n20 மார்ச் 2017 அன்று, ஐடியா மற்றும் வோடபோன் இந்தியா இரு நிறுவனங்களையும் இணைக்க அந்தந்த வாரியங்கள் ஒப்புதல் அளித்ததாக அறிவித்தன. இந்த இணைப்புக்கு ஜூலை 2018 இல் தொலைத்தொடர்பு துறையின் ஒப்புதல் கிடைத்தது. ஆகஸ்ட் 30, 2018 அன்று, வோடபோன் ஐடியா இணைப்புக்கு தேசிய நிறுவன சட்ட தீர்ப்பாயம் இறுதி ஒப்புதல் அளித்தது. இணைப்பு 31 ஆகஸ்ட் 2018 அன்று நிறைவடைந்தது, மேலும் புதிதாக இணைக்கப்பட்ட நிறுவனத்திற்கு வோடபோன் ஐடியா லிமிடெட் என்று பெயரிடப்பட்டது.\n\nஇந்த இணைப்பு மூலம்சந்தாதாரர் மற்றும் வருவாயால் இந்தியாவின் மிகப்பெரிய தொலைத் தொடர்பு நிறுவனமாக உருவாகியது. ஒப்பந்தத்தின் விதிமுறைகளின் படி, வோடபோன் குழுமம் ஒருங்கிணைந்த நிறுவனத்தில் 45.2% பங்குகளையும், ஆதித்யா பிர்லா குழுமம் 26% பங்குகளையும், மீதமுள்ள பங்குகள் பொதுமக்களும் வைத்திருப்பார்கள். ஐடியா முன்பு ஸ்பைஸ் டெலிகாம் என்ற பெயரில் இயங்கும் ஸ்பைஸ் கம்யூனிகேஷன்ஸ் லிமிடெட் என்ற நிறுவனத்தை ரூ .2,700 கோடிக்கு வாங்கியது.\n\nSection::::வலைதள ஒருங்கிணைப்பு.\nமார்ச் 2019 க்குள், வோடபோன் ஐடியா லிமிடெட் அதன் வலைதள ஒருங்கிணைப்பை முக்கிய வட்டங்களில் அறிவித்தது, நுகர்வோர் எதிர்கொள்ளும் பிணைய சிக்கல்களை எளிதாக்குகியது மற்றும் அதன் இரண்டாம் தலைமுறை அலைக்கற்றையின் எல்லைகளையும் மேம்படுத்துயது.\n\nSection::::பஞ்சாப் வலைதள ஒருங்கிணைப்பு.\nஇந்தியாவின் முன்னணி தொலைதொடர்பு சேவை வழங்குநரான வோடபோன் ஐடியா லிமிடெட், பஞ்சாப் சேவை பகுதியில் அதன் வானொலி வலைதள ஒருங்கிணைப்பை வெற்றிகரமாக ஒருங்கிணைப்பதாக அறிவித்தது. இதன் மூலம், தற்போது இந்தியாவில் நடைபெற்று வரும் உலகின் மிகப்பெரிய வலைதள ஒருங்கிணைப்பு பயிற்சியில் ஒருங்கிணைப்பை நிறைவு செய்த முதல் பத்து வட்டங்களில் பஞ்சாப் ஒன்றாகும்.\nSection::::ராஜஸ்த்தான் வலைதள ஒருங்கிணைப்பு.\nஇந்தியாவின் முன்னணி தொலைதொடர்பு சேவை வழங்குநர், ராஜஸ்தான் சேவை பகுதியில் அதன் வானொலி வலைதள ஒருங்கிணைப்பை வெற்றிகரமாக ஒருங்கிணைப்பதாக அறிவித்தது. இதன் மூலம், தற்போது இந்தியாவில் நடைபெற்று வரும் உலகின் மிகப்பெரிய வளைதள ஒருங்கிணைப்பு பயிற்சியில் ஒருங்கிணைப்பை நிறைவு செய்த முதல் பதினொரு வட்டங்களில் ராஜஸ்தான் ஒன்றாகும்\n\nடெலிகாம் ரெகுலேட்டரின் தரவுகளின்படி, 2019 மார்ச் மாத இறுதியில் வோடபோன் ஐடியாவின் கம்பியில்லா இணைப்பின் சந்தாதாரர் எண்ணிக்கை 394.8 மில்லியனாக இருந்தது. சண்டிகர், லூதியானா, அமிர்தசரஸ், ஜலந்தர், பாட்டியாலா, பதிண்டா, மோகா மற்றும் ஹோஷியார்பூர், ராஜஸ்தான் ஜெய்ப்பூர், ஜோத்பூர், பிகானேர், கோட்டா, அஜ்மீர், உதய்பூர் போன்றவற்றில் உள்ளிட்ட நகரங்களில் வோடபோன் மற்றும் ஐடியா வாடிக்கையாளர்களுக்கு இரண்டாம் தலைமுறை அலைக்கற்றைச் சேவைகள் மேம்படுத்தப்பட்டுள்ளதாக பஞ்சாபில் வலைதள ஒருங்கிணைப்பு குறித்த அறிக்கை தெரிவித்துள்ளது\n\n\nSection::::சந்தாதாரர் விபரம்.\nஜுலை 2010 அன்று மண்டல வாரியாக சந்தாதாரர் விபரம் [http://coai.in/statistics.php [1<nowiki>]</nowiki>] \n"}
{"id": "84427", "url": "https://ta.wikipedia.org/wiki?curid=84427", "title": "சகலகலாவல்லி மாலை", "text": "சகலகலாவல்லி மாலை\n\nசகலகலாவல்லி மாலை குமரகுருபர சுவாமிகள் கலைமகளை வேண்டிய தமிழில் பாடிய பாமாலை ஆகும். குமரகுருபர சுவாமிகள் தனது ஞான தேசிகரான தருமபுர ஆதீன நான்காவது குருமுதல்வராக விளங்கிய ஸ்ரீமாசிலாமணி தேசிகரிடத்து விடைபெற்று காசிக்குச் சென்றார். அப்பொழுது தில்லி பாதுஷாவாக விளங்கிய முகம்மதிய மன்னனை வாதிலே வெல்லக் கருதி அம்மன்னனது மொழியாகிய இந்துஸ்தானியை அறிந்து கொள்வதற்காக சகலகலாவல்லி மாலை என்னும் பாமாலையைப் பாடினார்.\n\nஅழகிய தமிழ் மொழியில் பாடப்பட்ட சகலகலாவல்லி மாலை வெண்டாமரைக்... எனும் பாடலில் தொடங்கி மண்கண்ட வெண்குடை.. எனும் இறுதிப் பாடலில் முடிகிறது. இதில் பத்துப் பாடல்கள் அடங்குகின்றன. ஈழத்தில் நவராத்திரி காலங்களில் ஒன்பது நாளும் சகலகலாவல்லி மாலை சைவ மக்களால் பாடப்பட்டு வருகின்றது.\n\n"}
{"id": "84429", "url": "https://ta.wikipedia.org/wiki?curid=84429", "title": "சங்கடகர கணபதி", "text": "சங்கடகர கணபதி\n\nசங்கடகர கணபதி விநாயகரின் முப்பத்து இரண்டு திருவுருவங்களில் 32வது திருவுருவம் ஆகும். இம்மூர்த்தி இளஞ்சூரியன் போன்ற வண்ணத்துடன், இடது பாகத் தொடையில் அம்மையை உடையவர். அம்மை பசிய மேனியவளாக, நீலப் பூவை ஏந்திய இருப்பாள். வலது கையில் அங்குசம் வரதம் உடையவர். இடது கையில் பாசம், பாயசபாத்திரம் ஏந்தியவர். செந்தாமரைப் பீடத்தில் நிற்பவர். நீலநிறமான ஆடையணிந்தவர்.\n"}
{"id": "84430", "url": "https://ta.wikipedia.org/wiki?curid=84430", "title": "சங்கடகர சதுர்த்தி விரதம்", "text": "சங்கடகர சதுர்த்தி விரதம்\n\nசங்கடகர சதுர்த்தி விரதம் இந்து மக்களினால் கடைப்பிடிக்கப்படும் விநாயக விரதங்களுள் ஒன்று. மாதந்தோறும் தேய்பிறையில் வரும் சதுர்த்தித் திதியில் இவ்விரதம் கடைபிடிக்கப்படும். இந்நாளில் பகல் பொழுதும் உண்ணாநோம்பிருந்து மாலையில் விநாயகரை பூசை செய்து உடன் சந்திரனையும் தரிசித்தல் செய்ய வேண்டும். இறுதியாக விநாயகருக்குப் பிடித்த இனிப்பினை உண்டு விரதத்தினை முடிக்க வேண்டும். \n\nமாசி மாதம் தேய்பிறையில் செவ்வாய்க்கிழமையோடு வரும் சதுர்த்தி திதியில் துவங்கி விதிப்படி ஓராண்டு கடைபிடித்தால் எல்லாத் துன்பங்களும் நீங்கப்பெற்று செல்வம், செல்வாக்கு கல்வி முதலிய எல்லா இன்பங்களையும் எய்தலாம் என்பது நம்பிக்கையாகும்.\n\nSection::::தொன்மம்.\nஇவ்விரதத்தை கிருதவீரியன் மேற்கொண்டு கார்த்தவீரியன் என்ற வீரனைப் பிள்ளையாகப் பெற்று பேரரசை எய்தினான். சந்திரன் இந்நோன்பைப் பூண்டு தனது சயரோகம் நீங்கப்பெற்றான். புருசுண்டி என்னும் முனிவர் கடைபிடித்து தன் பிதுர்தேவதைகளைச் சுவர்க்கத்திற்கு அனுப்பினார். இன்றும் கடன்தொல்லை, நோய், பகை உடையவர்கள் இந்த நோன்பைப் பூண்டு அவை நீங்கப் பெற்று இன்பம் எய்தி வருகின்றனர்.\n\nஇவ்விரதத்தை முதன் முதலிற் செவ்வாய் கடைபிடித்து பேறுபெற்றான். அதனால் இதனை அங்காரக சதுர்த்தி எனவும் அழைப்பர்.\n\nSection::::இவற்றையும் காண்க.\nஆதித்ய விரதம்\n"}
{"id": "84431", "url": "https://ta.wikipedia.org/wiki?curid=84431", "title": "கேசரி யோகம் (சோதிடம்)", "text": "கேசரி யோகம் (சோதிடம்)\n\nகேசரி யோகம் தனி ஒருவரின் சாதகக் குறிப்பில் காணப்படும் நன்மைதரும் யோகமாகும். ஒருவரின் சாதகக் குறிப்பில் சந்திரன் நின்ற இராசியிலாயினும், அதற்கு 4, 7, 10 ஆகிய இடங்களில் வியாழன் இருந்தால் கேசரி யோகமாகும். இதன் பலன் வித்தியாவேகம், தருமத்தில் விருப்பம் என்பனவாகும். 1, 4, 7, 10 ஆகிய இடங்கள் சந்திரனுக்கும் வியாழனுக்கும் நன்மை பயக்கும் இடங்களாக இருந்தால் விசேட யோக பலன் உண்டாகும். இந்த யோக பலத்தினால் மற்றைய கிரகங்களிள் குரூரஸ்தானங்களில் இருந்து செய்யுந் தோஷங்கள் நிவாரணமாகும்.\n\nவருச்சி கேந்திரத்தில் மன்னவன் நிற்க \n\nஅரசன்தன் கேந்திரத்தில் அம்புலிதானும் நிற்க\n\nவிரவு மற்றிடத்தின் மற்றோர் மேவிய தோஷம் \n\nயானை ஒரு சிங்கம் கண்டவாறு ஓடுமாம் கஜகேசரி யோகம்.\n\n"}
{"id": "84434", "url": "https://ta.wikipedia.org/wiki?curid=84434", "title": "திருச்சுழி", "text": "திருச்சுழி\n\nதிருச்சுழி (ஆங்கிலம் : Tiruchuli) இந்தியாவின், தமிழ்நாடு மாநிலத்தின் விருதுநகர் மாவட்டம், திருச்சுழி வட்ட தலைநகர் ஆகும். இது திருச்சுழி ஊராட்சியில் உள்ளது. இவ்வூர் இராமநாதபுரம் மக்களவைத் தொகுதியைச் சேர்ந்தது. திருச்சுழி அண்மைக் காலத்தில் அமைக்கப்பட்ட ஒரு சட்டமன்ற தொகுதியாகும்.\n\nஇந்த ஊர் அருப்புக்கோட்டைக்கு கிழக்கே 15 கிலோமீட்டர் தூரத்தில் அமைந்துள்ளது. இந்த ஊர், இரமண மகரிசி அவதரித்த புண்ணியதலமாகும். இங்குள்ள திருச்சுழி திருமேனிநாதர் கோயில் சிவாலயம், தென்னிந்தியாவில் உள்ள பழம்பெரும் கோயில்களில் ஒன்று. ரமண மகரிசி ஆசிரமம் ஒன்றும் இந்த கிராமத்தில் உள்ளது.\n\nODAM (Organisation of Development Action and Maintenance) எனப்பெயர் கொண்ட தன்னார்வ அமைப்பு, திருச்சுழியிலிருந்து செயல்பட்டு வருகிறது. இந்த அமைப்பு, மகளிர் சுயஉதவி குழுக்களை நிர்ணயித்து சேவை புரிகிறது. மேலும் ஊருக்கு வெளியே 7 கிலோமீட்டர் தூரத்தில் 'உயிரி எரிபொருள்' மையத்தை இந்த அமைப்பு நிறுவியுள்ளது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 7688 மக்கள் இங்கு வசிக்கின்றார்கள். இவர்களில் 3871 ஆண்கள், 3817 பெண்கள் ஆவார்கள். 1827 வீடுகளும் உள்ளன.\n\n"}
{"id": "84436", "url": "https://ta.wikipedia.org/wiki?curid=84436", "title": "சகட யோகம் (சோதிடம்)", "text": "சகட யோகம் (சோதிடம்)\n\nசகட யோகம் ஒருவரின் சாதகத்தில் காணப்படும் தீமைதரும் யோகமாகும். ஒருவரின் சாதகத்தில் குருவுக்கு 6, 8, 12 ஆகிய இடங்களில் சந்திரன் காணப்படின் அச்சாதகர் சகடயோகத்தின் சுப அசுப பலன்களை அனுபவிப்பர்.\n\nசகட யோகம் சம்பந்தமாகக் குறிப்பிடப்பட்ட தோஷ நிவர்த்திகள் காணப்படாதவிடத்து, சகட யோகம் பொருந்திய சாதகர் பல தீய பலன்களுக்கு உள்ளாவர். வண்டியின் சக்கரம் போல மேல் கீழாகவும், கீழ் மேலாகவும் மாறிவரும் நிலைமையினை வாழ்விற் சந்தித்து பற்பல தடைகளுக்கு எதிர்நீச்சல் போட்டு வாழ்க்கைப் போரட்டத்தில் தோல்வியினைத் தழுவி நிற்பார்.\n"}
{"id": "84437", "url": "https://ta.wikipedia.org/wiki?curid=84437", "title": "பர்க் மற்றும் ஹேர் கொலைகள்", "text": "பர்க் மற்றும் ஹேர் கொலைகள்\n\nபர்க் மற்றும் ஹேர் கொலைகள் (\"Burke and Hare murders\") என்பது ஸ்காட்லாந்தில் உள்ள எடின்பரோவில் நவம்பர் 1827 முதல் அக்டோபர் 31, 1928 வரை நடைபெற்ற 17 தொடர் கொலைகளாகும். இக்கொலைகளைச் செய்தவர்கள் வில்லியம் பர்க் (William Burke) மற்றும் வில்லியம் ஹேர் (William Hare) என்போர். மருத்துவ மாணவர்கள் உடலை அறுவை (dissection) செய்து பயிலும் பொருட்டு மருத்துவர் நாக்ஸ் (Dr.Knox) என்பவருக்கு சடலங்களை விற்கவே இக்கொலைகளை இவ்விருவரும் செய்தனர். இருவரில் ஒருவர் கொலை செய்யப்படுபவரின் மூக்கைப் பொத்த (smothering) மற்றொருவர் நெஞ்சின் மீது அமரவுமாகவும் (truamtic asphyxia) இவர்கள் செய்த கொலைகளால் \"பர்க்கிங்\" (burking) எனும் பெயரே உருவானது.\n"}
{"id": "84447", "url": "https://ta.wikipedia.org/wiki?curid=84447", "title": "சென்னை மாநிலத்தில் இந்திய நாடாளுமன்றத் தேர்தல், 1957", "text": "சென்னை மாநிலத்தில் இந்திய நாடாளுமன்றத் தேர்தல், 1957\n\nஇந்தியக் குடியரசின் இரண்டாவது நாடாளுமன்றத் தேர்தல் சென்னை மாநிலத்தில் 1957 ஆம் ஆண்டு நவம்பர் மாதம் நடைபெற்றது. இந்திய தேசிய காங்கிரசு கட்சி 31 இடங்களை வென்று முதலிடத்தில் வந்தது.\n\nSection::::பின்புலம்.\n1957 இல் சென்னை மாநிலத்தில் மொத்தம் 34 நாடாளுமன்றத் தொகுதிகள் இருந்தன. அவற்றுள் 27 தலா ஒரு உறுப்பினரையும் மீதமுள்ள 7 தலா இரண்டு உறுப்பினர்களையும் தேர்ந்த்தெடுத்தன.\n\nSection::::முடிவுகள்.\nகுறிப்பு: திமுக, பார்வார்டு ப்ளாக், ராஜாஜியின் சீர்திருத்த காங்கிரசு ஆகிய கட்சிகள் இந்தியத் தேர்தல் ஆணையத்தால் அங்கீகரிக்கப்படாததால் அவைகளின் வேட்பாளர்கள் சுயேட்சைகளாகப் போட்டியிட்டனர்.\n\n\n\n"}
{"id": "84448", "url": "https://ta.wikipedia.org/wiki?curid=84448", "title": "கருச்சிதைவு", "text": "கருச்சிதைவு\n\nகருச்சிதைவு () (Miscarriage) என்பது பெண்கள் கர்ப்பமாக இருக்கும் நிலையில், முளையமோ அல்லது முதிர்கருவோ மேலும் உயிருடன் இருக்க முடியாத ஒரு நிலையில் தானாகவே அழிந்துபோதல் அல்லது சிதைந்துபோதலைக் குறிக்கும். இது பொதுவாகக் கருத்தரிப்பின் ஆரம்ப காலத்தில், அதாவது கருக்காலத்தின் 20 கிழமைக்குள் தன்னிச்சையாக நிகழும் ஒரு சிக்கலான நிலையாகும். இந்தக் கால எல்லை நாட்டுக்கு நாடு வேறுபட்டுக் கூறப்படுகின்றது. சிலசமயம் இந்தக் காலை எல்லை 24 கிழமைகளுக்குள்ளாக நிகழும் அழிவாகக் கொள்ளப்படுகின்றது.\n\nஉலக சுகாதார அமைப்பானது கருத்தரிப்பில் 23 கிழமைகளுக்குள் நிகழும், 500 கிராம் நிறைக்குக் குறைவான, முதிர்வுறா முதிர்கருவின் இழப்பை கருச்சிதைவென வரைவிலக்கணப்படுத்துகின்றது. அத்துடன் மருத்துவர்களால் உறுதிப்படுத்தப்படும் கருப்பங்களில் 12 - 15 % கருச்சிதைவில் முடிவதாகவும், கருப்பம் தரிக்கும் வயது அதிகரிக்கையிலே கருச்சிதைவின் வீதமும் அதிகரிப்பதாகக் கூறுகின்றது>.\n\nSection::::சொல்லியல்.\nகருத்தரிப்புக் காலத்தின் மிக ஆரம்ப நிலையில், இறுதி மாதவிடாய்க் காலத்திலிருந்து 6 கிழமைகளுக்குள் நிகழும் கருச்சிதைவை 'முன்னதான கருப்ப இழப்பு' (early pregnancy loss) அல்லது 'வேதியியல் கருத்தரிப்பு' (chemical pregnancy) என்று அழைப்பர். கருச்சிதைவானது 6 கிழமைக்குப் பின்னர் நிகழ்ந்தால் அது 'தன்னிச்சையான கருக்கலைப்பு' அல்லது கருச்சிதைவு என்று அழைக்கப்படும்.\nமருத்துவ ரீதியில் பொதுவாகத் தன்னிச்சையாகவோ அல்லது தூண்டுதல் மூலமோ முளையம் அல்லது முதிர்கரு சிதைந்து கருப்பையிலிருந்து அகற்றப்படும்போது, அது கருக்கலைப்பு (Abortion) என்றே அழைக்கப்படுகிறது. ஆனால் இது தன்னிச்சையாக நிகழும்போது, பெண்கள் அதனை கருக்கலைப்பெனக் கூறுவதை விரும்புவதில்லை. காரணம் கருக்கலைப்பு என்னும்போது அது தாமாக விரும்பி கருவைக் கலைத்தது போன்ற தோற்றத்தைத் தருவதாகும். எனவே இந்தத் தெளிவற்ற நிலையைத் தவிர்ப்பதற்காகத் தானாகவே கருவானது சிதைவுறும்போது அதனைக் 'கருச்சிதைவு' என அழைப்பது பொருத்தமாக இருக்கும் என்று பரவலாக ஏற்றுக் கொள்ளப்படுகிறது.\nகருத்தரிப்பு காலத்தில் 37 கிழமைக்கு முன்னரே குழந்தை பிறப்பு நிகழுமாயின், குழந்தை இறந்தாலும்கூட, அதனைக் குறைப்பிரசவம் என அழைப்பார்கள். கிட்டத்தட்ட 24 கிழமையில் பிறக்கும் குழந்தை நீண்டகாலம் உயிர் வாழ்வதற்கான சாத்தியம் 50% ஆக இருக்கும். நரம்பியல் தொடர்பான பாதிப்புக்களின்றி உயிர்வாழ்வதற்கான சாத்தியம் 50% ஆக இருப்பது 26 கிழமையில் நிகழும் குறைப்பிரசவத்திலாகும். 16 கிழமைக்குள் நிகழும் குறைப்பிரசவத்தில், சிலசமயம் கருவானது சில நிமிடங்கள் வாழக் கூடும்.\n20-24 கிழமைகளிற்குள் குழந்தை கருப்பையிலேயே இறந்த நிலையில் பிறந்தால் அந்நிலை 'சாப்பிள்ளை' அல்லது செத்துப் பிறப்பு என அழைக்கப்படும்.\nபொதுவாக செத்துப் பிறப்பும், குறைப்பிரசவமும் கருச்சிதைவாகக் கருதப்படுவதில்லை எனினும், இவற்றிற்கான காரணங்களும், நிகழ்வுகளும் தெளிவான எல்லைகள் அற்று காணப்படுகின்றன.\n\nSection::::வகைகள்.\nகருச்சிதைவின்போது ஏற்படும் சில நிலைகள் கருப்பம் தொடர்ந்து தங்காது என்பதைக் காட்டி நிற்கும்.\nகருச்சிதைவினால் வேறு சில சிக்கலான நிலைகளும் ஏற்படுவதுண்டு. \n\nSection::::அறிகுறிகள்.\nகருத்தரிப்புக் காலத்தில் மருத்துவ சோதனையில், யோனியிலிருந்து குருதி வெளியேறுவது அவதானிக்கப்பட்டால், அது கருச்சிதைவுக்கான முதல் அறிகுறியாக அல்லது அபாய அறிவிப்பாகக் கொள்ளப்படுகிறது. இருப்பினும் இந்நிலை மேலும் ஆராயப்பட வேண்டிய நிலையாகும். காரணம் பல வேளைகளில் சிசுவின் உயிருக்கு எந்த பிரச்சனையும் இல்லாமலேகூட இவ்வாறு குருதி வெளியேறலாம். பொதுவாக இவ்வாறான நிலையில் \"படுக்கையில் ஓய்வு கொள்ளல்\" பரிந்துரைக்கப்படுவதுண்டு. அதன் மூலம் சிசுவின் உயிருக்கான பாதுகாப்பு வழங்கப்பட்டு, குழந்தை முழு வளர்ச்சியடைந்து பிறப்பதற்கான வாய்ப்புக்களும் உண்டு. மீயொலி அல்லது மிகு அதிர்வொலியில் (ultra sound) காட்டப்படும் சின்ன அதிர்வும் இதனை உறுதிப்படுத்தும்.\n\nபொதுவாக கருத்தரிப்புக் காலத்தில் குருதிப்போக்கு ஏற்படுவது முக்கியமான அறிகுறியாகக் கொள்ளப்படுகிறது. கருத்தரிப்புக் காலத்தில் குருதிப்போக்கினால் மருத்துவ சிகிச்சை நாடுபவர்களில் அரைவாசிப்பேருக்கு கருச்சிதைவு நிகழ்வதாக அறியப்படுகிறது. குருதிப்போக்குத் தவிர்ந்த ஏனைய அறிகுறிகள் புள்ளிவிபரப்படி கருச்சிதைவுக்கான காரணியாக உறுதிப்படுத்தப்படவில்லை.மிகு அதிர்வொலி சோதனை, தொடர்ந்த மனிதக்கரு வெளியுறை கருவகவூக்கி ‎ (HCG) இயக்குநீர் சோதனை மூலமும் கருச்சிதைவு கண்டு பிடிக்கப்படலாம். ஏற்கனவே கருச்சிதைவு நிகழ்ந்தவர்கள் என்று அறிந்தால், தொடர்ந்த அவதானிப்பின் மூலம் முன்னதாகவே இந்நிலையை கண்டு பிடிக்கலாம்.\n\nSection::::உடலியங்கியல் அறிகுறிகள்.\nகருக்காலத்தின் அளவைப் பொறுத்து, கருச்சிதைவின் உடலியல் அறிகுறிகள் மாறுபடும்\n\nSection::::உளவியல் அறிகுறிகள்.\nஒரு கருச்சிதைவின் பின்னர் ஒரு பெண்ணின் உடல் பழைய நிலைக்கு விரைவாகத் திரும்பி விட்டாலும், பெற்றோரின் உளவியல் மீட்சிக்கு பொதுவாக நீண்ட காலம் எடுக்கிறது. இருப்பினும் உளவியல் மீட்சியானது தனிப்பட்ட ஒவ்வொருவரின் இயல்புகள், காலங்களுக்கேற்ப வேறுபடும். சிலர் ஒரு சில மாதங்களிலும், வேறு சிலர் ஒரு வருடத்தின் பின்னருமே மன அளவில் பழைய நிலைக்கு திரும்புகின்றனர். வேறு சிலர், குறைந்தளவிலேயே எதிர் உணர்வுகளைக் கொண்டிருப்பர். சிலர் குறிப்பிட்ட சில சூழ்நிலைகளில், அது நடந்தது நன்மைக்கே என்றும் எண்ணுவர்.\nஒரு ஆய்வின் முடிவானது, கருச்சிதைவு ஏற்பட்ட பெண்களில் 55% மானோர் உடனடியாகவும், 25% மானோர் 3 மாதங்களின் பின்னரும்; 18% மானோர் 6 மாதங்களின் பின்னரும்; 11% ஒரு வருடத்தின் பின்னரும் மன உளைச்சல், துயரத்துக்கு ஆளாவதாகச் சொல்கின்றது. \n\nகருப்பம் தரித்திருந்து அறியப்பட்ட உடனேயே பெற்றோருக்கும், குழந்தைக்குமான பிணைப்பு உளரீதியாக ஆரம்பித்து விடுவதால், எத்தனை நாட்கள் முளையம் அல்லது முதிர்கரு கருப்பையினுள் இருந்ததென்பதைப் பொறுத்து பொதுவில் துயரத்தின் அளவு வேறுபடுவதில்லை. இருப்பினும் கருச்சிதைவை விட, குழந்தை இறந்து பிறந்திருந்தால், பெற்றோர் மிக அதிகளவான துயரத்தை அனுபவிப்பதாகவே அறியப்படுகிறது. கருச்சிதைவு நடந்த பெண்களில் 30 - 50 % மானவர்கள் பதகளிப்புக்கு உள்ளாவதாகவும், 10 - 20 % மானவர்களில் மனத்தளர்ச்சி காணப்படுவதாகவும், இந்நிலை பொதுவாக 4 மாதங்கள் வரை நீடிப்பதாகவும் கூறப்படுகின்றது.\nஇழப்பைத் தவிர ஏனையோரின் புரிந்துகொள்ளாத நிலமையும் துயரத்தை அதிகரிக்கும். கருச்சிதைவு ஏற்பட்ட அனுபவத்தைப் பெறாதவர்களால் அந்த நிலையை சரியாகப் புரிந்து கொள்ள முடியாமல் இருப்பதால், அவர்கள் விரைவான மீட்சியையே எதிர் பார்ப்பார்கள். அவர்கள் கருத்தரிப்பு பற்றியோ கருச்சிதைவு பற்றியோ கதைக்காமல் இருக்கும்போது, கருச்சிதைவு ஏற்பட்டவர்கள் தாம் தனிப்படுத்தப்பட்டதாய் உணர்வார்கள். அது மட்டுமல்லாமல் மருத்துவத் தொழிலில் இருப்பவர்கள் சிலரது, பொருத்தமற்ற, உணர்வற்ற செயல்களும் துயரத்தின் அளவைக் கூட்டுகின்றன. மேலும் கருத்தரித்திருக்கும் பெண்கள், அல்லது புதிதாக குழந்தை பெற்றுக் கொண்ட பெண்களுடன் பழகுவதும், கருச்சிதைவை அனுபவித்த பெற்றோரின் இழப்பை நினைவூட்டி, துயரத்தை அதிகரிக்கச் செய்யலாம்.\n\nSection::::காரணங்கள்.\nபொதுவாக கருத்தரிப்பு நிகழும் பெண்களில் 30-50% மானோரே முதல் மூன்றுமாத காலத்தைக் கடந்து செல்வதாக அறியக் கிடைக்கின்றது. அவ்வாறு கடந்து செல்ல முடியாதவர்களில், அநேகமானோர், தாம் கருத்தரித்திருப்பதை அறிய முன்னரேயே கருச்சிதைவு நடைபெற்று விடுவதாகவும், பலருக்கு மருத்துவர்கள் முளையத்தை கண்டறிய முதலேயே கருச்சிதைவு நடைபற்று விடுவதாகவும் கூறப்படுகின்றது. 15-20% வரையிலான கருச் சிதைவுகளே மருத்துவ அலுவலகர்களினால் கண்டறியப்படும் கருச்சிதைவாக உள்ளன.\n\nகருச்சிதைவானது பல காரணங்களால் ஏற்படலாம். அவை யாவும் முற்றிலுமாக அறியப்படவில்லை. தெரிந்த காரணங்களில் சில மரபியல், கருப்பை, இயக்குநீர் சார்ந்த அசாதாரண நிலமைகள், இனப்பெருக்கத் தொகுதியில் ஏற்படும் தொற்றுக்கள், இழைய நிராகரிப்பு, நீரிழிவு நோய் போன்றனவாகும். \nSection::::முதல் மூன்று மாத காலம்.\nஅனேகமான மருத்துவத்தில் தோன்றும் மூன்றில் இரு பங்கு தொடக்கம் நான்கில் மூன்று பங்கு கருச்சிதைவானது முதல் மூன்று மாத காலத்திலேயே நிகழ்கின்றது.\n\nமுதல் மூன்று மாத காலத்தில் நிகழும் கருச்சிதைவு பொதுவாக, கிட்டத்தட்ட அரைவாசி நிகழ்வுகள் முளையத்திலோ, அல்லது முதிர்கருவிலோ நிகழும் அசாதாரண நிறப்புரி மாற்றங்களால் ஏற்படுவனவாக இருக்கின்றன. மரபியல் சார்ந்த பிரச்சனையுடன் ஏற்படும் கருத்தரிப்பில் 95% கருச்சிதைவில் முடிகிறது. அனேகமான நிறப்புரி சார்ந்த பிரச்சனைகள், ஏதோ சந்தர்ப்பத்தால் ஏற்படுவதேயன்றி, பொதுவாக பெற்றோரின் மரபணுவிலிருந்து கடத்தப்படுவதாகவோ, அல்லது மீண்டும் நிகழக் கூடியதாகவோ இருப்பதில்லை. இருந்தாலும் பெற்றோரின் மரபணு மூலம் கடத்தப்படும் கருச்சிதைவுகளும் நிகழவே செய்கின்றன. இந்தக் காரணத்துடன் தொடர்பான கருச்சிதைவு பொதுவாக மீண்டும் மீண்டும் நிகழ்வதாகவோ அல்லது பெற்றோரில் யாராவது ஒருவருக்கு குறையுடைய குழந்தையோ அல்லது உறவினரோ இருக்கையில் ஏற்படுவதாக அமைகின்றது. அனேகமாக இவ்வகை கருச்சிதைவு வயது கூடிய பெற்றோருக்கு ஏற்படுவதுடன், வயது கூடிய பெண்களில் கூடிய வீதத்தில் கருச்சிதைவு நிகழ்வதற்குக் காரணமாகவும் அமைந்துவிடுகிறது.\nஇது தவிர புரோகெஸ்தரோன் (progesterone) இயக்குநீரின் குறைபாடும் கருச்சிதைவுக்குக் காரணமாகின்றது. இந்த இயக்குநீரானது மாதவிடாய் வட்டத்தின் பின் அரைவாசிக் காலத்தில் குறைவாக இருப்பின், அந்தப் பெண்களுக்கு புரோகெஸ்தரோன் குறைநிரப்பு பொருளாக முதல் மூன்று மாத காலத்துக்கு வழங்கப்படும். ஆனாலும் புரோகெஸ்தரோன் குறைநிரப்பு பொருளாக வழங்கப்படும்போது, கருச்சிதைவுக்கான இடர் குறைக்கப்படுவதாக ஆய்வுகள்மூலம் சரிவர நிரூபிக்கப்படவில்லை.\n\nSection::::மூன்று தொடக்கம் ஆறு மாத காலம்.\nஇக்காலத்தில் நிகழும் 15%மான கருச்சிதைவு கருப்பையில் ஏற்படும் இயல்பற்ற மாற்றங்கள், கருப்பையில் ஏற்படும் நார்த் திசுக் கட்டிகள், கருப்பை வாய் செயல்திறனற்ற தன்மை போன்றவற்றால் ஏற்படும். இவை குறைப்பிரசவத்துக்கும் காரணமாய் அமைவதுண்டு.\n\nஒரு ஆய்வு இந்தக் காலத்தில் நிகழும் 19% கருச்சிதைவுக்கு தொப்புட்கொடியில் ஏற்படும் பிரச்சனைகள் காரணமாவதாகக் கூறுகின்றது. நஞ்சுக்கொடியில் ஏற்படும் பிரச்சனைகளும் இக்காலத்தில் நிகழும் கருச்சிதைவில் முக்கிய பங்கு வகிக்கிறது.\n\n\nSection::::இடர்க் காரணிகள்.\nSection::::தன்னுடல் தாக்குநோய்.\nதன்னுடல் தாக்குநோயானது பொதுவாக மீண்டும் மீண்டும் நிகழும் கருச்சிதைவிலும், கருத்தரிப்பின் பிந்திய நிலைகளில் நிகழும் கருச்சிதைவிலும் பங்கு வகிப்பதாக இருக்கின்றது. இந்நோயில் ஒரு உடலில் உள்ள நோய் எதிர்ப்பாற்றல் முறைமை தொழிற்பாடானது, தனது சொந்த உடலின் உள்ளேயே நிகழ்வதனால், அது முளையம், முதிர்கருவை அழிக்கும் தன்மை உடையதாக இருக்கின்றது. மேலும் இந்த நோயினால் முளையத்தில் ஏற்படக்கூடிய மரபுசார் அசாதாரணங்கள் கருச்சிதைவுக்கு வழி ஏற்படுத்தலாம் என ஆய்வுகள் கூறுகின்றன\n\nSection::::மசக்கை/காலைச் சோர்வு.\nகருத்தரித்த பெண்களில் ஆரம்ப காலத்தில் ஏற்படும் குமட்டல், வாந்தி போன்ற காலைச் சோர்வு கருச்சிதைவுக்கான இடரைக் குறைப்பதாகக் கூறப்படுகின்றது. இதற்கு பல விளக்கங்கள் கொடுக்கப்பட்டாலும் அனைத்தும் பலராலும் ஏற்றுக் கொள்ளப்படவில்லை.. ஆனாலும் கருச்சிதைவில் முடியும் கருத்தரித்த பெண்களில் குமட்டல் பொதுவாக காணப்படவில்லை என்பது அவதானிக்கப்பட்டுள்ளது..\n\nSection::::உடற்பயிற்சி.\n93,000 கர்ப்பமடைந்த பெண்களில் மேற்கொள்ளப்பட்ட ஆய்வு ஒன்று, கர்ப்பகாலத்தில் 18 கிழமைகளுக்கு முன்னராக, நீச்சல் தவிர்ந்த ஏனைய பல உடற்பயிற்சிகள் கருச்சிதைவுக்கான சூழிடரை அதிகரிப்பதாகக் கூறுகின்றது. கூடியளவு நேரம் செய்யப்படும் உடற்பயிற்சியால், இந்த சூழிடர் மேலும் அதிகரிக்கின்றது. \n\nSection::::காஃவீன்.\nதேயிலை, காப்பி உட்பட சில வகையான செடிகொடிகளில் காணப்படும்காஃவீன் எனப்படும் பதார்த்தமும், முக்கியமாக அதிகளவில் உட்கொள்ளப்படும்போது, இவ்வகையான கருச்சிதைவைத் தூண்டுவதாக அறியப்படுகின்றது. 2007 ஆம் ஆண்டில் 1000 கர்ப்பிணிப் பெண்களிடம் செய்யப்பட்ட ஆய்வு ஒன்று, காஃவீன் உட்கொள்ளாத பெண்களில் காணப்படும் 13% கருச்சிதைவு, நாளொன்றுக்கு 200 மிகி அல்லது அதற்கு அதிகமாக காஃவீன் உட்கொள்பவர்களில் 25 % கருச்சிதைவாக உயர்ச்சி அடைவதைக் காட்டியது. 200 மிகி காஃவீன் 10 அவுன்சு (300 மிலி) காப்பியிலும், 25 அவுன்சு (740 மிலி) தேநீரிலும் கலந்துள்ளது. 2007 ஆம் ஆண்டில் கிட்டத்தட்ட 2400 கர்ப்பிணிப் பெண்களில் செய்யப்பட்ட இரண்டாவது ஆய்வு ஒன்று, 200 மிகி -க்கு உள்ளாக காஃவீன் உட்கொள்பவர்களில் சூழிடர் அதிகரிப்பு காணப்படவில்லை எனக் காட்டியது. 2009 ஆம் ஆண்டில் செய்யப்பட்ட வேறொரு ஆய்வு காஃவீனுக்கும், கருச்சிதைவுக்கான சூழிடர் அதிகரிப்பும் தொடர்பில்லை எனக் கூறியுள்ளது.\n\nSection::::நோயறிதல்.\nகருச்சிதைவின்போது வெளியேறும் இழையங்களைப் பரிசோதித்தும், மீயொலி அல்லது மிகு அதிர்வொலி சோதனை மூலமும் கருச்சிதைவு உறுதிப்படுத்தப்படும். நோய்க் குறிகளைக் கண்டு பிடிப்பதற்காக கருக்கட்டலின் மூலம் உருவான இழையம் நுண்நோக்கி மூலம் ஆராயப்படும். நிறப்புரியிலுள்ள அசாதாரணங்களை அறிய வேண்டுமாயின் மரபியல் சோதனைகளும் செய்யப்படும்.\n\nSection::::மேலாண்மை.\nகருச்சிதைவு, வேற்றிடச்சூல் ஆகிய இரண்டிலும் முதன்மையான அறிகுறி ஆரம்பகால குருதிப்பெருக்கு அல்லது குருதி இழப்பு ஆகும். ஆனால் பொதுவாக கருச்சிதைவின்போது வலி இருப்பதில்லை. வேற்றிடச்சூலில் வலி இருக்கும். எனவே குருதி இழப்போ, வலியோ அல்லது இரண்டும் சேர்ந்தோ இருக்குமாயின் மீயொலி கொண்டு படமாக்கும் தொழில்நுட்பம் மூலம் யோனியூடாக பரிசோதனை செய்து நிலைமை அவதானிக்கப்படும். கருப்பை தவிர்ந்த ஏனைய இடங்களில் கரு எதுவும் அடையாளம் காணப்பட முடியாதவிடத்து, தொடராக சில βHCG (Gonadotropin இயக்குநீர்) சோதனை செய்து வேற்றிடச்சூல் இல்லையா என்பது உறுதிப்படுத்தப்படும். காரணம் வேற்றிடச்சூலானது தாயின் உயிருக்கே ஊறு விளைவிக்கவல்ல நிலைமையாகும்.\n\nகுருதி இழப்பு அதிகமாய் இல்லாதவிடத்து வழமையான மருத்துவரைத் தொடர்புகொண்டு அவரின் உதவியை நாடலாம். குருதி இழப்பு அதிகமாக, அல்லது வலியுடன், அல்லது காய்ச்சலும் இருக்குமாயின் உடனடியாக அவசரச் சிகிச்சை உதவியை நாடுதலே நல்லது.\nமுழுமையான கருச்சிதைவு ஏற்பட்டிருப்பின் சிகிச்சை எதுவும் அவசியமில்லை. அப்படியல்லாமல், முழுமையற்ற கருச்சிதைவு, வெறுமையான பை, பிந்திய அல்லது மறை கருச்சிதைவு ஏற்பட்டிருப்பின் மூன்று வழிகளில் சிகிச்சை அளிக்கப்படும். \n\nSection::::கருச்சிதைவைத் தடுத்தல்.\nதற்போது கருச்சிதைவைத் தடுப்பதற்கான வழிகள் எதுவும் கூறப்படவில்லை ஆயினும், துறைசார் வல்லுனர்களின் கருத்துப்படி, கருச்சிதைவுக்கான காரணத்தைச் சரியாகக் கண்டு பிடிப்பதன் முலம் அடுத்து, வேறொரு கருச்சிதைவு நிகழ்வதைத் தடுக்கின்றது. சில ஆய்வாளர்களின் முடிவின்படி, கருத்தரிப்பிற்கு முன்னரும், பின்னரும் dehydroepiandrosterone உள்ளெடுப்பவர்களில், கருச்சிதைவுக்கான சூழிடர் குறைகின்றது\n\nSection::::பரம்பல்.\nஅனேகமான கருச்சிதைவு மிகவும் ஆரம்ப கட்டத்தில் நிகழ்ந்து விடுவதால், பெண்கள் தாம் கருப்பம் தரித்திருப்பதை தெரிந்துகொள்ள முதலே நடந்துவிடுவதால், கருச்சிதைவு நிகழ்வுகளை கணக்கிடல் மிகவும் கடினமாகும். மேலும் பல கருச்சிதைவு நிகழ்வுகளுக்குப் பின்னர் சிகிச்சைகள் வீட்டில் வைத்தே செய்யப்பட்டு விடுவதால், அவை மருத்துவம் புள்ளிவிபரத்தினுள் வருவதில்லை. \nகருத்தரிப்பை மிகவும் ஆரம்பத்திலேயே கண்டறியக்கூடிய சோதனைகளைக் கொண்ட தொலைநோக்கு ஆய்வுகள் 25% கருத்தரிப்பு 6 கிழமைகள் கருக்காலத்தில் (அதாவது பெண்ணின் இறுதியான மாதவிடாய் வட்டத்தின் முதல் நாளிலிருந்து) கருச்சிதைவுக்கு உட்பட்டு விடுவதாய் கூறுகின்றன. 6 கிழமைகளுக்குப் பின்னர் நிகழும் கருச்சிதைவுகளே மருத்துவ கருச்சிதைவுகளாகக் கொள்ளப்படுகின்றன. இவை கருத்தரிப்புகளில் 8% ஆகும். கருக்காலத்தின் 10 ஆவது கிழமைக்குப் பின்னர், அதாவது முதிர்கரு நிலையை அடையும்போது, கருச்சிதைவு நிகழ்வதற்கான சந்தர்ப்பம் சடுதியாகக் குறையும். கருக்காலத்தின் 8.5 கிழமையிலிருந்து குழந்தை பிறப்புவரை கருச்சிதைவு நிகழ்வது 2% இனரில் மட்டுமே.\n\nபெற்றோரின் வயது அதிகரிக்கையில் கருச்சிதைவின் அளவும் குறிப்பிடத்தக்க அளவு அதிகரிக்கும். தாயின் வயதோ, அல்லது தந்தையின் வயதோ அதிகரிக்கும்போது இந்நிலை தோன்றும் வாய்ப்புண்டு. 25-29 வயதுடைய ஆண்களைக் காட்டிலும், 25 வயதுக்குட்பட்ட ஆண்களின் விந்துடன் இணைந்து உருவாகும் கருவில் கருச்சிதைவு நிகழ்வதற்கான தன்மை 40% ஆல் குறைவாக இருப்பதாக ஒரு ஆய்வு சொல்கிறது. அதே ஆய்வு 25-29 வயதினரைவிட, 40 வயதுக்கு மேற்பட்ட ஆண்களாயின், உருவாகும் கருவில் கருச்சிதைவு நிகழ்வதற்கான வாய்ப்பு 60% ஆல் அதிகரிப்பதாகக் கூறுகின்றது. வேறொரு ஆய்வு, இவ்வாறான கருச்சிதைவுகள் வயது கூடிய ஆண்களின் தொடர்பில் நிகழ்வது பொதுவாக முதல் மூன்று மாதங்களிலாகும் எனக் கூறுகின்றது.. இன்னுமொரு ஆய்வு பெண்களில் 45 வயதுக்கு மேற்பட்டவர்களில் 75% கருத்தரிப்பு கருச்சிதைவில் முடிவதாகக் கூறுகின்றது.\n\nSection::::மனிதரல்லாத விலங்குகள்.\nகர்ப்பம் தரிக்கும் அனைத்து விலங்குகளிலும் இவ்வகையான கருச்சிதைவு நிகழ்கின்றது. செம்மறியாடுகளில், கூட்டத்துடன் முண்டியடித்து சிறு கதவுகளினூடாகச் செல்லும்போதோ, அல்லது நாய்களால் விரட்டப்படும்போதோ கருச்சிதைவு நிகழ்கின்றது . மாடுகளில் அவற்றிற்கு வரக்கூடிய Brucellosis, Campylobacter போன்ற தொற்றுநோய்களினால் கருச்சிதைவு நிகழ்ந்தாலும், தடுப்பூசி மூலம் அந்நிலை கட்டுப்படுத்தப்படுகின்றது. வேறு நோய்களும்கூட விலங்குகளை கருச்சிதைவுக்கு உட்பட வைக்கின்றன. Prairie Vole எனப்படும் ஒரு சுண்டெலியில், அது சேர்ந்திருந்த இணை அகற்றப்பட்டு, புதிய ஆண் துணையுடன் விடப்படும்போது கருச்சிதைவு நிகழ்வது அவதானிக்கப்பட்டது. இது Bruce effec என அழைக்கப்படுகின்றது. ஆனாலும் இந்த நிலை தமது சொந்த வாழிடத்தில் வசிக்கும் விலங்குகளில் குறைவாகவும், பரிசோதனைச்சாலைகளிலேயே அதிகமாகவும் அவதானிக்கப்பட்டது.\n"}
{"id": "84451", "url": "https://ta.wikipedia.org/wiki?curid=84451", "title": "நா. வானமாமலை", "text": "நா. வானமாமலை\n\nநா. வானமாமலை (1917 - 1980), திருநெல்வேலி மாவட்டம், நாங்குநேரியைச் சேர்ந்தவர் . தமிழர் நாட்டார் வழக்காற்றியல் முதன்மை ஆராய்ச்சியாளர்களில் ஒருவர், தமிழறிஞர். தமிழரிடையே வழங்கி வந்த நாட்டார் பாடல்களை, கதைகளை, பழமொழிகளை, வழக்கங்களை சேகரித்துப் பதிப்பித்தார். இவரது 22 நூல்கள் 2008-09 இல் நாட்டுடைமையாக்கப்பட்டு, அவரது மரபுரிமையாளர்களுக்கு பரிவுத்தொகையாக 5 இலட்சம் ரூபாய் தமிழக அரசின் தமிழ்வளர்ச்சித் துறையால் வழங்கப்பட்டது.\n\n\n\nSection::::நாட்டுடைமையாக்கப்பட்ட படைப்புகள்.\nஇவரது நாட்டுடையாக்கப்பட்டுள்ள 22 நூல்களின் பட்டியல்:\n\n\n"}
{"id": "84452", "url": "https://ta.wikipedia.org/wiki?curid=84452", "title": "ஆ. சிவசுப்ரமணியன்", "text": "ஆ. சிவசுப்ரமணியன்\n\nஆ. சிவசுப்ரமணியன் ஒரு தமிழ் அறிஞர், ஆய்வாளர். இவர் \"நாட்டார் வழக்காற்றியல், அடித்தள மக்கள் வரலாறு, பொருள்சார் பண்பாட்டு ஆய்வு, தமிழ்ச் சமூகத்தில் கிறித்துவத்தின் பங்களிப்பு ஆகிய துறைகளில் கடந்த 40 ஆண்டுகளாக ஆய்வுப்பணிகளில் சளைக்காமல் ஈடுபட்டு வருகிறார்\".\n"}
{"id": "84454", "url": "https://ta.wikipedia.org/wiki?curid=84454", "title": "பீகார் மக்களவை உறுப்பினர்கள்", "text": "பீகார் மக்களவை உறுப்பினர்கள்\n\nதற்போது பதினாறாவது மக்களவை இயங்குகிறது.\n\nSection::::பதினைந்தாவது மக்களவை உறுப்பினர்கள்.\n2009 ஆம் ஆண்டு நடைபெற்ற இந்தியப் பாராளுமன்றத்தின் பதினைந்தாவது மக்களவைக்கு நடைபெற்ற தேர்தலில் பீகார் மாநிலத்திலிருக்கும் 39 மக்களவைத் தொகுதிகளுக்கு உறுப்பினர்களாகத் தேர்வு செய்யப்பட்டவர்கள், அவர்கள் சார்ந்துள்ள கட்சி ஆகியவைகளைக் கொண்ட பட்டியல் இது.\n\nSection::::கட்சி வாரியாக உறுப்பினர்கள்.\nஇம்மாநிலத்தில் கட்சி வாரியாக உள்ள மக்களவை உறுப்பினர்கள் எண்ணிக்கை:\n\n\n"}
{"id": "84455", "url": "https://ta.wikipedia.org/wiki?curid=84455", "title": "தமிழர் நாட்டுப்புறவியல்", "text": "தமிழர் நாட்டுப்புறவியல்\n\nதமிழ் மக்களின் நாட்டுப் புற வாழ்வியல் கூறுகளை ஆயும் இயலே தமிழர் நாட்டுப்புறவியல் ஆகும். இலங்கையில் இத் துறை தமிழர் நாட்டாரியல் என்று பெரிதும் அறியப்படுகிறது. தமிழர் நாட்டுப்புற வழக்காற்றியல் என்றும் குறிப்பிடப்படுவதுண்டு. தமிழரின் அன்றாட வாழ்வில் பெரும்பாலும் வாய்மொழியாக வழங்கி வந்த பாட்டுக்கள், கதைகள், பழமொழிகள், விடுகதைகள், நம்பிக்கைகள் ஆகியவையும், பார்த்துச் செய்தல் மூலம் பகிரப்பட்ட ஆடல்கள், கூத்து, இசை, விளையாட்டுக்கள், வழக்கங்கள், கைத்தொழில்கள், நுட்பங்கள் மற்றும் கலைகள் ஆகியவையும் தமிழர் நாட்டுப்புறவியலில் அடங்கும். \n\nகுறிப்பாக பெரும் மரபுகள் அல்லது கதையாடல்களைத் தாண்டி வாழும் கிராமத்து மக்கள், தலித் மக்கள், விளிம்புநிலை மக்களின் வாழ்வியலை இத் துறை கவனமெடுத்து ஆய்கிறது. இது நகரச்சூழலிலும் வெளிப்படுகின்றது. சென்னை நகரப்புறச் சேரிகளில் இருந்து தோன்றிய கானா பாடல்கள், ஈழத்தில் போராளி மகளை/மகனை இழந்த தாயின் ஒப்பாரிப் பாடல்களையும் இவ்வாறு சுட்டலாம். பல சந்தர்ப்பங்களில் நாட்டுப்புறவியல் செவ்விலக்கியங்களோடும், பெரும் மரபுகளோடும் ஒப்பிட்டு வேறுபடுத்திக் காட்டுவர். \n\n\n\n"}
{"id": "84458", "url": "https://ta.wikipedia.org/wiki?curid=84458", "title": "தமிழ்நாடு சட்டமன்றத் தேர்தல், 1996", "text": "தமிழ்நாடு சட்டமன்றத் தேர்தல், 1996\n\nதமிழ்நாட்டின் பதினோறாவது சட்டமன்றத் தேர்தல் 1996 ஆம் ஆண்டு மே மாதம் நடை பெற்றது. திராவிட முன்னேற்றக் கழகம் வெற்றி பெற்று, மு. கருணாநிதி நான்காம் முறையாக தமிழகத்தின் முதல்வரானார்.\n\nSection::::தொகுதிகள்.\n1996 ஆம் ஆண்டு தமிழ் நாட்டில் மொத்தம் 234 சட்டமன்ற உறுப்பினர்கள் இருந்தனர். அவர்கள் 189 பொதுத் தொகுதிகளில் இருந்தும் 45 தனித் தொகுதிகளில் இருந்தும் (தாழ்த்தப்பட்டவருக்கும், பழங்குடியினருக்கும் ஒதுக்கப்பட்டவை) தேர்ந்தெடுக்கப்பட்டனர்.\n\nSection::::அரசியல் நிலவரம்.\n1991 தேர்தலில் அதிமுக-இந்திரா காங்கிரசு கூட்டணி பெரும் வெற்றி பெற்றது. 224 தொகுதிகளில் வென்று, அதிமுகவின் தலைவி ஜெ. ஜெயலலிதா தமிழக முதல்வரானார். ஆனால் ஆட்சிப் பொறுப்பேற்ற சில காலத்திற்குள் அதிமுக-காங்கிரசு உறவில் விரிசல் விழுந்தது. இந்திரா காங்கிரசு சட்டமன்றத்தில் எதிர்க்கட்சியாக செயல்பட்டது. இரண்டே இடங்களில் மட்டும் வென்ற திமுகவிலும் உள் கட்சிப் பூசல் வெடித்தது. திமுகவின் முன்னணி தலைவர்களுள் ஒருவரான வை. கோபால்சாமி (வைகோ) கருணாநிதியுடன் ஏற்பட்ட கருத்து வேறுபாட்டால் 1993 ஆம் ஆண்டு திமுகவை விட்டு வெளியேறினார். அவ்வாண்டே மறுமலர்ச்சி திராவிட முன்னேற்றக் கழகம் (மதிமுக) என்ற புதுக்கட்சியை தொடங்கினார்.\n\nஅதிமுக தனது ஐந்தாண்டு ஆட்சி காலத்தில் பல ஊழல் குற்றச்சாட்டுகளுக்கு ஆளாகி மக்களிடையே செல்வாக்கிழந்தது. ஜெயலலிதா மற்றும் அவரது அமைச்சர்கள் சர்வாதிகாரப் போக்கில் செயல்படுவதாகவும் மக்களிடையே கடும் அதிருப்தி நிலவியது. ஜெயலலிதாவின் வளர்ப்பு மகன் சுதாகரன் திருமணத்தின் போது நடைபெற்ற ஆடம்பர நிகழ்வுகள் வாக்காளர்களின் அதிருப்தியை அதிகப்படுத்தின. தேர்தல் நெருங்கும் வரை எதிர்க்கட்சியாக செயல்பட்ட இந்திரா காங்கிரசு, தேர்தல் அறிவிக்கப்பட்டபின் அதிமுகவுடன் கூட்டணி அமைக்கும் என்று அதன் தேசியத் தலைவரும் இந்தியப் பிரதமருமான நரசிம்ம ராவ் அறிவித்தார். இதனால் தமிழக காங்கிரசு பிளவுபட்டு ஜி. கே. மூப்பனார் தலைமையில் ஒரு பிரிவினர் கட்சியை விட்டு வெளியேறி தமிழ் மாநில காங்கிரசு (தமாக) என்ற புதிய கட்சியைத் தொடங்கினர்.\nதிமுக தேர்தலுக்கு சிறிது காலம் முன் வரை வாழப்பாடி ராமமூர்த்தியின் திவாரி காங்கிரசு, மருத்துவர் ராமதாசின் பாட்டாளி மக்கள் கட்சி, இந்திய கம்யூனிஸ்ட் கட்சி ஆகியவை உள்ளடக்கிய ஏழு கட்சிக் கூட்டணியை உருவாக்கி இருந்தது. ஆனால் அக்கூட்டணி தொகுதி உடன்பாட்டு பிரச்சனைகளால் உடைந்தது. பின்னர், பத்திரிக்கையாளர் சோ ராமசாமியின் முயற்சியால், திமுக –தமாக கூட்டணி அமைந்தது. நடிகர் ரஜினிகாந்த் இக்கூட்டணிக்கு ஆதரவு தெரிவித்து சன் தொலைக்காட்சியில் ஒரு பேட்டி அளித்தார். மேலும் இக்கூட்டணிக்கு ஆதரவாக அவரது ரசிகர் மன்ற உறுப்பினர்கள் தேர்தலில் பிரச்சாரம் செய்தனர்.\n\nமொடக்குறிச்சி சட்டமன்ற தொகுதியில் 1033 பேர் போட்டியிட்டனர். அரசாங்கம் தங்களுக்கு சரியான படி தண்ணீர் கிடைப்பதில் ஆர்வம் காட்டாததால் விவசாயிகள் 1028 பேர் சுயேச்சைகளாக போட்டியிட்டனர். வேட்பாளர்களுக்கு சின்னம் ஒதுக்குவதில் சிக்கல் ஏற்பட்டதால் இத்தொகுதிக்கு மட்டும் தேர்தல் மற்ற பகுதிகளோடு நடக்கவில்லை.\n\nSection::::கூட்டணிகள்.\nஇத்தேர்தலில் நான்கு முனை போட்டி காணப்பட்டது. திமுக-தாமக-இந்திய கம்யூனிஸ்ட் ஒரு அணியாகவும், அதிமுக-இந்திரா காங்கிரசு ஓரணியாகவும், மதிமுக-மார்க்சிஸ்ட் கம்யூனிஸ்ட் ஓரணியாகவும், திவாரி காங்கிரசு-பாட்டாளி மக்கள் கட்சி ஓரணியாகவும் போட்டியிட்டன. பாரதீய ஜனதா கட்சி தனித்துப் போட்டியிட்டது. சுப்ரமணியம் சாமியின் ஜனதா கட்சி டாக்டர் கிருஷ்ணசாமியின் புதிய தமிழகம் கட்சியுடன் சில தொகுதிகளில் கூட்டணி அமைத்துப் போட்டியிட்டது. திமுக-தாமக கூட்டணியில் இந்திய தேசிய லீக், அகில இந்திய ஃபார்வார்டு ப்ளாக்கின் ஒரு பிரிவு போன்ற சிறு கட்சிகளும் இடம் பெற்றிருந்தன.\n\nSection::::தேர்தல் முடிவுகள்.\nதேர்தல் தேதி: மே 2, 1996; முடிவுகள் அறிவிப்பு: மே 12. மொத்தம் 66.95 % பதிவாகின.\nகுறிப்பு: இந்திய தேசிய லீக் கட்சியின் ஐந்து வேட்பாளர்களும், அகில இந்திய ஃபார்வார்டு ப்ளாக் கட்சியின் ஒரு பிரிவின் இரண்டு வேட்பாளர்களும் திமுகவின் “உதய சூரியன்” சின்னத்தின் போட்டியிட்டு வெற்றி பெற்றனர்.\n\nSection::::ஆட்சி அமைப்பு.\nதிமுக தனிப்பெரும்பான்மை பெற்று மு. கருணாநிதி நான்காம் முறையாக தமிழகத்தின் முதல்வரானார்.\n\nSection::::விளைவுகள்.\nஅதிமுகவின் தோல்வியால் அக்கட்சி பிளவுபட்டது. சு. திருநாவுக்கரசர் தலைமையில் ஒரு பிரிவினர் பிரிந்து சென்று தனியே கட்சி தொடங்கினர். அதுவே பின்னர் \"எம். ஜி. ஆர் அதிமுக\" என்று பெயர் மாற்றம் செய்யப்பட்டது. முதன் முதலில் தேர்தலில் போட்டியிட்ட மதிமுக ஒரு இடத்தில் கூட வெற்றி பெற முடியவில்லை. இரண்டாவது முறையாக தேர்தலில் போட்டியிட்ட பாட்டாளி மக்கள் கட்சி நான்கு தொகுதிகளில் வென்றது. பாமக தேர்தலில் தனித்து போட்டியிட்டது இதுவே கடைசி முறை. அதன் பின்னர் அனைத்து தேர்தல்களிலும் அதிமுக அல்லது திமுக கூட்டணிகளில் அங்கம் வகித்து வந்தது. திமுக-தாமக கூட்டணி 1996 நாடாளுமன்றத் தேர்தலிலும் தமிழ்நாடு-புதுச்சேரியில் அனைத்து (40) இடங்களை வென்றது. இதனால் மத்தியில் அமைந்த காங்கிரசல்லா ஐக்கிய முன்னணி அரசில் இரு கட்சிகளும் இடம் பெற முடிந்தது.\n\n\nSection::::வெளி இணைப்பு.\n1996 சட்டமன்ற தேர்தல் முடிவுகள்\n"}
{"id": "84468", "url": "https://ta.wikipedia.org/wiki?curid=84468", "title": "தேசிய திரைப்பட விருதுகள் வாங்கிய நடிகைகளின் பட்டியல்", "text": "தேசிய திரைப்பட விருதுகள் வாங்கிய நடிகைகளின் பட்டியல்\n\nஇந்தியக் குடியரசில் திரைப்படத்துறைக்கு வழங்கப்படும் விருதுகளுள் மிக முக்கியமாகக் கருதப்படுபவை தேசிய திரைப்பட விருதுகள். 1954 இல் முதலில் வழங்கப்பட்ட இவ்விருதுகள் ஆண்டுதொறும், சிறந்த இயக்குனர், படம், நடிகர், நடிகை போன்ற பல பிரிவுகளில் வழங்கப் படுகின்றன. சிறந்த நடிகைக்கான தங்கத் தாமரை விருதைப் பெற்றவர்களின் பட்டியல் கீழே தரப்பட்டுள்ளது.\n"}
{"id": "84471", "url": "https://ta.wikipedia.org/wiki?curid=84471", "title": "எசுப்பானிய பெரும் கடற்படையெடுப்பு", "text": "எசுப்பானிய பெரும் கடற்படையெடுப்பு\n\nகிபி 1588ஆம் ஆண்டு எசுப்பானிய பேரரசு இங்கிலாந்தின் மீது கடல் வழியாகப் படையெடுத்தது (ஸ்பானிஷ் அர்மாடா, ஆங்கிலம்: Spanish Armada, எசுப்பானியம்: Grande y Felicísima Armada). ஸ்பெயின் அரசர் இரண்டாம் ஃபிலிப்பு, இங்கிலாந்தைக் கைப்பற்றி, அதன் அரசி முதலாம் எலிசபெத்தை அரசணையிலிருந்து இறக்க இந்த படையெடுப்பை மேற்கொண்டார். இங்கிலாந்து கடற்படையை ஆங்கிலக் கால்வாயில் முறியடித்து, பின்னர் தரைப்படைகளை இங்கிலாந்து மண்ணில் தரையிறக்கத் திட்டமிட்டிருந்தார். ஆனால் எஃபிங்காம் பிரபு மற்றும் சர் ஃபிரான்சிஸ் ட்ரேக் தலைமையிலான இங்கிலாந்து கடற்படை ஸ்பானிஷ் கடற்படையைத் தோற்கடித்து விரட்டியதால், ஃபிலிப்பின் திட்டம் தகர்க்கப்பட்டது.\n\nSection::::பின்புலம்.\nஇங்கிலாந்தின் எட்டாம் ஹென்றி மன்னர், ஆண் வாரிசு வேண்டி தான் மறுமணம் செய்து கொள்ள ஏதுவாக, ரோமன் கத்தோலிக்கச் திருச்சபையிலிருந்து வெளியேறினார். இங்கிலாந்திற்கென்று ஆங்கிலிக்க சபையை உருவாக்கினார். எனவே ரோமன் கத்தோலிக்க ஸ்பானிஷ் பேரரசிற்கும் இங்கிலாந்திற்கும் பகை மூண்டது. ஹென்றிக்குப் பின்னர் அவரது மகளும் இரண்டாம் ஃபிலிப்பின் மனைவியுமான முதலாம் மேரி இங்கிலாந்தின் அரசியானார். கத்தோலிக்கரான அவர் தனது ப்ராடஸ்டன்ட் குடிமக்களை கொடுமை படுத்தியதால், மக்கள் அவர் மீது அதிருப்தி கொண்டிருந்தனர். அவரது மறைவுக்குப் பின் 1558 ஆம் ஆண்டு ப்ராடஸ்ட்ன்டான அவரது மாற்றாந்தாய் சகோதரி முதலாம் எலிசபத்தை அரசியாக்கினர். தன் மனைவிக்குப் பின் இங்கிலாந்தின் அரசர் தானே என்று எண்ணிய ஃபிலிப்பு இதை ஏற்றுக் கொள்ளவில்லை. இங்கிலாந்து-ஸ்பெயின் இடையே பகை வளர ஆரம்பித்தது. கிபி 1585 ஆம் ஆண்டு முதல் இரு நாடுகளுக்கும் இடையே வெளிப்படையாகப் போர் மூண்டது.\n\nSection::::படையெடுப்புத் திட்டங்கள்.\nஇங்கிலாந்தைக் கைப்பற்ற பிலிப்பு போட்ட திட்டங்களின் படி பெரும் கப்பல் படையும், தரைப்படையும் திரட்டப்பட்டன. இத்திட்டங்களுக்கு போப்பாண்டவர் ஆறாம் சிக்ஸ்டசின் ஆதரவு இருந்தது. பெரும் கப்பல் படை கொண்டு, வலிமையான ஆங்கில கடல் படையை ஆங்கிலக் கால்வாயில் அழிக்க வேண்டும். பின்னர் எளிதாக தரைப்படையை இங்கிலாந்தில் தரையிறக்கி நாட்டைக் கைப்பற்ற வேண்டும் – இதுவே பிலிப்பின் திட்டமாகும். இதற்காக 22 காலியன் (galleon) வகைப் போர்க்கப்பல்களும், 108 ஆயுதமேந்திய வணிகக் கப்பல்களும் திரட்டப்பட்டன. 55,000 வீரர்கள் கொண்ட தரைப்படையும் தயாரானது.\n\nSection::::கடல் போர்.\n16 ஜூலை 1588 இல் இரு நாடுகளுக்கும் இடையே நடந்த இறுதிகட்ட அமைதிப் பேச்சுவார்த்தைகள் தோல்வி அடைந்தன. மெதினா சிதோனியா பிரபுவின் தலைமையில் ஸ்பானிஷ் கடற்படை இங்கிலாந்து நோக்கி முன்னேற ஆரம்பித்தது. அவரை எதிர்க்க இங்கிலாந்து கடற்படை 34 போர்க் கப்பல்கள் மற்றும் 163 ஆயுதமேந்திய வணிகக் கப்பல்களுடன் காத்திருந்தது. கப்பல் எண்ணிக்கையில் இங்கிலாந்தின் கை ஓங்கியிருந்தாலும், ஸ்பானிஷ் கடற்படை அதிக பீரங்கிகளைக் கொண்டிருந்தது. ஆனால் எஃபிங்காம் பிரபு மற்றும் ஃபிரான்சிஸ் ட்ரேக் போன்ற திறமை வாய்ந்த கடல் தளபதிகள் இங்கிலாந்து கப்பல் படையை லாவகத்துடன் கையாண்டனர். 27 ஜூலை அன்று ஸ்பானிஷ் படை பிறை வடிவில் ப்ரான்சின் கலாய் (calais) கடற்கரையை அடைந்தது. நள்ளிரவில் டிரேக்கின் தீக்கப்பல்கள் ஸ்பானிஷ் கப்பல்களைத் தாக்கின. எண்ணையும், வெடிமருந்தும் நிரப்பி சிறு கப்பல்களை ஸ்பானிஷ் கப்பல்களின் மீது ட்ரேக் மோத விட்டார். இதனால் பல ஸ்பானிஷ் கப்பல்கள் தீப்பிடித்து மூழ்கின; அப்படை கட்டுப்பாட்டை இழந்து சிதறியது. பிறை விடிவ வியூகம் சிதறி நாற்புறமும் பிரிந்த ஸ்பானிஷ் படை, அருகிலிருந்த கிரேவ்லைன்ஸ் துறைமுகத்தில் ஒன்று சேர முயற்சித்தது. ஆனால் இதற்குள், அப்படையின் பலவீனங்களை அறிந்து கொண்ட ஆங்கில மாலுமிகள் இடை விடாது தாக்கினர். ஒற்றுமை அறவே இழந்த ஸ்பானிஷ் படை பின் வாங்கி வட அட்லாண்டிக் பெருங்கடல் பக்கம் சென்று விட்டது.\n\nபிரிட்டிஷ் தீவுகளின் வட முனையை சுற்றி, அயர்லாந்து கடற்கரையோரமாக வந்து இங்கிலாந்தை மீண்டும் தாக்க மெதினா சிதோனியா திட்டமிட்டார். ஆனால் இரண்டு மாதம் நீடித்த அந்த பயணத்தில், அப்படை பெரும் புயல்களால் தாக்கப்பட்டு நிலை குலைந்தது. பல கப்பல்கள் மூழ்கின, 5000 க்கும் மேற்பட்ட மாலுமிகள், நோயாலும் பசியாலும் இறந்தனர். மெதினா சிதோனா மீண்டும் இங்கிலாந்தைத் தாக்கும் எண்ணத்தை கைவிட்டு ஸ்பெயின் திரும்பினார். அதோடு பிலிப்பின் படையெடுப்புத் திட்டங்கள் கைவிடப்பட்டன. இக்கடல் போரில் புயல்கள் ஏற்படுத்திய சேதத்தால் இங்கிலாந்து மீண்டும் தாக்குதலில் இருந்து தப்பியது. இதனை நினைவு கூறும் வகையில் எலிசபெத்து அரசி “கடவுள் ஊதினார், அவர்கள் (கத்தோலிக்கர்கள்) சிதறினர்” என்ற இலத்தீன் வாசகம் பொறித்த பதக்கங்களை வெளியிட்டார். இங்கிலாந்தின் இந்த வெற்றி, ஐரோப்பாவின் ப்ராடஸ்டன்ட் கிருத்துவர்களுக்கு பெரும் ஊக்கமளிப்பதாக இருந்தது.\n"}
{"id": "84480", "url": "https://ta.wikipedia.org/wiki?curid=84480", "title": "தமிழ்நாடு சட்டமன்றத் தேர்தல், 2001", "text": "தமிழ்நாடு சட்டமன்றத் தேர்தல், 2001\n\nதமிழ்நாட்டின் பன்னிரெண்டாவது சட்டமன்றத் தேர்தல் 2001 ஆம் ஆண்டு மே மாதம் நடை பெற்றது. அண்ணா திராவிட முன்னேற்றக் கழகம் வெற்றி பெற்று, ஜெ. ஜெயலலிதா இரண்டாம் முறையாக தமிழகத்தின் முதல்வரானார்.\n\nSection::::தொகுதிகள்.\n2001ஆம் ஆண்டு தமிழ் நாட்டில் மொத்தம் 234 சட்டமன்ற உறுப்பினர்கள் இருந்தனர். அவர்கள் 189 பொதுத் தொகுதிகளில் இருந்தும் 45 தனித் தொகுதிகளில் இருந்தும் (தாழ்த்தப்பட்டவருக்கும், பழங்குடியினருக்கும் ஒதுக்கப்பட்டவை) தேர்ந்தெடுக்கப்பட்டனர்.\n\nSection::::அரசியல் நிலவரம்.\nதிராவிட முன்னேற்றக் கழகம், மத்தியில் ஆட்சி புரிந்த பாரதீய ஜனதா கட்சி தலைமையிலான தேசிய ஜனநாயகக் கூட்டணியில் அங்கம் வகித்தது. 2001 தேர்தலுக்கு சிறிது காலம் முன் வரை அக்கூட்டணியில் இருந்த பாட்டாளி மக்கள் கட்சியும் (பாமக), மறுமலர்ச்சி திராவிட முன்னேற்றக் கழகமும் (மதிமுக) தேர்தல் அறிவிக்கப்பட்ட பின்னர் கூட்டணியை விட்டு வெளியேறின. பாமக அண்ணா திராவிட முன்னேற்றக் கழகம் (அதிமுக) தலைமையிலான கூட்டணியில் இணைந்தது. மதிமுக தனித்துப் போட்டியிட்டது. திமுக தனது ஐந்தாண்டு ஆட்சி காலத்தில் பல திட்டங்களை செயல்படுத்தியதால் முதல்வர் கருணாநிதிக்கு மக்களிடையே செல்வாக்கிருந்தது. ஆனால் அதைவிட திமுக-பாஜக கூட்டணிக்கு எதிர்ப்பும் மிகுந்தே காணப்பட்டது. எதிர் கட்சியான அதிமுக, முக்கிய எதிர் கட்சிகளை எல்லாம் ஒன்றிணைத்து வலுவான கூட்டணியை உருவாக்கியது.\n\nSection::::கூட்டணிகள்.\nஇத்தேர்தலில் மும்முனைப் போட்டி காணப்பட்டது. திமுக தலைமையிலான தேசிய ஜனநாயகக் கூட்டணியில் பாரதீய ஜனதா கட்சி, சு. திருநாவுக்கரசரின் எம்ஜியார் அதிமுக, ராஜ கண்ணப்பனின் மக்கள் தமிழ் தேசம் , ஏ. சி சண்முகத்தின் புதிய நீதிக்கட்சி , திருமாவளவனின் விடுதலைச் சிறுத்தைகள் (ஆதி திராவிடர் ஆகியவை இடம் பெற்றிருந்தன. அதிமுக கூட்டணியில் தமிழ் மாநில காங்கிரசு, பாமக, இந்திரா காங்கிரசு, இந்திய கம்யூனிஸ்ட் (சிபிஐ), மார்க்சிஸ்ட் கம்யூனிஸ்ட் (சிபிஎம்), எல். சந்தானத்தின் ஃபார்வார்ட் ப்ளாக் ஆகியவை இடம் பெற்றிருந்தன. வைகோவின் மதிமுக முதலில் தேசிய ஜனநாயகக் கூட்டணியில் இடம் பெற்றிருந்தது. ஆனால் தொகுதி உடன்பாடு ஏற்படாத காரணத்தால், பிரிந்து சென்று தனித்து போட்டியிட்டது..\n\nSection::::தேர்தல் முடிவுகள்.\nதேர்தல் தேதி: மே 10, 2001; மொத்தம் 59.07 % வாக்குகள் பதிவாகின.\n\nSection::::ஆட்சி அமைப்பு.\nஅதிமுக தனிப்பெரும்பான்மை பெற்று அக்கட்சியின் தலைவி ஜெயலலிதா இரண்டாம் முறை முதல்வரானார். ஆனால் அவர் மீது ஊழல் வழக்குகள் நிலுவையிலிருந்ததால் (கீழ்மட்ட நீதிமன்றங்கள் அவரைக் குற்றவாளி எனத் தீர்ப்பு வழங்கியிருந்தன) அவர் முதல்வராகப் பதவியேற்றது செல்லாது என இந்திய உச்ச நீதிமன்றம் செப்டம்பர் 2001ல் தீர்ப்பு வழங்கியது. இதனால் ஜெயலலிதா பதவி விலகி அவருக்கு பதில் அதிமுகவின் இரண்டாம் நிலைத் தலைவர்களில் ஒருவரான ஓ. பன்னீர்செல்வம் முதல்வராகப் பொறுப்பேற்றுக் கொண்டார். நிலுவையிலிருந்த வழக்குகளில் தீர்ப்பு வெளியாகிய பின், ஜெயலலிதா ஆண்டிப்பட்டித் தொகுதியில் இடைத்தேர்தலில் போட்டியிட்டு வென்று மார்ச் 2002ல் மீண்டும் முதல்வரானார். \nSection::::வெளி இணைப்பு.\n2001 சட்டமன்ற தேர்தல் முடிவுகள்\n"}
{"id": "84494", "url": "https://ta.wikipedia.org/wiki?curid=84494", "title": "செப்டம்பர் 2010", "text": "செப்டம்பர் 2010\n\nசெப்டம்பர் 2010, ஒரு செவ்வாய்க்கிழமை ஆரம்பித்து 30 நாட்களின் பின்னர் ஒரு வியாழக்கிழமை முடிவடைகிறது. தமிழ் நாட்காட்டியின் படி புரட்டாசி மாதம் செப்டம்பர் 17, வெள்ளிக்கிழமை தொடங்கி, அக்டோபர் 17 ஞாயிற்றுக்கிழமை முடிவடையும்.\n\n"}
{"id": "84496", "url": "https://ta.wikipedia.org/wiki?curid=84496", "title": "தருமபுரி பேருந்து எரிப்பு", "text": "தருமபுரி பேருந்து எரிப்பு\n\nஅ தி மு க பொதுச் செயலாளர் ஜெயலலிதா மீது கொடைக்கானல் பிளசண்ட் ஸ்டே ஹோட்டல் ஊழல் வழக்கில் குற்றத்தை உறுதி செய்து நீதிமன்றம் தீர்ப்பு வழங்கியதை அடுத்து அக்கட்சித் தொண்டர்கள் 2000ஆம் ஆண்டு பிப்ரவரி 2ஆம் தேதி நடத்திய ஓர் ஆர்ப்பாட்டத்தின்போது, 45 மாணவ மாணவிகள், இரண்டு ஆசிரியர்கள் சென்றுகொண்டிருந்த பேருந்து ஆர்ப்பாட்டக்காரர்களால் தீவைக்கப்பட்டது.\n\nஇச்சம்பவத்தில் கோயமுத்தூரில் உள்ள தமிழக வேளாண் பல்கலைக்கழக மாணவிகளான கோகிலவாணி, காயத்ரி, ஹேமலதா ஆகியோர் உயிரிழந்தனர்.\n\nSection::::உச்சநீதிமன்றம் தீர்ப்பு.\nமுக்கியக் குற்றவாளிகளுக்கு கீழ் நீதிமன்றம் வழங்கியிருந்த மரண தண்டனைத் தீர்ப்பை 2007 ஆம் ஆண்டு சென்னை உயர்நீதிமன்றம் உறுதிசெய்திருந்தது. நீதிபதிகள் ஜி.எஸ்.சிங்வி மற்றும் பி.எஸ்.சௌஹான் அடங்கிய உச்சநீதிமன்ற பெஞ்ச் 2010ஆம் ஆண்டு உயர்நீதிமன்றத் தீர்ப்பை மேன்முறையீட்டில் உறுதி செய்திசெய்தது.\n\nஇந்த வழக்கில் வேறு இருபத்து ஐந்து பேருக்கு 2 மாதங்கள் முதல் 2 வருடங்கள் வரையிலான சிறைத் தண்டனையும் விதிக்கப்பட்டது.\n\nSection::::அரசியல் சாசன அமர்வு.\nதூக்குத்தண்டனை குற்றவாளிகள் 3 பேரும் தங்களது மனுவை 2 நீதிபதிகளைக் கொண்ட அமர்வு விசாரித்தது ஏற்புடையதல்ல என்றும், எனவே தங்களுக்கு விதிக்கப்பட்ட தூக்குத்தண்டனையை குறைக்கக்கோரி மனு தாக்கல் செய்திருந்தனர். தாக்கல் செய்த மனுவை, 5 நீதிபதிகள் கொண்ட அரசியல் சாசன அமர்வுக்கு மாற்றி உச்ச நீதிமன்றம் உத்தரவிட்டது. \n\nSection::::பரவலர் ஊடகங்களில்.\nகல்லூரி எனும் தமிழ்த் திரைப்படத்தில் இச் சம்பவத்தை அடிப்படையாகக் கொண்ட காட்சி இடம் பெற்றது.\n"}
{"id": "84498", "url": "https://ta.wikipedia.org/wiki?curid=84498", "title": "ஆ. நா. சிவராமன்", "text": "ஆ. நா. சிவராமன்\n\nஆம்பூர் நாணுவையர் சிவராமன் என்ற ஏ. என். சிவராமன் (மார்ச் 1, 1904 - மார்ச் 1, 2001) தமிழகத்தைச் சேர்ந்த பத்திரிகையாளரும், இந்திய விடுதலைப் போராட்ட வீரரும் ஆவார். தினமணி பத்திரிகையின் ஆசிரியராக 54 ஆண்டுகள் பணியாற்றியவர்.\n\nSection::::வாழ்க்கைச் சுருக்கம்.\nசிவராமன் திருநெல்வேலி மாவட்டத்துக்காரர். நெல்லை மாவட்டம் அம்பாசமுத்திரத்துக்கு அருகில் உள்ள ஆம்பூர் இவரது சொந்த ஊர். இவர் ஆரம்பக் கல்வியை எர்ணாகுளத்தில் பயின்றார். பின்னர் தம் சொந்த ஊரான ஆம்பூரில் குடிபெயர்ந்து, உயர்கல்வியை அம்பாசமுத்திரம் தீர்த்தபதி பள்ளியில் பயின்றார். நெல்லை இந்துக் கல்லூரியில் பயின்றபோது, அப்போது மகாத்மா காந்தி சிவில் ஒத்துழையாமை இயக்கத்தில் (1921) கலந்து கொள்ள இளைஞர்களுக்கு அழைப்பு விடுத்தார். மகாத்மாவின் அழைப்பை ஏற்று விடுதலைப் போராட்டத்தில் பங்கேற்றார். அதனால் அவருக்கு பதினெட்டு மாத சிறை தண்டனை கிடைத்தது. அதன் காரணத்தால் அவருடைய கல்லூரி படிப்பு தடைப்பட்டது.\n\nசிறைத் தண்டனைக்குப் பின் சிவராமன் முன்னணி தமிழ் பத்திரிக்கையாளரான டி. எஸ். சொக்கலிங்கத்தின் தலைமையில் 'காந்தி' பத்திரிகையில் சேர்ந்தார். சில ஆண்டுகளுக்குப் பின் ராஜாஜியின் வேதாரண்ய உப்பு சத்தியாகிரகத்தில் பங்கேற்பதற்காக பத்திரிக்கை வேலையை கைவிட்டார். மீண்டும் சிறை சென்ற சிவராமன் இருபது மாதங்களில் விடுதலையானார். விடுதலையான சிவராமன் 'காந்தி ' பத்திரிக்கையில் மறுபடியும் பணியில் சேர்ந்தார்.\n\nSection::::தினமணியில் ஆசிரியராக.\n1934 ஆம் ஆண்டு தினமணி இதழ் ஆரம்பிக்கப்பட்ட போது, சொக்கலிங்கம் ஆசிரியராகவும் ஏ.என்.சிவராமன் உதவி ஆசிரியராகவும் பணியில் சேர்ந்தார்கள். 1944 இல் சொக்கலிங்கம் தினமணியை விட்டு வெளியேறியபோது, ஏ.என்.சிவராமன் தினமணியின் ஆசிரியராக ஆனார். அதன் பின்னர் தொடர்ந்து 44 ஆண்டுகள் 1987 வரை, தினமணி பத்திரிகையின் ஆசிரியராகப் பணியாற்றினார்.\n\n'கணக்கன்', 'ஒண்ணேகால் ஏக்கர் பேர்வழி', 'குமாஸ்தா', 'அரைகுறை வேதியன்', ‘அரைகுறை பாமரன்(அகுபா) போன்ற புனைப்பெயர்களில் கட்டுரைகள் நிறைய எழுதியிருக்கிறார்.\n\nதீவிர காங்கிரசுக்காரர், மேலும் காமராசரின் பற்றாளராகத் திகழ்ந்தார். இருந்தபோதும், 1967 தேர்தலை ஒட்டிய காலகட்டத்தில் காங்கிரசுக்கு எதிராக சிவராமன் எழுதிய கட்டுரைகள் ஆட்சி மாற்றத்திற்கு உதவியதாக அண்ணாதுரை குறிப்பிட்டிருக்கிறார்.\n\nமொழிகளைக் கற்பதிலும், புத்தக வாசிப்பிலும் மிகுந்த ஈடுபாடு கொண்ட சிவராமன் தனது 93ஆவது வயதில் புதுக்கல்லூரி பேராசிரியர் உதவியுடன் அராபிய மொழியையும் கற்றிருக்கிறார்.\n\nSection::::விருதுகள்.\nபத்திரிக்கையாளனாக இருப்பதற்கு விருது இடையூறாக இருந்து விடக்கூடாதென்பதற்காக நடுவண் அரசின் உயரிய விருதுகளான பத்ம ஸ்ரீ, பத்மபூஷன் ஆகியவற்றை ஏற்க மறுத்து விட்டார். ஆனால், திருக்கோவிலூரில் 'கபிலர் விருதை'யும், பத்திரிக்கைப் பணியை பாராட்டி அளிக்கப்பட்ட பி.டி.கோயங்கோ (1988) விருதையும், அண்ணா பல்கலைக்கழக வளர்தமிழ் மன்ற விருதையும் (நிறுவியவர் வா.செ.குழந்தைசாமி) ஏற்றுக் கொண்டார்.\n\nஇவர் அண்ணா பல்கலைக்கழகத்தின் அறிவியல் தமிழ் ஆக்கப் பணி விருதைப் பெற்றுள்ளார்.\n\n\n"}
{"id": "84500", "url": "https://ta.wikipedia.org/wiki?curid=84500", "title": "எதிர்மின் அயனி இடைவெளி", "text": "எதிர்மின் அயனி இடைவெளி\n\nஎதிர்மின் அயனி இடைவெளி (anion gap) என்பது மருத்துவத் துறையில் வளர்சிதை மாற்ற அமிலத்துவத்தின் (metabolic acidosis) காரணங்களைப் பகுத்தறியப் பெரிதும் உதவும் ஒரு செயற்கைக் கணக்கீடு ஆகும்.\n\nSection::::கருதுகோள்.\nமனித குருதித் தெளியத்தில் (serum) முக்கிய நேர்மின் அயனிகள் சோடியம் மற்றும் பொட்டாசியம் ஆகும். முக்கிய எதிர்மின் அயனிகள் குளோரைடு, பைகார்பனேட் ஆகும். பொதுவாக நேர்மின் அயனிகளும் எதிர்மின் அயனிகளும் சமஅளவில் இருக்க வேண்டும். ஆனால் இவற்றின் அளவுகளைக் கணக்கிட்டுப் பார்ப்போமாயின் இவற்றின் அளவுகள் சமமாக இருப்பதில்லை. ஆகவே கணக்கிடவியலாத சில எதிர்மின் அயனிகள் இந்த இடைவெளிக்குக் காரணமென ஊகித்தறியலாம். சீரத்தில் உள்ள கணக்கிடவியலாத எதிர்மின் அயனிகளின் செறிவே \"எதிர்மின் அயனி இடைவெளி\" எனப்படும். புரதங்கள், சல்ஃ‌பேட்டுகள் போன்றவை இந்த கணக்கிடவியலா எதிர்மின் அயனிகள் ஆகும்.\n\nSection::::கணக்கீடு.\nசீரத்தில் உள்ள நேர்மின் அயனிகளின் (Na+& K+]) செறிவுக்கும் எதிர்மின் அயனிகளின் (Cl− & HCO3−) செறிவுக்கும் இடையிலான வேறுபாட்டைக் கணக்கிடுவதன் மூலம் இது அளவிடப்படுகிறது.\n\nஎதிர்மின் அயனி இடைவெளி = ( [Na+]+[K+] ) − ( [Cl−]+[HCO3−] )\n\n[Na]=140\n\n[K]=4\n\n[Cl−]=100\n\n[HCO]=24\n\nஆனால், பொட்டாசியத்தின் செறிவு குறைவென்பதால் அன்றாடப் பயன்பாட்டில் இது கணக்கில் எடுத்துக் கொள்ளப்படுவதில்லை.\n\nஎதிர்மின் அயனி இடைவெளி (பொட்டாசியம் இன்றி) = ( [Na+] ) − ( [Cl−]+[HCO3−] )\n\nSection::::அலகு.\nஇது மில்லி சமானநிறை/லிட்டர் (mEq/L) எனும் அலகால் (unit) அளவிடப்படுகிறது.\n\nSection::::இயல்பான மதிப்பு எல்லை.\nஆரோக்கியமாக உள்ள வயதுவந்தோரில் சராசரி மதிப்பெல்லை 8-12 மி.ச.நி‌றை/லிட்டர் ஆகும். மருத்துவத்துறையில் இரு திட்டவிலக்கத்திற்குக் கீழுள்ள எல்லாம் இயல்பற்றவையே.\n\nSection::::அளவுகளை அலசி ஆராய்தல்.\nஎதிர்மின் அயனி அளவு வளர்சிதைமாற்ற அமிலத்துவத்தில் இயல்பான அளவிலோ, குறையாகவோ அல்லது மிகையாகவோ இருக்கலாம். இதைக் கணக்கிடுவதன் மூலம் வளர்சிதைமாற்றக் காரத்துவக் காரணியங்களை வேறுபடுத்தி அறியலாம்.\n\nSection::::மிகை எதிர்மின் அயனி வளர்சிதை மாற்ற அமிலத்துவம்.\nஉடலுள் உற்பத்தியாகும் எதிர்மின் அயனிகள் (லாக்டேட், கீட்டோ அமிலம்) ஆகியவற்றின் அளவு கூடுவதாலோ அல்லது உட்கொள்ளப்படும் நச்சினாலோ (மெத்தனால், எத்திலீன் கிளைக்கால்) இந்நிலை ஏற்படலாம்.\n\nSection::::இயல்பளவு எதிர்மின் அயனி வளர்சிதைமாற்ற அமிலத்துவம்.\nஇந்நிலையில் பைகார்பனேட் குறைவு குளோரைடு அயனி அதிகரிப்பால் ஈடுகட்டப்படுகிறது. ஆகவே இது மிகைகுளோரைடு அமிலத்துவம் (hyerchloremic acidois) எனவும் அறியப்படுகிறது.\n\nSection::::குறை எதிர்மின் அயனி வளர்சிதைமாற்ற அமிலத்துவம்.\nஆல்புமின் (albumin) ஒரு முக்கிய எதிர்மின் தன்மையுள்ள பிளாஸ்மா புரதமாகும். குருதிப்போக்கு, கல்லீரல் நார்இழைத்திசு வளர்ச்சி, நெஃப்ராட்டிக் நோய்த்தொகுதி (nephrotic syndrome) ஆகிய நிலைகளில் ஆல்புமின் இழப்பேற்படுகிறது. இந்த இழப்பீட்டைச் சரிகட்ட குளோரைடு மற்றும் பைகார்பனேட் அயனிகள் தக்கவைத்துக் கொள்ளப்படுகின்றன. எனவே எதிர்மின் அயனி இடைவெளி குறைகிறது.\n"}
{"id": "84503", "url": "https://ta.wikipedia.org/wiki?curid=84503", "title": "ஸஹர்", "text": "ஸஹர்\n\nநோன்பை தொடங்கும் முகமாக பின்னிரவில், ஃபஜ்ர் நேரம் ஆரம்பமாகும் முன்பு உணவு உட்கொள்ளப்படுவதற்கு ஸஹர் என்று பெயர். ஸஹர் உணவென்பது நோன்பு நோற்பதற்காக இரவின் கடைசிப்பகுதியில் உண்ணும் உணவாகும். நோன்பு நோற்பவர் இந்த உணவை உண்பது ”வலியுறுத்தப்பட்ட நபிவழியாகும்” இதனால் நோன்பாளி நோன்பைச் சிரமமின்றி நோற்பதற்கு வாய்ப்புள்ளது. ஸஹர் செய்யாமலும் நோன்பு திறக்காமலும் தொடர் நோன்பு நோற்பதை நபி (ஸல்) அவர்கள் தடுத்துள்ளார்கள்.\n"}
{"id": "84505", "url": "https://ta.wikipedia.org/wiki?curid=84505", "title": "ஜயந்த் நாரளீக்கர்", "text": "ஜயந்த் நாரளீக்கர்\n\nஜயந்த் விஷ்ணு நாரளீக்கர் (\"Jayant Vishnu Narlikar\", பிறப்பு: சூலை 19, 1938), ஒரு இந்திய வானியற்பியலாளரும் அண்டவியலாளரும் ஆவார். நிலை மாறா அண்டவியலை ஆதரிக்கும் இவர், ஃபிரெட் ஹாயிலுடன் இணைந்து ஹாயில்-நாரளீக்கர் கோட்பாட்டை உருவாக்கினார்.\n\nSection::::வாழ்க்கைச் சுருக்கம்.\nசூலை 19, 1938 - ஆம் ஆண்டு மகாராசுடிரத்தில் உள்ள கோலாப்பூரில் பிறந்தார் நருலிகர். அவரது தந்தை விஷ்ணு வாசுதேவ நருலிகர் பனாரசு இந்து பல்கலைக்கழகத்தில் கணிதத்துறைத் தலைவராக இருந்தார். அவரது தாயார் சுமதி நருலிகர் சமசுகிருதப் புலவராக இருந்தார். பனாரசு இந்து பல்கலையில் இளங்கலைப் பட்டம் பெற்ற சயந்து, பிறகு கேம்பிரிட்சு சென்றார்.\n\nSection::::படிப்பு.\nகேம்பிரிட்சில் பல்வேறு பட்டங்களை கணிதத்துறையில் பெற்றார்.\nஇருப்பினும் சிறப்புத்துறையாக அவர் தேர்ந்தெடுத்தது வானியலையும் வானியற்பியலையும் தான்.\n\nSection::::அண்மைக்கால ஆராய்ச்சி.\n41 கி.மீ. உயரத்தில் மீவளி மண்டலத்தில் (Stratosphere) நுண்ணுயிரிகள் கண்டெடுக்கப்பட்டு, அவற்றின் மூலம் பற்றிய ஆய்வு செய்த குழுவுக்கு தலைமையேற்று வழி நடத்தினார் நருலிகர்.\n\n"}
{"id": "84508", "url": "https://ta.wikipedia.org/wiki?curid=84508", "title": "சென்னை மாகாண சட்டமன்றத் தேர்தல், 1937", "text": "சென்னை மாகாண சட்டமன்றத் தேர்தல், 1937\n\nசென்னை மாகாணத்தில் மாநில சுயாட்சி முறை அமல்படுத்தப்பட்ட பின் சட்டமன்றத்திற்கான முதல் தேர்தல் 1937ம் ஆண்டு பெப்ரவரி மாதம் நடை பெற்றது. இந்திய தேசிய காங்கிரசு வெற்றி பெற்று ராஜகோபாலாச்சாரி சென்னை மாகாணத்தின் முதல்வரானார்.\n\nSection::::மாநில சுயாட்சி.\nஇந்தியாவில் அரசியல் சீர்திருத்தம் ஏற்படவும் சுயாட்சி வழங்கவும் பிரிட்டிஷ் அரசாங்கம், இந்திய அரசாங்கச் சட்டம், 1935 ஐ இயற்றியது. இதற்கு முன்னர் வழக்கில் இருந்த இரட்டை ஆட்சி முறை ஒழிக்கப்பட்டு, நாட்டின் பாதுகாவல், நிதி போன்ற முக்கிய துறைகள் தவிர மற்ற பொறுப்புகள் இந்தியர்கள் வசம் ஒப்படைக்கப்பட்டன. இப்புதிய ஆட்சி முறை மாநில சுயாட்சி என்றழைக்கப்பட்டது. இதன் கீழ் 1937 இல் மத்திய நாடாளுமன்றத்திற்கும், மாநில சட்டமன்றங்களுக்கும் முதல் தேர்தல் நடத்தப்பட்டது.\n\nSection::::தொகுதிகள்.\n1937இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1935 இன் படி, சென்னை மாகாண சட்டமன்றத்தில் இரு அவைகள் இருந்தன. அசம்பிளி என்றழைக்கப்பட்ட கீழவையில் 215 உறுப்பினர்களும், கவுன்சில் என்றழைக்கப்பட்ட மேலவையில் 54 முதல் 56 உறுப்பினர்களும் இருந்தனர். இவர்களுள் கீழவையின் அனைத்து உறுப்பினர்களும், மேலவையின் 46 உறுப்பினர்களும் மக்களால் நேரடியாகத் தேர்ந்தெடுக்கப்பட்டனர். தொகுதிகளுள் முஸ்லீம்கள், தலித்துகள்., ஐரோப்பியர், பெண்கள், ஜமீன்தார்கள், வணிகர் மற்றும் தொழில் முனைவோர், இந்திய கிருத்துவர்கள், தொழிற்சங்கங்கள், பல்கலைக்கழகங்கள் ஆகிய பிரிவினருக்கு வகுப்பு வாரியாக இட ஒதுக்கீடு இருந்தது. மக்கள் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள வரியைப் பொறுத்தே வாக்குரிமை அளிக்கப் பட்டது.\n\nSection::::அரசியல் நிலவரம்.\nசென்னை மாகாணத்தில் அப்போது இரு முக்கிய கட்சிகள் இருந்தன – இந்தியாவிற்கு சுதந்திரம் அல்லது சுயாட்சி வழங்கப்பட வேண்டும் என்று கோரிய இந்திய தேசிய காங்கிரசு, மற்றும் பிராமணரல்லாதோர் நலனுக்காகத் தொடங்கப் பட்ட நீதிக்கட்சி எனப்படும் தென்னிந்திய நல உரிமைச் சங்கம். தேசியவாதக் கட்சியான காங்கிரசு, இரட்டை ஆட்சி முறையில் இந்தியர்களுக்கு வழங்கப் பட்ட அரசியல் உரிமைகளால் திருப்தி அடையவில்லை. எனவே தேர்தலில் பங்கேற்காமல் புறக்கணிப்பு செய்தது. ஆனால் காங்கிரசின் ஒரு பிரிவினர் அதை ஏற்காமல் 1922 இல் தனியே பிரிந்து சென்று சுவராஜ் (சுயாட்சி) கட்சி என்ற பெயரில் தனி கட்சி ஆரம்பித்து தேர்தலில் போட்டியிட்டனர். தமிழகத்தில் சீனிவாச சாஸ்திரி, சத்தியமூர்த்தி ஆகியோர் சுயாட்சி கட்சிக்கு தலைமை வகித்தனர். நாளடைவில் இருபிரிவினருக்குள் இருந்த வேறுபாடுகள் குறைந்தன. தேர்தலில் போட்டியிடலாம் என்ற நிலை எடுக்கப்பட்டது. 1935ல் சுயாட்சிக் கட்சி காங்கிரசுடன் அதிகாரபூர்வமாக இணைந்து விட்டது.\n\nஇத்தேர்தல் நடைபெற்ற காலத்தில் பெரும் பொருளியல் வீழ்ச்சியின் தாக்கம் சென்னை மாகாணத்தில் கடுமையாக இருந்தது. பிராமணரல்லாதோர் அனைவருக்குமான இயக்கமாக தொடங்கப்பட்ட நீதிக்கட்சி காலப்போக்கில் தலித்துகள், முஸ்லிம்கள், தொழிலாளர்கள் என பல சமூகத்தவரின் ஆதரவை இழந்து, பணக்காரர்கள், ஜமீன்தார்களின் நலனை மட்டும் பாதுகாக்கும் கட்சியாக மாறியிருந்தது. 1930 களில் உலகைப் பீடித்த பெரும் பொருளியல் வீழ்ச்சியினால் கடும் பாதிப்புக்குள்ளான சென்னை மாகாண மக்கள் நீதிக்கட்சி அரசின் மேல் கடும் அதிருப்தியில் இருந்தனர். மேலும் விடுதலைப் போராட்டம் தீவிரமடைந்ததால், மக்களிடையே தேசிய உணர்வு மிகுந்திருந்தது. நீதிக் கட்சியின் பிரிட்டிஷ் ஆதரவுப் போக்கு மக்களின் அதிருப்தியை அதிகப் படுத்தியது. பிரிட்டிஷ் அரசை எதிர்த்துப் போராடி வந்த இந்திய தேசியக் காங்கிரசு, மக்களிடையே பெரும் ஆதரவைப் பெற்றிருந்தது. காங்கிரசின் சத்தியாக்கிரகம், சட்ட மறுப்பு இயக்கம், நிலவரி குறைப்புப் போராட்டம், நெசவாளர்கள் கூலி உயர்வு போராட்டம் ஆகியவை மக்களின் ஆதரவை பெற்றிருந்தன. நீதிக்கட்சித் தலைவரும் முதல்வருமான பொபிலி அரசரும் அவரது அமைச்சர்களும், தங்களது அலட்சிய சர்வாதிகாரப் போக்கால், மக்களிடம் வெறுப்பை சம்பாத்திருந்தனர். அவர்கள் மீது பொதுமக்களுக்கிருந்த கோபத்தைப் பற்றி செய்தி வெளியிட்ட “ஜமீன் ரயாட்” இதழ், “கிராமங்களில் கிழவிகள் கூட பொபிலி அரசு எப்பொழுது ஒழியும்” என்று ஏங்குவதாகக் கூறியது. பெரியாரின் சுய மரியாதை இயக்கம், நீதிக்கட்சியை ஆதரிக்கும் வெகுஜன இயக்கங்கள் மிகச் சிலவற்றுள் ஒன்றாக இருந்தது. 1930-34 இல் பெரியாருக்கும் நீதிக்கட்சிக்கும் இடையே ஏற்பட்ட விரிசல் 1934 இல் சரியானது. கம்யூனிஸ்டுகளுடன் நெருக்கம் காட்டி வந்த பெரியார், கம்யூனிஸ்ட் கட்சி 1934 இல் தடை செய்யப்பட்டதாலும், அரசு தந்த நெருக்கடிகளாலும், வெளிப்படையான பொதுவுடமைக் கொள்கையை கைவிட்டு நீதிக்கட்சியுடன் மீண்டும் நெருக்கமானார். அவரது ஆதரவைப் பெறுவதற்காக நீதிக்கட்சி பொதுவுடமை அம்சங்கள் நிறைந்த அவரது “ஈரோடு திட்ட” த்தை ஏற்றுக் கொள்வதாக ஒப்புக்கொண்டது.\n\nதேர்தலில் நீதிக்கட்சியால் வெற்றி பெற இயலாது என்பதை அறிந்த அதன தலைவர்கள் பலர் கட்சியை விட்டு வெளியேறி காங்கிரசில் இணைந்தனர். கூர்ம வெங்கட ரெட்டி நாயுடு, வெங்கடகிரி குமாரராஜா போன்றவர்கள் புதிய கட்சி தொடங்கினர். மிகவும் பலவீனமான நிலையிலேயே நீதிக்கட்சி தேர்தலை சந்தித்தது. காங்கிரசு கட்சி பலம் பொருந்தி இருந்தாலும் கோஷ்டிப் பூசல்களால் பாதிக்கப்படிருந்தது. தேர்தலுக்கு சிறிது காலம் முன்வரை சத்தியமூர்த்தியே கட்சியின் தலைவராகவும் முதல்வர் பதவிக்கு கட்சியின் தேர்வாகவும் கருதப்பட்டார். ஆனால் காங்கிரசின் தேசியத் தலைவகள் முதல்வர் பதவிக்கு ராஜாஜி வரவேண்டும் என்று விரும்பினார்கள். அவர்கள் உத்தரவின்படி சத்தியமூர்த்தி ராஜாஜிக்கு தலைவர் பதவியை விட்டுக் கொடுத்து விலகினார். ஆனால் தேர்தல் பிரச்சாரத்தை அவரே தலைமையேற்று நடத்தினார்.\n\nSection::::தேர்தல் முடிவுகள்.\nதேர்தல் முடிவுகள்:\n\nSection::::ஆட்சி அமைப்பு.\nஇந்திய தேசிய காங்கிரசு 64.5 % வாக்குகளை பெற்று பெறும்பான்மையான தொகுதிகளில் வென்றது. முதல்வர் பொபிலி அரசர் உட்பட பல நீதிக்கட்சித் தலைவர்கள் தோல்வி அடைந்தனர். ஆனால் காங்கிரசு 1935 அரசாங்கச் சட்டத்தில் சட்டமன்றத்தின் முடிவுகளை ரத்து செய்ய கவர்னருக்கு அளிக்கப் பட்டிருந்த உரிமைகளை கண்டித்து பதவி ஏற்க மறுத்தது. சென்னை ஆளுனர் எர்ஸ்கைன் பிரபு நீதிக்கட்சியின் கூர்ம வெங்கட ரெட்டி நாயுடு தலைமையில் ஒரு இடைக்கால அரசை அமைத்தார். இந்த இடைக்கால அரசு இரண்டரை மாத காலம் ஆட்சி செய்தது. பின்னர் வைஸ்ராய் லின்லித்க்ளோ அளித்த வாக்குறுதியை ஏற்று காங்கிரசு ஆட்சி அமைக்க ஒப்புக் கொண்டது. ராஜகோபாலாச்சாரி சென்னை மாகாணத்தின் முதல் காங்கிரசு முதல்வரானார்.\n"}
{"id": "84514", "url": "https://ta.wikipedia.org/wiki?curid=84514", "title": "லார்சன் அன்ட் டூப்ரோ", "text": "லார்சன் அன்ட் டூப்ரோ\n\nலார்சென் & டூப்ரோ (ஆங்கிலம்: Larsen & Toubro) (, ) உலகின் பலநாடுகளில் கிளைகள் உள்ள ஒரு இந்திய நிறுவனம். இதன் தலைமையகம் மும்பையில் உள்ளது. இந்நிறுவனத்தின் பங்குகள் மும்பை மற்றும் தேசிய பங்குச் சந்தைகளில் வர்த்தகம் செய்யப்படுகின்றன. \n\nSection::::வரலாறு.\nஇந்த நிறுவனம் 1938 இல் ஹென்னிங் ஹோல்க்-லார்சென் மற்றும் சோரேன் கிறிஸ்டியன் டூப்ரோ என்னும் இருவரால் மும்பையில் தொடங்கப்பட்டது. பின்னர் 1946ம் ஆண்டு தனியார் நிறுவனமாக மாற்றப்பட்டது. 1950ம் ஆண்டு பொது நிறுவனமாக (public limited company) மாறியது.\n"}
{"id": "84515", "url": "https://ta.wikipedia.org/wiki?curid=84515", "title": "பிறபொருளெதிரியாக்கி", "text": "பிறபொருளெதிரியாக்கி\n\nபிறபொருளெதிரியாக்கி என்பது உடலிலுள்ள நோய் எதிர்ப்பாற்றல் முறைமையால் உடலுக்கு வெளியான ஒரு பொருளாக அடையாளம் காணப்பட்டு, உடலினுள் பிறபொருளெதிரி உருவாவதைத் தூண்டக்கூடிய ஒரு மூலக் கூறாகும். இந்த பிறபொருளெதிரியானது, அந்த குறிப்பிட்ட பிறபொருளெதிரியாக்கியுடனேயே பிணைப்பை ஏற்படுத்தக் கூடியதாக இருக்கும். நோய் எதிர்ப்பாற்றல் முறைமையால், 'தன்' (Self) பிறபொருளெதிரியாக்கிகள், பொறுத்துக் கொள்ளப்படுவதுடன், 'வெளி' (Non-self) பிறபொருளெதிரியாக்கிகள் ஆபத்தானவையாக அடையாளம் காணப்பட்டு பிறபொருளெதிரிகளால் அழிக்கப்படும். சிலவேளை இந்த 'தன்' பிறபொருளெதிரியாக்கிகள் (அதாவது தனது உடலிலேயே இருக்கும் சொந்த உயிரணுக்கள், இழையங்களிலுள்ள பொருட்கள்), நோய் எதிர்ப்பாற்றல் முறைமையால் வெளிப்பொருட்களாக அடையாளப்படுத்தப்படுவதால், அவற்றிற்கெதிராக பிறபொருளெதிரிகள் உருவாக்கப்பட்டு, தன்னுடைய உடலுக்கு எதிராகத் தொழிற்படும். இது தன்னுடல் தாக்குநோய் (Autoimmune disorder) என அழைக்கப்படும்.\n"}
{"id": "84524", "url": "https://ta.wikipedia.org/wiki?curid=84524", "title": "சேலம்-I (சட்டமன்றத் தொகுதி)", "text": "சேலம்-I (சட்டமன்றத் தொகுதி)\n\n1951ல் சேலம் நகரம் என அழைக்கப்பட்ட தொகுதி 1957 லிருந்து சேலம் 1 என அழைக்கப்பட்டது. தேர்தல் ஆணையத்தின் 2008 தொகுதி மறுசீரமைப்பு ஆணையின் காரணமாக இத்தொகுதி நீக்கப்பட்டுள்ளது.\n\n"}
{"id": "84525", "url": "https://ta.wikipedia.org/wiki?curid=84525", "title": "சேலம்-II (சட்டமன்றத் தொகுதி)", "text": "சேலம்-II (சட்டமன்றத் தொகுதி)\n\n1951ல் சேலம் புறநகர் என அழைக்கப்பட்ட தொகுதி 1957 லிருந்து சேலம் 2 என அழைக்கப்பட்டது. தேர்தல் ஆணையத்தின் 2008 தொகுதி மறுசீரமைப்பு ஆணையின் காரணமாக இத்தொகுதி நீக்கப்பட்டுள்ளது.\n\n1977ல் இந்திய பொதுவுடைமை கட்சி (மார்க்சியம்) வின் கே. எஸ். அர்த்தனாரி 19173(26.61%) & இந்திய பொதுவுடைமை கட்சியின் கே. வி. இராமசாமி 9731(13.50%) வாக்குகளும் பெற்றனர். \n\n1989ல் காங்கிரசின் யு. ராஜேந்திரன் 22755 (21.83%) வாக்குகள் பெற்றார். அதிமுக ஜானகி அணியின் கே. ராஜாராம் 10178 (9.77%) வாக்குகள் பெற்றார். \n\n2006 தேமுதிகவின் கே. வி. குணசேகரன் 20026 வாக்குகள் பெற்றார். \n"}
{"id": "84537", "url": "https://ta.wikipedia.org/wiki?curid=84537", "title": "சென்னை மாகாண சட்டமன்றத் தேர்தல், 1946", "text": "சென்னை மாகாண சட்டமன்றத் தேர்தல், 1946\n\nசென்னை மாகாணத்தில் மாநில சுயாட்சி முறை அமல்படுத்தப்பட்ட பின் சட்டமன்றத்திற்கான இரண்டாம் தேர்தல் 1946ம் ஆண்டு பெப்ரவரி மாதம் நடை பெற்றது. இந்திய தேசிய காங்கிரசு வெற்றி பெற்று த. பிரகாசம் சென்னை மாகாணத்தின் முதல்வரானார்.\n\nSection::::மாநில சுயாட்சி.\nஇந்தியாவில் அரசியல் சீர்திருத்தம் ஏற்படவும் சுயாட்சி வழங்கவும் பிரிட்டிஷ் அரசாங்கம், இந்திய அரசாங்கச் சட்டம், 1935 ஐ இயற்றியது. இதற்கு முன்னர் வழக்கில் இருந்த இரட்டை ஆட்சி முறை ஒழிக்கப்பட்டு, நாட்டின் பாதுகாவல், நிதி போன்ற முக்கிய துறைகள் தவிர மற்ற பொறுப்புகள் இந்தியர்கள் வசம் ஒப்படைக்கப்பட்டன. இப்புதிய ஆட்சி முறை மாநில சுயாட்சி என்றழைக்கப்பட்டது. இதன் கீழ் 1937 இல் மத்திய நாடாளுமன்றத்திற்கும், மாநில சட்டமன்றங்களுக்கும் முதல் தேர்தல் நடத்தப்பட்டது.\n\nSection::::தொகுதிகள்.\n1937இல் ஒருங்கிணைந்த சென்னை மாகாணம், தற்கால தமிழ் நாடு, தெலுங்கானா தவிர்த்த ஆந்திரப் பிரதேசம், கேரளத்தின் மலபார் மாவட்டம், கர்நாடகத்தின் தெற்கு கனரா மாவட்டங்களை உள்ளடக்கிய பிரதேசமாக இருந்தது. இந்திய அரசாங்கச் சட்டம், 1935 இன் படி, சென்னை மாகாண சட்டமன்றத்தில் இரு அவைகள் இருந்தன. அசம்பிளி என்றழைக்கப்பட்ட கீழவையில் 215 உறுப்பினர்களும், கவுன்சில் என்றழைக்கப்பட்ட மேலவையில் 54 முதல் 56 உறுப்பினர்களும் இருந்தனர். இவர்களுள் கீழவையின் அனைத்து உறுப்பினர்களும், மேலவையின் 46 உறுப்பினர்களும் மக்களால் நேரடியாகத் தேர்ந்தெடுக்கப்பட்டனர். தொகுதிகளுள் முஸ்லீம்கள், தலித்துகள்., ஐரோப்பியர், பெண்கள், ஜமீன்தார்கள், வணிகர் மற்றும் தொழில் முனைவோர், இந்திய கிருத்துவர்கள், தொழிற்சங்கங்கள், பல்கலைக்கழகங்கள் ஆகிய பிரிவினருக்கு வகுப்பு வாரியாக இட ஒதுக்கீடு இருந்தது. மக்கள் அனைவரும் வாக்குரிமை பெற்றிருக்கவில்லை. ஒருவரின் சொத்து மதிப்பு அல்லது அவர் கட்டியுள்ள வரியைப் பொறுத்தே வாக்குரிமை அளிக்கப் பட்டது.\n\nSection::::அரசியல் நிலவரம்.\n1937 தேர்தலில் படு தோல்வியடைந்த நீதிக் கட்சி, 1937-40 இல் நடை பெற்ற இந்தி எதிர்ப்புப் போராட்டத்தின் போது சுயமரியாதை இயக்கத் தலைவர் பெரியாரின் கட்டுப்பாட்டில் வந்தது, 1944 இல் திராவிடர் கழகம் என்று பெயர் மாற்றப்பட்டது. அக்கட்சி இனிமேல் தேர்தல்களில் போட்டியிடாது என்று பெரியார் அறிவித்தார். எனவே 1946 தேர்தலை நீதிக்கட்சியினர் புறக்கணித்தனர். காங்கிரசு உட்கட்சிப் பூசல்களால் பாதிக்கப் பட்டிருந்தாலும், வலுவான எதிர்க்கட்சி இல்லாத காரணத்தால், தேர்தலில் எளிதில் வெற்றி பெற்றது. காயிதே மில்லத் முகமது இஸ்மயீல் தலைமையிலான முஸ்லீம் லீக் காங்கிரசுக்கு முக்கிய போட்டிக்கட்சியாக இருந்தது. ஆனால் அது பாகிஸ்தான் உருவாவதை ஆதரித்ததனால் அதற்கு முஸ்லீம்களைத் தவிர வேறு பிரிவினரிடையே ஆதரவு இல்லை. இவை தவிர, 1934-1942 இல் தடை செய்யப்பட்டிருந்த இந்திய கம்யூனிஸ்ட் கட்சியும் இத்தேர்தலில் போட்டியிட்டது.\n\nSection::::தேர்தல் முடிவுகள்.\nதேர்தல் முடிவுகள்:\n\nSection::::ஆட்சி அமைப்பு.\nஇந்திய தேசிய காங்கிரசு மிகப்பெரும்பான்மையான தொகுதிகளில் வென்றிருந்தாலும் உட்கட்சி பூசல்களால் உடனடியாக முதல்வரை தேர்ந்தெடுக்க முடியாமல் திணறியது. தங்குதுரி பிரகாசத்தின் ஆந்திர கோஷ்டி, காமராஜரின் பிராமணரல்லாத தமிழர் கோஷ்டி, ராஜகோபாலாச்சாரியின் பிராமணத் தமிழர் கோஷ்டி, மாதவ மேனனின் கேரள கோஷ்டி என பல பிரிவினர் காங்கிரசில் இருந்தனர். இவர்களுள் காங்கிரசின் தேசியத் தலைவர்களின் ஆதரவைப் பெற்றிருந்த ராஜகோபாலாச்சாரி முதலில் முதல்வராக முயன்று தோற்றுப் போனார். பின்னர் உட்கட்சி தேர்தலில் பிரகாசம் காமராஜரின் வேட்பாளர் முத்துரங்க முதலியாரை வென்று சென்னை மாகாணத்தின் முதல்வரானார். ஆனால் காங்கிரசில் உட்கட்சி பூசல்கள் தொடர்ந்து நீடித்ததால் அடுத்த ஆறாண்டுகளில் மீண்டும் இருமுறை முதல்வர்கள் மாறினர்.\n\n"}
{"id": "84552", "url": "https://ta.wikipedia.org/wiki?curid=84552", "title": "விநாயக சட்டி விரதம்", "text": "விநாயக சட்டி விரதம்\n\nவிநாயக சட்டி விரதம் இந்து மக்களினால் கடைப்பிடிக்கப்படும் விநாயக விரதங்களுள் ஒன்று. இது கார்த்திகை மாத தேய்பிறைப் பிரதமை முதல் மார்கழி மாத வளர்பிறைச் சட்டித் திதி வரையுள்ள இருபத்தொரு நாட்கள் அனுட்டிக்கப்படும் விரதமாகும். இதை பெருங்கதை விரதம், பிள்ளையார் கதை விரதம் எனவும் அழைப்பர். \nஇந்த இருபத்தொரு நாட்களிலும் விநாயகருக்குத் திருமஞ்சன முதலியவைகளைச் சிறந்த முறையில் செய்வித்து ஒவ்வொரு நாளைக்கு ஒவ்வொரு விதமாக இருபத்தொரு வகையான பணியாரங்களை நிவேதித்தல் வேண்டும். முதல் இருபது நாட்களிலும் ஒருபோது உண்டு, பிள்ளையார் கதையைப் பெரியோர்கள் சொல்லக் கேட்டுக்கொண்டு எப்போதும் தியானத்தில் இருப்பவர்களாக நாட்களைக் கழித்தல் வேண்டும். இறுதிநாள் மட்டும் உணவை விடுத்து மறுநாட்களையில் பாரணை செய்து விரதத்தை முடித்துக் கொள்ளுதல் மரவு. ஈழத்தில் உள்ள விநாயகர் ஆலயங்களில் இவ்விரத காலங்களில் வரதபண்டிதரின் பிள்ளையார் கதை, விநாயக புராணம் என்பவற்றைப் படனம் செய்யும் வழக்கம் நெடுங்காலமாகப் பேணப்பட்டு வருகின்றது.\nஅனந்தன் இவ்விரதத்தை அனுஷ்டித்து துன்பம் நீங்கப்பெற்றான்.\n"}
{"id": "84556", "url": "https://ta.wikipedia.org/wiki?curid=84556", "title": "கார்ல் லாண்ட்ஸ்டெய்னெர்", "text": "கார்ல் லாண்ட்ஸ்டெய்னெர்\n\nகார்ல் லாண்ட்ஸ்டெய்னர் (\"Karl Landsteiner\", சூன் 14, 1868 - சூன் 26, 1943) ஆஸ்திரிய நாட்டைச் சேர்ந்த உயிரியல் வல்லுநரும் மருத்துவரும் ஆவார். குருதி வகைகளைக் கண்டறிந்தமைக்காக இவர் உலகெங்கிலும் அறியப்படுகிறார். இதற்காக 1930 ஆம் ஆண்டு இவருக்கு நோபல் பரிசு வழங்கப்பட்டது. மேலும் இவர் 1909 ஆம் ஆண்டு இர்வின் பாப்பருடன் இணைந்து போலியோ வைரசையும் கண்டறிந்தார்.\n\n1900 ஆம் ஆண்டில் லாண்ட்ஸ்டெய்னர் இரு வேறு மனிதர்களின் இரத்தத்தைக் கலக்கும் போது சில உறைவதையும் சில உறையாதிருப்பதையும் கண்டுற்றார். மேற்கொண்டு இதை ஆராய்ந்ததில் அவர் ABO குருதி வகை அமைப்பைக் கண்டறிந்து லாண்ட்ஸ்டெய்னர் விதிகள் என அறியப்படும் ஒப்பற்ற இரு விதிகளை அளித்தார். இவருடைய இந்தக் கண்டுபிடிப்பே நியூயார்க்கில் நடத்தப்பட்ட முதல் வெற்றிகரமான குருதியேற்றத்திற்கு வழிகோலியது.\n"}
{"id": "84564", "url": "https://ta.wikipedia.org/wiki?curid=84564", "title": "சோமவார விரதம்", "text": "சோமவார விரதம்\n\nசோமவார விரதம் சைவ மக்களால் கடைப்பிடிக்கப்படும் சிவ விரதங்களில் ஒன்று. கார்த்திகை மாதத்தில் வரும் திங்கட்கிழமை தோறும் சிவபெருமானை குறித்து அநுட்டிக்கப்படும் விரதமாகும். இவ்விரதத்தை உபவாசமாக அநுட்டிப்பது உத்தமமானது. இவ்விரதத்தை வாழ்நாள் முழுவதும் அநுட்டித்தல் வேண்டும். அப்படிச் செய்ய முடியாதவர்கள் பன்னிரண்டு வருட காலமாயினும், மூன்று வருட காலமாயினும் அநுட்டிக்கலாம். \n"}
{"id": "84565", "url": "https://ta.wikipedia.org/wiki?curid=84565", "title": "இந்திய தண்டனைச் சட்டம் பிரிவு 320", "text": "இந்திய தண்டனைச் சட்டம் பிரிவு 320\n\nஇந்திய தண்டனைச் சட்டத்தின் 320ஆவது பிரிவு (I.P.C 320) கடுங்காயத்தை அல்லது கொடுங்காயத்தை (grievous hurt) வரையறுக்கிறது.\n\nSection::::வரையறை.\nகீழ்க்கண்ட எட்டுள் ஏதேனும் ஒன்றோ அல்லது பலவோ இருப்பின் அது கடுங்காயமாகும்.\n\n1. ஆண்மையிழக்கச் செய்தல் (Emasculation)\n\n2. ஏதேனும் ஒரு கண்ணின் பார்வையை நிரந்தரமாக இழக்கச் செய்தல்\n\n3. ஏதேனும் ஒரு செவியின் கேட்கும் தன்மையை நிரந்தரமாக இழக்கச் செய்தல்\n\n4. ஏதேனும் ஓர் உடல் உறுப்பையோ அல்லது மூட்டு இணைப்பையோ இழக்கச் செய்தல்\n\n5. ஏதேனும் ஓர் உடல் உறுப்பையோ அல்லது மூட்டு இணைப்பையோ சிதைத்தல் அல்து வலுவிழக்கச் செய்தல்\n\n6. தலை, முகம் ஆகியவற்றை உருக்குலைத்தல்\n\n7. பல், எலும்பு ஆகியவற்றில் முறிவு ஏற்படும் படியோ அல்லது அவை விலகிப்போகும்படியோ செய்தல்\n\n8. உயிருக்கே ஆபத்து , இருபது நாட்களுக்கும் மேலாக வலி அல்லது அன்றாடக் கடமைகளைச் செய்ய முடியாமல் முடக்குதல் ஆகியவற்றுள் ஏதேனும் ஒன்றை ஏற்படுத்தும் வகையில் காயமுண்டாக்குதல்\n"}
{"id": "84567", "url": "https://ta.wikipedia.org/wiki?curid=84567", "title": "உமாமகேசுவர விரதம்", "text": "உமாமகேசுவர விரதம்\n\nஉமாமகேசுவர விரதம் சைவ மக்களால் கடைப்பிடிக்கப்படும் சிவ விரதங்களில் ஒன்று. கார்த்திகை மாத பூரணை நாளில் அநுட்டிக்கப்படும் விரதமாகும். உமாமகேசுவர மூர்த்தியைக் குறித்து அநுட்டிக்கப்படுவதால் உமாமகேசுவர விரதம் எனப் பெயர் பெறுகிற்து. இந்நாளில் உணவை விடுத்தேனும் குறைத்தேனும் மனம், வாக்கு, காயம் என்னும் மூன்றினாலும் உமாமகேசுவர மூர்த்தியை விதிப்படி மெய்யன்போடு வழிபடுவர்.\n"}
{"id": "84568", "url": "https://ta.wikipedia.org/wiki?curid=84568", "title": "கென்னடி தோற்றப்பாடு", "text": "கென்னடி தோற்றப்பாடு\n\nகுண்டுபட்ட காயங்களுக்கு (gunshot wound) மருத்துவர்கள் அறுவை சிகிச்சை செய்யும் போது காயத்தின் அமைப்பு மாற வாய்ப்பு இருக்கிறது. இது தடையயியல் வல்லுநர்கள் காயத்தை ஆராயும் போது குழப்பத்தை உண்டு செய்யும். குறிப்பாக குண்டு நுழைந்த இடம் (entrance wound) எது வெளியேறிய இடம் (exit wound) எது என்ற பெருங்குழப்பத்தை உண்டாக்கி விடும். இத்தகைய பிசகு (artefact) முன்னாள் அமெரிக்க குடியரசுத் தலைவர் ஜான் கென்னடி குண்டடிபட்டு இறந்த போது ஏற்பட்டது. ஆகவே இப் பிசகு அவர் பெயராலேயே கென்னடி தோற்றப்பாடு (Kennedy phenomenon) என அழைக்கப்படுகிறது.\n"}
{"id": "84570", "url": "https://ta.wikipedia.org/wiki?curid=84570", "title": "ஆடிப்பிறப்பு", "text": "ஆடிப்பிறப்பு\n\nஆடிப்பிறப்பு சைவத் தமிழ் மக்களினால் ஆடி மாத முதலாம் நாள் கொண்டாடப்படும் பண்டிகை ஆகும். சூரியன் வடதிசை நோக்கிச் செல்லும் தை முதல் ஆனி வரையுள்ள ஆறு மாத காலம் உத்தராயண காலமாகும். இது தேவர்களுக்கு ஒரு நாளின் பகல் பொழுதாகும். அடுத்து சூரியன் தெற்கு நோக்கிச் செல்லும் காலம் ஆடி முதல் மார்கழி வரையுள்ள ஆறு மாத காலம் தட்சணாயண காலமாகும். இது தேவர்களுக்கு இராப்பொழுதாகும். தட்சணாயணத்தின் தொடக்கதினம் ஆடிமாத முதலாம் நாள் ஆகும். இக்காலம் கோடைகால வெப்பம் தணிந்து குளிர்மை படிப்படியாகப் பெருகும் இயல்புடையது. இந் நாளில் ஈழநாட்டுத் தமிழ் மக்கள் ஆடிக்கூழ் கொழுக்கட்டை என்னும் உண்டிவகைகளை விசேடமாகச் செய்து குடும்ப விருந்தாக உண்டு மகிழ்தல், விசேட வழிபாடு செய்தலும் உற்றார், உறவினர்களுக்கு இவ்வுண்டி வகைகளை வழங்கி நல்லுறவைப் பேணலும் வழக்கமாகும்.\n\nஆடி மாதத்தில் ஆற்றுநீர் வளமுள்ள தென்னாட்டு மக்கள் காவிரி போன்ற ஆற்றங்கரைகளில் சித்திரான்னம் உண்டு படகோட்டம் போன்ற கேளிக்கைகளில் பங்குபற்றும் 'ஆடிப்பெருக்கு' (ஆடி 18) பண்டிகையைக் கொண்டாடுவர்.\n\nஎன்பன போன்ற பழம் பாடல்களால் ஆடி மாதம் ஆனந்தமாகக் கொண்டாடப்பட்டு வந்ததென்பது அறியக் கிடக்கின்றது.\n\nSection::::தேங்காய் சுடல்.\nசேலம், நாமக்கல், ஈரோடு மாவட்டங்களில் வாழும் மக்கள் ஆடி முதல் நாளில், தேங்காயைத் துளையிட்டு அதனுள் அரிசி, பருப்பு, வெல்லம், உடைத்த கடலை, அகியன இட்டு நெருப்பில் சுட்டு இறைவனுக்குப் படைக்கின்றனர். ஆடி முதல் நாள் மகாபாரதப் போரின் துவக்க நாளாகவும் நினைவுறுத்தப் படுகிறது.\n"}
{"id": "84572", "url": "https://ta.wikipedia.org/wiki?curid=84572", "title": "ஆசிரியர்", "text": "ஆசிரியர்\n\nஆசிரியர் () (ஆசு = தவறு ; இரியர் = திருத்துபவர்) எனப்படுபவர் மற்றவர்களுக்கு பள்ளிக்கூடமொன்றில் கல்வி கற்பிப்பவர். ஒரே ஒருவருக்கு கல்வியளிப்பவர் தனிப்பயிற்சியாளர் என அழைக்கப்படுகிறார். ஆசிரியர் என்பவர் ஊதியம் பெற்றுக்கொன்று கல்விச்சேவை பணியாகச் செய்பவர். மாணவர்களுக்கு கல்வி கற்றுக்கொடுப்பவர். ஆசிரியர் என்பது ஒரு குறிப்பிட்ட தொழில் செய்பவரை குறிக்கும் சொல். மாற்றுப்பெயர்கள் உபாத்தியார், வாத்தியார் மற்றும் குரு.\nஇந்த சொற்கள் எல்லாம் கல்வி கற்றுக்கொடுப்பவரை குறிக்கும் ஒரு பொருள் வார்த்தையாகும். உபாத்தியார் மற்றும் குரு வடமொழிசொற்களாகும் . இதற்கு இணையான தமிழ் சொல் ஆசிரியர் என்பதாகும். வாத்தியார் என்பது பேச்சுவழக்கு.\n\nஆசிரியர்கள் பொதுவாக ஓர் பள்ளிக்கூடத்தில் அல்லது அத்தகைய முறையான கல்வியகத்தில் பணியிலமர்ந்து முறைசார் கல்வி வழங்குவர். பல நாடுகளில் அரசு நிதியளிக்கும் பள்ளிகளில் ஆசிரியப்பணியாற்ற ஓர் பல்கலைக்கழகம் அல்லது கல்லூரியில் பயின்று ஆசிரியப் பயிற்சிச் சான்றிதழ் பெற்றிருக்க வேண்டும். பொதுவாக ஓர் துறையில் பட்டப்படிப்பு முடித்தப் பின்னர் கல்வியியலில் கல்வியைத் தொடரவேண்டும். முறைசார் கல்வியில் ஆசிரியர்கள் ஓர் முன்னறிவிக்கப்பட்ட சீரான கல்வித்திட்டத்தின்படி பாடங்களை ஓர் கால அட்டவணைப்படி பயிற்றுவிக்கின்றனர். ஆசிரியர்கள் முறைசார் கல்வியில் இலக்கியம், கணிதம் மற்றும் அறிவியல் போன்ற பாடங்களை கற்பிப்பதுடன் கலை, சமய நூல்கள், குடிமை மற்றும் வாழும்கலை போன்ற திறன்களிலும் கற்பிக்கின்றனர். திருக்குர்ஆன்,விவிலியம் வேதங்கள் போன்ற சமய நூல்களிலும் கொள்கைகளிலும் முல்லாக்கள், மேய்ப்பர், குரு, ராபி எனப்படும் சமயக்குரவர்கள் ஆசிரியர்களாக பணியாற்றுகின்றனர்.\n\nSection::::ஆசிரியர் எதிர் குரு.\nஇருவென இருந்து - எழுவென எழுந்து - சொல்லெனச் சொல்லி மேல் - கீழ் அடுக்கதிகார முறையைக் கொண்டது குரு - சிஷ்ய உறவு. மாறாக , ஆசிரியர் - மாணவர் உறவு என்பது நட்பு பாராட்டுவது. \n"}
{"id": "84574", "url": "https://ta.wikipedia.org/wiki?curid=84574", "title": "பரிசுத்த வேதாகமம் ஒரு வரலாற்றுக் கண்ணோட்டம் (நூல்)", "text": "பரிசுத்த வேதாகமம் ஒரு வரலாற்றுக் கண்ணோட்டம் (நூல்)\n\nபேரா. சிட்னி சுதந்திரன் எழுதிய பரிசுத்த வேதாகமம் ஒரு வரலாற்றுக் கண்ணோட்டம் என்கிற நூல் 147 பக்கங்களில் இந்திய மதிப்பில் 90 ரூபாய் விலையில் நூலாசிரியரின் சொந்த முயற்சியில் வெளியிடப்பட்டுள்ளது. \n\nSection::::நூலாசிரியர்.\nபேராசிரியர். எ.சிட்னி சுதந்திரன் தாவரவியலில் எம்.எஸ்.சி., எம்.ஃபில் பட்டங்களைப் பெற்று திருநெல்வேலி, பாளையங்கோட்டை தூய யோவான் கல்லூரியில் தாவரவியல் பேராசியராகப் பணியாற்றி ஓய்வு பெற்றவர். 2000 ஆம் ஆண்டில் இலக்கிய ஆர்வம் மேலிட பாளை சுசி எனும் புனைப்பெயரில் கவிதை, கட்டுரை, சிறுகதைகள் என எழுதத் துவங்கிய இவரது படைப்புகள் தமிழ்நாட்டின் பல முன்னனி அச்சிதழ்களிலும், கல்லூரி மலர்களிலும் வெளியாகி இருக்கின்றன. ஓவியம் வரைதல், கித்தார் வாசித்தல், ஹாக்கி, டென்னிஸ் விளையாட்டுக்கள் போன்றவற்றிலும் ஆர்வமுடையவர். இவற்றிலும் பல பரிசுகளைப் பெற்றிருக்கிறார்.\n\nSection::::முன்னுரை.\nஇந்நூலுக்கு இறையியல் வல்லுனர் டாக்டர் தாமஸ் தங்கராஜ் முன்னுரை எழுதியிருக்கிறார்.\n\nSection::::வாழ்த்துரை.\nசென்னை கிறித்துவக் கல்லூரியின் தாவரவியல் துறைத் தலைவராக இருந்து ஓய்வு பெற்ற தாவரவியல் விஞ்ஞானி பேராசிரியர் டாக்டர் பி. தயானந்தன் இந்நூலுக்கு வாழ்த்துரை வழங்கியிருக்கிறார்.\n\nSection::::அறிமுக உரை.\nஇந்நூலுக்கு தமிழ்நாடு - புதுச்சேரி மாநிலங்களுக்கான கத்தோலிக்கப் பேரவைச் செயலாளர் முனைவர் பா. வளன் அரசு அறிமுக உரை அளித்திருக்கிறார்.\n\nSection::::பொருளடக்கம்.\nஇந்நூல் \n\n\n-என்கிற மூன்று பகுதிகளாகப் பிரிக்கப்பட்டுள்ளது.\n\nSection::::வேதாகமத்தின் வரலாறு.\nஇந்தப் பகுதியில் இந்த நூலுக்கான முன்னுரை, பழைய ஏற்பாடு, புதிய ஏற்பாடு, தோமா அப்போஸ்தலர், போர்ச்சுக்கீசியர் வருகை, சீகன்பால்க் எனும் தலைப்பில் விளக்கம் அளிக்கப்பட்டுள்ளன.\n\nSection::::தமிழ் வேதாகமம்.\nஇந்நூலின் இரண்டாம் பகுதியான இதில் மூலப்பிரதிகள், வேதாகமத்தில் இறைப்பெயர்கள், தமிழில் வேதாகமம் மொழிபெயர்க்கப்படுதல், சீகன்பால்க் மொழிபெயர்ப்பு, பெஞ்சமின் சூல்ச் ஐயர், பப்ரீஷியஸ் மொழிபெயர்ப்பு, இரேனியஸ், பீற்றர் பெர்சிவல், ஹென்றி பவர் ஐக்கிய மொழிபெயர்ப்பு, ஹென்றி பவர், முத்தையா பிள்ளை, கால்டுவெல் ஐயர், சார்ஜண்ட் ஐயர், வில்லியம் திறேசி, ஸ்கடர், ஸ்போல்டிங் ஐயர், மைறன் வின்ஸ்லோ ஐயர், பிறதேட்டன் ஐயர், யோவான் கில்னர் ஐயர், கோல்ப் ஐயர், இராஜகோபால், லார்சன் மொழிபெயர்ப்பு, மோனகன், திருவிவிலியம், தள்ளுபடி ஆகமங்கள் எனும் தலைப்புகளில் தமிழ் வேதாகமம் குறித்த பல தகவல்கள் தரப்பட்டுள்ளன.\n\nSection::::வேதாகம நூல்களின் அறிமுகம்.\nஇந்நூலின் மூன்றாம் பகுதியான வேதாகம நூல்களின் அறிமுகம் எனும் பகுதியில் பரிசுத்த வேதாகமம், பழைய ஏற்பாடு, பழைய ஏற்பாடு - காலக்குறிப்பு, பஞ்சாகாமம், சிறையிருப்புக்கு முன் நூல்கள், சிறையிருப்புக்கு பின் நூல்கள், யோசுவா, நியாதிபதிகள், ரூத், 1, 2 சாமுவேல், 1, 2 ராஜாக்கள், 1, 2 நாளாகமம், எஸ்றா, நெகேமியா, எஸ்தர், பழைய ஏற்பாட்டு செய்யுள் நூல்கள், யோபு, சங்கீதம், நீதிமொழிகள், பிரசங்கி, உன்னதப்பாட்டு, தீர்க்கதரிசன நூல்கள், பெரிய தீர்க்கதரிசன் நூல்கள், ஏசாயா, எரேமியா, புலம்பல், எசேக்கியல், தானியேல், சின்ன தீர்க்கதரிசன நூல்கள், அக்காலத்து 4 பேரரசுகள், ஓசியா, யோவேல், அமோஸ், ஒபதியா, யோனா, மீகா, நாகூம், ஆபகூக், செப்பனியா, ஆகாய், சகரியா, மல்கியா, இணைத் திருமுறை நூல்கள், புதிய ஏற்பாடு, நான்கு நற்செய்தி நூல்கள், மத்தேயு, மாற்கு, லூக்கா, யோவான், அப்போஸ்தலர் நடபடிகள், ரோமர், 1.கொரிந்தியர், 2.கொரிந்தியர், கலாத்தியர், எபேசியர், பிலிப்பியர், கொலொசெயர், 1, 2 தெசலோனிக்கேயர், 1 தீமோத்தேயு, 2 தீமோத்தேயு, தீத்து, பிலேமோன், எபிரேயர், யாக்கோபு, 1 பேதுரு, 2 பேதுரு 1 யோவான், 2,3 யோவான், யூதா, வெளிப்படுத்தின விஷேசம் ஆகிய தலைப்புகளில் சிறப்பான தகவல்கள் தரப்பட்டு முடிவுரையும் அளிக்கப்பட்டுள்ளது.\n\n"}
{"id": "84575", "url": "https://ta.wikipedia.org/wiki?curid=84575", "title": "வீரகேரளம்புதூர்", "text": "வீரகேரளம்புதூர்\n\nவீரகேரளம்புதூர் (ஆங்கிலம்:Veerakeralampudur), இந்தியாவின் தமிழ்நாடு மாநிலத்தில் அமைந்துள்ள தென்காசி மாவட்டம், வீரகேரளம்புதூர் வட்டத்தில் அமைந்த வீரகேரளம்புதூர் ஊராட்சியில் உள்ள சிற்றூர் ஆகும்.\n\nSection::::மக்கள்தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி வீரகேரளம்புதூர் 1,986 வீடுகளும் 7,158 மக்கள்தொகையும் கொண்டது. மக்கள்தொகையில் 3,451 ஆண்களும், 3,707 பெண்களும் உள்ளனர். இவ்வட்டத்தின் எழுத்தறிவு 77.80%. மக்கள்தொகையில் பட்டியல் சமூகத்தினரும், பட்டியல் பழங்குடியினரும் முறையே 3.23% மற்றும் 0 ஆகவுள்ளனர். .\n\nSection::::தொழில்.\nவிவசாயம் முக்கிய ஆக்கிரமிப்பு ஆகும். பெரும்பாலான மக்கள் விவசாய வயல்களில் வேலை செய்கின்றனர் மற்றும் பீடியை உருட்டி வருகின்றனர். முக்கிய பயிர்கள் நெல், வெங்காயம், தக்காளி, கத்தரிக்காய், புளி, பச்சை மிளகாய், சிவப்பு மிளகாய், தேங்காய். அதன் பரந்த நெல் மற்றும் தேங்காய் துறைகள். கடைசி தலைமுறையினர் பெரும்பாலான விவசாயிகள்; இருப்பினும், அநேகர் இந்தியாவின் பல்வேறு பகுதிகளிலும், அமெரிக்கா, சிங்கப்பூர், மலேசியா மற்றும் பாரசீக வளைகுடா போன்ற நாடுகளிலும் தற்போது பணியாற்றி வருகின்றனர்.\n\nSection::::புவியியல் மற்றும் காலநிலை.\nசராசரி கடல் மட்டத்திலிருந்து 101 மீட்டர் உயரத்தில் இது உள்ளது. அக்டோபர்-திசம்பர் மாதங்களில் தென்மேற்கு பருவ மழையுடன் வளிமண்டலத்தில் வறட்சி மற்றும் வெப்பம் நிலவுகிறது. கோடை காலத்தில் வெப்பநிலை அதிகபட்சமாக 40 ஆகவும், குறைந்தபட்சமாக 26.3 ° செல்சியஸ் ஆகவும் இருக்கும், இருப்பினும் 43 டிகிரி செல்சியஸ் வெப்பநிலை அசாதாரணமானது அல்ல. குளிர்கால வெப்பநிலை 29.6 முதல் 18 ° C வரை இருக்கும். சராசரியான ஆண்டு மழைப்பொழிவு 85 செ.மீ ஆகும்.\n\nஇந்த கிராமம் இரண்டு சிதார் ஆற்றங்கரையும், ஹனுமணியையும் சூழ்ந்துள்ளது. ஹனுமானாத்தி மற்றும் சித்தர் நதி இருவரும் சரியாக இந்த கிராமத்தில் தாமிரபரணி நதியின் பிரதான நாகரிகத்தை அமைத்துள்ளனர்.\n\nSection::::வரலாறு.\nSection::::ஜமீன்.\n1218 இல் வீரகேரளன் என்ற மலையாளதேச மன்னனால் உருவாக்கப்பட்டது இவ்வூர். தென்காசிக்கு அடுத்து இந்தப் பிரதேசத்தில் பெரிய ஊராக இருந்தது இதுதான். மருதப்பர் காலத்தில் 38 புலவர்கள் ஜமீனில் இருந்தனர். இந்த ஊர் உருவான வரலாறு \"வீரகேரளம்புதூர் நவநீதகிருட்டிணன் கலம்பகம்\" என்ற நூலில் கூறப்பட்டுள்ளது.\n\n\n\n\n\n"}
{"id": "84597", "url": "https://ta.wikipedia.org/wiki?curid=84597", "title": "கடுவேகக் கெடு பிரசவம்", "text": "கடுவேகக் கெடு பிரசவம்\n\nசாதாரணமாக நடைபெறும் சராசரி நேரத்தை விட குறுகிய நேரத்தில் நிகழும் பிரசவம் கடுவேகக் கெடுபிரசவம் எனப்படும் (precipitate labour). இதில் பிரசவத்தின் மூன்று நிலைகளும் ஒரே நிலையாக நடந்து முடிந்து விடும். இது பன்முறை பிள்ளை பெற்ற தாய்மார்களுக்கே (multipara) பெரும்பாலும் ஏற்படும். ஏனெனில் பன்முறை பிள்ளை பெற்ற பெண்ணின் பிரசவப்பாதை வி‌சாலமாக இருக்கும். எனவே தாய் அறியாமலேயே குழந்தை கருப்பையில் இருந்து வெளியே வர வாய்ப்புண்டு.\nசில நேரங்களில் தாய் கழிவறையில் அமர்ந்து முக்கும் போது (straining) குழந்தை வெளிவந்து விடும். இதனால் குழந்தை கழிவறைக் கோப்பையில் விழுந்து தலையில் அடிபட வாய்ப்புண்டு. தொப்புள் கொடி (umbilical cord) சராசரியாக அரை மீட்டர் நீளமுடையது. இது குழந்தையின் எடையைப் பொதுவாகத் தாங்கிக் கொள்ளும் திறனுடையது.\n\nSection::::சட்டம் சார் மருத்துவ முக்கியத்துவம்.\nகடுவேகக் கெடு பிரசவத்தால் இறந்த இளங்குழந்தையை உறவினர்களோ தாயோ கொன்றதாக வழக்குப் பதியவும் குழந்தையைக் கொன்று விட்டு கடுவேகக் கெடு பிரசவத்தில் இறந்து விட்டதாய் ஏமாற்றவும் வாய்ப்புண்டு.\n\nSection::::வரலாற்றில்.\n“சித்தார்த்த கௌதம புத்தரின் தாயான மாயா தேவி பிரசவத்தின் பொருட்டு தாய் வீடு நோக்கிச் சென்று கொண்டிருக்கும் வழியில் அழகிய சால மரத்தைக் கண்டிறங்கினார். காற்றில் அழகாக ஆடிக்கொண்டிருந்த விழுதொன்றைப் பிடிக்கும் பொருட்டு சற்று எக்கினார். அவ்வேளையில் புத்தர் பிறந்தார்” என்பதாகச் சொல்லப்படுகிறது.\n"}
{"id": "84603", "url": "https://ta.wikipedia.org/wiki?curid=84603", "title": "தனிமகனார்", "text": "தனிமகனார்\n\nதனிமகனார் சங்ககால நல்லிசைப் புலவர்களுள் ஒருவராவார். இவர் பாடிய பாடல் எட்டுத்தொகை நூல்களுள் ஒன்றான நற்றிணையில் 153 ஆம் பாடலாக உள்ளது. பாலைத்திணையுள் அமைந்த இப்பாடல் தலைவனைப் பிரிந்த தலைவியின் ஆற்றாமை வெளிப்பாடாய் அமைந்துள்ளது.\n\nSection::::பெயர்க்காரணம்.\nஇவர் தம் பெயர்க்காரணம் தெரிந்திலது. இத்தகைய நேரங்களில் சங்கப் பாடல்களைத் தொகுத்த சான்றோர்கள் அவர்தம் பாடலுள் அமைந்துள்ள அழகிய உவமை நயத்தை வைத்துப் பெயர் சூட்டி மகிழ்ந்தனர். அவ்வாறு அமைந்ததே அணிலாடு முன்றிலார், ஓரேருழவனார் என்பன.\n\nதனிமகனார் பாடிய பாடலில் பிரிவிடை மெலிந்த தலைவி,\n\nவெஞ் சின வேந்தன் பகை அலைக் கலங்கி\n\nவாழ்வோர் போகிய பேர் ஊர்ப்\n\nபாழ் காத்திருந்த தனி மகன் போன்றே\n\nஎன்று பாடும் உவமை நயம் இவர்தம் காரணப்‌ பெயருக்கு கரணியமாயிற்று.\n"}
{"id": "84604", "url": "https://ta.wikipedia.org/wiki?curid=84604", "title": "வி. தர்மலிங்கம்", "text": "வி. தர்மலிங்கம்\n\nவிஸ்வநாதர் தர்மலிங்கம் (பெப்ரவரி 5, 1918 - செப்டம்பர் 2, 1985) இலங்கைத் தமிழரசுக் கட்சியின் மூத்த தலைவராகவும் 23 ஆண்டுகள் தொடர்ச்சியாக உடுவில், மானிப்பாய் தொகுதிகளின் நாடாளுமன்ற உறுப்பினராகவும் இருந்தவர். இவர் 1985, செப்டம்பர் 2 ஆம் நாள் யாழ்ப்பாணத்தில் படுகொலை செய்யப்பட்டார்.\n\nSection::::இளமைக் காலம்.\nமிகவும் செல்வமான குடும்பத்தில் 1918 பெப்ரவரி 5 ஆம் நாள் பிறந்தவர் தர்மலிங்கம். குடும்பத்தின் ஒரே பிள்ளையான இவரை உறவினர் ‘இலங்கையர்’ என்றும் ‘தர்மர்’ என்றும் அழைப்பர். இவரின் தந்தையார் விசுவநாதர் அமெரிக்கா சென்று முதுமாணிப் பட்டம் பெற்ற கல்விமான் ஆவார் தருமலிங்கம் தமிழீழ மக்கள் விடுதலைக் கழகம் (புளொட்) என்ற அரசியல் கட்சியின் தலைவரான தர்மலிங்கம் சித்தார்த்தனின் தந்தையார் ஆவார்.\n\nSection::::அரசியல் வாழ்க்கை.\nதர்மலிங்கம் சமூக சேவையில் தன்னை அர்ப்பணித்துப் பின்பு 1944 ஆம் ஆண்டில் உடுவில் உள்ளூராட்சி மன்ற உறுப்பினராகவும், பின்பு அதன் தலைவராகவும் பணியாற்றினார்.\n\n1952ஆம் ஆண்டு இலங்கைத் தமிழரசுக் கட்சி முதன் முதலாக தேர்தலில் போட்டியிட்ட போது அதன் தலைவர் தந்தை செல்வா காங்கேசன்துறைத் தொகுதியில் போட்டியிட்ட போது, அவரை ஆதரித்து மாபெரும் கூட்டம் ஒன்றை நடத்தினார்.\n\n1960 மார்ச் மாதம் நடைபெற்ற நாடாளுமன்றத் தேர்தலில் போட்டியிட்டு அமோக வெற்றியீட்டினார். \nஉடுவில் தொகுதியில் மார்ச் 1960 நாடாளுமன்றத் தேர்தலில் தமிழரசுக் கட்சியின் சார்பில் போட்டியிட்டு வெற்றி பெற்று நாடாளுமன்றம் சென்றார். அப்பொழுது இவருடன் போட்டியிட்ட கல்விமான் ஹன்டி பேரின்பநாயகம், கூட்டுறவாளர் வீ. வீரசிங்கம், கம்யூனிஸ்ட் வி. பொன்னம்பலம் போன்றவர்கள் தோல்வியடைந்தனர்.\n\nசூலை 1960, மார்ச் 1965, மே 1970 தேர்தல்களில் மீண்டும் தெரிவானார்.\n\n1972 ஆம் ஆண்டில் தமிழரசுக் கட்சி, தமிழ்க் காங்கிரஸ் ஆகியன இணைந்து தமிழர் விடுதலைக் கூட்டணியைத் தோற்றுவித்தனர். தர்மலிங்கம் மானிப்பாய் (உடுவில்) தொகுதியில் விடுதலைக் கூட்டணி சார்பில் 1977 தேர்தலில் போட்டியிட்டு வெற்றி பெற்றார். ஆறாவது அரசியல் திட்டத்திலிருந்த சட்ட மூலத்திற்கு அமைய சத்தியப்பிரமாணம் எடுக்க மறுத்ததனால் இவரின் பதவி 1983 அக்டோபர் 8 இல் பறிக்கப்பட்டது.\n\nSection::::சமூகப் பணி.\nஇளம் வயதிலேயே இடதுசாரிக் கொள்கைகளால் கவரப்பட்டார். ஆபிரிக்க ஆசிய விடுதலை இயக்கத்தின் உப தலைவராகவும் இலங்கை சோவியத் நட்புறவுச் சங்கத்தின் உப தலைவராகவும் மற்றும் பல இடதுசாரி இயக்கங்களிலும் உறுப்பினராகவும் இருந்திருக்கிறார்.\n\nSection::::ஆன்மீகப் பணி.\nதருமலிங்கம் அரசியலில் மட்டுமன்றி ஆன்மீக வழியிலும் அதிக ஈடுபாடுகொண்டவர். தெல்லிப்பழை துர்க்கா தேவத்தானத்தின் அறங்காவலராக விளங்கினார். கோப்பாயில் உள்ள ஆசிரியர் கலாசாலை அமைந்திருக்கும் காணி தர்மலிங்கத்தின் குடும்பத்தால் அன்பளிப்பு செய்யப்பட்டு அங்குள்ள மண்டபத்துக்கு தருமலிங்கம் மண்டபம் எனப் பெயர் சூட்டப்பட்டது.\n\nSection::::படுகொலை.\nதர்மலிங்கம் மற்றும் தமிழரசுக் கட்சியின் மு. ஆலாலசுந்தரம் இருவரும் 1985, செப்டம்பர் 2 ஆம் நாள் இனந்தெரியாதோரால் மானிப்பாயில் வைத்து படுகொலை செய்யப்பட்டனர். தர்மர் கொலை செய்யப்பட்டார் என்ற செய்தியை அப்போதைய தமிழக முதல்வர் மு.கருணாநிதி கேள்வியுற்று இச்செயல் ‘கொடுமையானது’ என்றும், ‘கொடூரமானது’ என்றும் செய்தி வெளியிட்டிருந்தார்.\n\n"}
{"id": "84612", "url": "https://ta.wikipedia.org/wiki?curid=84612", "title": "ஆர்னெத் கணக்கீடு", "text": "ஆர்னெத் கணக்கீடு\n\nஆர்னெத் கணக்கீடு (Arneth count) என்பது குருதி வெள்ளையணுக்களுள் ஒன்றான நடுவமைநாடிகளின் (நியூட்ரோஃபில்கள்) உட்கரு மடல்களின் (nuclear lobes) எண்ணிக்கையை கொண்டு மேற்கொள்ளப்படும் ஒரு கணக்கீடு ஆகும்.\n\nபொதுவாக நடுவமைநாடிகளின் உட்கருவில் இரண்டு அல்லது மூன்று மடல்கள் இருக்கும்.\n\nநுண்ணோக்கி கொண்டு பார்க்கும் போது,\n\n"}
{"id": "84614", "url": "https://ta.wikipedia.org/wiki?curid=84614", "title": "முதிர்கரு", "text": "முதிர்கரு\n\nமுதிர்கரு (Fetus/Foetus) அல்லது வளர்ந்த சினைக்கரு என்பது பாலூட்டிகள் அல்லது உடலினுள்ளேயே இனப்பெருக்கம் செய்யவல்ல முதுகெலும்பிகளில் கருக்கட்டப்பட்ட முட்டை, கருவணுவாக (Zygote) உருவாகி, பின்னர் இழையுருப்பிரிவு என்னும் கலப்பிரிவு மூலம் முளைய விருத்திக்கு உட்பட்டு முளையத்தை உருவாக்கி, குறிப்பிட்ட சில காலத்தின் பின்னர், குழந்தையாகப் பிறப்பு எடுப்பதுவரை தாயின் உடலினுள்ளேயே விருத்தியடைந்துவரும் உயிர்நிலையாகும்.\n\nமனிதரில் இந்த முதிர்கரு என்னும் விருத்தி நிலையானது கருக்கட்டல் நடந்த 9 ஆவது கிழமையில் அல்லது கருத்தரிப்பு காலத்தின் 11 ஆவது கிழமையில் ஆரம்பித்து குழந்தை பிறப்பு வரை தொடரும்.\n"}
{"id": "84617", "url": "https://ta.wikipedia.org/wiki?curid=84617", "title": "பேர்டினண்ட் டி சோசர்", "text": "பேர்டினண்ட் டி சோசர்\n\nபேர்டினண்ட் டி சோசர் (Ferdinand de Saussure - 26 நவம்பர் 1857 – 22 பெப்ரவரி 1913) என்பவர் சுவிட்சர்லாந்து நாட்டைச் சேர்ந்த ஒரு மொழியியலாளர் ஆவார். இவரது எண்ணக்கருக்கள் (ideas) பல 20 ஆம் நூற்றாண்டில் மொழியியலில் ஏற்பட்ட பல குறிப்பிடத்தக்க வளர்ச்சிகளுக்கு அடிப்படையாக அமைந்தன. இவர் இருபதாம் நூற்றாண்டு மொழியியலின் தந்தை எனப் பரவலாகக் கருதப்படுபவர்களில் இவரும் அடங்குவார். இவரது எண்ணக்கருக்கள் கலைத் துறைகளிலும், சமூக அறிவியல் துறைகளிலும் பெரும் தாக்கத்தை ஏற்படுத்தின.\n\nSection::::வரலாறு.\nபேர்டினண்ட் மொங்கின் டி சோசர் சுவிட்சர்லாந்திலுள்ள ஜெனீவாவில் 1857 ஆம் ஆண்டு பிறந்தார். இளமையிலேயே குறிப்பிடத்தக்க திறமைகளும் அறிவுத்திறனும் இருப்பதற்கான அறிகுறிகள் தென்பட்டன. ஓராண்டு ஜெனீவாப் பல்கலைக் கழகத்தில் இலத்தீன், கிரேக்கம், சமசுக்கிருதம் ஆகிய மொழிகளையும் பிற பல்வேறு பாட நெறிகளையும் கற்றர். பின்னர் 1876 ஆம் ஆண்டில் லீப்சிக் பல்கலைக்கழகத்தில் படிப்பைத் தொடங்கினார். இரண்டு ஆண்டுகளுக்குப் பின்னர் தனது 21 ஆவது வயதில், \"இந்திய-ஐரோப்பிய மொழிகளில் தொடக்கநிலை உயிரெழுத்து முறைமை பற்றிய ஆய்வுக் கட்டுரை\" என்னும் தலைப்பிலான நூல் ஒன்றை வெளியிட்டார். பின்னர் ஓராண்டு பேர்லினில் கல்விகற்றார். அப்போது சமசுக்கிருத மொழியியல் சார்ந்த தலைப்பொன்றில் ஆய்வுக் கட்டுரை ஒன்றை எழுதி 1880 ஆம் ஆண்டில் முனைவர் பட்டம் பெற்றார். இதன் பிறகு விரைவிலேயே அவர் பாரிசுக்குச் சென்றார். அங்கே கோதிக், பழைய உயர் செருமன் ஆகிய மொழிகளிலும் இடையிடையே வேறு பாடங்களிலும் விரிவுரையாளராகப் பணியாற்றினார். பாரிசில் 11 ஆண்டுகள் கற்பித்தபின்னர், 1891 ஆம் ஆண்டில் ஜெனீவாவுக்குத் திரும்பினார். இதன் பின்னர் தனது வாழ்க்கைக்காலம் முழுவதும் ஜெனீவாப் பல்கலைக் கழகத்தில் சமசுக்கிருதம், இந்திய-ஆரியம் ஆகியவற்றுக்கு விரிவுரையாளராகப் பணியாற்றினார். 1907 ஆம் ஆண்டிலேயே முதன் முதலாகப் பொது மொழியியல் தொடர்பில் விரிவுரை ஆற்றத் தொடங்கினார். 1911 ஆம் ஆண்டுவரை இதைத் தொடர்ந்த சோசர். 1913 ஆம் ஆண்டு காலமானார்.\n\nSection::::பங்களிப்பு.\nSection::::பொது மொழியியற் பாடநெறி.\nசோசரின் மிகவும் செல்வாக்குப் பெற்ற ஆக்கமான பொது மொழியியற் பாடநெறி (Course in General Linguistics) என்னும் நூல், 1961 ஆம் ஆண்டில் இவர் இறந்த பின்னர் வெளியிடப்பட்டது. சோசரின் மாணவர்களான சார்லசு பாலியும் (Charles Bally), ஆல்பர்ட் செச்செகாயேயும் (Albert Sechehaye) சோசரின் விரிவுரைக் குறிப்புக்களை அடிப்படையாகக்கொண்டு இந்நூலைத் தொகுத்தனர். இது 20 ஆம் நூற்றாண்டின் மொழியியலின் அடிப்படையான ஆக்கங்களில் ஒன்றாக ஆனது. உள்ளடக்கத்துக்காக இந்நூல் பெயர் பெற்றதாகச் சொல்லமுடியாது. ஏனெனில், பல 20 ஆம் நூற்றாண்டு மொழியியலாளர்கள் இதிலுள்ள எண்ணக்கருக்கள் பற்றி ஏற்கனவே தமது நூல்களில் குறிப்பிட்டுள்ளனர். ஆனால், சோசர் மொழியியல் தோற்றப்பாடுகளை விளக்கிய விதம் புதுமையானதாக இருந்தது.\n"}
{"id": "84654", "url": "https://ta.wikipedia.org/wiki?curid=84654", "title": "தமிழ்நாடு கடைகள் மற்றும் நிறுவனங்கள் சட்டம் - 1947", "text": "தமிழ்நாடு கடைகள் மற்றும் நிறுவனங்கள் சட்டம் - 1947\n\nகடைகள் மற்றும் நிறுவனங்களில் பணி புரியும் தொழிலாளர்கள் நலன்களைப் பாதுகாக்க தமிழ்நாடு அரசு 1947 ஆம் ஆண்டில் தமிழ்நாடு கடைகள் மற்றும் நிறுவனங்கள் சட்டம் - 1947(en: Tamilnadu Shops and Establishments Act - 1947) கொண்டு வந்தது. \n\nSection::::கடைகள்.\nவணிகம் அல்லது வியாபாரம் செய்யும் இடம் அல்லது வாடிக்கையாளருக்குப் பணியாற்றும் இடம் மற்றும் இதனுடன் தொடர்புடைய அலுவலகம், சேமிப்புக் கிடங்குகள் போன்றவைகள் கடைகள் என்கிற வரையறைக்குள் அடங்கிவிடுகின்றன.\n\nSection::::நிறுவனங்கள்.\nகடைகள், வியாபார இடங்கள், திரையரங்கங்கள் அல்லது கலை நிகழ்ச்சிகள் நடத்தப்படும் இடங்கள் போன்றவை நிறுவனங்கள் என்கிற வரையறைக்குள் வருகின்றன.\n\n"}
{"id": "84655", "url": "https://ta.wikipedia.org/wiki?curid=84655", "title": "பிரெஞ்சு ஓப்பன்", "text": "பிரெஞ்சு ஓப்பன்\n\nபிரெஞ்சு ஓப்பன்(பிரெஞ்சு:Les Internationaux de France de Roland Garros அல்லதுTournoi de Roland-Garros) என்று பரவலாக அறியப்படும் பிரெஞ்சு திறந்த சுற்று டென்னிசுப் போட்டிகள் பிரான்சின் தலைநகர் பாரிசில் ரோலாண்ட் கேரோசு விளையாட்டரங்கில் ஆண்டுதோறும் மே மாத இறுதி மற்றும் சூன் மாத துவக்கத்தில் இரு வாரங்கள் நடத்தப்படுகிறது. டென்னிசு விளையாட்டின் பெருவெற்றித் தொடர்கள் (கிராண்ட் சிலாம்) என அறியப்படும் நான்கு போட்டிகளில் ஆண்டின் இரண்டாவது போட்டியாக இது உள்ளது. களிமண் தரையில் நடைபெறும் உலகின் டென்னிசு போட்டிகளில் இது முதன்மையாக விளங்குகிறது. பெருவெற்றித் தொடர் போட்டிகளில் ரோலாண்டு கரோசில் மட்டுமே இன்றும் களிமண் தரையில் டென்னிசுப் போட்டிகள் நடக்கின்றன.\nடென்னிசு போட்டிகளில் குறிப்பிடத்தக்க நிகழ்வாகத் திகழும் இப்போட்டி உலகின் பல நாடுகளிலும் பார்வையாளர்களை காணொளி மூலம் கவர்ந்திழுக்கிறது. களிமண் தரையின் மென்மையால் மெதுவான விளையாட்டுத் தன்மையாலும் ஐந்து தொகுப்பு ஆண்கள் ஒற்றையர் போட்டியில் கடைசி தொகுப்பில் ஆட்டங்கள் சமநிலைமுறிவின்றி(tiebreak) ஆடப்படுவதாலும் இப்போட்டிகள் உலகின் உடற்திறனை சோதிக்கும் போட்டியாகக் கருதப்படுகிறது.\n\n2005, 206, 2007, 2008, 2010, 2011, 2012, 2013 மற்றும் 2014 ஆகிய ஆண்டுகளுக்கான ஆண்கள் ஒற்றையர் போட்டியில் வென்று சாதனையாளராக ரஃபயெல் நதால் விளங்குகிறார்.\n2011 ஆம் ஆண்டின் பெண்கள் ஒற்றையர் சாதனையாளராக லீ நா விளங்கினார். 2014ம் ஆண்டின் பெண்கள் ஒற்றையர் சாதனையாளராக மரியா ஷரபோவா விளங்குகிறார்.\n\n"}
{"id": "84659", "url": "https://ta.wikipedia.org/wiki?curid=84659", "title": "பில்லி ஜீன் கிங்", "text": "பில்லி ஜீன் கிங்\n\nபில்லி ஜீன் கிங் (Billie Jean King) (\"இயற்பெயர்\" மோஃபிட்; பிறப்பு லாங் பீச் (கலிபோர்னியா)வில் நவம்பர் 22, 1943) ஓர் \nமுன்னாள் அமெரிக்க தொழில்முறை டென்னிசு வீராங்கனை.அவர் பெருவெற்றித்தொடர் (கிராண்ட் சிலாம்) போட்டிகளில் 12 ஒற்றையர் பட்டங்கள்,16 இரட்டையர் பட்டங்கள் மற்றும் 11 கலந்த இரட்டையர் பட்டங்கள் என மொத்தம் 39 கோப்பைகளை வென்றுள்ளார். சமூகம் மற்றும் விளையாட்டுக்களில் பெண்கள் சமமாக மதிக்கப்பட வேண்டும் என்பதில் தீவிர ஈடுபாடு கொண்டவர்.1973ஆம் ஆண்டில் இருபாலர் போர் என்று ஊடகங்களில் விவரிக்கப்பட்ட போட்டியொன்றில் 55 வயது பாபி ரிக்சு என்ற முன்னாள் விம்பிள்டன் ஆண்கள் ஒற்றையர் சாதனையாளரை வென்றார். இவர் அமெரிக்காவின் சார்பாக அடிக்கடி பெடரேசன் கோப்பையிலும் விங்ட்மேன் கோப்பையிலும் விளையாடுவார். ஏழுமுறை பெடரேசன் கோப்பையையும் விங்ட்மேன் கோப்பையையும் வென்ற அமெரிக்க அணியில் இருந்துள்ளார். மூன்று முறை \nபெடரேசன் கோப்பையில் அமெரிக்க அணிக்கு தலைவராக இருந்துள்ளார். இவர் பெண்கள் டென்னிசு அமைப்பு, பெண்கள் விளையாட்டு கழகம் என்ற இரு அமைப்புகளை உருவாக்கினார்.\n\nபலரால் இதுவரை இருந்தவர்களில் சிறந்த டென்னிசு வீரர் என கருதப்படுகிறார். 1972இல் இச்சான் வுட்டன் என்பவருடன் இணைந்து \"இசுபோர்ட்சு \nஇல்லசுடிரேட்டட் வீக்கிலி\" என்ற இதழின் வெற்றியாளர் விருதையும் 1975 இல் \"டைம்\" இதழின் ஆண்டுக்கான மனிதர் என்ற சிறப்பையும் பெற்றார். \nபிரசிடெண்ட் மெடல் ஆப் பிரிடம் என்ற அமெரிக்காவின் உயரிய விருதையும் சண்டை டைம்சு இதழின் வாழ்நாள் சாதனையாளர் விருதையும் பெற்றார். 2006இல் நியூ யார்க்கிலுள்ள யூஎசு ஓப்பன் நடைபெறும் திடல்களின் மையத்திற்கான பெயர் பெல்லி சீன் கிங் தேசிய டென்னிசு மையம் என மாற்றப்பட்டது.\n\nSection::::இளவயது வாழ்க்கை.\nகிங் பெட்டிக்கும் தீயணைப்பு வீரரான பில் மோட்டிவ்க்கும் லாசு ஏஞ்சல்சு பெருநகரிலுள்ள லாங் பீச்சில் மரபு மாறா மெதடிசம் குடும்பத்தில் பிறந்தார். கிங்கின் குடும்பம் விளையாட்டில் ஆர்வமுள்ளது. இவரின் தாய் நீச்சலில் சிறந்தவர். தந்தை கூடைபந்து அடிப்பந்தாட்டம் (baseball) வீரரும் ஓட்ட வீரரும் ஆவார், இவரின் இளைய சகோதரர் ரேண்டி மோட்டிவ் ஊசுடன் அசுட்ரோசு, சான் பிரான்சிசுகோ செயண்ட், டோறண்டோ புளு சேசு போன்ற பெரும் அடிபந்தாட்ட கூட்டமைப்பில் 12 ஆண்டுகள் பந்துவீச்சாளராக இருந்தார். பெல்லி சீனும் அடிப்பந்தாட்டத்தில் (பெண்களுக்கானது பந்து ஆண்களுக்கானது போல் கடினமாக இருக்காது) வல்லவராக இருந்தார். 10 வயது சிறுமியாக இருந்தபோது அவரை விட 4-5 வயது பெரியவர்களின் குழுவில் மாற்று ஆட்டக்காரக இருந்தார். அந்த அணி லாங் பீச்சில் பல அணிகள் கலந்து கொண்ட அடிபாந்தாட்ட போட்டியில் வெற்றிபெற்றது.\n\nபெண்களுக்கான சிறந்த விளையாட்டை பெல்லி சீன் தேர்ந்த்தெடுக்க விரும்பிய போது பெற்றோரின் அறிவுரைப்படி பெல்லி சீன் 11 வயதில் அடிபந்தாட்டத்தில் இருந்து டென்னிசுக்கு மாறினார். எட்டு டாலரை சேமித்து தன் முதல் டென்னிசு மட்டையை வாங்கினார். லாங் பீச்சிலுள்ள பல பொது விளையாட்டரங்குகளில் டென்னிசை கற்றார். பொது விளையாட்டரங்குகளில் காசு பெறாமல் தொழில் முறை டென்னிசு ஆட்டக்காரர் கிளைட் வால்கர் வழங்கிய பயிற்சிகளை பயன்படுத்தி டென்னிசின் நுணுக்கங்களை கற்றார். சிறுமியாக இருந்த போது இவரது தீவிரமாக ஆடும் பாணி இவருக்கு இடையூறாக இருந்ததபோதும் அப்பாணியை மாற்றாமல் பின் வெற்றிகளை பெற்றார்.\n\nபெல்லி சீன் லாங் பீச் பல்நுட்பியல் கல்லூரியில் படித்தார் பின் லாசு ஏஞ்சல்சிலுள்ள கலிபோர்னியா மாநில பல்கலைக்கழகத்தில் படித்தார். 1964இல் டென்னிசில் முழு கவனத்தையும் செலுத்த படிப்பை முடிக்காமலே வெளியேறினார். பல்கலைக்கழகத்தில் படித்த போது நூலகத்தில் லாரி கிங்கை சந்தித்தார், படிக்கும் போதே அவர்கள் நிச்சயம் செய்து கொண்டார்கள். அப்போது பெல்லி சீனின் வயது 20 லாரி கிங்கின் வயது 19. அவர்கள் 17 செப்டம்பர் 1965இல் லாங் பீச்சில் திருமணம் புரிந்து கொண்டார்கள்.\n\nSection::::திருமண வாழ்க்கை.\nபில்லி சீனும் லாரி கிங்கும் 1964 இல் திருமண உறுதியேற்பு செய்து கொண்டு 1965 நவம்பர் 17இல் லாங் பீச்சில் திருமணம் புரிந்து கொண்டார்கள். பில்லி \nசீனுக்கு லாரி கிங் பெண்ணியத்தை அறிமுகப்படுத்தியதோடு டென்னிசை தொழிலாக கொள்ள ஊக்கப்படுத்தினார். பில்லி சீன் தான் திருமணம் புரிந்த \nசமயம் லாரியுடன் மிகுந்த காதல் கொண்டிருந்ததாக பின் கூறினார்.\n\n1968இல் கிங் தான் பெண்களின் மீது ஈர்ப்பு கொண்டிருப்பதை உணர்ந்தார். 1971இல் தன் செயலாளர் மர்லின் பர்நெட்டுடன் உடல் அளவிலும் நெருக்கமான\nஉறவு வைத்திருந்தார். மர்லின் 1948இல் பிறந்தவர். இவர்கள் உறவு பொதுவுக்கு பர்நெட் பில்லி கிங்கின் சொத்தில் பங்கு கேட்டபின் வந்தது, வந்தபின் \nபில்லி கிங் இந்த உறவை ஒப்புக்கொண்டார். பில்லி கிங்கே ஆண் பெண் உறவு வைத்திருந் முதல் தொழில் முறை ஆட்டக்கார பெண் என இந்த \nவழக்கால் அறியப்படுகிறார். இந்த வழக்குக்கு ஓர் ஆண்டு முன்பு தான் தான் மாற்று பால் இனத்தவர் என்று அறிகிறார். முழு உறவையும் வெளியில் \nசொல்லாமல் ஒரு முறை மட்டும் தவறு நேர்ந்ததாகவும் பொதுவில் கூறினார். அப்போதும் லாரி கிங்குடன் மண வாழ்வு தொடர்ந்தது. இந்த வழக்கால் \nபில்லி கிங்குக்கு 2 மில்லியன் டாலர் விளம்பரதாரர்கள் இவரிடம் இருந்து விலகியதின் மூலம் இழப்பு ஏற்பட்டது மேலும் வழக்கறிஞருக்கு பணம் \nதரவேண்டி இவர் அதிக காலம் டென்னிசு விளையாடவேண்டிய கட்டாயத்திற்கு உள்ளானார்.\n\nசொத்து கேட்டு பர்நெட் தொடர்ந்த வழக்கு முடியும் வரை பில்லி சீனும் லாரி கிங்கும் கணவன் மனைவியாகவே இருந்தார்கள். 1987இல் பில்லி சீன் தன்\nடென்னிசு இரட்டையர் இணை இலனா கிலாசுடன் காதலில் விழுந்ததும் பில்லி சீன் லாரி கிங் திருமண வாழ்வு முறிந்தது\n\n"}
{"id": "84661", "url": "https://ta.wikipedia.org/wiki?curid=84661", "title": "சீத்தாப்பழம்", "text": "சீத்தாப்பழம்\n\nசீத்தாப்பழம் அல்லது சீதாப்பழம் (\"Sugar-apple\") என்பது அமெரிக்கா, மேற்கிந்தியத்தீவுகளை தாயகமாகக் கொண்ட சீதா இன மரமாகிய சீதா மரத்தின் பழமாகும். எசுபானிய வாணிபர்களால் இது ஆசியாவிற்கு கொண்டு வரப்பட்டது.\n\n"}
{"id": "84664", "url": "https://ta.wikipedia.org/wiki?curid=84664", "title": "பிரியம்வதா நடராஜன்", "text": "பிரியம்வதா நடராஜன்\n\nபிரியம்வதா நடராஜன் (பிரியா நடராஜன், \"Priyamvatha Natarajan\"), வானியற்பியலாளரும் அண்டவியலாளரும் ஆவார். யேல் பல்கலைக்கழகத்தின் வானியற்பியல் பேராசிரியராகப் பணியாற்றி வருகிறார்.\n\nSection::::வாழ்க்கைக் குறிப்பு.\nபிரியம்வதா என்ற இயற்பெயரைக் கொண்ட பிரியா தில்லியில் பிறந்து வளர்ந்தவர். இவரது தந்தையார் வெங்கடேச நடராஜன் ஒரு பொறியாளர். தாயார் லலிதா ஒரு சமூகவியல் பட்டதாரி. இரு சகோதரருடன் பிறந்த பிரியா எல்லாருக்கும் மூத்தவர். தில்லியில் இயற்பியலில் \nஇளம் அறிவியல் பட்டம் பெற்று இயற்பியல், கணிதம் ஆகிய துறைகளை விரும்பி மேற்படிப்புக்கு மாசாச்சூசெட்சு தொழில்நுட்பக் கல்வி நிலையத்தில் இணைந்தார். பிறகு கோட்பாடு வானியற்பியலில் (\"Theoretical Astrophysics\") முனைவர் பட்டம் பெற இங்கிலாந்து கேம்பிரிட்ஜ் பல்கலைக்கழகத்திலும், டிரினிட்டி கல்லூரியிலும் (1997 முதல் 2003 வரை) முனைவர் சர் மார்ட்டின் ரீசு மேற்பார்வையில் பயின்றார்.\n\nஇவரது விருப்பப் பிரிவுகள் அண்டவியல் (Cosmology), ஈர்ப்பாற்றல் வில்லையாக்கம் (Gravitational Lensing), கருந்துளை இயற்பியல் (Black Hole Physics) என்பனவாகும். இவர் தன்னுடைய ஆய்வுக் கட்டுரைக்கு ”அண்டத்தில் கரும்பொருண்மம் , கருந்துளைகள் தோற்றம், படிமலர்ச்சி, ஸ்டீவன் ஹாக்கிங்கின் புடவிப் புனைவு ஒன்றில் வரும் கரும்பொருண்ம குறுணைகள் (\"Granularity of Dark Matter\") ஆகியவை குறித்து ஆராய்ந்தார். இவர் முனைவர் ஆய்வுப் பயிற்சி முடிவதற்குள் டிரினிட்டி கல்லூரி ஐசாக் நியூட்டன் மாணவத் தகைமை ஆராய்ச்சி - வானியற்பியல் ஆய்வுநல்கையைப் பெற்றார்.\n\nஇப்போது யேல் பல்கலைக்கழகத்தின் வானியற்பியல் பேராசிரியராகப் பணியாற்றி வருகிறார். அதற்கு முன்னர் கனடாவில் டொரான்டோவில் கோட்பாட்டு வானியற்பியலுக்கான கனடியக் கல்விக்கழகத்தில் (Canadian Institute for Theoretical Astrophysics, Toronto) சில மாதங்கள் முனைவர் முன்னோடிப் பயிற்சி பெற்றார். இதற்கிடையில் ஆர்வார்டு இராட்கிளிப் உயராய்வு நிறுவனத்தில் ஓர் ஆய்வாளராகவும் பணியாற்றுகிறார். அத்துடன் டென்மார்க்கில் உள்ள கோப்பனேகன் பல்கலைக்கழக்த்தின் நீல்சு போர் கருமை அண்டவியல் மையத்தில் இணை ஆய்வாளராக இருந்து வருகிறார்.\n\nபிரியா நடராஜன் தனது வானியற்பியல் ஆய்வுகளை ஆராய்ச்சி இதழ்களில் அடிக்கடி எழுதியும், மேடைகளில் உரையாற்றியும், கருத்தரங்குகளை ஏற்படுத்தி விவாதித்தும் பங்கெடுத்து வருகிறார். இவரது ஆய்வுக் கட்டுரைகள் சயன்ஸ், டிஸ்கவர் இதழ், இயற்கை, வெளிநாட்டு இந்தியா வார இதழ், ஹானலூலூ டைம்ஸ், டச் பாப்புளர் சையன்ஸ், ஹார்டேர்டு காஸெட், யேல் தினத் தகவல் ஆகியவற்றில் வெளி வந்துள்ளன. இவருக்கு 2010-2011 ஆம் ஆண்டுக்கான கூகன்ஹைம் ஆய்வுநல்கை விருது கிடைத்துள்ளது.\n\n"}
{"id": "84667", "url": "https://ta.wikipedia.org/wiki?curid=84667", "title": "பமுக்கலெ", "text": "பமுக்கலெ\n\nபமுக்கலெ (\"Pamukkale\") வெந்நீரூற்றுகள் துருக்கி நாட்டின் மேற்கே டினிசிலி (Denizli) மாகாணத்தில் அமைந்துள்ளன. யுனெசுக்கோ அமைப்பு இவற்றை உலக பாரம்பரியக் களங்களுள் ஒன்றாக அறிவித்துள்ளது\n\nSection::::அமைப்பு.\nமெண்டிரசு ஆற்றுப்பள்ளத்தாக்கு தான் பமுக்கலெயின் அமைவிடம். இவ்வெந்நீரூற்று 2700 மீட்டர் உயரமும் 600மீ அகலமும் 160மீ உயரமும் கொண்டது. இதிலிருந்து வெந்நீர் வெளியேறுகின்றது. பார்ப்பதற்கு பழுப்பு நிறத்தில் காணப்படும் இது, கால்சியம் கார்பனேட் அதிகளவு கொண்டிருப்பது குறிக்கவேண்டியது. எப்போதுமே இதனுடைய வெப்பநிலை 35 பாகையிலிருந்து 100 பாகை செல்சியசு வரை காணப்படும். இதன் நீர் சுண்ணாம்புக் கலவையை அதிகளவில் கொண்டிருப்பதால், நீர் பாய்ந்து வரும் பகுதிகளில் கனிமப் படிவுப்பாறைகள் (செடிமெண்ட்டரி (sendimentary) பாறைகள்) உருவாகின்றன. இப்பாறைகள் பார்ப்பதற்குப் பனிக்கட்டிகள் போன்றே தோற்றமளிக்கும். இதனை 'பஞ்சுக் கோட்டை' என்று அழைப்பர். மலையிலிருந்து 100மீ அடிப்பாகத்தில் இவை அமைந்துள்ளன.\n\nSection::::நோய்களைக் குணமாக்கும் வல்லமை.\nபமுக்கலெ, 17 நீரூற்றுக்களைக் கொண்டுள்ளது. இவை அனைத்தும் வெவ்வேறு வகையான வெப்பநிலையைக் கொண்டவை. இதில் நீராடினால் நோய்கள் குணமாகும் என ஆராய்ச்சியாளர்கள் தமது ஆய்வில் தெரிவித்துள்ளனர். இதய நோய்கள், குருதிச்சுற்றோட்டச் சிக்கல்கள், உயர்குருதி அமுக்கம், நரம்பு சார்பான நோய்கள், வாத (வளிம) நோய்கள், கண் மற்றும் தோல் சார்ந்த நோய்கள், உடல் களைப்பு, மன உளைச்சல், சமிபாட்டுச் (செரிமானச்) சிக்கல்கள், குறைபாடுகள் ஆகியவற்றைக் குணமாக்கக் கூடிய சக்தி இவ்வெந்நீருற்றுக்கு உண்டு.\n\nஆண்டுதோறும் பல்லாயிரக்கணக்கான சுற்றுலாப் பயணிகள் இங்கு வருகை தந்த வண்ணமுள்ளனர். 20ஆம் நூற்றாண்டு காலப்பகுதியில் இங்கு பல சுற்றுலா விடுதிகள் அமைக்கப்பட்டன. இதனால் வெந்நீரூற்றுக்களின் பல பகுதிகள் பாதிக்கப்பட்டன. இவ்வெந்நீரூற்றுக்களைச் சென்றடைய, பள்ளத்தாக்கின் கீழேயும் மேலேயும் பல வீதிகள் போக்குவரத்து வசதிகளுக்காக அமைக்கப்பட்டன. ஆனால் இவ்வீதியில் மோட்டார் ஊர்திகள் (தானுந்துகள்0 செல்ல மட்டுமே அனுமதியளிக்கப்படுகிறது. இங்கேயுள்ள சுற்றுலா விடுதிகளை அகற்றி விட்டு, அவ்விடங்களில் செயற்கை முறையிலான நீச்சற் தடாகங்களை அமைக்க துருக்கியின் சுற்றுலாத்துறையினர் தீர்மானித்துள்ளனர். அது மட்டுமன்றி, இவ்வெந்நீரூற்றுக்களுக்குக் காலணிகளுடன் செல்வது தடைசெய்யப்பட்டுள்ளது. பமுகலெ வெந்நீரூற்றுக்களைப் பாதுகாக்க பற்பல நடவடிக்கைகள் மேற்கொள்ளப்பட்டு வருகின்றன.\n\n"}
{"id": "84668", "url": "https://ta.wikipedia.org/wiki?curid=84668", "title": "லீப்சிக் பல்கலைக்கழகம்", "text": "லீப்சிக் பல்கலைக்கழகம்\n\nலீப்சிக் பல்கலைக்கழகம், செருமனியின் சக்சனி சுதந்திர மாநிலத்தில் உள்ள லீப்சிக் நகரில் அமைந்துள்ளது. இது ஐரோப்பாவில் உள்ள மிகப் பழைய பல்கலைக்கழகங்களுள் ஒன்று. தொடர்ச்சியாகச் செயற்பட்ட ஆண்டுகளின் எண்ணிக்கை அடிப்படையில் இப் பல்கலைக்கழகம் செருமனியில் உள்ள இரண்டாவது பழைமையான பல்கலைக் கழகமாக விளங்குகிறது. இது உலக அளவிலானதும், பண்பாட்டு அடிப்படையிலான ஒப்பியல் வரலாற்று ஆய்வுகளிலும், உயர் மட்டக் கற்பித்தலிலும் நீண்ட மரபு கொண்டது. \n\nஇப் பல்கலைக் கழகம், 1409 ஆம் ஆண்டு டிசம்பர் 2 ஆம் தேதி சக்சனியின் எலெக்டர் முதலாம் பிரெடெரிக் அவரது உடன்பிறந்தாரான மீசனின் மார்கிறேவ் இரண்டாம் வில்லியம் ஆகியோரால் நிறுவப்பட்டது. தொடக்கத்தில் இது நான்கு கல்வித்துறைகளைக் கொண்டு விளங்கியது. தொடங்கிய காலத்தில் இருந்து, தொடர்ச்சியாக 600 ஆண்டுக்காலக் கற்பித்தல் மற்றும் ஆய்வுப் பணிகளில் ஈடுபட்டுவருகிறது.\n\nSection::::வரலாறு.\nலீப்சிக் பல்கலைக்கழகம், பிராக் பல்கலைக்கழகத்தை மாதிரியாகக் கொண்டு அமைக்கப்பட்டது. யான் குஸ் நெருக்கடிக்குப் பின் பிராக் பல்கலைக்கழகத்தில் இருந்த செருமன் மொழி பேசும் விரிவுரையாளர்கள் லீப்சிக் பல்கலைக்கழகத்தில் இணைந்து கொண்டனர். 1409 ஆம் ஆண்டு செப்டெம்பர் ஒன்பதாம் தேதி திருத்தந்தை ஐந்தாம் அலெக்சான்டரின் அனுமதி பெறப்பட்டபின்னர் இது திறந்து வைக்கப்பட்டது. முதல் நூற்றாண்டுகளில் இதன் வளர்ச்சி மெதுவாகவே இருந்ததுடன், இது ஒரு பிரதேச நிருவனமாகவே செயற்பட்டது. 19 ஆம் நூற்றாண்டில் இது உலக்த் தரத்திலான கல்வி மற்றும் ஆய்வுகளுக்கான நிறுவனமாக வளர்ந்தபோது இந்நிலை மாறியது. இரண்டாம் உலகப் போர் வரை இப் பல்கலைக்கழகத்தில் பல புகழ்பெற்ற அறிஞர்களும், நோபல் பரிசு பெற்ற அறிஞர்களும் பணிபுரிய முன்வந்தனர். இங்கு கற்றோரும், பணிபுரிந்தோரும் கூடப் பின்னாளில் முக்கியமான அறிவியலாளர்களாகத் திகழ்ந்தனர்.\n"}
{"id": "84669", "url": "https://ta.wikipedia.org/wiki?curid=84669", "title": "அங்குலிமாலா", "text": "அங்குலிமாலா\n\nஅங்குலிமாலன் (\"angulimala\") (தாய்: องคุลิมาล) என்பவன் பீகாரில் புத்தர் வாழ்ந்த காலகட்டத்தில் வாழ்ந்த ஒரு கொடிய திருடன். இவன் காட்டு வழியில் செல்வோரைக் கொள்ளையடித்து அவர்களின் விரலை வெட்டியெடுத்து மாலையாகப் போட்டுக் கொண்டதால் அங்குலி மாலா எனும் பெயர் பெற்றான். இவன் பிறப்பால் அஹிம்சகன் எனும் பெயருடைய பிராமணனென்றும் இவனது குரு சதியெண்ணத்துடன் ஆயிரம் பேரின் விரல்களை தட்சணையாகக் ‌கேட்க இவன் வாழ்க்கை தடம் புரண்டு இந்நிலையுற்றதாய்ச் சொல்லப்படுகிறது.\n\nSection::::ததாகதருடன் சந்திப்பு.\n999 பேரைக் கொன்று விரல்களை எடுத்திருந்த அங்குலிமாலா ஆயிரமாவது ஆளுக்காகக் காத்திருந்த வேளையில், அவன் இருக்கக் கூடிய காட்டுப் பகுதியிலே செல்ல ததாகதர் முயன்ற போது அவரின் சீடர்கள் அவரைத் தடுத்தனர். அவர்களுக்குச் செவி கொடுக்காத ததாகதர் அவ்வழியிலேயே தனித்துப் பயணமானார். அங்குலிமாலன் அவரெதிரிலே வந்தான். அங்கு என்ன நடந்தது என்பது பற்றி பலவாறாகச் சொல்லப்படுகிறது. இறுதியில் புத்தர் அவனை மனமாற்றமடையச் செய்து புத்தச் சங்கத்தில் சேர்த்துக் கொண்டார்.\n\nSection::::துறவி அங்குலிமாலாவை மன்னர் பசேநதி காணல்.\nஅங்குலிமாலாவின் தலைக்கு விலை வைத்த கோசல நாட்டின் மன்னர் பசேநதி புத்தரைக் காண வந்த போது, புத்தர் அவருக்கு அங்கே துறவியாய் இருந்த அங்குலிமாலாவை அறிமுகம் செய்து வைத்தார்.\n\nSection::::வினை விதைத்தவன் வினை அறுப்பான்.\nதுறவி அங்குலிமாலா வெளியே சென்ற போது யாரும் அவருக்கு உணவளிக்க முன்வரவில்லை. அவரைக் கல்லால் அடித்து தலையில் குருதி ஒழுகும் படி செய்தனர். இறுதியில் ஒரு நாள் மாடு ஒன்று முட்டி துறவி அங்குலிமாலா மரணமடைந்தார். அங்குலிமாலாவின் முடிவுக்கதை மனிதர்கள் தங்கள் கருமவினையிலிருந்து எவ்வேளையிலும் எவ்வழியிலும் தப்ப முடியாது என்பதை விளக்குவதாய் அமைகிறது.\n\n"}
{"id": "84673", "url": "https://ta.wikipedia.org/wiki?curid=84673", "title": "குவானிடின்", "text": "குவானிடின்\n\nகுவானிடின் (Guanidine) என்பது காரத்தன்மை கொண்ட படிகப் பொருளாகும். மரபிழையாகிய டி.என்.ஏ, ஆர்.என்.ஏவில் உள்ள நியூக்ளிக் காடிகளில் உள்ள நான்கு அடிக்கூறுகளில் ஒன்றான குவனைன் (Guanine) ஆக்சிசனேற்றமடைவதன் மூலம் இது கிடைக்கும். இது நெகிழிப்பொருள்கள் (பிளாஸ்டிக்) மற்றும் வெடிமருந்து படைப்பதிலும் பயன்படுகிறது. மனித உடலில் புரத வளர்சிதைமாற்றத்தால் உண்டாகும் இது மனிதச் சிறுநீரில் வழக்கமாகக் காணப்படுகிறது.\n\nSection::::குவானிடிய நேர்ம மின்னணு (நேர் அயனி).\nஇயல்பான உடலியங்கல் சூழல் குவானிடியம் நேர்மின்னி (புரோட்டான்) ஏற்றம் அடைந்து, குவானிடிய நேர்ம மின்னணுவாக (நேர் அயனியாகக்) [CH6N3]+ என்பதாகக் காணப்படும். இது +1 மின்தன்மையுடையது. இதன் காடி எண் அல்லது காடி மின்பிரிவாகும் எண், pKa, மதிப்பு 12.5.\n\nSection::::குவானிடிய வழிப்பெறுதிகள்.\nகுவானிடிய வழிப்பெறுதிகள் (R1R2N)(R3R4N)C=N-R5 எனும் பொது வாய்பாடை உடையவை. இவற்றில் உள்ள முக்கியப் பிணைப்பு இமைன் தொகுதி ஆகும். இயற்கையில் காணப்படும் இருபதுஅமினோ அமிலங்களுள் ஒன்றான அர்ஜினைன் ஒரு குவானிடிய வழிப்பெறுதியே ஆகும். குவானிடிய உப்புகள் புரதங்களை இயல்பிழக்கச் செய்யும் (denaturation) தன்மை ஊடையவை. குவானிடியம் குளோரைடு இவற்றுள் மிகப் பயனுடையது.\nSection::::மாற்று எரிபொருள்.\nதற்பொழுது குவானிடின் மாற்று எரிபொருளாகக் (alternate fuel) கருதப்படுகிறது. வினையூக்கியின் முன்னிலையில் ஒரு மூலக்கூறு தனிக்கார குவானிடின் இரு மூலக்கூறு நீருடன் இணைந்து மூன்று மூலக்கூறு அம்மோனியா மற்றும் ஒரு மூலக்கூறு கார்பன் டை ஆக்சைடைத் தருகிறது. இந்த அம்மோனியா அகஎரி இயந்திரங்களில் நேரடி எரிபொருளாகவோ அல்லது நைதரசன் மற்றும் ஹைதரசனாகச் சிதைவடையச் செய்தோ எரிபொருள் கலங்களில் (fuel cells) பயன்படுத்தப்படலாம்.\n"}
{"id": "84675", "url": "https://ta.wikipedia.org/wiki?curid=84675", "title": "லைப்சிக்", "text": "லைப்சிக்\n\nலைப்சிக் (\"Leipzig\") அல்லது லீப்சிக் (ஆங்கில ஒலிப்பு) செருமனியின் கூட்டாட்சி மாநிலமான சக்சனியில் உள்ள இரண்டாவது பெரிய நகரம் ஆகும். 17 ஆம் நூற்றாண்டில் லீப்சிக், இசை, வானியல், ஒளியியல் ஆகிய கல்வி மற்றும் பண்பாட்டுத் துறைகளில், ஒரு முக்கிய மையமாகத் திகழ்ந்தது. இரண்டாம் உலகப் போருக்குப் பின்னர் இது பொதுவுடமைச் செருமன் சனநாயகக் குடியரசின் முக்கிய நகர்ப்புற மையங்களில் ஒன்றானது.\n\nலீப்சிக்கின் மையப்பகுதியில் அமைந்துள்ள நிக்கோலாய் தேவாலயத்தில் இடம்பெற்ற நிகழ்வுகள் ஊடாக இந்நகரம், பொதுவுடமையின் வீழ்ச்சியிலும் குறிப்பிடத்தக்க பங்கு வகித்தது. 2000 ஆண்டில் இடம்பெற்ற செருமனிகளின் ஒன்றிணைப்புக்குப் பின்னர், இந்நகரம் பொருளாதார அடிப்படையிலும், சமூகவியல் அடிப்படையிலும் பெரும் மாற்றங்களுக்கு உள்ளானது. இதன் ஒரு பகுதியாக, புதிய போக்குவரத்து உட்கட்டமைப்பு வளர்ச்சிகளும், வரலாற்றுச் சிறப்பு வாய்ந்த நகரமைய மறுசீரமைப்பும் இடம்பெற்றுள்ளன. 2006 ஆம் ஆண்டில் லீப்சிக்கில் முக்கியமான உலகக் கோப்பை விளையாட்டுப் போட்டிகள் இடம் பெற்றுள்ளன.\n\nSection::::புவியியல்.\nசெருமானியில் வட ஐரோப்பிய சமவெளியின் பகுதியான வட செருமன் சமவெளியின் தென்கிழக்கு பகுதியில், லைப்சிக் விரிகுடாவில் உள்ள முகத்துவாரத்தில் லைப்சிக் நகரம் அமைந்துள்ளது. இந்த தளம் சதுப்புநில் பகுதியாக வகைப்படுத்தப்பட்டுள்ளது. நகரின் வடக்கே சில சுண்ணாம்புக் கரடுகளை கொண்ட பகுதிகளும் காணப்படுகின்றன. நகர எல்லைக்குள் சில வன பூங்காக்கள் காணப்பட்டாலும் லைப்சிக்கை சுற்றியுள்ள பகுதி ஒப்பீட்டளவில் காடற்றது. 20 ஆம் நூற்றாண்டில் இப்பகுதியில் பல திறந்தவெளி சுரங்கங்கள் இருந்தன. அவற்றில் பல ஏரிகளாக மாற்றமடைந்துள்ளன.\n\n1992 ஆம் ஆண்டு முதல் லைப்சிக் நிர்வாக ரீதியாக பத்து மாவட்டங்களாகப் பிரிக்கப்பட்டுள்ளது. இவற்றில் மொத்தம் 63 துணைப்பிரிவுகள் உள்ளன.\n\nSection::::காலநிலை.\nகோப்பனின் காலநிலை வகைப்பாட்டுக்கமைய செருமனியின் கிழக்குப் பகுதிகளில் அமைந்துள்ள பல இடங்களைப் போன்றே லைப்சிக் நகரமும் கடல்சார் காலநிலையைக் கொண்டுள்ளது. குளிர்காலம் லேசானது குளிர்காலத்தின் சராசரியாக வெப்பநிலை 1 °C (34 °F) ஆகும். கோடை பொதுவாக வெப்பமாக இருக்கும். கோடையின் சராசரி வெப்பநிலை 19 °C (66 °F) ஆகும். குளிர்காலத்திற்கும், கோடைகாலத்திற்கும் இடையிலான சூரிய ஒளியின் அளவு வேறுபடுகின்றது. ஒப்பீட்டளவில் திசம்பர் மாதத்தில் கிடைக்கும் சூரிய ஒளியை விட சூலை மாதத்தில் கிடைக்கும் சூரிய ஒளியின் அளவு அதிகமாகும். திசம்பர் சராசரி மாதத்தில் சராசரியாக 51 மணி நேரம் சூரிய ஒளியும் (நாளொன்றுக்கு 1.7 மணி நேரம்), சூலை மாதத்தில் 229 மணிநேரம் சூரிய ஒளியும் கிடைக்கின்றது.\n\nSection::::புள்ளிவிபரங்கள்.\nலைப்சிக் நகரத்தில் சுமார் 570,000 மக்கள் வசிக்கின்றனர். 1930 ஆம் ஆண்டில் மக்கட்தொகை 700,000 ஐ எட்டியது. வரலாற்றில் பதிவாகிய அதிகப்பட்ச சனத்தொகை இதுவாகும். இது 1950-89 ஆம் ஆண்டிலிருந்து படிப்படியாக 530,000 வரை குறைந்தது. 1990 ஆம் ஆண்டுகளில் சனத்தொகை வேகமாக குறைந்து 1998 ஆம் ஆண்டில் மக்கட்தொகை 437,000 ஆக காணப்பட்டது. சனத்தொகையின் குறைவுக்கு காரணம் பெரும்பாலும் வெளிப்புற இடம்பெயர்வு மற்றும் புறநகர்மயமாக்கல் என்பனவாகும். 1999 ஆம் ஆண்டில் சுற்றியுள்ள நகரங்களை இணைப்பதன் மூலம் நகரப் பகுதியை கிட்டத்தட்ட இரட்டிப்பாக்கிய பின்னர் 2000 ஆம் ஆண்டில் சனத்தொகை மீண்டும் உயரத் தொடங்கியது. 2015 ஆம் ஆண்டு நிலவரப்படி செருமனியில் மிக வேகமாக வளர்ந்து வரும் நகரமாக லைப்சிக் காணப்படுகின்றது. 500,000 இற்கும் மேற்பட்ட மக்கள் வாழ்கின்றனர். கடந்த 10-15 ஆண்டுகளின் சனத்தொகை வளர்ச்சிக்கு காரணம் பெரும்பாலும் உள்நோக்கிய இடம்பெயர்வு ஆகும். 2014 ஆம் ஆண்டில் உள்நோக்கிய இடம்பெயர்வு 12,917 ஆக அதிகரித்தது.\n\n2003 ஆம் ஆண்டில் வேலையின்மை விகிதம் 18.2% ஆக இருந்தது. 2014 ஆம் ஆண்டில் 9.8% ஆகவும் இருந்தது. 2017 ஆம் ஆண்டு சூன் மாதத்தில் 7.6% ஆகவும் குறைந்தது.\n\nSection::::பொருளாதாரம்.\nநகரத்தின் வடக்கே பெரிய ஆலைகளில் பி.எம்.டபிள்யூ, போர்ஷே ஆகியவற்றால் கனரக வாகன உற்பத்திகள் நடைப்பெறுகின்றன. இந்த நகரம் மத்திய ஐரோப்பாவின் முன்னணி எரிசக்தி பரிமாற்றத்தை கொண்டுள்ளது. செருமனியின் பெரிய இயற்கை வளி விநியோக தலைமையிடம் ஒன்று இங்கு அமைந்துள்ளது. லைப்சிக் பெருநகர் பகுதியில் பெற்றோ இரசாயன மையமொன்றை உருவாக்கியுள்ளது. இப்பகுதியில் ஸ்ப்ரெட்ஷர்ட் போன்ற மென்பொருள் நிறுவனங்களும், பல்வேறு பிராந்தியங்களில் அமைந்துள்ள உள்ள பள்ளிகள் மற்றும் பல்கலைக்கழகங்களும் காணப்படுகின்றன . லைப்சிக் பல்கலைக்கழகம் ஆண்டுதோறும் மில்லியன் கணக்கான யூரோ முதலீட்டை பெறுகின்றது. இந்நகர் உலக முன்னணி மருத்துவ ஆராய்ச்சி நிலையத்தினாலும், வளர்ந்து வரும் உயிரி தொழில்நுட்பத் துறையினாலும் பயனடைகிறது.\n\nலைப்சிக் நகரின் டவ்ன் டவுன் என்ற பகுதியில் காணப்படும் ஏராளமான மதுபான கடைகள், உணவகங்கள் மற்றும் வர்த்தக நிலையங்கள் என்பன செருமனிய மற்றும் வெளிநாட்டு சுற்றுலாப் பயணிகளால் ஆதரிக்கப்படுகின்றன. 2017 ஆம் ஆண்டில் செருமனியின் 3 மில்லியனுக்கும் அதிகமான தங்குமிடங்களைக் கொண்ட அதிகம் பார்வையிடப்பட்ட நகரங்களில் லைப்சிக் நகரமும் ஒன்றாகும்.\n\n2010 ஆம் ஆண்டில் \"தி நியூயார்க் டைம்ஸ்\" பத்திரிகையின் அதிக பார்வையிடப்பட்ட முதல் பத்து நகரங்களில் இடம் பெற்றது. ஆத்திரேலிய கணிப்பொன்றின் படி உலகின் நூதன 289 நகரங்களில் உலகளவில் 39 வது இடத்தைப் பிடித்தது. லைப்சிக் நகரம் 2013 ஆம் ஆண்டு நிலவரப்படி செருமானிய நகரங்களில் மிக உயர்ந்த சனத்தொகை வளர்ச்சி விகிதத்தை கொண்டிருந்தது.\n"}
{"id": "84678", "url": "https://ta.wikipedia.org/wiki?curid=84678", "title": "ரோசன்மண்ட் குறைத்தல் விளைவு", "text": "ரோசன்மண்ட் குறைத்தல் விளைவு\n\nரோசன்மண்ட் குறைத்தல் விளைவு (\"Rosenmund reduction reaction\") என்பது ஒரு வேதியியல் விளைவு ஆகும். அமில உப்பீனிகளை ஐதரசன் வாயு, பெலாடியம் கனிமம் மற்றும் பேரியம் சல்பேட் போன்றவைகளை பயன்படுத்தி ஆல்டிஹைட்டுகளாக மாற்றுவதே இந்த விளைவு ஆகும். இதில் பெலாடியத்தை பேரியம் சல்பேட் பயன்படுத்தி நஞ்சூட்டவேண்டும்.\nஇதனைக் கண்டுபிடித்தவர் கார்ல் வில்ஹெல்ம் ரோசன்மண்ட் ஆவார். இதில் பெலாடியம் நஞ்சூட்டப்படவில்லையெனில் அமில உப்பீனிகள் பிரைமரி ஆல்க்கஹாலாக மாறிவிடும்.\n\nஇந்த விளைவு மூலம் ஆல்டிஹைடுகளில் ஒன்றான பார்மால்டிஹைட்டை(HCHO) உருவாக்க முடியாது.\n"}
{"id": "84691", "url": "https://ta.wikipedia.org/wiki?curid=84691", "title": "சென்னை மாநிலத்தில் இந்திய நாடாளுமன்றத் தேர்தல், 1962", "text": "சென்னை மாநிலத்தில் இந்திய நாடாளுமன்றத் தேர்தல், 1962\n\nஇந்தியக் குடியரசின் மூன்றாவது நாடாளுமன்றத் தேர்தல் சென்னை மாநிலத்தில் 1962 ஆம் ஆண்டு பெப்ரவரி மாதம் நடை பெற்றது. இந்திய தேசிய காங்கிரசு கட்சி 31 இடங்களை வென்று முதலிடத்தில் வந்தது.\n\nSection::::பின்புலம்.\n1957 இல் சென்னை மாநிலத்தில் மொத்தம் 41 நாடாளுமன்றத் தொகுதிகள் இருந்தன. அவற்றுள் 34 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன.\n\n\n\n"}
{"id": "84692", "url": "https://ta.wikipedia.org/wiki?curid=84692", "title": "சென்னை மாநிலத்தில் இந்திய நாடாளுமன்றத் தேர்தல், 1967", "text": "சென்னை மாநிலத்தில் இந்திய நாடாளுமன்றத் தேர்தல், 1967\n\nஇந்தியக் குடியரசின் நான்காவது நாடாளுமன்றத் தேர்தல் சென்னை மாநிலத்தில் 1967 ஆம் ஆண்டு பெப்ரவரி மாதம் நடை பெற்றது. திராவிட முன்னேற்றக் கழகம் தலைமையிலான கூட்டணி 36 இடங்களை வென்று முதலிடத்தில் வந்தது.\n\nSection::::பின்புலம்.\n1967 இல் சென்னை மாநிலத்தில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\n\n\n"}
{"id": "84693", "url": "https://ta.wikipedia.org/wiki?curid=84693", "title": "தமிழக முன்னேற்ற முன்னணி", "text": "தமிழக முன்னேற்ற முன்னணி\n\nதமிழக முன்னேற்ற முன்னணி (\"Thamizhaga Munnetra Munnani\") என்பது நடிகர் சிவாஜி கணேசனால் தொடங்கப்பட்ட ஒரு தமிழக அரசியல் கட்சியாகும். 1989 ஆம் ஆண்டு தொடங்கப்பட்ட இக்கட்சி அவ்வாண்டே கலைக்கப்பட்டு விட்டது. சிவாஜி கணேசன் 1960களிலிருந்து இந்திய தேசிய காங்கிரசின் தலைவர்களுள் ஒருவராக இருந்தார். 1989 ஆம் ஆண்டு நடைபெற்ற சட்டமன்றத் தேர்தலில் காங்கிரசு யாருடன் கூட்டணி அமைப்பது என்பதில் கட்சியின் தலைவர்களுள் கருத்து வேறுபாடு ஏற்பட்டது. அக்கட்சியில் பெரும்பான்மையான தலைவர்கள் ஜெ. ஜெயலலிதா தலைமையிலான அதிமுக (ஜெ) அணியுடன் கூட்டணி அமைக்க வேண்டுமென விரும்பினர். அதனை எதிர்த்த சிவாஜி தனது ஆதரவாளர்களுடன், காங்கிரசை விட்டு வெளியேறி புதுக்கட்சி தொடங்கினார். ஜானகி ராமச்சந்திரன் தலைமையிலான அதிமுக (ஜா) அணியுடன் கூட்டணி அமைத்துப் போட்டியிட்டார். ஆனால் போட்டியிட்ட அனைத்து இடங்களிலும் தமிழக முன்னேற்ற முன்னணி தோல்வியைத் தழுவியது. சிவாஜி கணேசன் திருவையாறு தொகுதியில் போட்டியிட்டு தோல்வியடைந்தார். தேர்தல் முடிந்து சிறிது காலத்திற்குள் கட்சியைக் கலைத்து விட்டு ஜனதா தளம் கட்சியில் தன் ஆதரவாளர்களுடன் இணைந்து விட்டார்.\n"}
{"id": "84702", "url": "https://ta.wikipedia.org/wiki?curid=84702", "title": "வினோத் காம்ப்ளி", "text": "வினோத் காம்ப்ளி\n\nவினோத் கன்பத் காம்ப்ளி (\"Vinod Ganpat Kambli\" ) மும்பையை சேர்ந்த இந்திய துடுப்பாட்ட வீரர். 1991ல் இங்கிலாந்துக்கு எதிரான டெஸ்ட் போட்டியில் காம்ப்ளி அறிமுகமானார். கிரிக்கெட் வாழ்க்கையை துவங்கிய சில மாதங்களிலே டெஸ்ட் போட்டிகளில் இரண்டு இரட்டை சதங்கள் அடித்து திடீர் புகழ் பெற்றார். இவர் இதுவரை 17 டெஸ்டில் பங்கேற்று நான்கு சதம் உட்பட 1087 ரன்களும், 104 ஒரு நாள் போட்டிகளில் விளையாடி இரண்டு சதம் உட்பட 2477 ரன்களும் எடுத்துள்ளார்.\n\nவினோத் காம்ப்ளி, பிரபல துடுப்பாட்ட வீரரான சச்சின் தெண்டுல்கரின் நெருங்கிய நண்பர் . இவர்கள் இருவரும் பள்ளி பருவத்தின் போது இணைந்து 664 ரன்கள் எடுத்து சாதனை படைத்தனர்.\n\nSection::::உள்ளூர்ப் போட்டிகள்.\nSection::::முதல் தரத் துடுப்பாட்டம்.\n2004 ஆம் ஆண்டில் நடைபெற்ற ரஞ்சிக் கோப்பைத் துடுப்பாட்டத் தொடரில் இவர் மும்பை மாநிலத் துடுப்பாட்ட அணி சார்பாக விளையாடினார். நவம்பர் 16, மும்பையில் நடைபெற்ற மத்தியப் பிரதேச மாநிலத் துடுப்பாட்ட அணிக்கு எதிரான முதல்தரத் துடுப்பட்டப்போட்டியில் இவர் அறிமுகமனார். இந்தப் போட்டியின் முதல் ஆட்டப் பகுதியில் 99 பந்துகளில் 68 ஓட்டங்களை எடுத்து பாண்டே பந்துவீச்சில் ஆட்டமிழந்தார். பின் பந்துவீச்சில் ஐந்து ஓவர்கள் வீசி மூன்ரு ஓட்டங்களை விட்டுக் கொடுத்தி ஓர் இலக்கினைக் கைப்பற்றினார். இதில் இரு ஓவர்களை மெய்டனாக வீசினார். பின் இரன்டாவது ஆட்டப் பகுதியில் ஐந்து ஓவர்களை வீசி ஆரு ஓட்டங்களை விட்டுக் கொடுத்தார். ஆனால் இலக்கினைக் கைப்பற்றவில்லை. மேலும் அதில் மூன்று ஓவர்களை மெய்டனாக வீசினார்.மட்டையாட்டத்தில் 25 பந்துகளில் 24 ஓட்டங்களை எடுத்து பாண்டே பந்துவீச்சில் ஆட்டமிழந்தார். இந்தப் போட்டி சமனில் முடிந்தது.\n\nSection::::சர்வதேசப் போட்டிகள்.\nSection::::தேர்வுத் துடுப்பாட்டம்.\n1993 ஆம் ஆண்டில் இங்கிலாந்துத் துடுப்பாட்ட அணி இந்தியாவில் சுற்றுப்பயணம் செய்து விளையாடியது .சனவரி 29,கொல்கத்தா ஈடன் கார்டன்ஸ் துடுப்பாட்ட அரங்கில் நடைபெற்ற இங்கிலாந்துத் துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 28 பந்துகளில் 16 ஓட்டங்களை எடுத்து ஜார்விஸ் பந்துவீச்சில் ஆட்டமிழந்தார். இரண்டாவது ஆட்டப் பகுதியில் 26 பந்துகளில் 18 ஓட்டங்கள் எடுத்து இருதிவரை ஆட்டமிழக்காமல் இருந்தார். இந்தப் போட்டியில் இந்திய அணி எட்டு இலக்குகளால் வெற்றி பெற்றது. 1995 ஆம் ஆண்டில் நியூசிலாந்துத் துடுப்பாட்ட அணி இந்தியாவில் சுற்றுப்பயணம் செய்து விளையாடியது .நவம்பர் 8, கட்டாக்கில் துடுப்பாட்ட அரங்கில் நடைபெற்ற நியூசிலாந்துத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியின் முதல் ஆட்டப் பகுதியில் 28 பந்துகளில் 16 ஓட்டங்களை எடுத்து ஜார்விஸ் பந்துவீச்சில் ஆட்டமிழந்தார். இரண்டாவது ஆட்டப் பகுதியில் 26 பந்துகளில் 18 ஓட்டங்கள் எடுத்து இறுதிவரை ஆட்டமிழக்காமல் இருந்தார். இந்தப்போட்டி சமனில் முடிந்தது.\n\nSection::::ஒருநாள் பன்னாட்டுத் துடுப்பாட்டம்.\n1991 ஆம் ஆண்டில் இந்தியத் துடுப்பாட்ட அணி துபாயில் சுற்றுப் பயணம் செய்து வில்ஸ் கோப்பைத் தொடரில் விளையாடியது.அக்டோபர் 11 சார்ஜா துடுப்பாட்ட அரங்கத்தில் நடைபெற்ற இரண்டாவது ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். இந்தப் போட்டியில் மட்டையாட இவருக்கு வாய்ப்பு கிடைக்கவில்லை. இந்தப் போட்டியில் இந்தியத் துடுப்பாட்ட அணி அறுபது ஓட்டங்களால் வெற்றி பெற்றது. 2000 ஆம் ஆண்டில் இந்தியத் துடுப்பாட்ட அணி துபாயில் சுற்றுப் பயணம் செய்து கோகோ கோலா கோப்பைத் தொடரில் விளையாடியது.அக்டோபர் 29 சார்ஜா துடுப்பாட்ட அரங்கத்தில் நடைபெற்ற இறுதி போட்டி ,ஒருநாள் பன்னாட்டுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியில் 15 பந்துகளில் மூன்று ஓட்டங்கள் எடுத்து வாஸ் பந்துவீச்சில் ஆட்டமிழந்தார். இந்தப் போட்டியில் இலங்கை அணி 245 ஓட்டங்களில் வெற்றி பெற்றது.\n"}
{"id": "84704", "url": "https://ta.wikipedia.org/wiki?curid=84704", "title": "டேவிசுக் கோப்பை", "text": "டேவிசுக் கோப்பை\n\nடேவிசுக் கோப்பை (டேவிஸ் கோப்பை, \"Davis Cup\") ஆண்கள் டென்னிசு விளையாட்டில் ஓர் முதன்மையான பன்னாட்டு அணி விளையாட்டுப் போட்டி ஆகும். இதனை பன்னாட்டு டென்னிசு கூட்டமைப்பு (ITF) நடத்துகிறது. இப்போட்டி இக்கூட்டமைப்பின் அங்கத்தினர் நாடுகளுக்கிடையே தோல்வியுறுவி வடிவத்தில் நடைபெறுகிறது. இது துவக்கத்தில் இங்கிலாந்து மற்றும் ஐக்கிய அமெரிக்க நாடுகளின் அணிகளிடையே சவால் போட்டியாக 1900ஆம் ஆண்டு யடைபெற்றது. 2005ஆம் ஆண்டில் 134 நாடுகள் இந்தப் போட்டியில் கலந்து கொண்டன. இப்போட்டியின் வரலாற்றில் கூடுதலாக வெற்றி பெற்ற நாடுகள் ஐக்கிய அமெரிக்க நாடு (32 முறை கோப்பையை வென்றும் 29 முறை இரண்டாவது நிலையிலும்) மற்றும் ஆத்திரேலியா (28 முறை வென்றும், நான்கு முறை நியூசிலாந்துடன் இணைந்து ஆத்திரேலேசியா என வென்றது உட்பட, 19 முறை இரண்டாவது நிலையிலும்) ஆகும். தற்போதைய வெற்றியாளராக ஸ்பெயின் விளங்குகிறது.\n\nஇதற்கு இணையான பெண்களுக்கான கோப்பை பெட் கோப்பை என வழங்கப்படுகிறது.\n\n"}
{"id": "84721", "url": "https://ta.wikipedia.org/wiki?curid=84721", "title": "தமிழ்நாட்டில் இந்திய நாடாளுமன்றத் தேர்தல், 1971", "text": "தமிழ்நாட்டில் இந்திய நாடாளுமன்றத் தேர்தல், 1971\n\nஇந்தியக் குடியரசின் ஐந்தாவது நாடாளுமன்றத் தேர்தல் தமிழ்நாட்டில் 1971 ஆம் ஆண்டு ஜனவரி மாதம் நடை பெற்றது. திராவிட முன்னேற்றக் கழகம்-இந்திய தேசிய காங்கிரசு கூட்டணி 38 இடங்களை வென்று முதலிடத்தில் வந்தது.\n\nSection::::பின்புலம்.\n1971 இல் சென்னை மாநிலத்தில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\n\n\n"}
{"id": "84730", "url": "https://ta.wikipedia.org/wiki?curid=84730", "title": "த. பிரகாசம்", "text": "த. பிரகாசம்\n\nத. பிரகாசம் (ஆகஸ்ட் 23, 1872 – மே 20, 1957) இந்திய சுதந்தர போராட்ட வீரரும் சென்னை மாகாணத்தின் முன்னாள் முதல்வரும் ஆவார். இவர் ஆந்திர மாநிலம் உருவானபோது அதன் முதல் முதலமைச்சராகப் பணியாற்றினார்.\n\nSection::::பிறப்பும் படிப்பும்.\nபிரகாசம் 1872 ஆம் ஆண்டு தற்கால ஆந்திர மாநிலம், ஒங்கோல் நகரத்தின் அருகேயுள்ள வினோத ராயுடு பாலம் என்ற கிராமத்தில் பிராமண ஜாதியில் பிறந்தார். இவரது பெற்றோர் வெங்கட நரசிம்மன் மற்றும் சுப்பம்மாள். சிறு வயதிலேயே தந்தையை இழந்த இவர், சென்னையில் இரண்டாம் நிலை வழக்கறிஞராகப் பணியாற்றினார். பின்னர் இங்கிலாந்து சென்று அங்கு பாரிஸ்டர் பட்டம் பெற்றார். \n\nSection::::சுதந்திர போராட்டத்தில்.\n1907 ஆம் ஆண்டு வங்காள தேசியவாதி பிபின் சந்திர பால், அரசுக்கு எதிராக மக்களைத் தூண்டியதாக ஆந்திரத்தில் கைது செய்யப் பட்டார். அவர் சார்பில் நீதிமன்றத்தில் ஆஜரான பிரகாசம் தன் வாதத் திறமையால் பாலின் தண்டனைக் காலத்தைக் குறைத்தார். 1921 இல் இந்திய தேசிய காங்கிரசில் இணைந்தார். வழக்கறிஞர் பணியைத் துறந்து, \"சுராஜ்யம்\" என்ற தேசியவாத நாளிதழைத் தொடங்கினார். ஒத்துழையாமை இயக்கத்திலும் பங்கேற்றார். 1926 ஆம் ஆண்டு மத்திய நாடாளுமன்றத்திற்கு காங்கிரசு வேட்பாளராகத் தேர்ந்தெடுக்கப்பட்டார். 1928 இல் சைமன் கமிஷனுக்கு எதிராகச் சென்னையில் நடைபெற்ற போராட்டத்தில் கலந்து கொண்டு தீரத்துடன் போலீஸ் அடக்குமுறைகளை எதிர் கொண்டதால், “ஆந்திர கேசரி” என்ற பட்டம் இவருக்கு வழங்கப் பட்டது. 1930 இல் மீண்டும் நாடாளுமன்றத்திற்கு தேர்ந்தெடுக்கப் பட்டார்.\n\nSection::::அரசியல் வாழ்க்கை.\n1937 இல் சென்னை மாகாணத்திற்கு மாநில சுயாட்சி முறையின் கீழ் முதல் தேர்தல் நடைபெற்றது. இந்திய தேசிய காங்கிரசு பெரும் வெற்றி பெற்று ஆட்சி அமைத்தது. பிரகாசம் காங்கிரசு உறுப்பினர்களின் தலைவராக இருந்தார். தமிழ் – தெலுங்கு உறுப்பினர்களிடையே ஏற்பட்ட உடன்பாட்டின்படி தமிழரான ராஜகோபாலாச்சாரி முதல்வரானார். அடுத்த முறை தெலுங்கர் ஒருவருக்கு முதல்வர் வாய்ப்பு தரப்பட வேண்டுமென இரு குழுவினரும் ஒப்பந்தம் செய்துகொண்டனர். ராஜாஜியின் அமைச்சரவையில் பிரகாசம் வருவாய்த் துறை அமைச்சராகப் பணியாற்றினார். 1939 அக்டோபரில், மற்ற அமைச்சர்களுடன் சேர்ந்து ஆங்கில அரசைக் கண்டித்து தன் பதவியை ராஜினாமா செய்தார். 1942ல் வெள்ளையனே வெளியேறு இயக்கத்தில் கலந்து கொண்டு சிறை சென்றார். 1945ல் விடுதலை செய்யப்ப் பட்டார்.\n\nSection::::முதல்வராக.\nமாநில சுயாட்சியின் கீழ் 1946 இல் நடைபெற்ற இரண்டாம் தேர்தலில் காங்கிரசு மீண்டும் வெற்றி பெற்றது. யார் சென்னை மாகாணத்தின் முதல்வராவது என்று தலைவர்களிடையே கடும் போட்டி நிலவியது. காந்தி, நேரு போன்ற தேசியத் தலைவர்கள் ராஜகோபாலாச்சாரி முதல்வராக வேண்டுமென விரும்பினார். முத்துரங்க முதலியாரை முதல்வராக்க காமராஜர் முயன்றார். ஆனால் தெலுங்கு உறுப்பினர்களின் ஆதரவுடன் பிரகாசம் ஏப்ரல் 30, 1946 இல் முதல்வராகத் தேர்ந்தெடுக்கப் பட்டார். அவரது அமைச்சரவையில் வி. வி. கிரி, பக்தவத்சலம், அவிநாசிலிங்கம் செட்டியார், பாஷ்யம் அய்யங்கார், குமாரசாமி ராஜா, டேனியல் தாமஸ், ருக்மணி லட்சுமிபதி, கே. ஆர். கரந்த், கோட்டி ரெட்டி, வேமுல குர்மய்யா, வீராசாமி, ராகவ மேனன் ஆகியோர் இடம் பெற்றிருந்தனர்.\n\nபிரகாசத்தின் ஆட்சிக் காலத்தில், கம்யூனிஸ்டுகள் தெலுங்கானா மலபார், தஞ்சைப் பகுதிகளில், ஆயுதப்புரட்சியைத் தொடங்கினர். பிரகாசம் அப்புரட்சியை இரும்புக் கரம் கொண்டு ஒடுக்கினார். பதவியேற்ற ஓராண்டிற்குள் காமாராஜருடன் கருத்து வேறுபாடு ஏற்பட்டது. காமராஜர், பிரகாசத்துக்குப் பதிலாக ஓமந்தூர் ராமசாமி ரெட்டியாரை முதல்வராக்க முயன்றார். கால வெங்கட ராவ், நீலம் சஞ்சீவ ரெட்டி போன்ற ஆந்திர தலைவர்களின் ஆதரவுடன், பிரகாசத்தைக் காங்கிரசு சட்டமன்றத் தலைவர் தேர்தலில் ஓமந்தூரார் தோற்கடித்தார். மார்ச் 23, 1947 இல் பிரகாசம் முதல்வர் பதவியிலிருந்து இறக்கப்பட்டார்.\n\nSection::::காங்கிரசு எதிர்ப்பு.\n1951 இல், பிரகாசம் காங்கிரசிலிருந்து விலகி ஹைதராபாத் பிரஜா கட்சி என்ற தனிக்கட்சியைத் தொடங்கினார். பின்னர் ஆசார்யா கிருபாளினி தொடங்கிய கிசான் மசுதூர் பிரஜா கட்சியில் தன் கட்சியை இணைத்துக் கொண்டார். 1952 தேர்தலில் போட்டியிட்டு பிரகாசம் கட்சி 35 இடங்களில் வென்றது. இத்தேர்தலில் எக்கட்சிக்கும் தனிப் பெரும்பான்மை கிடைக்கவில்லை. கம்யூனிஸ்ட் உட்பட்ட எதிர்கட்சிகள் பிரகாசம் தலைமையில் கூட்டணி அமைத்து ஆட்சி அமைக்கும் உரிமை கோரின. ஆனால் சென்னை ஆளுனர் ஸ்ரீ பிரகாசா அவர்களை ஆட்சியமைக்க அழைக்க மறுத்து மாறாக ராஜகோபாலச்சாரியை ஆட்சியமைக்க அழைத்து விட்டார். பின்பு கிசான் மசுதூர் கட்சி பிரஜா சோஷ்யலிஸ்ட் கட்சியுடன் இணைந்தது.\n\nSection::::ஆந்திர மாநில முதல்வர்.\nஅக்டோபர் 1953 இல் தனி ஆந்திர மாநிலம் உருவானபோது, பிரகாசம் அம்மாநிலத்தின் முதல் முதலமைச்சரானார். ஆனால் அவரது ஆட்சி கூட்டணிக் கட்சிகளின் நெருக்கடியால் ஒரே ஆண்டில் கவிழ்ந்தது. \n\nSection::::மரணம்.\nபிரகாசம் 1955 ஆம் ஆண்டு அரசியலிலிருந்து ஓய்வு பெற்றார். 1957 ஆம் ஆண்டு ஒங்கோல் மாவட்டத்தில் சுற்றுப் பயணம் மேற்கொண்டிருந்தபோது வெயில் வெப்பத்தாக்குதலால் பாதிக்கப்பட்டு மே 20, 1957 இல் மரணமடைந்தார்.\n"}
{"id": "84732", "url": "https://ta.wikipedia.org/wiki?curid=84732", "title": "ஆந்திரப்பிரதேச மக்களவை உறுப்பினர்கள்", "text": "ஆந்திரப்பிரதேச மக்களவை உறுப்பினர்கள்\n\n2009 ஆம் ஆண்டு நடைபெற்ற இந்தியப் பாராளுமன்றத்தின் பதினைந்தாவது மக்களவைக்கு நடைபெற்ற தேர்தலில் ஆந்திரப் பிரதேசம் மாநிலத்திலிருக்கும் 42 மக்களவைத் தொகுதிகளுக்கு உறுப்பினர்களாகத் தேர்வு செய்யப்பட்டவர்கள், அவர்கள் சார்ந்துள்ள கட்சி ஆகியவைகளைக் கொண்ட பட்டியல் இது.\n\nSection::::கட்சி வாரியாக உறுப்பினர்கள்.\nஇம்மாநிலத்தில் கட்சி வாரியாக உள்ள மக்களவை உறுப்பினர்கள் எண்ணிக்கை:\n\n\n"}
{"id": "84736", "url": "https://ta.wikipedia.org/wiki?curid=84736", "title": "கார்பிலமைன் விளைவு", "text": "கார்பிலமைன் விளைவு\n\nகார்பிலமைன் விளைவு (ஆங்கிலம்: Carbylamine reaction) என்பது ஒரு வேதியியல் விளைவு ஆகும். முதல்நிலை அமைன்கள் இருப்பதை உறுதிப்படுத்துவதற்கு இந்த விளைவு பயன்படுகிறது.\n\nஒரு முதல்நிலை அமைனுடன், குளோரோபார்ம் மற்றும் ஆல்க்ககால் கலந்த பொட்டாசியம் ஹைட்ராக்சைடு சேர்ந்தால் துர்நாற்ற வாடையுடைய ஐசோசயனைடுகள் தோன்றும். இந்த துர்நாற்ற வாடையைக் கொண்டு முதல்நிலை அமைன்கள் இருப்பதை உறுதி செய்யலாம். இதில் உருவாகும் ஐசோசயனைடுகளே கார்பிலமைன்கள் எனப்படும், இந்த விளைவே கார்பிலமைன் விளைவு ஆகும்.\n\nஇரண்டாம் அல்லது மூன்றாம் நிலை அமைன்களுடன் இந்த விளைவு ஐசோசயனைடுகளை உருவாக்காது.\n"}
{"id": "84744", "url": "https://ta.wikipedia.org/wiki?curid=84744", "title": "வாண்டுமாமா சித்திரக் கதைகள்", "text": "வாண்டுமாமா சித்திரக் கதைகள்\n\nவாண்டுமாமா சித்திரக் கதைகள் என்பவை வாண்டுமாமா எழுதி வரைந்த வரை கதைகள் ஆகும். \n\nஇவற்றை வானதி பதிப்பகம் வெளியிட்டது. தமிழில், தமிழ்ச் சூழலுடன் தொடர்பான பாத்திரங்கள், இடங்கள், நிகழ்வுகள் கொண்டு இந்தக் வரை கதைகள் எழுதப்பட்டன. பெரும்பாலான தமிழ் வரைகதைகள் மொழிப் பெயர்ப்புகளாக இருக்கையில், தமிழிலேயே எழுந்த வரைகதைகள் சிலவற்றில் இவை முக்கியமானவை ஆகும். இவை தற்போதும் விற்பனையில் உள்ளன. \n\n"}
{"id": "84753", "url": "https://ta.wikipedia.org/wiki?curid=84753", "title": "தாயக மறுமலர்ச்சி கழகம்", "text": "தாயக மறுமலர்ச்சி கழகம்\n\nதாயக மறுமலர்ச்சி கழகம் தமிழ்த் திரைப்பட நடிகர் டி. ராஜேந்தரால் நடத்தப்பட்ட ஒரு தமிழக அரசியல் கட்சி. ராஜேந்தர் இக்கட்சியை 1991ம் ஆண்டு தொடங்கினார். 1991 சட்டமன்றத் தேர்தலில் 11 இடங்களில் போட்டியிட்ட இக்கட்சி 2 இடங்களில் வென்றது. 1996ல் ராஜேந்தர் இக்கட்சியைக் கலைத்து விட்டு திராவிட முன்னேற்றக் கழகத்தில் இணைந்து விட்டார். பின்னர் 2004ல் திமுகவை விட்டு வெளியேறி அனைத்திந்திய இலட்சிய திராவிட முன்னேற்றக் கழகம் என்ற கட்சியை தொடங்கி நடத்தி வருகிறார்.\n\nதாயக மறுமலர்ச்சி கழகம் எந்த சட்டமன்றத் தொகுதியிலோ அல்லது நாடாளுமன்றத் தொகுதியிலோ இது வரை வெற்றி பெற்றதில்லை. டி. ராஜேந்தரின் தற்போதைய கட்சியான இலட்சிய திராவிட முன்னேற்ற கழகமும் இது வரை எந்த சட்ட மன்ற, நாடாளுமன்ற தொகுதியிலும் வெற்றி பெற்றதில்லை. டி. ராஜேந்தர் தி.மு.கவில் இருந்த போது கொள்கை பரப்பு செயலாளராக இருந்துள்ளார். தி.மு.க சார்பாக போட்டியிட்டு ஒரு முறை சட்டமன்ற உறுப்பினராயுள்ளார். பின்னர் அவரது இலட்சிய திராவிட முன்னேற்ற கழகம் ஆட்சியில் இருந்த தி.மு.கவுடன் கூட்டணியில் இருந்த போது, சிறுசேமிப்புத் துறை தலைவராக நியமிக்கப்பட்டார்.\n"}
{"id": "84755", "url": "https://ta.wikipedia.org/wiki?curid=84755", "title": "தமிழ்வாணன் சித்திரக் கதைகள்", "text": "தமிழ்வாணன் சித்திரக் கதைகள்\n\nதமிழ்வாணன் சித்திரக் கதைகள் என்பவை எழுத்தாளர் தமிழ்வாணன் அவர்களால் எழுதப்பட்ட, ஓவியர் ராமுவினால் வரையப்பட்ட தமிழ் சித்திரக் கதைகள் ஆகும். இவரது சித்திரக் கதைகள் துப்பறியும் கதைகளாக இருந்தன. \n"}
{"id": "84767", "url": "https://ta.wikipedia.org/wiki?curid=84767", "title": "கரூர் (சட்டமன்றத் தொகுதி)", "text": "கரூர் (சட்டமன்றத் தொகுதி)\n\nகரூர் கரூர் மாவட்டத்திலுள்ள ஒரு சட்டமன்றத் தொகுதியாகும். மாவட்டத்தின் தலைமைத் தொகுதியாகவும், மாவட்டத்தின் அதிக வாக்காளர் கொண்ட தொகுதியாகவும் இருப்பதால் இது முக்கியத் தொகுதியாக இருக்கிறது. தமிழக சட்டமன்றத் தொகுதிகளின் பட்டியலில் இத்தொகுதி 152ஆம் வரிசை எண்ணுக்குரிய தொகுதி ஆகும். 2011 ஆம் ஆண்டு சட்டமன்றத் தேர்தலில் மொத்தம் 83.63 சதவீத வாக்குகளை பதிவு செய்த இத்தொகுதி தமிழகத்தில் அதிக மக்கள் வாக்களித்த தொகுதிகளில் ஒன்றாகும்.\n\nSection::::வரலாறு.\nஇத்தொகுதி 1952ம் ஆண்டு தேர்தலிலேயே உருவாக்கப்பட்ட தொகுதிகளில் ஒன்றாகும்.\n\nSection::::அமைவிடம்.\nகரூர் தொகுதியின் கிழக்கே தொட்டியம், கிருஷ்ணராயபுரம் ஆகிய தொகுதிகளும், மேற்கே அரவக்குறிச்சி, மொடக்குறிச்சி ஆகிய தொகுதிகளும், வடக்கே கபிலர் மலை, நாமக்கல் ஆகிய தொகுதிகளும், தெற்கே குளித்தலை, கிருஷ்ணராயபுரம் தொகுதிகளும் அமைந்துள்ளன.\n\nநஞ்சை கடம்பங்குறிச்சி, புஞ்சை கடம்பங்குறிச்சி, நன்னியூர், குப்பிச்சிபாளையம், வாங்கல், நெரூர் வடக்கு, நெரூர் தெற்கு, அச்சமாபுரம், சோழூர், பஞ்சமாதேவி, மின்னாம்பிள்ளி, மண்மங்கலம், ஆத்தூர், ஆண்டாங்கோவில் (மேற்கு), காடப்பாறை, திருமாநிலையூர் மற்றும் ஆண்டாங்கோயில் (கிழக்கு) கிராமங்கள், \n\nSection::::தொகுதியில் அடங்கியுள்ள பகுதிக‌ள்.\nஇனாம் கரூர் (நகராட்சி), கரூர் (நகராட்சி) மற்றும் தாந்தோணி (நகராட்சி).\n\nSection::::வாக்காளர்கள்.\n1,94,257 வாக்காளர்களை கொண்ட தொகுதியிது. 2011ஆம் ஏப்ரல் மாத கணக்கின்படி ஆண் வேட்பாளர்கள் 94,805 பேரும் பெண் வேட்பாளர்கள் 99,404 பேரும் மொத்தம் 1,94,257 வாக்காளர்களை கொண்டு மாவட்டத்தில் பெரிய தொகுதியாக உள்ளது.\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n"}
{"id": "84769", "url": "https://ta.wikipedia.org/wiki?curid=84769", "title": "முல்லை (மலர்)", "text": "முல்லை (மலர்)\n\nமுல்லை (ஆங்கிலம்: Jasminum) ஒரு தாவர பேரின வகையாகும். \n\n"}
{"id": "84771", "url": "https://ta.wikipedia.org/wiki?curid=84771", "title": "தமிழ்நாட்டில் இந்திய நாடாளுமன்றத் தேர்தல், 1977", "text": "தமிழ்நாட்டில் இந்திய நாடாளுமன்றத் தேர்தல், 1977\n\nஇந்தியக் குடியரசின் ஆறாவது நாடாளுமன்றத் தேர்தல் தமிழ்நாட்டில் 1977 ஆம் ஆண்டு மார்ச் மாதம் நடை பெற்றது. அண்ணா திராவிட முன்னேற்றக் கழகம்-இந்திய தேசிய காங்கிரசு கூட்டணி 34 இடங்களை வென்று முதலிடத்தில் வந்தது.\n\nSection::::பின்புலம்.\n1977 இல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\nSection::::தமிழக அமைச்சர்கள்.\n1978ல் அமைந்த சரண் சிங் அமைச்சரவையின் பின்வரும் தமிழக உறுப்பினர்கள் இடம் பெற்றிருந்தனர்:\n\n\n\n"}
{"id": "84777", "url": "https://ta.wikipedia.org/wiki?curid=84777", "title": "கிளம்மன்சன் குறைத்தல் விளைவு", "text": "கிளம்மன்சன் குறைத்தல் விளைவு\n\nகிளம்மன்சன் குறைத்தல் விளைவு (ஆங்கிலம் :Clemmensen reduction reaction) என்பது ஒரு வேதியியல் விளைவு ஆகும். இதனைக் கண்டுபிடித்தவர் எரிக் கிரிஸ்டியன் கிளம்மன்சன் ஆவார். கீட்டோன்கள் அல்லது ஆல்டிகைடுகளை, ஐதரசன் வாயு , துத்தநாக இரசக்கலவை மற்றும் செறிவூட்டப்பட்ட ஐட்ரோகுளோரிக் அமிலத்துடன் கலந்து அவைகளை குறைத்தல் விளைவுக்கு உள்ளாக்கி ஐட்ரோகார்பன்களை உருவாக்குவதே இந்த விளைவு ஆகும்.\n\nமுதலில் ஆல்டிகைடுகள் அல்லது கீட்டோன்கள், துத்தநாகத்திடம் இருந்து மின் துகள்களை பெற்றுக்கொள்ளும். பின்னர் அவை ஐட்ரோகார்பன்களாக மாறும். துத்தநாக இரசக்கலவைக்குப் பதிலாக வெறும் துத்தநாகத்தை உபயோகப்படுத்தினால், ஐதரசன் வாயு வெளியேறி, குறைத்தல் விளைவு பாதியிலேயே நின்றுவிடும்.\n\nSection::::உதாரணங்கள்.\nஅசிடோனுடன் -\n\nபீஃனோனுடன் -\n"}
{"id": "84778", "url": "https://ta.wikipedia.org/wiki?curid=84778", "title": "புறவழிச்சாலை", "text": "புறவழிச்சாலை\n\nகுறிப்பிட்ட நகரம் அல்லது ஊர்களில் சாலைவழிப் போக்குவரத்து அதிகமாகும் நிலையில் அடிக்கடி போக்குவரத்து நெரிசல் ஏற்பட்டு பொதுப்பயன்பாட்டுக்கு இடையூறாகி விடுகிறது. இந்நிலையைத் தவிர்க்க ஊரின் குடியிருப்புப் பகுதிக்கு வெளியே ஊருக்குள் உள்ள சாலையைப் பயன்படுத்தாமல் செல்வதற்காகத் தனியே புறவழிச்சாலை அமைக்கப்படுகிறது. இந்தப் புறவழிச்சாலை அமைக்கப்படுவதால் தொலைதூர ஊர்களுக்குச் செல்லும் வாகனங்கள் காலதாமதமின்றி விரைவில் செல்ல முடிகிறது.\n"}
{"id": "84779", "url": "https://ta.wikipedia.org/wiki?curid=84779", "title": "துள்ளுகுரங்கு", "text": "துள்ளுகுரங்கு\n\nதுள்ளுகுரங்குகள் அல்லது தித்திகள் என்பன தென்னமெரிக்க சிறுகுரங்குகள். தென்னமெரிக்கக் குரங்குகள் அணில்கள் போலும் சிறியனவாக இருப்பதால் \"அரிங்குகள்\" என்றும் அழைக்கப்படும். இத்துள்ளுகுரங்குகள் தென் அமெரிக்காவில் கொலம்பியா முதல் பிரேசில் வரையிலும், வடக்கே பெரு முதல் தெற்கே பராகுவே வரையிலும் காணப்ப்படுகின்றன. இவை அமேசான் காட்டில் பெரும்பாலும் காணப்படுகின்றன. இவ்வகை அரிங்குகள் அல்லது குரங்குகளின் உயிரினப் பெயர் காலிசெபசு (Callicebus) என்பதாகும். காலிசெபெனே (Callicebinae) என்னும் துணைக்குடும்பத்தில் இவை ஒன்றே இன்று உயிர்வாழும் உயிரினம். இத்துள்ளுகுரங்கு அல்லது தித்தி வகையில் இனத்துக்கு இனம் உடல் அளவு சிறிது மாறுபடும். தலையும் உடலும் சேர்ந்து 23-46 செ.மீ (9-18 அங்.) அளவே இருக்கும். இதன் வால்கள் தலை-உடலைவிட நீளமானதாகும். ஏறத்தாழ 26-56 செ.மீ (10-22 அங்.) இருக்கும். இதன் உடல் மயிர் சற்று நீளமானதாகவும் மென்மையானதாகவும் இருக்கும். சிவப்பும் பழுப்பும் கலந்த நிறத்திலோ, சாம்பல், கருஞ்சாம்பல் நிறத்திலோ இருக்கும். இதன் வாலில் நிறைய முடி இருக்கும், ஆனால் இப்பகுதியைச் சேர்ந்த பிற குரங்குகளை (அரிங்குகளைப்) போல பற்றுவால் கொண்டவை அல்ல (வாலில், அடிப்பகுதி வலுவாக பற்றிக்கொள்ளும் தன்மை உடையவற்றைப் பற்றுவால் (prehensile) என்பர்). இவை கிளைக்குக் கிளை துள்ளித் தாவுவதால் துள்ளுகுரங்கு என்று அழைக்கப்படுகின்றன. இடாய்ச்சு மொழியில் இதனை \"Springaffen\" (குதிக்கும் குரங்குகள்) என்றே அழைக்கின்றனர்.\n\nதுள்ளுகுரங்குகள் அடர்ந்த காடுகளில் நீர் நிலைகளுக்குப் பக்கத்தில் பெரும்பாலும் வாழ்வன. பகலில் உணவு தேடி இரவில் உறங்கும் உயிரினம் என்பதால் இவற்றைப் பகலாடிகள் என்பார்கள். இவற்றின் உணவு பெரும்பாலும் பழங்கள் என்பதால் இவற்றைப் பழந்தின்னிகள் எனலாம், ஆனால் இவை இலைகள், பூக்கள், சிறுபூச்சிகளையும் உண்னும். பறவைகளின் முட்டைகள்ளையும், சிறு முதுகெலும்பு உயிரிகளையும் உண்ணும்.\n\nதுள்ளுகுரங்குகள் அல்லது தித்திகள் ஒரே ஆணும் பெண்ணுமாக வாழ்நாள் முழுவதும் உறவுகொள்கின்றன. சிறு குடும்பமாக, ஏறத்தாழ 7 உறுப்பினர்கள் கொண்ட குழுக்களாக வாழ்கின்றன. இவை ஒன்றை ஒன்று வருடிக்கொண்டும், இணைகள் ஒன்றோடு ஒன்று வாலை முறுக்கிக்கொண்டு உறங்கிக்கொண்டும் இருப்பதைப் பார்க்கலாம். இவை தங்கள் வாழிடத்தை தங்கள் கட்டுப்பாட்டுக்குள் வைத்திருக்கப் போராடுகின்றன.\n\nஇவ்வினத்தின் இனப்பெருக்கத்தில், பெண் அரிங்குகள் சினையாக இருக்கும் காலம் ஐந்து மாதாம் ஆகும். பெரும்பாலும் ஒற்றைக் குட்டியையே ஈனுகின்றன, ஆனால் மிகச்சிறுபான்மையான அளவில் (1.4%) இரட்டைகளும் பிறக்கின்றன (காலிசெபசு மொலொக் (\"C. moloch\") என்னும் இனத்தில் காட்டப்பட்டது.) இரண்டாவது குட்டி பெரும்பாலும் உயிர்பிழைப்பது இல்லை என்றாலும், அந்த இரண்டாம் குட்டியை அருகில் உள்ள மற்றொரு குடும்பம், வளர்க்க எடுத்துக்கொள்வது காணப்படுகின்றது என்று கண்டுள்ளார்கள். இந்த அரிங்கு இனத்தில் ஆண் அரிங்கே பெரும்பாலும் குட்டி வளர்ப்பில் பங்குகொள்கின்றது. குட்டிகள் தாய்ப்பால் குடிப்பதை ஐந்து மாதத்திற்குப் பிறகு விட்டு விடுகின்றன. அதன் பின் அவை ஏறத்தாழ இரண்டு ஆண்டுகள் ஆனபின் முழுவளர்ச்சி அடைந்த அரிங்காக மாறிவிடுகின்றன. மூன்று ஆண்டுகள் அல்லது அதற்கு மேல் ஆன பிறகு தன் துணையயைத் தேர்ந்தெடுப்பதற்காக குடும்பத்தில் இருந்து பிரிந்து செல்கின்றன. இவற்றின் வாழநாள் எவ்வளவு என்று துல்லியமாகத் தெரியாவிட்டாலும், டார்க்குவாட்டசு (Torquatus) என்னும் உள்ளினம் 12 ஆண்டுகள் வரை இயற்கையில் வாழ்வதாகக் கணித்துள்ளனர். ஆனால் காலிசெபசு மோலொக் (\"C. moloch\") என்னும் வகை உயிர்க்காட்சியகங்களில் 25 ஆண்டுகள் வரை வாழ்வதாகக் கண்டுள்ளனர்.\n\n\n"}
{"id": "84782", "url": "https://ta.wikipedia.org/wiki?curid=84782", "title": "லாண்ட்ஸ்டெய்னர் விதி", "text": "லாண்ட்ஸ்டெய்னர் விதி\n\nஇரத்த வகைகளை முதலில் கண்டறிந்த கார்ல் லாண்ட்ஸ்டெய்னெர் தன் ஆராய்ச்சியின் விளைவாக இரு விதிகளைத் தந்தார். இன்று பல்வேறு இரத்த வகைகள் கண்டு பிடிக்கப்பட்ட நிலையிலும், முக்கிய இரத்த வகையான ABO இரத்த வகைக்கு மட்டுமே பொருந்துவதாக இருப்பினும் அக்காலத்தில் இவரது விதி வெற்றிகரமான குருதியேற்றத்திற்கு உதவி பல உயிர்களைக் காப்பாற்றியிருக்கிறதென்பது மறுக்க முடியாத உண்மையாகும்.\n\nSection::::முதல் விதி.\nஒரு குறிப்பிட்ட இரத்த வகை முறிதூண்டி(blood group antigen) குருதிச் சிவப்பணுவில் (R.B.C) இருக்குமாயின் அக்குறிப்பிட்ட வகை முறிபுரதம் (antibody)பிளாஸ்மாவில் (plasma) இருக்காது.\n\nSection::::இரண்டாம் விதி.\nஒரு குரு குறிப்பிட்ட இரத்த வகை முறிதூண்டி குருதிச் சிவப்பணுக்களில் இல்லாதிருக்குமாயின் அக்குறிப்பிட்ட வகைக்கான முறிபுரதம் பிளாஸ்மாவில் இருக்க வேண்டும்.\n\nSection::::எடுத்துக்காட்டு.\nஒரு மனிதர் ஏ இரத்த வகையைச் சேர்ந்தவர் எனில் அவரின் குருதிச் சிவப்பணுக்களில் ஏ இரத்த வகையைச் சேர்ந்த முறிதூண்டி இருக்கும். அவரின் பிளாஸ்மாவில் எதிர்-ஏ முறிபுரதம் இருக்காது. எதிர்-பி முறிபுரதம் தான் இருக்கும்\n\nSection::::குறைகள்.\nலாண்ட்ஸ்டெய்னரின் இவ்விதிகள் ஏபிஓ இரத்த வகைக்கு மட்டுமே முழுமையாகப் பொருந்தும். இதர இரத்த வகைகளான Rh, MN போன்றவற்றுக்கு இரண்டாம் விதியானது பொருந்தாது. இந்த இரத்த வகைகளில் முறிதூண்டி இல்லாதிருப்பினும் அதற்கெதிரான முறிபுரதம் பிளாஸ்மாவில் இயற்கையாகவே இருப்பதில்லை. இதனால் Rh தாய் Rh குழந்தையை முதன்முறையாகச் சுமக்கும் போது குழந்தைக்குப் பெரும்பாலும் எந்த வித பாதிப்பும் ஏற்படுவதில்லை.\n"}
{"id": "84786", "url": "https://ta.wikipedia.org/wiki?curid=84786", "title": "த கோல்டன் நோட்புக்", "text": "த கோல்டன் நோட்புக்\n\nத கோல்டன் நோட்புக் டோரிஸ் லெஸ்ஸிங் எழுதி 1962ல் வெளிவந்த ஒரு ஆங்கில நாவல். ஜிம்பாப்வேயில் பிறந்து பிறகு இங்கிலாந்தில் குடியேறி வாழ்ந்துவரும் டோரிஸ் லெஸ்ஸிங் தனது 14 வயதிலேயே பள்ளிப் படிப்பிற்கு முற்றுப்புள்ளி வைத்தவர். பல்வேறு பணிகளில் ஈடுபட்டு பிறகு இதழியலாளராக பணியாற்றி கிடைத்த அனுபவத்தைக் கொண்டு சிறு கதைகளை எழுதி மக்களின் கவனத்தை ஈர்த்தவர். இவர், தனது 31வது வயதில் எழுதி வெளியிட்ட புற்கள் பாடுகின்றன (The Grass is Singng) ஒரு வெள்ளையரின் மனைவிக்கும், கறுப்பினத்தைச் சேர்ந்த ஒரு ஊழியனுக்கும் இடையிலான உறவை சித்தரித்து எழுத்தப்பட்டதாகும். இன வேற்றுமை என்பது எந்தவிதத்திலும் சமரசப்படுத்த முடியாது என்பதனை அந்த நாவல் வெளிப்படுத்தியது.\n\nஅதன்பிறகு பல நாவல்களை எழுதிய டோரிஸ் லெஸ்ஸிங், 1962ல் எழுதி வெளியிட்ட \"த கோல்டன் நோட்புக்\"-- என்ற புதினத்தால் புகழ்பெற்றார். ஆண், பெண் உறவின் ஆழத்தை அலசியது அந்தப் புதினம். ஆண், பெண் உறவில் எவ்வாறு அரசியலும், உணர்ச்சிகளும் எவ்வாறு பின்னிப் பிணைந்துள்ளது என்பதனை மிக அழகாக வெளிப்படுத்தினார்.\n\nபெண் விடுதலைக்காக மிகவும் குரல் கொடுத்த டோரிஸ், 1985ல் வெளியிட்ட 'நல்ல பயங்கரவாதி' எனும் நாவலும், தனது வாழ்க்கையை அடிப்படையாகக் கொண்டு எழுதி 'எனது தோலின் கீழ்' (1994), 'நிழலில் நடப்பது' (1997) போன்றவை அவரின் ஆழ்ந்த உணர்வுத் திறனை வெளிப்படுத்தின.\n"}
{"id": "84795", "url": "https://ta.wikipedia.org/wiki?curid=84795", "title": "பி. எஸ். இராமையா", "text": "பி. எஸ். இராமையா\n\nபி. எஸ். இராமையா (\"B.S. Ramiah\", மார்ச் 24, 1905 - மே 18, 1983) தமிழக எழுத்தாளர். பல சிறுகதைகள், புதினங்கள், நாடகங்கள் எழுதியவர். மணிக்கொடி கால எழுத்தாளர் எனப் போற்றப்படுபவர். இவர் பல திரைப்படங்களுக்கு கதை உழையாடலை எழுதியும், சில படங்களை இயக்கியுமுள்ளார்.\n\nSection::::வாழ்க்கைக் குறிப்பு.\nதமிழ்நாட்டில் வத்தலகுண்டு என்ற ஊரைச் சேர்ந்த சுப்பிரமணிய ஐயர் - மீனாட்சியம்மாள் தம்பதிக்கு கடைசி மகனாக இராமையா பிறந்தார். படிப்பில் ஆர்வம் கொண்ட இராமையா, வாரச் சாப்பாடு சாப்பிட்டும், உபகாரச் சம்பளம் பெற்றும் நான்காவது படிவம் வரையில் படித்தார். திருச்சியில் ஒரு புடவைக்கடையில் வேலை கிடைத்தது. பிறகு கடலூரில் சிறு சிறு பணிகள் செய்தார். அதுவும் ஒத்துவராமல், மீண்டும் சென்னைக்குத் திரும்பி பற்பல இடங்களில் பணியாற்றி, ஆர்ய பவன் உணவுச்சாலையில் உணவு பரிமாறும் வேலையில் சேர்ந்தார். \n\nSection::::விடுதலைப் போராட்டத்தில் இணைவு.\nமகாத்மா காந்தி தொடங்கிய உப்புச் சத்தியாகிரகப் போராட்டத்தில் கலந்துகொண்டதால், கைது செய்யப்பட்டு சிறைத் தண்டனை பெற்றார். சிறையில், வ. இரா., ஏ. என். சிவராமன், சங்கு சுப்பிரமணியம் முதலியவர்களின் அறிமுகமும், நட்பும் கிடைத்தது. \n\nசிறைத் தண்டனை முடிந்தவுடன் கதர் விற்பனை நிலையத்தில் வேலை கிடைத்தது. கதர் ஆடைகளைத் தோளில் சுமந்தபடி விற்பனை செய்தார். காந்தியின் நிர்மாணத் திட்டங்களில் ஈடுபாடு ஏற்பட்டது. தொண்டர் படை முகாமிலிருந்து தொண்டாற்றினார். ஓரணா விலையுள்ள சுதந்திர இயக்கப் புத்தகங்களை விற்பனை செய்தார். தூத்துக்குடி, இராஜபாளையம், திருநெல்வேலி, மதுரை, ஈரோடு முதலிய ஊர்களுக்குச் சென்று தொண்டர் படை முகாம்கள் அமைத்தார்.\n\nSection::::எழுத்துலகில்.\n1932இல் மீண்டும் சென்னைக்கு வந்த இராமையா காங்கிரஸ் இயக்கத்து ஈடுபாட்டைக் குறைத்துக்கொண்டார். படைப்பிலக்கிய ஆர்வம் காரணமாக ஆனந்த விகடன் சிறுகதைப் போட்டிக்கு அனுப்பிய \"மலரும் மணமும்\" கதைக்கு ஊக்கப்பரிசாக பத்து ரூபாய் சன்மானம் கிடைத்தது.\n\nஅதன்பிறகு, \"ஜயபாரதி\" இதழில் உதவி ஆசிரியராகப் பணியாற்றினார். மணிக்கொடி இதழுக்குத் தொடர்ந்து எழுதினார். மணிக்கொடிக்கு விளம்பரம் சேகரித்துக் கொடுக்கும் பணியிலும் இறங்கினார். பல சிறுகதைகளை எழுதினார். இவர் மணிக்கொடி இயக்கத்தைப் பற்றி எழுதிய “மணிக்கொடி காலம்” என்ற இலக்கிய வரலாறு புத்தகத்திற்கு 1982ம் ஆண்டிற்கான சாகித்திய அகாதமி விருது வழங்கப்பட்டது. இராமையா 304 சிறுகதைகள், மூன்று நாவல்கள், ஆறு நாடகங்கள் எழுதினார். சி. சு. செல்லப்பா, \"இராமையாவின் சிறுகதைப் பாணி\" என்ற நூலை எழுதி வெளியிட்டார்.\n\nSection::::திரைப்படத் துறையில்.\n\"மணிக்கொடி\"யிலிருந்து வெளியேற்றப்பட்ட பின்னர் திரைப்படத் துறையில் கவனம் செலுத்தினார். நாடகம் எழுதினார். 1943 இல் குபேர குசேலா என்ற திரைப்படத்தை ஆர். எஸ். மணியுடன் இணைந்து தயாரித்தார். திரைத் துறையில் இருந்தாலும், தொடர்ந்து அவர் ஆனந்த விகடன், தினமணி கதிர், குமுதம் பத்திரிகைகளில் வாராவாரம் கதைகள் எழுதி வந்தார். 1957இல் \"பிரசிடென்ட் பஞ்சாட்சரம்\" என்ற நாடகம் எழுதினார். அந்த நாடகம், திரைப்படமாகவும் எடுக்கப்பட்டு பெரும் வெற்றிகண்டது. \"போலீஸ்காரன் மகள்\" என்ற நாடகம், மேடையில் வெகுவாகப் பாராட்டப்பட்டது. இந்த நாடகமும் திரைப்படமாக எடுக்கப்பட்டது.\n\nSection::::பணியாற்றிய திரைப்படங்கள்.\nபி. எஸ். ராமையா பணியாற்றிய திரைப்படங்களின் பட்டியல் பின்வருமாறு:\n\nSection::::மறைவு.\nபி. எஸ். இராமையா, தொண்டையில் புற்று நோய் ஏற்பட்டு, உடல்நலம் பாதிக்கப்பட்டு, 1983ஆம் ஆண்டு மே 18ஆம் தேதி தனது 78வது அகவையில் காலமானார்.\n\n"}
{"id": "84797", "url": "https://ta.wikipedia.org/wiki?curid=84797", "title": "தமிழ்த் தேசியக் கட்சி", "text": "தமிழ்த் தேசியக் கட்சி\n\nதமிழ்த் தேசியக் கட்சி 1962-64 காலகட்டத்தில் தமிழகத்தில் செயல்பட்ட ஒரு அரசியல் கட்சி. இது 1962ல் ஈ. வெ. கி. சம்பத்தால் தொடங்கப்பட்டது. சம்பத் திராவிடர் கழகத் (திக) தலைவர் பெரியார் ஈ. வெ. ராமசாமியின் அண்ணன் கிருஷ்ணசாமியின் மகனாவார். 1949ல் கா. ந. அண்ணாதுரை தி.க.விலிருந்து வெளியேறி திராவிட முன்னேற்றக் கழகத்தை (திமுக) தொடங்கிய போது, சம்பத் அவருடன் இணைந்து கொண்டார். அடுத்த பன்னிரெண்டாண்டுகள் திமுகவின் முன்னணித் தலைவர்களுள் ஒருவராக இருந்தார். பின்னர் திராவிட நாடு பிரிவினைக் கொள்கையைப் பற்றி ஏற்பட்ட கருத்து வேறுபாட்டால் திமுகவிலிருந்து பிரிந்து சென்றார். 1961 ஏப்ரல் 19 ஆம் நாள் தமிழ்த் தேசியக் கட்சி என்ற புதிய அமைப்பை தொடங்கினார். கண்ணதாசன், சிவாஜி கணேசன், பழ. நெடுமாறன் ஆகியோர் இக்கட்சியின் மற்ற முக்கிய தலைவர்கள். 1962 சட்டமன்றத் தேர்தலில் போடியிட்ட இக்கட்சி படுதோல்வியடைந்தது. போட்டியிட்ட ஒன்பது இடங்களிலும் தோல்வியடைந்தது. 1964ல் சம்பத் தன் கட்சியை இந்திய தேசிய காங்கிரசுடன் இணைத்து விட்டார்.\n"}
{"id": "84801", "url": "https://ta.wikipedia.org/wiki?curid=84801", "title": "தமிழ்நாட்டில் இந்திய நாடாளுமன்றத் தேர்தல், 1980", "text": "தமிழ்நாட்டில் இந்திய நாடாளுமன்றத் தேர்தல், 1980\n\nஇந்தியக் குடியரசின் ஏழாவது நாடாளுமன்றத் தேர்தல் தமிழ்நாட்டில் 1980 ஆம் ஆண்டு ஜனவரி மாதம் நடை பெற்றது. திராவிட முன்னேற்றக் கழகம்-இந்திய தேசிய காங்கிரசு கூட்டணி 37 இடங்களை வென்று முதலிடத்தில் வந்தது.\n\nSection::::பின்புலம்.\n1980ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "84802", "url": "https://ta.wikipedia.org/wiki?curid=84802", "title": "சார்காட் மும்மை (அறுவை மருத்துவம்)", "text": "சார்காட் மும்மை (அறுவை மருத்துவம்)\n\nசார்காட்டின் மும்மை (\"Charcot's triad\") என்பது அறுவை மருத்துவம்|அறுவை மருத்துவத் துறையில் ஏறும் பித்தப்பாதை அழற்சியை (\"ascending cholangitis\") உணர்த்தும் மூன்று அறிகுறிகளாகும். இதை ஃபிரெஞ்சு நாட்டைச் சேர்ந்த நரம்பியலாளர் ஜீன்-மார்ட்டின் சார்காட் (1825–1893) முதலில் விவரித்தார்.\nசார்காட் மும்மை என்பது அறுவைச் சிகிச்சையின் பின்னர் ஏற்படக்கூடிய மூன்று அறிகுறிகளாகும். அவையாவன:\n"}
{"id": "84810", "url": "https://ta.wikipedia.org/wiki?curid=84810", "title": "இப்தார்", "text": "இப்தார்\n\nஇப்தார் (,) என்பது ரமலான் நோன்பு நோற்கும் இசுலாமியர் மாலையில் நோன்பை முடித்துக் கொள்ளும் பொருட்டு உணவு உண்ணும் நிகழ்வை குறிக்கும். நோன்பை முடித்துக் கொள்பவர்கள் ஒன்றாகக் கூடி இவ் உணவை உண்பது வழக்கம். இது ஞாயிறு மறைந்த பின்னரே உட்கொள்ளப்படுகிறது. நோன்பை முடிப்பதற்கு முதன் முதலாக ஈச்சம்பழத்தை உண்பது வழக்கம்.\n\nரமலான் திங்களின்போது இப்தார் நேரத்தில் பல வகையான சிறப்பு உணவுகளை இசுலாமியர் மிகுதியாக வாழும் பகுதிகளில் காண முடியும். தமிழ்நாட்டிலும் கேரளத்திலும் அரிசி மற்றும் கிராம்பு பட்டை போன்றவற்றால் செய்யப்படும் நோன்புக் கஞ்சியை மக்கள் உட்கொள்வர். இதை இசுலாமியரும் சில வேளைகளில் மற்ற சமயத்தவரும் நோன்பு இருப்பவர்களுக்குப் பரிமாறுவதுண்டு. இந்தியாவில் இசுலாமியர் மிகுதியாக வாழும் ஐதராபாத் நகரில் கலீம் என்ற உணவு முகன்மை பெறுகிறது. இவை தவிர சமோசா, மாட்டிறைச்சி வருவல், ஆட்டிறைச்சி கபாபு, சில இடங்களில் ஒட்டகக்கறி, பொரித்த காடை என பல வகையான இறைச்சி உணவுகள் உட்கொள்ளப்படுகின்றன.\n\nமையக்கிழக்கு நாடுகளில், மசூதிகளிலும் பிற இடங்களிலும், பெரிய கூடாரங்களை அமைத்து நூற்றுக் கணக்கானவர்களுக்கு ரமலான் மாதம் முழுவதும் இப்தார் உணவுகளைப் பரிமாறுவது வழக்கம். இந்த நாடுகளில், பல வணிக நிறுவனங்கள் தமது வாடிக்கையாளர்களுக்காக இப்தார் விருந்துகளைப் பெரிய விடுதிகளில் ஒழுங்கு செய்வது உண்டு. நூற்றுக்கணக்கில் இசுலாமியரும், பிற மதத்தவரும் இதில் கலந்து கொள்வதைக் காணலாம்.\n\n"}
{"id": "84812", "url": "https://ta.wikipedia.org/wiki?curid=84812", "title": "தொப்புள்கொடி", "text": "தொப்புள்கொடி\n\nதொப்புள்கொடி (\"Umbilical cord\") என்பது, சூல்வித்தகம் உள்ள முலையூட்டி விலங்குகளில் கருப்பையினுள் விருத்தியடைந்து வரும் முளையம் அல்லது முதிர்கருவை, தாயின் நஞ்சுக்கொடியுடன் இணைக்கும் கொடிபோன்ற ஒரு அமைப்பாகும்.\n\nதாயின் கருப்பையில் கருக்கட்டலின் விளைவால் உருவாகிய கருவானது குழந்தையாக விருத்தியடையும் போது, அதே கருவிலிருந்தே இந்த தொப்புட்கொடியும் உருவாகும். மனிதரில் இந்த தொப்புட்கொடியானது இரு தமனி அல்லது நாடிகளையும் (தொப்புள் நாடிகள்), ஒரு சிரை அல்லது நாளத்தையும் (தொப்புள் நாளம்) வழுவழுப்பான, கூழ்ப்பொருள் (jelly) போன்ற ஒரு பதார்த்தத்தினுள் அமிழ்ந்துள்ள நிலையில் கொண்டிருக்கும். தொப்புள் நாளமானது ஆக்சிசன், போசாக்கு நிறைந்த குருதியை நஞ்சுக்கொடியிலிருந்து முளையம் அல்லது முதிர்கருவுக்கு எடுத்துவரும். தொப்புள் நாடியானது ஆக்சிசன் அகற்றப்பட்ட, போசாக்கு குறைந்த குருதியை மீண்டும் நஞ்சுக்கொடிக்கு எடுத்துச் செல்லும்.\n"}
{"id": "84822", "url": "https://ta.wikipedia.org/wiki?curid=84822", "title": "தமிழ்நாட்டில் இந்திய நாடாளுமன்றத் தேர்தல், 1984", "text": "தமிழ்நாட்டில் இந்திய நாடாளுமன்றத் தேர்தல், 1984\n\nஇந்தியக் குடியரசின் எட்டாவது நாடாளுமன்றத் தேர்தல் தமிழ்நாட்டில் 1984 ஆம் ஆண்டு டிசம்பர் மாதம் நடை பெற்றது. அண்ணா திராவிட முன்னேற்றக் கழகம்-இந்திய தேசிய காங்கிரசு கூட்டணி 37 இடங்களை வென்று முதலிடத்தில் வந்தது.\n\nSection::::பின்புலம்.\n1984ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "84825", "url": "https://ta.wikipedia.org/wiki?curid=84825", "title": "தமிழ்நாட்டில் இந்திய நாடாளுமன்றத் தேர்தல், 1989", "text": "தமிழ்நாட்டில் இந்திய நாடாளுமன்றத் தேர்தல், 1989\n\nஇந்தியக் குடியரசின் ஒன்பதாவது நாடாளுமன்றத் தேர்தல் தமிழ்நாட்டில் 1989 ஆம் ஆண்டு நவம்பர் மாதம் நடை பெற்றது. அண்ணா திராவிட முன்னேற்றக் கழகம்-இந்திய தேசிய காங்கிரசு கூட்டணி 38 இடங்களை வென்று முதலிடத்தில் வந்தது.\n\nSection::::பின்புலம்.\n1989ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "84834", "url": "https://ta.wikipedia.org/wiki?curid=84834", "title": "கரகாட்டக்காரன் (திரைப்படம்)", "text": "கரகாட்டக்காரன் (திரைப்படம்)\n\nகரகாட்டக்காரன் ராமராஜனுக்கு பெரிய திருப்பமாக அமைந்த திரைப்படம். இத்திரைப்படம் ஜூன் 16, 1989ல் வெளியானது. இத்திரைப்படத்தில் கவுண்டமணி, செந்தில் இணைந்து நடித்த நகைச்சுவை திரைப்பட வெற்றிக்கு பெரிய அளவில் உதவியது.\nஇளையராஜாவின் கிராமிய இசையில் கரகாட்டக் கலைக்கு புத்துயிரும் மதிப்பும் பெற்றுத்தந்த திரைப்படமாகும்.\n\nSection::::கதைக்கரு.\nநகைச்சுவை கலந்த காதல் கதை. இரு கரகாட்டக்கலைஞர்களின் காதலை மையப்படுத்தி, கோர்வையான திரைக்கதையில் உண்டான நகைச்சுவைத் திரைப்படம்.\n\nSection::::கதை.\nஅக்கிராமத்தில் காமாட்சி கரகாட்டக் கலையில் பயிற்சி பெற்ற வல்லாள். அவ்வூர் பண்ணையார் அவளின் மேல் மோகம் கொண்டு விழைய அவளால் அவமதிக்கப்படுகிறான். பகையுணர்வின் காரணமாக பண்ணையார் அந்த வருட திருவிழாவிற்கு வெளியூர் ஆட்டக்காரர்களுக்கு அழைப்பு விடுத்து காமாட்சியின் ஆட்டத்திற்கு தடை விதிக்கிறான். சேந்தம்பட்டியைச் சேர்ந்த முத்தையா கரகாட்டக் குழுவினர் அவ்வூருக்கு விஜயம் செய்கின்றனர்.\n\nகாமாட்சி சிறந்த ஆட்டக்காரி எனக் கேள்வியுறும் முத்தையா, அவளைக் காணத் துடிக்கிறான். அன்றைய திருவிழாவில் நடனமாடும் முத்தையா, அதைக் காண வந்த காமாட்சியைக் கண்டு காதல் வயப்படுகிறான். சிறந்த ஆட்டத்திற்காக அவ்வூர் மூத்த ஆட்டக்காரரான கனகாவின் தந்தையால் கௌரவிக்கப்படுகிறான். மேலும் சிறப்பு விருந்திற்கும் அழைப்பைப் பெறுகிறான். விருந்து அவர்களின் காதலை இன்னும் வலுவடையச் செய்கிறது.\n\nஊர் திரும்பும் முத்தையா, தாயைக்காண வருகிறான். ஆனால் தன் தங்கையிடம் வம்பிழுத்த இறைச்சிக் கடைக்காரனுக்கு பாடம் புகட்ட அவள் சென்றிருப்பதை உணர்ந்து அவ்விடம் விரைகிறான். அங்கே நடைபெற்ற சண்டையில் அவனைத் தோற்கடித்து வீடு திரும்புகிறான். சில நாட்களுக்குப் பிறகு காமாட்சியைக் காண அவளூருக்கு செல்ல எண்ணுகிறான். அவளையும், அவளின் தந்தையையும் கண்டுரையாடுகிறான். அது மட்டுமல்லாமல் பேச்சு வழக்கால் முத்தையாவும், காமாட்சியும் தங்களிடையே ஆட்டக் கரகத்தில் போட்டியிட சம்மதிக்கின்றனர்.\n\nபோட்டி நடைபெற்றுக் கொண்டிருக்கும் போது, எதிர்பாராத விதமாக இறைச்சிக் கடைக்காரன் மறைந்திருந்து தாக்குகிறான், அதைத் தடுக்கச் சென்ற காமாட்சி காயமுறுகிறாள். பதறி ஓடிவரும் காமாட்சியின் தந்தை மகளின் நிலையை எண்ணி கதறுகிறார். அவ்வண்ணமே வரும் முத்தையாவின் தாயார் தன் தம்பி(காமாட்சியின் தந்தை)யைக் கண்டு கோபமுறுகிறாள். தான் யாரை இவ்வளவு நாட்கள் காண ஒண்ணாது இருந்தவரைக் கண்டதாய் சாடுகிறாள். இருப்பினும் முத்தையா, தன்னைக் காப்பாற்றிய காமாட்சிக்கு சிகிச்சை அளிக்கக்கோருகிறான். ஆயினும் தாயின் வற்புறுத்தலினால் அவ்விடத்திலிருந்து விடைபெற மனமில்லாமல் காமாட்சியின் தந்தையிடம் ஆறுதல் கூறி நகர்கிறான்.\n\nகாமாட்சியின் நினைவால் வாடும், முத்தையா அவளைக் காண ஏங்குகிறான். அவளைக் காண அவளூர் வரும்போது அவளது மாமான் பலராமனால் தடுக்கப்படுகிறான். விரக்தியுடன் வீடு திரும்புகிறான். தாயிடம் தன் மாமனைப் பற்றி வினவும் போது அவர் திருடன் என்றும், தன் கணவர் நலிவுற்ற போது மருத்துவ செலவிற்காக சில நகைகளை அவரிடம் கொடுத்தனுப்பியதாகவும், அவர் திரும்பாமல் தன் கணவரின் இறப்புக்கு காரணமானதாகவும் சாடுகிறாள். முத்தையா நிலையை எண்ணி வருத்தமுறுகிறான்.\n\nதவில் வித்வான் மற்றொரு ஊரின் திருவிழாவிற்கு காமாட்சி ஆட வரும் செய்தியை முத்தையாவிடம் கூறுகிறான். இருவரும் அங்கு செல்லும் போது சந்திக்கின்றனர். காமாட்சி மாமானால் இழுத்துச் செல்லப்படுகிறாள். துயருற்ற காமாட்சி தற்கொலைக்கு முயலுகிறாள். மகளின் நிலையை உணர்ந்து, காமாட்சியின் தந்தை தனது அக்காவிடம் தான் நிரபராதி என்பதை எடுத்துரைக்கிறார். தான் நகைகளை விற்கச் சென்ற போது அவை திருட்டு நகைகள் என காவல்துறையால் கைது செய்யப்பட்டு 7 வருடம் சிறை வாசம் சென்றதாகவும் கூறுகிறார். முத்தையாவின் தாயாரும் நகைகள் தனது கணவரிடம் அவரது நண்பரால் கொடுத்து வைக்கப்பட்டதாகவும் அவரும் கள்வர் அல்லர் என்பதை விளக்குகிறார்.\n\nஒருவாறாக முத்தையாவிற்கும், காமாட்சிக்கும் திருமண நிச்சயத்திற்கு ஏற்பாடு செய்யப்படுகிறது. ஆனாலும் சின்ராசு பண்ணையாரின் தூண்டுதலால் காமாட்சியின் மாமன் பலராமன் அதைத் தடை செய்கிறான். மேலும் சின்ராசு, காதலர்கள் இருவரும் தற்செயலாக கோயிலில் சந்திப்பதை தெய்வகுற்றம் நடந்துவிட்டதாக ஊர் மக்களை நம்ப வைக்கிறான். அதற்கு தண்டனையாக தீமிதித்து உறுதி செய்யும்படி சூழ்ச்சி செய்கிறான்.\n\nதிருந்திய பலராமன் சின்ராசுவிடம் முறையிட அவனும் பண்ணையில் கட்டிவைக்கப்படுகிறான். அங்கிருந்து தப்பிக்கும் பலராமன் காளையை அனுப்பிகிறான். அது சின்ராசுவை குண்டத்தில் தள்ளிவிடுகிறது. தன் தவறை உணர்ந்து தீக்காயங்களுடன் தப்பிக்கிறான். இறுதியில் காதலர்கள் திருமணத்தில் இணைகிறார்கள்.\n\n\n\nSection::::பாடல்கள்.\nஇப்படத்திற்கு இசை அமைத்தவர் இளையராஜா.\n\n"}
{"id": "84838", "url": "https://ta.wikipedia.org/wiki?curid=84838", "title": "குஷ்பூ", "text": "குஷ்பூ\n\nகுசுப்பூ (இயற்பெயர்: நக்கர்த் கான், பிறப்பு: செப்டம்பர் 29, 1970) தமிழகத் திரைப்பட நடிகை மற்றும் அரசியல்வாதி ஆவார். 1980களில் குழந்தை நட்சத்திரமாக தன் திரைப்பட வாழ்க்கையைத் தொடங்கினார். 1989 ஆம் ஆண்டு வருஷம் 16 என்ற தமிழ்த் திரைப்படத்தில் கதாநாயகியாக அறிமுகமானார். 1990களில் தமிழ்த் திரைப்பட உலகின் முன்னணி கதாநாயகியாகத் திகழ்ந்தார். கன்னடம், மலையாளம் போன்ற பிற மொழிப் படங்களிலும் நடித்தார். பின்னர் திரைப்பட இயக்குனர் சுந்தர் சி.யை மணந்தார். தற்போது குணச்சித்திர வேடங்களில் நடித்து வருகிறார். தமிழ்த் தொலைக்காட்சி நிகழ்ச்சிகளில் தொகுப்பாளினியாகவும் நடுவராகவும் பணியாற்றி வருகிறார். தன் கணவர் சுந்தர். சி கதாநாயகனாக நடிக்கும் படங்களை “அவ்னி சினிமாக்ஸ்” என்ற படத்தயாரிப்பு நிறுவனம் மூலம் தயாரித்து வருகிறார்.\n\n\nSection::::நடித்த தொலைக்காட்சி நாடகங்கள்.\nநம்ம வீட்டு மகாலட்சுமி (தொலைக்காட்சி நிகழ்ச்சி)\n\nSection::::அரசியல்.\n2010 இல் தி.மு.க. கட்சியில் இணைந்து தேர்தல் பிரசாரம் செய்தார். 2014 இல் தி.மு.க. விலிருந்து விலகுவதாக அறிவித்தார். பின்னர் 26 நவம்பர் 2014 அன்று காங்கிரஸ் தலைவர் சோனியா காந்தியைச் சந்தித்த பின்னர் காங்கிரஸ் கட்சியில் இணைந்தார்.\n\n"}
{"id": "84839", "url": "https://ta.wikipedia.org/wiki?curid=84839", "title": "ஹரிஹரன் (பாடகர்)", "text": "ஹரிஹரன் (பாடகர்)\n\nஹரிஹரன் ஒரு திரைப்பட பின்னணிப் பாடகர். இவர் கேரளாவிலுள்ள திருவனந்தபுரத்தில் 03.04.1955 அன்று பிறந்தார்.. தமிழ், தெலுங்கு, மலையாளம், இந்தி, மராத்தி ஆகிய மொழி படங்களில் பின்னணி பாடல்களைப் பாடியுள்ளார். கசல் பாடல்களைப் பாடுவதில் தேர்ச்சிப் பெற்ற இவர், \"கலோனியல் கசினிஸ்\" என்ற இசைக் குழுவின் உறுப்பினர். லெஸ்லி லூயிசும் ஹரிஹரனும் சேர்ந்து நடத்தும் இந்தக் குழு பல தனி பாடல் தொகுப்புகளை வெளியிட்டுள்ளது. 2009ல் மோதி விளையாடு என்ற தமிழ்ப்படத்திற்குப் பின்னணி இசையும் அமைத்துள்ளது.\n\nSection::::அறிமுகம்.\nஇவர் 1992 ஆம் ஆண்டு ஏ. ஆர். ரகுமான் மூலம் தமிழ் திரைப்பட உலகில் அறிமுகம் செய்யபட்டார். இவர் ரோஜா என்ற திரைப்படத்தில் \"தமிழா தமிழா நாளை\" என்ற பாடல் பாடினார். இத்திரைப்படம் ஏ. ஆர். ரகுமானுக்கும் அறிமுகப் படம்.\n"}
{"id": "84841", "url": "https://ta.wikipedia.org/wiki?curid=84841", "title": "ரமணா (2002 திரைப்படம்)", "text": "ரமணா (2002 திரைப்படம்)\n\nரமணா 2002ஆம் ஆண்டு தமிழில் வெளிவந்த திரைப்படமாகும். ஏ.ஆர் முருகதாஸ் இயக்கத்தில் வெளிவந்த இத்திரைப்படத்தில் விஜயகாந்த், சிம்ரன் உட்படப் பலர் நடித்துள்ளனர்.\n\n"}
{"id": "84842", "url": "https://ta.wikipedia.org/wiki?curid=84842", "title": "இழைய வளர்ப்பு", "text": "இழைய வளர்ப்பு\n\nஇழைய வளர்ப்பு என்பது உயிரணு அல்லது இழையமானது உயிரினத்திலிருந்து தனிமைப்படுத்தப்பட்டு வளர்த்தெடுக்கப்படும் ஒரு முறையாகும். இவ்வாறான தொழில்நுட்பத்திற்கு ஒரு திரவ, அல்லது பகுதி-திண்ம அல்லது திண்ம வளர்ப்பூடகம் ஒன்று அவசியமாகின்றது. இந்த வளர்ப்பூடகமானது மரக்கறி, இறைச்சி வகைகளிலிருந்து தயாரிக்கப்படும் குழம்பு போன்ற பதார்த்தமாகவோ (broth), அல்லது கடற்பாசியிலிருந்து பெறப்படும் அகார் அல்லது ஏகார் போன்ற பதார்த்தமாகவோ இருக்கும். வளர்க்கப்பட வேண்டிய உயிரணு அல்லது இழையத்தின் வளர்ச்சிக்கு தேவையான பதார்த்தங்களை இந்த வளர்ப்பூடகம் வழங்கக் கூடியதாக இருக்க வேண்டும்.\nஇழையவளர்ப்பு, 'உயிரணு வளர்ப்பு' ஆகிய ஒரு சொற்களும் ஒன்றுக்கொன்று மாற்றீடாகப் பயன்படுத்தப்பட்டு வருகின்றன. பொதுவாக இழைய வளர்ப்பு என்பது ஒரு பல்கல உயிரினத்திலிருந்து பெறப்படும் இழையம் ஒன்றின் கலங்களை செயற்கைக் கல முறையில் பெருக்கம் செய்தல் ஆகும்.\n"}
{"id": "84843", "url": "https://ta.wikipedia.org/wiki?curid=84843", "title": "வானத்தைப் போல", "text": "வானத்தைப் போல\n\n'வானத்தைப் போல' திரைப்படம் 2000 ஆம் ஆண்டு தமிழில் வெளிவந்த திரைப்படமாகும். விக்ரமன் இயக்கத்தில் வெளிவந்த இத்திரைப்படத்தில் விஜயகாந்த்,மீனா,பிரபுதேவா மற்றும் பலர் நடித்துள்ளதுனர். (இந்த திரைப்படம் 250 நாட்கள் ஓடி வசூல் சாதனை செய்து வெள்ளி விழா படமாக அமைந்தது)...\n\n"}
{"id": "84844", "url": "https://ta.wikipedia.org/wiki?curid=84844", "title": "வளர்ப்பூடகம்", "text": "வளர்ப்பூடகம்\n\nவளர்ப்பூடகம் என்பது நுண்ணுயிர்கள், உயிரணுக்கள், இழையம் போன்றவை வளர்வதற்கு தேவையான போசாக்கைக் கொண்டிருக்கும், செயற்கையாகத் தயாரிக்கப்பட்ட ஒரு திரவ, அல்லது கூழ்போன்ற (பகுதி-திண்ம) அல்லது திண்மப் பதார்த்தமாகும். வேறுபட்ட வகையான உயிரணுக்கள், நுண்ணுயிர்கள் அல்லது இழையங்கள் வளர்வதற்கு வேறுபட்ட வளர்ப்பூடகங்கள் தேவைப்படும். வளர்ப்பூடகங்கள் உயிரணு வளர்ப்பு, இழைய வளர்ப்பு செயல்முறைகளில் பயன்படுத்தப்படும்.\n\n\"சைகொட்ரலா படென்சு (Physcomitrella patens)\" போன்ற சில பாசி வகைத் தாவரங்களும் வளர்ப்பூடகத்தில் வளர்க்கப்படுகின்றன.. வெளிச் சோதனை முறை கருக்கட்டலில், கருக்கட்டல் செயல்முறைக்காக முட்டை, விந்து என்பவற்றை ஒன்றாகச் சேர்த்தும், கருக்கட்டலின் பின்னர் உருவாகும் முளையம் தாயின் கருப்பையினுள் வைக்கப்படுவதற்கு முன்னராகவும் வளர்ப்பூடகத்திலேயே பேணப்படும்\n\nவளர்ப்பூடகங்கள் முக்கியமாக இரு வகைப்படும். \n\nவைரசுக்கள் கட்டாயமான ஒட்டுண்ணி வாழ்வு வாழும் உயிரினங்களாக இருப்பதனால், அவற்றை வளர்ப்பதாயின் அவற்றிற்கான வளர்ப்பூடகத்தில் உயிருள்ள உயிரணுக்கள் இருத்தல் அவசியமாகும்.\n\nSection::::வளர்ப்பூடகங்களின் வகைகள்.\nவழக்கமான திண்ம வளர்ப்பூடகம் அகார் வளர்ப்பூடகமாகும். \nபொதுவாக வளர்ப்பூடகங்கள் \"வரையறுக்கப்பட்டவை\", \"வரையறுக்கப்படாதவை\" என அறியப்படுகிறது. \n\nSection::::போசாக்கு வளர்ப்பூடகம் (Nutrient Medium).\nஇவ்வகையான வளர்ப்பூடகம் பொதுவான நுண்ணுயிர் வளர்ப்புக்கும், ஆய்வுகூடங்களில் தொடர்ந்து நுண்ணுயிர்களைப் பராமரித்து வருவதற்கும் பயன்படும். இவை நுண்ணுயிருக்குத் தேவையான அனைத்து போசாக்கையும் கொண்டவையாக இருக்கும். இவற்றுள் கரிமம் (Carbon), நைதரசன் (Nitrogen) போன்ற மூலப் பொருட்களுடன், சிறியளவில் தேவையான தனிமங்கள், உயிர்ச்சத்துக்களும் அடங்கும். இவை வரையறுப்பட்டவையாகவோ, வரையறுக்கப்படாதவையாகவோ இருக்கலாம்.\n\nSection::::குறை வளர்ப்பூடகம் (Minimal Medium).\nகுறைந்தளவிலான போசாக்கை மட்டுமே கொண்ட வளர்ப்பூடகமாகும். பொதுவாக இங்கே அமினோ அமிலங்கள் காணப்படுவதில்லை. இவற்றை நுண்ணுயிரியலாளர்களும், மரபியலாளர்களும் பொதுவாகக் காட்டுவகை (Wilde Type) நுண்ணுயிர்களை வளர்ப்பதற்குப் பயன்படுத்துவர். அத்துடன் இனக்கலப்பு (Recombinants), இணைந்தசார்பிலி (Exconjugants) இனங்களைத் தெரிவு செய்யவோ அல்லது அவற்றிற்கு எதிரானவற்றை தெரிவு செய்யவோ பயன்படுத்துவர். \nஇவ்வகையான வளர்ப்பூடகத்திற்குத் தேவையானவை:\nஇவற்றுடன் சில குறிப்பிட்ட அமினோ அமிலம், சீனி தேர்வுக்கான பதார்த்தத்தைச் சேர்த்து, துணை குறை வளர்ப்பூடகமும் தயாரிக்கப்படும்.\n\nSection::::தேர்ந்தெடுக்கும் வளர்ப்பூடகம் (Selective Medium).\nஇவ்வகையான வளர்ப்பூடகம் ஒரு குறிப்பிட்ட நுண்ணுயிரைத் தேர்ந்தெடுத்து வளர்க்க உதவுவதாகும். எடுத்துக்காட்டாகப் பெனிசிலின், அம்பிசிலின், டெட்ராசைக்கிளின் போன்ற ஒரு குறிப்பிட்ட நுண்ணுயிர் எதிர்ப்பிக்கு தடுப்பாற்றல் கொண்ட ஒரு நுண்ணுயிரை, அந்த நுண்ணுயிர் எதிர்ப்பிக்கு தடுப்பாற்றலற்ற ஏனைய நுண்ணுயிர்களிலிருந்து பிரித்தெடுத்து அல்லது தேர்ந்தெடுத்து தனிப்படுத்தி வளர்க்க வேண்டுமாயின், வளர்ப்பூடகத்தில் அந்த நுண்ணுயிர் எதிர்ப்பியையும் சேர்த்து தயாரிக்கலாம். இவ்வாறான வளர்ப்பூடகத்தில் நுண்ணுயிர் எதிர்ப்பிக்கு தடுப்பாற்றலற்றவை அழிந்துபோக, தடுப்பாற்றல் கொண்டவை மட்டுமே வளரும்.\n\nபுரோலின் போன்ற குறிப்பிட்ட ஒரு அமினோ அமிலத்தைத் தனக்குள் தயாரிக்கும் ஆற்றலுள்ள ஒரு நுண்ணுயிரை, அப்படி தயாரிக்கும் ஆற்றலற்ற நுண்ணுயிரிகளிலிருந்து வேறுபடுத்தித் தேர்ந்தெடுக்க, வளர்ப்பூடகத்தில் அந்தக் குறிப்பிட்ட அமினோ அமிலத்தைச் சேர்க்காமல் விடலாம். அவ்வாறான வளர்ப்பூடகத்தில், குறிப்பிட்ட அமினோ அமிலம் இன்மையால், அக்குறிப்பிட்ட அமினோ அமிலத்தைத் தனக்குள்ளேயே தயாரிக்கும் ஆற்றல் கொண்டவை மட்டுமே தொடர்ந்து வளரக் கூடியவையாக இருக்கும்.\n\nமேலும் உயிரணு வளர்ப்பில், \"நுண்ணுயிர் எதிர்ப்பி தடுப்பாற்றல்\" அல்லது ஒரு குறிப்பிட்ட \"அமினோ அமிலத்தைத் தாயாரிக்கும் ஆற்றல்\" கொண்ட உயிரணு ஒன்றை உயிருடன் வாழச் செய்து (survival), பெருக்கத்தைக் கூட்டவும் (proliferation) இந்த ஊடகம் பயன்படும். பொதுவாக இவ்வாறான இயல்புக்கு ஒரு மரபணு அல்லது மாற்றுரு (allele) காரணமாக இருக்கும். அந்த நிலையில் அந்த மரபணு அல்லது மாற்றுரு அடையாளம்காட்டி (marker) என அழைக்கப்படும்.\nமெய்க்கருவுயிரி உயிரணுக்களுக்கான தேர்ந்தெடுக்கும் வளர்ப்பூடகத்தில் நியோசின் என்ற பதார்த்தம் சேர்க்கப்பட்டு, நியோசினுக்கு தடுப்பாற்றல் கொண்ட கணிமி உட்செலுத்தப்பட்ட உயிரணுக்கள் தேர்ந்தெடுத்து வளர்க்கப்படும். இவ்வகை தேர்வுக்குக் காரணமான கணிமியில் இருக்கும் மரபணுவானது ஒரு அடையாளம்காட்டியாகக் கொள்ளப்படும்.\nதேர்ந்தெடுக்கும் வளர்ப்பூடகத்துக்கான சில எடுத்துக்காட்டுகள்:\n\nSection::::பிரித்தறியும் வளர்ப்பூடகம் (Differential Medium).\nசில வளர்ப்பூடகங்கள், வளர்ச்சியின்போது ஏற்படும் சில வேதியியல் மாற்றங்களை எடுத்துக் காட்டக்கூடிய சாயங்களைக் கொண்டிருக்கும். இவை \"பிரித்தறியும் வளர்ப்பூடகம்\" எனப்படும்.\n\nSection::::செறிவூட்டப்பட்ட வளர்ப்பூடகம் (Enriched Medium).\nஇவ்வகையான வளர்ப்பூடகம் பொதுவாகப் பலவகை நுண்ணுயிர்களை ஒரே நேரத்தில் வளர்த்து அறுவடை செய்யப் பயன்படும். இது வளர்ப்பதற்கு கடினமான நுண்ணுயிர்களையும் வளர்க்க உதவும். அதி போசாக்குள்ள, அனைத்து தேவையான போசாக்கையும் வழங்கவல்ல ஊடகமாக இது இருக்கும். இரத்த அகார் இப்படியான ஒரு வளர்ப்பூடகத்துக்கு எடுத்துக் காட்டாகும். 40-45 செல்சியசில் சூடாக்கப்பட்டு பெறப்படும் செறிவூட்டப்பட்ட இரத்த வளர்ப்பூடகம் செம்மண் நிறத்தைக் கொண்டிருப்பதால், \"சொக்களேற் அகார்\" என அழைக்கப்படும்.\n\nSection::::இடம் மாற்றும் வளர்ப்பூடகம் (Transport media).\nஇடம் மாற்ற உதவும் வளர்ப்பூடகமானது பின்வரும் அடிப்படைகளைக் கொண்டிருக்க வேண்டும்.\n\nஇவற்றிற்கான எடுத்துக் காட்டுகள் சில:\n"}
{"id": "84845", "url": "https://ta.wikipedia.org/wiki?curid=84845", "title": "கேப்டன் பிரபாகரன்", "text": "கேப்டன் பிரபாகரன்\n\nகேப்டன் பிரபாகரன் 1991ம் ஆண்டில் வெளிவந்த திரைப்படம். இத்திரைப்படம் விஜயகாந்தின் 100'ஆவது திரைப்படம்.\n"}
{"id": "84849", "url": "https://ta.wikipedia.org/wiki?curid=84849", "title": "லைலத்துல் கத்ர்", "text": "லைலத்துல் கத்ர்\n\nலைலத்துல் கத்ர் என்பதன் பொருள் கண்ணியமிக்க இரவு என்பதாகும். அந்த ஓர் இரவு ஆயிரம் மாதங்களை விட சிறப்புத் தகுதி பெற்றுள்ளதாக திருக்குர்ஆன் கூறுகிறது.\n\n\"நிச்சயமாக நாம் அதை (குர்ஆனை) கண்ணியமிக்க (லைலதுல் கத்ர்) இரவில் இறக்கினோம். மேலும் கண்ணிய மிக்க இரவு என்ன என்பதை உமக்கு அறிவித்தது எது? அதில் மலக்குகளும், (ஜிப்ரீல் எனும்) ஆன்மாவும் தன் இறைவனின் கட்டளையின் படி (நடைபெற வேண்டிய) சகல காரியங்களுடன் இறங்குகின்றனர். சாந்தி (நிலவியிருக்கும்). அது விடியற்காலை உதயமாகும் வரை இருக்கும். (திருக்குர்ஆன் 97 : 1-5)\"\n\nதிருக்குர்ஆன் அருளப்பட்ட இரவு ஆயிரம் மாதங்களை விட சிறந்தது என்று இங்கே அல்லாஹ் கூறுகிறான். மேலே நாம் குறிப்பிட்ட வசனத்தில் ரமளான் மாதத்தில்தான் திருக்குர்ஆன் அருளப்பட்டது எனவும் இறைவன் கூறுகிறான். அந்த ஓர் இரவு நிச்சயம் ரமளான் மாதத்தில் தான் அமைந்துள்ளது என்பதை இதிலிருந்து அறியலாம்.\n\nஅந்த இரவு ரமளானின் கடைசிப் பத்து நாட்களில் வரும் ஒற்றையான இரவுகளில் (21,23,25,27 மற்றும் 29வது இரவுகளில் )அமைந்திருக்கும் என்று முஹம்மது நபி(ஸல்) அவர்கள் அறிவுறுத்தியுள்ளார்கள். அவ்விரவில் பாக்கியமும், அதிக நன்மையும், சிறப்பும் இருப்பதால் இந்த இரவு அருள்பாலிக்கப்பட்ட இரவு என்று அல்லாஹ் அல் குர்ஆனில் சிறப்பித்துக் கூறுகினறான். அந்த இரவில் மலக்குகள் நன்மைகள், அருட்பாக்கியங்கள், சிறப்புகள் ஆகியவற்றைக் கொண்டு பூமியில் இறங்குகின்றார்கள். அந்தச் சிறப்பு வைகறை உதயமாகும் வரையிலும் இருக்கும் என்று அருள்மறையாம் திருமறை குர்ஆன் சான்று பகர்கின்றது.\n\nலைலத்துர் கத்ர் என்பது 27 வது இரவு மட்டுமே என்கின்ற தவறான கருத்து இந்தியத் துணைக்கண்டத்திலும் இன்னும் சில நாடுகளிலும் பரவலாக நிலவுகிறது. இந்த கருத்து தவறு என்பதை உணர்ந்து கொள்ள, இதனைப் பற்றிய ஹதீஸ்:\n\n\"எனக்கு லைலத்துல் கத்ர் இரவு காண்பிக்கப்பட்டது. பின்னர் அது எனக்கு மறக்கடிக்கப்பட்டுவிட்டது. எனவே நீங்கள் கடைசி பத்து நாட்களின் ஒற்றைப்படை இரவுகளில் அதை தேடுங்கள்! அறிவிப்பவர்: உபாதா பின் ஸாமித்(ரலி) நூல்கள்: புகாரி, முஸ்லிம்\n\nSection::::மேற்கோள்கள்.\nசத்தியமார்க்கம்.காம் \n"}
{"id": "84851", "url": "https://ta.wikipedia.org/wiki?curid=84851", "title": "டி. எஸ். சொக்கலிங்கம்", "text": "டி. எஸ். சொக்கலிங்கம்\n\nடி. எஸ். சொக்கலிங்கம் (மே 3, 1899 - சனவரி 6, 1966) இதழியலாளரும், எழுத்தாளரும் ஆவார். 'பேனா மன்னன்' என்று அழைக்கப்பட்ட இவர் இந்திய விடுதலைப் போராளி. காந்தியின் அறைகூவலை ஏற்று பல்வேறு போராட்டங்களில் கலந்துகொண்டு சிறை சென்றவர்.\n\nSection::::வாழ்க்கைச் சுருக்கம்.\nசொக்கலிங்கம் திருநெல்வேலி மாவட்டத்தில் உள்ள தென்காசியில் பிறந்தார். பெற்றோர் சங்கரலிங்கம் பிள்ளை - லெட்சுமியம்மாள். மூன்று சகோதரர்கள், இரண்டு சகோதரிகளுடன் பிறந்தவர் சொக்கலிங்கம். மடத்துக்கடை\" என்ற புகழ்பெற்ற பல்பொருள் அங்காடியை சொக்கலிங்கத்தின் தந்தை நடத்தி வந்தார். தந்தையின் மறைவுக்குப் பிறகு சொக்கலிங்கத்தின் சகோதரர் சிதம்பரம்பிள்ளை அங்காடியை நடத்தி வந்தார். ஆஷ் கொலை வழக்கில், சிதம்பரம்பிள்ளையைத் தொடர்புபடுத்தி அவரைக் கைது செய்தனர். குடும்பத்தினர் நடத்தி வந்த \"மடத்துக்கடை\"யை சொக்கலிங்கம் மேற்பார்வைப் பொறுப்பை ஏற்றார். இதனால் அவர் கல்வி தடைப்பட்டது.\n\nSection::::இதழியல் துறையில்.\nகாந்தியத்தில் தீவிர பற்றுக்கொண்ட சொக்கலிங்கம், 1920களில் தனது 21ஆவது வயதில் இதழியல் துறையில் காலடி வைத்தார்.\n\nசேலம் வரதராஜூலு தொடங்கி நடத்திவந்த \"தமிழ்நாடு\" இதழில் இவர் முதன் முதலில் பணியாற்றினார். பிறகு, வ.ரா, சீனிவாசன் ஆகியோரோடு இணைந்து மணிக்கொடி இதழைத் தொடங்கினார்.\n\n'காந்தி' என்ற வாரம் இருமுறை இதழை தொடங்கினார்.\n\nபின்னர், சதானந்த் தொடங்கிய தினமணி இதழின் முதல் ஆசிரியராகப் பொறுபேற்றார். 'இந்தியாவில் வசிக்கும் ஒவ்வொரு தமிழரும் தன்னைத் தமிழர் என்று பெருமையுடன் கூறிக்கொள்ள வேண்டும். தமிழ்நாட்டுக்கு வெளியே சென்றால் தன்னை இந்தியன் என்று பெருமை பொங்க அழைத்துக் கொள்ள வேண்டும். தமிழர்கள் என்றால் - தமிழ்நாட்டில் பிறந்த, தமிழ்நாட்டை தன் வசிப்பிடமாகக் கொண்ட, இந்து, முஸ்லீம், கிறித்தவர்கள் மற்றும் தமிழ்பேசும் அனைவரும்தான்' என்று தினமணியின் முதல் தலையங்கத்தில் குறிப்பிட்டிருந்தார். இவர் தினமணி ஆசிரியராக இருந்தபோது, ஏ.என்.சிவராமன், புதுமைப்பித்தன், சி.சு.செல்லப்பா, கு.அழகிரிசாமி உள்ளிட்டோர் துணை ஆசிரியர்களாக இருந்தனர். தினமணி பின்னர், கோயங்கா குழுமத்துக்கு கைமாறியது. 1943 இல், தினமணியில் இருந்து வெளியேறினார் சொக்கலிங்கம். புதுமைப்பித்தன், சி.சு.செல்லப்பா, கு.அழகிரிசாமி ஆகியோரும் அப்போது வெளியேறினர். சொக்கலிங்கத்துக்கு பின்னர் தினமணி ஆசிரியர் பொறுப்புக்கு அவரின் நெருங்கிய நண்பரான ஏ.என்.சிவராமன் வந்தார். தினமணியில் இருந்து வெளியேறிய சொக்கலிங்கம், இக்கட்டான ஒரு நேரத்தில் மீண்டும் தினமணியில் ஒரு பணிக்கு வர நேர்ந்தது. அதற்கு காரணமாக இருந்ததும் ஏ.என்.சிவராமனே. அந்தச் சூழலில் தினமணி நிர்வாகம் சொக்கலிங்கத்துக்கு நிர்வாகத்தில் ஒரு பணியை அளித்தது குறிப்பிடத்தக்கது.\n\n1944 இல் தினசரி என்ற நாளிதழைத் தொடங்கினார். சிறிது காலத்துக்கு மேல் அந்த இதழ் தாக்குப்பிடிக்காமல் திணறியது. ஒரு கட்டத்துக்கு மேல் நின்று போனது. ஆனாலும் மனம் தளராத சொக்கலிங்கம், ஜனயுகம், பாரதம், நவசக்தி உள்பட பல பத்திரிகைகளை நடத்தினார்.\n\nSection::::புரவலர்.\nபுதுமைப்பித்தன் என்ற எழுத்தாளன் தமிழ் இலக்கிய உலகுக்கு கிடைக்க காரணமாக இருந்தவர் சொக்கலிங்கம். தினமணி, மணிக்கொடி, காந்தி உள்ளிட்ட, தான் பணியாற்றிய அத்தனை இதழ்களிலும் புதுமைப்பித்தனுக்கு வாய்ப்பளித்தார்.\n\nSection::::படைப்பிலக்கியம்.\nசிறந்த இதழியலாளர் மட்டுமல்ல, சொக்கலிங்கம் சிறந்த படைப்பிலக்கியவாதியும்கூட. லியோ டால்ஸ்டாயின் புகழ்பெற்ற நாவலான போரும் அமைதியும் என்ற நாவலை தமிழாக்கம் செய்தார். இது தவிர, சிறுகதை, நாவல், கவிதை என இலக்கியத்தின் அத்தனை துறைகளிலும் சிறப்பான பங்கினை நல்கியுள்ளார் சொக்கலிங்கம்.\n\n"}
{"id": "84856", "url": "https://ta.wikipedia.org/wiki?curid=84856", "title": "சிலம்பரசன்", "text": "சிலம்பரசன்\n\nசிலம்பரசன் தமிழ்த் திரையுலகின் முன்னணி நடிகர்களில் ஒருவரான விஜய டி. ராஜேந்தரின் மகனாவார். இவர் குழந்தை நட்சத்திரமாக அறிமுகமாகிப் பல தமிழ் திரைப்படங்களில் நடித்துள்ளார். 2002இல் முதல் முறையாக விஜய டி. ராஜேந்தர் இயக்கிய காதல் அழிவதில்லை திரைப்படத்தின் மூலமாக நாயகனாக அறிமுகமானார். 2006ஆம் ஆண்டு தமிழக அரசு இவருக்குக் கலைமாமணி விருதை கொடுத்துக் கௌரவித்துள்ளது.\n\n\n\n"}
{"id": "84858", "url": "https://ta.wikipedia.org/wiki?curid=84858", "title": "பட்டியாலா", "text": "பட்டியாலா\n\nபட்டியாலா இந்தியாவின் பஞ்சாப் மாநிலத்தில் உள்ள ஒரு நகரம் ஆகும். பட்டியாலா இந்திய விடுதலைக்கு முன் பிரித்தானியர் ஆட்சிக்கு அடங்கிய மன்னர் ஆட்சிப் பகுதியாக விளங்கியது. பஞ்சாப் மாநிலத்தின் தென்மேற்குப் பகுதியில் அமைந்துள்ள இந்த நகரம் 29°49’, 30°47’ ஆகிய வட நிலநேர்க்கோடுகளுக்கு இடையிலும், 75°58’, 76°54' ஆகிய கிழக்கு நிலநிரைக்கோடுகளுக்கு இடையிலும் அமைந்துள்ளது. இதே பெயருள்ள பாட்டியாலா மாவட்டத்தின் நிர்வாகத் தலைநகரமுமாகும். \"கிலா முபாரக்\" என்ற கோட்டையைச் சுற்றி இந்த நகரம் அமைந்துள்ளது. பழைய பஞ்சாப் மாகாணத்தில் சித்து வம்சத்தினரால் ஆளப்பட்ட பட்டியாலா அரசின் தலைநகராகவும் இருந்தது. \n\n1763ஆம் ஆண்டு \"பாபா ஆலா சிங்\" என்ற படைத்தலைவரால் கட்டப்பட்டது. \"பட்டியாலா\" என்பது பாபா ஆலா சிங்குக்கு உரித்தான பட்டி (நிலம்) என்னும் பொருள் கொண்டது. \n\nஇங்குள்ள மக்கள் அணியும் பாரம்பர்யமிக்க தலைப்பாக்கட்டு \"பரன்டா\", \"சல்வார்\" (பெண்கள் அணியும் ஆடை), \"ஜூத்தி\" (ஒருவகை காலணி) ஆகியவை தனிப்பெருமை பெற்றவை. மதுவகைகளை அளக்கும் பாட்டியாலா அளவும் (பாட்டியாலா பெக்) தனிச்சிறப்பானது .\n\nஇந்தியாவின் முதல் விண்ணோடி, ராகேஷ் சர்மா, பாட்டியாலாவில் பிறந்தவர்.\n\n"}
{"id": "84859", "url": "https://ta.wikipedia.org/wiki?curid=84859", "title": "இலங்கை அரசமைப்புச் சட்டத்தின் பதினெட்டாவது திருத்தம்", "text": "இலங்கை அரசமைப்புச் சட்டத்தின் பதினெட்டாவது திருத்தம்\n\nஇலங்கை அரசமைப்புச் சட்டத்தின் பதினெட்டாவது திருத்தம் (\"Eighteenth Amendment (18) to the Constitution of Sri Lanka\") என்பது இலங்கை சனாதிபதியின் நிறைவேற்றதிகாரங்களை மேலும் அதிகரிக்கும் பொருட்டு மகிந்த ராசபக்சவின் தலைமையிலான அரசினால் 2010 செப்டெம்பர் 9 அன்று இலங்கை நாடாளுமன்றத்தில் அரசமைப்புச் சட்டத்திற்கு நிறைவேற்றப்பட்ட ஒரு திருத்தச் சட்டம் ஆகும்.\n\nஇந்த அரசியல் சீர்திருத்தம் மூலம் அரச அதிபர் தேர்தலில் இரண்டு முறை மட்டுமே ஒருவர் போட்டியிடாலாம் என்ற நிலை நீக்கப்பட்டு ஒருவர் எத்தனை தடவையும் போட்டியிடும் அனுமதி வழங்கப்படும். இதேவேளை சுயாதீன ஆணைக்குழுக்கள் இந்ந திருத்தம் மூலம் அரச அதிபரின் கட்டுப்பாட்டிற்குள் வருகின்றது. மேலும் தேர்தல் ஆணையாளரின் அதிகாரங்கள் மட்டுப்படுத்தப்படுவதுடன் அரச சொத்துக்களை தேர்த்தல் பிரச்சாரத்திற்குப் பயன்படுத்துவதை கட்டுப்படுத்தும் உரிமையையும் தேர்தல் ஆணையாளர் இழக்கின்றார். தேர்தல் காலங்களில் தனியார் ஊடங்கள் செயற்படுவதற்கான விசேட கட்டுப்பாட்டு முறையும் இந்த அரசியலமைப்பு சீர்திருத்தம் மூலம் அறிமுகப்படுத்தப்படும் என்றும் அறிவிக்கப்பட்டுள்ளது.\n\nஇலங்கையின் தற்போதைய அதிபர் மகிந்த இராசபக்ச எதிர் கட்சி சிறந்த ஒரு வேட்பாளரை தேர்தலில் நிறுத்தும் வரை தான் தொடர்ந்தும் தேர்தலில் போட்டியிடப் போவதாக அறிவித்துள்ளார்.\n\nSection::::மூன்றில் இரண்டு பங்கு ஆதரவு.\nஇந்த அரசியலமைப்புச் சீர்திருத்தத்தை நிறைவேற்ற பாராளுமன்றத்தில் மூன்றில் இரண்டு பங்கு ஆதரவு தேவை என உச்ச நீதிமன்றம் அறிவித்துள்ளது. பாராளுமன்றத்தில் மூன்றில் இரண்டு பங்கு ஆதரவை பெற்றால் மட்டும் போதும் என்றும் பொது சன வாக்கெடுப்பு தேவையில்லை என்றும் உச்ச நீதிமன்றம் அறிவித்தது. ஆயினும் ஏற்கனவே மகிந்த இராசபக்ச தலமையிலான அரசிற்கு மூன்றில் இரண்டு பங்கு ஆசனங்கள் இருந்தமை குறிப்பிடத்தக்கது. இதேவேளை எதிர்க்கட்சியைச் சேர்ந்த பாராளுமன்ற உறுப்பினர் சிலரும் தமது ஆதரவை சீர்திருத்தத்திற்கு வழங்கினர்.\n\nபிரதான எதிர்க்கட்சியான ஐக்கிய தேசியக் கட்சி உட்பட தமிழ் தேசியக்கூட்டமைபு, மக்கள் விடுதலை முன்ணனி போன்றவை தமது எதிர்ப்பை இந்த சீர்திருத்தத்திற்கு தெரிவித்துள்ளனர்.\n\n9 செப்டெம்பர், 2010 இல் இலங்கைப் பாராளுமன்றத்தில் இந்த அரசியல் சீர்த்திருத்தம் 161 ஆதரவு வாக்குகளினால் நிறைவேற்றப்பட்டது. 17 எதிர் வாக்குகள் இந்த சீர்திருத்தத்திற்கு எதிராக செலுத்தப்பட்டது. பிரதான எதிர்க்கட்சியான ஐக்கிய தேசியக் கட்சி இந்த வாக்கெடுப்பில் பங்கெடுக்காமல் வெளிநடப்புச் செய்தது.\n\nSection::::எதிர்ப்பு.\nஇந்த அரசியல் அமைப்பிற்கு பிரதான எதிர்கட்டசி உட்பட பல கட்சிகள் எதிர்ப்புத் தெரிவித்தனர். ஆயினும் இலங்கை அதிபர் மகிந்த இராசபக்சவின் ஆதரவாளர்கள் சீர்த்திருத்தம் நிறைவேறிய தினம் பட்டாசு கொழுத்தி தமது மகிழ்ச்சியை வெளிப்படுத்தினர்.\n\nகொங் கொங்கை தளமாகக் கொண்டுள்ள மனித உரிமைகள் நிறுவனம் ஒன்று இந்த அரசியல் சீர்திருத்தம் மூலம் இலங்கையின் சுதந்திரமான சனநாயகம் முடிவிற்கு வரும் என்று கவலை வெளியிட்டுள்ளது.\n"}
{"id": "84876", "url": "https://ta.wikipedia.org/wiki?curid=84876", "title": "எலிக்கோபேக்டர் பைலோரி", "text": "எலிக்கோபேக்டர் பைலோரி\n\nஎலிக்கோபேக்டர் பைலோரி (Helicobacter pylori, ஹெலிகோபேக்டர் பைலோரி) ஒரு கிராம் சாயமேற்காத, நகரும் தன்மையுள்ள நீண்ட சுருள் வடிவுள்ள பாக்டீரியா ஆகும். இது மனித இரைப்பைத் திசுவில் மட்டுமே வாழக் கூடியது. தற்போது இது இரைப்பைக் குடற்புண் இரைப்பைப் புற்று நோய் ஆகியவற்றை உண்டாக்குவதாகத் தெரியவந்துள்ளது.\n\nமுதன் முதலில் இது பார்க்க கேம்பைலோபேக்டர் போல இருந்ததால் காம்பைலோபேக்டர் பைலோரி என அழைக்கப்பட்டது. 1869 ஆம் ஆண்டில் ஆராய்ச்சிகள் மூலம் இது காம்பைலோபேக்டர் அன்று என்று கண்டுபிடிக்கப்பட்டு எலிக்கோபேக்டர் பைலோரி எனப் பெயர் பெற்றது. பரவலாக இது எச்.பைலோரி என சுருக்கமாக அழைக்கப்படுகிறது.\n\nSection::::பெயர்க்காரணம்.\nஹெலிகோ - சுருள் வடிவமுடைய (helical shaped)\n\nபைலோரி - இரைப்பையின் பைலோரசு பகுதி (pylorus of stomach)\n\nSection::::பரவல்.\nஉலக மக்களில் பாதிப்பேர் இந்த பாக்டீரியத் தொற்று பெற்று உள்ளனர். இவர்களுள் மிகப்பெரும்பாலானோர் வளரும் நாடுகளைச் சேர்ந்தவர்களே.\n\nSection::::வரலாறு.\n1982 ஆம் ஆண்டு மார்ஷெல் மற்றும் வாரென் ஆகிய இருவர் இரைப்பையில் இதன் இருப்பைக் கண்டறிந்து உறுதி செய்த போது மருத்துவ உலகமே அதிர்ந்தது. மருத்துவப் பாடநூல்கள் திருப்பி எழுதப்பட்டன. ஏனெனில் இரைப்பையின் அமிலத்தன்மையில் எந்த ஒரு பாக்டீரியாவும் உயிர்வாழ முடியாது என நம்பப்பட்டு வந்தது. இதனால் 2005 ஆம் ஆண்டின் மருத்துவத்துறைக்கான நோபெல் பரிசை இவர்கள் பெற்றார்கள். ஆனால் இவர்களுக்கு முன்னரே நுண்கிருமிகளால் இரைப்பைப்புண் உண்டாகலாம் என்று நம்பப்பட்டு வந்திருக்கிறது.\n\nSection::::நுண்ணுயிரியல்.\nஎச்.பைலோரி, திருகுசுருள் வடிவமுடையது; கிராம் சாயம் ஏற்காதது; 3 மைக்ரான் நீளமும் அரை மைக்ரான் அகலமும் உடையது; நகர உதவும் கசையிழைகள் நான்கு முதல் ஆறு வரை கொண்டது. குறைந்த அளவு உயிர்வளியாவது இது உயிர்வாழ அவசியம். இது பல்வேறு நொதிகளை உற்பத்தி செய்கிறது. அவற்றுள் மருத்துவ முக்கியத்துவம் வாய்ந்தது யூரியேஸ் எனும் யூரியாவைச் சிதைக்கும் நொதி ஆகும்.\n\nSection::::நோய்த்தோற்றவியல்.\nமனித இரைப்பையில் சுரக்கப்படும் அடர் ஹைட்ரோகுளோரிக் அமிலம் பிற ஊறு விளைவிக்கும் பாக்டீரியங்களை அழிக்கும் தன்மை உடையது. ஆனால் இதிலிருந்தும் தப்பும் வழிகளைக் கையாள்வதன் மூலம் எச்.பைலோரி மட்டும் இங்கே வாழ முடிகிறது. தனது கசையிழைகளைக் கொண்டு இது அமிலச்செறிவற்ற கோழைப்படலத்தைத் துளையிட்டு உள்ளே சென்று வசிக்கிறது. ஒட்டும் தன்மையுள்ள பொருட்களைச் சுரந்து இரைப்பையின் புறஅடுக்குச் செல்களோடு நன்கு ஒட்டிக் கொள்கிறது.\n\nஎச்.பைலோரி அதிக அளவில் யூரியேஸ் நொதியைச் சுரக்கிறது. இந்நொதி யூரியாவை உடைத்து அம்மோனியாவாகவும் கார்பன் டை ஆக்சைடாகவும் மாற்றுகின்றன. அம்மோனியா நீருடன் இணையும் போது அம்மோனியம் அயனியாக மாறுகிறது. எஞ்சிய ஹைட்ராக்சைல் அயனி கரியமில வாயுவுடன் இணைந்து பைகார்பனேட் அயனி உண்டாகிறது. இது இரைப்பையின் ஹைட்ரோகுளோரிக் அமிலத்தை நடுநிலையாக்கி விடுகிறது. ஆகவே எச்.பைலோரி உயிர்வாழ யூரியேஸ் நொதி இன்றியமையாத ஒன்றாகும்.\n\nயூரியேஸ் நொதியால் உருவாகும் அம்மோனியா புறஅடுக்கு செல்களைச் சிதைக்கும் ஒரு நச்சுப் பொருளாகும். அத்தோடு மட்டுமின்றி எச்.பைலோரி புரதத்தைச் சிதைக்கும் நொதி \"(protease)\", வெற்றிடத்துளை உண்டாக்கும் செல்நச்சு \"(vacuolating cytotoxin)\" மற்றும் பாஸ்ஃபோ லிப்பிடுகளைச் சிதைக்கும் நொதி \"(phospholipase)\" ஆகியவற்றைச் சுரப்பதின் மூலமும் செல்களைப் பாதிக்கிறது.\n\nஇவ்வாறாக எச்.பைலோரி இரைப்பையில் நாட்பட்ட அழற்சியை \"(chronic inflammation)\" உண்டாக்குகிறது. இந்த நாட்பட்ட அழற்சி நீடிக்குமாயின் அது புற்றுநோயை உண்டாக்குகிறது.\n\nSection::::நோயறிதல்.\nகுருதி முறிபுரதச் சோதனை, மலத்தில் முறிதூண்டி கண்டறியும் சோதனை, கார்பன் யூரியா மூச்சுப் பரிசோதனை போன்ற பரிசோதனைகள் உடலைத் துளைக்காமல் செய்யக் கூடிய பரிசோதனைகளாகும். எனினும் அகநோக்கி \"(endoscope)\" மூலம் சிறிதளவு திசுவை எடுத்து விரைவு யூரியேஸ் சோதனை மற்றும் திசுப்பரிசோதனை \"(biopsy)\" போன்றவை செய்வதே சிறந்த அறுதியிடல் சோதனை ஆகும்.\n\nSection::::கார்பன் யூரியா மூச்சுப் பரிசோதனை.\nநோயருக்கு கார்பன்-14 அல்லது கார்பன்-13 அடையாளமிட்ட (labelled) யூரியா குடிக்கத் தரப்படும். இரைப்பையில் எச்.பைலோரி இருந்தால் யூரியாவை உடைத்து கரியமில வாயுவாக மாற்றும். இந்த அடையாளமிட்ட கரியமில வாயுவை மூச்சுக் காற்றில் கண்டறியலாம்.\n\nSection::::விரைவு யூரியேஸ் சோதனை.\nயூரியா உள்ள திரவத்தில் அகநோக்கி மூலம் எடுக்கப்பட்ட இரைப்பைத் திசு இடப்பட்டு அமில காரத்தன்மை காட்டிகள் (indicators) மூலம் யூரியேஸ் நொதி இருப்பதை உறுதி செய்யலாம்.\n\nSection::::எச்.பைலோரி பரவுதல்.\nஇது வாய்-வாய் மூலமும் \"(oro-oral)\" வாய்-மலம் \"(faeco-oral)\" மூலமும் பரவுகிறது. மக்கள் அடர்த்தி மிகுந்த வளரும் நாடுகளில் இது சாதாரணமாகக் காணப்படுகிறது. இந்நாடுகளில் சிறுவயதிலேயே நோய்த் தொற்று ஏற்பட்டு விடுகிறது.\n\nSection::::மருத்துவம்.\nஎச்.பைலோரி தொற்று உள்ள எல்லோருக்கும் மருத்துவம் தேவைப்படாது. மேலும் இந்தியா போன்ற வளரும் நாடுகளில் இதை அழிக்கும் மருந்து சாப்பிட்டு ஆறு மாதங்களுக்குள் இது மீண்டும் தொற்றிக் கொள்ள அதிக வாய்ப்பு உள்ளது. ஒரே ஒரு மருந்தை மட்டும் பயன்படுத்தினால் இது அந்த மருந்துகளுக்கு எதிர்ப்பு சக்தி (resistance) பெற்று விடுவதால் ஒரே நேரத்தில் மூன்று அல்லது நான்கு வகை மருந்துகள் பயன்படுத்தப்படுகின்றன.\n"}
{"id": "84881", "url": "https://ta.wikipedia.org/wiki?curid=84881", "title": "ஏர்டெல்", "text": "ஏர்டெல்\n\nபாரதி ஏர்டெல் லிமிட்டெட் () (, ) முந்தைய பெயர் பாரதி டெலி வென்ச்சர்சு லிமிடட் (\"BTVL\") 20 நாடுகளில் தொலைத்தொடர்புச் சேவை வழங்கும் ஓர் இந்தியத் தனியார் நிறுவனம் ஆகும். இந்தியாவில் 215 மில்லியனுக்கும் மேற்பட்ட வாடிக்கையாளர்களை கொண்டுள்ள `பாரதி ஏர்டெல்` இந்தியாவில் மிகப்பெரிய தொலைத்தொடர்பு நிறுவனமாகும். \nஒரே நாட்டில் அதிக வாடிக்கையாளர்களை கொண்டுள்ள வகையில் உலக அளவில் 3ஆவது இடத்திலும் 300 மில்லியன் வாடிக்கையாளர்களுடன் உலகின் 4ஆவது பெரிய நிறுவனமாகவும் உள்ளது.\n\n\nSection::::சேவை வழங்கும் நாடுகள்.\nஇந்திய துணைக்கண்டத்தில் பின் வரும் 3 நாடுகளில் செயல்படுகிறது.\n\n"}
{"id": "84900", "url": "https://ta.wikipedia.org/wiki?curid=84900", "title": "மடப்புரம் (திருநெல்வேலி)", "text": "மடப்புரம் (திருநெல்வேலி)\n\nமடப்புரம் திருநெல்வேலி மாவட்டம், இராதாபுரம் வட்டம் அச்சம்பாடு பஞ்சாயத்தில் அமைந்துள்ளது. இவ்வூரில் உள்ள ஸ்ரீநிவாச பெருமாள் கோவில் மிகப் பழமையானது. இது இராதாபுரம் சட்டமன்ற தொகுதிக்கும், திருநெல்வேலி நாடாளுமன்ற தொகுதிக்கும் உட்பட்டது.\nSection::::அமைவிடம்.\nவள்ளியூர் - திருசெந்தூர் மாநில நெடுஞ்சாலையில் (SH-93) வள்ளியூரிலிருந்து 4 கி.மீ தூரத்தில் உள்ளது.\n"}
{"id": "84909", "url": "https://ta.wikipedia.org/wiki?curid=84909", "title": "கன்னியா வெந்நீரூற்று", "text": "கன்னியா வெந்நீரூற்று\n\nகன்னியா வெந்நீரூற்று திருகோணமலை மாவட்டத்தில் உள்ள ஒரு இயற்கை வெந்நீரூற்று ஆகும். குறிப்பிட்ட அந்த இடத்தில் 90 - 120 செ.மீ ஆழமுடைய ஏழு சிறிய சதுர வடிவான கிணறுகள் அமைந்துள்ளன. இயற்கையாகவே ஏற்பட்டிருந்த வெந்நீரூற்றில், நாளடைவில் செயற்கைக் கிணறுகள் அமைக்கப்பட்டுள்ளன. ஒவ்வொரு கிணற்றிலுமிருந்து வெவ்வேறு வெப்பநிலையில் நீர் ஊறி வந்து கொண்டிருக்கும். உல்லாசப் பிரயாணிகளைக் கவரும் இந்த வெந்நீரூற்று இலங்கையில் நடந்த உள்நாட்டுப் பிரச்சனைக் காலத்தின் போது களையிழந்து காணப்பட்டது. ஆயினும் போர் முடிவுற்றதன் பின்னர் தற்போது அதிகமாக உல்லாசப் பிரயாணிகளைக் கவரும் ஒரு சுற்றுலாத் தலமாக இந்த கிணறுகள் திகழ்கின்றன. போர் முடிவுற்றதன் பின்னர் இந்த உல்லாசப் பிரயாண மையத்தைச் சிங்களமயமாக்கும் நடவடிக்கைகள் நடைபெறுவதாகச் சிலர் எதிர்ப்புகளைத் தெரிவித்தனர் . வெந்நீரூற்றுப் பிரதேசத்தில் தமிழ் மொழியிலும் செய்தியைக் கொண்டிருந்த அறிவிப்புப் பலகை அகற்றப்பட்டு, ஆங்கிலம், சிங்களம் ஆகிய இரு மொழிகளில் மட்டுமே செய்தியைக் கொண்ட அறிவிப்புப் பலகை வைக்கப்பட்டுள்ளது. அத்துடன் அங்கே விநியோகிக்கப்படும் நுழைவுச் சீட்டில் அந்தப் பிரதேசம் ஒரு பெளத்தமதப் பிரதேசம் எனவும் அறியத் தரப்பட்டுள்ளது.\n\nSection::::வரலாறு.\nதமிழ் வரலாற்றின் படி, பத்துத் தலை படைத்த இராவணன் தனது தாயாருக்கு இறுதிக் கிரியைகள் செய்வதற்காக உடைவாளை உருவி ஏழு இடங்களில் குத்தியதாகவும் அந்த இடங்களில் இந்த வெந்நீர் ஊற்று உருவாகியதாகவும் ஐதீகம் உண்டு.\n\nSection::::தற்போதைய நிலை.\nதற்போது பெருமளவு சுற்றுலாப் பயணிகள் இங்கு சென்று நீராடுகின்றனர். எனினும் உல்லாசப்பயணிகள் நீராடும் அளவுக்கு போதியளவு நீர் அங்கு இல்லை எனத் தெரிவிக்கப்படுகிறது.\n\nSection::::இலக்கியம்.\nகன்னியாவில் உள்ள ஏழு வெந்நீரூற்றுகள் பற்றிய நவாலியூர் சோமசுந்தரப் புலவரது ஒரு பாடல்:\n\n"}
{"id": "84913", "url": "https://ta.wikipedia.org/wiki?curid=84913", "title": "நீர்நிலவியல்", "text": "நீர்நிலவியல்\n\nநீர்நிலவியல் என்பது பூமியின் மேலோட்டில் (Earth Crust), பொதுவாக நிலத்தடிநீர்நிறை (acquifer) பகுதியில் காணப்படும் மண், பாறைகளினூடான, நிலத்தடிநீரின் (Groundwater)பரவலையும் அசைவையும் பற்றிய நிலவியல் அறிவாகும். நீர்நிலவியலானது நிலம் (மண்), நீர், இயற்கை, சமூகம் ஆகியவற்றுக்கிடையில் காணப்படும் வேதியியல், இயற்பியல், உயிரியல். மேலும் சட்டம் சார்ந்த இடைத்தாக்கங்களை உள்ளடக்கியதாகும். நிலத்தடிநீருக்கும், நிலவியலுக்குமான இடைத்தொடர்பு ஓரளவு சிக்கலான ஒன்றாகும். நிலஉருவவியலின்படி உயரத்திலிருந்து, தாழ்நிலம் நோக்கி அசைவதற்குப் பதிலாக, அமுக்கம் கூடிய இடத்திலிருந்து, குறைந்த இடத்துக்கு, அமுக்க வேறுபாட்டின் அடிப்படையிலேயே அசையும்.\n"}
{"id": "84914", "url": "https://ta.wikipedia.org/wiki?curid=84914", "title": "சகீலா", "text": "சகீலா\n\nசகீலா (பிறப்பு: சனவரி 1977) குணசித்திர வேடங்களிலும், நகைச்சுவை வேடங்களிலும் நடிக்கும் இந்திய நடிகையாவார். 15வது வயதில் ப்ளே கேள்ஸ் என்ற படத்தில் துணை நடிகையாக அறிமுகமானார். இவர் பாலுணர்வுக் கிளர்ச்சியத் திரைப்பட நடிகையுமாவார்.\n\nSection::::திரை வாழ்க்கை.\nமலையாளத் திரைப்படமான ப்ளே கேள்ஸ் திரைப்படம் மூலம் துணை நடிகையாக அறிமுகமானார். இந்தப் படத்தில் நடிகை சில்க் பிரதான கதாபாத்திரமாக நடித்தார். இவர் நடிப்பில் வெளிவந்த கிணரத்தும்பிகள் எனும் மலையாளப்படம் பெரும் வெற்றி பெற்றது. மலையாளப் படங்களில் பெரிதும் பேசப்பட்ட இவர் 110க்கும் மேற்பட்ட தமிழ், மலையாளம், தெலுங்கு, கன்னடம், இந்தி படங்களில் நடித்துள்ளார்.\n\nமறுமலர்ச்சி திரைப்படத்தில் விவேகிற்கு ஜோடியாக நடித்துள்ளார்.\n\nகுணசித்திர வேடங்களிலும் நகைச்சுவை வேடங்களிலும் நிறைய தமிழ், தெலுங்கு படங்களில் நடித்துள்ளார். ஜெயம், அழகிய தமிழ்மகன், பாஸ் என்கிற பாஸ்கரன் போன்ற தமிழ்ப் படங்களில் நகைச்சுவை கதாபாத்திரத்தில் நடித்துள்ளார்.\n\nஇவரை திரையுலகத்தினர் \"சைக்லோன்\" \"லேடி லால்” என்ற பெயர்களில் அழைக்கின்றார்கள்.\n"}
{"id": "84915", "url": "https://ta.wikipedia.org/wiki?curid=84915", "title": "தாழ்த்தப்பட்டோர் முன்னேற்றக் கழகம்", "text": "தாழ்த்தப்பட்டோர் முன்னேற்றக் கழகம்\n\nதாழ்த்தப்பட்டோர் முன்னேற்றக் கழகம் 1974-77 காலகட்டத்தில் தமிழகத்தில் செயல்பட்ட ஒரு அரசியல் கட்சி. திராவிட முன்னேற்றக் கழகத்தின் முக்கிய தலைவர்களில் ஒருவரான சத்தியவாணி முத்துவால் இக்கட்சி தொடங்கி நடத்தப்பட்டது. சத்தியவாணி முத்து திமுகவின் ஆதிதிராவிடர்களின் முகமாக கருதப்பட்டவர். 1967 மற்றும் 1971 சட்டமன்றத் தேர்தல்களில் போட்டியிட்டு வெற்றி பெற்று கா. ந. அண்ணாதுரை மற்றும் மு. கருணாநிதி அமைச்சரவைகளில் ஹரிஜனர் நல அமைச்சராகப் பணியாற்றியவர். 1972ம் ஆண்டு கருணாநிதியுடன் ஏற்பட்ட கருத்து வேறுபாட்டால் திமுகவிலிருந்து வெளியேறி தாழ்த்தப்பட்டோர் முன்னேற்றக் கழகத்தைத் தொடங்கினார். அண்ணாதுரையின் மரணத்துக்குப்பின் திமுகவில் ஆதிதிராவிடர்களின் நலன் பற்றி கவனிப்பாரில்லை என்று கருணாநிதி மீது குற்றம் சாட்டினார். 1977ல் இரா. நெடுஞ்செழியன், கே. ராஜாராம், பி. யூ. சண்முகம், எஸ். மாதவன் போன்ற தலைவர்களும் திமுகவிலிருந்து வெளியேறி \"மக்கள் திராவிட முன்னேற்றக் கழகம்\" என்ற கட்சியைத் தொடங்கினர். சிறிது காலத்துக்கு இக்கட்சி சத்தியவாணி முத்துவின் கட்சியுடன் இணைந்து செயல்பட்டது. ஆனால் 1977 சட்டமன்றத் தேர்தல் அறிவிக்கப்பட்ட போது சத்தியவாணி தனது கட்சியைக் கலைத்து விட்டு எம். ஜி. ராமச்சந்திரனின் அண்ணா திராவிட முன்னேற்றக் கழகத்தில் இணைந்து விட்டார். 1977 தேர்தலில் அதிமுக வேட்பாளராக உளுந்தூர்பேட்டை சட்டமன்றத் தொகுதியில் போட்டியிட்டு தோல்வியடைந்தார். தேர்தல் முடிந்து சிறிது காலத்தில் நெடுஞ்செழியனும் அதிமுகவில் இணைந்து விட்டார்.\n"}
{"id": "84918", "url": "https://ta.wikipedia.org/wiki?curid=84918", "title": "தமிழ்நாட்டில் இந்திய நாடாளுமன்றத் தேர்தல், 1991", "text": "தமிழ்நாட்டில் இந்திய நாடாளுமன்றத் தேர்தல், 1991\n\nஇந்தியக் குடியரசின் பத்தாவது நாடாளுமன்றத் தேர்தல் தமிழ்நாட்டில் 1991 ஆம் ஆண்டு மே-ஜூன் மாதங்களில் நடை பெற்றது. அண்ணா திராவிட முன்னேற்றக் கழகம்-இந்திய தேசிய காங்கிரசு கூட்டணி 39 இடங்களை வென்று முதலிடத்தில் வந்தது.\n\nSection::::பின்புலம்.\n1991ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "84921", "url": "https://ta.wikipedia.org/wiki?curid=84921", "title": "தமிழ் மாநில காங்கிரசு", "text": "தமிழ் மாநில காங்கிரசு\n\nதமிழ் மாநில காங்கிரஸ் (தமாகா) 1996-2002ல் தமிழ்நாட்டில் உள்ள ஒரு அரசியல் கட்சி ஆகும். இதன் தேர்தல் சின்னம் மிதிவண்டி (சைக்கிள்).\n\n1996 சட்டமன்றத் தேர்தலில் இந்திய தேசிய காங்கிரசின் தேசியத் தலைவர் பி. வி. நரசிம்ம ராவ் அதிமுகவுடன் கூட்டணி அமைக்க முடிவு செய்தார். ஆனால் காங்கிரசின் தமிழ் நாட்டு உறுப்பினர்கள் மற்றும் தலைவர்களில் பெரும்பாலானோர் இதனை எதிர்த்தனர். ஜி. கே. மூப்பனார் தலைமையில் பிரிந்து சென்று ”தமிழ் மாநில காங்கிரசு” என்ற பெயரில் புதிய கட்சி தொடங்கினார். \n\nதமாக 1996 சட்டமன்றத் தேர்தலில் திமுகவுடன் கூட்டணி அமைத்துப் போட்டியிட்டது. 39 இடங்களில் வெற்றி பெற்றது. இத்தேர்தலுடன் நடந்த நாடாளுமன்றத் தேர்தலிலும் திமுகவுடன் இணைந்து போட்டியிட்டு 20 இடங்களில் வென்றது. 1996-98 காலகட்டத்தில் ஐக்கிய முன்னணி கூட்டணி அரசுகளில் அங்கம் வகித்தது. இக்கட்சியின் ப. சிதம்பரம், எம். அருணாச்சலம், தனுஷ்கோடி ஆதித்தன் ஆகியோர் மத்திய அமைச்சர்களாகப் பணியாற்றினர். 1998 நாடாளுமன்றத் தேர்தலிலும் திமுகவுடன் கூட்டணி அமைத்துப் போட்டியிட்டது. ஆனால் 3 இடங்களில் மட்டுமே வென்றது. 1999 நாடாளுமன்றத் தேர்தலில் திமுகவுடனான கூட்டணி முறிந்து, விடுதலைச் சிறுத்தைகள், புதிய தமிழகம் ஆகிய கட்சிகளுடன் கூட்டணி அமைத்துப் போட்டியிட்டது. ஆனால் எந்த தொகுதிகளிலும் வெற்றிபெற வில்லை. 2001 சட்டமன்றத் தேர்தலில் அதிமுகக் கூட்டணியில் இடம்பெற்று 23 இடங்களில் வென்றது. 2001ல் மூப்பனாரின் மறைவுக்குப் பின் அவரது மகன் ஜி. கே. வாசன் தமாக தலைவரானார். 2002ல் தமாக இந்திய தேசியக் காங்கிரசுடன் இணைந்து விட்டது.காங்கிரஸ் கட்சியில் இருந்து விலகிய ஜி.கே.வாசன், தமிழ் மாநில காங்கிரஸ் என்ற கட்சியை மீண்டும் தொடங்கினார். \nSection::::தமிழ்நாடு சட்டமன்றத் தேர்தல், 2016.\nமக்கள் நலக் கூட்டணியுடன் தேர்தல் கூட்டணிக்காக தமிழ் மாநில காங்கிரசு இணைந்தது. அணியின் முதல்வர் வேட்பாளராக தேமுதிக தலைவர் விஜயகாந்த் அறிவிக்கப்பட்டார். .\n2016 தமிழக சட்டமன்ற தேர்தலில் போட்டியிட்ட அனைத்து தொகுதிகளிலும் வெற்றி வாய்ப்பை இழந்தது.\n"}
{"id": "84923", "url": "https://ta.wikipedia.org/wiki?curid=84923", "title": "தமிழ்நாட்டில் இந்திய நாடாளுமன்றத் தேர்தல், 1996", "text": "தமிழ்நாட்டில் இந்திய நாடாளுமன்றத் தேர்தல், 1996\n\nஇந்தியக் குடியரசின் பதினோறாவது நாடாளுமன்றத் தேர்தல் தமிழ்நாட்டில் 1996 ஆம் ஆண்டு ஏப்ரல்-மே மாதங்களில் நடை பெற்றது. திராவிட முன்னேற்றக் கழகம்-தமிழ் மாநில காங்கிரசு கூட்டணி 39 இடங்களை வென்று முதலிடத்தில் வந்தது.\n\nSection::::பின்புலம்.\n1996ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "84924", "url": "https://ta.wikipedia.org/wiki?curid=84924", "title": "வல்லரசு (திரைப்படம்)", "text": "வல்லரசு (திரைப்படம்)\n\nவல்லரசு விஜயகாந்த் நடிப்பில் 2000 ஆம் ஆண்டில் வெளிவந்த தமிழ்த் திரைப்படம் ஆகும் . இப்படத்தை என். மகாராஜன் இயக்கினார்.\n\n"}
{"id": "84925", "url": "https://ta.wikipedia.org/wiki?curid=84925", "title": "சொக்கத்தங்கம் (திரைப்படம்)", "text": "சொக்கத்தங்கம் (திரைப்படம்)\n\nசொக்கத்தங்கம் பாக்கியராஜ் இயக்கத்தில் 2008 ஆம் ஆண்டில் வெளிவந்த தமிழ்த் திரைப்படம் ஆகும் .\n"}
{"id": "84930", "url": "https://ta.wikipedia.org/wiki?curid=84930", "title": "தோற்றப்பாட்டியல்", "text": "தோற்றப்பாட்டியல்\n\nதோற்றப்பாட்டியல் என்பது ஒரு மெய்யியல் இயக்கத்தைக் குறிக்கும். இது எட்மண்ட் குசேர்ல் என்பவர் 20 ஆம் நூற்றாண்டின் தொடக்க ஆண்டுகளில் இதனை உருவாக்கினார். பின்னர், செருமனியில் உள்ள கொட்டிஞென், மியூனிச் ஆகிய பல்கலைக்கழகங்களில், அவரும் அவரைப் பின்பற்றியவர்களும் இதை விரிவாக்கி வளர்த்தனர். இவ்வியக்கம் பின்னர் பிரான்சு, ஐக்கிய அமெரிக்கா ஆகிய நாடுகளுக்கும் பிற இடங்களுக்கும் பரவியது.\nகுசேர்லின் கருத்தாக்கத்தில், தோற்றப்பாட்டியல், முக்கியமாக உணர்வுநிலை அமைப்புக்கள் தொடர்பான முறைப்படியான எண்ண வெளிப்பாடு அதன் பகுப்பாய்வு என்பவற்றுடன் உணர்வுநிலைச் செயற்பாடுகளின்போது தோன்றும் தோற்றப்பாடுகளையும் கருத்தில் கொள்கிறது. தோற்றப்பாட்டியல், அறிவியல் அறிவையும் உள்ளடக்கிய மனித அறிவுக்கு உறுதியான அடிப்படியாக அமையக்கூடும் என்றும், அது மெய்யியலை ஒரு தீவிரமான அறிவியலாக நிலைப்படுத்தும் என்றும் குசேர்ல் நம்பினார். \nகுசேர்லின் கருத்தாக்கத்தை அடிப்படையாகக்கொண்டு தோற்றப்பாட்டியல், அவரால் மட்டுமன்றி அவரது மாணவர்களான எடித் இசுட்டெயின் (Edith Stein), மார்ட்டின் எய்டெகர் (Martin Heidegger) என்போராலும், மக்சு இசுக்கெலர் (Paul Ricoeur), நிக்கொலாய் கார்ட்மான் (Nicolai Hartmann), மோரிசு மேர்லெயு-பொன்டி (Maurice Merleau-Ponty), யேன்-பவுல் சார்ட்ரே (Jean-Paul Sartre) போன்ற இருப்பியல்வாதிகளாலும், மெய்யியலாளர்களான பவுல் ரிக்கோயர் (Paul Ricoeur), எம்மானுவேல் லெவினாசு (Emmanuel Levinas) சமூகவியலாளர்கள் ஆல்பிரட் சுட்சு (Alfred Schütz), எரிக் வொயெகெலின் (Eric Voegelin) போன்றோராலும் வளர்த்தெடுக்கப்பட்டது. \n"}
{"id": "84933", "url": "https://ta.wikipedia.org/wiki?curid=84933", "title": "மது பாலகிருஷ்ணன்", "text": "மது பாலகிருஷ்ணன்\n\nமது பாலகிருஷ்ணன் (சூன் 24, 1974) மலையாளம் , தமிழ், தெலுங்கு , கன்னடம் ஆகிய மொழிகளில் பாடியுள்ள ஓர் இந்தியத் திரைப்படப் பாடகர்.\nSection::::வாழ்க்கை வரலாறு.\nமது பாலகிருஷ்ணன் கேரளத்தைச் சேர்ந்த கொச்சி மாமன்னரின் தலைநகராகத் திகழ்ந்த திருப்புனித்துறையில் பிறந்தவர். சென்னையில் உள்ள இந்திய இசை மற்றும் கலை அகாடமியில் இசையில் பட்டம் பெற்று அனைத்திந்திய வானொலி மற்றும் தூர்தர்சனில் தரபடுத்தப்பட்ட கலைஞராக பணியாற்றி யுள்ளார். இவருக்கு திவ்யா என்ற மனைவியும் மாதவன் என்ற மகனும் உள்ளனர். துடுப்பாட்ட வேகப்பந்து வீச்சாளர் ஸ்ரீசாந்த் இவரது மனைவியின் தமையனாவார்.\n\nசிறுவயதில் ஸ்ரீதேவி மற்றும் சந்திரமனா நாரயணன் நம்பூதிரியிடம் கருநாடக இசை பயிற்சியைத் துவக்கிய மது சென்னையில் டி.வி.கோபாலகிருஷ்ணன், மணி கிருஷ்ணசாமி மற்றும் வேதவல்லி ஆகியோரிடம் மேற்பயிற்சி பெற்றுள்ளார்.\n\nSection::::இசைப்பயணம்.\n2002ஆம் ஆண்டு \"வால்கண்ணாடி\" என்ற மலையாளத் திரைப்படத்தில் இவரது \"அம்மே அம்மே\" என்ற பாடலுக்கு கேரள அரசு மாநில விருது கிடைத்தப்பிறகு புகழ் பெறத் துவங்கினார். இதனைத் தொடர்ந்து 90 மலையாளம், 65 கன்னடம், 45 தெலுங்கு மற்றும் 65 தமிழ் திரைப்படப் பாடல்களை பாடியுள்ளார். சமய வழிபாட்டுப் பாடல்கள் மற்றும் பிற திரையிசை தவிர்த்த பாடல்கள் கூடுதல் எண்ணிக்கையில் பாடியுள்ளார். அவற்றில் குறிப்பிடத்தக்கன சில : \n\n2010ஆம் ஆண்டு இளையராஜா இசையில் நான் கடவுள் திரைப்படத்திற்காக இவர் பாடிய \"பிச்சைப் பாத்திரம் ஏந்தி வந்தேன்\" என்ற பாட்டு மிர்ச்சி இசை விருது பெற்றுள்ளது. இளையராஜாவின் \"திருவாசகம்\" இசைக்கோப்பிலும் பாடியுள்ளார்.\n\n"}
{"id": "84936", "url": "https://ta.wikipedia.org/wiki?curid=84936", "title": "திருப்பூணித்துறை", "text": "திருப்பூணித்துறை\n\nதிருப்பூணித்துறை அல்லது திரிப்பூணித்துறா (ஆங்:Thripunithura, மலையாளம்: തൃപ്പൂണിത്തുറ) இந்திய மாநிலம் கேரளாவில் கொச்சி பெருநகர்ப் பகுதியில் அமைந்துள்ள ஊராகும். இது இந்திய விடுதலைக்கு முன்னர் அமைந்திருந்த கொச்சி இராச்சியத்தின் தலைநகராக விளங்கியது. அந்த மன்னர் பரம்பரையினர் இன்றும் இங்கு வாழ்ந்து வருகின்றனர். இங்கு அமைந்துள்ள மலை அரண்மனை கொச்சி மன்னரின் உறைவிடமாக இருந்தது. இங்குள்ள பூர்ணாத்திரேயசர் கோவிலில் உள்ள திருமால் சந்தானகோபாலன் வடிவில் எழுந்தருளியுள்ளதாகக் கருதப்படுவதால் குழந்தையில்லாதவர்கள் இங்கு வழிபட வருதல் வழக்கமாக உள்ளது.\n\nSection::::பிரபல இசைக் கலைஞர்கள்.\nமிருதங்கக் கலைஞர் டி. வி. கோபாலகிருஷ்ணன், கடம் கலைஞர் திருப்பூணித்துறை இராதாகிருஷ்ணன் ஆகியோர் இவ்வூரைச் சேர்ந்தவர்கள்.\n\nSection::::திருப்பூணித்துறை துடுப்பாட்ட மன்றம்.\nதிருப்பூணித்துறை கேரள துடுப்பாட்ட நிகழ்வுகளில் முதன்மை இடத்தைப் பிடித்துள்ளது.\n\n"}
{"id": "84947", "url": "https://ta.wikipedia.org/wiki?curid=84947", "title": "பௌத்த தமிழ் இலக்கியம்", "text": "பௌத்த தமிழ் இலக்கியம்\n\nபெளத்த தமிழ் இலக்கியம் என்பது பெளத்த சமயம் பற்றிய தமிழ் இலக்கியங்களை முதன்மையாகக் குறிக்கிறது. பெளத்தர்களால் எழுதப்பட்ட பிற தமிழ் இலக்கியங்களையும் இது சுட்டுவதுண்டு. சங்க காலம் தொடக்கம் தற்காலம் வரை பெளத்த தமிழ் இலக்கியங்கள் உண்டு. குண்டலகேசி, மணிமேகலை போன்ற பெரும் காப்பியங்கள் பெளத்த காப்பியங்கள் ஆகும். பெளத்தர்கள் அறம், நீதி, மெய்யியல், மொழியியல், மருத்துவம் போன்ற பல துறைகளில் தமிழில் ஆக்கங்கள் தந்துள்ளார்கள். இன்று தமிழரின் விழுமியங்கள் பல இந்த இலக்கியத்தின், சமூக பண்பாட்டின் தாக்கத்தினால் செதுக்கப்பட்டுள்ளன. இன்று தமிழ் தலித் ஆய்வாளர்கள் பெளத்த தமிழ் இலக்கியங்கள் மீது சிறப்பு அக்கறை காட்டுகிறார்கள்.\n\nSection::::வரலாறு.\nSection::::தமிழ் மறுமலர்ச்சி (18,19 ம் நூற்றாண்டுகள்).\nதமிழ் மறுமலர்ச்சியில், சங்க கால தமிழ் இலக்கியங்களைப் பதிப்பித்ததில் பெளத்த தமிழ் இலக்கியவாதிகளுக்கு முக்கிய பங்கு உண்டு. பெரும்பாலும் ஆதிதிராவிட, அல்லது தலித் சமூகத்தைத் சேர்ந்த இவர்களிடமே பல ஏடுகள் இருந்தன. இவர்கள் இந்த இலக்கியங்களைப் பதிப்புக் கொண்டு வருவதற்கு சைவ வைணவ அமைப்பாரிடம் இருந்து பல விதமான தடைகளை சந்திக்க வேண்டி இருந்தது.\n\n"}
{"id": "84948", "url": "https://ta.wikipedia.org/wiki?curid=84948", "title": "கௌதமா அச்சியந்திர சாலை", "text": "கௌதமா அச்சியந்திர சாலை\n\nகெளதமா அச்சியந்திர சாலை என்பது 1900 களின் தொடக்கத்தின் சென்னையில் இயங்கிய ஒரு தமிழ்ப் அச்சுப் பதிப்பகம் ஆகும். பெளத்த தமிழ் இலக்கிய நூல்களை இது வெளியிட்டது. \n\n"}
{"id": "84951", "url": "https://ta.wikipedia.org/wiki?curid=84951", "title": "டயட் கோக்", "text": "டயட் கோக்\n\nடயட் கோக் (ஆங்கிலம்: diet coke) கொக்கக் கோலா நிறுவனத்தால் தயாரித்து சந்தைப் படுத்தப்படும் மென்பானங்களுள் ஒன்று. இது டயட் கொக்கக் கோலா, லைட் கொக்கக் கோலா, கோக் லைட் என்ற பெயர்களாலும் அழைக்கப்படுகிறது. இனிப்புச் சுவைக்கு இயற்கை சர்க்கரை வேதிப் பொருட்களைப் பயன்படுத்தாமல், செயற்கை வேதிப் பொருட்களை பயன்படுத்துவதால் இதன் கலோரி அளவு மற்றைய கோலா பானங்களை விட குறைவாக உள்ளது.\n\nSection::::வரலாறு.\nஅமெரிக்காவை தலைமையிடமாகக் கொண்டுள்ள கொக்கக் கோலா நிறுவனம், பல சுவைகளில் மென்பானங்களை தயாரித்து வெளியிடுகிறது. அவற்றுள் மிகவும் புகழ் பெற்றது கோக் (classic coke). 1886ம் ஆண்டுமுதல் கோக் தயாரித்து விற்கப்படுகிறது. இதில் இனிப்பு சுவைக்காக இயற்கையாக விளையும் கரும்பு அல்லது மக்காச்சோள சர்க்கரைப்பாகில் (high fructose corn syrup) இருந்து தயாரித்த சர்க்கரையை பயன்படுத்துவதால், உட்கொள்ளும் கலோரி அளவு அதிகமாக உள்ளது. எனவே கோக் பானத்தைப் பருகுவோர் உடல் எடை அதிகரித்து பருமன் கூடுகிறது என்ற குற்றச்சாட்டு எழுந்தது. எனவே, கோக் போலவே சுவையும், ஆனால் அதில் உள்ளதை விடக் குறைந்த கலோரிகளையும் கொண்ட பானத்தை தயாரிக்க கொக்கக் கோலா நிறுவனம் முடிவு செய்தது.\n\n1982 ஆம் ஆண்டு அமெரிக்க சுந்ததிர தினத்தன்று (ஜூலை 4) டயட் கோக் என்ற புதிய பானம் அறிமுகப்படுத்தப்பட்டது. இதில் சர்க்கரை பாகிற்கு பதிலாக ஆஸ்பர்டேம் (Aspertame) என்ற செயற்கை வேதிப்பொருள் இனிப்புச் சுவைக்காக சேர்க்கப் பட்டிருந்தது. அமெரிக்காவைத் தவிர வேறு சில நாடுகளில் 100 சதவிதம் ஆஸ்பர்டேம் பயன்படுத்துவதற்கு பதிலாக சோடியம் சைக்ளமேட், (Sodium cyclamate) ஆஸ்பர்டேம், ஏஸ்சல்ஃபேம் பொட்டாசியம் (Acesulfame pottasium) கொண்ட கலவை பயன்படுத்தப்பட்டது. 2005 ஆம் ஆண்டு முதல் ஆஸ்பர்டேம் பயன்பாடு நிறுத்தப்பட்டு அதனிடத்தில் சுக்ரலோஸ் (Sucralose), ஏஸ்சல்ஃபேம் பொட்டாசியம் கலவை பயன்படுத்தப்பட்டது. இந்தியாவில் 1990 களின் இறுதியில் இந்த பானம் அறிமுகப்படுத்தப்பட்டது.\n\nSection::::சர்ச்சை.\nஆஸ்பர்டேம் போன்ற செயற்கை இனிப்பு வேதிப் பொருட்கள் பானம் பருகுவோரின் உடல்களில் பல உபாதைகளை ஏற்படுத்துவதாக ஆராய்ச்சியாளர்கள் சிலர் கருதுகிறார்கள், புற்று நோய், மூளைக் கழலை (tumour) ஆகிய நோய்களும் இதில் அடங்கும். இத்தகைய சர்ச்சைகளால் தற்போது ஆஸ்பர்டேம் பயன்படுத்தப் படுவதில்லை.\n\nSection::::பிற பெயர்கள்.\nடயட் கோக், பல்வேறு நாடுகளில் பல்வேறு பெயர்களால் விற்கப்படுகிறது. டயட் கோக் வனிலா, கஃபைன் ஃப்ரீ கோக், கொக்கக் கோலா லைட் சாங்கோ அவற்றுள் சில.\n"}
{"id": "84964", "url": "https://ta.wikipedia.org/wiki?curid=84964", "title": "தமிழ்நாட்டில் இந்திய நாடாளுமன்றத் தேர்தல், 1998", "text": "தமிழ்நாட்டில் இந்திய நாடாளுமன்றத் தேர்தல், 1998\n\nஇந்தியக் குடியரசின் பன்னிரெண்டாவது நாடாளுமன்றத் தேர்தல் தமிழ்நாட்டில் 1998 ஆம் ஆண்டு பெப்ரவரி மாதம் நடை பெற்றது. அண்ணா திராவிட முன்னேற்றக் கழகம் தலைமையிலான தேசிய ஜனநாயக கூட்டணி 30 இடங்களை வென்று முதலிடத்தில் வந்தது.\n\nSection::::பின்புலம்.\n1998ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன. 1996 நாடாளுமன்றத்தேர்தலுக்குப் பின் அமைந்த ஐக்கிய முன்னணி அரசுகள் இரண்டாடுகளுக்குள் கவிழ்ந்தன. இந்திய தேசிய காங்கிரசு ஐக்கிய முன்னணிக்கு அளித்து வந்த ஆதரவை விலக்கிக் கொண்டதால் ஐ. கே. குஜரால் தலைமையிலான அரசு பெரும்பான்மையை இழந்து கவிழ்ந்தது. புதிய நாடாளுமன்றத்துக்கான தேர்தல்கள் 1998ம் ஆண்டு பெப்ரவரி மாதம் நடத்தப்பட்டன. இத்தேர்தலில் தமிழகத்தில் இருபெரும் கூட்டணிகள் போட்டியிட்டன. அதிமுக தலைமையிலான தேசிய ஜனநாயகக் கூட்டணியில பாஜக, மதிமுக, பாமக, சுப்பிரமணியன் சாமியின் ஜனதா கட்சி, வாழப்பாடி ராமமூர்த்தியின் தமிழக ராஜீவ் காங்கிரசு ஆகிய கட்சிகள் இடம் பெற்றிருந்தன. மற்றொரு கூட்டணியான் ஐக்கிய முன்னணியில் திமுக, தமாக மற்றும் இந்திய கம்யூனிஸ்ட் ஆகிய கட்சிகள் இடம் பெற்றிருந்தன. இந்திய தேசிய காங்கிரசும், மார்க்சிஸ்ட் கம்யூனிஸ்ட் கட்சியும் தனித்துப் போட்டியிட்டன.\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "84970", "url": "https://ta.wikipedia.org/wiki?curid=84970", "title": "இரசம்", "text": "இரசம்\n\n"}
{"id": "84972", "url": "https://ta.wikipedia.org/wiki?curid=84972", "title": "முரளி (தமிழ் நடிகர்)", "text": "முரளி (தமிழ் நடிகர்)\n\nமுரளி (மே 19, 1964 - செப்டம்பர் 8, 2010) தமிழ்த் திரைப்பட நடிகர் ஆவார். கர்நாடக மாநிலம், பெங்களூரைச் சேர்ந்த இவர் அறுபதுக்கும் மேற்பட்ட படங்களில் கதாநாயகனாக நடித்துள்ளார். இவர் 1984 இல் வெளி வந்த பூவிலங்கு எனும் திரைப்படம் மூலம் தமிழ்த் திரையுலகிற்கு அறிமுகமானார். 1990 இல் வந்த “புது வசந்தம்”, 1991 இல் வந்த “இதயம்” படமும் இவருக்கு வெற்றிப்படமாக அமைந்தது. “கடல் பூக்கள்” என்ற திரைப்படத்தில் நடித்ததற்காக தமிழக அரசின் சிறந்த நடிகர் விருதை பெற்றார். \n\nSection::::வாழ்க்கைக் குறிப்பு.\nSection::::சொந்த வாழ்க்கை.\nமுரளியின் தந்தை சித்தலிங்கையா கன்னடர் ஆவார். அவர் பல படங்களை‌த் தயா‌ரித்துள்ளார். முரளியின் தாயார் தமிழகத்தைச் சேர்ந்தவர். முரளிக்கு ஷோபா என்ற மனைவியும், அதர்வா, ஆகா‌ஷ்‌ என்‌ற இரு மகன்களும், காவ்யா என்ற ஒரு மகளும் உள்ளனர். அதர்வா தற்போது தமிழ் திரையுலகில் வளர்ந்து வரும் நடிகராக உள்ளார்.\n\nஅதர்வா “பாணா காத்தாடி” என்ற திரைப்படத்தில் கதாநாயகனாக அறிமுகமானார். இந்தப் படத்தில் முரளி சிறப்புத் தோற்றத்தில் வந்து சென்றார்.\n\nSection::::திரை வாழ்க்கை.\nஇவர் சிவாஜி கணேசன், விஜயகாந்த், பிரபு, கார்த்திக், சத்யராஜ், பிரபுதேவா, சூர்யா, பார்த்திபன், மம்மூட்டி, சரத்குமார் உள்ளிட்ட பல முன்னணி கதாநாயகர்களுடனும் மீனா, சிம்ரன், ரோஜா, தேவயானி, லைலா, ரம்பா உள்ளிட்ட முன்னணி கதாநாயகிகளுடனும் இணைந்து நடித்துள்ளார்.\n\nSection::::அரசியல் வாழ்க்கை.\nஇவர் அ.தி.மு.கவில் இணைந்து அரசியலிலும் ஈடுபட்டார். இக்கட்சிக்காகத் தேர்தலில் சுற்றுப்பயணம் செய்து பிரசாரமும் செய்தார்.\n\nSection::::மறைவு.\nஇவர் 46 வது வயதில் 2010 ஆம் ஆண்டு செப்டம்பர் 8 ஆம் நாள் மாரடைப்பால் மரணமடைந்தார்.\n"}
{"id": "84974", "url": "https://ta.wikipedia.org/wiki?curid=84974", "title": "முரளி", "text": "முரளி\n\nமுரளி என்றழைக்கப்படுவோர் பின்வருவோருள் ஒருவராக இருக்கலாம்:\n\n\n"}
{"id": "84980", "url": "https://ta.wikipedia.org/wiki?curid=84980", "title": "இசுலாமிய மக்கள் பரம்பல்", "text": "இசுலாமிய மக்கள் பரம்பல்\n\nஉலகின் மொத்த முஸ்லிம் சனத்தொகை - ஏறக்குறைய 150 கோடியிலிருந்து 157 கோடி வரை[http://www.adherents.com/Religions_By_Adherents.html [1<nowiki>]</nowiki>] (தோராயமாக ) இது ஒவ்வொரு அமைப்புக்களின் கருத்து கணிப்புபடி வேறுப்படுகிறது. \nஎன்றாலும் www.adherents.com மற்றும் Pew Research Center ஆகியவைகளின் 2009 ஆம் ஆண்டுக்கான கருத்து கணிப்புப்படி உலக முஸ்லிம்களின் மொத்த சனத்தொகை ஏறத்தாள 150 - 157 கோடி என்பதாகும். அதாவது மொத்த உலக சனத்தொகையில் 23%\n\nமொத்த முஸ்லிம்களில் \nசீனாவின் முஸ்லிம் சனத்தொகை சிரியாவை விடவும், ரஷ்யாவின் முஸ்லிம் சனத்தொகை ஜோர்தான் மற்றும் லிபியா ஆகிய இரு நாடுகளின் கூட்டுத்தொகையை விடவும், ஜெர்மனியின் முஸ்லிம் சனத்தொகை லெபனானை விடவும் கூடியது. \n"}
{"id": "84981", "url": "https://ta.wikipedia.org/wiki?curid=84981", "title": "வேர்க்குரு", "text": "வேர்க்குரு\n\nவியர்க்குரு அல்லது வேர்க்குரு (\"miliaria\", \"prickly heat\") என்பது தோலின் மேற்புறத்தில் சிறுசிறு கொப்புளங்களாய்த் தோன்றி அரிப்புண்டாக்கும் தோல் நோய் ஆகும். இது வெப்பமண்டலப் பகுதிகளில் கோடை காலத்தில் ஏற்படும். மிகப் பெரும்பாலும் குழந்தைகளையே பாதிக்கிறது.\n\nSection::::நோய்த்தோற்றவியல்.\nவேர்க்குரு வியர்வைச் சுரப்பிகள் அடைபடுவதால் உண்டாகிறது. வெப்பமண்டலக் காலநிலை, இறுக்கமான உடைகளை அணிவது போன்றவை வியர்வைச் சுரப்பிகள் அடைபடுவதைத் தூண்டுகின்றன. இறந்த தோல் செல்கள், ஸ்டெஃபைலோகாக்கஸ் எபிடெர்மிடிஸ் போன்ற பாக்டீரியங்களால் அடைப்பு ஏற்படுகிறது. குழந்தைகளின் வியர்வைச் சுரப்பிகள் சரிவர வளர்ச்சி அடைந்திருக்காதாகையால் எளிதில் அடைபட்டு விடுகின்றன. \nகுழந்தை வெயிலில் இருக்கும் போது வியர்வை உண்டாகிறது. ஆனால் வியர்வைச் சுரப்பிகள் அடைபட்டு இருப்பதால் வியர்வை வெளிவர முடியாமல் போகிறது. எனவே வியர்வை வியர்வைச் சுரப்பிகளிலிருந்து உடலுக்குள்ளேயே கசியத் துவங்குகிறது. இது நோய்எதிர்ப்பு செல்களைத் தூண்டி தீவிர அழற்சியைத் தூண்டுகிறது. எனவே தான் குத்துவது போன்ற வலி, கொப்புளங்கள் ஆகியவை உண்டாகின்றன.\n\nSection::::வகைப்பாடு.\nவியர்வைச் சுரப்பிகள் அடைபடும் இடத்தை அடிப்படையாகக் கொண்டு வேர்க்குருவை 3 வகைகளாகப் பிரிக்கலாம்.\n\nSection::::படிக வேர்க்குரு.\nபடிக வேர்க்குரு \"(Miliaria crystallina)\" வகையில் வியர்வைச் சுரப்பிகள் மேற்புறத் தோல் அடுக்கில் அடைபடுகின்றன. பொக்குளங்கள் முத்து முத்தாய் வியர்த்திருப்பது ‌போல படிகமாய்க் காணப்படும். இவ்வகையில் அறிகுறிகள் அவ்வளவாய் இருப்பதில்லை.\nSection::::சிவப்பு வேர்க்குரு.\nசிவப்பு வேர்க்குருவே \"(Miliaria rubra)\" நாம் பொதுவாகக் காணும் வேர்க்குரு வகை ஆகும். அழற்சியினால் சிவப்பு நிறமும் சில மில்லிமீட்டர் அளவுள்ள கொப்புளங்களும் உருவாகின்றன. ஊசியால் குத்துவது போல் கொடுமையான வலி உண்டாகும். பெரும்பாலும் இது துணியால் மூடப்பட்ட உடற்பகுதிகளிலேயே காணப்படும். பாதிக்கப்பட்ட இடத்தில் வியர்வை இருக்காது. வியர்வை தான் உடலைக் குளிர்விக்கிறது. வியர்வை சுரக்கப்படாமல் போகுமாயின் வெப்பம் உடலுக்குள்ளேயே தங்கி கடுமையான விளைவுகளை உருவாக்கலாம். எனவே வேர்க்குரு உள்ள குழந்தைகள் வெப்பம் உருவாகும் செயல்களில் (வெயிலில் விளையாடுதல்) ஈடுபட அனுமதிக்கப்படக் கூடாது.\n\nSection::::உட்புற வேர்க்குரு.\nஉட்புற வேர்க்குரு \"(Miliaria profunda)\" வேர்க்குருவின் மிகக் கடுமையான வகையாகும். பெயர் உணர்த்துவதற்கேற்ப வியர்வைச் சுரப்பிகள் உட்புறமாக அடைபடுகின்றன. பெரும்பாலும் சிவப்பு வேர்க்குரு அடிக்கடி ஏற்பட்டதன் பின்விளைவாக இது உண்டாகிறது. கொப்புளங்களை சிவப்பு நிறத்தில் இல்லாமல் தசையின் நிறத்திலேயே காணப்படும். நெறிக்கட்டுதல், உடல்தகித்தல் \"(hyperpyrexia)\" போன்றவை காணப்படலாம். இந்த வகையில் வெப்பம் உடலுக்குள் தங்க மிக அதிக வாய்ப்பு உள்ளது. அவ்வாறு ஏற்படும் போது கிறுகிறுப்பு, குமட்டல், படபடப்பு போன்ற அறிகுறிகள் ஏற்படும.\n\nSection::::சீழ் வேர்க்குரு.\nஅழற்சியினாலும் பாக்டீரியாத் தொற்றினாலும் கொப்புளங்களை சீழ் வைக்கும் நிலையே சீழ் வேர்க்குரு \"(Miliaria pustulosa)\" ஆகும். இந்நிலை வேர்க்குருவைச் சரிவர கவனிக்காததால் உண்டாகும் விளைவு ஆகும்.\n\nSection::::மருத்துவம்.\nவேர்க்குரு கொப்புளங்கள் இதர கொப்புளங்கள் உண்டாக்கும் நோய்களிலிருந்து வேறுபடுத்துதல் அவசியம். \nவியர்வை உருவாக்கும் நடவடிக்கைகளில் ஈடுபடுவது மற்றும் இறுக்கமான ஆடைகளணிவது தவிர்க்கப்பட வேண்டும். நல்ல காற்றோட்டமான பருத்தி இழையாலான ஆடைகள் நல்லது. குளிர் நீர்க் குளியல் இதமாக இருக்கும்.\n\nஊடகங்களில் விளம்பரப்படுத்தப்படம் வேர்க்குரு பொடிகள் (prickly-heat powders) நல்ல பலனளிக்கக் கூடியவையே! அவற்றில் மென்தால் மற்றும் நுண்ணுயிர்க்கொல்லிகள் போன்றவை கலந்திருக்கும்.\n\nகொப்புளங்கள் வெடித்து நீர் வடிதல், சீழ் வைத்தல் போன்றவை ஏற்படுமாயின் மருத்துவ உதவியை நாடுவது அவசியம்.\n"}
{"id": "84983", "url": "https://ta.wikipedia.org/wiki?curid=84983", "title": "தமிழ்நாட்டில் இந்திய நாடாளுமன்றத் தேர்தல், 1999", "text": "தமிழ்நாட்டில் இந்திய நாடாளுமன்றத் தேர்தல், 1999\n\nஇந்தியக் குடியரசின் பதின்மூன்றாவது நாடாளுமன்றத் தேர்தல் தமிழ்நாட்டில் 1999 ஆம் ஆண்டு செப்டம்பர்-அக்டோபர் மாதங்களில் நடைபெற்றது. திராவிட முன்னேற்றக் கழகம் தலைமையிலான தேசிய ஜனநாயக கூட்டணி 26 இடங்களை வென்று முதலிடத்தில் வந்தது.\n\nSection::::பின்புலம்.\n1999ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன. 1998 நாடாளுமன்றத்தேர்தலுக்குப் பின் பாரதீய ஜனதா கட்சி தலைமையிலான தேசிய ஜனநாயக கூட்டணி கூட்டணி அரசு ஒரே ஆண்டில் அதிமுக ஆதரவை விலக்கிக் கொண்டதால் கவிழ்ந்தது. அதிமுக பாஜக கூட்டணியிலிருந்து விலகியவுடன், திமுக அதில் இணைந்தது. இதனால், மூன்றாண்டுகளாக தமிழகத்தில் செயல்பட்டு வந்த திமுக-தாமக கூட்டணி உடைந்தது. இத்தேர்தலில் மும்முனை போட்டி காணப்பட்டது. திமுக தலைமையிலான தேசிய ஜனநாயக கூட்டணியில் பாஜக, மதிமுக, பாமக, சு. திருநாவுக்கரசரின் எம்ஜியார் அதிமுக, வாழப்பாடி ராமமூர்த்தியின் தமிழக ராஜீவ் காங்கிரசு போன்ற கட்சிகள் இடம் பெற்றிருந்தன. இதனை எதிர்த்து அதிமுக இந்திய தேசிய காங்கிரசுடன் கூட்டணி அமைத்தது. அக்கூட்டணியில் இந்திய கம்யூனிஸ்ட் மற்றும் மார்க்சிஸ்ட் கம்யூனிஸ்ட் கட்சிகளுள் இடம் பெற்றிருந்தன. இவை தவிர இந்திய ஒன்றிய முஸ்லிம் லீக், இந்திய தேசிய லீக், தமிழ்நாடு முஸ்லிம் முன்னேற்றக் கழகம் போன்ற முஸ்லிம் கட்சிகளும் அதிமுக-காங்கிரசுக்கு ஆதரவளித்தன. இவை தவிர தமாக-விடுதலைச் சிறுத்தைகள்-புதிய தமிழகம் கூட்டணியும் களத்தில் இருந்தது.\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\nSection::::இணை அமைச்சர்கள்.\n தனிப் பொறுப்பு (Ministers of State (Independent charge))\n\n\n"}
{"id": "84990", "url": "https://ta.wikipedia.org/wiki?curid=84990", "title": "தமிழ்நாட்டில் இந்திய நாடாளுமன்றத் தேர்தல், 2004", "text": "தமிழ்நாட்டில் இந்திய நாடாளுமன்றத் தேர்தல், 2004\n\nஇந்தியக் குடியரசின் பதினான்காவது நாடாளுமன்றத் தேர்தல் தமிழ்நாட்டில் 2004 ஆம் ஆண்டு ஏப்ரல்-மே மாதங்களில் நடைபெற்றது. திராவிட முன்னேற்றக் கழகம் தலைமையிலான ஐக்கிய முற்போக்குக் கூட்டணி 39 இடங்களை வென்று முதலிடத்தில் வந்தது.\n\nSection::::பின்புலம்.\n2004ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன. 1999 நாடாளுமன்றத்தேர்தலுக்குப் பின் பாரதீய ஜனதா கட்சி தலைமையிலான தேசிய ஜனநாயக கூட்டணி அரசில் அங்கம் வகித்து வந்த திமுக, மதிமுக, பாமக ஆகிய கட்சிகள் அக்கூட்டணியிலிருந்து 2004ம் ஆண்டு விலகின. இந்திய தேசிய காங்கிரசு தலைமையில் அமைந்த ஐக்கிய முற்போக்குக் கூட்டணியில் இணைந்தன. அக்கூட்டணியில் இந்திய கம்யூனிஸ்ட் மற்றும் மார்க்சிஸ்ட் கம்யூனிஸ்ட் கட்சிகளுள் இடம் பெற்றிருந்தன. தேர்தலுக்கு சிறிது காலத்துக்குமுன் தமிழ் மாநில காங்கிரசு இந்திய தேசிய காங்கிரசுடன் இணைந்து விட்டது. இதனால் காங்கிரசு கூட்டணி மிக வலுவான நிலையில் இருந்தது. அதிமுக தலைமையிலான தேசிய ஜனநாயகக் கூட்டணியில் பாஜக மட்டும் இடம் பெற்றிருந்தது. இவ்விரு கூட்டணிகள் தவிர மூன்றாவது அணி ஒன்றும் களத்தில் இருந்தது. அதில் ஐக்கிய ஜனதா தளம், விடுதலைச் சிறுத்தைகள், புதிய தமிழகம், மக்கள் தமிழ் தேசம் போன்ற கட்சிகள் இடம் பெற்றிருந்தன.\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n\n"}
{"id": "85008", "url": "https://ta.wikipedia.org/wiki?curid=85008", "title": "கே. ஜே. யேசுதாஸ்", "text": "கே. ஜே. யேசுதாஸ்\n\nகட்டசேரி யோசஃப் யேசுதாஸ் () , (பிறப்பு 10 சனவரி 1940) அல்லது பரவலாக கே.ஜே.யேசுதாஸ், ஓர் இந்திய கருநாடக இசைக் கலைஞரும் புகழ்பெற்றத் திரைப்படப் பாடகரும் ஆவார். அவர் தமது 50 ஆண்டுகள் திரைவாழ்வில் மலையாளம், தமிழ், இந்தி, கன்னடம், தெலுங்கு, வங்காள மொழி, குஜராத்தி, ஒரியா, மராத்தி, பஞ்சாபி, சமசுகிருதம், துளு, மலாய் மொழி, உருசிய மொழி,அராபிய மொழி, இலத்தீன், ஆங்கிலம் ஆகிய மொழிகளில் 40,000-க்கும் கூடுதலான திரைப்பாடல்களைப் பாடியுள்ளார். சிறந்த திரைப் பின்னணிப் பாடகர் வகையில் வேறு எந்தப் பாடகரும் சாதிக்காத நிலையில் ஏழு முறை தேசிய விருது பெற்றுள்ளார்.மாநில அளவில் கேரளம், தமிழ்நாடு, கர்நாடகம், ஆந்திரப்பிரதேசம் மற்றும் மேற்கு வங்க அரசுகளிடம் மொத்தம் 45 முறை சிறந்த திரைப்பாடகராக விருது பெற்றுள்ளார். திரையிசைத் தவிர,கருநாடக இசைக் கச்சேரிகள் பல நிகழ்த்தியுள்ளார். சமயப் பாடல்கள், பிற மெல்லிசைப்பாடல்கள் அடங்கிய இசைத்தொகுப்புகளையும் வழங்கியுள்ளார். மலையாளத் திரைப்படங்களுக்கு இசை இயக்குனராகவும் பணியாற்றியுள்ளார். இவரை கான கந்தர்வன் என்று இவரது இரசிகர்கள் அழைக்கின்றனர்.\n\nSection::::பிறப்பும், இசைப் பயிற்சியும்.\nயேசுதாஸ் இலத்தீன் கத்தோலிக்கக் குடும்பத்தில் அகஸ்டைன் யோசப்குக்கும், அலைசுகுட்டிக்கும் மகனாக கேரளாவின் ஃபோர்ட் கொச்சியில் பிறந்தார். அவரது தந்தை அனைவரும் அறிந்த மலையாள செவ்விசைக் கலைஞரும் நடிகரும் ஆவார். துவக்கத்தில் இசைப்பயிற்சியை அவரிடமே கற்ற யேசுதாஸ் பின்னர் திருப்புனித்துறையில் இருந்த இசை அகாதெமியில் தனது இசைக் கல்வியைத் தொடர்ந்தார். சற்றுகாலம் வேச்சூர் அரிகர சுப்பிரமணிய அய்யரிடம் பயின்ற பின்னர் செம்பை வைத்தியநாத பாகவதரிடம் மேல்நிலைப் பயிற்சி பெற்றார். இந்துஸ்தானி இசையிலும் தேர்ச்சி பெற்றார்.\n\nSection::::திரையிசைப் பங்களிப்புகள்.\nயேசுதாஸ் திரைப்படப் பாடகராக 1960களில் கால்பாடுகள் என்ற மலையாளத் திரைப்படத்தில் துவங்கினார். தமிழ்த் திரைப்படங்களில் எஸ். பாலச்சந்தரின் பொம்மையில் முதன்முதலாக \"நீயும் பொம்மை, நானும் பொம்மை\" என்ற பாடல் மூலம் அறிமுகமானார். ஆனால் முதலில் வெளியான படமாக கொஞ்சும் குமரி அமைந்தது. 1970களில் இந்தித் திரைப்படங்களில் பாடத்துவங்கினார். முதல் இந்தி மொழிப்பாடல் \"ஜெய் ஜவான் ஜெய் கிசான்\" என்ற திரைப்படத்திற்கு பாடினார். ஆயினும் அவர் பாடி வெளிவந்த முதல் இந்திப் படமாக \"சோடிசி பாத்\" அமைந்தது.\nஇவற்றைத் தொடர்ந்து பல மொழிப்படங்களில் பல்லாயிரக்கணக்கானப் பாடல்களைப் பாடி பல விருதுகளையும் பெற்றார். 2006ஆம் ஆண்டு சென்னை ஏவிஎம் அரங்கில் ஒரேநாளில் நான்கு தென்னிந்திய மொழிகளிலும் 16 திரைப்படப் பாடல்களை பாடி சாதனை நிகழ்த்தினார்.\n\n\nSection::::சொந்த வாழ்க்கை.\nயேசுதாசுக்கு பிரபா என்ற மனைவியும் வினோத், விஜய், விசால் என்ற மகன்களும் உள்ளனர். இரண்டாவது மகன் விஜய் யேசுதாஸ் தமது தந்தையைப் பின்பற்றி திரைப்படப் பாடகராக விளங்குகிறார். இக்குடும்பம் சென்னை மற்றும் திருவனந்தப்புரத்தில் வாழ்ந்து வருகின்றனர். தவிர ஐக்கிய அமெரிக்காவில் புளோரிடா மற்றும் டெக்சாசில் நிலங்கள் வணிக நோக்கோடு வைத்துள்ளார்.\n\n\n"}
{"id": "85009", "url": "https://ta.wikipedia.org/wiki?curid=85009", "title": "அறிவியல் தமிழின் வரலாறு", "text": "அறிவியல் தமிழின் வரலாறு\n\n\n\n\n\n"}
{"id": "85011", "url": "https://ta.wikipedia.org/wiki?curid=85011", "title": "தமிழ் வழி அறிவியல் கல்வி (நூல்)", "text": "தமிழ் வழி அறிவியல் கல்வி (நூல்)\n\nதமிழ் வழி அறிவியல் கல்வி என்பது கேரளாவில் தமிழ் வழி வேதியல் கல்வி பற்றிய ஆய்வு நூல் ஆகும். இந்த நூலை முனைவர் ப. ஜெயகிருஷ்ணன் எழுதியுள்ளார். இந்த நூலின் முதல் பதிப்பு 2003 இல் காவ்வியா பதிப்பகத்தால் வெளியிடப்பட்டது. இந்த நூல் அறிவியல் தமிழின் அண்மைக்கால வரலாற்றையும், வேதிய கலைச்சொல்லாக்கம், கலைச்சொல் பயனாக்கம், தமிழ் வழி வேதியல் கல்வி பற்றியும் விரிவாக ஆய்கிறது.\n"}
{"id": "85020", "url": "https://ta.wikipedia.org/wiki?curid=85020", "title": "சிப்பியோட்டியல்", "text": "சிப்பியோட்டியல்\n\nசிப்பியோட்டியல் (Conchology) என்பது மெல்லுடலிகளின் ஓடுகள் பற்றி அறிவியல் அடிப்படையிலான அல்லது பொழுதுபோக்கு ஆய்வுத்துறை ஆகும். இதை நத்தை இனங்களைப் பற்றி ஆய்வு செய்யும் துறையான நத்தையினவியலின் ஒரு பகுதியாகவும் பார்க்கலாம். நத்தையினவியல் நத்தை போன்ற மெல்லுடலிகளின் ஓட்டை மட்டுமன்றி அவற்றை முழுமையாக ஆய்வு செய்கிறது. சிப்பியோட்டியல், கடல்வாழ் மெல்லுடலிகளின் ஓடுகளை மட்டுமன்றி நிலத்திலும், நன்னீரிலும் வாழக்கூடிய மெல்லுடலிகளின் ஓடுகளையும் உள்ளடக்குகின்றது.\n\nசிப்பியோட்டியல் தற்காலத்தில் சிலவேளைகளில் மெல்லுடலிகளின் உருவவியலில் மட்டும் கவனம் செலுத்தும் ஒரு தொல்வரலாற்று ஆய்வாகப் பார்க்கப்படுவது உண்டு. ஆனால் சரியானது அல்ல. எனினும் இவ்வோடுகள் நத்தை இனங்களை வகைப்படுத்துவது தொடர்பில் தகவல்களைத் தருகின்றன. வரலாற்று ஆய்வுகளைப் பொறுத்தவரை நமக்குக் கிடைக்கக்கூடிய நத்தையினங்களில் ஒரே உறுப்பு அவற்றின் ஓடுகளே. அருங்காட்சியகங்களில் கூட, இத்தகைய உயிரினக்களின் உலர் உறுப்புக்களே பெருமளவில் இருப்பதைக் காண முடியும்.\n\nதலைக்காலிகள் (Cephalopods), சிறிய உள்ளோடுகளை மட்டுமே கொண்டுள்ளன. நாட்டிலாய்டீக்கள் (Nautiloidea) இதற்கு விதிவிலக்கு. நூடிபிராங்குகள் போன்ற மெல்லுடலிகள் தமது ஓடுகளை முற்றாலவே இழந்துவிட்டன. வேறு சில உயிரினங்களில் ஓடுகள் புரதத்தாலான தாங்கு அமைப்புக்களால் பதிலீடு செய்யப்பட்டுள்ளன. இதனால், சிப்பியோட்டியலாளர்கள் நான்கு மெல்லுடலி வரிசைகள் பற்றியே கவனம் செலுத்துகின்றனர். இவை, காத்திரப்பொட்டுகள் (gastropods), இருவோட்டுடலிகள் (bivalves), பாலிபிளாக்கோபோராக்கள் (Polyplacophora), தட்டுக்காலிகள் (Scaphopoda) என்பன.\n"}
{"id": "85031", "url": "https://ta.wikipedia.org/wiki?curid=85031", "title": "வில்லியம் கிர்பி", "text": "வில்லியம் கிர்பி\n\nவில்லியம் கிர்பி ஒரு பூச்சியியலாளர் ஆவார். ஆங்கிலேயரான இவர் லின்னியக் கழகத்தின் தொடக்க உறுப்பினரும் அரச கழகத்தின் மூத்த உறுப்பினரும் ஆவார். இவரே பூச்சியியல் துறையைத் தொடங்கி வைத்தவர் எனக் கருதப்படுகிறது.\n\nSection::::தோற்றமும் இளமைக்காலமும்.\nஇவர் நிலவுருவவியலாளரான ஜான் கிர்பி என்பவருடைய பேரனும், ஓவியரும் நிலவுருவவியலாளருமான ஜோசுவா கிர்பியின் மருமகனும் பெறா மகனும் ஆவார். சிறுவர்களுக்கான நூலாசிரியர் திருமதி சாரா டிரிம்மர் இவருக்கு ஒன்றுவிட்ட சகோதரி. இவரது தந்தை ஒரு வழக்குரைஞர். கிர்பி சஃபோக்கின் விட்னசாம் என்னும் இடத்தில் பிறந்தார். இப்சுவிச் பள்ளியிலும், கேம்பிரிட்சிலுள்ள கையசுக் கல்லூரியிலும் பயின்று 1781 ஆம் ஆண்டு பட்டம் பெற்றார்.\n"}
{"id": "85040", "url": "https://ta.wikipedia.org/wiki?curid=85040", "title": "ஐஸ்லாந்திய குரோனா", "text": "ஐஸ்லாந்திய குரோனா\n\nகுரோனா (சின்னம்: kr; குறியீடு: ISK), ஐசுலாந்து நாட்டின் நாணயம். பன்மையில் “குரோனர்” என்று அழைக்கப்படுகிறது. ஓரு குரோணாவில் நூறு ஆரர்கள் (எயிரிர்கள்) உள்ளன. முதன் முதலில் 1922ம் ஆண்டு முதல் குரோனா வெளியிடப்பட்டது.\n"}
{"id": "85042", "url": "https://ta.wikipedia.org/wiki?curid=85042", "title": "அங்கேரிய போரிண்ட்", "text": "அங்கேரிய போரிண்ட்\n\nஃபோரிண்ட் அல்லது போரிண்ட் (சின்னம்: Ft; குறியீடு: HUF) அங்கேரி நாட்டின் நாணயம். இது 1946ல் முதன் முதலில் அறிமுகப்படுத்தப் பட்டது. 1980கள் வரை இதன் மதிப்பு ஓரளவு நிலையாக இருந்தது. 1990களின் தொடக்கத்தில் பொருளாதார சீர்திருத்தங்களின் விளைவாக போரிண்டின் மதிப்பு குறையத் தொடங்கியது. 2001ல் அங்கேரி முழு நணய மாற்று முறையை அமல்படுத்தியது. இருபதாம் நூற்றாண்டில் அறிமுகப்படுத்தப்பட்டு இன்னும் புழக்கத்திலுள்ள ஒரே கிழக்கு ஐரோப்பிய நாணயம் ஃபோரிண்ட்.\n"}
{"id": "85047", "url": "https://ta.wikipedia.org/wiki?curid=85047", "title": "வங்கித்தாள்", "text": "வங்கித்தாள்\n\nவங்கித்தாள் அல்லது வைப்பகத்தாள் என்பது ஒருவகையான செலாவணி முறி ஆகும். இதை வைத்திருப்பவருக்குக் கேட்கும்போது மீளச்செலுத்தும் வகையில் வங்கிகளால் வெளியிடப்படும் கடனுறுதிச் சீட்டு என இதனைக் கொள்ளலாம். பல ஆட்சியமைப்புக்களில் இது சட்டமுறைச் செலாவணிப் பணம் ஆகும். தற்காலத்தில் உலோக நாணயங்களுடன் சேர்த்து, வங்கித் தாள்கள் கொண்டு செல்லத்தக்க பண வடிவமாக விளங்குகின்றன. உயர் பெறுமதி கொண்ட உலோகங்களினால் செய்யப்படும் நினைவு உலோக நாணயங்கள் நீங்கலான ஏனைய நாணயங்களிலும் பார்க்க வங்கித்தாள்கள் பெறுமதி கூடியவையாக இருக்கும்.\n\nமுற்காலத்தில், பணம் உயர் மதிப்புக்கொண்ட உலோகங்களால் ஆன நாணயங்களாக இருந்தன. இவ்வாறான நாணயங்களே வணிக நடவடிக்கைகளில் பயன்பட்டு வந்தன. வங்கித்தாள்கள் இவ்வாறான நாணயங்களுக்கு ஒரு பதிலீடான காவிச் செல்லக்கூடிய பண வடிவமாக விளங்கிவருகின்றன.\n\nகொண்டு செல்லத்தக்க பணம் தொடர்பிலான செலவுகள் வருமாறு:\n\n"}
{"id": "85051", "url": "https://ta.wikipedia.org/wiki?curid=85051", "title": "தமிழ்நாட்டில் இந்திய நாடாளுமன்றத் தேர்தல், 2009", "text": "தமிழ்நாட்டில் இந்திய நாடாளுமன்றத் தேர்தல், 2009\n\nஇந்தியக் குடியரசின் பதினைந்தாவது நாடாளுமன்றத் தேர்தல் தமிழ்நாட்டில் 2009 ஆம் ஆண்டு மே மாதம் நடைபெற்றது. திராவிட முன்னேற்றக் கழகம் தலைமையிலான ஐக்கிய முற்போக்குக் கூட்டணி 27 இடங்களை வென்று முதலிடத்தில் வந்தது.\n\nSection::::பின்புலம்.\n2009ல் தமிழ்நாட்டில் மொத்தம் 39 நாடாளுமன்றத் தொகுதிகள் இருந்தன. அவற்றுள் 32 பொதுத் தொகுதிகள். மீதமுள்ள 7 தாழ்த்தப்பட்டவருக்கு (SC) ஒதுக்கப்பட்டிருந்தன. 2004 நாடாளுமன்றத்தேர்தலுக்குப் பின் இந்திய தேசிய காங்கிரசு தலைமையில் அமைந்த ஐக்கிய முற்போக்குக் கூட்டணி ஐந்தாண்டுகள் நீடித்தது. ஆனால் தமிழகத்தில் அக்கூட்டணியிலிருந்து சில கட்சிகள் வெளியேறிவிட்டன. 2006 சட்டமன்றத் தேர்தலின் போது மதிமுக கூட்டணியை விட்டு வெளியேறியது. 2008ல் இந்திய அமெரிக்க குடிசார் அணுவாற்றல் உடன்பாடை எதிர்த்து இந்திய கம்யூனிஸ்ட் மற்றும் மார்க்சிஸ்ட் கம்யூனிஸ்ட் கட்சிகள் வெளியேறின. 2009ல் தேர்தல் தேதி நெருங்கியபின் பாமக வெளியேறிவிட்டது. இக்கட்சிகள் அதிமுக தலைமையிலான மூன்றாவது முன்னணியில் இணைந்தன. திமுக தலைமையிலான ஐக்கிய முற்போக்குக் கூட்டணியில் காங்கிரசும் விடுதலைச் சிறுத்தைகள் கட்சியும் எஞ்சியிருந்தன. நடிகர் விஜயகாந்தின் தேசிய முற்போக்கு திராவிடக் கழகம் தனித்து போட்டியிட்டது. பாரதீய ஜனதா கட்சி தலைமையிலான தேசிய ஜனநாயக கூட்டணியில் சரத்குமாரின் சமத்துவ மக்கள் கட்சி, கார்த்திக்கின் நாடாளும் மக்கள் கட்சி, சுப்ரமணியன் சாமியின் ஜனதா கட்சி, ஐக்கிய ஜனதா தளம் உள்ளிட்ட ஏழு சிறிய கட்சிகள் இடம்பெற்றிருந்தன.\n\nநான்காம் ஈழப்போர் இறுதிக் கட்டத்தை எட்டியிருந்ததால் ஈழப் போர் இத்தேர்தலின் முக்கிய பிரச்சனையாக இருந்தது.\n\nSection::::தமிழக அமைச்சர்கள்.\nஇத்தேர்தலில் வெற்றி பெற்ற பின்வரும் தமிழக உறுப்பினர்கள் மத்திய அமைச்சரவையில் இடம் பெற்றனர்:\n\n\n"}
{"id": "85055", "url": "https://ta.wikipedia.org/wiki?curid=85055", "title": "விஜய் யேசுதாஸ்", "text": "விஜய் யேசுதாஸ்\n\nவிஜய் யேசுதாஸ் கட்டசேரி (,ஆங்கிலம்:Vijay Yesudas)(பிறப்பு மார்ச் 23, 1979) தென்னிந்தியத் திரைப்படங்களில் பாடியுள்ள ஓர் திரைப்படப் பின்னணிப் பாடகர். இவர் தமிழ், மலையாளம்,தெலுங்கு,கன்னடம் மற்றும் துளு மொழிகளில் பாடியுள்ளார்.\nSection::::தனிவாழ்வு.\nவிஜய் யேசுதாஸ் புகழ்பெற்றப் பின்னணிப் பாடகர் கே. ஜே. யேசுதாஸ் மற்றும் பிரபாவிற்கு இரண்டாவது மகனாக சென்னையில் மார்ச் 23,1979 அன்று பிறந்தார். சனவரி 21, 2007 அன்று தமது நீண்டநாள் நண்பர் தர்சனாவை திருவனந்தபுரத்தில் திருமணம் செய்தார். இருவருக்கும் அம்மெயா என்ற மகள் உள்ளனர்.\n\n\n"}
{"id": "85061", "url": "https://ta.wikipedia.org/wiki?curid=85061", "title": "டானிய குரோன்", "text": "டானிய குரோன்\n\nகுரோன் (சின்னம்: kr / ,-; குறியீடு: DKK), டென்மார்க் நாட்டின் நாணயம். குரோன் என்ற் சொல்லுக்கு டானிய மொழியில் முடி/கிரீடம் என்று பொருள். இது ஐரோப்பிய ஒன்றியத்தின் நாணயமான யூரோவுடன் நாணய மாற்று மதிப்பு மாறாத நிலையில் வைக்கப்பட்டுள்ளது (ஒரு யூரோவுக்கு 7.46038 குரோன்கள்). குரோன் என்ற சொல்லின் பன்மை வடிவம் குரோனர். ஒரு குரோனில் 100 ஓர்கள் உள்ளன. இந்த நாணயம் டென்மார்க்கின் ஆட்சிப்பகுதிகளாகிய கிரீன்லாந்து மற்றும் பரோயே தீவுகளிலும் புழக்கத்தில் உள்ளது. பரோயே தீவுகளின் நாணயமான பரோயே குரோனாவும் டானிய குரோனும் சம மதிப்புடையவையாகக் கருதப்படுகின்றன.\n"}
{"id": "85069", "url": "https://ta.wikipedia.org/wiki?curid=85069", "title": "தமிழ்நாடு சட்டமன்ற இடைத்தேர்தல்கள், 2006-11", "text": "தமிழ்நாடு சட்டமன்ற இடைத்தேர்தல்கள், 2006-11\n\nதமிழ்நாட்டின் பதின்மூன்றாவது சட்டமன்றத்தின் பதவிக் காலத்தின் (2006-11) போது பதினொன்று சட்டமன்றத் தொகுதிகளுக்கு இடைத்தேர்தல்கள் நடைபெற்றன. 2006ல் ஒன்று, 2007ல் ஒன்று, 2009ல் எட்டு மற்றும் 2010ல் ஒரு தொகுதி வீதம் மொத்தம் பதினோன்று தொகுதிகளுக்கு இடைத்தேர்தல்கள் நடைபெற்றன. இவை அனைத்திலும் ஆளும் திராவிட முன்னேற்றக் கழகக் கூட்டணி வெற்றி பெற்றது.\n"}
{"id": "85075", "url": "https://ta.wikipedia.org/wiki?curid=85075", "title": "சங்கர் மகாதேவன்", "text": "சங்கர் மகாதேவன்\n\nசங்கர் மகாதேவன் ஓர் இந்திய திரைப்படப் பின்னணிப் பாடகர்,பாப்பிசைக் கலைஞர் மற்றும் இசையமைப்பாளர். தமிழ் மற்றும் இந்தித் திரைப்படங்களில் பல பாடல்களைப் பாடியுள்ள சங்கர் மகாதேவன், பாலிவுட் திரைப்படங்களுக்கு இசையமைக்கின்ற சங்கர்-எசான்-லாய் மூவர் கூட்டணியின் அங்கமாவார். அவரது குரல் வீச்சிற்காக பெயர்பெற்ற சங்கர் நடப்பு இந்திய பாடகர்களில் ஓர் சிறந்த பாடகராகக் கருதப்படுகிறார்.\n\nSection::::இளமை வாழ்வு.\nசங்கர் மகாதேவன் செம்பூர்,மும்பையில் ஓர் தமிழ் பேசும் கேரளப் பிராமணக் குடும்பத்தில் \nபிறந்து வளர்ந்தார். இளமையிலேயே கர்நாடக இசை மற்றும் இந்துஸ்தானி இசையில் பயிற்சி பெற்றார்.ஐந்து அகவையில் வீணை வாசிக்கும் திறமை பெற்றிருந்தார். காலே காகா என்றழைக்கப்பட்ட சீனிவாச காலேயிடம் இசை பயின்றார். செம்பூரில் உள்ள \"அவர் லேடி ஆஃப் பெர்பெட்சுவல் சக்கர் உயர்நிலைப்பள்ளியில்\" கல்வி கற்றபின் சயான் தென்னிந்திய கல்வி சமூகத்தின் (SIES) கல்லூரியில் இடைநிலைப்பள்ளி சான்றிதழ் படிப்பை முடித்தார்.1988ஆம் ஆண்டு நவி மும்பையில் அமைந்துள்ள மும்பை பல்கலைகழகத்தின் ஆளுமைக்குட்பட்ட ராம்ராவ் அதிக் தொழில்நுட்பக் கழகத்தில் கணிப் பொறியியலில் பட்டம் பெற்றார். ஆரக்கிளில் சிலகாலம் பணியாற்றினார்.\n\nSection::::இசை வாழ்வு.\nமென்பொருள் பொறியியலாளராக வாழ்க்கையைத் துவங்கிய சங்கர் விரைவிலேயே இசைத்துறையில் காலடி வைத்தார். ஏ. ஆர். ரகுமான் இசையில் கண்டுகொண்டேன் கண்டுகொண்டேன் திரைப்படத்திற்காக அவர் பாடிய பாடலுக்கு தேசிய திரைப்பட விருது பெற்றார். 1998ஆம் ஆண்டு வெளியான இவரது முதல் இசைத்தொகுப்பு \"பிரெத்லெஸ் (மூச்சின்றி)\" இவரை பிரபலமாக்கியது. இந்த இசைத்தொகுப்பின் தலைப்புப் பாடலில் தொடக்கம் முதல் கடைசிவரை மூச்சிழக்காது பாடுவது போன்று தொகுக்கப்பட்டிருந்தது சிறப்பாகும். தொடர்ந்து பல தமிழ்த் திரைப்படங்களில் பாடல்கள் பாடியுள்ளார். பின்னர் சங்கர்-எசான்-லாய் என்ற மூவர் கூட்டணி அமைத்து பல இந்தித் திரைப்படங்களுக்கு இசை அமைக்கத் தொடங்கினார். தமிழைத் தவிர இந்தி,மலையாளம்,கன்னடம்,தெலுங்கு மற்றும் மராத்தியிலும் பாடல்கள் பாடியுள்ளார்.\nசில்க் (SILK) என்று ஆங்கில பெயரின் முதலெழுத்துக்களின் சுருக்கத்துடன் மோதுகைக் கலைஞர் சிவமணி,மிருதங்கம் சிறீதர் பார்த்தசாரதி,விசைப்பலகை கலைஞர் லூயி பாங்க்சு, அடித்தொனி கிட்டார் கலைஞர் கார்ல் பீட்டர்ஸ் ஆகியோருடன் இணைந்து பிணைவு நடன இசைக்குழு (fusion jazz) சோதனையிலும் வெற்றி கண்டார்.\n\nமற்றொரு பிணைவு இசைக்குழுவான \"ரிமெம்பர் சக்தி\"யில் தபலாக் கலைஞர் சாகீர் உசேன், கிட்டார் கலைஞர் ஜான் மக்லாலின்,மண்டோலின் யூ. ஸ்ரீநிவாஸ் மற்றும் கஞ்சிரா வி. செல்வகணேஷ் ஆகியோருடன் பாடியுள்ளார்.\n\n"}
{"id": "85079", "url": "https://ta.wikipedia.org/wiki?curid=85079", "title": "எஸ். பி. பி. சரண்", "text": "எஸ். பி. பி. சரண்\n\nஎஸ். பி. பி. சரண் புகழ்பெற்ற பின்னணிப் பாடகர் எஸ். பி. பாலசுப்பிரமணியத்தின் மகனும் திரைப்பட நடிகராகவும் திரைப்பட பின்னணிப் பாடகராகவும் திரைப்படத் தயாரிப்பாளராகவும் விளங்குபவர். 2007ஆம் ஆண்டு சென்னை 600028 என்ற தமிழ்த் திரைப்படத்தை தயாரித்துள்ளார். 2008ஆம் ஆண்டு வெளியான தமிழ் திரைப்படம் சரோஜாவில் முக்கிய வேடத்தில் நடித்துள்ளார்..\n\nSection::::பாடகராக.\nசரணின் புகழ்பெற்ற பாடல்கள்: \n"}
{"id": "85080", "url": "https://ta.wikipedia.org/wiki?curid=85080", "title": "உண்ணிமேனன்", "text": "உண்ணிமேனன்\n\nஉன்னிமேனன் ஓர் தென்னிந்திய திரைப்படப் பாடகர். 500க்கும் மேலான திரைப்பாடல்களை தமிழ், மலையாளம்,தெலுங்கு மொழிகளில் பாடியுள்ளார். துவக்கத்தில் நன்கு அறியப்படாத பாடகராக இருந்து வந்த உன்னிமேனனுக்கு 1992ஆம் ஆண்டு வெளிவந்த ரோஜாத் திரைப்படத்தில் அவர் பாடிய \"புது வெள்ளை மழை\" என்ற பாடல் திருப்புமுனையாக அமைந்தது. ஏ.ஆர்.ரகுமானின் பல படங்களில் பாடியுள்ளார். \nSection::::இளமை வாழ்க்கை.\nஉன்னி மேனன் ஆகத்து 12,1957 அன்று கோவில் நகரமான குருவாயூரில் வி.கே.எஸ்.மேனன் மற்றும் மாலதி தம்பதியினருக்கு மகனாகப் பிறந்தார்.குருவாயூரிலும் பாலக்காட்டிலும் கல்வி கற்று பாலக்காட்டின் அரசு விக்டோரியா கல்லூரியில் இயல்பியலில் பட்டம் பெற்றார்.இளமையில் இசையில் பெருநாட்டம் காட்டிய உன்னிமேனன் பள்ளி மற்றும் கல்லூரியில் படிக்கும்போதே பல இசைப்போட்டிகளில் விருதுகள் வென்றுள்ளார்.\n\n"}
{"id": "85088", "url": "https://ta.wikipedia.org/wiki?curid=85088", "title": "யூனிநார்", "text": "யூனிநார்\n\nயூனிநார் (ஆங்கிலம் UNINOR) இந்தியாவில் நகர்பேசி சேவை வழங்கும் நிறுவனமாகும். இந்த நிறுவனம் இந்தியாவில் 22 வட்டங்களில் சேவை வழங்குகிறது. 2009ம் ஆண்டு நவம்பர் மாதம் தொடங்கப்பட்ட இந்நிறுவனத்தில் நார்வேயின் டெலிநார் நிறுவனம் 67.25 சதவிகித பங்குகளையும் இந்தியாவின் யுனிடெக் நிறுவனம் 32.75 சதவிகித பங்குகளையும் கொண்டுள்ளன. 2009ம் ஆண்டு இறுதியில் இந்நிறுவனம் ஜி.எஸ்.எம். வகை நகர்பேசி சேவையை தொடங்கியது.\n\nSection::::நிர்வாகம்.\nயூனிநார் தலைமையகம் குர்கானில் அமைந்துள்ளது.யூனிநார் நிறுவனம் 22 வட்டங்களையும் நிர்வாகரீதியாக 13 மண்டலங்களாக அமைத்துள்ளது.\n\n\nSection::::சிறப்பு.\nஇந்தியாவிலேயே முதல் முறையாக இடத்துக்கும் நேரத்திற்கும் தகுந்தார் போல மாறும் கட்டண விகிதம்(Dynamic Plan) என்ற திட்டத்தை செயல்படுத்தியது யூனிநார் நிறுவனம் ஆகும். \n"}
{"id": "85090", "url": "https://ta.wikipedia.org/wiki?curid=85090", "title": "எஸ்தோனிய குரூன்", "text": "எஸ்தோனிய குரூன்\n\nகுரூன் (சின்னம்: kr or ,-; குறியீடு: EEK), எஸ்டோனியா நாட்டின் முன்னாள் நாணயம். குரோன் என்னும் சொல் லத்தீன் மொழியின் “குரோனா” என்னும் சொல்லில் இருந்து தொன்றியது. இதற்கு கிரீடம்/முடி என்று பொருள். டானிய குரோன், சுவீடிய குரோனா, நார்வே குரோன் போன்ற ஸ்கான்டினாவிய நாடுகளின் நாணயங்களின் பெயர்களும் இச்சொல்லிலிருந்தே தோன்றின. ஒரு குரூனில் நூறு சென்டிகள் உள்ளன. குரூன் என்ற சொல்லின் பன்மை வடிவம் “குரூனி”. எஸ்தோனிய குரூன் முதன் முதலில் 1928ல் அறிமுகப்படுத்தப்பட்டது. 1940ல் இரண்டாம் உலகப் போரின் போது எஸ்டோனியா சோவியத் யூனியனால் ஆக்கிரமிக்கப்பட்டவுடன் குரூன் நாணய முறை கைவிடப்பட்டு சோவியத் ரூபிள் நாணயம் புழக்கத்தில் இருந்தது. 1992ல் எஸ்டோனியா விடுதலை அடைந்தவுடன் குரூன் மீண்டும் அறிமுகப்படுத்தப்பட்டது. எஸ்டோனியா ஐரோப்பிய ஒன்றியத்தில் இணைந்து விட்டதால் ஜனவரி 1, 2011 முதல் குரூன் கைவிடப்பட்டது. அதற்கு பதில் ஐரோப்பிய ஒன்றியத்தின் பொது நாணயமான யூரோ எஸ்டோனியாவின் நாணயமாகிவிட்டது.\n"}
{"id": "85100", "url": "https://ta.wikipedia.org/wiki?curid=85100", "title": "தமிழ்நாடு சட்டமன்ற இடைத்தேர்தல்கள், 2001-06", "text": "தமிழ்நாடு சட்டமன்ற இடைத்தேர்தல்கள், 2001-06\n\nதமிழ்நாட்டின் பன்னிரெண்டாவது சட்டமன்றத்தின் பதவிக் காலத்தின் (2001-06) போது எட்டு சட்டமன்றத் தொகுதிகளுக்கு இடைத்தேர்தல்கள் நடைபெற்றன. நான்கு தேர்தல்கள் 2002ம் ஆண்டும் இரண்டு தேர்தல்கள் 2005ம் ஆண்டும் தலா ஒரு தேர்தல் 2003, 2004ம் ஆண்டுகளிலும் நடைபெற்றன. இவற்றுள் ஏழு தொகுதிகளில் ஆளும் அண்ணா திராவிட முன்னேற்றக் கழகமும் ஒன்றில் திராவிட முன்னேற்றக் கழகமும் வெற்றி பெற்றன.\n"}
{"id": "85108", "url": "https://ta.wikipedia.org/wiki?curid=85108", "title": "பேர்கன் நகர வரலாறு", "text": "பேர்கன் நகர வரலாறு\n\nநோர்வேயின் இரண்டாவது பெரிய நகரமான பேர்கன் நகரத்தின் வரலாறு கிபி 11ம் நூற்றாண்டுகளில் ஆரம்பமாகிறது. இது ஒரு சரித்திர முக்கியத்துவம் வாய்ந்த பழம்பெரும் நகரம் ஆகும். இந்நகரம் 11ஆம் நூற்றாண்டிலிருந்து பலநூறு ஆண்டுகள் சர்வதேச வணிகம், கப்பல் வணிகம் போன்ற துறைகளில் முன்னணியில் இருந்தது.\n\nபேர்கன் நகரம், Harald Hardråde என்பவரின் மகனான Olav Kyrre (1067-1093) அரசனால் கி.பி. 1070 ஆம் ஆண்டில் கண்டு பிடிக்கப்பட்டதாக ஒரு நம்பிக்கை நிலவியதனால், 1970 இல் 900 ஆவது ஆண்டுவிழா கொண்டாடப்பட்டது. ஆயினும், புதிய ஆராய்ச்சிகள் ஏற்கனவே 1020ஆம், அல்லது 1030 ஆம் ஆண்டுகளிலேயே பேர்கனில் வணிக குடியேற்றங்கள் ஏற்பட்டு விட்டதாகச் சொல்கின்றது. பேர்கன் என்ற பெயரையும் Olav Kyrre அரசனே \"மலைகளிடையேயான பசும்புல் நிலம்\" என்ற அர்த்தத்தில் வழங்கியதாகவும் சொல்லப்படுகிறது.\nபேர்கன் முக்கிய வணிக மையமாக மாறத்தொடங்கியதும், மிக விரைவாக வளர்ச்சியடைந்து, 1100-1600 ஆண்டுகளில் நோர்டிக் நாடுகளில் மிகப் பெரிய நகரமாகவும், 1830 ஆம் ஆண்டு வரையில் நோர்வேயின் மிகப் பெரிய நகரமாகவும் விளங்கி வந்தது. 12ஆம் நூற்றாண்டின் பின் பகுதியிலிருந்து (1217), 13 ஆம் நூற்றாண்டின் முற்பகுதி வரையில் (1314) பல ஆண்டுகள் பேர்கன் நோர்வேயின் தலைநகரமாகவும் இருந்தது.\n\n1100 ஆம் ஆண்டளவில், நோர்வேயின் வடக்குக் கடற் கரையோரமிருந்து பெறப்படும் Cod மீன் கருவாட்டு வணிகத்தினால் பேர்கன் மிகுந்த முக்கியத்துவத்தைப் பெற்றது. 13 ஆம் நூற்றாண்டின் இறுதியில், பேர்கன், நோர்வேயின் மிக முக்கிய வணிக மையமாக நிறுவப்பட்டது. அந்தக் கால கட்டத்தில், வட ஐரோப்பாவின் முக்கியமான வணிக நகரங்களை இணைத்து செயற்பட்ட Hanseatic League அமைப்பில், மிக முக்கிய நகரமாக பேர்கனே இருந்து வந்தது.\n\nSection::::Bryggen வரலாற்று முக்கியத்துவம்.\nபேர்கன் நகரின் மையப் பகுதியில் Bryggen என்றழைக்கப்படும் சரித்திர முக்கியத்துவம் வாய்ந்த இடம் உள்ளது. இப்பகுதியில், நகரின் ஏனைய பகுதிகளிலிருந்து வேறுபட்ட கட்டிடத் தொகுதி இருப்பதைக் காணலாம். இந்த கட்டிடத் தொகுதி 1070 ஆம் ஆண்டளவில் நோர்வேஜிய மக்களால் கட்டப்பட்டு இருந்தாலும், 1360 – 1764 காலப் பகுதியில் அந்த இடம், ஜேர்மனியர்கள் வசம் இருந்தபோது மிகவும் பிரசித்தமடைந்து இருந்தது. ஆரம்பத்தில் நோர்வேஜிய மக்கள் இந்த இடத்தை தமது வியாபார நோக்கத்திற்கு பாவித்து வந்தனர். இந்த கட்டடத் தொகுதிக்கு அண்மையாக கடல்நீரேரி வருவதனால், பெரிய கப்பல்களும் நேரடியாக, கட்டிடத் தொகுதிக்கு அண்மையாக கொண்டு வரப்படுவது வியாபாரிகளுக்கு இலகுவாக இருந்தது. பேர்கன் மிக முக்கிய பண்டமாற்று வியாபாரத் தலமாக அமைந்திருந்தது. நோர்வேயில் இருந்து உலர் மீன்கள் (dry fish) அதிகளவில் வெளிநாடுகளுக்கு சென்றது. இந்த உலர் மீன்கள் உப்பு சேர்க்கப்படாமல், காற்றில் உலர்த்தப்பட்டு பெறப்படுபவை. 1980 ஆம் ஆண்டளவில் எண்ணெய் வளம் கண்டு பிடிக்கப்படும்வரை, நோர்வேயின் பொருளாதாரம் மீனிலும், கப்பல் கட்டும் தொழிலிலுமே தங்கி இருந்தது.\n\n1360 ஆம் ஆண்டில் நோர்வேயை ஆண்ட ஒரு டென்மார்க் அரசனால், Hanseatic League என்றழைக்கப்பட்ட, ஜேர்மனிய வர்த்தகர்களின் கட்டுப்பாட்டுக்குள் நோர்வேயின் வியாபாரம் வந்து சேர்ந்தது. Hansa வணிக அமைப்பின் முக்கியமான நான்கு அலுவலகங்கள் Bergen, Brugge, London og Novgorod ஆகிய நகரங்களில் அமைந்திருந்தது. பேர்கன் நகரில், Bryggen இலுள்ள இந்த கட்டடத் தொகுதி ஜேர்மனியர்கள் வசமாகியபோது, 1360 ஆம் ஆண்டில், ஜேர்மனிய வர்த்தகர்கள் தமது அலுவலகத்தை இந்த கட்டடத்தில் வைத்திருந்ததுடன், ஜேர்மனிய வியாபாரிகளே இந்த குடியிருப்புக்களில் இருந்தனர். \nஇந்தக் கட்டடத் தொகுதியிலுள்ள ஒவ்வொரு கட்டடங்களும், அண்ணளவாக 68 படுக்கை அறைகளைக் கொண்டு அமைந்த 10-15 தனிவீடுகள் போன்று, கிட்டத்தட்ட ஒரே மாதிரியான அமைப்பில் கட்டப்பட்டுள்ளன. ஒவ்வொரு வீட்டிலும் வேலை பழகுபவர்கள் தங்க வைக்கப்பட்டிருந்தனர். அனேகமாக வேலைபழகுபவர்கள் (apprentices) 13 வயது வந்த சிறுவர்களாக இருப்பார்கள். அவர்களை கவனித்துக் கொள்ள ஒவ்வொரு வீட்டிலும் ஒரு முகாமையாளர் இருப்பார். ஒரு கட்டடத் தொகுதிக்கு ஒரு சொந்தக்காரர் இருப்பார். அவர் மட்டும் திருமணம் செய்து ஜேர்மனில் வசிப்பார். ஏனையோரில் திருமணமானவர்கள் தமது குடும்பத்தை விட்டுவிட்டு தனியாகவே பேர்கனில் வாழவேண்டியவர்களானார்கள். அத்துடன் அந்த வணிகர்களில் எவரும் அந்த குறிப்பிட்ட குடியிருப்பிலன்றி வேறு எங்கும் வாழ அனுமதிக்கப்படாததோடு, நோர்வேயில் எந்தப் பெண்ணையும் திருமணம் செய்யவும் அனுமதிக்கப்படவில்லை. பெண்களுடன் பேசுவதற்குகூட தடை இருந்தது. எனவே இந்த முழுமையான கட்டடத் தொகுதியில், முற்று முழுவதுமாய் ஆண்கள் மட்டுமே வசித்து வந்தார்கள். இவற்றில் அனேகமானோர் ஆயுதங்கள் வைத்திருக்கும் இளம் ஆண்களாகவே இருந்தார்கள். அவர்கள் நோர்வேஜிய பெண்களுடன் தொடர்புகொண்டால், முகாமையாளராக இருந்தாலும், அதற்கு தண்டனை உண்டு. முகாமையாளருக்கு அதிகுறைந்த தண்டனை எல்லோருக்கும், ஒரு அண்டா பியர் (barrel bear) வாங்கிக் கொடுப்பது. தொழில்பழகும் இளவயதினருக்கு கடுமையான தண்டனைகளும் வழங்கப்படுவதுண்டு.\nஇந்த கட்டடங்கள் முற்றிலும் பலகைகளால் ஆனதாய் இருப்பதனால், இங்கே எதையும் சூடாக்கவோ, விளக்குகள் வைத்திருக்கவோ, மெழுகுதிரி வைத்திருக்கவோ அனுமதி இருக்கவில்லை. அனைவரின் வீட்டிலும் தீயணைப்பதற்காக கட்டாயமாக நீர் கொள்கலன் இருக்க வேண்டும். குளிர் காலங்களில் அனேகமானோர் பின்னே இருக்கும் ஓய்வறையிலேயே அதிக நேரத்தை செலவளிப்பார்கள். அந்த காலங்களில் வியாபாரமும் மிகவும் மந்த நிலையிலேயே நடைபெறும். ஒவ்வொரு குடியிருப்பிலும் அமைந்திருக்கும் அனைத்து வீடுகளுக்கும் பொதுவான ஓய்வறை ஒவ்வொரு குடியிருப்பின் பின் பக்கம் அமைந்திருக்கும். அந்த ஓய்வறை கல்லால் ஆனது. அங்கே வேலை பழகுபவர்களுக்கு பாடம் சொல்லிக் கொடுக்கப்படுவதுடன், கூட்டங்களும் நடத்தப்படும். சமையல் செய்வதற்கென ஒவ்வொரு குடியிருப்பின் பின் பகுதியிலும் பொதுவான, தனியான சமைக்கும் வீடு கட்டப்பட்டிருக்கும். குடியிருப்புக்கு முன்பாக, கடலை அண்டி, சரக்குகள் இறக்கி வைப்பதற்கான கட்டடம் உண்டு. அத்துடன், ஒவ்வொரு குடியிருப்புக்கும் பொதுவாக ஒரே ஒரு மலசல கூடமும் முன்புறத்தில் அமைத்திருந்தார்கள்.\n\nஎத்தனை பாதுகாப்புடன் இருந்தாலும், காலத்துக்கு காலம் இந்த குடியிருப்பு நெருப்பின் தாக்கத்துக்கு உட்படுவதும், மீள அமைக்கப்படுவது நடந்திருக்கின்றது. இந்த Bryggen கட்டடத் தொகுப்பில் காலத்துக்கு காலம் பல திருத்த வேலைகள் செய்யப்பட்டாலும், இது ஒரு பரம்பரைச் சொத்தாக கணிக்கப்பட்டு, அதே பழைய நிலையில் தொடர்ந்தும் தக்க வைத்துக் கொள்ளப்பட்டு வருகின்றது. 1764 இல் நோர்வேஜிய அரசனால், மீண்டும் நோர்வேஜிய வர்த்தகர்கள் வசம் அந்த வர்த்தக முக்கியத்துவம் பெற்ற இடம் ஒப்படைக்கப்பட்டது. தற்போதும் சரித்திர முக்கியத்துவம் கருதி, அந்த இடம் அதே பழைய நிலையில் இருந்தாலும், அந்த கட்டடத் தொகுதியின் பகுதிகள், உல்லாசப்பயணிகளுக்கான பொருட்கள் விற்கப்படும் கடைகளால் நிறைந்து இருக்கின்றது. கடலை அண்டிய பகுதியில் அமைந்திருந்த மலசல கூடங்கள் நகரின் அழகு கருதி, அகற்றப்பட்டுவிட்டன.\n\nBryggen சரித்திர முக்கியத்துவம் வாய்ந்த இடமாக இருப்பதுடன், மிகப் பழமை வாய்ந்த கட்டடத் தொகுப்பைக் கொண்ட (counting house என்று அழைக்கப்படுகிறது) குடியிருப்பாக இருந்ததனால், யுனெஸ்கோவினால் 1972 இல் உருவாக்கப்பட்ட உலக பாரம்பரியக் களப் பட்டியலில் இல் 1979 ஆம் ஆண்டில் Bryggen உம் சேர்த்துக் கொள்ளப்பட்டது.\n\nSection::::Hansa அமைப்பு.\nHanseatic League அமைப்பினரே பேர்கன் வர்த்தகத்தில் ஆட்சியுடையவர்களாக இருந்திருப்பினும், ஏனைய ஐரோப்பிய நாட்டு வர்த்தகர்களும், நோர்வே வர்த்தகர்களும்கூட இந்த வியாபார மையத்தை முக்கியமாக பாவித்து வந்தனர். Hanseatic League அமைப்பினார் தாமே முன்னணியில் இருக்க விரும்பியதனால், இவ்வமைப்பினருக்கும், ஏனைய வர்த்தகர்களுக்குமிடையே இடையிடையே மோதல்கள் ஏற்பட்ட வண்ணம் இருந்தது. 1500 ஆம் ஆண்டுக்குப் பின்னர், இவ்வமைப்பினரில் பலர் நோர்வே வதிவிட அனுமதியைப் பெற்று நோர்வேயிலேயே வாழத் தொடங்கினர். 1669 இல் இவ்வமைப்பு கலைக்கப்பட்டது. இருந்தாலும் 1754 ஆம் ஆண்டுவரை ஜேர்மனிய அலுவலகம் அங்கே அமைந்திருந்தது. இது பின்னர் நோர்வே அலுவலகமாக 1754 இல் மாற்றப்பட்டாலும், அதே சட்டதிட்டங்களுடன் இயங்கி வந்தது. பின்னர் 1899 இல் அலுவலகம் அந்த கட்டடத் தொகுதியிலிருந்து முற்றாக அகற்றப்பட்டது.\n\nSection::::நகரில் நெருப்பு.\nசரித்திரத்தில் பல கால கட்டங்களில் பேர்கன் நகரானது பெரு நெருப்பின் தாக்கத்திற்கு உட்பட்டது. 1170 இல் முதன் முதலில் Bryggen பகுதியில் பெருநெருப்புனால் அழிவு ஏற்பட்டது. பின்னர் 1198 இல் Bagler என அழைக்கப்படும் ஒரு அமைப்பினர், தமது கட்டுப்பாட்டுக்குள் நகரின் சில பகுதிகளைக் கொண்டு வர முடியாமல் போன கோபத்தில் சில பகுதிகளை எரியூட்டி அழித்தனர். 1248 இல் மீண்டும் Bryggen உட்பட பல பகுதிகளும் 11 கிறிஸ்தவ தேவாலயங்களும் நெருப்பினால் அழிக்கப்பட்டன. பின்னர் 1393, 1428, 1429 ஆம் ஆண்டுகளில் ஜேர்மனிய கடல் கொள்ளையர்களால் நகரம் கொள்ளையடிக்கப்பட்டு எரியூட்டப்பட்டது. 1476 இல் சரக்குகள் நிறைந்த இடத்தில் ஆரம்பித்த நெருப்பு அழிவை ஏற்படுத்தியது. 1623 இல் Vågsbunnen இன் கரையோரப்பகுதி முற்றாக எரிந்து நாசமானது. 1702 இல் ஏற்பட்ட நெருப்பில் நகரின் 90% எரிந்து அழிந்தது. 1756 இல் கடற்கரையில் ஆரம்பித்த நெருப்பின் அழிவில் 1500 கட்டடங்கள் எரிந்து போயின. 1916 இல் ஏற்பட்ட நெருப்பில் 380 கட்டடங்கள் எரிந்தன. கடைசியாக 1955 இல் Bryggen இன் வடக்குப் பகுதி எரிந்தது. பேர்கனில் 36 தடவைகள் நெருப்பு அழிவு ஏற்பட்டிருப்பதாகக் கூறப்படுகிறது.\n\nSection::::கொள்ளை நோய்கள்.\n1349 ஆம் ஆண்டில் பிரித்தானியாவிலிருந்து வந்த கப்பல் ஒன்றிலிருந்தவர்களால் ஒரு கொடிய நோய் பேர்கன் நகருக்குள் வந்தது. அந்த நோயினால் பாதிக்கப்பட்டு கிட்டத்தட்ட நோர்வேயின் அரைவாசி மக்கள் இறந்து போயினர். அதனால் அந்த காலத்தை \"கறுப்பு இறப்பு\" என அழைக்கின்றனர். 1600 ஆம் ஆண்டில் ஏற்பட்ட ஒரு கொள்ளை நோயால் கிட்டத்தட்ட 3000 மக்களும், பின்னர் 1618 இல் ஏற்பட்ட ஒரு நோயால் கிட்டத்தட்ட 4000 மக்களும் இறந்தனர். 1848 இலும், மீண்டும் 1849 இலும் வந்த கொலரா கொள்ளை நோயால் 1800 மக்கள் இறந்தனர்.\n\nSection::::போராட்டங்கள்.\n1130-1240 ஆண்டுகளில் நிகழ்ந்த உள்நாட்டுப் போர்களில் பேர்கன் போரின் முக்கிய இடமாக இருந்தது. அவ்வேளையில் அரச உறவினர்களிடையே கூட வெறுப்பு இருந்து அரசர்கள் கொல்லப்பட்டும் இருக்கிறார்கள். 1393, 1428 இல் Hanseatic League அமைப்பின் சார்பாக ஜேர்மனி கடற் கொள்ளையர்கள் பேர்கன் நகரத்தை தாக்கினர். பின்னர் 1429 ஆம் ஆண்டில் 1455 ஆம் ஆண்டில் இப்படி கலகத்துக்கென வந்தவர்களை நோர்வேஜியர்கள் எதிர் கொண்டதன் மூல Hanseatic League அழிக்கப்பட்டது. \n1665 இல் பேர்கன் நகரில் வைத்து, டச்சு கடற்படையினரை, ஆங்கிலேயர்களின் போர்க்கப்பல் ஒன்று தாக்கியது. 1765 இல் புதிய மேலதிக வரிக்கு எதிராக கிட்டத்தட்ட 2000 விவசாயிகள் போராட்டம் நடத்தினர். 1808 இல் டச்சுக்காரரை துரத்திய ஆங்கிலேயர்களை எதிர்த்து நோர்வேஜியர்கள் போராடினர். 1868 இல் ஏழைத் தொழிலாளர்கள் போராட்டம் நடத்தினர். 1940 இல் கடல் வழியாக வந்த 1900 ஜேர்மனியர்கள் பேர்கன் நகருக்குள் பிரவேசித்து நகரைக் கைப்பற்றினார்கள். 1944 இல் ஜேர்மனியின் ஆயுதக் கப்பல் ஒன்று வெடிவைத்துத் தகர்க்கப்பட்டது. அந்த வெடிப்பில் 98 பேர் இறந்தும், 4800 பேர் காயமடைந்தும், 131 வீடுகள் முற்றாக அழிந்தும், 117 வீடுகள் பயன்பாட்டுக்கு உகந்ததாக அல்லாதவையாகவும் ஏற்றுக் கொள்ளப்பட்டது. அதேவருடத்தில் ஜேர்மன் நீர்மூழ்கிக்கப்பலை பிரித்தானியர்கள் தாக்கினர். அப்போது, 151 பாடசாலைக் குழந்தைகளும்கூட இறந்து போயினர்.\n"}
{"id": "85111", "url": "https://ta.wikipedia.org/wiki?curid=85111", "title": "பேர்கன் நகர நிர்வாகம்", "text": "பேர்கன் நகர நிர்வாகம்\n\nபேர்கன் () நோர்வேயில் இரண்டாவது பெரிய நகரமாகும். பண்டைய காலத்தில் அரசாட்சி முறையில் ஆளப்பட்டு வந்த இந்நகரம், பின்னர் அரசாட்சி முறையை இழந்து நாடாளுமன்ற நடைமுறைக்கு வந்தது. ஜூன் 2000 ஆம் ஆண்டு முதல் பேர்கன் நாடாளுமன்ற நடை முறையை அடிப்படையாகக் கொண்ட நகராட்சி முறையிலான நிர்வாகத்தைக் கொண்டிருக்கிறது. நகர மன்றத்தினால் தெரிவுசெய்து அமர்த்தப்படும் ஆணையர்கள் (Commisioners) என அழைக்கப்படும் ஏழு அரசாங்க அங்கத்துவர்களே நகரத்திற்கான உயர் அதிகாரத்தைக் கொண்டவர்களாவர். நகர அரசாங்கத்தின் தலைமைப் பொறுப்பில் (Chief Commisioner), 17 ஒக்டோபர் 2013 இலிருந்து, ரெயின்ஹில்ட் ஸ்தூல்த்-நியெல்சன் (Ragnhild Stolt-Nielsen) என்ற பெண்மணியும், 2011-2015 ஆண்டுகளுக்கான நகர முதல்வராக (Mayor) துரூட ட்ரேவ்லாண்ட் (Trude Drevland)] என்ற பெண்மணியும் இருக்கின்றனர். ஓர்டலாந்து மாவட்ட ஆணையராக ( County Governer of Hordaland) லார்ஸ் ஸ்பொன்ஹைம் (Lars Sponheim) - 19 மார்ச் 2010 – 19 மார்ச் 2016 இருக்கிறார்.\n\nநிலவியல் அடிப்படையில் பேர்கன் 8 பிரதேசங்களாகப் பிரிக்கப்பட்டுள்ளது. இப்பிரதேசங்களின் சில பகுதிகள் நகரப் பரப்பிற்குள் இல்லாவிட்டாலும், நகராட்சியினுள் இணைந்தே இருக்கின்றன.\n\nநகரின் மையப் பகுதி Bergenhus என்ற பகுதியினுள் வருகின்றது.\n"}
{"id": "85115", "url": "https://ta.wikipedia.org/wiki?curid=85115", "title": "பெர்க்கின் விளைவு", "text": "பெர்க்கின் விளைவு\n\nபெர்க்கின் விளைவு (\"Perkin reaction\") என்பது ஒரு கரிம வேதியியல் விளைவு ஆகும். மணந்தரு அறுகோண பென்சீன் வளையங்கள் கொண்ட அரோமாட்டிக் ஆல்டிஃகைடுகள் (aromatic aldehyde), காடிய நீரிலிஐதரைடுகள் (Acid anhydride) மற்றும் அந்த காடியால் ஆன உப்பு போன்றவைகளை கொண்டு சின்னமிக் காடியை (cinnamic acid) உருவாக்குவதே இந்த விளைவு ஆகும். இதனைக் கண்டுபிடித்தவர் வில்லியம் என்றி பெர்க்கின் (William Henry Perkin) என்னும் பிரித்தானிய வேதியியலாளர்.\n\nCHCH=O + CH-CO-O-CO-CH + CH3COONa → CHCH=CH-COOH + CHCOOH\n\nஇதைப் பற்றிப் பல மீள்பார்வைத் தொகுப்புக் கட்டுரைகள் எழுதப்பட்டுள்ளன. பீனைல்-அசிட்டிக்காடியும் (phenylacetic acid), பென்சால்டிஃகைடும் (benzaldehyde) சேர்ந்து டிரைஎத்திலமைனோடும் (triethylamine), அசிட்டிக் நீரிலிஐதரைடோடும் இயைந்து (வேதியியல் வினைப்பட்டு) ஆல்பா-பீனைல்-சின்னமிக் காடி (alpha-phenylcinnamic acid) விளைவதைக் காட்டுவது இந்த பெர்க்கின் விளைவு வகை வேதியியல் வினைக்கு ஓர் எடுத்தூக்காட்டு.\n\nSection::::வேதி வினை விளைவு நிகழ்முறை.\nமேலே உள்ள நிகழ்வுமுறை எல்லோராலும் ஒருமுகமாக ஏற்கப்பட்டதல்ல. இவற்றுள் பல்வேறு மாற்று வடிவங்கள் உள்ளன, இவற்றுள் அசிட்டிக் வேதி வினைக்குழு பெயர்வு இல்லாமல் டிகார்பாக்ஃசைலேசன் (decarboxylation) நிகழ்வு முதனானவற்றைக் குறிப்பிடலாம்.\n"}
{"id": "85119", "url": "https://ta.wikipedia.org/wiki?curid=85119", "title": "பேர்கன் நகரத்தில் கல்வி", "text": "பேர்கன் நகரத்தில் கல்வி\n\nபேர்கன் () நோர்வேயில் இரண்டாவது பெரிய நகரமாகும். இங்கே இலவசக்கல்வி முறையே நடைமுறையில் உள்ளது. உயர்கல்வி கற்க இங்கிருந்து வெளிநாடு செல்லும் மாணவர்களுக்கும் நிதியுதவி வழங்கப்படுகிறது. அரசாங்க பாடசாலைகளில், கற்கும் மொழி நோர்வே மொழியாக இருப்பதுடன் இரண்டாம் மொழியாக ஆங்கிலமும் பாடசாலைகளில் கற்பிக்கப்படுகிறது. மூன்றாம் மொழி ஒன்றும் தெரிவுசெய்து கற்க வாய்ப்பளிக்கப்படுகிறது. அரசாங்கப் பாடசாலைகளிலேயே, வெளிநாட்டு பெற்றோரையுடைய குழந்தைகளுக்கு அவர்களது தாய்மொழியைக் கற்கவும் சந்தர்ப்பம் அளிக்கப்பட்டு, அதற்கான ஆசிரியர்களும் நியமிக்கப்பட்டிருந்தனர். தற்போது, நோர்வேஜிய மொழியில் கல்விகற்ற கடினமாக இருக்கும் குழந்தைகளுக்கே இவ்வாறான நடைமுறை பின்பற்றப்படுகிறது.\n\nதமிழ்க் குழந்தைகளுக்கு சனிக்கிழமைகளில் தமிழ்ப் பாடசாலையும் இயங்கி வருகின்றது.\n\nSection::::உயர்கல்வி.\nபேர்கன் பல்கலைக்கழகம், பேர்கன் பல்கலைக்கழக கல்லூரி ஆகியன உயர்கல்விக்கான இடங்களாக உள்ளன. பேர்கன் பல்கலைக்கழகமானது (Norwegian: Universitetet i Bergen) கிட்டத்தட்ட 16,000 மாணவர்களையும், 3000 அலுவலகர்களையும் கொண்டு நாட்டின் மூன்றாவது பெரிய பல்கலைக்கழகமாக இருக்கிறது. பேர்கன் பல்கலைக்கழகக் கல்லூரி 6000 மாணவர்களையும், 600 அலுவலர்களையும் கொண்டுள்ளது.\n\nஇவை தவிர பொருளாதார வணிக நிர்வாகத்திற்கான கல்லூரி *Norwegian School of Economics and Business Administration, Norwegian: NHH \"Norges Handelshøyskole\") ஒன்றும் உள்ளது. அத்துடன் பேர்கன் கட்டடக்கலைக் கல்லூரி Bergen School of Architecture (Bergen Arkitekt Skole), பேர்கன் தேசிய கலைப்பயிற்சிக் கல்லூரி (Bergen National Academy of the Arts (Kunsthøgskolen i Bergen), கடற்படைப் பயிற்சிக் கல்லூரி Naval Academy (Sjøkrigsskolen) போன்றனவும் உள்ளன.\nSection::::ஆராய்ச்சி.\nபேர்கன் பல்கலைக்கழகமும், ஹோக்கலாண்ட் பல்கலைக்கழக மருத்துவமனையுமே பேர்கனிலுள்ள பெரிய ஆராய்ச்சி மையங்களாகும்.\nமனித உரிமைகளும் அபிவிருத்தியும் தொடர்பான ஆராய்ச்சியில் உள்ள மிகப்பெரிய தனியார் கல்வி நிலையமான Chr. Michelsen Institute - CMI (Christian Michelsens Institutt) உம் இங்கே உள்ளது. சர்வதேச அபிவிருத்தி தொடர்பான விடயங்களை அறிவித்தலும், அவற்றை கட்டுப்பாட்டுக்குள் வைத்திருத்தலுமே CMI இன் முக்கிய நோக்கமாகும்.Norwegian Institute of Marine Research (Norwegian: Havforskningsinstituttet), UNIFOB AS போன்ற ஆராய்ச்சி நிலையங்களும் இயங்கி வருகின்றன.\n\nSection::::ஆரம்ப, உயர்நிலைக் கல்வி.\nஆரம்ப, உயர்நிலைக் கல்வி முழுக்க முழுக்க இலவசமானதாகவே இருக்கிறது.\n\nபேர்கனில் 64 ஆரம்பக்கல்வி பாடசாலைகளும், 18 கீழ் உயர்நிலைக்கல்வி பாடசாலைகளும் 20 மேல் உயர்நிலைக்கல்வி பாடசாலைகளும் இருக்கின்றன. அத்துடன் 11 ஆரம்ப, உயர்நிலைக்கல்வி இணைந்திருக்கும் பாடசாலைகளும் உள்ளன\n\n1153 ஆம் ஆண்டில் போப் அட்ரியன் நான்கு என்பவரால் இந்தப் பாடசாலை நிர்மாணிக்கப்பட்டதாக நம்பப்படுகிறது.இதுவே பேர்கனில் மிகப்பழைய பாடசாலையாகவும், நோர்வேயின் மிகப்பழைய பாடசாலைகளில் ஒன்றாகவும் இருக்கின்றது. 1840 இலிருந்தே, இந்தப் பாடசாலை தற்போதைய இடத்தில் இயங்கி வருகின்றது. 2003 ஆம் ஆண்டில் பேர்கன் பாடசாலை அருங்காட்சியகம் இயங்கத் தொடங்கும்வரை, அந்தப் பாடசாலைக்குரிய பழைய இடம் பயன்படுத்தப்படாமலேயே இருந்து வந்தது\n\nபேர்கனில் இயங்கிவரும் ISB என்றழைக்கப்படும் International School of Bergen, ஆரம்ப, கீழ் உயர்நிலைக்கல்வி இணைந்த, ஆங்கிலவழிக்கல்வியை வழங்கும் ஒரு பாடசாலையாகும். இது 1972 ஆம் ஆண்டில் நிர்மாணிக்கப்பட்டது. இங்கே கிட்டத்தட்ட 30 நாடுகளைச் சேர்ந்த 200 மாணவர்கள் கல்வி கற்று வருகின்றனர். இங்குள்ள ஆசிரியர்கள் பிரித்தானியா, அமெரிக்கா, இந்தியா, பிரான்சு, நோர்வே நாட்டைச் சேர்ந்தவர்கள். அனைத்துலக மாணவர்களின் தேவைகளைப் பூர்த்தி செய்யும் வகையில் இந்தப் பாடசாலையின் பாடத்திட்டம் வரைவு செய்யப்பட்டுள்ளது.\n"}
{"id": "85122", "url": "https://ta.wikipedia.org/wiki?curid=85122", "title": "லாத்வியன் லாட்ஸ்", "text": "லாத்வியன் லாட்ஸ்\n\nலாட்ஸ் (சின்னம்: Ls / s; குறியீடு: LVL ), லாத்வியா நாட்டின் நாணயம். ஒரு லாட்சில் நூறு சான்டிம்கள் உள்ளன. லாட்ஸ் என்ற சொல்லின் பன்மை வடிவம் “லாடி”. லாட்ஸ் நாணயம் 1922ல் அறிமுகப்படுத்தப்பட்டது. 1940ல் இரண்டாம் உலகப் போரின் போது லாத்வியா சோவியத் யூனியனால் ஆக்கிரமிக்கப்பட்டவுடன் லாட்ஸ் நாணய முறை கைவிடப்பட்டு சோவியத் ரூபிள் நாணயம் புழக்கத்தில் இருந்தது. 1993ல் லாத்வியா விடுதலை அடைந்தவுடன் லாட்ஸ் மீண்டும் அறிமுகப்படுத்தப்பட்டது. லாத்வியா ஐரோப்பிய ஒன்றியத்தில் இணைந்து விட்டதால் 2012 அல்லது 2013 முதல் லாட்ஸ்vகைவிடப்படும். அதற்கு பதில் ஐரோப்பிய ஒன்றியத்தின் பொது நாணயமான யூரோ லாத்வியாவின் நாணயமாகிவிடும்.\n"}
{"id": "85123", "url": "https://ta.wikipedia.org/wiki?curid=85123", "title": "மனோ", "text": "மனோ\n\nமனோ (தெலுங்கு: మనో) (பிறப்பு அக்டோபர் 26, 1965) தென்னிந்தியத் திரைப்படங்களில் பாடிவரும் ஓர் திரைப்படப் பின்னணிப் பாடகர். இவர் தமிழ், மலையாளம், தெலுங்கு, கன்னடம் மற்றும் இந்தி மொழிகளில் பாடியுள்ளார். தமது திரைவாழ்வை நடிகராகத் துவங்கி பின்னர் பின்னணிப் பாடகராக புகழ்பெற்றார். சின்னத் தம்பி என்ற படத்தில் \"தூளியிலே\" என்ற பாடலுக்காக தமிழ்நாடு அரசு விருது பெற்றார்.\n\nSection::::இளமை வாழ்வும் திரைவாழ்வும்.\nமனோ தெலுங்கு இசுலாமியக் குடும்பத்தில் பிறந்தவர். இவரது இயற்பெயர் நாகூர் பாபு ஆகும். இவரது பெயரை பிற்காலத்தில் மனோ என்று இளையராஜா மாற்றினார். தமது கருநாடக இசைப் பயிற்சியை பிரபல பாடகர் நேதனூரி கிருஷ்ணமூர்த்தியிடம் பெற்றார்.\n\nதுவக்கத்தில் பல மேடை நாடகங்களில் நடித்து 15 தெலுங்குத் திரைப்படங்களில் நடித்துள்ளார். இவரது படமொன்றிற்கு இசையமைக்க வந்த இசையமைப்பாளர் எம். எஸ். விஸ்வநாதன் இவருடைய பின்னணியை அறிந்து தன்னுடைய குழுவில் துணை புரிய சென்னைக்கு அழைத்துக்கொண்டார். அவரிடம் இரண்டரை ஆண்டுகள் பணி புரிந்துள்ளார். 1984ஆம் ஆண்டு தெலுங்கு இசையமைப்பாளர் சக்கரவர்த்தியிடம் பணிபுரியத் தொடங்கினார். 1984ஆம் ஆண்டு கற்பூரதீபம் என்ற படத்தில் எஸ். பி. பாலசுப்பிரமணியம், பி. சுசீலாவுடன் இணைந்து பாடும் ஓர் வாய்ப்பு கிடைத்தது. அதனைத் தொடர்ந்து கன்னடத் திரைப்படம் ஒன்றில் இசையமைப்பாளர் அம்சலேகா வாய்ப்பு கொடுத்தார். 1986ஆம் ஆண்டு இளையராஜா பூவிழி வாசலிலே என்றத் தமிழ்த் திரைப்படத்தில் \"அண்ணே அண்ணே\" என்ற பாடலைப் பாட வாய்ப்பு கொடுத்தார். தொடர்ந்து எங்க ஊர் பாட்டுக்காரன் படத்தில் திருப்புமுனை தந்த \"செண்பகமே\", \"மதுரை மரிக்கொழுந்து வாசம்\" மற்றும் வேலைக்காரன் படத்தில் \"வா வா கண்ணா வா\", \"வேலையில்லாதவன்\" போன்ற பாடல்கள் மூலம் பரவலாக அறியப்படத் தொடங்கினார். சிங்கார வேலன் படத்தில் ஓர் வேடமேற்று நடித்துள்ளார்.\n\nகாதலன் படத்தில் \"முக்காலா முக்காபலா\", முத்து படத்தில் \"தில்லானா தில்லானா\" மற்றும் உள்ளத்தை அள்ளித்தா படத்தில் \"அழகிய லைலா\" போன்ற பாடல்கள் பெருவெற்றி பெற்றன.\n"}
{"id": "85127", "url": "https://ta.wikipedia.org/wiki?curid=85127", "title": "லித்துவேனிய லித்தாசு", "text": "லித்துவேனிய லித்தாசு\n\nலிடாஸ் அல்லது லித்தாசு (சின்னம்: Lt; குறியீடு: LTL ), லித்துவேனியா நாட்டின் நாணயம். ஒரு லாட்சில் நூறு சென்டாஸ்கள் உள்ளன. லிடாஸ் என்ற சொல்லின் பன்மை வடிவம் “லிடாய்” அல்லது ”லிட்டு”. லிடாஸ் நாணயம் 1922ல் அறிமுகப்படுத்தப்பட்டது. 1940ல் இரண்டாம் உலகப் போரின் போது லித்துவேனியா சோவியத் யூனியனால் ஆக்கிரமிக்கப்பட்டவுடன் லிடாஸ் நாணய முறை கைவிடப்பட்டு சோவியத் ரூபிள் நாணயம் புழக்கத்தில் இருந்தது. 1993ல் லித்துவேனியா விடுதலை அடைந்தவுடன் லிடாஸ் மீண்டும் அறிமுகப்படுத்தப்பட்டது. 1994-2002 காலகட்டத்தில் லிடாசின் மதிப்பு நான்கு அமெரிக்க டாலர்களாக நிர்ணயிக்கப்பட்டிருந்தது. லித்துவேனியா ஐரோப்பிய ஒன்றியத்தில் இணைந்து விட்டதால் 2010ல் லிடாஸ் கைவிடப்படும் என்று எதிர்பார்க்கப்பட்டது. அதற்கு பதில் ஐரோப்பிய ஒன்றியத்தின் பொது நாணயமான யூரோ லாத்வியாவின் நாணயமாகிவிடும் என்று திட்டமிடப்பட்டிருந்தது. ஆனால் 2008-09ல் ஏற்பட்ட பொருளியல் வீழ்ச்சியால் லித்துவேனியா பாதிக்கப்பட்டு பணவீக்கம் இம்மாற்றம் ஜனவரி 1, 2013கு ஒத்தி வைக்கப்பட்டுள்ளது. தற்போது ஒரு யூரோவுக்கு 3.45 லிடாய் என்று மதிப்பு நிர்ணயம் செய்யப்பட்டுள்ளது.\n"}
{"id": "85138", "url": "https://ta.wikipedia.org/wiki?curid=85138", "title": "நார்வே குரோனா", "text": "நார்வே குரோனா\n\nகுரோன் அல்லது குரோனா (சின்னம்: kr; குறியீடு: NOK), நார்வே நாட்டின் நாணயம். இது பன்மையில் “குரோனர்” என்று அழைக்கப்படுகிறது. ஓரு குரோனாவில் நூறு ஓர்கள் உள்ளன. முதன் முதலில் 1922ம் ஆண்டு முதல் குரோனா வெளியிடப்பட்டது. குரோன் என்னும் சொல் லத்தீன் மொழியின் “குரோனா” என்னும் சொல்லில் இருந்து தொன்றியது. இதற்கு கிரீடம்/முடி என்று பொருள். டானிய குரோன், சுவீடிய குரோனா, எஸ்தோனிய குரூன் போன்ற ஸ்கான்டினாவிய நாடுகளின் நாணயங்களின் பெயர்களும் இச்சொல்லிலிருந்தே தோன்றின. குரோனா 1875ல் முதன் முதலில் அறிமுகப்படுத்தப்பட்டது.\n"}
{"id": "85141", "url": "https://ta.wikipedia.org/wiki?curid=85141", "title": "பரோயே குரோனா", "text": "பரோயே குரோனா\n\nபரோயே குரோனா பரோயே தீவுகளின் நாணயம். குரோனா என்ற சொல்லுக்கு முடி/கிரீடம் என்று பொருள். ஒரு குரோனாவில் 100 ஓய்ராக்கள் உள்ளன. குரோனா என்னும் சொல்லின் பன்மை வடிவம் குரோனர். இந்த நாணயம் டென்மார்க்கின் நாணயமான டானிய குரோனின் ஒரு வகையாகவே கருதப்படுகிறது. பரொயே தீவுகள் டென்மார்க் நாட்டின் ஆட்சியின் கீழுள்ளன. பரோயே குரோனாவும் டானிய குரோனும் சம மதிப்புடையவை.\n"}
{"id": "85144", "url": "https://ta.wikipedia.org/wiki?curid=85144", "title": "உருசிய ரூபிள்", "text": "உருசிய ரூபிள்\n\nரூபிள் (குறியீடு: RUB), ரஷ்யா நாட்டின் நாணயம். இது ரஷ்யாவைத் தவிர அப்காசியா, தெற்கு ஒசேத்தியா ஆகிய பகுதிகளிலும் நாணயமாக பயன்படுத்தப்படுகிறது. பெலருஸ், ட்ரான்ஸ்னிஸ்டிரியா போன்ற தேசங்களின் நாணயங்களும் “ரூபிள்” என்றே அழைக்கப்படுகின்றன. அவற்றிலிருந்து வேறுபடுத்திக்காட்ட இது “ரஷ்ய ரூபிள்” என்றும் அழைக்கப்படுகிறது. முன்னாள் ரஷ்யப் பேரரசு மற்றும் சோவியத் யூனியன் ஆகியவற்றின் நாணயங்களும் ரூபிள் என்றே அழைக்கப்பட்டன. தற்சமயம் ரூபிளுக்கென்று தனியே சின்னம் எதுவும் இல்லை. ஒரு ரூபிளில் 100 கோப்பெக்குகள் உள்ளன.\n"}
{"id": "85148", "url": "https://ta.wikipedia.org/wiki?curid=85148", "title": "ஹரிஷ் ராகவேந்திரா", "text": "ஹரிஷ் ராகவேந்திரா\n\nஹரிஷ் ராகவேந்திரா சென்னையைச் சேர்ந்த ஒரு தென்னிந்திய திரைப்படப் பாடகர் மற்றும் நடிகர். அவரது பாடல்கள் \"தேவதையைக் கண்டேன்\" (படம்:காதல் கொண்டேன்),\"சக்கர நிலவே \"(படம்:யூத்),\"மெல்லினமே மெல்லினமே\" (படம்:ஷாஜஹான்) வெற்றியைப் பெற்றுள்ளன. அவர் விகடன் என்ற திரைப்படத்தில் அருண்பாண்டியனுடன் நடித்துள்ளார். திருப்பதி திரைப்படத்தில் முதன்மை நாயகன் அஜித்திற்கு அண்ணன் வேடத்தில் நடித்துள்ளார்.\n\nSection::::வாழ்க்கை வரலாறு.\nஹரிசின் இயற்பெயர் ஹரிஷ் ராம் ஸ்ரீனிவாசாகும். ஒளிப்படக் கலைஞர் பி.வி.ராகவேந்திரனின் மகனாவார். சொந்த ஊர் கோயம்புத்தூர். அவரது முதல் பாடல் தெலுங்கு படமொன்றிற்கு அமைந்தது. அவர் கல்லூரியின் முதலாண்டில் இருக்கும்போது அரசியல் என்ற திரைப்படத்திற்கு \"வா சகி\" என்ற பாடல் பாடி வெற்றி யடைந்தது. ஆயினும் தனது கல்லூரிப் படிப்பைத் தொடர பல வாய்ப்புகளைத் துறந்தார்.விவேகானந்தா கல்லூரியில் வணிகவியல் பட்டமும் பொதுத் தொடர்பு மற்றும் தாளியலில் மேற்படிப்பும் முடித்தார்.மென்பொருள் பொறியியலிலும் கல்வி கற்றார்.\n\nமீண்டும் திரைப்பட இசையில் ஈடுபாடு கொண்டு இளையராஜா இசையில் பாரதி திரைப்படத்தில் \"நிற்பதுவே நடப்பதுவே\" என்ற பாடலைப் பாடினார்.இப்பாடல் பெருவெற்றி யடைந்ததுடன் மாநில அரசின் விருதினையும் அவருக்கு பெற்றுத் தந்தது. இந்நேரத்தில் தான் தனது பெயரை ஹரிஷ் ராகவேந்திரா என்று மாற்றிக் கொண்டார். தொடர்ந்து தமிழ்,தெலுங்கு,மலையாளம், கன்னடம் மற்றும் இந்தித் திரைப்படங்களில் பாடியுள்ளார்.\n\n"}
{"id": "85150", "url": "https://ta.wikipedia.org/wiki?curid=85150", "title": "கார்த்திக் (பாடகர்)", "text": "கார்த்திக் (பாடகர்)\n\nகார்த்திக் (பிறப்பு 7 நவம்பர் 1980) சென்னையைச் சேர்ந்த தென்னிந்திய திரைப்படப் பாடகர். துவக்கத்தில் துணைப்பாடகராக ஏ.ஆர்.ரகுமானிடம் பணிபுரிந்த வந்த கார்த்திக் பின்னர் அவர் இசையமைப்பில் பல பாடல்களைப் பாடத் தொடங்கினார். பின்னர் பல இசையமைப்பாளர்களும் விரும்பும் பாடகராக தமிழ், இந்தி, தெலுங்கு, மலையாளம் மற்றும் கன்னடம் ஆகிய பல மொழிகளில் பாடியுள்ளார். \nபாய்ஸ் படத்தில் அவர் பாடிய \"எனக்கொரு கெர்ல்பிரண்ட் வேணுமடா\" என்ற பாடலும் கஜினியில் \"ஒரு மாலை\" பாடலும் பெருவெற்றி கண்டன. தெலுங்கு திரையுலகிலும் \"கொத்தபங்காரு லோகம்\" மற்றும் \"ஹாப்பிடேஸ்\" படங்களில் அவரது பாடல்கள் பெரும் வரவேற்பைப் பெற்றன.வாரணம் ஆயிரம் படத்தில் அவர் கானா வகையில் பாடிய \"அவ என்ன\" என்ற பாடலும் பெரும் வரவேற்பைப் பெற்றுள்ளது. இந்தி மொழிமாற்றம் செய்து வெளியான கஜினி படத்தில் அவர் பாடிய \"பெக்கா\" பாடல் மூலம் உலகளவில் அறியப்பட்டார்.\n\n\n"}
{"id": "85151", "url": "https://ta.wikipedia.org/wiki?curid=85151", "title": "திப்பு", "text": "திப்பு\n\nதிப்பு தமிழ், கன்னடம், மலையாளம், தெலுங்கு மொழிகளில் பாடும் ஒரு தென்னிந்திய திரைப்படப்பாடகர். இவரது இயற்பெயர் ஏகாம்பரேஷ் என ஓர் தொலைக்காட்சி நிகழ்ச்சியில் (காபி வித் அனு) கூறியுள்ளார். பின்னணிப் பாடகி ஹரிணியை மணம் புரிந்துள்ளார். சாய் ஸ்மிரிதி என்ற மகளும் சாய் பிரத்யங்கர் என்ற மகனும் உள்ளனர்.\n\n"}
{"id": "85155", "url": "https://ta.wikipedia.org/wiki?curid=85155", "title": "சித்தார்த்தா புத்தக சாலை", "text": "சித்தார்த்தா புத்தக சாலை\n\nசித்தார்த்தா புத்தக சாலை என்பது 20 ம் நூற்றாண்டில் தொடக்கத்தில் இயங்கிய ஒரு தமிழ்ப் பதிப்பகம் ஆகும். இது பல பெளத்த, தலித்திய படைப்புள், பண்டைத் தமிழ் இலக்கியங்கள் ஆகியவற்றை வெளியிட்டது. \n\n"}
{"id": "85156", "url": "https://ta.wikipedia.org/wiki?curid=85156", "title": "தமிழ்த் தேசிய ஆவணச் சுவடிகள்", "text": "தமிழ்த் தேசிய ஆவணச் சுவடிகள்\n\nதமிழ்த் தேசிய ஆவணச் சுவடிகள் என்பது ஈழப் போராட்டம் தொடர்பாக வெளியிடப்பட்ட பல்வேறு தமிழ் ஆக்கங்களை கொண்ட இலவச எண்மிய ஆவணக் காப்பகம் ஆகும். ஈழ இயக்கங்களும் பிறரும் வெளியிட்ட பல்வேறு துண்டறிக்கைகள், கொள்கை வெளியீடுகள், உரைகள், இதழ்கள், நூல்கள் ஆகியவை இங்கு உள்ளன. எல்லாவித கொள்கை உடையோரினதும் படைப்புகள் இங்கு சேக்கப்படுகின்றன. புலிகள் மீதான விமர்சனங்கள் சிறப்பாக கவனப்படுத்தப்படுகின்றன. இத் திட்டத்தை இடதுசாரி சார்பு உடைய அமைப்பு ஒன்று புலத்தில் இருந்து மேற்கொள்ளுகிறது. \n\nSection::::நோக்கம்.\n\"தம்மைத் தக்கவைக்க மக்களை இருட்டில் வைத்திருத்தல் தான், அன்றைய இயக்கங்கள் முதல் இன்று திடீர் மார்க்சியம் பேசுவோர் வரை கையாளும் அரசியல் உத்தி. இதை தகர்க்க, எல்லோரும் சுயமாக கற்றுக்கொள்வதும், விவாதிப்பதும், வரலாற்றை தெரிந்து கொள்வதும் அவசியம். இதற்கான எமது போராட்டமும், நீண்ட திட்டமிடல் ஊடாக, பல ஆவணங்களை திரட்டி வந்தோம்.\" என்று இந்த திட்ட அறிமுகம் கூறுகிறது. \n\n"}
{"id": "85159", "url": "https://ta.wikipedia.org/wiki?curid=85159", "title": "மான்க்ஸ் பவுண்டு", "text": "மான்க்ஸ் பவுண்டு\n\nமான்க்ஸ் பவுண்டு (ஆங்கிலம்: Manx pound) மாண் தீவின் நாணயம். மாண் தீவு ஐக்கிய ராஜியத்தின் ஆட்சிப்பகுதிகளுள் ஒன்று. ஐக்கிய ராஜியத்துடன் நாணய ஒன்றியமாக உள்ளது. ஆகையால் மான்க்ஸ் பவுண்டு ஐக்கிய ராஜியத்தின் நாணயமான பிரிட்டிஷ் பவுண்டின் ஒரு வகையாகவே கருதப்படுகிறது. இவ்விரு நாணயங்களும் சமமதிப்புடையவை. பிரிட்டிஷ் பவுண்டுகளும் மான்க்ஸ் தீவில் புழக்கத்தில் உள்ளன. ஆனால் மான்க்ஸ் பவுண்டு ஐக்கிய ராச்சியத்தில் செல்லுபடியாவதில்லை. மான்க்ஸ் பவுண்டுக்கென தனியே குறியீடு எதுவும் கிடையாது. பிரிட்டிஷ் பவுண்டிற்கான “£” சின்னமே மான்க்ஸ் பவுண்டிற்கும் பயன்படுத்தப்படுகிறது. ஒரு மான்க்ஸ் பவுண்டில் 100 பென்னிகள் உள்ளன.\n"}
{"id": "85162", "url": "https://ta.wikipedia.org/wiki?curid=85162", "title": "குயெர்ன்சி பவுண்டு", "text": "குயெர்ன்சி பவுண்டு\n\nகுயெர்ன்சி பவுண்டு (ஆங்கிலம்: Guernsey pound) குயெர்ன்சி பிரதேசத்தின் நாணயம். 1921 முதல் குயெர்ன்சி ஐக்கிய ராஜியத்தின் ஆட்சிப்பகுதிகளுள் ஒன்று. ஐக்கிய ராஜியத்துடன் நாணய ஒன்றியமாக உள்ளது. ஆகையால் குயெர்ன்சி பவுண்டு ஐக்கிய ராஜியத்தின் நாணயமான பிரிட்டிஷ் பவுண்டின் ஒரு வகையாகவே கருதப்படுகிறது. இவ்விரு நாணயங்களும் சமமதிப்புடையவை. பிரிட்டிஷ் பவுண்டுகளும் குயெர்ன்சியில் புழக்கத்தில் உள்ளன. ஆனால் குயெர்ன்சி பவுண்டு ஐக்கிய ராச்சியத்தில் செல்லுபடியாவதில்லை. குயெர்ன்சி பவுண்டுக்கென தனியே குறியீடு எதுவும் கிடையாது. பிரிட்டிஷ் பவுண்டிற்கான “£” சின்னமே குயெர்ன்சி பவுண்டிற்கும் பயன்படுத்தப்படுகிறது. ஒரு குயெர்ன்சி பவுண்டில் 100 பென்னிகள் உள்ளன.\n"}
{"id": "85165", "url": "https://ta.wikipedia.org/wiki?curid=85165", "title": "ஜெர்சி பவுண்டு", "text": "ஜெர்சி பவுண்டு\n\nஜெர்சி பவுண்டு (ஆங்கிலம்: Jersey pound) ஜெர்சி பிரதேசத்தின் நாணயம். ஜெர்சி ஐக்கிய ராஜியத்தின் ஆட்சிப்பகுதிகளுள் ஒன்று. ஐக்கிய ராஜியத்துடன் நாணய ஒன்றியமாக உள்ளது. ஆகையால் ஜெர்சி பவுண்டு ஐக்கிய ராஜியத்தின் நாணயமான பிரிட்டிஷ் பவுண்டின் ஒரு வகையாகவே கருதப்படுகிறது. இவ்விரு நாணயங்களும் சமமதிப்புடையவை. பிரிட்டிஷ் பவுண்டுகளும் ஜெர்சியில் புழக்கத்தில் உள்ளன. ஆனால் ஜெர்சி பவுண்டு ஐக்கிய ராச்சியத்தில் செல்லுபடியாவதில்லை. ஜெர்சி பவுண்டுக்கென தனியே குறியீடு எதுவும் கிடையாது. பிரிட்டிஷ் பவுண்டிற்கான “£” சின்னமே ஜெர்சி பவுண்டிற்கும் பயன்படுத்தப்படுகிறது. ஒரு ஜெர்சி பவுண்டில் 100 பென்னிகள் உள்ளன.\n"}
{"id": "85169", "url": "https://ta.wikipedia.org/wiki?curid=85169", "title": "கிப்ரால்ட்டர் பவுண்டு", "text": "கிப்ரால்ட்டர் பவுண்டு\n\nகிப்ரால்ட்டர் பவுண்டு (ஆங்கிலம்: Gibraltar pound; சின்னம்: £; குறியீடு: GIP ) கிப்ரால்ட்டர் பிரதேசத்தின் நாணயம். கிப்ரால்ட்டர் ஐக்கிய ராஜியத்தின் ஆட்சிப்பகுதிகளுள் ஒன்று. ஐக்கிய ராஜியத்துடன் நாணய ஒன்றியமாக உள்ளது. ஆகையால் ஜெர்சி பவுண்டு ஐக்கிய ராஜியத்தின் நாணயமான பிரிட்டிஷ் பவுண்டின் ஒரு வகையாகவே கருதப்படுகிறது. இவ்விரு நாணயங்களும் சமமதிப்புடையவை. பிரிட்டிஷ் பவுண்டுகளும் கிப்ரால்ட்டரில் புழக்கத்தில் உள்ளன. ஆனால் கிப்ரால்ட்டர் பவுண்டு ஐக்கிய ராச்சியத்தில் ஏற்றுக்கொள்ளப்படுவதில்லை. பிரிட்டிஷ் பவுண்டிற்கான “£” சின்னமே ஜெர்சி பவுண்டிற்கும் பயன்படுத்தப்படுகிறது. ஒரு கிப்ரால்ட்டர் பவுண்டில் 100 பென்னிகள் உள்ளன.\n"}
{"id": "85173", "url": "https://ta.wikipedia.org/wiki?curid=85173", "title": "மார்க்கெட் கார்டன் நடவடிக்கை", "text": "மார்க்கெட் கார்டன் நடவடிக்கை\n\nமார்க்கெட் கார்டன் (ஆங்கிலம் : Operation Market Garden) 1944ல் இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. செப்டம்பர் 17-25 தேதிகளில் நெதர்லாந்து, மற்றும் ஜெர்மனி ஆகிய நாடுகளில் இது நிகழ்ந்தது. நேச நாட்டுப் படைகள் நாசி ஜெர்மனியின் மீது படையெடுப்பதற்காக, அதன் ஆக்கிரமிப்பின் கீழிருந்த நெதர்லாந்து நாட்டில் சில முக்கிய பாலங்களைக் கைப்பற்ற விரும்பின. அதற்காகப் பல்லாயிரக்கணக்கான வான்குடை வீரர்களைக் கொண்டு அப்பாலங்களின் மீது தாக்குதல் நடத்தின. இந்தத் தாக்குதலுக்கு அவை இட்ட குறிப்பெயர் தான் “மார்க்கெட் கார்டன் நடவடிக்கை”. இதுவே உலக வரலாற்றில் மிகப்பெரிய வான்குடை படைத்தாக்குதலெனக் கருதப்படுகிறது. இப்போரின் நிலவரம் ஆரம்பத்தில் நேச நாட்டுப்படைகளுக்குச் சாதகமாக இருந்தாலும் இறுதியில் அவைகளால் தங்கள் இறுதி இலக்கினை அடையமுடியவில்லை. ஜெர்மனிக்கு இயற்கை அரணாக விளங்கிய ரைன் ஆற்றை பெரும் படையுடன் கடப்பதற்காக மேற்கொள்ளப்பட்ட இந்த தாக்குதல் தோல்வியில் முடிவடைந்தது. இதனால் 1944ம் ஆண்டிற்குள் நாசி ஜெர்மனியைத் தோற்கடிக்க வேண்டும் என்ற நேசநாட்டுத் திட்டம் நிறைவேறவில்லை.\n\nSection::::நோக்கம்.\n1944ல் இரண்டாம் உலகப்போர் ஒரு முக்கிய கட்டத்தை அடைந்திருந்தது. கிழக்கு, மேற்கு என இரு போர்முனைகளிலும் நாசி ஜெர்மனியின் படைகள் முறியடிக்கப்பட்டு பின்வாங்கிக் கொண்டிருந்தன. ஜூன் 1944ல் நேசநாடுகள் ஜெர்மனியின் ஆக்கிரமிப்பிலிருந்த பிரான்சு நாட்டின் மீது தாக்குதலைத் தொடங்கின. ஓவர்லார்ட் நடவடிக்கை மூலம் பிரான்சின் நார்மாண்டிக் கடற்கரையில் லட்சக்கணக்கான நேசநாட்டுப் படைகள் தரையிறங்கின. ஜூன்-செப்டமபர் 1944, காலகட்டத்தில் ஜெர்மனியின் ஆக்கிரமிப்பிலிருந்து பிரான்சு பெரும்பாலும் மீட்கப்பட்டுவிட்டது. ஜெர்மானியப் படைகள் அருகிலுள்ள பெல்ஜியம், நெதர்லாந்து ஆகிய நாடுகளுக்கு பின்வாங்கி விட்டன. அடுத்ததாக ஜெர்மனியைத் தாக்க உத்திகள் ஆராயப்பட்டன. ஜெர்மனிக்கும் பிரான்சுக்கும் இடையிலான எல்லைப்பகுதியை ஜெர்மானியப் படையினர் மிகவும் பலப்படுத்தியிருந்தனர். சிக்ஃப்ரைட் கோடு என்றழைக்கப்பட்ட இந்த பாதுகாப்பு அரணை நேரடியாகத் தாக்கினால் பெரும் சேதம் ஏற்படும் என்பதை நேச நாட்டுத் தளபதிகள் உணர்ந்திருந்தனர். ஆனால் அடுத்தகட்ட நடவடிக்கை என்ன என்பதில் அவர்களுக்குள் கருத்து வேறுபாடு ஏற்பட்டது. ஐரோப்பிய போர்முனைக்கான நேசநாட்டுப் படைகளின் முதன்மைத் தளபதியாக இருந்த ஜெனரல் ஐசனாவர் ஒரு பரந்த களத்தில் ஜெர்மானியப் படைகளைத் தாக்க விரும்பினார். ஆனால் இங்கிலாந்து படைகளின் முதன்மைத் தளபதி ஃபீல்ட் மார்ஷல் மாண்ட்கோமரி இதை ஒத்துக்கொள்ளவில்லை. நேசநாட்டு ராணுவத் தளவாட போக்குவரத்து நிலைமை சிக்கலாக இருந்ததால், ஐசனாவின் போர் உத்தி பலிக்காதென்றும், பெரும் பலத்துடன் ஒரு குறிப்பிட்ட இடத்தில் தாக்கி ஜெர்மனியின் அரண்களை ஊடுருவ வேண்டுமென்றும் அவர் வற்புறுத்தினார். இறுதியில் அவரது கருத்து ஏற்றுக்கொள்ளப்பட்டு மார்க்கெட் கார்டன் நடவடிக்கை மேற்கொள்ளப்பட்டது.\n\nஇந்த நடவடிக்கையின் நோக்கம், மேற்குத் திசையில் சுற்றி சிக்ஃபிரைட் கோட்டைத் தவிர்த்து நெதர்லாந்து நாட்டின் வழியாக ஜெர்மனியை நேரடியாகத் தாக்குவதே. இதற்கு ரைன் மற்றும் மியூஸ் ஆற்றின் மீதுள்ள பல முக்கிய பாலங்களைக் கைப்பற்ற வேண்டும். பாலங்களைக் கைப்பற்றி விட்டால், பின்னர் அவற்றைப் பயன்படுத்தி ஜெர்மனியின் மையத் தொழில்பகுதியான ரூர் பிரதேசத்தைத் தாக்க படைகளை நகர்த்தலாம் என்பது திட்டம். மார்க்கெட் கார்டன் நடவடிக்கையில் இரு பெரும் உட்பிரிவுகள் இருந்தன. ”மார்க்கெட் நடவடிக்கை”யின் நோக்கம் வான்குடை வீரர்களைக் கொண்டு ஜெர்மனி படைகளின் கட்டுப்பாட்டிலுள்ள பாலங்களைக் கைப்பற்றுவது. “கார்டன் நடவடிக்கை”யின் நோக்கம் கவசப் படைகளைக் கொண்டு ஜெர்மானியப் பாதுகாப்பு கோட்டை உடைத்து வான்குடை வீரர்கள் கைப்பற்றியிள்ள பாலங்களைச் சென்றடைவது. மேலோட்டமாகப் பார்க்கையில் எளிதான திட்டமாக இது தோன்றினாலும் சிக்கல்களும் அபாயங்களும் நிறைந்தாக இருந்தது. மார்க்கெட் கார்டனில் திட்டமிட்டபடி எல்லாம் நடக்க பல தனிப்பட்ட விஷயங்கள் சாதகமாக அமைய வேண்டியிருந்தன. வான்குடை வீரர்கள் தரையிறங்க மிதமான தட்பவெட்ப நிலை, ஜெர்மனியின் தளபதிகளுக்கு இந்த உத்தி ஆச்சரியத்தை ஏற்படுத்த வேண்டியமை, ஜெர்மனி தளபதிகளால் பாலங்களைப் பாதுகாக்க கூடுதல் படைகளை நகர்த்த இயலாமை போன்ற அனைத்து கூறுகளும் கூடிவந்தால்தான் மார்க்கெட் கார்டனின் இலக்குகளை எட்ட முடிந்திருக்கும். இப்படி அனைத்தும் நல்லபடியாக நடப்பதற்கான சாத்தியம் மிகக் குறைவு. ஆனால் நேசநாட்டு தளபதிகள் எல்லாம் ஒத்து வரும் என்று (தவறாக) நம்பி நடவடிக்கையைத் தொடங்கினர்.\n\nSection::::நிகழ்வுகள்.\nசெப்டம்பர் 17, 1944ல் மார்கெட் கார்டன் நடவடிக்கைத் தொடங்கியது. முதலாம் நேச வான்குடை ஆர்மி படை வீரர்கள் நெதர்லாந்தில் தரையிறங்கத் தொடங்கினர். இந்த ஆர்மியில் மொத்தம் மூன்று வான்குடை டிவிஷன்களும், ஒரு பிரிகேடும் இருந்தன. அமெரிக்காவின் 82வது மற்றும் 101வது வான்குடை டிவிஷன்களுக்கு நேசநாடுகளின் கட்டுப்பாட்டுப் பகுதிக்கு அருகிலிருந்த பாலங்களைக் கைப்பற்றும் பணி ஒப்படைக்கப்பட்டது. கிராவ், நைமெகன், ஐந்தோவன் ஆகிய இடங்களிலிருந்த பாலங்களைக் கைப்பற்றுவது இவர்களின் இலக்கு. ஜெர்மனியின் கட்டுப்பாட்டுப் பகுதியில் மிகவும் உட்பகுதியிலிருந்த ஆர்னெம் பாலத்தைக் கைப்பற்றும் பணி பிரிட்டிஷ் முதலாம் வான்குடை டிவிஷனுக்கும் போலந்திய சுதந்திர முதலாம் வான்குடை பிரிகேடுக்கும் ஒப்படைக்கப்பட்டன. வான்குடை வீரர்கள் கைப்பற்றிய பாலங்களை விரைவில் அடைந்து ஜெர்மானியப் படையின் எதிர்த்தாக்குதல்களிலிருந்து அவற்றைக் காக்கும் பொறுப்பு பிரிட்டிஷ் முப்பதாவது கோரிடம் கொடுக்கப்பட்டது. தொடக்கத்தில் எல்லாம் திட்டமிட்டபடி நடந்தன. அமெரிக்க டிவிஷன்கள் தங்களுக்கு நிர்ணயிக்கப்பட்ட இலக்குகளை எளிதில் கைப்பற்றி விட்டன. முப்பதாவது கோரும் எளிதில் முன்னேறத் தொடங்கியது.\n\nநேசநாட்டுப் படைகளின் இந்த திடீர் தாக்குதல் ஜெர்மனியின் மேற்குப் பிரதேச (ஆர்மி குரூப் பி) முதன்மைத் தளபதி ஃபீல்ட் மார்ஷல் மோடலை பெரும் ஆச்சரியத்துக்கும் அதிர்ச்சிக்கும் உள்ளாக்கியது. நேசநாட்டு விமானப் படைகளின் தொடர் தாக்குதல் மோடலை எதிர்த்தாக்குதலுக்கு உடனே ஏற்பாடு செய்ய விடாமல் தடுத்தன. ரயில் நிலையங்களும், தண்டவாளங்களும் நேசநாட்டு விமானங்களால் பெருமளவில் தகர்க்ககப்பட்டிருந்ததால், அவரால் உடனடியாக எதிர்த்தாக்குதலுக்குப் படைகளை நகர்த்த முடியவில்லை. ஆனால் ஏற்கனவே ஓய்வு எடுப்பதற்காக ஆர்னம் பகுதியில் ஒரு பெரும் ஜெர்மனி படைப்பிரிவு தங்கியிருந்ததை நேசநாட்டு தளபதிகள் உணரவில்லை. ஜெனரல் வில்லெம் பிட்ரிக் தலைமையிலான இரண்டாம் எஸ். எஸ் கோர் சில நாட்களுக்கு முன் கிழக்குப் போர்முனையிலிருந்து திரும்பி ஆர்னெம் பகுதியில் ஓய்வெடுக்கவும், எந்திரங்களைப் பழுதுபார்க்கவும் தங்கியிருந்தது. இதனை உணராத நேசநாட்டுத் தளபதிகள் பிரிட்டிஷ் முதலாம் வான்குடை டிவிஷனை ஆர்னெம் பாலத்தைக் கைப்பற்ற உத்தரவிட்டிருந்தனர். மார்க்கெட் கார்டன் தொடங்கிய ஓரிரு நாட்களுள் ஜெர்மானியப் படைத்தலைமை சுதாரித்து எதிர்தாக்குதலைத் தொடங்கியது. யாரும் எதிர்பாராத விதத்தில் இரண்டாம் எஸ். எஸ். கோர் அப்பகுதியிலிருந்தது ஜெர்மானியப் படையின் எதிர்த்தாக்குதலுக்கு மிகச்சாதகமாகிப் போனது. அனைத்து பாலங்களும் நேசநாட்டு வான்படைகளின் கட்டுப்பாட்டில் வந்து விட்டாலும் அவை ஜெர்மனிப் படையிரனால் சுற்றி வளைக்கப்பட்டிருந்தன. ஜெர்மானியப் படைகள் பாலங்களை மீண்டும் கைப்பற்றி அவற்றைப் தகர்ப்பதுக்குமுன் அவற்றை அடைய முப்பதாவது கோர் விரைந்து கொண்டிருந்தது. வெகு சீக்கிரத்தில் அமெரிக்க வான்குடை டிவிஷன்கள் கைப்பற்றியிருந்த நைமெகன், ஐந்தோவன் பாலங்களை அடைந்து அவற்றை எதிர்த்தாக்குதல்களிலிருந்து பத்திரப்படுத்தியது. ஆனால் ஆர்னெம் பாலத்திலிருந்த பிரிட்டிஷ் முதலாம் வான்குடை டிவிஷனின் வீரர்கள் ஜெர்மனிப் படையினரால் சுற்றி வளைக்கப்பட்டு அழிக்கப்பட்டனர். ஆர்னெம் பாலம் மீண்டும் ஜெர்மனி வசமானதால் மார்க்கெட் கார்டனின் நோக்கம் முறியடிக்கப்பட்டது.\n\nSection::::விளைவுகள்.\nமார்க்கெட் கார்டனின் தோல்வியால் 1944ம் ஆண்டிற்குள் ஜெர்மனியைத் தோற்கடிக்க வேண்டுமென்ற நேசநாட்டுத் திட்டம் நிறைவேறாமல்போனது. ஃபீல்டு மார்ஷல் மாண்ட்கோமரியின் குறுகிய முனைத் தாக்குதல் திட்டமும் இதனால கைவிடப்பட்டது. ஐசனோவரின் பரந்த முனைத்தாக்குதல் உத்தியே பின்னர் பயன்படுத்தப்பட்டது. நெதர்லாந்து வழியாக ஜெர்மனியைத் தாக்க முடியாமல் போனதால் பெல்ஜியத்தின் வழியாகவும் பிரான்சு வழியாகவும் தாக்க நேசநாட்டுப் படைகள் தீர்மானித்தன. போர் நீடித்து 1945ல் தான் ஜெர்மனி சரணடைந்தது. மார்க்கெட் கார்டன் வான்குடைப் படைகளின் பலவீனங்களை உலகிற்கு வெளிப்படுத்தின. தரைப்படையினரின் துணையின்றி அவற்றால் களத்தில் வெகுநாட்கள் தனியே தாக்குப்பிடிக்க முடியாதென்பது ராணுவ உத்தியாளர்களுக்குப் புலனானது.\n\n"}
{"id": "85176", "url": "https://ta.wikipedia.org/wiki?curid=85176", "title": "டாட்டா டொகோமோ", "text": "டாட்டா டொகோமோ\n\nடாட்டா டொகொமோ (ஆங்கிலம்:Tata Docomo) இந்தியாவில் நகர்பேசி சேவை வழங்கும் ஒரு இந்திய-சப்பானிய கூட்டு நிறுவனம் ஆகும்.2008 நவம்பர் மாதம் தொடங்கப்பட்ட இந்நிறுவனத்தில் இந்தியாவின் டாட்டா டெலி சர்விஸ் நிறுவனம் 74 சதவிகித பங்குகளையும் சப்பானின் என்.டி.டி டோகொமோ நிறுவனம் 26 சதவிகித பங்குகளையும் கொண்டுள்ளன. இந்நிறுவனத்தின் தலைமையகம் புது தில்லியில் அமைந்துள்ளது. டாட்டா டொகொமோ இந்தியாவில் 19 வட்டங்களில் முன்கட்டண மற்றும் பின்கட்டண இணைப்புகளை சேவை வழங்குகிறது.\n\nஅக்டோபர், 2017 இல் பாரதி ஏர்டெல் டாடா தொலைதொடர்பு சேவைகளுடன் இணைப்பு ஒப்பந்தத்தையும் டாடா டோகோமோவை கையகப்படுத்துவதையும் அறிவித்தது. 21 ஜூலை 2019 நிலவரப்படி, அனைத்து டாடா டொகோமோ பயனர்களும் ஏர்டெல் நெட்வொர்க்குடன் இணைக்கப்பட்டு அனைத்து ஏர்டெல் சேவைகளும் வழங்கப்படுகின்றன. டாடா டோகோமோ, டாடா டெலிசர்வீசஸ் (டி.டி.எஸ்.எல்) மற்றும் டாடா டெலிசர்வீசஸ் மகாராஷ்டிரா லிமிடெட் (டி.டி.எம்.எல்) ஆகியவற்றின் நுகர்வோர் கைபேசி வணிகங்கள் பாரதி ஏர்டெல்லில் 1 ஜூலை 2019 முதல் இணைக்கப்பட்டுள்ளன..\n\nSection::::வரலாறு.\nடாடா டோகோமோ இந்திய கூட்டு நிறுவனமான டாடா குழுமத்தின் ஒரு பகுதியாக இருந்தது. நிறுவனம் பத்தொன்பது தொலைத் தொடர்பு வட்டங்களில் ஜிஎஸ்எம் சேவைகளை இயக்குவதற்கான உரிமத்தைப் பெற்றது, மேலும் இந்த வட்டங்களில் பதினெட்டு வட்டங்களில் அலைக்கற்றை ஒதுக்கப்பட்டது மற்றும் 24 ஜூன் 2009 அன்று ஜிஎஸ்எம் சேவைகளை அறிமுகப்படுத்தியது. இது முதலில் தென்னிந்தியாவில் செயல்படத் தொடங்கியது, தற்போது இருபத்தி இரண்டு தொலைத் தொடர்பு வட்டங்களில் பதினெட்டு இடங்களில் ஜிஎஸ்எம் சேவைகளை இயக்குகிறது. இது டெல்லியில் இயங்குவதற்கான உரிமங்களைக் கொண்டுள்ளது, ஆனால் அரசாங்கத்திடமிருந்து அலைக்கற்றை ஒதுக்கப்படவில்லை. டோகோமோ இந்தியா முழுவதும் சேவைகளை வழங்குகிறது. டாடா டோகோமோ முன்கட்டணம் மற்றும் பின் கட்டணம் செலுத்தும் வசதி செல்லிடத் தொலைபேசி சேவைகளை வழங்குகிறது. நகர்ப்புற மற்றும் கிராமப்புறங்களில் மிகவும் பிரபலமாகிவிட்டது.\n\n5 நவம்பர் 2010 இல், டாடா டோகோமோ இந்தியாவில் மூன்றாம் தலைமுறை அலைக்கற்றை சேவைகளை அறிமுகப்படுத்திய முதல் தனியார் துறை தொலைத் தொடர்பு நிறுவனமாக ஆனது. டாடா டோகோமோ மார்ச் 2017 இறுதியில் சுமார் 49 மில்லியன் பயனர்களைக் கொண்டிருந்தது.\n\nஏப்ரல் 2011 இல், டாடா டோகோமோவின் இதன் விளம்பரத் தூதராக பாலிவுட் நடிகர் ரன்பீர் கபூர் ஒரு மூன்று வருட ஒப்பந்தத்தில் கையெழுத்திட்டார். இப்போது ஒப்பந்தம் முடிந்தது. தென்னிந்திய மாநிலங்களான தமிழ்நாடு மற்றும் ஆந்திரப் பிரதேசம், ஆகியவற்றிக்கு விஜய் மற்றும் ராம் சரண் ஆகியோர் முறையே விளம்பரத் தூதர்களாக இருந்தார்கள்.\n\nஅக்டோபர் 2017 இல், பாரதி ஏர்டெல் சுமார் 17 மில்லியன் சந்தாதாரர்களைக் கொண்ட டாடா டோகோமோவை வாங்குவதாக அறிவித்தது.\n\nSection::::மறுபெயரிடுதல் மற்றும் சீர்திருத்தம்.\nஅக்டோபர் 20, 2011 அன்று, டாடா குழுமம் அதன் நிறுவனங்களான இண்டிகாம் (சிடிஎம்ஏ), வாக்கி (நிலையான வயர்லெஸ் தொலைபேசி), ஃபோட்டான் இன்டர்நெட் - டாடா டோகோமோ ஆகியவற்றை ஒரே நிறுவனத்தின் கீழ் கொண்டு வந்தது. இந்த சேவைகளுக்கான அனைத்து சந்தாதாரர்களும் டாடா டொகோமோவின் நெட்வொர்க்கிற்கு 20 அக்டோபர் 2011 அன்று மாற்றப்பட்டனர். 2015 ஆம் ஆண்டில், விர்ஜின் மொபைல் இந்தியா நிறுவனம் டாடா டோகோமோவுடன் இணைக்கப்பட்டது. ஏர்டெல் நிறுவனம் 15 ஆகஸ்ட் 2018 அன்று டாடா டோகோமோவுடன் இணைக்கப்பட்டது. இந்தியா முழுவதும் இந்த நிறுவனங்களைச் சுற்றியுள்ள அனைத்து நடவடிக்கைகளும் டாடா டோகோமோவின் நிறுவனத்துடன் ஒன்றிணைந்து இந்தியாவில் இரண்டாவது பெரிய சிடிஎம்ஏ மற்றும் ஜிஎஸ்எம் நெட்வொர்க்கை உருவாக்கின\n\nSection::::என்.டி.டி டோகோமோ வெளியேறுதல்.\nடாடா குழுமத்துக்கும் என்டிடி டொகோமோவுக்கும் இடையிலான ஒப்பந்தத்தின்படி, டாடா டோகோமோ செயல்திறன் இலக்குகளைத் தவறவிட்டால், அதன் பங்குகளை விற்க உரிமை உண்டு, டாடா முதல் மறுப்புக்கான உரிமையைப் பெற்றது. ஏப்ரல் 25, 2014 அன்று, என்.டி.டி டொகோமோ டாடா டொகோமோவில் தங்கள் பங்குகள் அனைத்தையும் விற்று இந்திய தொலைத் தொடர்புத் துறையிலிருந்து வெளியேறுவதாக அறிவித்திருந்தது, ஏனெனில் அவர்கள் மொத்தம் 1.3 பில்லியன் டாலர் இழப்பைச் சந்தித்தனர். இரு குழுக்களுக்கிடையிலான கூட்டு முயற்சியின் கீழ், என்.டி.டி டொகோமோ இந்திய சந்தையில் டாடா டொகோமோவின் செயல்திறனைப் பொறுத்து அதன் பங்குகளை 26.5% முதல் 51% ஆக உயர்த்தலாம் அல்லது அதன் அனைத்து பங்குகளையும் விற்கலாம்.\n\nSection::::பாரதி ஏர்டெல் கையகப்படுத்தல்.\n12 அக்டோபர் 2017 அன்று, டாடா குழுமத்தின் தொலைதொடர்பு, டாடா தொலைதொடர்பு சேவைகள் மற்றும் டாடா டோகோமோ உள்ளிட்டவற்றை கையகப்படுத்துவதற்கான ஒப்பந்தத்தை பாரதி ஏர்டெல் முன்மொழிந்தது. டாடா குழுமம் ஏர்டெலுடன் ஒப்பந்தம் செய்து, அதன் சொத்துக்களை கடன்-பணமில்லா ஒப்பந்தத்தில் விற்க, இது டி.டி.எஸ்.எல் இன் அலைகற்றை பொறுப்பை மட்டுமே உள்ளடக்கும். இந்த ஒப்பந்தத்தைத் தொடர ஏர்டெலுக்கு இந்திய போட்டி ஆணையம் (சி.சி.ஐ) மற்றும் தொலைத் தொடர்புத் துறை (டிஓடி) ஒப்புதல் அளித்தன.\n\nSection::::கட்டண விகிதம்.\nஇந்தியா முழுவதும் ஒரு வினாடிக்கு ஒரு பைசா என்ற கட்டண விகிதத்தில் வெற்றி பெற்ற முதல் நிறுவனம் டாட்டா டொகொமோ.\nமுன்பு 2004ம் வருடம் லூப் மொபைலும் 2006ம் வருடம் டாட்டா இண்டிகாம் நிறுவனமும் இது போன்ற திட்டத்தை அறிவித்து அவை தோல்வியில் முடிந்தன.\n\nSection::::வாடிக்கையளர் சேவை உதவி.\nஇந்திய முழுமைக்கும் சேவை மைய எண்:121\n"}
{"id": "85177", "url": "https://ta.wikipedia.org/wiki?curid=85177", "title": "ஸ்ரீநிவாஸ் (பாடகர்)", "text": "ஸ்ரீநிவாஸ் (பாடகர்)\n\nஸ்ரீநிவாஸ் (பிறப்பு:நவம்பர் 7, 1959) தமிழ்,கன்னடம்,மலையாளம்,தெலுங்கு மொழிகளில் பாடும் ஓர் தென்னிந்திய திரைப்படப்பாடகர். முன்னணி இசையமைப்பாளர்களான இளையராஜா,தேவா,ஏ. ஆர். ரகுமான்,வித்யாசாகர் போன்றவர்களின் இசையில் தென்னிந்திய மொழிகளிலும் இந்தியிலும் திரைப்பாடல்கள் பாடியுள்ளார்.வேதியியல் பொறியாளராக பத்தாண்டுகள் பணியாற்றிய பிறகு இசைத்துறையில் ஈடுபாடு காரணமாக உட்புகுந்து சாதனை படைத்தவர்.\n\nSection::::வாழ்க்கை வரலாறு.\nஸ்ரீநிவாஸ் தமிழ்நாட்டின் அம்பாசமுத்திரத்தில் துரைசாமி அய்யங்கார் மற்றும் இலட்சுமிக்கு பிறந்தவர். பின்னர் கேரளாவின் திருவனந்தபுரத்தில் வளர்ந்தார். அங்கு தமது அத்தை பத்மா நாராயணன் உந்துதலில் இசையில் நாட்டமும் பயிற்சியும் பெற்றார்.\n\nவேதியியல் பொறியியல் பட்டப்படிப்பினை மும்பை பல்கலைக்கழகத்தின் கீழுள்ள வேதியியல் தொழில்நுட்பத் துறை (UDCT)யில் முடித்தார்.பத்தாண்டுகள் பொறியாளராகப் பணிபுரிந்தபிறகு தமது இசையார்வம் காரணமாக பணிவாழ்வில் மாற்றத்தை விரும்பினார். 1988ஆம் ஆண்டு இளையராஜாவிடம் பணிபுரிய வாய்ப்பு கிடைத்தும் அன்றைய நாள் அவரது தொண்டைப்புண் காரணமாக நிறைவேறவில்லை.\n\nமீண்டும் 1992ஆம் ஆண்டு ரகுமானிடம் அறிமுகம் கிடைக்க சில விளம்பரப் பாடல்களுக்குக் குரல் கொடுத்து வந்தார்.1994ஆம் ஆண்டு முதல் சென்னையில் வசிக்கத் துவங்கினார்.அவரது முதல் பாடலாக மகேஷ் இசையமைப்பில் நம்மவர் படத்திற்காக \"சொர்க்கம் என்பது நமக்கு\" என்ற பாடல் அமைந்தது. அது வெற்றி பெற்றபோதும் அவருக்கு ஓர் திருப்புமுனையாக 1996ஆம் ஆண்டு ரகுமானின் இசையில் மின்சாரக் கனவு படத்தின் \"மானா மதுரை\" பாடல் அமைந்தது.\n\n\n"}
{"id": "85178", "url": "https://ta.wikipedia.org/wiki?curid=85178", "title": "பொருட்களின் நிலை", "text": "பொருட்களின் நிலை\n\nபொருட்களின் நிலை என்பது ஒரு பொருள் காணப்படக்கூடிய பல்வேறு நிலைகளுள் ஒன்றைக் குறிக்கும். பொதுவாக இயற்பியலின்படி பொருட்கள் மூன்று நிலைகளில் இருக்கக்கூடும். அவை, திண்மம், நீர்மம், வளிமம் என்பன. திண்ம நிலையில் ஒரு பொருளின் கனவளவும், வடிவமும் மாறாமல் இருக்கும். நீர்ம நிலையில் கனவளவு மாறாமல் இருந்தாலும், வடிவம் அதைக் கொண்டிருக்கும் கொள்கலனின் வடிவத்தை எடுக்கும். வளிம நிலையில் பொருட்களுக்கு நிலையான கனவளவோ அல்லது வடிவமோ கிடையாது. கிடைக்கக்கூடிய இடம் முழுதும் இது பரந்து காணப்படும்.\n\nஅண்மைக் காலத்தில், பொருளொன்றின் நிலைகளுக்கு இடையேயான வேறுபாடுகள் மூலக்கூறுகளுக்கு இடையிலான தொடர்புகளின் அடிப்படையில் விளக்கப்படுகின்றன. இதன்படி திண்மம் என்பது மூலக்கூறுகளுக்கு இடையிலான கவர்ச்சி அவற்றை நிலையாக வைத்திருக்கும் ஒரு நிலை ஆகும். நீர்ம நிலையில் மூலக்கூறுகளுக்கு இடையிலான கவர்ச்சி அவற்றுக்கு இடையிலான தூரத்தை மாறாமல் வைத்திருந்தாலும், அவற்றை ஒரு நிலையான தொடர்பில் வைத்திருப்பதில்லை. வளிம நிலையில் மூலக்கூறுகளுக்கு இடையில் உள்ள கவர்ச்சி தனித்தனி மூலக்கூறுகளின் இயக்கத்தில் குறைவான தாக்கத்தையே கொண்டிருக்கும். மிக உயர்ந்த வெப்பநிலைகளில் உயர் அயனாக்கம் அடையும் வளிமங்களின் மூலக்கூறுகளுக்கு இடையிலான கவர்ச்சி விசைகளும் தள்ளுவிசைகளும் தனித்துவமான இயல்புகளை உருவாக்குகின்றன. இதனால், இந்நிலை பொருளின் நான்காம் நிலை எனக் கொள்ளப்படுகின்றது. இது பிளாசுமா நிலை எனப்படும். பிளாசுமா நிலையே இந்த அண்டத்தில் காணப்படும் கண்ணுக்குப் புலனாகக் கூடிய மிகப்பெரிய பொருளின் நிலையாகும்..\n\nSection::::பொருளின் நான்கு நிலைகள்.\nSection::::திண்மம்.\nதிண்மம் என்பது பொருட்களின் நான்கு நிலைகளுள் ஒன்றாகும். அமைப்புரீதியான உறுதித்தன்மை மற்றும் வடிவம் மற்றும் கனஅளவு ஆகியவற்றில் மாற்றங்களுக்கு எளிதில் உட்படாத் தன்மை ஆகிய பண்புகளைப் பெற்றுள்ள நிலையாகும். ஒரு திரவத்தைப் போல கொள்கலனின் வடிவத்தைப் பெறக்கூடிய திரவத்தன்மையோ அல்லது ஒரு வாயுவைப் போல தனக்களிக்கப்பட்ட கன அளவு முழுமையையும் நிரப்பிக்கொள்ளும் விதத்தில் விரிவடையும் தன்மையோ திண்மத்திற்கு இல்லை. திண்மத்தில் உள்ள அணுக்களானது ஒன்றோடு ஒன்று இறுக்கமாகப் பிணைக்கப்பட்டிருக்கின்றன. ஒழுங்கான படிக வடிவமுடைய திண்மங்களில் ஒழுங்கான வடிவியல் மாதிரிகளைப் போன்றும் படிக வடிவமற்ற திண்மங்களில் ஒழுங்கற்ற விதத்திலும் நெருக்கமாகப் பிணைக்கப்பட்டிருக்கின்றன. \nபடிக வடிவமுள்ள திண்மங்களில் துகள்கள் (அணுக்கள், மூலக்கூறுகள், அயனிகள்) ஒழுங்கமைக்கப்பட்ட நிலையிலும், மீண்டும், மீண்டும் வருகின்ற விதத்திலும் அமைக்கப்பட்டுள்ளன. ஒரே பொருளானது வெவ்வேறு படிக நிலைகளில் காணப்படலாம். உதாரணமாக, இரும்பானது 912 °C வெப்பநிலைக்கு கீழாக உள்ள போது பொருள் மைய கனச்சதுர நிலையிலும் (body centered cubic), 912 °C க்கும் 1394 °C க்கும் இடைப்பட்ட வெப்பநிலையில் இருக்கும் போது முகப்பு மைய கனச்சதுர நிலையிலும் (face centered cubic) காணப்படுகிறது. வெவ்வேறு வெப்பநிலை மற்றும் அழுத்தங்களில், பனிக்கட்டியானது பதினைந்திற்கும் மேற்பட்ட படிக வடிவங்களை (அல்லது) திண்ம நிலைகளைக் கொண்டுள்ளது.\n\nபடிக வடிவமற்ற திண்மங்கள் திண்மங்களின் பொதுவான பண்புகளில் பலவற்றைக் கொண்டுள்ளன. அவை உறுதியான, கடினமான மற்றும் குறிப்பிட்ட வடிவத்தைக் கொண்டவையாக உள்ளன. ஆனால், இவற்றின் உருவாக்கத்திற்குக் காரணமான துகள்கள் ஒழுங்கான வரிசையில் அமைக்கப்பட்டிருப்பதில்லை. நிலக்கரி, அதிக மூலக்கூறு நிறையுள்ள தொகுப்பு முறை பலபடிகள் மற்றும் உருகிய சிலிகா கண்ணாடி ஆகியவை படிக வடிவமற்ற திண்மங்களுக்கான எடுத்துக்காட்டுகளாகும்.\n\nதிண்மங்கள் உருகுதல் மூலமாக திரவங்களாகவும், திரவங்கள் உறைதல் மூலமாக திண்மங்களாகவும் மாற்றப்படலாம். திண்மங்கள் திரவங்களாக மாறாமலே நேரடியாக வாயு நிலைமைக்கு மாறும் நிகழ்வானது பதங்கமாதல் எனப்படுகிறது.\n\nSection::::திரவம்.\nதிரவ நிலை என்பது வாயு நிலையில் உள்ள மூலக்கூறுகளின் முழுமையான கட்டற்ற தன்மை மற்றும் படிக வடிவத் திண்மங்களில் திண்ம நிலையில் உள்ள மூலக்கூறுகளின் ஒழுங்கமைவு ஆகியவற்றுக்கு இடைப்பட்ட நிலையாகும். திரவங்கள், அழுத்தத்தைச் சாராது கொள்கலனின் வடிவத்தைப் பெற்றவையாகவும், தோராயமாக மாறாத கன அளவைப் பெற்றதாகவும் காணப்படும். வெப்பநிலை மற்றும் அழுத்தம் மாறாத நிலையில் திரவத்தின் கன அளவானது மாறாததாகும். ஒரு திண்மப்பொருளின் மும்மைப்புள்ளியில் உள்ளதைக் காட்டிலும் அதிகமான அழுத்தத்தில், திண்மமானது அதன் உருகுநிலையைக் காட்டிலும் அதிகமான வெப்பநிலைக்கு வெப்பப்படுத்தப்பட்டால் திரவ நிலையை அடையும். பொதுவாக ஒரு பொருள் திரவ நிலையில் இருக்கும் போது திண்ம நிலையில் உள்ளதைக் காட்டிலும் அதிகமான கன அளவைப் பெற்றிருக்கும். இந்த பொதுமைக் கருத்துக்கு மிகவும் புகழ்பெற்ற ஒரு விதிவிலக்கு நீர் ஆகும். எந்த ஒரு உயர் வெப்பநிலையில் ஒரு திரவமானது தொடர்ந்து தன் நிலையில் நீடித்திருக்க முடியுமோ, அதாவது அந்த வெப்பநிலையைத் தாண்டினால் திரவ நிலை நீடித்திருக்க இயலாதோ அந்த வெப்பநிலையே நிலைமாறு வெப்பநிலை என அழைக்கப்படுகிறது.\n\nSection::::வளிமம்.\nவாயு அல்லது வளிம நிலை என்பது பருப்பொருளின் நீா்ம மற்றும் பிளாசுமா நிலைகளுக்கு இடைப்பட்ட நிலையாகும். .பெரும்பான்மையான வாயுக்கள் நேரடியாக உற்றுநோக்க சிரமமானவையாக இருப்பதால், நான்கு பேரியலான அல்லது கட்புலனாகத்தக்க பண்புகளான அழுத்தம், கன அளவு, துகள்களின் எண்ணிக்கை(மோல்) மற்றும் வெப்பநிலை ஆகியவற்றின் வழியாக வாயுக்கள் விவரிக்கப்படுகின்றன. வாயுக்களின் பொதுவான பண்புகள் பின்வருமாறு\n\nSection::::பிளாசுமா.\nபிளாசுமா (மின்மக் கலவை) என்பது இயற்பியல், வேதியியல் ஆகிய துறைகளின்படி பொருளொன்றின், திண்மம், நீர்மம் (திரவம்), வளிமம்(வாயு) ஆகிய மூன்று இயல்பான தனி நிலைகளுக்குப் (phase) புறம்பாகவுள்ள நான்காவது ஒரு தனி நிலையாகும். இதனை (மின்மமாக்கப்பட்ட) அயனாக்கம் அடைந்த வளிம நிலை எனலாம்.\nஒரு வாயு போல, பிளாசுமாவிற்கு குறிப்பிட்ட வடிவம் அல்லது கன அளவு இல்லை. வாயுக்கள் போலல்லாமல், பிளாசுமாக்கள் மின்னோட்டத்தை தன் வழியே அனுமதித்தல், காந்தப் புலங்கள் மற்றும் மின்னோட்டங்களை உருவாக்குகின்றன, மேலும் மின்காந்த விசைகளுக்கு வலுவாக எதிர்வினையாற்றுகின்றன. உலோகத்தில் இருப்பதைப் போலவே, சுதந்திரமாக-நகரும் தனித்து விடப்பட்ட எலக்ட்ரான்களின் \"கடலில்\" நேர்மின் சுமையை உடைய அணுக்கருக்கள் நீந்திச்செல்கின்றன. உண்மையில் இந்த எலக்ட்ரான் \"கடல்\" தான் பிளாசுமா நிலையில் உள்ள பொருளை மின்சாரத்தைக் கடத்த அனுமதிக்கிறது. பிளாசுமா நிலை என்பது அடிக்கடி தவறாகப் புரிந்து கொள்ளப்பட்ட ஒன்றாக உள்ளது. உண்மையில் இது புவியின் மீது மிகச்சாதாரணமாகவும், பொதுவாகவும் காணக்கூடிய நிலையே ஆகும். மிகப் பெரும்பான்மையான மக்கள் தாங்கள் காண்பது பிளாசுமா நிலையிலுள்ள பொருட்களைத்தான் என்பதை அறியாமலேயே பார்த்துக் கொண்டுள்ளனா். மின்னல், மின்சாதனங்களில் ஏற்படும் தீப்பொறிகள், நியான் விளக்குகள், பிளாசுமா தொலைக்காட்சிகள், உறிஞ்சி ஒளி விடுகின்ற விளக்குகள் (fluorescent lamp), சில வகைச் சுடர்கள் மற்றும் நட்சத்திரங்கள் ஆகியவை பிளாசுமா நிலையிலுள்ள ஒளியூட்டப்பட்ட பொருட்களேயாகும். \nஒரு வாயுவானது இரண்டு வளிகளில் பிளாசுமா நிலைக்கு மாற்றம் செய்யப்படுகிறது. இரண்டு புள்ளிகளுக்கு இடையில் ஏற்படுத்தப்படும் உயர் மின்னழுத்த வேறுபாட்டின் காரணமாகவும், வாயுவானது மீ உயர் வெப்பநிலைக்கு வெப்பப்படுத்துவதன் காரணமாகவும் வாயுவானது பிளாசுமா நிலைக்கு மாறுகிறது.\n\nSection::::பொருட்களின் நிலை மாற்றம்.\n இந்தப்படம் பொருளின் நிலை மாற்றத்தைப் பற்றி விளக்குகிறது\nஒரு பொருளின் நிலையானது நிலை மாற்றங்கள் மூலமாகவும் அடையாளப்படுத்தப்படுகிறது. நிலை மாற்றமானது அமைப்பில் ஏற்படும் மாற்றத்தைக் குறிக்கிறது. மேலும், பொருளின் பண்புகளில் ஏற்படும் திடீர் மாற்றத்தின் மூலமாக நிலை மாற்றம் நடந்துள்ளது அங்கீகரிக்கப்படுகிறது. பொருளொன்றின் மாறுபட்ட நிலை, அதன் பல்வேறு நிலைப்பண்புகளால் வரையறுக்கப்படும் போது பொருளின் வேறு ஒரு நிலையானது மற்றுமொரு நிலைப்பண்புகளால் வரையறுக்கப்படலாம். நீர் பல தனித்துவமான திடமான நிலைகளைக் கொண்டுள்ளதாக கூறப்படுகிறது. மிகைக்கடத்துதிறனின் உருவாக்கம் நிலை மாற்றத்தோடு தொடர்புடையது. இதேபோல், ஃபெரோகாந்தத்தன்மை நிலையும் நிலை மாற்றங்கள் மூலம் வரையறுக்கப்படுகின்றன. நிலைமாற்றம் படிப்படியாக நிகழும் போது இடைநிலை படிநிலைகளானவை மெசோநிலைகள் என்று அழைக்கப்படுகின்றன. அத்தகைய நிலைகள் திரவ படிக தொழில்நுட்பத்தை அறிமுகப்படுத்துவதன் மூலம் பயன்படுத்திக்கொள்ளப்படுகிறது..பொருளொன்றின் நிலையானது வெப்பநிலை, அழுத்தம் ஆகியவற்றைப் பொறுத்து மாறக்கூடும். வெப்பநிலை மற்றும் அழுத்தம் ஆகியவை பொருளொன்றின் எந்த ஒரு நிலைக்கு சாதகமாக அமையுமோ அந்த நிலையில் பொருளானது மாறக்கூடும். உதாரணமாக, வெப்பநிலையானது அதிகரிக்க. அதிகரிக்க, பொருளானது திட நிலையிலிருந்து திரவ நிலைக்கு மாறும் நிலை ஏற்படுகிறது. தனி வெப்பநிலையானது சுழியாக இருக்கும் போது, ஒரு பொருளானது திட நிலையில் இருக்கிறது. ஒரு பொருளானது தொடர்ந்து வெப்பப்படுத்தப்படும் போது, உருகுநிலையை அடையும் போது திரவமாகவும், கொதிநிலையை அடையும் போது வாயுவாகவும், இன்னும் அதிக வெப்பநிலைக்கு செல்லும் போது பிளாசுமா நிலையையும் (எலெக்ட்ரான்கள் கிளர்வுற்று தாய் அணுக்களிலிருந்து வெளியேறிச் செல்லும்) அடையும்.\n\nSection::::மரபுசாரா நிலைகள் (Non-Classical States).\nSection::::கண்ணாடி.\nகண்ணாடியானது ஒரு படிக வடிவமற்ற திண்மம் ஆகும். கண்ணாடியை திரவ நிலையை நோக்கி வெப்பப்படுத்தும் போது ஒரு இடைநிலைப்பொருளாக கண்ணாடி கிடைக்கிறது. கண்ணாடியானது முற்றிலும் வேறுபட்ட வகைப்பாடுகளுடைய பொருட்களிலிருந்து உருவாக்கப்படுகின்றது. கனிம வலைப்பின்னலுக்குள்ளான (சிலிகேட்டுகள் மற்றும் சன்னல் கண்ணாடி போன்ற) சேர்மங்கள், உலோகக் கலவைகள், நீா்மக் கரைசல்கள், மூலக்கூறு நிலையிலுள்ள நீா்மங்கள் மற்றும் பலபடிகள் ஆகிய வெவ்வேறு வகைப்பாடுடைய பொருட்கள் கண்ணாடி தயாரிப்பதற்கான மூலப்பொருட்களாகின்றன. கண்ணாடியானது அதன் படிக வடிவமுள்ள சேர்மத்தோடு ஒப்பிடும் போது வெப்ப இயக்கவியல் கொள்கைகளின் அடிப்படையில் நடுநிலையான நிலைப்புத்தன்மையுடைய பொருளாக இருக்கிறது.\n\nSection::::குறைபாடுடைய படிகங்கள்.\nபிளாசுடிக் படிகமானது நீண்ட தொடர் வரிசையில் ஒழுங்காக வடிவமைக்கப்பட்ட மற்றும் கட்டின்மையின் சுழற்சி அளவுகள் கொண்ட மூலக்கூறுகளை உடைய மூலக்கூறு நிலைப் படிகமாகும்.\n\nSection::::திரவ படிகங்கள்(Liquid crystals).\n\"'திரவ படிகங்களானவை\" திண்ம படிகங்கள் மற்றும் அவற்றின் மரபுரீதியான திரவங்கள் இவற்றுக்கிடையேயான பண்புகளைப் பெற்றுள்ள பொருளின் நிலையாகும். உதாரணமாக, ஒரு திரவ படிகமானது ஒரு திரவத்தைப்போன்று நகரும் தன்மையைக் கொண்டதாகவும், படிகத்தைப் போன்ற அமைப்பைக் கொண்டதாகவும் இருக்கும். பல்வேறு வகையான திரவ படிக நிலைப் பொருட்கள் காணப்படுகின்றன. இவை அவற்றின் இரட்டை ஒளிப்பிரிகை போன்ற ஒளியியல் பண்புகளைக் கொண்டு வேறுபடுத்தி அறியப்படலாம். ஒரு தளமுனைவுக்குட்படுத்தப்பட்ட ஒளி மூலத்தைக் கொண்டு நுண்ணோக்கியைப் பயன்படுத்தி பார்க்கும் போது வெவ்வேறு விதமான திரவ படிகங்களானவை வெவ்வேறு விதமான இழையமைப்பைக் கொண்டுள்ளதைப் பார்க்க இயலும்.\n"}
{"id": "85186", "url": "https://ta.wikipedia.org/wiki?curid=85186", "title": "தஞ்சாவூர் மராத்தியர்", "text": "தஞ்சாவூர் மராத்தியர்\n\nதஞ்சாவூர் மராத்தியர் என்னும் சொல், தமிழ்நாட்டின் மத்திய மற்றும் வடக்கு மாவட்டங்களில் வசித்து கொண்டு மராத்தி மொழியைத் தாய் மொழியாகக் கொண்ட மக்களைக் குறிக்கும். இவர்கள் தஞ்சாவூர் மராத்திய ஆட்சியின் போது தமிழகத்துக்கு வந்த ஆட்சியாளர்கள் மற்றும் சிப்பாய்களின் சந்ததியினர் ஆவார்.\n\nSection::::மக்கட்தொகை.\n2001 ஆம் ஆண்டு எடுக்கப்பட்ட மக்கள் தொகை கணக்கெடுப்பின்படி, தமிழ்நாட்டின் மொத்த மக்கள்தொகையில் சுமார் 0.1% பேர் மராத்தி மொழியை தாய்மொழியாக கொண்டு பேசுபவர்கள் வாழ்கின்றனர். சரியான மாவட்ட அளவிலான புள்ளிவிவரங்கள் கிடைக்கவில்லை, ஆனால் மதிப்பீடுகளின்படி, மராட்டியர்கள் பெரும்பாலும் சென்னை நகரத்திலும், தஞ்சாவூர், நாகப்பட்டினம், தருமபுரி, வேலூர், சேலம், திருவண்ணாமலை, திருவாரூர், காஞ்சிபுரம் மற்றும் திருச்சிராப்பள்ளி ஆகிய பகுதிகளில் வசிக்கின்றனர். இவர்கள் மகாராட்டிரா, பெங்களூர், வட இந்தியா மற்றும் வெளிநாடுகளுக்கு குடிபெயர்ந்ததால், தமிழகத்தில் மராத்தி மக்கள் தொகை சமீபத்தில் குறைந்துள்ளது.\n\nSection::::மொழி.\nதஞ்சாவூர் மராத்தி மக்களின் தாய்மொழி தஞ்சாவூர் மராத்தி மொழியாகும்.\n\n"}
{"id": "85199", "url": "https://ta.wikipedia.org/wiki?curid=85199", "title": "2010 ஆர்எஃப்12", "text": "2010 ஆர்எஃப்12\n\n2010 ஆர்எஃப்12 (\"2010 RF12\") என்பது ஒரு சிறுகோள் (\"asteroid\") ஆகும். இது 2010, செப்டம்பர் 8 ஆம் நாள் 2112 ஜிஎம்டி மணிக்கு பூமிக்கும் சந்திரனுக்கும் இடையில் கடந்து சென்றது. இது பூமிக்குக் கிட்டவாக அண்டார்க்டிக்காவின் மேல் 49,088 மைல்கள் உயரத்தில் பூமியைக் கடந்தது.\n\nஇதன் விட்டம் 20 அடிக்கும் 46 அடிக்கும் இடையில் இருந்ததாக நாசா மதிப்பிட்டுள்ளது.\n\nஇச்சிறுகோள் 2010 செப்டம்பர் 5 ஆம் நாள் அரிசோனாவின் டூசோன் நகரில் நிறுவப்பட்டுள்ள கட்டலீனா விண்வெளி ஆய்வு மையத்தினால் கண்டுபிடிக்கப்பட்டது. இதனுடன் 2010 ஆர்எக்சு30 என்ற சிறுகோளும் கடந்துள்ளது அவதானிக்கப்பட்டுள்ளது.\n\n"}
{"id": "85200", "url": "https://ta.wikipedia.org/wiki?curid=85200", "title": "2010 ஆர்எக்சு30", "text": "2010 ஆர்எக்சு30\n\n2010 ஆர்எக்சு30 (\"2010 RX30\") என்பது ஒரு சிறுகோள் (\"asteroid\") ஆகும். இது 2010, செப்டம்பர் 8 ஆம் நாள் 0951 ஜிஎம்டி மணிக்கு பூமிக்கும் சந்திரனுக்கும் இடையில் கடந்து சென்றது. இது பூமிக்குக் கிட்டவாக சப்பானின் தெற்குப் பகுதிக்கு மேல் 154,000 மைல்கள் (248,000 கிமீ) உயரத்தில் பூமியைக் கடந்தது.\n\nஇதன் விட்டம் 33 அடிக்கும் 65 அடிக்கும் (10-20 மீ) இடையில் இருந்ததாக நாசா மதிப்பிட்டுள்ளது.\n\nஇச்சிறுகோள் 2010 செப்டம்பர் 5 ஆம் நாள் அரிசோனாவின் டூசோன் நகரில் நிறுவப்பட்டுள்ள கட்டலீனா விண்வெளி ஆய்வு மையத்தினால் கண்டுபிடிக்கப்பட்டது. இதனுடன் 2010 ஆர்எஃப்12 என்ற சிறுகோளும் கடந்துள்ளது அவதானிக்கப்பட்டுள்ளது.\n\n"}
{"id": "85212", "url": "https://ta.wikipedia.org/wiki?curid=85212", "title": "சுவர்ணலதா (பின்னணிப் பாடகி)", "text": "சுவர்ணலதா (பின்னணிப் பாடகி)\n\nசுவர்ணலதா (\"Swarnalatha\", இறப்பு: செப்டம்பர் 12, 2010) தென்னிந்தியத் திரைப்படப் பின்னணிப் பாடகி. 1987 ஆம் ஆண்டில் இருந்து பல இசையமைப்பாளர்களின் இசைக்குப் பின்னணிக் குரல் கொடுத்திருக்கிறார். தமிழ், தெலுங்கு, கன்னடம், இந்தி, உருது, மலையாளம், பெங்காலி, ஒரியா, படுகா உள்ளிட்ட பல மொழிகளில் ஏழாயிரத்திற்கும் அதிகமான பாடல்களைப் பாடியுள்ளார்.\n\nகருத்தம்மா திரைப்படத்தில் இடம்பெற்ற \"போறாளே பொன்னுத்தாயி\" என்ற பாடலைப் பாடியதற்காக சிறந்த பாடகிக்கான இந்திய தேசிய விருது பெற்றவர். இப்பாடலை ஏ. ஆர். ரகுமான் இசையமைத்திருந்தார்.\n\nSection::::வாழ்க்கைக் குறிப்பு.\nகேரளாவின் பாலக்காட்டில் கே.சி.சேருக்குட்டி, கல்யாணி ஆகியோருக்குப் பிறந்தார். தந்தை ஒரு புகழ்பெற்ற ஆர்மோனியக் கலைஞரும், சிறந்த பாடகரும் ஆவார். ஆர்மோனியம், மற்றும் கீபோர்ட ஆகியவற்றில் சுவர்ணலதா சிறந்து விளங்கினார். சுவர்ணலதாவின் குடும்பத்தினர் பின்னர் கர்நாடகாவில் உள்ள சிமோகா நகருக்குக் குடி பெயர்ந்தனர். அங்கேயே அவர் தனது உயர் கல்வியையும் கற்றார்.\n\nSection::::பின்னணிப் பாடகியாக.\nசொர்ணலதா 1987 ஆம் ஆண்டில் எம்.எஸ்.விஸ்வநாதனை சந்தித்து உயர்ந்த மண் படத்தில் பி. சுசீலா பாடிய \"பால் போலவே\" என்கிற பாடலைப் பாடிக்காண்பித்தார். சொர்ணலதாவின் குரலில் தனித்துவம் தெரிய அதே ஆண்டில் மு. கருணாநிதி கதை வசனத்தில் வெளியான நீதிக்குத்தண்டனை படத்தில் பாரதியாரின் 'சின்னஞ்சிறு கிளியே கண்ணம்மா' என்னும் பாடலை யேசுதாசுடன் விசுவநாதன் பாடவைத்தார். அப்பொழுது சொர்ணலதாவிற்கு 14வயது மட்டுமே. பின் இவர் 1988இல் வெளியான குருசிஷ்யன் படத்தில் \"உத்தம புத்திரி நானு\" என்னும் பாடலை இளையராஜாவின் இசையமைப்பில் பாடினார்.\n\nபின் தளபதி படத்தில் ’ராக்கம்மா கையத் தட்டு’, சத்திரியன் படத்தில் ‘மாலையில் யாரோ மனதோடு பேச…’, கேப்டன் பிரபாகரன் படத்தில் ‘ஆட்டமா தேரோட்டமா’, சின்னத்தம்பி படத்தில் ‘போவோமா ஊர்கோலம், நீ எங்கே’, என் ராசாவின் மனசிலே படத்தில் ‘குயில் பாட்டு ஓ வந்ததென்ன இளமானே’ போன்ற பாடல்கள் புகழ்பெற்றன.\n\nSection::::சிறப்புக் குறிப்பு.\nபுகழ்பெற்ற இந்திப்படமான \"மொகலே ஆசம்\" படம் தமிழில் \"அனார்கலி\" என்ற பெயரில் வெளியானது. இந்திப்படத்தில் நவ்ஷாத் அலியின் இசையில் புகழ்பெற்றிருந்த கவாலி என்ற போட்டிப் பாடலை ஷம்ஷாத் பேகமும் லதாமங்கேஷ்கரும் பாடியிருந்தார்கள். இப்போட்டிப் பாடலை இரு வெவ்வேறு குரல்களிலும் சொர்ணலதா, சங்கர் கணேசின் இசையமைப்பில் பாடினார். சொர்ணலதாவின் திறமையை நவ்ஷாத் அலி பாராட்டினார். அத்துடன், தன்னுடைய மோதிரத்தையும் சொர்ணலதாவுக்கு விருதுபோல வழங்கினார்.\n\nSection::::விருதுகள்.\nதேசிய விருது\nதமிழக அரசு விருது\nதமிழக அரசு சிறப்பு விருது\nசினிமா எக்ஸ்பிரஸ் விருதுகள்\nஃபிலிம்பேர் விருதுகள்\n\nSection::::மறைவு.\nநுரையீரல் பாதிப்பு காரணமாக சென்னை தனியார் மருத்துவமனையில் அனுமதிக்கப்பட்டிருந்த சுவர்ணலதா 2010, செப்டம்பர் 12 தனது 37வது அகவையில் காலமானார்.\n\n"}
{"id": "85215", "url": "https://ta.wikipedia.org/wiki?curid=85215", "title": "சட்ட மன்ற உறுப்பினர் (இந்தியா)", "text": "சட்ட மன்ற உறுப்பினர் (இந்தியா)\n\nசட்ட மன்ற உறுப்பினர் (ச.ம.உ) (Member of Legislative Assembly = MLA))என்பவர் இந்தியாவில் ஒரு தொகுதியின் வாக்காளர்களால் சட்ட மன்றத்திற்கு தேர்வு செய்யப்பட்ட ஒரு பிரதிநிதியாவார். இந்தியாவில் உள்ள மாநிலங்கள் மற்றும் யூனியன் பிரதேசங்களில் அரசியலமைப்பால் உருவாக்கப்பட்ட சட்ட மன்றங்கள் செயல்படுகின்றன. ஒவ்வொறு மாநிலத்தின் எதிர்காலம் மற்றும் மாநில நிர்வாகத்திற்கு அம்மாநிலத்தின் சட்ட மன்றமே முதன்மைக் காரணியாக உள்ளன. அவற்றின் உறுப்பினர்கள் சட்டமன்ற உறுப்பினர்கள் என அழைக்கப்படுகின்றனர்.\n\nSection::::தகுதி.\nநாடாளுமன்றத்திற்கு தேர்ந்தெடுக்கப்படும் உறுப்பினர்களுக்கு உரிய தகுதி விதிகள், இதற்கும் உரியதாகும். அதன்படி இந்திய குடியுரிமை உள்ள எவரும், சட்டமன்ற தேர்தலில் பங்கு கொண்டு வெற்றி பெற வேண்டும். அவருக்கு வயது இருபத்தைந்துக்கு மேல் இருக்க வேண்டும்.\n"}
{"id": "85239", "url": "https://ta.wikipedia.org/wiki?curid=85239", "title": "சுவிசு பிராங்க்", "text": "சுவிசு பிராங்க்\n\nபிராங்க் (சின்னம்: CHF; குறியீடு: CHF) சுவிட்சர்லாந்து நாட்டின் நாணயம். லீக்டன்ஸ்டைன் நாட்டிலும் நாணயமாக பயன்படுத்தப்படுகிறது. \"பிராங்க்\" என்றழைக்கப்படும் நாணய வகைகள் பல நூற்றாண்டுகளாக ஐரோப்பிய நாடுகளில் புழக்கத்தில் இருந்து வந்துள்ளன. ஆனால் ஐரோப்பிய ஒன்றியம் (ஐ. ஒ) தோன்றிய பின்னர் சுவிட்சர்லாந்தைத் தவிர பிராங்க் நாணய வகைகளை பயன்படுத்தி வந்த நாடுகள் ஐ. ஒவில் இணைந்தபோது அதன் பொது நாணயமான யூரோவுக்கு மாறிவிட்டன. தற்போது சுவிஸ் பிராங்க் மட்டுமே புழக்கத்திலிருக்கின்றது.\n"}
{"id": "85245", "url": "https://ta.wikipedia.org/wiki?curid=85245", "title": "தோப்புத்துறை அல்-நூர் இந்தியன் மெட்ரிகுலேசன் பள்ளி", "text": "தோப்புத்துறை அல்-நூர் இந்தியன் மெட்ரிகுலேசன் பள்ளி\n\nஅல்-நூர் இந்தியன் மெட்ரிகுலேசன் பள்ளி வேதாரண்யம், தோப்புத்துறை, தேத்தாக்குடி, பெரியகுத்தகை, புஷ்பவனம், நாலுவேதபதி, நெய்விளக்கு, செம்போடை, கரும்பபுலம் போன்ற ஊர்களின் உள்ளவர்களுக்கு ஆங்கில வழிக் கல்வியை கடந்த 10 ஆண்டுகளுக்கு மேலாக வழங்கி வருகிறது. இந்தப் பள்ளி தமிழ்நாடு அரசின் பதின்ம வழிக் கல்விக்கான அரசு அங்கீகாரம் பெற்ற பள்ளியாகும். \n\n"}
{"id": "85251", "url": "https://ta.wikipedia.org/wiki?curid=85251", "title": "ஸ்ரீதேவி", "text": "ஸ்ரீதேவி\n\nஸ்ரீதேவி (\"Sridevi\", 13 ஆகத்து 1963 - 24 பெப்ரவரி 2018) தமிழ்நாட்டில் பிறந்து இந்தியத் திரைப்படத் துறையில் புகழ்பெற்ற ஒரு நடிகை ஆவார். 1969ல் \"துணைவன்\" திரைப்படத்தில், குழந்தை நட்சத்திரமாக முருகன் வேடத்தில் அறிமுகமானார்.\n\nகதாநாயகியாக இவர் நடித்த முதல் படம் கே. பாலச்சந்தரின் \"மூன்று முடிச்சு\" (1976). ஆரம்ப காலத்தில் கமல்ஹாசன், ரஜினிகாந்த்துடன் இணைந்து பல திரைப்படங்களில் நடித்தார்.\n\nஇவர் தமிழ், தெலுங்கு, மலையாளம், ஹிந்தி திரைப்படங்களில் நடித்தார். தனது நடிப்பிற்காக தமிழ் நாடு, ஆந்திர மாநில அரசுகளின் சிறந்த நடிகைக்கான விருதுகளையும், கேரள அரசின் சிறந்த குழந்தை நட்சத்திர விருதையும், நான்கு முறை பிலிம்பேர் விருதினையும் வென்றார். இது வரை 300 படங்களில் நடித்துள்ளார். இவரது கடைசி படம் மம் 300வது படமாகும்.\n\nகலைத்துறையில் இவர் ஆற்றிய பணிக்காக இவருக்கு 2013ஆம் ஆண்டில் பத்மசிறீ விருது வழங்கப்பட்டது.\n\nSection::::குடும்பம்.\nஸ்ரீதேவி, அய்யப்பன் - இராஜேஸ்வரி தம்பதியருக்கு 13 ஆகஸ்டு 1963 அன்று சிவகாசி ஊராட்சி ஒன்றியம், அனுப்பன்குளம் ஊராட்சியில் உள்ள மீனம்பட்டி கிராமத்தில் பிறந்தவர். அவரது தங்கை லதாவின் கணவர் சஞ்சய் ராமசாமி, 1991 தமிழ்நாடு சட்டமன்றத் தேர்தலில் விருதுநகர் சட்டமன்றத் தொகுதியிலிருந்து தேர்ந்தெடுக்கப்பட்டவர்.\n\n2 சூன் 1996 அன்று ஸ்ரீதேவிக்கும், இந்தித் திரைப்பட தயாரிப்பாளரான போனி கபூருக்கும் திருமணம் நடைபெற்றது. ஸ்ரீதேவி - போனி கபூர் தம்பதியருக்கு ஜான்வி மற்றும் குஷி என்ற இரண்டு மகள்கள் உள்ளனர்.\n\nSection::::பாலிவுட்.\nஸ்ரீதேவி பாலிவுட் படங்களிலும் நடித்துள்ளார். இவர் தமிழ், தெலுங்கு, கன்னடம், மலையாளம் ஆகிய தென்னக மொழிப் படங்களில் நடித்துப் பெரும் புகழ்பெற்ற பின்னர், 1980-களின் தொடக்கத்தில் பாலிவுட் சென்று மிகப் பெரிய வெற்றிகளைக் கண்டார். 1980-களின் தொடக்கத்தில் அவர் நடித்த இந்திப் படங்கள் மிகப் பெரிய வெற்றி பெற இந்தியாவின் முதல் \"பெண் சூப்பர் ஸ்டார்\" எனப் பெயர்ப் பெற்றார். ராஜேஷ் கன்னா, தர்மேந்திரா, மிதுன் சக்கரவர்த்தி, அமிதாப் பச்சன், ரிஷிகபூர், அனில் கபூர், சல்மான் கான், சஞ்சய் தத் ஆகிய பெரும் நடிகர்களுக்கு ஜோடியாக நடித்துள்ளார். மிக நீண்ட காலம் பாலிவுட்டில் அவர் நடித்துவந்தார்.\n\nSection::::மறைவு.\n2018 ஆம் ஆண்டு பெப்ரவரி மாதம் 24ஆம் நாள் சனிக்கிழமை இரவு துபாயில் மாரடைப்பு காரணமாக காலமானார் என்று செய்திகள் வெளியானது. பின்னர் வெளியான பிணக்கூற்று அறிக்கை, அவர் நீரில் மூழ்கி இறந்ததாகவும், அவரது குருதியில் மதுபானம் இருந்ததாகவும் கூறியது. உடற்கூறு ஆய்வு செய்யப்பட்ட அவரது உடலானது பெப்ரவரி 27, 2018 அன்று தனி விமானம் மூலம் துபாயிலிருந்து மும்பைக்கு கொண்டு வரப்பட்டது. பின்பு இவரது உடலை பெப்ரவரி 28, 2018 அன்று மும்பையில் உள்ள வில்லே பார்லே மின்மயானத்தில் முழு அரசு மரியாதையுடன் தகனம் செய்யப்பட்டது.\n\n"}
{"id": "85255", "url": "https://ta.wikipedia.org/wiki?curid=85255", "title": "பிரிட்டன் சண்டை", "text": "பிரிட்டன் சண்டை\n\nபிரிட்டன் சண்டை (ஆங்கிலம்: Battle of Britain; ஜெர்மன்: Luftschlacht um England அல்லது Luftschlacht um Großbritannien) 1940ல் இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. நாசி ஜெர்மனியின் விமானப்படையான \"லுஃப்ட்வாஃபே\" பிரிட்டனின் விமானப்படையைத் தாக்கி அழிக்க மேற்கொண்ட முயற்சி “பிரிட்டன் சண்டை” என்றழைக்கப்படுகிறது. இப்பெயர் பிரிட்டிஷ் பிரதமர் வின்ஸ்டன் சர்ச்சில் பாராளுமன்றத்தில் ஆற்றிய ஒரு பேருரையிலிருந்து உருவானது. \"பிரான்சுக்கான சண்டை முடிந்து விட்டது. அடுத்து பிரிட்டனுக்கான சண்டை ஆரம்பமாகும்” என்று அவர் பேசிய வார்த்தைகளே இச்சண்டையின் பெயர்காரணமாகின. ஜூலை-அக்டோபர், 1940 காலகட்டத்தில் பிரிட்டனின் வான்பிரதேசங்களில் நடைபெற்ற இச்சண்டை, முழுவதும் விமானப்படைகள் மட்டுமே மோதிய முதல் போராகக் கருதப்படுகிறது.\n\nமேற்கு ஐரோப்பா முழுவதையும் கைப்பற்றிய பின் நாசி ஜெர்மனியின் படைகள் அடுத்து பிரிட்டன் தீவுகளைக் கைப்பற்றத் திட்டமிட்டன. ஆங்கிலக் கால்வாயைக் கடந்து பிரிட்டனின் கடற்கரைகளில் படைகளைத் தரையிறக்க பிரிட்டிஷ் விமானப்படை பேரிடராக இருக்கும் என்பதால், தரைவழி படையெடுப்பு தொடங்கும் முன் அதை அழிக்க வேண்டும் என்பதற்காக ஹிட்லரும், லுஃப்ட்வாஃபே தலைமைத் தளபதி கோரிங்கும் வான்வழித் தாக்குதலைத் தொடங்கினர். ஆரம்பத்தில் இதன் இலக்கு பிரிட்டன் விமானப்படையின் அழிவாக மட்டும் இருந்தது. ஆனால் சண்டையின் இடையில் ஹிட்லர் பிரிட்டனின் நகரங்களின் மீது குண்டு வீசி அழிக்க உத்தரவிட்டார். இவ்வாறு மாறுபட்ட இலக்குகளை லுஃப்ட்வாஃபேவால் நிறைவேற்ற முடியாமல் ஜெர்மனியின் தாக்குதல் தோல்வியடைந்தது. லுஃப்ட்வாஃபே விமானங்களின் இழப்புகள் மிகவும் அதிகமானதால் ஜெர்மனி வான்வழித் தாக்குதலை நிறுத்திக்கொண்டது. பிரிட்டன் மீது படையெடுக்க வகுக்கப்படிருந்த சீ லயன் நடவடிக்கைத் திட்டமும் கைவிடப்பட்டது. இரண்டாம் உலகப்போரில் ஜெர்மனி சந்தித்த முதல் தோல்வி இதுவே.\n\nSection::::பின்புலம்.\n1940ல் நாசி ஜெர்மனியின் படைகள் மேற்கு ஐரோப்பாவின் பெரும்பகுதியைக் கைப்பற்றி விட்டன. பெல்ஜியம், நெதர்லாந்து, டென்மார்க், நார்வே போன்ற நாடுகள் நாசிப் போர் எந்திரத்தின் வலிமையின் முன்னால் ஈடுகொடுக்க முடியாமல் ஒன்றன்பின் ஒன்றாக சரணடைந்தன. ஜூன் 1940ல் பிரான்சு சண்டை முடிந்து பிரான்சும் ஜெர்மனியிடம் சரணடைந்தது. மேற்கு ஐரோப்பாவில் நாசிகளுக்கு மீதமிருந்த ஒரே எதிரி பிரிட்டன் மட்டுமே. பிரிட்டனின் படை பிரான்சு போர்க்களத்தில் படுதோல்வியடைந்து ஜெர்மனி படைகளால் சிறைபிடிக்கப் படுவதிலிருந்து மையிரிழையில் தான் தப்பியிருந்தன. வீரர்கள் தப்பினாலும், பிரிட்டனின் பீரங்கிகள், டாங்குகள், தளவாடங்கள் ஆகியவற்றில் மிகப்பெரும்பகுதி ஜெர்மன் படையின் கையில் சிக்கிக் கொண்டது. இதனால் மனமுடைந்த பிரிட்டன் விரைவில் அமைதி கோரி பேச்சுவார்த்தைக்கு இணங்கிவிடும் என்று ஹிட்லர் நம்பினார். சோவியத் யூனியன் மீது உடனே படையெடுக்க வேண்டுமென்று அவசரப்பட்டார். ஆனால் பிரிட்டனில் பிரதமர் நெவில் சாம்பர்லேனின் ஆட்சி கவிழ்ந்து வின்ஸ்டன் சர்ச்சில் பிரதமரானதால், அந்நாடு சமாதானப் பேச்சுக்கு வரமறுத்து விட்டது. இதனால் பிரிட்டன் மீதான படையெடுப்பு பற்றி ஜெர்மன் போர்த் தலைமையகம் திட்டமிடத் தொடங்கியது.\nபிரிட்டனைத் தாக்க எத்தனிக்கும் எந்தவொரு தரைப்படையும் அதனை ஐரோப்பிய நிலப்பரப்பிலிருந்து பிரிக்கும் ஆங்கிலக் கால்வாயைக் கடந்தே செல்ல வேண்டும். வலிமை வாய்ந்த பிரிட்டன் கடற்படை ஆங்கிலக் கால்வாயைப் பாதுகாத்து வந்ததால் ஜெர்மனி தரைப்படை தளபதிகள் படையெடுப்பினால் பெரும் இழப்புகள் உண்டாகுமென்று ஹிட்லரை எச்சரித்தனர். ஜெர்மனியின் கடற்படை தளபதி அட்மைரல் எரிக் ரைடர் இதற்கு முன்னால் நார்வே நாட்டின் மீது படையெடுத்த போது தமது படை பெரும் சேதமடைந்து விட்டதாகவும், பிரிட்டனின் கடற்படையைச் சமாளிக்கும் பலம் அதற்கு இல்லையெனவும் எச்சரித்தார். இதனால் ஜெர்மன் தரைப்படைகள் பிரிட்டன் கடற்படையின் தாக்குதலுக்குள்ளாகாமல் ஆங்கிலக் கால்வாயைக் கடக்க ஜெர்மன் விமானப்படையின் (லுஃப்ட்வாஃபே) குதி குண்டுவீசி விமானங்களின் (டைவ் பாம்பர்கள்) துணை வேண்டுமென்பது புலனானது. இது நடக்கவேண்டுமெனில் முதலில் பிரிட்டனின் விமானப்படை அழிக்கப்பட வேண்டும். ஏனென்றால் ஜெர்மன் குண்டுவீசி விமானங்களை அதனைவிட வேகமாகச் செல்லக் கூடிய பிரிட்டிஷ் சண்டை விமானங்கள் (ஃபைட்டர்ஸ்) எளிதில் சுட்டு வீழ்த்திவிடும். இந்த சூழலை கருத்தில் கொண்டு ஜூலை 16, 1940ல் ஹிட்லர் தனது 16வது ஆணையைப் பிறப்பித்தார்: பிரிட்டன் மீது படையெடுக்க வேண்டும்; அப்படையெடுப்பு நிகழும் போது ஆங்கிலக் கால்வாயில் பிரிட்டிஷ் விமானப்படையால் இடையூறு ஏற்படக்கூடாது. எனவே படையெடுப்பு நிகழும் முன் பிரிட்டிஷ் விமானப்படை நொறுக்கப்பட வேண்டும். ஆங்கிலக் கால்வாயின் வான்பிரதேசங்களில் லுஃப்ட்வாஃபே ஆதிக்கம் செலுத்த வேண்டும். இந்த வான் ஆதிக்க நிலையை அடைவதற்கு கொரிங்கின் லுஃப்ட்வாஃபேவிற்கு ஆகஸ்ட் மத்திவரை அவகாசம் தரப்பட்டது.\n\nSection::::நிகழ்வுகள்.\nலுஃப்ட்வாஃபே ஜூலை மாதம் பிரிட்டிஷ் விமானப்படையின் மீது தனது தாக்குத்லைத் தொடங்கியது. அடுத்த மூன்று மாதங்கள் இடைவிடாது நடைபெற்ற இச்சண்டையை நான்கு முக்கிய கட்டங்களாகப் பிரிக்கலாம்:\n\nஆரம்பத்தில் லுஃப்ட்வாஃபே ஆங்கிலக்கால்வாய் மீது சரக்குக் கப்பல்கூட்டங்களின் மீது தாக்குதல் தொடுத்தன. தங்கள் விமானங்கள் மற்றும் விமானிகளின் பலங்களையும் பலவீனங்களையும், பிரிட்டனனின் பாதுகாப்பு ஏற்பாடுகளையும் அறிந்து கொள்ள ஜெர்மன் தளபதிகள் ஸ்பெர்லேயும் கெச்சல்ரிங்கும் இத்தாக்குதல்களைப் பயன்படுத்திக்கொண்டனர். இத்தாக்குதல்கள் லுஃப்ட்வாஃபேக்கு பெரும் வெற்றியில் முடிவடைந்தன. சரக்குக் கப்பல்களின் இழப்புகள் அளவுக்கதிகமானதால் பிரிட்டன் ஆங்கிலக் கால்வாயில் சரக்குக் கப்பல்கூட்டங்கள் செல்வதை தடை செய்துவிட்டது. இந்த மோதல்கள் இரு தரப்பினரும் எதிரிகளின் உத்திகளைத் தெரிந்து கொள்ள உதவின. \n\nகால்வாய் மோதல்களில் அடைந்த வெற்றியைத் தொடர்ந்து லுஃப்ட்வாஃபே கரையோர பிரிட்டிஷ் விமானப்படைத் தளங்களை குறிவைக்கத் தொடங்கியது. அட்லரான்கிர்ஃப் (கழுகுத் தாக்குதல்) என்று சங்கேதப்பெயரிடப்பட்ட இத்தாக்குதல் ஆகஸ்ட் 13ம் தேதி தொடங்கியது. ராடார் நிலையங்கள், கரையோர ஓடுதளங்கள் ஆகியவை குண்டுவீசி தகர்க்கப்பட்டன. ஆகஸ்ட் 24 வரை நடைபெற்ற இத்தாக்குதல்களில் இருதரப்பிலும் பெருத்த சேதம் ஏற்பட்டது. யாருக்கும் வெற்றி ஏற்படாத நிலையில் கோரிங் தனது படையினருக்கு வேறொரு உத்தரவைப் பிறப்பித்தார்.\n\nஆக்ஸ்ட் 24ல் கோரிங்கின் உத்தரவின்படி லுஃப்ட்வாஃபே உள்நாட்டிலுள்ள பிரிட்டிஷ் விமானத்தளங்களை, விமானங்களுக்கு உதிரி பாகங்களைத் தயாரிக்கும் தொழிற்சாலைகளையும் தாக்கத் தொடங்கின. அடுத்த இருவாரங்கள் பிரிட்டன் சண்டையின் அதிமுக்கிய கட்டமாகக் கருதப்படுகிறது. இரு புறமும் பெருத்த சேதம் ஏற்பட்டு, படைகள் சோர்வடையத் தொடங்கின. இருப்பினும் சண்டையின் உக்கிரம் மேலும் தீவிரமடைந்தது. அதுவரை ஹிட்லரின் நேரடி உத்தரவின்படி பிரிட்டனின் மக்கள் குடியிருப்புகள் மீது குண்டு வீசுவதை லுஃப்ட்வாஃபே விமானிகள் தவிர்த்து வந்தனர். ஆனால் தவறுதலாக லண்டனின் சுற்றுப்புறங்களில் இருந்த சில விமானதளங்களின் மீது குண்டுகள் வீசப்பட்டன. இதற்குப் பதிலடி கொடுப்பதற்காக சர்ச்சில் ஜெர்மனியின் தலைநகரம் பெர்லின் மீது குண்டு வீச ஆணையிட்டார். இதனால் கோபமடைந்த ஹிட்லர் தனது முந்தைய ஆணையை விலக்கிக் கொண்டார். பிரிட்டனின் நகரங்களை தரைமட்டமாக்கும்படி கோரிங்க்கு உத்தரவிட்டார். இதனால், ஜெர்மனியின் போர் இலக்கு பிரிட்டனின் விமானப்படையை அழிப்பதிலிருந்து பிரிட்டனின் நகரங்களை அழிப்பதற்கு மாற்றப்பட்டது. இம்மாற்றம், பிரிட்டிஷ் விமானப்படைக்குச் சாதகமாகிப் போனது. செப்டம்பர் மாதம் முழுவதும் லண்டன் முதலிய பிரிட்டிஷ் நகரங்கள் கடுமையான குண்டுவீச்சுக்கு உள்ளாகின. ஆனால் பிரிட்டிஷ் விமானத்தளங்கள் தாக்குதலிருந்து தப்பித்தன. இது எதிர்த் தாக்குதல் நிகழ்த்த பிரிட்டிஷ் விமானப்படைக்குப் பெரிதும் உதவியது. தாக்குதலில் ஈடுபட்ட லுஃட்ஃபுளோட்டுகளுக்கு (ஜெர்மன் விமானப்படைப் பிரிவுகள்) பேரிழப்பு ஏற்பட்டது. பிரிட்டன் சரணடையவும் இல்லை, அதன் விமானப்படைக்குப் பெரும் அழிவு ஏற்படவும் இல்லை. தோல்வியை ஒப்புக்கொண்ட ஹிட்லர் அக்டோபர் 13ல் சீ லயன் நடவடிக்கையை அடுத்த ஆண்டுக்கு ஒத்திவைத்தார். இத்துடன் பிரிட்டன் சண்டை நிறைவுக்கு வந்தது.\n\nSection::::விளைவுகள்.\nலுஃப்ட்வாஃபேவினால் பிரிட்டனின் வான்வெளியில் வானாதிக்க நிலையை அடைய முடியாததால், திட்டமிடப்பட்டிருந்த ஜெர்மனியின் பிரிட்டன் படையெடுப்பு கைவிடப்பட்டது. நாசி போர் எந்திரத்தை எதிர்த்து ஒரு நாடு தப்பிப் பிழைக்கமுடியுமென்பதை பிரிட்டனின் இந்த வெற்றி உலகுக்கு உணர்த்தியது. இவ்வெற்றிக்குப் பின்னர், பிரிட்டனுக்கு உதவுவது பற்றியான அமெரிக்காவின் நிலை பிரிட்டனுக்குச் சாதகமாக மாறியது. மேற்குப் போர்முனையில் இன்னும் ஒரு எதிரி மீதமிருக்கும்போதே கிழக்குப் போர்முனை நோக்கி ஹிட்லர் தன் கவனத்தைத் திசை திருப்ப வேண்டியதாயிற்று. இதனால் அடுத்த நான்காண்டுகள் சோவியத் யூனியனுடனான போரில் அவரால் ஜெர்மனியின் முழுபலத்தை பிரயோகிக்க முடியவில்லை. பிரிட்டனைத் தளமாக பயன்படுத்திக் கொண்ட நேச நாடுகள் ஜெர்மனியின் ஆக்கிரமிப்பிலிருந்த ஐரோப்பா மீது அவ்வப்போது தாக்குதல் நடத்தி தொல்லை கொடுத்து வந்தன. 1944ல் பிரான்சு மீது நேச நாடுகள் படையெடுக்கவும் பிரிட்டன் தளமாக உதவியது. இதனால் இருமுனைகளிலும் போரிடும் நிலைக்கு ஜெர்மனி தள்ளப்பட்டது. எனவே பிரிட்டன் சண்டையில் ஜெர்மனியின் தோல்வி பெரும் போரியல் உபாயத் தவறாகக் கருதப்படுகிறது.\n\nபிரிட்டன் சண்டையில் லுஃப்ட்வாஃபேவைத் தோற்கடித்த பிரிட்டிஷ் விமானிகள் பிரிட்டன் ஆட்சியாளர்களாலும், மக்களாலும் பெருமளவில் கொண்டாடப்படுகின்றனர். சர்ச்சில் நாடாளுமன்றத்துக்கு ஆற்றிய உரையொன்றில் ”நமது வரலாற்றில் இதற்கு முன்னர் இதுபோல இத்தனை மக்கள், ஒரு சிலருக்கு (விமானிகள்) கடமைப்பட்டிருக்கும் நிலை இருந்ததில்லை” என்று அவர்களைப் பாராட்டினார். அன்று முதல் பிரிட்டன் சண்டையில் ஈடுபட்ட பிரிட்டிஷ் விமானிகள் “அந்த ஒரு சிலர்” (The Few) என்று பெருமையுடன் அழைக்கப்படுகின்றனர். ஆண்டுதோறும் செப்டம்பர் 15ம் நாள் பிரிட்டனில் “பிரிட்டன் சண்டை தினமாக” அனுசரிக்கப்படுகிறது.\n\n"}
{"id": "85263", "url": "https://ta.wikipedia.org/wiki?curid=85263", "title": "துருக்கிய லிரா", "text": "துருக்கிய லிரா\n\nதுருக்கிய லிரா (துருக்கிய மொழி: Türk lirası; சின்னம்: TL; குறியீடு: TRY) துருக்கி நாட்டின் நாணயம். வட சைப்பிரசு நாட்டிலும் நாணயமாக பயன்படுத்தப்படுகிறது. லிரா 1844ல் முதன் முதலில் அறிமுகப்படுத்தப்பட்டது. 2005 வரை புழக்கத்திலிருந்த இந்த நாணயம் “முதல் லிரா” என்றழைக்கப்பட்டது. 2005ல் துருக்கி அரசு புதிய துருக்கிய லிரா என்ற புது நாணய முறையை உருவாக்கியது. இது “இரண்டாம் லிரா” என்றும் அழைக்கப்படுகிறது. முதல் லிரா மதிப்பு மிகக்குறைவாக இருந்தது இம்மாற்றத்துக்கு காரணம். ஒரு புது லிராவின் மதிப்பு பத்து லட்சம் முதல் லிராக்கள். 2008 துவக்கத்திலிருந்து முதல் லிரா புழக்கத்திலிருந்து விலக்கிக் கொள்ளப்பபட்டது. ஒரு லிராவில் 100 குருஸ்கள் உள்ளன. \n"}
{"id": "85271", "url": "https://ta.wikipedia.org/wiki?curid=85271", "title": "செர்பிய தினார்", "text": "செர்பிய தினார்\n\nசெர்பிய தினார் (ஆங்கிலம்: Serbian Dinar; சின்னம்: РСД; குறியீடு: RSD) செர்பியா நாட்டின் நாணயம். தினார் என்ற பெயர்கொண்ட நாணய முறை கி.பி. 1214ம் ஆண்டே அறிமுகப்படுத்தப்பட்டது. ஒட்டோமான் பேரரசு செர்பியாவைக் கைப்பற்றியபின் நவீன தினார் நாணய முறை அறிமுகப்படுத்தப்பட்டது. 1920ல் செர்பிய தினாருக்கு பதில் யுகோஸ்லாவிய தினார் புழக்கத்துக்கு வந்தது. அன்று முதல், 1941-44ல் நாசி ஜெர்மனியின் ஆக்கிரமிப்பில் செர்பியா இருந்த ஒரு குறுகிய காலகட்டத்தைத் தவிர 2003 வரை யுகோஸ்லாவிய தினாரே செர்பியாவின் நாணயமாக இருந்தது. 1990களில் யுகோஸ்லாவியா சிதறியதால் பிரிந்து போன ஒவ்வொரு நாடும் தனியே நாணய முறைகளை அறிமுகப்படுத்திக் கொண்டன. இறுதியில் மிஞ்சியிருந்த செர்பியாவும் 2003ல் செர்பிய தினார் முறையை அறிமுகப்படுத்தியது. ஒரு தினாரில் 100 பாராக்கள் உள்ளன. அதிகாரப்பூர்வமாக “RSD\" என்ற குறியீடும் நடைமுறையில் “din” என்ற குறியீடும் இந்த நாணயத்தைக் குறிக்க பயன்படுத்தப்படுகின்றன. தினார் என்ற சொல்லின் பன்மை வடிவம் “தினாரா”.\n"}
{"id": "85274", "url": "https://ta.wikipedia.org/wiki?curid=85274", "title": "மாசிடோனிய தெனார்", "text": "மாசிடோனிய தெனார்\n\nமாசிடோனிய தெனார் அல்லது மாக்கடோனிய தெனார் (ஆங்கிலம்: Macedonian denar; சின்னம்: ден; குறியீடு: MKD) மாசிடோனிய குடியரசின் நாணயம். 1992 வ்ரை மாசிடோனியக் குடியரசு யுகோஸ்லாவியாவின் ஒரு பகுதியாக இருந்தது. அப்போது யுகோஸ்லாவிய தினாரே மாசிடோனியாவின் நாணயமாக இருந்தது. 1990களில் யுகோஸ்லாவியா சிதறியதால் பிரிந்து போன ஒவ்வொரு நாடும் தனியே நாணய முறைகளை அறிமுகப்படுத்திக் கொண்டன. 1993ல் மாசிடோனியா மாசிடோனிய தெனார் நாணய முறையை அறிமுகப்படுத்தியது. ஒரு தெனாரில் 100 தெனிக்கள் உள்ளன. தெனார் என்ற சொல்லின் பன்மை வடிவம் “தெனாரி”.\n"}
{"id": "85277", "url": "https://ta.wikipedia.org/wiki?curid=85277", "title": "சுப்பிரமணியம் சுகிர்தராஜன்", "text": "சுப்பிரமணியம் சுகிர்தராஜன்\n\nசுப்பிரமணியம் சுகிர்தராஜன் (டிசம்பர் 12, 1969 - சனவரி 24, 2006) இலங்கைத் தமிழ் ஊடகவியலாளர். எஸ்.எஸ்.ஆர் என அழைக்கப்பட்டவர். சுடர் ஒளி பத்திரிகையில் ஊடகவியலாளராகப் பணியாற்றி வந்தவர். ஈழப் போர்க் காலத்தில் இவர் திருக்கோணமலையில் வைத்து சுட்டுக் கொல்லப்பட்டார்.\nSection::::ஊடகவியலாளராக வாழ்க்கை.\nதிருகோணமலை நகரின் போர்ச் சூழலில் இருந்து பல செய்தி நிறுவனங்களுக்கு செய்திகளை வழங்கி வந்தார். சுடரொளி, உதயன் ஆகிய பத்திரிகைகளின் திருகோணமலை நிருபராகக் கடமையாற்றிய சுகிர்தராஜன் வீரகேசரி, மெற்றா நியூஸ் ஆகியவற்றில் அரசியல் கட்டுரைகள் எழுதிவந்தார். வீரகேசரியில் எஸ்.எஸ்.ஆர், மனோ, ரஹ்மான் ஆகிய பெயர்களிலும் மெற்றா நியூசில் ஈழவன் என்ற பெயரிலும் துணிச்சலுடன் அரசியல் விடயங்களை வெளிச்சப்படுத்தி எழுதி வந்தார்.\n\nSection::::வாழ்க்கைக் குறிப்பு.\nசுகிர்தராஜன் மட்டக்களப்புக் குருமண்வெளியில் பிறந்தார். தந்தையார் சுப்பிரமணியம். தாயார் அருள் ஞானம்மா. இவர் தனது ஆரம்பக் கல்வியை மட்டக்களப்பு குருமண்வெளி சிவசக்தி வித்தியாலயத்திலும் உயர்கல்வியை மட்டக்களப்பு இந்துக் கல்லூரி மற்றும் மட்டக்களப்பு மத்திய கல்லூரி என்பவற்றிலும் பயின்றார்.\n\nபாண்டிருப்பு கதிர்ப்பு கலை இலக்கிய வட்டத்தின் தாபகத் தலைவரான இவர் 1997 இல் இலங்கைத் துறைமுக அதிகார சபையில் எழுத்தராகப் பணியில் சேர்ந்தார்.\n\nSection::::படுகொலை.\n2006 சனவரி 24 இல் சுகிர்தராஜன் திருகோணமலையில் ஆளுநர் செயலகத்திற்கு அருகாமையில் வைத்து சுட்டுக் கொல்லப்பட்டார். ஐந்து மாணவர்கள் படுகொலை தொடர்பிலான ஆதாரங்களை நிழல்படங்களாக இவர் முன்னர் வெளியிட்டிருந்தார். கொலை செய்யப்படுவதற்கு முதல் நாள் அரசு சார்பு ஈழ மக்கள் ஜனநாயகக் கட்சியினர் திருகோணமலையில் மேற்கொண்ட நடவடிக்கைகள் அடங்கிய தகவல்களை இவர் சுடரொளியில் வெளியிட்டிருந்தார். இப்படுகொலை குறித்து எவ்வித விசாரணைகளும் இடம்பெறவில்லை.\n\nதிருமணமான இவருக்கு இரண்டு பிள்ளைகள் இருந்தனர்.\n\n"}
{"id": "85278", "url": "https://ta.wikipedia.org/wiki?curid=85278", "title": "குனா", "text": "குனா\n\nகுனா (ஆங்கிலம்: Kuna; சின்னம்: kn; குறியீடு: HRK) குரோவாசியா (குரொஷியா) நாட்டின் நாணயம். 1991 வரை குரொஷியா யுகோஸ்லாவியாவின் ஒரு பகுதியாக இருந்தது. அப்போது யுகோஸ்லாவிய தினாரே குரொஷியாவின் நாணயமாக இருந்தது. 1990களில் யுகோஸ்லாவியா சிதறியதால் பிரிந்து போன ஒவ்வொரு நாடும் தனியே நாணய முறைகளை அறிமுகப்படுத்திக் கொண்டன. 1991ல் குரொஷியா குரொஷியா தினார் நாணய முறையை அறிமுகப்படுத்தியது. பின்னர் 1994ல் “குனா” என்ற புதிய நாணயமுறை புழக்கத்துக்கு வந்தது. ஒரு குனாவில் 100 லிபாக்கள் உள்ளன.\n"}
{"id": "85288", "url": "https://ta.wikipedia.org/wiki?curid=85288", "title": "சாதாரண பங்குகள்", "text": "சாதாரண பங்குகள்\n\nஒரு நிறுவனத்தின் முதலீட்டாளர்களுக்கு வழங்கப்படும் பங்குகளில் எந்தவித முன்னுரிமையும் பெறாதப் பங்குகளே நேர்மைப் பங்குகள் (ஆங்கிலம்: Common Stock). இவை சாதாரண பங்குகள் என்றும் அழைக்கப்படுகின்றன.\n"}
{"id": "85301", "url": "https://ta.wikipedia.org/wiki?curid=85301", "title": "ஆர். சூடாமணி", "text": "ஆர். சூடாமணி\n\nஆர். சூடாமணி (ஜனவரி 10, 1931 - செப்டம்பர் 13, 2010) தமிழகப் பெண் எழுத்தாளர். உளவியல் எழுத்தாளர் என புகழப்பட்டவர். இவர் ஏராளமான சிறுகதைகளையும், புதினங்களையும் எழுதியிருக்கிறார். கலைமகள், சுதேசமித்திரன், தினமணிகதிர், கல்கி, விகடன் என்று எல்லாப் பத்திரிகைகளிலும் சூடாமணி எழுதினார். தமிழில் மட்டுமல்லாமல் சூடாமணி ராகவன் என்ற பெயரில் பல ஆங்கில ஆக்கங்களையும் எழுதியவர்.\n\nSection::::வாழ்க்கை.\n1931 இல் சென்னையில் பிறந்து அங்கேயே வளர்ந்தவர் சூடாமணி. சூடாமணி இளம் வயதிலேயே பெரியம்மை நோயால் தாக்கப்பட்டு வளர்ச்சி குன்றினார்.இவரது தாயார் பெயர் கனகவல்லி.இவருக்கு சகோதரிகள் இருவர் மற்றும் ஒரு சகோதரர்.பிரபல எழுத்தாளர் ருக்மிணி பார்த்தசாரதி இவரது சகோதரி ஆவார். இன்னொரு சகோதரி பத்மாசனி சிறந்த மொழிபெயர்ப்பாளர். அவர்கள் முன்னரே காலமாகிவிட்டனர். பாட்டி ரங்கநாயகி அம்மாளும் சிறந்த எழுத்தாளர்.சூடாமணி திருமணம் செய்துகொள்ளவில்லை.ஏராளமாக வாசிக்கும் பழக்கம் கொண்ட இவர் வீட்டின் நான்கு சுவர்களுக்குள் தம் உலகை அமைத்துக்கொண்டவர்.\n\nSection::::இலக்கிய வாழ்க்கை.\nஇவரது முதலாவது சிறுகதை \"காவேரி\" என்ற பெயரில் 1957 இல் பிரசுரமானது. 1960 இல் தனது \"மனதுக்கு இனியவள்\" என்ற புதினத்தை எழுதினார். \"இருவர் கண்டனர்\" என்ற இவர் எழுதிய நாடகம் பல முறை மேடையேற்றப்பட்டது. பல இலக்கிய விருதுகளைப் பெற்ற ஆர். சூடாமணி ஆரவாரம் இல்லாமல், மிக எளிமையாக, மத்திய தர வாழ்க்கையையும் அதன் மனிதர்களையும், குறிப்பாக பெண்களையும் பற்றி நிறைய எழுதியுள்ளார். \"இரவுச்சுடர்\" என்ற இவரது கதை “யாமினி” என்ற பெயரில் 1996 ஆம் ஆண்டில் ஆங்கிலத்தில் மொழிபெயர்க்கப்பட்டது. 'சூடாமணியின் கதைகள்' என்கிற பெயரில் இவரது சிறுகதைகளின் தொகுப்பொன்று வெளிவந்தது. \"உள்ளக் கடல்' என்ற நாவலையும், நூற்றுக்கும் அதிகமான சிறுகதைகளையும் எழுதியுள்ளார்.\n\nSection::::ஓவியராக.\nஇளம் வயதில் முறைப்படி ஓவியம் கற்றிருந்த இவர் நீர்வண்ணங்களைப் பயன்படுத்தி வரைந்துள்ளார். வெகுகாலம் வெளியுலகுக்கு வராத இவரது ஓவியங்கள் 2011 ஆம் ஆண்டு சென்னை சி.பி.ஆர்ட் சென்டரில் கண்காட்சிக்கு வைக்கப்பட்டன.\n\nSection::::மறைவிற்குப் பின்னர்.\nஎழுத்தாற்றல் மற்றுமின்றி, மனத்திண்மை, தீர்க்கதரிசனம், பெருநோக்கு, சேவை போன்ற அரிய பல பண்புகள் கொண்ட இவர் தமது காலத்திற்குப் பின்னர் தமது சொத்துகளின் கிரய மதிப்பை ஸ்ரீராமகிருஷ்ண மடத்தின் மூன்று நிறுவனங்களுக்கு வழங்க ஏற்பாடு செய்திருந்தவர்.சூடாமணி தானமளித்த தொகை மாணவர்களின் கல்விக்கும், தொழுநோயாளிகளின் சிகிச்சைக்காகவும் நவீன வசதிகள் கொண்ட அறுவை சிகிச்சை அறையாக நோயாளிகளுக்கும் பயன்படுகின்றது.நாட்டிலேயே தன் சொத்து அனைத்தையும் சேவை நிறுவனங்களுக்கு சேர உயில் எழுதி வைத்த ஒரே எழுத்தாளர் சூடாமணிதான் என்று ராமகிருஷ்ண மிஷன் மாணவர் இல்லத்தின் அறங்காவலர் நல்லி குப்புசாமி குறிப்பிடுகிறார்.\n\n\nSection::::வழங்கப்பட்ட தொகை.\nஇவரது வீடு விற்று வந்த தொகை, 2011 ஆம் ஆண்டு ஒரு கோடியே ஐம்பது லட்சமும், 2012 ஆம் ஆண்டில் இரண்டு கோடியே பத்து லட்சம் ரூபாயும் ஆக இந்த மூன்று நிறுவனங்களுக்கும் வழங்கப்பட்டுள்ளது. \n\n\n"}
{"id": "85306", "url": "https://ta.wikipedia.org/wiki?curid=85306", "title": "கன்வர்ட்டிபிள் மார்க்கு", "text": "கன்வர்ட்டிபிள் மார்க்கு\n\nகன்வெர்ட்டிபிள் மார்க் (பொஸ்னிய மொழி: konvertibilna marka; ஆங்கிலம்: convertible mark; சின்னம்: KM; குறியீடு: BAM) பொசுனியா எர்செகோவினா (பொஸ்னியா) நாட்டின் நாணயம். இது 100 பெனிக்குகள் அல்லது பெனிங்குகளாகப் பிரிக்கப்பட்டுள்ளது.\nSection::::வரலாறு.\n1991 வரை பொஸ்னியா யுகோஸ்லாவியாவின் ஒரு பகுதியாக இருந்தது. அப்போது யுகோஸ்லாவிய தினாரே குரொஷியாவின் நாணயமாக இருந்தது. 1990களில் யுகோஸ்லாவியா சிதறியதால் பிரிந்து போன ஒவ்வொரு நாடும் தனியே நாணய முறைகளை அறிமுகப்படுத்திக் கொண்டன. யுகோஸ்லாவிய உள்நாட்டுப் போர் (பால்கன் உள்நாட்டுப் போர்) தீவிரமாக நடைபெற்ற இடங்களில் பொஸ்னியாவும் ஒன்று. சுதந்திர நாடாக தன்னை பிரகடனப்படுத்திக்கொண்ட பொஸ்னியா, பொஸ்னியா ஹெர்செகோவினா தினார் நாணய முறையை முதலில் அறிமுகப்படுத்தியது. பின்னர் 1995ல் டேடன் ஒப்பந்தம் கையெழுத்தாகி உள்நாட்டுப் போர் முடிவடைந்தவுடன், தினாருக்கு பதில் கன்வர்ட்டிபிள் மார்க் பொஸ்னியாவில் அறிமுகப்படுத்தப்பட்டது. “மார்க்” என்ற சொல் அப்போது ஜெர்மனியின் நாணயமாக இருந்த டாய்ச்சு மார்க்கின் பெயரிலிருந்து எடுத்துக்கொள்ளப்பட்டது. கன்வர்ட்டிபிள் என்ற ஆங்கில சொல்லுக்கு ”மாற்றத்தக்க” என்று பொருள். மற்ற நாட்டு நாணயங்களுடன் மாற்ற கூடிய நாணயமாக இது அறிமுகப்படுத்தப் பட்டதால் இதற்கு இப்பெயர் வைக்கப்பட்டது. ஒரு மார்க்கில் 100 ஃபென்னிங்குகள் உள்ளன.\n"}
{"id": "85328", "url": "https://ta.wikipedia.org/wiki?curid=85328", "title": "அல்பேனிய லெக்", "text": "அல்பேனிய லெக்\n\nலெக் (சின்னம்: L; குறியீடு: ALL) அல்பேனியா நாட்டின் நாணயம். இது 1926ல் முதன் முதலில் அறிமுகப்படுத்தப் பட்டது. லெக் என்ற சொல்லின் பன்மை வடிவம் லெகெ. ஒரு லெக்கில் 100 குவிண்டார்க்கா உள்ளன. \n\n"}
{"id": "85336", "url": "https://ta.wikipedia.org/wiki?curid=85336", "title": "கள் (இலக்கணம்)", "text": "கள் (இலக்கணம்)\n\nகள் என்பது ஓர் அஃறிணைப் பன்மைப் பெயர் விகுதி ஆகும். ஆனால் இக்காலத்தில் அஃறிணை மட்டுமன்றி உயர்திணைக்கும் இவ்விகுதி பரவலாகப் பயன்படுத்தப்படுகிறது.\n"}
{"id": "85339", "url": "https://ta.wikipedia.org/wiki?curid=85339", "title": "ரொமேனிய லியு", "text": "ரொமேனிய லியு\n\nலியு (சின்னம்: leu; குறியீடு: RON) ரொமேனியா நாட்டின் நாணயம் ஆகும். இது 1867 இல் முதன் முதலில் அறிமுகப்படுத்தப் பட்டது. அன்று முதல் இன்று வரை நான்கு முறை ரொமேனிய நாட்டில் புதிய நாணயமுறைகள் அறிமுகப்படுத்தப்பட்டுள்ளன. அவை அனைத்தும் லியு என்றே அழைக்கப்பட்டன. தற்போஹ்டு புழக்கத்திலுள்ள லியு 2005ல் அறிமுகப்படுத்தப்பட்டது. ரொமேனியா ஜனவரி 1, 2007 ல் ஐரோப்பிய ஒன்றியத்தில் சேர்ந்து விட்டதால் 2014ம் ஆண்டு லியு நாணய முறை கைவிடப்பட்டு யூரோ ரொமேனியாவின் நாணயமாகிவிடும் என்று எதிர்பார்க்கப்படுகிறது. லியூ என்ற சொல்லுக்கு ரொமேனிய மொழியில் “சிங்கம்” என்று பொருள். இதன் பன்மை வடிவம் ”லெய்”. ஒரு லியுவில் 100 பனிக்கள் உள்ளன. \n"}
{"id": "85342", "url": "https://ta.wikipedia.org/wiki?curid=85342", "title": "சின்ன கவுண்டர்", "text": "சின்ன கவுண்டர்\n\nசின்ன கவுண்டர், 1992 ஆம் ஆண்டு ஆர். வி. உதயகுமார் இயக்கத்தில் வெளிவந்த தமிழ் திரைப்படம் ஆகும். இதில் விஜயகாந்த், சுகன்யா, கவுண்டமணி முதலியோர் நடித்து உள்ளனர். இத்திரைப்படத்தைச் சின்னராயுடு என்ற பெயரில் தெலுங்கிலும் சிக்கெசமான்ரு என்ற பெயரில் கன்னடத்திலும் வேறு நடிகர்களைக் கொண்டு மீளுருவாக்கினார்கள். இத்திரைப்படம் திரையரங்குகளில் 100 நாட்களைத் தாண்டி ஓடியது.\n\n"}
{"id": "85344", "url": "https://ta.wikipedia.org/wiki?curid=85344", "title": "அட்டகாசம்", "text": "அட்டகாசம்\n\nஅட்டகாசம் () என்பது 2004ம் வருடம் சரண் இயக்கத்தில் அஜித் குமார் இரட்டை வேடத்தில் நடித்த தமிழ்த் திரைப்படம். நடிகை பூஜா கதாநாயகியாக நடித்த இத்திரைப்படத்தில் சுஜாதா, ரமேஷ் கண்ணா, கருணாஸ் வையாபுரி ஆகியோர் முன்னணி கதாபாத்திரத்தில் நடித்திருந்தனர். பரத்வாஜ் இசையமைத்த இத்திரைப்படம் 2004 தீபாவளியன்று வெளியானது.\n\n\nSection::::தயாரிப்பு.\nஅஜித் குமார் மற்றும் சரண் கூட்டணியில் ஏற்கனவே உருவான காதல் மன்னன் (1998), அமர்க்களம் (1999) ஆகிய இரு திரைப்படங்களும் சிறப்பான வெற்றியைப் பெற்றதனால் இவர்கள் இருவரும் இப்படத்தின் மூலமாக மூன்றாவது முறையாக இணைந்துள்ளனர்.\n\nSection::::வெளியீடு.\nஉலகம் முழுவதும் 300 திரையரங்குகளில் வெளியான இத்திரைப்படம் ஒரு சிறப்பான வெற்றிப் படமாக அமைந்தது. இது தொடர்ந்து 100 ஓடி வணிக ரீதியில் பெரும் வெற்றியைப் பெற்ற திரைப்படமாகும். இத்திரைப்படத்தில் இடம்பெற்ற \"\"தல போல வருமா\"\" எனும் வெற்றிப் பாடலின் மூலம் அஜித் குமாரின் புகழ் மேலும் உயர்ந்தது.\n"}
{"id": "85345", "url": "https://ta.wikipedia.org/wiki?curid=85345", "title": "குறைப்பிரசவம்", "text": "குறைப்பிரசவம்\n\nமனிதர்களில் குறைப்பிரசவம் (preterm birth) என்பது கருக்காலம் (gestational age) 37 கிழமைகளாவதற்கு முன்னரே குழந்தை பிறப்பதாகும். அனேகமான சூழ்நிலைகளில், இதற்கான காரணம் தெளிவற்றதாகவும், அறியாததாகவும் இருக்கும். பல காரணிகள் இந்த குறைபிரசவத்துக்கு காரணமாக இருப்பதுடன், அவற்றை கட்டுப்படுத்துவதும் கடினமாகும்.\n\nஇந்த \"குறைப்பிரசவம்\" என்ற சொல்லும், \"முற்றாப்பிரசவம்\" (premature birth) என்ற சொல்லும் இணைப்பெயர்களாகப் பயன்படுத்தப்படுகின்றன. முற்றாப் பிரசவம் என்னும்போது, குழந்தையானது பிரசவத்தின் பின்னர் வெளிச் சூழலில் உயிருடன் இருந்து, வளரவும், விருத்தியடையவும் தேவையான அளவில் குழந்தையின் உறுப்புகள் விருத்தியடைய முன்னரே குழந்தை பிறத்தலைக் குறிக்கும். முற்றாப்பிரசவத்தில் பிறக்கும் பிள்ளைகளின் உடல் வளர்ச்சி, உளவியல் விருத்தி என்பன ஆற்றலற்றதாகவோ, தடைகளைக் கொண்டதாகவோ இருப்பது உட்பட பல விதமான குறுகியகால, நீண்டகால இடர்களைக் கொண்டதாக இருக்கும்.\n\nமுற்றாப்பிரசவத்தில் பிறக்கும் குழந்தைகளை பேணிப் பாதுகாப்பதில் பலவிதமான மருத்துவ முன்னேற்றம் ஏற்பட்டிருந்த போதிலும், குறைப்பிரசவம் நிகழ்வதைக் குறைப்பது இன்னமும் முடியாமலேயே உள்ளது. குறைப்பிரசவமே, முற்றாப்பிரசவத்துக்கு பொதுவான காரணமாகும். அத்துடன் வளர்ந்துவரும் நாடுகளில் முற்றாப்பிரசவக் குழந்தைகளுக்கான போதிய பராமரிப்பு வழிகள் இல்லாமையால் குழந்தை இறக்கும் நிலைக்கும் செல்ல வேண்டியதாகி விடுகின்றது.\n\nSection::::வகைப்பாடு.\nமனிதர்களில் 37 கிழமைக்கு முதல் குழந்தை பிறப்பு நிகழுமாயின் அது குறைப்பிரசவம் எனப்படும். மனிதரில், முதிர்கருவினுள் உடல் உறுப்புக்கள், மற்றும் தொகுதிகள் 34 - 37 கிழமைகளுக்கு இடையிலேயே முழுமையாக விருத்தியடையும் என்பதனால், 37 கிழமைகளிலேயே முழு விருத்தியடைந்த நிலையை முதிர்கரு எட்டும். குறைப்பிரசவத்தில் மிகவும் பாதிப்புக்குள்ளாகும் முக்கியமான ஒரு உள்ளுறுப்பு நுரையீரல் ஆகும். இதுவே இறுதியாக விருத்தியடையும் உள்ளுறுப்பு ஆதலால், குறைபிரசவக் குழந்தைகள், பொதுவாக முதல் சில நாட்கள் அல்லது வாரங்களுக்கு செயற்கை சுவாசக் கருவியின் உதவியுடனேயே உயிர் வாழுகின்றன. அந்தக் குழந்தைகள் குறைவிருத்தி கொண்டனவாக இருக்கின்றன. 37 கிழமையை அண்மித்துப் பிறக்கும் குழந்தைகளில் நுரையீரல் போதியளவு, மேற்பரப்புச் செயலியை விருத்தியடைந்த நிலையில் கொண்டிருப்பின், அதிக பிரச்சனைகள் இன்றி தப்பிப் பிழைக்கின்றன. இந்த மேற்பரப்புச் செயலியானது ஒவ்வொரு மூச்சுக்கும் இடையில் நுரையீரல் விரிந்த நிலையில் இருக்க உதவும். குறைப்பிரசவத்தைத் தவிர்ப்பதனால் மிக அதிகரித்த அளவிலும், முதிர்கருவின் விருத்தியைத் தூன்Dஉம் சில மருந்துகள் கொடுப்பதன் மூலம் சிறிய அளவிலும் குறைவிருத்தி நிலைகள் குறைவான நிலையில் வைக்கப்படுகின்றன.\n\nSection::::அறிகுறிகள்.\nகுறைப்பிரசவத்தின் அறிகுறிகளாக 10 நிமிடங்களுக்குக் குறைவான இடைவெளியில் கருப்பை சுருங்கி விரியும் செயல்முறை நிகழ்தல், யோனியிலிருந்து திரவம் வெளியேறல் என்பன இருக்கின்றன. குறைப்பிரசவக் குழந்தைகளில் [[பெருமூளை வாதம், [[கேள்விக் குறைபாடு]], [[பார்வைக் குறைபாடு]], முறையான விருத்தி தள்ளிப் போதல் போன்ற சூழிடர்கள் ஏற்படும். இத்தகைய சூழிடர்கள் குழந்தை எவ்வளவு முன்பாகப் பிறக்கிறதோ, அவ்வளவுக்கு அதிகமாக இருக்கும்.\nSection::::காரணிகள்.\nகுறைப்பிரசவத்திற்கான சரியான காரணம் அறியப்பட்டிருக்கவில்லை. ஆயினும், இதற்கான சூழிடர் காரணிகளாக [[நீரிழிவு நோய்]], [[உயர் இரத்த அழுத்தம்]], ஒன்றுக்கு மேற்பட்ட குழந்தைகள் பிறத்தல், [[உடற் பருமன்]], குறைந்த உடல் நிறை, [[யோனியழற்சி]]கள், [[புகையிலை பிடித்தல்]], [[மன அழுத்தம்]] என்பன இருக்கலாம் என அறியப்படுகின்றன. \nSection::::தடுப்பு முறையும் சிகிச்சையும்.\n[[File:Mom and Premature Baby at Kapiolani.jpg|thumb|right|குறைப்பிரசவத்தில் இறந்த குழந்தையை ஒரு தாய் அணைத்து வைத்திருக்கும் காட்சி]]\n\nவேறு மருத்துவத் தேவைகள் அற்ற நிலையில் 39 ஆவது கிழமைகளுக்கு முன்னர் பிரசவம் தூண்டப்படுவது பரிந்துரைக்கப்படுவதில்லை. அதேபோல் அறுவைச் சிகிச்சை மூலம் குழந்தையை எடுப்பதும் 39 கிழமைகளுக்கு முன்னர் பரிந்துரைக்கப்படுவதில்லை. [[:en:Pre-eclampsia]] என்னும் நோய் நிலை, 39 கிழமைகளுக்கு முன்னர் குழந்தை பிறப்பிக்கத் தேவையான ஒரு மருத்துவத் தேவையாகும்.\n\nகுறைப்பிரசவத்திற்கான சூழிடரைக் கொண்டவர்கள் புரோஜெஸ்தரோன் என்னும் [[இயக்குநீர்|இயக்குநீரை]]ச் சிகிச்சைக்காகப் பெறுவதன் மூலம் குறைப் பிரசவத்தைத் தவிர்க்கலாம். படுக்கையில் ஓய்வு எடுத்தல் குறைபிரசவத்தைத் தடுக்கும் என்பதற்கான ஆதாரம் இல்லை.\n\nசரியான சிகிச்சையை வழங்குவதன் மூலம், கிட்டத்தட்ட 75% மான குறைபிரசவக் குழந்தைகள் உயிர்தப்ப வைக்கப்படுவதாகக் கணக்கிடப்பட்டுள்ளது. அத்துடன் குழந்தைகள் பிந்திப் பிறக்கும்போது அவற்றின் பிழைத்து வாழும் திறன் அதிகரிப்பதாகவும் அறியப்படுகின்றது. கருக்காலத்தின் 24 - 37 கிழமைகளில் பிரசவம் நிகழும் பெண்களுக்கு [[:en:Corticosteroid]] வழங்கிச் சிகிச்சை அளிப்பதன் மூலம் குழந்தை வாழும் திறனை அதிகரிக்கலாம். நிப்பிடிப்பீன் (nifedipine) போன்ற மருந்துகள் வழங்கப்படுவதனால், பிரசவத்தைச் சிறிது பின்போட்டு, தாயை போதியளவு மருத்துவ வசதிகள் கொண்ட இடத்திற்கு இடம் மாற்றுவதற்கான நேரத்தை எடுத்துக் கொள்வதனால், நிலமையை முன்னேற்றலாம். குழந்தை பிறந்த பின்னர், குழந்தையை தோலுடன் [[தோல்]] படும்வண்ணம் வைத்துச் சருமத்தைச் சூடாக வைத்திருப்பதன் மூலமும், [[தாய்ப்பாலூட்டல்]] மூலமும், ஏதாவது [[தொற்றுநோய்]]கள் ஏற்படின், அவற்றை சிகிச்சை மூலம் குணப்படுத்துவதன் மூலமும், குழந்தைக்கு [[மூச்சுவிடல்]] செயலுக்கு உதவிச் சிரமமில்லாமல் பார்த்துக் கொள்வதன் மூலமும் நிலைமையைச் சரி செய்யலாம்.\n\nSection::::புறப்பரவலியல்.\nஉலகளவில் புதிதாகப் பிறந்த குழந்தைகளின் இறப்பிற்கு மிக முக்கிய காரணமாக இந்த குறைப்பிரசவம் அமைகின்றது. ஆண்டொன்றிற்கு கிட்டத்தட்ட 15 மில்லியன் குழந்தைகள் இவ்வாறு இறப்பதாகக் கணக்கிடப்பட்டுள்ளது (இது 5-18 % பிரசவங்களில் நிகழ்கின்றது). அண்ணளவாக 0.5% மான குழந்தைகள் மிகவும் முன்னதாகப் பிறப்பதாகவும், அவையே அதிகளவில் இறப்புக்கு உள்ளாவதாகவும் அறியப்படுகின்றது. அநேகமான நாடுகளில் இவ்வகையான குறைப்பிரசவங்கள் 1990 க்கும் 2010 க்கும் இடைப்பட்ட காலத்தில் அதிகரித்துக் காணப்பட்டது. குறைப்பிரசவத்தால் நிகழும் மேலதிக சிக்கல்களால் 1990 ஆம் ஆண்டில் ஏற்பட்ட 1.57 மில்லியன் குழந்தை இறப்பு, பின்னர் 2015 இல் 0.81 மில்லியனாகக் குறைந்தது. குறைப்பிரசவம் 22 ஆம் கிழமையில் நிகழுமாயின், குழந்தை தப்பிப் பிழைப்பதற்கான சாத்தியம் 6% மாகவும், 23 கிழமையெனில் 26% மாகவும், 24 கிழமையெனில் 55% மாகவும், 25 ஆவது கிழமையெனில் 75% மாகவும் இருக்கின்றது. நீண்டகால பிரச்சனைகள் எதுவுமில்லாத தப்பிப் பிழைத்தலுக்கான சாத்தியக் கூறுகள் குறைவாகவே இருக்கின்றது.\n\nSection::::வெளி இணைப்புகள்.\n[[பகுப்பு:கருவுறுதல்]]\n[[பகுப்பு:குழந்தை]]"}
{"id": "85346", "url": "https://ta.wikipedia.org/wiki?curid=85346", "title": "கருக்காலம்", "text": "கருக்காலம்\n\nகருக்காலம் அல்லது கருத்தரிப்புக் காலம் (Gestational Age) என்பது தாயின் கருப்பையினுள் இருக்கும் முளையம் அல்லது முதிர்கருவின் வயதாகும். இது தாயின் இறுதியான மாதவிடாயின் முதல் நாளிலிருந்து கணிக்கப்படும். அல்லது கருக்கட்டல் நாளிலிருந்து 14 நாட்கள் முன்னராக வரும் நாளிலிருந்தும் கணிக்கப்படலாம். பொதுவாக மாதவிடாயின் முதலாவது நாளிலிருந்து 14 நாட்களின் பின்னரே கருக்கட்டல் நிகழும் என்ற எடுகோளைக் கொண்டே மாதவிடாய் முதல் நாளிலிருந்தான கணித்தல் முறை பின்பற்றப்படுகிறது. இம்முறையின் இலகுவான தன்மையால், பொதுவாக இதுவே பயன்படுத்தப்படும் போதிலும், ஏனைய முறைகளும் பரிந்துரைக்கப்பட்டும், பயன்படுத்தப்பட்டும் வருகின்றன\n\nஉண்மையில் கருவின் வயதானது கருக்கட்டல் நிகழும் நாளின் பின்னரே தொடங்குமாயினும், இயற்கையான கருத்தரிப்பின்போது, சரியான கருக்கட்டல் நாளைத் தெரிந்துகொள்வது முடியாது என்பதனாலேயே இம்முறை பயன்பாட்டில் உள்ளது. கருக்கட்டல் நிகழுமாயின் கருப்பையில் புதிய கருவணு தங்கியதும், இயக்குநீர் செயற்பாடுகளில் ஏற்படும் மாற்றங்கள் காரணமாக மாதவிடாய் ஏற்படல் தற்காலிகமாகத் தடைப்படும். மாதவிடாயானது 28 நாட்களுக்கு ஒருமுறை நிகழும். இறுதி மாதவிடாய் ஏற்பட்டு 14 நாட்களில் புதிய கருமுட்டை சூலகத்தில் இருந்து வெளிவரும். எனவே இறுதி மாதவிடாய் நிகழ்ந்து 14 நாட்களில், அதாவது 2 கிழமைகளில் கருக்கட்டல் நிகழ்வதற்கான சாத்தியம் ஏற்படுகின்றது. பெண்களில் கருக்கட்டல் நிகழ்ந்து 38 கிழமைகளில் பொதுவாக குழந்தை பிறப்பு நிகழும். எனவே மாதவிடாய் ஒழுங்காக நிகழும் பெண்களில், இறுதி மாதவிடாய் ஆரம்பித்த நாளில் இருந்து 40 கிழமைகளில் குழந்தை பிறப்பு நிகழும். இறுதி மாதவிடாய் வந்த காலத்தைக் கருத்தில் கொண்டே, குழந்தை பிறப்பதற்கான நாள் தீர்மானிக்கப்படுவதனால், இந்தக் காலமே, அதாவது 40 கிழமைகளே முழுமையான கருக்காலம் அல்லது கருத்தரிப்புக் காலம் எனக் கணக்கிடப்படுகின்றது. .\n\nமீயொலிப் பரிசோதனையின்போது முதிர்கருவை அளந்து பார்த்து, எப்போது கருக்கட்டல் நிகழ்ந்திருக்கக் கூடும் என்பதைக் கணித்தும் குழந்தை பிறப்பிற்கான நாள் தீர்மானிக்கப்படும். இந்தக் கணிப்பானது கருக்கட்டல் நிகழ்ந்த நாளிலிருந்து, குழந்தையின் வளர்ச்சியைக் கருத்தில் கொண்டு கணிக்கப்படுகின்றது. குழந்தைப் பிறப்பிற்கான மிகச் சரியான நாளைத் தீர்மானிக்க முடியாத போதிலும் 8 - 18 கிழமைகளில் எடுக்கப்படும் அளவீடானது ஓரளவு திருத்தமான கணிப்பீடாக இருக்குமென கூறப்படுகின்றது.\n\nஇந்தக் கணிப்பீட்டின்படி 40 கிழமை கருக்காலத்திற்கு 2 கிழமைகள் முன்னராகவோ, 2 கிழமைகள் பின்னராகவோ, அதாவது (38-42 கிழமைகளில்), பொதுவாக குழந்தைப் பிறப்பு நிகழும். குழந்தை பிறப்பு 38 கிழமைக்கு முன்னர் நிகழுமாயின் அது குறைப்பிரசவம் அல்லது தவணைக்கு முன்னான பிறப்பு என்றும், 42 கிழமைகளின் பின்னர் நிகழுமாயின் முதிர் பிறப்பு அல்லது தவணைக்குப் பின்னான பிறப்பு எனவும் அழைக்கப்படும்.\n\nஅமெரிக்க பிரசவ மருத்துவர், பெண்ணோயியலாளர் குழுவின் () அறிக்கையின்படி, கருத்தரிப்புக் காலத்தை அளவிடுவதற்கான முக்கிய மூன்று முறைகள்:\n"}
{"id": "85347", "url": "https://ta.wikipedia.org/wiki?curid=85347", "title": "கருப்பை வாய்", "text": "கருப்பை வாய்\n\nகருப்பை வாய் (Cervix), என்பது யோனியின் மேல்பகுதியுடன் இணையும் கருப்பையின் ஒடுங்கிய கீழ்ப்பகுதியாகும். இது யோனிப் பகுதியுடன் இணையும் கருப்பையின் கழுத்துப் பகுதி போன்று காணப்படும். இதன் அமைப்பு உருளையுருவானதாகவோ, கூம்புருவானதாகவோ இருப்பதுடன், யோனியின் மேல், முன் சுவரூடாக வெளிநீட்டப்பட்ட தோற்றத்தில் அமைந்திருக்கும். தகுந்த மருத்துவ உபகரணங்கள் மூலம் இதன் அரைவாசிப் பகுதியை இலகுவாகப் பார்க்கக் கூடியதாக இருக்கும். மாதவிலக்குக் கால நீர்மமும், விந்துக்களும் செல்லுமாறு இதில் துவாரம் உள்ளது.\n\nSection::::இழையவியல்.\nகருப்பை வாயின் புறவணியிழையம் பல்வேறு பகுதிகளில் பல்வேறானது. \"வெளிகருப்பை வாய்\" (சேய்மையில், யோனியுடன் தொடர்புள்ள) நகமியமல்லாத அடுக்குகளான செதிள் புறவணியிழையமாகும். \"உள் கருப்பை வாய்\" (அண்மையில், கருப்பையினுள்) உள்ளது எளிய தூணுரு புறவணியிழையமாகும்.\n\nவெளி கருப்பைவாய்க்கும் உள் கருப்பை வாய்க்கும் இடைப்பட்டப் பகுதி \"நிலைமாற்ற வலயம்\" எனப்படும். இந்த வலயத்தில் உள்ள திசுக்கள் ஒருவரது இயல்பான வாழ்வு காலத்தில் பலமுறை திசு மாற்றமடைகின்றன. உள்கருப்பை வாய் யோனியின் அமிலத்தன்மைச் சூழலை எதிர்கொள்ளும்போது அதற்கேற்ப செதிள் புறவணியிழையமாக திசுமாற்றமடைகிறது. அதேபோல வெளிக்கருப்பை வாய் எளிய கருப்பை பகுதியில் தூணுரு புறவணியிழையமாக திசு மாற்றமடைகிறது.\n\nநிலைமாற்ற வலயத்தில் வாழ்நாள் காலத்தில் நடைபெறும் திசு மாற்றங்கள்: \n\nஇந்த மாற்றங்கள் அனைத்துமே இயல்பானவை மற்றும் உடற்செயலியல்படியானவை. இருப்பினும் நிலைமாற்ற வலயத்தில் ஏற்படும் திசுமாற்றங்கள் புற்றுநோய்க்கான வாய்ப்பை கூட்டுகின்றன. கருப்பைவாய் புற்றுநோய் பெரும்பாலும் இந்தப் பகுதியிலேயே உருவாகின்றன.\n\nதூணுரு தோலியத்திசுவிலிருந்து செதிள் தோலியத்திசுவாக மாறுகின்ற இடைக்காலத்தில் கருப்பையின் சளி மாட்டிக்கொண்டு நீர்க்கட்டிகள் உருவாகின்றன. இவை \"நபோதியன் நீர்க்கட்டிகள்\" என்று அழைக்கப்படுகின்றன.\n\n\n"}
{"id": "85348", "url": "https://ta.wikipedia.org/wiki?curid=85348", "title": "செத்துப் பிறப்பு", "text": "செத்துப் பிறப்பு\n\nசெத்துப் பிறப்பு (\"stillbirth\") என்பது குழந்தை பிறப்பின்போது முதிர்கருவானது தாயின் கருப்பையிலேயே இறந்து, பின் பிறத்தல் ஆகும். பொதுவாக இது குழந்தை பிறப்பு, கருச்சிதைவு ஆகிய இரண்டிலும் இருந்து வேறுபட்டதாகும். உலக சுகாதார நிறுவனத்தின் வரைவிலக்கணப்படி, செத்துப் பிறப்பு என்பது, கருப்பகாலத்தின் 28 ஆவது கிழமைக்குப் பின்னர், உயிரற்ற நிலையில் முதிர்கரு பிறத்தலைக் குறிக்கும்\n\n"}
{"id": "85355", "url": "https://ta.wikipedia.org/wiki?curid=85355", "title": "ஹிருன்யா", "text": "ஹிருன்யா\n\nஹிருன்யா (ஆங்கிலம்:hryvnia ; உக்ரைனிய மொழி:гривня; சின்னம்: ₴; குறியீடு: UAH) உக்ரைன் நாட்டின் நாணயம். இது 1996ல் முதன் முதலில் அறிமுகப்படுத்தப்பட்டது. 1990 வரை சோவியத் யூனியனின் ஒரு பகுதியாக இருந்த உக்ரைனியின் சோவியத் ரூபிள் நாணயமுறையாக இருந்து வந்தது. சோவியத் யூனியன் சிதறி உக்ரைன் தனி நாடானபின் சிறிது காலம் ரூபிளே புழக்கத்திலிருந்தது. 1992ல் உக்ரைனிய கார்போவானெட்ஸ் என்ற புதிய நாணயமுறை அறிமுகப்படுத்தப்பட்டது. ஆனால் பணவீக்கம் அதிகமானதால 1996ல் புதிய நாணயமுறையாக ஹிருன்யா அறிமுகப்படுத்தப்பட்டது. ஒரு லட்சம் கார்போவானெட்சுக்கு ஒரு ஹிருன்யா என்ற விகிதத்தில் புதிய நாணயமுறை புழக்கத்தில் விடப்பட்டது. ஹிருன்யா என்ற சொல்லின் பன்மை வடிவம் ஹிருன்யி. ஒரு ஹிருன்யாவில் 100 கோப்பியோக்கி உள்ளன. \n"}
{"id": "85360", "url": "https://ta.wikipedia.org/wiki?curid=85360", "title": "ஸ்வாட்டெ", "text": "ஸ்வாட்டெ\n\nஸ்வாட்டெ (ஆங்கிலம்:złoty; ஒலிப்பு; சின்னம்: zł; குறியீடு: PLN) போலந்து நாட்டின் நாணயம். ஸ்வாட்டெ என்று பெயருள்ள பல நாணயமுறைகள் பல நூற்றாண்டுகளாக போலந்தில் பயன்படுத்தப்பட்டுள்ளன. தற்போது புழக்கத்திலிருக்கும் ஸ்வாட்டெ 1996ல் அறிமுகப்படுத்தப்பட்டது. மே 2004ல் போலந்து ஐரோப்பிய ஒன்றியத்தில் (ஐ. ஒ) இணைந்து விட்டதால் விரைவில் ஐ. ஒவின் பொது நாணயமான யூரோ போலந்தின் நாணயமாகி விடும். ஒரு ஸ்வாட்டெயில் 100 குரோஸ்கள் உள்ளன. \n"}
{"id": "85364", "url": "https://ta.wikipedia.org/wiki?curid=85364", "title": "செக் கொருனா", "text": "செக் கொருனா\n\nசெக் கொருனா (செக் மொழி:koruna česká; சின்னம்: Kč; குறியீடு: CZK) செக் குடியரசு நாட்டின் நாணயம். கொருனா என்ற சொல்லுக்கு செக் மொழியில் கிரீடம்/முடி என்று பொருள். 1993 செக் குடியரசும் ஸ்லோவேக்கியக் குடியரசும் ஒன்றிணைந்து செக்கஸ்லோவாக்கியா என்ற நாடாக இருந்தன. அப்போது புழக்கத்திலிருந்த நாணய முறைக்கு செக்கஸ்லோவாக்கிய கொருனா என்று பெயர். 1993ல் இரு நாடுகளும் பிரிந்தபோது நாணய முறைகளும் பிரிந்து செக் கொருனா, ஸ்லோவாக்கிய கொருனா என்று இருவேறு நாணயமுறைகளாகி விட்டன. செக் குடியரசு ஐரோப்பிய ஒன்றியத்தின் (ஐ. ஒ) இணைந்து விட்டாலும் ஐ. ஒவின் பொது நாணயமான யூரோ நாணய முறையை ஏற்றுக் கொள்ள வில்லை. கொருனாவே செக் குடியரசின் நாணயமாகத் தொடர்கிறது. (ஆனால் 2008ல் ஸ்லோவாக்கிய யூரோவுக்கு மாறிவிட்டது). ஒரு செக் கொருனாவில் 100 ஹலேர்கள் உள்ளன. \n"}
{"id": "85368", "url": "https://ta.wikipedia.org/wiki?curid=85368", "title": "ஜார்ஜிய லாரி", "text": "ஜார்ஜிய லாரி\n\nலாரி (ஜார்ஜிய மொழி: ლარი; சின்னம்: lari; குறியீடு: GEL) ஜார்ஜியா நாட்டின் நாணயம். ஜார்ஜியா 1991 வரை சோவியத் யூனியனின் ஓரங்கமாக இருந்தது. அப்போது சோவியத் ரூபிள் நாணய முறையே ஜார்ஜியாவிலும் புழக்கத்திலிருந்தது. 1991ல் சோவியத் யூனியன் சிதறியதும், ஜார்ஜியா சுதந்திர நாடானாலும், 1993 வரை ரஷ்ய ரூபிள் நாணய முறையே அங்கு புழக்கத்த்லிருந்தது. 1993ல் லாரி என்ற புதிய நாணயம் அறிமுகபடுத்தப்பட்டது. லாரி என்ற சொல்லுக்கு ஜார்ஜிய மொழியில் “உடைமை” என்று பொருள். ஒரு லாரியில் 100 டெட்ரிக்கள் உள்ளன. \n"}
{"id": "85372", "url": "https://ta.wikipedia.org/wiki?curid=85372", "title": "இருபெயரொட்டுப் பண்புத்தொகை", "text": "இருபெயரொட்டுப் பண்புத்தொகை\n\nஇருபெயரொட்டுப் பண்புத்தொகை பண்புப் பெயர் இடம் பெறாத பண்புத் தொகை ஆகும். பண்புப் பெயர்ச் சொற்களுடன் வேறு சொற்கள் சேர்ந்து வந்து ஆகிய எனும் சொல் ‌மறைந்து வருவது பண்புத் தொகை எனப்படும். இருபெயரொட்டுப் பண்புத்தொகை என்பது பொதுப் பெயரோடு சிறப்புப் பெயரோ, சிறப்புப் பெயரோடு பொதுப் பெயரோ சேர்ந்தமைந்து ஒரு பொருளை உணர்த்துவதாகும். பண்புத் தொகை போல இங்கும் “ஆகிய‌” எனும் சொல் மறைந்து ‌நிற்கும். சிறப்புப் பெயர்ச் சொற்கள் பண்புப் பெயர்ச் சொற்கள் ஆகாவிடினும் பண்புத் தொகை போல “ஆகிய” எனுஞ்சொல் மறைந்து நிற்றலால் இது இருபெ‌யரொட்டுப் பண்புத் தொகை எனப்பட்டது.\n\nஎடுத்துக்காட்டுகள்:\n\nபலா மரம் - பலா என்பது சிறப்புப் பெயர்ச் சொல், மரம் என்பது பொதுப் பெயர்ச் சொல் (பலாவாகிய மரம் - ஆகிய மறைந்து வந்தது)\nசாரைப்பாம்பு - சாரையாகிய பாம்பு.மார்கழி திங்கள் - மார்கழியான திங்கள்\n"}
{"id": "85377", "url": "https://ta.wikipedia.org/wiki?curid=85377", "title": "உருசியாவின் ஆறாம் இவான்", "text": "உருசியாவின் ஆறாம் இவான்\n\nஆறாம் இவான் அந்தோனொவிச் (\"Ivan VI Antonovich of Russia\" (Ivan Antonovich; ; – ), இரசியப் பேரரசின் அரசனாக 1740 ஆம் ஆண்டில் 2 மாதக் குழ்ந்தையாக இருகும் போது அறிவிக்கப்பட்டான். ஆனாலும் இவன் பேரரசனாக முடிசூடவில்லை. ஓராண்டுக்குள்ளேயே முதலாம் பீட்டரின் மகள் எலிசபெத்தினால் பதவியில் இருந்து அகற்றப்பட்டுச் சிறைப் பிடிக்கப்பட்டான். இவான் தனது இறுதிக் காலம் முழுவதும் சிறையிலேயே கழித்தான். 1764 ஆம் ஆண்டில் தனது 23வது அகவையில் இவனைச் சிறையில் இருந்து விடுவிக்க எடுக்கப்பட்ட ஒரு முயற்சியில் சிறைக் காவலாளிகளால் குத்திக் கொலை செய்யப்பட்டான்.\n"}
{"id": "85391", "url": "https://ta.wikipedia.org/wiki?curid=85391", "title": "இறைமையுள்ள நாடு", "text": "இறைமையுள்ள நாடு\n\nஇறைமையுள்ள நாடு (Sovereignty State) என்பது, நிலையான மக்கள், வரையறுக்கப்பட்ட ஆட்சிப்பகுதி, ஒரு அரசு, பிற இறைமையுள்ள நாடுகளுடன் தொடர்புகளைப் பேணுவதற்கான வல்லமை என்பவற்றைக் கொண்ட ஒரு நாடு ஆகும். \nஇவ்வாறான ஒரு நாடு, பிற நாடுகளில் தங்கியிராதது என்றும், வேறு நாடுகளின் கட்டுப்பாட்டுக்குள் இல்லாதது என்றும் பொதுவாகப் புரிந்துகொள்ளப்படுகின்றது. கோட்பாட்டளவில் பிற நாடுகளால் ஏற்றுக்கொள்ளப்படாமல் ஒரு இறைமையுள்ள நாடு இருக்க முடியும் எனினும், பிற இறைமையுள்ள நாடுகளுடன் ஒப்பந்தங்கள் செய்துகொள்வதும், அரசுமுறைத் தொடர்புகளைப் பேணிக்கொள்வதும் கடினமாக இருக்கும்.\n\n"}
{"id": "85394", "url": "https://ta.wikipedia.org/wiki?curid=85394", "title": "வேற்றிடச்சூல்", "text": "வேற்றிடச்சூல்\n\nவேற்றிடச்சூல் (Ectopic pregnancy) என்பது, கருக்கட்டலின் பின்னர் கருவானது கருப்பை தவிர்ந்த வேறு இடங்களில் பதியும் சிக்கலான ஒரு நிலமையைக் குறிக்கும். வேற்றிடச்சூல் கருத்தரிப்பில், கருப்பையில் பதிவதற்குப் பதிலாக, கருவானது பலோப்பியன் குழாய், கருப்பை வாய், சூலகம் போன்ற இடங்களில் பதிந்து விடுவதுண்டு. இப்படியான நிலைமைகளில் அவசர சிகிச்சைப் பிரிவின் உதவியை நாடுவது உடனடித் தேவையாகும். சரியான முறையில் சிகிச்சை அளிக்கப்படாவிடின், தாயின் உயிருக்கே ஆபத்தாக முடியும். பொதுவாக அவ்வாறு பதியும் கரு முழு வளர்ச்சியடைந்து குழந்தையாக உருவாவதில்லை. தவிரவும் இப்படியான நிலை தாய்க்கு மிகவும் அபாயமானதும், உயிருக்கே ஊறு விளைவிக்கவல்லதுமாகும். இதனால் உள்ளான குருதிப்பெருக்கு ஏற்படுதலே பொதுவான சிக்கலாகும். \n\nமிகவும் முன்னேற்றமடைந்த நோய் கண்டறியும் முறைகளாலேயே இதனை ஆரம்ப கருத்தரிப்புக் காலத்தில் கண்டறிய முடிகிறது. இருப்பினும், உலகில் கர்ப்பிணிப்பெண்ணில் ஏற்படும் சிக்கல்கள், இறப்பிற்கு இந்த வேற்றிடசூலும் ஒரு முக்கிய காரணியாகவே உள்ளது. வளர்ந்த நாடுகளில் நிகழும் மொத்த கருத்தரிப்பு எண்ணிக்கையில், 1% - 2% மான கருத்தரிப்பு இவ்வாறு வேற்றிடச்சூல் நிலையிலுள்ளதாகவும், அதேவேளை மலட்டுத்தன்மை சிகிச்சை மூலம் ஏற்படும் கருத்தரிப்பில் இந்த வீதம் 4% வரை அதிகரிப்பதாகவும் கணிக்கப்பட்டுள்ளது. உலகில், கர்ப்பம் தரித்த பெண்களில், கருத்தரிப்புக் காலத்தின் முப்பருவ காலத்தின் முதலாம் பருவத்தில் நிகழும் இறப்புக்கு இந்த வெற்றிடச்சூலும் முக்கியமான ஒரு காரணியாக அமைகின்றது. கிட்டத்தட்ட, இம் முதலாம் முப்பருவ காலத்தில் நிகழும் 10% மான இறப்புக்கு இவ்வகையான வேற்றிடச்சூலே காரணமாகின்றது. வளர்ந்த நாடுகளில் இவ்வகையான இறப்பைத் தவித்தலில் முன்னேற்றம் ஏற்பட்டு வரும் வேளையில், வளர்ந்துவரும் நாடுகளில் பெரியளவில் முன்னேற்றம் நிகழவில்லை. இவ்வகையான இறப்பு வளர்ந்த நாடுகளில் 0.1 - 0.3 % வரை நிகழ்வதாகவும், வளர்ந்துவரும் நாடுகளில் 1 - 3 % வரை நிகழ்வதாகவும் உலக சுகாதார அமைப்பின் ஒரு கணிப்புக் கூறுகின்றது. முதன் முதலில் அறியப்பட்ட வேற்றிடச்சூல் விளக்கம் அல்-சராவி என்னும் ஒரு அறுவைச்சிகிச்சை நிபுணரால், 11ஆம் நூற்றாண்டில் கொடுக்கப்பட்டுள்ளது. \n\nபொதுவாக பாலோப்பியன் குழாயிலேயே கரு பதியும். அதனை குழாய் கருத்தரிப்பு எனக் கூறுவர். வேற்றிடச்சூல் கருத்தரிப்பில் 90% மானவை பலோப்பியன் குழாயிலேயே நிகழ்வதாக அறியப்படுகின்றது. இவ்வாறு பலோப்பியன் குழாயில் கருவானது பதியும்போது, குழாயின் உட்சுவரில் ஆழமாகச் செல்வதால் குருதிப்பெருக்கு ஏற்படும். இவ்வகை அளவற்ற குருதிப்பெருக்கினால், கர்ப்பிணிப் பெண்ணிற்கு அதிக ஆபத்து ஏற்படுவதுடன், சில சமயம் இறக்கவும் நேரிடலாம். இப்படியான அதிகரித்த குருதிப் பெருக்கானது, வேற்றிடச்சூலை ஆரம்ப நிலைகளிலேயே கண்டு பிடிக்கத் தவறுவதாலோ, அல்லது கருப்பை க்கு மிக அண்மையாக இருக்கும் குழாய்ப் பகுதியில் இவ்வாறான வேற்றிடச்சூல் ஏற்பட்டு, அது குறிப்பிட்ட ஒரு தமனியை பாதிப்பதாலோ ஏற்படலாம்.\n\nSection::::நோய் அறிகுறிகளும், உணர்குறிகளும்.\nவேற்றிடச்சூல் நிகழ்ந்துள்ளவர்களில் 10% மானோருக்கு எந்தவித உணர்குறிகளும் இருப்பதில்லை என்பதுடன், மூன்றில் ஒரு பகுதியினருக்கு மருத்துவ அறிகுறிகளும் தெரிவதில்லை. காரணம் அனேகமான வேற்றிடச்சூல் நிகழ்வுக்கான அறிகுறிகளில் தனித்தன்மை இருப்பதில்லை. அந்த அறிகுறிகள் இனப்பெருக்கத் தொகுதி சீர்கேடு, சிறுநீர்த்தொகுதி சீர்கேடு, இரையகக் குடலிய நோய்கள், குடல்வாலழற்சி சூலகத்தில் ஏற்படும் நீர்க்கட்டிகள், கருச்சிதைவு, சூல்பை முறுக்கம், சிறுநீர்ப்பாதைத் தொற்று போன்ற நிலைகளில் ஏற்படும் அறிகுறிகளையே ஒத்திருக்கின்றது. பொதுவாக மருத்துவ கண்டறிதலானது, இறுதியான மாதவிடாய் நாளிலிருந்து 4 - 8 கிழமைகளில் (சராசரியாக 7.2 கிழமைகளில்) நிகழ்கின்றது. நவீன கண்டறிதல் முறைகள் இலகுவில் கிடைக்காத சமூகத்தில் இந்தக் கண்டறிதல் பிந்தியே நிகழ்கின்றது.\n\nபொதுவாக வயிற்று வலி, யோனியூடான குருதிப்பெருக்கு என்பன காணப்படும். 50% த்திற்கும் குறைவானவர்களிலேயே இவ்விரு அறிகுறிகளும் ஒன்றாகக் காணப்படும். வலியானது மிகவும் கூர்மையானதாகவோ, அல்லது மந்தமானதாகவோ அல்லது பிடிப்புப் போன்றதாகவோ இருக்கலாம். வயிற்றினுள்ளே குருதிப்பெருக்கு ஏற்படுமாயின், வலியானது தோள்பகுதியிலும் காணப்படலாம். தீவிரமான குருதிப்பெருக்கு ஏற்படுமாயின் இதயத் துடிப்பு மிகைப்பு, மயக்கம், அதிர்ச்சி என்பன ஏற்படும். மிக அரிதான சமயங்கள் தவிர, ஏனைய நிகழ்வுகளில் முதிர்கரு பிழைப்பதில்லை.\n\nசடுதியாக ஏற்படும் கீழ் வயிற்று வலி, இடுப்பு வலி, இளகிய கருப்பை வாய் போன்றவற்றுடன், மனிதக்கரு வெளியுறை கருவகவூக்கி () அளவில் ஏற்படும் அதிகரிப்பு, உடலின் உள்ளே நிகழும் குருதிப்பெருக்கு என்பன உணர்குறி மற்றும் அறிகுறிகளாகக் காணப்படும். மீயொலி நோட்டம் செய்ய முடியாத நிலை, அல்லது மனிதக்கரு வெளியுறை கருவகவூக்கியை அளவீடு செய்ய முடியாத நிலை இருக்குமாயின், அளவுக்கதிகமான குருதிப்பெருக்கு, அந்த நிலையைக் கருச்சிதைவு எனத் தவறாகக் கண்டறியப்படும் நிலைக்கு இட்டுச் செல்லும். குமட்டல், வாந்தி, வயிற்றுப்போக்கு என்பன வேற்றிடச்சூல் நிலையில் மிக அரிதாகவே ஏற்படும். \n\nகரு வளர்வதற்கேற்ற சூழ்நிலை இல்லாத இடங்களில் இருப்பதனால், அந்தப் பகுதிகளில் கிழிவுகள் ஏற்பட்டு உடலில் உள்ளான குருதிப்பெருக்கு நிகழ்ந்து, அதுவே அதிர்ச்சி, இறப்புக்குக் காரணமாகிவிடும்.\n\nSection::::காரணிகளும், இடர்களும்.\nஇடுப்பு அழற்சி நோய், புகையிலை பிடித்தல் முன்னரே குழாய் அறுவைச் சிகிச்சை செய்திருத்தல், மலட்டுத்தன்மை பிரச்சனை இருந்திருத்தல், மலட்டுத்தன்மை சிகிச்சைக்கு உட்பட்டிருத்தல் போன்றன இவ்வகையான வேற்றிடச்சூல் நிலை உருவாவதற்கான சீழிடர்களாகக் கொள்ளப்படுகின்றன. முன்னரே ஒரு தடவை வேற்றிடச்சூல் நிலை ஏற்பட்டவர்களில் மீண்டும் இதே நிலை தோன்றுவதற்கான வாய்ப்பு அதிகம் இருக்கின்றது. மேலும் குடும்பக் கட்டுப்பாட்டுச் சாதனமாகிய பயன்படுத்தியிருத்தல், மருந்து பயன்படுத்தியிருத்தல், கருப்பையை விரிவாக்கிச் சுரண்டி எடுக்கும் செயல்முறை ( போன்ற கருப்பை அறுவைச் சிகிச்சை செய்திருத்தல், இடமகல் கருப்பை அகப்படலம் காணப்படல், குடும்பக் கட்டுப்பாட்டின் முறையில் ஒன்றான குழாயைக் கவ்விப்பிடித்து வைத்திருக்கும் சிகிச்சை () செய்திருத்தல் போன்றனவும் காரணிகளாகக் கருதப்படுகின்றன. முன்னர் கருக்கலைப்பு செய்யப்பட்டிருத்தல் சூழிடரை அதிகரிப்பதாகக் கொள்ளப்படவில்லை.\n\nஇவ்வகையான காரணிகள் சீழிடர்கள் இருந்தாலும், மூன்றில் ஒரு பங்கினர் அல்லது அரைப் பங்கினரில் எந்தவொரு சூழிடரையும் சரியாகக் கண்டு பிடிக்க முடியாமல் இருக்கிறது.\n\nSection::::நோய் கண்டறிதல்.\nகருத்தரிப்புப் பரிசோதனையில் ஒரு பெண் கருத்தரிப்புக்கு உட்பட்டுள்ளார் என்று கண்டு பிடிக்கப்பட்ட நிலையில், அந்தப் பெண்ணுக்கு வயிற்று வலி மற்றும் குருதிப்பெருக்கு இருக்குமானால், அவருக்கு வேற்றிடச்சூல் கொள்ளப்பட்ட நிலையில் இருக்கின்றாரா என்பது அறியப்பட வேண்டும். \n\nSection::::யோனி ஊடான மீயொலி வரைவு.\nயோனி ஊடான மீயொலி வரைவு () பாலோப்பியன் குழாயில் முதிர்கருவின் இதயத்தைக் காட்டுமாயின், வேற்றிடச்சூலை உறுதிப்படுத்தலாம்.\n\nSection::::மீயொலி வரைவும், மனிதக்கரு வெளியுறை கருவகவூக்கி அளவீடும்.\nகருப்பையினுள்ளான கருத்தரிப்பு மீயொலி நோட்டத்தில் தெளிவாகத் தெரியாவிட்டால், மனிதக்கரு வெளியுறை கருவகவூக்கி (β-hCG) அளவீடு வெற்றிடச்சூலை கண்டறிவதில் உதவும்.\nSection::::ஏனைய கண்டறிதல் முறைகள்.\nலப்பிரச்கொப்பி, , புரோஜெஸ்தரோன் அளவீடு, அளவீடு, விரிவாக்கிச் சுரண்டி எடுக்கும் செயல்முறை போன்றன வேறு சில கண்டறியும் முறைகளாகும்.\n\nSection::::தடுக்கும் முறையும், சிகிச்சையும்.\nசூழிடர்கள் மற்றும் காரணிகளைத் தடுப்பதன் மூலம் வேற்றிடச்சூலைத் தவிர்க்கலாம். கிளமிடியா போன்ற நோய்க்காரணிகள் மூலம் தொற்றுநோய் ஏற்படாமல் தவிர்த்துக்கொள்ளலாம் அல்லது நோய்த்தொற்று ஏற்பட்டிருப்பின் அதற்கான சிகிச்சைகளை மேற்கொள்ளலாம். சில வேற்றிடச்சூல்கள், தாமாகவே சீர்செய்யப்பட்டுவிடும் என்று கருதினும், 2014 வரையில் இது தொடர்பான ஆய்வுகள் மேற்கொள்ளப்பட்டிருக்கவில்லை. அறுவைச் சிகிச்சை மூலம் அகற்றல் முக்கியமான ஒரு சிகிச்சையாக இருக்கின்றது. அதற்கு இணையாக மெதாரெக்சேற்று () என்ற மருந்துப் பயன்பாடும் அறியப்படுகின்றது. முக்கியமாக மனிதக்கரு வெளியுறை கருவகவூக்கி (hCG) குறைவாக இருக்கும் சூழலில் இந்த மருந்து நன்றாகத் தொழிற்படுகின்றது. ஆனாலும், குழாய் கிழிவு ஏற்பட்டிருந்தாலோ, இதயத் துடிப்பு இறப்புக்கான அறிகுறியைக் காட்டினாலோ, ஒருவரின் உயிராதாரமான அறிகுறிகளில் () நிலையற்ற தன்மை தோன்றினாலோ அறிவைச் சிகிச்சை செய்யப்படுவதே பரிந்துரைக்கப்படுகின்றது. பையூடுருவி நோக்கி அல்லது அறுவைச் சிக்கிச்சையே செய்யப்படுகின்றன. பொதுவாக இந்த சிகிச்சை முறைகள் நல்ல பயனையே தருகின்றன.\n"}
{"id": "85404", "url": "https://ta.wikipedia.org/wiki?curid=85404", "title": "மல்டோவிய லியு", "text": "மல்டோவிய லியு\n\nமல்டோவிய லியு (மல்டோவிய மொழி: leu moldovenesc ; சின்னம்: leu; குறியீடு: MDL) மல்டோவா நாட்டின் நாணயம். லியு என்ற சொல்லுக்கு ரொமேனிய மொழியில் “சிங்கம்” என்று பொருள். ரொமேனியா நாட்டின் நாணயமும் லியு என்றே அழைக்கப்படுகிறது. 1993 வரை மல்டோவா ரொமேனிய நாட்டின் ஒரு பகுதியாக இருந்ததே இதற்கு காரணம். சுதந்திரம் பெரும்வரை ரொமேனிய லியுவே மல்டோவாவின் நாணயமுறையாக இருந்தது. லியுவின் பன்மை வடிவம் ”லெய்”. ஒரு லியுவில் 100 பானி உள்ளன.\n"}
{"id": "85407", "url": "https://ta.wikipedia.org/wiki?curid=85407", "title": "கசக்ஸ்தானிய டெங்கே", "text": "கசக்ஸ்தானிய டெங்கே\n\nடெங்கே (கசாக் மொழி: теңге; சின்னம்: T̅; குறியீடு: KZT) கசக்ஸ்தான் நாட்டின் நாணயம். கசக்ஸ்தான் 1991 வரை சோவியத் யூனியனின் ஓரங்கமாக இருந்தது. அப்போது சோவியத் ரூபிள் நாணய முறையே கசாக் குடியரசிலும் புழக்கத்திலிருந்தது. 1991ல் சோவியத் யூனியன் சிதறியதும், கசக்ஸ்தான் சுதந்திர நாடானாலும், 1993 வரை ரஷ்ய ரூபிள் நாணய முறையே அங்கு புழக்கத்த்லிருந்தது. 1993ல் டெங்கே என்ற புதிய நாணயம் அறிமுகபடுத்தப்பட்டது. டெங்கே என்ற சொல்லுக்கு கசாக் மொழியில் “தராசு” என்று பொருள். ஒரு லாரியில் 100 டியன்கள் உள்ளன. 2007ல் டெங்கேவிற்கு T̅ என்ற புதிய சின்னம் அறிமுகப்படுத்தப்படது. டெங்கே என்ற சொல்லிற்கு தனியே பன்மை வடிவம் கிடையாது.\n"}
{"id": "85415", "url": "https://ta.wikipedia.org/wiki?curid=85415", "title": "நான் மகான் அல்ல (2010 திரைப்படம்)", "text": "நான் மகான் அல்ல (2010 திரைப்படம்)\n\nநான் மகான் அல்ல 2010ம் ஆண்டு வெளியான தமிழ் மொழி திரைப்படம். இந்த திரைப்படத்தை சுசீந்திரன் இயக்க, கார்த்தி, காஜல் அகர்வால், ஜெயப்பிரகாசு உள்ளிட்ட பலர் நடித்துள்ளார்கள்.\n\nSection::::கதைச் சுருக்கம்.\nஜாலியான, மனதில் பட்டதை உடனே சொல்லும்/செய்யும் நடுத்தர வர்க்கத்தை சேர்ந்த பட்டதாரி இளைஞன் கார்த்தி. கால் டாக்ஸி டிரைவர் அப்பா, அம்மா, தங்கை, நிறைந்த நண்பர்கள் என வெட்டியாக ஊர் சுற்றிக் கொண்டு, வேலை எதிர்பார்த்து கொண்டு இருக்கும் கார்த்தி, தன் தோழியின் திருமணத்தில் காஜல் அகர்வாலை கண்டதும் காதலிக்கிறார். காஜலும் காதல் வயப்பட இனிமையாக நகருகிறது. இடையில் கல்லூரியில் படிக்கும் சில இளைஞர்கள் போதைக்கு அடிமையானவர்கள், போதை பழக்கத்தினால் பல தவறுகளை துணிவுடன் செய்யும் இளைஞர்கள். ஒரு முறை நண்பனின் காதலுக்கு உதவும் பொருட்டு ஒரு பெண்ணை கார்த்திக் அப்பா ஜெயப்பிரகாஷ் யின் காரில் கூட்டி வருகிறார்கள். போதை மயக்கத்தில் அப்பெண்ணையே நண்பர்கள் புணர்ந்து, அவளையும், அவள் காதலனையும் கொலையும் செய்கிறார்கள். உடலை அப்புறப்படுத்திய சில நாட்கள் கழித்து உடல் போலீஸ் வசம் சிக்க, அதை டிவியில் காணும் ஜெயப்பிரகாஷ் அப்பெண்ணை அடையாளம் காட்டுகிறார். தாங்கள் மாட்டிவிடக் கூடாது என்னும் நோக்கத்தில் அவரை கொலை செய்ய முயல்கிறார்கள். அதில் தோல்வி அடைந்து பின் நண்பனின் மாமா வின் துணைக் கொண்டு சரியாக திட்டம் தீட்டி ஜெயப்பிரகாஷ்ஷை கொல்கிறார்கள். தனக்கு தெரிந்த தாதா உதவியுடன் அவர்களை தேடும் கார்த்தி, இறுதியில் தனியே அவர்களை பழிவாங்குகிறான்.\n\n\n"}
{"id": "85416", "url": "https://ta.wikipedia.org/wiki?curid=85416", "title": "ஆர்மேனிய டிராம்", "text": "ஆர்மேனிய டிராம்\n\nடிராம் (ஆர்மேனிய மொழி: Դրամ; சின்னம்: դր.̅; குறியீடு: AMD) ஆர்மேனிய நாட்டின் நாணயம். நகோர்னோ கரபாக் குடியரசிலும் நாணயமாகப் பயன்படுத்தப்படுகிறது. ஆர்மேனியா 1991 வரை சோவியத் யூனியனின் ஓரங்கமாக இருந்தது. அப்போது சோவியத் ரூபிள் நாணய முறையே கசாக் குடியரசிலும் புழக்கத்திலிருந்தது. 1991ல் சோவியத் யூனியன் சிதறியதும், ஆர்மேனியா சுதந்திர நாடானாலும், 1993 வரை ரஷ்ய ரூபிள் நாணய முறையே அங்கு புழக்கத்திலிருந்தது. 1993ல் டிராம் என்ற புதிய நாணயம் அறிமுகப்படுத்தப்பட்டது. டெங்கே என்ற சொல்லுக்கு ஆர்மேனிய மொழியில் “பணம்” என்று பொருள். ஒரு டிராமில் 100 லூமாக்கள் உள்ளன. 1995ல் டிராமிற்கு դր.̅ என்ற புதிய சின்னம் அறிமுகப்படுத்தப்படது.\n\n"}
{"id": "85420", "url": "https://ta.wikipedia.org/wiki?curid=85420", "title": "மதராசபட்டினம் (திரைப்படம்)", "text": "மதராசபட்டினம் (திரைப்படம்)\n\nமதராசபட்டினம் ஆர்யா நடித்து 2010ல் வெளியான ஒரு தமிழ்த் திரைப்படம்\n\nSection::::கதைச் சுருக்கம்.\nகதைப்படி, இந்தியாவிற்கு சுதந்திரம் கிடைக்கப்போகும் தருணத்தில் மதராசப்பட்டினத்தில் வசிக்கும் சலவை தொழிலாளி ஆர்யா. அவரது வீரதீர செயல்களையும், நற்குணங்களையும் யதேச்சையாக கவனிக்கின்ற ஆ‌ங்கிலேய கவர்னரின் மகளுக்கு ஆர்யா மீது காதல். அந்த காதல் தடைகளைத் தாண்டி வெற்றியடைந்ததா தோல்வியடைந்ததா என்பதை கதாநாயகி நினைவலைகளில் இருந்து கூறுகிறது இப்படம்.\n\nஇந்தியா சுதந்திரம் பெறும் சமயத்தில் சென்னை ஆளுநராக இருந்தவரின் புதல்வி ஏமி ஜாக்சன். அவர் சென்னையில் தனது மொழிபெயர்ப்பாளருடன் சுற்றிக் கொண்டிருக்கும் போது ஆர்யா ஒரு ஆட்டுக்குட்டியைக் காப்பாற்றுவதைக் காண்கிறார். இதைக் கண்டு ஆர்யா மீது காதல் கொள்கிறார். தொடர்ந்து வரும் சந்திப்புகளில் ஆர்யாவும் ஏமி மீது காதல் கொள்கிறார். இதைத் தொடர்ந்து ஆர்யா, ஏமிக்கு ஒரு தாலியைக் கொடுக்கிறார். ஆனால் சுதந்திரம் கிடைத்த பின்பு இருவரும் பிரிக்கப்படுகிறார்கள். 60 ஆண்டுகளுக்குப் பின் ஆர்யாவிடம் இருந்து பெற்ற தாலியைத் திருப்பிக் கொடுக்க இந்தியா வரும் ஏமி, ஆர்யா இத்தனை ஆண்டுகளாகத் திருமணம் செய்து கொள்ளவில்லை என்றும் தனது பெயரில் பல நற்பணிகள் செய்து வருகிறார் என்றும் அறிகிறார். இதைத் தொடர்ந்து ஏமியும் ஆர்யாவின் சமாதியின் அருகே உயிர் துறக்கிறார்.\n"}
{"id": "85423", "url": "https://ta.wikipedia.org/wiki?curid=85423", "title": "பையா (திரைப்படம்)", "text": "பையா (திரைப்படம்)\n\nபையா கார்த்தி நடித்து 2010 இல் வெளியான ஒரு தமிழ்த் திரைப்படம்\n\nSection::::கதை.\nநேர்முகத் தேர்வுக்காக நண்பர்களுடன் பெங்களூர் வருகிறார் கார்த்தி. அங்கு தமன்னாவை பார்த்து ஒரு தலையாக காதல் கொள்கிறார். நண்பரை அழைத்து வர, ரயில் நிலையத்துக்கு காரில் செல்கிறார் கார்த்தி. அப்போது அங்கு தவித்தபடி வருகிறார் தமன்னா. கார்த்தியை டிரைவர் என நினைத்து, ‘ரயில் டிக்கெட் தவறிவிட்டதால் சென்னையில் விட முடியுமா?’ என கேட்கிறார் தமன்னாவின் உறவினர். தமன்னாவுக்காக ஓகே சொல்கிறார் கார்த்தி. வழியில் பெட்ரோல் போடுவதற்காக உறவினர் இறங்குகிறார். அந்த நேரம் பார்த்து, உறவினரிடமிருந்து காப்பாற்றி, தன்னை மும்பைக்கு அழைத்து செல்லும்படி தமன்னா கெஞ்சுகிறார். உடனே உறவினருக்கு டிமிக்கி கொடுத்துவிட்டு தமன்னாவுடன் தப்பிக்கிறார் கார்த்தி. தமன்னாவை தேடி ஒரு ரவுடி கூட்டம் பின் தொடர்கிறது. அதே போல முன்விரோதம் காரணமாக, கார்த்தியை துரத்துகிறது இன்னொரு ரவுடி கூட்டம். அவர்களிடமிருந்து இருவரும் தப்பித்து \nஇறுதியில் இணைந்தார்களா? இல்லையா? என்பதே இப்படத்தின் சுவாரஸ்யமான கதை.\n\nSection::::மேற்கோள்கள்.\nயுவன்னின் இசை இப்படத்திற்கு பலம்\n"}
{"id": "85424", "url": "https://ta.wikipedia.org/wiki?curid=85424", "title": "கோவா (திரைப்படம்)", "text": "கோவா (திரைப்படம்)\n\nஒரு வெளிநாட்டு பெண்ணை காதலித்து, அவளை மணம் முடித்து வெளிநாடு செல்லும் லட்சியமாக கொண்டு, வாழும் மூன்று கிராமத்து இளைஞர்களின் கதை. வெங்கட் பிரபுவின் எழுத்திலும், இயக்கத்திலும் வெளிவந்த தமிழ் காதல் - நகைச்சுவைத் திரைப்படம்.\n"}
{"id": "85425", "url": "https://ta.wikipedia.org/wiki?curid=85425", "title": "யோகி", "text": "யோகி\n\nயோகி 2009ல் வெளியான ஒரு தமிழ்த் திரைப்படமாகும். சுப்ரமணியம் சிவா இயக்கிய இப்படத்்தில் இயக்குனர் அமீர் சுல்தான் முதன்மை கதாப்பாத்திரத்தில் நடிக்க, அவரின் சிநேகிதரான யுவன் சங்கர் ராஜா இசையமைத்தார். ஒவ்வொருவரின் வாழ்க்கையையும் அவனது சூழலே தீர்மானிக்கிறது. கொடுமைக்கார அப்பாவால் ரவுடியாகும் ஒருவனின் குற்றத்தையும் அவனது சூழலையும் சொல்லியிருக்கிறது ‘யோகி’.\n\n"}
{"id": "85426", "url": "https://ta.wikipedia.org/wiki?curid=85426", "title": "சென் நசேர் திடீர்த்தாக்குதல்", "text": "சென் நசேர் திடீர்த்தாக்குதல்\n\nசாரியட் நடவடிக்கை (\"Operation Chariot\") என்றழைக்கப்படும் சென் நசேர் திடீர்த்தாக்குதல் (\"St. Nazaire Raid\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு திடீர்த்தாக்குதல். மார்ச் 1942ல் நடந்த இந்தத் தாக்குதலில் நேச நாட்டுப் படைகள் நாசி ஜெர்மனியின் ஆக்கிரமிப்பிலிருந்த பிரான்சு நாட்டுத் துறைமுகம் சென் நசேர் மீது இத்தாக்குதலை நிகழ்த்தின. சென் நசேர் துறைமுகத்திலிருந்த நார்மாண்டி உலர் கப்பல்கூடத்தை செயலிழக்கச் செய்வதே இத்தாக்குதலின் நோக்கம்.\n\nபிரித்தானியக் கடற்படையினரும், கமாண்டோக்களும் இணைந்து இத்தாக்குதலைத் திட்டமிட்டு நடத்தினர். மார்ச் 28, 1942ல் \"ஹெச். எம். எஸ் காம்பெல்டவுன்\" என்ற பழைய டெஸ்ட்ராயர் வகைப் போர்க்கப்பலை நார்மாண்டி கப்பல்கூடத்தின் கதவுகள் மீது மோதவிட்டனர். இதற்கடுத்த நாள் காம்பெல்டவுனில் மறைத்து வைக்கப்பட்டிருந்த வெடிகுண்டுகள் வெடித்து சிதறியதால் ஜெர்மனி படையினருக்குப் பெரும் உயிர்ச்சேதம் ஏற்பட்டது. \"காம்பெல்டவுன்\" கப்பல்கூடத்தின் மீது மோதும்போது ஜெர்மன் பாதுகாப்புப் படையினரிடையே குழப்பத்தை ஏற்படுத்த சிறு கமாண்டோ குழுக்கள் சென் நசேர் நகரம் முழுவதும் தாக்குதல்கள் நடத்தின. இந்த நடவடிக்கையின் விளைவாக நார்மாண்டி கப்பல்கூடம் பல ஆண்டுகளுக்கு செயலிழந்து போனது. வரலாற்றாளர்களால் இத்தாக்குதல் உலக திடீர்த்தாக்குதல்களுள் முதன்மையானதாகக் கருதப்படுகிறது.\n\nSection::::பின்புலம்.\n1942ல் இரண்டாம் உலகப்போரில் நாசி ஜெர்மனியின் கை ஓங்கியிருந்தது. மேற்கு ஐரோப்பா முழுவதும் அதன் ஆக்கிரமிப்பில் இருந்தது. ஐக்கிய இராஜ்யம் மட்டும் ஜெர்மனியை வெற்றிகரமாக எதிர்த்து வந்தது. ஜெர்மனி கடற்படை, ஆக்கிரமிக்கப்பட்ட பிரான்சின் துறைமுகங்களிலிருந்து அட்லாண்டிக் சண்டையில் ஈடுபட்டிருந்தன. இச்சண்டையில் ஜெர்மனியின் நீர்மூழ்கிக் கப்பல்களும் போர்க்கப்பல்களும் அமெரிக்காவிலிருந்து பிரிட்டனுக்குத் தளவாடங்களை ஏற்றிவரும் சரக்குக்கப்பல் கூட்டங்களைத் தாக்கி மூழ்கடிக்க முயற்சி செய்து வந்தன. அவ்வாறு அவை பயன்படுத்திய துறைமுகங்களில் முக்கியமானது சென் நசேர். நார்மாண்டி கப்பல்கூடம் என்றழைக்கப்பட்ட சென் நசேர் உலர் கப்பல்கூடம் ஒன்றுதான் பிரான்சில் ஜெர்மனியின் பெரும் போர்க்கப்பல்களைப் பழுது பார்க்கும் அளவுக்குப் பெரியது. ஜெர்மனியின் ஆக்கிரமிலிருந்த ஐரோப்பாவின் அட்லாண்டிக் கரையோரத்தில் பெரும் போர்க்கப்பல்களைப் பழுதுபார்க்கும் வசதி கொண்ட வேறு துறைமுகங்கள் இல்லை. எனவே இந்த கப்பல்கூடத்தைத் தகர்த்து விட்டால் \"டிர்பிட்ஸ்\" போன்ற பெரும் ஜெர்மன் போர்க்கப்பலகள் அட்லான்டிக் கடலில் சுதந்திரமாகச் செயல்பட முடியாது.\n\nசென் நசேர் நகரத்தில் துறைமுகத்தின் அருகாமையில் சாதாரண குடிமக்கள் பல்லாயிரக்கணக்கானோர் குடியிருந்தனர். விமானங்களைக் கொண்டு கப்பல்கூடத்தின் மீது குண்டுவீசினால், அப்பாவி மக்களுக்கு பெருத்த உயிர்ச்சேதம் ஏற்படுமென்பதால் வேறுவழியில் அதனைத் தகர்க்க பிரிட்டனின் ஒருங்கிணைந்த நடவடிக்கைகள் தலைமையகம் முடிவு செய்தது. கப்பல்கூடத்தைத் தகர்க்க நூற்றுக்கணக்கான கிலோக்கள் வெடிமருந்துகள் தேவைப்பட்டன. இதனால் சிறு கமாண்டோ குழுக்களாலும் இதனை சாதிக்க முடியாதென்பது புலனானது. இக்காரணங்களால் வேகமாகச் செல்லும் கப்பலலைக் கொண்டு மோதித் தகர்ப்பதென்று முடிவு செய்யப்பட்டது.\n\nSection::::நிகழ்வுகள்.\nஇந்த திடீர்த்தாக்குதலுக்கு மூன்று முக்கிய இலக்குகள் நிர்ணயிக்கப்பட்டன:\n\nநார்மாண்டி கப்பல்கூடத்தின் கதவுகளில் மோத \"ஹெச். எம். எஸ். காம்பெல்டவுன்\" என்ற பழைய கப்பல் தேர்வு செய்யப்பட்டது. ஒரு ஜெர்மானிய டெஸ்டிராயர் வகைக்கப்பலைப் போல அதன் தோற்றம் மாற்றப்பட்டது. அதன் மேல்தட்டில் பதுங்கியிருக்கும் கமாண்டோக்களை குண்டுவீச்சிலிருந்து பாதுகாக்க கவசங்கள் பொருத்தப்பட்டன. அதன் முன்புறத்தில் நான்கரை டன் வெடிமருந்து மறைத்து வைக்கப்பட்டது. 173 கமாண்டோ வீரர்கள் இந்த நடவடிக்கையில் பங்கேற்க ஏற்பாடானது. மார்ச் 26, 1942 அன்று \"காம்பெல்டவுன்\" மற்றுமிரு டெஸ்டிராயர் வகைக் கப்பல்களுடனும் பதினாறு சிறு படகுகளுடனும் ஃபால்மவுத் துறைமுகத்திலிருந்து புறப்பட்டது. மார்ச் 27 நள்ளிரவில் இச்சிறுபடை சென் நசேர் துறைமுகத்தை அடைந்தது. ஜெர்மன் பாதுகாப்புப் படையினரை ஏமாற்ற காம்பெல்டவுனில் ஜெர்மனியின் கடற்படைக் கொடி ஏற்றப்பட்டது. இதனால் ஏமாந்த ஜெர்மனி படைகள் பல முக்கியமான நிமிடங்கள் பிரிட்டிஷ் தாக்குதல் படையைத் தாக்காமல் விட்டனர். சிறிது நேரத்தில் குட்டு வெளிப்பட்டாலும் அதற்குள் \"காம்பெல்டவுன்\" நார்மாண்டி கப்பல்கூட கதவுகளை நோக்கி வெகுதூரம் முன்னேறி விட்டது. அதனுடன் வந்த மற்ற படகுகள் ஜெர்மன் பாதுகாப்பு நிலைகளின் மீது குண்டு மழை பொழிந்தன. கமாண்டோ குழுக்கள் சென் நசேர் நகரத்தினுள் ஊடுருவி ஆங்காங்கே நாசம் விளைவிக்கத் தொடங்கினர்.\n\nமே 28, அதிகாலை 1.34 மணிக்கு \"காம்பெல்டவுன்\" நார்மாண்டி கப்பல்கூடத்தின் கதவுகளின் மீது மோதியது. அப்போது அது மணிக்கு 35 கி.மீ வேகத்தில் பயணம் செய்து கொண்டிருந்ததால் அதன் உந்தம் பல நூற்றுக்கணக்கான கிலோ வெடிமருந்தின் வெடிவிளைவுக்கு சமமாக இருந்தது. மோதிய வேகத்தில் 10 மீட்டர் வரை கப்பல்கூடத்தின் இரும்புக் கதவுகளை உள்நோக்கி நெளியச் செய்து நன்றாக சிக்கிக் கொண்டது. தாக்குதலில் முக்கியமான் இலக்கு நிறைவேறியதால் கமாண்டோக்களும் மற்ற கப்பல்களும் பின்வாங்கத் தொடங்கின. ஜெர்மன் அரண்வீரர்களின் கடுமையான எதிர்த்தாக்குதலால் பல சிறுபடகுகள் மூழ்கின; பெரும்பாலான கமாண்டோக்கள் கொல்லப்பட்டனர் அல்லது பிடிபட்டனர். ஃபால்மவுத்திலிருந்து புறப்பட்ட 16 சிறு படகுகளில் மூன்று மட்டுமே பத்திரமாகத் திரும்பி வந்து சேர்ந்தன. ஆனால் தாக்குதல் இத்துடன் முடிவடையவில்லை. மார்ச் 28, நண்பகலில் காம்பெல்டவுனில் மறைத்து வைக்கப்பட்டிருந்த நான்கரை டன் எடையுள்ள வெடிகுண்டுகள் வெடித்து சிதறின. நார்மாண்டி கப்பல்கூடம் முழுதும் தகர்க்கப்பட்டது. கூடத்தில் அப்போதிருந்த இரு ஜெர்மன் எண்ணெய்க் கப்பல்களும் தகர்க்கப்பட்டன. கப்பலைப் பார்வையிட வந்த ஜெர்மன் அதிகாரிகள், பார்வையாளர்கள் உட்பட 360 பேர் இந்த குண்டுவெடிப்பில் பலியானார்கள். இரு நாட்கள் கழித்து (மார்ச் 30ம் தேதி) பிரிட்டிஷ் டொர்பீடோ படகுகள் வீசிவிட்டுப் போயிருந்த தாமதத் திரி (delayed fuse) டோர்பீடோக்கள் சென் நசேர் நீர்மூழ்கிக்கப்பல் கட்டுந்தளங்களில் வெடித்துச் சிதறி அவற்றைத் தகர்த்தன. இதனால் சில நாட்கள் சென் நசேர் நகரில் பெரும் குழப்பம் நிலவியது.\n\nSection::::விளைவுகள்.\nதகர்க்கப்பட்ட நார்மாண்டி கப்பல் கூடத்தை ஜெர்மானியர்களால் இரண்டாம் உலகப்போர் 1945ல் முடியும் வரை மீண்டும் செயல்பட வைக்க இயலவில்லை. இத்தாக்குதலின் விளைவாக ஹிட்லரும் அவரது தளவாட அமைச்சர் ஸ்பீரும் ஐரோப்பாவின் மேற்கு அரணான அட்லாண்டிக் சுவரை பலப்படுத்தத் தொடங்கினர். 1942ல் தொடங்கி பல்லாயிரக்கணக்கான பதுங்கு குழிகளும் அரண் நிலைகளும் மேற்குக் கடற்கரையோரமாக கட்டப்பட்டன. \"டிர்பிட்ஸ்\" போர்க்கப்பல் அட்லாண்டிக் கடலை அடையவேயில்லை. 1944ல் நார்வே கடலோரத்தில் பிரிட்டிஷ் விமானங்களால குண்டு வீசி மூழ்கடிக்கப்பட்டது.\n\nசென் நசேர் திடீர்த்தாக்குதலில் ஈடுபட்ட 622 பிரிட்டிஷ் வீரர்களில் 233 பேர் மட்டுமே பத்திரமாக இங்கிலாந்து திரும்பினர். இத்தாக்குதலில் ஈடுபட்ட பலருக்கு பிரிட்டனின் உயரிய ராணுவ பதக்கங்கள் வழங்கப்பட்டன. ஃபால்மவுத் துறைமுகத்தில் இத்தீடீர்த்தாக்குதலின் நினைவு கூறும் வகையில் ஒரு நினைவுச்சின்னம் எழுப்பப்பட்டுள்ளது. \"காம்பெல்டவுன்\" கப்பலின் நினைவாக 1987ல் புதிதாக ஹெச். எம். எஸ். காம்பெல்டவுன் என்ற ஃபிரிகேட் வகைக் கப்பல் பிரிட்டிஷ் கப்பல்படையில் சேர்த்துக் கொள்ளப்பட்டது.\n\n"}
