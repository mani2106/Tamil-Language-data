{"id": "91108", "url": "https://ta.wikipedia.org/wiki?curid=91108", "title": "புலம்பல் (நூல்)", "text": "புலம்பல் (நூல்)\n\nபுலம்பல் (\"Book of Lamentations\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nபுலம்பல் என்னும் நூல் மூல மொழியாகிய எபிரேயத்தில் אֵיכָה‎ (Eikha, ʾēḫā(h)) என்னும் பெயர் கொண்டது. \"அந்தோ!\" (\"ஐயோ!\") எனப் பொருள்படும் அச்சொல்லே இந்நூலின் தொடக்கமாக இருப்பதால் அப்பெயர் கொடுக்கப்பட்டது. கிரேக்க மொழிபெயர்ப்பு \"எரேமியாவின் புலம்பல்\" என்னும் பொருள்கொண்ட \"Threnoi Hieremiou\" என்னும் பெயரால் அழைக்கப்பட்டது. இலத்தீன் மொழிபெயர்ப்பும் அவ்வாறே அமைந்தது (\"Lamentationes\"). இந்நூலின் பழைய தமிழ் மொழிபெயர்ப்பு புலம்பல் ஆகமம் என்னும் பெயர் கொண்டிருந்தது.\n\nகிறித்தவர்கள் இந்நூலின் பகுதிகளைப் பெரிய வெள்ளிக் கிழமையில் இயேசுவின் துன்பங்களை நினைவுகூரும் வண்ணம் அறிக்கையிட்டு தியானிப்பது வழக்கம்.\n\nSection::::உள்ளடக்கம் மற்றும் ஆசிரியர்.\n\"புலம்பல்\" என்னும் இத்திருநூல் ஐந்து எபிரேய அகர வரிசைக் கவிதைகளால் ஆனது. கி.மு. 586இல் எருசலேமுக்கு நேரிட்ட பேரழிவையும், அதன் தொடர் நிகழ்ச்சியான நாடுகடத்தப்படுதலையும் பற்றிய புலம்பலாக இந்நூல் அமைந்துள்ளது.\n\nஎரேமியா என்னும் இறைவாக்கினரின் காலச் சூழலைப் பின்னணியாகக் கொண்ட இந்நூலில், அவலச் சுவையே மேலோங்கி நிற்கின்றது. ஆயினும், கடவுளின் அருளினால் கிடைக்கவிருக்கும் ஒளிமயமான எதிர்காலம் பற்றிய நம்பிக்கையும் ஆங்காங்கே வெளிப்படுகிறது. இக்கவிதைகள், மேற்குறிப்பிட்ட பேரழிவின் நினைவு நாளுக்கான நோன்பு வழிபாட்டில், யூதர்களால் ஆண்டுதோறும் பயன்படுத்தப்படுகின்றன.\n\nமுதல் புலம்பல் (அதிகாரம் 1): எருசலேம் அழிவுற்ற நிலையில் தன் துயரங்களை எடுத்துக் கூறி, ஒரு \"கைம்பெண்\" போல ஒப்பாரி வைக்கிறது.\n\nஇரண்டாம் புலம்பல் (அதிகாரம் 2): எருசலேமுக்கு ஏற்பட்ட அழிவுக்குக் காரணம் மக்களின் பாவமே என்றும், அதனால் கடவுள் தண்டனை அளித்தார் எனவும் அமைந்துள்ளது.\n\nமூன்றாம் புலம்பல் (அதிகாரம் 3): கடவுளால் தேர்ந்துகொண்ட மக்கள் நம்பிக்கை இழக்க வேண்டாம் என்னும் கருத்து வெளிப்படுகிறது. கடவுள் அனுப்பும் துன்பங்கள் மக்களைக் கண்டித்துத் திருத்தி அவர்களை நல்வழிக்குக் கொண்ரவே என்னும் கருத்து துலங்குகிறது.\n\nநான்காம் புலம்பல் (அதிகாரம் 4): மக்கள் செய்த பாவத்தின் விளைவாக எருசலேம் நகரும் திருக்கோவிலும் அழிந்துபட்டன என்னும் கருத்து எடுத்துரைக்கப்படுகிறது.\n\nஐந்தாம் புலம்பல் (அதிகாரம் 5): மக்கள் மனம் திரும்பி கடவுளை நாடிச்சென்று மன்னிப்பு அடையும்படியாக வேண்டல்.\n\nமுதல் நான்கு புலம்பல் கவிதைகளும் எபிரேய மொழி அகர வரிசைப்படி தொடங்குகின்றன. பாடல் 1, 2, 4 ஆகிய மூன்று பாடல்கள் ஒவ்வொன்றிலும் 22 வசனங்கள் உள்ளன. எபிரேய அரிச்சுவடியில் உள்ள அனைத்து 22 எழுத்துக்களும் தொடக்கமாக வரிசைப்படி அமைந்துள்ளன.\n\nமூன்றாம் கவிதை 66 வசனங்களைக் கொண்டுள்ளது. ஒவ்வொரு மூன்று வசனங்களும் ஓரெழுத்துக் கொண்டு தொடங்குவதாக அப்பாடல் உள்ளது.\n\nஐந்தாம் கவிதை அகர வரிசைப்படி வரவில்லை. ஆனால் அங்கும் 22 வசனங்கள் உள்ளன.\n\nதமிழ்ச் செய்யுள் வகையில் \"அந்தாதி\" இருப்பதுபோல, எபிரேய செய்யுள் அமைப்பாக அகர வரிசை ஓர் அணியாக வடிவம் பெறுகிறது (acrostics).\n\nஇந்நூலின் ஆசிரியர் எரேமியா இறைவாக்கினர் என்பது மரபு. ஆயினும் இந்நூலின் ஓரிடத்திலும் எரேமியாவின் பெயர் வரவில்லை. இரண்டாம் குறிப்பேடு என்னும் விவிலிய நூல் \"யோசியாவுக்காக எரேமியாவும் ஓர் இரங்கற்பா இயற்றினார்\" என்று கூறுகிறது (2 குறிப்பேடு 35:25). ஆயினும், புலம்பல் நூலை இயற்றியவர் பலராக இருக்கலாம் என்று அறிஞர் கருதுகின்றனர்.\n\nSection::::குறிப்பிடத்தக்க ஒரு சிறு பகுதி.\nபுலம்பல் 4:1-4\n<br>ஐயோ! பொன் இப்படி மங்கிப் போயிற்றே!\n<br>பசும்பொன் இப்படி மாற்றுக் குறைந்து போயிற்றே!\n<br>திருத்தலக் கற்கள் தெருமுனை எங்கும் சிதறிக் கிடக்கின்றனவே!\n\n<br>பசும்பொன்னுக்கு இணையான சீயோனின் மைந்தர்\n<br>இன்று குயவனின் கைவினையாம்\n<br>மட்பாண்டம் ஆயினரே!\n\n<br>குள்ளநரிகளும் பாலூட்டித் தம் பிள்ளைகளைக் காக்கும்!\n<br>பாலைநிலத் தீக்கோழியென\n<br>என் மக்களாம் மகள் கொடியவள் ஆயினளே!\n\n<br>பால்குடி மறவாத மழலைகளின் நாவு\n<br>தாகத்தால் அண்ணத்தில் ஒட்டிக்கொள்ளும்!\n<br>பச்சிளங் குழந்தைகள் கெஞ்சுகின்ற உணவுதனை\n<br>அளித்திடுவார் யாருமிலர்!\n\nSection::::மேலும் காண்க.\nவிக்கிமூலத்தில் புலம்பல் நூல்"}
{"id": "91112", "url": "https://ta.wikipedia.org/wiki?curid=91112", "title": "பென்சிடின் சோதனை", "text": "பென்சிடின் சோதனை\n\nபென்சிடின் சோதனை \"(benzidine test)\" ஒரு பொருளில் இரத்தம் இருக்கிறதா எனக் கண்டறியப் பயன்படும் சோதனை ஆகும். பென்சிடின், அசிட்டிக் அமிலம், ஐதரசன் பெராக்சைடு ஆகியவை சோதிக்கப்படும் பொருளுடன் சேர்க்கப்படும். ஹீமோகுளோபின் வினையூக்கியாகச் செயல்பட்டு ஐதரசன் பெராக்சைடு பென்சிடினை ஆக்சிஜனேற்றமடையச் செய்யும். இதனால் நீல நிறம் உண்டாகும். இது மலம் மற்றும் சிறுநீர் ஆகியவற்றில் கண்ணுக்குத் தெரியாமல் இரத்தம் இருக்கிறதாவெனக் கண்டறியப் பயன்படும் சிறந்த சோதனை ஆகும்.\nபென்சிடின் புற்று நோயை உண்டாக்கக் கூடியது என்பது உறுதி செய்யப்பட்டு இருப்பதால் இச் சோதனை கைவிடப்பட்டு வருகிறது.\n"}
{"id": "91113", "url": "https://ta.wikipedia.org/wiki?curid=91113", "title": "முட்டுச் சந்து", "text": "முட்டுச் சந்து\n\nமுட்டுச் சந்து \"(dead end\", \"cul-de-sac\") என்பது மேற்கொண்டு கடக்க இயலாத ஒரு பாதையைக் குறிக்கும். இது பெரும்பாலும் மக்கள் அடர்த்தி நிறைந்த நகரங்களில் பரவலாகக் காணப்படும்.முட்டுச் சந்தில் வழிதவறிப் பயணிக்கும் வாகனங்கள் மீண்டும் சிரமப்பட்டு திரும்ப வேண்டி உள்ளது. இது வாகன நெருக்கடியை உண்டாக்குவதோடு எரிபொருள் செல‌வை அதிகப்படுத்தி சுற்றுச் சூழல் மாசுபாட்டையும் அதிகப்படுத்துகிறது.‌ மேலும் இந்த இடங்களில் உள்ள வீடுகள் ஆள்நடமாட்டமில்லாத படி அமைந்து விடுவதால் அவற்றின் பாதுகாப்பு கேள்விக்குள்ளாகிறது.\n"}
{"id": "91114", "url": "https://ta.wikipedia.org/wiki?curid=91114", "title": "டக்கயாசு தமனியழற்சி", "text": "டக்கயாசு தமனியழற்சி\n\nடக்கயாசு தமனியழற்சி \"(Takayasu's arteritis)\" என்பது கரணம் அறியப்படாத ஒரு அழற்சி நோய் ஆகும். இது இதயத்திலிருந்து ஆரம்பிக்கும் பெருந்தமனியையும் (aorta) அதன் கிளைகளையும் பாதிக்கிறது. இந்நோய் பெரும்பாலும் ஆசியர்களை குறிப்பாக 15 முதல் 30 வயது உள்ள பெண்களையே தாக்குகிறது. இந்நோயில் மணிக்கட்டில் நாடித்துடிப்பைக் (radial pulse) கண்டறிய இயலாது. எனவே இந்நோய் நாடித்துடிப்பில்லா நோய் எனவும் அழைக்கப்படுகறிது.\n"}
{"id": "91115", "url": "https://ta.wikipedia.org/wiki?curid=91115", "title": "செம்மொழிப் பூங்கா", "text": "செம்மொழிப் பூங்கா\n\nசெம்மொழிப் பூங்கா (ஆங்கிலம்:Semmozhi Poonga) சென்னை நகரின் மையத்தில் அமைந்துள்ள ஒரு பூங்கா. இது சென்னை அண்ணா மேம்பாலம் (ஜெமினி மேம்பாலம்) அருகே டாக்டர் ராதாகிருஷ்ணன் சாலையில் 8 ஏக்கர் பரப்பளவில் அமைக்கப்பட்டுள்ள தாவரவியல் பூங்காவாகும். தமிழக அரசின் தோட்டக்கலைத்துறைக்கு சொந்தமான அந்த இடத்தில் முன்பு டிரைவின் உட்லண்ட்ஸ் ஓட்டல் இருந்தது.\nசாலைகளில் ஓடிக்கொண்டிருக்கும் வாகனங்களின் சத்தங்களுக்கு மத்தியில், பெரிய பெரிய மரங்கள் சூழ்ந்துள்ள இடத்தில் தமிழக அரசு ரூ.8 கோடி செலவில் செம்மொழி பூங்காவை அமைத்துள்ளது. 700 வகையான தாவரங்களைக் கொண்டு ஊட்டி தாவரவியல் பூங்காவைப் போல செம்மொழிப் பூங்கா வடிவமைக்கப்பட்டு இருக்கிறது.\n\nSection::::புதுமையான செங்குத்து தோட்டம்.\nதென்னிந்தியாவுக்கே புதிதான செங்குத்துத் தோட்டம்தான் (Vertical garden) பூங்காவின் நுழைவு வாயிலாக அமைந்துள்ளது. சிங்கோனியம், பிலோடென்ரான், மனிபிளாண்ட் அன்று அழைக்கப்படும் போர்தாஸ், பெரணி உள்பட 30 விதமான தாவரங்களைக் கொண்டு செங்குத்துத் தோட்டம் உருவாக்கப்பட்டு உள்ளது. இதன் இருபுறமும் கொரியப் புல்தோட்டம் காணப்படுகிறது.\n\nரோஜா, மல்லிகை, செண்பகம், பாரிஜாதம், பவளமல்லிகை போன்ற வாசனை மிக்க மலர்களை தரும் தாவரங்கள் அடங்கிய நறுமணத் தோட்டம், துளசி, வசம்பு, குப்பைமேனி, இன்சுலின் செடி முதலான தாவரங்கள் நிரம்பிய மூலிகை தோட்டம், போன்சாய் முறையில் வளர்க்கப்பட்ட ஆல், அரசு, மா, மாதுளை, கொய்யா, சப்போட்டா, நெல்லி, புளி, எலுமிச்சை மரங்கள் கொண்ட போன்சாய் தோட்டம், மஞ்சள் மலர்களையும், மஞ்சள் செடிகளையும் உள்ளடக்கிய மஞ்சள் பூங்கா, விதவிதமான மூங்கில் மரங்கள் நிரம்பிய மூங்கில் பூங்கா, பலவிதமான பட்டாம் பூச்சிகள் ஓடியாடும் பட்டாம்பூச்சிப் பூங்கா என 10 விதமான சிறுபூங்காக்கள் செம்மொழிப் பூங்காவில் இடம்பெற்றுள்ளன.\n\nஇவை மட்டுமின்றி கள்ளி, கற்றாழை போன்ற பாலைவன தாவரங்கள் கொண்ட கடின பூங்காவும் தனியாக உள்ளது. சிறுவர்கள் விளையாடுவதற்காகத் தனியே சிறுவர் பூங்கா உருவாக்கப்பட்டு உள்ளது. பூங்காவைக் காண வருவோருக்காக உணவக வசதியும் இருக்கிறது. சீனாவில் இருந்து கொண்டு வரப்பட்டுள்ள போன்சாய் மரங்கள், வண்ண விளக்குகள் நிறைந்த நீருற்று, நீரோடை, குற்றாலத்தை நினைவூட்டும் அருவி, வாத்துகள் வாழும் குளம் ஆகியவை இப்பூங்காவின் சிறப்பம்சங்கள். இப்பூங்காவைச் சுற்றிப்பார்க்க வேண்டுமானால் இரண்டு மணி நேரத்திற்கும் மேல் ஆகும். பூங்காவின் உள்ளே ஒன்றே கால் மீட்டர் தூரம் நடந்தால்தான் அனைத்தையும் கண்டு ரசிக்க முடியும்.\n\nபூங்காவில் இடம்பெற்றுள்ள ஒவ்வொரு தாவரத்திற்கும் தமிழ் பெயர், ஆங்கிலப் பெயர், தாவரவியல் பெயர் ஆகியவை அதன் அருகே எழுதி வைக்கப்பட்டுள்ளது. இங்குள்ள பெரும்பாலான தாவரங்கள் சீனம் உள்ளிட்ட நாடுகளில் இருந்து இறக்குமதி செய்யப்பட்ட விலை உயர்ந்த தாவரங்கள் என்பது குறிப்பிடத்தக்கது. \n"}
{"id": "91118", "url": "https://ta.wikipedia.org/wiki?curid=91118", "title": "குரோசே", "text": "குரோசே\n\nஇதனைக் கொண்டு ஆடைகள், ஸ்வெட்டர்கள், சால்வைகள், விளையாட்டுப் பொருட்கள் மற்றும் அலங்காரப் பொருட்கள் போன்றவை செய்யலாம். இந்த ஊசிகள் பலவிதமான அளவுகளில் கிடைக்கின்றன. செய்யும் பொருளின் தன்மைக்கேற்ப வெவ்வேறு தடிமனான ஊசிகள் பயன்படுத்தப்படும்.\n"}
{"id": "91119", "url": "https://ta.wikipedia.org/wiki?curid=91119", "title": "எசேக்கியேல் (நூல்)", "text": "எசேக்கியேல் (நூல்)\n\nஎசேக்கியேல் (\"Ezekiel\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஎசேக்கியேல் என்னும் நூல் மூல மொழியாகிய எபிரேயத்தில் יְחֶזְקֵאל‎ (Y'ḥez'qel[jəħezˈqel])என்னும் பெயர் கொண்டுள்ளது. அதன் பொருள் \"ஆண்டவர் ஆற்றல் அளிப்பார்\" என்பதாகும். கிரேக்கத்தில் Iezekiel என்றும், இலத்தீனில் Ezechiel என்றும் இந்நூல் பெயர்கொண்டுள்ளது.\n\nSection::::குருவும் இறைவாக்கினருமான எசேக்கியேல்.\nஎசேக்கியேல் என்னும் பெயர் கொண்ட இறைவாக்கினர் எருசலேம் நகரின் வீழ்ச்சிக்கு முன்பும் பாபிலோனியச் சிறையிருப்பின் போதும் வாழ்ந்தவர். பாபிலோனுக்கு நாடு கடத்தப்பட்டோருக்கு மட்டுமன்றி, எருசலேமில் எஞ்சியிருந்தோருக்கும் அவர் இறைவாக்கு உரைத்தார். கி.மு. ஆறாம் நூற்றாண்டில் சுமார் 22 ஆண்டுகள் அவர் பணியாற்றினார் (கி.மு. 595-573).\n\nஎசேக்கியேல் ஆழ்ந்த இறைப்பற்றும் கற்பனை வளமும் கொண்டிருந்தார். எழுச்சிமிகு தம் எண்ணங்கள் பலவற்றைக் காட்சிகளின் வடிவில் எடுத்துரைத்தார். இவர் தம் அறிக்கைகள் பலவற்றை அடையாளச் செயல்கள் வழியாக விளக்கினார். ஒவ்வொருவரும் தம் தீவினைகளுக்குப் பொறுப்பு ஏற்க வேண்டும் என்றும், அவர்தம் நெஞ்சமும் எண்ணமும் உள்ளார்ந்த புதுப் பொலிவு பெறவேண்டும் என்றும் எசேக்கியேல் வலியுறுத்தினார்; நாடும் புதுப் பொலிவு பெற்று வாழ்ந்திட வேண்டும் என அறைகூவல் விடுத்தார். இவர் குருவாகவும் இறைவாக்கினராகவும் இருந்தமையால், கோவிலைக் குறித்தும் உள்ளத் தூய்மையைக் குறித்தும் மிகுந்த அக்கறை எடுத்துக் கொண்டார்.\n\nSection::::குறிப்பிடத்தக்க ஒரு சில பகுதிகள்.\nஎசேக்கியேல் 34:11-14\n<br>\"தலைவராகிய ஆண்டவர் இவ்வாறு கூறுகிறார்: \n<br>நானே என் மந்தையைத் தேடிச் சென்று பேணிக் காப்பேன்.\n<br>ஓர் ஆயன் தன் மந்தையினின்று சிதறுண்ட ஆடுகளைத் தேடிச் செல்வதுபோல, \n<br>நானும் என் மந்தையைத் தேடிப் போவேன்.\n<br>மப்பும் மந்தாரமுமான நாளில் அவற்றை எல்லா இடங்களினின்றும் மீட்டு வருவேன்.\n<br>மக்களினங்களினின்று அவற்றை வெளிக்கொணர்ந்து, நாடுகளினின்று கூட்டிச்சேர்த்து, \n<br>அவற்றின் சொந்த நாட்டிற்கு அழைத்து வருவேன்.\n<br>அவற்றை இசுரயேலின் மலைகளிலும் ஓடையோரங்களிலும்\n<br>நாட்டின் எல்லாக் குடியிருப்புகளிலும் மேய்ப்பேன்.\n<br>நல்ல மேய்ச்சல் நிலத்தில் அவற்றை மேய்ப்பேன்.\n\nஎசேக்கியேல் 37:4-6 \n<br>\"ஆண்டவர் என்னிடம் உரைத்தது:\n<br>நீ இந்த எலும்புகளுக்கு இறைவாக்குரை.\n<br>'உலர்ந்த எலும்புகளே! ஆண்டவரின் வாக்கைக் கேளுங்கள்' என்று சொல்.\n<br>தலவராகிய ஆண்டவர் இந்த எலும்புகளுக்கு இவ்வாறு கூறுகிறார்:\n<br>நான் உங்களுக்குள் உயிர்மூச்சு புகச் செய்வேன். நீங்களும் உயிர் பெறுவீர்கள்.\n<br>நான் உங்களை நரம்புகளால் தொடுப்பேன்; உங்கள் மேல் சதையைப் பரப்புவேன்.\n<br>உங்களைத் தோலால் மூடுவேன்.\n<br>பின் உங்களுக்குள் உயிர்மூச்சு புகச் செய்வேன்.\n<br>நீங்களும் உயிர்பெறுவீர்கள்.\n<br>அப்போது நானே ஆண்டவர் என அறிந்து கொள்வீர்கள்.\"\n"}
{"id": "91120", "url": "https://ta.wikipedia.org/wiki?curid=91120", "title": "தாமோதரனார்", "text": "தாமோதரனார்\n\nதாமோதரனார் சங்ககாலப் புலவர்களில் ஒருவர். தாம் ஓது அரன் = தாமே ஓதி ஓதி உணர்ந்தொண்டிருக்கும் அரன் என்பது இவரது பெயருக்கான விளக்கம்.இவரது பாடல் ஒன்றே ஒன்று மட்டும் சங்கப்பாடல் தொகுப்பில் உள்ளது. அது குறுந்தொகை 92 எண் கொண்ட பாடல்.\nஞாயிறு மறைந்த பொழுது பறவைகள் தம் குஞ்சுகள் இருக்கும் இடத்துக்குக் குஞ்சுகளுக்கு வேண்டிய இரையுடன் சென்று அடையும். (அதுபோல அவர் இல்லம் வந்து சேரவேண்டும் என்பது தலைவியின் ஏக்கம்.)\nSection::::குறிந்தொகை 92 பாடலில் சொல்லப்படும் செய்திகள்.\nSection::::அரிய சொல்லாட்சி.\n'இறையுற ஓங்கிய ... மராஅம்' = வானளாவ ஓங்கிய மரா மரம்.\nஇறை = உயர்ந்தவன்\n"}
{"id": "91121", "url": "https://ta.wikipedia.org/wiki?curid=91121", "title": "தாயங்கண்ணியார்", "text": "தாயங்கண்ணியார்\n\nதாயங்கண்ணியார் சங்ககாலப் புலவர்களில் ஒருவர். புலவர் தாயங்கண்ணனாரின் மனைவி இவர். தாயங்கண்ணியாரின் பாடல் ஒன்றே ஒன்று மட்டும் உள்ளது. அது புறநானூறு 250 எண் கொண்ட பாடல்.\nகணவன் இறந்த பின் அவனது மனைவியும், மக்களும் அவனை எண்ணி நோனபிருத்தலை இந்தப் பாடல் கூறுகிறது.\nதொல்காப்பியம் இதனை இவ்வாறு குறிப்பிடுகிறது (1025)\n\nSection::::புறநானூறு 250 சொல்லும் செய்தி.\nஇரவலர் ஒருவர் வழக்கம் போல் வள்ளலின் வீட்டுக்குச் செல்கிறார். அவனது வீடு இரவலர்களின் கண்ணீரைத் தடுத்து நிறுத்திய வாயிலைக் கொண்டது. இப்போது அங்கு அவன் இல்லை.\n\nஅவன் மனைவி கூந்தல் கொய்யப்பட்ட நிலையில் இருக்கிறாள். அவளது கைகளில் வளையல்கள் கழற்றி எறியப்பட்டுவிட்டன. அல்லி இலையில் சோற்றைப் போட்டுக் கணவனுக்குப் படையல் செய்துவிட்டுச் சாப்பிடுகிறாள்.\n\nஅவனது புதல்வர்கள் முனிவர் போன்ற தலையுடன் காணப்படுகின்றனர். தாய் நோன்பு இருப்பதால் அவர்களுக்குப் போதிய பால் இல்லை. வானம் சென்ற அவர்களது தந்தைக்குப் படைத்த 'வான்சோறு'தான் அவர்களுக்கு உணவு. அவர்களில் ஒருவன் வான்சோறு வேண்டாம் தீம்பால் வேண்டும் என அடம் பிடிக்கிறான்.\n\nஇதுதான் அந்த வீட்டு வாயிலின் இன்றைய நிலைமை.\nSection::::தாயங்கண்ணனார் பாடலோடு ஒப்பீடு.\nதாயங்கண்ணனார் சோழப் பெருவேந்தன் குளமுற்றத்துத் துஞ்சிய கிள்ளி வளவன் வாழ்ந்த காலத்தில் அவனைப் பாடிப் பரிசில் பெற்று மீளும் செய்தியைப் பாடியுள்ளார். - புறம் 397\nகணவனின் உடலைச் சுட்டெரித்த தீயின் சூடு எலும்பில் இருக்கும்போது மனைவி அழுது தன் கண்ணீரால் அந்த எலும்பின் சூட்டைத் தணிப்பாளாம். இப்படிச் சுடுகாட்டைப் பாடியதால் இது காடு வாழ்த்து ஆயிற்று.\n"}
{"id": "91122", "url": "https://ta.wikipedia.org/wiki?curid=91122", "title": "தாயங்கண்ணனார்", "text": "தாயங்கண்ணனார்\n\nதாயங்கண்ணனார் சங்ககாலப் புலவர்களில் ஒருவர். 11 பாடல்கள் இவர் பாடியனவாகக் காணக் கிடக்கின்றன. இவரது மனைவியார் தாயங்கண்ணியார். இவரும் புலவர்.\nSection::::புறநாறூற்றுப் பாடல்கள்.\nSection::::புறநானூறு 397 பாடல் தரும் செய்திகள்.\nSection::::வாய்வாள் வளவன் எனப் போற்றப்படும் சோழன் குளமுற்றத்துத் துஞ்சிய கிள்ளி வளவன்.\nகுளமுற்றத்துத் துஞ்சிய கிள்ளி வளவன் சங்ககாலச் சோழப் பெருவேந்தர்களில் ஒருவன். இவன் சிறந்த கொடைவள்ளல். இவன் போர்ப் பாசறையில் இருந்தபோது அப் பாசறை வாயிலில் இருந்துகொண்டு அவனைத் துயிலெழுப்பும் பாடலைத் தாயங்கண்ணனார் பாடினார். அப்போது அங்கே அவன் புலவருக்கு நெய்யில் பொறித்த கறித்துண்டுகள், மணிக்கலத்தில் தேறல் ஆகியவற்றைத் தந்து பசியைப் போக்கினான். பாம்புத் தோல் போன்ற ஆடைகளையும், அணிகலன்களையும் மழை பொழிவது போல் வாரி வாரி வழங்கினான்.\nSection::::தாயங்கண்ணனார் அந்தணர்.\nஅறுதொழிலோர் அறம் புரிந்து எடுத்த தீ வயலில் பூத்த தாமரை போல் இருந்தது என்று இவர் கூறுவதால் இவர் பார்ப்பனப் புலவர் எனலாம். இவரது மனைவி தாயங்கண்ணியார் தம் பாடலில் கணவனை இழந்த கைம்பெண்ணின் தலைமயிர் கொய்யப்படும் பார்பனரின் பழக்கத்தைக் குறிப்பிட்டுள்ளார்.\n\nமனைவி கணவன் எரியும் சுடுகாட்டுக்குச் சென்று அழுவாள். சுடுகாட்டில் பகலிலும் கூகை குழறும். பிணம் எரியும் ஈம விளக்கில் பேய் மகளிரோடு சேர்ந்து அழுவாள். கணவனின் எலும்பு எரியும் கனலை மனைவியின் கண்ணீர் அணைக்கும். இதனை முதுகாடு என்றும் கூறுவர். இந்த முதுகாட்டைத் தாண்டி வாழ்வோர் உலகில் யாரும் இல்லை.\n\nமகளை அவளது காதலனுடன் அனுப்பிவைத்த தாய் சொல்கிறாள்.\n\nSection::::அகநானூற்றுப் பாடல்கள்.\nSection::::அகநானூறு 105 பாடல் தரும் செய்திகள்.\nஈனாத் தாய் (செவிலி) மணிக்கிண்ணத்தில் பாலை ஊட்டினாலும் உண்ணாத என் மகளை எழினி நாட்டுக்கு அனுப்பிவிட்டேனே!\nSection::::எழினி அரசன்.\nகுதிரை வீரன் 'பல்வேல் எழினி' அவனது மறவர் பகைவர் நாட்டுக் கறவைப் பசுக்களைக் கவர்ந்துவருவர்.\n\nSection::::அகநானூறு 132 பாடல் தரும் செய்திகள்.\nதலைவன் நாட்டு வண்டின் இயல்பைச் சாக்காக வைத்துக் கூறி தலைவன் தலைவியைத் திருமணம் செய்துகொண்டு அவனுடைய ஊருக்கு அழைத்துச் செல்லவேண்டும் என்று தோழி தலைவனிடம் சொலகிறாள்.\n\nதலைவன் நாட்டு வண்டுகள் சுனையில் பூத்த பூக்களைத் திறந்து பார்க்குமாம். அங்கிருந்து பறந்து சென்று வேங்கை மரத்திலுள்ள பூக்களை ஊதுமாம். அங்கிருந்து பறந்து சென்று காந்தள் பூவில் தேன் உண்ணுமாம். இவையெல்லாம் போதா என்று யானையின் மதநீரைக் குடிக்கக் கனவு காணுமாம். (வண்டுபோல் தலைவன் இருந்துவிடக் கூடாது என்பது தோழி கூறும் அறிவுரை.\n\nமேலும் தலைவன் தலைவியை அடையும் வாய்ப்பு இல்லை என்பதற்கும் காரணம் கூறுகிறாள். தினை விளைந்து அறுவடை செய்யப்பட்டுவிட்டதாம். எனவே தலைவி தினைப்புனம் காக்க வரமாட்டாளாம். தலைவனை நினைந்து தலைவி ஏங்குவதால் அவளது தோற்ற வேறுபாட்டைக் கண்டு ஊரார் பழி தூற்றுகின்றனராம். மேலும் இவளைப் பெற்ற கானவர் குடியினரோ களிற்று முகத்தில் பாய்ந்த கறையுடன் கூடிய அம்பும் கையுமாகத் திரிபவர்களாம் (உன்னைக் கண்டால் விடுவார்களா?) என்கிறாள்.\n\nSection::::அகநானூறு 149 பாடல் தரும் செய்திகள்.\nகரடிக் கூட்டம் மேயும் காட்டின் வழியே சென்று பெறுதற்கு அரிய செல்வத்தைப் பெறுவதாக இருந்தாலும். திருப்பரங்குன்றத்துச் சுனையில் பூத்திருக்கும் நீல மலர் போன்ற கண்ணினை உடைய இவளை பிரிந்து வரமாட்டேன் என்று தலைவன் பொருள் தேடச் செல்லத் தீர்மானித்த தன் நெஞ்சுக்குச் சொல்கிறான்.\nSection::::எண்கு.\nஎண்கு என்பது கரடி. கரடி கறையான் புற்றைக் கிண்டிக் கரையானை உண்ணும். இது திகட்டிவிட்டால் இரும்பை என்னும் இலுப்பைப் பூவை மேயும்.\n\nSection::::வரலாற்றுச் செய்திகள்.\nதாயங்கண்ணனார் சேரநாட்டில் யவனர் செய்த வாணிகம் பற்றியும், பாண்டிநாட்டுக் கூடல் நகருக்கு மேற்கில் முருகப்பெருமான் குடிகொண்டுள்ள திருப்பரங்குன்றம் பற்றியும் குறிப்பிட்டுள்ளார்.\nSection::::யவனர்.\nகிரேக்க நாட்டு மக்களை யவனர் என்றனர். அவர்கள் முசிறித் துறைமுகத்தின் வழியாக நுழைந்து பெரியாற்று நீர்வழியில் முன்னேறி வாணிகம் செய்தனர். பெரியாறு சங்ககாலத்தில் 'சுள்ளியம்பேரியாறு' என்னும் விரிவான விளக்கப் பெயருடன் விளங்கியது.\n\nSection::::சேரலர்.\nசேரலர் என்னும் சொல் 'சேர்ப்பு' என்னும் சொல்லோடு தொடர்புடையது. கடலும் நிலமும் சேரும் நிலம் சேர்ப்பு. சேர்ப்பு நிலத் தலைமகனைச் 'சேர்ப்பன்' என்பது தமிழ் வழக்கு. சேரநாட்டின் பெரும்பகுதி சேர்ப்புநிலம். பெரியாறு பாயும் சேர்ப்புநிலப்பகுதியை ஆண்ட அரசர்கள் சேரலர் எனப்பட்டனர்.\n\nSection::::முசிறி.\nமுசிறி Muziris சேர நாட்டின் துறைமுகம். பெரியாறு கடலோடு கலக்குமிடத்தில் முசிறித் துறைமுகம் அமைந்திருந்தது. யவன வணிகர் இங்கு வந்து வாணிகம் செய்தனர்.\n\nகருவூரைத் தலைநகராகக் கொண்டு ஆண்ட சேர மன்னர்கள் காவிரியாற்றங் கரையிலுள்ள ஓர் ஊரைத் தம் வஞ்சித் தலைநகர் ஆட்சியின் நினைவாக அமைந்திருந்த முசிறித் துறைமுகத்தின் பெயரை முசிறி என்று இட்டு வழங்கினர்.\n\nSection::::செழியன்.\nசெந்தமிழைச் செழிக்கச் செய்த பாண்டிய மன்னனைச் செழியன் என வழங்கினர்ய\n\nSection::::திருப்பரங்குன்றம்.\nதிருப்பரங்குன்றம் செழியனின் தலைநகர் கூடல் நகருக்குக் மேற்குப்பக்கத்தில் உள்ளது. அங்குள்ள முருகன் கோயிலில் சங்ககாலத்திலும் திருவிழாக்கள் இடையறாது நடந்துகொண்டிருந்தன. இங்குள்ள முருகன் சிலை மயில்மேல் காட்சி தருவது.\n\nSection::::அகநானூறு 213 பாடல் தரும் செய்திகள்.\nSection::::தொண்டையர்.\nபத்துப்பாட்டில் ஒன்றான பெரும்பாணாற்றுப்படை நூலின் பாட்டுடைத் தலைவன் காஞ்சியைத் தலைநகராகக் கொண்டு அரசாண்ட தொண்டைமான் இளந்திரையன். இவனது முன்னோர் இப்பாடலில் தொண்டையர் என்று குறிப்பிடப்படுகின்றனர்.\n\nSection::::வேங்கடம்.\nவேங்கடம் என்னும் சொல் விரும்பத் தகுந்த காடு என்னும் பொருளைத் தரும். இப்போது உள்ள திருப்பதி மலை மலைதான் வேங்கடம். இந்த மலைக் காடு தொண்டையர் குடி மக்களின் ஆட்சிக்கு உட்பட்டிருந்தது.\n\nSection::::வடுகர்.\nதொண்டையரின் வேங்கடமலைக் காடுகளைக் கடந்து சென்றால் வடுகர் தேயம் இருந்தது. வடுகர் அதிரல் பூக்களைத் தலையில் சூடிக்கொள்வர். இந்தப் பூக்களைச் சூடிக்கொண்டு சென்று அவர்கள் ஆனிரைகளைக் கவர்ந்துவருவர். அவற்றை நாள்தோறும் உண்ணும் பலி உணவுக்காகவும், கள்ளுக்காகவும் விலையாகக் கொடுப்பர். பொருள் தேடச் சென்ற தமிழர் வடுகர் தேயத்துக்கும் சென்றனர்.\n\nSection::::கொல்லிக் குடவரை.\nவானவன் என்னும் சேர அரசர்களுள் ஒருவன் கொல்லிமலை நாட்டை வென்று தனதாக்கிக்கொண்டான். இந்தக் கொல்லிமலை மூங்கிலுக்குப் பெயர் பெற்றது. இந்த மூங்கில் போல் தலைவியின் தோள் வனப்புடன் விளங்கியதாம்.\n\nSection::::காவிரி ஆற்று அறல்.\nசோழர்கள் வள்ளண்மை மிக்கவர்கள். கழல்வளையல் அணிந்த அவர்களின் கை எப்போதும் கவிழ்ந்தே இருக்குமாம். அது பிறர் ஏந்தும் கலம் என்னும் ஏனத்தை நிறைவுறச் செய்வதற்காகக் கொடை வழங்கும் பாங்கில் கவிழ்ந்தே இருக்குமாம்.\n\nஇந்தச் சோழர்களின் காவிரியாற்று மணல் போல் தலைவியின் கூந்தல் அறல் அறலாகப் படிந்திருக்குமாம்.\n\nSection::::அகநானூறு 237 பாடல் தரும் செய்திகள்.\nSection::::உறந்தையில் விருந்து.\nஉண்ணத் திணைப் பொங்கலும், பருகக் கருப்பஞ்சாறும் சோழரின் தலைநகர் உறையூரில் விருந்தாகக் கிடைக்குமாம். இப்படி விருந்து படைக்கும் உறையூருக்குச் சென்றாலும் தலைவன் தலைவியின் எயிற்றில் ஊறும் இன்சுவையை மறந்து தங்கமாட்டான் என்று சொல்லித் தோழி தலைவியைத் தேற்றுகிறாள்.\n\nSection::::செடியினம்.\nSection::::பாதிரி.\nபாதிரிப்பூ சிறிய காம்பினை உடையது. வரி வரியாகத் திரண்டு கொத்தாகப் பூக்கும். மணலில் படர்ந்திருக்கும் அதிரல் பூக்களின் மேல் பாதிரிப் பூக்கள் கொட்டிக் கிடக்கும்.\n\nSection::::அதிரல்.\nஇது மணலில் படரும் ஒருவகைக் கொடிப்பூ.\n\nSection::::குரவு.\nகுரவம்பூ பாம்மின் பல் போலப் பூக்கும். இதனை இக்காலத்தில் நாகலிங்கப் பூ என்பர்.\n\nSection::::அகநானூறு 319 பாடல் தரும் செய்திகள்.\nSection::::கடுவினை மறவர்.\nநிலம் பாலையாக மாறிய காலத்தில் அந்நில மறவர் தன் வில் வலிமையால் வாழ்க்கை நடத்திவந்தனர். இந்தச் செயலைப் புலவர் தாயங்கண்ணனார் கடியத் தக்க செயல் என்று குறிப்பிடுகிறார். அவர்களைக் 'கடுவினை மறவர்' என்று குறிப்பிடுவது அவர் அவர்களைகளைக் கடியும் வன்சொல்.\n\nSection::::செடியினம்.\nSection::::வேங்கை.\nமகளிர் மார்பகத்தின் நன்னிறத்தில் அவர்கள் தலைவனைப் பிரிந்திருக்கும் காலத்தில் தோன்றும் சுணங்கு என்னும் பொன்னிறம் பூத்து வேங்கைப் பூ கொட்டிக் கிடப்பது போல இருக்குமாம்.\n\nSection::::அகநானூறு 357 பாடல் தரும் செய்திகள்.\nSection::::செடியினம்.\nSection::::ஈங்கை.\nஈங்கை நீண்ட முள்ளுடன் கூடிய ஒருவகைச் செடி. இதன் பழம் வெண்மையாக இருக்கும். (இக்காலத்தில் சிறுவர்கள் இதனைப் பறித்து உண்பர்.) \nSection::::சூரல்.\nநிறைமாத யானை வயா வேட்கையில் இருக்கும்போது அதன் ஆண்யானை ஈங்கை, சூரல் பழங்கள் உள்ள செடியை அதற்கு வளைத்துக் கொடுக்குமாம்.\n\nSection::::நீலம்.\nநீலப் பூ தன் இலையாகிய அகன்ற அடையிலிருந்து அவிழ்ந்து விழுந்து தண்ணீரில் மிதந்து காற்றில் அலைக்கழிவது போல தலைவியின் கண் தலைவனைப் பிரிந்திருந்தபோது கண்ணீரில் மிதந்தது என்கிறார் புலவர் தாயங்கண்ணனார்.\n\nSection::::உம்பல் பெருங்காடு.\nஉம்பல் என்னும் சொல் யானையைக் குறிக்கும். ஆனைமலைக் காடுகளை உம்பல் பெருங்காடு என வழங்கினர். உம்பற்காடு எனப்பட்ட இந்தக் காட்டில் யானைகளைப் புலி கொன்று குருதி பட இழுக்குமாம்.\n\nSection::::குறுந்தொகை 319 பாடல் தரும் செய்திகள்.\nமாலைக் காலத்தைப் புதுமையான கண்ணோட்டத்தில் இந்தப் பாடல் பார்க்கிறது. மான் தன் பிணையைத் தழுவிக்கொண்டு புதரில் பதுங்கிக்கொள்ளுமாம். யானை தன் பிடியைத் தழுவிக்கொண்டு மலைப்பகுதிக்குச் சென்றுவிடுமாம்.\n\nSection::::நற்றிணை 219 பாடல் தரும் செய்திகள்.\nSection::::பழக்க வழக்கம்.\nபரதவர் இரவு வேளையில் தம் திமில் படகுகளில் விளக்கேற்றி வைப்பர். அது மதில் சுவர்களில் ஏற்றி வைத்த விளக்குகளைப் போல இரவில் தோன்றுமாம்.\n"}
{"id": "91123", "url": "https://ta.wikipedia.org/wiki?curid=91123", "title": "இறாத்தல்", "text": "இறாத்தல்\n\nபவுண்டு (pound, lb, இறாத்தல்) என்பது எடையைக் குறிக்கும் ஒரு அலகு ஆகும். இது ஒரு பிரித்தானியப் பேரரசிய (இம்பீரியல்) அலகு என்றாலும், இன்றைய காலத்தில் ஐக்கிய அமெரிக்கா போன்ற நாடுகளில் இன்னும் புழக்கத்தில் இருக்கிறது. முந்தைய காலத்தில் பல வகையான பவுண்டுகள் இருந்தாலும், ஒரு பவுண்டு என்பது பொதுவாக 0.453 592 37 கிலோகிராம் என்று தரப்படுத்தப் பட்டுள்ளது. ஆங்கிலத்தில் சுருக்கமாக lb என்று வழங்கப்படும். இது எடையைக் குறிக்கும் உரோம, இலத்தீனிய சொல்லாகிய libra pondo என்பதன் சுருக்கமாகும்.\n\nஎடையைக் குறிக்க மட்டுமல்லாமல், இது நிறையையும் (mass) குறிக்க உதவும். அதனைப் பவுண்டு நிறை என்று வழங்குவர்.\n"}
{"id": "91126", "url": "https://ta.wikipedia.org/wiki?curid=91126", "title": "தானியேல் (நூல்)", "text": "தானியேல் (நூல்)\n\nதானியேல் (\"Daniel\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nதானியேல் என்னும் நூல் மூல மொழியாகிய எபிரேயத்தில் דָּנִיֵּאל, (Daniyyel, Dāniyyêl) என்னும் பெயர் கொண்டது. \"கடவுள் என் நடுவர்\" என்பது அதன் பொருள். தானியேல் என்பவர் இந்நூலின் மைய கதாபாத்திரம் ஆவார்.\n\nSection::::உள்ளடக்கம்.\nதானியேல் என்னும் இந்நூல் யூதர்கள் வேற்றினத்து மன்னனால் ஒடுக்கப்பட்டுத் துன்புறுத்தப்பட்டபோது எழுதப்பெற்றது. கொடுங்கோல் மன்னனை வீழ்த்தி இறைவன் தம் மக்களை மீண்டும் முன்னிருந்தவாறே சிறப்புறச் செய்வார் என்பதை வற்புறுத்துமாறு இந்நூலில் எடுத்துக்காட்டுகளும் காட்சிகளும் கையாளப்பட்டுள்ளன.\n\nஇந்நூல் இரு பெரும் பிரிவுகளைக் கொண்டுள்ளது.\n\nபிரிவு 1: தானியேலும் அவருடைய தோழர்களும் கடவுள்மீது அசையாத நம்பிக்கை கொண்டு அவர்தம் கட்டளைகளுக்குப் பணிந்து நடந்ததால் தங்கள் எதிரிகளை மேற்கொண்டனர். இப்பகுதியில் காணப்படுபவை பாபிலோனிய, பாரசீகப் பேரரசுகளின் வரலாற்றுப் பின்னணியில் எழுதப்பட்டுள்ளன.\n\nபிரிவு 2: தானியேல் கண்ட காட்சிகள் பாபிலோனியப் பேரரசு தொடங்கி அடுத்துவரும் எல்லாப் பேரரசுகளின் எழுச்சியையும் வீழ்ச்சியையும் சுட்டிக்காட்டும் உருவகங்களாக அமைந்து, வேற்றினத்துக் கொடுங்கோலனின் வீழ்ச்சியையும் இறைமக்களின் வெற்றியையும் முன்னுரைக்கின்றன.\n\nSection::::நூல் அமைப்பில் பல மொழிகள்.\nதானியேல் நூலின் ஒரு பகுதி எபிரேய மொழியிலும், மறு பகுதி அரமேய மொழியிலும் எழுதப்பட்டுள்ளன.\n\n\"எபிரேய மொழிப் பகுதி\": \n<br>தானியேல் 1:1-2:3;\n<br>தானியேல் 8:1-12:13.\n\n\"அரமேய மொழிப் பகுதி\":\n<br>தானியேல் 2:4-7:28.\n\nமேலும், தானியேல் நூலின் நாங்கு பகுதிகள் கிரேக்க மொழியில் மட்டும் காணப்படுகின்றன. அவை தானியேல்: இணைப்புகள் என்னும் இணைத்திருமுறை நூலில் இடம் பெற்றுள்ளன.\n\n\"நான்கு கிரேக்க இணைப்புகள்\":\n<br>\"அசரியாவின் மன்றாட்டு\";\n<br>\"மூவர் பாடல்\";\n<br>\"சூசன்னா\";\n<br>\"பேலும் பறவைநாகமும்\".\n\nSection::::குறிப்பிடத்தக்க ஒரு சிறு பகுதி.\nதானியேல் 2:19-23\n<br>தானியேல் விண்ணகக் கடவுளை வாழ்த்திப் போற்றினார்.\n<br>அவர் கூறியது:\n<br>கடவுளின் திருப்பெயர் என்றென்றும் வாழ்த்தப்படுவதாக!\n<br>ஏனெனில், ஞானமும் வல்லமையும் அவருக்கே உரியன!\n<br>காலங்களையும் பருவங்களையும் மாற்றுபவர் அவரே!\n<br>அரசர்களை விலக்கி மாற்று அரசர்களை நிலைநிறுத்துபவர் அவரே!\n<br>ஞானிகளுக்கு ஞானம் வழங்குபவர் அவரே!\n<br>அறிவாளிகளுக்கு அறிவை அருள்பவர் அவரே!\n<br>ஆழ்ந்த மறைபொருள்களை வெளிப்படுத்துபவர் அவரே!\n<br>இருளில் உள்ளதை அறிபவர் அவர்!\n<br>ஒளியும் வாழ்வது அவருடனே!\n<br>எங்கள் தந்தையரின் இறைவா!\n<br>உமக்கு நன்றியும் புகழும் கூறுகின்றேன்;\n<br>ஏனெனில் எனக்கு ஞானமும் ஆற்றலும் தந்தவர் நீரே!\n<br>நாங்கள் உம்மிடம் கேட்டதை இப்பொழுது எனக்குத் தெரியப்படுத்தியவர் நீரே!\n<br>அரசனது காரியத்தை எங்களுக்கு அறிவித்தவரும் நீரே!\"\n"}
{"id": "91128", "url": "https://ta.wikipedia.org/wiki?curid=91128", "title": "ஒசேயா (நூல்)", "text": "ஒசேயா (நூல்)\n\nஒசேயா (\"Hosea\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஒசேயா என்னும் நூல் மூல மொழியாகிய எபிரேயத்தில் הוֹשֵׁעַ (Hoshea, Hôšēăʻ) என்னும் பெயர் கொண்டது. \"கடவுளே மீட்பர்\" என்பது அதன் பொருள். கிரேக்க மொழிபெயர்ப்பில் இந்நூலின் பெயர் Ὠσηέ (Ōsēe) என்று வரும். இறைவாக்கினர் ஒசேயா இந்நூலின் முக்கிய கதாபாத்திரம் ஆவார்.\n\nSection::::உள்ளடக்கம்.\nஇறைவாக்கினர் ஒசேயா வடநாடான இசுரயேலில் ஆமோசுக்குச் சற்றுப் பின்னர் வாழ்ந்தவர்; சமாரியா வீழ்ச்சியுற்ற கி.மு. 722க்கு முன் இறைவாக்கு உரைத்தவர்; இசுரயேலின் சிலைவழிபாட்டைக் கடிந்து கொண்டவர்; அவர்களது கீழ்ப்படியாமையைக் கண்டித்தவர்.\n\nஒசேயா கோமேர் என்ற பெண்ணை மணந்து கொண்டார். அவள் அவருக்கு நம்பிக்கைத் துரோகம் செய்து, அவரைவிட்டு விலகிச் சென்றாள். அத்தகையவளோடு அவர் கொண்டிருந்த மணஉறவைப் பின்னணியாகக் கொண்டு ஒசேயா இறைமக்களின் உண்மையற்ற தன்மையை, கீழ்ப்படியாமையை, நம்பிக்கைத் துரோகத்தை எடுத்தியம்பினார்.\n\nகடவுளை விட்டு விலகிச் சென்ற அவர்களுக்கு இறைவன் தண்டனை வழங்குவார்; ஆயினும் இறைவனின் பேரன்பு இறுதிவரை நிலைத்திருக்கும்; அம்மக்களை அவர் பக்கம் ஈர்த்துக்கொள்ளும்; அதன்மூலம், முறிந்த உறவு மலரும். இதுவே ஒசேயா இறைவாக்கினர் பெயரால் அமைந்துள்ள நூலின் செய்தியாகும்.\n\nSection::::குறிப்பிடத்தக்க சில பகுதிகள்.\nஒசேயா 2:19-21\n<br>\"இசுரயேல்! முடிவில்லாக் காலத்திற்கும்\n<br>உன்னோடு நான் மண ஒப்பந்தம் செய்து கொள்வேன்;\n<br>நேர்மையிலும் நீதியிலும் பேரன்பிலும்\n<br>உன்னோடு மண ஒப்பந்தம் செய்து கொள்வேன்.\n<br>மாறாத அன்புடன் உன்னோடு மண ஒப்பந்தம் செய்து கொள்வேன்;\n<br>ஆண்டவராம் என்னை நீயும் அறிந்துகொள்வாய்.\n<br>மேலும் அந்நாளின் நான் மறுமொழி அளிப்பேன்\" என்கிறார் ஆண்டவர்.\n\nஒசேயா 6:6\n<br>\"உண்மையாகவே நான் விரும்புவது பலியை அல்ல,\n<br>இரக்கத்தையே விரும்புகின்றேன்;\n<br>எரிபலிகளைவிட, கடவுளை அறியும் அறிவையே நான் விரும்புகின்றேன்.\"\n\nஒசேயா 11:1-4\n<br>\"இசுரயேல் குழந்தையாய் இருந்தபோது அவன் மேல் அன்பு கூர்ந்தேன்;\n<br>எகிப்திலிருந்து என் மகனை அழைத்து வந்தேன்.\n<br>எவ்வளவுக்கு நான் அவர்களை வருந்தி அழைத்தேனே,\n<br>அவ்வளவுக்கு என்னை விட்டுப் பிடிவாதமாய் விலகிப் போனார்கள்...\n<br>பரிவு என்னும் கட்டுகளால் அவர்களைப் பிணைத்து,\n<br>அன்புக் கயிறுகளால் கட்டி நடத்தி வந்தேன்;\n<br>அவர்கள் கழுத்தின்மேல் இருந்த நுகத்தை அகற்றினேன்;\n<br>அவர்கள் பக்கம் சாய்ந்து உணவு ஊட்டினேன்.\"\n"}
{"id": "91129", "url": "https://ta.wikipedia.org/wiki?curid=91129", "title": "இன்ஃபக்ரட்டட் மசுரூம்", "text": "இன்ஃபக்ரட்டட் மசுரூம்\n\nஇன்ஃபக்ரட் மசுரூம் என்பது ஒரு இசைக் குழுவாகும் (Psychedelic trance இசைக் குழு). இது இசுரேல் நாட்டு குழுவாகினும், இதற்கு உலகெமெங்கும் ரசிகர்கள் உள்ளார்கள்.\n\n"}
{"id": "91131", "url": "https://ta.wikipedia.org/wiki?curid=91131", "title": "காம்மெலட்", "text": "காம்மெலட்\n\nகாம்மெலட் ஒர் அமெரிக்க பவர் மெட்டல் இசைக் குழு ஆகும். இவர்கள் 2010 வரையில் 10 க்கும் மேற்பட்ட இசைத் தட்டுக்களை வெளியிட்டுள்ளார்கள். இவர்கள் இறுதியாக வெளியிட்ட இசைத்தட்டு Poetry for the Poisoned ஆகும். \n\n"}
{"id": "91135", "url": "https://ta.wikipedia.org/wiki?curid=91135", "title": "தேசஸ்த் பிராமணர்", "text": "தேசஸ்த் பிராமணர்\n\nதேசஸ்த் பிராமணர் என்றழைக்கப்படுவோர் மராத்தி மொழியை தாய்மொழிகளாக கொண்ட பிராமணர்கள் ஆவர். இவர்களில் பெரும்பாலும் கொங்கணம், மகாராட்டிரம், மத்தியப் பிரதேசம் மற்றும் கர்நாடகாவில் வசித்து வருகிறார்கள். இவர்களை பட் (Bhatt) எனும் குலப் பெயராலும் அழைப்பர். \n\nபேரரசர் சிவாஜியின் காலத்திலிருந்து மராத்தியப் பேரரசரசில் பேஷ்வா எனும் பிரதம அமைச்சர்களாக தேசஸ்த் பிராமணர்கள் பதவி வகித்தனர்.\n\n\n"}
{"id": "91136", "url": "https://ta.wikipedia.org/wiki?curid=91136", "title": "ந. சுந்தரம்பிள்ளை", "text": "ந. சுந்தரம்பிள்ளை\n\nஅராலியூர் ந. சுந்தரம்பிள்ளை (பிறப்பு: செப்டம்பர் 22, 1933) ஒரு தமிழ் சிறுகதை எழுத்தாளரும், நாடக எழுத்தாளரும், நாடகக் கலைஞருமாவார். இவர் இலங்கை, யாழ்ப்பாண மாவட்டத்தில் நல்லூர் பிரதேச செயலாளர் பிரிவினைச் சேர்ந்த நீராவியடியில் வசிக்கிறார்.\n\nSection::::வாழ்க்கைக் குறிப்பு.\nநடராசா தம்பதியினரின் புதல்வராக யாழ்ப்பாண மாவட்டம் வட்டுக்கோட்டையில் அராலியூரில் பிறந்த சுந்தரம்பிள்ளை கொக்குவில் இந்துக் கல்லூரி, வட்டுக்கோட்டை யாழ்ப்பாணக் கல்லூரி ஆகியவற்றின் பழைய மாணவராவார். கலைமாணிப் பட்டதாரியான இவர் பட்டப்பின்படிப்பாக 'கல்வி டிப்ளோமா' பட்டத்தினையும் பெற்றுள்ளார். நீண்ட காலமாக ஆசிரியராகப் பணியாற்றித் தற்போது ஓய்வுபெற்று முழுநேர வாசிப்பும், எழுத்தும் என்ற அடிப்படையில் வாழ்ந்து வருகின்றார். இவரின் மனைவி மங்கையர்க்கரசி. இவர் ஓர் ஆசிரியை. மகன் மணிவண்ணன். இவரும் பட்டதாரி ஆசிரியர். இருவரும் மரணித்து விட்டனர்.\n\nஇவரது முதலாவது சிறுகதை 1950ஆம் ஆண்டு சுதந்திரன் பத்திரிகையில் \"கையொப்பம்\" எனும் தலைப்பில் வெளியானது. இதுவரை அறுபதுக்கும் மேற்பட்ட சிறுகதைகளை எழுதியுள்ளார். இவரின் சிறுகதைகள் இலங்கையில் வெளிவரும் தேசிய பத்திரிகைகளிலும், சஞ்சிகைகளிலும் இடம்பெற்றுள்ளன. \nசிறுகதைத் துறையினைவிட நாடகத்துறையிலே இவரின் ஈடுபாட்டினை அதிகமாக காணமுடிகின்றது. இவரது முதலாவது நாடகம் 31 டிசம்பர் 1954இல் 'இழந்த காதல்' எனும் தலைப்பில் 'அராலி சரசுவதி வித்தியாசாலையில்' அரங்கேற்றம் கண்டது. இந்த நாடகத்தை எழுதியவரும், கதாநாயகனும் இவரே. 1959ஆம் ஆண்டு ஆசிரியரானதும் அராலியில் மேடை நாடகத் தொழிற்பாடுகளில் முழு மூச்சில் ஈடுபடலானார். 1954க்கும் 1974க்கும் இடைப்பட்ட காலகட்டத்தில் இவர் இருபது நாடகங்களை எழுதி மேடையேற்றியுள்ளார். இவரின் முதலாவது வானொலி நாடகம் இலங்கை வானொலியில் 'நானே ராஜா' என்ற தலைப்பில் 1980ஆம் ஆண்டில் ஒலிபரப்பப்பட்டது. இதைத் தொடர்ந்து இன்றுவரை 385க்கு மேற்பட்ட வானொலி நாடகங்களை இவர் எழுதியுள்ளார்.\n\nSection::::எழுதிய சில நூல்கள்.\nஅராலியூர் ந.சுந்தரம்பிள்ளை இதுவரை 21 நூல்களை எழுதி வெளியிட்டுள்ளார். விபரம் வருமாறு:-\n\n\n\n\n\n\n\n\nSection::::பெற்ற பரிசில்களும், விருதுகளும்.\nஇவரின் இத்தகைய சேவைகளை கருத்திற் கொண்டு இலங்கை அரசு கலைஞர்களுக்கு வழங்கும் உயரிய விருதான 'கலாபூஷணம்' விருதினை வழங்கி கௌரவித்துள்ளது.\n\n\n"}
{"id": "91137", "url": "https://ta.wikipedia.org/wiki?curid=91137", "title": "கெஸ்டெர்நிக் சண்டை", "text": "கெஸ்டெர்நிக் சண்டை\n\nகெஸ்டெர்நிக் சண்டை (\"Battle of Kesternich\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். கெஸ்டெர்நிக் பெல்ஜிய எல்லைப் பகுதியில் அமைந்துள்ள ஒரு ஜெர்மானிய கிராமம். இது 1944-45 காலகட்டத்தில் மூன்று முறை கைமாறியது. \n\nகெஸ்டர்நிக் கிராமத்தில் 1944-45ல் இரு சண்டைகள் நடைபெற்றன. முதல் கெஸ்டர்நிக் சண்டை டிசம்பர் 1944ல் நடைபெற்றது. பல்ஜ் தாக்குதல் ஆரம்பிக்க இருநாட்களுக்கு முன்னால் (டிசம்பர் 14, 1944ல்) அமெரிக்க 78வது தரைப்படை டிவிசனின் படைப்பிரிவுகள் கெஸ்டெர்நிக் கிராமத்தைத் தாக்கின. இரு நாள் சண்டைக்குப் பிறகு கிராமம் அமெரிக்கர் வசமானது. இத்தாக்குதல் ஜெர்மானியர்களின் பல்ஜ் தாக்குதலுக்கான போர்த் திட்டத்துக்கு இடையூறாக இருந்ததால், உடனடியாக கெஸ்டர்நிக் கிராமத்தை மீண்டும் கைப்பற்றும் முயற்சியில் அவர்கள் இறங்கினர். டிசம்பர் 15ம் தேதி நடந்த பெரும் ஜெர்மானிய எதிர்த்தாக்குதலில் கிராமம் மீண்டும் ஜெர்மானியர் வசமானது. அடுத்த ஒரு வார காலத்துக்கு கிராமத்தைக் கைப்பற்ற இரு தரப்பினிடையே கடும் சண்டை நிகழ்ந்தது. இரு தரப்புக்கும் பெரும் உயிர்ச்சேதம் ஏற்பட்டாலும், அமெரிக்கர்களால் கிராமத்தைக் கைப்பற்ற முடியவில்லை. \n\nபல்ஜ் சண்டை நேச நாட்டு வெற்றியில் முடிவடைந்தபின் அமெரிக்கப்படைகள் மீண்டும் கெஸ்டர்நிக்கைக் கைப்பற்ற முயன்றன. ஜனவரி 30ம் தேதி தொடங்கிய அமெரிக்கத் தாக்குதல் மூன்று நாட்கள் நீடித்தது. பெப்ரவரி 2ம் தேதி ஜெர்மானியப் படைகள் முறியடிக்கப்பட்டு கிராமத்தை அமெரிக்கர்கள் கைப்பற்றினர். கெஸ்டர்நிக்குக்கான சண்டை பல்ஜ் சண்டையின் பகுதியாக மட்டுமல்லாமல் ஊர்ட்கென் காடு சண்டையின் பகுதியாகவும் கருதப்படுகிறது. \n"}
{"id": "91143", "url": "https://ta.wikipedia.org/wiki?curid=91143", "title": "போர் புனைவு", "text": "போர் புனைவு\n\nபோர் புனைவு (\"War fiction\") அல்லது இராணுவப் புனைவு (\"Millitary fiction\") என்பது ஒருவகை புனைவுப் பாணி. போர்களத்தில் நிகழும் ஆயுதமேந்திய மோதல்களையும், போரில் ஈடுபட்டுள்ள நாட்டின் சமூகத்தையும் களமாகக் கொண்டு படைக்கப்படும் புனைவுகள் இப்பாணியைச் சார்ந்தவையாகக் கருதப்படுகின்றன. பழங்காலத்தில் அரசர்கள் நாயகர்கள் ஆகியோரின் தீரச்செயல்களை அடிப்படையாகக் கொண்டு பாடப்பட்ட காவியங்களும் நெடுங்கவிதைகளும் போர் புனைவுப் பாணியின் முன்னோடிகளாகக் கருதப்படுகின்றன. பழங்கால போர்ப் புனைவுப் படைப்புகள் முழுவதும் கற்பனையாக அல்லாமல், உண்மை நிகழ்வுகளின் அடிப்படையில் படைக்கப்பட்டன. பின் மெல்ல அவை கற்பனை நிகழ்வுகளையும் மாந்தர்களையும் கருபொருளாகப் பயன்படுத்தத் தொடங்கின. 19ம் நூற்றாண்டில் போர் அடிப்படையில் முழுவதும் கற்பனையான கதைகளை எழுதும் வழக்கம் பரவலானது. 20ம் நூற்றாண்டில் போர் புனைவுப் படைப்புகள் உலகங்கெங்கும் பல மொழிகளில் எழுதப்படுகின்றன. தற்சமயம் புதினங்கள், சிறுகதைகள் மட்டுமல்லாது, திரைப்படங்கள், தொலைக்காட்சித் தொடர்கள், நிகழ்பட ஆட்டங்கள், வரைகதைகள், படப் புதினங்கள் என பல துறைகளிலும் போர்ப் புனைவு பாணி பின்பற்றப்படுகிறது.\n"}
{"id": "91147", "url": "https://ta.wikipedia.org/wiki?curid=91147", "title": "வியான்டென் சண்டை", "text": "வியான்டென் சண்டை\n\nவியான்டென் சண்டை (\"Battle of Vianden\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. வியான்டென் லக்சம்பர்கில் உள்ள ஒரு சிறு நகரம். இச்சண்டை இருகட்டங்களாக நடைபெற்றது. \n\nமுதல் கட்டத்தில் லக்சம்பர்க் எதிர்ப்புப்ப் படைகள் ஜெர்மானிய எஸ். எஸ் படை வீரர்களின் தாக்குதலிருந்து வியாண்டென் நகரைப் பாதுகாத்தன. லக்சம்பர்க் நாடு 1940 முதல் ஜெர்மானிய ஆக்கிரமிப்பில் இருந்தது. செப்டம்பர் 1944ல் நேச நாட்டுப் படைகளால் மீட்கப்பட்டது. இடைப்பட்ட காலத்தில் லக்சம்பர்க் எதிர்ப்புப் படையினர் ஜெர்மானிய எதிர்ப்புப் படைகளை எதிர்த்துப் போராடி வந்தனர். லக்சம்பர்க் மீட்கப்பட்ட பின்னர் அப்படையினரே லக்சம்பர்கின் காவல் படையினராகச் செயல்பட்டனர். வியாண்டென் நகரத்திலிருந்த பழைய வியாண்டென் கோட்டை ஊர் ஆற்றங்கரையில் ஒரு முக்கிய கண்காணிப்பு நிலையாக விளங்கியது. அதனை மீண்டும் கைப்பற்ற நவம்பர் 15, 1944ல் ஜெர்மானிய எஸ். எஸ் படைகள் முயன்றன. நான்கு நாட்கள் நடைபெற்ற இச்சண்டையில் லக்சம்பர்க் காவல் படைகள் ஜெர்மானியத் தாக்குதல்களைச் சமாளித்து முறியடித்தன.\n\nஒரு மாதம் கழித்து இரண்டாம் கட்டச் சண்டை நடைபெற்றது. டிசம்பர் 16ம் தேதி பல்ஜ் தாக்குதல் தொடங்கிய போது ஜெர்மானியப் படைகள் பெரும் எண்ணிக்கையில் மீண்டும் வியான்டெனைத் தாக்கின. அவர்களைச் சமாளிக்க முடியாமல் லக்சம்பர்க் படைகள் பின்வாங்கி விட்டன. பல்ஜ் தாக்குதல் முறியடிக்கப்பட்டபின் வியான்டென் ஜெர்மானியர் வசமிருந்து மீட்கப்பட்டது.\n"}
{"id": "91152", "url": "https://ta.wikipedia.org/wiki?curid=91152", "title": "பா. செயப்பிரகாசம்", "text": "பா. செயப்பிரகாசம்\n\nபா. செயப்பிரகாசம் (பி. 1941) தமிழ் எழுத்தாளர். சிறுகதைகள், கவிதைகள், கட்டுரைகள் ஆகியவற்றை எழுதியுள்ளார். குறிப்பாகச் சிறுகதைகளில் இவரது பங்களிப்பு தனித்துவமானது. ஒரு ஜெருசலேம், காடு ஆகிய தொகுப்புகள் முக்கியமானவை. மனஓசை இதழின் ஆசிரியர் குழுவில் அங்கம் வகித்துள்ளார். சூரியதீபன் என்னும் புனைபெயரிலும் எழுதி வருகிறார். மூன்றாவது முகம், இரவுகள் உடைபடும் ஆகிய தொகுப்புகள் சூரியதீபன் என்னும் பெயரில் வெளிவந்துள்ளன. 1965 இந்தி எதிர்ப்புப் போராட்டத்தின் மாணவர் தலைவர்களுள் ஒருவராக விளங்கினார்.\n\n"}
{"id": "91153", "url": "https://ta.wikipedia.org/wiki?curid=91153", "title": "கூட்டப்பள்ளி", "text": "கூட்டப்பள்ளி\n\nகூட்டப்பள்ளி நாமக்கல் மாவட்டம், திருச்செங்கோட்டு வட்டத்தில் உள்ள சிற்றூர். திருச்செங்கோட்டிலிருந்து ஈரோடு செல்லும் சாலையில் நான்கு கல்தொலைவில் இவ்வூர் அமைந்துள்ளது. திருச்செங்கோடு நகராட்சியின் எல்லை இது. 'பள்ளி' என்பது ஊர்ப்பெயர்களின் பொதுக்கூறாக அமைவதுண்டு. தமிழகம் முழுவதும் பல 'பள்ளி'கள் உள்ளன. சமண முனிவர்களின் தங்குமிடத்தைப் 'பள்ளி' என அழைத்த காரணத்தால் ஊர்களுக்கும் 'பள்ளி' எனப் பெயர் வந்ததாகச் சிலர் கருதுகின்றனர். ஆடு மாடுகள் நிறைந்திருந்த ஊர்களையும் 'பள்ளி' என அழைப்பதுண்டு. அவ்வகையில் இவ்வூர்ப் பெயர் அமைய இரண்டு காரணங்களையுமே கூறலாம். திருச்செங்கோட்டு மலையில் சமண முனிவர்களின் படுக்கைகள் இருக்கின்றன. திருச்செங்கோட்டுக்கு அண்மையில் இவ்வூர் இருப்பதாலும் ஒருகாலத்தில் சமணர்கள் கூடி வாழ்ந்த காரணத்தாலும் கூட்டப்பள்ளி எனப் பெயர் பெற்றிருக்கலாம். ஆடுமாடுகளுக்கான மேய்ச்சல் நிலமாக இருந்த காரணத்தால் கூட்டப்பள்ளி என அழைக்கப்பட்டிருக்கலாம். மாரியம்மன் கோயில் சிறப்புடையது. அண்ணா நகர் என்னும் அரசு வீட்டு வசதி வாரியக் குடியிருப்புப் பெரிய அளவில் இங்கு அமைந்துள்ளது. நகராட்சி நடுநிலைப் பள்ளி ஒன்று இங்கு செயல்படுகின்றது. ஈரோடு மாவட்டம் கோபிசெட்டிபாளையத்திலிருந்து கோயம்புத்தூர் செல்லும் சாலையில் 'கூட்டப்பள்ளி' என்னும் பெயர் கொண்ட சிற்றூர் ஒன்று உள்ளது.\n"}
{"id": "91154", "url": "https://ta.wikipedia.org/wiki?curid=91154", "title": "எஸ். எச். எம். ஜெமீல்", "text": "எஸ். எச். எம். ஜெமீல்\n\nஎஸ்.எச். முஹம்மது ஜெமீல் (பிறப்பு: நவம்பர் 21, 1940) ஒரு எழுத்தாளரும், பன்னூலாசிரியரும், கல்விமானும், ஆய்வாளருமாவார்.\n\nSection::::வாழ்க்கைக் குறிப்பு.\nசாகுல் ஹமீத், முக்குலத் உம்மா தம்பதியினரின் புதல்வராக அம்பாறை மாவட்டம் சாய்ந்தமருது எனும் ஊரில் பிறந்த எஸ்.எச். முஹம்மது ஜெமீல் காரைதீவு இராமகிருஷ்ண மிஷன் வித்தியாலயம், கல்முனை கார்மேல் பாத்திமா கல்லூரி, கொழும்பு சாஹிரா கல்லூரி ஆகியவற்றின் பழைய மாணவராவார். இவர் பேராதனைப் பல்கலைக்கழகத்தில் பொருளியல் பாடத்தில் சிறப்புப் பட்டமும், யாழ்ப்பாணப் பல்கலைக்கழகத்தில் கல்வித் துறை முதுமாணிப் பட்டமும் பெற்றார். அத்துடன் பேராதனைப் பல்கலைக்கழகத்தில் கல்வித்துறை டிப்ளோமா பட்டமும், ஐக்கிய இராச்சியத்தின் சசெக்ஸ் பல்கலைக்கழகத்தில் கல்வித்துறை சார் பயிற்சியையும், பல்கலைக்கழக நிர்வாகம் தொடர்பான கல்வியையும் பெற்றுக் கொண்டார்.\n\nSection::::வகித்த பதவிகள்.\nதொழில் ரீதியாக பேராதனைப் பல்கலைக்கழகத்தில் ஆங்கிலப் போதனாசிரியராகவும், 'அருணாசலம் ஹோல்' உதவி விடுதிக் காப்பாளராகவும் பணியாற்றிய பின்பு படிப்படியாக உயர் பதவிகளை வகிக்கலானார். கல்லூரி ஆசிரியராக, அதிபராக, ஆசிரியர் பயிற்சிக் கல்லூரி அதிபராக, வட்டாரக் கல்வி அதிகாரியாக, பிரதம கல்வி அதிகாரியாக, பரீட்சைத் திணைக்கள உதவி ஆணையாளராக, மட்டக்களப்பு கிழக்குப் பல்கலைக்கழகத்தின் முதலாவது பதிவாளராக, முஸ்லிம் சமய, கலாசார அமைச்சின் செயலாளராக, கல்வி, கலாசார விவகாரங்கள் அமைச்சின் மேலதிக செயலாளராக, கலாசார, சமய விவகார அமைச்சின் ஆலோசகராக... இப்படிப் பல்வேறு உயர் பதவிகளை வகித்துத் தற்போது ஓய்வுபெற்றுள்ளார். இவர் சித்தி ஆரிபாவின் கணவராவார். இத்தம்பதியினரின் மகன் முஹம்மது நசீல்.\n\nSection::::இலக்கிய ஈடுபாடு.\nஇவரது முதல் ஆக்கம் 'எனது ஊர்' எனும் தலைப்பில் 'தினகரன் ஞாயிறு பாலர் கழகப் பகுதியில்' 1949 இல் வெளிவந்தது. இலக்கியம், வரலாறு, கல்வி, நாட்டுப்புறப் பண்பாட்டியல் எனும் துறைகளிலான ஆய்வு முயற்சிகள் வலுப்பெற்று இன்றுவரை 25 நூல்களை எழுதியுள்ளார். சுமார் 110 ஆய்வுக் கட்டுரைகள் பிரசுரமாகியுள்ளன. 50 நூல்களுக்கான பதிப்புரை, மதிப்புரை, சிறப்புரை வழங்கப்பட்டுள்ளன. வானொலியில் (பிறநாடுகளுட்பட) 130 பேச்சுக்கள், கலந்துரையாடல்கள், நிகழ்ச்சிகள் என்பவற்றிலும், தொலைக்காட்சியில் 10 நிகழ்ச்சிகளிலும் பங்கேற்றுள்ளார். தினகரன், வீரகேசரி, தினபதி, சிந்தாமணி, நவமணி, தினக்குரல், மணிக்குரல், அல்இஸ்லாம், ஸாஹிரா, மித்திரன், அல் அரப், வளர்மதி, டெயிலிநியூஸ், ஒப்சேவர், எக்கோனோமிக்ஸ் டைம்ஸ் ஆகிய பத்திரிகை, சஞ்சிகைகளிலும் அவ்வப்போது வெளியிடப்படும் விசேட மலர்களிலும் இவரது கட்டுரைகள் வெளிவந்துள்ளன.\n\nகல்முனை ஸாஹிரா கல்லூரியின் அதிபராகக் கடமையாற்றிய காலத்தில் அக்கல்லூரி பல புதிய இலக்கிய முயற்சிகளை மேற்கொண்டது. மாணவர்களின் எழுத்தாற்றலை வளர்ப்பதற்காக 1976 இல் ஆரம்பிக்கப்பட்ட 'ஸாஹிரா' மாதாந்தப் பத்திரிகை கிரமமாகப் பல ஆண்டுகள் வெளிவந்து, இன்றுவரை இடைக்கிடையேயாவது வந்து கொண்டிருக்கிறது. 1983இல் இவரது ஆலோசனையில் ஆரம்பிக்கப்பட்ட 'இஸ்லாமிய நூல் வெளியீட்டுப் பணியகத்தால்' 1986இல் வெளியிடப்பட்ட 'எழுவான் கதிர்கள்'முக்கியதொரு தொகுப்பாகும். 1990களில் கிழக்கிலேற்பட்ட வன்முறைச் சூழலானது பணியகத்தின் சேவைகளை முடக்கிவிட்டது. இருந்தபோதிலும் 2000ம் ஆண்டுவரை 21நூல்களை அது வெளியிட்டுள்ளமை கவனத்திற் கொள்ளத்தக்கதாகும்.\nமுஸ்லிம் சமய, பண்பாட்டலுவல்கள் அமைச்சின் செயலாளராகவும் பின்னர் ஆலோசகராகவும் கடமையாற்றிய 11 வருட காலத்தில் இவ்வமைச்சு பெருந்தொகையான நூல்களையும், மலர்களையும் வெளியிட்டதிலும் பலரது நூல்களைப் பதிப்பித்ததிலும் எழுத்தாளர் மற்றும் கலைஞர் ஊக்குவிப்பிலும் பெரும் பங்கு வகித்தார். இவற்றுள் மிக முக்கியமானது இலங்கை முஸ்லிம்களின் வரலாற்றினை ஆய்வுசெய்து, ஆவணப்படுத்தி, மாவட்டரீதியான நூல்களை வெளியிட்டமையாகும். இதற்காகப் பல அறிஞர்களின் உதவிகள் பெறப்பட்டன. இவ்வாறு களுத்துறை, அனுராதபுரம், கண்டி, மாத்தளை, மாத்தறை, அம்பாறை, கம்பஹா, புத்தளம் ஆகிய மாவட்ட வரலாற்று நூல்கள், 1992-2000 ஆண்டு காலப் பகுதியில் வெளிவந்தன.\n\nSection::::எழுதிய நூல்கள்.\nஎஸ்.எச்.எம்.ஜெமீலின் நூல்கள் பின்வருமாறு:\n\n\n\nகொழும்பில் நடைபெற்ற உலக இஸ்லாமியத் தமிழ் இலக்கிய மாநாட்டுக் கௌரவம் (2002)\n\n"}
{"id": "91160", "url": "https://ta.wikipedia.org/wiki?curid=91160", "title": "யோவேல் (நூல்)", "text": "யோவேல் (நூல்)\n\nயோவேல் (\"Joel\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::யோவேல் நூல் பெயர்.\nயோவேல் என்னும் நூல் மூல மொழியாகிய எபிரேயத்தில் יואל (yoèl) எனவும், கிரேக்கத்தில் Ιωήλ, (ioél) எனவும், இலத்தீனில் Ioel எனவும் ஒலிக்கப்படும். யோவேல் என்னும் இறைவாக்கினர் பெயரால் இந்நூல் அழைக்கப்படுகிறது. \n\nSection::::நூலின் ஆசிரியர்.\n\"யோவேல்\" என்னும் இறைவாக்கினரின் பெயர் ஒரே ஒரு முறை மட்டும் விவிலியத்தில் குறிப்பிடப்படுகிறது. அவர் பெயரால் வழங்கப்படுகின்ற இந்நூலின் முதல் வசனம் அவர் பெயரைக் கொண்டிருக்கிறது: \"பெத்துவேலின் மகனான யோவேலுக்கு ஆண்டவர் அருளிய வாக்கு இதுவே:\" (யோவே 1:1). \"யோவேல்\" என்னும் பெயருக்கு \"யாவே என்னும் கடவுளை வழிபடுபவர்\" எனப் பொருள் கொள்ளலாம். \n\nஇந்த இறைவாக்கினரைப் பற்றியும் அவரது பணி பற்றியும் மிகச் சிறிதே நமக்குத் தெரிய வருகின்றது. நூலில் யூதா முக்கியத்துவம் பெறுவதால், ஆசிரியர் யூதா நாட்டவராக இருந்திருக்கலாம். ஒருவேளை எருசலேம் கோவிலோடு தொடர்புடையவராகவும் விளங்கியிருக்கலாம். இவர் கி.மு. 5-4 நூற்றாண்டுக் காலத்தில் வாழ்ந்தார் என்று அறிஞர் கருதுகின்றனர்.\n\nSection::::நூலின் உள்ளடக்கம்.\nமூன்று அதிகாரங்களை மட்டுமே உள்ளடக்கிய இச்சிறுநூல் கி.மு. ஐந்தாம் அல்லது நான்காம் நூற்றாண்டில் பாரசீகரின் ஆட்சிக் காலத்தில் எழுதப்பட்டிருக்க வேண்டும்.\n\nபாலஸ்தீனத்தில் ஏற்பட்ட கொடும் வறட்சி, வெட்டுக்கிளிகள் விளைத்த அழிவு ஆகியவற்றைக் \"கடவுளின் நாளுக்கும்\" கடவுளின் நீதியை எதிர்ப்பவர்கள்மீது வரவிருந்த தண்டனைக்கும் முன்னடையாளங்களாக இறைவாக்கினர் கருதுகின்றார்.\n\nமனமாற்றத்திற்குக் கடவுளின் அழைப்பு, நல்வாழ்வு அளிப்பதாக ஆண்டவர் கூறும் உறுதிமொழி, கடவுளின் ஆசி, ஆண் பெண் இளைஞர் முதியோர் என்ற வேறுபாடு இன்றி அனைவர்மீதும் கடவுள் ஆவியைப் பொழிந்தருள்வார் என்ற வாக்குறுதி ஆகியவை பற்றி இந்நூல் கூறுகிறது.\n\nSection::::குறிப்பிடத்தக்க சில பகுதிகள்.\nயோவேல் 2:1-2,13\n<br>\"ஆண்டவரின் நாள் வருகின்றது,\n<br>ஆம், அது வந்துவிட்டது.\n<br>அதுவோ இருளும் காரிருளும் கவிந்த நாள்;\n<br>மப்பும் மந்தாரமும் சூழ்ந்த நாள்;\n<br>விடியற்கால ஒளி மலைகள்மேல் பரவுவதுபோல்\n<br>ஆற்றல்மிகு, வெட்டுக்கிளிகளின் பெருங்கூட்டம் வருகின்றது;\n<br>இதுபோன்று என்றுமே நிகழ்ந்ததில்லை;\n<br>இனிமேல் தலைமுறைக்கும் நிகழப்போவதுமில்லை...\n<br>'நீங்கள் உங்கள் உடைகளைக் கிழித்துக்கொள்ள வேண்டாம்.\n<br>இதயத்தைக் கிழித்துக்கொண்டு உங்கள் ஆண்டவரிடம் திரும்பி வாருங்கள்'.\n<br>அவர் அருள் நிறைந்தவர், இரக்கம் மிக்கவர்;\n<br>நீடிய பொறுமையுள்ளவர், பேரன்பு மிக்கவர்;\n<br>செய்யக் கருதிய தீங்கைக் குறித்து மனம் மாறுகின்றவர்.\"\n\nயோவேல் 2:28-29\n<br>\"ஆண்டவர் கூறுகிறார்:\n<br>'நான் மாந்தர் யாவர்மேலும் என் ஆவியைப் பொழிந்தருள்வேன்;\n<br>உங்கள் புதல்வரும் புதல்வியரும் இறைவாக்கு உரைப்பர்;\n<br>உங்கள் முதியோர் கனவுகளையும்\n<br>உங்கள் இளைஞர் காட்சிகளையும் காண்பார்கள்.\n<br>அந்நாள்களில், உங்கள் பணியாளர், பணிப்பெண்கள் மேலும்\n<br>என் ஆவியைப் பொழிந்தருள்வேன்.'\"\n"}
{"id": "91165", "url": "https://ta.wikipedia.org/wiki?curid=91165", "title": "கொல்மார் இடைப்பகுதி", "text": "கொல்மார் இடைப்பகுதி\n\nகொல்மார் இடைப்பகுதி சண்டை (\"Battle of Colmar Pocket\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. தெற்கு பிரான்சில் நாசி ஜெர்மனியின் கட்டுப்பாட்டில் எஞ்சியிருந்த கொல்மார் இடைப்பகுதியை நேச நாட்டுப்படைகள் கைப்பற்றின. \n\nகொல்மார் இடைப்பகுதி என்பது பிரான்சின் அல்சேஸ் பகுதியில் ஜெர்மனியின் ஆக்கிரமிப்பிலிருந்த ஒரு சிறு பகுதியைக் குறிக்கும். ஜூன் 1944ல் ஓவர்லார்ட் நடவடிக்கையின் மூலம் நேசநாட்டுப் படைகள் பிரான்சின் மீது படையெடுத்தன. அடுத்த சில மாதங்களில் பிரான்சிலிருந்த ஜெர்மானியப்படைகள் பெரும்பாலும் வெளியேற்றப்பட்டுவிட்டன. நவம்பர் மாத இறுதியில் பிரான்சின் ஒரு சில பகுதிகள் மட்டுமே ஜெர்மானியப் படைகளின் கட்டுப்பாட்டிலிருந்தது. பிரெஞ்சு-ஜெர்மானிய எல்லையிலுள்ள அல்சேஸ் பகுதியில் கொல்மார் நகரைச் சுற்றியுள்ள சிறு பகுதி மட்டும் ஜெர்மானியர் வசமிருந்தது. இப்பகுதியின் மூன்று பக்கங்களிலும் உள்ள பகுதிகள் நேசநாட்டுப் படைகளால் கைப்பற்றப்பட்டுவிட்டன. இந்த வட்ட வடிவிலான பாலமுகப்பு (bridgehead) கொல்மார் இடைப்பகுதி என்றழைக்கப்பட்டது. அல்சேசும் அதன் அருகிலுள்ள லொரைன் பகுதியும் யாருக்கு சொந்தம் என்பதில் சில நூற்றாண்டுகளாக பிரான்சுக்கும் ஜெர்மனிக்கும் சர்ச்சை இருந்தது. ஜெர்மனி இவ்விரு பகுதிகளையும் தனக்கு சொந்தமெனக் கருதியதால் இவற்றைப் பாதுகாக்கப் பெருமுயற்சி செய்தது. ஜூன்-நவம்பர் 1944ல் நேச நாட்டுப் படைகள் பிரான்சில் வெகு விரைவாக முன்னேறியதால், அவற்றுக்குத் தேவையான தளவாடங்களை அனுப்புவதில் சிக்கலேற்பட்டது. வெகு தூரம் முன்னேறி விட்டதால், போதிய தளவாடங்களின்றி நேசநாட்டு முன்னேற்றம் கொல்மார் இடைப்பகுதியைக் கைப்பற்றும் முன்னரே தடைபட்டுவிட்டது.\n\nடிசம்பர் 1944ல் ஜெர்மனி நிகழ்த்திய பல்ஜ் தாக்குதல் தோற்கடிக்கப்பட்டதைத் தொடர்ந்து பிரான்சில் எஞ்சியிருந்து ஜெர்மானியக் கட்டுப்பாட்டுப் பகுதிகளின் பக்கம் நேசநாட்டுப் படைகளின் கவனம் திரும்பியது. ஜனவரி 20, 1945ல் கொல்மார் இடைப்பகுதியை மீட்கும் முயற்சி தொடங்கியது. பிரெஞ்சுப் படைப்பிரிவுகளும், அமெரிக்கப் படைப்பிரிவுகளும் இத்தாக்குதலில் ஈடுபட்டன. 1944-45ல் ஐரோப்பாவில் குளிர் காலம் வழக்கத்துக்கு மாறாகக் கடுமையாக இருந்தது. மிகுதியான பனிப்பொழிவும் உறைய வைக்கும் குளிரும் படை முன்னேற்றங்களைத் தாமதப்படுத்தின. இரு தரப்புகளும் கடும் குளிரில் மோதின. கொல்மார் இடைப்பகுதியின் தெற்குப்புறத்தில் பிரெஞ்சு 1வது கோரும் வடக்கில் அமெரிக்க படைப்பிரிவுகள் அடங்கிய பிரெஞ்சு 2வது கோரும் தாக்கின. இரு வாரங்கள் கடுமையான சண்டைக்குப் பிறகு கொல்மார் இடைப்பகுதி நேசநாட்டுப் படைகளால் கைப்பற்றப்பட்டது. கடும் ஜெர்மானிய எதிர்ப்பும், மோசமான தட்பவெட்ப நிலையும் இரு தரப்பிலும் பெரும் உயிர்ச்சேதத்தை ஏற்படுத்தின. பெப்ரவரி 9ம் தேதி கொல்மார் இடைவெளி முழுவதும் ஜெர்மானியப் படைகளிடமிருந்து மீட்கப்பட்டது. இச்சண்டை வெற்றிகரமாக முடிந்ததால் அடுத்து ஜெர்மனி மீதான படையெடுப்பு தொடங்கியது.\n"}
{"id": "91172", "url": "https://ta.wikipedia.org/wiki?curid=91172", "title": "புகையுணரி", "text": "புகையுணரி\n\nபுகையுணரி (smoke detector) என்பது குறிப்பிட்ட சூழகத்தில் புகை இருப்பதைக் கண்டறியப் பயன்படும் ஒரு கருவி ஆகும். சிறப்பாக, புகையை உணர்ந்தறிவதன் மூலம் தீப்பிடித்திருப்பதைக் கண்டறிவதற்குப் பயன்படுகிறது. அலுவலகங்கள், வணிக நிறுவனங்கள், தொழிற்சாலைகள் போன்ற பொதுக் கட்டிடங்களில் பொருத்தப்படும் புகையுணரிகளில் ஏதாவது ஒன்று புகையை உணர்ந்தவுடன் அக் கட்டிடத்தின் தீத்தடுப்புத் தொகுதிக்கு மின் குறிப்பலைகளை (\"குறிதிகளை, குறிகைகளை\") அனுப்பும். இதன் மூலம் எச்சரிக்கை ஒலி எழுப்பப்பட்டு கட்டிடத்தில் உள்ளவர்கள் உடனடியாகவே கட்டிடத்தை விட்டு வெளியேற உதவுகிறது. சிறிய வட்டத்தட்டுப் போலிருக்கும் புகையுணரிகள் கட்டிடங்களின் உட்கூரைகளில் (ceilings) குறிப்பிட்ட இடங்களில் பொருத்தப்படுகின்றன. பெரும்பாலான உணரிகள் புகையை உணர்வதற்கு ஒளிமின் முறையை அல்லது அயனாக்க (மின்மமாக்க) முறையைப் பயன்படுத்துகின்றன. புகையுணரும் திறனைக் கூட்டுவதற்காக இரண்டு முறைகளையும் சேர்த்துப் பயன்படுத்தும் உணரிகளும் உள்ளன.\n\nதீக்காப்பு நடவடிக்கைகளுக்கு மட்டுமன்றி, புகைத்தல் தடை செய்யப்பட்டுள்ள இடங்களில், புகைப்பவர்களைக் கண்டுபிடித்துத் தடுப்பதற்கும் இவ்வுணரிகள் உதவுகின்றன. இது உயிர்களின் பாதுகாப்புத் தொடர்பான விடயம் ஆதலால், புகையுணரிகளுக்குத் தொடர்ச்சியான மின்வலு வழங்கப்பட வேண்டும். பெரிய கட்டிடங்களில் மாற்று மின்வழங்கல் வசதிகளுடன் கூடிய, கட்டிடத்தின் பொது மின்வழங்கல் தொகுதியில் இருந்து மின்சாரம் வழங்கப்படும். ஆனால், தனிப்பட்ட வீடுகளிலும் சிறிய கட்டிடங்களிலும் புகையுணரிகளுக்குத் தனியான மின்கலங்களில் இருந்து மின் வழங்கப்படுகிறது.\n\nSection::::வடிவமைப்பு.\nSection::::ஒளியியல் புகையுணரி.\nஒளியியல் புகையுணரி ஒரு ஒளியுணரி ஆகும். இவ்வுணரியில் ஒரு மின் விளக்கும் அதிலிருந்து வரும் ஒளியை ஒளிக் கற்றையாகக் குவித்து வெளியேற்றுவதற்கான ஒரு வில்லையும் இருக்கும். இவ்வொளிக் கற்றையின் பாதையில் இருந்து சற்று விலகி அதற்கு ஒரு கோணத்தில் ஒளிமின் உணரியொன்றும் இருக்கும். புகை இல்லாதபோது ஒளிக்கற்றை, ஒளிமின் உணரிக்கு முன்பாக அதைக் கடந்து செல்லும்படி இருக்கும். புகை உருவாகி அது ஒளிக்கற்றையின் பாதையில் குறுக்கிடும்போது அக் கற்றையின் ஒரு பகுதி ஒளி, புகைத் துணிக்கைகளில் (துகள்களில்) பட்டுச் சிதறுகிறது. இவ்வாறு சிதறும் ஒளியை உணரும் ஒளிமின் உணரி அதை மின் குறிப்பலைகளாகத் (குறுதிகளாகத், குறிகைகளாகத் தீக்காப்புத் தொகுதிக்கு அனுப்பும்.\n\nஉடற்பயிற்சியகங்கள், அரங்கங்கள் போன்ற பெரிய வெளிகளுடன் கூடிய கட்டிடங்களில் ஒளிக்கற்றை உணரிகளும் பயன்படுவதுண்டு. இதில், ஒருபக்கத்தில் ஒளிக்கற்றையை உருவாக்கும் பகுதி இருக்கும் மறுபக்கத்தில் ஒரு ஒளி உணரி இருக்கும். சில வகைகளில் ஒரே பக்கத்திலேயே இரண்டும் இருக்க மறு பக்கத்தில் ஒளியைத் தெறித்துத் திருப்பி அனுப்புவதற்கான ஆடியொன்று இருக்கும். அறையின் ஒரு பக்கத்திலிருந்து செலுத்தப்படும் ஒளிக் கற்றை மறு பக்கத்தில் உள்ள உணரியால் உணரப்படும் அல்லது மறுபக்கத்தில் உள்ள ஆடியினால் தெறிக்கப்பட்டு அதே பக்கத்தில் உள்ள உணரியில் உணரப்படும். புகை இருக்கும்போது ஒளிக்கற்றையில் உள்ள ஒளியின் ஒரு பகுதி மறைக்கப்படுவதனால் ஓளியுணரி அதை உணர்ந்து குறிகைகளைக் கொடுக்கும்.\n\nநீண்ட நேரம் புகைந்து தீ உருவாகும் நிலைமைகளில் ஒளியியல் புகையுணரிகள் கூடிய வினைத்திறம் கொண்டவை. ஆனால், விரைவாகத் தீ உருவாகும் நிலைமைகளில், ஒளியியல் உணரிகள் அயனாக்க (மின்மமாக்க) உணரிகளைக் காட்டிலும் தாமதமாகவே செயற்படுகின்றன என்று ஆய்வுகள் காட்டுகின்றன. ஆனால் எல்லாவகையான நிலைமைகளிலும் போதிய அளவு செயல் திறனுடன் எச்சரிக்கை வழங்க வல்லவையாக ஒளியியல் புகையுணரிகளே விளங்குகின்றன.\n\nSection::::மின்மமாக்கி அல்லது அயனாக்கப் புகையுணரி.\nஇவ்வகை உணரிகள் ஒளியியல் புகையுணரிகளைக் காட்டிலும் விலை குறைவானவை. எனினும் இவை, ஒளியியல் உணரிகளைக் காட்டிலும் கூடியதாகப் போலி எச்சரிக்கைகளைக் கொடுக்கும் வாய்ப்புக்களைக் கொண்டிருப்பதால் சில வேளைகளில் இவை விரும்பப்படுவதில்லை. மின்மமாக்கி அல்லது அயனாக்கப் புகையுணரிகள் கண்ணால் பார்க்க முடியாத அளவு சிறிய புகைத் துகள்களையும் கண்டறிய வல்லவை. இவ்வகைப் புகையுணரிகளில், 0.3 மைக்குரோகிராம் ஓரிடத்தானுக்கு இணையான 37 கிலோபெக்குவல் (kBq) அல்லது 1 மைக்குரோகியூரி (µCi) கதிர்வீச்சு அமெரிக்கியம்-241 (Am) உள்ளது. இக் கதிர்வீச்சு, புகையுணரியுள் இருக்கும் அயனாக்க அறையொன்றுனூடாகச் செல்கிறது. இவ்வறையானது இரண்டு மின்முனைகளுக்கு இடையே உள்ள காற்றுநிரம்பிய ஒரு வெளியாகும். இவ்விரு மின்முனைகளுக்கும் இடையே மாறாத அளவுள்ள சிறிய மின்னோட்டம் இருக்கும். இவ்வறைக்குள் புகை வரும்போது அதன் துகள்கள் ஆல்ஃபா துகள்களை உறிஞ்சுவதால், அயனாக்கம் குறைந்து மின்னோட்டத்தில் இடையீடு ஏற்படும். இது எச்சரிக்கைச் குறிகையை (சமிக்ஞையை) உண்டாக்குகிறது.\n\nஆல்பா துகள்களை வெளிவிடும் ஒரு மூலகமான அமெரிக்கியம்-241 இன் அரை வாழ்வுக்காலம் 432 ஆண்டுகள். பீட்டா துகள்கள், காமா கதிர்களிலும் பார்க்க ஆல்ஃபா துகள்கள் விரும்பப்படுவதற்கு இரண்டு காரணங்கள் உள்ளன. ஒன்று, ஆல்ஃபா துகள்கள் கூடிய அயனாக்கம் (மின்மம்) கொண்டவை என்பதால் மின்னோட்டத்தைப் பேணுவதற்குப் போதுமான வளித் துகள்களை அயனாக்கம் (மின்மமாக்கக் கூடியதாக) செய்யக்கூடியதாக உள்ளது. மற்றது, இது குறைவான ஊடுருவும் தன்மை கொண்டது. இதனால் உணரியின் நெகிழி உறையினாலோ அல்லது காற்றினாலோ கதிர்வீச்சு இலகுவாகத் தடுக்கப்படலாம்.\n"}
{"id": "91173", "url": "https://ta.wikipedia.org/wiki?curid=91173", "title": "பொலினிக் அமிலம்", "text": "பொலினிக் அமிலம்\n\nஃபொலினிக் அமிலம் \"(Folinic acid)\" அல்லது லூக்கோவொரின் (leucovorin) என்பது புற்றுநோய்க்கு எதிரான ஒரு மருந்து வகையாகும். பொதுவாக கால்சியம் அல்லது சோடியம் ஃபொலினேட்டு ( அல்லது கால்சியம் அல்லது சோடியம் லூக்கோவொரின் ) சேர்மங்களால் ஆக்கப்பட்ட இச்சேர்மம் ஒரு எதிர்ப்பாற்றல் தூண்டியாகும். மீத்தோடிரெக்சேட்டு என்ற மருந்து பங்குபெறும் புற்றுநோய் வேதிச்சிகிச்சையில் இச்சேர்மம் உபயோகமாகிறது. 5 புளோரசில் என்ற செயலியுடன் கூட்டாக இணைத்தும் புற்று நோய்க்கு எதிரான மருந்தாக பயன்படுத்தப்படுகிறது. \n\nSection::::இயங்கும் விதம்.\nஃபொலினிக் அமிலமானது வைட்டமினான டெட்ரா ஹைட்ரோ ஃபோலிக் அமிலத்தின் 5-ஃபார்மைல் வழிப்பெறுதி ஆகும். எனவே, இது ஃபோலிக் அமிலத்திற்கு இணையான வைட்டமின் பண்பைப் பெற்றுள்ளது. வெறும் ஃபோலிக் அமிலம் மட்டும் நோயாளிகளுக்குத் தருவோமாயின் அதன் வளர்சிதைமாற்றம் புற்றுநோய் எதிர்ப்பு மருந்துகளால் தடுக்கப்பட்டு விளைவுகள் ஏற்படாது. ஃபொலினிக் அமிலமோ டை ஹைட்ரோ ஃபோலேட் ரிடக்டேசு நொதியின் (DHFR) உதவியின்றியே செயல்வடிவம் பெறுகிறது. (புற்று நோய் எதிர்ப்பு மருந்தான மீத்தோடிரெக்சேட் ஃபொலினிக் அமிலமோ டை ஹைட்ரோ ஃபோலேட் ரிடக்டேசு நொதியைத் தடுக்கிறது)\n\nSection::::நோய்நீக்கிப் பயன்கள்.\nமேலே கூறியபடி இது மீத்தோடிரெக்சேட், 5-ஃபுளுரோ யுராசில் போன்ற மருந்துகள் தந்த பின் நம் உடலில் விரைவாகப் பகுப்படையும் செல்களான எலும்பு மச்சை மற்றும் உணவுச் செரிமானப் பாதை செல்களைக் காப்பாற்ற உதவுகிறது.\n\nSection::::மருந்து கொடுக்கும் போது கவனிக்க வேண்டியது.\nஇம் மருந்தை மூளை உறைகளுக்குள் செலுத்தி விடக் கூடாது. அவ்வாறு செய்தால் மரணம் உள்ளிட்ட கொடிய பக்க விளைவுகள் ஏற்படும்.\n"}
{"id": "91175", "url": "https://ta.wikipedia.org/wiki?curid=91175", "title": "ஆமோஸ் (நூல்)", "text": "ஆமோஸ் (நூல்)\n\nஆமோஸ் (\"Amos\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::நூல் பெயர்.\nஆமோஸ் என்னும் நூல் மூல மொழியாகிய எபிரேயத்தில் עמוס (Amos,ʻāmōʷs) என்று அழைக்கப்படுகிறது. கிரேக்கத்தில் இந்நூல் Αμώς (Amós) என்றும் இலத்தீனில் Amos என்றும் உள்ளது. இப்பெயரின் பொருள் \"சுமை சுமப்பவர்\" என்பதாகும்.\n\nSection::::ஆசிரியர் மற்றும் பின்னணி.\nஇறைவாக்கு உரைக்கும்படி கடவுளிடமிருந்து அழைப்பு பெறுவதற்கு முன்னர், ஆமோஸ் ஆட்டு மந்தைக்கு உரிமையாளராகவும், காட்டு அத்திமரத் தோட்டம் பயிரிடுபவராகவும் இருந்தார். \"நான் இறைவாக்கினன் இல்லை; இறைவாக்கினர் குழுவில் உறுப்பினனும் இல்லை\" (7:14) என்று அவரே தம்மை அடையாளம் காட்டுகிறார். அவர் உண்மையிலேயே இறைவாக்கினர்தாம் என்பதற்கு இதுவும் ஒரு சான்று எனலாம்.\n\nவிவிலியத்தில் இடம்பெறும் இறைவாக்குகளுள், ஆமோஸ் உரைத்த தூதுரையே முதலில் எழுத்து வடிவம் பெற்றதாகும். ஆமோஸ் தென்னாடான யூதாவில் பிறந்தவராயினும் வடநாடான இசுரயேலுக்குச் சென்று கி.மு. 8ஆம் நூற்றாண்டின் மையப்பகுதியில் இறைவாக்கு உரைத்தார்.\n\nயூதா நாட்டில் எருசலேமுக்குத் தெற்கே அமைந்திருந்த தெக்கோவா என்னுமிடத்தில் அவரது இறைவாக்குப் பணி கி.மு. 750ஆம் ஆண்டில் தொடங்கியது. தென்னாட்டவராயினும் அவரது இறைவாக்கு வடநாட்டவருக்கு, குறிப்பாக சமாரியா, பெத்தேல் பகுதிகளுக்கு அளிக்கப்பட்டது.\n\nஆமோஸ் வாழ்ந்த காலத்தில் வேறு சில இறைவாக்கினரும் செயல்பட்டனர். அவர்களுள் எசாயா, மீக்கா, ஓசேயா ஆகியோர் குறிப்பிடத்தக்கவர்கள்.\n\nஆமோஸ் இறைவாக்குரைத்த நாள்களில் இரண்டாம் எரோபவாம் மன்னனின் ஆட்சியின்கீழ் இசுரயேல் நாடு சீரும் சிறப்புமாய் இருந்தது. ஆனால் வளமும் வாழ்வும் செல்வருக்கும் வலியோருக்கும் மட்டுமே; ஏழை எளியவர்கள் நசுக்கப்பட்டுத் தாழ்வுற்றுக் கிடந்தனர்.\n\nவலியோரை வாழ்த்தி எளியோரை வாட்டும் அநீதியும் பொய்ம்மையும் நிறைந்த சமுதாயத்தைக் கண்டு சீறுகிறார் ஆமோஸ். இனம் இனத்தையும் மனிதர் மனிதரையும் கசக்கிப் பிழியும் கொடுமையைக் கடுமையாய்க் கண்டிக்கிறார். நீதியையும் நேர்மையையும் வளர்த்துக் கொண்டாலன்றி, எந்த இனமும் கடவுளின் கடும் தண்டனைக்கு உள்ளாகும் என்று எச்சரிக்கை விடுக்கின்றார்.\n\nSection::::நூல் வழங்கும் செய்தி.\nசமூகத்தில் நிலவிய அநீதியை ஆமோஸ் படம்பிடித்துக் காட்டுகிறார்: செல்வர்கள் \"நேர்மையாளரை வெள்ளிக்காசுக்கும் வறியவரை இரு காலணிக்கும் விற்கின்றார்கள். ஏழைகளின் தலைகளை மண்ணில் புழுதிபட மிதிக்கின்றார்கள்; ஒடுக்கப்பட்டோரின் நெறியைக் கெடுக்கின்றார்கள்\" (2:6-7). இத்தகைய அநீதிகளை இழைப்போர் கடவுளின் தண்டனைக்குத் தப்ப மாட்டார்கள் என்று ஆமோஸ் இறைவாக்கு உரைத்தார்.\n\nசெல்வரும் ஆட்சியாளரும் இச்செய்தியைக் கேட்க விரும்பவுமில்லை, அதை ஏற்கவுமில்லை. தென்னாட்டைச் சார்ந்த ஓர் அன்னியன் வடநாட்டுக்கு வந்து நம்மைக் கண்டிப்பதா என்றுகூட அவர்கள் நினைத்திருக்கலாம். நாடு செல்வத்தில் கொழித்திருக்கும் வேளையில் அழிவு பற்றிய செய்தியை அறிவித்த இறைவாக்கினரை அதிகார வர்க்கத்தினர் ஏற்க விரும்பவில்லை. பெத்தேலின் குருவாயிருந்த அமட்சியா என்பவர் ஆமோசிடம், \"காட்சி காண்பவனே, இங்கிருந்து போய்விடு; யூதாவின் நாட்டுக்கு ஓடிவிடு\" (7:10,12) என்று சொல்லியனுப்பியதைப் பார்க்கும்போது ஆமோஸ் சமய மற்றும் அரசியல் அதிகாரிகளின் கோபத்திற்கு ஆளானது தெரிகிறது.\n\nஎல்லா மக்களுக்கும் தலைவராய் இருக்கும் கடவுள் அளித்த நெறியை மீறியதால் இசுரயேலரின் அண்டை நாட்டவரான தமஸ்கு நகரத்தவர், பெலிஸ்தியர், தீர் நகரத்தவர், ஏதோமியர், அம்மோனியர், மோவாபியர் ஆகியோருக்கு எதிராக ஆமோஸ் இறைவாக்கு உரைத்தார். தாம் தேர்ந்துகொண்ட மக்களுக்கு அளித்த திருச்சட்டத்தைத் தென்னாடும் (யூதா நாடு) வடநாடும் (இசுரயேல் நாடு) மீறியதால் அவர்களும் கடவுளின் தண்டனைக்குத் தப்பமாட்டார்கள் என்று ஆமோஸ் இறைவாக்கு உரைத்தார்.\n\nசெல்வம் கொழித்த வணிகர்கள், திருச்சட்டத்தை வெறும் வெளிச்சடங்காக மாற்றிவிட்டவர்கள் ஆகியோரை ஆமோஸ் கண்டித்தார். மக்கள் மனம் மாறி நன்னெறியைக் கடைப்பிடித்தால் கடவுளின் ஆசியைப் பெறுவர் என்று ஆமோஸ் உரைத்தார்:\n\n\"'இதோ! நாள்கள் வரப்போகின்றன; அப்போது, அறுவடை செய்வோரை உழுவோரும், கனி பிழிவோரை விதைப்போரும் தொடர்ந்து முன்னேறுவர்; மலைகள் இனிய இரசத்தைப் பொழியும்; குன்றுகள் தோறும் அது வழிந்தோடும்,' என்கிறார் ஆண்டவர். 'என் மக்களாகிய இசுரயேலை முன்னைய நன்னிலைக்குக் கொண்டுவருவேன்; அவர்கள் பாழடைந்த நகர்களைத் திரும்பக் கட்டி அவற்றில் குடியேறுவார்கள்; திராட்சைத் தோட்டங்களை அமைத்து அவற்றின் கனிரசத்தை அருந்துவார்கள். பழத்தோட்டங்களை அமைத்து அவற்றின் கனிகளை உண்பார்கள். அவர்களைத் தங்கள் நாட்டில் மீண்டும் நான் வேரூன்றச் செய்வேன்; நான் அவர்களுக்கு அளித்திருக்கும் நாட்டிலிருந்து இனி ஒருபோதும் அவர்கள் பிடுங்கப்படமாட்டார்கள்,' என்கிறார் உங்கள் கடவுளாகிய ஆண்டவர்\" (ஆமோஸ் 9:13-15).\n\nSection::::இலக்கிய நயம்.\nஆமோஸ் இறைவாக்கினரின் பேச்சு நேரடியாக மக்களின் உள்ளத்தைத் தொடும் விதத்தில் அமைந்தது. ஒளிவுமறைவின்றி அவர் கடவுளின் செய்தியை மக்களுக்கு அறிவித்தார். எளிய நடையும் நேர்முகப் பேச்சும் அங்கே உள்ளன.\n\nகால்நடை பேணலும் வேளாண்மைத் தொழிலும் அவரது பின்னணியானதால் அவருடைய நூலில் பயிரிடுதல் சார்ந்த உருவகங்கள் மிகுந்துள்ளன. எடுத்துக்காட்டாக 7:1 காண்க: \"தலைவராகிய ஆண்டவர் எனக்குக் காட்டிய காட்சி இதுவே: 'அரசனுக்கென முதல் புல்லறுப்புச் செய்தானபின், இரண்டாம் பருவத்தில் புற்கள் துளிர்க்கத் தொடங்கும் வேளையில், அவர் வெட்டுக்கிளிக் கூட்டங்களை உருவாக்கிக் கொண்டிருந்தார். நாட்டிலிருந்த புல்லையெல்லாம் அவை தின்று தீர்த்துக் கொண்டிருந்த வேளையில் நான் 'இறைவனாகிய ஆண்டவரே, மன்னித்தருளும்; உம்மைக் கெஞ்சி மன்றாடுகிறேன்; யாக்கோபு எப்படி நிலைநிற்கப் போகிறான்? அவன் மிகச் சிறியவன் அல்லவா!' என்றேன்.\"\n\nSection::::குறிப்பிடத்தக்க சில பகுதிகள்.\nஆமோஸ் 5:21-24\nஆண்டவர் கூறுகிறார்:\n\"உங்கள் திருவிழாக்களை நான் வெறுத்து அருவருக்கின்றேன்;\nஉங்கள் வழிபாட்டுக் கூட்டங்களில் எனக்கு விருப்பமே இல்லை.\nஎரிபலிகளையும் தானியப் படையல்களையும்\nஎனக்கு நீங்கள் செலுத்தினாலும் நான் ஏற்க மாட்டேன்;\nகொழுத்த விலங்குகளை நல்லுறவுப் பலிகளாகச் செலுத்தும்போது\nநான் ஏறெடுத்தும் பார்க்கமாட்டேன்.\nஎன் முன்னிலையில் நீங்கள் இரைச்சலிட்டுப் \nபாடும் பாடல்களை நிறுத்துங்கள்,\nஉங்கள் வீணைகளின் ஓசையை நான் கேட்க மாட்டேன்.\nமாறாக, நீதி வெள்ளமெனப் பொங்கி வருக!\nநேர்மை வற்றாத ஆறாகப் பாய்ந்து வருக!\"\n\nஆமோஸ் 6:11-12\n\"ஆண்டவர்தாமே ஆணையிடுகின்றார்;\nபெரிய மாளிகைகளைத் தரைமட்டமாக்குவார்;\nசிறிய வீடுகளைத் தவிடுபொடியாக்குவார்.\nபாறைகள்மேல் குதிரைகள் ஓடுமோ?\nஎருதுகளைக் கட்டிக் கடலை உழுவதுண்டோ?\nநீங்கள் நீதியை நஞ்சாக மாற்றினீர்கள்,\nநேர்மையின் கனியை எட்டிக்காயாய் ஆக்கினீர்கள்.\"\n"}
{"id": "91178", "url": "https://ta.wikipedia.org/wiki?curid=91178", "title": "1", "text": "1\n\nஆண்டு 1 (I) என்பது ஜூலியன் நாட்காட்டியில் சனிக்கிழமை அல்லது ஞாயிற்றுக்கிழமையில் தொடங்கிய சாதாரண ஆண்டு ஆகும். அக்காலத்தில் இவ்வாண்டு \"சீசர் மற்றும் பவுலுஸ் ஆகியோரின் ஆட்சி ஆண்டு\" (\"Year of the Consulship of Caesar and Paullus\") எனவும், \"ஆண்டு 754\" (பண்டைய உரோமன் அப் ஊர்பி கொண்டிட்டா நாட்காட்டியில்) எனவும் அழைக்கப்பட்டது. நடுக் காலப்பகுதி முதல் ஐரோப்பாவில் அனோ டொமினி ஆண்டுகள் அறிமுகப்படுத்தப்பட்ட பின்னரே இவ்வாண்டுக்கு 1 என அழைக்கும் முறை நடைமுறைக்கு வந்தது. கிறித்தவ பொது ஆண்டு முறையில் இது முதலாவது ஆண்டாகும். இதற்கு முந்தைய ஆண்டு கிமு 1 ஆகும். ஜூலியன் நாட்காட்டியில் 0 ஆண்டு இருக்கவில்லை.\n\nSection::::நிகழ்வுகள்.\n<onlyinclude>\n\n\n\n\n</onlyinclude>\n"}
{"id": "91186", "url": "https://ta.wikipedia.org/wiki?curid=91186", "title": "கொங்கு மண்டல சதகங்கள்", "text": "கொங்கு மண்டல சதகங்கள்\n\nகொங்கு மண்டல சதகங்கள் கார்மேகக் கவிஞர், வாலசுந்தரக் கவிராயர், கம்பநாதசாமி ஆகியோர் இயற்றிய மூன்று சதக நூல்களைக் குறிக்கும்.\n\nSection::::சதகம்.\nசதகம் என்பது வடமொழிச் சொல். நூறு என்பது இதன் பொருள். சதம் என்றால் வடமொழியில் நூறு என்று பொருள்படும். சதம் என்ற சொல்லுக்கு இடையே 'க' சேர்ந்துள்ளது. சதகம் என்பது நூறு என்ற எண்ணிக்கையில் அமைந்த பாடல்களை கொண்ட தமிழ் இலக்கிய நூல். சதக இலக்கியங்களின் கருப்பொருளும் நோக்கங்களும் பற்பல. சதகம் தனியொரு சிற்றிலக்கியமாக வளர்ச்சி பெற்ற காலம் கி.பி. 11-ஆம் நூற்றாண்டு ஆகும். கொங்கு மண்டலச் சதகம் போன்றனவற்றை வரலாற்று சதக நூல்களாகப் பகுப்பர். இறைவனை போற்றிப் பாடப்பட்ட சாதக நூல்கள் போற்றி என்ற சதக நூல் வகையில் பகுப்பர். நீதி கூறும் சதகங்கள் நீதி நூல் வகையில் பகுக்கப்படும்.\n\nSection::::கொங்கு மண்டல சதகங்கள்.\nகொங்கு மண்டல சதகம் என்பது கொங்கு மண்டலத்தைப் பற்றிப் பாடிய சதகம். சதகம் என்பது நூறு செய்யுட்களாற் பாடுவது.\n\"விளையுமொருபொருண் மேலொருநூறு, தழையவுரைத்தல் சதகமென்ப\"\nஎன்பது இலக்கண விளக்கப்பாட்டியல் - 86.\n\nசதகம் பல பொருள் பற்றிப் பாடப்பெறும். இது வரலாறு பற்றிப் பாடப்பெறும் சதகவகையைச் சார்ந்தது. இந்நூலின்கண் வரும் முதல் மூன்று பாடல்களும் பாயிரமாகவமைந்த ஆசிரிய விருத்தங்கள், நூலுக்குரியனவாகப் பாடப்பெற்ற பாடல்கள் நூற்றொன்றும் கட்டளைக் கலித்துறைகள்.\n\n\"வடித்தமிழ் நூலையாசான் வாலசுந்தரம் யான் சொன்னேன்\" எனப் \nபாயிரம் கூறுவதால் இந்நூலாசிரியரின் பெயர் வாலசுந்தரக்கவிஞர் எனத் தெரிகின்றது. \n\n\"இம்முடிவாரணவாசியெங்கள் வடமலை முன்னவன்\" என விசயமங்கலத்தில் வாழ்ந்த வாரணவாசி முதலியோரை 'எங்கள்' என உரிமை பாராட்டிக் கூறுதலின் இந்நூலாசிரியர் குறும்பு நாட்டு விசயமங்கலத்தைச் சார்ந்தவரெனத் தெரிகிறது.\n\nஇந்நூல்(கொங்கு மண்டல சதகம்) முகப்பில் விநாயகர் காப்புக் கூறுதலின் ஆசிரியர் சைவ சமயத்தினரென்பது துணிபு. ஆசிரியர் வெண்ணைநல்லூர்ச் சடையன் (சடையப்ப வள்ளல்) வாழ்ந்த காலமாகிய கி.பி. 12ஆம் நூற்றாண்டில் வாழ்ந்தவர் எனப்புலப்படுகின்றது. கொங்கு மண்டல சதகம் 7ஆம் நூற்றாண்டைச்சேர்ந்தது எனவும் கருதப்படுகின்றது\n\nசதகம் வரலாற்றை கூறுவதால் 13, 17ஆம் நூற்றாண்டுகளிலும் கார்மேகக் கவிஞர், கம்பநாதசாமி ஆகியோராலும் கொங்கு மண்டல சதகம் பாடப்பெற்றது. ஆக \"கொங்கு மண்டல சதகம்\" என்பது கார்மேகக் கவிஞர், வாலசுந்தரக் கவிராயர், கம்பநாதசாமி ஆகியோர் இயற்றிய கொங்கு மண்டல சதக நூல்கள் \nமூன்றினையும் கொண்டதாகும்.\n\n13ஆம் நூற்றாண்டில் கார்மேகக்கோனார் கொங்கு மண்டல சதகத்தை எழுதினார். கொங்கு நாட்டு பிரிவுகளையும், ஊர்தொகையையும் இதில் விரிவாகக் கூறினார். 7 ஆம் நூற்றாண்டிலேயே இப்பிரிவு இருந்தது என்றாலும் 13ஆம் நூற்றாண்டினது விரிவாக உள்ளது\n\n'கொங்கு மண்டல சதகங்கள்' என்னும் பெயரில் மூன்று நூல்கள் கிடைத்துள்ளன. திரு. முத்துசாமிக் கோனார் அவர்கள் கார்மேகக்கவிஞரின் கொங்கு மண்டல சதகத்தை உரையுடன் வெளியிட்டார். நூறு கட்டளைக் கலித்துறைச் செய்யுட்களாற் கொங்கு மண்டலச் சிறப்பை உணர்த்தக் கருதிப் பாடப்பட்ட ஒரு நூல்.\nதிரு. வே.ரா. தெய்வசிகாமணிக்கவுண்டர் அவர்கள் 1971ஆம் ஆண்டில் உரைவிளக்கக் குறிப்புகளுடன் வாலசுந்தரக் கவிராயரின் கொங்கு மண்டல சதகத்தை வெளியிட்டுள்ளார்கள். இப்பொழுது கம்பநாதசாமிகளின் கொங்கு மண்டல சதகமும் கிடைத்துள்ளது.\n\nSection::::கொங்கு நாட்டின் அரிய செய்திகள்.\nகொங்கு நாட்டின் எல்லைகள், நாடுகள், மலைகள், ஆறுகள், தலங்கள் என நிலவியல் நிலையில் கொங்குநாட்டின் அத்துணைச் செய்திகளையும் \nஇந்நூல்கள் தொகுத்துத் தந்துள்ளன. காவிரியின் உற்பத்தியிலிருந்து தொடங்கி, இறைவன் எழுந்தருளியுள்ள தலங்கள் குறித்தும், அந்நாட்டில் \nவாழ்ந்த புலவர்கள் புரவலர்கள் குறித்தும் அரியபல செய்திகள் காணக்கிடக்கின்றன. இந்நூல்களில் காணப்பெறும் பல்வேறு செய்திகளால் கொங்கு நாட்டின் பண்பாடும், வரலாறும் பழக்கவழக்கங்களும் இனிது புலனாகின்றன.\n\nSection::::வரலாற்று ஆவணங்கள்.\nஅக்காலத்தில் வரலாறு என்பது புராணக் கதைகள், வாய்மொழிக் கதைகள் உள்ளிட்ட அனைத்தையும் தொகுப்பது எனக் கருதப்பட்டுள்ளது. அவ்வகையில் கொங்கு நாடு தொடர்பான புராணக் கதைகள், இலக்கியம் முதலியவற்றைத் தொகுத்துச் செய்யுள் வடிவில் இந்நூல் எழுதப்பட்டுள்ளது. இருப்பினும், சதக நூல்களில் கிடைக்கப்பெறும் சேதிகளுக்கு ஏற்ப கல்வெட்டுகள், செப்பேடுகள், என அனைத்தும் மிக சரியாக துணை நிற்பதால், இதனை புராணமாகக்கொள்ளாமல் முதல் நிலை வரலாற்று மூலம் எனக் கொள்வதில் வரலாற்று ஆசிரியர்கள் கொள்கின்றனர்.\n"}
{"id": "91188", "url": "https://ta.wikipedia.org/wiki?curid=91188", "title": "கெண்டி (தாவரம்)", "text": "கெண்டி (தாவரம்)\n\nகெண்டி அல்லது நெப்பந்திசு (\"Nepenthes\") அல்லது குடுவையுருத்தாவரம் எனப்படுவது நெப்பந்தேசியே குடும்பத்தைச் சேர்ந்த ஒரு பூச்சியுண்ணும் தாவரமாகும். கெண்டி பேரினத்தில் வெவ்வேறு காலநிலைகளில் வளரக்கூடிய ஏறக்குறைய 130 இனங்கள் காணப்படுகின்றன. இதில் சுமார் 70 வகைச் செடி இனங்கள் உள்ளன. இவை ஜாடிச் செடிகள் ( Pitcher Plant) என தோட்டவியலாளர்களால் அழைக்கப்படுகின்றன. மேலும் இவை தொங்கும் குடுவைகள் (Hanging Pitcher Plant) என்றும் அழைக்கப்படுகின்றன.\n\nSection::::தாவரம் காணப்படும் இடங்கள்.\nகெண்டித் தாவரங்கள் கடல் மட்டத்திலிருந்து 1000 அடி முதல் 10,000 அடி உயரம வரை உள்ள இடங்களில் வளர்கின்றன. இவை ஈரம் மிக்க ஆதிக்காடுகளிலோ, சதுப்பு பிரதேசங்களில் உள்ள குட்டை ஓரங்களிலோ செழித்து வளர்கின்றன. நியூகலிடோனியா, நியூகினி முதல் அயன ஆஸ்திரேலியா, கண்டா தீவுகள், இலங்கை, மடகாஸ்கர். மலேயா பிலிப்பைன், சீனா வங்காளம், இந்தியா போன்ற நாடுகளில் இச் செடிகளைக் காணலாம்.\n\nSection::::கட்டமைப்பு.\nஆழம் குறைந்த வேர் ஏறும் தண்டு கொண்ட ஒரு படரித்தாவரம் ஆகும். இவற்றில் ஒரு அடி உயரம் கொண்ட சிறு செடி முதல் 70 அடி உயரம் வரை பற்றி ஏறும் தொற்றுக் கொடிகளும் உள்ளன. நெப்பந்தீஸ் இனங்களில் பல வகையான தொற்றுக் கொடிகள் (Epiphytes) உள்ளன. நெப்பந்தீஸ் வீய்ச்சி என்ற வகையில் செடியின் தண்டில் ஒன்று விட்ட ஒழுங்கில் தோன்றும் வாளுருவான இலை. இலையின் நடு நரம்பே பற்றுக் கம்பியாக மாறி பற்றிப்படர உதவும். இத்தந்து அதன் முடிவில் குடுவையை ஆக்கும். இக்குடுவை ஆரம்பத்தி்ல் ஒரு முகையாக ஆரம்பிக்கும். பின் படிப்படியாக குடுவையாக மாறும். பற்றுக்கம்பி இனத்திற்குத் தக்கவாறு நீளம் மாறுபடுகிறது. இது செடிகளின் மேலே ஏறிச் செல்ல உதவியாக உள்ளது. மேலும் குடுவையயும் குடுவையில் உள்ள திரவத்தின் எடையையும் தாங்கிப் பிடிக்கிறது.\n\nSection::::பூச்சிகளைக் கவருதல்.\nஇளம் குடுவைகள் மூடியே இருக்கும். முதிர்ந்த குடுவைகள் வாயின் மேல் மூடி போல ஒரு பாகம் நீண்ண்டிருக்கும். இலையின் மேற்பரபு குழிவாக உள் மடங்கி வளர்ந்து கிண்ணம், புனல், குடுவை, லோட்டா போன்ற பல வடிவங்களில் இருக்கும். இந்த குடுவையில் மூன்றில் ஒரு பங்கு 'பெப்சின்' என்ற திரவம் இருக்கும். குடுவையின் வாயிலே எண்ணற்ற தேன் சுரப்பிகள் இருக்கும். மேலும் இக்குடுவைகள் கவர்ச்சிகரமான வண்ணங்கள், புள்ளிகள், திட்டுகள் கொண்டு காணப்படும். இது எறும்பு, கரப்பான் பூச்சி, மற்றும் ஊர்ந்து செல்லும் சிறிய பூச்சியினங்கள் ஆகியவைகளைக் கவரும். தேன், நிறம், வாசனை மற்றும் குடுவையின் அமைப்பாலும் கவரப்பட்டு இப்பூச்சிகள் தேன் சுரப்பிகளிடம் செல்லும் போது அவை வழுவழுப்பான பாகத்தினால் சறுக்கி குடுவையினுள் விழுகின்றன. அவை மேலே வர முடியாமல் உள்நோக்கி வளைந்திருக்கும் குடுவையின்முடிகள் அவைகளைத் தடுத்து விடுகின்றன.\nகுடுவையில் உள்ள பெப்சின் திரவம் பூச்சியை செரிமானம் செய்து அவற்றின் சாரத்தை இழுத்துக் கொள்கிறது. இதன் மூலம் இத்தாவரத்திற்கு பற்றாக்குறையான நைட்ரேட் மற்றும் பாஸ்பேட் சத்தைப் பெறுகின்றன. குடுவையின்மீது உள்ள மூடி போன்ற அமைப்பு மழை நீரை உள்ளே விடாமல் தடுக்கிறது..\n\nSection::::நெப்பந்தீசு பூ அமைப்பு.\nநெப்பந்தீசு த் தாவர வகையில் ஆண், பெண் என இரு வகைகள் உள்ளன. இவற்றின் பூக்கள் ஒழுங்கானவை. 'ரசீம்' எனும் வளர்நுனி மஞ்சரிகளாக அமைந்திருக்கும். இதழ்கள்2-2: ஆண் பூவில் 4 முதல் 16 வரை கேசரங்கள் இருக்கும். பெண் பூவில் சூலகம் 4 சூலறைகள் கொண்டது. பல சூல்கள் பல வரிசைகளில் பொருந்தியிருக்கும். கனி இணை சூலக வெடிகனி ஆகும். விதைகள் 100 முதல் 500 வரை இருக்கும். இவை இலேசானதகவும் அவற்றின் முனைகளில் நீண்ட மயிரிழைகள் நீட்டிக் கொண்டும் இருக்கும்.\nSection::::சுரப்பிககள.\nநெப்பந்தீசு செடியில் பல சுரப்பிகள் இருந்தாலும் குறிப்பாக 4 வகைகள் குடுவையில் காணப்படுகின்றன.\n\nநெப்பந்தீசு இனம் மற்றும் கலப்பினம் ஆகியவற்றில் பெரும்பாலும் குடுவையின் உள்பகுதியில் மூன்றில் ஒரு பகுதி வழவழப்பாகவும் ஊதா நிறத்துடனுமே திரவங்கள் காணப்படுகின்றன.\nSection::::நெப்பந்தீசு வகைகள்.\nநெப்பந்தீசு இனத்தில் சுமார் 70 வகைச் செடிகளும் பத்துக்கும் மேற்பட்ட கலப்பினச் செடிகளும் உள்ளன. வித்தியாசமான குடுவை அமைப்புகளுடன் உள்ள சில செடிகளுள் சில:\n\nSection::::மருத்துவப் பயன்.\nநெப்பந்தீசுத் தாவரத்தின் திறக்காத இளம் குடுவைகள் வயிறு சம்பந்தப்பட்ட நோய்களுக்கும், சிறுநீரகக் கோளாறுக்கும், சர்க்கரை (நீரிழிவு) நோய்க்கும் கண் நோய்க்கு சொட்டு மருந்தாகவும் அஸ்ஸாம் பகுதி மக்கள் பயன்படுத்துகிறார்கள். இதன் குடுவையை அரைத்து தொழுநோய் பாதிக்கப்பட்ட உறுப்புகளுக்குத் தடவுவார்கள்.\n\nSection::::உசாத்துணை..\nஏற்காடு இளங்கோ அவர்கள் எழுதிய அதிசயத் தாவரங்கள். அறிவியல் வெளியீடு. மார்ச்சு-2004\n\n"}
{"id": "91190", "url": "https://ta.wikipedia.org/wiki?curid=91190", "title": "பாலா சங்குப்பிள்ளை", "text": "பாலா சங்குப்பிள்ளை\n\nசங்குப்பிள்ளை பாலகிருஷ்ணன் (பிறப்பு: மே 12, 1957) ஒரு ஈழத்து எழுத்தாளரும், ஆய்வாளருமாவார். இவர் கே.எஸ்.பாலா, இளைய பாலா ஆகிய புனைப் பெயர்களிலும் எழுதி வருகின்றார்.\n\nSection::::வாழ்க்கைக் குறிப்பு.\nகருப்பையாபிள்ளை, தாமரை தம்பதியினரின் புதல்வராக நுவரெலியா மாவட்டம் அம்பகமுவ பிரதேச செயலாளர் பிரிவில் அட்டன் எனும் இடத்தில் பிறந்த சங்குப்பிள்ளை பாலகிருஷ்ணன் அட்டன் ஐலன்ஸ் தேசிய பாடசாலை, கண்டி அசோகா வித்தியாலயம் ஆகியவற்றின் பழைய மாணவராவார். கண்டியில் தட்டச்சு மற்றும் கணக்காய்வு சம்பந்தமான படிப்பைத் தொடர்ந்தார். பின்னர் தென்னிந்தியா சென்று கல்வி கற்றுத் தற்போது கணக்காய்வாளராகப் பணியாற்றுகிறார். கணக்காய்வாளர் நிறுவனமான 'சங்கப்பிள்ளை அன் கோ' வின் உரிமையாளர். இவரின் துணைவியார் இந்துராணி. இத்தம்பதியினருக்கு அருண் பிரசாத், சிநேகா ஆகிய இரண்டு பிள்ளைகள் உளர்.\n\nSection::::இலக்கியத்துறை.\nபாலா சங்குப்பிள்ளையின் முதலாவது சிறுகதை 1980ம் ஆண்டில் தினகரன் பத்திரிகையில் 'புதிய தீர்ப்பு' எனும் தலைப்பில் பிரசுரமானது. 1990ம் ஆண்டில் இலங்கை ஒலிபரப்புக் கூட்டுத்தாபன வர்த்தக சேவையில் இவரது முதலாவது கதை ஒலிபரப்பானது. இதிலிருந்து நூற்றுக்கும் மேற்பட்ட சிறுகதைகளையும், 150க்கு மேற்பட்ட அரசியல், அறிவியல், ஆரோக்கிய, சினிமா, இலக்கக் கட்டுரைகளையும், நான்கு தொடர் கதைகளையும் எழுதியுள்ளார். இத்தகைய ஆக்கங்கள் தினக்குரல், வீரகேசரி, தினகரன், தினமுரசு, சுடர்ஒளி, மித்திரன் வாரமஞ்சரி, விஜய், மெட்ரோ நியுஸ் ஆகிய பத்திரிகைகளிலும், மல்லிகை, ஞானம், அமுது, சுவைத்திரன், ராணி (இந்தியா) ஆகிய இதழ்ளிலும் வெளியாகியுள்ளன. இலங்கையில் 'துரைவி' வெளியீட்டகத்தின் மூலமாக வெளியான 'உழைக்கப் பிறந்தவர்கள்' சிறுகதைத் தொகுதியிலும், மணிமேகலைப் பிரசுரமாக வெளியான மூன்று இலங்கை எழுத்தாளர்களின் சிறுகதைத் தொகுப்பிலும் இவரது சிறுகதைகள் இடம் பெற்றுள்ளன.\n\nமித்திரன் வாரமலர், தினக்குரல், சுவைத்திரன், சூரியகாந்தி, உதயசூரியன் ஆகிய பத்திரிகைகளில் இதுவரை 15 தொடர் புதினங்கள் வெளிவந்துள்ளன. அவற்றில் ‘பார்த்திபன் கனவு’ பின்னர் மணிமேகலை பிரசுரம் வாயிலாக புதின நூலாக வெளிவந்து மத்திய மாகாண சாகித்திய விழாவில் சிறந்த நாவலுக்கான பரிசினைப் பெற்றது.\n\nSection::::எழுதிய நூல்கள்.\nபாலா சங்குப்பிள்ளை இதுவரை இரண்டு நூல்களை எழுதி வெளியிட்டுள்ளார்.\n\n\nSection::::கௌரவங்கள்.\n1998ம் ஆண்டு 05ம் மாதம் 31ம் திகதி அட்டனில் நடைபெற்ற மத்திய மாகாண தமிழ் சாகித்திய விழாவில் இவரின் சிறுகதைத் துறைக்காகவும், 2006 ஜனவரி 28,29ம் திகதிகளில் நுவரெலியாவில் நடைபெற்ற மத்திய மாகாண தமிழ் சாகித்திய விழாவின் போது இவரின் எழுத்தாக்கத் துறைக்காகவும், 2006 டிசம்பர் 17ம் திகதி கண்டியில் நடைபெற்ற 2006 - மத்திய மாகாண தமிழ் சாகித்திய விழாவின் போது சிறந்த நூலுக்காகவும் கௌரவிக்கப்பட்டார்.\n\n"}
{"id": "91194", "url": "https://ta.wikipedia.org/wiki?curid=91194", "title": "பெண்களுக்கு எதிரான அனைத்துலக வன்முறை ஒழிப்பு நாள்", "text": "பெண்களுக்கு எதிரான அனைத்துலக வன்முறை ஒழிப்பு நாள்\n\nபெண்களுக்கு எதிரான அனைத்துலக வன்முறை ஒழிப்பு நாள் (\"International Day for the Elimination of Violence against Women\") ஆண்டுதோறும் நவம்பர் 25 ஆம் நாள் அன்று உலகெங்கணும் கொண்டாடப்பட்டு வரும் ஒரு சிறப்பு நாள் ஆகும்.\n\nஉலகளாவிய ரீதியில் பெண்கள் இன்று பல விதமான வன்முறைகளுக்கு உட்படுத்தப்படுகின்றனர். பெண்களுக்கு எதிரான வன்முறைகளை வெளி உலகிற்கு காட்டி அதற்கான நியாயமான தீர்க்கமான முடிவுகளை எடுப்பதற்காக சர்வதேச மகளிர் தினம் மற்றும் பெண்களுக்கு எதிரான வன்முறைகள் ஒழிப்பு சர்வதேச தினம் ஆகியன முன்வைக்கப்படுகின்றன.\n\nஐக்கிய நாடுகள் பொதுச்சபை 1999 டிசம்பர் 17 ஆம் நாள் கூடிய போது ஆண்டு தோறும் நவம்பர் 25 ஆம் நாளை பெண்களுக்கு எதிரான வன்முறைகள் ஒழிப்பு சர்வதேச தினமாகப் பிரகடனம் செய்யும் தீர்மானத்தை நிறைவேற்றியது. இத்தீர்மானம் ஐக்கிய நாடுகள் அவையின் 54/ 134. இலக்க பிரேரணையாக ஏற்றுக்கொள்ளப்பட்டது.\n\nSection::::வரலாறு.\nடொமினிக்கன் குடியரசில் 1960 நவம்பர் 25 இல் மிராபெல் சகோதரிகள் என அழைக்கப்படும் மூன்று சகோதரிகள் அவர்களின் அரசியல் செயற்பாடுகளுக்காக அந்நாட்டின் அன்றைய ஆட்சியாளர் ரபாயெல் டுருஜிலியோவின் (1930-1961) உத்தரவின் பேரில் படுகொலை செய்யப்பட்டனர். பாதிக்கப்படும் பெண்களுக்கெதிராகவே இவர்கள் சிறப்பாகக் குரல் கொடுத்தவர்கள். 'மறக்கமுடியாத வண்ணத்துப் பூச்சிகள்\" என்று பின்னர் உலகில் பெயர் பெற்ற இந்த மிராபெல் சகோதரிகள் இலத்தீன் அமெரிக்காவில் பெண்களுக்கு எதிரான வன்முறைக் கொடுமையின் சின்னமாக மாறினார்கள். 1980 ஆம் ஆண்டு முதல் அந்த நாள் அவர்களின் படுகொலையை நினைவு கூருவதற்காகவும், பால்நிலை வன்முறைகளுக்கு எதிராக விழிப்புணர்ச்சியை ஏற்படுத்துவதற்காகவும் தெரிவுசெய்யப்பட்டது. அன்றைய தினத்தைத் தொடர்ந்து 16 நாட்களுக்கு பால்நிலை வன்முறைகளுக்கு எதிரான விழிப்புணர்ச்சியை ஏற்படுத்துவதற்கு உலகளாவிய ரீதியில் செயற்பாடுகள் முன்னெடுக்கப்பட்டன. இந்தச் செயற்பாடுகள் சர்வதேச மனித உரிமைகள் தினமான டிசம்பர் 10 ஆம் திகதி முடிவடையும்.\n\n2018 ஆண்டுக்கன கருவாக, ‘உலகை ஆரஞ்சுமயமாக்குவோம்; ‘#மீடூ’களைக் காதுகொடுத்துக் கேட்போம்’ என்பது உள்ளது.\n\n"}
{"id": "91198", "url": "https://ta.wikipedia.org/wiki?curid=91198", "title": "மேற்கத்திய நேசநாடுகளின் ஜெர்மானியப் படையெடுப்பு", "text": "மேற்கத்திய நேசநாடுகளின் ஜெர்மானியப் படையெடுப்பு\n\nபிப்ரவரி 1945ல் இரண்டாம் உலகப்போரின் இறுதி கட்டத்தில் மேற்கத்திய நேச நாடுகள் நாசி ஜெர்மனியை மேற்கிலிருந்து தாக்கின. கிழக்கிலிருந்து சோவியத் படைகள் ஜெர்மனியின் மீது படையெடுத்தன. இவ்விரு படையெடுப்புகளாலும் நிலை குலைந்து போன ஜெர்மனி மே 8, 1945ல் சரணடைந்தது. பிப்ரவரி 8ம் தேதி தொடங்கிய மேற்கத்திய படையெடுப்பின் இறுதியில் வடக்கே பால்டிக் கடல் முதல் தெற்கில் ஆஸ்திரியா வரை ஜெர்மானிய மூன்றாம் ரெய்க்கின் பெரும் பகுதிகள் மேற்கத்திய நாடுகள் வசமாகின. அமெரிக்க ராணுவ வரலாற்றில் இப்படையெடுப்பு மத்திய ஐரோப்பா போர்த்தொடர் என்று அழைக்கப்படுகிறது.\n\n1944ம் ஆண்டு இறுதியில் ஐரோப்பிய மேற்குப் போர்க்களத்தில் வெற்றிபெற கடைசி முயற்சியாக ஹிடலர் பல்ஜ் தாக்குதலை மேற்கொண்டார். இரு மாதங்கள் கடும் சண்டைக்குப்பின் இத்தாக்குதல் தோல்வியடைந்தது; நாசி ஜெர்மனியின் படைகள் பலவீனமடைந்து விட்டன. பிப்ரவரி 1945ல் நேச நாட்டுப் படைகள் ஜெர்மனி மீது படையெடுத்தன. நேசநாட்டு ஐரோப்பிய தலைமைத் தளபதி டுவைட் டி. ஐசனாவர் ஜெர்மனியின் மேற்கெல்லையில் ஒரு பரந்த முனையெங்கும் தாக்கத் திட்டமிட்டார். மேற்கு களம் மூன்று பிரிவுகளாகப் பிரிக்கப்பட்டிருந்தது - 1) வடக்கில் வட கடலிலிருந்து கோல்ன் நகர் வரையான எல்லை ஃபீல்டு மார்ஷல் பெர்னார்ட் மோண்ட்கோமரியின் 21வது ஆர்மி குரூப்பின் பொறுப்பு 2) மத்தியில் மெயின்ஸ் நகரம் வரை லெப்டினன்ட் ஜெனரல் ஒமார் பிராட்லியின் 12வது அமெரிக்க ஆர்மி குரூப்பின் பொறுப்பு 3) தெற்கில் சுவிட்சர்லாந்து எல்லை வரை லெப்டினன்ட் ஜெனரல் ஜேகப் டெவர்சின் 6வது ஆர்மி குரூப்பின் பொறுப்பு.\n\nபிப்ரவரி மாதம் வடக்கில் வெரிடபிள் மற்றும் கிரெனேட் நடவடிக்கைகள் மூலம் மியூசே ஆற்றுக்கும் ரைன் ஆற்றுக்கும் இடைப்பட்ட பகுதி கைப்பற்றப்பட்டது. மார்ச் மாதம் வடக்கிலும் மத்தியிலும், ரைன் ஆற்றைக் கடக்க சண்டைகள் நடந்தன. வடக்கில் பிளண்டர் நடவடிக்கை மூலம் ரைன் ஆறு கடக்கப் பட்டது. மத்திய முனையில் பிராட்லியின் படைகள் எளிதாக ரெமகன் என்ற இடத்தில் ஆற்றைக் கடந்து விட்டன. ஆற்றைக் கடந்த பின்னர் இந்த இரு பெரும் படைப்பிரிவுகளில் ஒரு பாதி ரூர் பகுதியைச் சுற்றி வளைக்கவும், மற்றொரு பாதி ஜெர்மனியின் உட்பகுதியைத் தாக்கவும் விரைந்தன. ஏப்ரல் 1ம் தேதி ரூர் இடைப்பகுதியிலிருந்த ஜெர்மானியப் படைகள் சுற்றி வளைக்கப்பட்டன. அடுத்த இருபது நாட்களுள் அப்பகுதி கைப்பற்றப்பட்டு சுமார் மூன்று லட்சம் ஜெர்மானியப் படை வீரர்கள் கைப்பற்றப்பட்டனர். மார்ச் 26ம் தேதி தெற்கு முனையிலும் 6வது ஆர்மி குரூப் ரைனைக் கடந்து ஆஸ்திரியா நோக்கி விரைந்தது.\n\nரூர் பகுதியில் சண்டை நடந்து கொண்டிருக்கும் போதே, 12வது ஆர்மி குரூப்பின் ஒரு பிரிவு ஜெர்மனியின் மையப்பகுதியை நோக்கி முன்னேறியது. முதலில் ஜெர்மனியின் தலைநகர் பெர்லினைக் கைப்பற்ற வேண்டுமென்று திட்டமிட்டிருந்த ஐசனாவர் மார்ச் மாத இறுதியில் தன் இலக்கை மாற்றினார். பெர்லினை மேற்கத்தியப் படைகள் அடைவதற்கு முன்னர் சோவியத் படைகள் கிழக்கிலிருந்து கைப்பற்றி விடுமென்பதால் பெர்லினை நோக்கி முன்னேறாமல், லெய்ப்சிக் நகரைக் கைப்பற்றுவது ஐசனாவரின் இலக்கானது. ஏப்ரல் முதல் மூன்று வாரங்களில் எல்பா ஆற்றின் கரையில் அமைந்திருந்த லெய்ப்சிக் நகரை நோக்கி 12வது ஆர்மி குரூப் முன்னேறியது. ஏப்ரல் 25ம் தேதி கிழக்கிலிருந்து முன்னேறிக் கொண்டிருந்த சோவியத் படைகளும் மேற்கிலிருந்து விரைந்து கொண்டிருந்த அமெரிக்கப்படைகளும் எல்பா ஆற்றருகே கை கோர்த்தன. எஞ்சியிருந்த ஜெர்மானியப் படைகள் இதனால் இரண்டாகத் துண்டிக்கப்பட்டன. ஏப்ரல் 29ம் தேதி 21வது ஆர்மி குரூப் எல்பா ஆற்றைக் கடந்தது. சோவியத் படைகளால் முற்றுகையிடப்பட்டிருந்த பெர்லின் நகரில் ஏப்ரல் 30ம் தேதி ஹிட்லர் தற்கொலை செய்து கொண்டார். அவருக்குப் பின் நாசி ஜெர்மனியின் பியூரரான அட்மிரல் கார்ல் டோனிட்ஸ் மே 8ம் தேதி ஜெர்மனி சரணடைவதாக அறிவித்தார். ஐரோப்பாவில் இரண்டாம் உலகப் போர் முடிவுக்கு வந்தது.\n\nSection::::ரைன் ஆற்றங்கரை வரையான முன்னேற்றம்.\nஜனவரி 1945, இறுதி வாரத்தில் பல்ஜ் சண்டை முடிவுற்றது. மேற்கில் போரை வெல்ல ஜெர்மனியின் இறுதிகட்ட முயற்சி தோல்வியடைந்தது. அடுத்து ஜெர்மனி மீது படையெடுக்க நேசநாட்டுப் படைகள் தயாராகின. ஜெர்மனியின் மேற்கெல்லையில் இயற்கை அரணாக அமைந்திருப்பது ரைன் ஆறு. அதனைக் கடந்தால் தான் மேற்கு திசையிலிருந்து அணுகும் எந்தப்படையும் ஜெர்மனியின் உட்பகுதிகளை அடைய முடியும். நேச நாட்டுப் படைகள் மூன்று பகுதிகளில் ரைன் ஆற்றங்கரையை அணுகின. வடக்கில் ஃபீல்டு மார்ஷல் பெர்னார்ட் மோண்ட்கோமரி தலைமையிலான 21வது ஆர்மி குரூப், ரை ஆற்றை அடையுமுன்னர் மியூசே ஆற்றுக்கும் ரைனுக்கும் இடைப்பட்ட பகுதியைக் கைப்பற்ற வேண்டியிருந்தது. ரைன்லாந்து என்றழைக்கப்பட்ட இப்பகுதியைக் கைப்பற்ற மார்ச் 11ம் தேதி வரை நேசநாட்டுப்படைகள் போராட வேண்டியிருந்தது.\n\nரைன்லாந்துப் பகுதியை ஒரு பெரும் கிடுக்கி போல சுற்றி வளைத்து பிடிக்க ஐசனாவர் திட்டமிட்டிருந்தார். ஆனால் கிடுக்கி வியூகத்தின் தெற்கு கரமாக அமைந்த படைப்பிரிவுகள் முன்னேற வேண்டிய பகுதிகளை, ஜெர்மானியர்கள் ரூர் ஆற்றின் குறுக்கே அமைந்திருந்த அணைகளைத் தகர்த்து வெள்ளக்காடாக்கினர். இதனால் இவற்றின் முன்னேற்றம் தாமதமானது. வடக்குக் கிடுக்கிக் கரத்தின் படைப்பிரிவுகள் மட்டும் முன்னேறத் தொடங்கின. அடர்ந்த காட்டுப் பகுதியும், சிக்ஃபிரைட் கோட்டின் பலமான ஜெர்மானிய அரண்நிலைகளும் அவற்றின் முன்னேற்றத்துக்குத் தடைகளாக இருந்தன. இருவாரங்கள் கடும் சண்டையினூடே ஜெர்மானிய எதிர்ப்புகளை முறியடித்து வடக்கு கிடுக்கி முன்னேறியது. இருவாரங்கள் கழித்து தெற்குப் பகுதியில் வெள்ளம் வடிந்து விட்டதால் தெற்கிலிருந்தும் நேசநாட்டுப் படைப்பிரிவுகள் முன்னேறத் தொடங்கின. இந்த இருமுனைத் தாக்குதலைச் சமாளிக்க முடியாத ஜெர்மானியப்படைகள் ரைன் ஆற்றைக் கடந்து பின்வாங்கின. மார்ச் இரண்டாம் வாரத்தில் ரைன் ஆற்றின் கிழக்கிலிருந்த பகுதிகள் அனைத்தும் நேசநாட்டுப் படைகள் வசமாகின. இந்த ரைன்லாந்து தாக்குதலுக்கு வெரிடபிள் மற்றும் கிரெனேட் நடவடிக்கைகள் என்று குறிப்பெயரிடப்பட்டிருந்தன.\n\nSection::::ரைன் ஆற்றங்கரை.\nமார்ச் மாத மத்தியில் ரைன் ஆற்றைக் கடக்க நேச நாட்டுப் படைகள் முயன்றன. வட களத்திலும், மத்திய களத்திலும், நேசநாட்டுப் படைகள் இரு வேறு உத்திகளைக் கையாண்டன. வடக்கில் மோண்ட்கோமரியின் 21வது ஆர்மி குரூப், கவனமாகத் திட்டமிட்டு, இரு வாரங்கள் கழித்து மெல்ல ரைன் ஆற்றைக் கடக்க முயன்றது. பிளண்டர் நடவடிக்கை என்று குறிப்பெயரிடப்பட்ட இத்தாக்குதலின் ஒரு பகுதியாக வான்குடை வீரர்கள் வான்வழியாக ரைன் ஆற்றின் கிழக்குக் கரையில் தரையிறங்கி முக்கிய பாலங்களையும் அரண்நிலைகளையும் கைப்பற்றினர். ஆனால் மோண்ட்கோமரியின் இந்த கவனமான தாக்குதலுக்கு நேர் மாறான உத்தியை மத்திய களத்தில் ஒமார் பிராட்லியின் 12வது ஆர்மி குருப் கையாண்டது. ரெமாகன் என்ற இடத்தில் அமைந்திருந்த லுடண்டார்ஃப் பாலத்தை அதிரடியாகக் கைப்பற்றியது. இந்த பாலமுகப்பைப் பயன்படுத்தி பிற படைகள் ரைன் ஆற்றை விரைவில் கடந்து விட்டன. மார்ச் 24ம் தேதி இரு களங்களிலும் நேசநாட்டுப் படைகள் ரைன் ஆற்றை கடந்து விட்டன. மார்ச் 26ம் தேதி தெற்கு களத்தில் 6வது ஆர்மி குரூப் எளிதாக ரைன் ஆற்றைக் கடந்து முன்னேறத் தொடங்கியது. இவ்வாறாக மார்ச் மாத இறுதிக்குள் ரைன் ஆற்றை ஜெர்மனியின் மேற்கு எல்லையெங்கும் நேசநாட்டுப் படைகள் கடந்து விட்டன.\n\nSection::::ஜெர்மனியின் உட்பகுதியில்.\nரைன் ஆற்றைக் கடந்தவுடன் மூன்று பெரும் படைப்பிரிவுகளும் வேகமாக ஜெர்மனியுள் முன்னேறத் தொடங்கின. வடக்கு மற்றும் மத்திய களப் படைப்பிரிவுகள் ரைன் ஆற்றை அடுத்திருந்த ரூர் பகுதியை சுற்றி வளைக்க ஒரு பெரும் கிடுக்கி வியூகத்தை அமைத்தன. ரூர் பகுதி ஜெர்மனியின் தொழில்மையப்பகுதி. இதனைக் கைப்பற்றி விட்டால் ஜெர்மனியின் போர் எந்திரத்தை முடக்கி விடலாம் என்பது நேச்நாட்டுத் தளபதிகளின் கணக்கு. அதன்படி வடக்கிலிருந்து மோண்ட்கோமரியின் படைகளும், தெற்கிலிருந்து பிராட்லியின் படைகளும் ரூர் பகுதியை சுற்றி வளைத்தன. ஏப்ரல் 1ம் தேதி கிடுக்கி வியூகத்தின் இரு கரங்களும் இணைந்து இடைப்பட்ட பகுதி சுற்றிவளைக்கப்பட்டது. இதனுள் ஜெர்மானியத் தரைப்படையான வெர்மாட்டின் 21 டிவிசன்கள் அடங்கிய ஆர்மி குரூப் பி சிக்கிக் கொண்டது. ஐந்தாண்டுகள் தொடர்ந்து நடைபெற்றிருந்த போரில் ஜெர்மானியப் படைப்பிரிவுகள் மிகவும் பலவீனமடைந்திருந்தன. \n\nஅவற்றுக்குத் துணையாக வயதானவர்கள் அடங்கிய ஊர்க் காவல்படைகளும் (வோக்ஸ்டிரம்), ஹிட்லர் சிறுவர் இயக்கப் படைப்பிரிவுகளும் (ஹிட்லர்யுகெண்டு) மட்டுமே இருந்தன.சுமார் நாலு லட்சம் பேர் கொண்ட பலவீனமான படையை அழிக்கும் இலக்கு இரு அமெரிக்க ஆர்மிகளுக்குத் தரப்பட்டது. ஏனைய நேசநாட்டுப் படைகள் ஜெர்மனியின் மையப்பகுதியை நோக்கி விரைந்தன. ஏப்ரல் மாதம் முதல் மூன்று வாரங்களில் ரூர் இடைப்பகுதி கொஞ்சம் கொஞ்சமாக அமெரிக்கர்கள் வசமானது. மூன்று லட்சத்துக்கும் மேற்பட்ட ஜெர்மானியப் படைவீரர்கள் சரணடைந்தனர். தோல்வி உறுதி என்று தெரிந்தவுடன் ஆர்மி குரூப் பி யின் தளபதி வால்டர் மோடல் சரணடைவதைத் தவிர்க்க தற்கொலை செய்து கொண்டார். ஏப்ரல் 21ம் தேதி ரூர் பகுதி முழுவதும் கைப்பற்றப்பட்டுவிட்டது. \nவடக்கிலும் மத்தியிலும் நேசநாட்டுப் படைகள் ஜெர்மனியைத் தாக்கிய போது, தெற்கிலிருந்த 6வது ஆர்மி குரூப் ஆஸ்திரியா, மற்றும் இத்தாலிய எல்லை நோக்கி விரைந்தது. ரூர் இடைப்பகுதியை பிற படைப்பிரிவுகள் அழித்துக்கொண்டிருந்த அதே நேரத்தில் தெற்குப் பிரிவுகள் நியூரம்பெர்க், மியூனிக், இசுடுட்கார்ட் நகரங்களை கைப்பற்றி ஏப்ரல் 22ம் தேதி டேன்யூப் ஆற்றைக் கடந்தன.\n\nமார்ச் 28 வரை ஐசனாவரின் இறுதி இலக்கு ஜெர்மனியின் தலைநகர் பெர்லினைக் கைப்பற்றுவதாக இருந்தது. ஆனால் மார்ச் மாத இறுதியில் கிழக்கிலிருந்து ஜெர்மனியைத் தாக்கிக் கொண்டிருந்த சோவியத் படைகள் நேசநாட்டுப் படைகளுக்கு முன்பாக பெர்லினை அடைந்துவிடும் என்பதை ஐசனாவர் உணர்ந்தார். இதனால் தனது திட்டங்களை மாற்றினார். பெர்லினை நோக்கி முன்னேறும் திட்டத்தைக் கைவிட்டு, கிழக்கிலிருந்து முன்னேறி வரும் சோவியத் படைகளுடன் கூடிய விரைவில் கைகோர்ப்பது அவரது முதன்மை இலக்காகியது. பெர்லின் வீழ்ந்தால் நாசிக் கட்சியின் தலைவர்கள் தெற்கில் ஆல்ப்ஸ் மலைப் பகுதியிலிருந்த கோட்டைகளுக்குத் தப்பி செல்லத் திட்டமிட்டிருந்தனர். அதனைத் தடுக்க பெர்லினிலிருந்து தெற்கு நோக்கிச் செல்லும் வழியை அடைக்க வேண்டுமென ஐசனாவர் விரும்பினார். மேலும் பெர்லினை யார் கைப்பற்றினாலும் முன்னரே யால்டா மாநாட்டில் நேச நாடுகள் ஒப்புக்கொண்டபடி அது போருக்குப்பின் சோவியத் கட்டுப்பாட்டில் போய்விடும் என்பதும் அவரது மனதை மாற்றி விட்டன.\n\nஅதுவரை மோண்ட்கோமரியின் 21வது ஆர்மி குரூப் தான் ஜெர்மனியின் உட்பகுதியினுள் முன்னேற வேண்டுமென்று முடிவு செய்யப்பட்டிருந்தது. அந்த முடிவை மாற்றி பிராட்லியின் 12வது ஆர்மி குரூப்பை எல்பா ஆற்றை நோக்கி முன்னேற உத்தரவிட்டார் ஐசனாவர். 21வது ஆர்மி குரூப்புக்கு பால்டிக் கடலை நோக்கி முன்னேறி டென்மார்க் பகுதிகளை ஜெர்மனியிலிருந்து துண்டிக்க உத்தரவிட்டார். ஏப்ரல் 12ம் தேதி பிராட்லியின் படைப்பிரிவுகள் அனைத்தும் லெய்ன் ஆற்றை அடைந்து, எல்பாவை நோக்கி முன்னேறத் தொடங்கின. கவசப் படைப்பிரிவுகள் முன்னால் சென்று ஜெர்மானியப் பாதுகாவல் நிலைகளைச் சுற்றி வளைத்த பின்னர் தரைப்படைகள் அவற்றை மெதுவாகத் தாக்கி அழித்தன. ஏப்ரல் 25ம் தேதி பிராட்லியின் படையின் முன்னணிப் பிரிவுகள் கிழக்கிலிருந்து முன்னேறி வரும் சோவியத் படைகளை எல்பா ஆற்றருகே டொகாவு என்ற இடத்தில் சந்தித்தன. இதனால் நாசி ஜெர்மனி இரண்டாகத் துண்டிக்கப்பட்டது. ஏப்ரல் 29ம் தேதி வடக்கில் முன்னேறிக் கொண்டிருந்த மோண்ட்கோமரியின் 21வது ஆர்மி குரூப்பும் எல்பா ஆற்றை அடைந்து அதனைக் கடந்தது.\n\nSection::::போரின் முடிவு.\nஏப்ரல் மாத இறுதியில் நாசி ஜெர்மனி சின்னாபின்னமாகி விட்டிருந்தது. நாசிக்களின் கட்டுப்பாட்டில் இருந்து ஜெர்மனி முழுவதும் விடுவிக்கப்பட்டிருந்தது. டென்மார்க் போன்ற ஜெர்மனியல்லாத வேறு பகுதிகள் மட்டும் நாசிக்களின் கட்டுப்பாட்டில் இருந்தன. பெர்லின் நகரமும் சோவியத் படைகளால் முற்றுகையிடப் பட்டிருந்தது. ஏப்ரல் 30ம் தேதி ஹிட்லர் தனது பெர்லின் பதுங்குகுழியில் தற்கொலை செய்து கொண்டார். அவருக்குப் பின் நாசி ஜெர்மனியின் ஃப்யூரராக (தலைவர்) அட்மைரல் கார்ல் டோனிட்ஸ் பதவியேற்றார். அவர் மேற்கத்திய நேச நாடுகளிடம் சரணடைய பேச்சுவார்த்தைகளைத் தொடங்கினார். ஆனால் எல்லாப் போர்முனைகளிலும் உடனடியாக நிபந்தனையின்றி சரணடைய வேண்டுமென்று நேச நாடுகள் அவரது பேச்சு வார்த்தை முயற்சிகளை நிராகரித்து விட்டன. வேறு வழியின்றி மே 7ம் தேதி டோனிட்சின் தூதுவர் ஜெனரல் ஆல்ஃபிரட் யோடில் நிபந்தனையற்ற சரணடைவு ஒப்பந்ததில் கையெழுத்திட்டார். ஐரோப்பாவில் இரண்டாம் உலகப் போர் முடிவடைந்தது.\n\n"}
{"id": "91207", "url": "https://ta.wikipedia.org/wiki?curid=91207", "title": "வெரிடபிள் நடவடிக்கை", "text": "வெரிடபிள் நடவடிக்கை\n\nவெரிடபிள் நடவடிக்கை (\"Operation Veritable\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. இது ஜெர்மானியப் படையெடுப்பின் ஒரு பகுதியாகும். பெப்ரவரி 8-மார்ச் 11, 1945 காலகட்டத்தில் நடைபெற்ற இந்த நடவடிக்கையில் ஜெர்மனியின் ரைன் ஆற்றுக்கும் மியூசே ஆற்றுக்கும் இடைப்பட்ட பகுதிகளை நேச நாட்டுப்படைகள் கைப்பற்றி ஆக்கிரமித்தன. இந்த நடவடிக்கை ரெய்க்ஸ்வால்டு சண்டை (\"Battle of the Reichswald\") என்றும் அழைக்கப்படுகிறது.\n\n1945 பெப்ரவரி முதல் வாரம் நேச நாட்டுப் படைகள் ஜெர்மனியின் மேற்கு திசையிலிருந்து அதைத் தாக்கின. இத்தாக்குதலுக்கு நேசநாட்டு ஐரோப்பிய முதன்மைத் தளபதி டுவைட் டி. ஐசனாவர் ஒரு பரந்த முனையில் ஜெர்மனியின் மேற்கு எல்லையெங்கும் தாக்க வேண்டுமென்று திட்டமிட்டிருந்தார். அத்திட்டத்தின் பகுதியாக ஜெர்மனியின் வடமேற்கு எல்லையில் பிரிட்டானிய ஃபீல்டு மார்ஷல் பெர்னார்ட் மோண்ட்கோமரி தலைமையிலான நேச நாட்டு 21வது ஆர்மி குரூப் தன் தாக்குதலைத் தொடங்கியது. இப்படைப்பிரிவில் பிரிட்டன் மற்றும் கனடியப் படைப்பிரிவுகள் இடம்பெற்றிருந்தன. இத்தாக்குதலுக்கு வெரிடபிள் நடவடிக்கை என்று குறிப்பெயர் இடப்பட்டிருந்தது.\n\nஇத்தாக்குதலில் நேசநாட்டுப்படைகளுக்கு மூன்று விஷயங்கள் பாதகமாக இருந்தன. முதல் கூறு: ரைன் மற்றும் மியூசே ஆறுகளுக்கு இடையேயான பகுதி காடு மண்டிக் கிடந்ததால் எண்ணிக்கையிலும், எந்திரங்களிலும் நேச நாட்டு படைகள் பெற்றிருந்த சாதக நிலை செல்லாமல் போனது. மேலும் இப்பகுதி ஜெர்மானிய எல்லை அரண்நிலையான சிக்ஃபிரைட் கோட்டின் மிகப்பலமான பிரிவுகளில் ஒன்று. பனியாற்று நகர்ச்சியால் திடமற்றுப் போயிருந்த தரையும் நேசநாட்டு கவச வண்டிகளின் ஓட்டத்துக்கு தடங்கலாக இருந்தது. இரண்டாம் கூறு: ஐசனாவரின் திட்டப்படி இத்தாக்குதல் ஒரு பெரும் கிடுக்கிப்பிடித் தாக்குதலின் (pincer encirclement) வடக்கு கிடுக்கியாக இருந்திருக்க வேண்டும். ஆனால் திட்டப்படி தெற்கு கிடுக்கித் தாக்குதலை நடத்த முடியவில்லை. ரூர் ஆற்றின் குறுக்கே அமைந்திருந்த அணைகளை ஜெர்மானியப் படைகள் திறந்து விட்டதால் தெற்குக் கிடுக்கியின் படைப்பிரிவுகள் தாக்க வேண்டிய பகுதிகள் வெள்ளக்காடாயின. இதனால் தெற்குக் கிடுக்கித் தாக்குதல் தாமதமாகி, வடக்கு கிடுக்கிப் படைப்பிரிவுகள் மட்டும் முன்னேறின. இத்தாமத்ததால் ஜெர்மானிய பாதுகாவல் படைகள் தங்கள் கவனம் முழுவதையும் வடக்குக் கிடுக்கி மீது செலுத்த முடிந்தது. மூன்றாவது கூறு: தெற்கு கிடுக்கித் தாக்குதல் தள்ளிப்போனதால் ஜெர்மானியப் படைகளால் இப்பகுதியின் சிக்ஃபிரைட் அரண்நிலைகளை நன்கு பலப்படுத்த முடிந்தது. ஜெர்மானிய தளபதி ஆல்ஃபிரட் ஷ்லெம்மால் புதிய களைப்படையாத துணைப்படைகளையும் நேசநாட்டுப் படைகளுக்கு எதிராகப் பயன்படுத்த முடிந்தது.\n\nஇக்காரணங்களால் வெரிடபிள் படைப்பிரிவுகளின் முன்னேற்றம் மிக மெதுவாகவே இருந்தது. கடுமையான எதிர்ப்புக்கிடையே நேசநாட்டுப் படைகள் மெல்ல முன்னேறின. பெப்ரவரி 22ம் தேதி பெரும் இழப்புகளுக்குப்பின் வெரிடபிள் நடவடிக்கையின் முதல் கட்டம் நிறைவேறியது. இதற்குள் வெள்ளம் வடிந்திருந்ததால், தெற்கு கிடுக்கியின் படைப்பிரிவுகளும் முன்னேறத் தொடங்கின. இந்தக் கட்டத்துக்கு பிளாக்பஸ்டர் நடவடிக்கை என்று குறிப்பெயரிடப்பட்டது. ரைன் ஆற்றின் கிழக்கு கரையிலிருந்து முடிந்த வரை படைகளையும் தளவாடங்களையும் காலி செய்த ஜெர்மானியர்கள் ஆற்றின் மீதமைந்திருந்த பாலங்கள் வழியாகப் பின்வாங்கினர். இந்தப் பின் வாங்குதலுக்கு முடிந்த வரை கால அவகாசம் அழிக்க எஞ்சியிருந்த ஜெர்மானியப் படைகள் நேசநாட்டுப் படைகளைக் கடுமையாக எதிர்த்தன. பெரும்பாலான ஜெர்மானியப் படைகள் ரைன் ஆற்றைக் கடந்து தப்பியபின் ஆற்றின் மீதிருந்த பாலங்களை குண்டுவைத்து தகர்த்தன. மார்ச் 4ம், தேதி நேசநாட்டு கிடுக்கியின் இரு கரங்களும் ஒன்றாகி 21வது ஆர்மி குரூப், தெற்கு கிடுக்கிக் கரத்தின் அமெரிக்க 9வது ஆர்மியுடன் கைகோர்த்தது. \n\nபோர் முடிந்தபின் இதனைப்பற்றி நினைவு கூர்ந்த ஐசனாவர், இந்த நடவடிக்கை போரின் மிகக் கடுமையான சண்டைகளுள் ஒன்றென்றும், கடுமையான எதிர்ப்பினூடே ஒவ்வொரு கெஜமாக எதிரியிடமிருந்து கைப்பற்ற வேண்டியிருந்ததென்றும் கூறினார்.\n"}
{"id": "91237", "url": "https://ta.wikipedia.org/wiki?curid=91237", "title": "மகிந்த ராஜபக்ச துறைமுகம்", "text": "மகிந்த ராஜபக்ச துறைமுகம்\n\nமஹிந்த ராஜபக்ஸ துறைமுகம் இலங்கையின் தென் மாகாணத்தில் ஹம்பாந்தோட்டையில் அமைக்கப்பட்டுள்ளது. இது நிலத்தில் நிர்மாணிக்கப்பட்ட முதலாவது சர்வதேச துறைமுகமாகக் கருதப்படுகிறது. இலங்கை குடியரசுத்தலைவர் மகிந்த ராசபக்சவின் பெயரே இதற்கு சூட்டப்பட்டுள்ளது.\n\nஇத்துறைமுகத்திற்கு நீர் நிரப்பும் பணி ஆகஸ்ட் 15. 2010 இல் இடம்பெற்றது. முதலாவது கப்பல் நவம்பர் 17. 2010 இல் வருகைதந்தது. சர்வதேசத் துறைமுக கப்பல் பாதைக்கு ஆறு கிலோ மீற்றர் தூரத்தில் ஹம்பாந்தோட்டை துறைமுகம் நிர்மாணிக்கப்பட்டுள்ளது. ஹம்பாந்தோட்டை ‘கரசன்லேவாய'களப்பின் ஒரு பகுதியைச் சூழ அணைகள் அமைத்து அதனை ஆழமாக்கி 21 மீற்றர் உயரத்தினை கொண்ட இரண்டு இறங்குதுறைகள் நிர்மாணிக்கப்பட்டுள்ளன.\n\nமுதல் நிர்மாணப்பணிகளுக்காக சீன எக்ஸிம் வங்கி 85 சதவீத நிதியை இலங்கைக்கு வழங்கியது. மிகுதி 15 சதவீத நிதியை இலங்கை துறைமுக அதிகார சபை வழங்கியிருந்தது. மொத்தம் 360 மில்லியன் அமெரிக்க டொலர் முதலாவது கட்டப் பணிகளுக்கு செலவிடப்பட்டுள்ளது. இரண்டாவது கட்ட நிர்மாணப்பணிகளுக்கு உதவ சீன அரசாங்கம் முன்வந்துள்ளது. 2010 நவம்பர் மாதம் இரண்டாம்கட்ட நிர்மாணப் பணிகள் ஆரம்பிக்கப்பட்டுள்ளன.\n\nSection::::அடிப்படைத் திட்டம்.\nஹம்பாந்தோட்டை துறைமுகத் திட்டம் டென்மார்க் ரெம்போல் கம்பனியின் வளப்பங்களிப்புடன் 2005 ஆம் ஆண்டில் தயாரிக்கப்பட்டது. திட்டத்தின் நில அளவு 2000 ஹெக்டயார்\n\n\n\nSection::::எதிர்பார்க்கப்படும் இலக்குகள்..\nஹம்பாந்தோட்டை துறைமுகமூடாக உள்நாடு, சர்வதேச ரீதியில் எதிர்பார்க்கப்படும் இலக்குகள் பின்வருமாறு\n\n\n\n"}
{"id": "91240", "url": "https://ta.wikipedia.org/wiki?curid=91240", "title": "இராசா சாண்டோ", "text": "இராசா சாண்டோ\n\nஇராசா சாண்டோ அல்லது ராஜா சாண்டோ (பி. 1894 – இ. நவம்பர் 25, 1943) ஒரு தமிழ்த் திரைப்பட நடிகர், இயக்குனர் மற்றும் தயாரிப்பாளர். சலனப் படங்களில் நடிகராக வாழ்க்கையைத் தொடங்கிய இவர் சிறந்த நடிகராகவும் இயக்குனராகவும் பெயர் பெற்றார். ஆரம்பகால இந்தியத் திரைப்படத்துறையின் முன்னோடிகளில் ஒருவராக விளங்கினார்.\n\nSection::::வாழ்க்கைக் குறிப்பு.\nராஜா சாண்டோ தமிழ்நாட்டிலுள்ள புதுக்கோட்டையில் பிறந்தார். இவரது இயற்பெயர் பி. கே. நாகலிங்கம். உடற்பயிற்சியாளராகத் தேர்ச்சி பெற்றிருந்த இவர் பம்பாயில் எஸ். என். பதங்கரின் நேஷனல் ஃபிலிம் கம்பனியில் சண்டை நடிகராகத் தனது திரைப்பட வாழ்க்கையை ஆரம்பித்தார். இவரது கட்டுமஸ்தான உடற்கட்டிற்காக ஜெர்மானிய பயில்வான் \"ஆய்கன் சாண்டோ\"வின் பெயரால் ”ராஜா சாண்டோ” என்றழைக்கப்பட்டார். 1922ல் பதங்கரின் \"பக்த போதனா\" படத்தில்தான் இவருக்கு முதன்முறையாக முக்கிய கதாபாத்திரத்தில் நடிக்கும் வாய்ப்பு கிடைத்தது. அப்படத்தில் நடித்ததற்கு இவருக்குக் கிடைத்த வருமானம் ரூபாய் 101. \"வீர் பீம்சேன்\" (1923), \"தி டெலிபோன் கேர்ல்\" (1926) போன்ற சலனப்படங்கள் இவருக்கு நல்ல நடிகரெனப் பெயர்வாங்கித் தந்தன. சில சலனப்படங்களில் நடித்த பின்னர் ரஞ்சித் ஸ்டுடியோஸ் நிறுவனத்தில் இயக்குனராக மாத சம்பளத்திற்கு வேலையில் சேர்ந்தார். இவர் இயக்கிய முதல் படம் \"சினேஹ் ஜோதி\" (1928).\n\nதமிழ்நாட்டிற்குத் திரும்பிய பின் ஆர். பத்மநாபனின் அசோசியேட் ஃபிலிம் நிறுவனத்திற்காகப் பல சலனப் படங்களை இயக்கி, நடிக்கவும் செய்தார். பேயும் பெண்ணும் (1930), நந்தனார் (1930), அனாதைப்பெண் (1931), \"பிரைட் ஆஃப் ஹிந்துஸ்தான்\" (1931), சதி உஷா சுந்தரி (1931) போன்ற இவரது பெரும்பாலான சலனப் படங்கள் சமுதாய சீர்திருத்தக் கருத்துக்களைக் கொண்டிருந்தன. 1931ல் பேசும் படங்கள் வெளிவரத் தொடங்கியவுடன் மறுபடியும் பம்பாய்க்குச் சென்று ஹிந்தி மற்றும் தமிழ்ப் படங்களில் நடித்தார். பெரும்பாலும் கோஹர், சுலோசனா (ரூபி மையர்ஸ்) போன்ற நடிகைகளுடன் ஜோடியாக நடித்தார். 1932 முதல் 1935 வரை \"ஷியாம் சுந்தர்\" (1932), \"தேவகி\" (1934), \"இந்திரா எம்.ஏ\" (1935) போன்ற பல சமுதாயப் படங்களில் நடித்தார்.\n\n1935ல் தமிழ்த் திரைப்படம் இயக்குவதற்கு வாய்ப்புக் கிடைத்ததால் மீண்டும் சென்னைக்குத் திரும்பினார். இவர் இயக்கிய முதல் தமிழ்ப் பேசும்படம் மேனகா. தொடர்ந்து பல தமிழ் மற்றும் ஹிந்திப் படங்களை இயக்கி நடித்தார். வசந்தசேனா (1936), \"சாலக் சோர்\" (1936), சந்திரகாந்தா (1936), விஷ்ணு லீலா (1938), திருநீலகண்டர் (1939), சூடாமணி (1941) ஆகியவை அக்காலகட்டத்தில் இவர் இயக்கி நடித்த திரைப்படங்களுள் குறிப்பிடத்தக்கவை. இவரது கடைசித் திரைப்படம் சிவகவி (1943). நவம்பர் 25, 1943ல் கோயம்பத்தூரில் மாரடைப்பினால் மரணமடைந்தார்.\n\nSection::::தாக்கம்.\nராஜா சாண்டோதான் முதன்முறையாக திரைப்படங்களின் பெயரோடு நடிகர்களின் பெயரையும் இணைத்து வெளியிடும் வழக்கத்தை ஏற்படுத்தினார். அக்காலத்திலேயே திரைப்படங்களில் முத்தக்காட்சிகளும் நடனக் கலைஞர்களின் ஆடைக்குறைப்பும் இவரால் துணிகரமாக அறிமுகப்படுத்தப்பட்டன. புரணாக்கதைகளை மட்டுமே திரைப்படமாக்கிக் கொண்டிருந்த நிலையினை மாற்றி சமூகக் கருத்துகளைக் கொண்ட கதைகளையும் திரைப்படங்களாக உருவாக்குவதில் இவர் முன்னோடியாக விளங்கினார். வை. மு. கோதைநாயகி அம்மாளின் கதையை அதே பெயரில் அனாதைப் பெண் என்ற திரைப்படமாக 1931ல் எடுத்தார். புதினம் ஒன்று திரைப்படமாக எடுக்கப்பட்டது அதுவே முதன்முறையாகும்.\n\nஎன திரைப்பட வரலாற்றாளர் தியடோர் பாஸ்கரன் ராஜா சாண்டோவைப் பற்றிக் கூறுகிறார். திரைப்பட வரலாற்றாளர் ராண்டார் கை சாண்டோவின் வேலை வாங்கும் திறமையைப் பற்றி பின் வருமாறு கூறுகிறார்:\n\nதமிழக அரசு இவரது நினைவாக திரைப்படத்துறையில் சிறந்த சேவை புரிந்தோர்க்கு ஆண்டு தோறும் ”ராஜா சாண்டோ நினைவு விருது” வழங்கி வருகிறது. திரைப்படத்துறையில் இவரது பங்களிப்பைப் பாராட்டும் வகையில் 2000ம் ஆண்டு இந்தியாவில் அஞ்சல்தலை ஒன்று வெளியிடப்பட்டது.\n"}
{"id": "91245", "url": "https://ta.wikipedia.org/wiki?curid=91245", "title": "சோலையாறு அணை", "text": "சோலையாறு அணை\n\nசோலையாறு அணை கோயமுத்தூர் மாவட்டத்தின் ஆனைமலையில் உள்ள மலைவாழிடமான வால்பாறையில் இருந்து 20 கி.மீ தொலைவில் உள்ளது. இதுவே ஆசியாவின் இரண்டாவது ஆழமான அணை என்று கூறப்படுகிறது. இது பரம்பிக்குளம் ஆழியாறு திட்டத்தின் கீழ் வரும் ஒரு முதன்மையான நீர்த்தேக்கம் இதுவாகும். இதன் கொள்ளளவு 160 அடி. இதன் மிகுதி நீர் பரம்பிக்குளம் நீர்த்தேக்கத்திற்கு அனுப்பப் படுகிறது. இந்த அணையைப்  பார்க்க சிறப்பு அனுமதி தேவை.\n\nவால்பாறையானது  பொள்ளாச்சியில் இருந்து 64 கி,மீ (40 மைல்) மற்றும்  கேரளா மாநிலம் சாலக்குடியில் இருந்து 55 கிலோமீட்டர் (34 மைல்) தொலைவில் அமைந்துள்ளது. இப்பகுதிக்கு அருகில் உள்ள ரயில் நிலையம் சாலக்குடி ரயில் நிலையம் ஆகும். \n\nசோலையாறு அணை, பரம்பிக்குளம் ஆழியாறு திட்டத்தின் முக்கிய நீர்த்தேக்கமாக உள்ளது. இதன் நீர் சேமிப்பு திறன் 160 அடி (49 மீ).\nஇந்த நீர்த் தேக்கத்தில் நிரம்பி வழியும் நீர் பரம்பிக்குளம் நேர்த்தேக்கதை அடைகிறது. இந்த அணை அப்பகுதியில் புகழ்பெற்ற பொறியாளரான திரு. கே. பழனிசாமி அவர்களின் தலைமையின் கீழ் பணிபுரிந்த தொழிலாளர்களால் கட்டப்பட்டது.\n"}
{"id": "91246", "url": "https://ta.wikipedia.org/wiki?curid=91246", "title": "சாத்தனூர் அணை", "text": "சாத்தனூர் அணை\n\nசாத்தனூர் அணை திருவண்ணாமலை மாவட்டத்தில் உள்ள சென்னகேசவ மலைகளுக்கு இடையில் தென்பெண்ணையாற்றின் குறுக்கே கட்டப்பட்டுள்ள அணையாகும். தமிழகத்திலுள்ள குறிப்பிடத்தக்க அணைகளுள் இதுவும் ஒன்று. இது திருவண்ணாமலை நகரில் இருந்து 30 கிலோமீட்டர் தொலைவில் உள்ளது. இந்த அணை 1958-இல் காமராஜர் அவர்களால் கட்டப்பட்டது. இங்கு அழகிய பூங்காவும, ஆசியா கண்டத்தில் மிகப்பெரிய முதலைப்பண்ணை ஒன்றும் உள்ளது. இதன் கொள்ளளவு 7321 மில்லியன் கன அடிகள். முழு அளவு 119 அடி உயரம். திருவண்ணாமலை உட்பட பல பகுதிகளுக்கு குடிநீர் ஆதாரமாகவும், பாசன வசதியையும் அளிக்கிறது. \n"}
{"id": "91247", "url": "https://ta.wikipedia.org/wiki?curid=91247", "title": "அர்த்தசாஸ்திரம்", "text": "அர்த்தசாஸ்திரம்\n\nஅர்த்தசாஸ்திரம் என்பது பண்டைய இந்திய நூலாகும். அது அரசாட்சி முறை, பொருளாதாரக் கொள்கை மற்றும் இராணுவ செயல்தந்திரம் போன்றவற்றைப் பற்றிக் கூறுகிறது. அதன் ஆசிரியராக கௌடில்யர்,விசுணுகுப்தர், ஆகிய பெயர்களைக் கொண்ட சாணக்கியர் என்பவர் அடையாளம் கொள்ளப்படுகிறார். (கி.மு. 350-283 வருடங்கள்). அவர் முதலில் தட்சசீல பல்கலைகழகத்தில் ஓர் அறிஞராக இருந்தார். பின்னர் மௌரியப் பேரரசின் பிரதமராகப் பதவி வகித்தார்.\n\nSection::::காலமும் நூலாசிரியரும்.\nவிசுணுகுப்தர் அல்லது கௌடில்யர் என்பவரை மௌரிய அமைச்சரான சாணக்கியருடன் ஒப்பிடுவது \"அர்த்தசாஸ்திரத்தை\" கி.மு. நான்காம் நூற்றாண்டு காலத்தோடு தொடர்புபடுத்தும். .\n\nநூலானது 12 ஆம் நூற்றாண்டுவரை செல்வாக்குடன் நிலைத்திருந்தது; அப்போது முதல் மறைந்துவிட்டது. 1904 ஆம் ஆண்டில் ஆர். ஷாமாசாஸ்திரியால் கண்டெடுக்கப்பட்டது. அதனை அவர் 1909 ஆம் ஆண்டில் பதிப்பித்தார். 1915 ஆம் ஆண்டில் அதன் முதல் ஆங்கில மொழியாக்கத்தையும் பதிப்பித்தார்.\n\nSection::::தலைப்பின் மொழியாக்கம்.\nவேறுபட்ட அறிஞர்கள் \"அர்த்தசாஸ்திரம்\" எனும் சொல்லை பல்வேறான வழிகளில் மொழியாக்கம் செய்துள்ளனர்.\n\nரோஜர் போஷ்ச் \"அர்த்தசாஸ்திரத்தை\" \" ஒரு அரசியல் நடைமுறைப் புத்தகம், அரசியல் உலகம் எவ்வாறு வேலை செய்கிறது என்பதை ஆராயும் ஒரு புத்தகம், மேலும் அரசியல் உலகம் எவ்வாறு வேலை செய்ய வேண்டும் என்பதை பலமுறை சொல்லாத புத்தகம், அரசனுக்கு எவ்வாறு திட்டமிட்டு செயலாற்றுவது என்பதை அடிக்கடி வெளிக்காட்டும் ஒரு புத்தகம், சில நேரங்களில் அரசைக் காப்பாற்றவும் பொது நலத்தைப் பேணவும் கொடுமையான வழிமுறைகளை அவன் கைக்கொள்ள வேண்டும் எனப் போதிக்கும் ஒரு புத்தகம்,\" என்று விவரிக்கிறார்.\n\nமையமாக, \"அர்த்தசாஸ்திரம்\" திறமையான மற்றும் உறுதியான பொருளாதாரத்தை நிர்வகிக்க சர்வாதிகார அமைப்பு ஒன்றிற்காக வாதிடுகிறது. அது பொருளிலியலின் அறநெறிகளை விவாதிக்கிறது. அத்தோடு அரசனின் கடமைகளையும் பொறுப்புகளையும் விவாதிக்கிறது. இருப்பினும், \"அர்த்தசாஸ்திரத்தின்\" நோக்கம் ஆட்சிக் கலையை விட பரந்தகன்றது. அது ஓர் இராச்சியத்தை நிர்வகிப்பதற்கான முழுமையான சட்ட மற்றும் அதிகார இனத்திற்குரிய வரைச்சட்டங்களின் சுருக்கத்தையும் அளிக்கிறது. அத்துடன் கனிம இயல், சுரங்கம் மற்றும் உலோகங்கள், வேளாண்மை, பிராணி வளர்ப்பு, மருத்துவம் மற்றும் காட்டு விலங்குகளின் பயன்பாடு போன்ற தலைப்புக்களில் கலைச் சார்ந்த விவரங்களை பொருள் வளத்துடன் விரிவாகக் கொண்டுள்ளது. \"அர்த்தசாஸ்திரம்\" நலப் பொருளாதாரம் சார்ந்த விஷயங்களிலும் (ஒரு உதாரணத்திற்கு, பஞ்சத்தின் போது செல்வத்தை மறு விநியோகிப்பது போன்றது) சமூகத்தை ஒன்றிணைத்து வைக்கும் பொதுவான அறநெறிகளின் மீதும் கூட கவனம் குவிக்கிறது.\n\nSection::::மாக்கிவெல்லியுடன் ஒப்பீடு.\nஅதன் கடுமையான அரசியல் கொள்கைப் பிடிப்பால் \"அர்த்தசாஸ்திரம்\" பலமுறை மாக்கிவெல்லியின் \"தி பிரின்ஸ்\" எனும் நூலுடன் ஒப்பிடப்படுகிறது.\n\nஆகையால், மாக்ஸ் வெபர் இவ்வாறு கருத்துரையாய்க் கூறினார்\nஇருப்பினும், வழக்கமான மதிப்பீடுகளையும் கடந்து படைப்பின் நோக்கம் விரிவானது. அதனுள் ஏழைகள், அடிமைகள் மற்றும் பெண்கள் மீது இரக்க உணர்ச்சியையும் கூடக் காண இயலும். ஓர் எடுத்துக்காட்டாக, கௌடில்யர் நிலச் சீர்த்திருத்தம் என அறியப்பட்ட ஒன்றிற்காக வாதிடுகிறார், மற்ற இடங்களில் பெண் அடிமைகளின் கற்பு பாதுகாப்பிற்கு உறுதியளிக்கிறார்.\n\nSection::::\"அர்த்தசாஸ்திர\" புத்தகங்கள்.\n\"அர்த்தசாஸ்திரம்\" 15 புத்தகங்களாக பிரிக்கப்பட்டுள்ளது:\n\n\nSection::::குலகுரு அல்லது ராஜரிஷி.\n\"அர்த்தசாஸ்திரம்\" ஒரு அறிவார்ந்த மற்றும் நற்றிறம் வாய்ந்த அரசனின் குலகுருவிற்குத் தேவைப்படும் தகுதிகள் மற்றும் தற்கட்டுப்பாடுகள் ஆகியவற்றைப் பற்றி விரிவாகக் கூறுகிறது.\n\nகௌடில்யருக்கு இணங்க குலகுரு என்பவர்: \n\nஒழுக்கமுடைய அரசன் ஒருவன்: \n\nகௌடில்யர் அர்த்தம் (வலுவான பொருளாதாரங்கள்) என்பதே மிக அவசியமானது; அதனைச் சார்ந்தே தர்மம் மற்றும் காமம் ஆகிய இரண்டும் உள்ளது என்கிறார். குலகுருவானவர் நன் நடத்தையின் விளிம்புகளை கடப்பதைப் பற்றி எச்சரிக்கைச் செய்யும் அரசவை உறுப்பினர்கள் மற்றும் புரோகிதர்கள் ஆகியோரை எப்போதும் மதிக்க வேண்டும். அவர்கள் குலகுருவை செயலூக்கம் செய்யும் பொருட்டு பல்வேறு கடன்களுக்காகப் பரிந்துரைக்கப்பட்ட நேரங்களைத் தெளிவாக நினைவுபடுத்துவர். அவர்கள் குலகுரு தனிப்பட்டமுறையில் தவறிழைத்தாலும் அவரை எச்சரிப்பர்.\n\nSection::::அரசனின் கடமைகள்.\nஅரசன் ஆற்றலுயுடையவனாக இருப்பின் குடிகளும் அதே அளவிற்கு ஆற்றலுடையவராக இருப்பர். அவன் மந்தமாக இருப்பின் (மற்றும் அவன் கடமையில் சோம்பலாக இருந்தால்) குடிகளும் கூட தளர்ச்சியுடனிருந்து அதன் மூலம் அவனது செல்வத்தை உண்டு வாழ்வர். அது தவிர, ஒரு சோம்பல் அரசன் எளிதாக பகைவரிடம் வீழ்வான். ஆகையால், குலகுரு தன்னை ஆற்றலுடையவராக வைத்திருக்க வேண்டும். அரசன் பகல் இரவு ஆகிய ஒவ்வொன்றையும் ஒன்றரை மணி நேரமுடைய எட்டுப் பருவங்களாகப் பிரித்துக் கொண்டு அவனது கடமைகளைக் கீழ்க் கண்டவாறு நிகழ்த்த வேண்டும்:\nநாள் பொழுது மாலை இறை வணக்கங்களுடன் முடிவடைய வேண்டும்.\nஇத்தகைய அல்லது அரசருக்குப் பொருந்தும் வேறு ஏதேனும் நிகழ்ச்சி நிரலைக் கைக்கொள்ளலாம்.\n\nஆகையால், அரசர் எப்போதும் பொருளாதாரத்தை நிர்வகிப்பதில் சுறுசுறுப்புடன் இருப்பார். செல்வத்தின் வேர் (பொருளாதார) நடவடிக்கையாகும் மற்றும் அது இல்லாமலிருப்பது பொருளின் கொடுவறுமையைத் கொண்டுத் தரும். நடவடிக்கை ஏதுமற்றிருப்பது (நன்மையளிக்கும் பொருளாதார நடவடிக்கை) தற்போதைய செழிப்பு மற்றும் எதிர்கால வளர்ச்சி ஆகிய இரண்டையும் அழிக்கும். அரசன் விரும்பிய நோக்கங்களையும் ஏராளமான செல்வச் செழிப்பையும் (பலனளிக்கிற) பொருளாதார நடவடிக்கையை மேற்கொள்வதன் மூலம் அடைய முடியும்.\n\nஉயர் செயல் திட்டமுள்ள ஓர் அரசன் என்பவன் உயர்ந்தபட்ச தகுதிகளாக தலைமைப்பண்பு, அறிவாற்றல், உடலாற்றல் மற்றும் அந்தரங்க தனியியல்புகளைக் கொண்டவன் ஆவான்.\n\nதலைமைப் பண்பின் தகுதிகள் (பின்பற்றுபவர்களை ஈர்ப்பது) என்பன: பிரபுக் குலத்தில் பிறந்திருப்பது, செல்வ வளத்துடன் இருப்பது, அறிவாற்றல் மற்றும் வீரத்தைக் கொண்டிருத்தல், பெரியோர்களுடன் இணைந்திருப்பது, நேர்மையுடன், உண்மையுடன், மன உறுதிமிக்க, ஆர்வம் நிறைந்த மற்றும் நல்லொழுக்கத்துடன் கூடியிருத்தல், நன்றி காட்டுவது (அவனுக்கு உதவுபவர்க்கு), மேம்பட்ட நோக்கங்களை வைத்திருப்பது, காலங்கடத்தாமலிருப்பது, அண்டை தேசத்து அரசர்களை விட வலுவாக இருத்தல் மற்றும் உயர் தகுதியுடைய அமைச்சர்களைக் கொண்டிருப்பது ஆகியனவாகும்.\n\nஅறிவின் தகுதிகள் என்பன: கற்பதில் ஆர்வம், பிறர்க் கூறுவதைக் கேட்டல், புரிந்துகொள்ளுதல், தக்கவைத்துக் கொள்தல், முழுமையாக புரிந்து கொள்ளல் மற்றும் அறிவைப் பிரதிபலித்தல், தவறானப் பார்வைகளை நிராகரித்தல் மற்றும் உண்மையான ஒன்றைக் கடைப்பிடிப்பது ஆகியனவாகும். \nஆற்றலுடைய அரசன் என்பவன் வீரத்துடனும், உறுதிகொண்டவனாகவும், விரைவாக முடிவெடுப்பவனாகவும் செயற்திறம் வாய்ந்தவனாகவும் இருப்பவன் ஆவான். \nஅந்தரங்கமான சிறப்பியல்புகளில் ஓர் உயர் செயல் திட்டமுள்ள அரசன் என்பவன், பேச்சுத் திறன் உள்ளவனாகவும், வெளிப்படைத்தன்மை மற்றும் கூரான அறிவுத் திறனைக் கொடையாகக் கொண்டவனாகவும், வலுவான நினைவாற்றல் மற்றும் நுண்ணர்வுள்ள புரிந்து கொள்ளும் திறனும் கொண்டவனாக இருத்தல் வேண்டும். அவன் வழிகாட்டுதலுக்கு இணங்கக்கூடியவனாக இருக்க வேண்டும். அவன் அனைத்துக் கலைகளிலும் நற்பயிற்சியினைக் கொண்டிருக்க வேண்டும் மேலும் இராணுவத்தை வழிநடத்தக் கூடியவனாக இருத்தல் வேண்டும். அவன் பரிசளிப்பதிலும் தண்டிப்பதிலும் நியாயத்துடன் இருக்க வேண்டும். அவன் சரியான நேரம், இடம் மற்றும் பொருத்தமான செயல் ஆகியவற்றால் (தேர்வு செய்து) சந்தர்ப்பங்களைப் பயன்படுத்தி தன்னைப் பயனடையச் செய்யும் முன் நோக்கும் திறனைக் கொண்டிருக்க வேண்டும். அவன் சாதாரண மற்றும் கடுஞ்சிக்கலான நேரம் ஆகியவற்றில் எவ்வாறு நிர்வாகம் செய்ய வேண்டும் என்பதை அறிந்திருக்க வேண்டும். அவன் எப்போது சண்டையிட, சமாதானம் செய்ய, காத்திருக்கச் செய்ய, உடன்படிக்கைச் செய்ய மற்றும் பகைவனின் பலவீனத்தைத் தாக்கச் செய்ய வேண்டும் என்பதை அறிந்திருக்க வேண்டும். அவன் தனது கண்ணியத்தை எக்காலத்திற்கும் பராமரிக்க வேண்டும். கண்ணியமற்ற முறையில் நகைக்கக் கூடாது. அவன் இனிமையாக பேச வேண்டும், மக்களை நேர்க் கொண்டு காண வேண்டும். அச்சுறுத்துகிற தோற்றத்தைத் தவிர்க்க வேண்டும். அவன் காமம், கோபம், பொறாமை, மூர்க்கத்தனம், நிலையற்றத்தன்மை மற்றும் புறங்கூறுதல் ஆகியவற்றை விலக்கியிருக்க வேண்டும். அவன் பெரியோர்களது ஆலோசனைப்படி தன்னை நடத்திக் கொள்வதற்கு இணங்க வேண்டும்.\n\nSection::::உள்நாட்டு சண்டை.\nகௌடில்யர் கூறுகிறார் : மக்களின் மத்தியில் காணப்படும் மோதல்கள் தலைவர்களை வெற்றி கொள்வதன் மூலம் தீர்க்கப்படலாம் அல்லது மோதலின் காரணத்தை நீக்குவதன் மூலம் தீர்க்கப்படலாம். தங்களிடையே போரிடும் மக்கள் அவர்களது பரஸ்பர பகையின் மூலம் அரசனுக்கு உதவுகிறார்கள். வேறொரு வகையில் அரச குடும்பத்தினுள் இருக்கும் (பதவிக்கான) சண்டைகள் தர்மசங்கடத்தைக் கொண்டு வரும் மற்றும் மக்களுக்கு அழிவையும் கொண்டு வரும். மேலும் அத்தகைய சண்டைகளை முடிவுக்கு கொண்டுவர கடுமையான முயற்சிகள் தேவைப்படும். \nஆகையால் அரச குடும்பத்தின் அதிகாரச் சண்டை மக்களிடையே காணப்படும் பூசல்களை விட அதிக பாதிப்பினைத் தருவதாகும். அரசன் மதி நுட்பத்தில் கை தேர்ந்தவனாக இருக்க வேண்டும். கணிப்பதில் திறமையுள்ளவனாக இருக்க வேண்டும்.\n\nSection::::குற்றங்களைப் பற்றிய திறனாய்வு.\nகுற்றங்கள் அறியாமையாலும் ஒழுங்கின்மையாலும் விளையும் ஒழுக்கக்கேடுகளாகும். கற்காத மனிதன் தனது குற்றங்களினால் ஏற்படும் கெடுதலான விளைவுகளை புரிந்து கொள்ள மாட்டான். கௌடில்யர் சுருக்கமாகக் கூறுகிறார்: பதவிக்குரிய தகுதிகளின் கீழ் சூதாடுதல் அதிக ஆபத்துடையதாகும். குறிப்பாக அரசுரிமையானது பங்கிடப்பட்டு இருக்கும் சூழல்களில் பெரும் ஆபத்தானதாகும். கடுமையான விளைவுகளைக் கொண்ட பெரும் தீங்கு குடிப்பழக்கத்திற்கு அடிமையாதல் ஆகும். அதைத் தொடர்ந்து பெண் மோகம், சூதாடுதல் மற்றும் இறுதியாக வேட்டையாடுதல் ஆகியன இடம் பெறுகின்றன.\n\nSection::::எதிர்கால அரசனைப் பயிற்றுவித்தல்.\nதன் ஒழுக்கத்தின் முக்கியத்துவம் \nஒழுக்கம் என்பது இரு வகையானது. ஒன்று உடன் பிறந்தது மற்றொன்று கைக்கொள்ளப்பட்டது. (கீழே கொடுக்கப்பட்டுள்ள காரணங்களுக்காகத் தன் ஒழுக்கத்தினைப் பெறுவதற்கு இயற்கையானத் தகுதி இருக்க வேண்டும்). கற்பித்தல் மற்றும் பயிற்சி ஒழுக்கத்தினால் பயனடையும் தகுதியுடைய நபர்களிடமே ஒழுக்கத்தை மேம்படுத்த இயலச் செய்யும். தன் ஒழுக்கத்தினால் (இயற்கையான) பயனடையும் தகுதியற்ற நபர்கள் பலனடைய மாட்டார்கள். பின்வரும் மன அளவிலான செயல் திறம் உடையவர்களுக்கு மட்டுமே கற்பித்தல் ஒழுக்கத்தை அளிக்கிறது: ஆசிரியருக்கு கீழ்படுதல், கற்பதற்கு ஆசையும் திறனும் இருத்தல், கற்றதைத் தக்க வைக்கும் திறன், கற்றதை புரிந்து கொள்ளும் திறன், அதனை பிரதிபலிக்கும் திறன் (இறுதியில்) கைக்கொள்ளப்பட்ட அறிவைக் கொண்டு ஆழ்ந்து ஊகித்தறியும் திறன். இத்தகைய மன அளவிலான செயல் திறம் சிறிதுமற்றவர்கள் பலனடைவதில்லை (எந்தளவிற்கு பயிற்சி பெற்றாலும்). அரசனாகக்கூடிய ஒருவன் ஒழுக்கத்தினைக் கைக்கொள்ள வேண்டும். மேலும் வாழ்வில் நம்பகமான ஆசிரியர்களிடமிருந்து அறிவியலைக் கற்று அதனைக் கண்டிப்புடன் பின்பற்ற வேண்டும்.\n\nSection::::இளவரசனைப் பயிற்றுவித்தல்.\nஅவனது தன் ஒழுக்கத்தினை மேம்படுத்த அவன் கற்றறிந்த மூத்தோர்களுடனேயே இணைந்திருக்க வேண்டும், அவர்களிடத்திலேயே ஒழுக்கம் அதன் உறுதியான வேர்களைக் கொண்டுள்ளது. பயிற்சிப் பெற்ற அறிவாளியை யோகா பயிற்சி பின் தொடரும் (வெற்றிகரமாகப் பயன்படுத்தல் மூலம்). யோகாவிலிருந்து தற் கட்டுப்பாடு வருகிறது. இதுவே அறிவினைப் பெறுதலில் திறன் எனும் பொருளில் வழங்கப்படுவதாகும். அறிவுடைய, ஒழுக்கமுடைய, மக்களை நியாயமாக ஆள்வதில் அர்ப்பணித்துக் கொண்ட மற்றும் அனைவரது நலன்களை உணர்ந்த ஓர் அரசன் மட்டுமே புவியில் எதிர்ப்பற்ற நிலையை அனுபவிப்பான்.\n\nSection::::அண்டை நாட்டாரை எதிர்கொள்ளச் செய்வதற்கான ஏழு வழிகள்.\nகௌடில்யர் அண்டை நாட்டாருடன் உறவு கொள்ள ஏழு செயல் தந்திரங்களைச் சந்திர குப்த மௌரியருக்குப் பரிந்துரைத்தார்.\n\nஅத்தகைய செயல் தந்திராகளாவன:\n\nSection::::சட்டம் ஒழுங்கைப் பராமரித்தல்.\nநாட்டின் பொருளாதாரம் தழைத்தோங்க உகந்த சூழல் ஒன்று அவசியம் தேவை. இது நாட்டின் சட்டம் ஒழுங்கு பராமரிக்கப்படுவதைத் தேவைப்படுத்துகிறது. அர்த்தசாஸ்திரம் சட்டங்களைக் கடுமையாக அமலாக்க உதவ அபராதங்களையும் தண்டனைகளையும் குறிப்பிடுகிறது. சட்டத்தை அமல்படுத்தும் அறிவியல் \"தண்ட நீதி\" எனவும் கூட அழைக்கப்படுகிறது.\n\nSection::::வன உயிரிகளும் வனங்களும்.\nமௌரியர்களே முதன்முதலில் வனங்களை வள ஆதாரமாகக் கண்டனர். அவர்கட்கு, மிக முக்கிய வன விளைப் பொருள் யானையேயாகும். அக்காலத்தில் இராணுவ வலிமை குதிரைகளையும் காலாட்படைகளையும் மட்டுமே சார்ந்திருக்கவில்லை, போர்க்கள யானைகளையும் கூட சார்ந்துள்ளது. இந்த யானைகள் அலெக்ஸாண்டரின் பஞ்சாப் ஆளுநரான செலுக்கஸ் நிகேடாரை தோற்கடித்ததில் பங்கொன்றினை ஆற்றின. மௌரியர்கள் யானைகளுக்குத் தனியிடம் அமைத்துக் கொடுத்தனர். அவற்றை வளர்ப்பதை விட, யானைகளை பிடிக்க, பழக்க மற்றும் பயிற்சியளிக்க பெரும் நேரச் செலவு, பொருட் செலவு ஏற்படும் எனும் காரணத்தினால் அவ்வாறு செய்தனர். கௌடில்யரின் \"அர்த்தசாஸ்திரம்\" \"வன யானைகளின் காப்பாளர்\" போன்ற அதிகாரிகளின் பொறுப்புக்களைத் தெளிவாகக் குறிப்பிடுகிறது:\n\n\"அர்த்தசாஸ்திரம்\" மௌரியர்கள் மரத்துண்டுகளின் அளிப்பைக் காப்பாற்றி வர குறிப்பிட்ட வனங்களைப் பெயர் குறிப்பிட்டு வைத்தனர் என்றும்; அதே போல சிங்கங்கள் மற்றும் புலிகளையும் அவற்றின் தோல்களுக்காக வனத்தினை பெயர் குறிப்பிட்டு வைத்தனர் என்றும் கூட வெளிப்படுத்தியது. மற்ற இடங்களில் \"விலங்குகளின் காப்பாளர்களும்\" கூட வனத்தில் புல் மேயச் செல்லும் ஆவினங்களைத் திருடர்கள், புலிகள் மற்றும் இதர கொடிய விலங்குகளிடமிருந்து விலக்கி பாதுகாக்க இயங்கினர்.\n\nSection::::பொருளாதார யோசனைகள்.\nஅர்த்தசாஸ்திரத்தில் பதிக்கப்பெற்ற பொருளாதார யோசனைகளைப் பற்றிய பூரணமான விவரங்கள் சென் & பாசு ஆகியோரால் தொகுக்கப்பட்ட நூலில், ரத்தன் லால் பாசு மற்றும் பல புகழ்வாய்ந்த அர்த்தசாஸ்திர வல்லுனர்களால் கொடுக்கப்பட்டுள்ளது. இப் புத்தகமானது 1902 ஆம் ஆண்டு இந்தியாவின் மைசூரில் ஓரியண்டல் ரிசர்ச் இன்ஸ்ட்டியூட்டில் (Oriental Research Institute) நடந்த சர்வதேச மாநாட்டில் உலகம் முழுதும் சேர்ந்த கட்டுரையாசிரியர்கள் அளித்த ஆய்வுக் கட்டுரைகளை உள்ளடக்கியுள்ளது. அம் மாநாடு ஆர்.ஷாமாசாஸ்திரியால் அர்த்தசாஸ்திரத்தின் கைப்பிரதி கண்டெடுக்கப்பட்டதின் நூற்றாண்டினைக் கொண்டாட நடத்தப்பட்டதாகும்.\n\n\n"}
{"id": "91275", "url": "https://ta.wikipedia.org/wiki?curid=91275", "title": "ஒபதியா (நூல்)", "text": "ஒபதியா (நூல்)\n\nஒபதியா (\"Obadiah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஒபதியா என்னும் நூல் மூல மொழியாகிய எபிரேயத்தில் עבדיה‎ (Ovadyah) என்று அழைக்கப்படுகிறது. கிரேக்கத்தில் இந்நூல் Obdios என்றும் இலத்தீனில் Abdias என்றும் உள்ளது. இப்பெயரின் பொருள் \"இறையடியான்\" என்பதாகும்.\n\nSection::::ஆசிரியர் மற்றும் பின்னணி.\nஇறைவாக்கு நூல்களிலேயே மிகச் சிறிதான இந்நூல் கி.மு. 586இல் எருசலேம் நகர் வீழ்ச்சியடைந்ததற்குச் சற்றுப் பின்னர் தோன்றியதாகும்.\n\nஎருசலேமின் வீழ்ச்சியைக் கண்டு யூதாவின் பழம்பெரும் எதிரியான ஏதோம் நாடு அக்களித்தது. அத்தோடு நில்லாமல் அது யூதாவில் புகுந்து கொள்ளையடித்து, பிற எதிரிகளும் அதனுள் நுழையத் துணை நின்றது. எனவே இசுரயேலின் எதிரிகளான மற்றெல்லா இனத்தோடும் ஏதோம் நாடும் தண்டிக்கப்பட்டுத் தோற்கடிக்கப்படும் என்று ஒபதியா முன்னுரைக்கிறார்.\n\nSection::::உட்கிடக்கை.\nஇந்நூலில் ஓர் அதிகாரமும் அதில் 21 வசனங்கள் மட்டும் உள்ளன. நூல் சிறிதாயினும் அது வழங்குகின்ற செய்தி முக்கியமான அறிவுரையாக அமைந்துள்ளது.\n\nவசனங்கள் 1 முதல் 9 வரை: ஏதோம் நாட்டை ஆண்டவர் தண்டிப்பார் என்னும் செய்தி வழங்கப்படுகிறது. திருடர்களும் கொள்ளைக்காரர்களும் தமக்கு வேண்டியவற்றை எடுத்துக்கொண்டு போய்விடுவார்கள். ஆனால் ஏதோமின் அழிவின்போது ஒன்றுமே எஞ்சியிராது.\n\nவசனங்கள் 10 முதல் 14 வரை: கடவுளால் தேர்ந்தெடுக்கப்பட்ட இசுரயேல் மக்கள் ஆபத்துக்கு உள்ளானபோது ஏதோம் ஒரு பகைவனைப் போல் நடந்துகொண்டது; இசுரயேலுக்கு உதவிசெய்ய முன்வரவில்லை. தன் சகோதரன் யாக்கோபின் மக்களாகிய இசுரயேலுக்கு ஏசாவின் வழித்தோன்றல்களாகிய ஏதோமியர் உதவி செய்யாதது கடவுள் முன்னிலையில் பெரும் குற்றமே.\n\nவசனங்கள் 15 முதல் 21 வரை: ஏதோம் அழியும் என்றும் இசுரயேல் வெற்றி பெறும் என்றும் இறைவாக்கினர் அறிவிக்கிறார்.\n\nஇச்சிறுநூல் வழங்கும் செய்தியைப் பின்வருமாறு குறிப்பிடலாம்:\n\n1) ஏசாவும் யாக்கோபும் ஒரே தாய் வயிற்றுப் பிள்ளைகளாக இருந்த போதிலும் ஏசா தன் சகோதரன் யாக்கோபுக்குப் பாதுகாப்பு அளிக்கவில்லை. சகோதர அன்பு காட்டாதவருக்குக் கடவுளின் தண்டனை கிடைக்கும்.\n\n2) ஏசாவும் யாக்கோபும் தம் தாய் வயிற்றில் இருக்கும்போதே போட்டியில் ஈடுபட்டதாக விவிலியம் கூறுகிறது (காண்க: தொடக்க நூல் 25:19-26). அவர்கள் வழிவந்தோரும் அவ்வாறே நடந்தனர். மனித வாழ்விலும் ஆவிக்கும் ஊனுடலுக்குமிடையே போராட்டம் தொடர்கிறது (காண்க: உரோமையர் 8:6-9; கொலோசையர் 3:5). இறுதியில் ஆவியே வெல்லும்.\n\nSection::::நூலிலிருந்து ஒரு பகுதி.\nஒபதியா 10-12\n<br>ஆண்டவர் கூறுகிறார்:\n<br>\"உன் சகோதரன் யாக்கோபுக்கு எதிராக நீ செய்த கொடுமையை முன்னிட்டு,\n<br>நீ வெட்கி நாணுவாய்.\n<br>நீ என்றுமே இல்லாது ஒழிந்துபோவாய்.\n<br>அயல்நாட்டார் யாக்கோபின் செல்வத்தைக் கொள்ளையிட்ட அந்நாளில் -\n<br>வெளிநாட்டார் அவன் வாயில்களுக்குள் புகுந்து\n<br>எருசலேமுக்கு எதிராகத் தங்களுக்குள் சீட்டுப்போட்ட அந்நாளில் - \n<br>நீ விலகி நின்று அவர்களுள் ஒருவனாக இருந்தாயே!\n<br>நீ உன் சகோதரனுடைய நாளைக் கண்டு, \n<br>அவனுடைய வேதனை நாளைக் கண்டு \n<br>மகிழ்ச்சியடையாதிருந்திருக்க வேண்டும்;\n<br>யூதாவின் மக்களைப் பார்த்து \n<br>அவர்களின் அழிவு நாளில் களிப்படையாது\n<br>இருந்திருக்க வேண்டும்;\n<br>அவர்களின் துன்ப நாளில் \n<br>இறுமாப்படையாது இருந்திருக்க வேண்டும்.\"\n"}
{"id": "91283", "url": "https://ta.wikipedia.org/wiki?curid=91283", "title": "இதய வெளியேற்றவளவு", "text": "இதய வெளியேற்றவளவு\n\nஇதய வெளியேற்றவளவு (இ.வெ) அல்லது இதய வெளியேற்றக் கொள்ளளவு என்பது ஒருநிமிடத்தில் இதயத்தால் வெளியேற்றப்படுகின்ற குருதியின் கொள்ளளவு ஆகும். இது வெவ்வேறு முறைகளில் அளக்கப்படுகிறது, எ.கா: இலீட்டர்/நிமிடம். இதய வெளியேற்றக் கொள்ளளவானது இடது, வலது கீழ் இதயவறைகளினால் இதயச் சுருக்கத்தின் போது வெளியற்றப்படும் குருதியின் மொத்தக் கொள்ளளவு ஆகும்,\nஇதய வெளியேற்றவளவு சராசரியாக ஓய்வான நிலையில் உள்ள ஒரு ஆணில் 5.6 இலீ./நிமி. மற்றும் பெண்ணில் 4.9 இலீ./நிமி. ஆகும். பொதுவாக இதய வெளியேற்றவளவு நிமிடத்துக்கு ஐந்து இலீட்டர் ஆகக் கருதப்படுகிறது. \nதுடிப்புக்கொள்ளளவினதும் இதயத்துடிப்பு வீதத்தினதும் பெருக்கம் இதய வெளியேற்றவளவைத் தரும்.\n"}
{"id": "91289", "url": "https://ta.wikipedia.org/wiki?curid=91289", "title": "அகனன்", "text": "அகனன்\n\nஅகனன் (\"Gay\") என்பது மற்றொரு ஆண் மீது காதல்அல்லது பாலியல் ஈர்ப்பு கொள்ளும் இயல்பைக் கொண்ட ஆணைக் குறிக்கிறது. ஒரு ஆண், பெண் எதிர் பால் காதல் உறவைப் போலத்தான் ஒருபால் காதல் உறவும். இங்கு ஆண், பெண் என்ற இருமை இல்லை.\n\n"}
{"id": "91290", "url": "https://ta.wikipedia.org/wiki?curid=91290", "title": "பெருந்தமனி அடைப்பிதழ்க் குறுக்கம்", "text": "பெருந்தமனி அடைப்பிதழ்க் குறுக்கம்\n\nபெருந்தமனி அடைப்பிதழ்க் குறுக்கம் (\"aortic stenosis\") என்பது பெருந்தமனி அல்லது பெருநாடி அடைப்பிதழின் இதழ்கள் இயல்பான நிலையில் திறக்கப்படாமையால், அவற்றின் துவாரம் குறுக்கம் அடைவது ஆகும், இதன் பொழுது இடது கீழ் இதயவறையில் இருந்து தொகுதிச் சுற்றுக் குருதியோட்டம் தடைப்படுவதால் மேலதிகமான நோய் விளைவுகள் ஏற்படுகின்றது.\n\nSection::::நோய் உடற்செயலியல்.\nபெருந்தமனி அடைப்பிதழ் மூன்று இதழ்களையுடையது. இடது கீழ் இதயவறைச் சுருக்கத்தின் போது குருதி அவ்வறையில் இருந்து பெருந்தமனிக்குப் பாய்ச்சப்படுகிறது, இந்தச் செயல் உடலின் ஏனைய பகுதிகள் குருதியைப் பெற்றுக் கொள்வதற்கு உதவிபுரிகிறது. பெருந்தமனி அடைப்பிதழ் படிப்படியாகக் குறுக்கம் அடையும்போது இடது கீழ் இதயவறையிலிருந்து குருதி குறுகிய துவாரமூடாக செலுத்தப்படவேண்டியதாகின்றது, இதனால் பெருந்தமனிக்கும் இ.கீ.இதயவறைக்கும் இடையே மாறுபட்ட அழுத்த வேறுபாடு உருவாகின்றது, இந்த வேறுபாட்டை ஈடுசெய்வதற்காக, இ.கீ.இதயவறையுள் உயர்வடைந்த அழுத்தத்தைச் சமாளிக்குமுகமாக இ.கீ.இதயவறையின் சுவர் தடிப்படைகிறது (தசைமிகைவளர்ச்சி), எனினும் இதயவறை விரிவடைவதில்லை. இ.கீ.இதயவறையின் சுவர் மட்டும் தடிப்படைய இதயவறையுள் மாற்றம் நேரிடாத நிலை ஒருமையத் தசைமிகைவளர்ச்சி ( concentric hypertrophy) எனப்படும் . இந்த நிலையில் இ.கீ.இதயவறையின் சுருங்கும் செயற்பாடு பாதிப்படைவதில்லை, வருடக் கணக்கில் இதயவறை விரிவடையாமல் இதய வெளியேற்றவளவு மாறுபடாமல் அழுத்தவேறுபாடு காணப்படலாம். நோயின் காலம், தீவிரம் அதிகமாகிக் கடைசிக்கட்ட நிலையில் இ.கீ.இதயவறை விரிவடைகிறது மேலும் அதன் சுருங்கும் தன்மை பாதிப்படைகிறது. இதனால் இதய வெளியேற்றவளவு குறைகிறது; இதயத் தசைக்குரிய இரத்தவோட்டம் பாதிக்கப்படுகிறது, இதனால் குருதியோட்டக்குறை ஏற்பட்டு மார்பு நெறிப்பு (அன்சைனா பெக்ரோறிசு) ஏற்படுகிறது. வலது இதயவறைகளில் அழுத்த உயர்வு காரணமாகவும் குருதியின் தேக்கத்தினாலும் சுவாசத்தொகுதியில் உயர் அழுத்தம், குருதித் தேக்கம் ஏற்படுகிறது. நோயின் இறுதிக்கட்டத்தில் தேக்க இதயச்செயலிழப்பு (\"congestive heart failure\") ஏற்படுகிறது.\n\nSection::::நோய்க்காரணம்.\nபொதுவாக, முதியோர்களில் அடைப்பிதழில் கால்சியம் படிவதால் இந்த நிலை ஏற்படுகிறது, நோய் ஏற்படுவதற்கு 50 வீதத்திற்கு மேலான காரணியாக இது விளங்குகின்றது. இருகூர்ப் பெருந்தமனி அடைப்பிதழ் எனப்படும் பிறப்பு நிலைக் கோளாறான மூன்று இதழ்களுக்குப் (முக்கூர்) பதிலாக இரண்டு இதழ்கள் (இருகூர்) காணப்படல், வாதக் குறுங்காய்ச்சல் ஆகியன வேறு காரணிகளாக உள்ளன. 30 – 70 வயதுக்கிடைப்பட்டோரில் ஏற்படும் குறுக்கத்திற்கு வாதக் குறுங்காய்ச்சல் அல்லது இருகூர்ப் பெருந்தமனி அடைப்பிதழில் கல்சியம் படிவது ஆகியன காரணமாகிறது, அதேநேரத்தில் சாதாரண முக்கூர்ப் பெருந்தமனி அடைப்பிதழில் கல்சியம் படிதலால் ஏற்படும் நோயின் தீவிரம் 70-80 வயதளவில் ஏற்படுகிறது. உயர் இரத்த அழுத்தம், நீரிழிவு, இரத்த கொழுப்புப்புரத மிகைப்பு, இரத்த யூரியா மிகைப்பு என்பன நோயின் வளர்ச்சியைத் துரிதப்படுத்த வல்லது.\n\nSection::::நோய் விகிதாசாரமும் இறப்பும்.\nபெருந்தமனி அடைப்பிதழ்க் குறுக்கம் ஒரு பொதுவான நிகழ்வு ஆகும். பாடசாலைப் பருவம் வரை குறிப்பிட்ட நபரில் இந்த நோய் கண்டுபிடிக்கப்படுவதில்லை. ஏறத்தாழ 65 வயதைத் தாண்டியோரில் இரண்டு வீதமானவர்களிலும், 75 வயதைத் தாண்டியோரில் மூன்று வீதமானவர்களிலும், 85 வயதைத் தாண்டியோரில் நான்கு வீதமானவர்களிலும் இந்தக் குறைபாடு உண்டாகின்றது. இந்த நோயுள்ள 3-5 வீதமானவர்களில் திடீர் இதயவிறப்பால் இறப்பு நேரிடலாம். வருடமொன்றிற்கு 9% இறப்புவீதம் வயதுவந்தோர்களிடையே காணப்படுகிறது. நோயின் தீவிர அறிகுறிகள் தென்படத் தொடங்கிய பின்னர் திடீர் இறப்பு உண்டாகும் வீதம் 15-20% இனால் அதிகரித்து சராசரி உயிர் வாழும் காலம் ஐந்து வருடங்களாகின்றது.\nSection::::நோய் அறிகுறிகள்.\nகுறுக்கத்தின் அளவைப் பொறுத்து நோய் அறிகுறிகள் வெளிக்காட்டப்படுகின்றன. பெரும்பாலானவர்களில் மிதமான, நடுநிலையான குறுக்கங்களில் அறிகுறிகள் தென்படுவதில்லை. தீவிர குறுக்கங்களிலேயே அறிகுறிகள் தென்படுகின்றன, வேறுவிதமாகக் கூறப்போனால் அடைப்பிதழின் துவாரம் ஏறத்தாழ 1.0 செ.மீ3 குறுக்கம் அடையும் வரை அறிகுறிகள் தென்படுவதில்லை.\nமுக்கிய அறிகுறிகளாக சுவாசச்சிரமம், மயக்கம், மார்பு நெறிப்பு மற்றும் இறுதியில் இதயச் செயலிழப்பு ஆகியவை காணப்படுகின்றன.\nSection::::சுவாசச்சிரமம்.\nஇந்த நோயில் பொதுவான மருத்துவ அறிகுறியாகத் தோன்றும் சுவாசச்சிரமம், மிகப்பளுவான உடல் செயல்களின் போது ஏற்படுகிறது, இதன்போது நோயாளி இலகுவில் களைப்படைந்துவிடுவார். சுவாசத்தொகுதியில் உயர் அழுத்தம், குருதித் தேக்கம் ஏற்படுவது இதற்கான காரணத்தில் அடங்குகிறது.\nSection::::மார்பு நெறிப்பு.\nபெருந்தமனிக்குறுக்கம் உள்ளோரில் மூன்றில் இரண்டு பகுதியினருக்கு மார்பு நெறிப்பு ஏற்படுகிறது, இது முடியுருநாடி நோயில் ஏற்படுவதைப் போலவே வெளிக்காட்டப்படுகின்றது. மார்பு நெறிப்பு பொதுவாக பளுவான உடல் செயல்களின் போது ஏற்படுகிறது; ஓய்வின்போது நீங்கிவிடும்.\nSection::::மயக்கம்.\nமிகப்பளுவான வேலைகளின் போது மயக்கம் உண்டாகின்றது. தமனியில் உள்ள அழுத்தக் குறைபாட்டைத் தொடர்ந்து தொகுதித் தமனி விரிவடைதல் ஏற்படுகிறது, ஆனால் இதய வெளியேற்றவளவு இதற்கு ஈடு கொடுப்பதில்லை எனவே மிகப்பளுவான வேலைகளின் போது மூளைக்குச் செல்லும் இரத்தவோட்டம் குறைகின்றது, இதுவே மயக்கத்திற்குப் பொதுவான காரணமாக அமைகின்றது.\nSection::::தேக்க இதயச்செயலிழப்பு.\nபெருந்தமனிக் குறுக்கத்தில் தேக்க இதயச்செயலிழப்பு ஏற்படுவது நோயின் விளைவு ஆபத்தாக முடியும் என்பதைச் சுட்டுகிறது, அடைப்பிதழ் மாற்றப்படாத சந்தர்ப்பத்தில் இவ்வகையான நோயாளிகளின் இறப்புவீதம் இரண்டு வருடத்தில் 50% ஆக இருக்கின்றது. \nSection::::ஏய்டியின் கூட்டறிகுறி.\nபெருந்தமனிக் குறுக்கம் பெருங்குடல் இரத்தக் குழாய்கள் இயல்புப்பிறழ்வுடன் இணைந்துவருகை ஏய்டியின் கூட்டறிகுறி எனப்படும். இதன்போது இரையகக்குடலிய இரத்தப்போக்கு ஏற்படலாம்.\n\nSection::::உடற்பரிசோதனை.\nஇதய ஒலிமானிச் சோதனையின் போது சிரசுத் தமனித் துடிப்பு (சிரசுநாடி மேலடிப்பு) தொட்டுணறல் , இதயச்சுருக்க முணுமுணுப்பு, இரண்டாம் இதயவொலி பிளவுபடல், இதயச்செயலிழப்பு அறிகுறிகள் என்பன உடற்பரிசோதனையின் போது செய்யவேண்டியவை ஆகும்.\n\nபெருந்தமனிக்குறுக்கம் சிலவேளைகளில் வழமையான இதயக்குழலியத் தொகுதி உடல்நலப் பரிசோதனையின் போது அறியப்படுகிறது. நாடித்துடிப்பை வைத்து இந்தநோயின் தீவிரம் அறியப்படக் கூடியவாறு உள்ளது.\nநோயின் இறுதிநிலையில் தமனியின் துடிப்பானது பலவீனமாகவும் (குறைந்த கொள்ளளவு) மற்றும் மேலடிப்பு தாமதமாகவும் சிரசுநாடியில் (\"pulsus parvus et tardus\") அறியப்படுகிறது. சாதரணமாக இதயவொலிமானியில் முதலாவது இதயத்துடிப்புச் சத்தம் (இச1; S1) கேட்கும் அதேநேரத்தில் சிரசுநாடியில் தமனித்துடிப்பு தொட்டு உணரப்படுகிறது. தீவிர பெருந்தமனிக்குறுக்கத்தின் போது, குருதிப்பாய்ச்சலின் தாமதத்தால், இச1 கேட்டபின்னரே சிரசுநாடியில் தாமதமாக தமனித்துடிப்பு தொட்டு உணரப்படுகிறது. இதேபோன்று புயநாடிக்கும் ஆரைநாடிக்கும் இடையிலும் தாமதம் தென்படலாம்.\n\nகுருதிப்பாய்ச்சலின் விளைவாக ஏற்படும் இதயச்சுருக்க முணுமுணுப்பு முதலாவது இதயத்துடிப்புச் சத்தத்தின் பின்னர் ஏறி-இறங்கிக் கேட்கும், அதாவது இதன் ஒலி சீராக அதிகரித்துப் பின்னர் சீராகக் குறையும், இதனை இரண்டாவது வலது விலாவென்பு இடைவெளியில் மார்பென்பின் வலது ஓரத்தில் கேட்கலாம், இது இருபக்க சிரசு நாடிக்கும் பரவலாம். இதய உச்சிக்கு இது பரவினால் இருகூர் அடைப்பிதழ்க் குறைதிறனுடன் ஒப்பிட்டு அறிதல் கடினமாகிறது. முணுமுணுப்பு குந்துகையில் உயர்வடைந்தும் நிற்கும்போது குறைவடைந்தும் இருக்கும்; உட்சுவாசத்தின் போது கூடிய ஒலியாகக் கேட்கும்.\nஇந்த நோய் அதிகரித்துச் செல்லச் செல்ல கல்சியம் படிவதனால் பெருந்தமனிப்பகுதியில் இரண்டாவது இதயத்துடிப்புச் சத்தம் (பெ2; A2) குறைவாகக் கேட்கும். இடது கீழ் இதயவறை தசைமிகைவளர்ச்சி ஏற்படுவது நான்காவது இதயத்துடிப்புச் சத்தம் கேட்க ஏதுவாகின்றது.\nSection::::நோய் ஆய்வுச்சோதனைகள்.\nSection::::மின்னிதைய வரைபு.\nபெருந்தமனி அடைப்பிதழ்க் குறுக்கம் நேரடியாக மின் இதய வேறுபாட்டைக் காட்டாவிடினும், இதனால் ஏற்படும் பிற விளைவுகள் மின்னிதைய மாறுபாடுகளை ஏற்படுத்துகிறது. இடது கீழ் இதயவறை தசைமிகைவளர்ச்சிக்குரிய அறிகுறிகள் மின்னிதைய வரைபில் தென்படலாம். எஸ்டி பகுதி தாழ்வடைதலும் டி அலை தலைகீழாதலும் அவதானிக்கப்படலாம். கல்சியம் படிதல் இதய மின் கடத்து தொகுதியில் ஏற்பட்டால் இதயத்தடை ஏற்படலாம், இதன்போது இதயத்தடைக்குரிய மின் இதய வரைபை நோக்ககூடியதாக இருக்கும்.\nSection::::இதயச் சிலாகையேற்றல்.\nஇதயவறையினுள் சிலாகை ஏற்றல் மிகச்சரியான நோய் அறுதியிடலைத் தரும். இதன் மூலம் குறுக்கம் அளக்கப்படலாம், குறுக்கம் <0.8 செ.மீ2 (சாதரணமாக 1.5-2 செ.மீ2) ஆக உள்ளவிடத்து தீவிரமான குறைபாடு எனக் கணிப்பிடலாம். இதைத்தவிர இம்முறைமூலம் பெருந்தமனி அடைப்பிதழின் இருபுறமும் உள்ள அழுத்தத்தையும் கணிக்கலாம், இந்த அழுத்தவேறுபாடு சிகிச்சையைத் தீர்மானிப்பதற்குரியதாக விளங்குகின்றது. \nSection::::மின் ஒலி இதய வரைவு.\nஇது அடைப்பிதழின் உடற்கூற்றியல், செயற்பாட்டை அறியச் சிறந்ததொரு ஊடுருவல் அற்ற முறையாகும். பெருந்தமனி அடைப்பிதழின் பரப்பளவு இம்முறை மூலம் கணிக்கப்படும். அடைப்பிதழின் ஊடாகச் செல்லும் குருதியின் வேகத்தைப் பயன்படுத்தி அழுத்தவேறுபாடு பெர்நோலியின் மாற்றப்பட்ட சமன்பாடு மூலம் கணிக்கப்படுகிறது.\n\nசாதாரணமாக, பெருந்தமனி அடைப்பிதழில் அழுத்தவேறுபாடு இருக்காது. பெருந்தமனி அடைப்பிதழின் பரப்பளவு குறையும் போது அழுத்தவேறுபாடு கூடுகின்றது. இவற்றை வைத்து நோயின் தீவிரம் கணிக்கப்படுகிறது.\nமின்னொலி இதய வரைபைப் பயன்படுத்தி இடது கீழ் இதயவறை தசைமிகைவளர்ச்சி, அடைப்பிதழின் தடிப்பு, விரிவடைந்த பெருந்தமனித் தொடக்கம் ஆகியவற்றையும் அவதானிக்கலாம்.\nSection::::மார்பு எக்ஸ்-கதிர்ப்படம்.\nமார்பு எக்ஸ்-கதிர்ப்படம் கொண்டு கல்சியம் படிந்த அடைப்பிதழ், இடது கீழ்,மேல் இதயவறைத் தசைமிகைவளர்ச்சி ஆகியவற்றை அவதானிக்கலாம்.\nSection::::நோய் பற்றிய முன்னெச்சரிக்கைகள்.\nபெருந்தமனி அடைப்பிதழ்க் குறுக்கம் உடையோருக்கு இலகுவில் அவர்களின் குறுக்கமடைந்த அடைப்பிதழில் கிருமித்தொற்று ஏற்படக்கூடிய ஆபத்து உள்ளது, இந்த நிலை நுண்ணுயிரித் தொற்று இதய உள்ளுறை அழற்சி (infective endocarditis) எனப்படும். இந்த நிலையை சமாளிப்பதற்கு முன்னெச்செரிக்கையாக நுண்ணுயிர் எதிர்ப்பி தகுந்த சமயங்களில் உபயோகிக்கப்படவேண்டும். தகுந்த சமயங்கள் எனப்படும் போது பல் பிடுங்குதல், பற்படலம் நீக்கல், பல் முரசில் அறுவைச்சிகிச்சை, இரையகக் குடலிய அறுவைச்சிகிச்சை போன்றவை அடங்கும்.\nகுறுக்கமடைந்த அடைப்பிதழ் காரணமாக இதய வெளியேற்றவளவு குறைவதால் மயக்கம் ஏற்படும்; குருதி அழுத்தம் குறையும்; இதனைச் சமாளிக்க சுற்று குருதிக்குழலியங்களை விரிவடைக்கும் மருந்துவகைகள் எடுக்கவேண்டிய அவசியம் ஏற்படுகிறது. \nSection::::சிகிச்சை.\nநோய் அறிகுறிகள் தென்படாத நிலையில் சிகிச்சைகள் வழங்கப்படுவதில்லை. இடைத்தரமான நிலையில் நோயின் விளைவுகளைக் கண்காணிக்க மின் ஒலி இதய வரைவு ஒவ்வொரு 1 – 2 வருடங்களுக்கும் மேற்கொள்ளப்படுகிறது. தீவிரமான நிலையில் ஒவ்வொரு 3 - 6 மாதங்களுக்கு மேற்கொள்ளப்படுகிறது. இடைத்தர, தீவிர நிலைமைகளில் ஏதேனும் புதிய அறிகுறிகள் தென்படுமிடத்து உடனடியாக மருத்துவசாலையில் கவனிக்கப்படல் அவசியமாகின்றது.\nSection::::அடைப்பிதழ் மாற்றுச் சிகிச்சை.\nவயது வந்தோரில் அடைப்பிதழ் மாற்றுச் சிகிச்சை மேற்கொள்ளப்படுவது இறப்பு வீதத்தை குறைக்க வல்லது. இதற்கு திறந்த இதய அறுவைச்சிகிச்சை மேற்கொள்ளப்படும். இரண்டுவிதமான செயற்கை அடைப்பிதழ்கள் பயன்படுத்தப்படுகின்றன; பொறிமுறை அடைப்பிதழ், திசு அடைப்பிதழ் (இழைய அடைப்பிதழ்).\nSection::::பலூன் அடைப்பிதழ் வடிவமைப்பறுவைச் சிகிச்சை (Balloon valvuloplasty).\nகுழந்தைகளுக்கும் சிறார்களுக்கும் இம்முறை பயனுடையதாக உள்ளது, இதன் போது சிலாகையுடன் கூடிய பலூன் அமைப்பு ஒன்று அறுவைச்சிகிச்சை நிபுணரால் மேற்காலில் உள்ள குருதிக் குழாய் மூலமாக உட்செலுத்தப்பட்டு, பின்னர் பெருந்தமனி அடைப்பிதழிலே பலூன் விரிவடையச் செய்யப்படுகிறது, இதன் மூலம் குறுகிய துவாரம் பெரிதாக்கப்படுகிறது. இந்த முறை வயது வந்தோரில் பெரும்பாலும் பலனைத் தராது.\nSection::::மருந்துச் சிகிச்சை.\nநேரடியான மருந்துச் சிகிச்சை எதிர்பார்க்கும் பலனைத் தராது, எனினும் நோயில் உருவாகும் ஏனைய அறிகுறிகளைக் குணப்படுத்த மருந்து முறை பயன்படுகிறது.\n• மார்பு நெறிப்புக்கு நைத்திரேட்டுக்கள் கொண்ட குருதிக்குழலி விரிவாக்கிகள், பீட்டா-தடைப்பிகள், கல்சியம் தடைப்பிகள்\n• உயர் குருதி அழுத்தச் சிகிச்சை \n• இதயச் செயலிழப்புக்கு டிகொக்சின், சிறுநீரிறக்கிகள், நைத்திரேட்டு குருதிக்குழலி விரிவாக்கிகள்\n"}
{"id": "91291", "url": "https://ta.wikipedia.org/wiki?curid=91291", "title": "தற்பாலினர் வெறுப்பு", "text": "தற்பாலினர் வெறுப்பு\n\nதற்பாலினர் வெறுப்பு (Homophobia) என்பது தற்பாலினர், மற்றும் பாலின சிறுபான்மையினருக்கு எதிரான மனப்பாங்கும் உணர்வு நிலையும் ஆகும். இவர்கள் மீதான தவறனா முன்மதிப்புகள், பயம், என்பதில் இருந்து கடுமையான வெறுப்பு, வன்முறை என்று பல நிலைகளில் தற்பாலினர் வெறுப்பு வெளிப்படுகிறது. இந்த வெறுப்பு சில நாடுகளில் சட்டங்களாகவும் உள்ளது.\n\nஅடிமைத்தனம், இனவாதம், பெண்ணடிமைத்தனம் போன்று தற்பால்சேர்க்கையாளர் வெறுப்பும் ஒரு அறிவற்ற மனித நேயமற்ற நிலைப்பாடாக பலரால் கொள்ளப்படுகிறது.\n"}
{"id": "91294", "url": "https://ta.wikipedia.org/wiki?curid=91294", "title": "வரம்புக்குட்பட்ட அரசு", "text": "வரம்புக்குட்பட்ட அரசு\n\nவரம்புக்குட்பட்ட அரசு (\"Limited government\") அல்லது கட்டுப்படுத்தப்பட்ட அரசு என்பது ஒரு அரசின் அதிகாரம் இயன்றவரை சிறிதாக அல்லது வரம்புக்குட்பட்டதாகவும், தனிமனிதச் சுதந்திரத்திலும் பொருளாதாரத்திலும் தலையிடாமலும் அமைவதையும் குறிக்கிறது. இக்கருத்துரு மேற்கு நாடுகளில், குறிப்பாக ஐக்கிய அமெரிக்காவில் முக்கியமான ஒன்றாகும். ஐக்கிய அமெரிக்க அரசமைப்புச் சட்டம் அரசின் பல எல்லைகளை வரையறை செய்கிறது.\n"}
{"id": "91295", "url": "https://ta.wikipedia.org/wiki?curid=91295", "title": "கிரெனேட் நடவடிக்கை", "text": "கிரெனேட் நடவடிக்கை\n\nகிரெனேட் நடவடிக்கை (\"Operation Grenade\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. இது ஜெர்மானியப் படையெடுப்பின் ஒரு பகுதியாகும். இந்த நடவடிக்கை வெரிடபிள் நடவடிக்கையின் ஒரு பகுதியாகத் திட்டமிடப்பட்டது. \n\n1945 பெப்ரவரி முதல் வாரம் நேச நாட்டுப் படைகள் ஜெர்மனியின் மேற்கு திசையிலிருந்து அதைத் தாக்கின. இத்தாக்குதலுக்கு நேசநாட்டு ஐரோப்பிய முதன்மைத் தளபதி டுவைட் டி. ஐசனாவர் ஒரு பரந்த முனையில் ஜெர்மனியின் மேற்கு எல்லையெங்கும் தாக்க வேண்டுமென்று திட்டமிட்டிருந்தார். அத்திட்டத்தின் பகுதியாக ஜெர்மனியின் வடமேற்கு எல்லையில் பிரிட்டானிய ஃபீல்டு மார்ஷல் பெர்னார்ட் மோண்ட்கோமரி தலைமையிலான நேச நாட்டு 21வது ஆர்மி குரூப் ஒரு பெரும் கிடுக்கிப்பிடித் தாக்குதலை (pincer encirclement) நடத்துவதாக இருந்தது. இக்கிடுக்கி வியூகத்தின் தெற்குக் கரம் 9வது அமெரிக்க ஆர்மியாக இருந்திருக்க வேண்டும். ஆனால் தெற்குக் கிடுக்கிக் கரம் தாக்கத் திட்டமிட்டிருந்த பகுதிகள் ரூர் ஆற்றின் குறுக்கே அமைந்திருந்த அணைகளை ஜெர்மானியப் படைகள் திறந்து விட்டதால் வெள்ளக்காடாயின. இதனால் வடக்குக் கிடுக்கிப் படைப்பிரிவுகள் மட்டும் திட்டமிட்ட படி முன்னேறின. இரு வாரங்கள் கழித்து பெப்ரவரி 23ம் தேதி வெள்ளம் வடிந்தபின் 9வது ஆர்மியால் முன்னேற முடிந்தது. திட்டமிட்டபடி மியூசே ஆற்றுக்கும் ரைன் ஆற்றுக்கும் இடைப்பட்ட பகுதிகளை நேசநாட்டுப் படைகள் கைப்பற்றின. இந்த இருவாரங்களில் இப்பகுதியில் நிறுத்தப்பட்டிருந்த ஜெர்மானியப் படைப்பிரிவுகள் ரைன் ஆற்றைக் கடந்து பின் வாங்க ஜெர்மானிய மேற்கு முனைத் தளபதி ஃபீல்டு மார்ஷல் கெர்ட் வான் ரன்ட்ஸ்டெட் ஹிட்லரிடம் அனுமதி கோரினார். ஆனால் ஹிட்லர் இருந்த இடத்திலிருந்தே இறுதிவரை போராடும்படி உத்தரவிட்டார். இதனால் சுமார் மூன்று லடசத்துக்கும் மேற்பட்ட ஜெர்மானியப் படைகள் பத்திரமாகத் தப்பிச் செல்லும் வாய்ப்பு நழுவியது. இதனால் அடுத்து நிகழ்ந்த சண்டைகளில் ஜெர்மானியர்களுக்கு பெரும் இழப்புகள் ஏற்பட்டன.\n"}
{"id": "91296", "url": "https://ta.wikipedia.org/wiki?curid=91296", "title": "பிளண்டர் நடவடிக்கை", "text": "பிளண்டர் நடவடிக்கை\n\nபிளண்டர் நடவடிக்கை (\"Operation Plunder\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. இது ஜெர்மானியப் படையெடுப்பின் ஒரு பகுதியாகும். இந்த நடவடிக்கையில் மேற்கத்திய நேசநாட்டுப் படைகள் ரைன் ஆற்றைக் கடந்து நாசி ஜெர்மனியின் உட்பகுதியில் கால் பதித்தன.\n\nமார்ச் 1945ல் மேற்கிலிருந்து நேசநாட்டுப் படைகளின் ஜெர்மானியப் படையெடுப்பு ரைன் ஆற்றங்கரையை அடைந்திருந்தது. ஜெர்மானியப் படைகள் ரைன் ஆற்றைக் கடந்து ஜெர்மனியின் உட்பகுதிக்குப் பின்வாங்கியிருந்தன. அடுத்த கட்டமாக ரைன் ஆற்றைக் கடப்பதற்கான முயற்சிகள் மேற்கொள்ளப்பட்டன. மார்ச் 24ம் தேதி பிரிட்டானிய 2வது ஆர்மியும் அமெரிக்க 9வது ஆர்மியும் ஒரே நேரத்தில் இரு வேறு இடங்களில் ரைன் ஆற்றைக் கடந்தன. இவ்விரு படைப்பிரிவுகளும் ஃபீல்டு மார்ஷல் பெர்னார்ட் மோண்ட்கோமரியின் தலைமையிலான 21வது ஆர்மி குரூப்பின் உட்பிரிவுகளாகும். இந்த முயற்சிக்கு பிளண்டர் நடவடிக்கை என்று குறிப்பெயர் இடப்பட்டிருந்தது. இந்த நடவடிக்கைக்கு துணையாக வான்குடை வீரர்கள் ரைன் ஆற்றின் கிழக்குக் கரையில் வான்வழியே தரையிறங்கி முக்கிய பாலமுகப்புகளையும், ஜெர்மானிய அரண் நிலைகளையும் கைப்பற்றினர். இரு நேசநாட்டுப் படைப்பிரிவுகளும் வெற்றிகரமாக ரைன் ஆற்றைக் கடந்தன. ஏற்கனவே ரைன் ஆற்றின் மேற்குக் கரையில் நடைபெற்ற சண்டைகளால் பலவீனப்பட்டிருந்த ஜெர்மானியப் பாதுகாப்புப் படைகளால் இதனைத் தடுக்க முடியவில்லை. அவற்றின் துணைக்கு அனுப்பப்பட்ட இருப்புப் படைகளும் தரம் குறைந்த அனுபவமின்றி இருந்ததால், ஜெர்மானியத் தளபதிகளால் அவற்றைப் பயன்படுத்த இயலவில்லை. பின் வாங்கக்கூடாது என்று ஜெர்மானியப் போர்த் தலைமையகம் உத்தரவிட்டிருந்தும், ஏப்ரல் 1ம் தேதிக்குள் ஜெர்மானியப் படைகள் மெதுவாகப் பின் வாங்கி டியூடோபெர்க் காட்டுப் பகுதிக்குச் சென்று விட்டன. இந்த நடவடிக்கையில் ஜெர்மானியர்களுக்கு 30,000 இழப்புகளுக்கு மேல் ஏற்பட்டது.\n\nராணுவ ரீதியில் வெற்றியில் முடிவடைந்தாலும் இந்த போர் நடவடிக்கை நேசநாட்டுத் தளபதிகளுக்குள் நிலவிய உட்பூசலை மேலும் அதிகரித்தது. முன்னரே மோண்ட்கோமரியின் நடத்தை அமெரிக்கத் தளபதிகளுக்கு பிடிக்காதிருந்தது. மார்க்கெட் கார்டன் நடவடிக்கையிலும் பல்ஜ் சண்டையிலும் அவர் தன்னிச்சையாக நடந்து கொண்ட விதம் அவர்களைக் கோபப்படுத்தியிருந்தது. அவர் தனது புகழை நிலை நாட்டவும், அமெரிக்கப் படைகளை அவமானப் படுத்தவும் வேண்டுமென்றே சில காரியங்களைச் செய்ததாக அவர்கள் குற்றம் சாட்டினர். பிளண்டர் நடவடிக்கையில் தேவையற்ற எச்சரிக்கையுடன் மெல்லச் செயல்பட்டதால், ஜெர்மானியப் பாதுகாப்புப் படைகள் சுதாரித்து தஙகளைத் தயார் செய்து கொள்ள அவகாசம் அளித்து விட்டார் என்று குற்றம் சாட்டினர். வேகமாக முன்னேறியிருந்தால், ஜெர்மானியர்க் ஆயத்தமாவதற்கு இடம் கொடுக்காமல் எளிதில் ரைன் ஆற்றைக் கடந்திருக்கலாம், இழப்புகளும் குறைவாக இருந்திருக்கும் என்பது அவர்களது கருத்து. நேச நாட்டுத் தலைமையகத்தில் ஏற்பட்ட இந்தப் பூசல் போரில் இறுதிவரை தொடர்ந்தது.\n"}
{"id": "91299", "url": "https://ta.wikipedia.org/wiki?curid=91299", "title": "சானார்பாளையம்", "text": "சானார்பாளையம்\n\nசானார்பாளையம் ஆனது நாமக்கல் மாவட்டத்திலுள்ள குமாரபாளையம் வட்டத்தில் அமைந்துள்ள குமாரபாளையம் நகருக்கு அருகில் உள்ளது. ஈரோட்டிலிருந்து 15 கிமீ தொலைவில் உள்ளது. நாடார் இன மக்கள் பல தலைமுறைகளாக வாழ்ந்து வருகின்றனர்.இவ்வூரிலுள்ள அருள்மிகு ஸ்ரீ மாரியம்மன் ஆலயம் 200 வருட பழமையானது. 2010ம் ஆண்டு ஆலயம் மறுசீரமைப்பு செய்து கும்பாபிஷேகம் சிறப்பான முறைப்படி நடந்தது.\nவிவசாயம் மற்றும் விசைத்தறி இவ்வூரின் பிரதான தொழில் ஆகும். மேட்டூர்அணை இடது கரை பாசனமும் அழகிய காவிரி ஆற்றின் கரையில் இவ்வூர் அமையபெற்றுள்ளது.\n"}
{"id": "91305", "url": "https://ta.wikipedia.org/wiki?curid=91305", "title": "க. பூரணச்சந்திரன்", "text": "க. பூரணச்சந்திரன்\n\nக. பூரணச்சந்திரன் ஒரு தமிழ் எழுத்தாளர். இலக்கிய விமர்சனம், கோட்பாட்டு ஆய்வுகள் ஆகியவற்றில் இவரது பங்களிப்புகள் முக்கியமானவை. தமிழ் இலக்கியத்தில் முனைவர் பட்டம் பெற்றவர். திருச்சிராப்பள்ளி, பிஷப் ஹீபர் கல்லூரித் தமிழ்த்துறையில் ஆசிரியராகவும் துறைத்தலைவராகவும் பணியாற்றி ஓய்வு பெற்றுள்ளார். மார்க்சிய சிந்தனையுடன் கூடிய நல்ல திறனாய்வாளர். இலக்கியக் கொள்கையில் மிகுந்த ஆர்வம் காட்டி நூல்கள் பல எழுதியுள்ளார். இதழியல் துறையிலும் பணியாற்றி, அத்துறையிலும் நூல்கள் எழுதியுள்ளார். காலச்சுவடு, நிகழ், தமிழ் நேயம், மேலும் உள்ளிட்ட பல இலக்கிய இதழ்களில் கட்டுரைகள் எழுதியுள்ளார். பல கருத்தரங்குகளை நடத்தி, நூல்களையும் தொகுத்துள்ளார். திருச்சியில் (1989) முதன்முதலில் பாதல்சர்க்காரின் பெயரால் நாடகப்பட்டறை நடத்தியவர். திருச்சியில் வாசகர் அரங்கம், திருச்சி நாடக சங்கம், சினிஃபோரம் (கலைத் திரைப்படங்களைக் காண்பதற்கான திரைப்படக் கழகம்) ஆகியவற்றில் பங்கேற்று, இத்துறைகளில் இளைஞர்களை முன்னேற்ற முயற்சி எடுத்தவர். பணிநிறைவுக்குப் பின் புதுச்சேரி பல்கலைக்கழகத்தில் எமரிடஸ் பேராசிரியராகப் பணியாற்றியதோடு, இருபதாம் நூற்றாண்டுத் தமிழ்த் திறனாய்வு வரலாற்றினை வரைந்துகொடுத்தவர்.\n\nசமுதாயத்தின்பால் தெளிந்த சிந்தனையோடு, அதன் வளர்ச்சிக்கு முற்போக்குச் சிந்தனைகளுடன் தன் முழு உழைப்பையும் ஓயாது அளித்து வருபவர். கல்லூரி வகுப்பறைகளாக இருப்பினும், கருத்தரங்குகளாக இருப்பினும் இவரது சொற்பொழிவுகள் தேர்ந்த ஞானத்தின் வெளிப்பாடு. தக்க தகவுடைய சான்றுகளுடன் ஐயமற விளக்கம் தரும் ஆற்றல் கொண்டவர். நல்ல விமரிசகர், சிறந்த மொழி பெயர்ப்பாளர்.\n\n2015 ஆம் ஆண்டு இவர் பெயரில் திறனாய்வு அறக்கட்டளை ஒன்று நிறுவப்பட்டுள்ளது. இதன் மூலம் இவர் மாணவர்களுக்கு திறனாய்வு மற்றும் பல்வேறு துறைகளில் பயிற்சிப் பட்டறைகளை நடத்தி வருகிறார். இதைத் தவிர இவர் http://www.poornachandran.com என்ற இணையத்தளத்தை நடத்தி வருகிறார். இதில் மாணவர்கள் மற்றும் சமுதாய நலன்களை கருத்தில் கொண்டு பல்துறை சார்ந்த ஆராய்ச்சிக் கட்டுரைகளை தொடர்ச்சியாக எழுதி வருகிறார்.\n\nமனோன்மணீயம் சுந்தரனார் பல்கலைக்கழகத்தில் நிறுவப்பட்டுள்ள தி.சு.நடராசன் அறக்கட்டளை இவருடைய இலக்கிய திறனாய்வு பங்களிப்பையும் அளப்பரிய செயல்களையும் பாராட்டி பிப்ரவரி 2018இல் \"திறனாய்வுச் செம்மல்\" என்ற விருதையும் பதினைந்தாயிரம் ரூபாய் பரிசையும் கொடுத்து கவுரவப்படுத்தியுள்ளது.\n\nஇவர் எழுதியுள்ள நூல்களின் பட்டியல் வருமாறு:\n\nமுப்பதிற்கும் மேற்பட்ட பல்வேறு துறை சார்ந்த நூல்களை மொழிபெயர்ப்பு செய்துள்ளார். தத்துவம், வரலாறு முதல் இலக்கியம், மருத்துவம் வரை பல்வேறு வகைகளிலும் இவை உள்ளன. இவை தவிர சில முக்கிய நூல்களைப் பதிப்பித்தும் உள்ளார்.\n\n1) தமிழிலக்கியத்தில் ஒடுக்கப்பட்டோர் நிலையும் மேம்பாடும் 2006\n\n      (The Condition of the Oppressed and their Empowerment in Tamil Literature, published by Bishop Heber College, Tiruchi) ஒடுக்கப் பட்டோர் மேம்பாட்டு அரசியலைப் பேசுவது என்ற நிலையில் இந்த நூல் முக்கியத்துவம் பெறுகிறது.\n\n2) அமுதம் 1999\n\n      (A Memoire on the Contribution of Fr. Amudhan, Secretary of Tamil Literature Society, Tiruchi. It contains several critical articles on Tamil Literature.)\n\n3) உரசல்கள் 1985\n\n      (Essays on Comparative Literature in Tamil, published by the Tamil Department, Bishop Heber College)\n\n4) நாற்றுகள் 1990\n\n2011இல் ஆனந்தவிகடன் இவருக்குச் சிறந்த மொழிபெயர்ப்பாளர் விருது வழங்கியது. இவ்விருது ஆந்திரக் கவிஞர் வரவர ராவ் எழுதிய 'சிறைப்பட்ட கற்பனை' என்ற நூலின் மொழிபெயர்ப்புக்காகத் தரப்பட்டது.\n\nசல்மான் ருஷ்தீயின் 'நள்ளிரவின் குழந்தைகள்' (மிட்நைட்ஸ் சில்ட்ரன்) நூலுக்கு நாமக்கலில் உள்ள கு.சின்னப்ப பாரதி அறக்கட்டளை சிறந்த மொழிபெயர்ப்பாளர் விருதும் பத்தாயிரம் ரூபாய் பரிசும் அளித்துள்ளது.\n\n'இந்துக்கள் - ஒரு மாற்று வரலாறு' என்ற நூலுக்காக (Hindus - An Alternative History) 2016க்கான சிறந்த மொழி பெயர்ப்பாளர் விருதையும் ஆனந்தவிகடன் வாயிலாக இவர் பெற்றார். இதற்காக 2017 மே மாதம் நாகர்கோவில் தமிழ்நாடு கலை இலக்கியப் பெருமன்றம் இவருக்குப் பாராட்டுவிழா நடத்தி கௌரவித்தது.\n\nஇவர் மொழி பெயர்த்த நூல்களின் பட்டியல் இவரது பல்துறை அறிவைப் புலப்படுத்தும்:\nSection::::சாகித்திய அகாதெமி (Sahitya Akademi) விருது.\nமனு ஜோசப் ஆங்கிலத்தில் எழுதிய Serious Men என்ற புகழ்பெற்ற புதினத்தை தமிழில் \"பொறுப்புமிக்க மனிதர்கள்\" என்ற பெயரில் தமிழில் மொழிபெயர்த்தார், இந்த மொழிபெயர்ப்புக்காக 2016ஆம் ஆண்டுக்கான சிறந்த தமிழ் மொழிபெயர்ப்பாளர் எனத் தேர்ந்தெடுக்கப்பட்டு இந்தியாவின் தலைசிறந்த இலக்கிய மேம்பாட்டு அமைப்பான சாகித்திய அகாதெமியின் விருது வழங்கப்பட்டது.\n\n\n"}
{"id": "91306", "url": "https://ta.wikipedia.org/wiki?curid=91306", "title": "புள்ளிப் பொருத்துக் கண்ணாடியிடல்", "text": "புள்ளிப் பொருத்துக் கண்ணாடியிடல்\n\nபுள்ளிப் பொருத்துக் கண்ணாடியிடல் என்பது கட்டிடங்களில் கண்ணாடிகளைக் குறித்த புள்ளிகளில் மட்டும் தாங்குமாறு அமைத்தல் ஆகும். இது கண்ணாடிகளை உலோகம், மரம், நெகிழி போன்றவற்றிலான சட்டங்களைப் பயன்படுத்தி அவற்றின் ஓரங்களைப் பற்றித் தாங்கும் வழமையான முறையில் இருந்து வேறுபட்டது. இம்முறையில் கண்ணாடித் தகட்டினூடாகத் துளையிட்டு அத்துளைகளில் பொருத்தப்படும் இதற்கென வடிவமைக்கப்பட்ட பொருத்திகளைப் பயன்படுத்தித் தாங்கும் அமைப்புக்களுடன் இணைப்பர். \n\nSection::::வகைகள்.\nபுள்ளிப் பொருத்துக் கண்ணாடியிடலைப் பொருத்தும் முறைகளின் அடிப்படையில் இரண்டு வகைகளாகப் பிரிக்கலாம். \n\n\nஇவற்றில் துருத்தும் பொருத்தித்தலை முறை என்பது கண்ணாடியில் இடப்படும் துளையூடாக கண்ணாடித் தகட்டை இரண்டு பக்கங்களிலுமிருந்து பிடித்துக்கொள்ளும்படி அமைக்கும் முறை ஆகும். இதில் பொருத்திகளின் தலைகள் வெளிப்புறக் கண்ணாடியின் மேற்பரப்பில் இருந்து வெளியே துருத்திக்கொண்டிருக்கும். இரண்டாவது முறையில் கண்ணாடியில் தடிப்பினுள் தலை அடங்கக்கூடியவாறு கூம்பு வடிவத் துளையிட்டுப் பொருத்துவது ஆகும். இரண்டாவது முறையில் வெளிப்புறத்தில் மட்டமான கண்ணாடிப் பரப்பைப் பெறக்கூடியதாக இருப்பதால் அங்காங்கே பொருத்திகளின் தலைப்பகுதி வெளியே துருத்திக்கொண்டிருக்கும் முதலாவது முறையைவிட இம்முறையையே பல வடிவமைப்பாளர்கள் விரும்புகின்றனர். \nஎனினும் முதலாவது முறையில் பொருத்தியில் கண்ணாடியின் தாங்கு பரப்பு அதிகம் இதனால் அமைப்பு அடிப்படையில் இது உறுதியானது. இரண்டாவது முறையில் துளை பொருத்தியின் தலையையும் உள்ளடக்கக்கூடியவகையில் பெரிதாக இருப்பதாலும் தாங்கு பரப்புக் குறைவாக இருப்பதாலும் அமைப்பியல் அடிப்படையில் இப்பொருத்து வலுக் குறைந்தது. இந்தக் குறைபாட்டைத் தீர்ப்பதற்காக திருத்தியமைக்கப்பட்ட பொருத்து முறைகளும் உருவாக்கப்பட்டுள்ளன. வெப்பக்காப்புத் தேவைகளுக்காக கட்டிடங்களில் இரட்டைக் கண்ணாடிகள் பயன்படுத்தப்படுவது வழக்கம். இவ்வாறான இடங்களில் இரட்டைக் கண்ணாடியின் உட்புறக் கண்ணாடித் தகட்டில் மட்டுமே துளையிட்டுப் பொருத்துக்களை இணைக்க முடியும். இதனால் வெளிப்புறக் கண்ணாடிப் பரப்பில் பொருத்துப் புள்ளிகள் தெரியாதவாறு அமைக்கலாம். \n\nSection::::தாங்கும் அமைப்புக்கள்.\nபுள்ளிப் பொருத்துக் கண்ணாடியிடலில் பயன்படுத்தப்படும் கண்ணாடிகள் பாதுகாப்பு வகையிலான ஒட்டுக் கண்ணாடிகளாக இருப்பது வழக்கம். தற்செயலாக உடைந்தால் உயரத்திலிருந்து விழும்போது ஏற்படக்கூடிய ஆபத்துக்களைத் தடுப்பதற்காகவே இவ்வாறான கண்ணாடிகள் பயன்படுகின்றன. வழமையான சட்டங்களால் தாங்கப்படும் கண்ணாடியிடல் போலன்றி, புள்ளிப் பொருத்துக் கண்ணாடியிடலில் கண்ணாடியும் அமைப்பு விசைகளைத் தாங்கவேண்டியதாக உள்ளது. விசைகளுக்கு ஈடுகொடுப்பதில் கண்ணாடிகளுக்கு உள்ள இயல்பான குறைபாடுகளைக் கருத்தில் கொண்டு இவ்வகையான அமைப்புக்கள் வடிவமைக்கப்படுகின்றன. கண்ணாடித் தகடு முழுவதிலும் ஏற்படக்கூடிய தகைப்புக்களைப் பகுப்பாய்வு செய்வதற்கான கணினி மூலமான கணிப்பு முறைகள் தற்போது உள்ளதால் இவ்வகையான வடிவமைப்புக்களைத் துல்லியமாகச் செய்யக்கூடியதாக உள்ளது.\nபுள்ளிப் பொருத்துக் கண்ணாடியிடல் முறையைப் பயன்படுத்தி அதிக உயரமும் அகலமும் கொண்ட கண்ணாடிச் சுவர்களும், கூடிய அகல்வுகளைக் கொண்ட கண்ணாடிக் கூரைகளும் அமைக்கப்படுவதால் அவற்றைத் தாங்குவதற்காகத் தனியான அமைப்புக்களும் முக்கியமானவை. இவ்வாறான அமைப்புக்கள், எஃகுத் தண்டுகள், எஃகுக் கம்பி வடங்கள், ஒட்டுக் கண்ணாடிகள் போன்றவற்றைப் பயன்படுத்தி வடிவமைக்கப்படுகின்றன. பொதுவாக இவ்வமைப்புக்கள் பருமானாக இல்லாமல் மெல்லிய கூறுகளைக் கொண்டு அமைக்கப்பட்டவையாக இருப்பதால் கட்டிடங்களுக்கு புதுமத் தோற்றத்தையும் கொடுக்கின்றன. \n"}
{"id": "91310", "url": "https://ta.wikipedia.org/wiki?curid=91310", "title": "தமிழவேள்", "text": "தமிழவேள்\n\nதமிழவேள் ஒரு தமிழ் ஆய்வாளர். இவர் தமிழில் மூன்று ஆய்வு நூல்களை வெளியிட்டுள்ளார். பிரபஞ்சனைத் தவிர பிற தமிழ் இலக்கியவாதிகள் இவற்றை விமர்சிக்கவில்லை. இவற்றுள் ஒரு நூலுக்கு அணிந்துரையும் முன்னுரையுமாக பேராசிரியர் சிற்பியும் ஆ. மார்க்சும் எழுதியுள்ளார்கள். மற்றொரு நூலுக்கு பேராசிரியர் கார்த்திகேசு சிவத்தம்பி அணிந்துரை எழுதியுள்ளார்.\n\n"}
{"id": "91313", "url": "https://ta.wikipedia.org/wiki?curid=91313", "title": "தானே தூய்மையாதல் கண்ணாடி", "text": "தானே தூய்மையாதல் கண்ணாடி\n\nதானே தூய்மையாதல் கண்ணாடி (self-cleaning glass) என்பது, மழையின் போது தானே தூய்மையாகிக் கொள்ளும் வகையைச் சேர்ந்த கண்ணாடியைக் குறிக்கும். தற்காலத்தில் கட்டிடங்களின் பெருமளவு வெளிப்புறப் பரப்புக்கள் கண்ணாடிகளினால் ஆனவையாக இருப்பதால் தூசி முதலியன அடைந்து தூய்மை கெடுவதும், மழையின் போது மழை நீருடன் கலக்கும் இத் தூசிகள் கண்ணாடி வழியே வழிந்து செல்லும்போது அழகற்ற தன்மையைக் கொடுக்கும் வரிவரியான அடையாளங்கள் ஏற்படுவதும் கட்டட முகப்புக்களைப் பேணுவதை கடினமாக்குகின்றன. இது அதிக செலவில் கட்டிட முகப்புக்களை அடிக்கடி தூய்மைப்படுத்தும் தேவையை உருவாக்குகின்றது. இப்பின்னணியில் தானே தூய்மையாதல் கண்ணாடிகளின் உருவாக்கம் கண்ணாடியிடலில் ஒரு மைல்கல் எனலாம். கண்ணாடிகளை உற்பத்தி செய்யும் போதே அதன் மேற்பரப்பில் குறித்த வகைப் பூச்சுக்களைப் பூசுவதனால் இவ்வகைக் கண்ணாடிகள் உருவாக்கப்படுகின்றன.\n\nSection::::பூச்சுக்கள்.\nதானே தூய்மையாகும் தன்மையைக் கொடுப்பதற்காகப் பயன்படுத்தும் பூச்சுக்களை இரண்டு வகைகளுள் அடக்கலாம்.\n\n\nSection::::நீர்தள்ளு பூச்சுக்கள்.\nஇவ்வகைப் பூச்சுக்கள் அவற்றின் பெயருக்கு ஏற்ப நீரைத் தமது மேற்பரப்பில் ஒட்டவிடாது தள்ளுகின்றன. இதனால் மழையின்போது மழை நீரும் அதனுடன் கலக்கும் தூசியும் கண்ணாடியில் ஒட்டிக்கொண்டு காய்ந்துவிடாமல் வழிந்தோடிவிடுகின்றன. எனினும் பெரும்பாலான இவ்வகைப் பூச்சுக்கள் கண்ணாடிகளுக்குப் போதிய அளவு நீர்தள்ளும் தன்மையைக் கொடுப்பதில்லை. இதனால் தூசியுடன் கலக்கும் நீர் முற்றாகவே வழிந்துவிடாமல் கண்ணாடி மேற்பரப்பில் காய்ந்துவிடுவதற்கான சாத்தியங்கள் ஏற்படுகின்றன. ஆனால், இப்பூச்சுக்கள் கண்ணாடிகளுக்கு இலகுவாகத் தூய்மையாக்கத்தக்க தன்மையைக் கொடுக்கின்றன.\n\nSection::::நீர்கவர் பூச்சுக்கள்.\nஇவ்வகைப் பூச்சுக்கள் கண்ணாடிகள் தூய்மையாவதற்கு முதல் வகையிலும் வேறான முறையொன்றைப் பயன்படுத்துகின்றன. இவ்வகையின் பெயர் குறித்துக் காட்டுவதுபோல் நீர் மூலக்கூறுகளைக் கவர்வதன் மூலம் கண்ணாடியில் விழும் நீர் கண்ணாடியில் பரவிச் செல்ல உதவுகின்றன. தூசி கலந்த நீர் கண்ணாடி முழுவதும் சீராகப் பரவாமல் குறித்த வழிகளில் வழிந்தோடுவதாலேயே காயும்போது அழுக்குக் கோடுகள் உருவாகின்றன. இவ்வகைப் பூச்சுக்கள் நீரைச் சீராகப் பரவச் செய்வதால் கண்ணாடி மேற்பரப்பில் உருவாகும் மெல்லிய நீர்ப்படலம் அழுக்கு அடையாளங்களை உருவாக்காமல் விரைவில் காய்ந்து விடுகிறது. நீர்கவர் பூச்சுக்கள் முதல்வகைப் பூச்சுக்களிலும் கூடிய நிலையான தன்மை கொண்டவை. எனினும் மழை நீருடன் கலந்திருக்கும் உலோக அயனிகள் இவற்றின் செயல்திறனைப் படிப்படியாகக் குறைத்துவிடுவது இப்பூச்சுக்களின் ஒரு குறைபாடு ஆகும்.\n\nSection::::குறைபாடுகள்.\nஇவ்வகைக் கண்ணாடிகளின் தூய்மையாதல் தன்மை மழையில் தங்கியிருப்பதால். அடிக்கடி மழை பெய்யக்கூடிய பகுதிகளில் மட்டுமே இவை முறையாகப் பயன்படக்கூடும். மிக அரிதாக மழை பெறும் மையக் கிழக்குப் போன்ற பகுதிகளில் இக்கண்ணாடிகளினால் அதிக பயன் விளையும் சாத்தியம் இல்லை. எனினும் கண்ணாடி உற்பத்தியாளர்கள் இவ்வகைக் கண்ணாடிகளை மையக் கிழக்கு நாடுகளிலும் விற்பனை செய்கின்றனர்.\n"}
{"id": "91324", "url": "https://ta.wikipedia.org/wiki?curid=91324", "title": "மிதப்புக் கண்ணாடி", "text": "மிதப்புக் கண்ணாடி\n\nமிதப்புக் கண்ணாடி என்பது உருகிய கண்ணாடியை உருகிய உலோகத்தின் மீது மிதக்கவிட்டு உருவாக்கப்படும் கண்ணாடி ஆகும். பொதுவாக தகரம் என்னும் உலோகம் இதற்குப் பயன்படுகிறது. ஈயம், உருகுநிலை குறைவான பிற கலப்புலோகங்கள் என்பனவும் பயன்படுத்தப்பட்டது உண்டு. இந்தமுறையில் சீரான தடிப்புக் கொண்டவையும் மட்டமான மேற்பரப்பைக் கொண்டனவுமான கண்ணாடித் தகடுகளை உற்பத்தி செய்ய முடிகிறது. தற்காலத்தில் கட்டிடங்களில் பயன்படும் கண்ணாடிகள் பெரும்பாலும் மிதப்புக் கண்ணாடிகளே. பெரும்பாலான மிதப்புக் கண்ணாடிகள் சோடாச் சுண்ணக் கண்ணாடிகள் ஆகும். சிறப்புக் கண்ணாடிகளான போரோசிலிக்கேட் கண்ணாடியும், மட்டத்திரைக் கண்ணாடிகளும் கூட குறைந்த அளவில் இம்முறை மூலம் உற்பத்தியாகின்றன. அலஸ்ட்டயர் பில்கிங்டன் என்பவரால் கண்டுபிடிக்கப்பட்டு, அவரது நிறுவனமான பிரித்தானியாவின் பில்கிங்டன் நிறுவனத்தினால் 1950 ஆம் ஆண்டில் முதலில் பயன்படுத்தப்பட்டமையால் மிதப்புக் கண்ணாடி வழிமுறையை \"பில்கிங்டன் வழிமுறை\" என்றும் அழைப்பதுண்டு.\n"}
{"id": "91329", "url": "https://ta.wikipedia.org/wiki?curid=91329", "title": "ஜெ. மீராமொஹிதீன்", "text": "ஜெ. மீராமொஹிதீன்\n\nஜெய்லாப்தீன் மீராமொஹிதீன் (பிறப்பு: ஜனவரி 28, 1950) ஒரு ஈழத்து எழுத்தாளரும், பேச்சாளருமாவார். அச்சு ஊடகங்களைவிட இலத்திரனியல் ஊடகங்களில் இவரின் பங்களிப்பு அதிகம்.\n\nSection::::வாழ்க்கைக் குறிப்பு.\nகண்டி மாவட்டம், பாத்ததும்பறை பிரதேச செயலாளர் பிரிவில் கலதெனிய கிராமசேவகர் பிரிவைச் சேர்ந்த ஜெய்லாப்தீன், கதீஜா உம்மா தம்பதியினரின் மூத்த புதல்வராகப் பிறந்த மீராமொஹிதீன் க/ ஜாமியுல் அஸ்ஹர் மத்திய கல்லூரியில் தனது ஆரம்பக் கல்வியைப் பெற்றார். பின்பு மகரகமை கபூரியா அரபுக்கல்லூரியில் பயின்று மௌலவி பட்டத்தையும், பேராதனைப் பல்கலைக்கழகத்தில் கலைமாணிப் பட்டத்தையும் பெற்றார். முஸ்லிம் சமய பண்பாட்டலுவல்கள் திணைக்களத்தின் பிரதிப் பணிப்பாளராகப் பணியாற்றித் தற்போது ஓய்வுபெற்றுள்ளார். 1984இல் முஸ்லிம்சமய கலாசார திணைக்களத்தில் ஆராய்ச்சி உத்தியோகத்தராகப் பதவியில் இணைந்து படிப்படியாகப் பதவி உயர்வுகளைப் பெற்ற இவர்: உதவிப் பணிப்பாளர் பதவிக்காக இலங்கைப் பரீட்சைத் திணைக்களத்தால் தேசிய ரீதியில் நடத்தப்பட்ட எழுத்துப் பரீட்சையில் முதலாமிடத்தைப் பெற்றமையும் குறிப்பிடத்தக்கது.\n\nSection::::எழுத்துத்துறையில்.\nஇவரின் கன்னி ஆக்கம் 1985ஆம் ஆண்டில் தினகரன் பத்திரிகையில் இடம்பெற்றது. 'கல்வித் துறையில் முஸ்லிம்களின் எதிர்காலம் என்ன?' எனும் ஆய்வுக் கட்டுரை அது. தொடர்ந்து நூற்றுஐம்பதுக்கும் மேற்பட்ட ஆக்கங்களை எழுதியுள்ளார். அவைகள் அவ்வப்போது இலங்கையின் தேசியப் பத்திரிகைகளிலும், இலங்கை வானொலியிலும் இடம்பெற்றுள்ளன.\n\nSection::::சொற்பொழிவுகள்.\nஇலங்கை வானொலி, ஸ்ரீலங்கா ரூபவாஹினி, ஸ்ரீலங்கா சுயாதீன தொலைக்காட்சி ஆகிய இலத்திரனியல் ஊடகங்களில்; இவரின் பல செவ்விகள் ஒலி/ஒளிபரப்பாகியுள்ளன. அதேபோல இந்த ஊடகங்களில் நூற்றுக்கும் அதிகமான சொற்பொழிவுகளை நிகழ்த்தியுள்ளார்.\n\nSection::::எழுதிய நூல்கள்.\nஜெ. மீராமொஹிதீன் இதுவரை இரண்டு நூல்களை எழுதி வெளியிட்டுள்ளார். \n\n"}
{"id": "91330", "url": "https://ta.wikipedia.org/wiki?curid=91330", "title": "புகுபதிகை", "text": "புகுபதிகை\n\nகணினியலில் புகுபதிகை (உள்நுழைதல், உட்புகுதல், \"Log in\" அல்லது \"Sign in\") என்பது ஒரு பயனர் கணினி அமைப்பைத் தனது சொந்தப் பணிக்காகத் தனது சொந்த விவரங்களைக் கொடுத்து தன் பணிக்காக எடுத்துக் கொள்வதாகும். \nதனக்கு வேண்டிய தகவல்களைப் பெற்ற பின் (பார்த்த பின்/ அணுகிய பின்/ எடுத்த பின்/ பதிவிறக்கிய பின்/ பதிவேற்றிய பின்) அக்கணினி அமைப்பை விட்டு வெளியேற விடுபதிகை (வெளியேறல், \"Log out\", \"Sign out\") என்னும் செயல் உதவுகிறது. கணினி மேலும் நமக்குத் தேவையில்லாத போது நாம் விடுபதிகை செய்தால் நமது அமர்விலிருந்து (Session) கணினி விடுபடும்.\n\nSection::::புகுபதிகை செய்யும் வழிமுறை.\nபுகுபதிகை செய்ய நினைக்கும் இணைய தளத்திற்குச் சென்று அங்கு மேலே இருக்கும் Sign In அல்லது Log in என்ற இணைப்பையோ 'புகுபதிகை' என்ற இணைப்பையோ சொடுக்குவதன் மூலம் புகுபதிகை செய்யும் திரையினை அடையலாம். அங்கு பயனர் பெயர், கடவுச் சொல் முதலிய தகவல்கள் கேட்கப்பட்டிருக்கும். தேவையான தகவல்களைக் கொடுத்தபின் 'புகுபதிக' அல்லது 'உள் நுழைக' என்ப போன்ற பொத்தான்களைச் சொடுக்கினால் அவ்விணைய தளம் உங்களது அமர்வுக்கு வரும். அதன் பின் நீங்கள் உங்கள் கணக்கில் இருந்து கொண்டு தேவையான பணிகளைச் செய்யலாம். எடுத்துக்காட்டாக கூகுளில் புகுபதிகை செய்தால் உங்களது மின்னஞ்சல்களைப் படிக்கலாம், உங்களது தேடுதல் வரலாறைப் பார்க்கலாம், வலைப்பூவில் பதிவிடலாம். ஆனால் கணினியில் புகுபதிகை செய்வதன் மூலம் அக்கணினி இணைந்துள்ள வழங்கியிடமிருந்துத் தகவல் பெறலாம். பயன்பாட்டு மென்பொருட்களைப் பயன்படுத்திக் கொள்ளலாம். உங்களது பணிகள் முடிந்த பின் விடுபதிகை என்பதையோ Log out அல்லது Sign out என்பதையோ சொடுக்கி உங்கள் அமர்விலிருந்து வெளியேறி பொது அமர்விற்கு வரலாம்.\n\nSection::::பொதுவாக நேரும் தவறுகள்.\nகணினியிலோ இணைய தளத்திலோ புகுபதிகை செய்யும்போது பொதுவாக நேரும் பிழை தட்டச்சு செய்வதால் ஏற்படும் 'தட்டச்சுப் பிழைகள்' (Typographical Errors) ஆகும். ஒரு சில வேளைகளில் வேகமாகத் தட்டச்சு செய்வதனால் இப்பிழை ஏற்படும். சில நேரங்களில் 'நெடுங்கணக்கு விசை' இயக்கத்தில் இருப்பின் இப்பிழை ஏற்படும். அப்போது சில இணைய தளங்கள் 'Caps lock is on!' என்ற எச்சரிக்கைச் செய்தியைக் காட்டும். மேலே எடுத்துக்காட்டில் இருந்த கூகுளில் இப்பிழைச் செய்தி காட்டப் படுவதில்லை. இவற்றைக் கவனமாக இருந்தால் தவிர்க்கலாம்.\n\nSection::::சொற்பிறப்பியல்.\nபுகுபதிகை எனுஞ்சொல்லானது log in என்ற ஆங்கிலச் சொல்லின் நேரிய மொழியாக்கம் ஆகும். log எனும் சொல் 'பதிவு' எனும் பொருளைத் தரும். அதனை செயலோடு சேர்த்துக் கூறுகையில் 'பதிகை' என்றொரு சொல் தோன்றிற்று. in என்பதற்குத் தமிழில் 'புகு' என்றொரு பதமும் இருப்பது நினைவிருக்கலாம். இவ்வாறு இக்கலைச் சொல் பிறந்தது.\n\n"}
{"id": "91335", "url": "https://ta.wikipedia.org/wiki?curid=91335", "title": "வந்தே மாதரம் திட்டம்", "text": "வந்தே மாதரம் திட்டம்\n\nவந்தே மாதரம் திட்டம் \"(vandemataram scheme)\" என்பது தனியார் மற்றும் அரசின் ஒன்றிணைந்த பங்களிப்பில் இந்தியாவில் உள்ள கருவுற்ற தாய்மார்களுக்கு இலவசமாகப் பேறுகால முன்கவனிப்பு (antenatal care) வழங்க இந்திய அரசால் ஏற்படுத்தப்பட் ஒரு நலத்திட்டம் ஆகும். குறைந்த பட்சம் எம்.பி.பி.எஸ் படித்த எந்த ஒரு மருத்துவரும் இத்திட்டத்தில் பங்களிக்க முன்வரலாம். இத்திட்டத்தில் இணைந்த மருத்துவரின் மருத்துவமனையில் வந்தே மாதரம் சின்னம் இருக்கும். பேறுகாலத் தாய்மார்கள் இந்த வந்தே மாதரம் மருத்துவமனைகளில் இரும்புச் சத்து - ஃபோலிக் அமில மாத்திரைகள், இரணஜன்னி (tetanus toxoid) தடுப்பூசி ஆகிய சேவைகளைப் பெற்றுக் கொள்ளலாம். மேலும் குடும்பக் கட்டுப்பாடு செய்ய உதவும் கர்ப்பத்தடை மாத்திரைகளும் இங்கு இலவசமாய்க் கிடைக்கும்.\n"}
{"id": "91336", "url": "https://ta.wikipedia.org/wiki?curid=91336", "title": "ஜனனி சுரக்ச யோஜனா", "text": "ஜனனி சுரக்ச யோஜனா\n\nஜனனி சுரக்ச யோஜனா (ஜனனி சுரக்ஷ யோஜனா, \"Janani Suraksha Yojana -JSY\") என்பது இந்திய ஒன்றிய அரசால் கர்ப்பிணித் தாய்மார்கள் இறப்பு விகிதத்தையும் இளங்குழந்தை இறப்பு விகிதத்தையும் (maternal and infant mortality rates) குறைக்கும் இலக்குடன் செயல்படுத்தப்படும் திட்டங்களுள் ஒன்றாகும். அரசு மருத்துவமனைகளில் குழந்தை பெற்றுக் கொள்வதை ஊக்குவிப்பதன் மூலம் இந்த இலக்குகளை இது அடைய முயலுகிறது. ஏனென்றால் அரசு மருத்துவமனைகளில் நல்ல மகப்பேறு மருத்துவர்களும் நல்ல குழந்தை நல மருத்துவர்களும் 24 மணிநேரமும் இருப்பர். இவ்வாறாக கர்ப்பிணித் தாய்மார்கள் இறப்பு விகிதத்தையும் இளங்குழந்தை இறப்பு விகிதத்தையும் குறைக்கலாம்.\n\nஇத்திட்டம் தேசிய ஊரக சுகாதார இயக்கத்தின் ( National Rural Health Mission) (NRHM) கீழ் கொண்டு வரப்பட்டுள்ளது.\n\nSection::::பயன்கள்.\nஅரசு மருத்துவமனைகளில் பிரசவிக்கும் பெண்களுக்கு 700 ரூபாயும், பயிற்சி பெற்ற செவிலியர் உதவியுடன் வீடுகளில் பிரசவித்தால் 500 ரூபாய் உதவித்தொகையும் வறுமை கோட்டிற்கு கீழ் உள்ளவர்களுக்கு ஒன்றிய அரசு வழங்கி வருகிறது. இதில் ஆதிதிராவிட, பழங்குடியின மக்களுக்கு வயது வரம்பு, வருமான வரம்பு கிடையாது.\n\nSection::::தமிழ்நாட்டில் செயல்படுத்தப்படும் விதம்.\nதமிழகத்தில் உள்ள எந்த அரசு மருத்துவமனையிலும் பிரசவத்திற்காக சேர்க்கப்படும் போது, செவிலியர்களால் ஒப்புகை செய்யப்பட்ட நகலை கொடுத்தால், அரசு மருத்துவமனை நிர்வாகத்திடம் கொடுத்து உதவித்தொகையைக் காசோலையாகப் (மட்டுமே) பெற்றுக்கொள்ளலாம். இதற்காக போதுமான அளவு நிதி அனைத்து ஆரம்ப சுகாதார நிலையத்திற்கும், நகராட்சி, அரசு மருத்துவமனைகளுக்கும் அந்தந்த மாவட்ட சுகாதாரத்துறை அலுவலகத்தின் மூலம் ஒதுக்கீடு செய்யப்பட்டுள்ளது. தமிழக அரசின் நலத்திட்டமான முத்துலட்சுமி ரெட்டி கர்ப்பிணி உதவித்தொகை திட்டத்தில் பயன் பெற்றவராக இருந்தாலும் \"ஜனனி சுரக்ஷ யோஜனா' திட்டத்தின் கீழ் உதவித்தொகை பெற்றுக் கொள்ளலாம்.\n\nSection::::விண்ணப்பப் படிவம்.\nஇத்திட்டத்திற்கான விண்ணப்பப் படிவங்களை ஆரம்பச் சுகாதார நிலையங்கள், நகராட்சி மற்றும் மாநகராட்சி மருத்துவமனைகள், நகராட்சி மற்றும் மாநகராட்சி சுகாதார அலுவலகங்கள் போன்றவற்றில் இதற்கான விண்ணப்பப் படிவத்தைப் பெற்று முழுமையாக நிரப்பி கீழ்காணும் சான்றுகளை இணைக்க வேண்டும்.\n"}
{"id": "91338", "url": "https://ta.wikipedia.org/wiki?curid=91338", "title": "அலஸ்ட்டயர் பில்கிங்டன்", "text": "அலஸ்ட்டயர் பில்கிங்டன்\n\nலயனல் அலெக்சான்டர் பெதூன் பில்கிங்டன் (Lionel Alexander Bethune Pilkington) என்னும் இயற்பெயர் கொண்ட சர் அலஸ்ட்டயர் பில்கிங்டன் (Sir Alastair Pilkington) (7 சனவரி 1920 - 5 மே 1995) ஒரு இயந்திரத் தொழில்நுட்பவியலாளர் ஆவார். மிதப்புக் கண்ணாடி செய்யும் தொழில்நுட்பத்தைக் கண்டு பிடித்தவர் இவரே. இவரது இந்தக் கண்டுபிடிப்பு 1960களில் கண்ணாடித் தொழில் துறையில் புரட்சிகரமான மாற்றங்களை ஏற்படுத்தியது. இன்றுவரை கட்டிடத் தொழில் துறையிலும் பிற துறைகளிலும் கண்ணாடி வகித்துவரும் முக்கியமான பங்குக்கு அடிப்படையாக அமைந்தது இந்தக் கண்டுபிடிப்பே ஆகும்.\n\nSection::::இளமைக் காலம்.\nஅலஸ்ட்டயர் 1920 ஆம் ஆண்டு பிறந்தார். சேர்போன் பள்ளியிலும், கேம்பிரிட்ச்சின் திரித்துவக் கல்லூரியிலும் கல்விபயின்ற இவர், இரண்டாம் உலகப் போருக்குச் சற்று முன்னர் படைத்துறையில் அலுவலராகச் சேர்ந்தார். போரின்போது நடுநிலக்கடல் பகுதியில் போரில் ஈடுபட்டிருந்த இவர் கிரீட் வீழ்ச்சியடைந்தபோது போர்க் கைதியாகப் பிடித்துச் செல்லப்பட்டார். போர் முடிந்தபின் விடுதலையான இவர் மீண்டும் கேம்பிரிட்ச்சுக்கு வந்து கல்வியைத் தொடர்ந்து எந்திர அறிவியலில் பட்டம் பெற்றார். பின்னர், 1947 ஆம் ஆண்டில் பில்கிங்டன் பிரதர்சு எனப் பெயர்கொண்ட கண்ணாடி உற்பத்தி நிறுவனத்தில் தொழில்நுட்ப அலுவலராகச் சேர்ந்தார்.\n\nSection::::மிதப்புக் கண்ணாடியின் கண்டுபிடிப்பு.\nஇவர் பணிக்குச் சேர்ந்த காலத்தில் சாளரங்கள், வண்டிகள் முதலானவற்றுக்குத் தேவையான உருத்திரிபு இல்லாத கண்ணாடிகளைச் செய்வதற்கு பில்கிங்டன் நிறுவனம் தாங்களே உருவாக்கிய தட்டு வழிமுறை என்னும் ஒரு முறையைப் பயன்படுத்திக் கண்ணாடிகளை உற்பத்தி செய்து வந்தது. இது மிகவும் செலவு கூடியதும், கழிவு அதிகம் கொண்டதுமான ஒரு முறையாக இருந்தது.\n\nதகட்டுக் கண்ணாடி முறை என்னும் இன்னொரு கண்ணாடி உற்பத்தி முறை மலிவானதாக இருந்தாலும் உருத்திரிபு அற்ற தரமான கண்ணாடிகளை உருவாக்குவதற்கு இம்முறை ஏற்றதாக இருக்கவில்லை. அலஸ்ட்டயர் கண்டு பிடித்த மிதப்புக் கண்ணாடித் தொழில்நுட்பமே மலிவானதும் தரமானதுமான கண்ணாடிகளைச் செய்வதற்கு வழி சமைத்தது. இந்த முறைபற்றிய எண்ணக்கரு 1950 களின் தொடக்கத்திலேயே அலஸ்ட்டயருக்கு இருந்தது ஆயினும், இதனை நடைமுறையில் சாத்தியமாக்க பல ஆண்டுகள் பிடித்தன.\n\nSection::::இறுதிக்காலம்.\n1970 ஆம் ஆண்டில் இவருக்குப் பிரபுப் பட்டம் வழங்கப்பட்டது. 75 வயது வரை வாழ்ந்த இவர் 1995 ஆம் ஆண்டு காலமானார்\n"}
{"id": "91339", "url": "https://ta.wikipedia.org/wiki?curid=91339", "title": "பதிவுத்துறை அலுவலகங்கள்", "text": "பதிவுத்துறை அலுவலகங்கள்\n\nஇந்தியாவில் தமிழ்நாடு மாநிலத்தில் தமிழ்நாடு அரசு ஆவணங்கள் பதிவு செய்தல், அறக்கட்டளை மற்றும் தொண்டு நிறுவனங்கள், சங்கங்கள், நிறுவனங்கள், சீட்டு நிதி நிறுவனங்கள், பிறப்பு, இறப்பு பதிவு செய்தல் போன்ற பணிகளை செய்திட பதிவுத்துறை மூலமாக மாநிலம் முழுவதும் பஆதிவு அலுவலகங்களை அமைத்துள்ளது.\n\nSection::::பதிவு அலுவலகங்கள்.\nதமிழ்நாடு அரசு பதிவுத்துறை பதிவு அலுவலகங்கள் மண்டல அலுவலகங்கள், மாவட்டப் பதிவாளர் அலுவலகங்கள், சார்பதிவாளர் அலுவலகங்கள் என பிரிக்கப்பட்டுள்ளன.\n\nSection::::மண்டல அலுவலகங்கள்.\nதமிழ்நாட்டில் பதிவு அலுவலகங்கள் ஒன்பது மண்டலங்களாகப் பிரிக்கப்பட்டுள்ளன. அவை \n\n\nSection::::மாவட்டப் பதிவாளர்அலுவலகங்கள்.\nதமிழ்நாட்டில் 50 மாவட்டப் பதிவாளர் அலுவலகங்கள் உள்ளன. அவை \n\n\n"}
{"id": "91341", "url": "https://ta.wikipedia.org/wiki?curid=91341", "title": "பிரதம மந்திரியின் ஆரோக்கியப் பாதுகாப்புத் திட்டம் (இந்தியா)", "text": "பிரதம மந்திரியின் ஆரோக்கியப் பாதுகாப்புத் திட்டம் (இந்தியா)\n\nபிரதான் மந்திரி ஸ்வாஸ்த்ய சுரக்ஷ யோஜனா \"(Pradhan Mantri Swasthya Suraksha Yojana)\" அல்லது பிரதம மந்திரியின் ஆரோக்கியப் பாதுகாப்புத் திட்டம் ) என்பது இந்தியாவில் உள்ள மக்களுக்கு உச்சபட்ச மருத்துவ சேவை (tertiary level healthcare) கிடைப்பதில் உள்ள சமச்சீரின்மையைச் சரிக்கட்டும் நோக்கில் இந்திய நடுவண் அரசால் கொண்டு வரப்பட்ட ஒரு திட்டமாகும். இத்திட்டம் மார்ச் 2006 ஆம் ஆண்டு ஒப்புதல் பெற்றது.\nஇத்திட்டத்தின் படி,\n\n\n1)பீகார் (பாட்னா)\n\n2)மத்தியப் பிரதேசம் (போபால்)\n\n3)ஒரிசா (புவனேஸ்வர்)\n\n4)இராஜஸ்தான் (ஜோத்பூர்)\n\n5)சட்டீஸ்கர் (இராஜ்பூர்)\n\n6)உத்தராஞ்சல் (ரிசிகேசம்)\n\n\n1. அரசு மருத்துவமனை, ஜம்மு\n\n2. அரசு மருத்துவமனை, சிறீநகர்\n\n3. கொல்கத்தா மருத்துவக்கல்லூரி, கொல்கத்தா\n\n4. சஞ்சய் காந்தி மருத்துவ அறிவியல் பட்ட மேற்படிப்பு நிறுவனம், லக்னோ\n\n5. மருத்துவ அறிவியல் நிறுவனம், பனாரஸ் இந்துப் பல்கலைக்கழகம், வாரணாசி\n\n6. நிசாம் மருத்துவ அறிவியல்நிறவனம், ஐதராபாத்\n\n7. சிறீ வெங்கடேஸ்வரா மருத்துவ அறிவியல் நிறுவனம், திருப்பதி (பாதிச் செலவை திருப்பதி தேவத்தானமே ஏற்றுக் கொள்ளும்)\n\n8. அரசு மருத்துவக் கல்லூரி, சேலம்\n\n9. இராஜேந்திரா மருத்துவ அறிவியல் நிறுவனம், ராஞ்சி\n\n10. பெங்களு;ரு மருத்தவக் கல்லூரி, பெங்களு;ரு\n\n11. பி.ஜே. மருத்துவக்கல்லூரி, அகமதாபாத்\n\n12. கிராண்ட் மருத்துவக் கல்லூரி மற்றும் சர் ஜே.ஜே. மருத்துவமனைகள் குழுமம், மும்பை\n\n13. மருத்துவக் கல்லூரி, திருவனந்தபுரம்\n\n2009 முதல் 2010 ஆம் ஆண்டு வாக்கில் இத்திட்டம் செயல்படுத்தப்படத் திட்டமிடப்பட்டுள்ளது.\n\nSection::::வெளியிணைப்பு.\nநடுவண் அரசு இணையதளத்திள் உள்ள தகவல் \n"}
{"id": "91342", "url": "https://ta.wikipedia.org/wiki?curid=91342", "title": "குரங்கு குசலா", "text": "குரங்கு குசலா\n\nகுரங்கு குசலா என்பது ராணி வார இதழில் ஆரம்ப காலத்தில் வெளி வந்த ஒரு கேலிச்சித்திரப் பகுதியாகும். இது தமிழ் வாசகர்களிடையே மிகவும் புகழ் பெற்ற நகைச்சுவைக் கேலிச்சித்திரப் பகுதியாகும். அரசியல் மற்றும் சமூக சிந்தனைகளை கருத்தாகக் கொண்டு, அவ்வப்போது நடைபெறும் நிகழ்வுகளையும் சார்ந்து இக்கேலிச்சித்திரம் அமைக்கப்பட்டு இருக்கும். குரங்கு குசலா பகுதியை பல வாசகர்கள் விரும்பிப் பார்த்து மகிழ்ந்தனர். பிற்காலங்களில் ராணி இதழில் செய்யப்பட்ட வடிவமைப்பு மாற்றங்களில் குரங்கு குசலா பகுதி நிறுத்தப்பட்டு விட்டது.\n"}
{"id": "91354", "url": "https://ta.wikipedia.org/wiki?curid=91354", "title": "யோனா (நூல்)", "text": "யோனா (நூல்)\n\nயோனா (\"Jonah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::யோனா நூல் பெயர்.\nயோனா என்னும் நூல் மூல மொழியாகிய எபிரேயத்தில் יוֹנָה‎ (Yona, Yônā) என்று அழைக்கப்படுகிறது. கிரேக்கத்திலும் இலத்தீனிலும் இந்நூல் Ionas என்று உள்ளது. இப்பெயரின் பொருள் \"புறா\" என்பதாகும். வடக்கு நாடாகிய இசுரயேலில் பணியாற்றிய கி.மு. சுமார் 8ஆம் நூற்றாண்டைச் சார்ந்த இறைவாக்கினராக யோனா சித்தரிக்கப்படுகிறார் (காண்க: 2 அரசர்கள் 14:25). அவரைக் கதாபாத்திரமாகக் கொண்டு அமைந்த நூல் யோனா ஆகும். \n\nSection::::யோனா நூலின் உள்ளடக்கம்.\nநினிவே மாநகர் மக்கள் நெறிகெட்டவராய் வாழ்ந்து, பாவச் சேற்றில் உழன்று கொண்டிருந்தனர். ஆகவே, அந்நகருக்கு அழிவு வரப்போகிறது என்று அறிவிக்க, கடவுள் யோனாவை அனுப்பினார். ஆனால் முதலில் கடவுளின் விருப்பத்தை ஏற்க யோனா முன்வரவில்லை. மாறாக, நினிவே நகருக்கு எதிர்த்திசையிலிருந்த தர்சீசுக்கு ஓடிப் போக முனைந்தார். எனவே யோப்பா துறைமுகம் சென்று அங்கு ஒரு கப்பலில் ஏறி, அதில் இருந்தவர்களோடு தர்சீசுக்குப் பயணமானார். கடலில் ஒரு பெருங்காற்று வீசியது. கப்பல் உடைந்துபோகும் நிலையில் இருந்தது. இத்தீங்கு ஏற்பட யார் காரணம் என்றறியச் சீட்டுப் போட்டார்கள். யோனாதான் குற்றவாளி என்று தீர்மானித்து, அரைகுறை மனத்தோடு அவரைத் தூக்கிக் கடலில் எறிந்தார்கள்.\n\nதம்மை விட்டுத் தப்பி ஓட நினைத்த யோனாவைக் கடவுள் மறக்கவில்லை. அவர் கடலில் மூழ்கிச் சாகாவண்ணம் கடவுள் ஒரு பெரிய மீன் வந்து யோனாவை விழுங்கிட ஏற்பாடு செய்கிறார். அந்த மீனின் வயிற்றில் யோனா மூன்று இரவும் மூன்று பகலும் கழித்தார். அதன்பின் யோனாவை அம்மீன் உயிருடன் கரையில் கக்கியது.\n\nஇரண்டாம் முறையாகக் கடவுள் யோனாவிடம், நினிவேக்குப் போய் அந்நகர மக்கள் மனம் மாறாவிட்டால் அழிந்துபடுவர் என்னும் செய்தியை அறிவிக்க அனுப்புகிறார். அரைகுறை மனத்தவராய் யோனா நினிவே நகருக்குச் சென்றார். அவர் வழியாகக் கடவுள் அளித்த செய்தியைக் கேட்ட நினிவே மக்கள் எல்லாரும் மனம் மாறி நோன்பு இருந்தார்கள். அவர்கள் தீய வழிகளினின்று விலகியதைக் கண்ட கடவுள் அவர்கள் மேல் இரக்கம் கொண்டு அவர்களைத் தண்டிக்கவில்லை.\n\nகடவுளின் கருணைக்கு அளவும் இல்லை; எல்லையும் இல்லை. கனிவு காட்டுவதில் நல்லார் பொல்லார் என்று அவர் வேற்றுமை பாராட்டுவதும் இல்லை. அவரது வாக்கைக் கேட்டு மனம் மாறும் அனைவர்க்கும் அவர் மன்னிப்பு அருள்கின்றார். அடித்தலைவிட அணைத்தலே அவரது இயல்பாகும். பாவிகளின் அழிவையல்ல, அவர்களது மனமாற்றத்தையே கடவுள் விரும்புகின்றார்.\n\nநினிவே மக்களும் யோனா அறிவித்ததைக் கேட்டு மனம் மாறிக் கடவுளின் மன்னிப்பைப் பெற்றனர். நினிவே மக்கள் மனம் மாறுவார்கள் என்று யோனா எதிர்பார்க்கவில்லை. கடவுள் அவர்களை அழிப்பார் என்றே அவர் எதிர்பார்த்தார். ஆனால் மக்கள் மனம் மாறியதையும் அதனால் கடவுள் அவர்கள்மேல் இரக்கம் கொண்டு அவர்களை அழிக்காமல் விட்டதையும் கண்டு மனம் பொறாத யோனா சினங்கொண்டார். \n\nசினம் கொண்ட யோனா, தாம் உயிர்வாழ்வதைவிட சாவதே மேல் என்னும் முடிவுக்கு வந்தார். ஆனால் கடவுள் அவரிடம், \"நீ இவ்வாறு சின்ங்கொள்வது முறையா?\" என்று கேட்கவே, யோனாவும் நகரை விட்டு வெளியேறி, ஒரு பந்தலின் கீழ் அமர்ந்து, நினிவே நகருக்கு நிகழப் போவதைப் பார்ப்பதற்காகப் பந்தலின் நிழலில் அமர்ந்திருந்தார். கடவுளின் திட்டப்படி, ஓர் ஆமணக்குச் செடி வளர்ந்து யோனாவுக்கு நிழல் கொடுத்தது. மறுநாள் அச்செடியை ஒரு புழு அரிக்கவே அது வாடி உலர்ந்து போயிற்று. யோனாவுக்கு அப்பொழுதும் சினம் அடங்கவில்லை. ஆனால், கடவுளோ, தம் இரக்கத்தைப் புரிந்துகொள்ளாமல் தம் மீது சினங்கொண்ட யோனா மீதும் கருணை காட்டித் தம் இயல்பை வெளிப்படுத்தினார். \n\nஇக்கருத்துகளை யோனா நூல் நயம்பட எடுத்துக் காட்டுகின்றது.\n\nSection::::புதிய ஏற்பாட்டில் யோனா நூலிலிருந்து மேற்கோள்கள்.\nஇயேசு கிறித்து இரு இடங்களில் யோனா நூலிலிருந்து மேற்கோள் காட்டித் தம் பணியையும் உயிர்த்தெழுதலையும் அந்நூல் அடையாளமாக முன்னறிவித்ததைக் குறிப்பிட்டார். அப்பகுதிகள்: மத்தேயு 12:38-41; லூக்கா 11:29-30,32.\n\nமத்தேயு 12:38-41\n<br>\"அப்பொழுது மறைநூல் அறிஞர் சிலரும் பரிசேயர் சிலரும் இயேசுவுக்கு மறுமொழியாக, \n<br>'போதகரே, நீர் அடையாளம் ஒன்று காட்ட வேண்டும் என விரும்புகிறோம்' என்றனர். \n<br>அதற்கு அவர் கூறியது: 'இந்தத் தீய விபசாரத் தலைமுறையினர் அடையாளம் கேட்கின்றனர். \n<br>இவர்களுக்கு இறைவாக்கினரான யோனாவின் அடையாளத்தைத் தவிர வேறு அடையாளம் எதுவும் கொடுக்கப்படமாட்டாது. \n<br>யோனா மூன்று பகலும் மூன்று இரவும் ஒரு பெரிய மீனின் வயிற்றில் இருந்தார். \n<br>அவ்வாறே மானிட மகனும் மூன்று பகலும் மூன்று இரவும் நிலத்தின் உள்ளே இருப்பார். \n<br>தீர்ப்பு நாளில் நினிவே மக்கள் எத்தலைமுறையினரோடு எழுந்து, இவர்களைக் கண்டனம் செய்வார்கள். \n<br>ஏனெனில் யோனா அறிவித்த செய்தியைக் கேட்டு அவர்கள் மனம் மாறியவர்கள். \n<br>ஆனால், இங்கிருப்பவர் யோனாவைவிடப் பெரியவர் அல்லவா!\"\n\nலூக்கா 11:29-3,32\n<br>\"மக்கள் வந்து கூடக்கூட இயேசு கூறியது: \n<br>'இந்தத் தீய தலைமுறையினர் அடையாளம் கேட்கின்றனர். \n<br>இவர்களுக்கு யோனாவின் அடையாளத்தைத் தவிர வேறு அடையாளம் எதுவும் கொடுக்கப்பட மாட்டாது. \n<br>யோனா நினிவே மக்களுக்கு அடையாளமாய் இருந்ததைப் போன்று \n<br>மானிட மகனும் இந்தத் தலைமுறையினருக்கு அடையாளமாய் இருப்பார்...\n<br>தீர்ப்பு நாளில் நினிவே மக்கள் இத்தலைமுறையினரோடு எழுந்து இவர்களைக் கண்டனம் செய்வார்கள். \n<br>ஏனெனில் யோனா அறிவித்த செய்தியைக் கேட்டு அவர்கள் மனம் மாறியவர்கள். \n<br>ஆனால் இங்கிருப்பவர் யோனாவைவிடப் பெரியவர் அல்லவா?!\"\n\nSection::::யோனா நூலிலிருந்து ஒரு பகுதி.\nயோனா 4:6-11\n<br>\"கடவுளாகிய ஆண்டவரது ஏற்பாட்டின்படி ஆமணக்குச் செடி ஒன்று அங்கே முளைத்தது.\n<br>அது வளர்ந்து யோனாவின் தலைக்கு நிழல் தந்து அவரது மனச்சோர்வை நீக்கியது.\n<br>அந்த ஆமணக்குச் செடியைக் கண்டு யோனா மிகுந்த மகிழ்ச்சி அடைந்தார்.\n<br>ஆனால் ஆண்டவரது கட்டளைப்படி மறு நாள் பொழுது விடியும் நேரத்தில் \n<br>ஒரு புழு வந்து அந்த ஆமணக்குச் செடியை அரிக்கவே, செடி உலர்ந்து போயிற்று.\n<br>கதிரவன் எழுந்தபின் கடவுளின் கட்டளைப்படி, கிழக்கிலிருந்து அனற்காற்று வீசிற்று.\n<br>கடும் வெயில் யோனாவின் தலையைத் தாக்கவே அவருக்கு மயக்கம் உண்டாயிற்று.\n<br>'வாழ்வதை விடச் சாவதே எனக்கு நல்லது' என்று அவர் சொல்லி, \n<br>தமக்குச் சாவு வரவேண்டுமென்று வேண்டிக் கொண்டார்.\n\n<br>அப்பொழுது கடவுள் யோனாவை நோக்கி, \n<br>'ஆமணக்குச் செடியைக் குறித்து நீ இவ்வாறு சினங்கொள்வது முறையா?' என்று கேட்டார். \n<br>அதற்கு யோனா, 'ஆம், முறைதான்; \n<br>செத்துப்போகும் அளவுக்கு நான் சினங் கொள்வது முறையே' என்று சொன்னார்.\n\n<br>ஆண்டவர் அவரை நோக்கி,\n<br>'அந்தச் செடி ஓர் இரவில் முளைத்தெழுந்து, மறு இரவில் முற்றும் அழிந்தது.\n<br>நீ அதற்காக உழைக்கவும் இல்லை, அதை வளர்க்கவுமில்லை.\n<br>அதற்கு இவ்வளவு இரக்கம் காட்டுகிறாயே!\n<br>இந்த நினிவே மாநரில் இலட்சத்து இருபதாயிரத்துக்கும் மேற்பட்ட மக்கள் இருக்கிறார்கள்.\n<br>வலக்கை எது, இடக்கை எது என்று கூடச் சொல்லத் தெரியாத இத்தனை மக்களும்,\n<br>அவர்களோடு எண்ணிறந்த கால்நடைகளும் உள்ள இந்த மாநகருக்கு \n<br>நான் இரக்கம் காட்டாமல் இருப்பேனா?' என்றார்.\"\n\nSection::::திருக்குரானில் யோனா.\nவிவிலியத்தில் வரும் யோனா கதை திருக்குரானிலும் உள்ளது. அங்கே யோனா யூனுஸ் (يونس Yunus) என அழைக்கப்படுகிறார். திருக்குரான், சுரா 37, 139-148 பகுதியில் யோனா பற்றிய குறிப்பு உள்ளது.\n"}
{"id": "91355", "url": "https://ta.wikipedia.org/wiki?curid=91355", "title": "போரோசிலிக்கேட் கண்ணாடி", "text": "போரோசிலிக்கேட் கண்ணாடி\n\nபோரோசிலிக்கேட் கண்ணாடி என்பது சிலிக்கா, போரான் ஒட்சைட்டு ஆகியவற்றை முதன்மைக் கண்ணாடி உருவாக்கச் சேர்பொருளாகக் கொண்டுள்ள ஒருவகைக் கண்ணாடி ஆகும். போரோசிலிக்கேட் கண்ணாடிகள் மிகக் குறைந்த வெப்ப விரிவுக் குணகம் கொண்டது. இதனால் பிற கண்ணாடி வகைகளை விடக் கூடுதலான வெப்ப அதிர்ச்சியைத் தாங்கும் தன்மை இதற்கு உண்டு. இவ்வகைக் கண்ணாடிகள் குறைவான வெப்பத் தகைப்புக்களுக்கு உட்படுபவை.\n\nSection::::வரலாறு.\n19 ஆம் நூற்றாண்டில் செருமன் கண்ணாடி உற்பத்தியாளரான ஒட்டோ இசுக்காட் (Otto Schott) என்பவர் முதன் முதலில் போரோசிலிக்கேட் கண்ணாடியை உருவாக்கினார். 1893 ஆம் ஆண்டில் இக்கண்ணாடி \"\"துரான்\" என்னும் வணிகப் பெயரில் விற்பனை செய்யப்பட்டது. 1915 ஆம் ஆண்டில் \"கோர்னிங் கிளாஸ் வேர்க்ஸ்\" என்னும் நிறுவனம் இவ்வகைக் கண்ணாடியை \"பைரெக்சு\" என்னும் வணிகப்பெயரில் அறிமுகப்படுத்திய பின்னர், ஆங்கிலம் பேசும் நாடுகளில் இப்பெயர் போரோசிலிக்கேட் கண்ணாடிக்கான இன்னொரு பெயராக நிலைத்து விட்டது. ஐரோப்பாவின் பைரெக்சு உற்பத்தியாளர்களான \"ஆர்க் இன்டர்நசனல்\" தமது சமையலறைப் பொருட்களின் உற்பத்தியில் போரோசிலிக்கேட் கண்ணாடிகளைப் பயன்படுத்துகிறார்கள். ஆனால், பைரெக்சின் ஐக்கிய அமெரிக்க உற்பத்தியாளர் தமது சமையலறைப் பொருட்களை செம்பதச் சோடாச் சுண்ணக் கண்ணாடியைப் பயன்படுத்திச் செய்கின்றனர். இதனால் சமையலறைப் பாத்திரங்கள் தொடர்பில் பைரெக்சு என்பது போரோசிலிக்கேட் கண்ணாடியை மட்டும் குறிக்காது. ஆய்வுகூடக் கண்ணாடிப் பொருட்களைப் பொறுத்தவரை, பைரெக்சு, போமெக்சு, துரான், கிமாக்சு போன்ற பெயர்கள் எல்லாமே போரோசிலிக்கேட் கண்ணாடியைக் குறிக்கின்றன.\nபெரும்பாலான போரோசிலிக்கேட் கண்ணாடிகள் நிறமற்றவை. 1986 ஆம் ஆண்டில் பால் டிரௌட்மன் என்பவர் தனது \"நோர்த்ஸ்ட்டார் கிளாஸ்வேர்க்ஸ்\" என்னும் கண்ணாடித் தொழிலகத்தைத் தொடங்கியபோது போரோசிலிக்கேட் நிறக் கண்ணாடிகளும் அறிமுகமாயின.\nகண்ணாடித் தராரிப்பில் வழமையாகப் பயன்படும் குவாட்சு, சோடியம் காபனேட்டு, கல்சியம் காபனேட்டு போன்றவற்றுடன், போரானும் போரோசிலிக்கேட் கண்ணாடி உற்பத்தியில் பயன்படுகிறது. பொதுவாக இவ்வகைக் கண்ணாடியில், 70% சிலிக்கா, 10% போரான் ஒட்சைட்டு, 8% சோடியம் ஒட்சைட்டு, 8% பொட்டாசியம் ஒட்சைட்டு, 1% கல்சியம் ஒட்சைட்டு என்பன உள்ளன. பொதுவான கண்ணாடிகளைவிட போரோசிலிக்கேட் கண்ணாடிகளைச் செய்வது கடினமானது. ஆனாலும், இதன் சிறப்பான நீடித்து உழைக்கும் தன்மை, வேதிப்பொருட்களால் தாக்கப்படாமை, கூடிய வெப்பம் தாங்கும் தன்மை என்பன இவ்வகைக் கண்ணாடிகள் ஆய்வுகூடப் பொருட்கள், சமையலறைப் பொருட்கள், மின் விளக்குகள், தீத்தடுப்புக் கண்ணாடிகள் போன்றவற்றின் உற்பத்தியில் பெரிதும் பயன்படுகின்றன.\n"}
{"id": "91356", "url": "https://ta.wikipedia.org/wiki?curid=91356", "title": "சல்வீன் ஆறு", "text": "சல்வீன் ஆறு\n\nசல்வீன் ஆறு (\"Salween river\") 2,815 கிமீ (1,749 மைல்) நீளமுடையதாகும், இது ஆசியாவின் பன்னிரண்டாவது நீளமான ஆறாகும். இது திபெத் மேட்டுநிலத்தில் உற்பத்தியாகி சீனா, மியான்மார், தாய்லாந்து ஆகிய நாடுகள் வழியாக பாய்ந்து தென்கிழக்கு ஆசியாவில் உள்ள அந்தமான் கடலில் கலக்கிறது. குறுகிய மலைப்பாங்கான இதன் படுகையின் பரப்பு 324,000 சதுர கிமீ (125,000 சதுர மைல்). மழைக்காலங்களில் மட்டும் இதன் கழிமுகத்திலிருந்து 90 கிமீ வரை கலங்கள் செல்லமுடியும். 1930ல் இந்த ஆற்றை கடந்து செல்லும் வணிக பாதை தொடர்பாக சீனாவுக்கும் மியான்மாருக்கும் ஏற்பட்ட தகராறு சல்வீன் இயக்கம் என்ற பெயரில் இரண்டாம் உலகப்போர் காலத்தி்ல் சண்டையாக உருவெடுத்தது. இச்சண்டையில் சீன மற்றும் யப்பானிய படைவீரர்கள் ஆயிரக்கணக்கானோர் மாண்டனர். 20ம் நூற்றாண்டின் பிற்பகுதியில் சல்வீன் ஆறு பாயும் பகுதிகளில் உள்ள மலைகளில் வணிகத்துக்காக மரம் வெட்டும் போக்கு அதிகரித்தது. இதனால் ஆற்றின் சூழியல் பாதிப்படைந்தது. \n"}
{"id": "91359", "url": "https://ta.wikipedia.org/wiki?curid=91359", "title": "வார்சிட்டி நடவடிக்கை", "text": "வார்சிட்டி நடவடிக்கை\n\nவார்சிட்டி நடவடிக்கை (\"Operation Varsity\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. இது ஜெர்மானியப் படையெடுப்பின் ஒரு பகுதியாகும். இந்த நடவடிக்கை மேற்கத்திய நேசநாட்டுப் படைகள் ரைன் ஆற்றைக் கடந்து நாசி ஜெர்மனியின் உட்பகுதியில் கால் பதிக்க மேற்கொண்ட பிளண்டர் நடவடிக்கையின் வான்வழித் தாக்குதல் பகுதியாகும்.\n\nரைன் ஆற்றைக் கடக்க பிரிட்டானிய ஃபீல்டு மார்ஷல் பெர்னார்டு மோண்ட்கோமரி தலைமையிலான 21வது நேசநாட்டு ஆர்மி குரூப் மார்ச் 24, 1945ல் முயன்றது. இதற்கு துணைசெய்யும் வகையில் இரண்டு நேசநாட்டு வான்குடை டிவிசன்கள் (பிரிட்டானிய 6வது வான்குடை டிவிசன் மற்றும் அமெரிக்க 17வது வான்குடை டிவிசன்) ரைன் ஆற்றின் கிழக்குக் கரையில் வான்வழியே தரையிறக்கப்பட்டன. கிழக்குக் கரையில் உள்ள முக்கிய பாலமுகப்புகளையும், நகரங்களையும் கைப்பற்றுவது இவைகளது இலக்கு. திட்டப்படி இரு படைப்பிரிவுகளும் தரையிறங்கி தங்கள் இலக்குகளைக் கைப்பற்றின. ஏனைய நேசநாட்டுப்படைகள் ஆற்றைக் கடந்து வந்து சேரும் வரை பாலங்களையும் நகரங்களையும் ஜெர்மானிய எதிர்த்தாக்குதல்களை சமாளித்து தக்க வைத்திருந்தன. ஜெர்மானியப்படைகளின் கடும் எதிர்த்தாக்குதலால், இவ்விரு படைப்பிரிவுகளுக்கும் 2,000 இழப்புகள் ஏற்பட்டன. ஜெர்மானியத் தரப்பில் 3,000 வீரர்கள் போர்க்கைதிகளாக்கப்பட்டனர். வெற்றிகரமாக முடிவடைந்த இந்த நடவடிக்கையே இரண்டாம் உலகப் போரில் இறுதியாக நடைபெற்ற பெரும் வான்வழித் தாக்குதலாகும்.\n"}
{"id": "91366", "url": "https://ta.wikipedia.org/wiki?curid=91366", "title": "இராஜாக்கவுண்டம்பாளையம்", "text": "இராஜாக்கவுண்டம்பாளையம்\n\nஇராஜாக்கவுண்டம்பாளையம் நாமக்கல் மாவட்டம் திருச்செங்கோடு வட்டத்தில் உள்ள சிற்றூர். திருச்செங்கோட்டிலிருந்து ஈரோடு செல்லும் சாலையில் இரண்டு கல் தொலைவில் இவ்வூர் அமைந்துள்ளது. நகராட்சி எல்லைக்கு உட்பட்டது. பாளையம் என்னும் பொதுக்கூறினையும் இராஜாக்கவுண்டன் என்னும் தனிநபர் பெயராகிய சிறப்புக்கூறினையும் கொண்டு இவ்வூர்ப் பெயர் அமைந்துள்ளது. இராஜாக்கவுண்டன் என்பவர் பெயரால் இவ்வூர் அழைக்கப்படக் காரணம் யாதெனத் தெரியவில்லை. அவரைப் பற்றிய தெளிவான வரலாறும் கிடைக்கவில்லை. இவ்வூரில் 'நகராட்சித் தொடக்கப்பள்ளி' ஒன்று உள்ளது. கைத்தறி, விசைத்தறி ஆகியவை இவ்வூரில் முக்கியமான தொழில் ஆதலால் மிகப் பெரிய பாவடி ஒன்றும் இங்கு உள்ளது. மாரியம்மன் கோயில், முனியப்பன் கோயில் ஆகியவையும் உள்ளன.\n"}
{"id": "91367", "url": "https://ta.wikipedia.org/wiki?curid=91367", "title": "பழ. அதியமான்", "text": "பழ. அதியமான்\n\nபழ. அதியமான் (பி. 1961) தமிழ் எழுத்தாளர். தமிழ்ச் சிந்தனை வரலாறு தொடர்பான ஆய்வுகளில் ஈடுபட்டிருப்பவர். அகில இந்திய வானொலியில் நிகழ்ச்சி அமைப்பாளராகப் பணியாற்றுகிறார். 1930களில் மணிக்கொடி இதழின் ஆசிரியராக இருந்த வ.ரா. என்னும் வ. ராமசாமி அய்யங்கார் பற்றி ஆய்வு செய்து முனைவர் பட்டம் பெற்றுள்ளார். \n\nSection::::வாழ்க்கைக் குறிப்பு.\nவிழுப்புரம் மாவட்டத்தில் பிறந்தவர். மயிலம், கடலூர் மற்றும் சென்னையில் பள்ளி, கல்லூரிப் படிப்பு பயின்றவர்.\nபெரும்பாலும் காலச்சுவடு இதழில் எழுதிவருபவர். அண்மையில் இவர் எழுதிய \"விருது வாங்கலியோ விருது\" பெரிதும் பேசப்பட்டதாகும்.\n\n\n\n\nSection::::விருதுகள்.\nசிறந்த கட்டுரைகான சின்ன குத்தூசி நினைவு அறக்கட்டளை விருது (2012)\n"}
{"id": "91368", "url": "https://ta.wikipedia.org/wiki?curid=91368", "title": "பி. டி. சாமி", "text": "பி. டி. சாமி\n\nபி. டி. சாமி (1930- செப்டம்பர் 12, 2004) ஒரு தமிழக எழுத்தாளர் மற்றும் திரைக்கதையாசிரியர். திகில் புனைவு எழுதுவதில் புகழ்பெற்றவர். ”பேய்க் கதை மன்னன்” என்று பெயர் வாங்கியவர். நாஞ்சில் பி. டி. சாமி என்ற பெயரிலும் கதைகளை எழுதியுள்ளார்.\n\nSection::::வாழ்க்கைக் குறிப்பு.\nசாமி நாகர்கோவில் அருகேயுள்ள மறவன் குடியிருப்பு என்னும் ஊரைச் சேர்ந்தவர். இவருக்கு இலட்சுமி என்ற மனைவியும் தங்கம் சித்ரா என்ற இரண்டு மகள்களும் உள்ளனர்.\n\nSection::::எழுத்துத் துறையில்.\n18வது வயதில் எழுதத் தொடங்கிய சாமி, தனது வாழ்நாளில் இரண்டாயிரம் புதினங்கள், சுமார் ஐநூறு சிறுகதைகளையும் எழுதினார். இவரது பேய்க் கதைகள் பல வார இதழ்களில் தொடர்களாக வெளியாகியுள்ளன.\n\nபுதினங்கள் மட்டுமல்லாமல் ஓட்டல் சொர்க்கம், புனித அந்தோனியார் போன்ற தமிழ்த் திரைப்படங்களுக்கு திரைக்கதையும் எழுதியுள்ளார். இவர் தயாரித்து இயக்கிய “பாடும் பச்சைக் கிளி” என்ற படம் திரைக்கு வரவாமலேயே முடங்கிவிட்டது.\n\nSection::::விருதுகள்.\nஇவரது எழுத்துப்பணியைப் பாராட்டி தமிழக அரசு இவருக்கு கலைமாமணி பட்டத்தை வழங்கியது.\n\n"}
{"id": "91372", "url": "https://ta.wikipedia.org/wiki?curid=91372", "title": "ரூர் இடைப்பகுதி", "text": "ரூர் இடைப்பகுதி\n\nரூர் இடைப்பகுதி சண்டை (\"Battle of Ruhr Pocket\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. இது ஜெர்மானியப் படையெடுப்பின் ஒரு பகுதியாகும். இது ஒரு சுற்றிவளைப்புச் சண்டையாகும் (battle of encirclement). மார்ச்-ஏப்ரல் 1945ல் நாசி ஜெர்மனியின் ரூர் பகுதியிலிருந்த ஜெர்மானியப் படைகளை மேற்கத்திய நேசநாட்டுப் படைகள் சுற்றி வளைத்துப் பிடித்தன. \n\nவெரிடபிள் மற்றும் கிரெனேட் நடவடிக்கைகளின் மூலம் 1945 மார்ச் முதல் வாரம் நேசநாட்டுப் படைகள் ரைன் ஆற்றின் மேற்குக் கரையை அடைந்தன. அடுத்து ஜெர்மனியின் உட்பகுதியாகிய ரூர் பிரதேசத்தை ஒரு பரந்த முனையில் தாக்க நேசநாட்டு ஐரோப்பியத் தலைமை தளபதி டுவைட் டி. ஐசனாவர் திட்டமிட்டார். அதன்படி வடக்கில் ஃபீல்டு மார்ஷல் பெர்னார்ட் மோண்ட்கோமரி தலைமையிலான 21வது ஆர்மி குரூப்பும் தெற்கில் ஜெனரல் ஒமார் பிராட்லி தலைமையிலான அமெரிக்க 12வது ஆர்மி குரூப்பும் முன்னேறின. மார்ச் 7ம் தேதி தெற்கில் முன்னேற்றம் தொடங்கியது. பத்து நாட்கள் சண்டைக்குப்பின் அமெரிக்க 1வது ஆர்மி ரெமகன் என்ற இடத்திலிருந்த லுடன்டார்ஃப் பாலத்தின் வழியாக ரைன் ஆற்றைக் கடந்து ஊடுருவி விட்டது. மார்ர் 24ம் தேதி பிளண்டர் நடவடிக்கை மூலம் வடக்கிலும் ரைன் ஆற்றை நேசநாட்டுப் படைகள் கடந்து விட்டன.\n\nஅடுத்து வடக்கிலிருந்து அமெரிக்க 9வது ஆர்மி தெற்கு தோக்கியும், தெற்கிலிருந்து அமெரிக்க 12வது ஆர்மி வடக்கு நோக்கியும் ஒரு பெரும் கிடுக்கியின் இரு கரங்களைப்போல முன்னேறத் தொடங்கின. இருபடைப்பிரிவுகளுக்கும் இடைப்பட்ட ரூர் இடைப்பகுதியில் 21 வெர்மாட் (ஜெர்மானிய தரைப்படை) டிவிசன்களைக் கொண்ட ஆர்மி குரூப் பி சிக்கிக் கொண்டது. ஐந்து வருடங்கள் இடைவிடாத போரால் கிட்டத்தட்ட அழியும் நிலையிலிருந்த ஜெர்மானிய இராணுவத்துக்குத் துணையாக முதியோர்களின் வோல்க்ஸ்ட்ரம் (”மக்கள் புயல்”) படைப்பிரிவுகளும், சிறுவர்களின் ஹிட்லர்யுகெண்டு (”ஹிடலர் இளைஞர் படை”) படைப்பிரிவுகள் இருந்தன. இந்த பலவீனமான அனுபவமற்ற படைகளால் நேசநாட்டுத் தாக்குதலைச் சமாளிக்க முடியவில்லை. ஏப்ரல் 1ம் தேதி அமெரிக்கக் கிடுக்கியின் இரு கரங்களும் லிப்ஸ்டாட் அருகே கைகோர்த்தன. ரூர் இடைப்பகுதி சுற்றி வளைக்கப்பட்டது. சுமார் 4,30,000 ஜெர்மானியப் படைவீரர்கள் இப்பகுதியில் இருந்தனர். \n\nபிறப் படைப்பிரிவுகள் ஜெர்மனியின் வடக்கு மற்றும் மத்திய பகுதிகளில் தங்கள் தாக்குதலைத் தொடங்கின. ஏப்ரல் 12ம் தேதி, 9வது மற்றும் 12வது ஆர்மிகள் தங்களிடையே ரூர் இடைப்பகுதியைப் பிரித்துக் கொண்டு, அதிலுள்ள ஜெர்மானியப் படைப்பிரிவுகளை அழிக்கத் தொடங்கின. மறுநாள் ரூர் இடைப்பகுதியின் கிழக்குப்பிரிவிலிருந்த ஜெர்மானியப் படைகள் சரணடைந்தன. மேற்கிலிருந்த படைகள் ஏப்ரல் 21ம் தேதி வரை தொடர்ந்து சண்டையிட்டன. பின் அவையும் சரணடைந்தன. ஆர்மி குரூப் பி இன் தலைமைத் தளபதி ஃபீல்டு மார்ஷல் வால்டர் மோடல் அமெரிக்கர்களிடம் சரணடையாமல் தற்கொலை செய்துகொண்டார். அமெரிக்கப் படைகள் சுமார் 3,25,000 ஜெர்மானிய வீரர்களைக் கைது செய்தன.\n"}
{"id": "91373", "url": "https://ta.wikipedia.org/wiki?curid=91373", "title": "வை. அநவரத விநாயகமூர்த்தி", "text": "வை. அநவரத விநாயகமூர்த்தி\n\nவைத்திலிங்கம் அநவரத விநாயகமூர்த்தி (ஆகஸ்ட் 31, 1923 - டிசம்பர் 7, 2009) தமிழ்ப் புலமைப் பாரம்பரியத்தில் வந்தவர். முதுபெரும் ஈழத்து எழுத்தாளரும், ஊடகவியலாளருமாவார்.\n\nSection::::வாழ்க்கைக் குறிப்பு.\nயாழ்ப்பாண மாவட்டத்தைச் சேர்ந்த இணுவில் கிராமத்தில் 'தணிகைப் புராண' உரையாசிரியர் மகாவித்துவான் பொ. அம்பிகைபாகரின் புதல்வர் அ.க.வைத்தியலிங்கம், செல்லம்மா தம்பதியினரின் கடைசிப் புதல்வராகப் பிறந்த அநவரத விநாயகமூர்த்தி, இணுவில் அம்பிகைபாகர் சைவப்பிரகாச வித்தியாலயம் (தற்போது இணுவில் இந்துக்கல்லூரி), கொக்குவில் இந்துக் கல்லூரி, யாழ்ப்பாணம் இந்துக் கல்லூரி ஆகியவற்றின் பழைய மாணவராவார். இவர் சென்னைப் பல்கலைக்கழக 'தமிழ் வித்துவான்' முதலாவது தேர்வுப் பரீட்சையிலும் சித்தியடைந்திருந்தார். 1956ஆம் ஆண்டில் திருநெல்வேலியைச் சேர்ந்த ஆசிரியை அருளம்பலம் சிவயோகம் என்பவரைத் திருமணம் செய்தார். இவர்களுக்குச் சிவகுமார், சிவகௌரி, சிவானுசாந்தன் ஆகிய பிள்ளைகள் உள்ளனர்.\n\nSection::::தொழில்.\n1944 ஆம் ஆண்டில் அரசாங்க சேவையில் எழுது வினைஞனாகச் சேர்ந்த அநவரத விநாயகமூர்த்தி படிப்படியாகப் பதவி உயர்வு பெற்று இறுதியாகக் கல்வி அமைச்சில் நிர்வாக அதிகாரியாகப் பணியாற்றி 1983ஆம் ஆண்டில் ஓய்வுபெற்றார்.\n\nSection::::இலக்கியத்துறை.\nயாழ் இந்துக் கல்லூரியில் 1939ல் உயர்தர வகுப்பு மாணவனாகக் கல்வி கற்று வரும்போது 'அந்தி மாலைக் காட்சி' என்ற கட்டுரை எழுதி 'இந்து இளைஞன்' (Young Hindu) என்ற கல்லூரிச் சஞ்சிகையில் வெளியிட்டதுடன் எழுத்துலகில் காலடி எடுத்து வைத்தார். 1939 ஆம் ஆண்டில் தொடங்கிய எழுத்துப் பணி அவர் இறக்கும் வரை தொடர்ந்து கொண்டேயிருந்தது. கடைசிக் காலத்தில் தனது பதினோராவது நூலாக 'ஆனந்த நடனம்' என்னும் நூலை எழுதிக் கொண்டிருந்தார்.\n\nஇந்தியா தில்லியில் அமைந்துள்ள ‘ASIA INTERNATIONAL’ என்ற நிறுவனம் 1984ம் ஆண்டில் 'LEARNED INDIA' என்னும் நூலை ஆங்கில மொழியில் தொகுத்து வெளியிட்டது. இந்த நூலில் இணுவை மூர்த்தியின் இலக்கிய சமயப் பணிகள்பற்றிய குறிப்புகள் இடம்பெற்றுள்ளன.\n\n'அண்ணலும் நோக்கினான், அவளும் நோக்கினாள்', வள்ளுவன் தந்த தமிழ் மறை, நற்றமிழ் வல்ல நாவலன், மக்கள் கவிஞன் பாரதி, சாகுந்தலத்தில் ஓர் இனிய காட்சி போன்ற பல இலக்கியக் கட்டுரைகளை இவர் எழுதியிருக்கிறார். பண்டைத் தமிழ் இலக்கியங்களில் அவருக்குள்ள தொடர்பு அவரது கட்டுரைகளில் பரந்து விளங்கின.\n\nதமிழ் நாட்டுப் பாடசாலைகளில் பத்தாம் வகுப்பு மாணவர்களுக்காக வெளியிடப்பட்ட 'திரிவேணித் தமிழ்ச் செல்வம்' என்ற பாடநூலில் ஈழத்துத் தமிழ் எழுத்தாளர்கள் இருவரின் படைப்புக்கள் இடம்பெற்றுள்ளன. 'ஞயம்படவுரை' என்ற பொருளில் அநவரத விநாயகமூர்த்தி எழுதிய படைப்பு அவற்றில் ஒன்று. அநவரத விநாயகமூர்த்தி தான் மரணிக்கும் வரை ஐநூற்றுக்கும் மேற்பட்ட இலக்கியக் கட்டுரைகளை எழுதியிருந்தார்.\n\nSection::::பத்திரிகைத்துறை.\nஇலங்கையில் தமிழ்பேசும் மக்களிடையே தமிழ் பண்பாடு, கலாசாரம் முதலியவைகளைப் பரப்புவதற்கும். காலத்திற்கேற்ப புதிய கருத்துக்களைப் படைத்துத் தமிழ் மொழியை வளர்ப்பதற்கும் இலக்கிய சஞ்சிகைகள் குறைவாக இருந்த காலகட்டத்தில் தமிழ் இலக்கிய சஞ்சிகைகள் வெளிவர வேண்டும் என்ற ஆவலில் 1954 ஆம் ஆண்டு ஏப்ரல் மாதம் (ஜயவருஷம், சித்திரை மாதம்) 'உதயம்' மாத சஞ்சிகையின் முதலாவது இதழை வெளியிட்டார்.\n\n1956ஆம் ஆண்டு ஏப்ரல் மாதம் வரை தொடர்ச்சியாக மூன்றாண்டுகள் வெளிவந்த இச்சஞ்சிகையை எத்தனையோ சோதனைகளுக்கும், தனது தனிப்பட்ட அரச பணிப்பழுவுக்கும் மத்தியில் அரசாங்கத்தின் அனுமதியுடன் கௌரவ ஆசிரியர் பொறுப்பை ஏற்று வெளியிட்டு வந்தார். உதயம் இரண்டு ஆண்டு மலர்களையும் கண்டது. 'உதயம்' ஈழத்தில் பல புதிய எழுத்தாளர்களை உருவாக்கியது.\n\nSection::::சமய, சமூகப் பணிகள்.\nஇவரது இலக்கியப் பணி, சமய, சமூகப் பணிகளுடன் இணைந்ததாகவே காணப்பட்டது. இலக்கியத்தை வேறாகவும் சமயத்தை வேறாகவும் பிரித்து எழுதாமல் இலக்கியத்தினூடாகவே சமயத்தையும் இணைத்து எழுதினார்.\n\n1948ஆம் ஆண்டு தொடக்கம் 1951ஆம் ஆண்டுவரை கொழும்பின் புறநகரான வத்தளை, உணுப்பிட்டி இந்து சன்மார்க்க சங்கத்தின் உதவிச் செயலாளராகப் பணிபுரிந்துள்ளார். மேலும் கல்வி அமைச்சில் கடமையாற்றிய காலப்பகுதியில் இந்துமன்றத்தின் செயலாளராகவும், துணைத் தலைவராகவும், தலைவராகவும் சைவ சமய வளர்ச்சிக்குப் பெரும் பணியாற்றியுள்ளார். சங்கத்தின் சார்பில் சமய நூல்களை வெளியிட்டது மட்டுமன்றி பாடசாலை மாணவர்களிடையே சமய அறிவைப் பேச்சுப் போட்டிகள்மூலம் பரப்புவதில் முனைப்புடன் செயற்பட்டு வந்துள்ளார். பல ஆண்டுகள் கலைமகள் விழாக்களை நடத்துவதற்கு அச்சாணியாகச் செயற்பட்டவர் இணுவை மூர்த்தி. இணுவை மூர்த்தி தனது இறுதிக்காலங்களில் சர்வதேச சமய சுதந்திரத்திற்கான நிறுவனத்தின் (\"International Association for Religious Freedom\") கொழும்புப் பிரிவின் துணைத் தலைவராகப் பணியாற்றி வந்தார்.\n\nசமயத்துறை ஈடுபாட்டினைப் போலவே சமூகத்துறையிலும் இவர் ஈடுபாடு மிகைத்திருந்தது. கல்வி அமைச்சில் இவர் பணியாற்றிய இரண்டு தசாப்த காலகட்டத்தில் இந்து, முஸ்லிம் சமூக வேறுபாடு பாராமல் ஆசிரிய குழாத்திற்கு கணிசமான சேவைகளை வழங்கியுள்ளார். அத்துடன் கல்வி அமைச்சினால் நிறுவப்பட்ட 'ஆசிரியர்களின் சம்பள மீளாய்வுக் குழுவிலும்' அதிகாரியாகப் பணியாற்றியுள்ளார்.\n\nSection::::எழுதிய நூல்கள்.\nஇவர் மரணிக்கும்வரை பத்துப் புத்தகங்களை வெளியிட்டுள்ளார்.\n\n\n"}
{"id": "91375", "url": "https://ta.wikipedia.org/wiki?curid=91375", "title": "வெப்ப விரிவு", "text": "வெப்ப விரிவு\n\nவெப்ப விரிவு (\"Thermal expansion\") என்பது வெப்பநிலை மாற்றத்தோடு பொருட்களின் கனவளவு மாறுவதைக் குறிக்கும். எல்லாப் பொருட்களும் இவ்வியல்பைக் கொண்டுள்ளன. ஒரு பொருளைச் சூடாக்கும்போது, அதன் துணிக்கைகள் செயலூக்கம் பெற்றனவாகப் பிற துணிக்கைகளிலிருந்து கூடுதலான சராசரித் தூரத்தைப் பேண முயல்கின்றன. இதுவே பொருள் விரிவடைவதற்கான காரணம் ஆகும். வெப்பநிலை கூடும்போது பொருள்கள் சுருங்குவது மிகமிகக் குறைவு. சில பொருட்கள் குறிப்பிட்ட குறுகிய வெப்பநிலை எல்லைக்குள் இதற்கு விதிவிலக்கான இயல்புகளைக் காட்டுவது உண்டு. எடுத்துக்காட்டாக 0°ச - 4 °ச வெப்பநிலை எல்லையுள் நீரின் வெப்பநிலை கூடும்போது அது சுருங்குவதைக் குறிப்பிடலாம். ஓரலகு வெப்பநிலை ஏற்றத்துக்கு ஒரு குறித்த பொருளில் ஏற்படும் விரிவு வீதம் அப்பொருளின் வெப்ப விரிவுக் குணகம் ஆகும். இது பொதுவாக வெப்பநிலைக்கு ஏற்ப வேறுபடுகின்றது.\n\nSection::::மேலோட்டம்.\nSection::::விரிவை எதிர்வுகூறல்.\nஒரு நிலைச் சமன்பாடு இருக்குமானால் குறிப்பிட்ட வெப்பநிலை, அமுக்கம் மற்றும் பிற நிலைமைகளில் எவ்வளவு வெப்ப விரிவு ஏற்படும் என்பதை எதிர்வு கூற முடியும்.\n\nSection::::காரணிகள்.\nவளிமம், நீர்மம் ஆகியவற்றில் நடப்பதுபோல வெப்ப விரிவின்போது திண்மங்களின் வடிவம் மாறுவதில்லை. பொருட்களில் பிணைப்பாற்றல் கூடும்போது, வெப்ப விரிவின் அளவு குறையும். பிணைப்பாற்றலுக்கும் திண்மங்களின் கடினத்தன்மைக்கும் நேரடித் தொடர்பு இருப்பதால், கடினமான பொருட்கள் குறைவான வெப்ப விரிவைக் கொண்டிருப்பதற்கான சாத்தியங்கள் உண்டு. திண்மங்களோடு ஒப்பிடும்போது நீர்மங்களின் வெப்பவிரிவு சற்றுக் கூடுதலாக இருக்கும். இவற்றுடன் ஒப்பிடும்போது வளிமங்களின் விரிவு அதிகமாகும்.\n\nSection::::வெப்ப விரிவுக் குணகம்.\nவெப்பவிரிவுக் குணகம் எவ்வாறு ஒரு பொருளின் அளவு அதன் வெப்பநிலையோடு மாறுபடுகின்றது என்பதை விளக்குகிறது. சிறப்பாக, மாறா அமுக்க நிலையில், ஓரலகு வெப்பநிலை ஏறும்போது ஓரலகு அளவு கொண்ட பொருளில் ஏற்படும் விரிவைக் குறிக்கிறது. வெப்பவிரிவுக் குணகங்கள் பலவகையாக உள்ளன. கன விரிவுக் குணகம், பரப்பு விரிவுக் குணகம், நீள விரிவுக் குணகம் என்பன இவற்றுள் அடங்கும். பயன்பாட்டின் தேவையைப் பொறுத்தும், விரிவின் எந்தப் பரிமாணம் முக்கியமானது என்பதைப் பொறுத்தும் இவற்றில் பொருத்தமானதைப் பயன்படுத்த முடியும். எடுத்துக்காட்டாக, திண்மங்களைப் பொறுத்த அளவில், நீள விரிவு அல்லது பரப்பு விரிவே முக்கியமாகப் பயன்படுகிறது.\n\nகனவளவுசார் வெப்பவிரிவுக் குணகமே மிகவும் அடிப்படையான வெப்ப விரிவுக் குணகம் ஆகும். வெப்பநிலை அதிகரிக்கும்போது எல்லாப் பொருட்களும் எல்லாத் திசைகளிலுமே விரிவடைகின்றன. எல்லாத்திசைகளிலும் ஒரே வீதத்தில் விரிவடையும் பொருட்கள் சமவியல்புப் பொருட்கள் எனப்படுகின்றன. சில தருணங்களில், சமவியல்புப் பொருட்களுடைய நீள விரிவுக் குணகத்தையும், பரப்பு விரிவுக் குணகத்தையும், கன விரிவுக் குணகத்திலிருந்து ஓரளவு சரியாகக் கணித்துக்கொள்ள முடியும்.\n\nபொதுவான நிலைமைகளில் திண்மம், நீர்மம், வளிமம் ஆகியவற்றின் கனவளவுசார் வெப்ப விரிவுக் குணகத்தைப் பின்வரும் சமன்பாட்டின் மூலம் குறிக்கலாம்:\n\nஇச் சமன்பாட்டில் formula_2 கனவளவுசார் வெப்பவிரிவுக் குணகத்தையும், formula_3 பொருளின் மொத்தக் கனவளவையும், formula_4 பொருளில் ஏற்படும் கனவளவு மாற்றத்தையும் formula_5 வெப்பநிலை மாற்றத்தையும் குறிக்கும். கீழ்க்குறியாகக் காட்டப்பட்டிருக்கும் p மாறா அமுக்க நிலையைக் குறிக்கிறது.\n\nSection::::எடுத்துக்காட்டுகளும் பயன்பாடுகளும்.\nகட்டிடங்கள், பாலங்கள் போன்ற பெரிய அமைப்புக்களை வடிவமைத்தல்; அளவு நாடாக்களையும், சங்கிலிகளையும் பயன்படுத்தி நிலங்களை அளத்தல், சூடான பொருட்களை வார்த்தெடுப்பதற்கான அச்சுக்களை வடிவமைத்தல்; போன்ற குறிப்பிடத்தக்க அளவு வெப்ப விரிவுகளை எதிர்பார்க்கக்கூடிய பல பொறியியல் செயற்பாடுகளில் ஈடுபடும்போதும், பொருட்களின் விரிவையும் சுருங்குதலையும் கவனத்திற்கு எடுத்தல் அவசியம்.\n\nகூறுகளை ஒன்றுடன் ஒன்று பொருத்தும் வேலைகளின் போதும் பொருட்களின் வெப்ப விரிவைப் பயன்படுத்துவது உண்டு. எடுத்துக்காட்டாக, துளையுருளைகளைத் தண்டுகளின்மேல் இறுக்கமாகப் பொருத்தும் தேவையேற்படும் போது துளையுருளையின் துளையின் விட்டம் தண்டின் விட்டத்திலும் சற்றுச் சிறிதாக இருக்கும்படி செய்யப்படும். பொருத்தும்போது துளை தண்டின் விட்டத்திலும் சற்றுப் பெரிதாக வரும்வரை துளையுருளையைச் சூடாக்கிப் பொருத்துவர். பின்னர் சூடு ஆறும்போது துளையுருளை தண்டைச்சுற்றி இறுக்கமாக இருக்கும். இது சுருங்குப் பொருத்து எனப்படும்.\n"}
{"id": "91378", "url": "https://ta.wikipedia.org/wiki?curid=91378", "title": "உடப்பூர் வீரசொக்கன்", "text": "உடப்பூர் வீரசொக்கன்\n\nவீரபத்திரன் வீரசொக்கன் (பிறப்பு: சூலை 9, 1953) ஒரு ஈழத்து எழுத்தாளரும், ஊடகவியலாளருமாவார். உடப்பூர் வீரசொக்கன், உடப்பூரான், அலைமுகிலன் ஆகிய பெயர்களில் இவர் எழுதிவருகிறார். \nSection::::வாழ்க்கைக் குறிப்பு.\nஇலங்கையின் வடமேல் மாகாணத்தில் புத்தளம் மாவட்டத்தில் முந்தல் பிரதேச செயலாளர் பிரிவைச் சேர்ந்த உடப்பு கிராமத்தில் வீரபத்திரன், முத்துராக்காய் தம்பதியினரின் புதல்வராகப் பிறந்த வீரசொக்கன் உடப்பு தமிழ் மகாவித்தியாலயத்தின் பழைய மாணவராவார். தற்போது முந்தல் - பிரதேச செயலகத்தில் எழுதுவினைஞராகப் பணியாற்றிவரும் இவரின் மனைவி சரோஜினிதேவி. இவரின் பிள்ளைகள் அஜேய் ஆனந்த், சோபிதா, பொன் சுசிதா\n\nSection::::இலக்கியப் பங்களிப்பு.\nஇவரின் கன்னியாக்கம் 1977ஆம் ஆண்டு வீரகேசரி பத்திரிகையில் ‘முத்தலச் சிறப்புப் பெற்ற முன்னேஸ்வரம்' எனும் தலைப்பில் வெளியானது. இதிலிருந்து 20க்கும் மேற்பட்ட சிறுகதைகளையும், 300க்கும் மேற்பட்ட கவிதைகளையும், 500க்கும் மேற்பட்ட கட்டுரைகளையும் இவர் எழுதியுள்ளார். இவரின் இத்தகைய ஆக்கங்கள் இலங்கையிலிருந்து வெளிவரும் தேசிய பத்திரிகைகளிலும், சஞ்சிகைகளிலும் வெளியாகியுள்ளன. இலங்கை வானொலியிலும் இவரது ஆக்கங்கள் ஒலிபரப்பாகியுள்ளன.\n\nவீரசொக்கனின் 'கங்கை நீர் வற்றவில்லை' எனும் கவிதைத் தொகுதியில் இடம்பெற்ற இரண்டு கவிதைகளை 1990 மார்ச் 8 ஆம் திகதி அப்போதைய முஸ்லிம் சமய கலாசார இராஜாங்க அமைச்சர் அல்ஹாஜ் ஏ. எச். எம். அஸ்வர் நாடாளுமன்ற ஒத்திவைப்பு விவாதத்தில் கலந்து கொண்டு உரையாற்றும் போது எடுத்துக் காட்டினார். இவ்வுரையும், அக்கவிதைகளும் நாடாளுமன்ற 'ஹன்ஸாட்' அறிக்கையிலும் இடம்பெற்றுள்ளன.\n\nSection::::ஊடகத்துறை.\n1979ஆம் ஆண்டு முதல் இவர் வீரகேசரி நாளிதழின் உடப்பு பிரதேச செய்தியாளராக பணியாற்றி வருகின்றார். அதேநேரம் புத்தளம், குருநாகல் மாவட்ட செய்திகளையும் திரட்டி அனுப்பி வருகின்றார். வடமேல் மாகாணத்தில் ஒரு செய்தியாளரான இவர் சுமார் மூன்று தசாப்த காலமாக பல்வேறு பத்திரிகைகளுக்கு ஆயிரத்துக்கும் மேற்பட்ட செய்திகள், விமர்சனங்கள், செவ்விகள் போன்றவற்றை எழுதியுள்ளார். 1984ஆம் ஆண்டு மே மாதத்திலிருந்து 'அலை ஓசை' எனும் சஞ்சிகையை பிரதம ஆசிரியராக நின்று இவர் வெளியிட்டார்.\n\nSection::::கலைத்துறை.\nசிறு வயதிலிருந்தே நாடகத்துறையிலும் இவர் ஈடுபாடு மிக்கவராகக் காணப்பட்டார். பாடசாலை கலைவிழாக்களிலும் உடப்பு ஆலயத்தில் ஆண்டு தோறும் நடைபெறும் தீமிதிப்பு விழாவின் போது மேடையேற்றப்படும் நாடகங்களிலும் நடித்து அனுபவம் பெற்றுள்ள இவர் பிற்காலத்தில் எம்.ஏ.எஸ். நாடகமன்றத்தின் மூலம் மேடையேற்றப்பட்ட 'தோரோட்டி மகன்', 'புலித்தேவன்', 'இது தான் முடிவு', 'பாசச்சுடர்' முதலான நாடகங்களிலும் பிரதான பாத்திரமேற்று நடித்துள்ளார். மேலும் 'ஹரிராம்ஸ்' இசைக் குழுவின் நிரந்தர அறிவிப்பாளராகவும், அவ்வப்போது பிரதேசத்தில் நடத்தப்படும் விளையாட்டுப் போட்டிகள், கலை நிகழ்ச்சிகளின் அறிவிப்பாளராகவும் பணியாற்றி வருகின்றார்.\n\nSection::::எழுதிய நூல்கள்.\nஉடப்பூர் வீரசொக்கன் இதுவரை ஆறு நூல்களை எழுதி வெளியிட்டுள்ளார்.\n\n\n"}
{"id": "91380", "url": "https://ta.wikipedia.org/wiki?curid=91380", "title": "செல்ட் ஆறு", "text": "செல்ட் ஆறு\n\nசெல்ட் (ஷெல்ட், \"Scheldt\") ஐரோப்பாவிலுள்ள ஒரு ஆறு. வடக்கு பிரான்சில் உருவாகும் இந்த ஆறு 350 கி. மீ பிரான்சு, நெதர்லாந்து வழியாகப் பாயந்து பெல்ஜியத்தின் ஆண்ட்வெர்ப் நகர் அருகே வட கடலில் கலக்கின்றது. இது டச்சு மொழியில் ஷெல்டே (\"Schelde\") என்றும் பிரெஞ்சு மொழியில் எஸ்காட் (\"Escaut\") என்றும் வழங்கப்படுகிறது. \n"}
{"id": "91387", "url": "https://ta.wikipedia.org/wiki?curid=91387", "title": "மீக்கா (நூல்)", "text": "மீக்கா (நூல்)\n\nமீக்கா (\"Micah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nமீக்கா என்னும் நூல் மூல மொழியாகிய எபிரேயத்தில் מִיכָה (Mikha, Mîḵā) என்று அழைக்கப்படுகிறது. கிரேக்கத்தில் இந்நூல் Μιχαίας, (Michaías) என்றும் இலத்தீனில் Michaeas என்றும் உள்ளது.\n\nஇப்பெயரின் பொருள் \"கடவுளுக்கு இணையாவார் யார்?\" என்பதாகும். மிக்கேல் (Michael) என்பது இப்பெயரின் வேறொரு வடிவம்.\n\nSection::::தோன்றிய காலம்.\nமீக்கா இறைவாக்கு உரைத்த காலம் கி.மு. 737-690 ஆகும். அதுவே யோத்தாம், ஆகாசு, எசேக்கியா ஆகிய மன்னர்களின் ஆட்சிக்காலமும்கூட. மீக்கா யூதாவில் உள்ள நாட்டுப்புற நகர் ஒன்றில் தோன்றியவர். ஓசேயா, எசாயா ஆகியோர் வாழ்ந்து பணியாற்றிய காலமும் அதுவே.\n\nஎரேமியா இறைவாக்கினரின் நூலில் 26:18 கூறுவதுபோல, \"யூதாவின் அரசரான எசேக்கியாவின் காலத்தில் மோரசேத்தைச் சார்ந்த மீக்கா இறைவாக்கு உரைத்துக் கொண்டிருந்தார்.\"\n\nமீக்கா நூல் முழுவதுமே அப்பெயர் கொண்ட இறைவாக்கினரால் எழுதப்பட்டதா என்பது குறித்து அறிஞரிடையே ஒத்த கருத்து இல்லை. நூலின் முதல் மூன்று அதிகாரங்களும் (2:12-13 தவிர) அவர் எழுதியவையே எனத் தெரிகிறது. எஞ்சிய நான்கு அதிகாரங்களும் பதிப்பாசிரியர்களின் இணைப்பாக இருக்கலாம்.\n\nSection::::வழங்கும் செய்தி.\nமீக்கா நூலில் சமூக நீதி பற்றிய சிறப்பான கருத்துகள் உள்ளன. அவை ஆமோஸ் இறைவாக்கினர் அறிவித்த செய்தியோடு ஒத்திருக்கின்றன. நாட்டில் செல்வம் கொழித்த போதிலும் ஏழை எளியவர்கள் நசுக்கப்பட்டார்கள். அவர்களைக் கொடுமைப்படுத்துவோர் கடவுளுக்கு உண்மையான வழிபாடு நல்கவில்லை. எனவே, கடவுளை அன்புசெய்வோர் தம்மை அடுத்திருப்போரையும் அன்புசெய்ய வேண்டும் என்று மீக்கா வலியுறுத்துகிறார்.\n\nஇசுரயேல் மக்கள் நேர்மையற்று நடந்தனர்; அநீதிக்குத் தலைவணங்கினர்; தீச்செயல்கள் பல புரிந்தனர்; ஏழைகளை ஏமாற்றினர்; அனாதைகளை நசுக்கினர். தென்னாட்டினரான யூதா மக்களும் இதுபோன்றே வாழ்ந்து வந்தனர். எனவே இசுரயேல் மக்களுக்கு ஆமோஸ் இறைவாக்கினர் முன்னறிவித்த தண்டனைத் தீர்ப்பு தம் நாட்டினர் மீதும் வரும் என்று மீக்காவும் முன்னறிவித்தார். அதே நேரத்தில் மீட்புப் பற்றியும் முன்னறிவித்தார்.\n\nSection::::நூலிலிருந்து சில பகுதிகள்.\nமீக்கா 2:1-3\n\"தங்கள் படுக்கைகளின்மேல் சாய்ந்து\nதீச்செயல் புரியத் திட்டமிட்டுக்\nகொடுமை செல்ல முயல்பவர்களுக்கு ஐயோ கேடு!\nபொழுது புலர்ந்தவுடன் தங்கள் கைவலிமையினால் \nஅவர்கள் அதைச் செய்து முடிக்கின்றார்கள்.\nவயல் வெளிகள் மீது ஆசை கொண்டு,\nஅவற்றைப் பறித்துக் கொள்கின்றார்கள்;\nவீடுகள்மேல் இச்சை கொண்டு \nஅவற்றைக் கைப்பற்றிக் கொள்கின்றார்கள்...\nஆதாலால் ஆண்டவர் கூறுவது இதுவே:\n'இந்த இனத்தாருக்கு எதிராகத்\nதீமை செய்யத் திட்டமிடுகிறேன்'\"\n\nமீக்கா 6:6-8\n\"ஆண்டவரின் திருமுன் வரும்போது\nஉன்னதரான கடவுளாகிய அவருக்கு எதைக் கொண்டுவந்து பணிந்து நிற்பேன்?\nஎரிபலிகளோடும் ஒரு வயதுக் கன்றுகளோடும் அவர் முன்னிலையில் வர வேண்டுமா?\nஆயிரக்கணக்கான ஆட்டுக்கிடாய்கள் மேலும் \nபல்லயிரக்கணக்கான ஆறுகளாய்ப் பெருக்கெடுத்தோடும் எண்ணெய் மேலும் \nஆண்டவர் விருப்பம் கொள்வாரோ?\nஎன் குற்றத்தை அகற்ற என் தலைப்பிள்ளையையும், \nஎன் பாவத்தைப் போக்க நான் பெற்ற குழந்தையையும் பலி கொடுக்க வேண்டுமா?\nஓ மானிடா, நல்லது எது என அவர் உனக்குக் காட்டியிருக்கின்றாரே!\nநேர்மையைக் கடைப்பிடித்தலையும்,\nஇரக்கம் கொள்வதில் நாட்டத்தையும்\nஉன் கடவுளுக்கு முன்பாக தாழ்ச்சியோடு நடந்துகொள்வதையும் தவிர \nவேறு எதை ஆண்டவர் உன்னிடம் கேட்கின்றார்?\"\n"}
{"id": "91392", "url": "https://ta.wikipedia.org/wiki?curid=91392", "title": "ஐலாசு", "text": "ஐலாசு\n\nஐலாசு என்பது இந்திய விண்வெளி ஆய்வு மையத்தின் ஓர் அங்கமான ஆந்திரிக்சு கழகத்தினால் வணிக அடிப்படையில் ஐரோப்பாவிலுள்ள ஏசுடிரியம் என்ற வளிவிண் மையத்துடன் கூட்டாகக் கட்டப்பட்ட ஒரு புவிநிலை தொலைத்தொடர்பு செயற்கைக்கோள்; இது ஏரியான் 5 வீ 198 என்ற ஏவூர்தியின் மூலம் பிரென்சு கயானா, கூரூவிலுள்ள கயானா விண்வெளி மையத்திலிருந்து 27 நவம்பர் 2010, இந்திய நேரப்படி 00.09 மணிக்கு விண்ணில் செலுத்தப்பட்டது. ஐலாசு (HYLAS) - Highly Adaptable Satellite - \"எளிதில் மாற்றமைவு செய்தக்க செயற்கைக்கோள்\" என்பதன் சுருக்கமே.\n"}
{"id": "91396", "url": "https://ta.wikipedia.org/wiki?curid=91396", "title": "சிறீவிஜயம்", "text": "சிறீவிஜயம்\n\nசிறீவிஜயம் (\"Srivijaya\") என்பது சுமாத்திரா தீவை மையமாகக் கொண்ட பழைய மலாயப் பேரரசாகும். தென்கிழக்காசியாவின் பெரும்பான்மையான பகுதிகளில் இது பரவியிருந்தது. இந்த அரசு இருந்ததிற்கான ஆதாரம் 7ம் நூற்றாண்டில் இருந்தே கிடைக்கிறது. சீன பௌத்த துறவியான யி ஜிங் தான் சிறீவிஜயத்தி்ல் கி.பி 671 இல் 6 மாதங்கள் இருந்ததாக குறிப்பிடுகிறார். சுமாத்திராவி்ல் பலெம்பாங் என்ற இடத்தில் கண்டுபிடிக்கப்பட்ட கல்வெட்டில் சிறீவிஜயம் என்ற பெயர் காணப்படுகிறது. இது 683ல் எழுதப்பட்டதாகும். பல்வேறு காரணங்களால் 13ம் நூற்றாண்டில் இப்பேரரசு அழிவுற்றது. அக்காலத்தி்ல் ஜாவா தீவை மையமாகக் கொண்ட மஜாபாகித் அரசின் விரிவாக்கமும் ஒரு காரணமாகும். 8 - 12ம் நூற்றாண்டுகளி்ல் இவ்வரசு பௌத்த மதம் பரவுதலின் முதன்மையான மையமாக விளங்கியது.\n\nஇப்பேரரசின் அழிவிற்குப்பிறகு இது முற்றிலும் மறக்கப்பட்டது. தென்கிழக்காசியாவில் இப்பேரரசு இருந்தது என்பதை வரலாற்று ஆய்வாளர்கள் கணக்கில் கொள்ளவேயில்லை. 1918 இல் பிரெஞ்சு தூர கிழக்கு பள்ளியின் பிரெஞ்சு வரலாற்று ஆய்வாளர் ஜார்சு என்பார் இப்பேரரசு இருந்திருக்கும் என சொன்னதன் பின்பே இப்பேரரசு இருந்திருக்கும் என அதிகாரபூர்வமாக சந்தேகிக்கப்பட்டது. 1993 இல் சுமாத்திரா தீவின் மூசி ஆற்றங்கரையில் பலெம்பாங் என்ற இடத்தில் இப்பேரரசின் தலைநகரம் இருந்திருக்கும் என நிரூபிக்கப்பட்டது.\n"}
{"id": "91398", "url": "https://ta.wikipedia.org/wiki?curid=91398", "title": "அய்யக்கவுண்டம்பாளையம்", "text": "அய்யக்கவுண்டம்பாளையம்\n\nஅய்யக்கவுண்டம்பாளையம் நாமக்கல் மாவட்டம் திருச்செங்கோடு வட்டம் வரகூராம்பட்டி ஊராட்சிக்கு உட்பட்ட சிற்றூர். திருச்செங்கோட்டிலிருந்து ஈரோடு செல்லும் சாலையில் நான்காம் கல் தொலைவில் உள்ளடங்கியுள்ள ஊர். பாளையம் என்பது இவ்வூரின் பொதுக்கூறு. அய்யக்கவுண்டன் என்னும் ஒருவரின் பெயர் சிறப்புக்கூறாக அமைந்துள்ளது. அய்யக்கவுண்டன் என்பவர் வாழ்ந்த காலம், அவர் பெயரால் ஊர் அமைவதற்கான காரணம் முதலியன விளங்கவில்லை. கொங்கு வேளாளர் குடும்பங்கள் கிட்டத்தட்ட ஐம்பது, சானார் குடும்பங்கள் கிட்டத்தட்ட இருபது, பறையர் குடும்பங்கள் ஏறத்தாழப் பத்து என்னும் அளவில் மிகக் குறைந்த மக்கள் தொகையைக் கொண்டுள்ளது. கிணற்றுப் பாசனம் ஓரளவு நடைபெறுகின்றது. பெரும்பாலும் மேட்டுக்காடுகள் எனப்படும் மானாவாரி நிலங்கள் இங்குள்ளன. மாரியம்மன் கோயில் ஒன்றும் முனியப்பன் கோயில் ஒன்றும் இவ்வூரின் சிறப்பு.\n"}
{"id": "91402", "url": "https://ta.wikipedia.org/wiki?curid=91402", "title": "தகலாகு மொழி", "text": "தகலாகு மொழி\n\nதகலாகு மொழி (Tagalog) என்பது ஆத்திரோனேசிய மொழிக்குடும்பத்தைச் சேர்ந்த ஒரு மொழி ஆகும். இது பிலிப்பீன்சு மக்களில் 22 மில்லியன் மக்களுக்கு தாய்மொழி ஆகும். உலக அளவில் இம்மொழி 49 மில்லியன் மக்களால் பேசப்படுகிறது. இம்மொழியை எழுதுவதற்கு இலத்தீன் எழுத்துக்களையே பயன்படுத்துகின்றனர். இம்மொழியின் செந்தர வகை (standardized form) பிலிப்பீனோ என்ற பெயரில் பிலிப்பீன்ஸ் நாட்டின் ஆட்சி மொழியாக விளங்குகிறது. பிலிப்பீன்ஸ் நாட்டில் டகாலொக் தாய்மொழியில்லாத மக்களாலும் பொதுவாகப் பேசப்படுகிறது. \n"}
{"id": "91411", "url": "https://ta.wikipedia.org/wiki?curid=91411", "title": "நாகூம் (நூல்)", "text": "நாகூம் (நூல்)\n\nநாகூம் (\"Nahum\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::பெயர்.\nநாகூம் என்னும் நூல் மூல மொழியாகிய எபிரேயத்தில் נַחוּם (Naḥūm‎) என்று அழைக்கப்படுகிறது. கிரேக்கத்தில் இந்நூல் Ναούμ (Naúm) என்றும் இலத்தீனில் Nahum என்றும் உள்ளது. \n\nஇப்பெயரின் பொருள் \"ஆறுதலளிப்பவர்\" என்பதாகும். \n\nSection::::பின்னணியும் பொருளடக்கமும்.\nஇசுரயேலின் மிகப் பழைய, கொடிய எதிரியான அசீரியருடைய தலைநகராம் நினிவே பெருநகரின் வீழ்ச்சியைக் குறித்து மகிழ்ந்து பாடும் கவிதையாக \"நாகூம்\" என்னும் இந்நூல் அமைந்துள்ளது. கி.மு. ஏழாம் நூற்றாண்டின் இறுதியில் நினிவே அழிவுற்றது. ஆணவம் கொண்டு மற்ற மக்களைக் கொடுமைப்படுத்தும் எந்த நாட்டையும் ஆண்டவர் தண்டிக்காமல் விட மாட்டார் என்பதை இந்நூல் விளக்குகிறது.\n\nநினிவே நகரம் செல்வக் கொழிப்போடு அமைந்தது என்பது அகழாய்வுகள் வழி தெரிகிறது. எட்டு மைல் சுற்றளவுள்ள பெரும் சுவர்கள் அந்நகரைச் சூழ்ந்திருந்தன. நகருக்குத் தண்ணீர் கொண்டுவர கால்வாய் இருந்தது. அரண்மனைகளும் இருபதாயிரம் களிமண் எழுத்து ஓடுகளைக் கொண்ட நூலகமும் இருந்தன. ஆனால் புகழோடும் வலிமையோடும் வாழ்ந்த அந்நகரமும் அழிவுற்றது.\n\nநாகூம் நூல் இந்த அழிவை முன்னறிவித்ததாகச் சிலர் கூறுகின்றனர். வேறு சிலர் கருத்துப்படி, இந்நூல் நினிவேயின் அழிவுக்குப் பிறகு எழுதப்பட்ட பாடல். எவ்வாறாயினும் இந்நூல் கி.மு. 663 - 612 ஆண்டளவில் எழுந்தது எனலாம். இந்நூலில் கவிதை நயம் சிறப்பாய் உள்ளது.\n\nஇந்நூலின் சில பகுதிகள் எதிரி அழிந்துபோவதைக் கண்டு இன்புறும் பாணியில் உள்ளன. பிறருடைய துன்பத்தில் இன்பம் காண்பது போல் இருந்தாலும், யூதா மக்களை எதிர்த்தவர்கள் கடவுளையே எதிர்த்தார்கள் என்று கருதப்பட்டதால் இத்தகைய இலக்கியப் பாணி அக்காலத்தில் வழக்கிலிருந்தது. \n\nSection::::நூலிலிருந்து சில பகுதிகள்.\nநாகூம் 1:1-3\n<br>\"நினிவேயைக் குறித்த இறைவாக்கு;\n<br>எல்கோசைச் சார்ந்த நாகூம் கண்ட காட்சி நூல்.\n<br>ஆண்டவர் அநீதியைப் பொறாத இறைவன்;\n<br>பழிவாங்குபவர்;\n<br>ஆண்டவர் பழிவாங்குபவர்;\n<br>வெகுண்டெழுபவர்;\n<br>தம் எதிரிகளைப் பழிவாங்குபவர்;\n<br>தம் பகைவர்மீது சினம் கொள்பவர்.\n<br>ஆண்டவர் விரைவில் சினம் கொள்ளார்;\n<br>ஆனால் அவர் மிகுந்த ஆற்றலுள்ளவர்.\n<br>அவர் குற்றவாளிகளை எவ்வகையிலும்\n<br>பழிவாங்காமல் விடமாட்டார்.\n<br>சுழற்காற்றிலும் புயற்காற்றிலும்\n<br>அமைந்துள்ளது அவர் வழி;\n<br>மேகங்கள் அவர்தம் காலடியில்\n<br>எழுகின்ற புழுதிப் படலம்!\"\n\nநாகூம் 3:1-3\n<br>\"இரத்தக்கறை படிந்த நகருக்கு ஐயோ கேடு!\n<br>அங்கு நிறைந்திருப்பதெல்லாம்\n<br>பொய்களும் கொள்ளைப் பொருளுமே!\n<br>சூறையாடலுக்கும் முடிவே இல்லை!\n<br>சாட்டையடிகளின் ஓசை!\n<br>சக்கரங்களின் கிறிச்சிடும் ஒலி!\n<br>தாவிப் பாயும் புரவிகள்!\n<br>உருண்டோடும் தேர்கள்!\n<br>குதிரை வீரர்கள் பாய்ந்து தாக்குகின்றனர்;\n<br>வாள் மின்னுகின்றது;\n<br>ஈட்டி பளபளக்கின்றது;\n<br>வெட்டுண்டவர்கள் கூட்டமாய்க் கிடக்கின்றனர்;\n<br>பிணங்கள் குவிந்து கிடக்கின்றன;\n<br>செத்தவர்களுக்குக் கணக்கே இல்லை;\n<br>அந்தப் பிணங்கள்மேல்\n<br>மனிதர் இடறி விழுகின்றனர்.\"\n"}
{"id": "91414", "url": "https://ta.wikipedia.org/wiki?curid=91414", "title": "அபக்கூக்கு (நூல்)", "text": "அபக்கூக்கு (நூல்)\n\nஅபக்கூக்கு (\"Habakkuk\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஅபக்கூக்கு என்னும் நூல் மூல மொழியாகிய எபிரேயத்தில் חבקוק (Ḥavaqquq, Ḥăḇaqqûq) என்று அழைக்கப்படுகிறது. கிரேக்கத்தில் Αββακούμ (Abbakouk) என்றும் இலத்தீனில் Habacuc என்றும் உள்ளது.\n\nஇறைவாக்கினர் அபக்கூக்கு கி.மு ஏழாம் நூற்றாண்டின் இறுதியில், கல்தேயர் இனத்தாரான பாபிலோனியரின் ஆட்சிக் காலத்தில் வாழ்ந்திருக்கலாம்.\n\nSection::::உள்ளடக்கம்.\nபாபிலோனியர் கொடுமை செய்வதையும் கொள்ளையடிப்பதையும் கண்டு மனம் வெதும்பி ஆண்டவரை நோக்கி, \"பொல்லாதவர்கள் நேர்மையானவர்களை விழுங்கும்போது நீர் ஏன் மௌனமாய் இருக்கிறீர்?\" என்று வினவிய அபக்கூக்கிற்கு, தாம் குறித்த காலத்தில் தண்டனைத் தீர்ப்பை நிறைவேற்றுவதாகவும், அதுவரை நேர்மையுடையோர் கடவுள்மீது கொண்ட நம்பிக்கையினால் வாழ்வார்கள் என்றும் ஆண்டவர் மறுமொழி கூறினார்.\n\nஇந்நூலின் பிற்பகுதி நேர்மையற்றோர், கொடியோர் ஆகியவர்களுக்கு ஆண்டவர் வழங்கும் தண்டனைத் தீர்ப்பைப் பற்றிக் கூறுகிறது. இறுதியில் அமைந்துள்ள பாடல் இறைவனின் மாட்சியையும் புகழையும் எடுத்துரைக்கிறது.\n\nSection::::நூலிலிருந்து சில பகுதிகள்.\nஅபக்கூக்கு 1:2\n<br>\"ஆண்டவரே, எத்துணைக் காலத்திற்கு \n<br>நான் துணை வேண்டிக் கூக்குரலிடுவேன்;\n<br>நீரும் செவிசாய்க்காதிருப்பீர்?\n<br>இன்னும் எத்துணைக் காலத்திற்கு\n<br>வன்முறையை முன்னிட்டு உம்மிடம் அழுது புலம்புவேன்;\n<br>நீரும் எம்மை மீட்காமல் இருப்பீர்?\"\n\nஅபக்கூக்கு 3:17-19\n<br>\"அத்திமரம் துளிர்த்து அரும்பாமல் போயினும்,\n<br>திராட்சைக் கொடிகள் கனிதராவிடினும்,\n<br>ஒலிவ மரங்கள் பயன் அற்றுப் போயினும்,\n<br>வயல்களில் தானியம் விளையாவிடினும்,\n<br>கிடையில் ஆடுகள் யாவும் அழிந்து போயினும்,\n<br>தொழுவங்களில் மாடுகள் இல்லாது போயினும்,\n<br>நான் ஆண்டவரில் களிகூர்வேன்;\n<br>என் மீட்பரான கடவுளில் மகிழ்ச்சியுறுவேன்.\n<br>ஆண்டவராகிய என் தலைவரே என் வலிமை;\n<br>அவர் என் கால்களைப் பெண்மானின் கால்களைப் போலாக்குவார்;\n<br>உயர்ந்த இடங்களுக்கு என்னை நடத்திச் செல்வார்.\"\n"}
{"id": "91417", "url": "https://ta.wikipedia.org/wiki?curid=91417", "title": "மு. அருணாசலம்", "text": "மு. அருணாசலம்\n\nமு. அருணாசலம் (அக்டோபர் 29, 1909 -நவம்பர் 23, 1992) ), தமிழுக்கு மிக முக்கியமான பல பங்களிப்புகளைச் செய்த பெரும் தமிழறிஞர். நூற்றாண்டு வாரியாகத் தமிழ் இலக்கிய வரலாறு எழுதியவர். தமிழிசை இலக்கிய வரலாறு, தமிழிசை இலக்கண வரலாறு ஆகியவற்றையும் இவர் எழுதியுள்ளார். நாகப்பட்டினம் மாவட்டம் திருச்சிற்றம்பலம் என்னும் ஊரைச் சேர்ந்தவர். \nSection::::வாழ்க்கை.\nநாகை மாவட்டத்தில்(முன்பு தஞ்சை மாவட்டம்) திருச்சிற்றம்பலம் என்னும் சிற்றூரில் 1909-ஆம் ஆண்டு அக்டோபர் 29-ஆம் தேதி முத்தையா பிள்ளைக்கும்-கௌரியம்மாளுக்கும் மூத்த மகனாய்ப் பிறந்தார் மு.அருணாசலம். தொடக்கத்தில் திருச்சிற்றம்பலத்தில் திண்ணைப் பள்ளிக்கூடத்திலும் அடுத்து, குற்றாலம் (திருத்துருத்தி) உயர்நிலைப் பள்ளியிலும் அதன்பின் சிதம்பரம் மீனாட்சிக் கல்லூரியிலும் கல்வி கற்று, கணிதத்தில் பட்டம் பெற்றார். சென்னையில் அரசு ஊழியராகப் பணிபுரிந்து, அதனை விடுத்து, காசி இந்துப் பல்கலைக்கழகத்தில் இரண்டாண்டுகள் தத்துவப் பேராசிரியராகவும், ராஜா சர் முத்தையா செட்டியார் அமைத்த தமிழ்-வடமொழி நிறுவனத்தின் இயக்குநராகவும் நிறைவாக தஞ்சைத் தமிழ்ப் பல்கலைக்கழகத்தில் அகராதித்துறையின் தலைவராகவும் பணியாற்றினார்.\n\nதமிழ், ஆங்கிலம், சமஸ்கிருதம் ஆகிய மும்மொழிகளிலும் புலமை பெற்ற அருணாசலம் இலக்கிய, இலக்கண தத்துவ ஆராய்ச்சிகளை மேற்கொள்வதிலும், ஓலைச்சுவடிகளைத் தேடிச் சேகரிப்பதிலும் ஆர்வம் கொண்டிருந்தார். மேலும், கல்வெட்டுகளைப் படிப்பதிலும் தேர்ச்சி பெற்று விளங்கினார். பிறசமயக் காழ்ப்பற்ற சைவப்பற்று கொண்டவர்.மு. வரதராசனார், கா.சு.பிள்ளை, உ.வே.சாமிநாதன், வையாபுரிப்பிள்ளை, திரு.வி.கலியாணசுந்தரம்., ரசிகமணி டி.கே.சி, வெ.சாமிநாத சர்மா, கல்கி, வ.ரா., கருத்திருமன் போன்ற தம் சமகாலத்திய தமிழறிஞர்களோடும் அரசியல் தலைவர்களோடும் நெருக்கமான பழக்கம் கொண்டிருந்தார்.காசிப் பல்கலைக்கழகத்தில் பணியாற்றியபோது இந்தியக் குடியரசுத் தலைவராகப் பின்னர் பணியேற்ற தத்துவமேதை ராதாகிருஷ்ணனோடும் பழகியுள்ளார்.\n\nஇவரைப் பற்றித் திரு.வி.க. தம் வாழ்க்கைக் குறிப்பில் \"\"அருணாசலனாரின் நீண்ட வடிவம் மலர்ந்த முகமும் தண்மை நோக்கும் எனக்குப் புலனாகும் போதெல்லாம் என் உள்ளம் குளிரும்...அருணாசலனார் தமிழ்நடை இக்காலத்துக்கு உரியது. அஃது இக்காலத் தமிழ்த் தாள்களில் இடம் பெறப் பெற, தமிழ் விடுதலையடைந்து ஆக்கம் பெறும் என்பது எனது உட்கிடக்கை\" என்று எழுதியுள்ளார். இவர் பத்திரிகையாசிரியப்பணி, கல்வி நிலையங்களை நிறுவிப் பராமரிக்கும் திறமை, தேசியப் பற்று ஆகிய பண்புகளைக் கொண்டவர்.\nSection::::தமிழ்ப்பற்று.\nகணக்குப் படித்த மு.அருணாசலம் உ.வே.சா, வையாபுரிப்பிள்ளை ஆகியவர்களோடு நெருங்கிப் பழகியதால் தமிழ்படித்து எம்.ஏ. பட்டம் பெற்றார். தமிழாராய்ச்சியில் ஈடுபாடு கொண்டார். தமிழிலக்கிய வரலாறு குறித்த விரிவான ஆய்வுமுடிவுகள் கொண்ட நூல்களை எழுதினார். அறிஞர்கள் கா.சு.பிள்ளை, தஞ்சை சீனிவாசபிள்ளை ஆகியோர் எழுதிய தமிழிலக்கிய வரலாற்று நூல்களே அத்துறையில் முன்னோடி நூல்களாகும். ஆனால் மு. அருணாசலம் 9-ஆம் நூற்றாண்டு முதல் 17-ஆம் நூற்றாண்டு வரையிலான இலக்கிய வரலாற்றை கால முறைப்படி மிக விளக்கமாக ஆராய்ந்து பதினான்கு தொகுதிகளாக வெளியிட்டுத் தமிழ் இலக்கிய வரலாற்றுத் துறையில் முத்திரை பதித்தார். மிக அரியதான பலருக்கும் பெயர்கூடத்தெரியாத தமிழ் நூல்களைப் பற்றியும் தமிழ்ப்புலவர்களைப் பற்றியும் பல தகவல்களை இந்நூலில் காணலாம்.\n\nமு.அருணாசலம் ஆங்கிலத்திலும் குறிப்பிடத்தக்க நூல்களை எழுதியுள்ளார். தம் பட்டறிவால் பழத்தோட்டம், பூந்தோட்டம், வாழைத்தோட்டம், வீட்டுத்தோட்டம், காய்கறித்தோட்டம் போன்ற நூல்களையும், படிப்பறிவால் இலக்கிய வரலாறு, புத்தகமும் வித்தகமும், திவாகரர் போன்ற நூல்களையும் இலக்கிய ஆர்வத்தால் காற்றிலே மிதந்த கவிதை, தாலாட்டு இலக்கியம் போன்ற நாட்டுப்புற இலக்கியத் தொகுப்பு நூல்களையும், சாத்திரப் புலமையால் தத்துவப்பிரகாசம் உரை, திருக்களிற்றுப்படியார் உரை போன்ற உரைநூல்களையும் தந்துள்ளார். அவற்றுள் காய்கறித்தோட்டம் தமிழக அரசின் பரிசு பெற்றது.\n\nஉ.வே.சா. உடன் பழகியதால் ஏடு சேகரிக்கும் பழக்கமும் அவருக்கு இருந்தது. அதன் விளைவாக 11-ஆம் திருமுறையில் இடம்பெற்றுள்ள ஈங்கோய்மலை எழுபது என்ற நூல் முழுமையடைந்தது. அவர் சேகரித்த சுவடிகளில் \"திருத்துருத்தி ஆபத்தோத்தாரணன் என்பவரால் எழுதப்பட்டது' என்னும் குறிப்போடு கூடிய அழகிய சுவடி வெளியிடப்பட்டது. இது இன்றைய கையடக்கப் பதிப்புகளை விடச் சிறிதானதாகும்.\n\nSection::::இசை ஆய்வு.\nமு.அருணாசலனார், இசைத்தமிழ் பற்றிய வரலாறு பற்றிய இரண்டு ஆய்வு நூல்களைமிக விரிவாக எழுதியுள்ளார். தமிழ் இசை இலக்கிய வரலாறு, தமிழ் இசை இலக்கண வரலாறு என்பவையே அவை. மு. அருணாசலனார் இந்த இருநூல்களை எழுதி வெளியிடாமல் கையெழுத்துப் படியாக வைத்தவண்ணம் இயற்கை எய்தினார்.மதுரை அமெரிக்கன் கல்லூரிப் பேராசிரியர் முனைவர் உல.பாலசுப்பிரமணியன் இந்தக் கையெழுத்துப்படிகளை அரிதின் முயன்று வெளிக்கொண்டு வந்துள்ளார். \nஇரண்டாயிரம் ஆண்டுகளாகத் தமிழில் இசை வளர்ந்த வரலாற்றை, தக்க ஏற்புடைய சான்றாதாரங்களுடன் விளக்கும் இப்பெரு நூல்கள் தமிழின் இசை தொடர்பான அனைத்தையும் ஆவணப்படுத்துகிற களஞ்சியமாக விளங்குகின்றன. “கருநாடக சங்கீதம் என்ற ஒன்று இல்லை; அந்தப் பெயரால் சொல்வதெல்லாம் தமிழிசை தான். திருவையாற்றில் தியாகையர் பாடியதெல்லாம் தமிழிசையைத் தெலுங்கு மொழியில் பாடிய கீர்த்தனங்கள்’’, என்னும் கருத்தை சான்றாதாரங்களுடன் இவை நிறுவுகின்றன.\n\nஇந்நூல்களுள் தெளிவு தர வேண்டுமென்பதற்காக கருநாடக சங்கீத மும்மூர்த்திகள் பற்றிய, அடிப்படை வரலாறுகள் தரப்பட்டுள்ளன. தெலுங்கு, சமஸ்கிருத கீர்த்தன இசைகளின் தோற்றம்; வளர்ச்சி பற்றிய விவரங்களையும் அவை எவ்வாறு தமிழிசையினின்று மொழிமாற்றம் பெற்றன என்பதையும் இந்நூல்களில் காணலாம். சமஸ்கிருத இசை இலக்கண நூல்கள் பற்றிய விவரமும் விளக்கமும் இவற்றில் உள்ளன. இவ்வடமொழி குறிப்புகள் முக்கியமானவை. பொதுவாக இந்நூல்கள் தரும் செய்திகள் தமிழிசை வரலாறு பற்றி மட்டும் அமையாமல், தமிழகத்தில் நிகழ்ந்த பொது இசை பற்றிய அனைத்து வரலாறுகளையும் தெரிவிக்கின்றன. கர்நாடக இசை என்பது பழந்தமிழ் இசையே என்பதனைக் காட்டி தமிழிசைச் சிற்பிகளான முத்துத்தாண்டவர், அருணாசலக் கவிராயர், மாரிமுத்துப் பிள்ளை ஆகியோரின் வரலாற்றை விளக்கி, மூவருமே கருநாடக இசையின் ஆதி மும்மூர்த்திகள் என நிறுவி, உலகிற்கு வெளிச்சம் போட்டுக் காட்டிய பெருமையும் அருணாசலனாரையேச் சாரும்.\nSection::::தேசப்பற்று.\nகாந்தியடிகளின் ஆதாரக் கல்வி, கிராம நிர்மாணத் திட்டங்களால் ஈர்க்கப்பட்டு 1946-இல் வார்தா சேவா கிராமத்தில் சேர்ந்து பயிற்சி பெற்றார். அங்கு வினோபா பாவே, ஜே. சி. குமரப்பா, ஜே.பி.கிருபளானி ஆகியவர்களின் நட்புக் கிடைத்தது. அதன் விளைவாகத் தம் சொந்த ஊரில், தம் சொந்த முயற்சியால் காந்தி வித்யாலயம் என்னும் கல்வி நிறுவனத்தை அமைத்தார்.\n\nSection::::தொண்டுள்ளம்.\nமு. அருணாசலம் தம் ஊரில் தொடக்கப் பள்ளி, மகளிர் உயர்நிலைப் பள்ளி, ஆசிரியர் பயிற்சிப் பள்ளி, அனாதைக் குழந்தைகள் விடுதி ஆகியவற்றை ஏற்படுத்தினார். அவர் நடத்திய ஆசிரிய ஆதாரப் பயிற்சிப் பள்ளி, பிரிவுபடாத தஞ்சை மாவட்டத்தில் அந்நாளில் எட்டாம் வகுப்புக்கு மேல் கல்வியைத் தொடர முடியாத ஏழை மாணவர்களுக்குத் மிகவும் உதவியாக அமைந்தது. இப்பள்ளியில் கட்டணமேதுமில்லாமலேயே அவர் மாணவர்களைச் சேர்த்துவந்தார்.\nSection::::சமயம்.\nதம் பகுதியில் அமைந்திருக்கும் தருமை, திருப்பனந்தாள், திருவாவடுதுறை ஆகிய மூன்று சைவ மடங்களோடும் இணக்கமான தொடர்பு கொண்டிருந்தார். தருமை ஆதீனத்தைத் தோற்றுவித்த குருஞானசம்பந்தரின் வாழ்க்கை குறித்துத் தமிழிலும் ஆங்கிலத்திலும் அவர் எழுதிய நூல் ஆதீனத்தால் வெளியிடப்பட்டுள்ளது. சைவ சித்தாந்த சமாஜம் (இன்று சைவ சித்தாந்தப் பெருமன்றம்) நடத்திவரும் சிந்தாந்தம் தமிழ் - ஆங்கில இதழ்களின் ஆசிரியராக இருந்து பல சமயக்கட்டுரைகளை எழுதியுள்ளார்.\n\nSection::::சிறப்பு.\nதமிழ்ப் பல்கலைக்கழகம் 1991 டிசம்பரில் மதிப்புறு முதுமுனைவர் பட்டம் அளித்து கௌரவித்தது.\n\nSection::::மறைவு.\nதமிழிலக்கியம், தமிழிலக்கணம், தமிழிசை ஆகியவற்றுக்கு தொண்டாற்றிய மு. அருணாசலம் 1992-ஆம் ஆண்டு நவம்பர் 23-ஆம் தேதி மறைந்தார்.\n\n\n\n"}
{"id": "91418", "url": "https://ta.wikipedia.org/wiki?curid=91418", "title": "உதயம் (மாத சஞ்சிகை)", "text": "உதயம் (மாத சஞ்சிகை)\n\nஉதயம் இலங்கையில் 1954 முதல் 56 வரை வெளியான ஒரு மாதிகை. \n\nSection::::நோக்கம்.\nஇலங்கையில் தமிழ் பேசும் மக்களிடையே தமிழ் பண்பாடு, கலாசாரம் முதலியவைகளைப் பரப்புவதற்கும், காலத்திற்கேற்ப புதிய கருத்துக்களைப் படைத்து தமிழ் மொழியை வளர்ப்பதற்கும் இலக்கிய சஞ்சிகைகள் குறைவாக இருந்த காலகட்டத்தில் வெளிவந்த மாத சஞ்சிகையே உதயம். \n\nSection::::ஆசிரியர்.\nஇதன் ஆசிரியர் வை. அநவரத விநாயகமூர்த்தி. முதல் இதழ் 1954 ஆம் ஆண்டு ஏப்ரல் மாதம் (ஜயவருஷம், சித்திரை மாதம்) வெளிவந்தது. 1956ஆம் ஆண்டு ஏப்ரல் மாதம் வரை தொடர்ச்சியாக மூன்றாண்டுகள் இச்சஞ்சிகை வெளிவந்தது. \n\nதமிழ் இலக்கிய வளர்ச்சியைக் குறிக்கோளாகக் கொண்டு இலக்கியம், கட்டுரைகள், கவிதைகள், சிறுகதைகள், நகைச்சுவைகள், பாலர் மன்றம், மாதர் பகுதி முதலிய பல்வேறு அம்சங்களைக் கொண்டு வெளிவந்த 'உதயம்' சஞ்சிகை 'இரண்டு ஆண்டு மலர்களை'யும் வெளியிட்டது.\n\nகவிதைப் போட்டி, சிறுகதைப் போட்டி என்று பல போட்டிகளை நடத்தி இளம் எழுத்தாளர்களை ஊக்குவித்து பரிசில்களையும் வழங்கி கௌரவித்தது. சிற்பி சரவணபவன், கச்சாயில் இரத்தினம், கே. டானியல் போன்ற சிறுகதை எழுத்தாளர்களும் , செ. வேலாயுதபிள்ளை, வன்னியூர் வேலன் போன்ற கவிஞர்களும் பரிசு பெற்று உற்சாகமடைந்து பெரும் எழுத்தாளர் ஆனானோரில் சிலராவர்.\n\nSection::::உதயத்தில் எழுதியவர்கள்.\nவித்துவான் பண்டிதர் கா. பொ. இரத்தினம், வித்துவான் க.கி. நடராஜன், வித்துவான் எப். எக்ஸ். சி. நடராசா, வை. சுப்ரமணியசிவம், லஷ்மி வேலுப்பிள்ளை, வை. ஆநவரத விநாயக மூர்த்தி, செ. வேலாயுதபிள்ளை, மஹாகவி, முருகையன், கி. வா. ஜகந்நாதன், பரமஹம்ஸதாசன், நாவற்குழியூர் நடராசன், சில்லையூர் செல்வராசன், ஈழத்துச் சோமு, அ. ந. கந்தசாமி, கச்சாயில் இரத்தினம், தாழையடி சபாரத்தினம், கே. டானியல், பேராசிரியர் க. கைலாசபதி என்று பலர் எழுதினர்.\n\nSection::::சித்திரங்கள்.\nஇலங்கையின் சித்திரக் கலைஞர்களான சி. சிவஞானசுந்தரம், அம்பிகைபாகன் ஆகியோர் உதயத்தின் இலக்கியப் பணியில் இணைந்து பணியாற்றினர்.\n\nSection::::கருத்துகள்.\nஉதயம் பற்றி சில பத்திரிகைகளின் கருத்துகள் கீழே தரப்பட்டுள்ளன.\n\n"}
{"id": "91420", "url": "https://ta.wikipedia.org/wiki?curid=91420", "title": "விடுபதிகை", "text": "விடுபதிகை\n\nகணினியியலில் விடுபதிகை (வெளியேறல், Sign out, Log out) என்பது ஒரு பயனர் தன் சொந்தப் பணிகள் முடிந்த பின் அக்கணினி அமைப்பை விட்டு வெளியேற வேண்டி தனது அமர்விலிருந்து விடுவிப்பதாகும். இதன் மூலம் புகுபதிகை செய்த கணினியோ இணைய தளமோ அப்பயனர் அமர்விலிருந்து விடுவிக்கப்படும்.\n\nSection::::விடுபதிகை செய்யும் வழிமுறைகள்.\nநீங்கள் தற்போது புகுபதிகை செய்து வேலை பார்த்துக் கொண்டிருக்கும் இணைய தளத்தின் மேற்பகுதியில் (பொதுவாக மேற்பகுதி; ஆனால் தளத்தின் கீழ்ப்பகுதி இடவல பக்கங்கள் என எங்கு வேண்டுமானாலும் இருக்கலாம்!) 'விடுபதிகை' என்றோ Sign out அல்லது Log out என்றோ ஓர் இணைப்பு இருக்கும். இவ்விணைப்பைச் சொடுக்குவதன் மூலம் நீங்கள் புகுபதிகை செய்துள்ள இணைய தளத்திலிருந்து விடுபதியலாம். (வெளியேறலாம்/ உங்கள் அமர்வை முடிக்கலாம்)\n\nSection::::தானியங்கு விடுபதிகை.\nஒரு சில தளங்களில் ஒரு குறைந்த பட்ச கால அளவுக்கு மேல் நீங்கள் எச்செயலும் மேற்கொள்ளாமல் இருப்பின் அத்தளத்திலிருந்து உங்கள் அமர்வு தானாகவே முடிவுக்கு வந்து விடும்படி நிரலெழுதியிருப்பர். எனவே நீங்கள் மீண்டும் புகுபதிகை செய்து உள்நுழைய வேண்டி வரும். ஆனால் இது எந்தப் பயனராலும் விரும்பப் படுவதில்லை. இருப்பினும் இது ஒரு பாதுகாப்பு வழிமுறையே ஆகும். எடுத்துகாட்டாக கூகுளில் இதனை நீங்கள் 'உள்நுழைந்தே இருங்கள்!' (Stay Signed in!) என்ற தேர்வுப் பெட்டியைத் தேர்வு செய்வதன் மூலம் இல்லாமல் செய்ய (Disable) முடியும். இதன் மூலம் நீங்கள் விடுபதிகை செய்யாமலேயே உலவியை மூடினும் உங்கள் அமர்வு நிலைத்திருக்கும். நீங்களாக விடுபதிகை செய்தாலொழிய உங்கள் அமர்வு முடிக்கப்பட மாட்டாது. ஒரு பொதுக் கணினியில் நீங்கள் உங்கள் மின்னஞ்சல் போன்றவற்றைப் பார்க்கையில் இச்செயலைச் செய்யாமல் இருப்பது நலம்.\n\nSection::::சொற்பிறப்பியல்.\nஇது Log out என்ற ஆங்கிலச் சொல்லின் நேரிய மொழியாக்கம் ஆகும். Log என்ற சொல்லுக்குப் 'பதிவு' என்று பொருள். அது செயலுடன் சேர்ந்து 'பதிகை' என்றவாறு வந்தது. இதன் எதிர்ச் சொல்லான புகுபதிகையில் 'புகு' என்று உள்ளதால் இதில் எதிர்ப் பொருள் குறிக்கும் பொருட்டு 'விடு' எனுஞ்சொல் வந்திற்று.\n\n"}
{"id": "91430", "url": "https://ta.wikipedia.org/wiki?curid=91430", "title": "பரசுராம கனபாடிகள்", "text": "பரசுராம கனபாடிகள்\n\nபரசுராம கனபாடிகள் என்ற பரசுராமன் (பி. ஆகத்து 15, 1914) அவர்கள் யஜுர் வேதத்தின் ஒரு பிரிவான சுக்ல யஜுர் வேதத்தில் பண்டிதர். இவரின் தாய் மொழி தமிழ்.\n\nSection::::பிறப்பு.\nபரசுராமன் கும்பகோணத்திற்கு அருகாமையில் உள்ள இஞ்சிகொள்ளை கிராமத்தில் விசாலாட்சி அம்மாள் அவர்களுக்கும் வெங்கடராம ஐயர் அவர்களுக்கும் ஆகத்து 15ம் நாள் 1914ம் வருடம் பிறந்தார்.\n\nமறைவு 21-1-2016\n\nSection::::வேதபாடம்.\nபரசுராமன்ராமேஸ்வரத்தில் சுப்ரமணிய சாஸ்திரிகளிடம் சமஸ்கிரித அடிப்படைகளை 1924ம் ஆண்டு கற்றறிந்தார். மதுரையில் உள்ள ராமேஸ்வரம் தேவஸ்தான பாடசாலையில் கிரிஷ்ணமூர்த்தி சாஸ்திரிகள் மற்றும் ராம சுப்ப சாஸ்திரிகளிடம் சமஸ்கிரித காவ்ய பாடங்களை 1925-26ம் ஆண்டுகளில் கற்றறிந்தார்.\nபெங்களூரு ஷாமராஜேந்திர வேதபாடசாலையில் கான்வ குலபதி சிதம்பர கனபாடிகளிடம் சலாக்ஷ்ன சுக்ல யஜுர் வேத கனாந்தம் மற்றும் க்ரிஹ்ய பாஷ்யத்தையும், நடாங்கத காவ்யம் மற்றும் ஸத பத ப்ராம்மணத்தை நன்கு 1933-1937 ஆண்டுகளில் கற்றார். திருச்சி பழூர் வேதாந்த பாடசாலையில், சிரோன்மணி எஸ். வி. சுப்ரமணிய சாஸ்திரிகளிடம் அத்வைத வேதாந்த ப்ரஸ்தானத்ரய பாஷ்யத்தை 1938-1942 ஆண்டுகளில் கற்றிறிந்தார். திருவானைக்கா ஜகத்குரு வித்யா ஸ்தானத்தில் பண்டித ராஜ போலாக்கம் ராம சாஸ்திரிகளிடம் 1943 – 44ம் ஆண்டுகளில் தர்க்க சாஸ்திரம் கற்றிறிந்தார்.\n\n\n\n\n"}
{"id": "91432", "url": "https://ta.wikipedia.org/wiki?curid=91432", "title": "எல்பா ஆறு", "text": "எல்பா ஆறு\n\nஎல்பா ஆறு (\"Elbe River\") மத்திய ஐரோப்பாவிலுள்ள ஒரு ஆறு. செக் குடியரசில் உருவாகி ஜெர்மனி வழியாகப் பாய்ந்து வட கடலில் கலக்கிறது. 1091 கி. மீ நீளமுள்ள இந்த ஆறு செக் மொழியில் லாபா (labe) என்று வழங்கப்படுகிறது. வில்டாவா, சாலே, ஹாவெல், மல்டே, ஷ்வார்ஸ் எல்ஸ்டர், ஓஹர் ஆகியவை இதன் முக்கிய கிளை ஆறுகள்.\n"}
{"id": "91435", "url": "https://ta.wikipedia.org/wiki?curid=91435", "title": "கோல்ன்", "text": "கோல்ன்\n\nகோல்ன் (cologne (; , , ஜெர்மனியின் முக்கிய நகரங்களுள் ஒன்று. மேலும் மக்கள் தொகை அடர்த்தின் படி இது ஜெர்மனியின் நான்காவது பெரிய நகராமாகும். ரைன் ஆற்றங்கரையில் அமைந்துள்ள இந்த நகரம் ஜெர்மனியின் மிகப் பழமையான நகரமாகும். கி. மு 38ம் ஆண்டு உருவாகிய நகரமிது. உலகப் புகழ்பெற்ற பண்பாட்டுச் சின்னமான கோல்ன் கதீட்ரல் இங்கு அமைந்துள்ளது. 2009 கணிப்பின்படி சுமார் பத்து லட்சம் மக்கள் இந்த நகரத்தில் வாழ்கின்றனர்.\n\nஇங்குள்ள கோல்ன் பல்கலைக்கழகமானது ஐரோப்பா கன்டங்களிலேயே மிகத் தொன்மையானதும் , மிகப் பெரியதும் ஆகும்.\n\n"}
{"id": "91442", "url": "https://ta.wikipedia.org/wiki?curid=91442", "title": "செபஸ்தியான் செபமாலை", "text": "செபஸ்தியான் செபமாலை\n\nகுழந்தை செபமாலை என அழைக்கப்படும் செபஸ்தியான் செபமாலை (பிறப்பு: மார்ச் 8, 1940) ஈழத்து எழுத்தாளரும், நாடக, நாட்டுக்கூத்துக் கலைஞருமாவார். இவற்றை விட ஆசிரியர், கவிஞர், நாடகாசிரியர், நெறியாளர், பாடகர், இசையமைப்பாளர், சிறந்த சொற்பொழிவாளர் என்று பல்வேறு திறமைகளைக் கொண்டவர்.\n\nSection::::வாழ்க்கைக் குறிப்பு.\nமன்னார் மாவட்டம் நானாட்டான் பிரதேச செயலாளர் பிரிவில் முருங்கன் என்ற ஊரில் வசித்து வரும் செபஸ்தியான் செபமாலை அவர்கள் “குழந்தை\" எனும் பெயரில் அறிமுகமானவர். ம. செபஸ்தியான், மு. செபமாலை ஆகியோரின் புதல்வர். செபமாலை மன்னார் முருங்கன் மகா வித்தியாலயத்தில் பாடசாலைக் கல்வியைப் பெற்றார். யாழ்ப்பாணம் கொழும்புத்துறை ஆசிரியர் பயிற்சிக் கலாசாலையில் ஆசிரியர் பயிற்சி பெற்றார்.\n\nஅல்லைப்பிட்டி பாடசாலை ஆசிரியராகத் தனது பணியை ஆரம்பித்து, 40 ஆண்டு சேவையின் பின்னர் ஓய்வுபெறும் போது முதலாந்தர அதிபராக பதவி வகித்து வந்தார். இவரின் மனைவி றோஸ்மேரி. பிள்ளைகள் - செ. லூந்துநாயகம், செ. இன்பராசா, செ. அன்புராசா, செ. திருமகள், செ. மலர்விழி, செ. கயல்விழி.\n\nSection::::கலைத்துறை.\nஇவரின் தந்தையார் நன்கு மத்தளம் வாசிக்கும் அண்ணாவியார். இவருடைய மூத்த சகோதரன் சீமான் பாடகர். அடுத்தவர் சந்தியோகு (ரத்தினம்) நடிகர். வில்லன் பகுதிகளை நடித்தவர். அந்தோனிப்பிள்ளை நடிகர். மாசிலாமணி பாடகராக, குணசித்திர நடிகராக விளங்கினார். யேசுதாசன் தந்தையாரின் வழிவந்து, பக்கவாத்தியத்தினை ஒரேநேரத்தில் பல இசைக் கருவிகளை இசைப்பவர். வேதநாயகம் ஓவியக் கலையில் வல்லவர். நாடக ஒப்பனைகளுக்கு மெருகூட்டியவர்.\n\nஇத்தகைய பின்னணியில் 50களிலே முருங்கன் மகா வித்தியாலயத்தில் மாணவனாக இருந்த காலத்தில் பாடசாலையின் இசை, நாடக நிகழ்ச்சிகளில் பங்குபற்றித் தனது ஆற்றல்களை வெளிப்படுத்தினார். பாடசாலையில் தொடங்கிய குழந்தையின் கலைப்பயணம் கொழும்புத்துறை ஆசிரிய பயிற்சிக் கலாசாலையிலும் அதன் பின்னர் ஆசிரியராக வெளியேறிய பின்னரும் வேகமாக வளர்ச்சியடைந்தது.\n\nSection::::மேடை நாடகங்கள்.\nஇவரால் எழுதி, தயாரித்து மேடையேற்றப்பட்ட நாடகங்கள் பின்வருமாறு:\n\n\nSection::::இலக்கியத்துறை.\nஇலக்கியத்துறையில் இவரின் ஈடுபாடு 1955 ஆம் ஆண்டு ஆரம்பித்தது. இவரது முதல் ஆக்கமான “அறப்போர் அரைகூவல்” எனும் கவிதை இலங்கை வானொலியில் 1963 ஆம் ஆண்டு முதலில் ஒலிபரப்பானது. அதிலிருந்து இலக்கியம், கலை இலக்கியம், நாடகம், கவிதை என இலங்கை வானொலியிலும், தேசிய பத்திரிகைகளிலும், சஞ்சிகைகளிலும் எழுதி வருகின்றார். இத்தகைய இருநூற்றுக்கும் மேற்பட்ட ஆக்கங்கள் வானொலி, பத்திரிகைகளில் ஒலிபரப்பாகியும், வெளியாகியுள்ளன.\nSection::::எழுதிய நூல்கள்.\nஇவரால் இதுவரை எழுதி, வெளியிடப்பட்டுள்ள நூல்களின் விபரம் பின்வருமாறு:\n\nSection::::கௌரவங்களும், விருதுகளும்.\nSection::::அரச நிறுவனங்கள்.\nஇவரின் இத்தகைய சேவைகளைக் கருத்திற்கொண்டு அரச நிறுவனங்கள் வழங்கியுள்ள கௌரவங்களும், விருதுகளும் வருமாறு:\n\n\n"}
{"id": "91443", "url": "https://ta.wikipedia.org/wiki?curid=91443", "title": "ஆற்காடு ராமசாமி", "text": "ஆற்காடு ராமசாமி\n\nதிவான் பகதூர் டாக்டர் சர் ஆற்காடு இராமசாமி முதலியார் (1887–1976) ஓர் இந்திய வழக்கறிஞரும் அரசியல்வாதியும் இராசதந்திரியும் ஆவார். இவர் நீதிக்கட்சியின் மூத்த தலைவர்களுள் ஒருவர். இந்திய விடுதலைக்கு முன்னும் பின்னும் இந்திய அரசாங்கத்தில் நிருவாகம், ஆட்சி சார்ந்த பல பதவிகளை வகித்தவர்.\n\nSection::::வாழ்க்கைக் குறிப்பு.\nஇராமசாமி முதலியார் 1887 அக்டோபர் 14 அன்று கர்னூலில், ஆற்காடு குப்புசாமி, சிதம்மா தம்பதியருக்கு மகனாகப் பிறந்தார். ராமசாமியும் ஆற்காடு லட்சுமணசாமி முதலியாரும் இரட்டையர்கள் ஆவர். இவர் கர்னூலிலுள்ள முனிசிப்பல் உயர்நிலைப் பள்ளியில் படித்தார். சென்னை கிருத்துவக் கல்லூரியில் இளங்கலைப் பட்டமும் சென்னை சட்டக் கல்லூரியில் சட்டமும் பயின்றார். சட்டப்படிப்பு முடிந்தபின், அரசியலில் ஈடுபடுவதற்கு முன்பு வழக்குரைஞராகப் பணியாற்றினார். 1920இல் சென்னை சட்ட மன்ற உறுப்பினராகத் தேர்ந்தெடுக்கப்பட்டார். 1920–1926; 1931–1934 காலகட்டங்களில் சட்ட மன்ற உறுப்பினராக இருந்த ராமசாமி முதலியார் 1934இல் இடம்பெற்ற சென்னை மாகாணச் சட்டமன்றத் தேர்தலில், எஸ். சத்தியமூர்த்தியிடம் தோற்றுப் போனார்.\n\nSection::::நீதிக்கட்சி.\nஇராமசாமி முதலியார், நீதிக்கட்சி ஆரம்பிக்கப்பட்ட காலத்திலிருந்தே (1917) கட்சியில் இருந்தவர். நீதிக்கட்சியின் பொதுச்செயலாளராகப் பொறுப்பு வகித்தார். சூலை 1918இல் இராமசாமி முதலியார், மருத்துவர் டி. எம். நாயர், கூர்ம வெங்கட ரெட்டி நாயுடு ஆகிய மூவரடங்கிய குழு ஒன்று இங்கிலாந்து சென்று நீதிக்கட்சி சார்பில் வகுப்புவாரியான பிரதிநிதித்துவத்தை வலியுறுத்தி அதற்கான சான்றுகளைப் பிரித்தானிய நாடாளுமன்றச் சீர்திருத்தச் செயற்குழு முன் சமர்ப்பித்தது. இவர் நீதிக்கட்சியில் படிப்படியாக முன்னேறி அக்கட்சியின் மூளையென்று கருதப்படும் அளவுக்கு உயர்ந்தார். இந்தியாவில் வெவ்வேறு பகுதிகளிலும் உள்ள பிராமணர் அல்லாதோரை ஒன்றிணைக்கவும் அவர்களையும் உள்ளடக்கி மாநாடுகளை நடத்தவும் முயற்சிகள் மேற்கொண்டார். இவர் ஒரு சிறந்த பேச்சாளர். இவரது பேச்சுக்கள் ஊக்கம் மிக்கவையாக அமைந்திருந்தன.\n\nநவம்பர் 8, 1926இல் நடைபெற்ற சென்னை சட்டமன்றத் தேர்தலில் நீதிக்கட்சி 98இற்கு 21 இடங்களை மட்டுமே பிடித்து மிகப் பெரிய தோல்வியைத் தழுவியது. தோல்வியடைந்தவர்களில் முதலியாரும் ஒருவர். தற்காலிகமாக அரசியலில் இருந்து ஓய்வு பெற்று பி. என். ராமன் பிள்ளைக்குப் பதில் நீதிக்கட்சியின் \"ஜஸ்டிஸ்\" செய்தித் தாளின் பொறுப்பை ஏற்று நடத்தினார். இவரது மேற்பார்வையின் கீழ் அச்செய்தித் தாள் பிரபலமடைந்து அதன் விற்பனையும் அதிகமானது. மார்ச் 1, 1929இல் இவரும் நீதிக்கட்சியின் மற்றொரு முக்கியத் தலைவருமான சர் ஏ. டி. பன்னீர்செல்வமும் நீதிக்கட்சி சார்பில் கோரிக்கைகளை சைமன் குழு முன் வைத்தனர். இவர் 1928 முதல் 1930 வரை சென்னை நகர மேயராகப் பணிபுரிந்தார். 1935இல் அரசின் வரித்துறையில் நியமிக்கப்பட்டதால் ஜஸ்டிஸ் செய்தித் தாளின் ஆசிரியர் பொறுப்பிலிருந்து விலகினார். இவர் பிரித்தானிய அரசின் இந்தியத்துறை அமைச்சரின் செயற்குழு உறுப்பினராகவும் இருந்தார். பெப்ரவரி 25, 1937இல் பக்கிங்ஹாம் அரண்மனையில் இவருக்கு சர் பட்டம் வழங்கப்பட்டது.\n\nSection::::அனைத்திந்தியப் பிராமணரல்லாதோர் இயக்கம்.\nஇராமசாமி முதலியாருக்கு ஷாகு மகாராஜுடனும் மகாராட்டிரப் பிராமணரல்லாதோர் கூட்டத் தலைவர்களோடும் மற்ற வட இந்தியப் பிராமணரல்லாதோர் கூட்டத் தலைவர்களோடும் நட்புமுறையிலான நல்ல உறவு இருந்தது. ராமசாமி முதலியார் இந்தியாவின் வெவ்வேறு பகுதிகளிலும் உள்ள பிராமணரல்லாதோர் அமைப்புகளின் தலைவர்களை ஒருங்கிணைப்பதிலும் அவர்களுக்கான மாநாடுகள் நடத்துவதற்கும் உதவினார். திசம்பர் 18, 1922இல் சதாராவில் இரண்டாம் இராஜாராமின் தலைமையில் நடந்த பிராமணரல்லாதோர் மாநாட்டில் இவரும் பங்கேற்றார். திசம்பர் 26, 1924இல் பெல்காமில் நடந்த அனைத்திந்தியப் பிராமணரல்லாதோர் மாநாட்டில் கலந்து கொண்டு இவர் ஆற்றிய சொற்பொழிவு அனைவராலும் பாராட்டிப் பேசப்பட்டது. பெப்ரவரி 8, 1925இல் நடந்த ஏழாவது பிராமணரல்லாதோர் மாநாட்டில் கலந்து கொண்டு பிராமணரல்லாதவர்களிடம் இருக்க வேண்டிய ஒற்றுமையின் அவசியத்தை வலியுறுத்திப் பேசினார்.\n\n1925இல் சர் பி. டி. தியாகராய செட்டியின் மறைவுக்குப்பின் ஷாகு மஹாராஜின் \"சத்ய ஷோதக் சமாஜையும்\" நீதிக்கட்சியையும் இணைக்கும் பாலமாக இருந்தவர் முதலியார் ஒருவர் மட்டுமே. திசம்பர் 19, 1925இல் சென்னை விக்டோரியா மண்டபத்தில் அனைத்திந்தியப் பிராமணரல்லாதோர் மாநாடு நடத்த பனகல் அரசருக்குத் துணை புரிந்தார். திசம்பர் 26, 1925இல் இரண்டாவதாக மறுபடியும் ஒரு மாநாட்டை அமராவதியில் நடத்தினார். அது இரு தொடர்களாக நடந்தது. முதல் கூட்டத்தொடருக்குக் கோலாப்பூர் மகாராசாவும் இரண்டாவது தொடருக்குப் பனகல் அரசரும் தலைமை தாங்கினர்.\n\nஇரண்டாவது தொடரில் முதலியார் பேசியது:-\n\nமுதலியாரின் பேச்சைத் தி இந்து நாளிதழ், பிற மாகாணத்தில் தன்னை நிலை நிறுத்திக் கொள்ள வேண்டும் என்ற அவரது விருப்பம் இந்த அளவுக்கு அவரது கற்பனையைத் தூண்டியிருக்கிறது என விமர்சனம் செய்தது.\n\nSection::::போர்க்கால அமைச்சரவையில்.\n1939இல் இரண்டாம் உலகப்போர் மூண்டபோது இராமசாமி முதலியார், வைசிராயின் செயற்குழு உறுப்பினராக நியமிக்கப்பட்டார். ஜூன் 1942ல் அவருக்கு கே. சி. எசு. ஐ (KCSI) பட்டம் வழங்கப்பட்டது. சூலை 1942இல் பிரித்தானியப் பிரதம மந்திரி வின்ஸ்டன் சர்ச்சிலின் போர்க்கால அமைச்சரவைக்கு நியமிக்கப்பட்ட இரு இந்தியரில் இவரும் ஒருவர். பிரித்தானியரின் ஆட்சிக்குட்பட்ட மற்றப் பகுதிகளின் பிரதிநிதிகளுக்கு வழங்கப்பட்டிருந்த உரிமைகளும் சலுகைகளும் இவர்களுக்கும் சமமாக வழங்கப்பட்டிருந்த்து.\n\nSection::::டாக்டர்.\nஇரண்டாம் உலகப்போர் காலத்தில் இவர் ஆற்றிய தொண்டினைப் பாராட்டி ஆக்ஸ்போர்டு பல்கலைக்கழகம் இவருக்கு \"டாக்டர் ஆப் சிவில் லா\" (Doctor or Civil Law) என்னும் பட்டத்தை 1945ஆம் ஆண்டில் வழங்கியது. \n\nSection::::ஐக்கிய நாடுகள் பொருளாதார, சமூக மன்றத் (ECOSOC) தலைவராக.\n1945இல் ஏப்ரல் 25 முதல் சூன் 26 வரை சான் பிரான்சிஸ்கோவில் நடைபெற்ற ஐக்கிய நாடுகள் அவையின் மாநாட்டில் இந்தியப் பிரதிநிதியாக முதலியார் கலந்து கொண்டார். அங்கு பொருளாதார, சமுதாயப் பிரச்சினைகளைப் பற்றி விவாதித்த செயற்குழுக் கூட்டதிற்குத் தலைமை தாங்கினார். சனவரி 23, 1946 அன்று சர்ச் ஹவுஸ், இலண்டனில் நடைபெற்ற ஐக்கிய நாடுகள் பொருளாதார, சமூக மன்றக் கூட்டத்தில் மன்றத்தின் முதல் தலைவராகத் தேர்ந்தெடுக்கப்பட்டார். முதலியாரின் தலைமையில் பெப்ரவரி 1946இல் நடந்த மன்றக் கூட்டத்தில் பன்னாட்டுச் சுகாதார மாநாடு ஒன்று நடத்தப்படவேண்டும் என்ற தீர்மானம் நிறைவேற்றப்பட்டது. சூன் 19, 1946இல் பன்னாட்டுச் சுகாதார மாநாடு நடந்தது. அதனை முதலியார் தொடங்கி வைத்தார். அம்மாநாட்டிற்றான் உலக சுகாதார அமைப்பு (WHO) உருவானது. அவ்வமைப்பின் சட்டதிட்டங்கள் விவாதிக்கப்பட்டு 61 நாடுகளைச் சேர்ந்த பிரதிநிதிகளாலும் ஏற்றுக்கொள்ளப்பட்டன. பொருளாதார, சமூக மன்றத் தலைவராக ஓராண்டு பணிபுரிந்து பின் பணிக்காலம் முடிவடைந்ததால் இந்தியாவுக்குத் திரும்பி மைசூரின் முதலமைச்சராகப் (திவான்) பதவியேற்றார். மைசூர் மகாராஜா ஜயச்சாமராஜ வாடியாருக்கு சுதந்திர இந்தியாவுடன் இணைய வேண்டுமென ஆலோசனை கூறினார்.\n\n\nSection::::திருமணம்.\n1910-ல், காமாட்சி என்பவரைத் திருமணம் செய்து கொண்டார். இத்தம்பதியருக்கு ஏ.ஆர்.கிருஷ்ணமூர்த்தி, ஏ.ஆர்.தாமோதரன் என இரண்டு மகன்களும், இரண்டு மகள்களும் பிறந்தனர்.\n\nSection::::மறைவு.\nமாபெரும் சாதனைகளைப் படைத்த ராமசாமி 17.7.1976 அன்று தனது 88-வது வயதில் காலமானார்.\n"}
{"id": "91449", "url": "https://ta.wikipedia.org/wiki?curid=91449", "title": "ந. பாலேஸ்வரி", "text": "ந. பாலேஸ்வரி\n\nபாலேஸ்வரி நல்லரெட்ணசிங்கன் (7 டிசம்பர் 1929 - 27 பெப்ரவரி 2014) ஈழத்து எழுத்தாளர். இலங்கையில் அதிக நாவல்களை எழுதிய பெண் எழுத்தாளர். 'பாப்பா', 'ராஜி' ஆகிய புனைப்பெயர்களிலும் எழுதி வந்தவர்.\n\nSection::::வாழ்க்கைக் குறிப்பு.\nதிருகோணமலை மாவட்டம் 'மனையாவழி' கிராமத்தைச் சேர்ந்த திருமதி பாலேஸ்வரி நல்லரெட்ணசிங்கன் ‘பெண்மையின் தனித்துவத்தன்மை பிரதிபலிக்கும் ஆக்கங்களை எழுதிய’ ஈழத்தின் முதலாவது பெண் நாவலாசிரியையாவார். \nமுகாந்திரம் த.பாலசுப்ரமணியம், பா.கமலாம்பிகை தம்பதியினரின் புதல்வியாக திருகோணமலையில் பிறந்த இவர் தனது ஆரம்பக்கல்வியை திருகோணமலை ஸ்ரீசண்முக வித்தியாலயத்தில் பெற்றார். பின்பு சுன்னாகம் ஸ்ரீஸ்கந்தவரோதயாக் கல்லூரி, உடுவில் மகளிர் கல்லூரி, திருக்கோணமலை புனிதமரியாள் கல்லூரி ஆகியவற்றில் பயின்றார்.\n\nSection::::தொழில்.\nமட்டக்களப்பு அரசினர் ஆசிரியர்கல்லூரியில் பயிற்றப்பட்ட தமிழ் ஆசிரியையான இவர் பெருந்தெரு விக்நேசுவரா மகா வித்தியாலயத்தின் முந்நாள் ஆசிரியரும் பிரதி அதிபருமாவார். ஆசிரிய சேவையில் நீண்ட காலம் சேவையாற்றி ஓய்வுபெற்றார். திருகோணமலை மாவட்ட பெண்கள் நலன்புரிச்சங்கத்தின் முக்கிய செயற்பாட்டாளராகவும் பணியாற்றினார்.\n\nSection::::இலக்கிய ஈடுபாடு.\nதான் கற்கும் காலத்திலிருந்து வாசிப்புத்துறையில் ஈடுபாடு மிக்கவராக இருந்த இவரின் கன்னிக்கதை ‘வாழ்வளித்த தெய்வம்’ எனும் தலைப்பில் தினகரன் பத்திரிகையில் 1957ம் ஆண்டு பிரசுரமானது. அன்றிலிருந்து இருநூற்றுக்கும் மேற்பட்ட சிறுகதைகளையும், முப்பதுக்கு மேற்பட்ட கட்டுரைகளையும் எழுதியுள்ளார்.\n\nஇத்தகைய ஆக்கங்கள் இலங்கையிலுள்ள தேசியப் பத்திரிகைகளிலும், சஞ்சிகைகளிலும் பிரசுரமாகியுள்ள அதே நேரத்தில் கல்கி, குங்குமம், உமா, தமிழ்ப்பாவை, கவிதை உறவு போன்ற இந்திய சஞ்சிகைகளிலும் ‘உலகம்’(இத்தாலி) ‘ஈழநாடு’(பாரிஸ்) ‘தமிழ்மலர்’(மலேசியா) ஆகிய அனைத்துலக சஞ்சிகைகளிலும் பிரசுரமாகியுள்ளன.\n\nSection::::நாவல்கள்.\nபாலேஸ்வரி பன்னிரண்டு நாவல்களை எழுதி வெளியிட்டுள்ளார். இலங்கையில் பெண் எழுத்தாளர் ஒருவர் பன்னிரண்டு நாவல்களை எழுதி வெளியிட்டிருப்பது இலங்கை தமிழ் இலக்கிய வரலாற்றில் இதுவே முதற்தடவை.\n\nவிபரம் வருமாறு\n\nSection::::சிறுகதை தொகுதிகள்.\nஇவர் இரண்டு சிறுகதை தொகுதிகளை வெளியிட்டுள்ளார். \n\nSection::::ஆய்வு.\nபாலேஸ்வரியின் இலக்கிய ஆக்கங்களை பல்கலைக்கழக மட்டத்தில் இதுவரை மூன்று மாணவர்கள் ஆய்வு செய்துள்ளனர்.\n\n\nSection::::பெற்ற விருதுகளும், கௌரவங்களும்..\nஇவை தவிர பல்வேறு பட்ட பிரதேச இலக்கிய விழாக்களில் பல்வேறு விருதுகளையும், கௌரவங்களையும் பெற்றுள்ளார்.\n\n"}
{"id": "91450", "url": "https://ta.wikipedia.org/wiki?curid=91450", "title": "சங்கிலி", "text": "சங்கிலி\n\nசங்கிலி என்பது, பலவளையங்களை ஒன்றுடன் ஒன்று தொடர்ச்சியாகக் கொழுவி இணைத்து உருவாக்கப்படுவது ஆகும். சங்கிலிகள் பொதுவாக உலோக வளையங்களினால் ஆக்கப்படுகின்றன. சங்கிலிகள் கயிறுகளைப்போல் எல்லாப் பக்கங்களிலும் நெகிழ்ந்து கொடுக்கக்கூடியனவாதலால், கயிறுகள் பயன்படக்கூடிய பல இடங்களில் சங்கிலிகள் பயன்படுகின்றன. சங்கிலிகள் பல்வேறு அளவுகளில் செய்யப்படுவதுடன் அவற்றின் பயன்பாடுகளும் பல்வகைப்படுகின்றன. கைத்தொழில் துறையில் கடினமான பல வேலைகளுக்கும் பயன்படுவது முதல், அணிகலன்களாக மனிதருடைய கழுத்துக்கும் கைகளுக்கும் அழகூட்டுவது வரை பல இடங்களிலும் சங்கிலிகள் பயன்படுகின்றன. பொதுவாகப் பெரிய சங்கிலிகள் இரும்பினால் செய்யப்படுகின்றன. இவை பாரமான பொருட்களைக் கட்டி உயர்த்துவது, கட்டி இழுப்பது போன்ற வலு தேவைப்படும் இடங்களில் பயன்படுகிறது. அணிகலன்களாகப் பயன்படுபவை சிறிய சங்கிலிகள் ஆகும். இவை பெரும்பாலும் பிளாட்டினம், பொன், வெள்ளி முதலிய விலை உயர்ந்த உலோகங்களினால் செய்யப்படுகின்றன.\n"}
{"id": "91451", "url": "https://ta.wikipedia.org/wiki?curid=91451", "title": "செப்பனியா (நூல்)", "text": "செப்பனியா (நூல்)\n\nசெப்பனியா (\"Zephaniah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nசெப்பனியா என்னும் நூல் மூல மொழியாகிய எபிரேயத்தில் צְפַנְיָה (Tsfanya, Zefanyàh) என்று அழைக்கப்படுகிறது. கிரேக்கத்தில் Σοφονίας (Sofonìas) என்றும் இலத்தீனில் Sophonias என்றும் உள்ளது. இப்பெயருக்குக் \"கடவுள் காக்கிறார்\" என்று பொருள்.\n\nSection::::உள்ளடக்கம்.\nகி.மு. ஏழாம் நூற்றாண்டின் பிற்பகுதியில் செப்பனியா இறைவாக்கு உரைத்தார். அவர் இறைவாக்கு உரைத்த காலம் யோசியா அரசன் கி.மு. 621இல் செயல்படுத்திய சமயச் சீர்திருத்தத்திற்கு முன்னைய பத்தாண்டாக இருக்கலாம். அவ்வாறாயின் செப்பனியா என்பவர் எரேமியா இறைவாக்கினருக்குச் சற்றே முற்பட்ட ஆண்டுகளில் இறைவாக்கு உரைத்திருக்கலாம். செப்பனியாவில் காணக்கிடக்கும் கருத்துகள், சொல்லாடல்கள் எரேமியாவிலும் உள்ளன.\n\nசெப்பனியா இறைவாக்கு உரைத்த நாள்களில் யூதா சமய நம்பிக்கையில் சீரழிந்த நிலையில் இருந்தது. யாவே என்னும் ஒரே கடவுளிடம் நம்பிக்கை கொள்ளாமல் வேற்றுத் தெய்வ வழிபாட்டில் ஈடுபட்டது.\n\nஏனைய இறைவாக்கு நூல்களில் மிகுதியாகக் காணப்படும் கருத்துகளையே இந்நூலும் கொண்டுள்ளது: அழிவின் நாள் நெருங்கிவிட்டது; அப்பொழுது யூதா வேற்றுத் தெய்வங்களை வழிபட்டதற்காகத் தண்டிக்கப்படும்; எருசலேம் அழிவுற்றாலும் மீண்டும் ஒருநாள் முன்னைய நன்னிலைக்கு உயர்த்தப்படும்; பணிவும் நேர்மையும் மிக்க மக்கள் அங்கு மீண்டும் வாழ்வார்கள்.\n\nஇந்நூலில் உள்ள மூன்று அதிகாரங்களும் பின்வருமாறு அமைந்துள்ளன:\n\n\"அதிகாரம் 1\": ஆண்டவர் தீர்ப்பு வழங்கும் நாள் அழிவைக் கொணரும் நாளாக வரும். ஆண்டவரின் சினம் அந்நாளில் வெளிப்படும்.\n\"அதிகாரம் 2\": அழிவிலிருந்து தப்ப வேண்டும் என்றால் மக்கள் மனம் மாற வேண்டும்; அழிவு விவரிக்கப்படுகிறது.\n\"அதிகாரம் 3\": எருசலேம் செய்த தவற்றுக்காகக் கண்டிக்கப்படுகிறது; ஆயினும் கடவுளின் இரக்கம் வெளிப்படும். அவர் தமக்குப் பிரமாணிக்கமாக இருந்தோருக்கு அமைதியும் மகிழ்வும் நல்குவார்.\n\nSection::::நூலிலிருந்து சில பகுதிகள்.\nசெப்பனியா 1:14\n\n\"ஆண்டவரின் மாபெரும் நாள் அண்மையில் உள்ளது; \nஅது விரைந்து நெருங்கிக் கொண்டிருக்கிறது; \nஆண்டவரது நாளின் பேரொலி கசப்பை உண்டாக்கும்;\nமாவீரனையும் கலங்கி அலறும்படி செய்யும்.\nஅந்த நாள் கடும் சினத்தின் நாள்;\nதுன்பமும் துயரமும் நிறைந்த நாள்;\nபேரழிவும் பேரிழப்பும் கொண்டு வரும் நாள்;\nஇருட்டும் காரிருளும் கவிந்த நாள்;\nஅரண்சூழ் நகர்களுக்கும் உயரமான கொத்தளங்களுக்கும்\nஎதிராக எக்காளமும் போர்முழக்கமும் கேட்கும் நாள்.\"\n\nசெப்பனியா 3:14-17\n\n\"மகளே சீயோன்! மகிழ்ச்சியால் ஆர்ப்பரி;\nஇசுரயேலே! ஆரவாரம் செய்;\nமகளே எருசலேம்! உன் முழு உள்ளத்தோடு அகமகிழ்ந்து அக்களி.\nஆண்டவர் உன் தண்டனைத் தீர்ப்பைத் தள்ளிவிட்டார்;\nஉன் பகைவர்களை அப்புறப்படுத்தினார்;\nஇசுரயேலின் அரசராகிய ஆண்டவர் உன் நடுவில் இருக்கின்றார்;\nநீ இனி எந்தத் தீங்கிற்கும் அஞ்சமாட்டாய்.\nஅந்நாளில் எருசலேமை நோக்கி இவ்வாறு கூறப்படும்:\n'சீயோனே, அஞ்சவேண்டாம்;\nஉன் கைகள் சோர்வடைய வேண்டாம்.\nஉன் கடவுளாகிய ஆண்டவர் உன் நடுவில் இருக்கின்றார்;\nஅவர் மாவீரர்; மீட்பு அளிப்பவர்;\nஉன் பொருட்டு அவர் மகிழ்ந்து களிகூருவார்;\nதம் அன்பினால் உனக்குப் புத்துயிர் அளிப்பார்;\nஉன்னைக் குறித்து மகிழ்ந்து ஆடிப்பாடுவார்.'\"\n"}
{"id": "91453", "url": "https://ta.wikipedia.org/wiki?curid=91453", "title": "அணிகலன்", "text": "அணிகலன்\n\nஅணிகலன் () என்பது, அழகுக்காக மனிதர் தமது பல்வேறு உறுப்புக்களில் அணிந்துகொள்ளும் பொருட்கள் ஆகும். இது நகை, ஆபரணம் போன்ற பெயர்களாலும் குறிக்கப்படுவது உண்டு. அணிகலன்கள் பல்வேறு பொருட்களைப் பயன்படுத்திச் செய்யப்படுகின்றன. தொடக்கத்தில் இயற்கையாகக் கிடைக்கும் விதைகளில் துளையிட்டு மெல்லிய கயிறுகளில் கோர்த்து அணிகலன்கள் செய்யப்பட்டன. பின்னர் படிப்படியாக பல்வேறு விலையுயர்ந்த பொருட்களைப் பயன்படுத்தி அணிகலன்கள் செய்யப்பட்டன. முத்து, பவளம், வைரம் போன்ற பொருட்களும், பொன், வெள்ளி, பிளாட்டினம் முதலிய விலையுயர்ந்த உலோகங்களும் அணிகலன்கள் செய்வதற்குப் பயன்பட்டன. இன்றும் பயன்படுகின்றன. அணிகலன்கள் தொல்லியலில் மிகப்பழைய தொல்பொருட்களுள் ஒரு வகை. 100,000 ஆண்டுகள் பழைமையான ஊரி (Nassarius) ஓட்டில் செய்யப்பட்ட மணிகளே இதுவரை கிடைத்தவற்றுள் மிகப் பழையவை எனக் கருதப்படுகிறது.\n\nஅணிகலன்கள் அழகுக்காகவே பெரும்பாலும் அணியப்படுகின்றன எனினும், சமூக மதிப்பு, பல்வேறு வகையான நம்பிக்கைகள் என்பனவும் அணிகலன்கள் அணியப்படுவதற்கான காரணங்களாக அமைகின்றன. சில சமுதாயங்களில் இன்னின்ன சாதியைச் சேர்ந்தவர்கள் இந்த இந்த அணிகலன்களையே அணிய முடியும் என்ற கட்டுப்பாடுகளும் இருந்ததாகத் தெரிகிறது. ஆண்களுக்கு உரியவை, பெண்களுக்கு உரியவை என்ற அடிப்படையில் அணிகலன்கள் வேறுபாடாக அமைவது ஒருபுறம் இருக்க, வயதுக்கு ஏற்றபடியும் அணிகலன்கள் வேறுபட்டு அமைவதைக் காணலாம். திருமணம் போன்ற நிகழ்வுகளில் மணப்பெண்ணையும், மாப்பிள்ளையையும் சிறப்பு அணிகலன்களைக் கொண்டு அழகுபடுத்துவது வழக்கம். நாடகங்கள், நடனங்கள் போன்றவற்றில் பங்கு பெறுகின்றவர்களும் பலவகையான சிறப்பு அணிகலன்களை அணிகிறார்கள்.\n\nஇந்தியா இலங்கை போன்ற நாடுகளில் அணிகலன்கள் மக்களின் வாழ்க்கையோடு சிறப்பாகப் பெண்களின் வாழ்க்கையோடு நெருக்கமான தொடர்புகளைக் கொண்டுள்ளன. பிறந்தது முதல் வாழ்வில் பல்வேறு கட்டங்களிலும் இடம்பெறக்கூடிய சடங்குகளில் அணிகலன்கள் பெரும்பங்கு வகிக்கின்றன.\n\nதொல்பழங் காலத்திலிருந்தே மனிதர்கள் அணிகலன்களை அணிந்தமைக்கான தொல்லியல் சான்றுகள் ஏராளமாக உள்ளன. பெண்களே கூடுதலாக அணிகலன்களின்பால் கவரப்படுகின்றனர் என நம்பப்படினும் ஆண்கள், பெண்கள் இருபாலாருமே அணிகலன்களை அணிந்திருக்கிறார்கள் இப்பொழுதும் அணிகிறார்கள். உடலின் பல்வேறு உறுப்புக்களிலும் அணிகலன்கள் அணியப்படுவதோடு அவை ஒவ்வொன்றுக்கும் வெவ்வேறு பெயர்களும் உள்ளன.\n\n"}
{"id": "91457", "url": "https://ta.wikipedia.org/wiki?curid=91457", "title": "நோயியல்", "text": "நோயியல்\n\nநோயியல் \"(Pathology)\" என்பது நோய் அல்லது காயத்தின் காரணங்கள் மற்றும் விளைவுகளை பற்றிய ஆய்வுப்பிரிவு ஆகும். நோயியல் என்ற சொல் பொதுவாக நோய் பற்றிய படிப்பையும் குறிக்கிறது, இப்பிரிவு பல்வேறு வகையான உயிரியல் ஆராய்ச்சி துறைகள் மற்றும் மருத்துவச் சிகிச்சை நடைமுறைகளை உள்ளடக்கியுள்ளது. இருப்பினும், நவீன மருத்துவ சிகிச்சையின் அடிப்படையில் இச்சொல் பயன்படுத்தப்படும்போது, பொது நோயியலின் சமகால மருத்துவத் துறையில் வரும் செயல்முறைகள் மற்றும் சோதனைகளைக் குறிக்க இந்த சொல் மிகச்சரியாகவும் பயன்படுத்தப்படுகிறது, இது சோதனை உள்ளிட்ட ஒன்றுடன் ஒன்று இடைதொடர்புடைய பல தனித்துவமான செயல்பாடுகளை உள்ளடக்கியுள்ளது. பெரும்பாலும் திசு, செல் மற்றும் உடல் திரவ மாதிரிகள் பகுப்பாய்வு போன்றவை இச்செயல்பாடுகளில் அடங்கும். மொழியியல் ரீதியாக நோயியல்\" என்பது குறிப்பிட்ட நோய்களின் கணிக்கப்பட்ட அல்லது உண்மையான நோய் வளர்ச்சி அடைதலை குறிக்கலாம். (அறிக்கையில் குறிப்பிட்டுள்ளவாறு புற்றுநோயின் பல்வேறு வடிவங்களில் மாறுபட்ட நோயியல் பண்புகள் உள்ளன) நோயியலின் இணைப்புப் பாதை சில நேரங்களில் இதயத் தசைநோய் போன்ற ஓர் உடல் நோயின் நிலையையும் உளவியல் மருத்துவம் போன்ற உள்ள நிலைமைகள் தொடர்பானவற்றையும் குறிக்கப் பயன்படுகிறது. நோயியலைப் பயிற்றுவிக்கும் ஒரு மருத்துவர் ஒரு நோயியல் நிபுணர் என்று அழைக்கப்படுகிறார்.\n\nபொது விசாரணை மற்றும் ஆராய்ச்சித் துறையாக, கருதப்படும் நோயியல் பிரிவு நோயின் நான்கு கூறுகளைக் குறிக்கிறது: நோய்க்கான காரணம், நோய்க்கிருமி உருவாகி வளர்ச்சியடையும் ன் வழிமுறைகள், உயிரணுக்களின் கட்டமைப்பில் ஏற்படும் உருவ மாற்றங்கள், அம்மாற்றங்களின் விளைவுகள் போன்றவை அந்த நான்கு நோயியல் கூறுகளாகும் . பொதுவான மருத்துவ நடைமுறையில், தொற்று மற்றும் தொற்று அல்லாத நோய்களுக்கான குறிப்பான்கள் அல்லது முன்னோடிகளாக அறியப்பட்ட மருத்துவ அசாதாரணங்களை பகுப்பாய்வு செய்வதில் பொது நோயியல் பெரும்பாலும் அக்கறை கொண்டுள்ளது மற்றும் உடற்கூறு நோயியல் மற்றும் மருத்துவ நோயியல் ஆகிய இரண்டும் முக்கியமாக சிறப்பான துறை நிபுணர்களால் மேற்கொள்ளப்படுகிறது. சம்பந்தப்பட்ட நோய் வகைகளின் அடிப்படையிலும் (எடுத்துக்காட்டாக, செல் நோய் கூறியல், இரத்த நோயியல், திசு நோயியல் போன்றவற்றையும் நோயியல் குறிக்கிறது. மேலும் சிறுநீரக நோயியல் போன்ற உடல் உறுப்புகள் தொடர்பானவற்றையும் மற்றும் வய் நோயியல் போன்ற உடலியல் அமைப்புகள் தொடர்பானவற்றையும் தடயவியல் நோயியல் போன்ற சிறப்பு சோதனை அம்சங்களையும் நோயியல் உள்ளடக்கியுள்ளது.\n\nநோயறிதல் மற்றும் மருத்துவ ஆராய்ச்சி போன்ற பிரிவுகள் நவீன மருத்துவத்தில் மிகவும் குறிப்பிடத்தக்க துறைகளாகும்.\n\nSection::::வரலாறு.\nஉடலின் விரிவான நோய்ப் பரிசோதனை, குறிப்பிட்ட நோய்களுக்கு அறுவை சிகிச்சை மற்றும் நோய் விசாரணை உள்ளிட்ட நோயியல் ஆய்வுகள், பழங்காலத்தில் இருந்தே தொடர்ந்து வருகிறது. பல நிபந்தனைகளின் அடிப்படை புரிதல் பெரும்பாலான ஆரம்பகால சமூகங்களில் இருந்தது. மத்திய கிழக்கு, இந்தியா மற்றும் சீனா உள்ளிட்ட ஆரம்பகால வரலாற்று சமூகங்களின் இதற்கான பதிவுகளும் சான்றளிக்கின்றனref name=\"Long1965\"></ref>. பண்டைய கிரேக்கத்தின் எலெனிய காலகட்டத்தில், நோயைப் பற்றிய ஒரு ஒருங்கிணைந்த காரண ஆய்வு நடந்து கொண்டிருந்தது. . பல குறிப்பிடத்தக்க ஆரம்பகால இப்போகிரட்டீசு போன்ற மருத்துவர்கள், நோயறிதல் மற்றும் முன்கணிப்பு முறைகளை உருவாக்கியுள்ளனர் பல நோய்களுக்கு. ரோமானியர்கள் மற்றும் பைசாண்டின்களின் மருத்துவ நடைமுறைகள் இந்த கிரேக்க வேர்களிலிருந்து தொடர்ந்தன, ஆனால், விஞ்ஞான விசாரணையின் பல பகுதிகளைப் போலவே, மருத்துவத்தைப் புரிந்துகொள்வதற்கான வளர்ச்சியும் பாரம்பரிய சகாப்தத்திற்குப் பிறகு சிறிது தேக்கமடைந்தது, ஆனால் தொடர்ந்து பல கலாச்சாரங்களில் மெதுவாக வளர்ச்சி தொடர்ந்தது. குறிப்பிடத்தக்க வகையில், இசுலாத்தின் இடைக்கால சகாப்தத்தில் பல முன்னேற்றங்கள் காணப்பட்டன. இந்த காலத்தில் கிரேக்க பாரம்பரியத்தின் அடிப்படையில் ஏராளமான சிக்கலான நோயியல் நூல்கள் உருவாக்கப்பட்டன. அப்படியிருந்தும், அறிவாற்றல் மற்றும் பரிசோதனைகளின் மறுமலர்ச்சி, அறிவொளி மற்றும் பரோக் காலங்களில் மீண்டும் பெருகத் தொடங்கும் வரை, நோயைப் பற்றிய சிக்கலான புரிதலின் வளர்ச்சி பெரும்பாலும் நலிந்தே இருந்தது. புதிய புலமைப்பரிசில் மையங்களில் அனுபவ முறை மீண்டும் எழுந்ததைத் தொடர்ந்து. 17 ஆம் நூற்றாண்டில், நுண்ணோக்கி பற்றிய ஆய்வு நடந்து கொண்டிருந்தது மற்றும் திசுக்களின் ஆய்வு பிரித்தானிய இராயல் கழக உறுப்பினர் ராபர்ட் ஊக்கை \" செல் \" என்ற சொல்லை உருவாக்க வழிவகுத்தது, இது பிற்கால கிருமிக் கோட்பாட்டிற்கான களத்தை தொடங்கி வைத்தது. \nநவீன நோயியல் 19 ஆம் நூற்றாண்டில் இயற்கையான தத்துவவாதிகள் மற்றும் மருத்துவர்கள் மூலமாக வளர்ச்சி பெற்றது. நோயை அணுபவத்தின் மூலம் படித்து அவர்கள் “நோயியல் உடற்கூறியல்” அல்லது “நோயுற்ற உடற்கூறியல்” என்று பெயரிட்டு அழைத்தனர். முறைசாரா ஆய்வுகள் மூலம் ஒரு தனித்துவமான விசாரணைத் துறையாக நோயியல் உருவாக்கத் தொடங்கியது. இருப்பினும், நுண்ணுயிரியல் பற்றிய விரிவான ஆய்வின் வருகை நிகழும் வரை 19 ஆம் நூற்றாண்டின் பிற்பகுதியிலும் 20 ஆம் நூற்றாண்டின் முற்பகுதி வரை நோயியல் ஒரு சிறப்புப் பகுதியாக முழுமையாக உருவாக்கப்படவில்லை. 19 ஆம் நூற்றாண்டில், நோயை உருவாக்கும் நோய்க்கிருமிகள் அல்லது கிருமிகள் பற்றி புரிந்து கொள்ளத் தொடங்கினர். நோயை உண்டாக்கும், நோய்க்கிருமிகளான பாக்டீரியாக்கள், வைரசுகள், பூஞ்சைகள், அமீபா, அச்சுகள், புரோட்டீசுட்டுகள் போன்றவை அறியப்பட்டன. இவை. இனப்பெருக்கம் மற்றும் பெருகும் திறன் கொண்டவை என்பது உணரப்பட்டது. முந்தைய 1,500 ஆண்டுகளாக ஐரோப்பிய மருத்துவத்தில் ஆதிக்கம் செலுத்திய ஆன்மீக முகவர்களின் முந்தைய நம்பிக்கைகளை மாற்றியமைத்தன. நோய்க்கிருமிகளைப் பற்றிய புதிய புரிதலுடன், மருத்துவர்கள் ஒரு கிருமியின் அறிகுறிகள் மற்றும் பண்புகள் பாதிக்கப்பட்ட நபருக்குள் வளர்ந்ததை மற்றொரு கிருமியின் பண்புகள் மற்றும் அறிகுறிகளுடன் படிப்படியாக ஒப்பிட்டு பார்க்கத் தொடங்கினர். இந்த உணர்தல் மூலம் நோய்கள் தங்களை பிரதிபலிக்க முடிகிறது, மேலும் அவை மனித உடலில் பல ஆழமான மற்றும் மாறுபட்ட விளைவுகளை ஏற்படுத்தக்கூடும் என்ற அடிப்படை புரிதல் தோன்ற இது வழிவகுத்தது. நோய்களுக்கான காரணங்களைத் தீர்மானிக்க, மருத்துவ வல்லுநர்கள் தங்கள் காலத்தின் மிகவும் பொதுவான மற்றும் பரவலாக ஏற்றுக்கொள்ளப்பட்ட அனுமானங்களை அல்லது அறிகுறிகளைப் பயன்படுத்தினர், இதுவே நவீன மருத்துவத்திலும் தொடரும் அணுகுமுறையாகும்.\n\nதிசுக்களை பகுப்பாய்வு செய்வதற்கான நுண்ணோக்கியின் மேலும் முன்னேற்றங்களால் நவீன மருத்துவம் குறிப்பாக முன்னேறியது, இதற்கு ருடால்ப் விர்ச்சோ ஒரு குறிப்பிடத்தக்க பங்களிப்பை வழங்கினார், இது ஆராய்ச்சி முன்னேற்றங்களுக்கு வழிவகுத்தது. 1920 ஆம் ஆண்டுகளின் பிற்பகுதியிலிருந்து 1930 ஆம் ஆண்டுகளின் முற்பகுதி வரை நோயியல் ஒரு சிறப்பு மருத்துவப் பிரிவு என்று கருதப்பட்டது. பொது உடலியல் பற்றிய புரிதலின் வளர்ச்சியுடன் இணைந்து, 20 ஆம் நூற்றாண்டின் தொடக்கத்தில், நோயியல் பற்றிய ஆய்வு பல அரிதான துறைகளாகப் பிரியத் தொடங்கியது, இதன் விளைவாக நோயியலுக்குள் ஏராளமான நவீன சிறப்புகள் மற்றும் நோயறிதலுக்கான தொடர்புடைய துறைகள்பல உருவாகின.\n\nSection::::பெயர்க்காரணம்.\nஅடிப்படையில் பாதிக்கப்படும் அனுபவம் என்ற பொருள் கொண்ட நோயியல் என்ற சொல் பண்டைய கிரேக்கத்திலிருந்து வருகிறது.\n"}
{"id": "91458", "url": "https://ta.wikipedia.org/wiki?curid=91458", "title": "ஆண்டிபாளையம்", "text": "ஆண்டிபாளையம்\n\nஆண்டிபாளையம் நாமக்கல் மாவட்டம் திருச்செங்கோடு வட்டம் வருகூராம்பட்டி ஊராட்சிக்கு உட்பட்ட சிற்றூர். திருச்செங்கோட்டிலிருந்து கொக்கராயன்பேட்டை வழியாகப் பள்ளிபாளையம் செல்லும் சாலையில் ஐந்தாம் கல்தொலைவில் இவ்வூர் உள்ளது. இவ்வூரில் முடவாண்டிக் கவுண்டர் என்னும் சாதியினர் பெருவாரியாக வசிக்கின்றனர். ஆகவே இவ்வூருக்கு அச்சாதி அடிப்படையில் இப்பெயர் வந்துள்ளது. பாளையம் என்பது பொதுக்கூறு. 'ஆண்டி' என்பது சாதியைக் குறிக்கும் சிறப்புக்கூறு. தமிழகத்தில் பல 'ஆண்டிபாளையங்கள்' உள்ளன. கொங்கு நாட்டில் உள்ள 'ஆண்டிபாளையங்கள்'அனைத்தும் முடவாண்டிக் கவுண்டர் சாதியினர் காரணமாகப் பெயர் பெற்றவையே ஆகும்.\n"}
{"id": "91459", "url": "https://ta.wikipedia.org/wiki?curid=91459", "title": "க. வை. பழனிசாமி", "text": "க. வை. பழனிசாமி\n\nக. வை. பழனிசாமி (பி. 1951) ஒரு தமிழ் எழுத்தாளர். சேலம் மாவட்டம் ஆட்டையாம்பட்டி என்னும் ஊரைச் சேர்ந்தவர். கவிதை, சிறுகதை, நாவல், சிறுவர் இலக்கியம் ஆகிய துறைகளில் நூல்களை வெளியிட்டுள்ளார். சேலம் தமிழ்ச் சங்கத்தின் செயலராகப் பலமுறை பணியாற்றியுள்ளார்.\n\n\n\n\n( Both Translated by Vijay Elangova )\n\nSection::::இவருடைய வலைப்பூ:.\nhttp://kavaipalanisamy.blogspot.in/\n"}
{"id": "91461", "url": "https://ta.wikipedia.org/wiki?curid=91461", "title": "நில உரிமைப் பதிவேடு", "text": "நில உரிமைப் பதிவேடு\n\nஇந்தியாவிலுள்ள தமிழ்நாடு மாநிலத்தில் விவசாயத்திற்குப் பயன்படுத்தும் நன்செய் மற்றும் புன்செய் நிலங்களுக்கும், காலியாக இருக்கும் தரிசு நிலங்களுக்கும், வீடுகள் அமைந்துள்ள இடத்திற்கும் அதன் தன்மை, அளவு, உடைமையாளர் பெயர் ஆகியவை அடங்கிய தகவல்களுடன் தமிழ்நாடு அரசு நில உடைமைப் பதிவேடுகளை அளிக்கிறது. தமிழ்நாடு அரசின் வருவாய்த்துறையின் கீழ் வட்ட அலுவலகங்கள் வழியாக இந்த உடைமைப் பதிவேடு நில உடைமையாளர்களுக்கு வழங்கப்படுகிறது. இது பட்டாப் புத்தகம் என்றும் அழைக்கப்படுகிறது. \n"}
{"id": "91463", "url": "https://ta.wikipedia.org/wiki?curid=91463", "title": "ஆகாய் (நூல்)", "text": "ஆகாய் (நூல்)\n\nஆகாய் (\"Haggai\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஆகாய் என்னும் நூல் மூல மொழியாகிய எபிரேயத்தில் חגי (Haggài) என்று அழைக்கப்படுகிறது. கிரேக்கத்தில் Αγγαίος (Aggaíos) என்றும் இலத்தீனில் Aggaeus என்றும் உள்ளது. இப்பெயருக்குக் \"திருப்பயணம் செய்வோன்\" என்று பொருள்.\n\nSection::::உள்ளடக்கம்.\nகி.மு. 520இல் ஆகாய் இறைவாக்கினர் மூலம் ஆண்டவர் அருளிய இறைவாக்குகளின் தொகுப்பாக இத்திருநூல் அமைந்துள்ளது. பாபிலோனிய அடிமைத்தனத்தினின்று இசுரயேலர் எருசலேமுக்குத் திரும்பி, சில ஆண்டுகள் ஆகிவிட்டன. ஆயினும் ஆண்டவரது கோவில் இன்னும் கட்டியெழுப்பப்படவில்லை. அதை விரைவில் மீண்டும் கட்டியெழுப்புமாறு இந்த இறைவாக்குகள் தூண்டுகின்றன. தூய்மையாக்கப்பட்டுப் புத்துயிர் பெற்றுள்ள மக்களுக்குச் செழுமையையும் அமைதியையும் அருள்வதாக ஆண்டவர் வாக்களிக்கிறார்.\n\nஇந்நூலில் இரண்டு அதிகாரங்களே உள்ளன. ஆகாய் என்னும் பெயரில் அமைந்த இந்நூலில் அதன் ஆசிரியரின் வாழ்க்கை விவரக் குறிப்புகள் இல்லை. ஆயினும் \"\"தாரியு அரசனது இரண்டாம் ஆட்சியாண்டின் ஆறாம் மாதம் முதல் நாளன்று இறைவாக்கினர் ஆகாய் வாயிலாக ஆண்டவரின் வாக்கு அருளப்பட்டது. அது யூதாவின் ஆளுநரும் செயல்தெயேலின் மகனுமாகிய செருபாபேலுக்கும் தலைமைக் குருவும் யோசதாக்கின் மகனுமாகிய யோசுவாவுக்கும் அருளப்பட்ட செய்தி\"\" (1:1) என்னும் தகவல் உள்ளது. இதிலிருந்து ஆகாய் இறைவாக்கினருக்கு ஆண்டவரின் வாக்கு கி.மு. 520ஆம் ஆண்டு ஆகத்து இறுதியிலிருந்து திசம்பர் நடுவுக்குள் வழங்கப்பட்டது எனத் துல்லியமாக அறியமுடிகிறது.\n\nஆகாய் இறைவாக்கினர் பாபிலோனிய அடிமைத்தனக் காலத்திற்கு (கி.மு.587-538) பிற்பட்டவர். மக்கள் அடிமைகளாக்கப்பட்டது கடவுளின் \"தண்டனை\" என்று முன்னாளைய இறைவாக்கினர் அறிவித்தனர். பின்னர், அடிமைத்தனத்தின்போது மக்களுக்கு \"ஆறுதல் செய்தி\" வழங்கினர். விடுதலைக்குப் பிறகு, \"மறுவாழ்வு\" செய்தி அளித்தனர். இந்த இறுதிக்காலக் கட்டத்தில் எழுந்த ஆகாய் மக்களைக் கடவுள் நம்பிக்கையில் உறுதிப்படுத்துவதில் ஈடுபட்டார்.\n\nஆண்டவருக்குப் புதியதொரு கோவில் கட்டியெழுப்ப வேண்டும் என்று கருதிய மக்கள் தளர்வுற்ற நிலையில், ஆகாய் அவர்களுக்கு ஊக்கம் அளித்தார். யூதாவின் ஆளுநர் செருபாபேல், தலைமைக் குரு யோசுவா ஆகியோருக்கும் தூண்டுதல் அளித்து, கோவில் கட்டிட உந்துதல் தந்தார் ஆகாய். கோவில் கட்டும் வேலை கி.மு. 520 செப்டம்பர் மாதம் தொடங்கியது (ஆகாய் 1:15). ஐந்து ஆண்டுகளுக்குப் பின் நிறைவுற்றது.\n\nSection::::ஆகாய் உரைத்த இறைவாக்கு நிறைவேறுதல்.\nகோவில் என்பது கடவுளின் உடனிருப்புக்கு அடையாளம். அதுவே மக்களை ஒன்றிணைக்கும் பாலமாகவும் அமையும். மேலும், எருசலேம் கோவில் கட்டியெழுப்பப்படும்போது கடவுளின் வாக்குறுதிகள் ஒருநாள் நிறைவேறும் என்பதற்கு அடையாளமாக அது திகழும்.\n\nகடவுளின் கோவில் கட்டியெழுப்பப்படும்போது அது வருங்காலத்தில் மெசியா புதியதொரு கோவிலைக் கட்டியெழுப்புவார் என்பதற்கு அடையாளம் என்பது புதிய ஏற்பாட்டில் பல இடங்களில் காணக்கிடக்கின்றது. இதோ ஒரு சில இடங்கள்:\n\n1) கடவுள் வாக்களித்த மீட்பரை ஏற்போர் கடவுளின் கோவில்: 1 கொரிந்தியர் 3:16; எபேசியர் 2:20-22. \n2) புதிய எருசலேம் கடவுள் உறையும் கோவில்: திருவெளிப்பாடு 21:9-22:5.\n3) மெசியா கடவுளின் கோவில்: யோவான் 1:14; 2:19-21.\n4) கடவுள் தம் மக்களோடு தங்கியிருப்பார்: மத்தேயு 1:23; உரோமையர் 8:9-10.\n5) கடவுளின் மாட்சி மெசியாவில் துலங்கும்: யோவான் 1:14; திருவெளிப்பாடு 21:22-23.\n\nSection::::நூலிலிருந்து ஒரு பகுதி.\nஆகாய் 1:3-8\n\n\"அப்பொழுது இறைவாக்கினர் ஆகாய் வாயிலாக \nஆண்டவரது வாக்கு அருளப்பட்டது.\nஇந்தக் கோவில் பாழடைந்து கிடக்கும் இந்நேரத்தில்,\nநீங்கள் மட்டும் மாட மாளிகைகளில் குடியிருக்கலாமா?\nஆதலால், இப்பொழுது படைகளின் ஆண்டவர் கூறுவதைக் கேளுங்கள்:\n'உங்களுக்கு நிகழ்ந்திருப்பதை நினைத்துப் பாருங்கள்.\nநீங்கள் விதைத்தது மிகுதி, அறுத்ததோ குறைவு.\nநீங்கள் உண்கிறீர்கள்; ஆனால் உங்கள் வயிறு நிரம்புவதில்லை.\nநீங்கள் குடிக்கிறீர்கள்; ஆனால் நீங்கள் நிறைவடைவதில்லை...'\n'எனவே, மலைக்குச் சென்று மரம் கொண்டு வாருங்கள்;\nஎன் இல்லத்தைக் கட்டியெழுப்புங்கள்; அது எனக்கு உகந்ததாய் இருக்கும்;\nஅங்கே நான் மாட்சியுடன் விளங்குவேன்' என்று சொல்கிறார் ஆண்டவர்.\"\n"}
{"id": "91466", "url": "https://ta.wikipedia.org/wiki?curid=91466", "title": "செக்கரியா (நூல்)", "text": "செக்கரியா (நூல்)\n\nசெக்கரியா (\"Zechariah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nசெக்கரியா என்னும் நூல் மூல மொழியாகிய எபிரேயத்தில் זְכַרְיָה (Zekharya, Zəḵaryā) என்று அழைக்கப்படுகிறது. கிரேக்கத்தில் Ζαχαριας (Zakharias) என்றும் இலத்தீனில் Zacharias என்றும் உள்ளது. இப்பெயருக்குக் \"கடவுள் நினைவுகூர்ந்தார்\" என்று பொருள்.\n\nSection::::நூல் எழுந்த காலமும் உள்ளடக்கமும்.\nசெக்கரியா நூலை இரு பெரும் பகுதிகளாகப் பிரிக்கலாம்.\n\nமுதற் பகுதி: 1 - 8 அதிகாரங்கள். இப்பகுதி கி.மு. 520 முதல் 518 வரையுள்ள காலத்தைச் சார்ந்தது. இதில் எட்டு காட்சிகள் அடங்கியுள்ளன. எருசலேமின் மீட்பு, கோவில் மீண்டும் கட்டியெழுப்பப்படும் என்ற வாக்குறுதி, இறைமக்கள் தூய்மைப்படுத்தப்படுவர் என்ற அறிவிப்பு, மெசியாவின் வருங்கால ஆட்சி ஆகியன சிறப்பாக எடுத்துரைக்கப்படுகின்றன.\n\nஇரண்டாம் பகுதி: 9 - 14 அதிகாரங்கள். இப்பகுதியில் அடங்கியுள்ள குறிப்புகள் அனைத்தும் பிற்காலத்தைச் சேர்ந்தவை. இப்பகுதி மெசியாவைப் பற்றியும் இறுதித் தீர்ப்பைப் பற்றியும் எடுத்துரைக்கின்றது (9:9).\n\nSection::::மையக் கருத்துகள்.\nஇந்நூலில் இறையியல் கருத்துகள் பல உள்ளன. கடவுள் தம் மக்களைக் கைவிட்டுவிடவில்லை என்றும், அவர்களோடு எருசலேமில் அவர் தங்கியிருப்பார் என்றும் எதிரிகளின் கையிலிருந்து அவர்களை விடுவிப்பார் என்றும் செக்கரியா எடுத்துக் கூறுகின்றார்.\n\nஎருசலேம் கோவிலையும் அதற்குத் தலைமையாகக் குருத்துவத்தையும் செக்கரியா உயர்த்திப் பேசுகிறார்.\n\nவரவிருக்கும் மெசியா பற்றிய முன்னறிவிப்பு செக்கரியா நூலில் உள்ளதாகக் கிறித்தவர்கள் விளக்கம் தருகின்றனர். குறிப்பாக இந்நூலின் அதிகாரங்கள் 7 முதல் 14 வரையுள்ள பகுதியில் மெசியா குறித்த இறைவாக்குகள் நேரடியாகவோ மறைமுகமாகவோ உள்ளன. இயேசு கிறித்து அனுபவித்த துன்பங்கள், சாவு, உயிர்த்தெழுதல் பற்றிய முன்னறிவிப்புகள் இங்கே காணப்படுகின்றன என்று நற்செய்தி நூல்கள் விளக்குகின்றன. அதுபோலவே, திருவெளிப்பாடு என்னும் புதிய ஏற்பாட்டு நூலிலும் செக்கரியா நூலிலுள்ள உருவகங்கள் வருகின்றன.\n\nSection::::நூலிலிருந்து சில பகுதிகள்.\nசெக்கரியா 2:10-11\n\nஆண்டவர் கூறுகிறார்: \n\"'மகளே, சீயோன்! அகமகிழ்ந்து ஆர்ப்பரி;\nஇதோ நான் வருகிறேன்;\nவந்து உன் நடுவில் குடிகொள்வேன்' என்கிறார் ஆண்டவர்.\nஅந்நாளில் வேற்றினத்தார் பலர் ஆண்டவரிடம் வந்து சேர்வார்கள்;\nஅவர்கள் அவருடைய மக்களாய் இருப்பார்கள்.\nஅவர் உன் நடுவில் தங்கியிருப்பார்.\"\n\nசெக்கரியா 7:9-10\n\n\"ஆண்டவர் கூறுகிறார்:\n'நேர்மையுடன் நீதி வழங்குங்கள்;\nஒருவர்க்கொருவர் அன்பும் கருணையும் காட்டுங்கள்;\nகைம்பெண்ணையோ, அனாதையையோ, \nஅன்னியரையோ, ஏழைகளையோ ஒடுக்க வேண்டாம்;\nஉங்களுக்குள் எவரும் தம் சகோதரனுக்கு எதிராகத் \nதீமை செய்ய மனத்தாலும் நினைக்க வேண்டாம்.'\"\n"}
{"id": "91467", "url": "https://ta.wikipedia.org/wiki?curid=91467", "title": "அருட்பா மருட்பா", "text": "அருட்பா மருட்பா\n\nஅருட்பா மருட்பா என்பது 18 ஆம் நூற்றாண்டிலும், 19 ஆம் நூற்றாண்டின் தொடக்கப்பகுதியிலும் தமிழ்ச் சமூகத்தில் நிகழ்ந்த ஒரு மெய்யியல், சமயக் கருத்துப் போராட்டத்தையும், அதனோடு தொடர்புடைய ஒரு வழக்கையும் குறிக்கிறது. சாதியத்தையும், பிறப்பின் அடிப்படையிலான ஏற்றத் தாழ்வினையையும் கடுமையாக எதிர்த்தவர் வள்ளலார். சைவ, சாதிய மரபுகளை வலியுறுத்தியவர் ஆறுமுக நாவலர். வள்ளலார் பாடிய பாடல்கள் அருட்பா என்று இதர சைவ படைப்புகளோடு கருதப்படத்தக்கவை அல்ல என்று ஆறுமுக நாவலரும் அவர் சார்பு சுக்கிரவார சங்கமும் கட்டனப் பரப்புரை செய்தனர். இது தொடர்பாக ஒரு வழக்கும் தமிழ்நாட்டில் பதிவுசெய்யப்பட்டது.\n\nஇசுலாமியத் தமிழறிஞர் செய்குத்தம்பி பாவலர் வள்ளலாருக்கு ஆதரவாக சொற்பொழிவுகள் ஆற்றினார். \n\nSection::::ஈழம் தமிழக கருத்துப்பரிமாற்றம்.\nஇலங்கைத் தமிழ்ச் சமூகத்துக்கும், தமிழகத்தினருக்கும் வரலாற்று நெடுக இருந்த ஒரு மொழிச், சிந்தனை, மெய்யியல், சமய பரிமாற்றத்தின் ஒரு முக்கிய எடுத்துக்காட்டாக அருட்பா மருட்பா நிகழ்வுகள் சுட்டி நிற்கின்றன. \n\nSection::::நூல்.\nஇக் காலப்பகுதியில் நிகழ்ந்த விவாதங்களை ஆய்ந்து ஆவணப்படுத்தி அருட்பா மருட்பா கண்டனத் திரட்டு என்ற ஒரு விரிவான நூல் வெளிவந்துள்ளது.\n"}
{"id": "91468", "url": "https://ta.wikipedia.org/wiki?curid=91468", "title": "குடியரசு (பக்கவழி நெறிப்படுத்தல்)", "text": "குடியரசு (பக்கவழி நெறிப்படுத்தல்)\n\n"}
{"id": "91469", "url": "https://ta.wikipedia.org/wiki?curid=91469", "title": "குடி அரசு", "text": "குடி அரசு\n\nகுடிஅரசு இதழ் 20ஆம் நூற்றாண்டின் முற்பகுதியில் 2-5-1925ஆம் நாள் தொடங்கி பெரியாரால் வெளியிடப்பட்ட ஒரு கொள்கை இதழாகும். தமிழ்ச் சமூக, அரசியல், மெய்யியல் வரலாற்றில் பெருந்தாக்கத்தை ஏற்படுத்திய இதழ்களில் இதுவும் ஒன்று. சுயமரியாதை, பகுத்தறிவு, இறைமறுப்பு, மொழி பற்றிய பல முக்கிய கட்டுரைகள் இந்த இதழில் வெளிவந்தன. \n\nSection::::தொடக்கம்.\nஈ.வெ.ரா.வும் அவர் நண்பர் தங்கவேல்பிள்ளையும் 1922ஆம் ஆண்டு கோயம்புத்தூரில் சிறையில் அடைக்கப்பட்டிருந்தபொழுது தமது கருத்துகளை எடுத்துரைக்க ஓர் இதழ் தொடங்க வேண்டும் என நினைத்தனர். அதன் விளைவாக, 19-1-1923ஆம் நாள் 'ஜனநாயகம்' என்பது குடிஅரசு இதழை ஈ.வெ.ரா. பதிவுவிட்டார். ஆனால் இதன் முதல் இதழ் 2-5-1925ஆம் நாள் சனிக்கிழமை வெளிவந்தது. இதன் முதற்படியை வெளியிட்டுத் தொடங்கி வைத்தவர் தமிழறிஞராகவும் திருப்பாதிரிப்புலியூர் திருமடத்தின் தலைவராகவும் விளங்கிய ’சிவசண்முக மெய்ஞ்ஞான சிவாசாரிய சுவாமி’ எனும் ’ஞானியார் சுவாமிகள் ஆவார்.\n\nSection::::நோக்கம்.\nகுடிஅரசு இதழின் நோக்கத்தை 2-5-1925 நாளிட்ட அதன் முதல் இதழில், \"நமது நாடு அரசியல், பொருளியல், சமூகவியல், ஒழுக்கவியல் முதலிய எல்லாத் துறைகளிலும் மேன்மையுற்று விளங்கச் செய்ய வேண்டும். நாட்டு மக்களின் உடல்வளர்ச்சிக்காவும் அறிவுவளர்ச்சிக்காகவும் கலைவளர்ச்சிக்காவும் மொழிவளர்ச்சிக்காவும் இதன் மூலம் உழைத்துவருவோம். ஒவ்வொரு வகுப்பும் முன்னேற வேண்டும். இதை அறவே விடுத்துத் 'தேசம், தேசம்' என்று கூக்குரலிடுவது எமது பத்திரிக்கையின் நோக்கமன்று. மக்களுள் தன்மதிப்பும் சமத்துவமும் சகோதரத்துவமும் ஓங்கிவளரல் வேண்டும். மக்கள் அனைவரும் அன்பின் மயமாதல் வேண்டும்\" என்று ஈ.வெ.ரா. வரையறுத்துக் கூறியுள்ளார். \n\nSection::::ஆசிரியர்கள்.\nகுடிஅரசு இதழ் தொடங்கப்பட்டபொழுது ஆசிரியர்கள் என \"ஈ.வெ.இராமசாமிநாயக்கர்\", \"வ. மு. தங்கப்பெருமாள்பிள்ளை\" என அவரவர் சாதிப்பின்னொட்டோடு பெயரிடப்பட்டது. பின்னர், தங்கப்பெருமாள்பிள்ளைக்கு உடல்நலக்குறைவு ஏற்பட்டதால் 26-7-1925ஆம் நாளிட்ட இதழிலிருந்து அவரது பெயர் நீக்கப்பட்டு, ஈ.வெ.இராமச்சாமிநாயக்கர் என்னும் பெயரே ஆசிரியரெனக் குறிக்கப்பட்டது. 25-12-1927ஆம் நாளிட்ட இதழிலிருந்து ஆசிரியர் பெயர் சாதிப்பெயர் நீக்கப்பட்டு ஈ.வெ.இராமசாமி என்று குறிப்பிடப்பட்டுள்ளது. \n\nSection::::துணையாசிரியர்கள்.\nஇவ்விதழில் துணியாசிரியராகப் பணியாற்றிய மணவை ரெ. திருமலைசாமை 1-9-1926ஆம் நாள் விலகினார். இவருக்குப்பின் திரிசிரபுரம் ஆ. நடராசன் என்பவர் துணையாசிரியராகப் பணியாற்றினார்.\n\nSection::::படைப்பாளர்கள்.\nகுடிஅரசு இதழில் பின்வருவோரை உள்ளிட்ட பலரும் தம் படைப்புகளை வெளியிட்டனர்:\nSection::::இதழின் பகுதிகள்.\nகுடிஅரசின் இதழில் பின்வரும் பகுதிகள் இடம்பெற்றன:\n\nSection::::எழுத்துச்சீரமைப்பு.\nணா, னா, றா, ணை, னை லை, ளை ஆகிய சீர்திருத்த எழுத்துவடிவங்களை 20-1-1935ஆம் நாளிட்ட இதழிலிருந்து பயன்படுத்தப்பட்டது. அதேபோல ஐ என்பதை அய் எனவும் ஒள என்பதை அவ் எனவும் 27-12-1947ஆம் நாளிட்ட இதழிலிருந்து பயன்படுத்தப்பட்டது. \n\nSection::::வழக்கு.\n1933 திசம்பரில் குடிஅரசு இதழில் ஈ.வெ.இரா.வால் எழுதப்பட்ட, \"இன்றைய ஆட்சிமுறை என் ஒழிய வேண்டும்?' என்னும் ஆசிரியவுரைக்காக அவருக்கு ஒன்பது மாதச் சிறைத்தண்டனையும் 300 ரூபாய் தண்டமும் விதிக்கப்பட்டன. அக்கட்டுரையை வெளியிட்டதற்காக இதழின் வெளியீட்டாளர் கண்ணம்மாவிற்கு ஆறு மாதச் சிறைத்தண்டனையும் 300 ரூபாய் தண்டமும் விதிக்கப்பட்டன. தண்டத்தொகையைக் கட்டாவிட்டால் மேலுமொரு மாதச் சிறைத்தண்டனையும் என தீர்ப்பளிக்க்பட்டது. மேலும் குடிஅரசு இதழுக்கும் அச்சகத்திற்கும் பிணையத் தொகையும் கட்டுமாறு அரசால் உத்தரவிடப்பட்டது. இதன் விளையாக குடிஅரசு இதழ் 19-11-1933ஆம் நாளிட்ட இதழோடு சிறிதுகாலத்திற்கு நிறுத்திவைக்கப்பட்டது. \n\nSection::::மீண்டும் வெளியீடு.\nமீண்டும் 13-1-1935ஆம் நாளிட்ட இதழின் வழியாக குடிஅரசு மீணடும் வெளிவரத்தொடங்கியது.\n"}
{"id": "91470", "url": "https://ta.wikipedia.org/wiki?curid=91470", "title": "மலாக்கி (நூல்)", "text": "மலாக்கி (நூல்)\n\nமலாக்கி (\"Malachi\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::பெயர்.\nமலாக்கி என்னும் நூல் மூல மொழியாகிய எபிரேயத்தில் מַלְאָכִי (Mal'akhi, Malʼāḵî) என்று அழைக்கப்படுகிறது. கிரேக்கத்தில் Μαλαχίας (Malachias) என்றும் இலத்தீனில் Malachias என்றும் உள்ளது. இப்பெயருக்கு \"கடவுளின் தூதுவன்\" என்று பொருள்.\n\nSection::::நூலாசிரியரும் நூல் எழுந்த காலமும்.\nமலாக்கி நூலின் ஆசிரியர் யார் என்று தெரியவில்லை. நெகேமியா இறைவாக்கினர் எருசலேமுக்கு வருவதற்கு முன் (கி.மு. 445) இந்நூல் எழுதப்பட்டிருக்க வேண்டும். எருசலேம் கோவில் மீண்டும் கட்டியெழுப்பப்பட்டதற்கு (கி.மு. 515) பின் இந்நூல் தோன்றியது என்றும் தெரிகிறது. எனவே, கி.மு. 500 அளவில் இந்நூல் தொகுக்கப்பட்டிருக்கலாம் என்று அறிஞர் கருதுகின்றனர்.\n\nSection::::நூல் தரும் செய்தி.\nகுருக்களும் மக்களும் சமயக் கடமைகளில் தவறினர்; அவர்கள் ஆண்டவருக்குச் சேர வேண்டிய காணிக்கையை முறைப்படி செலுத்தவில்லை; அவர்தம் கட்டளைகளைக் கடைப்பிடிக்காது, அவரை அவமதித்தனர்; அவரது திருப்பெயரைக் களங்கப்படுத்தினர்.\n\nஎனவே ஆண்டவர் தம் மக்களுக்குத் தண்டனை வழங்கவும் அவர்களைத் தூய்மைப்படுத்தவும் வருவார்; அவரது வருகைக்கு முன் அவரது வழியை ஆயத்தம் செய்யவும் அவரது உடன்படிக்கை பற்றி எடுத்துரைக்கவும் தம் தூதரை அனுப்புவார் என்பதே இந்நூலின் செய்தியாகும். \n\nமக்கள் பாபிலோனிய அடிமைத்தனத்திலிருந்து விடுதலை பெற்று நாடு திரும்பினர் (கி.மு. 538). அவ்வமயம் அவர்களது வாழ்க்கை நிலை எவ்வாறிருந்தது என்பதை இந்நூல் எடுத்துக் கூறுகிறது. கடவுளால் தேர்ந்தெடுக்கப்பட்ட மக்களை வழிநடத்த வேண்டிய தலைவர்கள் குறித்து இந்நூல் கடுமையாகப் பேசுகிறது. நூல் எழுந்ததைத் தொடர்ந்து, ஆகாய், எஸ்ரா, நெகேமியா போன்ற இறைவாக்கினர் மக்களிடையே சீர்திருத்தம் கொணர்ந்தார்கள்.\n\nமக்களின் வாழ்க்கையை மாற்றியமைக்க கடவுள் தாமே வருவார்; ஆண்டவர் வரும் நாளை முன்னறிவிப்பதுபோல அவருடைய தூதர் வருவார் என்று மலாக்கி நூல் கூறுவதை நற்செய்தி நூலாசிரியர்கள் இயேசுவுக்கும் அவருடைய வருகையை முன்னறிவித்த திருமுழுக்கு யோவானுக்கும் பொருத்தியுரைப்பார்கள்.\n\nSection::::நூலிலிருந்து சில பகுதிகள்.\nமலாக்கி 1:10-11\n\n<br>\"'உங்கள் கையிலிருந்து காணிக்கை எதுவும் நான் ஏற்றுக்கொள்ள மாட்டேன். \n<br>கதிரவன் தோன்றும் திசை தொடங்கி மறையும் திசை வரை\n<br>வேற்றினத்தாரிடையே என் பெயர் புகழ்மிக்கது.\n<br>எவ்விடத்திலும் என் பெயருக்குத் தூபமும்\n<br>தூய காணிக்கையும் செலுத்தப்படுகின்றன.\n<br>ஏனெனில் வேற்றினத்தாரிடையே என் பெயர் புகழ் மிக்கதே' என்ங்கிறார் ஆண்டவர்.\"\n\nமலாக்கி 3:1\n\n<br>\"இதோ! நான் என் தூதனை அனுப்புகிறேன்.\n<br>அவர் எனக்கு முன் வழியை ஆயத்தம் செய்வார்;\n<br>அப்பொழுது, நீங்கள் தேடுகின்ற தலைவர்\n<br>திடீரெனத் தம் கோவிலுக்கு வருவார்.\n<br>நீங்கள் ஆவலுடன் எதிர்பார்க்கும் உடன்படிக்கையின் தூதர்\n<br>இதோ வருகிறார்.\"\n\nமலாக்கி 4:1-2\n\n<br>\"இதோ! சூளையைப்போல் எரியும் அந்த நாள் வருகின்றது.\n<br>அப்போது ஆணவக்காரர், கொடுமை செய்வோர் அனைவரும்\n<br>அதனுள் போடப்பட்ட சருகாவர்;\n<br>வரப்போகும் அந்த நாள் அவர்களுடைய வேரையோ,\n<br>கிளையையோ விட்டுவைக்காது;\n<br>முற்றிலும் சுட்டெரித்து விடும்,\" என்கிறார் படைகளின் ஆண்டவர்.\n<br>\"ஆனால் என் பெயருக்கு அஞ்சி நடக்கின்ற உங்கள்மேல்\n<br>நீதியின் கதிரவன் எழுவான்.\n<br>அவனுடைய இறக்கைகளில் நலம் தரும் மருந்து இருக்கும்.\"\n"}
{"id": "91471", "url": "https://ta.wikipedia.org/wiki?curid=91471", "title": "சாந்தி முஹியித்தீன்", "text": "சாந்தி முஹியித்தீன்\n\nஅகமதுலெவ்வை (சாந்தி முஹியித்தீன்) (பிறப்பு: அக்டோபர் 9, 1942) ஒரு கவிஞரும், எழுத்தாளருமாவார். இவரின் புனைப்பெயர்கள் - ‘பாவலர்’, ‘காத்தான்குடிக் கவிராயர்’, ‘சாஅதி’.\n\nSection::::வாழ்க்கைக் குறிப்பு.\nமட்டக்களப்பு மாவட்டத்தில் காத்தான்குடி கிராம சேவகர் பிரிவில் முகம்மது மீராசாகிபு, கதீஜா உம்மா தம்பதியினரின் புதல்வராகப் பிறந்த இவரின் இயற்பெயர் அகமது லெவ்வை. ஆனாலும் சாந்தி முஹியித்தீன் என்ற பெயராலே அறியப்படுகின்றவர். இவர் தமது ஆரம்பக் கல்வியை மட் /காத்தான்குடி மெத்தைப் பள்ளி அரசினர் முஸ்லிம் கலவன் பாடசாலையிலும், இடைநிலைக் கல்வியை காத்தான்குடி மத்திய மகாவித்தியாலயத்திலும் பெற்றார். இவரின் மனைவி செயினப். பிள்ளைகள் - சமீம், சாதாத், சாதிக், சாபித், சாபிர்.\n\nSection::::எழுத்துத்துறை.\nசாந்தி முஹியித்தீனுடைய முதலாவது கவிதை 14-09.1963 இல் வீரகேசரி ‘இஸ்லாமிய உலக மலரி’ல் “வெண்ணிலாவே” என்ற தலைப்பில் வெளிவந்தது. அன்று முதல் தினகரன், வீரகேசரி, சிந்தாமணி, தினக்குரல், சுடரொளி, மித்திரன், நவமணி ஆகிய தேசியப் பத்திரிகைகளிலும், ஏனைய சிறு பத்திரிகைகள், சஞ்சிகை, பிரதேச கலாசார மலர்கள் போன்றவைகளிலும், சில இந்தியச் சஞ்சிகைகளிலும் கவிதை, கதை, ஆய்வுக் கட்டுரைகள் போன்றவற்றை எழுதி வருகின்றார். இவர் இதுவரை 500க்கும் மேற்பட்ட கவிதைகளையும், 12 சிறுகதைகளையும், 100க்கும் மேற்பட்ட கட்டுரைகளையும் எழுதியுள்ளார்.\n\nSection::::இலக்கியப் பணி.\nநாவலர் தாவுத் சா, சாந்தி முஹியித்தீன் ஆகிய இருவரும் இணைந்து காத்தான்குடியில் ‘நவ இலக்கிய மன்றத்தை’ 1959ஆம் ஆண்டு (07.09.1959) ஸ்தாபித்து இலக்கியப்பணி புரியத் தொடங்கினர். இப்பணியை ஐந்து தசாப்த்தங்களாக இவர் செய்து வருகின்றார். நவ இலக்கிய மன்றம் 12க்கு மேற்பட்ட நூல்களை வெளியிட்டும், 20க்கு மேற்பட்ட கலை இலக்கிய கர்த்தாக்களைக் கௌரவித்தும், 40க்கு மேற்பட்ட கவியரங்கு, பட்டிமன்றம் போன்ற இலக்கிய அரங்குகளை நடத்தியும் உள்ளது. இம்மன்றத்தின் தலைவர் இவரே. மட்டக்களப்பு மாவட்ட தமிழ் எழுத்தாளர் பேரவையின் செயலாளராகவும், ‘பாவலர் பண்ணை’யின் காவலராகவும் செயற்பட்டுவரும் சாந்தி முஹியித்தீன் பரவலாக 50க்கு மேற்பட்ட கவியரங்குகளுக்குத் தலைமைத் தாங்கியுள்ளார்.\n\nSection::::இதழாசிரியர்.\nகாத்தான்குடி நவ இலக்கியமன்றம் 1962களில் வெளியிட்ட “இலக்கிய இதழ்” கையெழுத்துப் பத்திரிகை முதல் பாவலர் பண்ணை வெளியிட்ட ‘பா’ என்னும் கவிதைப் பத்திரிகை வரை பல பத்திரிகைகளின் ஆசிரியராக, ஆலோசகராக செயற்பட்;டுள்ளார்.\n\nSection::::நூல்கள்.\nசாந்தி முஹியத்தீன் இலக்கியத்தில் பல துறைகளிலும் பங்களிப்புகளைச் செய்துள்ள போதிலும்கூட இதுவரை இவரது புத்தகமொன்றும் வெளிவரவில்லை. இருப்பினும் இவர் நான்கு நூல்களை நூலுருப்படுத்தும் முயற்சியில் ஈடுபட்டு வருவதாக அறியமுடிகிறது.\n\nSection::::கலைத்துறை.\nSection::::நாடகம்.\nஇவர் பல நாடகங்களில் பங்கேற்று தனது கலைத்திறமையை வெளிக்காட்டியுள்ளார். காத்தான்குடி இக்பால் சன சமூக நிலையக் கட்டட நிதிக்காக சட்டத்தரணி டி.எல்.கே. முஹம்மத் அவர்களினால் எழுதி தயாரிக்கப்பட்ட “நிம்மதி எங்கே?” என்ற நாடகம் இவருடைய நடிப்புத்திறனை அடையாளப்படுத்திய முதல் நாடகமாகும்;. இது தவிர “நீதியே நீ கேள்”, “பரிகாரியார் வீட்டிலே”, “எனக்கும் உனக்கும்”, “அந்த நாள் ஞாபகம்” போன்ற பல நாடகங்களிலும், நாடகச் சாயலைக் கொண்ட “கோடு கச்சேரி”, “நினைவின் நிழல்” போன்ற நாடகங்களிலும் பங்கு கொண்டுள்ளார்.\n\nSection::::வில்லுப்பாட்டு.\nமுஸ்லிம்களின் கலாசார விழுமியங்களை அடிப்படையாக வைத்து அவ்வப்போது தோன்றும் சமூக அனாச்சாரங்களைச் சாடி பல வில்லுப்பாட்டுக் கச்சேரிகளையும் தயாரித்தளித்துள்ளார்.. இவரால் உருவாக்கி நெறிப்படுத்தப்பட்ட வில்லுப்பாட்டு அரங்குகளாவன - “தரகர் தம்பிலெவ்வை”, “காவன்னாமூனா”, “என்கட தம்பிக்கு என்ற தெரியாது”, “பத்றுப் போர்”, “பால்காறப் பொண்ணையா” \nSection::::கோலாட்டம்.\nஇலங்கை முஸ்லிம்களின் கலாசார கலை பாரம்பரிய வடிவங்களில் ஒன்றான கோலாட்டக் கலையிலும் இவருக்கு ஈடுபாடுண்டு.. இக்கலை நெடுங்காலமாக முஸ்லிம்களால் பாதுகாத்து வருகின்ற ஓர் கிராமியக் கலையாகும். தற்பொழுது இக்கலை முஸ்லிம்கள் செறிந்து வாழும் பகுதிகளான மன்னார், மட்டக்களப்பு, புத்தளம், கற்பிட்டி, குருணாகல், பேருவலை போன்ற இடங்களில் ஆங்காங்கே வழக்கத்தில் உள்ளது. முஸ்லிம்கள் கோலாட்டத்தை கம்படி, பொல்லடி, களிகம்பு, களிக்கம்படி என்று பலவாறாக அழைத்தாலும் “களிகம்பு” என்றே அதிகமாகப் பேசப்படுகின்றது. இலங்கை முஸ்லிம்களின் களிகம்புக் கலை இந்தியாவிலுள்ள களியல் ஆட்டத்தையும், மலையாளத்திலுள்ள 'கோல்களி' ஆட்டத்தையும் உள்ளடக்கியதாகும். இக்கலையை இவர் முறையாகப் பயின்றுள்ளதுடன், அதனைக் கற்றுக் கொடுக்கும் வாத்தியாராகவும் திகழ்கின்றார். களிகம்பு ஆட்டக்கலையை ஆராய்ந்து பல கட்டுரைகள் எழுதியும், விரிவுரை வகுப்புக்கள் நடாத்தியும் அதன் சிறப்பை எடுத்துப் பேசிவரும் இவர் இத்துறை சார்ந்த ஆய்வாளர்களுள் முக்கியமானவர்.\n\nSection::::விருதுகள்.\nசாந்திமுஹியித்தீனின் மேற்குறித்த சேவைகளைக் கருத்திற்கொண்டு பல்வேறு இலக்கிய அமைப்புகள் இவருக்கு ‘பாவலர்’, “இலக்கியச்சுடர்”, “இலக்கிய வித்தகர்”, “கலாஜோதி”, ‘இலக்கியக் காவலர்’ ஆகிய பட்டங்களை வழங்கி கௌரவித்துள்ளன. 01.10.2001ல் வடகிழக்கு மாகாண கல்வி கலாசார விளையாட்டுத்துறை அமைச்சினால் 'ஆளுநர் விருதும்' 2002ம் ஆண்டு இலங்கை அரசினால் 'கலாபூசணம்' விருதும் வழங்கப்பட்டது.\n\n"}
{"id": "91476", "url": "https://ta.wikipedia.org/wiki?curid=91476", "title": "பெருஞ்சாணி அணை", "text": "பெருஞ்சாணி அணை\n\nபெருஞ்சாணி அணை கன்னியாகுமரி மாவட்டத்தில் உள்ள முக்கியமான அணைகளில் ஒன்றாகும். இந்த அணை பறளியாற்றின் குறுக்கே கட்டப்பட்டுள்ளது. இது கன்னியாகுமரியிலிருந்து 85 கிலோமீட்டர் தொலைவில் அமைந்துள்ளது. இது ஒரு சுற்றுலாத்தலமாகும். இவ்வணை 1948 இல் தொடங்கப்பட்டு 1958இல் கட்டி முடிக்கப்பட்டது. 50 இலட்சம் ரூபாய் செலவில் கட்டப்பட்டது. இந்த அணையில் உண்டாக்கப்பட்ட நீர்த்தேக்கம் 33.34 சதுர மைல் பரப்பாகும். இந்நீர்த் தேக்கம் திருவனந்தபுரத்தின் தென்கிழக்கு, 58 கி.மீ. தொலைவிலும், குலசேகரம் என்னுமிடத்திலிருந்து 10 கி.மீ. கிழக்கிலும் எழிலுடன் அமைக்கப்பட்டுள்ளது. இந்த அணை மூலம் சுமார் 6000 ஏக்கர் நிலம் பாசனம் பெறுகிறது.இதன் நீர் கொள்ளளவு 72 அடி ஆகும். இந்த அணை முன்னாள் முதலமைச்சா் காமராஜா் காலத்தில் கட்டப்பட்டது.\n"}
{"id": "91480", "url": "https://ta.wikipedia.org/wiki?curid=91480", "title": "இணைத் திருமுறை நூல்கள்", "text": "இணைத் திருமுறை நூல்கள்\n\nஇணைத் திருமுறை நூல்கள் (Deutero-Canonical Books) என்னும் பெயரில் அழைக்கப்படுகின்ற விவிலிய நூல்கள் பழைய ஏற்பாட்டுப் பகுதியாகக் கத்தோலிக்க திருச்சபையாலும், மரபுவழித் திருச்சபையாலும் கருதப்படுகின்றன.\n\nSection::::இணைத் திருமுறை நூல்கள் யாவை?\nகத்தோலிக்க திருச்சபை உள்ளிட்ட பாரம்பரிய கிறிஸ்தவ பிரிவுகளில், பழைய ஏற்பாட்டின் 39 எபிரேய திருமுறை நூல்களோடு இணைக்கப்பட்டுள்ள தோபித்து, யூதித்து, சாலமோனின் ஞானம், சீராக்கின் ஞானம், பாரூக்கு, 1 மக்கபேயர், 2 மக்கபேயர் ஆகிய ஏழு நூல்களும், எஸ்தர், தானியேல் நூல்களில் காணப்படும் கிரேக்க இணைப்புகளான எஸ்தர் (கிரேக்கம்), தானியேல் (இணைப்புகள்) ஆகியவை இணைத் திருமுறை நூல்கள் என்று பெயர்பெறுகின்றன. இணைத் திருமுறை நூல்கள் என்று பெயர்பெறுகின்றன. இவை எபிரேய விவிலியத்தில் இடம் பெறவில்லை எனினும், செப்துவசிந்தா (Septuaginta) (எழுபதின்மர் மொழிபெயர்ப்பு) எனப்படும் கிரேக்க விவிலியத்தில் மேற்காணும் நூல்கள் இடம்பெற்றுள்ளன.\n\nSection::::திரெந்து திருச்சங்கம் இணைத் திருமுறை நூல்களை ஏற்றல்.\nஇந்நூல்களின் இறைஏவுதல் பற்றிக் கிறித்தவர்கள் நடுவில் கருத்து வேறுபாடு தொடக்கத்திலிருந்தே நிலவிவந்துள்ளது. திரெந்து (Trent) நகரில் கூடிய திருச்சங்கம் (Council of Trent) இவற்றை இறைஏவுதலால் எழுதப்பட்ட திருநூல்கள் என்று கி.பி. 1546இல் அதிகாரப்பூர்வமாக அறிக்கையிட்டது. இதனால் இவை இணைத் திருமுறை நூல்கள் (Deutero-canonical books) எனப் பெயர் பெறுகின்றன.\n\nSection::::சீர்திருத்த சபையினர் \"திருமுறைப் புற நூல்கள்\" என்று அழைத்தல்.\nதிருச்சபைச் சீர்திருத்தத்தில் ஈடுபட்ட மார்ட்டின் லூத்தர் இந்நூல்களை விவிலியத்தைச் சேர்ந்த நூல்களாக ஏற்றுக்கொள்ளவில்லை; எனினும் இவை பயனுள்ளவை, படிக்கத் தகுந்தவை என்று ஒப்புக்கொண்டார். 1534இல் தாம் வெளியிட்ட செருமானிய விவிலிய மொழிபெயர்ப்பில் இவற்றைப் பழைய ஏற்பாட்டின் இறுதியில் \"திருமுறைப் புற நூல்கள்\" (Apocrypha) என்னும் தலைப்பின்கீழ் வெளியிட்டார். அதைத் தொடர்ந்து வெளிவந்த பல மொழிபெயர்ப்புகளும் இம்முறையையே பின்பற்றின.\n\nSection::::கிறித்தவ ஒன்றிப்பு முயற்சிகள்.\nசீர்திருத்தச் சபைகளின் அமைப்பான விவிலியச் சங்கங்களின் இணையமும் கத்தோலிக்கத் திருச்சபையின் கிறித்தவ ஒன்றிப்புச் செயலகமும் இணைந்து பொது விவிலிய மொழிபெயர்ப்புக்குரிய விதிமுறைகளை 1968இல் வெளியிட்டன. பின் அவ்விதிமுறைகளை 1987இல் திருத்தியமைத்தன. இப்பொழுது வெளிவந்துகொண்டிருக்கும் பொது விவிலிய மொழிபெயர்ப்புகள் எல்லாமே மேற்கண்ட விதிமுறைகளைக் கடைப்பிடித்து வருகின்றன. அவற்றின்படி இணைத் திருமுறை நூல்களைப் புதிய ஏற்பாட்டு நூல்களுக்கு முன்னர் அச்சிடும் வழக்கம் 1995இல் வெளியிடப்பட்ட திருவிவிலியம் (இணைத் திருமுறையுடன்) (பொது மொழிபெயர்ப்பு) என்னும் தமிழ்ப் பெயர்ப்பில் பின்பற்றப்பட்டுள்ளது.\n\nSection::::கிரேக்க மூல பாடம்.\nமுனைவர் ஆல்பிரட் ரால்வ்ஸ் (Alfred Rahlfs) என்பவரால் பதிப்பிக்கப்பட்டு, 1935இல் செருமானிய விவிலியச் சங்கத்தால் ஸ்டுட்கார்ட் நகரில் வெளியிடப்பட்ட செப்துவசிந்தா கிரேக்கப் பதிப்பு இப்பகுதிக்கு மூலபாடமாய் அமைகிறது.\n\nSection::::இணைத் திருமுறை நூல்களின் பயன்.\nகிறித்து பெருமான் தோன்றுவதற்குச் சற்றே முற்பட்ட யூத வரலாறு, வாழ்க்கை முறை, சிந்தனை, சமயப் பழக்கவழக்கங்கள் முதலியன பற்றிப் பல செய்திகள் இந்நூல்களிலிருந்து கிடைப்பதால், வரலாற்று இயேசுவைப் புரிந்துகொள்ள இவை பெரிதும் துணைபுரிகின்றன. இதனால் பிரிவு மனப்பான்மையை விடுத்துத் திறந்த உள்ளத்தோடு இந்நூல்களைப் படிக்கும் நிலை இன்று உருவாகிவருகிறது.\n"}
{"id": "91481", "url": "https://ta.wikipedia.org/wiki?curid=91481", "title": "தோபித்து (நூல்)", "text": "தோபித்து (நூல்)\n\nதோபித்து (\"Tobit\") என்னும் நூல் பழைய ஏற்பாட்டுப் பகுதியாகிய இணைத் திருமுறைத் தொகுப்பைச் சேர்ந்த ஏழு நூல்களுள் ஒன்றாகும். இந்நூல்கள் கத்தோலிக்க திருச்சபையாலும் மரபுவழாத் திருச்சபையாலும் பிற விவிலிய நூல்களைப் போன்று இறைஏவுதலால் எழுதப்பட்டவையாக ஏற்கப்பட்டுள்ளன.\n\nSection::::பெயர்.\nதோபித்து என்னும் இந்நூல் கிரேக்க மூல மொழியில் τωβιθ (Tobith) என்றும், இலத்தீனில் Tobias என்றும் பெயர் பெற்றுள்ளது. \"கடவுளே என் நலம்\" என்பது இதன் பொருள். இந்நூல் இணைத் திருமுறை விவிலிய நூல் ஆகும். விவிலியத்தின் பகுதியாக இந்நூல் கி.பி. 397இல் கார்த்தேசு (Carthage) நகரில் நடந்த சங்கத்திலும், பின்னர் திரெந்து சங்கத்திலும் (கி.பி. 1546) அதிகாரப்பூர்வமாக ஏற்கப்பட்டது.\n\nSection::::உள்ளடக்கம்.\nயூதர்கள் கி.மு. 721இல் அசீரியாவுக்கு நாடுகடத்தப்பட்டு அடிமைகளாக வாழ்ந்ததைப் பின்னணியாகக் கொண்டு யூதக் குடும்ப வாழ்வை விளக்கும் இக்கதை கி.மு. 2ஆம் நூற்றாண்டில் எழுதப்பட்டிருக்கலாம். இந்நூலின் ஆசிரியர் யார் என்பது தெரியவில்லை. இது, யூத போதகர்கள் கையாண்டுவந்த விவிலிய விளக்கமுறையான மித்ராஷ் என்னும் இலக்கிய வகையைச் சேர்ந்தது என்பர் அறிஞர்; ஞான இலக்கியத்தைச் சேர்ந்ததாகக் கருதுவாரும் உளர்.\n\nஇந்நூல் முதலில் அரமேய மொழியில் எழுதப்பட்டிருக்கவேண்டும். அது முழுமையாக நமக்குக் கிடைக்காததால், அதன் கிரேக்க மொழிபெயர்ப்பே (செப்துவசிந்தா) (Septuaginta) மூலபாடமாக இன்று பயன்படுகிறது. அண்மைக் காலம் வரை வத்திக்கான், அலக்சாந்திரியத் தோற்சுவடிகளினின்றே ஏறத்தாழ எல்லா மொழிபெயர்ப்புகளும் செய்யப்பட்டுவந்தன. இந்தச் சுவடிகளைவிடச் சீனாய்ச் சுவடி தொன்மை வாய்ந்ததால், இதுவே திருவிவிலியத்தின் தமிழ்ப் பெயர்ப்புக்கு மூலபாடமாக அமைகிறது. சீனாய்ச் சுவடி முன்னையவற்றைவிடச் சற்று விரிவானது.\n\nபல்வேறு துன்பங்களிடையிலும் தம் மீது பற்றுறுதி கொண்டு வாழ்வோர்க்குக் கடவுள் கைம்மாறு அளித்து அவர்களைக் காப்பார் என்பது இந்நூலின் மையச் செய்தியாகும்.\n\nSection::::நூலிலிருந்து சில பகுதிகள்.\nதோபித்து 4:5-7\n\"மகனே, உன் வாழ்நாள் முழுவதும் ஆண்டவரை நினை;\nபாவம் செய்யவும், அவருடைய கட்டளைகளை மீறவும் ஒருகாலும் விரும்பாதே.\nஉன் வாழ்நாள் முழுவதும் நீதியைக் கடைப்பிடி;\nஅநீதியின் வழிகளில் செல்லாதே.\nஏனெனில் உண்மையைக் கடைப்பிடிப்போர் தங்கள் முயற்சிகளில் வெற்றி காண்பர்.\nநீதியைக் கடைப்பிடிப்போர் அனைவருக்கும் உன் உடைமையிலிருந்து தருமம் செய்.\nநீ தருமம் செய்யும்போது முகம் கோணாதே;\nஏழை எவரிடமிருந்தும் உன் முகத்தைத் திருப்பிக்கொள்ளாதே.\nஅதனால் கடவுளும் தம் முகத்தை உன்னிடமிருந்து திருப்பிக்கொள்ள மாட்டார்.\"\n\nதோபித்து 4:14-18\n\"மகனே, நீ செய்வது அனைத்திலும் கவனமாய் இரு.\nநீ பெற்ற பயிற்சிக்கு ஏற்றவாறு நல்லொழுக்கம் உடையவனாய் இரு.\nஉனக்குப் பிடிக்காத எதையும் பிறருக்குச் செய்யாதே.\nஅளவு மீறி மது அருந்தாதே; குடிபோதைப் பழக்கத்துக்கு ஆளாகாதே.\nஉன் உணவில் ஒரு பகுதியைப் பசித்திருப்போருக்குக் கொடு;\nஉன் உடையில் ஒரு பங்கை ஆடையற்றிருப்போருக்கு வழங்கு...\nஞானிகளிடம் அறிவுரை கேள்; \nபயன் தரும் அறிவுரை எதையும் உதறித்தள்ளாதே.\"\n"}
{"id": "91482", "url": "https://ta.wikipedia.org/wiki?curid=91482", "title": "நூல்தேட்டம் (நூல்)", "text": "நூல்தேட்டம் (நூல்)\n\nநூல்தேட்டம் இலங்கை எழுத்தாளர்களினதும், புலம்பெயர்ந்து வாழும் ஈழத்து எழுத்தாளர்களினதும் நூல்களை ஆவணப்படுத்தும் தொகுப்பேடாகும். \n\nSection::::நூல்தேட்டம் ஆசிரியர்.\nஇலங்கையின் யாழ்ப்பாணம், ஆனைக்கோட்டையைப் பிறப்பிடமாகக் கொண்டவரும், தற்போது புலம்பெயர்ந்து ஐக்கிய இராச்சியத்தின் 'லூட்டன்' நகரை வசிப்பிடமாகக் கொண்டவருமான நூலகவியலாளர் ந. செல்வராஜா இவ்வேட்டின் ஆசிரியர்.\n\nSection::::நோக்கம்.\n19ம் நூற்றாண்டின் மத்திய பகுதியிலிருந்து இன்றைய காலகட்டம் வரை பல ஆயிரக்கணக்கான தமிழ்மொழி நூல்கள் இலங்கை எழுத்தாளர்களால் வெளியிடப்பட்டுள்ளன. இத்தகைய நூல்களைப் பற்றி முறையான பதிவுகள் இதுவரை பேணப்படவில்லை. இதனைக் கருத்திற்கொண்டு இலங்கை எழுத்தாளர்களினால் இலங்கையிலும், புலம்பெயர் நாடுகளிலும் அச்சுருவில் வெளியிடப்பட்ட நூல்கள் பற்றிய விபரங்களை ஆவணமாக்குவதே நூல்தேட்டத்தின் அடிப்படை நோக்கமாகும். இது ஒரு தேர்ந்த நூற்பட்டியலன்று. இங்கு பட்டியலாக்கப்பட்டுள்ள தனி நூல்கள் (Monographs) எவையும் எவ்வித தரக்கட்டுப்பாட்டுக்கும் உட்படுத்தப்படுவதில்லை. பெற்றுக் கொள்ளக்கூடிய ஈழத்துத் தமிழ் நூல்கள் அனைத்தையும், ஒரு தொகுதிக்கு 1000 நூல்கள் என்ற எண்ணிக்கையில் பட்டியலிடப்பட்டுள்ளது.\n\nSection::::தொகுப்பும் தவிர்ப்பும்.\nவெளியீட்டின் பௌதீகத்தன்மை கருதி சில பிரசுரங்கள் நூல்தேட்டத்தில் சேர்த்துக் கொள்ளப்பட்டில்லை. துண்டுப்பிரசுரங்கள், வரைபடங்கள், அச்சிடப்படாத கையெழுத்துப் பிரதிகள், ஒலி, ஒளிப்பதிவு நாடாக்கள், இறுவெட்டுகள் என்பன இத்தொகுப்பில் சேர்க்கப்பட்டில்லை. பெரும்பான்மையான கல்வெட்டுகள், ஞாபகார்த்த மலர்கள், சஞ்சிகைகள் என்பனவும் இத்தொகுதியில் தவிர்க்கப்பட்டுள்ளன. \n\nஆயினும், தனி ஆவணமாகக் கருதும் வகையில் வெளியிடப்பட்டிருக்கும் சஞ்சிகைகளின் சிறப்பு மலர்கள் இத்தொகுதியில் இடம்பெற்றுள்ளன. மேலும், சில கல்வெட்டுக்களும், ஞாபகார்த்த மலர்களும் தனிநூலின் வகைக்குள் அடங்கக்கூடியதான கனதியான அம்சங்களுடன் வெளிவந்திருப்பதால் அவையும் இத்தொகுதியில் சேர்த்துக் கொண்டுள்ளன.\n\nSection::::கால எல்லை.\nஇதில் தொகுக்கப்பட்டுள்ள நூல்கள் எவ்வித கால எல்லைகளுக்கும் வரையறுக்கப்படவில்லை. \n\nSection::::பதிவுகளின் ஒழுங்கமைப்பு.\nநூல்தேட்டம் ஒரு உசாத்துணை நூலாகும். ஒரு நூலைப் பற்றிய நூலியல் தகவல்களைக் குறுகிய காலத்தில் வாசகர் கண்டறிய வகை செய்யும் வண்ணம் இத்தொகுதி 3 பிரிவாகப் பதியப்பட்டுள்ளது.\n\nSection::::முதற்பிரிவு.\nமுதற்பிரிவில் நூல் பற்றிய பிரதான பதிவுகள் பாட ஒழுங்கில் வகைப்படுத்தப்பட்டு தொடர்எண் மூலம் அடையாளமிடப்பட்டுள்ளன. பாடவாரியாக ஒரு நூலைத் தேடும் வாசகர் இப்பரிவின் மூலம் பயனடையலாம்.\n\nSection::::இரண்டாம்பிரிவு.\nதலைப்பு வழிகாட்டியாகும். முதற்பகுதியில் நூல்கள் பாடவாரியாக முதலில் ஒழுங்குபடுத்தப்பட்டு, பின்னர் அகர வரிசையில் காணப்படுவதால் ஒரு நூலின் தலைப்பைக் கொண்டு நூலைத் தேடவிழையும் வாசகர் இரண்டாவது பிரிவில் அகரவரிசையில் காணப்படும் தலைப்பு வழிகாட்டியின் வாயிலாக நூலின் தொடர் இலக்கத்தைக் கண்டறிந்து முதற்பகுதியில் உள்ள பிரதான பதிவைப் பார்வையிட முடியும். இங்கு தலைப்புக்கள் அகரவரிசை எழுத்தொழுங்கில் அல்லாது சொல்லொழுங்கில் அகரவரிசைப்படுத்தப்பட்டுள்ளது. \n\nSection::::மூன்றாம்பிரிவு.\nஆசிரியர், பதிப்பாசிரியர், தொகுப்பாசிரியர், மூல ஆசிரியர் ஆகியோரின் விபரங்களைக் கொண்டு ஒரு நூலைத்தேடும் வாசகர் மூன்றாம்பிரிவின் மூலம் பயனடைவர். இங்கு ஆசிரியர் அகரவரிசையில் நூல்களின் தொடர்எண்களைக் கண்டறிந்து அதன் மூலம் தான் தேடும் நூலைச் சென்றடைய முடியும். ஆசிரியர் அகரவரிசையில் புனைபெயர்களும் இடம்பெறுகின்றன. ஒரு நூலாசிரியர் இயற்பெயரிலும் புனைபெயரிலும் நூல்களை எழுதுவதால் புனைபெயரின் கீழ் நூலைத்தேடும் வாசகர் ஆசிரியரின் இயற்பெயரிலும் அவற்றைத் தேட உதவும் வகையில் பார்க்க, மேலும் பார்க்க போன்ற வழிகாட்டி அம்சங்கள் தேவை கருதிச் சேர்க்கப்பட்டுள்ளன.\n\nSection::::இதுவரை வெளிவந்தவை.\nநூல்தேட்டம் ஆறு தொகுதிகள் இதுவரை வெளிவந்துள்ளன. இந்த ஆறு தொகுதிகளிலும்; ஆறாயிரம் நூல்கள் பற்றிய விபரங்கள் பதிவாக்கப்பட்டுள்ளன. ஒவ்வொரு நூலும் லண்டன் அயோத்தி நூலக சேவைகள் வெளியீடாக வெளிவந்துள்ளது.\n\nSection::::தொடர் முயற்சி.\nஇலங்கை எழுத்தாளர்களின் நூல்களை தொகுக்கும் முயற்சியில் ந. செல்வராஜா தொடர்ந்தும் ஈடுபட்டுள்ளார். இலங்கையில் பேராதனைப் பல்கலைக்கழகம், தேசிய நூலக ஆவணமாக்கல் சபை, சுவடிக்கூடம், மற்றும் சர்வதேச நூலகங்கள், தனியார் நூலகங்கள், தனிப்பட்ட தொகுப்பாளர்கள் ஆகியவற்றில் தொடர் ஆய்வுகளில் ஈடுபட்டு வருகின்றார். இதன் விளைவாக மேலும் பல நூல்கள் தற்போது நூலகவியலாளர் ந.செல்வராஜா அவர்களினால் பதிவாக்கப்பட்டுள்ளன.\n\nSection::::ஆங்கில நூல்தேட்டம்.\nமேற்குறிப்பிட்ட நோக்கத்தின் அடிப்படையில் இலங்கை தமிழ், முஸ்லிம் எழுத்தாளர்களினால் எழுதப்பட்ட ஆங்கில நூல்களின் விபரப்பட்டியலாக இந்நூல் விளங்குகின்றது. இதுவரை ஒரு தொகுதி மாத்திரமே வெளிவந்துள்ளது. இத்தொகுதியில் மொத்தம் 414 நூல்கள் பதிவாக்கப்பட்டுள்ளன. \n\nSection::::மலேசிய சிங்கப்பூர் நூல்தேட்டம்.\nமலேசியா, சிங்கப்பூர் ஆகிய நாடுகளில் வெளிவந்துள்ள தமிழ் நூல்களின் விபரத் தொகுப்பாக இந்நூல் அமைந்துள்ளது. இந்நூலினையும் லண்டன் அயோத்தி நூலக சேவைகள் வெளியிட்டுள்ளது. மலேசியாவிலும், சிங்கப்பூரிலும் வெளிவந்த 756 நூல்களின் விபரங்களை இதில் கண்டறிந்து கொள்ளலாம்.\n\n"}
{"id": "91492", "url": "https://ta.wikipedia.org/wiki?curid=91492", "title": "மணிநகர்", "text": "மணிநகர்\n\nமணிநகர் \"(Maninagar)\" என்பது இந்திய நாட்டின் குசராத்து மாநிலத்தில் உள்ள அகமதாபாத் நகரின் ஒரு பகுதியாகும். நகரத்தின் தெற்கு பகுதியில் அமைந்துள்ள இப்பகுதி நகரத்தின் முக்கியமான ஓர் இடமாகவும் கருதப்படுகிறது. இப்பகுதி இரண்டு மண்டலங்களாகப் பிரிக்கப்படுகிறது. மணிநகர் கிழக்கு மற்றும் மணிநகர் மேற்கு என்பன அவ்விரு மண்டலங்களாகும். மணிநகர் இரயில் நிலையம் இவ்விரு மண்டலங்களையும் தனித்தனியாகப் பிரிக்கிறது.\n\nSection::::வரலாறு.\nமணிநகர் உண்மையில் கொழுத்த செல்வந்தரான சேத் மனெக்லால் மணிலாலுக்குச் சொந்தமான ஒரு நிலப் பகுதியாகும். நகரத்தின் சுவர்களுக்கு வெளியே முதலாவதாக ஒழுங்கமைக்கப்பட்ட ஒரு குடியிருப்பை உருவாக்குவதற்காக இந்நிலப்பகுதியின் பெரும்பகுதியை மணிலால் நன்கொடையாக வழங்கினார். சர்தார் வல்லபாய் பட்டேல் மணிப்பூரில்தான் முதலாவது திட்டமிட்ட நகரத்தை உருவாக்கினார். தற்போது இப்பகுதி மணிநகர் என்று அழைக்கப்படுகிறது . \n\nSection::::நகரமைப்பு.\nகாங்கரியா ஏரி அகமதாபாத் நகரத்தின் தெற்குப் பகுதியான மணிநகர் பகுதியில் அமைந்துள்ளது. இந்த ஏரியின் மையப்பகுதியில் ஒரு தீவாக நாகினா வாடி அமைந்துள்ளது. அகமதாபாத்-மும்பை வழித்தடத்தில் இயங்கும் ஓர் இரயில் நிலையம் மணிநகர் பகுதியில் அமைந்துள்ளது. பெரும்பாலான இரயில்கள் இந்நிலையத்தில் நின்று செல்கின்றன. .\nஅகமதாபாத்-வதோதரா விரைவு வழிச்சாலையின் நுழைவு வாயிலாக மணிகர் நகர் உள்ளது.\n\nSection::::கல்வி.\nசெய சோம்நாத் மேல்நிலைப் பள்ளி, செவன்த் டே அட்வண்ட்டிசுட் மேல்நிலைப் பள்ளி, சே.எல். உயர்நிலைப் பள்ளி, ரீயப்சு உயர்நிலை பள்ளி, நெல்சன் உயர்நிலை பள்ளி, சிறீ துர்கா வித்யாலயா உயர்நிலை பள்ளி, குருநானக் & சந்திரகேத்து பாண்டியன் ஆங்கிலவழி நடுநிலைப் பள்ளி, திவான்-பலூபாயி பள்ளி, டூன் சர்வதேசப் பள்ளி, பெசுட்டு உயர்நிலை பள்ளி, சிறீ சர்தார் படேல் மற்றும் சுவாமி விவேகானந்தா உயர்நிலை பள்ளி, துர்கா உயர்நிலை பள்ளி, எப்ரோன் உயர்நிலை பள்ளி உள்ளிட்ட பல பள்ளிகள் மணிநகரில் உள்ளன. ஏ.எம்.சி பல்மருத்துவ கல்லூரி, ஏ.எம்.சி மருத்துவக் கல்லூரி, உள்கட்டமைப்பு, தொழில்நுட்ப நிறுவனம். ஆராய்ச்சி மற்றும் மேலாண்மையியல் கல்லூரி, பி.சே. மருத்துவ கல்லூரி, அகமதாபாத், கே.கே. சாசுத்திரி அரசு கல்லூரி வடிவமைப்பியல் தேசிய நிறுவனம் உள்ளிட கல்லூரிகள் மணிநகரில் கல்விப் பணியாற்றுகின்றன. \n\nSection::::போக்குவரத்து.\nஓர் இரயில் நிலையம், நகராட்சி பேருந்து போக்குவரத்து நிலையம் மற்றும் மாநில போக்குவரத்து நிலையம் ஆகிய மூன்று வகையான போக்குவரத்து வசதிகளும் அகமதாபாத்திலுள்ள மணிநகரில் ஒருங்கே அமைந்துள்ளது. கொண்டுள்ளது. இவற்றைத் தவிர இப்போது ஒரு விரைவுப் பேருந்து நிலைய மையமும் இங்கு அமைக்கப்பட்டுள்ளது. மொத்தத்தில் மணி நகரில் எல்லா வகையான போக்குவரத்து வசதிகளும் ஒரே இடத்தில் இடம்பெற்றுள்ளன எனக் கூறலாம். மணிநகரில் அமைந்துள்ள இப்போக்குவரத்து நிலையங்களில் தொடங்கி நகரத்தின் எப்பகுதிக்கும் சென்று வர இயலும். மேலும் தில்லியிலிருந்து மும்பை வரை செல்லும் தேசிய நெடுஞ்சாலை எட்டுடனும், விரைவு வழிச்சாலையுடனும் மணிநகர் இணைக்கப்பட்டுள்ளது. \nSection::::திரையரங்குகள்.\nகாங்கரியா ஏரிக்கு அருகில் \"அப்சரா-ஆரதனா\" என்று பெயரிடப்பட்ட ஒரு திரையரங்கம். சா ஆலம் அருகில் மீரா திரையங்கம் என இரண்டு பழைய திரையரங்குகள் மணிநகரில் காணப்படுகின்றன. இவ்விரண்டு அரங்குகள் தவிர சமீபத்தில் அனுபம் என்றொரு திரையரங்கும் இங்கு புதுப்பிக்கப்பட்டுள்ளது. சிட்டி பல்சு என்ற பேரங்காடி ஒன்றும் மணிநகரில் அமைந்துள்ளது.\n\nSection::::விளையாட்டுகள்.\nபல நோக்கு விளையாட்டு அரங்கம் ஒன்று கோக்ரா பகுதியில் அமைந்துள்ளது. 2010 ஆம் ஆண்டு தொடங்கி வைக்கப்பட்ட இவ்விளையாட்டு அரங்கில் கிரிக்கட், கால்பந்து, இறகுப்பந்து, சதுரங்கம், கூடைப்பந்து, யூடோ, மற்போர் போன்ற விளையாட்டுகள் விளையாடப்படுகின்றன. \n\nஒவ்வோர் ஆண்டும் மார்ச்சு மாதத்தில் இங்கு குசராத்து மாநில அளவு சதுரங்கப் போட்டி, 200 மீட்டர் ஓட்டம், கபடி, கிரிக்கட் மற்றும் இறகுப்பந்து போட்டிகள் நடைபெறுகின்றன. \n\nகுசராத்து அரசு 2011 ஆம் ஆண்டு கேல் மகா கும்ப் என்ற மாபெரும் விளையாட்டுத் திருவிழாவை இங்கு நடத்தியது. \n\nSection::::தேர்தல்.\nமணிநகர் பகுதியை உள்ளடக்கிய சட்ட மன்றத்தொகுதியில் நரேந்திர மோடி 2002-2007, 2007-2012, 2012-2014 தேர்தல்களில் மூன்று முறை போட்டியிட்டு வெற்றிபெற்றார் என்பது குறிப்பிடத்தக்கது. \n"}
{"id": "91494", "url": "https://ta.wikipedia.org/wiki?curid=91494", "title": "அணிமூர்", "text": "அணிமூர்\n\nஅணிமூர் நாமக்கல் மாவட்டம் திருச்செங்கோடு வட்டத்தில் உள்ள சிற்றூர். திருச்செங்கோட்டிலிருந்து கொக்கராயன்பேட்டை வழியாகப் பள்ளிபாளையம் செல்லும் சாலையின் நான்காம் கல் தொலைவில் பிரியும் ஊராட்சிச் சாலையில் இரண்டு கல் தொலைவில் இவ்வூர் உள்ளது. கொங்கு வேளாளக் கவுண்டர், அருந்ததியர், பறையர் ஆகிய சாதியினர் மிகுதியாகவும் பிற சாதியினர் ஓரிரு குடும்பம் என்னும் அளவிலும் வசிக்கின்றனர். அரசு தொடக்கப்பள்ளி ஒன்று உள்ளது. மாரியம்மன் கோயிலும் படைவீட்டம்மன் கோயிலும் இவ்வூரில் சிறப்புப் பெற்றவை. ஓராண்டு மாரியம்மனுக்கும் அடுத்த ஆண்டு படைவீட்டம்மனுக்கும் என மாற்றி மாற்றித் திருவிழா நடத்துவர். ஊர் என்னும் பொதுக்கூறினையும் அணி என்னும் சிறப்புக்கூறினையும் இவ்வூர் பெற்றுள்ளது. நீர் வளம் நிறைந்த வசிப்பிடத்திற்கு ஊர் என்னும் பொதுப்பெயர் வழங்குவது இயல்பு. அணி என்றால் அழகு எனப் பொருள். அழகு நிறைந்த ஊர் என இதன் பொருளை விரிவாக்கலாம். ஆனால் இவ்வூரில் நீர்வளம் குறைவு. மேட்டாங்காடுகள் என்னும் மானாவாரி நிலங்களே அதிகம். ஆகவே ஊருக்கு இப்பெயர் அமையக் காரணம் விளங்கவில்லை.\n"}
{"id": "91495", "url": "https://ta.wikipedia.org/wiki?curid=91495", "title": "ஆனந்த்", "text": "ஆனந்த்\n\nஆனந்த் (பி. 1951) ஒரு தமிழ்க் கவிஞர் மற்றும் எழுத்தாளர். சென்னையை வசிப்பிடமாகக் கொண்டவர். கவிதை, நாவல், சிறுகதை, கவிதை குறித்த கட்டுரைகள் ஆகியவற்றில் குறிப்பிடத்தக்க பங்காற்றியுள்ளார். தொழிலாளர் வருங்கால வைப்பு நிதித் துறையில் பணி புரிந்தார். தற்போது மனநல ஆலோசகராகவும் மனிதவள மேம்பாட்டுப் பயிற்சியாளராகவும் உள்ளார். இவரது நூல்கள் வருமாறு:\n\n\n\n\n\nSection::::மொழிபெயர்ப்பு நூல்கள்.\n1. ‘க’ - ராபர்ட்டோ கலாஸ்ஸோ(இத்தாலிய மூலம்)\n2. அறியப்பாடாத தீவின் கதை - ஜோஸே ஸாரமாகோ(போர்ச்சுகீஸிய மூலம்)\n3. மிஸ்டர் ஜூல்ஸுடன் ஒரு நாள் - டயான் ப்ரோகோவன்(பெல்ஜிய மூலம்)\n"}
{"id": "91496", "url": "https://ta.wikipedia.org/wiki?curid=91496", "title": "கோவிந்தராஜ்", "text": "கோவிந்தராஜ்\n\nகோவிந்தராஜ் (பி. மார்ச் 3, 1966) ஒரு தமிழ்ச் சிறுகதை எழுத்தாளர். திருப்பூரில் பிறந்தவர். சுப்பிரமணி, ராஜம்மாள் ஆகியோர் இவரது பெற்றோர். மனஓசை, குதிரை வீரன் பயணம், தோழமை, புதிய பார்வை முதலிய இதழ்களில் 1980களின் இறுதியிலும் 1990களின் தொடக்கத்திலும் பல கதைகளை எழுதியுள்ளார். 'பசலை' என்னும் சிறுகதைத் தொகுப்பு 1994ஆம் ஆண்டு வெளியானது. தற்போது ஓமியோபதி மருத்துவராக உள்ளார். ஓமியோபதி தொடர்பான கட்டுரைகள் பலவற்றை ஹோமியோ நண்பன் என்னும் இதழில் எழுதியுள்ளார்.\n"}
{"id": "91502", "url": "https://ta.wikipedia.org/wiki?curid=91502", "title": "இரா. நாகலிங்கம்", "text": "இரா. நாகலிங்கம்\n\nஅன்புமணி என அறியப்படும் இராசையா நாகலிங்கம் (மார்ச் 6, 1935 - சனவரி 12, 2014) ஈழத்து எழுத்தாளரும், கல்விமானும், ஓய்வுபெற்ற நிர்வாக சேவை அதிகாரியும், நாடகக் கலைஞருமாவார்.\n\nSection::::வாழ்க்கைக் குறிப்பு.\nஇலங்கையின் மட்டக்களப்பு மாவட்டத்தில் ஆரையம்பதி கிராமத்தைச் சேர்ந்த நாகலிங்கம், வைரமுத்து இராசையா, பொன்னர் தங்கப்பிள்ளை ஆகியோரின் புதல்வராவார். மட்டக்களப்பு ஆரையம்பதி இராமகிருஷ்ண வித்தியாலயத்தில் தனது ஆரம்பக்கல்வியையும், இடைநிலை, உயர்தரக்கல்வியை மட்டக்களப்பு காத்தான்குடி மத்திய கல்லூரியிலும் பெற்றார். இலங்கை நிர்வாக சேவையின் ஓய்வுபெற்ற அதிகாரியான இவரின் மனைவி பார்வதி நாகலிங்கம். இவர் இளைப்பாறிய ஆசிரியை. பிள்ளைகள்: அன்புச்செல்வன், அருட்செல்வன், சிவச்செல்வன், தீரச்செல்வன, பொன்மனச் செல்வன், பூவண்ண செல்வன்.\n\nSection::::தொழில் துறைகள்.\n1952 இல் கல்வித்திணைக்கள எழுத்தராகத் தனது பணியை ஆரம்பித்து 1981ல் இலங்கை நிர்வாக சேவைப் போட்டி சோதனையில் சித்தியடைந்து, களுவாஞ்சிக்குடி உதவி அரசாங்க அதிபர், மட். கச்சேரி தலைமையக உதவி அரசாங்க அதிபர், வடக்கு, கிழக்கு மாகாண சபை உள்துறை உதவிச் செயலாளர் முதலிய பதவிகளை வகித்து ஆளுநர் செயலகத்தின் மூத்த உதவிச் செயலாளராகப் பணியாற்றி ஓய்வு பெற்ற பின்பு முன்னாள் பாராளுமன்ற உறுப்பினர் செல்வி தங்கேசுவரி கதிராமனின் செயலாளராக பணியாற்றினார்.\n\nSection::::இலக்கியத்துறை.\nஇராசையா நாகலிங்கம் ‘அன்புமணி’ எனும் புனைப்பெயரிலே அறிமுகமானவர். இவரின் முதல் ஆக்கம் ‘கிராம்போன் காதல்’ எனும் தலைப்பில் கல்கி இதழில் 1954 இல் பிரசுரமானது. அன்றிலிருந்து 500க்கும் மேற்பட்ட சிறுகதைகள், கவிதைகள், கட்டுரைகள், விமர்சனங்கள், ஆய்வுக் கட்டுரைகள், நாடகங்கள் ஆகியவற்றை இவர் எழுதியுள்ளார். இவரின் ஆக்கங்கள் இலங்கையிலும், இந்தியாவிலும் வெளிவரும் தேசிய பத்திரிகைகள், சஞ்சிகைகளிலும் மற்றும் இலங்கை வானொலி போன்றவற்றிலும் பிரசுரமாகியும், ஒலிபரப்பாகியுமுள்ளன. அன்புமணி, அருள்மணி, தமிழ்மணி ஆகிய பெயர்களிலும் எழுதியுள்ளார்.\n\nSection::::வெளியிட்ட நூல்கள்.\nஇவரின் ஏழு புத்தகங்கள் வெளியிடப்பட்டுள்ளன.\n\n\nSection::::அன்பு வெளியீட்டகம்.\nஅன்புமணியின் இலக்கியப் பணியில் தன்னுடைய நூல்களை மாத்திரம் வெளியிடுவதில் கரிசனைக் காட்டாது பிற எழுத்தாளர்களின் நூல்களை வெளியிடுவதிலும், வெளியீட்டுக்கும் இவர் உதவியுள்ளார். இவரின் அன்பு வெளியீட்டகம் மூலம் வெளியிட்டுள்ள சில நூல்களின் விபரங்கள் வருமாறு:\n\nகனடாவிலுள்ள ‘ரிப்னெக்ஸ்’ பதிப்பகத்தின் மூலமாக இலங்கையில் வரலாற்றுப் புகழ்பெற்ற பல முக்கிய நூல்களை மறுபதிப்பு செய்து வெளியிடுவதிலும் இவரின் பங்களிப்பு காணப்படுகின்றன. இந்த அடிப்படையில் கனடாவில் பதிப்பித்துள்ள சில நூல்களின் விபரம் வருமாறு:-\n\n\nSection::::மலர் இதழ்.\nஇவர் 'மலர்' என்ற இலக்கிய இதழை 1970ஆம் ஆண்டு முதல் 1972ஆம் ஆண்டு வரை வெளியிட்டார். ஈழத்து இதழியல் வரலாற்றில், 'மலர்' கிழக்கு மாகாணத்தில் மாத்திரமன்றி நாடளாவிய ரீதியில் பல இளம் எழுத்தாளர்களுக்கு களமமைத்துக் கொடுத்து அவர்களை வளர்த்து விட்டிருக்கின்றது.\n\nSection::::நாடகப் பணி.\nபாடசாலையில் கற்கும் காலத்திலிருந்தே பல நாடகங்களில் முக்கிய வேடங்களில் இவர் நடித்துள்ளார். அதே போல பாடசாலைக் காலத்தில் ஓரரங்க நாடகங்களிலும் இவர் நடித்துப் புகழ் பெற்றார். ஆரையம்பதியில் 1952ஆம் ஆண்டில் ‘மனோகரா’ எனும் பொது மேடை நாடகத்தின் முலம் ஒரு நடிகராகவும், தயாரிப்பாளராகவும் அறிமுகமானார். ‘அமரவாழ்வு’, ‘ஏமாற்றம்’, 'பிடியுங்கள் கலப்பையை’ போன்ற ஓரரங்க நாடகங்கள் இவரால் தயாரித்து, நடித்து, மேடையேற்றப்பட்ட நாடகங்களாகும்.\n\n1962ஆம் ஆண்டு இவரால் எழுதப்பட்ட ‘தரைகடல் தீபம்’ எனும் நாடகப் பிரதியாக்கத்திற்கு 'சாகித்தியமண்டலப்' பரிசு கிடைத்தது. பின்பு இந்நாடகம் பல இடங்களில் மேடையேற்றப்பட்டது. அதே போல இவரின் ‘சூழ்ச்சிவலை’ எனும் மேடை நாடகமும் பெரும் வரவேற்பைப் பெற்றது.\n\nSection::::இலங்கை வானொலியில்.\n1962ஆம் ஆண்டு முதல் இலங்கை வானொலியில் அவர் பல நாடகங்களை எழுதியுள்ளார். 1967ஆம் ஆண்டு ‘நமது பாதை’ எனும் தொடர் நாடகம் 3 மாதங்கள் தொடர்ச்சியாக ஒலிபரப்பாகியது. அன்புமணி' ஒரு நாடக விமர்சகருமாவார். பிரதேச, மாவட்ட, தேசிய ரீதியில் பல நாடகப் போட்டிகளில் நடுவராகவும் தனது பங்களிப்பை வழங்கியுள்ளார்.\n\n\nSection::::கௌரவங்களும், விருதுகளும்.\nஇவை தவிர பிரதேச, மாவட்ட, மாகாண மட்டத்தில் பல்வேறுபட்ட இலக்கியச் சங்கங்கள் இவருக்குப் பொன்னாடை போர்த்தியும், கௌரவப் பட்டங்கள் வழங்கியும் கௌரவித்துள்ளன.\n\n"}
{"id": "91507", "url": "https://ta.wikipedia.org/wiki?curid=91507", "title": "அசுவினி அக்குன்சி", "text": "அசுவினி அக்குன்சி\n\nஅசுவினி சிதானந்தா செட்டி அக்குன்சி (\"Ashwini Akkunji\". பி. 7 அக்டோபர் 1987) ஒரு இந்திய குறுவிரையோட்ட வீரர்; இவர் கர்நாடகத்திலுள்ள உடுப்பி மாவட்டம் குந்தாபுரா தாலுகா சித்தாபுராவைச் சேர்ந்தவர். இவர் 2010 பொதுநலவாய விளையாட்டுக்களில் 4x100 மீ தொடரோட்டப் போட்டியில் மன்சீத் கவுர், மந்தீப் கவுர், சினி சோசு ஆகியோருடன் இணைந்து தங்கம் வென்றார். 2010 ஆசிய விளையாட்டுப் போட்டிகளில் 400 மீ தடையோட்டத்தில் தங்கம் வென்றார்; மேலும், மன்சீத் கவுர், மந்தீப் கவுர், சினி சோசு ஆகியோருடன் இணைந்து 4x100 மீ தொடரோட்டப் போட்டியிலும் தங்கம் வென்றார். இவர் ஒரு விவசாய குடும்பத்தைச் சேர்ந்தவர். இவரது தந்தை ஒரு விவசாயி. தற்போது இவர் இந்திய இரயில்வேயில் பணிபுரிகிறார்.\n"}
{"id": "91514", "url": "https://ta.wikipedia.org/wiki?curid=91514", "title": "செப்துவசிந்தா", "text": "செப்துவசிந்தா\n\nசெப்துவசிந்தா (\"Septuaginta\") என்பது கிறித்தவத் திருவிவிலியத்தின் முதற் பகுதியாகிய பழைய ஏற்பாட்டின் தலைசிறந்த கிரேக்க மொழிபெயர்ப்பு ஆகும். இது அன்று வழக்கிலிருந்த \"கொய்னே\" (Koine) என்றழைக்கப்படும் நடைமுறை கிரேக்கத்தில் கி.மு. 3-2 நூற்றாண்டுகளில் எழுதப்பட்டது.\n\nSection::::செப்துவசிந்தா மொழிபெயர்ப்பின் வரலாறும் பெயர்க் காரணமும்.\nஇலத்தீன் மொழியில் செப்துவசிந்தா என்பதன் பொருள் \"எழுபது\" என்றாகும். எழுபது (அல்லது எழுபத்திரண்டு) பேர் இந்த மொழிபெயர்ப்பைச் செய்வதில் ஈடுபட்டனர் என்னும் அடிப்படையில் இம்மொழிபெயர்ப்பு \"எழுபதின்மர் பெயர்ப்பு\" என்று பொருள்படும் செப்துவசிந்தா என்னும் பெயரால் அழைக்கப்படலாயிற்று.\n\nஇந்த கிரேக்க மொழிபெயர்ப்பின் முழு கிரேக்கப் பெயர் hē metáphrasis tōn hebdomēkonta (ἡ μετάφρασις τῶν ἑβδομήκοντα) என்பதாகும். அது தமிழில் \"எழுபது உரையாளர்களின் மொழிபெயர்ப்பு\" (translation of the seventy interpreters) என வரும். இலத்தீனில் Interpretatio septuaginta virorum என்று அழைக்கப்பட்டது. அதிலிருந்து சுருக்கமாக \"செப்துவசிந்தா\" (Septuaginta = எழுபது) என்னும் பெயர் பெறலாயிற்று; அப்பெயரும் நிலைத்துவிட்டது.\n\nஇது பற்றி ஒரு தொன்மக் கதை நிலவுகிறது. அது வருமாறு: கி.மு. மூன்றாம் நூற்றாண்டில் எகிப்திய நாட்டை இரண்டாம் தாலமி ஃபிலடெல்புசு (Ptolemy II Philadelphus) ஆண்டுவந்தார். அவர் அலெக்சாந்திரியா நகரில் அமைந்திருந்த உலகப் புகழ்பெற்ற நூலகத்தில் திருவிவிலியத்தின் பிரதிகளைச் சேர்க்க வேண்டும் என்று விரும்பினார். எனவே, அரசர் எருசலேமில் தலைமைக் குருவாயிருந்த எலயாசர் என்பவரை அணுகித் தம் விருப்பத்தைத் தெரிவித்தார். இவர் இசுரயேலின் பன்னிரு குலங்கள் ஒவ்வொன்றுக்கும் ஆறுபேர் என்னும் விகிதத்தில் எழுபத்திரண்டு யூத அறிஞர்களைத் தேர்ந்தெடுத்து, அலெக்சாந்திரியாவுக்கு அனுப்பினார். அரசர் அந்த அறிஞர்களிடம் எபிரேய மொழியிலிருந்த திருவிவிலியத்தை கிரேக்க மொழியில் பெயர்த்துத் தருமாறு பணித்தார்.\nஒவ்வொரு அறிஞருக்கும் தனித்தனி அறை ஒதுக்கப்பட்டது. ஒருவர் மற்றவரோடு கலந்துபேசக் கூடாது என்றும் தடைவிதிக்கப்பட்டது.\n\nஅந்த அறிஞர்கள் எழுபத்திரண்டு பேரும் எழுபத்திரண்டு நாள்களில் மொழிபெயர்ப்புப் பணியைச் செய்து முடித்தனர். பின்னர் ஒவ்வொருவரும் செய்த மொழிபெயர்ப்பை ஒப்பிட்டுப் பார்த்தபோது எல்லாப் பெயர்ப்புகளும் ஒரே மாதிரி அமைந்திருந்தது கண்டு அனைவரும் வியப்பில் ஆழ்ந்தனராம்! இக்கதையை எடுத்துரைக்கும் ஃப்ளாவியுசு ஜொசிஃபஸ் என்னும் அறிஞர் (கி.பி. சுமார் 37-100), எழுபத்திரண்டு என்னும் எண்ணை எழுபது என்னும் முழு எண்ணாக மாற்றி \"எழுபதின்மர்\" (Septuaginta) என்னும் மரபுக்கு வழிவகுத்தார்.\n\nSection::::செப்துவசிந்தா கிரேக்க விவிலியத்தின் முதன்மை.\nமேலே கூறப்பட்ட செப்துவசிந்தா கிரேக்க மொழிபெயர்ப்பு தோன்றிய கதை உணர்த்துகின்ற முக்கியமான செய்திகள் இவை:\n\nபண்டைய யூத மக்கள் இம்மொழிபெயர்ப்பைப் பெரிதாக மதித்தனர். கி.மு. 270 அளவில் எகிப்து நாட்டு அலெக்சாந்திரியா நகரில் யூத மக்கள் பெருமளவில் குடியேறியிருந்தனர். யூதர்களின் திருநூலாகிய விவிலியம் அந்நாள்களின் எபிரேய மொழியில் மட்டுமே இருந்தது. கற்றறிந்தோர் பலர் வாழ்ந்த அலெக்சாந்திரியாவில் கிரேக்க மக்கள் நடுவே எபிரேயரின் சமயம் மற்றும் இலக்கியம் பற்றி அறியும் ஆவல் இருந்தது. எனவே, கிரேக்க மொழி பேசிய யூதர்களின் தேவையை முன்னிட்டும், கிரேக்கர்களுக்கு எபிரேய ஞானத்தை அறிவிக்கும் நோக்கத்துடனும் விவிலியம் கிரேக்கத்தில் மொழிபெயர்க்கப்பட்டது.\n\nயூத அறிஞர்கள் எபிரேய மொழி விவிலியத்தையே பெரும்பாலும் பயன்படுத்தினர். அதோடு, தார்கும் (Targum) என்று அழைக்கப்பட்ட அரமேய மொழிபெயர்ப்பும் வழங்கப்பட்டது. செப்துவசிந்தா பெயர்ப்பு இறைஏவுதலால் எழுதப்பட்டது என்று ஃபீலோ, யோசேஃபசு போன்ற அறிஞர் கருதினார்கள். பழைய இலத்தீன் பெயர்ப்புக்கு அதுவே மூல பாடமாயிருந்தது. அதுபோலவே, சுலோவோனியம், சிரியம், அர்மேனியம், கோப்தியம், பழைய சியோர்சியன் (Georgian) போன்ற மொழிகளில் எழுந்த விவிலியப் பெயர்ப்புகளுக்கெல்லாம் செப்துவசிந்தா மூல பாடமாகப் பயன்பட்டது.\n\nபுதிய ஏற்பாட்டு நூல்களில் எபிரேய விவிலியம் மேற்கோள் காட்டப்படும்போது செப்துவசிந்தா பெயர்ப்பே பயன்படுத்தப்பட்டது. தொடக்க காலக் கிறித்தவ அறிஞர்களும் செப்துவசிந்தா மொழிபெயர்ப்பிலிருந்தே மேற்கோள்கள் காட்டுகின்றனர்.\n\nSection::::செப்துவசிந்தா பெயர்ப்பின் முக்கிய தோற்சுவடிகள்.\nசெப்துவசிந்தா பெயர்ப்பின் சுவடிகள் பல உள்ளன. அவை முற்காலத்தில் கன்றுக்குட்டி, ஆடு போன்ற விலங்குகளின் தோலைப் பதனிட்டு, சீராக்கி எழுதப்பட்டதால் \"தோற்சுவடிகள்\" (parchments) என்று அழைக்கப்பட்டன. செப்துவசிந்தா தோற்சுவடிகளுள் மிக முக்கியமானவையாகக் கருதப்படுபவை கீழ்வருவன:\n\n\n\n\n\n\n\n\n"}
{"id": "91516", "url": "https://ta.wikipedia.org/wiki?curid=91516", "title": "சிரிக்கும் புத்தர்", "text": "சிரிக்கும் புத்தர்\n\nசிரிக்கும் புத்தர் (\"Smiling Buddha\") என்பது இந்திரா காந்தி இந்தியப் பிரதமராக இருந்த பொழுது, இந்தியா செயல்படுத்திய முதல் அணுக்கரு வெடிப்பு பரிசோதனைகளை (பொதுவாக அணு குண்டு சோதனை என மக்களால் கருதப்படுவது) குறிப்பதற்கான குறிச்சொல் ஆகும். இந்த அணுக்கரு வெடிப்பு பரிசோதனைகள் ராஜஸ்தான் மாநிலத்தில் பொக்ரான் என்ற இடத்தில் 1974 ஆம் ஆண்டு மே மாதம் 18 அன்று நிகழ்ந்தது. ஐக்கிய நாடுகள் பாதுகாப்பு அவையில் நிரந்தர உறுப்பினராக இருக்கும் ஐந்து நாடுகள் மட்டுமே இதற்கான வல்லமை படைத்த நாடுகளாக கருதப்பட்டு வந்தது. சபையின் உறுப்பினராக இல்லாத இந்தியா இந்த பரிசோதனைகளை நிகழ்த்தியதை இதர நாடுகள் உறுதி செய்தது. இந்தியா இந்த பரிசோதனைகளை கனடா நாட்டின் அணுமின் உலை தொழில் நுட்பத்தின் உதவியுடன் செயல்படுத்தியது. இந்த அணுக்கரு வெடிப்பின் பொழுது வெளிப்பட்ட ஆற்றலின் அளவு சுமார் எட்டு கிலோ டன்கள் (டி.என். டி வெடிபொருள் வெடிப்புக்குச் சமம்) என கணிக்கப்பட்டுள்ளது.\n\nSection::::வரலாறு.\nஇந்தியப் பிரதமர் இந்திரா காந்தி 1972 ஆம் ஆண்டில் செப்டம்பர் 7 அன்று பாபா அணு ஆராய்ச்சி மையத்தில் பணி புரியும் இந்திய அணு சக்தி வல்லுனர்களிடம் அவர்கள் வடிவமைத்த ஒரு அணுக்கரு வெடிப்பு சோதனைக் கருவியைத் தயாரித்து பரிசோதனை செய்ய அனுமதி வழங்கினார். இதற்கு முன்னர் அமெரிக்கா, கனடா ஆகிய நாடுகள் இந்திய அணுமின் திட்டத்துக்கு தொழிற்நுட்ப ஆதரவளித்த போது, அந்த தொழில் நுட்பத்தை போர் காரணங்களுக்கு பயன்படுத்தக்கூடாது என்று நிபந்தனை விதித்திருந்தன. அவற்றை அணுகுண்டு செய்வதற்கு பயன்படுத்துவது அந்த நிபந்தனைகளை மீறும் செயலாகும். எனவே அணுகுண்டு சோதனையை “அமைதியான அணுக்கரு வெடிப்பு” (Peaceful nuclear explosion) என்று பெயரிட்டதன் மூலம் இந்த நிபந்தனையை மீறவில்லை என்று இந்திய அரசு அறிவித்தது. மேலும் புத்தர் பிறந்த புத்த பூர்ணிமா தினத்தில் இவ்வெடிப்பை நிகழ்த்தத் திட்டமிட்டதால் இதனை சூசகமாக சிரிக்கும் புத்தர் என்றும் அழைத்து வந்தனர்.\n\nSection::::இந்திய வல்லுனர்களின் குழு.\nடாக்டர் ஹோமி சேத்னாவின் மேற்பார்வையில் இத்திட்டம் 1967 ஆம் ஆண்டு முதல் 1974 வரை இரகசியமாகவும், மிகவும் பாதுகாப்பாகவும் செயல்பட்டது. இக்குழுவின் தலைவராக டாகடர் ராஜா ராமண்ணா செயல்பட்டார். இக்குழுவில் டாக்டர் பி. கே. ஐயங்கார், டாக்டர் ராஜகோபால சிதம்பரம், டாக்டர் நாகப்பட்டினம் சாம்பசிவ வேங்கடேசன், டாக்டர் அப்துல் கலாம், டாக்டர் வாமன் தத்தாத்த்ரேய பட்வர்தன் ஆகியோர் உறுப்பினர்களாக செயல்பட்டனர். ஒட்டு மொத்தமாக 75 அறிவியலாளர்களும் பொறியியல் வல்லுனர்களும் மட்டுமே இதில் குறைந்த அளவில் இத்திட்டத்தில் செயல் பட்டனர். இந்தக் காரணங்களால், இந்த திட்டத்தை இரகசியமாகவே வைத்து நிறைவேற்ற முடிந்தது.\n\nSection::::வெடிப்பு.\nஅமெரிக்கா இரண்டாம் உலகப்போரில் வடிவமைத்த ஒரு அணுக்கரு வெடிப்புக் கருவியின் அடிப்படையில் இந்தியப் பாதுகாப்பு ஆராய்ச்சி மற்றும் வளர்ச்சி அமைப்பு அணு குண்டு சோதனைக்கான இக்கருவியை வடிவமைத்து வழங்கியது. சைரஸ் அணு உலையில் தயாரித்த ஆறு கிலோ புளுத்தோனியம் இந்தச் சோதனைக்காகப் பயன்பட்டது. மும்பை ட்றோம்பேயில் உள்ள பாபா அணு ஆராய்ச்சி மையத்தில் இந்தக் கருவி தயாரானது, பிறகு பொக்ரானுக்கு எடுத்துச் சென்றார்கள்.\n\n1400 கிலோ எடையும், சுமார் 1.25 மீட்டர் விட்ட அளவும் கொண்ட இக்கருவி, அறுகோண வடிவம் கொண்டதாகும். ராஜஸ்தான் மாநிலத்தில் உள்ள தார் பாலைவனத்தில் இந்திய இராணுவத்திற்கு சொந்தமான பொக்ரான் சோதனைக் கிராமத்தில் 107 மீட்டர் ஆழத்தில் இக்கருவியை இறக்கி பரிசோதனையை மேற்கொண்டார்கள். இச்சோதனை மூலம் சுமார் 12 கிலோ டன் ஆற்றல் வெளிப்பட்டதாக அதிகாரபூர்வமான அறிக்கை வெளிவந்தது, ஆனால் உண்மையில் 2 முதல் 20 கிலோ டன்கள் வரை ஆற்றல் வெளியிட்டிருக்கலாம் என்பது மற்றவர்களின் வாதம் ஆகும். இந்த அளவு இன்றும் சர்ச்சைக்குள்ளதாகவே இருந்து வருகிறது. கௌதம புத்தரின் பிறந்த நாள் அன்று, அதாவது மே 18, 1974 அன்று, இந்தச்சோதனை நிறைவேறியது.\n\nSection::::பின் விளைவுகள்.\nஇச்சோதனையை வெற்றிகரமாக நிகழ்த்தியதற்காக ஹோமி சேத்னாவுக்கும், ராஜா ராமண்ணாவுக்கும், டாக்டர் நாக சௌதுரி ஆகியோருக்கு பத்மவிபூசன் விருது வழங்கினார்கள். இதர ஐந்து உறுப்பினர்களுக்கு பத்மஸ்ரீ விருதுகள் வழங்கப்பட்டன. இந்தச் சோதனை நிகழ்த்தியதைக் கண்டித்து கனடா நாடு மிகவும் அதிர்ச்சியுற்று இந்தியாவுடன் ஆன உறவை முறித்துக் கொண்டது.\n"}
{"id": "91520", "url": "https://ta.wikipedia.org/wiki?curid=91520", "title": "இணை மொழிகள்", "text": "இணை மொழிகள்\n\nஇணை மொழிகள் என்பது பேசும்பொழுதும், எழுதும்பொழுதும் ஒன்றுக்கு மேற்பட்ட சொற்கள் இணைந்து வருதலாகும். இவை இடத்துக்கேற்றவாறு பயன்படுத்தப்படுகின்றன. \n\n\n\n\n\n\n\n\n\n\n\n\n\n\n\n"}
{"id": "91521", "url": "https://ta.wikipedia.org/wiki?curid=91521", "title": "திருவிளையாடல் புராணம்", "text": "திருவிளையாடல் புராணம்\n\nதிருவிளையாடற் புராணம் என்பது சிவபெருமானது திருவிளையாடல்களைக் கூறும் பரஞ்சோதி முனிவர் எழுதிய நூல் ஆகும். சிவபெருமான் தன்னுடைய அடியார்கள் மீதும், சிற்றுயிர்கள் மீதும் கொண்ட அன்பினால் தாமே பூலோகத்திற்கு வந்து செய்த திருவிளையாடல்களின் தொகுப்பாக இந்நூல் அமைந்துள்ளது.\n\nSection::::ஆசிரியர் குறிப்பு.\nபரஞ்சோதி முனிவர் திருமறைக்காடு (வேதாரணியம்) எனும் ஊரில் சைவ வேளாளர் மரபில் மீனாட்சி சுந்தர தேசிகர் என்பாரின் மகனாகப் பிறந்தவர். மதுரையில் சற்குருவை ஏற்று சைவ சந்நியாசம் பெற்றார். மதுரை மீனாட்சியம்மை பராசக்தி பரஞ்சோதி முனிவரின் கனவில் தோன்றி சிவபெருமானின் திருவிளையாடல்களை பாடும் படி கூறியமையால் இந்நூலை பரஞ்சோதியார் இயற்றியதாக நம்பப்படுகிறது.\nஇவர் இயற்றிய வேறுநூல்கள்:\n1)திருவிளையாடற்போற்றிக் கலிவெண்பா\n2)மதுரைப் பதிற்றுப்பத்தந்தாதி\n3)வேதாரணிய புராணம்\n\nஇவரது காலம்:கி.பி.16 ஆம் நூற்றாண்டு என்பர்.\n\nSection::::நூல் அமைப்பு.\nமதுரையில் சிவபெருமான் செய்த திருவிளையாடல்கள் பற்றி ஹாலாஸ்ய மகாத்மியம் என்னும் வடமொழி நூலில் சொல்லப்பட்டுள்ளது. வியாசர் இயற்றிய ஸ்கந்த புராணத்தில் இந்த லீலைகள் சொல்லப்பட்டுள்ளன. நந்தி தேவர் சனத்குமார முனிவருக்கு இந்த லீலைகள் பற்றி சொன்னார் என்றும், அதை வியாசருக்கு சனத்குமாரர் சொன்னார் என்றும், வியாசர் அதை ஸ்கந்தபுராணத்தில் எழுதினார் என்றும் வழங்கப்படுகிறது.\n\nஹாலாஸ்ய மகாத்மியத்தை பரஞ்சோதி முனிவர் தமிழில் மொழி பெயர்த்தார். அதை அப்படியே மொழி பெயர்க்காமல், தமிழுக்கே உரித்தான செய்யுள் நடையில் 3363 செய்யுள்களாக வடித்தார். இதில் முதல் 343 செய்யுள்கள் காப்பு, மதுரை நகர சிறப்பு உள்ளிட்டவற்றை உள்ளடக்கியது. 344 வது செய்யுள் முதல் தான் பெருமானின் திருவிளையாடல் துவங்குகிறது.\n\nதிருவிளையாடல் புராணம் மூன்று காண்டங்களாக பிரிக்கப்பட்டுள்ளது. அவையாவன.\n\nமதுரைக்காண்டம் - 18 படலங்கள்\nகூடற்காண்டம் - 30 படலங்கள்\nதிருவாலவாய்க காண்டம் - 16 படலங்கள்\n\n\nSection::::படலங்கள்.\nமுதல் பகுதியான மதுரைக் காண்டம் இந்திரன் பழி தீர்த்த படலம் முதல் வருணன் விட்ட கடலை வற்றச் செய்த படலம் வரை பதினெட்டு படலங்களைக் கொண்டுள்ளது. அடுத்த கூடற் காண்டம் நான்மாடக் கூடலான படலம் முதல் நாரைக்கு முத்தி கொடுத்த படலம் வரையான படலங்களையும், மூன்றாவது பகுதியான திருவாலவாய்க காண்டம் திருவாலவாயான படலம் முதல் வன்னியும் கிணறும் இலிங்கமும் அழைத்த படலம் வரை கொண்டுள்ளது.\n\nSection::::64 திருவிளையாடல்கள்.\nதிருவிளையாடற்புராணத்தில் சிவபெருமானின் 64 திருவிளையாடல்களும் தனித்தனிப் படலங்களாக விளக்கப்பட்டுள்ளன.\n\n\nSection::::நூல் சிறப்பு.\nஇந்நூல் மதுரையின் தலபுராணமாகவும் போற்றப்படுகிறது.\n\nSection::::வரலாறு.\nசிவபெருமான் உமாதேவியாருக்கு சங்கர சங்கிதையை அருளிச்செய்தார்.முருகப்பெருமான் அதனை அகத்திய முனிவருக்கு அருளினார். அகத்திய முனிவர் பிற முனிவர்களுக்கு எடுத்துக்கூறினார்.திருவிளையாடற் புராணங்களில் மூர்த்தி, தல, தீர்த்த விசேடமுள்ள திருப்பூவணத்துடன் (மதுரைக்கு அருகில் உள்ள திருப்புவனம்) தொடர்புடைய பகுதிகள் எடுத்துரைக்கப் பெற்றுள்ளன.இத்தலத்திலே சிவபெருமான் புரிந்த 64 திருவிளையாடல்கள் இப்புராணத்தில் விபரிக்கப்பட்டுள்ளன.\n\nSection::::நான்கு திருவிளையாடல் புராணங்கள்.\nநான்கு திருவிளையாடற் புராணங்கள் உள்ளன. இவற்றுள் புலியூர் நம்பி என்பவரும் பரஞ்சோதி முனிவர் என்பவரும் ஆக்கியவையே குறிப்பிடத்தக்கவை. பரஞ்சோதி முனிவர் எழுதியது சிறப்புப் பெற்றுத் திகழ்கிறது.\n"}
{"id": "91539", "url": "https://ta.wikipedia.org/wiki?curid=91539", "title": "ஜூலியன் அசாஞ்சு", "text": "ஜூலியன் அசாஞ்சு\n\nஜூலியன் பவுல் அசாஞ்சு (\"Julian Paul Assange\", பிறப்பு: 1971) என்பவர் ஆத்திரேலிய ஊடகவியலாளரும், வெளியீட்டாளரும் ஆவார். விக்கிலீக்ஸ் இணையத்தளத்தை நிறுவி, அதன் முதன்மை ஆசிரியராகவும் பேச்சாளராகவும் உள்ளார். விக்கிலீக்சைத் தொடங்குவதற்கு முன்னர் இவர் இயற்பியல், கணிதவியல் மாணவராகவும் கணினி நிரலாளராகவும் இருந்தார்.\n\nஅசாஞ்சு 2006 ஆம் ஆண்டில் விக்கிலீக்ஸ் இணையத்தளத்தைத் தொடங்கினார். இவர், ஐக்கிய அமெரிக்காவின் ஆப்கானித்தான், ஈராக் போர்கள் குறித்த பெரும் எண்ணிக்கையிலானா இரகசிய ஆவணங்களைத் தனது இணையத்தளத்தில் கசிய விட்டதை அடுத்து, உலக அளவில் பெரும் கவனிப்புக்குள்ளானார். இவர், பல நாட்டு அரசுகளின் கண்டனத்துக்குள்ளாகியிருந்த அதே வேளையில், உலக அளவில் மனித உரிமை ஆர்வலரிடையே பிரபலம் பெற்றார். பல ஊடக விருதுகளைப் பெற்றுள்ளார்.\n\nஅசாஞ்சு பல நாடுகளில் வசித்து வந்துள்ளார். தாம் எப்போதும் பயணித்தபடியே உள்ளதாக அவர் செய்தியாளர்களிடம் தெரிவித்துள்ளார். நவம்பர் 2010 இல் சுவீடன் நீதிமன்றம், இவர் மீது பாலியல் குற்றச்சாட்டுகள் சுமத்திப் பன்னாட்டுப் பிடியாணையை பிறப்பித்தது. ஆனால், இக்குற்றச்சாட்டுகளை மறுத்த அசாஞ்சு, இது விக்கிக்கசிவுகளினால் பாதிக்கப்பட்டோரால் புனையப்பட்ட வழக்கு என்று கூறினார். இருப்பினும் 2010 டிசம்பர் 7ஆம் திகதி இவர் இலண்டனில் போலீசாரிடம் சரணடைந்தபோது கைது செய்யப்பட்டார். டிசம்பர் 14 ,2010 அன்று இவர் பிணையில் விடுவிக்கப்பட்டபோதிலும் இரண்டு நாள் கழித்தே டிசம்பர் 16 அன்று சிறையில் இருந்து விடுவிக்கப்பட்டார்.\n\n2012 ஆகத்து மாதத்தில் எக்குவடோர் அரசு புகலிட உரிமையை வழங்கியது. அதன் பின்னர் இவர் இலண்டனில் உள்ள எக்குவடோர் தூதரகத்தில் தங்கியிருந்தார். இவருக்கு 2017 டிசம்பர் 12 முதல் எக்குவடோரின் குடியுரிமை வழங்கப்பட்டது.\n\nஐக்கிய இராச்சியத்துக்கான எக்குவடோர் தூதர் காவல்துறையினரை தூதரகத்தினுள் அழைத்ததை அடுத்து, 2019 ஏப்ரல் 11 அன்று அசாஞ்சு பிரித்தானியக் காவல்துறையினரால் எக்குவடோர் தூதரகத்தில் வைத்துக் கைது செய்யப்பட்டார். அசாஞ்சு இத்தூதரகத்தில் மொத்தம் 2,487 நாட்கள் வாழ்ந்திருந்தார்.\n\n"}
{"id": "91544", "url": "https://ta.wikipedia.org/wiki?curid=91544", "title": "கிச்சிலான் அமதுர் றஹீம்", "text": "கிச்சிலான் அமதுர் றஹீம்\n\nகிச்சிலான் அமதுர் றஹீம் (பிறப்பு: ஜனவரி 15, 1945) பல்துறைகளிலும் பங்களிப்பினை நல்கிவரும் மலாய் இனத்தைச் சேர்ந்த இலங்கை முஸ்லிம் பெண் எழுத்தாளரும், கலைஞருமாவார்.\n\nSection::::வாழ்க்கைக் குறிப்பு.\nஇலங்கையின் மேல் மாகாணம், கம்பகா மாவட்டம், நீர்கொழும்பு 'தளுபொத்த' என்ற கிராமத்தில் துவான் தர்மா கிச்சிலான், ஸ்ரோதிடிவங்சோ அஜ்மஈன் அப்பாய் ரெலியாபீபீ தம்பதியினரின் சிரேஷ்ட புதல்வியாகப் பிறந்த இவர் நீர்கொழும்பு அல்ஹிலால் மத்திய கல்லூரி, அளுத்கமை ஆசிரியர் பயிற்சிக் கல்லூரி ஆகியவற்றின் பழைய மாணவியாவார். பிள்ளைகள் றோஷான் தாரிக், எம்.எஸ்.காமிலா.\n\nSection::::தொழில்.\n1963 ஆம் ஆண்டில் ஆசிரியையான இவர் 1990 ஆம் ஆண்டில் ஓய்வு பெற்றார். ஆசிரியராகப் பணிபுரிந்த காலத்தில் உப அதிபராகவும், உடற்கல்விப் போதனாசிரியராகவும், உடற்கல்விப் பரிசோதகராகவும், ஆரம்பக் கல்வி ஆசிரிய ஆலோசகராகவும், 1978 முதல் 1990 வரை முதன்மை மொழி தமிழ் ஆசிரிய ஆலோசகராகவும், மதிப்பீட்டு பரீட்சகராகவும் தனது சேவையை வழங்கியுள்ளார்.\n\nSection::::முதல் ஆக்கங்கள்.\nSection::::எழுத்துத் துறையில்.\n1958 ஆம் ஆண்டில் இவர் பள்ளி மாணவியாக இருக்கும் போது 'வெளிச்சம்' எனும் தலைப்பில் இவரின் கன்னிக் கவிதை கல்லூரி சஞ்சிகையில் இடம்பெற்றது. இதுவரை இருபத்து மூன்று சிறுகதைகளையும், இருநூறுக்கும் மேற்பட்ட கவிதைகளையும், முன்னூற்றுக்கும் மேற்பட்ட நாடகங்கள், வானொலிப் பிரதியாக்கங்கள், கட்டுரைகளையும் எழுதியுள்ளார்.\n\nSection::::வானொலியில்.\nமுதல் வானொலி ஆக்கம் 1975இல் 'சமூகத்தில் முஸ்லிம் பெண்களின் பங்கு' எனும் தலைப்பில் இலங்கை வானொலியில் ஒலிபரப்பப்பட்டது. வானொலிப்பிரதி எழுதுதல், சிறுகதையாக்கம், கவிதை, கட்டுரை, உரையாடல்கள், நாடகங்கள் எழுதுதல், வானொலி தொலைக்காட்சி நாடகங்கள் நடித்தல், நடிப்பித்தல், பேச்சு, நிகழ்ச்சிகள் அமைப்பு, பெருநாள் விசேட நிகழ்ச்சிகள் தயாரித்தல், பாடல், பாடலாக்கம், கிராமியப் பாடல்கள் என்ற அடிப்படையில் இவரின் ஆற்றல்கள் வெளிப்படுத்தப்பட்டன.\n\nவானொலியில் மாதர் மஜ்லிஸ், இளைஞர் இதயம், இல்முல் இஸ்லாம் ஆகிய நிகழ்ச்சிகளில் குரல் கொடுக்கும் கலைஞராக கடமையாற்றிய இவர் பல நேர்காணல்கள், உரையாடல்களிலும், விசேட உரைச்சித்திரங்களிலும் பங்கேற்றுள்ளார். இவரால் நடிப்பில் பங்கேற்ற நாடகங்களுள் ஒரு ராகம் சுருதி கலைகிறது, அவர்கள் நடிக்கிறார்கள், மகனே எனக்கா இப்படி செய்தாய், வீடு,உண்மைகள் உணரப்படும் போது, இரத்தத்தில் வந்த சொந்தங்கள் போன்ற நாடகங்கள் குறிப்பிடத்தக்கவை.\n\nSection::::தொலைக்காட்சியில்.\nதொலைக்காட்சிக்கென இவரால் பிரதியாக்கம் செய்யப்பட்ட இசைநாடகம் 'நீதி' எனும் தலைப்பில் 1985ஆம் ஆண்டில் இலங்கை ரூபவாஹினியில் ஒளிபரப்பாகியது.\n\nSection::::இசைத்துறை.\nபாடுவதிலும், பேச்சாற்றலிலும் ஆற்றல் கொண்டிருந்த இவர் 1972ஆம் ஆண்டில் பொதுமேடைகளில் தனது திறமையை வெளிப்படுத்த ஆரம்பித்தார். இச்சந்தர்ப்பத்தினை 'கல்பனா இசைக்குழு' இவருக்கு வழங்கியது.\n\nSection::::சிங்களமொழித் தேர்ச்சி.\nதமிழ்மொழியினைப் போலவே சிங்கள மொழியிலும் தேர்ச்சி பெற்ற இவர் பெண்களின் நல உரிமைகள் சம்பந்தப்பட்டதும், சமூக உணர்வுமிக்கதுமான பல கட்டுரைகளை சிங்களப் பத்திரிகைகளில் எழுதியுள்ளார். இந்த அடிப்படையில் சிங்கள மொழியில் எழுதப்பட்ட இவரது முதலாவது ஆக்கம் 'சஹன' எனும் பத்திரிகையில் 1991 இல் பிரசுரமானது. இதேயாண்டில் இவரால் எழுதி, தயாரிக்கப்பட்ட 'வினிச்ஷய' எனும் சிங்கள இசைநாடகம் இலங்கை ரூபாவாஹினியில் ஒளிபரப்பாகி நேயர்களின் வரவேற்பினைப் பெற்றது.\n\nSection::::'மிமிக்ரி' கலை.\n'மிமிக்ரி' கலையிலும் இவர் பங்களித்துள்ளார். ஒரு நடிகரைப் போல அல்லது ஒரு அரசியல்வாதியைப் போல அல்லது ஒரு பிரபல்யமானவரைப் போல அவரின் குரலால் பேசுவதும், அவரின் அபிநயங்களை வெளிப்படுத்துவதும் அனைவராலும் செய்ய முடியாததொன்று. 1986 ஆம் ஆண்டில் இவர் இலங்கை வானொலி முஸ்லிம் சேவை இளைஞர் இதயத்தில் 9 பாத்திரங்கள் கொண்ட பத்து நிமிட நாடகத்தினை தனியொருவராக குரல்கொடுத்து நடித்தமை இவரின் திறமைக்கு சான்றாக அமைந்து. இவரின் வானொலி நாடகத்துறையில் இந்நாடகம் ஒரு திருப்புமுனையை அமைத்தது. பல மேடை நிகழ்ச்சிகளிலும் இவர் மிமிக்ரி நடிப்பை வெளிப்படுத்தியுள்ளார்.\n\nSection::::சாரணீயம்.\nபெண் சாரணீய 37வது குழுத்தலைவியாகக் 1974 இல் கடமையாற்றியுள்ளார்.\n\nSection::::எழுத்தணி.\n1965இல் அரபு எழுத்தணிக்காக வெண் கலப்பரிசிலையும், சீலை ஓவியந்தீட்டலுக்காக தேசிய விருதினையும் (லயன்ஸ் கழகத்திலிருந்து) பெற்றுள்ளார்.\n\nSection::::பாரிசவாதம்.\nஇவர் தற்போது ஒரு பாரிசவாத நோயாளி. நான்கு ஆண்டுகளாக இவர் மேற்கொண்ட புனருத்தாபன பௌதீக சிகிச்சையின் மூலமாக இடதுபக்க இயக்கம் மீளவே தனது வழமையான வேலைகளை சிறுகச் சிறுக செய்ய இடது கையைப் பழக்கிக் கொண்டார். (இவர் ஏற்கெனவே வலது கையால் எழுதியவர்) \nசிகிச்சை பெற்றுவந்த காலகட்டங்களில் புனருத்தாபன மருத்துவமனையில் வலது குறைந்தவர்களுக்கிடையே நடைபெற்ற போட்டி நிகழ்ச்சிகளில் பங்கேற்று 'தனிநபர்' நாடகத்தில் முதலிடத்தையும், பாடுவதில் இரண்டாமிடத்தையும் பெற்றிருக்கிறார். வலங்குறைந்த இடது கையைப் பயன்படுத்தி இவரால் வரையப்பட்ட சித்திரம் மேற்படி மருத்துவமனையில் தற்போதும் காட்சிக்காக வைக்கப்பட்டுள்ளது. இயற்கையான பாரிசவாதத்தால் இவர் பாதிக்கப்பட்ட போதிலும் கூட சக்கர நாற்காலியில் அமர்ந்தபடி இன்றும் இலக்கியப் பணியாற்றுகின்றார்.\n\n\nSection::::வெளியிட்ட நூல்.\nபட்டதும் சுட்டதும், சிந்தையில் சிந்தியவை, கவிக்குழந்தை - இரண்டாம்பாகம், அனுபவங்கள் ஆகிய புத்தகங்களை வெளியிடும் முயற்சியில் ஈடுபட்டுள்ளார். \n\n"}
{"id": "91545", "url": "https://ta.wikipedia.org/wiki?curid=91545", "title": "டிசம்பர் 2010", "text": "டிசம்பர் 2010\n\nடிசம்பர் 2010 (\"December 2010\"), ஒரு புதன்கிழமை ஆரம்பித்து 31 நாட்களின் பின்னர் ஒரு வெள்ளிக்கிழமை முடிவடைகிறது. தமிழ் நாட்காட்டியின் படி மார்கழி மாதம் டிசம்பர் 16 வியாழக்கிழமை தொடங்கி, 2011 சனவரி 14 வெள்ளிக்கிழமை முடிவடையும்.\n\n"}
{"id": "91546", "url": "https://ta.wikipedia.org/wiki?curid=91546", "title": "சாவி (எழுத்தாளர்)", "text": "சாவி (எழுத்தாளர்)\n\nசா. விசுவநாதன் (ஆகத்து 10, 1916 - பெப்ரவரி 9, 2001) சாவி என்ற புனைபெயரில் எழுதிய ஒரு தமிழ் எழுத்தாளர் மற்றும் இதழ் ஆசிரியர். தமிழின் மிகச் சிறந்த நகைச்சுவை எழுத்தாளர்களில் ஒருவர். சிறுவயதிலேயே இதழ்த்துறையில் நுழைந்த இவர் கல்கி, ராஜாஜி, காமராசர், பெரியார் முதலான முக்கியமானவர்கள் பலருடன் நெருங்கிப் பழகும் வாய்ப்பைப் பெற்றார். கல்கி, ஆனந்த விகடன், குங்குமம், தினமணிக் கதிர் போன்ற இதழ்களில் பணியாற்றிய பின்னர் \"சாவி\" என்ற பெயரில் வார இதழ் ஒன்றைத் தொடங்கி பல ஆண்டுகள் அதன் ஆசிரியராகப் பணி புரிந்தார்.\n\nSection::::வாழ்க்கைச் சுருக்கம்.\nதமிழ்நாடு வேலூர் மாவட்டம் ஆற்காடு அருகே இருக்கும் மாம்பாக்கம் என்னும் சிற்றூரில் சாமா சுப்பிரமணிய சாஸ்திரிக்கும் மங்களாவுக்கும் பிறந்தவர் விசுவநாதன். தந்தையின் பெயர் முதல் எழுத்து \"சா'வுடன் தனது முதல் எழுத்து \"வி'யும் சேர்த்து \"சாவி' என்று புனைபெயர் வைத்துக்கொண்டு எழுதிப் புகழ்பெற்றார். கிராமத்தில் நான்காவது வகுப்போடு படிப்பை நிறுத்திக் கொண்டவர். ஆனால் பள்ளிப்படிப்பு இல்லாவிட்டாலும் சுதேசமித்திரனைத் தொடர்ந்து படித்து வந்ததால் விடயம் அறிந்த பையன் என்று விசுவநாதனுக்கு ஒரு பெயர்.\n\nSection::::எழுத்துலகில்.\nதன் ஊரிலிருந்தபடியே கல்கியில் அவ்வப்பொழுது \"விடாக்கண்டர்\" என்ற பெயரில் எழுதி வந்தார். பின்னர் கல்கி ஆசிரியர் சதாசிவம் சாவியை அழைத்து உதவி ஆசிரியர் பதவி வழங்கினார். தொடர்ந்து கல்கியில் இவர் எழுதிய \"மாறுவேஷத்தில் மந்திரி\", \"சூயஸ் கால்வாயின் கதை\" போன்ற நகைச்சுவைக் கட்டுரைகளுக்கு வாசகர்கள் மத்தியில் நல்ல வரவேற்பு கிடைத்தது.\n\nபின்னர் ஆனந்த விகடன் இதழில் ஆசிரியராகி \"வாஷிங்டனில் திருமணம்\" என்ற நகைச்சுவைத் தொடரை எழுதினார். இத்தொடர் பெரும் புகழ் ஈட்டியது. சிறிது காலம் ஆனந்த விகடனில் பணியாற்றிய பின்னர் குங்குமம், பின்னர் தினமணிக் கதிர் ஆகியவற்றின் ஆசிரியர் பதவியைச் சாவி ஏற்றுக்கொண்டார். பின்னர் \"சாவி\" என்ற பெயரில் வார இதழ் ஒன்றைத் தொடங்கி பல ஆண்டுகள் அதன் ஆசிரியராகப் பணி புரிந்தார்.\n\nசாவியின் எழுத்துகள் நாட்டுடமையாக்கப்பட்டுள்ளதால், அவருடைய பல படைப்புகள் மின்னூல்களாகத் தமிழ் இணையக் கல்விக் கழகத்தில் கிடைக்கின்றன.\n\nSection::::சமூகப் பணி.\nஞானபாரதி என்ற அமைப்பை நண்பர்கள் சிலருடன் சேர்ந்து தொடங்கினார். கலைத்துறையிலும் இதழ்த் துறையிலும் முத்திரை பதித்தவர்களுக்கு ஞானபாரதி விருதும் பொற்கிழியும் அளித்துக் கௌரவித்து வந்தார்.\n\nSection::::மறைவு.\nமு. கருணாநிதி தலைமையில் சாவி எழுதிய புத்தகங்களின் வெளியீட்டு விழா நாரதகான சபா அரங்கில் சிறப்பாக நடந்து கொண்டிருந்தவேளையில் தன்னுடைய பழைய நினைவுகளை மேடையில் பேசிக்கொண்டிருந்தபொழுதே மாரடைப்பு ஏற்பட்டு மருத்துவமனையில் சேர்க்கப்பட்டார். அங்கே சில மாதங்கள் நினைவின்றி இருந்த சாவி 2001, பெப்ரவரி 9 இல் காலமானார்.\n\n\n\n"}
{"id": "91547", "url": "https://ta.wikipedia.org/wiki?curid=91547", "title": "ஜிவிபர்", "text": "ஜிவிபர்\n\nஜிவிபர் (\"GWibber\") ஒரு கட்டற்ற / திறந்த மென்பொருள் வகையைச் சேர்ந்த மென்பொருள் ஆகும். இது பைத்தான் மற்றும் ஜிடிகே+ ஆகியவற்றின் மூலம் உருவாக்கப்பட்டுள்ளது. இது குனோம் பணிச்சூழலில் இயல்பிருப்பாக(Default) அமைந்த ஒரு குறுஞ்செய்தி உள்ளீட்டுச்செயலி (Microblogging Client)ஆகும். ஜிவிபர் மூலம் டிவிட்டர், ஃபிளிக்கர், ஃபேஸ்புக், டிக்(Digg), கூகுள் ரீடர்(Google Reader) போன்ற பல சமூக குறுஞ்செய்தி வலைதளங்களில்(Social Bloging sites) ஒரே சமயத்தில் ஒரு செய்தியை பகிர்ந்துகொள்ள முடியும்.\n\n"}
{"id": "91548", "url": "https://ta.wikipedia.org/wiki?curid=91548", "title": "தரவுப் பாட்டை", "text": "தரவுப் பாட்டை\n\nகணினி வடிவமைப்பில் தரவுப் பாட்டை அல்லது பாட்டை என்பது கணினியின் உள்ளே உள்ள கூறுகளுக்கிடையேயோ கணினிகளுக்கிடையேயோ தரவுகளை மாற்றும் ஒரு துணை அமைப்பாகும். \nமுன்பு கணினியில் பாட்டைகள் என்பவை பல்வேறு இணைப்புகளுடைய இணையான மின்னணு இணைப்புகள் (பாட்டைகள்) எனப்பட்டன. நவீன பாட்டைகள் மின்னணு இணைப்புகளையும் இருமத் துணுக்கு இணைப்புகளையும் (Bit serial connections) சேர்த்துப் பயன்படுத்துகின்றன.\n\nSection::::வரலாறு.\nSection::::முதல் தலைமுறை.\nமுதல் தலைமுறை கணினிகளின் பாட்டைகள் நினைவகத்தோடும் புறக்கருவிகளோடும் (Peripheral Devices) இணைக்கப்பட்ட பல வடங்களின் தொகுப்பாக இருந்தன. அவை மின்னணுப் பாட்டைகள் என்றோ பாட்டைப் பட்டைகள் (Bus Bars) என்றோ அழைக்கப்பட்டன. எவ்வாறாயினும் நினைவகத்திற்கு ஒரு பாட்டையும் புறக்கருவிகளுக்காக ஒரு பாட்டையும் குறைந்தபட்சம் இருந்தன. இவை தனிப்பட்ட கட்டளைகள் மூலம் வெவ்வேறு நேரங்களிலும் வெவ்வேறு நெறிமுறைகளிலும் அணுகப்பட்டன.\n\nமுதன்முதலில் உணரப்பட்ட சிக்கலானது குறுக்கீடுகளின் பயனாய் ஏற்பட்டதாகும். முந்தைய கணினி நிரல்கள் உள்ளீட்டு வெளியீட்டுக் கருவிகளைச் செயல்படுத்த புறக்கருவிகள் அணியமாகும் வரை ஒரு சுற்றில் (சுழற்சியில்/மடக்கில்) காத்திருந்தன. இது கணினி நிரலின் நேரவிரயத்தைக் குறிக்கிறது. இந்நேரத்தில் அந்நிரல் வேறு பணிகளைச் செய்ய முடியும். ஆனால் அவ்வாறு செய்யும் போது மீண்டும் நிரலைச் சோதிக்க வேண்டியிருந்ததால் தரவு இழப்பு ஏற்பட்டது. எனவே பொறிஞர்கள் (Engineers) புறக்கருவிகள் மையச் செயலகத்தைக் குறுக்கிடச் (இடையூறு) செய்தனர். இதன் மூலம் எப்புறக் கருவியும் நிரல் செயல்படுத்தப்பட்டுக் கொண்டிருக்கும் எவ்வேளையிலும் மையச் செயலகத்தைக் குறுக்கிட்டுத் தன் பணிக்காகப் பயன்படுத்திக் கொள்ள முடிந்தது. இக்குறுக்கீடுகளும் முறைப்படுத்தப்பட்ட ஒன்றாக இருந்தது. அதாவது குறுக்கீடுகள் முதன்மைப் படுத்தப்பட்டன (Prioritized). ஏனெனில் மையச் செயலகமானது ஒரு நேரத்தில் ஒரு புறக்கருவியின் கட்டளையை மட்டுமே நிறைவேற்றத்தகு திறம் பெற்றிருந்தது.\n\nபின்னாட்களில் கணினி நிரல்கள் தங்களுக்குத் தேவையான நினைவகங்களை பல மையச் செயலகங்களுக்குப் பொதுவாய்ப் பகிரத் தொடங்கின. அப்போதும் நினைவகப் பாட்டையை ஒவ்வொரு நிரலும் அணுகுவது முறைப்படுத்தப்பட்டன. அதாவது முதலில் வரும் நிரலே முதலில் நினைவகத்தை அணுகியது.\n\nஇம்மாதிரியான குறுக்கீட்டு முதன்மைப்பாடும் பாட்டை அணுகலும் டெய்சி சங்கிலி (Daisy Chain) என்ற வகை வலையமைப்பு இடவியலைப் (Network Topology) பயன்படுத்தி மேற்கொள்ளப்பட்டன.\n\nடி.இ.சி. நிறுவனமானது, அதிக அளவில் உற்பத்தி செய்யப்படும் சிறு கணினிகளுக்கும் (Mini Computers) அமைவுப் புறக் கருவிகளுக்கும் (Mapped Peripherals) இருபாட்டைகள் இருப்பது தேவையற்ற ஒன்றென்றும் செலவை அதிகரிக்கும் செயல் என்றும் கருதியது.\n\nமுந்தைய நுண் கணினிகளில் (Micro Computers) ஓர் எதிரிடையான அச்சுச் சுற்று இணைப்புப் பலகையானது நேரடியாகவோ இடைநிலையின் மூலமோ மையச் செயலகத்துடன் இணைக்கப்பட்டிருப்பது அவசியமாக இருந்தது. மையச் செயலகத்தில் பயன்படுத்தப்பட்ட அதே தரவூசிகளையும் (Data Pins) முகவரியூசிகளையும் (Address Pins) பயன்படுத்தித்தான் நினைவகம் போன்ற இன்ன பிற கருவிகளும் தரவுப்பாட்டையுடன் இணையாக இணைக்கப்பட்டன. தகவல் தொடர்புகள் மையச் செயலகத்தால் கட்டுப்படுத்தப்பட்டன. அது சாதனங்களிலிருந்துத் தரவைப் படிக்கவும் எழுதவும் செய்தது. ஏனெனில் அவையே நினைவகக் கட்டமைப்பாக இருப்பவை. இவ்வனைத்தும் மையச் செயலகத்திலுள்ள ஒரு கடிகாரத்தால் கட்டுப்படுத்தப்பட்டன. இக்கடிகாரமே மையச் செயலகத்தின் வேகத்தையும் கட்டுப்படுத்தியது. இருப்பினும் அனைத்து சாதனங்களும் (கருவிகள்) மையச் செயலகத்தைத் தனித்த ஊசி மூலம் சமிக்ஞைகளைப் பிறப்பித்துக் குறுக்கிட்டன. எடுத்துக்காட்டாக வட்டு இயக்கியானது மையச் செயலகத்திற்கு ஒரு புதிய தரவு படிப்பதற்கு அணியமாக உள்ளதாக சமிக்ஞை அனுப்பும். அந்தக் குறிப்பிட்ட புள்ளியில் மையச் செயலகமானது அவ்வட்டு இயக்கிக்கு உண்டான \"நினைவக இருப்பிடத்தைப்\" படித்துத் தரவை நகர்த்துகிறது. கிட்டத்தட்ட S-100 என்ற பாட்டையைக் கொண்ட ஆல்டைர் முதல் அனைத்து நுண்கணினிகளும் இம்முறையிலேயே கட்டமைக்கப்பட்டன.\n\nSection::::மூன்றாம் தலைமுறை.\nஇவை 2001 ஆம் ஆண்டு முதல் புழக்கத்தில் இருக்கின்றன. இவை மீப்போக்குவரத்தையும் (HyperTransport) கந்தழிப் பட்டையையும் (InfiniBand) கொண்டிருந்தன.\n"}
{"id": "91552", "url": "https://ta.wikipedia.org/wiki?curid=91552", "title": "இளசை சுந்தரம்", "text": "இளசை சுந்தரம்\n\nஇளசை சுந்தரம் ஒரு சிறந்த சொற்பொழிவாளர், எழுத்தாளர், வானொலி நிகழ்ச்சித் தயாரிப்பாளர், நகைச்சுவையாளர் ஆவார். இவர் 1970 முதல் 1976 வரை எட்டயபுரம் ராஜா மேனிலைப்பள்ளியில் ஆசிரியராகப் பணியாற்றி பின்னர் அகில இந்திய வானொலியில் பணியாற்றினார். இறுதியாக மதுரை வானொலி மற்றும் பொதிகை தொலைக்காட்சி இயக்குநராக பணியாற்றி ஓய்வு பெற்றவர்.\n\nSection::::வானொலி நிகழ்ச்சிப் பங்களிப்புகள்.\n1976ல் சென்னை அகில இந்திய வானொலி நிலையத்தில் கல்வி ஒலிபரப்பில் எழுத்தாளராகப் பணியேற்றார். இவர் ஐம்பதுக்கும் மேற்பட்ட வானொலி நாடகங்களை எழுதியுள்ளார். நூற்றுக்கும் மேற்பட்ட உரைச்சித்திரங்களை அளித்துள்ளார். 1982 ஆம் ஆண்டு திருச்சி அகில இந்திய வானொலி நிலையத்தில் குழந்தைகளுக்கான நிகழ்ச்சியில் வானொலி அண்ணாவாகச் செயல்பட்டார். மேலும்,\n\n\n\n\n\n\n\n"}
{"id": "91556", "url": "https://ta.wikipedia.org/wiki?curid=91556", "title": "தமிழ்நேசன் (அருட்தந்தை)", "text": "தமிழ்நேசன் (அருட்தந்தை)\n\nவண. பாவிலு கிறிஸ்து நேசரெட்னம் அடிகளார் (பிறப்பு: அக்டோபர் 19, 1969) மன்னார் மறை மாவட்ட அருட்தந்தையும், தமிழ், ஆங்கில மொழி மூலமாக எழுதிவரும் ஒரு எழுத்தாளரும், பத்திரிகையாசிரியருமாவார்.\n\nSection::::வாழ்க்கைக் குறிப்பு.\nமன்னார் மாவட்டம், மன்னார் பிரதேச செயலாளர் பிரிவில் 'முருங்கன்' கிராமத்தில் சந்தான் பாவிலு, சந்தாக்குட்டி தம்பதியினரின் புதல்வராகப் பிறந்த நேசரெட்னம் அவர்கள் முருங்கன் மகா வித்தியாலயத்தில் ஆரம்பக் கல்வியையும், யாழ்ப்பாணம் சம்பத்திரிசியார் கல்லூரியில் உயர்தரக் கல்வியை பெற்றார். 1986ஆம் ஆண்டில் யாழ். புனித மாட்டீனார் ஆரம்ப குருமடத்தில் இணைந்து தனது குருத்துவ உருவாக்கத்தை ஆரம்பித்தார். கண்டி அம்பிட்டிய தேசிய குருத்துவக் கல்லூரியில் மெய்யியல் கல்வியையும் B.Ph (Rome), யாழ்ப்பாணம் புனித பிரான்சிஸ் சவேரியார் உயர் குருத்துவக் கல்லூரியில் இறையியல் கல்வியையும் B.Th (Rome) நிறைவு செய்தார்.\n\nSection::::சமயப்பணிகள்.\nமன்னார் மறைமாவட்டக் குருவாக 1997இல் திருநிலைப்படுத்தப்பட்ட இவர், 'வங்காலை புனித ஆனாள் ஆலயம்' (1997-1998), 'மன்னார் புனித செபஸ்தியார் பேராலயம்' (1998-2000) ஆகிய இடங்களில் உதவிப் பங்குத்தந்தையாகவும், 'தலை மன்னார் புனித லோறன்சியார் ஆலயத்தின்' பங்குத் தந்தையாகவும் (2000-2003) பணியாற்றினார். 2003 முதல் மன்னார் மறைமாவட்டத்தின் மறைக்கல்வி, கல்வி, விவிலியப்பணிகள் ஆணைக்குழுவின் இயக்குனராகவும்ää 2006ஆம் ஆண்டிலிருந்து மன்னார் மறைமாவட்டத்தின் மறைத்தூதுப் பணிகள் ஆணைக் குழுவின் இயக்குனராகவும் பணியாற்றி வருகின்றார்.\n\nSection::::எழுத்துத்துறையில்.\nஅருட்தந்தை பாவிலு கிறிஸ்து நேசரெட்னம் அவர்கள் தமிழ் எழுத்துத்துறையில் அருட்தந்தை 'தமிழ்நேசன்' எனும் பெயரில் நன்கு பரிச்சயமானவர். இவரின் கன்னி ஆக்கம் இலங்கையின் முதுபெரும் கத்தோலிக்க பத்திரிகையான 'பாதுகாவலன்' பத்திரிகையில் 'அகதிகளை அரவணைப்பீர்' எனும் தலைப்பில் 1986ஆம் ஆண்டு பிரசுரமானது. இதைத் தொடர்ந்து 12 சிறுகதைகளையும், 30 கவிதைகளையும், 46 கட்டுரைகளையும் எழுதியுள்ள இவரின் இத்தகைய ஆக்கங்கள் பாதுகாவலன், மன்னா, தொண்டன், நான், இறையியல் கோலங்கள், புதிய உலகம், தாய், மல்லிகை, அன்புமயம், ஞானம் ஆகிய பத்திரிகைகளிலும், சஞ்சிகைகளிலும் மற்றும் தினகரன், வீரகேசரி போன்ற தேசிய பத்திரிகைகளிலும் பிரசுரமாகியுள்ளன.\n\n\nSection::::மன்னா.\nமன்னார் மறைமாவட்டத்திலிருந்து வெளிவரும் 'மன்னா' மாதப்பத்திரிகைக்கு 2000 ஆண்டு முதல் ஆசிரியராக இருந்து அதனை வளப்படுத்தி வருகின்றார் அருட்தந்தை தமிழ்நேசன் அவர்கள்.\n\n\n"}
{"id": "91559", "url": "https://ta.wikipedia.org/wiki?curid=91559", "title": "பொம்மன்பட்டி", "text": "பொம்மன்பட்டி\n\nபொம்மன்பட்டி : நாமக்கல் மாவட்டம் திருச்செங்கோடு வட்டம் எலச்சிபாளையம் ஒன்றியத்திற்கு உட்பட்ட சிற்றூர். பரமத்தி வேலூர் சட்டமன்றத் தொகுதியைச் சேர்ந்தது. நாமக்கல்லிருந்து சேலம் செல்லும் சாலை ஐந்து கல் தொலைவில் உள்ள முதலைப்பட்டி என்னும் ஊருக்கு அருகிருந்து மேற்கே ஏழு கல் தொலைவில் இவ்வூர் அமைந்துள்ளது. இங்கு எர்ர கொல்ல என்னும் தொட்டிய நாயக்கர் சாதியினர் மிகுதியாக வாழ்கின்றனர். அவர்களின் பொதுத் தெய்வம் பொம்மக்கா. ஒரு குலத்திற்குரிய குலதெய்வம் பொம்ம தேவர். அச்சாதியினரில் பலருக்குப் பொம்மன் எனப் பெயருண்டு. ஆகவே பொம்மன் என்னும் தனி நபரின் பெயரைச் சிறப்புக்கூறாகக் கொண்டும் பட்டி என்னும் பொதுக்கூறைக் கொண்டும் இவ்வூர்ப் பெயர் உருவாகி உள்ளது. இங்கு அருந்ததியர் சாதியினரும் அதிகம் வசிக்கின்றனர். முக்கியத் தொழில் உழவும் கோழிப் பண்ணையும் ஆகும். இங்கு அரசு உயர்நிலைப் பள்ளி ஒன்று உள்ளது.\n"}
{"id": "91562", "url": "https://ta.wikipedia.org/wiki?curid=91562", "title": "பொக்ரான்", "text": "பொக்ரான்\n\nபொக்ரான் என்ற நகரம் ராஜஸ்தான் மாநிலத்தில் ஜெய்சல்மேர் மாவட்டத்தின் தலைமையிடமான ஜெய்சல்மேர் நகரத்திலிருந்து ஜோத்பூர் செல்லும் சாலையில் சுமார் 110 கிலோ மீட்டர் தொலைவில் நிலை கொண்டுள்ளது. பிகானீரிலிருந்தும் பொக்ரானை அடையலாம்.\n\nSection::::புவியியல்.\nபொக்ரான் அமைந்த இடம்:26°55′N 71°55′E﻿ / ﻿26.92°N 71.92°E﻿ / 26.92; 71.92., சராசரி உயரம்:223 மீட்டர்கள்\n\nஇவ்விடம் மலைப்பாறைகளாலும், மணலாலும் சூழ்ந்துள்ளது, மேலும் சுற்று வட்டாரத்தில் ஐந்து உப்புக்கற்கள் கொண்ட வீச்சுகள் உள்ளன.\n\nமக்கள் தொகை:(2001 ஆம் ஆண்டு நிலவரம்) 19,186, இதில் ஆண்கள் 55%. பெண்கள் 45%, படித்தவர்கள் 56%\nSection::::வரலாறு.\nபொக்ரான் 1440 ஆம் ஆண்டில் ராவ் மால்தேவ் உருவாக்கிய சிவந்த கல்லால் பதித்த அழகான வேலைப்பாடுகளுடன் கூடிய 'பால்கர்' என்ற ஒரு கோட்டைக்குப் பெயர் போனதாகும். இங்கு பாபா ராம்தேவ் நடத்தும் பிரபலமான குருகுலப் பள்ளிக் கூடமும் செயல்பட்டு வருகிறது. போக்ரானுக்கு மிக அருகிலேயே அமைந்துள்ள ஆசாபூர்ணா ஆலையம், கீம்வஜ் மாதா ஆலயம், கைலாஸ் தெக்ரி ஆகிய இடங்களைப் பார்வையிட சுற்றுலாப் பயணிகள் வந்த வண்ணம் உள்ளனர். பொக்ரானில் இருந்து சுமார் 3 கிலோ மீட்டர் தொலைவில் சாதல்மேர் என்ற இடம் பழம் காலத்தில் இவ்விடத்தை ஆட்சி புரிந்த மன்னர்களின் தலைநகரமாக விளங்கியது பெருமைக்குரியதாகும். அஜ்மல் தொமரும் அவர் மகன் பாபா ராம்தேவ்ஜீயும் இங்கே ஆண்டு வந்த அரசர்களில் பிரபலமானவர்கள். மார்வார் ஜோத்பூரைச் சார்ந்த சம்பாவத் என்ற ராதோர் வம்சத்தைச் சார்ந்தவர்கள் ஆட்சி புரிந்தனர். ஜைனர்கள் வழிபடும் 23 ஆவது தீர்த்தங்கரரான பார்ச்வனாதரின் ஜைன ஆலயமும் இங்கு உள்ளதனால் ஜைனர்கள் வணங்கும் ஒரு புண்ணியத்தலமாகவும் இவ்விடம் உள்ளது. சீக்கியர்கள் வழிபடும் தம்தமா சாஹிப்பின் குருத்வாரமும் புகழ் பெற்றதாகும், இங்கு குரு நானக் வந்து வழிபட்டதாக கூறப்படுகிறது.\n\nSection::::அண்மைய வரலாறு.\nSection::::பொக்ரான் அணுக்கரு வெடிப்பு பரிசோதனைத் தளம்.\nபொக்ரான் தற்பொழுது இந்திய அரசின் அணுக்கரு வெடிப்புப் பரிசோதனைத் தளமாக இயங்கி வருகிறது. 18-5-1974 அன்று இங்கு முதல் அணுககரு வெடிப்புப் பரிசோதனை (சிரிக்கும் புத்தர்) நடந்தேறியது. பிறகு 1998 ஆம் ஆண்டு மே மாதம் 11, 13 தேதிகளில் மேலும் ஐந்து பரிசோதனைகளை நிகழ்த்தியது. இது வரை ஆக்கபூர்வமான செயல்பாடுகளுக்கே பரிசோதனைகளை நடத்தியதாக அரசு கூறுகிறது.\n"}
{"id": "91563", "url": "https://ta.wikipedia.org/wiki?curid=91563", "title": "வாகன ஆராய்ச்சி மேம்பாட்டு தொழிலகம்", "text": "வாகன ஆராய்ச்சி மேம்பாட்டு தொழிலகம்\n\nவாகன ஆராய்ச்சி மேம்பாட்டு தொழிலகம் (\"Vehicle Research and Development Establishment\") என்பது இந்தியாவின் பாதுகாப்பு ஆராய்ச்சி மற்றும் வளர்ச்சி அமைப்பின் (டி. ஆர். டீ. ஓ) கீழ் செயல்படும் ஒரு ஆராய்ச்சி மையமாகும். இது மகாராட்டிர மாநிலத்தில் அஹ்மத்நகர் மாவட்டத்தில் வாகன் நகர் என்ற இடத்தில் அமைந்துள்ளது. இந்தியாவின் பாதுகாப்புத் தேவைகளைக் கணக்கில் கொண்டு இந்த ஆராய்ச்சி மையம் இலகுவான தடம் கொண்ட வாகனங்கள், சுழலும் சக்கரங்கள் கொண்ட வாகனங்கள், பீரங்கி வாகனங்கள், போன்ற அதி நவீன வாகனங்களை ஆராய்ச்சிகள் மூலம் உருவாக்குவதில் ஈடுபட்டுள்ளனர். இந்த மையத்தின் முக்கியமான நோக்கம், காலாட்ப்டைக்கு உகந்த போரிடும் வாகனங்கள், இலகுவான கவச தாக்குதல் வாகனங்கள், சுழலும் பட்டைகளுடன் கூடிய சக்கரங்களை தரையில் இழுத்துச் செல்லும் கவச வாகனங்கள் ஆகியவற்றை பல்வேறு பயன்பாடுகளுக்குத் தகுந்தவாறு வடிவமைத்து அமைத்து இந்திய இராணுவப் படையினருக்கு வழங்குவதாகும். \n"}
{"id": "91569", "url": "https://ta.wikipedia.org/wiki?curid=91569", "title": "நீல உத்தமன்", "text": "நீல உத்தமன்\n\nநீல உத்தமன் அல்லது சாங் நீல உத்தமன் (\"Sang Nila Utama\") என்பவர் ஸ்ரீ விஜயப் பேரரசின் இளவரசர். இவர் 1324-இல் சிங்கப்பூர் சிற்றரசைத் தோற்றுவித்தார். இவரை ஸ்ரீ மகாராஜா சாங் உத்தாமா பரமேஸ்வரா பத்தாரா ஸ்ரீ திரிபுவனா என்றும் உயர் அரச மொழியில் அழைத்தார்கள்.\n\nதிரிபுவனா என்றால் மூன்று உலகங்கள். அந்த மூன்று உலகங்களின் கோமகன் என்பதே அவருக்கு வழங்கப்பட்ட \"ஸ்ரீ மகாராஜா சாங் உத்தாமா பரமேஸ்வரா பத்தாரா ஸ்ரீ திரிபுவனா\" உயர் விருதின் பொருள் ஆகும். இவர் சீனா நாட்டுடன் நல்ல வலுவான உறவு முறைகளை ஏற்படுத்திக் கொண்டார்.\n\nஅவரைச் சிங்கப்பூரின் ஆளுநர் என்று 1366-இல் சீனா அங்கீகாரம் செய்தது. இவர் 1372 -இல் காலமானார். அவருக்குப் பின்னர் அவருடைய மகன் பராக்கிரம வீரா சிங்கப்பூர் அரச பதவியை ஏற்றுக் கொண்டார்.\n\nSection::::சிங்கப்பூரைக் கண்டுபிடித்தல்.\nநீல உத்தமன் (சாங் நீல உத்தமன்) என்பவர் ஒரு சிற்றசரர். இந்தோனேசியா, தென் சுமத்திராவின் பலேம்பாங்கைச் சேர்ந்த ஸ்ரீ விஜயப் பேரரசின் வாரிசுகளில் ஒருவர். சின்ன வயதில் இருந்தே ஒரு புதிய நகரத்தை உருவாக்க வேண்டும் எனும் ஆசை அவரிடம் இருந்தது.\n\nபலேம்பாங் கடல் கரையோரத் தீவுகளுக்குச் சென்று பொருத்தமான ஓர் இடத்தைத் தேடினார். நீல உத்தமன் பல கப்பல் பயணங்களை மேற்கொண்டார். அந்தச் சமயத்தில் பந்தான் தீவுக்குப் போக வேண்டிய நிலைமை ஏற்பட்டது. பந்தான் தீவு ரியாவ் தீவுக் கூட்டத்தில் இருக்கிறது. பந்தான் தீவு அப்போது ஓர் மகாராணியாரின் பார்வையில் இருந்தது. ஒரு நாள் பந்தான் தீவுக்குப் பக்கத்தில் இருந்த மற்றொரு தீவுக்கு நீல உத்தமன் வேட்டையாடச் சென்றார்.\n\nSection::::துமாசிக்.\nவேட்டையாடிக் கொண்டிருக்கும் போது ஒரு கலைமான் கண்ணில் பட்டது. அதை விரட்டிக் கொண்டு ஒரு குன்றின் மீது ஏறினார். குன்றின் உச்சியை அடைந்ததும் அந்தக் கலைமான் திடீரென்று மாயமாய் மறைந்து விட்டது. அது மறைந்த இடத்தில் ஒரு பெரிய கல் பாறை இருந்தது. நீல உத்தமன் அந்தக் கல் பாறையில் ஏறினான்.\n\nகல் பாறையின் மேலே ஏறிப் பார்க்கும் போது ஒரு தீவு தெரிந்தது. வெள்ளை மணல் பரவிய கடல் கரை, வெள்ளைக் கம்பளம் விரித்தது போல காட்சி அளித்தது. அந்த இயற்கையின் எழில் காட்சி அவரை மிகவும் கவர்ந்து விட்டது.\n\nSection::::புயல் காற்று.\nஅந்தத் தீவின் பெயர் துமாசிக் என்று அவருடைய பாதுகாவலர்கள் சொன்னார்கள். அந்தத் தீவைப் போய்ப் பார்க்க வேண்டும் என்று முடிவு செய்தார். தீவை நோக்கி பயணம் செய்து கொண்டிடருக்கும் போது பயங்கரமான புயல்காற்று வீசியது. கப்பல் மூழ்கி விடும் ஆபத்தான நிலைமையும் ஏற்பட்டது. இருந்தாலும் அவற்றை எல்லாம் சமாளித்து துமாசிக் சென்று அடைந்தனர்.\n\nஇளவரசர் நீல உத்தமன் இப்போதைய சிங்கப்பூரின் முகத்துவாரத்தில் இறங்கினார். அடுத்து காட்டிற்குள் வேட்டையாடப் புறப்பட்டார். வேட்டையாடும் போது திடீரென்று ஓர் அதிசயமான விலங்கைப் பார்த்தார். அதன் உடல் சிகப்பாக இருந்தது. தலை கறுப்பாகவும் நெஞ்சுப் பகுதி வெள்ளையாகவும் இருந்தன. அந்த விலங்கு தோற்றத்தில் கம்பீரமாகவும் தோன்றியது.\n\nSection::::அதிசய விலங்கு.\nஅது என்ன மிருகமாக இருக்கும் என்று தன்னுடைய முதல் அமைச்சரை நீல உத்த்மன் கேட்டார். அதற்கு முதல் அமைச்சர் சிங்கம் என்று சொன்னார். சிங்கத்தைப் பார்த்தது நல்ல ஒரு சகுனம் என்று கருதி அந்த இடத்திற்குச் சிங்க புரம் என்று பெயர் வைத்தார். புரம் என்றால் நகரம். இதைப் பற்றி ஆய்வுகள் மேற்கொள்ளப் பட்டதில் சிங்கப்பூரில் சிங்கம் இருந்ததற்கானச் சான்றுகள் இல்லை என்பது இப்போது தெரிய வருகிறது. நீல உத்தமன் பார்த்தது ஒரு புலியாக இருக்கலாம் அல்லது ஒரு வெள்ளை நரியாக இருக்கலாம் என்று வரலாற்று அறிஞர்கள் சொல்கின்றனர்.\n\nபின்னர், அந்த இடத்தில் ஒரு நகரத்தை உருவாக்கினார். தன்னுடைய மக்களைச் சுமத்திரா தீவில் அழைத்து வந்து குடியேற்றினார்.\nஇந்தக் காலகட்டத்தில் சிங்கப்பூரில் இருந்த துமாசிக் எனும் சிற்றரசை தெமாகி என்பவர் ஆட்சி செய்து வந்தார். தெமாகிக்கு சீயாம் அரசு முழுப் பாதுகாப்பு வழங்கி வந்தது. இருப்பினும் நீல உத்தமன் துமாசிக் மீது படை எடுத்தார். அந்தப் படையெடுப்பில் தெமாகி கொலை செய்யப்பட்டார். அதன் பின்னர் நீல உத்தமன் துமாசிக்கின் அரசர் ஆனார்.\n\nஅதன் பின்னர், சிங்கப்பூரை ஆட்சி செய்த நீல உத்தமன் அதனைச் செல்வச் சிறப்பு மிக்க ஓர் இடமாக மாற்றினார். 1372 ஆம் ஆண்டு நீல உத்தமன் காலமானார். அவருடைய உடல் சிங்கப்பூரில் கென்னிங் குன்று கோட்டை எனும் புக்கிட் லாராஙான் எனும் இடத்தில் புதைக்கப் பட்டது. அவருடைய மனைவியின் உடலும் அங்கேதான் புதைக்கப்பட்டு உள்ளது. இருப்பினும் அவர்கள் இருவரும் அந்த இடத்தில் புதைக்கப் படவில்லை என்றும் அவர்களுடைய சமாதிகள் அங்கு இல்லை என்றும் வரலாற்று அறிஞர்கள் கருதுகின்றனர்.\n\nSection::::வாரிசுகள்.\nநீல உத்தமனுக்கு ஆண் வாரிசுகள் மூவர் இருந்தனர். அந்த மூவரும் ஒருவருக்கு அடுத்து ஒருவராகச் சிங்கப்பூரை ஆட்சி செய்தனர்.\n-ஸ்ரீ பராக்கிரம வீரா ராஜா (1372–1386)\n-ஸ்ரீ ராணா வீரா கர்மா (1386–1399)\n-ஸ்ரீ மகாரா பரமேஸ்வரா (1399–1401)\n\n1399 ஆம் ஆண்டு நீல உத்தமனின் கொள்ளுப் பேரனாகிய பரமேஸ்வரா அரச பதவி ஏற்றார். இருந்தாலும் அவருடைய ஆட்சி நீடிக்கவில்லை. 1401 -இல் மஜாபாகிட் அரசு சிங்கப்பூரைத் தாக்கியது. பரமேஸ்வரா ஒருவரை நம்பி முதல் அமைச்சர் பதவியைக் கொடுத்தார். அந்த முதல் அமைச்சர் அவருக்கே நம்பிக்கைத் துரோகம் செய்து விட்டார். பரமேஸ்வராவுக்கு எதிராகவும் மஜாபாகிட் அரசுக்கு உடந்தையாகவும் போனார். சிங்கப்பூரில் ஓர் ஆட்சி கவிழ்ப்பே நடந்தது. அதில் பரமேஸ்வராவின் படைக்குப் பலத்த சேதங்கள் ஏற்பட்டன.\n\nசிங்கப்பூரில் மேலும் இருந்தால் கொல்லப் படலாம் என்ற அச்சத்தில் பரமேஸ்வரா அங்கு இருந்து தப்பிச் சென்றார். மனம் நொந்து போன பரமேஸ்வரா எதிரிகளிடம் இருந்து தப்பிக்க மலாயாவின் வட திசையின் பக்கமாகத் தப்பித்துச் சென்றார். பெர்த்தாம் நதிக்கரை ஓரத்தில் ஒரு சருகு மான் நாயை எட்டி உதைத்து ஆற்றில் தள்ளியது. அதன் பின்னர் பரமேஸ்வரா 1402 -இல் மலாக்காவை உருவாக்கினார் என்பது மற்றொரு வரலாறு.\n\n"}
{"id": "91575", "url": "https://ta.wikipedia.org/wiki?curid=91575", "title": "யுக்திவழி", "text": "யுக்திவழி\n\nயுக்திவழி (Yukthivadi) அல்லது யுக்திவடி (பகுத்தறிவாளன்) என்பது அரை நூற்றாண்டுக்கு மேலாக கேரளாவில் வெளிவந்த பகுத்தறிவு இதழாகும். கேரளாவில் பகுத்தறிவுக் கொள்கைகள் வேரூன்ற இந்த இதழின் பங்களிப்புக் கணிசமானது. இதன் முதல் இதழில் இதன் நோக்கம் பின்வருமாறு 1929 ஆம் ஆண்டு குறிப்பிடப்பட்டது.\n\n"}
{"id": "91577", "url": "https://ta.wikipedia.org/wiki?curid=91577", "title": "மருதையாப் பிள்ளை", "text": "மருதையாப் பிள்ளை\n\nமருதையாப் பிள்ளை (கருவூர்) ஒரு பகுத்தறிவுக் கொள்கையாளர், புலவர். மயம், சாதியம், சாத்திரம், வேதங்கள் ஆகியவற்றைக் கடுமையாக விமர்சித்தவர். இவரது கடுமையான எதிர்ப்பு நிலைப்பாடுகளால், இவர் \"விதண்டாவாதி\" என்றும் அறியப்பட்டவர். பெரியார் மேல் இவரது செல்வாக்குக் கணிசமானது.\n"}
{"id": "91578", "url": "https://ta.wikipedia.org/wiki?curid=91578", "title": "பகுத்தறிவு (இதழ்)", "text": "பகுத்தறிவு (இதழ்)\n\nபகுத்தறிவு இதழ் 1930 களில் சென்னை மாகாணத்தில் பெரியார் ஈ. வே. ராமசாமியால் வெளியிடப்பட்ட தமிழ் பகுத்தறிவு இதழாகும். ராமசாமியின் அண்ணன் ஈ. வே. கிருஷ்ணசாமி இதன் பதிப்பாளர். சமய நம்பிக்கைகள், சாதியம், மூட நம்பிக்கைகள், பெண் ஒடுக்குமுறை ஆகியவற்றை விமர்சித்தும், பல்வேறு சமூக விடயங்களை அராய்ந்தும், அறிவியற் தகவல்களை கொண்டும் இந்த இதழ் வெளிவந்தது. தமிழ்ச் சூழலில் பகுத்தறிவுக் கொள்கை வலுப்பெற இந்த இதழின் பங்களிப்பு முதன்மையானது. \n\nபகுத்தறிவு 1933ல் வாரமொரு முறை வெளியாகும் இதழாகத் தொடங்கியது, 1934ல் இந்திய பொதுவுடமைக் கட்சியுடன் தொடர்புடைய அனைத்து இதழ்களையும் தடை செய்திட பிரித்தானிய அரசு முயன்றது. இதனால் சுயமரியாதை இயக்கத்தின் முக்கிய இதழான குடியரசு மூடப்படும் நிலை உருவானது (பெரியார் இக்காலகட்டத்தில் கம்யூனிச சிந்தனைகள் கொண்டிய இந்திய கம்யூனிஸ்டுகளுடன் நெருக்கமான உறவு கொண்டிருந்தார்). குடியரசு மூடப்பட்டதால் அதற்கு பதில் பகுத்தறிவை தினசரியாக மாற்றினார் பெரியார். பின் இந்திய பொதுவுடமைக் கட்சியுடனான தொடர்பை துண்டித்துக் கொண்டதால் குடியரசு மீண்டும் வெளியாகத் தொடங்கியது. இதனால் பகுத்தறிவு 1935ல் மாதமொரு முறை வெளியாகும் இதழாக மாறியது.\n\n"}
{"id": "91580", "url": "https://ta.wikipedia.org/wiki?curid=91580", "title": "சப்த நதிகள்", "text": "சப்த நதிகள்\n\nசப்த நதிகள் (-\"சப்த சிந்து -ஏழு நதிகள்/ஆறுகள்\") இருக்கு வேதம் ( - \"ரிக்வேத\") இந்து சமயத்தின் அடிப்படையாகக் கொள்ளப்படும் நான்கு வேதங்களுள் ஒன்றான இருக்கு வேதத்தில் இந்தியத் துணைக்கண்டத்தின், பஞ்சாப் பகுதியில் ஓடும் நதிகளில் ஏழு நதிகளை புனிதமாக குறிப்பிடப்பட்டுள்ளது.\n\nஅந்த ஏழு நதிகள்\n\n"}
{"id": "91581", "url": "https://ta.wikipedia.org/wiki?curid=91581", "title": "முதலியார்", "text": "முதலியார்\n\nமுதலியார் (\"Mudaliar\") என்பது தமிழ் நாட்டில் உள்ள சாதியினர் பயன்படுத்தும் பட்டமாகும்.\nசெங்குந்தர் முதலியார் என்னும் பட்டப் பெயரால் அழைக்கப்படும் சாதிகளில் ஒன்றாகும். சைவ வேளாளர் சமூகத்தினரையும் தொண்டைமண்டலத்தில் முதலியார் என்றே சொல்வார்கள் .சேனைத்தலைவர் இனத்தவரையும் தமிழ்நாட்டில் சில பகுதிகளில் சேனை முதலியார் என்று அழைக்கப்படுகின்றனர் .\n\n"}
{"id": "91584", "url": "https://ta.wikipedia.org/wiki?curid=91584", "title": "உடன்படிக்கை (விவிலியம்)", "text": "உடன்படிக்கை (விவிலியம்)\n\nஉடன்படிக்கை (Covenant) என்னும் சொல் விவிலியத்தில் வருகின்ற ஒரு முக்கியமான கருத்தைக் குறிப்பதாகும். இது கடவுள் தாம் தேர்ந்துகொண்ட மக்களோடு செய்துகொண்ட ஒப்பந்தத்தைக் குறிக்கிறது. பிற்காலத்தில் கிறித்தவ சமயம் இயேசு கிறித்து வழியாகக் கடவுள் உலக மக்களோடு ஒரு \"புதிய உடன்படிக்கை\" செய்துகொண்டார் என்று அறிக்கையிட்டது.\n\n\n\nSection::::பழைய ஏற்பாட்டில் உடன்படிக்கை.\nதொடக்க நூல் 26:26-28 - ஈசாக்கு - அபிமெலக்கு உடன்படிக்கை\n<br>தொடக்க நூல் 31:44-46 - யாக்கோபு - லாபான் உடன்படிக்கை\n\n<br>யோசுவா 9:3-15 - யோசுவா கிபயோன் மக்களோடு செய்த உடன்படிக்கை\n<br>1 அரசர்கள் 5:2-12 - சாலமோன் மன்னரும் ஈராமும் செய்த உடன்படிக்கை\n<br>1 அரசர்கள் 15:19 -ஆசா அரசனும் பெனதாதும் செய்த உடன்படிக்கை\n\n<br>உலகெங்கும் வெள்ளப்பெருக்கு ஏற்பட்டபோது கடவுள் நோவாவோடு உடன்படிக்கை செய்தார் (தொடக்க நூல் 9:4-12).\n<br>ஆபிரகாம் கடவுளோடு உடன்படிக்கை செய்தார் (தொடக்க நூல் 15:10-21).\n\n\n\n\n\n\n<br>\"கடவுள் அருளிய வார்த்தைகள் இவையே:\n<br>நானே உன் கடவுளாகிய ஆண்டவர்;\n<br>அடிமை வீடாகிய எகிப்து நாட்டினின்று உன்னை வெளியேறச் செய்தவர்.\n<br>என்னைத் தவிர வேறு தெய்வங்கள் உனக்கிருத்தல் ஆகாது...\n<br>என்மீது அன்புகூர்ந்து என் விதிமுறைகளைக் கடைப்பிடிப்போருக்கு\n<br>ஆயிரம் தலைமுறைக்கும் பேரன்பு காட்டுவேன்\" (விடுதலைப் பயணம் 20:1-6).\n"}
{"id": "91585", "url": "https://ta.wikipedia.org/wiki?curid=91585", "title": "காகர் நதி", "text": "காகர் நதி\n\nகாகர் நதி (\"Ghaggar river\", தேவநாகரி: घग्गर हकरा, குர்முகி: ਘੱਗਰ ਹਕਰਾ, ஷாமுகி: گهگـر هکره) இந்தியத் துணைக்கண்டத்தில் ஓடும் ஒரு பருவகால ஆறாகும். இது பருவப் பெயர்ச்சிக் காற்றின் போது இமயமலையில் தோன்றி, பஞ்சாப் அரியானா மாநிலங்களுக்குள் ஊடாக யமுனை மற்றும் சத்லஜ் ஆறு ஆறுகளுகிடையான சமவெளியில் பாய்கிறது, அரியானா பய்கன்னர் என்னும் இடத்தில், ராஜஸ்தான் பாலைவனத்தில் நுழைகிறது. இதற்கு சரசுவதி, சரஸ்வதி அல்லது சூர்ஸ்வதி என்ற கிளை நதியும் உண்டு.\n\nசப்த நதிகள் (-\"சப்த சிந்து -ஏழு நதிகள்/ஆறுகள்\") இருக்கு வேதம் ( - \"ரிக்வேத\") இந்து சமயத்தின் அடிப்படையாகக் கொள்ளப்படும் நான்கு வேதங்களுள் ஒன்றான இருக்கு வேதத்தில் இந்தியத் துணைக்கண்டத்தில் ஓடும் நதிகளில் ஏழு நதிகளை புனிதமாக குறிப்பிடப்பட்டுள்ள சப்த நதிகள் ஒன்றான சரசுவதி ஆறு இதுவாகத்தான் இருக்கவேண்டும் என்பது தொல்பொருளியல் அகழ்வாய்வார்களின் கருத்து.\n"}
{"id": "91592", "url": "https://ta.wikipedia.org/wiki?curid=91592", "title": "சரசுவதி ஆறு", "text": "சரசுவதி ஆறு\n\nசரசுவதி ஆறு என்பது ரிக்வேதத்தில் குறிப்பிடப்பட்டிருக்கும் ஓர் ஆறு. ரிக் வேதத்தின் (10.75) நதி வணக்கம் (நதி ஸ்துதி) எனும் பகுதியில் இந்த ஆறு சொல்லப்படுகிறது. \n\nவேதத்தில் குறிப்பிடப்படும் சரசுவதி ஆற்றின் உண்மைத்தன்மை குறித்துப் பல வேறுபட்ட கருத்துகள் உள்ளன. மாக்ஸ் முல்லர் போன்றோர் இதை காகர்-ஹக்ரா நதி என்கின்றனர். சிலரோ தெற்கு ஆஃப்கானிஸ்தானில் உள்ள ஹேல்மந் நதி என்கின்றனர். \n\nஉத்திரப்பிரதேச மாநிலத்தில் உள்ள அலகாபாத்தில் உள்ள திரிவேணி சங்கமம் எனுமிடத்தில் கங்கை, யமுனை ஆறுகளுடன் இந்த சரசுவதி ஆறும் வந்து கட்புலனாகாமல் கலப்பதாக நம்பப்பட்டு 12 ஆண்டுகளுக்கு ஒரு முறை கும்பமேளா நிகழ்த்தப்படுகிறது.\n\nSection::::ஆராய்ச்சி நூல்.\nசரசுவதி ஆறு குறித்து, \"சரசுவதி - த ரிவர் தட் டிஸ்அப்பியர்டு\" எனும் ஆராய்ச்சி நூல் அறிஞர் கே.எஸ்.வால்டியாவால் எழுதப்பட்டது. \nSection::::ஆவணப்படம்.\nசரசுவதி ஆற்றை மீட்கும் முயற்சிக்குப் பின்னுள்ள அரசியலை, போலி அறிவியலை, மூட நம்பிக்கையைக் கேள்விக்கு உட்படுத்தும்விதத்தில் ‘சர்ச்சிங் ஃபார் சரஸ்வதி’ எனும் ஆவணப்படம் ஷிர்லி ஆபிரகாம், அமித் மாதேஷியா ஆகியோர் இயக்கத்தில் எடுக்கப்பட்டுள்ளது.\n"}
{"id": "91593", "url": "https://ta.wikipedia.org/wiki?curid=91593", "title": "மயிலை சின்னத்தம்பிப் பிள்ளை ராஜா", "text": "மயிலை சின்னத்தம்பிப் பிள்ளை ராஜா\n\nராவ் பகதூர் மயிலை சின்னத்தம்பிப்பிள்ளை ராஜா எனப்படும் எம். சி. ராஜா (பி. ஜூன் 17, 1883 – இ. ஆகஸ்ட் 28, 1945) தமிழகத்தைச் சேர்ந்த ஒரு பட்டியல் இன அரசியல்வாதி மற்றும் சமூகச் செயற்பாட்டாளர். பி. ஆர். அம்பேத்கருக்கு முன்பே அகில இந்திய அளவில் பட்டியல் பிரிவு(sc) மக்களின் நலனுக்காகவும் முன்னேற்றத்துக்காகவும் பாடுபட்டவர்.\n\nSection::::வாழ்க்கைக் குறிப்பு.\nராஜா 1883ல் சென்னையிலுள்ள செயிண்ட் தாமஸ் மவுண்டில் ஒரு பறையர் சமூக குடும்பத்தில் பிறந்தார். இவரது தந்தை மயிலை சின்னத்தம்பிப்பிள்ளை லாரன்ஸ் காப்பகத்தில் மேலாளராக வேலை பார்த்தார். ராயப்பேட்டையிலுள்ள வெஸ்லி மிஷன் பள்ளியில் படித்தார். பின் வெஸ்லி கல்லுரியில் படித்தார். சென்னை கிருத்துவக் கல்லூரியில் பட்டப்படிப்பை முடித்தார். ஒரு பள்ளி ஆசிரியராகத் தன் வாழ்க்கையைத் தொடங்கினார்.\n\nSection::::அரசியல் வாழ்க்கை.\nஇளம் வயதிலேயே அரசியலுக்குள் நுழைந்த ராஜா செங்கல்பட்டு மாவட்ட வாரியத்தலைவராகத் தேர்ந்தெடுக்கப்பட்டார். 1916ல் ஆதிதிராவிட மகாஜன சபையின் செயலாளரானார். தென்னிந்திய விடுதலை கூட்டமைப்பின் நிறுவனர்களில் இவரும் ஒருவர். அதன் உறுப்பினராகவும் இருந்தார். நவம்பர் 1920ல் நடந்த முதல் சென்னை மாகாண சட்டமன்றத் தேர்தலில் நீதிக்கட்சி சார்பில் நின்று வெற்றி பெற்றார். சட்டசபைக்கு நீதிகட்சியின் துணைத் தலைவராகத் தேர்ந்தெடுக்கப்பட்டார். சென்னை மாகாண சட்டமன்றத்துக்குத் தேர்ந்தெடுக்கப்பட்ட முதல் பட்டியல் சமூக உறுப்பினர் ராஜாதான். 1922ல் பறையர், பஞ்சமர் என்ற வார்த்தைகளுக்குப் பதில் ஆதி திராவிடர் என்ற வார்த்தை அதிகாரப்பூர்வமாகப் பயன்படுத்தப்பட வேண்டும் என்ற தீர்மானத்தைக் கொண்டு வந்தார்.\n\n1921ல் பனகல் அரசரின் நீதிக்கட்சியரசு அரசு வேலைகளில் பிற்படுத்தப்பட்ட வகுப்பினருக்கு இடஒதுக்கீட்டினை அமலுக்குக் கொண்டுவந்தது. அதில் பட்டியல் பிரிவு மக்களுக்கு எந்தவொரு சலுகையும் தரப்படவில்லை. இதனால் அதிருப்தியடைந்த ராஜா பட்டியல் பிரிவு மக்களுக்கும் இட ஒதுக்கீடு வேண்டுமென வலியுறுத்தி, பிற்படுத்தப்பட்டோருக்கு மட்டும் அளிக்கப்பட்ட இடஒதுக்கீட்டை எதிர்த்த போராட்டக் குழுவிற்குத் தலைமை தாங்கினார். அந்தப் போராட்டங்களுக்கு நீதிக்கட்சி கொஞ்சங்கூட அசைந்து கொடுக்கவில்லை. மாறாக அந்த ஆண்டு புளியந்தோப்பில் நடந்த கலவரத்துக்குக் காரணம் பரையர்களை சமாதனப்படுத்த பிரிட்டிஷ் அரசு எடுத்த முடிவுதான் என்று நீதிக்கட்சியின் மேல்மட்டத் தலைவர்கள் கருத்துத் தெரிவித்தனர். இதனால் வெகுண்ட ராஜா நீதிக்கட்சியிலிருந்து 1923ல் விலகினார். 1926 வரை சட்டமன்ற உறுப்பினராக இருந்தார். 1928ல் அனத்திந்திய தாழ்த்தப்பட்டோர் சங்கத்தினை ஏற்படுத்தி அதன் தலைவாரானார். 1926 முதல் 1937 வரை இந்திய நாடாளுமன்ற உறுப்பினராக இருந்தார்.\n\n1932ல் இந்திய தேசிய காங்கிரசின் வலதுசாரிகளான டாக்டர் பி. எஸ். மூஞ்சே மற்றும் ஜாதவுடன் ராஜா ஒரு ஒப்பந்தம் செய்து கொண்டார். அதன்படி ராஜா அவர்களுக்கு ஆதரவளிக்கவேண்டும் என்றும் அதற்குப் பதில் அவர்கள் பட்டியல் வகுப்பினருக்கு இடஒதுக்கீடு ஏற்படுத்தித் தர வேண்டும் என்றும் ஒப்புக்கொள்ளப்பட்டிருந்தது. இந்த ஏற்பாடுதான் அனைத்திந்திய அளவில் தேர்தலில் பட்டியல் பிரிவு மக்களுக்கென்று தனித்தொகுதிகள் ஒதுக்கப்பட வேண்டுமென அம்பேத்கார் அதிகாரபூர்வமாகக் கோரத் தூண்டுதலாய் அமைந்தது.\n\n1937ல் ஏப்ரல் முதல் ஜூலை வரை சென்னை மாகாணத்தில் சொற்பகாலமே ஆட்சியிலிருந்த கூர்ம வெங்கட ரெட்டி நாயுடுவின் தற்காலிக இடைக்கால அமைச்சரவையில் வளர்ச்சித்துறை அமைச்சராகப் பதவி வகித்தார்.\n\nஆகஸ்ட் 28, 1945ல் ராஜா சென்னை, செயிண்ட் தாமஸ் மவுண்டில், ராஜா தெருவிலிருந்த தனது வீட்டில் காலமானார்.\n\nSection::::பாலர் பாடல்கள்.\nஎம். சி. ராசா பல பள்ளிப் புத்தகங்களை எழுதியுள்ளார். இவர் ஆர். ரங்கநாயகி அம்மாள் என்பவருடன் இணைந்து Kindergarten Room என்ற தலைப்பில் மழலையர் பள்ளிப் பாடநூல் ஒன்றை எழுதி வெளியிட்டுள்ளார். இதன் மூன்றாம் பதிப்பு 1930 ஆம் ஆண்டில் வெளியானது. இந்நூலில் குறிப்பாக ‘கை வீசம்மா கைவீசு’, ‘சாய்ந்தாடம்மா சாய்ந்தாடு’, ‘அகத்திக்கீரைப் புண்ணாக்கு’, ‘நிலா நிலா ஓடிவா, காக்கா கண்ணுக்கு மை கொண்டு வா! போன்ற பல மழலைப் பாடல்களை இயற்றி வெளியிட்டுள்ளார்.\n\n\n"}
{"id": "91594", "url": "https://ta.wikipedia.org/wiki?curid=91594", "title": "தொடக்க நூல்", "text": "தொடக்க நூல்\n\nதொடக்கநூல் அல்லது ஆதியாகமம் (\"Genesis\") என்பது எபிரேய விவிலியம் மற்றும் பழைய ஏற்பாடு ஆகியவற்றில் முதல் நூலாக இடம்பெறுகிறது. இந்நூல் இசுரயேல் மக்களின் வரலாற்றை மனித இனத்தின் தோற்றத்துடன் இணைத்துக் காட்டுகின்றது.\n\nSection::::நூல் பெயர்.\n\"தொடக்கத்தில் கடவுள் விண்ணுலகையும், மண்ணுலகையும் படைத்தார்\" என்று இந்நூல் தொடங்குவதால் \"தொடக்க நூல்\" என்னும் பெயர் வரலாயிற்று. இந்நூல் எழுதப்பட்ட மூல மொழியாகிய எபிரேயத்தில் \"B'reshiyth\" அதாவது (கடவுள்) \"படைத்தார்\" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் Γένεσις (Genesis = பிறப்பு, தொடக்கம், தோற்றம்) என்பதாகும்.\n\nSection::::தொடக்க நூல்- தோரா (Torah) என்னும் ஐந்நூலின் பகுதி.\nதொடக்க நூல் என்பது யூத மற்றும் கிறித்தவ விவிலியத்தின் முதல் நூலாக உள்ளது. அந்த முதல் நூலைத் தொடர்ந்து அமைந்துள்ள நான்கு நூல்களையும் சேர்த்து ஒரு தொகுதியாகக் கருதுவது யூத, மற்றும் கிறித்தவ வழக்கம். இந்த ஐந்து நூல்களும் பின்வருவன:\n\nஇந்த ஐந்து நூல்களின் தொகுப்பு தோரா (Torah) என்னும் பெயரால் அழைக்கப்படுகிறது. இதற்கு \"போதனை\", \"அறிவுரை\", \"உபதேசம்\", \"அறநெறி\", \"நல்வழி\" போன்ற பொருள்கள் உண்டு. சில வேளைகளில் \"சட்டம்\" என்றும் கூறப்படும். ஆனால், இது வெறுமனே ஒரு சட்டத் தொகுப்பு மட்டும் அல்ல.\n\nதோரா என்னும் நூல் தொகுதி யூத மக்களின் சமய நம்பிக்கைக்கு அடிப்படை ஆகும். ஐந்து நூல்களை உள்ளடக்கியிருந்தாலும் அவை அனைத்தும் இணைந்து ஒரு பெரும் தொகுதியாக உள்ளன. ஐந்து நூல்கள் அடங்கிய தொகுதி என்னும் பொருள்பட அது \"ஐந்நூல்\" (கிரேக்கத்திலும் அதைத் தொடர்ந்து பிற மொழிகளிலும் Pentateuch) என்று அழைக்கப்படுகிறது. கிரேக்கத்தில் penta என்றால் \"ஐந்து\"; teuch என்றால் \"நூல்\".\n\nSection::::தோராவின் ஆசிரியர்.\nயூத மரபுப்படி, தோரா நூல் தொகுப்பு மோசே என்னும் இறைவாக்கினரால் உருவாக்கப்பட்டது. எனவே, தோராவை \"மோசே(யின்) சட்டம்\" என்று கூறுவதும் உண்டு. கி.பி. 17ஆம் நூற்றாண்டு வரை இக்கருத்து நிலவியது. அதன் பின்னர், வரலாற்று ஆய்வுகளின் அடிப்படையில் தோரா முழுவதும் மோசே என்பவரால் எழுதப்பட்டிருக்க முடியாது என்னும் கருத்து நிலைநாட்டப்பட்டுள்ளது. மோசே கடவுளிடமிருந்து திருச்சட்டத்தைப் பெற்று, மக்களுக்கு அளித்தார் என்பதை ஏற்றுக்கொண்டாலும், தோரா என்று அழைக்கப்படுகின்ற நூல் தொகுதியின் இறுதி ஆசிரியர் மோசே என்பது இப்போது ஏற்கப்படுவதில்லை. \n\nஒருசில ஆய்வாளர் கருத்துப்படி, மோசே தோராவின் சில பகுதிகளை எழுதியிருக்கலாம். அவர் பெயரில் கி.மு. 10ஆம் நூற்றாண்டிலிருந்தே சில மரபுகளும் இருந்திருக்கலாம். ஆயினும் தோராவுக்கு இறுதி வடிவம் கொடுத்தவர்கள் வேறு ஆசிரியர்களே. விவிலியத்தில் விளக்கப்படுகின்ற இசுரயேல் மக்களின் சமய நம்பிக்கைக்கும் வாழ்க்கைக்கும் அடித்தளம் இட்டவர் மோசே என்பது உறுதி. ஆனால், கி.மு. 450 அளவில்தான் இந்நூல்கள் இறுதிவடிவம் பெற்றன.\n\nமோசே இசுரயேல் மக்களை எகிப்திலிருந்து பாலைநிலம் வழியாக வழிநடத்தி வந்த காலம் கி.மு. சுமார் 1250. அப்போது அம்மக்கள் நாடோடிகளாக இருந்தார்கள். அவர்களுக்கென்று அமைப்புப்பெற்ற ஒரு வழிபாட்டிடம் இருக்கவில்லை. ஆனால், தோராவில் அத்தகைய கோவில் வழிபாட்டு முறைகள் மிக விரிவாகவும் நுணுக்கமாகவும் தரப்படுகின்றன. இத்தகைய வழிபாட்டு முறை கி.மு. 5ஆம் நூற்றாண்டில்தான் தொடங்கியது. இதன் அடிப்படையிலும், பிற வரலாற்றுச் சான்றுகளின் துணையோடும் தோரா (தொடக்க நூல், விடுதலைப் பயணம், லேவியர், எண்ணிக்கை, இணைச் சட்டம்) என்னும் நூல் தொகுதி கி.மு. ஐந்தாம் நூற்றாண்டைச் சார்ந்ததே என்பது அறிஞர் முடிபு.\n\nSection::::உள்ளடக்கம்.\nதொடக்க நூலில் அடங்கிய கருப்பொருள் கீழ்வருமாறு:\n\nஇவ்வுலகும் மனிதனும் உருவானதற்கு முதல் காரணம் இறைவனே ஆவார். கடவுள் மனிதனுடன் கொண்டுள்ள உறவு, படைப்பிலிருந்தே தொடங்குகிறது. ஆனால் மனிதன் பாவத்தின் மூலம் இவ்வுறவை முறித்து, துன்பத்திற்கும் சாவுக்கும் தன்னையே உள்ளாக்கிக் கொள்கிறான். ஆயினும் கடவுள் மனிதன் மேல் தொடர்ந்து கனிவு காட்டுகிறார்.\n\nஅனைத்து மானிடரையும் மீட்குமாறு, கடவுள் ஆபிரகாமைத் தேர்ந்தெடுத்து, அவர்தம் வழிமரபினர் வரலாற்றில் தாமே செயல்பட்டு, மீட்புப் பணியைத் தொடர்ந்தாற்றுகிறார்.\n\nஆபிரகாம், ஈசாக்கு, யாக்கோபுக்குத் தாம் அளித்த வாக்குறுதியை இறைவன் நிறைவேற்றுவார் என்னும் நம்பிக்கை நிலைத்துள்ளது.\n\nஇவ்வாறு தொடக்க நூல் மனித வரலாற்றோடும் இசுரயேலின் வரலாற்றோடும் தொடர்புடைய ஆழ்ந்த மறையுண்மைகளை எடுத்துரைக்கிறது.\n\nSection::::தொடக்க நூலைப் புரிந்துகொள்வதற்கான வழிமுறைகள்.\nதொடக்க நூல் இறுதிவடிவம் பெற்றது கி.மு. ஐந்தாம் நூற்றாண்டு என்றாலும் அதில் அடங்கியிருக்கின்ற பல பகுதிகளும் கருத்துகளும் மிகப் பழங்காலத்தைச் சேர்ந்தவை. எனவே, தொடக்க நூலை எவ்வாறு வாசித்து, புரிந்துகொள்வது என்பது குறித்து அறிஞர்கள் விளக்கங்கள் தருகின்றனர்.\n\n\n\n\nதொடக்க நூலின் முதல் பிரிவு இவ்வுலகு எவ்வாறு தோன்றியது என்றும், உலகில் மனிதர் வகிக்கும் இடம் என்ன, அவர்கள் எதற்காகப் படைக்கப்பட்டார்கள், உலகில் நிலவும் துன்பத்திற்கும் சாவுக்கும் பொருள் என்ன முதலிய ஆழ்ந்த கேள்விகளுக்குப் பதிலையும் தொன்மப் புனைவாக எடுத்துரைக்கிறது.\n\nஉலகம் மற்றும் மனிதர் எவ்வாறு தோன்றினார்கள் என்பது குறித்து தொடக்க நூல் தருகின்ற தொன்மப் புனைவு வேறு மக்களினத்தாரிடமும் கலாச்சாரங்களிலும் உண்டு. குறிப்பாக, இசுரயேலை அடுத்துள்ள நடு ஆசிய கலாச்சாரங்கள் நடுவே வழக்கிலிருந்த தொன்மப் புனைவுகள் விவிலியப் புனைவை ஒத்திருக்கின்றன. \n\nஎடுத்துக்காட்டாக, கில்காமெஷ் (Gilgamesh) என்று அழைக்கப்படும் பாபிலோனிய தொன்மப் புனைவைக் கூறலாம். அதில் கில்காமெஷ் என்னும் வீரன் சாகா வரம் பெற முனைகின்றான். ஆனால் கடவுளர்கள் அவனைத் தண்டித்து அவனைச் சாவுக்கு உட்படுத்துகிறார்கள்.\n\nஇருப்பினும் விவிலியத்தில் வருகின்ற படைப்புத் தொன்மப் புனைவு சில சிறப்புப் பண்புகளைக் கொண்டுள்ளது: இக்கதையில் பல கடவுளர்களுக்குப் பதில் ஒரே கடவுள் வருகிறார். அவரே உலகம் அனைத்தையும் படைத்து அதை மனிதரின் கையில் ஒப்படைக்கிறார். கடவுள் தாம் படைத்த அனைத்தும் நன்றாக இருந்தது எனக் காண்கின்றார். ஆனால் மனிதர் கடவுளின் அன்பையும் நல்லெண்ணத்தையும் புறக்கணிக்கிறார்கள். தம் சொந்த விருப்புப் போல நடக்க விழைகிறார்கள். இதனால் உலகில் துன்பமும் சாவும் நுழைகிறது. மனிதர் ஒரு நாள் இறந்தே ஆகவேண்டும் என்னும் நிலை இருந்தாலும் கடவுள் அவர்களுக்கு ஒரு புது வாழ்வு தருவதாக வாக்களிக்கிறார். உலகம் அழியும் வேளையிலும் கடவுள் மனிதரைக் கைவிட மாட்டார் என்னும் நம்பிக்கை மிகுந்த செய்தி தொடக்க நூலில் உள்ளது.\n\n\n\nதொடக்க நூலின் இந்த இரண்டாம் பகுதி இசுரயேல் மக்கள் எவ்வாறு ஒரு பெரும் குலமாக உருவானார்கள் என்பதை வரலாறும் புனைவும் கலந்து எடுத்துரைக்கிறது. ஆபிராம் என்றொரு மனிதர் நடு ஆசியாவில் வாழ்ந்துவந்தார் (அன்றைய மெசபொத்தாமியா, இன்றைய ஈராக் பகுதி). கடவுள் ஆபிரகாமைத் தம் சொந்த ஊராகிய \"ஊர்\" என்னும் இடத்திலிருந்து வெளியேறுமாறு கூறுகிறார். ஆபிராமின் பெயரை ஆபிரகாம் என்று மாற்றி, அவரோடு ஓர் உடன்படிக்கை செய்துகொள்கிறார். ஆபிரகாம் ஒரு பெரிய இனத்திற்குத் தந்தை ஆவார் என்றும், பெரும் செல்வங்கள் பெறுவார் என்றும் கடவுள் வாக்களிக்கின்றார். ஆனால் ஆபிரகாமுக்குக் குழந்தைகள் இல்லை. பின், அவர் தமது துணை மனைவியின் மூலம் இசுமாயேல் என்னும் சிறுவனுக்குத் தந்தையாகின்றார். \n\nகடவுள் கருணையால் ஆபிரகாமுக்கு ஈசாக்கு என்றொரு மகன் பிறக்கிறார். அந்த மகனைத் தமக்குப் பலியாக்கக் கேட்கின்றார் கடவுள். ஆபிரகாமும் தயக்கமின்றி கடவுளுக்குக் கீழ்ப்படிகிறார். ஈசாக்கு பலியிடப்படுவதற்கு முன் கடவுள் அவரைக் காப்பாற்றி அவர் வழியாக இன்னொரு தலைமுறை தோன்றச் செய்கிறார். ஈசாக்கின் இரு பிள்ளைகளாகிய ஏசாவும் யாக்கோபும் ஒருவர் ஒருவருக்குப் போட்டியாக மாறுகிறார்கள். அவர்கள் இரட்டைப் பிள்ளைகள். மூத்தவனாகிய ஏசாவை விட இளையவனாகிய யாக்கோபே கடவுளுக்கு உகந்தவனாகிறான்.\n\nயாக்கோபுக்குக் கடவுள் \"இசுரயேல்\" என்றொரு பெயரை அளிக்கிறார். இதுவே பிற்காலத்தில் ஒரு பெரும் இனத்தைச் சார்ந்த மக்களின் பெயராக மாறிற்று. யாக்கோபு என்னும் பெயர் \"யூதா\" என்றும் வரும். அச்சொல்லிலிருந்து \"யூதர்\" என்னும் சொல் பிறந்தது. அதுவும் கடவுளால் தேர்ந்தெடுக்கப்பட்ட மக்களுக்குப் பெயராயிற்று. பிற்காலத்தில் இம்மக்கள் குடியிருந்த பாலத்தீனத்தின் வடக்குப் பகுதி \"இசுரயேல்\" என்றும், தெற்குப் பகுதி \"யூதா\" என்றும் பெயர் பெற்றன.\n\nயாக்கோபுக்குப் பிறந்த பன்னிருவரும் இசுரயேல் மக்களின் பன்னிரு குலங்களுக்குத் தந்தையர் ஆயினர். இவர்களுள் இளையவரான யோசேப்பு என்பவரின் கதை தொடக்க நூலின் இறுதி அதிகாரங்களில் உள்ளது (அதிகாரங்கள் 37 முதல் 50 முடிய).\n\nSection::::கிறித்தவர்கள் தொடக்க நூலைப் புரிந்துகொள்ளும் முறை.\nயூத மக்களுக்கு \"தோரா\" என்பது அடிப்படையான சமய நூல் தொகுப்பு ஆகும். அதோடு வரலாற்று நூல்கள், அறிவுரை நூல்கள் என்று வேறு பல நூல்களை உள்ளடக்கிய எபிரேய விவிலியம் அவர்களுடைய சமய நூல். யூதர்களின் சமய நூலாகிய விவிலியத்தைக் கிறித்தவர்கள் பழைய ஏற்பாடு என்னும் பெயரால் அழைக்கின்றனர். பழைய ஏற்பாட்டில் வாக்களிக்கப்பட்ட மெசியா பிற்காலத்தில் இயேசு என்னும் பெயரில் கன்னி மரியா வழியாகப் பிறந்தார் என்பது கிறித்தவ நம்பிக்கை. இயேசுவின் போதனைத் தொகுப்பை உள்ளடக்கிய புதிய ஏற்பாடும் கிறித்தவ விவிலியத்தின் பகுதியாகும். யூதர் புதிய ஏற்பாட்டைத் தம் விவிலியத்தின் பகுதியாக ஏற்பதில்லை.\n\nதொடக்க நூலைப் பொறுத்தமட்டில், கிறித்தவர்கள் ஒரு சில முக்கியமான மறை உண்மைகள் அதில் அடங்கியிருப்பதாக நம்புகிறார்கள். அவையாவன:\n\nகிறித்தவ நம்பிக்கைப்படி, மனிதரைப் பாவத்திலிருந்து விடுவித்து, அவர்களுக்கு மீட்பளித்து, புது வாழ்வில் என்றென்றும் பங்கேற்கும் பேற்றினை இயேசு கிறித்து தம் சாவு, உயிர்த்தெழுதல் வழியாகப் பெற்றுத் தந்தார்.\n\nசில கிறித்தவர்கள் தொடக்க நூல் கூறும் படைப்புப் புனைவை அப்படியே எழுத்துக்கு எழுத்து உண்மை என்று பொருள்கொள்கிறார்கள். ஆனால் இக்கருத்துடையோர் மிகச் சிறுபான்மையரே. பெரும்பான்மையான கிறித்தவ நோக்கின்படி, தொடக்க நூலில் உலகத் தோற்றம் பற்றிக் கூறப்படுபவற்றை அறிவியல் சார்ந்த உண்மைகள் என்று கொள்ளக் கூடாது. விவிலியம் அறிவியல் போதிக்க எழுந்த நூல் அல்ல. மாறாக, அது மறை சார்ந்த உண்மைகளை எடுத்துரைக்கிறது. மனிதர் யார், அவர்களுடைய வாழ்க்கையின் பொருள் என்ன, துன்பமும் சாவும்தான் மனிதரின் கதியா அல்லது அன்போடு நம்மைப் படைத்து ஆளுகின்ற கடவுள் நமக்கு ஒளிமயமான வாழ்வை அளிப்பாரா - இது போன்ற ஆழ்ந்த வினாக்களுக்குப் புனைவுகள், உருவகங்கள் முதலியவற்றின் வழியாக விவிலியம் நமக்குப் பதில் தருகின்றது. இதுவே பெரும்பான்மை கிறித்தவ இறையியல் பார்வை ஆகும்.\n\nSection::::இசுலாமும் தொடக்க நூலும்.\nதிருக்குரான் நூலில் விவிலியப் படைப்புப் புனைவு உள்ளது. ஆபிரகாம், ஈசாக்கு, யாக்கோபு, யோசேப்பு போன்ற இசுரயேலின் குலமுதுவர் கதைகளும் உள்ளன. ஆயினும் சில வேறுபாடுகளும் காணப்படுகின்றன.\n"}
{"id": "91600", "url": "https://ta.wikipedia.org/wiki?curid=91600", "title": "விடுதலைப் பயணம் (நூல்)", "text": "விடுதலைப் பயணம் (நூல்)\n\nவிடுதலைப் பயணம் (யாத்திராகமம்) (\"Exodus\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இரண்டாவது நூலாக இடம்பெறுவதாகும்.\n\nSection::::நூல் பெயர்.\nஒடுக்கப்பட்ட இசுரயேல் மக்கள் எகிப்து நாட்டினின்று விடுதலை பெற்றது மீட்பு வரலாற்றில் ஒரு முக்கிய கட்டமாகும். கடவுளே முன்வந்து தம் மக்களின் அடிமைத்தளையை அறுத்து, விடுதலை நோக்கி அவர்களை அழைத்துச் சென்ற மாபெரும் பாஸ்கா நிகழ்ச்சியை விடுதலைப் பயணம் என்னும் இந்நூல் விரித்துரைக்கின்றது. \n\nஇந்நூல் எழுதப்பட்ட மூல மொழியாகிய எபிரேயத்தில் \"Sh'moth\" அதாவது \"பெயர்கள்\" என்பது முதல் சொல்லாக உள்ளது. எனவே அப்பெயரும் இந்நூலுக்கு உண்டு. கிரேக்க விவிலியத்தில் இந்நூலின் பெயர் \"exodos\" (ἔξοδος, = புறப்படுகை) என்பதாகும் .\n\nவிடுதலைப் பயணம் யூத சமய நூல் தொகுப்பான தோராவில் இரண்டாம் நூலாக உள்ளது. எபிரேய விவிலியத்திலும் அது இரண்டாவது அமைந்த நூல் ஆகும். அது முதல் நூலாகிய தொடக்க நூலின் தொடர்ச்சியாக வருகிறது\n\nSection::::நூலின் உள்ளடக்கம்.\nஆண்டவராகிய கடவுள் தாம் நல்கவிருக்கும் வளநாட்டை நோக்கி இசுரயேல் மக்களைப் பேராற்றலோடு மோசேயின் மூலம் அழைத்துச் செல்கின்றார். வழியில், சீனாய் மலையடியில் அவர்களோடு உடன்படிக்கை செய்து, பத்துக் கட்டளைகளை வழங்கி, தமது உரிமைச் சொத்தாகிய அவர்களைத் தமக்கே உரிய அரச குருத்துவ இனமாகப் புனிதப்படுத்துகின்றார். ஆயினும், அம்மக்கள் இவ்வுடன்படிக்கையை மீறும்பொழுது, அவர்களைத் தண்டித்துத் தூய்மையாக்கி மீண்டும் ஏற்றுக் கொள்கின்றார். இந்நிகழ்ச்சிகள் இந்நூலின் முற்பகுதியில் இடம்பெற்றுள்ளன.\n\nஇசுரயேல் மக்களின் சமய அமைப்புகளை நெறிப்படுத்துமாறு கடவுள் தரும் பல்வேறு ஒழுங்குமுறைகள் இந்நூலின் பிற்பகுதியில் காணப்படுகின்றன.\n\nSection::::நூலின் மையக் கருத்துகள்.\nவிடுதலைப் பயணம் நூலில் 40 அதிகாரங்கள் உள்ளன. இந்த நூலைக் கீழ்வரும் பல பகுதிகளாகப் பிரித்து அவற்றில் அடங்கியுள்ள கருத்துக்களை வரிசைப்படுத்தலாம்: \n\nSection::::விடுதலைப் பயணம் நிகழ்ந்த காலம் யாது?\nஇப்பொருள் பற்றி அறிஞரிடையே ஒத்த கருத்து இல்லை. கி.மு. 13ஆம் நூற்றாண்டில் எகிப்து நாட்டை ஆண்ட பார்வோன்கள் முதலாம் சேத்தி (Seti I), இரண்டாம் ராம்செசு (Ramses II) என்போர் ஆவர். இருவருமே பெரிய கட்டடங்களைக் கட்டி எழுப்பினர்; அடிமைகளை வேலைக்கு அமர்த்தினர். அவர்கள் காலத்தின்போது இசுரயேலர் எகிப்தில் அடிமைகளாக இருந்திருக்கலாம். எனவே, விடுதலைப் பயணம் கி.மு. 1280ஆம் ஆண்டளவில் நடந்திருக்கலாம் என்பது வரலாற்றாசிரியர்கள் கணிப்பு. \n\nSection::::இசுரயேலின் விடுதலைப் பயணம் விடுதலைப் போராட்டங்களுக்கு முன்னோடி.\nஇசுரயேலர் எகிப்து அடிமைத்தனத்திலிருந்து விடுதலை பெற்று கானான் நாட்டில் சென்று குடியேறிய நிகழ்ச்சி பிற்காலத்தில் பல விடுதலைப் போராட்டங்களுக்கு முன்னோடி ஆகியது. அடிமைத் தளைகளை அறுத்தெறுந்து, விடுதலை நோக்கிப் பயணம் செய்யும் குழுக்கள் இசுரயேலரின் அனுபவத்திலிருந்து பாடம் பயின்றனர்.\n\nSection::::விடுதலைப் பயணம் நூலிலிருந்து ஒரு பகுதி.\nவிடுதலைப் பயணம் 15:1-2, 4-5, 9-10, 11-13)\nஅப்போது மோசேயும் இஸ்ரயேல் மக்களும் ஆண்டவரைப் புகழ்தேத்திப் பாடிய பாடல் வருமாறு:\nஆண்டவருக்கு நான் புகழ் பாடுவேன்: ஏனெனில், அவர் மாட்சியுடன் வெற்றிபெற்றார்; \nகுதிரையையும், குதிரை வீரனையும் கடலுக்குள் அமிழ்த்திவிட்டார்.\nஆண்டவரே என் ஆற்றல்; என் பாடல். \nஅவரே என் விடுதலை; என் கடவுள். அவரை நான் புகழ்ந்தேத்துவேன். \nஅவரே என் மூதாதையரின் கடவுள்; அவரை நான் ஏத்திப்போற்றுவேன்...\nபார்வோனின் தேர்களையும் படையையும் அவர் கடலில் தள்ளிவிட்டார்; \nஅவனுடைய சிறந்த படைத்தலைவர்கள் செங்கடலில் அமிழ்த்தப்பட்டனர்.\nஆழங்களில் அவர்கள் கல்லைப்போல் மூழ்கிப் போயினர்; \nஆழங்கள் அவர்களை மூடிக்கொண்டன...\nஎதிரி சொன்னான்: 'துரத்திச் செல்வேன்; முன் சென்று மடக்குவேன்; \nகொள்ளைப் பொருளைப் பங்கிடுவேன்; என் மனம் இதனால் நிறைவு கொள்ளும்; \nஎன் வாளை உருவுவேன்; என் கை அவர்களை அழிக்கும்.'\nநீரோ உமது காற்றை வீசச் செய்தீர்; கடல் அவர்களை மூடிக்கொண்டது; \nஆற்றல் மிகு நீர்த்திரளில் அவர்கள் ஈயம் போல் அமிழ்ந்தனர்.\nஆண்டவரே, தெய்வங்களுள் உமக்கு நிகரானவர் எவர்? \nதூய்மையில் மேலோங்கியவர், அஞ்சத்தக்கவர், புகழ்ச்சிக்குரியவர், \nஅருஞ்செயல் ஆற்றுபவர் ஆகிய உமக்கு நிகர் யார்?\nநீர் மீட்டுக்கொண்ட மக்களை உம் பேரருளால் வழிநடத்திச் சென்றீர்; \nஉம் ஆற்றலால் அவர்களை உம் புனித உறைவிடம் நோக்கி வழி நடத்திச் சென்றீர்...\"\n"}
{"id": "91604", "url": "https://ta.wikipedia.org/wiki?curid=91604", "title": "இறைமறுப்பாளர் நடுவம்", "text": "இறைமறுப்பாளர் நடுவம்\n\nஇறைமறுப்பாளர் நடுவம் என்பது கோபராசு ராமச்சந்திர ராவ் (Goparaju Ramachandra Rao) அவர்களால் ஆந்திரப்பிரதேசத்ச சிற்றூர்களில் சமூக மாற்றத்துக்கா செயற்படவென நிறுவப்பெற்ற அமைப்பு ஆகும். இது காந்தியம், இறைமறுப்பு ஆகிய கொள்கைகளை அடிப்படையாகக் கொண்டது. இந்த் அமைப்பு அனைந்திய பகுத்தறிவாளர் ஒன்றியத்தின் ஒரு உறுப்பு அமைப்பு ஆகும். \n\n"}
{"id": "91605", "url": "https://ta.wikipedia.org/wiki?curid=91605", "title": "இந்திய பகுத்தறிவாளர் ஒன்றியங்களின் பேரவை", "text": "இந்திய பகுத்தறிவாளர் ஒன்றியங்களின் பேரவை\n\nஇந்திய பகுத்தறிவாளர் ஒன்றியங்களின் பேரவை (Federation of Indian Rationalist Associations (FIRA)) என்பது [ப்பகுத்தறிவு, இறைமறுப்பு, ஐயுறவு, சமய சார்பின்மை, மற்றும் அறிவியல் அமைப்புகளின் கூட்டமைப்பாகும். இந்தியாவில் அறிவியல், மனிதபிமான மனப்பான்மையை வளர்ப்பது தமது நோக்கம் என்று இந்த அமைப்பு கூறுகிறது. பல அமைப்புகளைக் கூட்டி மாநாடு நடத்துவது இதன் முக்கிய செயற்பாடுகளில் ஒன்று. \n"}
{"id": "91607", "url": "https://ta.wikipedia.org/wiki?curid=91607", "title": "ஆதித்தமிழர் பேரவை", "text": "ஆதித்தமிழர் பேரவை\n\nஆதித்தமிழர் பேரவை தமிழ்நாட்டில் தாழ்த்தப்பட்ட மக்களுக்காக இயங்கும் ஒரு சமூக சேவை அமைப்பாகும். ஆதித்தமிழர்களின் பொருளாதார, பண்பாட்டு, சமூக தரத்தை உயர்த்துவதே இந்த அமைப்பின் நோக்கமாகக் கூறப்படுகிறது. இந்த அமைப்பு அம்பேத்கர், பெரியார், கார்ல் மார்க்சு ஆகியோரை தனது வழிகாட்டியாகக் கொள்கிறது. \n"}
{"id": "91608", "url": "https://ta.wikipedia.org/wiki?curid=91608", "title": "முத்துடையார்பாளையம்", "text": "முத்துடையார்பாளையம்\n\nமுத்துடையார்பாளையம்: நாமக்கல் மாவட்டம் நாமக்கல் வட்டம் புதுச்சத்திரம் ஒன்றியம் சர்க்கார் ஒடுப்பம் ஊராட்சிக்கு உட்பட்ட சிற்றூர். நாமக்கல்லில் இருந்து சேலம் செல்லும் சாலையில் உள்ள புதன் சந்தை என்னும் ஊரிலிருந்து மேற்கே இரண்டு கல் தொலைவில் இவ்வூர் உள்ளது. உடையார், கொங்கு வேளாளர், அருந்ததியர் ஆகிய சாதியினர் இவ்வூரில் அதிகம் வசிக்கின்றனர். உடையார் சாதியைச் சேர்ந்த முத்து என்பவர் பெயரைச் சிறப்புக் கூறாகக் கொண்டுள்ளது. அவர் எக்காலத்தில் வாழ்ந்தவர், அவர் பெயரில் ஊர் அமையக் காரணம் என்ன முதலிய விவரங்கள் தெரியவில்லை. பாளையம் என்னும் பொதுக்கூறு இவ்வூர்ப் பெயரில் உள்ளது. இவ்வூரில் உழவு, கோழிப்பண்ணை ஆகிய தொழில்கள் நடைபெறுகின்றன. அரசு தொடக்கப்பள்ளி ஒன்று உள்ளது. இங்குள்ள மாரியம்மன் கோயில் சிறப்பானது. அடைக்கலம் காத்தவன், மல்லாண்டவன், கருப்பசாமி ஆகிய சிறுதெய்வங்கள் முக்கியமாக இவ்வூரில் வழிபடப்படுகின்றன.\n"}
{"id": "91613", "url": "https://ta.wikipedia.org/wiki?curid=91613", "title": "இறால் பண்ணை", "text": "இறால் பண்ணை\n\nஇறால் பண்ணை என்பது வர்த்தகரீதியான மீன்வளர்ப்பு முறையில் மனித உணவுக்குப் பயன்படும் கடல் இறால் அல்லது கூனிறால்களை வளர்க்கும் பண்ணை ஆகும். வர்த்தகரீதியான இறால் விவசாயம் 1970களில் தொடங்கியது. அதன்பின் உற்பத்தி மிக அதிக வளர்ச்சி கண்டது. குறிப்பாக அமெரிக்கா, சப்பான் மற்றும் மேற்கு ஐரோப்பாவின் தேவைகளுக்கே இவை அதிகமாய் சேவை புரிகின்றன. வளர்ப்பு இறால்களின் உலகளாவிய உற்பத்தி 2003 ஆம் ஆண்டில் 1.6 மில்லியன் டன்களுக்கும் அதிகமான அளவை எட்டியது. வளர்ப்பு இறால்களில் சுமார் 75% ஆசியாவில் விவசாயம் செய்யப்படுகின்றன. அதிலும் குறிப்பாக சீனா மற்றும் தாய்லாந்தில் தான் அதிகமாய் விவசாயம் செய்யப்படுகின்றன. எஞ்சிய 25% முக்கியமாக இலத்தீன் அமெரிக்காவில் இருந்து வருகிறது. பிரேசில் தான் இதில் மிகப் பெரும் உற்பத்தியாளராய் உள்ளது. தாய்லாந்து தான் மிக அதிக அளவில் ஏற்றுமதி செய்யும் நாடு ஆகும்.\n\nதென்கிழக்கு ஆசியாவின் பாரம்பரியமான குறுந்தொழிலாக இருந்த இறால் பண்ணை விவசாயம் இன்று ஒரு உலகளாவிய தொழிலாக வளர்ச்சி கண்டிருக்கிறது. மிக உயர்ந்த செறிவடர்த்தியில் இறால்களை வளர்க்கும் அளவுக்கு தொழில்நுட்ப முன்னேற்றங்கள் ஏற்பட்டுள்ளன. இனப்பெருக்க மீன்கள் உலகமெங்கும் ஏற்றுமதி செய்யப்படுகிறது. விவசாயம் செய்யப்படும் இறால்கள் அனைத்துமே ஏறக்குறைய பெனெய்டு இறால்களே (அதாவது பெனெய்டே குடும்பத்தைச் சேர்ந்தவை). பசிபிக் வெள்ளை இறால் (\"Penaeus vannamei\" ) மற்றும் பெரும் புலி இறால் (\"Penaeus monodon\" ) ஆகிய இருஇனவகைகள் தான் ஒட்டுமொத்தமாய் விவசாயம் செய்யப்படும் இறால்களில் சுமார் 80 சதவீதத்தைப் பங்களிக்கின்றன. இந்த ஓரின வளர்ப்புமுறை நோய்களுக்கு எளிதில் ஆளாகத்தக்கதாய் இருக்கிறது. இதனால் பல பிராந்தியங்களில் பண்ணை இறால்கள் விவசாயம் பெரும் அழிவைச் சந்தித்திருக்கிறது. சுற்றுச்சூழல் பிரச்சினைகளின் அதிகரிப்பு, மீண்டும் மீண்டும் நோய்கள் பிறப்பது, மற்றும் அரசு சாரா அமைப்புகள் மற்றும் நுகர்வோரிடமிருந்தான நெருக்குதல் மற்றும் விமர்சனம் ஆகிய காரணங்களால் இத்துறையில் 1990களின் பின்பகுதியில் மாற்றங்கள் ஏற்பட்டன. பொதுவாக அரசாங்கங்கள் கட்டுப்பாடுகளை வலிமைப்படுத்தியிருக்கின்றன. 1999 ஆம் ஆண்டில் அரசாங்க அமைப்புகள், தொழிற்துறை பிரதிநிதிகள், மற்றும் சுற்றுச்சூழல் அமைப்புகள் ஆகியவற்றின் பங்கேற்புடன் பராமரிக்கத்தக்க இறால் விவசாய நடைமுறைகளை உருவாக்குவது மற்றும் ஊக்குவிப்பதை நோக்கமாகக் கொண்ட ஒரு திட்டம் துவக்கப்பட்டது.\nஉலகசந்தைகளில் இரால் தேவை நாளுக்கு நாள் அதிகரித்து கொண்டிருக்கிறது.\n\nSection::::வரலாறு மற்றும் புவியியல்.\nஇந்தோனேசியர்களும் மற்றவர்களும் பாரம்பரிய குறை அடர்த்தி வழிமுறைகளில் பல நூற்றாண்டுகளாக இறால் விவசாயம் செய்து வந்திருக்கின்றனர். \"டம்பக்குகள்\" எனப்படும் இந்தோனேசிய வளர்ப்பு நீர்க் குட்டைகள் ஏறக்குறைய 15 ஆம் நூற்றாண்டிலேயே இருந்திருக்கின்றன. சிறு நீர்க்குட்டைகளை ஓரின வளர்ப்புக்கோ அல்லது பால்மீன் போன்ற வகைகளுடன் சேர்த்து பல்லின வளர்ப்புக்கோ பயன்படுத்தினர். வறண்ட கால சமயங்களில், நெல் வளர்க்க முடியாத போது, நெல் வயல்களிலும் சுழற்சி முறையில் இறால் விவசாயத்தை அவர்கள் செய்தனர். இத்தகைய விவசாயங்கள் பெரும்பாலும் கடலோர அல்லது நதிக்கரைப் பகுதிகளில் தான் இருக்கும். சதுப்புநிலக் காட்டுப் பகுதிகள் மிகவும் சாதகமானவை. ஏனென்றால் அவை ஏராளமான இயற்கை இறால்களை கொண்டிருக்கும். குட்டி கடல் இறால்கள் தேக்கங்களில் மாட்டிக் கொள்கின்றன. நீரில் இயற்கையாக இருக்கும் உயிரினங்களை உண்டு வாழும் அவை போதுமான உருவஅளவை எட்டியதும் அறுவடை செய்யப்படுகின்றன.\n\nதொழிற்சாலை இறால் விவசாயம் என்பது 1930களில் தோன்றியிருக்க வேண்டும். சப்பானிய மீன்வளர்ப்பாளர்கள் குருமா இறால் (\"பெனெயஸ் சப்போனிகஸ்\" ) இனத்தை முதன்முறையாக விவசாயம் செய்தனர். 1960களுக்குள்ளாக ஒரு சிறிய தொழிற்பிரிவே சப்பானில் உருவாகி விட்டிருந்தது. 1960களின் பிற்பகுதியிலும் 1970களின் ஆரம்பகாலத்திலும் வணிகரீதியான இறால் விவசாயம் துவங்கியது. தொழில்நுட்ப முன்னேற்றங்கள் மிகத் தீவிரமான விவசாய முறைகளுக்கு இட்டுச் சென்றது. அதிகரித்த சந்தைத் தேவையும் உலகளவில் இறால் பண்ணைகளின் பெருக்கத்திற்கு கொண்டு சென்றது. 1980களின் ஆரம்பத்தில் நுகர்வோர் தேவை பெருகி இந்த தொழில்துறை பெரும் வளர்ச்சிப் பாதைக்குச் சென்றது. 1980களில் தைவான் ஒரு முக்கிய உற்பத்தி நாடாக இருந்தது. ஆயினும் மோசமான மேலாண்மை நடைமுறைகள் மற்றும் நோய் ஆகிய காரணங்களால் 1988 ஆம் ஆண்டில் அதன் உற்பத்தி வீழ்ச்சியுறத் துவங்கியது. தாய்லாந்தில் பெருமளவு உற்பத்தி 1985 ஆம் ஆண்டில் இருந்து துரிதமாய் விரிவுற்றது. தென் அமெரிக்காவில், ஈக்வடார் இறால் விவசாயத்தில் முன்னோடியாகத் திகழ்ந்தது. இந்நாட்டில் இறால் விவசாயம் 1978 ஆம் ஆண்டு முதல் பெரும் வளர்ச்சி கண்டது. பிரேசில் 1974 ஆம் ஆண்டு முதலே இறால் விவசாயத்தில் செயலூக்கத்துடன் இயங்கி வருகிறது என்றாலும் அங்கு 1990களில் தான் வர்த்தகம் பெரும் வளர்ச்சி கண்டது. அதன்பின் ஒரு சில ஆண்டுகளுக்குள்ளாகவே அந்நாடு ஒரு முக்கிய பெரும் உற்பத்தியாளராய் ஆனது. இன்று ஐம்பதுக்கும் அதிகமான நாடுகளில் கடல் இறால் பண்ணைகள் அமைந்துள்ளன.\n\nSection::::விவசாய வழிமுறைகள்.\nதேவை பெருகி கடல் இறால் பிடிப்பு போதாநிலை எழுந்தபோது இறால் விவசாயம் வளர்ச்சியுற்றது. அச்சமயத்தில் பழைய விவசாய முறைகள் எல்லாம் மாறி உலகத் தேவையை பூர்த்தி செய்யும் வகையில் கூடுதல் உற்பத்தித்திறனுடனான புதிய முறைகள் அறிமுகமாயின. தொழில்ரீதியான விவசாயத்தில் முதலில் பாரம்பரிய வழிமுறைகளே பின்பற்றப்பட்டன. “விரிவாக்கம்” செய்யப்பட்ட பண்ணைகள் தோன்றின. இதில் குறைந்த அடர்த்தியே இருந்தாலும் நீர்வயலின் அளவு பெரிதாக இருக்கும். சில பகுதிகளில் சதுப்புநிலக்காடுகளின் பெரும்பகுதிகள் இதற்காய் அகற்றப்பட்டன. தொழில்நுட்பத்தில் ஏற்பட்ட முன்னேற்றங்கள் குறைந்த இடத்தில் உற்பத்தியை அதிகரித்து கூடுதலான நிலங்கள் இதற்கென மாற்றப்படுவதைத் தவிர்க்க உதவியுள்ளன. பகுதி செறிவான மற்றும் முழுச் செறிவான பண்ணைகள் தோன்றின. இவற்றில் இறால்களுக்கு செயற்கை உணவுகள் வழங்கப்பட்டன. இந்த நீர்க் குட்டைகள் திறம்பட மேலாண்மை செய்யப்பட்டன. விரிவாக்கம் செய்யப்பட்ட பல பண்ணைகள் இன்னும் இருக்கிறது என்றாலும் புதிய பண்ணைகள் பொதுவாக பகுதி செறிந்தவையாக இருக்கும்.\n\n1980களின் மத்திய காலம் வரை, அநேக பண்ணைகள் கடல் இறால் குட்டிகளைக் கொண்டே செயல்பட்டன. இந்த விவசாயம் பல நாடுகளிலும் முக்கியமான பொருளாதாரத் துறையாக இருந்தது. இறால்பிடிப்புப் பகுதிகள் குறைந்ததனாலும், இறால் குட்டிகள் சீராய் வழங்கப்பட வேண்டியிருந்ததாலும் இத்தொழிலில் இறால்கள் குஞ்சுபொரிப்பகத்தில் வளர்க்கப்படலாயின.\n\nSection::::வாழ்க்கைச் சக்கரம்.\nகடல் வாழிடத்தில் தான் இறால்கள் வளர்ச்சியடைகின்றன. பெண் இறால்கள் 50,000 முதல் 1 மில்லியன் முட்டைகள் வரை இடுகின்றன. இவை சுமார் 24 மணி நேரத்திற்குப் பின் நபிலிகளைப் (nauplii) பொரிக்கின்றன. இவை அடுத்த கட்டமாக தங்களது உடல்களில் இருக்கும் கருவை உண்டு சோவோக்களாக (zoeae) உருமாற்றமடைகின்றன. ஆழ்கடல் பகுதிகளில் இந்த இரண்டாம் கட்ட லார்வாக்கள் கடல்புற்களை உண்டு சில நாட்கள் கழித்து மைசஸ்களாக (myses) உருமாற்றம் காண்கின்றன. இந்த மைசஸ்கள் சின்னஞ்சிறிய இறால் குஞ்சுகளாகக் காட்சியளிக்கும். இவை கடற்புற்களையும் பாசிகளையும் உணவாய்க் கொள்ளும். இன்னுமொரு நான்கைந்து நாட்களுக்குப் பின், முதிர்ச்சி கண்ட இறாலின் குணநலன்களைக் கொண்ட ஒரு குட்டி இறாலாக உருமாற்றம் நிகழ்கிறது. குஞ்சுபொரிப்பதில் இருந்து இந்த மொத்த நிகழ்முறைக்கும் சுமார் 12 நாட்கள் எடுக்கும். இந்த பருவத்திலிருக்கும் குஞ்சுகள் ஆழ்கடல் பகுதிகளில் இருந்து சத்துகள் செறிந்தும் உவர்தன்மை குறைந்தும் காணப்படும் முகத்துவாரங்களுக்கு இடம்பெயர்ந்து வருகின்றன. முதிர்ச்சியடைந்தவுடன் அவை மீண்டும் ஆழ்ந்த நீர்ப்பகுதிகளுக்கு சென்று விடும். முதிர்ந்த இறால்கள் பிரதானமாக கடலடியில் வசிப்பவை ஆகும்.\n\nSection::::விநியோகச் சங்கிலி.\nஇறால் விவசாயத்தில், இந்த வாழ்க்கைச் சக்கரம் கட்டுப்படுத்தபட்ட நிலைமைகளின் கீழ் நிகழ்கிறது. இவ்வாறு செய்வதன் மூலம் செறிந்த அறுவடை, திட்டமிட்ட உருவ அளவுகள் ஆகியவற்றைப் பெற முடிகிறது. அத்துடன் வளர்ச்சியையும் முதிர்ச்சியையும் துரிதப்படுத்தவும் முடிகிறது. இவற்றில் மூன்று கட்டங்கள் உள்ளன:\n\nஅநேக பண்ணைகள் வருடத்திற்கு ஒன்று அல்லது இரண்டு அறுவடைகள் செய்கின்றன. வெப்பமண்டல காலநிலைகளில் மூன்று அறுவடையும் கூட சாத்தியமே. உவர்நீரின் அவசியத்தால், இறால் பண்ணைகள் கடற்கரையின் மீது அல்லது அருகில் அமைகின்றன. உள்ளமைந்த பகுதிகளிலும் இவை முயற்சிக்கப்பட்டிருக்கின்றன. உவர்நீரைக் கொண்டு செல்வதற்கான வசதியும் நிலம் கிடைப்பதில் சந்திக்கும் சவால்களுமே அதில் சந்திக்கும் சிக்கல்களாகும். உள்நிலப் பகுதிகளில் அமைக்கப்படும் இறால் பண்ணைகளை தாய்லாந்து 1999 ஆம் ஆண்டில் தடை செய்தது.\n\nSection::::குஞ்சுபொரிப்பகங்கள்.\nசிறு அளவிலான குஞ்சுபொரிப்பகங்கள் தென்கிழக்கு ஆசியாவில் மிகச் சாதாரணமாய் காணத்தக்கவை. பெரும்பாலும் குடும்ப வணிகமாகவும் அதிகம் தொழில்நுட்பம் கலக்காத அணுகுமுறையுடனும் இருக்கும். இவர்கள் சிறிய குட்டைகளை (பத்து டன்களை விடக் குறைவானது) பயன்படுத்துகின்றனர். அடர்த்தியும் குறைவாய் இருக்கும். நோய் தாக்கத்தக்கவை என்றாலும், சிறிய அளவினதாய் இருப்பதால், அந்த நோய்க் கூறுகளை அகற்றிய பின் மீண்டும் உற்பத்தியைத் துவங்கி விட முடியும். நோய், காலநிலை, மற்றும் சாதன இயக்குநரின் அனுபவம் ஆகியவற்றைப் பொறுத்து முட்டையில் இருந்து வரும் உயிர்களின் எண்ணிக்கை பூச்சியத்தில் இருந்து 90 சதவீதம் வரை இருக்கலாம்.\n\nபச்சைத் தண்ணீர் குஞ்சு பொரிப்பகங்கள் நடுத்தர அளவினதாய் இருக்கும். இவை பெரிய தொட்டிகளைப் பயன்படுத்துகின்றன. அடர்த்தி குறைவாகவே இருக்கும். இறால் லார்வாக்களுக்கு உணவாகும் பொருட்டு கடற்பாசி தொட்டிகளில் நன்கு வளரும்படி செய்யப்படுகிறது. பிழைப்பு விகிதம் சுமார் 40 சதவீதமாய் இருக்கும்.\n\nகால்வெஸ்டன் குஞ்சுபொரிப்பகங்கள் (இவை டெக்சாசின் கால்வெஸ்டான் என்கிற இடத்தில் உருவாக்கப்பட்டவை என்பதால் இப்பெயர் பெற்றன) மிகப் பெரிய தொழிற்சாலை குஞ்சுபொரிப்பகங்கள் ஆகும். இவை ஒரு மூடிய கட்டுப்படுத்தப்பட்ட சூழலைப் பயன்படுத்துகின்றன. இவை பெரிய தொட்டிகளில் (15 முதல் 30 டன்கள்) அதிகமான அடர்த்திகளில் இறால்களை வளர்க்கின்றன. பிழைப்பு வீதம் 0 முதல் 80 சதவீதம் வரை இருக்கலாம் என்றாலும் பொதுவாக 50 சதவீத பிழைப்பு வீதத்தை எட்டுகின்றன. \n\nகுஞ்சுபொரிப்பகங்களில், வளரும் இறால்களுக்கு கடற்பாசிகளும் பிந்தைய கட்டங்களில் உவர்நீர் இறால் நபிலிகளும் கூட உணவாய் அளிக்கப்படுகின்றன. பிந்தைய கட்ட உணவுகளில் உலர்ந்த மிருகப் புரதமும் கூட இடம்பெறுவதுண்டு. உவர்நீர் இறால் நபிலிக்கு வழங்கப்படும் சத்துகளும் எதிர் உயிரி போன்ற மருந்துகளும் அவற்றை சாப்பிடும் பெரிய இறால்களுக்குச் சென்று சேர்கின்றன.\n\nSection::::குஞ்சு வளர்ப்பகங்கள்.\nபல பண்ணைகளில் குஞ்சு வளர்ப்பகங்கள் இருக்கின்றன. இவை வளர்ந்த இறால் லார்வாக்களை இன்னுமொரு மூன்று வாரங்கள் தனித்தனி தொட்டிகளில், குளங்களில் அல்லது நீர்ப்பாதை குட்டைகளில் வளர்த்து இளம் குஞ்சுகள் ஆக்குகின்றன. நீர்ப்பாதைக் குட்டை என்பது செவ்வகமாகவும் நீளமாகவும் இருக்கும். இதில் நீர் தொடர்ந்து பாய்ந்து கொண்டும் வெளியேறிக் கொண்டும் இருக்கும்.\n\nசாதாரணமான ஒரு வளர்ப்பகத்தில், சதுர மீட்டருக்கு 150 முதல் 200 இறால்கள் வரை இருக்கும். அங்கு அவற்றுக்கு அதிகப்பட்சம் மூன்று வாரங்கள் வரை உயர்ந்த புரதத்துடனான உணவு வழங்கப்படும். பின் அவை முதிர்வளர்ச்சித் தொட்டிகளுக்கு மாற்றப்படும். இந்த சமயத்தில் அவை ஒரு கிராமுக்கும் இரண்டு கிராம்களுக்கும் இடையிலான எடையளவினைக் கொண்டிருக்கும். நீரின் உப்புத்தன்மை முதிர்வளர்ச்சித் தொட்டிகளில் இருக்கும் அளவுக்கு கொஞ்சம் கொஞ்சமாய் கொண்டுவரப்படும்.\n\nகுஞ்சு வளர்ப்பகம் என்பது அத்தியாவசியமானது என்று சொல்ல முடியா விட்டாலும், மேம்பட்ட உணவு விநியோகம், சீரான உருவ அளவு ஆகியவற்றை மனதில் கொண்டு பல பண்ணைகளும் இதனை ஆதரிக்கின்றன. அத்துடன் கட்டுப்படுத்தப்பட்ட காலநிலையால் அறுவடையும் அதிகரிக்கிறது. முதிர்வளர்ச்சித் தொட்டிகளுக்கு மாற்றும் போது வளர்ந்த லார்வாக்களில் சில இறந்து போய் விடும் என்பது தான் குஞ்சு வளர்ப்பகங்களில் காணும் முக்கியக் குறைபாடு ஆகும்.\n\nசில பண்ணைகள் குஞ்சு வளர்ப்பகங்களைப் பயன்படுத்துவதில்லை. அதற்குப் பதிலாக, வளர்ந்த லார்வாக்களை ஒரு பழக்கு தொட்டியில் பொருத்தமான வெப்பநிலை மற்றும் உப்புத்தன்மையின் அளவுகளுக்கு பழக்கி விட்டு பின் நேரடியாக அவற்றை முதிர்வளர்ச்சித் தொட்டிகளுக்கு மாற்றி விடுகின்றன. இந்த பழக்கு தொட்டிகளில் இருக்கும் தண்ணீர் கொஞ்சம் கொஞ்சமாய் முதிர்வளர்ச்சித் தொட்டிகளின் சூழலுக்குக் கொண்டுவரப்படும். அடர்த்தியானது சின்னஞ்சிறு குஞ்சுகளுக்கு லிட்டருக்கு ஐநூறைத் தாண்டாமலும் 15 நாள் குஞ்சுகள் போன்ற பெரிய அளவு இறால்களுக்கு லிட்டருக்கு ஐம்பதைத் தாண்டாமலும் இருக்க வேண்டும்.\n\nSection::::முதிர்வளர்ச்சி.\nஇக்கட்டத்தில், இறால்கள் முதிர்வளர்ச்சி நிலைக்கு வளர்கின்றன. வளர்ந்த இறால் குஞ்சுகள் தொட்டிகளுக்கு மாற்றப்பட்டு அங்கே அவை விற்பனை அளவுக்கு வளரும் வரை உணவளிக்கப்பட்டு வளர்க்கப்படுகின்றன. இதற்கு இன்னுமொரு மூன்று முதல் ஆறு மாத காலங்கள் ஆகும். இறால் அறுவடையை மீன்வலைகள் மூலமாகவோ அல்லது தொட்டி நீரை வெளியேற்றுவதன் மூலமாகவோ செய்யலாம். தொட்டி அளவுகளும் தொழில்நுட்ப கட்டமைப்பின் அளவுகளும் மாறுபடுகின்றன.\n\nபாரம்பரியமான குறைந்த அடர்த்தி வழிமுறைகளைப் பயன்படுத்தும் நீட்டிக்கப்பட்ட இறால் பண்ணைகள் கடற்கரைகளிலும் சதுப்புநிலக் காட்டுப் பகுதிகளிலும் நிறையக் காணப்படுகின்றன. தொட்டிகளின் பரப்பு ஒரு சில எக்டேர்கள் துவங்கி 100 எக்டேர்களுக்கும் அதிகமானது வரை இருக்கலாம். இறால்களின் அடர்த்தி சதுர மீட்டருக்கு 2-3 முதல் 25000/எக்டேர் வரை இருக்கலாம். அலைகள் சற்று புதிய நீரை எப்போதும் கொண்டு வருவதால் இறால்கள் இயற்கையாகவே கிடைக்கும் உயிரினங்களை உண்டு வாழ்கின்றன. சில பகுதிகளில் கடல் இறால்களையும் கூட விவசாயிகள் வளர்க்கின்றனர். நிலத்தின் விலை குறைவாக இருக்கிற ஏழை நாடுகள் அல்லது வளர்ச்சி குன்றிய நாடுகளில், நீட்சிப் பண்ணைகள் வருடத்திற்கு 50 முதல் 500 கிலோ வரை வருடாந்திர விளைச்சலை அளிக்கின்றன. இவற்றின் உற்பத்திச் செலவும் குறைவு (1 கிலோ இறாலுக்கு 1 முதல் 3 அமெரிக்க டாலர் வரை ஆகும்). அத்துடன் அதிகமாகத் தொழிலாளர்களும் அவசியப்படுவதில்லை. முன்னேறிய தொழில்நுட்பத் திறன்களும் அவசியம் இல்லை.\n\nபாதிசெறிந்த பண்ணைகள் நீர்ப் பரிமாற்றத்திற்கு அலைகளை நம்பியிருப்பதில்லை. மாறாக இவை நீர் இறைப்பான்களைப் பயன்படுத்துகின்றன. அத்துடன் அவை உயர்ந்த அலை மட்டத்தில் அமைக்கப்படுகின்றன. தொட்டி அளவுகள் 2 முதல் 30 எக்டேர்கள் வரை இருக்கலாம். இறால்களின் அடர்த்தி சதுர மீட்டருக்கு 10 முதல் 30 வரை இருக்கலாம் (எக்டேருக்கு 100,000–300,000). இத்தகைய அடர்த்திகளில், உணவு அளிப்பதற்காக தொழிற்சாலைகளில் உற்பத்தி செய்யப்படும் உணவுகளை அளிப்பதும் இயற்கையாக நீரில் வாழும் உயிரினங்கள் வளர்வதற்கு வழிசெய்வதும் அவசியமாகும். வருட விளைச்சல் எக்டேருக்கு 500 முதல் 5,000 கிலோ வரை இருக்கும். உற்பத்திச் செலவுகள் ஒரு கிலோ இறாலுக்கு 2 முதல் 6 அமெரிக்க டாலர் வரை இருக்கும். சதுரமீட்டருக்கு 15க்கும் அதிகமாக அடர்த்தி இருக்கும் சமயத்தில், பிராணவாயுப் பற்றாக்குறையைத் தவிர்க்க காற்றுவழிக்கு ஏற்பாடு செய்வது அவசியமாகும். நீரின் வெப்பநிலையைப் பொருத்து உற்பத்தி மாறும் என்பதால், சில பருவங்களில் மற்ற பருவங்களைக் காட்டிலும் பெரிய அளவிலான இறால்களைக் காண முடியும்.\n\nசெறிந்த அடர்த்திப் பண்ணைகள் 0.1 முதல் 0.15 எக்டேர் வரையிலான இன்னும் சிறிய தொட்டிகளைப் பயன்படுத்துகின்றன. இந்த தொட்டிகள் நல்ல முறையில் பராமரிக்கப்படுகின்றன. நல்ல காற்றுவழிகள் அமைக்கப்படுகின்றன; நீரின் தரத்தைப் பராமரிக்க தொடர்ந்து நீர்ப் பரிமாற்றம் இருக்கும்; அத்துடன் இறால்களுக்கு பிரத்யேகமாக தயாரிக்கப்பட்ட உணவுகள் வழங்கப்படும். இத்தகைய பண்ணைகள் வருடத்திற்கு எக்டேருக்கு 5,000 முதல் 20,000 கிலோ வரை உற்பத்தி செய்ய முடியும். சில மிகச் செறிந்த பண்ணைகள் எக்டேருக்கு 100,000 கிலோவும் கூட உற்பத்தி செய்ய முடியும். நீரின் தரம் மற்றும் தொட்டியின் பிற சூழல்களைத் தொடர்ந்து பராமரித்து வருவதற்கு மேம்பட்ட தொழில்நுட்ப உள்கட்டமைப்பும் நன்கு பயிற்சி பெற்ற தொழில்நிபுணர்களும் அவசியமாகும். இதில் உற்பத்திச் செலவு ஒரு கிலோ இறாலுக்கு 4-8 அமெரிக்க டாலர்கள் வரை ஆகின்றன.\n\nஉலகில் இருக்கும் இறால் பண்ணைகளின் வகைகள் குறித்த திட்டவட்டமான மதிப்பீடுகள் இல்லை. ஆயினும் 55-60% பண்ணைகள் நீட்சிப் பண்ணைகளாக இருக்கலாம் என்றும், இன்னுமொரு 25-30% வரையான பண்ணைகள் பாதி செறிந்தவையாக இருக்கலாம் என்பதும், எஞ்சியவை செறிந்த அடர்த்திப் பண்ணைகள் என்றும் அநேக ஆய்வுகள் உடன்படுகின்றன. பிராந்திய அளவிலும் இந்த வேறுபாடுகள் காணப்படும்.\n\nSection::::இறால்களுக்கு உணவளித்தல்.\nநீட்சிப் பண்ணைகள் பிரதானமாக இயற்கை உணவை அளிக்கின்றன. அதே சமயத்தில் செறிந்த அடர்த்திப் பண்ணைகள் செயற்கை உணவுகளை மட்டுமோ அல்லது அவற்றை இயற்கை உணவுக்கு துணையளிப்பாகவோ அளிக்கின்றன. மிதவைத் தாவர உயிரிகளின் வளர்ச்சியின் அடிப்படையில் தொட்டிகளில் ஒரு உணவுச் சங்கிலி உருவாகிறது. இறால்களின் வளர்ச்சியைத் தூண்ட இந்த மிதவைத் தாவர உயிரிகளின் வளர்ச்சிக்கான உரங்களும் சத்துகளும் இடப்படுகின்றன. இந்த செயற்கை உணவுக் கழிவுகள் மற்றும் இறால் கழிவுகள் ஆகியவற்றால் நீர்வாழ் உயிரிகள் பெருகி தொட்டிகளில் பிராணவாயுப் பற்றாக்குறை நிலை ஏற்பட இட்டுச் செல்லலாம்.\n\nபிரத்யேகமாக உருவாக்கப்பட்ட தானிய உருண்டைகள் செயற்கை உணவுகளாக வழங்கப்படுகின்றன. இறால்கள் அவற்றை உண்ணும் முன்பே இவற்றில் பாதி சிதறிக் கரைந்து விடும் என்பதால் இந்த உணவில் 70% வரை வீணாகி விடும். இந்த உணவு ஒரு நாளில் இரண்டு முதல் ஐந்து தடவை வரை அளிக்கப்படலாம். இந்த உணவளிப்பு கரையில் இருந்து செய்யப்படலாம், அல்லது படகுகளில் இருந்து வீசப்படலாம், அல்லது எந்திரங்களையும் பயன்படுத்தலாம். ஒரு அலகு (உதாரணமாக ஒரு கிலோ) இறாலை உற்பத்தி செய்வதற்கு அவசியப்படும் உணவின் அளவு உணவு உருமாற்ற விகிதம் என்று அழைக்கப்படுகிறது. நவீனப் பண்ணைகளில் இது 1.2 முதல் 2.0 வரை இருக்கலாம் என்று கூறப்பட்டாலும் நடைமுறையில் இந்த அளவு எப்போதும் சாத்தியமாவதில்லை. இலாபகரமான பண்ணைகள் இந்த விகிதத்தை 2.5க்கு கீழே பராமரிக்க வேண்டும். பழைய பண்ணைகளில் இந்த விகிதம் 4 வரை கூட அதிகமாய் இருக்கலாம். உணவு உருமாற்ற விகிதம் எவ்வளவு குறைவாய் உள்ளதோ அந்த அளவு பண்ணைக்கு அதிக இலாபம் கிடைக்கும்.\n\nSection::::விவசாய வளர்ப்பு இனங்கள்.\nபல வகை சென்னாக்குனி மற்றும் இறால் வகைகள் வளர்க்கப்பட்டாலும் கூட, அளவில் பெரிய ஒரு சில இனங்களே இறால் விவசாயத்தில் வளர்க்கப்படுகின்றன. இவை அனைத்துமே பெனெய்டே என்கிற ஒரு குடும்பத்தைச் சேர்ந்தவையே. இந்த உயிரியல் குடும்பத்தில் \"பெனெஸ்\" என்கிற இனவகையைச் சார்ந்தவை. பல இனவகைகள் இறால் விவசாயத்திற்கு ஒத்துவராதவை. சில ரொம்பவும் சிறியதாய் இருப்பதால் இலாபம் ஈட்டித் தராதவையாக இருக்கும். இன்னும் சில கூட்டமாய் வளரும்போது வளர்ச்சி காணா வகைகளாகவோ அல்லது எளிதில் நோய்க்கு இலக்காகும் வகைகளாகவோ இருக்கும். சந்தையில் கோலோச்சும் இரண்டு வகைகள் பின்வருமாறு:\n\n\nஇந்த இரண்டு வகைகளும் சேர்ந்து மொத்த இறால் உற்பத்தியில் சுமார் 80 சதவீதத்திற்குப் பங்களிப்பு செய்கின்றன. வளர்க்கப்படும் பிற இன வகைகள்:\n\nபெனெஸ் இனத்தின் மற்ற பல வகைகள் வெகு குறைந்த அளவிலேயே விவசாயம் செய்யப்படுகின்றன. இவற்றின் மொத்த உற்பத்தி வருடத்திற்கு சுமார் 25,000 டன்கள் என்கிற அளவுக்குள் தான் இருக்கிறது. பெனெய்டுகளின் எண்ணிக்கையுடன் ஒப்பிட்டால் இது மிகக் குறைவு.\n\nSection::::நோய்கள்.\nகிருமிகளால் ஏற்படும் பல்வேறு நோய்களும் இறால்களைத் தாக்கக் கூடும். செறிந்த அடர்த்திப் பண்ணைகள் மற்றும் ஓரின வளர்ப்புப் பண்ணைகளில் இத்தகைய நோய்த் தொற்றுகள் துரிதமாய்ப் பரவி ஒட்டுமொத்த இறால்களையும் அழித்து விடும். பெரும்பாலும் இந்த கிருமிகளில் பலவும் நீர்வழியாகப் பரவுவனவாக இருப்பதால், கிருமித் தொற்றானாது கடல் இறால் உயிரினத்தையே அழிக்கும் அபாயத்தையும் தாங்கியே உள்ளது.\n\nதென்கிழக்கு ஆசியப் பகுதியில் பெரும் புலி இறாலைத் தாக்கும் மஞ்சள்தலை நோய் காணப்படுகிறது. இது முதன்முதலில் 1990 ஆம் ஆண்டில் தாய்லாந்தில் கண்டறியப்பட்டது. இந்த நோய் துரிதமாய் தொற்றக் கூடியது. 2 முதல் 4 நாட்களுக்குள் ஒரு கூட்டத்தையே தாக்கி அழித்து விடும். தொற்றிய இறாலின் தலைநெஞ்சு சற்று காலத்திற்குப் பின் மஞ்சளாக மாறும். இறக்கும் தறுவாயில் இருக்கும் இறால்கள் மேற்பரப்பின் அருகே கூடும்.\n\nவெள்ளைப் புள்ளி நோய் என்பது ஒன்றுக்கொன்று தொடர்புடைய பல்வேறு கிருமிகளால் உருவாகும் நோய் ஆகும். முதன்முதலில் சப்பானிய இறால் வகையில் 1993 ஆம் ஆண்டில் கண்டறியப்பட்ட இந்த நோய் ஆசியா முழுவதும் பரவி பின் அமெரிக்க கண்டத்திற்கும் பரவியது. சில நாட்களுக்குள் அத்தனை இறால்களையும் கொல்லும் அளவிற்கு இக்கிருமி திறன்படைத்தது. மேலோட்டில் வெள்ளைப் புள்ளிகள் காணப்படுவதை இதன் அறிகுறியாய்க் கூறலாம். நோய் தொற்றிய இறால் இறக்கும் முன் மந்தமாய் காணப்படும்.\n\nதவுரா நோய் ஈக்வடார் நாட்டின் தவுரா நதி மீதிருக்கும் இறால் பண்ணைகளில் தான் முதன்முதலில் 1992 ஆம் ஆண்டில் கண்டறியப்பட்டது. வெள்ளைக் கால் இறால் வகைகளை இந்நோய் தாக்கியது. நோய்தொற்றிய மீன்கள் மற்றும் இனவளர்ப்பு மீன்களிடம் இருந்து இந்த நோய் துரிதமாய் பரவியது. ஆரம்பத்தில் ஆப்பிரிக்க பண்ணைகளில் மட்டுமே காணக்கூடியதாய் இருந்த இந்த நோய், பின் ஆசியப் பண்ணைகளில் வெள்ளைக் கால் இறால் அறிமுகம் செய்யப்பட்ட சமயத்தில் அங்கும் பரவியது. பறவைகளும் கூட இந்நோயை ஓரிடத்தில் இருந்து இன்னொரு இடத்திற்கு கொண்டு சென்றிருக்கலாம் என்று கருதப்படுகிறது.\n\nIHHN என்பது \"மேற்கு நீல இறால்\" வகைகளில் பெரும் பாதிப்பை ஏற்படுத்தும் நோய் ஆகும். அத்துடன் \"வெள்ளைக் கால் இறால்\" களிலும் இது சேதாரத்தை ஏற்படுத்தும். இது பசிபிக் கடலோர விவசாய இறால்களில் காணப்படுகிறது. என்றாலும் அமெரிக்காவின் அட்லாண்டிக் கரையோரப் பகுதிகளில் காணப்படுவதில்லை.\n\nஏராளமான பாக்டீரியா தொற்றுகளும் உள்ளன. வைப்ரியோசிஸ் எனப்படும் தொற்று பெருவாரியாய்க் காணப்படும் ஒன்றாகும். இது \"வைப்ரியோ\" என்னும் வகை பாக்டீரியாவால் உருவாகிறது. இத்தொற்றினால் இறால் பலவீனமடைவதோடு நிலைதவறி அலையும். அத்துடன் ஓட்டின் மீது கருப்பு காயங்கள் தோன்றும். இறப்பு விகிதம் 70 சதவீதத்துக்கு அதிகமாகவும் இருக்கலாம். NHP என்பது இன்னுமொரு பாக்டீரியா தொற்று ஆகும். மேலோடு மெலிவது உள்ளிட்ட அறிகுறிகள் தோன்றும். இத்தகைய அநேக பாக்டீரியா தொற்றுகளுக்கு செறிவடர்த்தி மிகுந்திருப்பதே காரணமாய் அமைகிறது. எதிர் உயிரிகள் மூலம் குணப்படுத்தப்படுகிறது. பல்வேறு எதிருயிரிகள் கொண்ட இறால்களை இறக்குமதி செய்ய பல நாடுகள் தடை விதித்துள்ளன. குளோரோம்பெனிகால் என்பது இத்தகையதொரு எதிருயிரி ஆகும். இது ஐரோப்பிய ஒன்றியத்தில் 1994 ஆம் ஆண்டு முதல் தடை செய்யப்பட்டுள்ளது.\n\nநோய்களால் இறப்பு வீதம் பெருமளவு இருக்கக் கூடும் என்பதால் இறால் பண்ணை விவசாயிகளுக்கு இது கவலையளிக்கக் கூடியதாகும். அவர்களின் தொட்டிகளில் நோய் தொற்றுமாயின் அந்த மொத்த வருடத்திற்குமான வருவாயையும் கூட அவர்கள் இழக்க நேரலாம். நோய் பரவிய பின் அவற்றைக் குணப்படுத்துவது சிரமம் என்பதால் இத்துறையில் நோய் தோன்றுவதைத் தடுப்பதற்கே முன்னுரிமை அளிக்கப்படுகிறது. நோய்களை பரப்புவதற்கு ஆதரவான மோசமான தொட்டி சூழல்களை தவிர்க்க நீர்த் தர மேலாண்மை உதவுகிறது. அத்துடன் கடலில் பிடித்து வரப்படும் லார்வாக்களைப் பயன்படுத்துவதற்குப் பதிலாய், நோய்க்கிருமி இல்லாத வண்ணம் வளர்த்தெடுக்கப்பட்ட சான்றிதழ் பெற்ற இனப்பெருக்க இறால்கள் அதிகமாய்ப் பயன்படுத்தப்படுகிறது. அத்துடன் ஒரு பண்ணையில் நோய் அறிமுகம் ஆகாமல் தடுப்பதற்காக பாதுகாப்பு நடவடிக்கைகளும் மேற்கொள்ளப்படுகின்றன. மண்ணுடன் தொடா வண்ணம் நெகிழியால் பூச்சு செய்யப்படலாம். தொட்டிகளின் நீர்ப் பரிமாற்றத்தைக் குறைந்த அளவாகப் பராமரிக்கலாம்.\n\nSection::::பொருளாதாரம்.\n2005 ஆம் ஆண்டில் இறால் விவசாயத்தின் மொத்த உலகளாவிய உற்பத்தி 2.5 மில்லியன் டன்களாய் இருந்தது. இது அந்த வருடத்தின் மொத்த இறால் உற்பத்தியில் (இறால் விவசாயம் மற்றும் கடல் இறால் பிடிப்பு) 42 சதவீதம் ஆகும். இறாலுக்கான மிகப்பெரிய இறக்குமதி சந்தையாக அமெரிக்கா விளங்குகிறது. 2003 முதல் 2009 வரையான ஆண்டுகளில் வருடந்தோறும் 500 முதல் 600,000 டன்கள் வரையான இறால் தயாரிப்புப் பொருட்களை அமெரிக்கா இறக்குமதி செய்துள்ளது. சப்பான் 200,000 டன் தயாரிப்புப் பொருட்களை ஆண்டுதோறும் இறக்குமதி செய்கிறது. ஐரோப்பிய ஒன்றியம் 2006 ஆம் ஆண்டில் இன்னொரு 500,000 டன் தயாரிப்புப் பொருட்களை இறக்குமதி செய்தது. ஐரோப்பாவில் ஸ்பெயினும் பிரான்சும் தான் மிகப்பெரும் இறக்குமதியாளர்களாய் இருக்கின்றன. ஐரோப்பிய ஒன்றியம் குளிர்நீர் இறால்களையும் அதிகமாய் இறக்குமதி செய்கிறது. இந்த இறக்குமதியின் அளவு 2006 ஆம் ஆண்டில் சுமார் 200,000 டன்களாய் இருந்தது. \n\nஇறால்களுக்கான இறக்குமதி விலைகள் பெருமளவில் ஏறி இறங்கத்தக்கவை. 2003 ஆம் ஆண்டில் அமெரிக்காவில் ஒரு கிலோ இறாலின் இறக்குமதி விலை 8.80 அமெரிக்க டாலர்களாய் இருந்தது. சப்பானில் 8.00 அமெரிக்க டாலர்களாய் இருந்தது. அப்போது ஐரோப்பிய ஒன்றியத்தில் சராசரி இறக்குமதி விலை கிலோவுக்கு வெறும் 5.00 அமெரிக்க டாலர்களாய் இருந்தது. ஐரோப்பிய ஒன்றியம் குளிர்நீர் இறால்களையே அதிகம் இறக்குமதி செய்ததே இதன் காரணம் என்று கூறப்பட்டது. ஏனென்றால் அவை விவசாயம் செய்யப்படும் வெப்ப நீர் வகைகளைக் காட்டிலும் சிறியதாக இருக்கும் என்பதால் அவற்றின் விலையும் குறைவாக இருக்கும். இது தவிர, மத்திய ஐரோப்பாவில் தலை பெருத்த இறால்களே விரும்பப்படுகின்றன. இவை 30 சதவீத எடை கூடுதலாய் இருக்கும். ஆனால் இறால் ஒன்றின் விலை குறைவாய் இருக்கும்.\n\nஉலகில் விவசாயம் செய்யப்படும் இறால்களில் சுமார் 75 சதவீதம் ஆசிய நாடுகளில் இருந்து வருகின்றன. சீனாவும் தாய்லாந்தும் முன்னணியில் உள்ளன. வியட்நாம், இந்தோனேசியா, மற்றும் இந்தியா ஆகியவை நெருக்கமாய் பின்தொடர்ந்து வருகின்றன. எஞ்சிய 25% மேற்குக் கோளப் பகுதியில் உற்பத்தியாகின்றன. இதில் பிரேசில், ஈக்வடார், மெக்சிகோ ஆகிய தென்னமெரிக்க நாடுகள் தான் ஆதிக்கம் செலுத்துகின்றன. ஏற்றுமதியைப் பொறுத்தவரை, தாய்லாந்து தான் இப்போது முதலிடத்தில் இருக்கிறது. இது 30 சதவீதத்திற்கும் அதிகமான சந்தைப் பங்களிப்பைக் கொண்டிருக்கிறது. இதனையடுத்து வரும் சீனா, இந்தோனேசியா மற்றும் இந்தியா போன்ற நாடுகள் ஒவ்வொன்றும் சுமார் 10 சதவீத அளவுக்கு பங்களிப்பு செய்கின்றன. வியட்நாம், பங்களாதேசம் மற்றும் ஈக்வடார் ஆகியவை மற்ற முக்கிய ஏற்றுமதி நாடுகளாகும். தாய்லாந்து தனது உற்பத்தியில் ஏறக்குறைய அனைத்தையுமே ஏற்றுமதி செய்து விடுகிறது. சீனா தனது இறால்களில் பெருமளவை உள்நாட்டுச் சந்தைக்குப் பயன்படுத்துகிறது. இதேபோல் உள்ளூர் சந்தையிலும் பெரும் தேவை கொண்ட இன்னுமொரு ஏற்றுமதி நாடு மெக்சிகோ ஆகும்.\n\nநோய்ப் பிரச்சினைகள் இறால் உற்பத்தியை தொடர்ந்து பாதித்து வந்துள்ளன. 1993 ஆம் ஆண்டில் சீன வெள்ளை இறால் இனமே அழியும் நிலைக்கு வந்து விட்டது. 1996 மற்றும் 1997 ஆம் ஆண்டுகளில் தாய்லாந்திலும் ஈக்வடாரில் பலமுறையும் இந்த கிருமியால் பரவும் நோய்களால் இறால் உற்பத்தி பெருமளவு வீழ்ச்சி கண்டது. ஈக்வடாரில் மட்டும், 1989 ஆம் ஆண்டில் வெப்பக்காய்ச்சல் நோயினாலும், 1993 ஆம் ஆண்டு தவுரா நோயினாலும், 1999 ஆம் ஆண்டில் வெள்ளைப் புள்ளி நோயினாலும் உற்பத்தி பாதிக்கப்பட்டது. சில சமயங்களில் இறக்குமதிக் கட்டுப்பாடுகளாலும் பாதிப்பு நேர்வதுண்டு. சில நாடுகள் இரசாயனங்கள் அல்லது எதிர் உயிரி மருந்துகளின் அளவுகள் அதிகம் கொண்ட இறால்களை இறக்குமதி செய்ய அனுமதிப்பதில்லை.\n\n1980களிலும் மற்றும் 1990களின் பெருமளவு காலத்திலும் இறால் விவசாயம் என்பது உயர்ந்த இலாபங்களுக்கு உத்தரவாதமளிக்கக் கூடியதாய் இருந்தது. நிலத்தின் விலையும் கூலியும் குறைவாக இருந்த இடங்களில் நீட்சிப் பண்ணைகளுக்கான முதலீடு குறைவானதாய் இருந்தது. பல வெப்பமண்டல நாடுகளுக்கு, அதிலும் குறிப்பாக ஏழை நாடுகளுக்கு, இறால் விவசாயம் ஒரு கவர்ச்சிகரமான வணிக வாய்ப்பாக அமைந்திருந்தது. கடலோரத்தில் வாழும் ஏழை மக்களுக்கு இது வேலைவாய்ப்புகளையும் வருமானத்தையும் வழங்கியது. அத்துடன் இறால்களின் உயர்ந்த சந்தை விலைகளின் காரணமாக பல வளரும் நாடுகள் கணிசமான அந்நியச் செலாவணியையும் ஈட்டின. பல இறால் பண்ணைகளுக்கு ஆரம்பத்தில் உலக வங்கி மூலமாக நிதியாதாரம் அளிக்கப்பட்டது. அந்தந்த அரசாங்கங்களும் மானியங்கள் வழங்கின.\n\n1990களின் பிற்பகுதியில் பொருளாதார சூழ்நிலை மாறியது. அரசாங்கங்கள் மற்றும் விவசாயிகள் இரு தரப்பிலும் அரசு சாரா நிறுவனங்கள் மற்றும் நுகர்வோர் அமைப்புகளின் நெருக்குதலை சம்பாதிக்க வேண்டியதானது. இவர்கள் இத்துறையின் நடைமுறைகளை கண்டித்தனர். அத்துடன் சர்வதேச வர்த்தக மோதல்களும் வெடித்தன. நுகர்வு நாடுகள் எதிர் உயிரிகளின் அளவு மிகுந்த இறால்களை இறக்குமதி செய்ய தடைவிதித்தன. 2004 ஆம் ஆண்டில் தாய்லாந்தில் இருந்து இறால் இறக்குமதிக்கு அமெரிக்கா தடை விதித்தது. அடுத்த இரண்டு ஆண்டுகளுக்குப் பிறகு அமெரிக்கா இறக்குமதி இறால்கள் மீது சுமார் 10% அளவுக்கு தீர்வை விதித்தது. நோய்கள் கணிசமான பொருளாதார இழப்புகளுக்குக் காரணமாயின. ஈக்வடாரில் ஏற்றுமதித் துறையில் மிக முக்கியத்துவம் வாய்ந்ததான இறால் விவசாயம் (வாழையும் எண்ணெயும் பிற முக்கிய ஏற்றுமதிப் பொருட்கள்) 1999 ஆம் ஆண்டில் தோன்றிய வெள்ளைப்புள்ளி நோயால் கடும் பாதிப்புக்குள்ளானதை அடுத்து அங்கு 130,000 தொழிலாளர்களுக்கு வேலை போனதாக மதிப்பிடப்பட்டது. மேலும், 2000 ஆம் ஆண்டில் இறால் விலைகள் கடுமையாய் வீழ்ச்சி கண்டன. இதன்பின் மேம்பட்ட விவசாய முறைகளின் அவசியத்தை இறால் விவசாயிகள் அறிந்து கொண்டனர். அரசாங்கமும் வரன்முறைகளை கடுமையாக்கியது. \n\nSection::::சமூகப் பொருளாதார அம்சங்கள்.\nமுறையாக மேலாண்மை செய்தால் இறால் விவசாயம் கடலோரப் பகுதி மக்களுக்கு கணிசமான வேலைவாய்ப்புகளை உருவாக்கவும், அப்பகுதிகளில் வறுமையை ஒழிக்கவும் உதவும். இதற்கென ஏராளமான தகவல்விவரங்கள் தொகுக்கப்பட்டு வெளியிடப்பட்டிருக்கின்றன. நெல் விவசாயத்துடன் ஒப்பிட்டால் மூன்றில் ஒரு பங்கிலிருந்து துவங்கி மூன்று மடங்கு வரை தொழிலாளர்கள் இறால் பண்ணைகளுக்கு அவசியமாய் இருப்பதாக மதிப்பிடப்படுகிறது. பொதுவாக செறிந்த அடர்த்திப் பண்ணைகளுக்கு அதிகமான தொழிலாளர்கள் அவசியமாக இருக்கின்றனர். இறால் நீட்சிப் பண்ணைகள் பொதுவாக விவசாயத்திற்குப் பயன்படாத நிலங்கள் உள்ள இடங்களில் அமைந்துள்ளன. உணவு உற்பத்தி, இறால் கையாளுகை, மற்றும் வர்த்தகம் ஆகிய துணைத் துறைகளும் உண்டு. \n\nபொதுவாக, இறால் பண்ணைத் தொழிலாளர்கள் மற்ற வேலைகளில் பெறுவதை விடவும் மேம்பட்ட ஊதியங்களைப் பெற முடிகிறது. \n\nஇலாபங்களில் பெரும்பகுதி பெரும் நிறுவனங்களுக்கு போய் சேர்கிறதே அன்றி உள்ளூர் மக்களுக்கு சென்று சேர்வதில்லை என்று அரசு சாரா நிறுவனங்கள் அடிக்கடி குற்றம் சாட்டுகின்றன. இறால் பண்ணைகள் பெரும் நிறுவனங்களால் நடத்தப்படுகிற ஈக்வடார் போன்ற நாடுகளில் இது உண்மையாக இருந்தாலும் கூட எல்லா இடங்களிலும் இவ்வாறு நடப்பதாய் கூற முடியாது. உதாரணமாக, தாய்லாந்தில் சிறு உள்ளூர் தொழில்முனைவோர்கள் தான் அநேக பண்ணைகளை நடத்துகின்றனர். தாய்லாந்து விவசாயி நெல் பயிரிடுவதை இறால் வளர்ப்புக்கு மாற்றினால் தனது இலாபத்தை பத்து மடங்காய் உயர்த்த முடியும் என்று 1994 ஆம் ஆண்டு வெளிவந்த ஒரு ஆய்வு தெரிவித்தது. ஆந்திரப் பிரதேசத்தின் கிழக்கு கோதாவரி மாவட்டத்தில் இறால் வளர்ப்பதற்கும் இதேபோன்றதொரு புள்ளிவிவரத்தை 2003 ஆம் ஆண்டில் இந்திய ஆய்வு ஒன்று கூறியது.\n\nஇறால் பண்ணையால் உள்ளூர் மக்களுக்குப் பயனிருக்கிறதா என்பது போதுமான பயிற்சி பெற்ற நபர்கள் கிடைக்கின்றனரா என்பதைப் பொறுத்தும் உள்ளது. நீட்சிப் பண்ணைகள் முக்கியமாக அறுவடை காலத்தில் மட்டுமே வேலைகளை வழங்கும். அதிகமாய் பயிற்சிகள் அவசியப்படாது. ஈக்வடாரில், புலம் பெயர்ந்த தொழிலாளர்கள் தான் இதில் பெருமளவில் வேலை செய்கின்றனர். செறிந்த அடர்த்திப் பண்ணைகளில் வருடம் முழுவதும் தொழிலாளர்களுக்கு வேலை இருக்கும்.\n\nSection::::சந்தைப்படுத்தல்.\nவிற்பனைக்கு வருகையில் இறால்கள் பல்வேறு வகைகளாய் தரம்பிரிக்கப்படுகின்றன. உரிக்காத இறால் முதல் உரித்து பிரித்த இறால் வரை பல்வகையிலும் கடைகளில் கிடைக்கிறது. அளவுகளை வைத்துப் பெரும்பாலும் தரம்பிரிக்கப்படும். எடையளவைப் பொறுத்தும் விலை மாறும்.\n\nSection::::சுற்றுச்சூழல் பாதிப்புகள்.\nஎல்லா வகை இறால் பண்ணைகளுமே கடுமையான சுற்றுச்சூழல் பிரச்சினைகளை ஏற்படுத்தத்தக்கவையே. நீட்சிப் பண்ணைகளுக்கு சதுப்புநிலக் காடுகளின் பெரும்பகுதி அழிக்கப்படுகின்றன. இதனால் உயிரியல்ரீதியான பன்முகத்தன்மை குறைகிறது. 1980கள் மற்றும் 1990களில் உலகின் சதுப்பு நிலக் காடுகளில் சுமார் 35% காணாமல் போய் விட்டன. இதற்கு முக்கிய காரணம் இறால் பண்ணை விவசாயமே என்றும், மூன்றில் ஒரு பங்கு சதுப்புநிலக் காடுகள் இதனால் தான் அழிந்தன என்றும் ஒரு ஆய்வு கூறுகிறது. மக்கள்தொகைப் பெருக்கமும் சதுப்புநிலக் காடுகளின் அழிவுக்குக் காரணமாய் அமைந்தது. சதுப்புநிலக் காடுகளின் வேர்களால் கடலோரப் பகுதிகளில் மண் பிடிக்கப்பட்டுக் கொண்டிருந்தது. அவை அழிக்கப்பட்டதும் மண் அரிப்பு அதிகரித்து வெள்ளங்களுக்கு எதிரான பாதுகாப்பு குறைந்துள்ளது. சதுப்பு நிலக் காடுகள் உற்பத்தித் திறன் செறிந்த சூழலமைப்புகளாகத் திகழ்கின்றன. பல வகை மீன்களுக்கும் பெரும் வாழ்விடமாகவும் விளங்குகின்றன. பல நாடுகள் தங்களது சதுப்புநிலக் காடுகளைப் பாதுகாப்பதற்காக அலைபாயும் பகுதிகள் அல்லது சதுப்புநிலக் காட்டுப் பகுதிகளில் புதிய இறால் பண்ணைகளை அமைக்கத் தடை விதித்துள்ளன. ஆயினும் வங்காளதேசம், மியான்மர், அல்லது வியட்நாம் போன்ற நாடுகளில் இந்த சட்டங்களின் அமலாக்கம் பல பிரச்சினைகளைச் சந்திப்பதால் சதுப்பு நிலக் காடுகள் இறால் பண்ணைகளாய் மாறுவதென்பது தொடர்ந்து பிரச்சினைக்குரியதாகவே இருந்து வருகிறது.\n\nசெறிந்த அடர்த்திப் பண்ணைகள் சதுப்பு நிலக் காடுகளின் மீதான நேரடியான பாதிப்பைக் குறைத்தாலும் அவை வேறு பிரச்சினைகளைக் கொண்டுவருகின்றன. அப்பண்ணைகளின் ஊட்டங்கள் செறிந்த கழிவுகள் வெளியேறி சுற்றுசூழல் சமநிலைக்கு சேதாரத்தை ஏற்படுத்துகின்றன. கணிசமான அளவு இரசாயன உரங்களும், பூச்சிமருந்துகளும் எதிருயிரிகளும் கலந்திருக்கும் இந்த கழிவுநீர் சுற்றுச்சூழலை மாசுபடுத்துகின்றது. மேலும், இத்தகைய வகையில் வெளியேறும் எதிருயிரிகள் உணவுச் சங்கிலியில் கலந்து பாக்டீரியாக்கள் அதிகமான எதிர்ப்பு சக்தியைப் பெறும் அபாயத்தை உருவாக்குகிறது. ஆயினும், அநேக நீர் பாக்டீரியாக்கள் விலங்கினங்களில் இருந்து மனிதருக்குப் பரவத்தக்கவை அல்ல. அத்தகைய ஒரு சில நோய்களே கண்டுபிடிக்கப்பட்டிருக்கின்றன.\n\nஒரு குட்டையை நெடுங்காலம் பயன்படுத்தி வரும்போது குட்டையின் கீழே கொஞ்சம் கொஞ்சமாய் கழிவுப் பொருட்கள் தேங்கிப் பெருகும். இந்த சகதியை எடுத்து அகற்றலாம், அல்லது உலரச் செய்து உயிரியல் சிதைவுற செய்யலாம். ஒரு குட்டையைக் கழுவி விடுவதென்பது இந்த சகதியை முழுமையாய் அகற்றி விடாது. இறுதியில் இந்த குட்டை கைவிடப்பட்டு அந்த நிலமும் மிகுந்த உவர்தன்மை, அமிலத் தன்மை, மற்றும் நச்சு இரசாயனங்களால் வேறு எந்த பயன்பாட்டுக்கும் உதவாது போய்விடும். பொதுவாக ஒரு நீட்சிப் பண்ணையில் இருக்கும் நீர்க் குட்டை சில ஆண்டுகளுக்கு மட்டுமே பயன்படுத்தப்பட முடியும். இத்தகைய நிலங்களை மீண்டும் வளப்படுத்துவதற்கு சுமார் 30 வருடங்கள் பிடிப்பதாய் ஒரு இந்திய ஆய்வு தெரிவிக்கிறது. இறால் பண்ணைகள் விவசாய நிலங்களை உவர் நிலங்களாக்கி விடுவதால் உள்நிலப் பகுதிகளுக்குள் இறால் பண்ணைகள் அமைக்க தாய்லாந்து 1999 ஆம் ஆண்டு முதல் தடை விதித்திருக்கிறது. தாய்லாந்தில் 1989-1996 வரையான காலத்தில் இறால் விவசாயப் பரப்பில் சுமார் 60% கைவிடப்பட்டதாய் அந்நாட்டு ஆய்வு ஒன்று கூறுகிறது. \n\nஇறால் விவசாயத் துறையில், இனப்பெருக்க மீன்கள் மற்றும் குஞ்சுபொரிப்பு தயாரிப்புகள் எல்லாம் ஓரிடத்தில் இருந்து இன்னொரு இடத்துக்கு பரிமாறத்தக்கதாய் இருப்பதால், பல்வேறு இறால் வகைகள் அறிமுகம் பெறுகின்றன. அத்துடன் அவை உலகமெங்கும் கொண்டு செல்லும் நோய்களும் பரவுகின்றன. இதனால் பல இனப்பெருக்க மீன்களின் பெட்டிகள் சுகாதாரச் சான்றும், குறிப்பிட்ட நோயற்ற சான்றும் பெற வேண்டிய அவசியம் உருவாக்கப்பட்டிருக்கிறது. பல அமைப்புகள் விவசாயம் செய்யப்படும் இறால்களை வாங்குவதற்கு எதிராக நுகர்வோரிடம் பிரச்சாரம் செய்கின்றன. சில அமைப்புகள் மேம்பட்ட விவசாய முறைகளை உருவாக்க அறிவுறுத்துகின்றன. இறால் விவசாயத்திற்கான மேம்பட்ட நடைமுறைகளை ஆய்வு செய்யவும் பரிந்துரைக்கவும் 1999 ஆம் ஆண்டு ஆகஸ்டு மாதத்தில் உலக வங்கி, ஆசிய பசிபிக் நீர்விவசாய மையங்களின் வலைப்பின்னல் உள்ளிட்ட அமைப்புகளின் ஒரு கூட்டுத் திட்டம் உருவாக்கப்பட்டது. இப்போது சில இறால்களை ”சுற்றுச்சூழல் கவனத்துடன் உருவாக்கப்பட்டவை” என்பதான அடைமொழியுடன் சிலர் விற்பனை செய்வதை அரசு சாரா அமைப்புகள் கடுமையாக விமர்சிக்கின்றன.\n\nஆயினும், 1999 ஆம் ஆண்டு முதலே இத்துறை கொஞ்சம் கொஞ்சமாய் மாற்றம் கண்டு வருகிறது. உதாரணமாக, அதற்குப் பின் உலக வங்கி மற்றும் மற்றவர்கள் உருவாக்கித் தந்திருக்கும் “சிறந்த நிர்வாக நடைமுறைகள்” பின்பற்றப்பட்டு வருகின்றன. பல நாடுகளில் செயல்படுத்தப்படும் சதுப்பு நிலக் காடுகள் பாதுகாப்பு சட்டங்களின் காரணமாக, புதிய பண்ணைகள் பெரும்பாலும் சதுப்புநிலக் காட்டுப் பகுதிகளுக்கு வெளியில் அமைகின்ற பாதி செறிவடர்த்தி வகைகளாக இருக்கின்றன. இந்த பண்ணைகளில் சூழலை இன்னும் கட்டுப்படுத்தி நோய்களைத் தடுப்பதற்கு முயற்சிகள் மேற்கொள்ளப்படுகின்றன. கழிவு நீர் சுத்திகரிப்பு கணிசமான கவனத்தைப் பெற்றுள்ளது. சதுப்பு நிலக் காடுகள் கழிவுநீரை வடிகட்டுவதிலும் உயர்ந்த நைட்ரேட் அளவுகளைத் தாங்குவதிலும் திறம்பட்டவையாய் திகழ்வதால் சதுப்பு நிலக் காடுகளின் மறுவளர்ப்பிலும் ஆர்வம் இருந்து வருகிறது. ஆயினும் இந்த வகையிலான துறையின் திட்டவட்டமான முயற்சிகள் எதுவும் இதுவரை மதிப்பிடப்பட்டிருக்கவில்லை.\n\nSection::::சமூக மாற்றங்கள்.\nஇறால் விவசாயம் என்பது பல சந்தர்ப்பங்களில் உள்நாட்டின் கடலோர சமுதாயங்கள் மீது பெரும் விளைவுகளை ஏற்படுத்துகிறது.\nகுறிப்பாக 1980கள் மற்றும் 1990களில் பல நாடுகளில் இந்த துறைக்கான கட்டுப்பாடுகள் முழுமையாக உருவாகியிருக்காத நிலையில் இத்துறை மிகவும் துரிதமாக விரிவடைந்ததால் உள்நாட்டு மக்கள் பல சமயங்களில் பாதிக்கப்பட்டனர். நிலம், நீர் போன்ற பொதுவான ஆதாரவளங்களுக்கான மோதல் உருவாகியது. \n\nஉதாரணமாக வங்கதேசம் போன்ற சில பிராந்தியங்களில் நிலப் பயன்பாட்டு உரிமைகளில் பெரும் மோதலைக் காண முடிகிறது. இறால் விவசாயத்தால், ஒரு புதிய துறை கடலோரப் பகுதிகளில் விரிவு பெற்று, முன்னர் பொது ஆதாரவளங்களாய் இருந்தவை பிரத்யேக பயன்பாட்டுக்காய் மாற்றம் பெற்றன. சில பகுதிகளில் கடலோரப் பிராந்தியத்தின் மக்களே அப்பகுதிக்கான அணுகலின்றி சிரமத்தை சந்தித்தனர். இதனால் உள்ளூர் மீனவர்கள் கடும் பாதிப்படைந்தனர். நன்னீரை மிகுதியாய் பயன்படுத்துவது, நீர்ப் பலகையை மூழ்கும்படி விட்டு நன்னீர் சுத்திகரிப்பு வசதியை உவர்தன்மையுடையதாய் ஆக்குவது ஆகிய மோசமான சூழலியல் நடைமுறைகளால் இந்த பிரச்சினைகள் மேலும் சிக்கலாகின. அனுபவ முதிர்ச்சி பெற்ற பிறகு பல அரசாங்கங்கள் கடுமையான கட்டுப்பாடுகளை விதித்து இத்தகைய பிரச்சினைகளுக்குத் தீர்வு கண்டன. நில மண்டலமாக்கல் சட்டங்களை இதற்கு உதாரணமாய்க் கூறலாம். மெக்சிகோ போன்ற நாடுகளில் தாமதமானாலும் கூட உகந்த சில சட்டங்களை இயற்றி இதுசார்ந்த சில பிரச்சினைகள் தீர்வு காணப்பட்டுள்ளன. மெக்சிகோவில் அரசாங்க கட்டுப்பாட்டில் இருக்கும் சந்தை தான் வலிமையானது என்பதால் அத்தகைய சூழ்நிலை தனித்துவம் வாய்ந்தது. 1990களின் ஆரம்பத்தில் தாரளமயமாக்கத்திற்குப் பின்னும் கூட அங்கு அநேக இறால் பண்ணைகள் இன்னும் உள்நாட்டினராலும் பிராந்திய கூட்டுறவு அமைப்புகளாலுமே நடத்தப்பட்டு வருகின்றன.\n\nமக்களுக்குள் வசதிவாய்ப்புகளின் நிலை மாறுவதாலும் சமூகப் பதட்டங்கள் தோன்றுகின்றன. என்றாலும் இதன் விளைவுகள் கலவையானவை என்பதோடு இந்த பிரச்சினைகள் இறால் விவசாயத்திற்கு மட்டுமே சொந்தமான பிரச்சினைகள் அல்ல. செல்வ விநியோகத்திலான மாற்றங்கள் ஒரு சமுதாயத்திற்குள் அதிகாரக் கட்டமைப்பில் மாற்றங்களுக்குத் தூண்டுகிறது. சில சந்தர்ப்பங்களில், சாதாரண மக்களுக்கும் உள்ளூர் பெரும்புள்ளிகளுக்கும் இடையிலான இடைவெளி விரிவடைகிறது. அந்த புள்ளிகளுக்கு கடன், மானியம், உரிமங்கள் எல்லாமே எளிதில் கிடைத்து விடுகின்றன. இன்னொரு பக்கத்தில், வங்கதேசத்தில் உள்ளூர் புள்ளிகள் நகரத்தின் பெரும்புள்ளிகளின் கட்டுப்பாட்டில் இயங்கும் இந்த இறால் விவசாயத்தை எதிர்க்கின்றனர். நிலத்திற்குச் சொந்தமானவர்கள் உள்ளூர்காரர்களாய் இல்லாத சமயத்தில், அத்தகைய ஒரு சிலரின் கரங்களில் நிலங்கள் குவிவது சமூக மற்றும் பொருளாதார பிரச்சினைகளுக்கு விதைபோட்டு விடுகிறது.\n\nபொதுவாக, உள்ளூர் மக்களாலேயே இறால் விவசாயம் நடத்தப்படும் இடங்களில் அங்கு இத்தொழில் நன்கு ஏற்றுக் கொள்ளப்பட்டு சிறந்த முறையில் செய்யப்பட்டு வருகிறது.\n\n\nSection::::அடிக்குறிப்புகள்.\n பல சமயங்களில் கூனிறால் மற்றும் இறாலுக்கு இடையிலான வார்த்தை வித்தியாசம் குழப்பமானதாய் அமைந்திருக்கிறது. சமீபத்திய மீன்வளர்ப்பு கட்டுரைகள் சில நன்னீர் வளர்ப்புக்கு மட்டுமே இறால் என்றும் கடல்நீர் வளர்ப்புகளுக்கு கூனிறால் என்றும் பயன்படுத்துகின்றன.\n\nSection::::குறிப்புகள்.\n \n"}
{"id": "91614", "url": "https://ta.wikipedia.org/wiki?curid=91614", "title": "இசை (கவிஞர்)", "text": "இசை (கவிஞர்)\n\nஇசை (பி. 1977) என்பவர் தமிழ் கவிஞர்களுள் ஒருவராவார். இவரது இயற்பெயர் ஆ. சத்தியமூர்த்தி. கோயம்புத்தூர் மாவட்டம்\nஇருகூரில் வசித்து வருகிறார். அரசு மருத்துவமனை ஒன்றில் மருந்தாளுநராகப் பணியாற்றுகின்றார். 2000க்குப் பிறகு கவிதைகள் எழுதித் தொடங்கியவர். சமீபகாலத்தில் மிகவும் கவனம் பெற்ற கவிதைகளை எழுதியுள்ளார். தீம்தரிகிட, கருக்கல், உயிர்மை, காலச்சுவடு, தீராநதி உள்ளிட்ட இலக்கிய இதழ்கள் பலவற்றில் இவர் கவிதைகள் வெளியாகி உள்ளன. ஞானக்கூத்தனுக்குப்பிறகு, கவிதையில் அங்கதத்தைக் கொண்டு வந்தவர். கலாப்ரியாவிற்குப் பிறகு, கவிதையை வெகுசன ரசனைக்குக் கொண்டு சென்றவர். தீவிர கவிதை எழுத்துக்கு மாற்றாக, வெகுசனத்திற்கு விருப்பமான பாலியல், திரைப்படம், கேளிக்கை ஆகியவற்றை முன்னிறுத்துவபர்.இவரது நூல்கள்:\n\n"}
{"id": "91616", "url": "https://ta.wikipedia.org/wiki?curid=91616", "title": "பிளாக்காக் நடவடிக்கை", "text": "பிளாக்காக் நடவடிக்கை\n\nபிளாக்காக் நடவடிக்கை (\"Operation Blackcock\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு போர் நடவடிக்கை. ஜனவரி 1945ல் நேசநாட்டுப் படைகள் நெதர்லாந்து, ஜெர்மனி எல்லைப் பகுதியிலிருந்த ரோயர் முக்கோணப் பகுதியினை நாசி ஜெர்மனியின் படைகளிடமிருந்து கைப்பற்றின. இது ரோயர் முக்கோணம் சண்டை என்றும் அறியப்படுகிறது. \n\n1944ம் ஆண்டின் இறுதியில் கடந்த நான்காண்டுகளாக ஜெர்மானிய ஆக்கிரமிப்பிலிருந்த நெதர்லாந்தின் பெரும்பாலான பகுதிகள் நேசநாட்டுப் படைகளால் மீட்கப்பட்டுவிட்டன. ஒரு சிறு பகுதி மட்டும் ஜெனரல் கஸ்டாவ் அடால்ஃப் வான் சாங்கன் தலைமையிலான ஜெர்மானிய 15வது ஆர்மியின் கட்டுப்பாட்டில் இருந்தது. மியூசே ஆறு, சிக்ஃபிரைட் கோடு மற்றும் சேஃபலர் பீக் சிற்றாறு ஆகியவற்றுக்கு இடைப்பட்ட இப்பகுதி முக்கோண வடிவில் இருந்ததால் ரோயர்மண்டு முக்கோணம் என்றழைக்கப்பட்டது. 1945 ஜனவரி மாதம் நேசநாட்டுப் படைகள் இந்த முக்கோணப் பகுதியைக் கைப்பற்ற முயன்றன. பிரிட்டானிய 2வது ஆர்மி ஜனவரி 14 தேதி இந்தத் தாக்குதலை நிகழ்த்தியது. அடுத்த இரு வாரங்கள் இரு தரப்புக்கும் கடுமையான சண்டை நிகழ்ந்தது. நேச நாட்டுத் தாக்குதலைச் சமாளிக்க முடியாமல் மெல்ல ஜெர்மானியப் படைகள் பின்வாங்கி மியூசே ஆற்றைக் கடந்து ஜெர்மனிக்குள் சென்று விட்டன. ஜனவரி 27ம் தேதி இப்பகுதி முழுவதும் மீட்கப்பட்டுவிட்டது.\n"}
{"id": "91620", "url": "https://ta.wikipedia.org/wiki?curid=91620", "title": "இந்தியக் கடற்படை பொருட்கள் ஆராய்ச்சி ஆய்வகம்", "text": "இந்தியக் கடற்படை பொருட்கள் ஆராய்ச்சி ஆய்வகம்\n\nஇந்தியக் கடற்படை பொருட்கள் ஆராய்ச்சி ஆய்வகம் (Naval Materials Research Laboratory (NMRL)) பாதுகாப்பு ஆராய்ச்சி மற்றும் வளர்ச்சி அமைப்பின் (டி. ஆர். டீ. ஓ) கீழ் செயல்படும் ஒரு ஆய்வகமாகும். இந்த ஆய்வகம் மகாராட்டிர மாநிலத்தில் மும்பையில் தானே என்ற இடத்தில் அமைந்துள்ளது. இந்தியாவின் பாதுகாப்புத் தேவைகளைக் கணக்கில் கொண்டு இந்த ஆராய்ச்சி ஆய்வகம் இந்தியக் கப்பற்படையின் பொருட்கள், கலப்புலோகங்கள் ஆகியவற்றின் தேவைகளுக்கு ஏற்றவாறு ஆராய்ச்சிகள் புரிந்து, இலகுவான பொருட்கள், கலப்புலோகங்கள் ஆகியவற்றை வழங்கி வருகிறது. இத்தேவைகளுக்கான ஒற்றைச் சாளரம் கொண்ட ஒரே அமைப்பாக இந்த ஆய்வகம் திகழ்ந்து வருகிறது. இவ்வமைப்பு டி. ஆர். டீ. ஓ வின் கீழ் செயல்படும் கப்பற்படை ஆராய்ச்சி மேம்பாட்டு இயக்குநரகத்தின் கீழ் செயல்படுகிறது. தற்பொழுது இதன் இயக்குனராக டாக்டர் ஜே. நாராயண் தாஸ் செயல்படுகிறார்.\n\nSection::::வரலாறு.\n1953 ஆம் ஆண்டில், இந்தியக் கப்பற்படையின் தேவைகளைக் கருதி, முதலில் இந்தியக் கப்பற்படை இரசாயன உலோகவியல் ஆய்வுக்கூடமாக இந்த அமைப்பு மும்பையில் உள்ள கப்பல் பட்டறையில் (Naval Dockyard) செயல்பட்டு வந்தது. 1960 ஆம் ஆண்டுகளில் இந்த அமைப்பு பாதுகாப்பு ஆராய்ச்சி மற்றும் வளர்ச்சி அமைப்பின் நிருவாகத்திற்கு மாற்றமடைந்தது.இதன் ஆய்வகம் மும்பையில் அம்பர்நாத்தில் ஒரு குடியிருப்புடன் கூடிய ஒரு தொழில் நுட்ப வளாகமாக அமைந்துள்ளது. இருந்தாலும், கப்பற்படையின் உடனடித் தேவைகளுக்காக கப்பல் பட்டறையிலேயே ஒரு சிறிய அலுவலகம் இன்றும் செயல்பட்டு வருகிறது.\n\nSection::::ஆராய்ச்சி.\nஇந்தியக் கப்பற்படை பொருட்கள் ஆராய்ச்சி ஆய்வகம் தற்பொழுது இங்கு கீழே கொடுத்துள்ள துறைகளில் ஆய்வுகள் மேற்கொண்டு வருகிறது:\n\n1.எரிபொருள் மின்கலம் திறன் பெட்டக தொழில் நுட்பம் (Fuel Cell Power Pack Technology)\n\n2.கடல்சூழ்நிலைக்கு ஏற்ற மேம்பட்ட பாதுகாப்பு தொழில்நுட்பம் (Advanced Protection Technology in Marine Environment)\n\n3.மின்வேதியியல் சார்ந்த மின்வேதியியல் செயல்முறை (Electrochemistry & Electrochemical Processes)\n\n4.மறைந்து தாக்கும் பொருட்களுடன் கூடிய கூட்டணுத் தொகுப்பு, நெகிழ்ச்சிப் பொருட்கள் சார்ந்த அறிவியல் தொழில் நுட்பம் (Polymer and Elastomer Science and Technology including Stealth Material)\n\n5.உலோகம் சார்ந்ததும், உலோகம் சாராததும் ஆன சிறப்புப் பொருட்களை பதப்படுத்தும் தொழில்நுட்பங்கள் (Processing Technologies for Speciality Metallic and Non-metallic Materials)\n\n6.கடல்சூழ்நிலை கட்டுப்பாட்டிற்கான இரசாயன, உயிரியல் வழிமுறைகள் (Chemical and Biological Control of Marine Environment)\n\n\n"}
{"id": "91630", "url": "https://ta.wikipedia.org/wiki?curid=91630", "title": "தீர்த்தங்கரர்களின் வாகனங்கள்", "text": "தீர்த்தங்கரர்களின் வாகனங்கள்\n\nதீர்த்தங்கரர்கள் சமண சமயப் பெரியார்கள் ஆவார்கள். அவர்கள் இருபத்துநான்கு பேர்கள் என்பது மரபு. அவர்களின் உருவங்கள் சிற்பங்களாக வடிக்கப்பட்டுள்ளன. அவர்களை எளிதில் அடையாளம் காண அவர்களின் வாகனங்கள் நமக்குப் பெரிதும் உதவுகின்றன. இவர்களின் உருவங்கள் பக்கவாட்டில் இரண்டுகைகளும் தொங்கவிட்டு நின்ற நிலையிலும், அமர்ந்த நிலையிலும் காணப்படுகின்றன. பெரும்பாலும் ஆடையற்றநிலையில் அதாவது திகம்பர நிலையில்தான் இவர்களின் சிற்பங்கள் உள்ளன. இவ்வுருவங்களில் பெருத்த வேறுபாடு இல்லை; இச்சிற்பங்களின் அடியில் உள்ள வாகனங்களைக்கொண்டுதான் இப்பெரியார்களை நாம் உணரமுடியும். தீர்த்தங்கரர்களின் இருமருங்கிலும் உள்ள சிலைகள் யட்சர், யட்சிகளின் சிலைகளாகும்.அந்தத்தீர்த்தங்கரர்களின் பெயர்களையும், அவர்களின் சின்னங்கள் அல்லது வாகனங்களின் பெயர்களையும் கீழே காணலாம்.\n"}
{"id": "91631", "url": "https://ta.wikipedia.org/wiki?curid=91631", "title": "ஐரோப்பாவில் இரண்டாம் உலகப் போரின் முடிவு", "text": "ஐரோப்பாவில் இரண்டாம் உலகப் போரின் முடிவு\n\nமே 7, 1945ல் நாசி ஜெர்மனி நேச நாடுகளிடம் சரணடைந்தது. இதன் மூலம் ஏழு ஆண்டுகளாக ஐரோப்பாவில் நடைபெற்று வந்த இரண்டாம் உலகப் போர் முடிவுக்கு வந்தது. ஏப்ரல் மாத இறுதியிலும் மே மாத முதல் வாரத்திலும் இந்த சரணடைவு தொடர்பாக நிகழ்ந்த முக்கிய நிகழ்வுகள் கால வரிசையில் கீழே தரப்பட்டுள்ளன. \n\n\n\n\n\n\n\n\n\n\n\n\n\n\n\n\n\n\n"}
{"id": "91665", "url": "https://ta.wikipedia.org/wiki?curid=91665", "title": "மத்திய கைலாசம்", "text": "மத்திய கைலாசம்\n\nமத்திய கைலாசம் (\"மத்திய கைலாஷ்\") எனும் இந்துக் கோவிலானது தென்சென்னையில் அமைந்துள்ளது. இக்கோவில் சர்தார் வல்லபாய் படேல் சாலை, அடையாறு சாலை, இராஜீவ் காந்தி சாலை ஆகிய முச்சாலைகளின் சந்தியில் அமைந்துள்ளது. இது நடுவண் தோல் ஆய்வு நிறுவனம் எதிரிலும் சென்னை இந்தியத் தொழில்நுட்பக் கழகத்திற்கு அருகிலும் அமைந்துள்ளது.\n\nSection::::கோவில்.\nஇக்கோவிலின் மூலவர் வெங்கட ஆனந்த பிள்ளையார் (விநாயகர்). கருவறையைச் சுற்றி சிவன், திருமால், உமை, சூரியன் ஆகியோரின் சிறு கோவில்களும் உள்ளன. மேலும் பக்தர்களின் வேண்டுகோளுக்கிணங்க அனுமன், பொற்பைரவர், ஒன்பான்கோள் சிலைகளும் வைக்கப்பட்டுள்ளன.\n\nபிள்ளையார் சதுர்த்தி நாளில் சூரியனின் கதிர்கள் இப்பிள்ளையாரின் மேல் விழுவது இக்கோவிலின் சிறப்பு. பிள்ளையார் \"ஓம்\" எனும் மந்திரத்திற்குரியவர் என்பதாலும் இசையின் ஏழு சுரங்களையும் குறிக்கும் வகையில் இங்கு எட்டு மணிகள் நிறுவப்பட்டுள்ளன. (ச, ரி, க, ம, ப, த, நி, ச என்று முடிவதால் எட்டு என்று கொள்ளப்பட்டது.) இக்கோவிலிலுள்ள அத்யானந்த பிரபு எனும் அனுமனும் பிள்ளையாரும் சேர்ந்த கடவுள் உருவம் புகழ் பெற்றது.\n\nSection::::பேருந்து நிறுத்தம்.\nமத்திய கைலாசப் பேருந்து நிறுத்தமானது மாநகரப் போக்குவரத்துக் கழகப் பேருந்து நிறுத்தங்களுள் குறிப்பிடத்தக்க ஒன்றாகும். இங்கு உண்மையாக இரு பேருந்து நிறுத்தங்கள் உள்ளன. ஒன்று சர்தார் படேல் சாலையிலும் மற்றொன்று பழைய மாமல்லபுரச் சாலையின் துவக்கத்திலும் அமைந்துள்ளது. இவ்விரண்டிலும் முதலாவது முதன்மையானதாகும். ஏனெனில் அனைத்து மா.போ.க பேருந்துகளும் இங்கு நிற்கும். நடுவண் தோல் ஆய்வு நிறுவனம் (Central Leather Research Institute) எதிரில் அமைந்திருப்பதன் காரணமாக இப்பேருந்து நிறுத்தம் சுருக்கமாக சி.எல்.ஆர்.ஐ. பேருந்து நிறுத்தம் என்றும் அழைக்கப்படுகிறது.\n\n"}
{"id": "91669", "url": "https://ta.wikipedia.org/wiki?curid=91669", "title": "யூதித்து (நூல்)", "text": "யூதித்து (நூல்)\n\nயூதித்து (\"Judith\") என்னும் நூல் பழைய ஏற்பாட்டுப் பகுதியாகிய இணைத் திருமுறைத் தொகுப்பைச் சேர்ந்த ஏழு நூல்களுள் ஒன்றாகும். இந்நூல்கள் கத்தோலிக்க திருச்சபையாலும் மரபுவழாத் திருச்சபையாலும் பிற விவிலிய நூல்களைப் போன்று இறைஏவுதலால் எழுதப்பட்டவையாக ஏற்கப்பட்டுள்ளன.\n\nSection::::பெயர்.\nயூதித்து என்னும் இந்நூல் கிரேக்க மூல மொழியில் Ιουδίθ (Iudíth) என்றும், இலத்தீனில் Iudith என்றும் பெயர் பெற்றுள்ளது. எபிரேய மொழியில் இப்பெயர் יְהוּדִית (Yehudit, Yəhûḏîṯ ) என வரும்; இப்பெயரின் பொருள் \"யூதப் பெண்மணி\" என்பதாகும்; \"புகழ்பெற்றவர்\" என்றும் பொருள்கொள்ளலாம்.\n\nஇந்நூல் இணைத் திருமுறை விவிலிய நூல் ஆகும். விவிலியத்தின் பகுதியாக இந்நூல் கி.பி. முதல் நூற்றாண்டிலிருந்தே ஏற்கப்பட்டது. 397இல் கார்த்தேசு (Carthage) நகரில் நடந்த சங்கத்திலும், பின்னர் திரெந்து சங்கத்திலும் (கி.பி. 1546) இது விவிலியத் திருமுறை நூலாக அதிகாரப்பூர்வமாக ஏற்கப்பட்டது .\n\nSection::::உள்ளடக்கமும் செய்தியும்.\nசெலூக்கியர் ஆட்சியின்போது யூதர்கள் அனுபவித்த துயரத்தின் வரலாற்றையும், மக்கபேயர் வழியாகக் கடவுள் அவர்களுக்கு அளித்த முழுவிடுதலையையும் பின்னணியாகக் கொண்ட இந்நூல் ஒரு புதினம்.\n\nஇது கி.மு. இரண்டாம் நூற்றாண்டின் இறுதியில் அல்லது முதல் நூற்றாண்டின் இடைப்பகுதியில் இயற்றப்பட்டிருக்கலாம்.\n\nயூதித்து நூலின் ஆசிரியர் யார் என்பது தெளிவாகத் தெரியவில்ல. ஆனால், அவர் பாலசுத்தீனாவில் பரிசேயரின் வழிமரபில் தோன்றிய ஒரு யூதர் என்பதில் ஐயமில்லை. இந்நூல் எபிரேய மொழியில் எழுதப்பட்டிருக்க வேண்டும்; மூல நூல் கிடைக்காமையால், செப்துவசிந்தா (Septuaginta) என்று அழைக்கப்படும் அதன் கிரேக்க மொழிபெயர்ப்பே இன்று நமக்கு மூலபாடமாக இருந்து வருகிறது.\n\nஒருவர் கடவுள் மீது பற்றுறுதி கொண்டு செயல்பட்டால், எத்துணை வலிமைபடைத்த உலக ஆற்றல்களையும் வென்றுவிடலாம் என்பது இந்நூலின் மையக் கருத்தாகும். இக்கருத்தை யூதர்கள், என்றும் தங்கள் நினைவில் நிறுத்தும் பொருட்டு, கோவில் அர்ப்பணிப்பின் ஆண்டு விழாவின்போது இந்நூல் பொதுவில் படிக்கப்பட்டது.\n\n\n\n\n\n\n\n\n\n\n\n\nSection::::ஆணாதிக்க எதிர்ப்புப் புனைவு.\nஆணாக்கம் நிலவிய இசுரயேல் சமூகத்தினர் யூதித்து கதையை ஏற்றுக்கொண்டது வியப்பைத் தரலாம். சமுதாயத்தில் தாழ்நிலைக்கு ஒதுக்கப்பட்ட பெண், அதுவும் ஒரு கைம்பெண், அன்று தலைவர்களாகக் கருதப்பட்ட ஆண்களின் ஆட்சிக்குச் சவால் விடுத்தார். அவர்கள் கோழைத்தனமாக நடந்துகொண்டதற்காக அவர்களைக் கடிந்துகொண்டார். ஆனால் அவரிடம் நாட்டுப்பற்று இருந்தது; கடவுள் நம்பிக்கையும் மிகுந்திருந்தது. எனவே யூதித்து யூத வரலாற்றிலும் உணர்வுநிலையிலும் ஒரு சிறப்பிடம் வகிக்கின்றார்.\n\nகிறித்தவர்கள் யூதித்து என்னும் பெண்மணி மரியாவுக்கு ஒரு முன்னறிவிப்பு என்று கருதுகின்றனர். யூதித்தின் நற்பண்புகளையும் அழகையும் அறிவையும் வியந்து, மக்கள் பாடிய வாழ்த்துப் பாடல் மரியாவுக்குப் பொருந்துவதாகக் கிறித்தவம் விளக்குகிறது:\n\n\"நீரே எருசலேமின் மேன்மை;\nநீரே இசுரயேலின் பெரும் மாட்சி;\nநம் இனத்தாரின் உயர் பெருமை நீரே!\nஇவற்றையெல்லாம் உம் கையாலேயே ஆற்றியிருக்கிறீர்;\nஇசுரயேலுக்கு நன்மைகள் செய்திருக்கிறீர்.\nஇவை குறித்துக் கடவுள் மகிழ்ச்சி அடைந்துள்ளார்.\nஎல்லாம் வல்ல ஆண்டவர் எக்காலத்துக்கும் \nஉமக்கு ஆசி வழங்குவாராக!\"\n\nSection::::சில பகுதிகள்.\nயூதித்து 7:19-22\nஉள்ளம் தளர்ந்துபோன இசுரயேலர் தங்கள் கடவுளாகிய ஆண்டவரை நோக்கிக் கதறினர்;\nஏனெனில், அவர்களைச் சூழ்ந்துகொண்ட பகைவர்களிடமிருந்து தப்பிக்க வழியே இல்லை.\nகாலாட்படை, தேர்ப்படை, குதிரைப்படை அடங்கிய அசீரியரின் படைத்திரள் முழுவதும் \nமுப்பத்துநான்கு நாள் இசுரயேலரைச் சூழ்ந்துகொள்ள, பெத்தூலியாவில் வாழ்ந்தவர்கள் \nஅனைவருடைய தண்ணீர்க் கலன்களும் வெறுமையாயின. நீர்த்தொட்டிகள் வறண்டுகொண்டிருந்தன.\nஒரு நாளாவது தண்ணீர் கிடைக்கவில்லை; அவர்களுக்குக் குடிநீர் அளவோடுதான் கொடுக்கப்பட்டது.\nஅவர்களின் குழந்தைகள் சோர்வுற்றார்கள்; பெண்களும் இளைஞர்களும் தாகத்தால் மயக்கமடைந்து \nநகரின் தெருக்களிலும் வாயில்களிலும் விழுந்து கிடந்தார்கள். ஏனெனில் அவர்களிடம் வலுவே இல்லை.\"\n\nயூதித்து 16:1-9\n\"யூதித்து பாடிய பாடல்:\nஎன் கடவுளுக்கு முரசு கொட்டுங்கள்;\nஆண்டவருக்கு மேள தாளங்களோடு \nபண் இசையுங்கள்...\nஅசீரியன் வடக்கு மலைகளிலிருந்து வந்தான்;\nஎண்ணற்ற படைவீரர்களுடன் வந்தான்.\nஅவர்களது பெருந்திரள் ஓடைகளைத் தடுத்து நிறுத்தியது.\nஅவர்களுடைய குதிரைப்படை மலைகளெங்கும் பரவியிருந்தது...\nஎல்லாம் வல்ல ஆண்டவரோ ஒரு பெண்ணின் கையால் அவர்களை முறியடித்தார்.\nவலிமைவாய்ந்த அவனை இளைஞர் வெட்டி வீழ்த்தவில்லை;\nஅரக்கர்கள் அடித்து நொறுக்கவில்லை;\nஉயரமான இராட்சதர்கள் தாக்கவில்லை;\nஆனால் மெராரியின் மகள் யூதித்து\nதம் முக அழகால் அவனை ஆற்றல் இழக்கச் செய்தார்...\nஅவரது அழகு அவனது உள்ளத்தைக் கொள்ளை கொண்டது.\nஅவரது வாள் அவனது கழுத்தைத் துண்டித்தது...\"\n"}
{"id": "91671", "url": "https://ta.wikipedia.org/wiki?curid=91671", "title": "கட்டிடக்கலை வரைபடம்", "text": "கட்டிடக்கலை வரைபடம்\n\nகட்டிடக்கலை வரைபடம் என்பது, கட்டிடத் திட்டம் ஒன்றுக்காகக் கட்டிடக்கலைஞர்களால் வரையப்படும் தொழில்நுட்ப வரைபடம் ஆகும். கட்டிடக்கலை வரைபடங்கள் பல வகைகளாக உள்ளதுடன் அவை பல்வேறு நோக்கங்களுக்காகவும் வரையப்படுகின்றன. இவற்றுள் பின்வரும் நோக்கங்களும் அடங்கும்:\n\nஇவை தவிர மேலும் பல பயன்களும் கட்டிடக்கலை வரைபடங்களுக்கு உண்டு. ஏற்கெனவே இருக்கும் கட்டிடங்களை ஆவணப்படுத்துவதற்கும் அக்கட்டிடங்களை அளந்து கட்டிடக்கலை வரைபடங்களை வரைவது உண்டு. \nகட்டிட வரைபடங்கள் இதற்காக உள்ள வழக்குகளுக்கு (convention) அமைவாகவே வரையப்படுகின்றன. இவ்வழக்குகள், வரைபடத் தாள் அளவுகள், வரைபடங்களில் அளவுகளைக் குறிக்கப் பயன்படுத்தும் அலகுகள், அளவுத்திட்டங்கள், குறியீடுகள், போன்றவற்றை உள்ளடக்குகின்றன. பழைய காலத்தில் வரைபடங்கள் தாள்களில் மையினால் வரையப்பட்டன. வரைபடங்களுக்கு கூடுதல் பிரதிகள் தேவைப்படின் மீண்டும் கைகளால் வரைய வேண்டும். 20 ஆம் நூற்றாண்டுத் தொடக்கத்தில் \"படியெடு தாள்\" (tracing) எனப்படும் ஒருவகை ஒளிகசியும் தாள் அறிமுகமான பின்னர் வரை படங்கள் படியெடு தாள்களில் வரையப்பட்டன. இவ்வகையான தாளில் வரையப்பட்ட வரைபடங்களில் இருந்து வேண்டிய அளவு எண்ணிக்கையில் படிகளை எடுப்பதற்கான வழிமுறைகளும் உருவாக்கப்பட்டன. கணினித் தொழில்நுட்பத்தின் வளர்ச்சியினால் கட்டிடக்கலை வரைபடங்களை உருவாக்குவதிலும் பாரிய மாற்றங்கள் ஏற்பட்டுள்ளன. இன்று வரைபடங்களைக் கைகளினால் வரையும் முறை ஏறத்தாழ முற்றாகவே மறைந்துவிட்டது எனலாம்.\nSection::::வரைபட வகைகள்.\nஇரு பரிமாணத் தாளில் ஒரு கட்டிடத்தின் படத்தை முழுமையாக வரைந்து தேவையான அதன் விபரங்கள் எல்லாவற்றையும் கொடுத்துவிட முடியாது. இதனால், வெவ்வேறு வகையான விபரங்களைக் கொடுப்பதற்குப் பொருத்தமான வெவ்வேறு வகை வரைபடங்கள் வரையப்படுகின்றன. \n\n\nஎன்பவை இவற்றுள் முக்கியமானவை.\n\nSection::::மனை அமைவுப்படம்.\nமனை அமைவுப்படம் (site layout plan) என்பது, கட்டிடத்துக்குரிய மனை (site) முழுவதையும் காட்டும் வரைபடம் ஆகும். மனை மட்டுமன்றி, மனையை அணுகுவதற்குரிய சாலைகள் போன்றவற்றையும் இவ்வரைபடத்தில் காட்டுவதுண்டு. மனையின் வாயில், அதற்குள் ஏற்கெனவே இருக்கும் கட்டிடங்கள், புதிதாகக் கட்டவுள்ள கட்டிடங்கள், மதில்கள், மரங்கள், அணுகுவழிகள் போன்ற பல வகையான அம்சங்கள் இவ்வரை படத்தில் காட்டப்படும். திசைகளையும் இப்படம் குறித்துக் காட்டும். மனை அமைவுப் படத்தின் முக்கியமான நோக்கம் கட்டிடங்கள், எல்லைகள், சாலைகள், அணுகுவழிகள் போன்றவை தம்முள் ஒன்றுடன் ஒன்று கொண்டுள்ள அமைவுத் தொடர்புகளைக் காட்டுவதும் முழுமையாக அவற்றின் நோக்குதிசைகளை (orientation) அறிய உதவுவதும் ஆகும். \nகட்டிடத் திட்டத்தின் விபரமான வடிவமைப்புக்கள் தொடங்குமுன் மனை அமைவுப்படம் வரைந்து பல்வேறு அம்சங்களின் அமைவிடங்களை இறுதியாக்குவது வழக்கம். மனை அமைவுப்படம் வரையும்போது, கட்டிடங்கள் சாலையில் இருந்து எவ்வளவு தூரத்தில் அமையவேண்டும், மனையின் எல்லைக்கும் கட்டிடங்களுக்கும் இடையிலான மிகக்குறைந்த தூரம், போன்ற சட்ட விதிகள் தொடர்பான அம்சங்கள் கவனத்தில் கொள்ளப்படும். இவை தவிர, வெய்யில், வெளிக் காட்சிகள், இரைச்சல் போன்றவற்றையும் கவனத்தில் கொண்டு கட்டிடங்களின் நோக்குதிசைகள் முடிவு செய்யப்படும். \n\nSection::::தளக் கிடைப்படம்.\nதளக் கிடைப்படம் கட்டிடக்கலை வரைபடங்களில் மிகவும் அடிப்படையானதும் மிக முக்கியமானதுமான வரைப்படம். இது கட்டிடத்தைக் கிடைத்தளத்தில் வெட்டி மேலிருந்து பார்ப்பது போன்றது. பொதுவாக இவ்வெட்டுத் தளம் சாளரத்தின் கீழ் சட்டத்துக்குச் சற்று மேல் இருக்குமாறு வெட்டப்படும். ஒன்றுக்கு மேற்பட்ட மாடிகளைக் கொண்ட கட்டிடங்களில் ஒவ்வொரு மாடிக்கும் ஒவ்வொரு தளக் கிடைப்படம் வரையப்படும். இவை, நிலத்தளக் கிடைப்படம், முதல் தளப் படம், இரண்டாம் தளப் படம், ... எனப் பெயரிடப்படுவது வழக்கம். கூரையை மேலிருந்து பார்த்து வரையும் படம் கூரைக் கிடைப்படம் எனப்படும். தளக் கிடைப்படத்தில் இருந்து கட்டிடத்தில் உள்ள அறைகள், நடைவழிகள், படிக்கட்டுகள், முற்றங்கள் போன்றவற்றினதும் மற்றும் பல கட்டிடக் கூறுகளினதும் அமைவிடங்கள், அளவுகள் போன்றவை தொடர்பான தகவல்களை அறிந்துகொள்ள முடியும். அத்துடன், பல்வேறு அறைகளுக்கு இடையிலான தொடர்புகளையும் தளக் கிடைப்படங்களில் இருந்து தெளிவாக அறிந்து கொள்ள முடியும். கதவுகள், சாளரங்கள் போன்றவற்றின் அமைவிடங்களும் தளக் கிடைப்படங்களில் காட்டப்படுவது வழக்கம். தளக் கிடைப்படங்களில் அறைகளின் பெயர்கள் உட்படப் பல்வேறு குறிப்புக்களும் இருப்பது உண்டு. பெரிய கட்டிடங்களுக்கான தளக் கிடைப்படங்களை எல்லா விபரங்களையும் தெளிவாகக் காட்டக்கூடிய வகையில் ஒரே தாளில் வரைய முடியாமல் இருக்கக்கூடும். அவ்வாறான வேளைகளில், கட்டிடத்தைப் பல பகுதிகளாகப் பிரித்துத் தனித்தனியான தளக் கிடைப்படங்களை வரைவது உண்டு. \nகட்டிடக்கலைத் தளக் கிடைப்படங்கள் வேறு பல வரைபடங்களுக்கும் அடிப்படையாக அமைகின்றன. எடுத்துக்காட்டாகத் தள முடிப்புக் கிடைப்படங்கள், உட்கூரைக் கிடைப்படங்கள் போன்ற கட்டிடக்கலை வரைபடங்களும்; நீர் வழங்கல் முறைமை, மின் வழங்கல் முறைமை போன்றவற்றைக் காட்டும் பிற துறைசார் வரைபடங்களைத் தளக் கிடைப்படங்களை அடிப்படையாகக் கொண்டே வரைகின்றனர். \n\nSection::::நிலைப்படம்.\nநிலைப்படம் என்பது கட்டிடமொன்றின் நிலைக்குத்துப் பகுதிகளைக் காட்டுவதற்காக வரையப்படும் வரைபடம் ஆகும். சிறப்பாகக் கட்டிடங்களின் வெளிப்புற முகப்புத் தோற்றங்களை நிலைப்படங்கள் மூலம் காட்டுவர். உள்ளக அலங்காரத் தேவைகளுக்காக கட்டிடங்களின் உட்புறச் சுவர் நிலைப்படங்களும் வரையப்படுவது உண்டு. செவ்வகம் போன்ற எளிமையான கிடைத்தள வடிவங்களைக் கொண்ட கட்டிடங்களின் முகப்புத் தோற்றங்களை முற்றாக விவரிப்பதற்கு நான்கு நிலைப்படங்கள் போதுமானவை. ஆனால், சிக்கலான கிடைத்தள வடிவங்களைக் கொண்ட கட்டிடங்களுக்குக் கூடுதலாகப் பல நிலைப்படங்கள் தேவைப்படக்கூடும். நிலைப்படங்களுக்குப் பெயரிடுவதில் பல முறைகள் பின்பற்றப்படுகின்றன. முகப்புக்கள் நோக்கும் திசையைக் கொண்டு அவற்றைக் காட்டும் நிலைப்படங்களுக்குப் பெயரிடுவது ஒரு முறை. இதன்படி வடக்கு நிலைப்படம், கிழக்கு நிலைப்படம் போன்றவாறு பெயர்கள் வழங்கப்படுகின்றன. எளிமையான குறைவான நிலப்படங்கள் தேவைப்படும் கட்டிடங்களுக்கு இது பொருத்தமாக இருக்கும். ஆனால், சிக்கலான கட்டிடங்களைப் பொறுத்தவரை இம்முறை இலகுவானதல்ல. இவ்வாறான வேளைகளில், நிலைப்படம்-1, நிலைப்படம்-2 என எண்களைப் பயன்படுத்திப் பெயர்கள் வழங்கப்படுகின்றன. இம்முறையைப் பயன்படுத்தும்போது, எண்கள் குறிக்கும் முகப்புக்கள் எவை என்பதைக் கிடைப்படங்களில் குறித்துக் காட்டவேண்டும். \nகட்டிட முகப்புக்களின் வடிவங்களைக் காட்டுவதும்; கதவுகள், சாளரங்கள், அழகூட்டல் கூறுகள் மற்றும் பிற அம்சங்களின் அமைவிடங்களைக் காட்டுவதும்; அவை ஒன்றோடொன்று கொண்டுள்ள தொடர்புகளைக் காட்டுவதுமே நிலைப்படங்கள் வரையப்படுவதன் நோக்கம் ஆகும். எனினும், நிலைப்படங்களில் அளவுகள் காட்டப்படுவது இல்லை. இதனால், மேற்சொன்ன கூறுகளின் அளவுகளையோ, அவற்றின் அமைவிடங்களையோ துல்லியமாக நிலைப்படங்களிலிருந்து பெற முடியாது. கட்டிடங்களின் உயரங்களையும் ஓரளவுக்கு அறிந்துகொள்ள நிலைப்படங்கள் உதவக்கூடும் ஆயினும், துல்லியமான அளவுகள் வெட்டுப் படங்களிலேயே கொடுக்கப்படுவது வழக்கம்.\n\nSection::::வெட்டுப்படம்.\nவெட்டுப்படம் என்பது கட்டிடங்களை நிலைக்குத்தாக வெட்டினால் எப்படித் தோன்றுமோ அவ்வாறு வரையப்படும் படங்கள் ஆகும். இவ்வரைபடங்கள் நிலம், நிலத்தளம், மேற்தளங்கள், கூரை, சுவர்கள், வளைகள், கதவுகள், சாளரங்கள் போன்ற கூறுகளை அவற்றின் வெட்டுமுகங்களாகக் காட்டுவதால், அவை தொடர்பான விவரங்களைக் கொடுப்பதற்கு வெட்டுப்படங்கள் மிகவும் உகந்தவை. இவற்றை மட்டுமன்றி, அறைகளூடாக வெட்டும்போது அவற்றின் உட்பகுதிகளையும் நிலைப்படங்களாக வெட்டுப்படங்களில் காட்ட முடிகிறது. கட்டிடங்களின் பல்வேறு கிடை, நிலக்குத்துக் கூறுகளின் அமைவிடங்கள், அவற்றுக்கிடையேயான தொடர்புகள் போன்றவை குறித்த அடைப்படையான நிலக்குத்து அளவீடுகள் வெட்டுப்படங்களிலேயே கொடுக்கப்படுகின்றன. எடுத்துக்காட்டாக, நிலமட்டத்திலிருந்து தரைத்தளத்தின் உயரம், ஒவ்வொரு தளத்துக்கும் இடைப்பட்ட தூரங்கள், காங்கிறீற்றுத் தளங்களின் தடிப்பு, சுவர்களின் உயரங்கள், சாளரங்களின் கீழ்ப்படியின் உயரம் போன்ற தகவல்கள் வெட்டுப்படங்களில் தரப்படுகின்றன. தவிர, கட்டிடப்பொருட்கள் உட்படக் கட்டிடக்கூறுகளின் விபரங்களும் குறிப்புக்களாக வெட்டுப்படங்களில் இடம் பெறுவதுண்டு.\nவெட்டுப்படங்கள் எண்கள் அல்லது எழுத்துக்களைக் கொண்டு பெயரிடப்படுகின்றன. இவை வெட்டுப்படம் 1-1, வெட்டுப்படம் 2-2 என்றவாறு அல்லது வெட்டுப்படம் AA, வெட்டுப்படம் BB என்று அமையும். தளக் கிடைப்படங்களில் வெட்டும் தளத்தின் இடத்தைக் கோடுகளினால் குறித்துப் பெயரிட்டிருப்பர்.\n"}
{"id": "91672", "url": "https://ta.wikipedia.org/wiki?curid=91672", "title": "யவனர்", "text": "யவனர்\n\nதமிழகத்திற்குக் கடல் வழியே மரக்கலங்களில் வந்து வாணிகம் செய்த கிரேக்கரையும், பிற்பாடு ரோமானியரையும் யவனர் என்று சங்கநூல்கள் குறிப்பிடுகின்றன. சங்ககால ரோம கிரேக்க தமிழக தொடர்பை உறுதிப்படுத்தும் வண்ணம் ரோம நாணயங்களும் கிரேக்க நாணயங்களும் பல தமிழகத்தில் கிடைத்துள்ளன.\n\nSection::::மிலேச்சர்.\nகடல் வாணிகத்தின்போது மரக்கலங்களில் கப்பல் தலைவனுக்குப் பாதுகாவலராக வந்த யவனர் மிலேச்சர் எனப்பட்டனர். இவர்களில் சிலர் தமிழ் அரசர்களுக்கு மெய்காப்பாளராகவும் தங்கிவிட்டனர். இவர்கள் ஊமையர்.\n\nSection::::வணிகம்.\nSection::::மிளகு.\nயவனர் மரக்கலங்களில் வந்தனர். சேரநாட்டு முசிறித் துறைமுகத்தில் அவற்றை நிறுத்தினர். முசிறித் துறைமுகம் பெரியாறு கடலில் கலக்குமிடத்தில் இருந்தது. பெரியாறு அக்காலத்தில் கப்பல் செல்லும் அளவுக்கு அகன்றும் ஆழமாகவும் இருந்தது. அதன் ஆற்று நுரை கலங்கக் கலம் செலுத்திக்கொண்டு உள்நாட்டுப் பகுதிக்குச் சென்றனர். தாம் கொண்டுவந்த பொன்னைப் பண்டமாற்றாகக் கொடுத்துவிட்டுக் 'கறி' என்னும் மிளகை மூட்டை மூட்டையாக வாங்கிக்கொண்டு சென்றனர்.\n\nSection::::மதுக் கிண்ணம்.\nஇலவந்திகைப் பள்ளித் துஞ்சிய நன்மாறன் என்னும் பாண்டிய மன்னன் யவனர் அன்பளிப்பாகத் தந்த பொன்னால் செய்யப்பட்டதும், அதிக வேலைப்பாடுகள் கொண்டதுமான கிண்ணத்தில் மகளிர் தேறல் கள்ளை ஊற்றித் தர உண்டு மகிழ்ந்தான் என்று கூறப்படுகிறது. எனவே யவனர் விற்பனை செய்த பொருள்களில் தங்கத்தாலான மதுக் கிண்ணமும் ஒன்று எனத் தெரியவருகிறது.\n\nSection::::ஓதிம விளக்கு.\nஅன்னத்தைத் தலையிலே கொண்ட ஓதிம விளக்கு யவனர் விற்பனை செய்த பொருள்களில் ஒன்று.\n\nSection::::பாவை விளக்கு.\nபாவை விளக்கு அரண்மனைக்கு ஒளி ஊட்டிய விளக்குகளில் ஒன்று இதுவும் யவனர் விற்பனை செய்த விளக்குகளில் ஒன்று எனலாம். இதனை 'யவனர் இயற்றிய வினைமாண் பாவை' என்று நக்கீரர் குறிப்பிடுகிறார். பாவை ஒருத்தி அகல்விளக்கைக் கையில் ஏந்தி நிற்பது போலவும், அந்த அகல் விளக்கில் ஐந்து திரிகள் போட்டு எரியவிட்டனர் என்றும், அது பாண்டிநாட்டு அரண்மனைப் பள்ளியறையில் எரிந்துகொண்டிருந்தது என்றும் நக்கீரர் குறிப்பிடுகிறார்.\n\nSection::::புலிப்படை.\nயவனர் மெய்ப்பை என்று சொல்லப்பட்ட சட்டை அணிந்திருந்தனர். ஆடைகளைச் செறித்து இறுக்கமாகக் கட்டியிருந்தனர். அதன் மேல் மத்திகை என்னும் அரைக்கச்சை அணிந்திருந்தனர். அவர்கள் வலிமை மிக்க யாக்கையைப் பெற்றிருந்தனர். அவர்களின் தோற்றம் பிறருக்கு அச்சம் தருவதாக அமைந்திருந்தது. அவர்கள் வன்கண் என்னும் முரட்டுக் குணம் உடையவர்களாக விளங்கினர். அரசனது பாசறையில் இவர்களுக்கும் தனி இடம் இருந்தது. அரசனுக்கு இவர்கள் புலிப்படை நடத்தி உதவிவந்தனர். பாசறையில் இவர்கள் புலியைச் சங்கிலித் தொடரால் பிணித்திருந்தனர். \n\nSection::::யவனர் பிணிக்கப்படல்.\nஇமயவரம்பன் நெடுஞ்சேரலாதன் என்னும் சேர வேந்தன் தனக்கு நன்மை தராத வன்சொல் பேசிய யவனரைப் போரிட்டு வென்று அவர்களைக் கைது செய்து கொண்டுவந்து தன் நாட்டுச் சிறையில் அடைத்திருக்கிறான்.\n"}
{"id": "91673", "url": "https://ta.wikipedia.org/wiki?curid=91673", "title": "இந்தியக் கடற்படை அறிவியல் தொழில்நுட்பவியல் ஆய்வகம்", "text": "இந்தியக் கடற்படை அறிவியல் தொழில்நுட்பவியல் ஆய்வகம்\n\nஇந்தியக் கடற்படை அறிவியல் தொழில்நுட்பவியல் ஆய்வகம் (Naval Science and Technological Laboratory)) பாதுகாப்பு ஆராய்ச்சி மற்றும் வளர்ச்சி அமைப்பின் (டி. ஆர். டீ. ஓ) கீழ் செயல்படும் ஒரு ஆய்வகமாகும். இந்த ஆய்வகம் ஆந்திரப் பிரதேச மாநிலத்தில் விசாகப் பட்டினத்தில் அமைந்துள்ளது. இந்தியாவின் பாதுகாப்புத் தேவைகளைக் கணக்கில் கொண்டு இந்த ஆராய்ச்சி ஆய்வகம் இந்தியக் கப்பற்படையின் தேவைகளுக்கு ஏற்றவாறு ஆராய்ச்சிகளை மேற்கொண்டு, தண்ணீருக்கு அடியில் இருந்து செயல்படும் ஆயுதங்களையும் இது போன்ற இதர போர்க்கருவிகளையும் தயாரித்து, அதன் தரத்திற்கு உத்தரவாதமளிப்பதுடன், நீர்மூழ்கிக் கப்பல்கள் போன்ற வாகனங்களுக்குத் தேவையான ஆயுதங்களை வழங்கி வருகிறது. இந்தியக் அறிவியல் தொழில்நுட்பவியல் ஆய்வகம் பாதுகாப்பு ஆராய்ச்சி மற்றும் வளர்ச்சி அமைப்பின் கீழ் அமைந்துள்ள கப்பற்படை ஆராய்ச்சி மேம்பாட்டு இயக்குநரகத்தின் கீழ் செயல்படுகிறது. தற்பொழுது இதன் இயக்குனராக டாக்டர் ஜே. புஜங்க ராவ் செயல்படுகிறார்.\n\nSection::::வரலாறு.\n1960 ஆம் ஆண்டில், ஆகஸ்ட் 20 அன்று இந்தியக் கப்பற்படையின் தேவைகளைக் கருத்தில் கொண்டு, இந்தியக் இந்தியக் கடற்படை அறிவியல் தொழில்நுட்பவியல் ஆய்வகம் நிறுவப்பெற்றது. இந்த ஆய்வகம் இந்தியக் கடற்படைக்குத் தேவையான நீர்மூழ்கிக் கப்பலில் இருந்து இயக்கும் கருவிகளையும் ஆயுதங்களையும் தயாரித்து வழங்கி வருகிறது. இது போன்ற தொழில் நுட்பங்களில் இந்தியா தன்னிறைவு அடைவதற்கு ஏதுவாக இந்த ஆய்வகம் செயல்பட்டு வருகிறது.\n\nSection::::ஆராய்ச்சி.\nநீர்மூழ்கிக் கப்பல்களில் இருந்து இயக்கவல்ல ஆயுதங்களையும் கருவிகளையும் வடிவமைப்பது, அதை மேம்படுத்தி பரிசோதனைகள் செய்வது, அதன் செயல்பாட்டை மதிப்பிடுவது, பிறகு அது போன்ற கருவிகளை தயாரித்து வழங்குவது ஆகியவற்றை இந்த ஆய்வகம் மேற்கொண்டு வருகிறது. மேலும் இந்த ஆயுதங்களை செயல்படுத்துவதுடன் அவற்றை கட்டுப்பாட்டுக்குள் வைப்பதற்கும் தேவையான தொழில் நுட்பங்களை மேம்படுத்துவதும் இதன் கடமையாகும். நீர்மூழ்கிக் குண்டுகள் (torpedoes), மிதிவெடிகள் (mines), தூண்டில் பொறிகள் (decoys), இலக்குகளைப் பாதுகாத்தல் (targets), போலி உருவாக்கிகள் (simulators), ஆகியவற்றுடன் தீயணைப்பு முறைமை (Fire Control Systems), ஏவுகணைகளை ஏவுதல் (weapon launchers) ஆகிய செயல்பாடுகளை உறுதி செய்து கொள்ள வேண்டும். \nதண்ணீருக்குள் மூழ்கி இருக்கும் நடைமேடைகளையும் (platforms), அவற்றின் மேற்பரப்பின் தரத்தையும் அடிக்கடி உறுதி செய்து கொள்ள வேண்டும். அவை பாழடைந்து இருந்தால், அவற்றை பழுது பார்த்து சரி செய்ய வேண்டும். புதிய பொருட்களை பயன்படுத்தும் பொழுது அதை வடிவமைப்பதும், அதன் தாங்கும் ஆற்றலை அடிக்கடி பரிசோதனை மூலம் உறுதி செய்வதும் அவர்களுடைய கடமையாகும். காலத்திர்கேற்ற புதிய போர் முறை யுக்திகள், புதிய வடிவமைப்புடன் கூடிய நிலைத்து நிற்கக் கூடிய நடைமேடை மற்றும் இதர பாகங்களை அறிமுகப் படுத்த வேண்டும். மறைவிடத்தில் இருந்து தாக்குதல், மறைமுகத் தாக்குதல் ஆகிய முறைகளுக்கு ஏற்றவாறு வடிவமைத்து அவற்றின் நம்பகத் தன்மையை அடிக்கடி பரிசோதனை செய்து உறுதிப் படுத்த வேண்டும். இதற்கு வழிவகுக்கும் புதிய முறைகள், பொருட்கள் ஆகியவற்றை பயன்படுத்தி திறமையாக ஏவுகணைகளை செலுத்துதல், குண்டுகளை எறிதல் ஆகியவற்றிற்கான எளிதான வழிமுறைகளை வகுத்து அதற்கான பயிர்ச்சிகளையும் வழங்க வேண்டும்.\n\nSection::::ஐ எசு ஒ 9001:2000 ஆய்வகம்.\nஇந்தியக் கடற்படை அறிவியல் தொழில்நுட்பவியல் ஆய்வகம் ஐ ஏசு ஒ 9001:2000 தர நிர்ணயம் கொண்ட ஆய்வகம் ஆகும். இந்த ஆய்வகத்தில் மிகவும் நவீனமான ஆய்வுகள் புரிவதற்கான இயந்திரங்களும், சோதனைக் கருவிகளும் உள்ளன.\n"}
{"id": "91675", "url": "https://ta.wikipedia.org/wiki?curid=91675", "title": "வலையப்பட்டி (நாமக்கல்)", "text": "வலையப்பட்டி (நாமக்கல்)\n\nவலையப்பட்டி: நாமக்கல் மாவட்டம் நாமக்கல் வட்டம், மோகனூர் ஒன்றியத்திற்கு உட்பட்ட சிற்றூர். நாமக்கல்லில் இருந்து திருச்சி செல்லும் சாலையில் பதின்மூன்றாவது கல் தொலைவில் இவ்வூர் உள்ளது. பட்டி என்பது ஊர்ப்பெயர்ப் பொதுக்கூறு ஆகும். வலையர் என்னும் மீனவர் சாதிப் பெயர் சிறப்புக்கூறாக உள்ளது. தற்போது இங்கு வலையர் சாதியினர் வசிக்கவில்லை. எனினும் முன்னர் வசித்திருக்கலாம். சிலர் 'வளையப்பட்டி' என்றும் எழுதுகின்றனர். வளைந்து செல்லும் பாதைகளைக் கொண்டிருந்த காரணத்தால் இப்பெயர் வந்திருக்கலாம் எனவும் வளையல்காரர் என்னும் பிரிவினர் வசித்த காரணத்தால் இப்பெயர் உருவாகி இருக்கலாம் எனவும் பலவிதமான கருத்துக்கள் தெரிவிக்கப்படுகின்றன. \n\nமுத்துராஜா , ரெட்டியார், பள்ளர், மாவிலர் ஆகிய சாதியினர் மிகுதியாகவும் சோழிய வேளாளர், கொங்கு வேளாளர், குறும்பக் கவுண்டர், செட்டியார், அய்யர் முதலிய சாதியினர் குறைவான எண்ணிக்கையிலும் இவ்வூரில் வசிக்கின்றனர். \n\nஊராட்சி ஒன்றியத் தொடக்கப்பள்ளியும் அரசு மேல்நிலைப்பள்ளியும் இங்கு உள்ளன. கலைமகள் நர்சரிப் பள்ளி என்னும் தனியார் பள்ளி ஒன்றும் செயல்பட்டு வருகிறது. சேலம் மத்தியக் கூட்டுறவு வங்கி, கரூர் வைஸ்யா வங்கி ஆகியவை இயங்குகின்றன. \n\nகரைபோட்டான் ஆறு என்னும் ஆறு இவ்வூர் வழியாக ஓடுகிறது. தாய்மார் குட்டை என்னும் குட்டை ஒன்றும் உள்ளது. \n\nஞாயிற்றுக்கிழமை கூடும் இவ்வூர்ச் சந்தை மிகவும் சிறப்பானது. வெங்காய வணிகம் இச்சந்தையின் விற்பனையில் முக்கிய இடம் பெறுகிறது. வாரந்தோறும் சனிக்கிழமை மூன்று மணி நேரம் நடைபெறும் நாட்டுக்கோழிச் சந்தையும் குறிப்பிடத்தக்கது. \n\nஇப்பகுதியின் முக்கியத் தொழில் உழவு. வெங்காய சாகுபடி மிகுதி. \n\nஇங்குள்ள குன்னிமரக் கருப்பனார் கோயில் மிகவும் புகழ்பெற்றது. இக்கோயிலுக்குக் குதிரை நேர்ந்துவிடல் முக்கியமான வேண்டுதலாகும். அவ்வாறு நேர்ந்துவிட்ட குதிரைகளை ஊருக்குள் பரவலாகக் காணலாம். மாரியம்மன், செல்லாயி, பகவதி அம்மன் ஆகிய பெண் தெய்வக் கோயில்களும் இங்குள்ளன. சற்றே பழமையான பெருமாள் கோயில் ஒன்றும் உள்ளது.\n\nதவில் வாசிப்பில் புகழ்பெற்ற வித்வான் 'வலையப்பட்டி சுப்பிரமணியம்' இவ்வூரைச் சேர்ந்தவர் அல்லர். திருச்சி மாவட்டத்தில் உள்ள வலையப்பட்டியைச் சேர்ந்தவர். வலையப்பட்டி என்னும் பெயரில் தமிழகத்தில் பல ஊர்கள் உள்ளன.\n"}
{"id": "91676", "url": "https://ta.wikipedia.org/wiki?curid=91676", "title": "குவளைக்கண்ணன்", "text": "குவளைக்கண்ணன்\n\nகுவளைக்கண்ணன் (1964): நவீனத் தமிழ்க் கவிஞர்களுள் ஒருவர். சேலத்தைச் சேர்ந்தவர். இவரது இயற்பெயர் ரவிக்குமார் என்பதாகும். கவிதை, கவிதை குறித்த கட்டுரைகள், மொழிபெயர்ப்பு ஆகியவற்றில் ஆர்வமுடையவர். காலச்சுவடு, தீராநதி, மையம், மழை, உலகத்தமிழ்.காம் ஆகிய இதழ்களில் இவரது கவிதைகள் வெளியாகி உள்ளன.\n\n\nSection::::கவிதைத் தொகுப்புகள்.\nமொழிபெயர்ப்புகள்\n\nஜரதுஷ்டிரா இவ்வாறு கூறினான் - நீட்ஷே ( ரவி)\nகுற்றப் பரம்பரை - திலிப் டிசௌஸா ( ரவி)\nக - ராபர்டோ கலாஸ்ஸோ (ஆனந்த், ரவி)\nஎங்கே அந்தப் பாடல்கள் - ஆஃப்ரிக்கப் பெண் கவிதைகள்\n\nகட்டுரைத் தொகுப்பு\n\nஅழகிய சென்னை பழகிய சென்னை\n"}
{"id": "91677", "url": "https://ta.wikipedia.org/wiki?curid=91677", "title": "தோட்டி விலங்கு", "text": "தோட்டி விலங்கு\n\nதோட்டி வேலை செய்துண்ணும் விலங்குகள் என்பது ஒரு அங்கி சூழல் தொடர்பு ஆகும். இவ்விலங்குகள் தம் போசணையை மேற்கொள்ளுவதன் ஊடாக சுற்றாடலையும் சுத்திகரிக்கின்றன. தோட்டிவிலங்குகள் தம் உணவு வழக்கத்தில் ஊனுண்ணியாக அல்லது தாவர உண்ணியாக இருந்தாலும் அவை தம் வாழிடத்திலுள்ள இறந்த மற்றும் சேதமுறும் பதார்த்தங்களை உணவாகக் கொள்ளுகின்றன.\n\nஎ.கா\n"}
{"id": "91689", "url": "https://ta.wikipedia.org/wiki?curid=91689", "title": "தாயகக் கனவுடன் சாவினைத் தழுவிய (பாடல்)", "text": "தாயகக் கனவுடன் சாவினைத் தழுவிய (பாடல்)\n\nதாயகக் கனவுடன் சாவினைத் தழுவிய என்பது ஒரு ஈழப் போராட்ட பாடல் ஆகும். இந்தப் பாடலே பல மாவீரர் நாள் நிகழ்வுகளில் முதலாவதாகப் பாடப்படும்.\n"}
{"id": "91692", "url": "https://ta.wikipedia.org/wiki?curid=91692", "title": "எஸ்தர் (நூல்)", "text": "எஸ்தர் (நூல்)\n\nஎஸ்தர் (Esther) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nஇந்நூலில் வருகின்ற கதைத் தலைவியின் பெயர் எஸ்தர். அவருடைய இயற்பெயர் \"அதசா\" (Hadassah). எபிரேய மொழியில் எஸ்தர் பெயர் אֶסְתֵּר (Esther) என்றும், கிரேக்கத்தில் Εσθήρ (Esther) என்றும் இலத்தீனில் Esther என்றும் வழங்குகிறது. அவருடைய இயற்பெயர் \"அதசா\" (Hadassah). எஸ்தர் (எபிரேயம்: אֶסְתֵּר) எழில்மிகு தோற்றமும் வடிவழகும் கொண்ட இளம் யூதப் பெண் (எஸ் 2:7). அவரை மையமாகக் கொண்டு அமைந்துள்ள இந்நூலில் இடம்பெற்றுள்ள நிகழ்ச்சிகள் பாரசீகப் பேரரசர் அகஸ்வேரின் குளிர்கால அரண்மனையில் நடைபெற்றவை.\n\nயூதப் பெண்ணாகிய எஸ்தர் தம் மக்கள்பால் பேரன்பு கொண்டிருந்தார். அம்மக்களை அழிக்க எதிரிகள் திட்டமிட்டபோது எஸ்தர் மிகுந்த துணிவுடன் செயல்பட்டதை இந்நூல் விளக்குகிறது.\n\n\"பூரிம்\" என்ற யூதப் பெருவிழாவின் பொருளும் அதன் பின்னணியும் இந்நூலில் எடுத்துக் கூறப்படுகின்றன.\n\nஎஸ்தர் நூலில் வரலாற்று நிகழ்வுகள் பல குறிப்பிடப்பட்டாலும், அதை ஒரு வரலாற்றுப் புதினம் என்று கொள்வதே பொருத்தம் என்பது விவிலிய அறிஞர் கருத்து .\n\nஎபிரேய பாடத்தில் உள்ள பகுதிகள் 10 அதிகாரங்களுடன்:\n\nSection::::எபிரேய வடிவத்திற்கும் கிரேக்க வடிவத்திற்கும் இடையிலான ஒற்றுமை வேற்றுமைகள்.\nஎஸ்தர் (கி) / எஸ்தர் (கிரேக்கம்) (\"Esther\") என்னும் நூல் பழைய ஏற்பாட்டுப் பகுதியாகிய இணைத் திருமுறைத் தொகுப்பைச் சேர்ந்த நூல்களுள் ஒன்றாகும். இந்நூல் கத்தோலிக்க திருச்சபையாலும் மரபுவழாத் திருச்சபையாலும் பிற விவிலிய நூல்களைப் போன்று இறைஏவுதலால் எழுதப்பட்டதாக ஏற்கப்பட்டுள்ளது.\n\nஎபிரேய மொழியில் அமைந்த எஸ்தர் நூலே மூல பாடம் என்று அறிஞர் கருதுகின்றனர். கிரேக்க பாடம் இருவேறு வடிவங்களில் உள்ளது. கிரேக்க பாடம் எபிரேய பாடத்தின் மொழிபெயர்ப்பாக இருந்தாலும், எழுத்துக்கு எழுத்து என்று மொழிபெயர்ப்பு இல்லை. மேலும், கிரேக்க பாடம் 6 பெரும் பகுதிகளை அதிகமாகக் கொண்டுள்ளது. கி.பி. நான்காம் நூற்றாண்டில் செய்யப்பட்ட இலத்தீன் மொழிபெயர்ப்பில் கிரேக்க இணைப்புகள் எஸ்தர் நூலின் இறுதியில் சேர்க்கப்பட்டன.\n\nஇக்காலத்தில், கிரேக்க இணைப்புகள் தொடக்கத்தில் இருந்ததுபோல ஆங்காங்கே சேர்க்கப்படுவது வழக்கம்.\n\nஇவ்வாறு கிரேக்க எஸ்தர் நூலில் சில பகுதிகள் அதிகமாகச் சேர்க்கப்பட்டதால், எபிரேய மொழி எஸ்தர் நூலில் இருக்கும் மொத்தம் 167 வசனங்கள் கிரேக்க மொழி எஸ்தர் நூலில் 270 வசனங்களாக விரிந்தன.\n\nகிரேக்க பாடத்தில் சேர்க்கப்பட்ட பகுதிகள் இவை:\n\n\nஇவ்வாறு சேர்க்கப்பட்ட பகுதிகளில் கடவுளின் பெயர் குறைந்தது ஐம்பது முறையாவது வருகிறது. எபிரேய மூல பாடத்தில் கடவுள் பெயர் நேரடியாக ஓரிடத்திலும் வரவில்லை. எனவே, கிரேக்க சேர்க்கைகள் எபிரேய பாடத்தையே பொதுவாகப் பின்பற்றினாலும், கதையின் பின்னணியை ஓரளவு மாற்றியமைக்கிறது. அதாவது, எஸ்தர் என்னும் பெண்மணி கடவுளின் கருவியாக இருந்து, கடவுளின் துணையோடு தன் இன மக்களை அழிவிலிருந்து காப்பாற்றுகிறார் என்னும் செய்தி கிரேக்க பாடத்தில் தெளிவாக வெளிப்படுகிறது.\n\n\n\n\n\n\n\n\n\n\n\n\n\nSection::::நூல் வழங்கும் செய்தி.\nபாரசீகர்களின் ஆட்சியில் (கி.மு. 538-333) யூதர்கள் ஓரளவு உரிமையுடன் வாழ்ந்து, சில சலுகைகள் பெற்றிருந்தார்கள். இதைப் பின்னணியாகக் கொண்டு இயற்றப்பட்டதே எஸ்தர் என்னும் நூல்.\n\nஇது எபிரேய மொழியில் கி.மு. ஐந்தாம் நூற்றாண்டில் எழுதப்பட்டிருக்கலாம். சிறு சிறு நீக்கங்கள், சுருக்கங்களைத் தவிர, இதன் கிரேக்க பாடம் ஆறு பெரும் இணைப்புகளைக் கொண்டுள்ளது. மேலே குறிப்பிட்ட அந்த இணைப்புகள் கி.மு. இரண்டாம் நூற்றாண்டில் எபிரேயப் பாடத்துடன் சேர்க்கப்பட்டிருக்க வேண்டும்.\n\nஎஸ்தர் (கி) என்னும் நூலின் தமிழாக்கத்தில் சிறப்புப் பெயர்களும் வசன எண் வரிசையும் கிரேக்க பாடத்தையொட்டி அமைந்துள்ளன.\n\nஎபிரேய பாடம் விளக்கும் நிகழ்ச்சிகளின் போக்கில் எவ்வகை மாற்றத்தையும் கிரேக்க இணைப்புகள் தோற்றுவிக்கவில்லை. எனினும், கடவுளைப் பற்றிய வெளிப்படையான குறிப்புகளை நூல் முழுவதும் புகுத்துவதன்மூலம், கடவுளின் பாதுகாப்பு எப்போதும் அவருடைய மக்களான இசுரயேலருக்கு உண்டு என்னும் உண்மையைக் கோடிட்டுக் காட்டுகின்றன.\n\nபாரசீகர்களிடமிருந்து யூதர் விடுதலை பெற்றதன் நினைவாகக் கொண்டாடப்பட்ட \"பூரிம்\" திருவிழாவின்போது இந்நூல் பொதுவில் படிக்கப்பட்டது.\n\nSection::::நூலிலிருந்து ஒரு பகுதி.\nஎஸ்தர் (கி) 4:17r-17z\n<br>இசுரயேலின் கடவுளாகிய ஆண்டவரை எஸ்தர் பின்வருமாறு மன்றாடினார்:\n<br>ஆண்டவரே, எங்களை நினைவுகூரும்;\n<br>எங்கள் துன்ப வேளையில் உம்மையே எங்களுக்கு வெளிப்படுத்தும்;\n<br>தெய்வங்களுக்கெல்லாம் மன்னரே,\n<br>அரசுகள் அனைத்துக்கும் ஆண்டவரே,\n<br>எனக்குத் துணிவைத் தாரும்.\n<br>சிங்கத்துக்குமுன் நாவன்மையுடன் பேசும் வரத்தை எனக்கு வழங்கும்;\n<br>எங்களுக்கு எதிராகப் போரிடுபவனை மன்னர் வெறுக்கச் செய்யும்;\n<br>இதனால் அவனும் அவனைச் சேர்ந்தவர்களும் அழியச் செய்யும்...\n<br>அனைத்தின் மேலும் அதிகாரம் செலுத்தும் கடவுளே,\n<br>நம்பிக்கை இழந்த எங்களது குரலுக்குச் செவிசாயும்.\n<br>தீயோரின் கைகளினின்று எங்களைக் காப்பாற்றும்;\n<br>அச்சத்தினின்று என்னை விடுவியும்.\"\n\nSection::::மேலும் காண்க.\nவிக்கிமூலத்தில் எஸ்தர் நூல்\n"}
{"id": "91695", "url": "https://ta.wikipedia.org/wiki?curid=91695", "title": "ஆஷ் துரை", "text": "ஆஷ் துரை\n\nராபர்ட் வில்லியம் எஸ்கோர்ட் ஆஷ் (\"Robert William Escourt Ashe\") ICS (இந்திய நிர்வாகப் பணி) (பிறப்பு நவம்பர் 23, 1872 – இறப்பு ஜூன் 17, 1911) பிரித்தானிய அரசின் கீழ் திருநெல்வேலி மாவட்டத்தின் தற்காலிக ஆட்சியாளராகவும் நீதிபதியாகவும் இருந்தவர். திருநெல்வேலிக்கும் தூத்துக்குடிக்கும் இடையேயுள்ள மணியாச்சி தொடருந்துச் சந்திப்பில் சுட்டுக் கொல்லப்பட்டார். சுட்டவர் திருவிதாங்கூர் சமத்தானத்தின் செங்கோட்டையைச் சேர்ந்த வாஞ்சிநாதன் என்கிற சங்கர அய்யர். ஆஷைக் கொன்றபின் தன்னைத்தானே சுட்டுக்கொண்டார். கொலை நடந்தபோது வாஞ்சியுடன் இருந்த சங்கர கிருஷ்ண அய்யர் என்ற இளைஞர் தப்பித்து ஓடிவிட்டார். ஆனால் அவர் சீக்கிரமே பிடிபட்டு தண்டனையளிக்கப்பட்டார். இந்தியச் சுதந்திரப் போராட்ட இயக்கத்தின் போது தென்னிந்தியாவில் படுகொலை செய்யப்பட்ட பிரித்தானிய ஆட்சியாளர் ஆஷ் ஒருவர் மட்டும்தான். பிரித்தானிய அரசு 1913ல் தூத்துக்குடியில் அவருக்கு ஒரு நினைவுச் சின்னம் எழுப்பியது. இப்பொழுது அந்த நினைவுச் சின்னம் பாழடைந்த நிலையிலுள்ளது.\n"}
