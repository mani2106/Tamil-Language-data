{"id": "81519", "url": "https://ta.wikipedia.org/wiki?curid=81519", "title": "விக்கல்", "text": "விக்கல்\n\nவிக்கல் (\"hiccup\" அல்லது \"hiccough\") ஓர் மறிவினை (அனிச்சைச்செயல்) ஆகும். பிரிமென்றகடு ஒரு நிமிடத்திற்குள்ளாகப் பலமுறை சுருங்குவதால் இது உண்டாகிறது. மூளை நரம்பியல் மட்டத்தில் மறிவினை வில்லின் இயக்கத்தினால் விக்கல் தூண்டப்படுகிறது. அத்தூண்டலால் பிரிமென்றகடு அழுந்தச் சுருங்குகிறது. அதைத் தொடர்ந்து 0.25 நொடிக்குப் பிறகு குரல்வளை நாண்கள் மூடுவதால் 'இக்கு' எனும் ஒலி ஏற்படுகிறது. தனியாக ஒருமுறை மட்டுமோ, தொடர்ந்து பலவாகவோ விக்கல் வரலாம். ஏற்ற இறக்கங்களும் இடைவெளியும் பொதுவாக ஒரே அளவில் இருக்கும். தொடர்ந்து விக்கல் ஏற்பட்டால் பொதுவாகச் சிறிது நேரம் கழிந்தபின் தானாகவே நின்றுவிடும். இருப்பினும் மக்கள் பொதுவாக சிலத்தீர்வுகளை நாடுவதுண்டு. அரிதாகச் சிலவேளைகளில் மருத்துவ உதவி தேவைப்படலாம்.\nSection::::காரணங்கள்.\nபெரும்பாலும் மைய மற்றும் புற நரம்பு மண்டல விளைவுகளால் உண்டாகிறது. கார்பானிக் அமிலம் (HCO) ஏற்றப்பட்ட பானங்களை அருந்துதல், சாராயம் குடித்தல், காரமான உணவு வகைகள் போன்றவற்றாலும் ஏற்படுகிறது. கட்டுங்கடங்காத விக்கல் பிரிமென்றகட்டின் நரம்பான ஃப்ரீனிக் நரம்பு உறுத்தப்படும் நிலைகளில் உண்டாகிறது.\n\n\n\n\n\nSection::::வயிற்றிலிருந்து காற்றை வெளியேற்றுதல்.\n2012-ஆம் ஆண்டு வெளிவந்த ஆய்வொன்றின்படி பாலூட்டிகளின் பிற மறிவினைகள் படிமாற்றத்தில் தோன்றியபடியே விக்கலும் தாய்ப்பால் குடிப்பதையொட்டியே தோன்றியிருக்குமெனக் கருதுகிறார்கள். குழந்தைகள் தாய்ப்பாலருந்துவதற்கும் மூச்சுவிடுவதற்கும் தேவையான தகவமைப்புக்களில் ஒன்றே விக்கல் என்கின்றனர். பாலூட்டிகளில் மட்டுமே விக்கல் ஏற்படுகிறது. அவற்றிலும் குழந்தைப் பருவத்தில் மிகுதியாகவும் வளர வளர விக்கல் ஏற்படுவது குறையவும் செய்கிறது. வயிற்றில் புகுந்துள்ள காற்று வெளியேறவும் விக்கல் உதவக்கூடும்.\n\nஇக்கருத்தின்படி வயிற்றில் இருக்கும் காற்றுக்குமிழி வயிறு, உணவுக்குழாய், பிரிமென்றகடு ஆகிய உறுப்புக்களிலுள்ள உணர்விகளைத் தூண்டுகிறது. இது விக்கலை ஏற்படுத்தி காற்றை வலுவுடன் வெளித்தள்ள உதவுகிறது.\n\nSection::::படிவளர்ச்சி மரபு வழிக் கருதுகோள்.\nகனடாவில் உள்ள கல்காரி பல்கலைக்கழக மூச்சு ஆராய்ச்சிக் குழுவைச் (respiratory research group) சேர்ந்த கிறிஸ்டியன் ஸ்டிராஸ் (Christian Straus) மற்றும் அவரின் குழுவினர் விக்கல் குறித்து புதிய படிவளர்ச்சி மரபு வழிக் கருதுகோள் (phylogenetic theory) ஒன்றை முன்வைத்துள்ளனர். இதன்படி விக்கல் என்பது இருவாழ்விகளின் மூச்சு விடும் முறையின் எச்சம் ஆகும். தவளை போன்ற இருவாழ்விகள் விக்கலை ஒத்த முறையில் தான் நீரை விழுங்குகின்றன. இந்தக் கருதுகோளுக்கு ஆதரவு தெரிவிக்கும் விதமாக கீழ்கண்ட கண்டறிவுகள் உள்ளன.\n\n1. மனிதக் கரு வளர்ச்சியின் போது விக்கலுக்கான நரம்புப் பாதைகள் நுரையீரல் சுவாசத்திற்கான நரம்புப் பாதைகள் உருவாதலுக்கு முன்னமே உருவாகி விடுகின்றன.\n\n2. இருவாழ்களின் நீர் விழுங்கலும் விக்கலும் பாக்ளோஃபென் மருந்தால் தடை செய்யப்படுகின்றன.\n\n3. குறைப்பிரசவக் குழந்தைகள் தங்களின் 2.5 விழுக்காட்டு நேரத்தை விக்கலெடுப்பதிலேயே செலவழிக்கின்றன. ஏனெனில் அவர்களின் நுரையீரலும் நரம்பு மண்டலமும் சரிவர வளர்ச்சியடையாததால் இருவாழ்விச் சுவாச முறையைப் பின்பற்றுகின்றன.\n\nSection::::பண்பாடு.\n\"விக்கல்\" எனும் சொல் \"விக்கு\" எனும் வினைச்சொல்லிலிருந்து பிறப்பது. விக்கு என்பது \"இக்கு\" எனும் ஒலிக்குறிப்பிலிருந்து பிறந்தது. ஆங்கிலத்திலும் விக்கலுக்கான சொல் \"hiccup\" அவ்வாறானதே. சிலாவிக்கு, பால்ட்டிக்கு, செருமானிய, அங்கேரிய, துருக்கிய, இந்திய பழங்கதைகளில் ஒருவரைப்பற்றி வேறெங்கோ பேசப்படும்போது விக்கல் ஏற்படுவதாகக் குறிப்பிடுகின்றனர்.\n\nSection::::குறிப்பிடத்தக்க நபர்கள்.\nசார்லசு ஆசுபார்ன் எனும் அமெரிக்கருக்கு தொடர்ந்து 68 ஆண்டுகள் விக்கல் இருந்தது. 1922-ஆம் ஆண்டுமுதல் பிப்பிரவரி 1990 வரை ஏறத்தாழ 43 கோடிமுறை விக்கியிருப்பார் எனக்கணித்து கின்னசு புத்தகத்தில் குறித்துள்ளனர். 2007-இல் புளோரிடாவைச் சேர்ந்த பதின்ம வயதுப் பெண் செனிஃவர் மீ நிமிடத்துக்கு 50 முறை 5 வாரங்களுக்குத் தொடர்ந்து விக்கியிருக்கிறார்.  இங்கிலாந்தைச் சேர்ந்த கிறித்தோஃவர் சாண்டுசு 2007-இல் இருந்து 27 மாதங்கள் 1 கோடி முறை விக்கியிருக்கிறார். பின்னர் அவரது சிக்கல் மூளையிலிருந்த ஒரு கட்டி நரம்புகளை அழுத்துவதால் ஏற்பட்டது எனக் கண்டறிந்தனர். 2009-ஆம் ஆண்டு அறுவை மருத்துவத்துக்குப்பிறகு அவரது விக்கல் நின்றது.\n"}
{"id": "81520", "url": "https://ta.wikipedia.org/wiki?curid=81520", "title": "முதலாம் இசபெல்லா", "text": "முதலாம் இசபெல்லா\n\nமுதலாம் இசபெல்லா (ஸ்பானிய மொழி: Isabel I, Ysabel) இடைக்காலத்தில் இருந்த நாடான காஸ்டைலின் (தற்போதைய ஸ்பெயினின் பகுதி) அரசியாக இருந்தார். இவளே கொலம்பசை ஆதரித்த அரசியாவாள்.\n\nSection::::தடைகளைத் தாண்டி நடந்த திருமணம்.\nஇவளுக்கு 3 வயதாக இருக்கும் போதே இவளுக்கும் அரகானின் அரசனான இரண்டாம் ஜானின் மகன் ஃபெர்டினாண்டுக்கும் திருமண நிச்சயம் செய்யப்பட்டது. ஆனால் இவளின் தந்தை ஹென்றி ஆறு வருடம் கழித்து இந்த ஒப்பந்தத்தை இரத்து செய்தார். இவளுக்கு எத்தனையோ மணத்துணைவர்கள் பார்க்கப்பட்டார்கள். ஆனால் இறுதியில் பல தடைகளைத் தாண்டி ஃபெர்டினாண்டே இவளை மணந்து கொண்டார்.\nSection::::கொலம்பஸ்.\nகிறிஸ்டோஃபர் கொலம்பசின் நாடு காணும் திட்டத்தை ஆரம்பத்தில் எதிர்த்தாலும் ஓரிரு ஆண்டுகள் கழிந்ததும் ஒப்பந்தத்தின் படி பொருட்செலவை ஏற்றுக் கொண்டார்.\n\nSection::::ஆணுக்குப் பெண் நிகர்.\nதன் துணைவருடன் புரிந்துணர்வுடனும் சம உரிமையுடனும் இவர் ஆட்சி நடத்தினார். கிரனடாவில் உள்ள அரண்மனையில் இவர்களின் சமஉரிமைச் சாசனம் பொறிக்கப்பட்டுள்ளது.\n\nSection::::சாதனைகள்.\nஸ்பெயினை ஒருங்கிணைத்தது\n\nகொலம்பசை ஆதரித்தது\n\nஅடுத்த நூற்றாண்டுக்கான இராணுவக் கட்டமைப்பை அமைத்து வைத்தது\n\nSection::::புனிதர் பட்டத்திற்கான பாதையில்.\nஇசபெல்லாவிற்கு போப்பரசரால் கடவுளின் பணியாளர் (servant of god) பட்டம் வழங்கப்பட்டு விட்டது. ஆனால் யூத அமைப்புகளின் எதிர்ப்பால் புனிதர் பட்டம் வழங்கப்படவில்லை.\n\nSection::::சிறப்பிக்கப்படல்.\nஅமெரிக்க அஞ்சல் தலையில் இடம் பெற்ற முதல் பெண் இசபெல்லா ஆவார். இவளின் படம் இடம் பெற்ற அஞ்சல் தலைகள் பல ஆயிரம் டாலர்களுக்கு ஏலம் போயின. அமெரிக்கா வெளியிட்ட நாணயத்தில் இடம் பெற்ற முதல் பெயரிடப்பட்ட பெண்மணியும் இவளே.\n"}
{"id": "81524", "url": "https://ta.wikipedia.org/wiki?curid=81524", "title": "பதடி வைகலார்", "text": "பதடி வைகலார்\n\nபதடிவைகலார் சங்ககால நல்லிசைப் புலவர்களுள் ஒருவர். இவரின் இயற்பெயர் தெரிந்திலது. தலைவியுடன் பழகாத நாள் வீணான நாள் (பகடி வைகல்) எனும் பொருள் படி இவர் பாடிய குறுந்தொகைப் 323 ஆம் பாடலே இவருக்கு இப் பெயரைப் பெற்றத் தந்தது. பதடி என்றால் உமி (வீணானது) என்றும் வைகல் என்றால் நாள் என்றும் பொருள்.\n\nபதடிவைகலார் சங்ககாலப் புலவர். இவரது பாடல் ஒன்றே ஒன்று உள்ளது. அது குறுந்தொகை 323. இவர் பாடல் தொடரால் பெயர் பெற்ற புலவர். தம் பாடலில் \"பதடி வைகல்\" என்னும் தொடரைப் பயன்படுத்தியுள்ளார். இவரது இயற்பெயர் தெரியாத நிலையில் குறுந்தொகை நூலைத் தொகுத்த ஆசிரியர் இவருக்குப் பதடிவைகலார் எனப் பெயர் சூட்டியுள்ளார்.\n\nSection::::பாடல் சொல்லும் செய்தி.\nபோர்வினை முடிந்தபின் இல்லம் மீளும் தலைவன் தன் செஞ்சுக்குச் சொல்கிறான்.\n\nஎல்லாம் செல்லி என்ன பயன்? இங்கு இருந்த ஒவ்வொரு நாளும் பதர்போல் சாவியாகிவிட்டது. இங்கு ஒவ்வொரு நாட்காலையிலும் பாணர் தம் எழால் பறையை முழக்கிப் படுமலைப்பண் பாடுகின்றனர்.\n\nமழை பொழிந்து பூத்த முல்லைமணம் அவள் நெற்றியில் கமழ, அவள் கூந்தல் மெத்தையில் வாழாத நாட்கள் தானே இவை. (எனவே இவை பதடி வைகல்)\n"}
{"id": "81525", "url": "https://ta.wikipedia.org/wiki?curid=81525", "title": "வேதநாயகம் சாஸ்திரியார்", "text": "வேதநாயகம் சாஸ்திரியார்\n\nவேதநாயகம் சாஸ்திரியார் (1774 -1864), தஞ்சைக் கவிஞரும் இரண்டாம் சர்போஜியின் பிரதான புலவரும் ஆவார். இவர் பெயரில் 133 புத்தகங்களும் 400க்கும் மேற்பட்ட பாடல்களும் உள்ளன.\n\nSection::::வாழ்க்கை.\nஇவர் 1774 செப்டம்பர் 7 இல் ஒரு கத்தோலிக்க குடும்பத்தில் பிறந்தார்.இவர் போதகனார் தேவசகாயம் (முன்னாள் அருணாச்சலம்) ஞானப்பூ ஆகியோரின் முதலாம் மகனாவார். இவரின் அக்கா தங்கைகளான சூசையம்மாளும் பாக்கியம்மாளும் தங்கள் தாயைச் சிறுவயதிலேயே இழந்தனர். இவர் பத்தாம் அகவையில் கிறித்துவின் சிலுவைத் தோற்றத்தைக் கண்டதாக கூறப்படுகிறது.\n\nபுதிய ஏற்பாட்டின் பாதகத்தை அறிந்து, கிறித்தியான் ஃபிரீட்ரிக் சவார்சு என்ற ஒரு செருமனி நாட்டு ஊழியக்காரரை தேடி, தனது 12 ஆம் அகவையில் சீர்திருத்திய திருசபைக்கு மாறினார். சவாசின் கீழ் கல்வி பயின்றார். சவாசுக்கு, இளவரசர் சர்போஜி (பின்னாள் தஞ்சாவூரின் இரண்டாம் சர்போஜி) என்னும் மற்றொரு சீடர் இருந்தார். இவரது கல்வி, அந்நாளைய குரு-சீட மரபில் நிகழ்ந்தது.\n\nபின்னர், தரங்கம்பாடியில் தனது வேதவியல் பட்டத்தைப் பெற்றார். இவரது பேராசிரியர்களாக கலாநிதி ஜான், கலாநிதி காமரர், புனித ரோட்டிலர் ஆகியோர் வாய்த்தனர்.\n\nஇவர் 19ஆம் அகவையில் தஞ்சாவூரைச் சுற்றியுள்ள ஊர்களில் அற்செய்திப் பள்ளியாசிரியராக அமர்ந்து இலக்கியம், கணிதம் ஒழுக்கவியலைக் கற்பித்தார். பின்னர் தலமையாசிரியராக பணியேற்றார்.\n\nஅதற்பின், தனது பள்ளி நண்பரான இளவரசர் சர்போஜி மன்னராக முடிசூடியப்பின், இவர் அரசவையின் முதன்மைப் புலவரானார். முதலில் அரண்மனையில் யாவும் சமாதானமாக இருந்தது, அரசரே இவரை முதிய உடன்பிரப்பாகத் தான் அழைத்துள்ளார். எனினும் பின்னர், கிறித்தவத்தை வெறுத்த சில ஆற்றல்மிகு பிரபுக்கள் இருப்பினும் சாஸ்திரியார் அச்சமின்றித் தனது கிறித்தவ நம்பிக்கையை வெளிப்படுத்தினார்; மற்ற மதங்களை மதித்து தன் மதத்தை கைவிடாமலிருந்தார். கடைசி வரை இவர் பாடிய பஜனைகள் யாவும் இயேசு கிறித்துவைப் போற்றியே அமைந்தன.\n\nஇவரின் நம்பிக்கை மற்றவர்பால் மிக ஆற்றலோடு திகழ்ந்தது. அந்நாளில் கடுஞ்சிறுவனான தரங்கம்பாடி சாமுவேலன் எனும் சரஸ்வதி மகால் நூலகத்தில் பணிபுரிந்த சாமுவேலன் அய்யனைக் கடும் விவாதத்தின் பின்னர் கிறித்தவத்திற்கு மதமாற்றினார்.\n\n\n"}
{"id": "81527", "url": "https://ta.wikipedia.org/wiki?curid=81527", "title": "பழுப்புக் கொழுப்பு", "text": "பழுப்புக் கொழுப்பு\n\nபழுப்புக் கொழுப்பு (brown fat) என்பது கொழுப்பிழையத்தின் இரு வகை இழையங்களுள் ஒன்றாகும்.கொழுப்பிழையத்தின் மற்றொரு வகை வெள்ளைக் கொழுப்பு இழையமாகும்.\n\nSection::::வெள்ளைக் கொழுப்புடன் வேறுபடுதல்.\nஇது பிறந்த குழந்தைகளிலும் குளிர்காலத் தூக்கம் (hibernation) மேற்கொள்ளும் விலங்குகளிலும் அதிகமாகக் காணப்படும். இதன் முக்கியப் பணி வெப்ப உற்பத்தி (thermogenesis) ஆகும். ஒரு தனித்த கொழுப்புத் துளியைக் கொண்ட வெள்ளைக் கொழுப்புடன் ஒப்பிடுகையில், பழுப்புக் கொழுப்பில் எண்ணற்ற சிறிய கொழுப்புத் துளிகளும் அதிக எண்ணிக்கையிலான இழைமணிகளும் உள்ளன. இதன் இழைமணிகளில் உள்ள இரும்பே (iron) இதன் பழுப்பு நிறத்திற்குக் காரணமாகும். பழுப்புக் கொழுப்பு இழையத்திற்கு அதிக ஆக்சிசன் தேவையிருப்பதால், வெள்ளைக் கொழுப்பு இழையத்தை விட பழுப்புக் கொழுப்பு இழையத்தில், அதிகளவிலான குருதி மயிர்க்குழாய்கள் (capillaries) இருக்கின்றன.\n\nSection::::உயிர்வேதியியல்.\nஇழைமணிகளில் நடக்கும் இலத்திரன் கடத்தல் சங்கிலி (electron transport chain) மூலமாக ஏ.டி.பி (ATP) உற்பத்தி ஆகிறது. இலத்திரன் கடத்தல் சங்கிலி இரண்டு கூறுகளை உடையது. அவை, ஆக்சிசனேற்றம் மற்றும் பாஸ்ஃபோ ஏற்றம் (phosphorylation) ஆகும். ஆக்சிசனேற்றத்தால் உண்டாகும் ஆற்றலைக் கொண்டே பாஸ்ஃபோ ஏற்றம் நடைபெறுகிறது. இவ்விரு கூறுகளையும் பிரிக்கும் போது (uncoupling) ஆக்சிசனேற்றத்தினால் உண்டாகும் ஆற்றலால் வெப்பம் உற்பத்தி செய்யப்படுகிறது. இந்தப் பிரிக்கும் வேலையைத் தான் பழுப்புக் கொழுப்பு இழையத்திலுள்ள தெர்மோஜெனின் (thermogenin) (வெப்ப உருவாக்கி) எனும் புரதம் செய்கிறது.\n\nSection::::பிறந்த குழந்தைக்குப் பாதுகாப்பு.\nபுதிதாகப் பிறந்த குழந்தைகள் வெப்பத்தை வெகுவில் இழக்கக் கூடியவை.\n\nஇதற்கான காரணங்களாவன:\n\nஆகவே, வெப்ப உற்பத்திக்கான ஒரு வழியாக இயற்கை அளித்ததே பழுப்புக் கொழுப்புத் திசுவாகும். பிறந்த குழந்தையின் உடலளவில் ஐந்து விழுக்காடு பழுப்புக் கொழுப்பு இழையமே. இது குழந்தையின் பின் பகுதி, தோள்ப்பட்டைகள் ஆகியவற்றில் அதிகம் காணப்படும்.\n\nSection::::பெரியவர்களில் காணப்படுதல்.\nகுழந்தை வளர்ந்ததும் பழுப்பு நிறத்தை அளிக்கும் இழைமணிகள் மறைந்து அது வெள்ளைக் கொழுப்பு போல் மாறி விடுவதாக நம்பப்பட்டது. ஆனால் புதிய ஆராய்ச்சிகளின் முடிவுகள் இதை மறுக்கின்றன. பாசிட்ரான் வெளிவிடும் வெட்டுவரைவியன் (positron emission tomography) மூலம் ஆராய்ந்ததில் பெரியவர்களிலும் மேல் மார்பு மற்றும் கழுத்துப் பகுதியில் பழுப்புக் கொழுப்பு இருப்பது கண்டறியப்பட்டுள்ளது. வெகு அபூர்வமாக இந்த பழுப்புக் கொழுப்பு ஹைபர்னோமா (hybernoma) எனும் கட்டியாக மாறலாம்.\n\nSection::::கருவியல்.\nபழுப்புக் கொழுப்புத் திசுவும் தசைத் திசுவும் ஒரே குருத்து திசுவில் (stem cell) இருந்து வளர்வதாகத் தெரிகிறது.\n"}
{"id": "81530", "url": "https://ta.wikipedia.org/wiki?curid=81530", "title": "பேராவூரணி (சட்டமன்றத் தொகுதி)", "text": "பேராவூரணி (சட்டமன்றத் தொகுதி)\n\nபேராவூரணி தஞ்சாவூர் மாவட்டத்தின் ஓர் சட்டமன்றத் தொகுதியாகும். இது தஞ்சாவூர் மக்களவைத் தொகுதிக்கு உட்பட்டது.\n\nதளிகைவிடுதி, பாண்டிபழமவைக்காடு, வெட்டுவாக்கோட்டை-மிமி,வெட்டுவாக்கோட்டை-மி, சென்னியாவிடுதி, நெய்வேலிவடபாதி, நெய்வேலி தென்பாதி, வேங்கரை பெரியக்கோட்டைநாடு, வேங்கரை திப்பன்விடுதி மற்றும் வேங்கரை கிராமங்கள், \nநம்பிவயல், கொள்ளுக்காடு, அனந்தகோபாலபுரம் வடபாதி, அனந்தகோபாலபுரம் தென்பாதி, பாதிரங்கோட்டை தென்பாதி, பாத்ரங்கோட்டை வடபாதி, அதம்பை வடக்கு, அதம்பை தெற்கு, நடுவிக்கோட்டை, காயாவூர், பூவளூர், வழுதலைவட்டம், வாட்டாத்திக்கோட்டை கொள்ளுக்காடு, வாட்டாத்திக்கோட்டை உக்கடை பீமாபுரம், எடையாத்தி வடக்கு,எடையாத்தி தெற்கு, சூரியநாராயணபுரம், செருவாவிடுதி வடபாதி, கிருஷ்ணபுரம், செருவாவிடுதி தென்பாதி, மடத்திக்காடு, துறவிக்காடு, புனவாசல் மேற்கு, புனவாசல் கிழக்கு, குறிச்சி, நெய்வாவிடுதி, அனந்தீஸ்வரபுரம், அலிவலம், கொண்டிகுளம், மணவயல், துவரமடை, கழுகபுளிக்காடு, பில்லன்கிழி, பாலத்தளி, எண்ணெய்வயல், எழுத்தாணிவயல், பண்ணைவயல், பைங்காட்டுவயல், கூத்தடிவயல், சொக்கநாதபுரம், பூவணம், கட்டயன்காடு உக்கடை, மதன்பட்டவூர், ஓட்டங்காடு, திருச்சிற்றம்பலம் மேற்கு, திருச்சிற்றம்பலம் கிழக்கு, களத்தூர் மெற்கு, களத்தூர் கிழக்கு, ஒட்டங்காடு உக்கடை, நடுவிக்குறிச்சி, கட்டையங்காடு, புக்கரம்பை, பள்ளத்தூர், மருதங்காவயல், கொள்ளுக்காடு, வெளிவயல், புதுப்பட்டினம், ஆண்டிக்காடு, எட்டிவயல், உதயமுடையான், ஆலடிக்காடு, அழகிநாயகிபுரம், ஏரளிவயல், கரிசவயல், தண்டாமரைக்காடு, பள்ளிஓடைவயல், புதிரிவயல், ரெண்டாம்புளிக்காடு, அலமதிக்காடு, மறவன்வயல், கள்ளிவயல் மற்றூம் சரபேந்திரராஜன் பட்டினம் கிராமங்கள் ,\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n\n"}
{"id": "81556", "url": "https://ta.wikipedia.org/wiki?curid=81556", "title": "தத்தராய ராமச்சந்திர கப்ரேக்கர்", "text": "தத்தராய ராமச்சந்திர கப்ரேக்கர்\n\nதத்தராய ராமச்சந்திர கப்ரேக்கர் (\"Dattaraya Ramchandra Kaprekar\", 17 சனவரி 1905 - 1986), ஓர் இந்தியக் கணிதவியலாளார். 50 ஆண்டுகளுக்கு மேலாக எண்கள்பால் ஈடுபாடு கொண்டு கணிதத்தில் ஆராய்ச்சி செய்தவர். எண்ணியலில் இவர் பல கண்டுபிடிப்புகளை நிகழ்த்தினார். கப்ரேக்கர் மாறிலி, கப்ரேக்கர் எண் ஆகியவை இவரது கண்டறிதல்களே. முதுகலைப் பட்டம் பெறாதிருந்தும் இவர் எண்ணியலில் பல கட்டுரைகளையும் துண்டுப் பிரசுரங்களையும் வெளியிட்டார்; இவரது பல எண்ணியல் வித்தைகள் விளையாட்டுக் கணிதத்தில் இன்று பயன்படுத்தப் படுகின்றன.\n\nSection::::பிறப்பு.\nகப்ரேக்கர் 1905-ஆம் ஆண்டு ஜனவரி 17 ஆம் நாள் மஹாராட்டிர மாநிலத்தில் மும்பைக்கு அருகிலுள்ள தகானு என்னுமிடத்தில் பிறந்தவர். இராமச்சந்திரதேவ கப்ரேக்கர்-ஜானகிபாய் இணையருக்கு இளைய மகனாகப் பிறந்தார். இவருக்கு 3 சகோதரர்களும் 1 சகோதரியும் உண்டு.\n\nSection::::கல்வி.\nகப்ரேக்கரின் தந்தையார் 1908 -ல் தாணேயிக்கு மாற்றலாகிச் சென்றதால், அங்குள்ள நகராட்சிப் பள்ளியில் ஆரம்பக் கல்வியைத் தொடங்கினார். 8 வயாதன போது, அவர் தன் தாயை இழக்க நேரிட்டது. எனவே தாய்வழி மாமனான கிருஷ்ணாஜி என்பவரின் பராமரிப்பில் வளர்ந்தார். 1915-ல் தன் மாமாவையும் கொள்ளை நோய்க்குப் பலி கொடுக்க நேரிட்டது. எனவே அவர் மீண்டும் தாணேவுகுத் திரும்பி தன் தந்தையாருடன் தங்கி உயர் நிலைப் பள்ளிக் கல்வியைத் தொடர்ந்தார். பள்ளியில் அவர் ஒரு சராசரி மாணவனாக இருந்த போதிலும் எண்கள் உலகில் காணப்படும் வியப்பூட்டும் விந்தைகளைக் கண்டு மனதைப் பறிகொடுத்து சிந்திக்கவும் தொடங்கினார்.\n\nகப்ரேக்கரின் கணக்குப் பேராசிரியரான கணபதி என்பார் சில சமயங்களில் கணக்குப் புதிர்களையும், பெருக்கல்களைப் போடச் சுருக்கு வழிமுறைகளையும் சொல்லிக் கொடுப்பார். இதுவே அவருக்குப் பெரிய தூண்டுகோலாக அமைந்தது எனலாம். இதன் பிறகு எண்களின் பலப்பல சிறப்பியல்புகளைத் தானே முனைந்து கண்டு பிடிக்கத் துவங்கினார்.\n\nபள்ளிப் படிப்பை முடித்தபின், 1923 ஆம் ஆண்டு புனேயில் உள்ள பெர்குசன் கல்லூரியில் இன்டர்மிடியேட் மற்றும் இளங்கலை அறிவியல் பட்டப் படிப்பை முடித்தார். 1929 -ல் பம்பாய் பல்கலை கழகத்திலிருந்து இளங்கலை அறிவியல் பட்டம் பெற்றார். பின்னர் ஆசிரியர் பயிற்சிப் படிப்பை முடித்து தேவ்லாலி என்னும் ஊரிலுள்ள ஒரு பள்ளியில் ஆசிரியர் பணியில் சேர்ந்தார். அங்கு 1930 முதல் 1962 வரை பணி புரிந்தார். 1932 -ல் இந்திரா பாய் என்பவரை மணம் புரிந்து கொண்டார்.\n\nSection::::ஆய்வும் பணியும்.\nஆசிரியரான கப்ரேக்கர் பள்ளியில் கணிதம், வானியல், சமற்கிருதம் ஆகியவற்றைக் கற்பித்தார். பள்ளியில் ஆசிரியராக இருந்து கொண்டே எண் பற்றிய ஆய்வுகளைத் தொடர்ந்து மேற்கொண்டர். தன் கண்டுபிடிப்புகளை அறிவியல் கழகக் கூட்டங்களிலும், இந்திய கணிதவியல் கழகத்தின் ஆண்டுக் கூட்டங்களிலும், நடைபெறும் கருத்தரங்குகளிலும் வெளிப்படுத்தினார். இந்திய கணிதவியல் கழகத்தில், 1937 -ஆம் ஆண்டில் ஆயுள் உறுப்பினராகச் சேர்ந்தார்.\n\nதன் ஆராய்ச்சிக்காக உதவி வேண்டி, அவர் யாரையும் கேட்டுக் கொண்டதில்லை. பம்பாய் பல்கலைக் கழகம், அவருடைய டெம்லோ எண்கள் தொடர்பான ஆய்வுகளுக்கு 1939 முதல் 1941 வரை நிதி உதவி வழங்கியது. 1960 முதல் 1962 வரை புனே பல்கலைக்கழகம் அவருடைய பல்வேறு ஆராய்ச்சிகளுக்காக உதவித் தொகை வழங்கியது. 1962 முதல் 1967 வரை பல்கலைக் கழக மானியக் குழு உதவித் தொகை வழங்கி கப்ரேக்கரைப் பெருமைப்படுதியது. 1962 -ல் அவர் ஆசிரியர் பணியிலிருந்து ஓய்வு பெற்றார். அதன் பின் பல பல்கலைக் கழகங்களுக்கும், கல்லூரிகளுக்கும் சென்று தன் கண்டுபிடிப்புகளைப் பற்றிச் சொற்பொழிவு நிகழ்த்தினார். மிகப்பல ஆராய்ச்சிக் கட்டுரைகளை இந்திய மற்றும் வெளிநாட்டு இதழ்களில் வெளியிட்டார். ஒரு சில நூல்களையும் இயற்றியுள்ளார். எண்கணிதக் குறிப்புகள் பலவற்றை 'சயின்ஸ் ரிப்போர்ட்டர்', 'சயின்ஸ் டுடே' போன்ற அறிவியல் இதழ்களில் வெளியிட்டார்.\n\nஅவருடைய மனைவி, குழந்தைப்பேறு ஏதுமின்றி இறந்து போனார். அதற்குப் பிறகு தன் முழு நேரத்தையும் எண்களைப் பற்றி ஆய்வு செய்வதிலேயே கப்ரேக்கர் செலவிட்டார். விளையாட்டுக் கணக்குகளையும் அதற்குச் சரியான தீர்வுகளை அறியும் முறைகளையும் கண்டறிவதில் தன்னை ஈடுபடுத்திக் கொண்டு துயரங்களை மறந்து மகிழ்வுற்றார்.\n\nSection::::வானவியல் ஆர்வம்.\nகப்ரேக்கரின் தந்தையார் ஒரு நல்ல சோதிடர் ஆதலால் கப்ரேக்கர் சோதிடத்தைப் பற்றியும் தெரிந்திருந்தார். விண்ணில் விண்மீன்களை இனங்கண்டு கொள்வதில் வல்லுநராக இருந்தார். 1937-க்குப் பிறகு தன் கண்டுபிடிப்புகளை அவ்வப்போது ஒரு குறிப்பேட்டில் குறித்து வைத்திருந்தார்.\n\nSection::::கப்ரேக்கர் கண்ட எண்ணுலகம்.\nகப்ரேக்கர் பல புதிய புதிய எண் இனங்களைக் கண்டறிந்து அவற்றை நுட்பமாக ஆய்வு செய்து அவற்றின் பொதுப்பண்புகளையும் சிறப்புப் பண்புகளையும் ஒருசேரக் கண்டறிந்துள்ளார். கப்ரேக்கர் பத்தாம் வகுப்பில் படிக்கும் போது 5-ல் முடியும் எண்களின் இருமடியைப் பற்றி கணக்கு ஆசிரியர் சொல்லிக் கொண்டிருந்தார். (10x + 5) என்பது 5-ல் முடியும் ஈரிலக்க எண் . ஆனால், அதன் இருமடி 100x*(x + 1) + 25 என்றவாறு அமையும் அதனால் இது போன்ற இருமடிகளை நொடிப் பொழுதில் கூறிவிடலாம். அதாவது 35 என்னும் எண்ணை எடுத்துக் கொண்டால், அதில் உள்ள 3 என்னும் எண்ணின் அடுத்த எண்ணாகிய 4 ஓடு பெருக்கி வரும் 12 என்னும் எண்ணின் அருகே 25 ஐ இடலாம் 1225 என்று (12*100 + 25 = 1225)\n\nகப்ரேக்கர் சிறுவயதிலேயே 45 மற்றும் 55 ன் இருமடிகள் சற்று மாறுபாடாக இருப்பதைக் கண்டறிந்தார். 45,55 -ன் இருமடிகளை இரு எண் கூறுகளாகப் பிரித்துக் கூட்ட அதே எண் கிடைக்கின்றது.\n\nகப்ரேக்கர் பின்னாளில் இது போல நூற்றுக்கணக்கான எண்களை இனங்கண்டறிந்தார். இவற்றை இன்றைக்கு கப்ரேக்கர் எண்கள் என அழைக்கின்றார்கள். 5-ல் மட்டுமன்றி பிற எண்களுடன் முடியும் எண்களின் இருமடியைச் சட்டெனக் கண்டறிய பல எளிய சுருக்கு வழிகளையும் இவர் கண்டறிந்து வெளியிட்டுள்ளார். இது \"Ten cuts in Calculation\" என்ற தலைப்பில் ஒரு நூலாக வெளி வந்துள்ளது.\n\nசான்று:\n\nSection::::ஒழுங்குமுறையில் மாற்றிப் பெருக்குதல்.\nஇரு எண்களை ஓர் ஒழுங்கு முறையில் மாற்றிப் பெருக்கும் போது, அந்த மாற்றம் பெருக்குத்தொகையிலும் காணப்படுவதை கப்ரேக்கர் புலப்படுத்திக் காட்டியுள்ளார்.\nசான்று:\n\n91 லும் 819 லும் 9 ஐயும் சுழியையும் (பூச்சியம்), மாறி மாறி உட்புகுத்த அதே போல் பெருக்குத் தொகையான 74529 லும் 9ம் சுழியும் மாறி மாறி உட்புகுந்து வருவது இங்கு நோக்கத்தக்கதாகும்.\n\nஇவ்வாறே சேர்த்துக் கொள்ள வேண்டும். பெருக்குத் தொகையிலும் இதே மாதிரியான ஒழுங்கு முறையில் எண்கள் அமைவதைக் காணலாம்.\n\nSection::::கப்ரேக்கர் எண்கள்.\nகப்ரேக்கர் தனக்குத் தானே எண்களின் இருமடி, மும்மடிகளின் பட்டியலை விரிவாகத் தயாரித்து வைத்திருந்தார். இதன் மூலம் அவர் எண்களின் புதிய இனங்களைப் பற்றி விரிவாகத் தெரிவிக்க முடிந்தது. குறிப்பாக \nபோன்றவற்றைச் சொல்லலாம்.\n\nSection::::கப்ரேக்கர் மாறிலி, 6174.\nகப்ரேக்கர் மாறிலி என்பது 6174 என்னும் எண்ணைக் குறிக்கும். இதனை இவர் 1949 இல் கண்டுபிடித்தார். . இந்த எண்ணின் சிறப்பு என்னவென்று அறிய கீழ்க்காணுமாறு செய்தல் வேண்டும். வெவ்வேறான இலக்கங்கள் கொண்ட ஒரு நான்கு இலக்க எண்ணை எடுத்துக்கொள்ள வேண்டும். முதலில் அந்த நான்கு இலக்கங்களைக் கொண்டு அமையக்கூடிய மிகப் பெரிய நான்கு இலக்க எண்ணை உருவாக்க வேண்டும். பிறகு அதே நான்கு இலக்கங்களைக் கொண்டு அமையக்கூடிய மிகச் சிறிய நான்கு இலக்க எண்ணை உருவாக்க வேண்டும். இப்பொழுது முதலில் உருவாக்கிய பெரிய எண்ணிலிருந்து அடுத்து உருவாக்கிய சிறிய எண்ணைக் கழித்து வரும் எண்ணைக் குறித்துக் கொள்ள வேண்டும். இப்படிக் கிடைத்த எண்ணில் உள்ள இலக்கங்களைப் பயன்படுத்தி மீண்டும் முன்போலவே அவற்றால் அமையக்கூடிய மிகப்பெரிய எண், மிகச்சிறிய எண் இரண்டையும் உருவாக்கி அவற்றின் வித்தியாசத்தைக் கண்டறிய வேண்டும். இப்படியே செய்துகொண்டே போனால் கடைசியில் 6174 என்னும் மாறிலி கிட்டும்.\n\nஎடுத்துக்காட்டாக 1234 என்ற நான்கிலக்க எண்ணைக் கொண்டு தொடங்கினால்:\n\nமுன்பு செய்ததுபோல் இருமுறை தொடர\n\nஇந்நிலையில் மேலும் இதனைத் தொடர்ந்தால் அதே எண்ணே கிட்டும் (7641 − 1467 = 6174).\n\nஎந்தவொரு நான்கு இலக்க எண்ணை எடுத்துக்கொண்டாலும் மிகப்பெரும்பாலும் 7 முறை இப்படிச் செய்தாலே விடை கிட்டிவிடும்.\n\nSection::::இறுதிக் காலம்.\nஎண்களின் உலகத்தில் பல புதிய கண்டுபிடிப்புகளைக் கண்ட கப்ரேக்கர் சிறுவர்களுக்கு விளையட்டுக் கணக்குளையும், புதிர்களையும் போட்டு அவர்களுக்கு கணக்கில் ஆர்வம் ஏற்படச் செய்தார். கப்ரேக்கர் 1988 -ல் இயற்கை எய்தினார்.\n\nSection::::உசாத்துணை.\nடாக்டர் மெ. மெய்யப்பன் .'விளையாட்டுக் கணக்குகள்' அறிவுப் பதிப்பகம். ஜூன்,2003.\n"}
{"id": "81593", "url": "https://ta.wikipedia.org/wiki?curid=81593", "title": "புவனகிரி (சட்டமன்றத் தொகுதி)", "text": "புவனகிரி (சட்டமன்றத் தொகுதி)\n\nபுவனகிரி கடலூர் மாவட்டத்தின் ஓர் சட்டமன்றத் தொகுதியாகும்.\nபொன்னேரி (கோ), கார்குடல் மாவைடந்தல், சாத்தமங்கலம், யு.கொளப்பாக்கம், அரசக்குழி, யு.அகரம், ஊத்தங்கல், கூணன்குறிச்சி, யு.மங்கலம், வடக்குவெள்ளுர், பெரியாக்குறிச்சி, சேப்ளாநத்தம், தோட்டகம், உய்யகொண்ராவி, கீழ்பாதி, மணகதி, மேல்பாதி, மேல்பாப்பணப்பட்டு, நெய்வேலி, வேப்பங்குறிச்சி, மும்முடிச்சோழகன், கம்மாபுரம், கீரனூர், கோபாலபுரம், குமாரமங்கலம், கோ.ஆதனூர், சொட்டவனம், கார்மாங்குடி, சக்கரமங்கலம், வல்லியம் மேலப்பாளையூர், கீரனூர், மருங்கூர், தொழூர், கொடுமனூர், கீழ்ப்பாளையூர், தேவங்குடி, க.புத்தூர், சிறுவரப்பூர், சாத்தப்பாடி, யு.ஆதனூர், தர்மநல்லூர், விளக்கப்பாடி, பெருவரப்பூர், கோட்டுமூளை, காவனூர், கீரமங்கலம், பெருந்துரை, பனழங்குடி, மற்றும் ஓட்டிமேடு கிராமங்கள். \n\nSection::::தொகுதியில் அடங்கியுள்ள பகுதிகள்.\nகங்கைகொண்டான் (பேரூராட்சி). \nகத்தாழை, வளையமாதேவி கீழ்பாதி, துறிஞ்சிக்கொல்லை, பின்னலூர், சொக்கங்கொல்லை, சாத்தப்பாடி, வடக்குத்திட்டை, வட கிருஷ்ணாபுரம். மருதூர், வட தலைக்குளம், பிரசன்னராமாபுரம், அம்பாள்புரம், நெல்லிக்கொல்லை, எரும்பூர், வளையமாதேவி, (மேஸ்பாதி), அகர ஆலம்ப்படி, ஆதனூர்(புவனகிரி), பெரிய நெற்குணம், சின்ன நெற்குணம், வீரமுடையாநத்தம், ஆணைவாரி, மிராளுர், மஞ்சக்கொல்லை, உளுத்தூர், தென் தலைத்திட்டை, பூதராயன்பேட்டை, ஆலம்பாடி(கஸ்பா), பு.ஊடையூர், சீயப்பாடி, சாத்தமங்கலம், வத்தாயந்தெத்து, கிளாவடிநத்தம், அழிச்சிக்குடி, வண்டராயன்பட்டு, வயலூர், கீரப்பாளையம், திருப்பணிநத்தம், வட ஹாரிராஜபுரம், தாதம்பேட்டை, ஆயிப்பேட்டை, கிளியனூர், ஓரத்தூர், பரதூர், பூதங்குடி, வெள்ளியங்குடி, பாளையஞ்சேர்ந்தங்குடி, சாக்காங்குடி, புளியங்குடி (ஹரிராஜபுரம்), தென் ஹரிராஜபுரம், சி.மேலவன்னியூர், எண்ணநகரம், கண்ணங்குடி, கீழ்நத்தம், இடையன்பாலச்சேரி, மதுராந்தகநல்லூர், பூந்தோட்டம், வாக்கூர், வடப்பாக்கம், வெய்யலூர், வாழக்கொல்லை, ஓடாக்கநல்லூர், தரசூர், தேவங்குடி, கே, ஆடூர், சி.வீரசேழகன், துனிசிரமேடு, பூங்கொடி, பண்ணப்பட்டு, அய்யனூர், அக்கரமங்கலம், மனக்குடியான் இருப்பு, விளகம், சேதியூர், கூளிப்பாடி, வடக்குவிருத்தாங்கம், டி.மணலூர், தெற்கு விருத்தாங்கன், டி.மடப்புரம் மற்றும் டி.நெடுஞ்சேரி கிராமங்கள்.\n\nசேத்தியாத்தோப்பு (பேரூராட்சி) மற்றும் புவனகிரி (பேரூராட்சி).\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n\n"}
{"id": "81594", "url": "https://ta.wikipedia.org/wiki?curid=81594", "title": "நவநீத நடனார்", "text": "நவநீத நடனார்\n\nநவநீத நடனார் என்பவர், தமிழ்ப் பிரபந்தங்களைப் பற்றிக் கூறும் நவநீதப் பாட்டியல் என்னும் நூலை எழுதிய ஒரு புலவர் ஆவார். இவரது நூலுக்கு எழுதப்பட்ட உரை ஒன்றில் இவர் நவநீத நாட்டினர் என்று குறிக்கப்பட்டுள்ளது. எனினும் இவ்வாறான நாடு ஒன்று இருந்தது பற்றியோ அல்லது எங்கு இருந்தது என்பது பற்றியோ தகவல்கள் இல்லை.\n\nவிட்டுணுவின் பக்தர் எனப் பொருள்படும் \"அரிபத்தர்\" என்னும் சொல்லினால் நவநீதப் பாட்டியலின் உரை இவரைக் குறிப்பிடுவதனாலும், நவநீதன் என்பது திருமாலின் ஒரு அவதாரமான கண்ணபிரானைக் குறித்து நிற்பதாலும், காப்புச் செய்யுள் விட்டுணுவைக் குறித்து இருப்பதாலும் இவர் வைணவர் என்று கருதப்படுகின்றது. இவரது நூலின் சிறப்புப் பாயிரத்தில்,\n\nஎன்று வருகிறது. இதில், \"நாட்டிய வேதத்தவன்\" என்பதற்கு நிலை நிறுத்திய மறையவன் என்னும் பொருள் கொண்டு இவர் ஒரு பிராமணர் என்ற கருத்து உண்டு. அதே நேரம், \"நாட்டிய வேதத்தவன்\" என்பதற்கு \"நாட்டியம் தொடர்பான வேதம் சார்ந்தவன்\" எனப்பொருள் கொண்டு இவர் ஒரு நட்டுவராக (நட்டுவாங்கம் செய்பவராக) இருக்கலாம் என்ற கருத்தும் நிலவுகிறது.\n\n"}
{"id": "81596", "url": "https://ta.wikipedia.org/wiki?curid=81596", "title": "கொள்முதல் ஆணை", "text": "கொள்முதல் ஆணை\n\nகொள்முதல் ஆணை என்பது வாங்குபவர் விற்பவருக்கு வழங்கும் ஒரு வணிக ஆவணம் ஆகும். வாங்குபவர் வாங்க விரும்பும் பொருட்கள், எண்ணிக்கை, ஒப்பந்த விலை ஆகியவற்றைக் இந்த ஆவணம் விபரிக்கும். கொள்முதல் ஆணையை வழங்கி, அதை விற்பவர் ஏற்றுக் கொண்டால் இது ஒரு சட்ட ஒப்பந்தம் ஆகும். அன்றாட வழக்கில் இந்த ஆவணம் இரு பகுதிக்கும் தமது வணிகத்தை நிர்வாகிக்கவும், இருப்புக் கணக்கும் பயன்படுகிறது. \n"}
{"id": "81597", "url": "https://ta.wikipedia.org/wiki?curid=81597", "title": "விற்பனை ஆணை", "text": "விற்பனை ஆணை\n\nவிற்பனை ஆணை என்பது வாடிக்கையாளருக்கு வணிகத்தால் வழங்கப்படும் ஒரு வணிக ஆவணம் ஆகும். என்ன என்ன பொருட்களை அல்லது சேவைகளை, எந்த எந்த அளவுக்கும், என்ன விலைக்கு விற்க அல்லது வழங்குவதை விபரித்து இந்த ஆவணம் வரையப்படும். இது வாடிக்கையாளரிடம் இருந்து கொள்முதல் ஆணை பெற்ற பின் வழங்கப்படும். \n"}
{"id": "81600", "url": "https://ta.wikipedia.org/wiki?curid=81600", "title": "விலைச்சிட்டை", "text": "விலைச்சிட்டை\n\nவிலைச்சிட்டை, விற்பனைச்சிட்டை, அல்லது விபரப்பட்டியல் என்பது விற்பனையாளர், வாடிக்கையாளருக்கும் வழங்கும் ஒரு வணிக ஆவணம் ஆகும். இதில் வாடிக்கையாளர் பெற்றுக் கொண்ட பொருட்கள் அல்லது சேவைகள், எண்ணிக்கை, விலை, வரி, மற்றும் பிற கட்டணங்கள் பற்றிய விபரம் பட்டியல் படுத்தப்பட்டிருக்கும். குறிப்பிட்ட நாட்களுக்குள் வாடிக்கையாளர் இதன் மொத்த தொகையைச் செலுத்த வேண்டும். \n"}
{"id": "81605", "url": "https://ta.wikipedia.org/wiki?curid=81605", "title": "இருப்புக் கணக்கு", "text": "இருப்புக் கணக்கு\n\nஇருப்புக் கணக்கு என்பது ஒரு வணிகத்திடம் விற்க இருக்கும் விற்பனைப் பொருட்கள் அல்லது மூலப் பொருட்களின் விபரப் பட்டியல் ஆகும். கணக்கெடுத்தல் அல்லது இருப்பெடுத்தல் தொடர்ச்சியாக அல்லது குறிப்பிட்ட கால இடைவெளியில் வணிகங்களில் நடைபெறும். என்ன பொருட்கள், எந்த அளவு, எங்கே இருக்கின்றது என்று அறிந்து வைத்திருப்பது வணிகங்களுக்கு அவசியாகும்.\n"}
{"id": "81607", "url": "https://ta.wikipedia.org/wiki?curid=81607", "title": "பிரன்சு ஃபனோன்", "text": "பிரன்சு ஃபனோன்\n\nபிரன்சு ஃபனோன் (Frantz Omar Fanon, யூலை 20, 1925 – டிசம்பர் 6, 1961) ஒரு பிரான்சிய-ஆப்பிரிக்க மனநோய் மருத்துவர், மெய்யியலாளர், புரட்சியாளர். இவரது ஆக்கங்கள் பின்குடியேற்றவாதம், விமர்சனக் கோட்பாடு, ஆப்பிரிக்கவியல் ஆகிய துறைகளில் செல்வாக்குச் செலுத்துகின்றன.\n\nSection::::சிறுவயது.\nஇவர் சிறுவனாக இருக்கும் போது தாய் மொழி பாட்டுக்கள் கேக்க விருப்பம் கொண்டவர். ஆனால் இவரது தாயார் இவரை பிரான்சிய மொழிப் பாடுக்களை மட்டுமே கேட்கும் படி, பிரான்சிய மொழியையே படுக்கும் படி கட்டுப்படுத்தினார்.\n\n"}
{"id": "81611", "url": "https://ta.wikipedia.org/wiki?curid=81611", "title": "பால்கோவா", "text": "பால்கோவா\n\nபால்கோவா என்பது பாலினால் செய்யப்படும் ஓர் இனிப்பு ஆகும். பாலினை நீண்ட நேரம் காய்ச்சிய பின்னர் சர்க்கரை சேர்க்கும் போது உருவாகும் பாகு நிலையில் உள்ள இனிப்பு ஆகும். தமிழ்நாட்டில் ஸ்ரீவில்லிபுத்தூர் பால்கோவா மிகவும் சிறப்பு பெற்றதாகும். பால் அல்வா என்பதும் பால்கோவா போன்று தயாரிக்கப்படும் மற்றோர் இனிப்பு ஆகும்.\n\n"}
{"id": "81613", "url": "https://ta.wikipedia.org/wiki?curid=81613", "title": "ஹோ சி மின் நகர வானூர்தி நிலையம்", "text": "ஹோ சி மின் நகர வானூர்தி நிலையம்\n\nஹோ சி மின் நகர வானூர்தி நிலையம் (வியட்நாமிய மொழி: Sân bay quốc tế Tân Sơn Nhất, ஆங்கிலம்: Tan Son Nhat International Airport) வியட்நாம் ஹோ சி மின் நகரத்தின் முக்கியமான வானூர்தி நிலையம் ஆகும்.\n"}
{"id": "81627", "url": "https://ta.wikipedia.org/wiki?curid=81627", "title": "டோங் கோய் வானூர்தி நிலையம்", "text": "டோங் கோய் வானூர்தி நிலையம்\n\nடோங் கோய் வானூர்தி நிலையம் வியட்நாம் நாட்டின் முக்கியமான வானூர்தி நிலையம் ஆகும்.\n\nஇதனை ஆங்கிலத்தில் : Dong Hoi Airport என்றும் வியட்நாமிய மொழியில்: Sân bay Đồng Hới என்றும் அழைப்பர்.\n\nஇது வியட்நாமின் மத்திய வடக்கு கடற்கரையில் உள்ள டோங் கோய் நகரத்தில் உள்ளது.\n\n"}
{"id": "81639", "url": "https://ta.wikipedia.org/wiki?curid=81639", "title": "இல்லத்தார் முன்னேற்றக் கழகம்", "text": "இல்லத்தார் முன்னேற்றக் கழகம்\n\nஇல்லத்தார் முன்னேற்றக் கழகம் என்பது தமிழ்நாடு இல்லத்துப்பிள்ளைமார்களின் ஒரு அரசியல் அமைப்பு ஆகும். இவ்வமைப்பின் மாநிலத் தலைவராக வி.பி.எம்.எம். கல்லூரிகளின் தலைவர் வி.பி.எம்.சங்கர் உள்ளார்.\n\n"}
{"id": "81641", "url": "https://ta.wikipedia.org/wiki?curid=81641", "title": "விருத்தாச்சலம் (சட்டமன்றத் தொகுதி)", "text": "விருத்தாச்சலம் (சட்டமன்றத் தொகுதி)\n\nவிருத்தாச்சலம் கடலூர் மாவட்டத்தின் ஒரு சட்டமன்றத் தொகுதியாகும்.\n\nசேதுவராயன்குப்பம், எ,மரூர், மாளிகைமேடு, கொத்தனூர் (பாந்தவன்பட்டு), ஆதியூர், கொளப்பாக்கம் (இரஞ்சி), ஐவதுகுடி, இலங்கியனூர், வலசை, சுருவம்பூர், டி.மாவீடந்தல், காட்டுப்பாரூர், விசலூர், கர்நத்தம், கோவிலானூர், பள்ளிபட்டு, ரூபநாராயணநல்லூர், கோ.பூவனூர், கட்டியநல்லூர், கோ.பவளங்குடி, புலியூர், பாலக்கொல்லை, நடியப்பட்டு, முடப்புளி, இருப்பு, இருளாக்குறிச்சி, மனக்கொல்லை, ஆலடி, மாத்தூர், பெரியவடவாடி, விஜயமாநகரம், அகரம், பரூர், இடைச்சித்தூர், பிஞ்சனூர், மேமாத்தூர், வண்ணாத்தூர், நல்லூர், நகர், சேப்ப்பாக்கம். காட்டுமயினூர், கீழக்குறிச்சி, மேலக்குறிச்சி, பெரியநெசலூர், சீறுநெசலூர், வேப்பூர், நாரயூர், திருப்பெயூர், கோ.கொத்தனூர், சித்தூர், சாத்தியம். கச்சிபெருமாநத்தம். சின்னபரூர், எருமனூர், சின்னவடவாடி, செம்பளாக்குறிச்சி, கவணை, சித்தேரிக்குப்பம், இருசாலக்குப்பம், பழையபட்டிணம். கோட்டேரி, பெரியகாப்பான்குளம். சின்னகாப்பான்குளம், கொல்லிருப்பு, அம்மேரி, முதனை, நரிமனம், கச்சிராயநத்தம், கோபுராபுரம். காணாதுகண்டான், சின்னபண்டாரன்குப்பம், குப்பநத்தம், புதுக்கூரைப்பேட்டை, மணவாளநல்லூர், கோமங்களம், பரவளுர், தொரவளுர், விளாங்காட்டூர், படுகளாநத்தம், கீரம்பூர், மன்னம்பாடி, டி.பௌடையூர், வரம்பனூர், கலியாமேடு, பூலம்பாடி, நிராமணி, எடையூர், பெரம்பலூர், கொடுக்கூர், முகுந்தநல்லூர், சாத்துக்குடல் (மேல்பாதி), சாத்துக்குடல் (கீழ்பாதி), கா.இனமங்களம், ஆலிச்சிக்குடி, நேமம், கருவேப்பிலங்குறிச்சி, பேரளையூர், ஆலந்துரைபட்டு, சத்தியவாடி, பி.கொல்லத்தன்குறிச்சி, தெற்குவடக்குபுத்தூர், வேட்டக்குடி, வண்ணான்குடிகாடு, ராஜேந்திரபட்டிணம் மற்றும் சின்னாத்துக்குறிச்சி கிராமங்கள்.\n\nSection::::தொகுதியில் அடங்கியுள்ள பகுதிகள்.\nமங்களம்பேட்டை (பேரூராட்சி) மற்றும் விருத்தாச்சலம் (நகராட்சி).\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n\n"}
{"id": "81643", "url": "https://ta.wikipedia.org/wiki?curid=81643", "title": "காட்டுமன்னார்கோயில் (சட்டமன்றத் தொகுதி)", "text": "காட்டுமன்னார்கோயில் (சட்டமன்றத் தொகுதி)\n\nகாட்டுமன்னார்கோயில் (தனி) கடலூர் மாவட்டத்தின் ஓர் சட்டமன்றத் தொகுதியாகும். \n\nSection::::தொகுதியில் அடங்கியுள்ள பகுதிகள்.\nகாட்டுமன்னார்கோயில் வட்டம்\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n\n"}
{"id": "81646", "url": "https://ta.wikipedia.org/wiki?curid=81646", "title": "பதஞ்சலி யோகசூத்திரம்", "text": "பதஞ்சலி யோகசூத்திரம்\n\nபதஞ்சலி யோகசூத்திரம், பதஞ்சலி முனிவர் கி.மு. நாலாம் நூற்றாண்டில் வாழ்ந்தவர் என்பது பொதுவான ஊகம். கி மு இரண்டாம் நூற்றாண்டில் என்று சொல்பவர்களும் உண்டு. யோக சூத்திரங்கள் 1. சமாதி, 2. சாதனை, 3. விபூதி, 4. கைவல்யம் என்று நான்கு பாதங்களிலாக 196 சூத்திரங்கள் கொண்டது.\n\nSection::::யோக சூத்திரத்தின் சிறப்பு.\nயோக சூத்திரங்களின் முக்கியத்துவம் என்னவென்றால் பலகாலமாகவே ஒரு வழிமுறையாக கடைப்பிடிக்கப்பட்ட யோக முறைகளை வகுத்து தொகுத்து அளித்தமைதான் . அதைவிட முக்கியமானது ஒன்று உண்டு. யோக முறைகள் அவருக்கு முன்பாக ஏறத்தாழ எல்லா கருத்தியல்தரப்புகளாலும் பலவிதமாக கடைப்பிடிக்கப்பட்டன. பதஞ்சலியே அவற்றைத் தொகுத்து பொதுவான அம்சங்களை மட்டும் கொண்டு யோகம் என்ற தனித்த அமைப்பை உருவாக்கினார் . அம்மரபு எந்த மதத்துக்கும் சொந்தமில்லாமல், அதே சமயம் அனைத்து மதத்துக்கும் பொதுவானதாக இருக்கும்படி அமைத்தது அவரது சாதனையே. ஒற்றை வரியில் சொல்லப்போனால் 'மதசார்பற்ற புறவயமான நிர்ணயங்களாக' யோக சூத்திரங்களை அமைத்ததே பதஞ்சலி முனிவரின் பங்களிப்பாகும்.\n\nSection::::யோக சூத்திரத்தின் உரைநூல்கள்.\nபதஞ்சலி யோகத்துக்கு பல உரைகள் பண்டைக்காலம் முதல் உள்ளன. வியாச பாஷ்யமே முதல் உரை. அதுவே அடிப்படையானதுமாகும். இவ்வுரை சாங்கிய பிரவசன பாஷ்யம் எனப்படுகிறது. சாங்கிய சிந்தனையின் நீட்சியாக வியாசர் யோகத்தைக் காண்கிறார் . வாசஸ்பதி மிஸ்ரரின் 'விசாராதி ' என்ற உரையும் புகழ் பெற்றது .\nSection::::இயற்றியவரும் இயற்றப்பட்ட காலமும்.\nSection::::இயற்றியவர்.\nயோக சூத்திரம் குறித்த ஏற்கனவே இருந்த அறிவையும் விவரங்களையும் சேகரித்து உணர்ந்து கி மு 400 ஆண்டிற்கு முன்பே பதஞ்சலி முனிவர் தொகுத்து வழங்கியுள்ளார். 40 இந்திய மொழிகள், இரண்டு வேற்று மொழிகள் பழைய ஜாவா மற்றும் அரபிக் உட்பட 40க்கு மேற்பட்ட மொழிகளில் அதிகப்படியாக மொழி பெயர்க்கப்பட்ட நூல் பதஞ்சலி முனிவரின் யோக சூத்திரம் ஆகும். பதஞ்சலி முனிவரின் யோக சூத்திரம் 12ஆம் நூற்றாண்டிலிருந்து 19ஆம் நூற்றாண்டு வரை ஏறக்குறைய 700 ஆண்டுகள் வழக்கிலிருந்து மறைந்து போயிருந்தாலும், விவேகானந்தரின் முயற்சியாலும் தீசாபிகல் சங்கத்தின் முயற்சியாலும் 19ஆம் நூற்றாண்டு இறுதியில் புத்துயிர் பெற்று வழக்கத்திற்கு வந்தது என்று டேவிட் கோர்டன் குறிப்பிடுகிறார். 20ஆம் நூற்றாண்டிற்கு முன்பு இடைக்காலத்தில் பதஞ்சலி முனிவரின் யோக சூத்திரம் அல்லாமல் பல்வேறு யோகங்கள் குறிப்பாக பகவத் கீதை, யோக வசந்தம், ஹத யோகம், தஸ்த்ரிக் யோகம் போன்றவை நடைமுறையில் இருந்து வந்தன. 20ஆம் நூற்றாண்டில் யோகம் பயில்பவர்கள் பதஞ்சலியின் யோக சூத்திரத்திற்கு இதுவரை இல்லாத அளவிற்கு ஒரு தலையாய இடத்தைப் பெற்றுத் தந்தனர். \n\nஇந்து ஆச்சார வழக்கத்தின்படி பதஞ்சலி முனிவரின் யோக சூத்திரம் யோக தத்துவத்தின் அடிப்படையாகக் கருதப்படுகிறது. இருந்தாலும் பிற்காலத்தில் யோக வழிமுறைகளின் மீது பதஞ்சலி முனிவரின் யோக சாத்திரத்தின் தாக்கம் குறித்து பல விதமான கருத்துக்கள் நிலவி வருவதாக டேவிட் கோர்டன் வைட் கூறுகிறார்.\nயோக சூத்திரம் பதஞ்சலி முனிவரால் இயற்றப்பட்டது என்று கூறப்படுகிறது.பதஞ்சலி முனிவர் என்னும் பெயர் குறித்து பல மாறுபட்ட கருத்துக்கள் நிலவி வருகின்றன. சமஸ்கிருத மொழியில் இலக்கண நூல் ‘மகாபாஸ்யம்’ மும் பதஞ்சலி முனிவர் என்பவரால் எழுதப்பட்டது என்று கூறுவர். இருவரும் ஒருவரா அல்லது வேறு நபர்களா என்பது குறித்தும் கருத்து வேறுபாடுகள் இருந்து வருகின்றன.\n\nSection::::இயற்றப்பட்ட காலம்.\nபதஞ்சலி முனிவரின் யோக சூத்திரம், முதலாம் நூற்றாண்டில் இதற்கு எழுதிய உரையின் அடிப்படையிலும் மற்ற இலக்கியங்களை ஆய்வு செய்ததன் அடிப்படையிலும் கிமு 400 ஆண்டு வாக்கில் எழுதப் பட்டிருக்கலாம் என்று பிலிப் ஏ மாஸ் என்பவர் மதிப்பிடுகிறார்..\nஎட்வின் பிரயனட் இவை சுமார் பல வல்லுனர்களால் முதலாம் அல்லது இரண்டாம் நூற்றாண்டில் இயற்றப் பட்டிருக்கலாம் என்று கூறப்பட்டிருந்தாலும் கி பி நான்காம் நூற்றாண்டில் தான் இயற்றப்பட்டிருக்க வேண்டும் என்று குறிப்பிடுகிறார். மிசலி டெஸ்மரிஸ் இந்த யோகசூத்திரம் கிமு 500 லிருந்து கிபி மூன்றாம் நூற்றாண்டிற்குள் எழுதப்பட்டிருக்கலாம் என்பது தான் சரியாக இருக்கும் என்று கருதுகிறார்.\"\n\nSection::::அஷ்டாங்க யோகம்.\nபதஞ்சலி முனிவர் முதல் சூத்திரத்தில் இந்நூலின் குறிக்கோளையும் இரண்டாவது சூத்திரத்தில் யோகம் என்பதற்கு விளக்கமும் கூறுகிறார்.விவேகானந்தர் சித்தத்தை பல எண்ணங்களில் சிதற விடாமல் ஒருமுகப் படுத்துவது யோகம் என்று குறிப்பிடுகிறார்.\"\n\nபதஞ்சலி முனிவர் வாழ்க்கையின் குறிக்கோளாக ‘சித்த விருத்தி நிரோதக யோகக’ என்று குறிப்பிடுகிறார். மனதில் உள்ள எண்ணங்களை நெறிப்படுத்துவதுதான் யோகம், இது தான் லட்சியம் என்று குறிப்பிடுகிறார்.\n\nமனம் ஒரு கருவி இது பல காரியங்களைச் செய்கிறது. முதலில் ஐம்புலன்களின் பின் நின்று அவைகளின் மூலமாக அறிவைப் பெற கருவியாக அமைகிறது. பின் தானாகவே சிந்தித்தும் அறிவை வளர்த்துக் கொள்கிறது. தன்னையே சுத்தப் படுத்திக் கொள்ளவும் ஒரு கருவியாகவும் பயன்படுகிறது. தானே செயலைச் செய்பவனாகவும் (கர்த்தா), பலனை அனுபவிப்பவனுமாக ( போக்தா) அனுமானம் செய்து கொள்கின்றது. இப்படிப்பட்ட மனதை அஷ்டாங்க யோகத்தினால் நெறிப்படுத்துவதுதான் வாழ்க்கையின் நோக்கம் என்று பதஞ்சலி முனிவர் இன்னூலில் குறிப்பிடுகிறார்.\n\n\n\n\n\n\n\n\n"}
{"id": "81647", "url": "https://ta.wikipedia.org/wiki?curid=81647", "title": "வணிகவியல் தலைப்புகள் பட்டியல்", "text": "வணிகவியல் தலைப்புகள் பட்டியல்\n\n\n\n\n\n"}
{"id": "81652", "url": "https://ta.wikipedia.org/wiki?curid=81652", "title": "பிருகு", "text": "பிருகு\n\nமகரிஷி பிருகு, சப்தரிசிகளுள் ஒருவர். பிரம்மதேவரால் தன் படைக்கும் தொழிலில் உதவி புரிவதற்காக உருவாக்கப்பட்ட பிரஜாபதியில் ஒருவர். அவரது மானசபுத்திரராகவும் கருதப்படுகிறார். ஏறக்குறைய கி.மு 3000 ஆம் ஆண்டு, திரேதா யுகத்தில், இவர் எழுதிய பிருகு சம்ஹிதா எனும் நூலே சோதிட சாஸ்திரத்தின் முதல் நூலாகக்கருதப்படுகிறது. இவரது துணைவியின் பெயர் \"கியாதி\" ஆகும். இவர் தக்க்ஷனின் மகளாவார். இவர்களுக்கு ததா, விததா, சுக்ரன், சியவனர் என்ற மகன்களும், ஸ்ரீ என்ற மகளும் உண்டு.\n\nSection::::பிருகு முனிவரும் சிவபெருமானும்.\nபிருகு மகரிஷி சிவபெருமான் பிரணவப் பொருள் மறக்கக் காரணமாக இருந்தவர்.\n\nபிருகு மகரிஷி ஜீவன் முக்தனாக விரும்பி கடும்தவம் இருந்தபோது தம் தவத்திற்கு இடையூறு ஏற்படாமலிருக்க விரும்பினார். எனவே தம் தவத்தை தடுப்பவர்கள் பிரம்மஞானத்தை மறக்க வேண்டும் என்று சாபமிட்டுவிட்டு தவம் இயற்றினார். அவருடைய தவ அக்னி தேவர்களை தாக்கியது. தேவர்கள் திருமாலுடன் வந்து சிவபெருமானிடம் பிரார்த்திக்கவே, தமது திருக்கரத்தை பிருகு முனிவரின் சிரசில் வைத்து அவரது தவாக்னியை அடக்கினார் சிவபெருமான். சிவபெருமான் பிருகு முனிவரது விருப்பம் நிறைவேறும் என்று ஆசிர்வதித்தார். சிவ தரிசனம் பெற்று மகிழ்ந்த பிருகு முனிவர் தமது சாபத்தால் சிவபெருமான் பாதிக்கப்படுவாரே என்று வருந்தி தம்மை மன்னிக்க வேண்டினார். பிருகு முனிவரின் சாபத்தைத் தாம் மகிழ்வுடன் ஏற்பதாகக் கூறினார் சிவபெருமான்.இதனாலேயே பின்னர் சுவாமிமலையில் தமது புத்திரன் முருகரிடம் உபதேசம் பெற்றார் சிவபெருமான். பிருகு முனிவன் மனைவி கியாதி. இவள் அரக்கன் (தக்கன்) மகள். இவள் ஆவியைத் திருமால் கவர்ந்தார்.\n"}
{"id": "81654", "url": "https://ta.wikipedia.org/wiki?curid=81654", "title": "பிருகு சம்ஹிதை", "text": "பிருகு சம்ஹிதை\n\nமகரிஷி பிருகு, ஏறக்குறைய கி.மு3000 ஆம் ஆண்டு, திரேதா யுகத்தில் எழுதிய நூலே சோதிட சாஸ்திரத்தின் முதல் நூலாகக்கருதப்படுகிறது. ஆனால் தற்கால ஆய்வின்படி இது பல்வேறு காலகட்டங்களில் அவரது சீடர்களால் எழுதப்பட்டது என்று கூறப்படுகிறது. நவகிரகங்களின் இடத்தைப்பொறுத்து 5,௦௦,௦௦௦ ஜாதகங்களை இவர் கணித்து வைத்திருந்ததாகக் கூறப்படுகிறது. இவை அனைத்தும் தற்பொழுது அழிந்துவிட்டன. நாலந்தா பல்கலையில் இருந்த இவை முகலாய படையெடுப்பால் அழிந்து விட்டன. எனினும் ஒரு சில பகுதிகள் ராஜஸ்தான் மாநிலத்திலும், பஞ்சாப் மாநிலத்திலும் சில சோதிட வல்லுனர்களிடம் இருப்பதாக கூறப்படுகிறது.\n"}
{"id": "81656", "url": "https://ta.wikipedia.org/wiki?curid=81656", "title": "பெருங்காரையடி மீண்ட அய்யனார் கோவில்", "text": "பெருங்காரையடி மீண்ட அய்யனார் கோவில்\n\nஸ்ரீ பெருங்காரையடி மீண்ட அய்யனார் கோவில் (ஆங்கிலம்:Sri Perungaraiyadi Meenda Ayyanar Temple), இந்தியாவின் தமிழ்நாடு மாநிலத்தில் அமைந்துள்ள புதுக்கோட்டை மாவட்டத்தில் ஆலங்குடி வட்டத்தில் உள்ள குளமங்களம் என்ற கிராமத்தில் அமைந்துள்ளது.\n\nஇங்கு மிகப்பெரிய குதிரை சிலை உள்ளது. இக்குதிரைச் சிலை 33 அடி உயரமுள்ள சிலை ஆகும்.இது ஆசியாவின் மிக உயரமான குதிரைச் சிலை என கருதப்படுகிறது. இங்கு ஆண்டு தோறும் மாசி மாதம் மகம் நட்சத்திரம் வரும் நாளில் நடைபெறும் மாசி மகம் எனப்படும் திருவிழா சிறப்புடையது.இதில் தமிழகம் முழுவதிலும் இருந்து லட்சக்கணக்கான மக்கள் பங்கேற்பர்.\n"}
{"id": "81658", "url": "https://ta.wikipedia.org/wiki?curid=81658", "title": "தக்கன்", "text": "தக்கன்\n\nதட்சன் பிரஜாபதிகளில் ஒருவர். இவர் பிரம்மாவின் மகனாவார். இவரது மனைவியின் பெயர் பிரசுதி. இவர்களுக்கு மகள்களாக பல பேரை வேதங்கள் கூறுகின்றன. அதில் குறிப்பிடத்தக்கவர்கள் அதிதி, திதி, தனு, கலா, தனயு, சின்ஹிகா, குரோதா, பிரதா, விஸ்வா, வினதா, கபிலா, முனி, கத்ரு, தாட்சாயினி, ரோகிணி, ரேவதி மற்றும் கார்த்திகை,கியாதி உள்ளிட்ட 27 நட்சத்திரங்கள், ரதி இன்னும் பல பேர்.\n\nஇதில் தாட்சாயினி இவரின் விருப்பத்திற்கு மாறாக சிவனை திருமணம் செய்துகொண்டமையால், தட்சன் செய்த மகா வேள்விக்கு இவர்களை அழைக்காமல் அவமதித்தான். அது மட்டுமன்றி சிவனுக்கு கொடுக்கவேண்டிய அவிர்பாகத்தையும் தர மறுத்தான். இதன் விளைவாக சிவனால் ஏவப்பட்ட வீரபத்திரனும், தேவியால் அனுப்பப்பட்ட பத்ரகாளியும் யாகசாலையை அழித்து தட்சனையும் கொன்றனர். மற்ற மகள்களான 27 நட்சத்திரங்களும் சந்திரனை மணந்தனர். ரதி, மன்மதனை மணந்தார்.\n\nSection::::தட்சப் பிரசாபதி மகள்களின் வம்சாவளியினர்.\nதக்கனுக்குப் பிறந்த அறுபது பெண்களில், தாட்சாயினியை சிவபெருமானுக்கும், பத்துப் பேரைத் எமதருமனுக்கும், பதின்மூன்று பேரை காசியப முனிவருக்கும், இருபத்தேழு பெண்களை சோமன் எனும் சந்திரனுக்கும், ரதியை மன்மதனுக்கும், மீதிப் பெண்களை அரிஷ்டநேமி, வாஹுபுத்திரர், ஆங்கீரஸர், கிரிசஷ்வர் ஆகிய முனிவர்களுக்கு மணம் செய்வித்தான்.\n\nஎமதர்மனுக்கு மணம் செய்வித்த பத்து மகள்களில் அருந்ததியின் மக்கள் உலகில் சிறப்பு பெற்றவர்கள்.\n\nவாசுவின் மக்கள் வசுக்கள் என்பர். அவர்களில் அனலனின் மகன் குமரன். கிருத்திகைப் பெண்களால் வளர்க்கப்பட்ட குமரன் கார்த்திகேயன் எனப்பட்டான்.\n\nபிரபசாவின் மகன் தேவலோக சிற்பி விசுவகர்மா.\n\nசாத்யாவின் மக்கள் சாத்திய தேவர்கள்.\n\nவிஸ்வாவின் மக்கள் விச்வதேவர்கள்.\n\nசந்திரன் மனைவிகள் 27 பெண்கள், நக்ஷத்திரங்கள்.\n\nஅதிதி-காசிபர் தம்பதியரின் மக்கள் ஆதித்தர்கள் ஆவர்.\n\nதிதி -காசிபர் தம்பதியரின் மக்கள் இரணியன், இரணியகசிபு தைத்தியர்கள் போன்ற தைத்தியர்கள்.\n\nதனுவின் புத்திரர்கள் தானவர்கள்.\n\nஅரிஷ்டாவின் புத்திரர்கள் கந்தர்வர்கள்.\n\nகாசாவின் மக்கள் யட்சினிகள் மற்றும் யட்சர்கள்.\n\nசுரசையின் மக்கள் பசுக்கள், எருமைகள்\n\nவினிதாவின் மக்கள் அருணன் மற்றும் கருடன்.\n\nதாம்ராவின் ஆறு பெண் மக்களிடமிருந்து ஆந்தைகள், கழுகுகள், ராஜாளிகள், காக்கைகள், நீர்ப்பறவைகள், குதிரைகள், ஒட்டகங்கள், கழுதைகள்.\n\nகுரோதவஷையின் ஆயிரக்கணக்கான மக்கள் பாம்புகள் தோன்றின.\n\nஇளைக்கு மரம், கொடி, புதர் போன்றவை தோன்றின.\n\nகத்ருவின் மக்களாகிய நாகர்களில் அனந்தன், வாசுகி, தட்சகன், நஹுசன், ஆதிசேஷன், கார்க்கோடகன், குளிகன், சங்கபாலன், பத்மன் ஆகியோர் முக்கியமானவர்கள்.\n\nமுனிக்கு அரம்பையர்கள் பிறந்தனர்.\n\nதட்சன் செய்த மகாயாகம் கேரளா மாநிலம் கண்ணூரில், கோட்டியூர் எனும் இடத்தில நடந்ததாக அவ்வூர் ஸ்தலபுராணம் சொல்கின்றது.\n\n"}
{"id": "81659", "url": "https://ta.wikipedia.org/wiki?curid=81659", "title": "அதிதி", "text": "அதிதி\n\nஅதிதி (\"aditi\", ). (வரையறுக்கப்படாதவள் என்று பொருள்) தேவர்களின் தாய் என்பதால் அதிதியை தேவமாதா என்று விஷ்ணு புராணம் மற்றும் பாகவத புராணம் கூறுகிறது. ரிக் வேதத்தில் அதிதியின் பெயர் 80 முறை வருகிறது. இருக்கு வேதத்தில் இவர் 'மஹா' என்ற அடைமொழியுடனே அழைக்கப்படுகின்றார்.\n\nஅதிதி, தட்சப்பிரசாபதியின் மகள் ஆவார். காசியப முனிவரின் முதல் மனைவி. திதியின் மூத்த சகோதரி.\n\n"}
{"id": "81662", "url": "https://ta.wikipedia.org/wiki?curid=81662", "title": "ஆதித்தர்கள்", "text": "ஆதித்தர்கள்\n\nஆதித்தர்கள் என்பது வேதகாலத்தில் சிறப்பாக வணங்கப்பட்ட ஒரு கடவுளர் (தேவர்) குழுவைக் குறிக்கின்றது. இந்த அண்டத்தையும், மனித சமுதாயத்தையும் கட்டுப்படுத்துகின்ற விதிகளுக்குக் கொடுக்கப்பட்ட உருவகங்களே ஆதித்தர்கள் என இந்துத் தத்துவவியலாளர்கள் கூறுகின்றனர். காசிபர் - அதிதி இணையர்களின் புதல்வர்கள் ஆதித்யர்கள் என்று அழைக்கப்பட்டனர்.\n\nஆதித்தர்களின் எண்ணிக்கை என்றும் ஒரேயளவாகவே இருந்ததாகத் தெரியவில்லை. வேதங்களில் இவர்களை பற்றிய குறிப்புகள் குறைவாகவே உள்ளன. இந்துக்களின் மிகப் பழைய வேதமான ரிக் வேதம் ஆறு ஆதித்தர்களைப் பற்றிக் குறிப்பிடுகின்றது. பிராமணங்கள் எட்டு வரையான ஆதித்தர்களைப் பற்றிக் கூறுகின்றன. இதற்குப் பின்வந்த நூல்களில் கூடிய அளவாகப் பன்னிரண்டு தேவர்கள் ஆதித்தர் குழுவில் இருப்பதாகக் குறிப்பிடப்பட்டுள்ளார்கள். இறுதியாக சதவாத பிராமனதின்படி மொத்தம் 33,000,000 ஆதித்யர்கள் உள்ளதாக கூறப்படுகிறது. விஷ்ணு புராணத்தின் படி 12 ஆதித்யர்கள் உள்ளனர். அவர்கள், அம்சன், ஆர்யமான், பாகன், துத்தி, மித்திரன், புஷன், சக்ரன், சாவித்திரன், துவச்த்திரன், வருணன், விஷ்ணு, விவஸ்வத் ஆகியோராகும். மற்ற புராணங்களில் யமன், வருணன், இந்திரன் போன்றோரும் ஆதித்யர்கள் என்று கூறப்பட்டுள்ளது.\n\n"}
{"id": "81663", "url": "https://ta.wikipedia.org/wiki?curid=81663", "title": "மூதூர்", "text": "மூதூர்\n\nமூதூர் என்பது கிழக்கிலங்கையின் திருகோணமலை மாவட்டத்தில் அமைந்துள்ள ஒரு சிறிய நகரமாகும். கடல் சார்ந்து இருக்கும் இந்த நகரில் ஆரம்ப காலத்தில் முத்துக் குளிக்கும் தொழில் பிரபலமாக இருந்ததாகவும் இதனால் இவ்வூருக்கு முத்தூர் என்று பெயர் வழங்கியதாகவும் கூறப்படுகின்றது. ஆனாலும் காலவோட்டதில் பெயர் மருவி மூதூர் என்று ஆகியுள்ளது. இங்கு முஸ்லிம் மக்களும் மூதூரின் கிழ‌க்குப் பகுதியான சம்பூரில் தமிழ் மக்களும் வாழ்கின்றனர்.\n"}
{"id": "81664", "url": "https://ta.wikipedia.org/wiki?curid=81664", "title": "பிரஜாபதி", "text": "பிரஜாபதி\n\nஇந்து சமயத்தின் படி பிரஜாபதி என்பவர் பிரம்மாவால் படைப்புத்தொழிலில் உதவி புரிவதற்காக பிரம்மானால் படைக்கப்பட்ட காசிபர், வசிட்டர், மரீசி, அத்திரி, அங்கிரசர், புலஸ்தியர், புலகர், தட்சன் மற்றும் கிரது ரிஷிகள் ஆவர். இவர்கள் பிரம்மாவின் மானசப் புத்திரர்களாகவும் கருதப்படுகின்றனர். மனுதரு சாத்திரம் 10 பிரஜாபதிகளை குறித்துப் பேசுகிறது.\n"}
{"id": "81665", "url": "https://ta.wikipedia.org/wiki?curid=81665", "title": "பவுனு பவுனுதான்", "text": "பவுனு பவுனுதான்\n\nபவுனு பவுனுதான் 1991 ஆம் ஆண்டு வெளிவந்த தமிழ்த் திரைப்படமாகும். பாக்கியராஜ் இயக்கிய இத்திரைப்படத்தில் பாக்கியராஜ், ரோஹிணி, குலதெய்வம் ராஜகோபால் மற்றும் பலரும் நடித்திருந்தனர். புலமைப்பித்தன், வாலி, வைரமுத்து ஆகியோர் பாடல்களை எழுதியிருந்தனர்.\n"}
{"id": "81670", "url": "https://ta.wikipedia.org/wiki?curid=81670", "title": "புரதம் மடிப்படைதல்", "text": "புரதம் மடிப்படைதல்\n\nபுரத மடிப்பு என்பது பொருள்சார்ந்த செயலாக்கம், இதன் மூலம் ஒரு பல்பெத்தைட்டு எழுந்தமான சுருளிலிருந்து அதன் சிறப்பியல்பான மற்றும் செயல்பாட்டுக்குரிய முப்பரிமாண வடிவமைப்பாக மடிகிறது.\nmRNA வரிசையிலிருந்து அமினோ அமிலங்களின் நேர்கோட்டுச் சங்கிலியாக மொழிபெயர்க்கும்போது ஒவ்வொரு புரதமும் மடிக்கப்படாத பல்பெத்தைட்டு அல்லது எழுந்தமான சுருளாக இருக்கிறது. இந்த பல்பெத்தைட்டில் எந்தவொரு உருவாக்கப்பட்ட முப்பரிமாண வடிவமைப்பும் இருக்காது (பக்கத்திலுள்ள படத்தில் இடதுபுறம்) இயற்கையான நிலை எனப்படுகின்ற மடிக்கப்பட்ட புரதமான (படத்தின் வலதுபுறம்) நன்கு வரையறுத்த முப்பரிமாண வடிவமைப்பை உருவாக்குவதற்கு அமினோ அமிலங்கள் ஒன்றுடனொன்று இடைவினைபுரிகின்றன. விளைவக வருகின்ற முப்பரிமாண வடிவமைப்பை அமினோ அமிலம் வரிசை தீர்மானிக்கும்.\n\nபல புரதங்களுக்கு முப்பரிமாண வடிவமைப்பு என்பது செயல்பாட்டுக்கு அவசியமானது. திட்டமிட்டுள்ள வடிவத்தில் மடிக்கத் தவறுவதால் பொதுவாக நச்சுத்தன்மையான பிரீயான்கள் உட்பட வேறுபட்ட பண்புகளுடனான செயற்படாத புரதங்கள் உருவாகும். பல்வேறு நரம்புசிதைவு மற்றும் பிற நோய்கள் \"தவறாக மடிக்கப்பட்ட\" (சரியல்லாமல் மடிக்கப்பட்டது) புரதங்களின் தேக்கத்தால் ஏற்பட்டதென நம்பப்படுகின்றன.\n\nSection::::தெரிந்த உண்மைகள்.\nSection::::மடிப்பு மற்றும் அமினோ அமிலம் வரிசைக்கு இடையேயான தொடர்பு.\nபுரதத்தின் அமினோ அமில வரிசை (அல்லது முதன்மை வடிவமைப்பு) அதன் இயற்கையான கட்டமைப்பை வரையறுக்கும். புரதம் மூலக்கூறானது தொகுப்பின் போது அல்லது அதன் பின்னர் தானாகவே மடிகிறது. இந்த பெருமூலக்கூறுகள் \"தாமாகவே மடிவதாகக்\" கருதப்படுகிறது, இந்த செயலாக்கம் கரைப்பான் (நீர் அல்லது லிப்பிட் இருபடை), உப்புக்களின் செறிவு, வெப்பநிலை மற்றும் மூலக்கூற்று சப்பரோன்கள் இருத்தல் ஆகியவற்றைப் பொறுத்தும் உள்ளது.\n\nமடிந்த புரதங்கள் பொதுவாக நீர்வெறுப்புள்ள மத்தியைக் கொண்டிருக்கும், இதில் பக்கச் சங்கிலி வரிந்துகட்டுதலானது மடிந்த நிலையை உறுதியாக்கும், ஏற்றமுள்ள அல்லது முனைவு பக்கச் சங்கிலிகள் சூழவுள்ள நீருடன் இடைவினைபுரிகின்ற இடமான கரைப்பானுக்கு-வெளிக்காட்டப்பட்ட மேற்பரப்பை நிரப்பும். நீருக்கு வெளிக்காட்டப்படும் நீர்வெறுப்புள்ள பக்க-சங்கிலிகளின் எண்ணிக்கையைக் குறைப்பதென்பது மடித்தல் செயலாக்கத்துக்கு பின்னால் இயக்குகின்ற முக்கியமான விசையாகும். மூலக்கூறக ஐதரசன் பிணைப்புகளின் உருவாக்கமானது புரத உறுதித்தன்மைக்கு இன்னொரு முக்கியமான பங்களிப்பாகும். ஐதரசன் பிணைப்புகளின் வலிமை அவற்றின் சூழலில் தங்கியுள்ளது, ஆகவேதான் இயற்கை நிலையின் உறுதித்தன்மைக்கு நீருக்குரிய சூழலுக்கு வெளிக்காட்டிய H-பிணைப்புகளைவிட நீர்வெறுப்புள்ள மத்தியில் உருவாக்கப்பட்ட H-பிணைப்புகள் அதிக பங்களிப்பை வழங்கும்.\n\nகிட்டத்தட்ட நான்கு தசாப்தங்களுக்கு முன்னர் வெளியிடப்பட்ட விந்துவ ஆய்வு பணியில், \"புரத களங்களின் இயற்கையான மடிப்பை ஆணையிடுகின்ற தகவலானது அவற்றின் அமினோ அமிலம் வரிசையில் குறியீடு இடப்படுகிறது\" என்று சி.பி. அன்ஃபின்சன் எடுகோள் எடுத்துக்கொண்டார்.. இருந்தபோதிலும், ஆமிக்ஸ் யுகத்தின்போது அன்ஃபின்சன் காலத்திலிருந்து, நம்பமறுக்கும் அளவுக்கு அதிகமான புரத வரிசை, வடிவமைப்பு மற்றும் மடிப்புத் தரவுகள் உருவாக்கப்பட்டது, புரத உலகின் வெளிப்படுகின்ற படமானது அன்ஃபின்சனின் கோட்பாட்டுக்கு சவாலாகியது, மிகப்பல புரத மடிப்புகள் நிலையான \"மடிப்புக் குறியீடு\" இல்லாமல் நம்பமுடியாத வரிசை மாறுபாட்டைக் கொண்டுள்ளது என்பதற்கான சான்றாகியது. இந்த அவதானிப்புக்கு ஆதரவாக, அண்மைக்கால ஆய்வுகள் 1-2% போன்றளவுக்குக் குறைவான வரிசை அடையாளமுடைய புரதங்கள், இப்போதும் அதே இயற்கையான மடிப்புக்கு உள்ளாகும், ஆகவே புரத வரிசைக்குள் மடிப்பை ஆணையிடும் தகவலின் எந்தவொரு உறுதியான குறியீடாக்கமும் மறுக்கப்படுகிறது என்று காண்பித்துள்ளன. மழுப்புகின்ற \"மடிப்புக் குறியீட்டின்\" பின்தொடர்கையானது குறிப்பிட்ட சில புரதங்களுக்குத் தனித்துவமான அமினோ அமிலம் வரிசைப் பாதுகாப்புகளின் அமைப்புகளைவிட ஓரளவு அதிகமாக தோற்றுவிக்கப்பட்டுள்ளன, ஆனால் உலகளவில் பொதுமைப்படுத்த அல்லது உயிரியல் பயன்பாடுகளுக்குப் பயன்படுத்த எந்தவொரு கண்டுபிடிப்பும் போதியளவுக்கு கட்டாயப்படுத்தவில்லை.\n\nஅண்மைக்கால ஆய்வில், 1-பரிமாண அமினோ அமிலம் வரிசை மட்டத்தில் புரத மடிப்புகளுக்குள் பெரிய மாறுபாடு இருந்தபோதிலும், புரத மடிப்பு உருவாக்கத்துடன் அதிக சிக்கலாக தொடர்புள்ளதாக இருக்கும் எனக் கூறப்படும் 2-D (புரதத் தொடர்பு வரைபடங்கள்) அல்லது 3-D (வடிவமைப்பு) போன்ற புரத கட்டங்களின் உயர் பரிமாணங்களில் மடிப்பு-பேணப்பட்ட தகவலை இயற்கை குறியீட்டு இட்டுள்ளது என்பதை ஹவார்ட்-MIT விஞ்ஞானிகள் காட்டியுள்ளனர். PLoS ONE இல் வெளியிடப்பட்ட ஆய்வானது வலையமைப்பு கோட்பாடு அணுகுமுறைகளைப் பயன்படுத்தி, உயர் பரிமாண புரத கட்டத்திலிருந்து மறைந்துள்ள மடிப்பு-பேணப்பட்ட தகவலை வெளிக்காட்டியது. மடிப்பு மடிப்பு அடிப்படையிலுள்ள முழு புரத படைப்பு முழுவதையும் பரிசோதிப்பதன் மூலம், கரைப்பான்-வெளிப்படுத்தாத மத்தி புரதக் களங்களிலுள்ள அணு இடைவிளைவு வலையமைப்புகள் என்பவை மடிப்பு-பேணப்பட்டவை மற்றும் ஒவ்வொரு புரத இயற்கையான மடிப்புக்கும் தனித்துவமானது என்பதை ஆய்வு காண்பித்தது, ஆகவே புரத களங்களின் குறியீடு இடப்பட்ட \"கையொப்பங்களாக\" தோன்றுகின்றன. ஆகவே, புரத மடிப்புக் குறியீடு என்பது சாதாரணமாக ஊகிக்கப்பட்டதுபோல, வரிசைக்கு மேலதிகமான ஒரு \"வலையமைப்புக் கூறு\" மற்றும் அமைப்பு ரீதியான கூறு என்பதை இந்த ஆய்வு தெளிவுபடுத்தவில்லை. மடிப்பு-ஆணையிடும் தகவலின் ஒரு குறிப்பிட்ட பகுதியானது புரத களங்களின் கரைப்பானுக்குக் வெளிக்காட்டாத மத்தியிலுள்ள அணு இடைவிளைவி வலையமைப்பு மூலம் குறீயீடு இடப்படுகிறது என்பதைக் கூறுவதன்மூலம் இதுபோன்ற புரத மடிப்பு குறியீட்டின் கண்டுபிடிப்பானது அன்ஃபின்சன்ஸ் டாக்மாவையும் உறுதிப்படுத்துகிறது.\n\nபெரும்பாலும் \"உயிருள்ளவையில்\" மடிப்புச் செயலாக்கம் துணை-மொழிபெயர்ப்பாக தொடங்குகிறது, ஆகவே புரதத்தின் C-முனைப் பகுதியானது தொடர்ந்தும் ரைபோசோமால் தொகுக்கப்படுகின்ற வேளை, புரத N-முனை மடியத் தொடங்கும். சாப்பரோன்கள் எனப்படுகின்ற சிறப்புவாய்ந்த புரதங்கள் பிற புரதங்களின் மடிப்பில் உதவுகிறது. நன்கு ஆராயப்பட்ட எடுத்துக்காட்டு பாக்டீரியாl GroEL தொகுதியாகும், இது கோளவடிவமுள்ள புரதங்களின் மடிப்பில் உதவுகிறது. யூக்கரியோட்டிக் உயிரங்கிகளில் சாப்பரோன்கள் வெப்ப அதிர்ச்சிப் புரதங்கள் எனப்படுகின்றன. பெரும்பாலான கோளவடிவமுள்ள புரதங்கள் அவற்றின் இயற்கையான நிலையை தனியானதாகக் கருதிக்கொள்ளக் கூடியவை என்றபோதும், கூட்டமான கலங்களுக்குள்ளான சூழலில் திரளலைத் தடுப்பதற்கு சாப்பரோன் துணையான மடிப்பு பெரும்பாலும் தேவைப்படுகிறது; கலச் சூழலில் வெப்பத்துக்கு அல்லது பிற மாற்றங்களுக்கு வெளிக்காட்டப்படுவதன் விளைவாக ஏற்படக்கூடிய தவறான மடிப்பையும் திரளலையும் தடுக்கவும் சாப்பரோன்கள் பயன்படுத்தப்படுகின்றன.\n\nஅநேகமான பாகத்துக்கு, ஒருதன்மையான பல மூலக்கூறுகள் \"ஒட்டுமொத்தமாக\" ஒன்றாக மடிக்கின்றன என்பதை விஞ்ஞானிகளால் ஆய்வுசெய்ய முடிந்துள்ளது. மிகவும் பெரிய அளவினதான மட்டத்தில், இயற்கையான நிலைக்கு மாறுபடுகின்றபோது, வழங்கப்பட்ட அமினோ அமில வரிசையானது கிட்டத்தட்ட அதே வழியில் சென்று கிட்டத்தட்ட அதே இடைநிலைகள் மற்றும் நிலைமாறும் நிலைகள் வழியாகத் தொடரும் எனத் தோன்றுகிறது. பெரும்பாலும் மடிப்பானது முதலில் வழக்கமான இரண்டாம்நிலை மற்றும் உயர் இரண்டாம்நிலை வடிவமைப்புகள் உருவாக்கத்தில் குறிப்பாக ஆல்ஃபா சுருள்கள் மற்றும் பீட்டா தாள்கள் ஆகியவற்றை உள்ளாக்கி, பின்னர் மூன்றாம்நிலை வடிவமைப்பை உள்ளாக்கும். பொதுவாக நான்காம்நிலை வடிவமைப்பு உருவாக்கமானது முன்பே மடிக்கப்பட்டுள்ள துணைப்பிரிவுகளின் \"கூட்டம்\" அல்லது \"துணைக்கூட்டத்தை\" உள்ளாக்கும். வழக்கமான ஆல்ஃபா சுருள் மற்றும் பீட்டா தாள் வடிவமைப்புகள் விரைவாக மடியும், ஏனெனில் லினஸ் பௌலிங் முதலில் குறிப்பிட்டதுபோல, அவை மூலக்கூறக ஐதரசன் பிணைப்புகளால் உறுதிப்படுத்தப்படும். புரத மடிப்பானது இரண்டு சிஸ்டீன் எச்சங்களுக்கிடையே உருவாக்கப்பட்ட இருசல்பைட் பாலங்கள் வடிவில் சகஇணைப்பு பிணைப்பு அல்லது உலோக கொத்துகள் உருவாக்கத்துக்கு உள்ளாகலாம். அவற்றின் ஆற்றலை வெளிக்காட்டுவதில் சாதகமான இயல்பான கட்டமைப்பை அடைவதற்குச் சற்று முன்னதாக, இடைநிலையான \"உருகிய கோள\" நிலையூடாக மூலக்கூறுகள் செல்லக்கூடும்.\n\nஇருந்தபோதிலும் மடிப்பின் அவசியமான விஷயமானது ஒவ்வொரு புரதத்தினதும் அமினோ அமில வரிசை இயல்பான நிலை மற்றும் அந்நிலையை அடைவதற்கான பாதை இரண்டையும் குறிப்பிடுகின்ற தகவல்களைக் கொண்டிருக்கும் என்பதில் நீடித்திருக்கும். இது கிட்டத்தட்ட ஒரேமாதிரியான அமினோ அமில வரிசைகள் எப்போதுமே ஒரேமாதிரி மடியும் என்பதைக் குறிப்பிடாது. கட்டமைப்புகள் சூழல் காரணிகளைப் பொறுத்தும் வேறுபடும்; ஒத்த புரதங்கள் அவை காணப்படும் இடத்தைப் பொறுத்து வேறுவகையில் மடியும். மடிதல் என்பது ஒரு தன்னிச்சையான செயலாக்கம், நியூக்கிளியோசைட்டு முப்பாஸ்பேட்டுகளிலிருந்தான சக்தி உள்ளீடுகளின் சார்பற்றவை. மடிந்த நிலையின் நிலைமாற்றத்தை பிரதானமாக நீர்வெறுப்புள்ள இடைவினைகள், மூலக்கூறக ஐதரசன் பிணைப்புகள் உருவாக்கம் மற்றும் வன் டர் வால்ஸ் விசைகள் ஆகியன வழிநடத்தும், மேலும் இதை கட்டமைப்புரீதியான இயல்பாற்றல் தடைசெய்ய்ம்.\n\nSection::::இயல்பான நிலைச் சீர்குலைவு.\nசில நிலமைகளின்கீழ் புரதங்கள் அவற்றின் உயிரிரசாயனத்துக்குரிய செயல்பாட்டு வடிவங்களாக மடிவதில்லை. கலங்கள் வாழக்கூடிய வரம்புக்கு அதிகமான அல்லது குறைவான வெப்பநிலைகள் வெப்பரீதியாக உறுதியில்லாத புரதங்களை மடியவிடமாட்டாது அல்லது \"செயலிழக்கச் செய்யும்\" (இதன் காரணமாகவே வேகவைக்கும்போது முட்டை வெள்ளைக்கரு ஒளிபுகவிடாததாக மாறுகிறது). கரைப்பான்களின் உயர் செறிவுகள், pH இன் உச்ச அளவுகள், பொறிமுறை விசைகள் மற்றும் செயலிழக்கச் செய்கின்ற வேதிய பிற பொருள்கள் இருத்தல் ஆகியவையும் அதையே செய்யக்கூடியன. இருந்தபோதிலும், புரதத்தின் வெப்ப உறுதித்தன்மையானது மாறிலியாக இருக்கவே இருக்காது. எடுத்துக்காட்டாக, ஹைப்பர்தெர்மோபீலிக் பாக்டீரியா 122 °C வெப்பநிலையிலும் வளர்வதாகவும், இதற்கு அவை உயிர்வாழ அவசியமான புரதங்கள் மற்றும் புரதக் கூட்டங்களின் முழுமையான நிரப்புக் கூறும் அந்த வெப்பநிலையில் அல்லது அதற்கும் அதிகமான வெப்பநிலையில் உறுதியாக இருப்பதும் தேவை என்பதும் கண்டுபிடிக்கப்பட்டுள்ளது.\n\nமுழுவதுமாக செயலிழக்கச் செய்யப்பட்ட புரதத்தில் மூன்றாம் நிலை மற்றும் இரண்டாம் நிலை வடிவமைப்புகள் இரண்டுமே இருக்காது, மேலும் அது தோராயமான சுருள் எனப்படுவது போலவே இருக்கும். சில குறிப்பிட்ட நிலைமைகளின்கீழ், சில புரதங்கள் மீண்டும் மடியலாம்; இருந்தபோதிலும், செயலிழப்பு என்பது மீளுந்தன்மை அற்றது. சில வேளைகளில், மடிப்பு மற்றும் மடித்தபடியே இருத்தல் ஆகிய இரண்டிலும் பிற புரதங்களுக்குத் துணைபுரியும் சாப்பரோன்கள் அல்லது வெப்ப அதிர்ச்சி புரதங்கள் எனப்படுகின்ற நொதியங்களைப் பயன்படுத்தி வெப்பத்தின் செயலிழக்கச் செய்யும் தாக்கத்திலிருந்து கலங்கள் தமது புரதங்களைக் காக்கும். சாப்பரோன் மூலக்கூறுகளின் துணையுடன் அன்றி சில புரதங்கள் ஒருபோதுமே கலங்களில் மடியாது, சாப்பரோன் மூலக்கூறுகள் தனித்த புரதங்களை பிரிக்கும், ஆகவே அவற்றின் மடிப்பானது பிற புரதங்களுடன் இடைவினைகள் மூலம் குறுக்கீடு செய்யப்படமாட்டா அல்லது சாப்பரோன் மூலக்கூறுகள் தவறுதலாக மடிக்கப்பட்ட புரதங்களின் மடிப்பை நீக்க உதவி, அவை சரியாக மீண்டும் மடிய இரண்டாவது சந்தர்ப்பத்தை வழங்குகின்றன. கரையுந்தன்மையில்லாத படிக உருவமற்ற திரட்டுக்களாக வீழ்படிவாகும் ஆபத்திலிருந்து காக்க இந்த செயல்பாடு மிகவும் முக்கியமாகும்.\n\nSection::::தவறான புரத மடிப்பு மற்றும் நரம்புச்சிதைவு நோய்.\nCreutzfeldt-Jakob நோய் போன்ற பிரயோன்-தொடர்பான நோய்கள், மாட்டு பைத்திய நோய் (விசர் மாட்டு நோய்), அல்சைமர் நோய் மற்றும் குடும்ப அமைலோயிட்டு இதயத்தசைநோய் அல்லது பலநரம்புகள் கோளாறு போன்ற அமைலோயிட்டு-தொடர்பான நோய்கள், மேலும் ஹன்ரிங்ரொன் மற்றும் and பார்க்கின்சன் நோய் போன்ற குழியவுருவக திரளல் நோய்கள் ஆகியவற்றுடன் திரண்ட புரதங்கள் தொடர்பானவை. சிறிய வயதில் வரும் இந்த செயலிழப்பு நோய்கள் தவறாக மடிந்த புரதங்களின் பல மூலக்கூறுகள் கரையுந்தன்மையற்ற, கலத்திற்கு வெளியான மற்றும்/அல்லது குறுக்கு-பீட்டா தாள் அமைலோயிட்டு நுண்நார்கள் உள்ளடங்கலான கலத்திற்கு உள்ளேயான திரட்டுகளுடன் தொடர்பானவை; இந்த திரட்டுகளானவை தொகுப்பு, மடிப்பு, திரளுதல் மற்றும் புரத பரிமாற்ற அளவு ஆகியவற்றுக்கிடையிலான சமநிலையான புரத ஒத்தவொடுக்கத்தின் இழப்பு காரணமாக அல்லது அதன் பிரதிபலிப்பாக மட்டும் உள்ளனவா என்பது தெளிவாகத் தெரியவில்லை. மடிப்பு மற்றும் செயற்பாட்டுக்குப் பதிலாக தவறாக மடிந்து அளவுக்கதிகமான படிச் சிதைவு ஏற்படுதலானது ஆண்டிதிரிப்சின் தொடர்பான காற்றேற்ற விரிவு, சிறு நீர்ப்பையின் நார்க்கட்டிப் பெருக்கம் மற்றும் லைசோச்சோமுக்குரிய சேமிப்பு நோய்கள் போன்ற பல proteopathy நோய்கள் ஏற்பட வழிவகுக்கும், இங்கு செயற்பாடு இழப்பு என்பதே அந்தக் குறைபாட்டின் தொடக்கமாகும். மேலே பிந்தையதாகக் கூறப்பட்டுள்ள குறைபாடுகளைக் குணப்படுத்த புரத மாற்றீட்டுச் சிகிச்சையை காலம்காலமாகப் பயன்படுத்தியுள்ள நிலையில், விகாரமடைந்த புரதங்களுக்கு செயற்பாட்டை வழங்கக்கூடியதாக அவற்றை மடிக்க, வளர்ந்துவரும் ஒரு அணுகுமுறையானது மருந்து சாப்பரோன்களைப் பயன்படுத்தவுள்ளது.\n\nSection::::லேவிந்தல் முரண்பாடு மற்றும் இயக்கவியல்.\nஒரு புரதமானது சாத்தியமான அனைத்து கட்டமைப்புகளையும் தொடர்ச்சியாக மாதிரியாக்குவதன்மூலன் மடியவுள்ளது எனில், கட்டமைப்புகள் துரித வீதத்தில் (நானோவினாடி அல்லது பீக்கோவினாடி அளவீட்டில்) மாதிரியாக்கப்பட்டால்கூட, அவ்வாறு நடக்க வானளவான நேரத்தை எடுக்கலாம் என லேவிந்தல் முரண்பாடு கண்டறிந்தது. மேற்படி அவதானிப்பை அடிப்படையில், இதைவிட புரதங்கள் மிக வேகமாக மடிகின்றன, தோராயமான கட்டமைப்புத் தேடல் நிகழவில்லை என்றும் ஆகவே அதியுயர்-நிலையான இடைநிலைக் கூறுகள் வரிசையின்வழியாக மடிய வேண்டியது அவசியம் என்றும் லேவிந்தன் பின்னர் முன்மொழிந்தார்.\n\nமடிதல் செயலாக்கம் நடைபெறும் கால அளவானது அதிலீடுபடும் புரதத்தினைப் பொறுத்து வெகுவாக மாறுபடும். கலத்துக்கு வெளியே ஆய்வு செய்தபோது, முதன்மையாக புரோலீன் சமபகுதியாகுதன்மை காரணமாக மிகமெதுவாக மடிகின்ற புரதங்கள் மடிய பல நிமிடங்கள் அல்லது மணி நேரங்கள் தேவைப்படும், மேலும் அச்செயலாக்கம் நிறைவுபெற முன்னர், சோதனைச் சாவடிகள் போன்ற பல இடைநிலைக் கூறுகளைக் கடக்கவேண்டும். மற்றொருவகையில், நூறு அமினோ அமிலங்கள் வரையான நீளங்கொண்ட மிகவும் சிறிய தனித்த-களப் புரதங்கள் பொதுவாக ஒரேயொரு படியில் மடிகின்றன. மில்லிவினாடிகள் நேர அளவீடுகள் என்பவை நெறிமுறையாகும், மிகவும் வேகமான தெரிந்த புரத மடிப்பு மறுவினைகள் ஒருசில மைக்ரோவினாடிகளில் பூர்த்தியாகின்றன.\n\nSection::::புரத மடிப்பின் சக்தி இயற்கைத்தோற்றக் கோட்பாடு.\n1980 ஆம் ஆண்டுகள் மற்றும் 1990 ஆம் ஆண்டுகளின் ஆரம்பத்தில், ஜோசப் பிரிஞ்ஜெல்சன் மற்றும் பீட்டர் வோலின்ஸ் ஆகியோர் சக்தி இயற்கைத்தோற்ற கோட்பாட்டை உருவகுக்கும்வரை புரத மடிப்பு நிகழ்வு என்பது பெருமளவில் ஒரு பரிசோதனை முயற்சியாகவே இருந்தது. இந்த அணுகுமுறையானது குறைந்த செயல் படுத்த முடியாமை கொள்கையை அறிமுகம் செய்தது, இது இயற்கைப் புரதங்களின் அமினோ அமில வரிசைகளை கூர்ப்பு தேர்ந்தெடுத்துள்ளதை இது உறுதிப்படுத்தும், ஆகவே பக்கச் சங்கிலிகளுக்கு இடையான இடவினைகள் மடிந்த நிலை மூலக்கூறின் கையகப்படுத்தலுக்கு பெருமளவில் உதவுகிறது. எஞ்சிய சில \"செயல் படுத்த முடியாமை\" இருக்குமென எதிர்பார்க்கப்படும்போதும், மடிப்புக்கு ஆதரவாக அமையாத இடைவினைகள் எதிராக தேர்ந்தெடுக்கப்படும். புரதங்கள், இயல்பான நிலைக்கு பெருமளவில் வழிப்படுத்தப்படும் உலகளாவிய \"புனல்வடிவமான சக்தி இயற்கைத்தோற்றங்களைக்\" கொண்டிருக்க வேண்டுமென (ஜோஸ் ஓனுசிக் உருவாக்கியது[reference needed]) பொதுவாகக் கருதப்படுவது கூர்ப்பு ரீதியாகத் தேர்ந்தெடுக்கப்பட்ட இந்த வரிசைகளின் பின்விளைவாகும். இந்த \"மடிப்புப் புனல்\" இயற்கைத் தோற்றமானது, புரதத்தை ஒரு தனித்த பொறிமுறைக்கு மட்டும் மட்டுப்படுத்தாமல் எந்தவொரு பெரிய எண்ணிக்கையான பாதைகள் மற்றும் இடைநிலைகளூடாக இயல்பான நிலைக்கு மடிய அனுமதிக்கும். கோட்பாட்டை மாதிரி புரதங்களின் கணிப்பியல் பாவனைகள் மற்றும் பல்வேறு பரிசோதனை ஆய்வுகள் இரண்டும் ஆதரிக்கிறது, மேலும் புரத வடிவமைப்பு எதிர்வுகூறல் மற்றும் வடிவமைப்பு ஆகியவற்றுக்கான செயன்முறைகளை மேம்படுத்தப் பயன்பட்டுள்ளது [reference needed]. கட்டற்ற-சக்தி இயற்கைத்தோற்றத்தை சமநிலைப்படுத்துவதன் மூலமான புரத மடிப்பின் விவரமும் 2 வெப்ப இயக்கவியல் விதிக்கு இசைவானது.\n\nSection::::புரத மடிப்பை ஆராய்வதற்கான தொழில்நுட்பங்கள்.\nSection::::வட்டமான இரு வண்ணத் தன்மை.\nவட்டமான இரு வண்ணத் தன்மை என்பது புரத மடிப்பை ஆராய்வதற்கு மிகவும் பொதுவான மற்றும் அடிப்படைக் கருவியாகும். வட்டமான இரு வண்ணத் தன்மை நிறமாலைகாட்டியியல் ஆனது வட்டமாக முனைவாக்கிய ஒளியை அளக்கிறது. புரதங்களில், ஆல்பா சுருள்கள் மற்றும் பீட்டா தாள்கள் போன்ற வடிவமைப்புகள் கிரல் (chiral) ஆகும், ஆகவே அதுபோன்ற ஒளியை அகத்துறிஞ்சும். இந்த ஒளியை அகத்துறிஞ்சுவதானது புரத குழும மடிப்புத்தன்மையின் பாகையைக் குறிக்கும் கருவியாக செயல்படும். செயலிழக்கச் செய்கின்ற பொருளின் செறிவு அல்லது வெப்பநிலையின் சார்பாக, இந்த அகத்துறிஞ்சலிலுள்ள மாற்றத்தை அளவிடுவதன்மூலம் புரதத்தின் சமநிலை மடியாமையை அளக்க இந்த தொழில்நுட்பத்தைப் பயன்படுத்தலாம். செயலிழக்கச் செய்கின்ற பொருள் உருகுவதானது மடியாமையின் கட்டற்ற சக்தி மற்றும் அதோடு புரத m ம்திப்பு, அல்லது செயலிழக்கச் செய்கின்ற பொருள் சார்புள்ளமை ஆகியவற்றை அளக்கிறது. வெப்பநிலை உருகுவதானது புரதத்தின் உருகும் வெப்பநிலையை (T) அளக்கும். இந்த வகையான நிறமாலைகாட்டியியலானது புரத மடிப்பு 0}இயக்கவியலை அளக்கவும் செவ்ரான் பகுதிகளை உருவாக்கவும், நிறுத்தப்பட்ட ஓட்டம் போன்ற வேகமாக-கலக்கும் சாதனங்களுடனும் இணையக்கூடியது.\n\nSection::::புரதங்களின் அதிர்வுக்குரிய வட்டமான இரு வண்ணத் தன்மை.\nதற்போது ஃபோரியர் மாற்ற (FFT) உபகரணங்களில் ஈடுபடுத்துகின்ற புரதங்களுக்காக மிக அண்மையில் விருத்திசெய்யப்பட்ட அதிர்வுக்குரிய வட்டமான இரு வண்ணத் தன்மை (VCD) தொழில்நுட்பங்கள், மிகப்பெரிய புரத மூலக்கூறுகளாக இருந்தாலும் கூட, கரைசலிலுள்ள புரதக் கட்டமைப்புகளைத் தீர்மானிப்பதற்கான திறன்வாய்ந்த வழிகளை வழங்குகின்றன. புரதங்களின் இதுபோன்ற VCD ஆய்வுகள் CD இலிருந்து பெறமுடியாத தெளிவான அமைப்பிற்குரிய நிர்ணயங்களை வழங்க, பெரும்பாலும் புரத பளிங்குகளின் X-கதிர் சிதறல், கனமான நீரில் (DO) புரத கரைசல்களுக்கான FT-IR தரவு அல்லது \"தொடக்கத்திலிருந்தே\" பங்கு கணிப்புகளுடன் இணைக்கப்படுகின்றன.\n\nSection::::அதிக நேர நுணுக்கத்துடனான நவீன ஆய்வுகள்.\nபுரத மடிப்பு ஆய்வானது அண்மைக்காலத்தில், வேகமான, நேர-உறுதியான தொழில்நுட்பங்களால் சிறப்பாக மேம்பட்டுள்ளது. இவை மடிக்காத புரத மாதிரியின் மடிப்பை விரைவக தொடக்குவதற்கும், இதன் விளைவாக வரும் இயக்கவியலை அவதானிப்பதற்குமான பரிசோதனை முறைகளாகும். பரந்துபட்ட பயன்பாட்டிலுள்ள விரைவான தொழில்நுட்பங்கள் நியூத்திரன் சிதறல், கரைசலின் அதிவிரைவு கலத்தல், ஒளி வேதிம முறைகள் மற்றும் லேசர் வெப்பநிலை தாவல் நிறமாலைகாட்டியியல் ஆகியவறை உள்ளடக்கும். இந்த தொழில்நுட்பங்களின் உருவாக்கத்தில் பங்களித்த பல விஞ்ஞானிகளுள் ஜெரெமி கூக், ஹெய்ன்ரிச் ரோடர், ஹாரி கிரே, மார்டின் குருவெபெல், பிரியான் டையர், வில்லியம் ஈட்டன், ஷீனா ராட்ஃபோர்ட், கிரிஸ் டாப்சன், சர் அலன் ஆர். ஃபெர்ஷ்ட் மற்றும் பெங்ட் நால்டிங் ஆகியோர் அடங்குவர்.\n\nSection::::புரதம் மூன்றாம் நிலை வடிவமைப்பின் கணிப்பு எதிர்வுகூறல்.\n\"புதிதாக\" அல்லது \"தொடக்கத்திலிருந்தே\" கணிப்பு புரத வடிவமைப்பு எதிர்வுகூறலுக்கான தொழில்நுட்பங்கள் புரத மடிப்புக் குறித்த ஆய்வுகளுடன் தொடர்பானவை,ஆனால் கண்டிப்பாக முற்றாக மாறுபட்டவை. மூலக்கூற்று இயக்கவியல் (MD) என்பது சிலிக்கோவில் புரத மடிப்பு மற்றும் இயக்கவியல் ஆய்வுக்கு முக்கியமான ஒரு கருவியாகும். கணிப்புச் செலவு காரணமாக, தொடக்கத்திலிருந்தே தெளிவான நீருடனான MD மடிப்பு பாவனைகள் பெப்தைட்டுகளுக்கும் மிகவும் சிறிய புரதங்களுக்கும் மட்டுப்படுத்தப்பட்டுள்ளன. பெரிய புரதங்களின் MD பாவனைகள் பரிசோதனைக்குரிய வடிவமைப்பின் இயக்கவியல் அல்லது இதன் உயர்-வெப்பநிலை மடியாமைக்கு மட்டுப்படுத்தப்பட்டதாகவே தொடர்ந்தும் இருக்கும். சிறிய அளவான (சுமார் 50 எச்சங்கள்) அல்லது பெரிய புரதங்களை மடித்தல் போன்ற நீண்ட நேர செயலாக்கங்களை போலியாகச் செய்வதன் பொருட்டு (சுமார் 1 மைக்ரோவினாடிக்கு அப்பால்) புரத மாதிரிகளில் சில தோராயங்கள் அல்லது எளிமைப்படுத்துதல்களை அறிமுகம் செய்யவேண்டும். தாழ்த்தப்பட்ட புரத பிரதிநிதித்துவத்தையும் (அணுக்களைக் கொண்ட குழுக்களைப் பிரதிநிதித்துவம் செய்யும் பொய்யான-அணுக்கள் வரையறுக்கப்பட்டுள்ளன) மற்றும் புள்ளிவிவரவியல் வளத்தையும் பயன்படுத்தும் அணுகுமுறையனது புரத வடிவமைப்பு எதிர்வுகூறுதலில் மட்டும் பயனுள்ளதாக அன்றி, மடிப்பு வழிமுறைகளைப் பெருக்கும் திறனும் உள்ளது.\n\nபுரத மடிப்பு அல்லது புரத வடிவமைப்பை எதிர்வுகூறுதல் போன்ற சிக்கல்களைத் தீர்க்க தனிப்பட்ட கணினிகளின் செயல்படாமலுள்ள CPU அல்லது GPU நேரத்தைப் பயன்படுத்தும் கணக்கிடுகின்ற பணித்திட்டங்கள் உள்ளன.. இந்த பணித்திட்டங்களுக்கு ஆதரவு தெரிவிக்க மக்கள் இவற்றை அவர்களின் கணினியில் அல்லது PlayStation 3 இல் இயக்கலாம். இந்த பணித்திட்டங்களில் எவ்வாறு பங்கெடுப்பது என்பது பற்றிய தகவலைப் பெற கீழேயுள்ள இணைப்புகளை (எடுத்துக்காட்டாக Folding@Home) பார்க்கவும்.\n\nSection::::புரத வடிவமைப்பு தீர்மானத்தின் பரிசோதனைரீதியான தொழில்நுட்பங்கள்.\nபுரதங்களின் மடிக்கப்பட்ட வடிவமைப்புகளை வழக்கமாக X-கதிர் படிகவியல் மற்றும் NMR ஆகியன தீர்மானிக்கின்றன.\n\n"}
{"id": "81671", "url": "https://ta.wikipedia.org/wiki?curid=81671", "title": "அன்னா கோர்னிகோவா", "text": "அன்னா கோர்னிகோவா\n\nஅன்னா செர்ஜியெவ்னா கோர்னிகோவா (Anna Sergeyevna Kournikova) (; 7 ஜூன் 1981 அன்று பிறந்தார்) ரஷ்யாவை சேர்ந்த தொழில்முறை டென்னிஸ் வீராங்னையும் மாடலும் ஆவார். அவரது புகழானது அவரை உலகம் முழுவதும் நன்கு அறிந்த டென்னிஸ் வீராங்கனைகளில் ஒருவராக மாற்றியது. கோர்னிகோவா புகழின் உச்சியில் இருந்த போது அவரது உருவப்படங்களை ரசிகர்கள் தேடியதால், கூகுள் இணைய தேடல் பொறியில் மிகவும் அதிகமாகத் தேடப்படும் பெயராக கோர்னிகோவாவின் பெயர் இருந்தது.\n\nஒற்றையர் பிரிவுகளிலும் வெற்றிகளைப் பெற்று 2000 ஆம் ஆண்டில் உலகில் 8 ஆம் இடத்தை அடைந்தாலும், அவர் உலகின் முதல் தர வீராங்கனையாக இருந்த இரட்டையர் பிரிவுகளிலேயே கோர்னிகோவாவின் சிறப்பம்சம் இருந்தது. அவர் தனது கூட்டாளியாக மார்டினா ஹிங்கிஸ்ஸைக் கொண்டு, 1999 மற்றும் 2002 ஆம் ஆண்டுகளில் ஆஸ்திரேலியாவில் கிராண்ட் ஸ்லாம் பட்டங்களை வென்றார். கோர்னிகோவாவின் தொழில்முறை டென்னிஸ் வாழ்க்கையானது, அவருக்கு ஏற்பட்ட கடுமையான முதுகு மற்றும் முதுகுத்தண்டுச் சார்ந்த பிரச்சினைகளால் சில ஆண்டு காலங்களாக துண்டிக்கப்பட்டது. மேலும் அவரது தொழில் வாழ்க்கை முடிவுக்கு வந்துள்ளது எனலாம். அவர் தற்போது புளோரிடாவில் உள்ள மியாமி பீச் சில் வாழ்ந்து கொண்டிருக்கிறார். கண்காட்சி போட்டிகளிலும் வேர்ல்ட் டீம் டென்னிஸின் செயின்ட். லூயிஸ் ஏசஸ் அணிக்காக இரட்டையர் பிரிவிலும் அவ்வப்போது விளையாடுகின்றார்.\n\nSection::::இளமைக்கால வாழ்க்கை.\n7 ஜூன் 1981 அன்று சோவியத் ஒன்றியத்தில் உள்ள மாஸ்கோவில் அன்னா பிறந்தார். அவர் பிறந்த சமயம் அவரது தந்தையான செர்ஜி கோர்னிவிற்கு 20 வயதே முடிந்திருந்தது. ஒரு முன்னாள் கிரிகோ-ரோமன் மல்யுத்த சாம்பியனான செர்ஜி முனைவர் பட்டமும் பெற்றுள்ளார். மேலும் அவர் மாஸ்கோவில் உள்ள யுனிவர்சிட்டி ஆஃப் பிசிக்கல் கல்ச்சர் அண்ட் ஸ்போர்ட்டில் பேராசியராகவும் இருந்தார். 2001 ஆம் ஆண்டில் இருந்து ஒரு பகுதி நேர தற்காப்புக் கலைப் (\"martial arts\") பயிற்சியாளராக அங்கு தொடர்ந்து பணியாற்றி வந்தார். ஒரு துணிவுமிக்க மஞ்சள் நிறப் பெண்ணான அவரது தாயார் ஆலாவுக்கு, அன்னா பிறந்த போது 18 வயதே முடிந்திருந்தது. அவர் 400-மீட்டர் ஓட்டப்பந்தய வீராங்கனையாக இருந்தவர்.\n\n\"நாங்கள் இளமையாக இருந்தோம். நாங்கள் தெளிவான உடல்சார்ந்த வாழ்க்கையை விரும்பினோம். அதனால் அன்னாவிற்கு தொடக்கத்தில் இருந்தே விளையாட்டிற்கான ஒரு நல்ல சூழ்நிலை கிடைத்தது\" என செர்ஜி கூறியுள்ளார். ரஷ்ய மொழியில் அவர்களது குடும்பப் பெயர் \"o\" என்ற எழுத்து இல்லாமல் உச்சரிக்கப்படும். அதனால் \"குர்னிகோவா\" (\"Kurnikova\") எனவும் நேரடியாக மொழிபெயர்க்கப்படும். மேலும் சிலசமயங்களில் அதே வழியில் எழுதப்படும். ஆனால் இது \"கோர்னிகோவா\" என உச்சரிக்கப்படுகிறது. அதனால் அவர்களது குடும்பம் ஆங்கில எழுத்துக்கோர்வையைத் தேர்ந்தெடுத்தனர்.\n\n1986 ஆம் ஆண்டில் அன்னாவுக்கு 5 வயதாக இருக்கையில், புத்தாண்டுப் பரிசாக தனது முதல் டென்னிஸ் ராக்கெட்டைப் பெற்றார். அதைப் பற்றி அன்னா கூறுகையில்: \"என்னுடைய ஐந்து வயதில் இருந்து வாரத்திற்கு இருமுறை நான் விளையாடினேன். அது ஒரு குழந்தைகளின் நிகழ்ச்சியாகும். மேலும் அது ஒரு பொழுதுபோக்கிற்காக மேற்கொள்ளப்பட்டதாகும்; நான் தொழில்முறையாக விளையாடுவேன் என என்னுடைய பெற்றோர்கள் அப்போது அறிந்திருக்கவில்லை. நான் மிகுந்த ஊக்கம் கொண்டிருந்ததால் நான் எதையாவது செய்ய வேண்டுமென அவர்கள் விரும்பினர். எனக்கு ஏழு வயது இருக்கும் போது ஒரு தொழில்முறை அகாடமிக்கு செல்ல ஆரம்பித்ததால், நான் நன்றாக விளையாட ஆரம்பித்தேன். நான் பள்ளிக்கு செல்வேன், பின்னர் எனது பெற்றோர்கள் என்னை கிளப்பிற்கு அழைத்து செல்வார்கள், என்னுடைய எஞ்சிய நாளை நான் அங்கிருக்கும் குழந்தைகளுடன் கழிப்பேன்\" என்றார். 1986 ஆம் ஆண்டில் மதிப்புமிக்க ஸ்பார்டாக் டென்னிஸ் கிளப்பில் அன்னா சேர்ந்தார், அங்கு லாரிசா பிரோபிராசென்ஸ்கயா (Larissa Preobrazhenskaya) பயிற்சியாளராக இருந்தார். 1989 ஆம் ஆண்டு அன்னாவுக்கு எட்டு வயதிருக்கும் போது இளையோர்களுக்கான போட்டிகளில் பங்கேற்கத் தொடங்கினார். 1990 ஆம் ஆண்டில் உலகம் முழுவதும் உள்ள டென்னிஸ் பார்வையாளர்களை ஈர்க்கும்படியான கவனத்தைப் பெற்றார். அன்னா தனது பத்து வயதில், புளோரிடாவில் உள்ள பிரெடெண்டனுக்கு சென்று நிக் பொலெட்டெரியின் செலப்ரேட்டேடு டென்னிஸ் அகாடமியில் பயிற்சி பெறுவதற்கான நிர்வாக ஒப்பந்தம் ஒன்றில் கையெழுத்திட்டார்.\n\nSection::::டென்னிஸ் வாழ்க்கை.\nSection::::1989–1997: ஆரம்ப காலங்கள் மற்றும் முன்னேற்றங்கள்.\nஅன்னா அமெரிக்கா சென்றதைத் தொடர்ந்து டென்னிஸ் போட்டிகளில் பங்குபெறத் தொடங்கியதே, இன்று அவரை சர்வதேச அளவில் அங்கீகரிக்கப்பட்ட டென்னிஸ் நட்சத்திரமாக உருவாக்கியுள்ளது. அன்னாவுக்கு 14 வயதிருக்கும் போது ஐரோப்பிய சாம்பியன்ஷிப் மற்றும் இத்தாலிய ஓப்பன் இளையோர் போட்டித்தொடரில் வெற்றி பெற்றார். அன்னா மதிப்புமிக்க இளநிலையர் ஆரஞ்ச் பவுல் போட்டிகளையும் வென்றதன் மூலம், அந்தப் போட்டித்தொடரில் 18 மற்றும் அதற்கு கீழுள்ள வயதினர் பிரிவில் மிகவும் இளமையான வீராங்கனையாக பெயர் பெற்றார். அந்த ஆண்டின் இறுதியில் ITF இளைஞர் உலக சாம்பியன் U-18 மற்றும் இளநிலையர் ஐரோப்பிய சாம்பியன் U-18 ஆகியவற்றை அன்னா வென்றார்.\n\n1994 ஆம் ஆண்டில் மாஸ்கோ தகுதிச்சுற்றுகளில் ITF டோர்னமென்ட்டின் வைல்ட் கார்டை அன்னா கோர்னிகோவா பெற்றார். ஆனால் மூன்றாவது சுற்றில் சபின் ஆப்பில்மென்ஸிடம் தோல்வியுற்றார். அன்னாவுக்கு 14 வயதிருக்கும் போது ரஷ்யாவிற்கான ஃபெட் கோப்பையின் மூலமாக தொழில்முறை டென்னிஸில் அறிமுகமானார். இதன் மூலம் அனைத்த்துக்காலத்திலும் போட்டியில் பங்குபெற்று வெற்றிபெற்ற இளம் வீராங்கனை என்ற பெயர்பெற்றார். 1995 ஆம் ஆண்டு அவருக்கு சாதகமாக இருந்தது. அந்த ஆண்டு மிச்சிகனில் உள்ள மிட்லாந்திலும் இல்லினோயிஸில் உள்ள ராக்ஃபோர்டிலும் மொத்தமாக இரண்டு ITF பட்டங்களை வென்றார். அதே ஆண்டு கெர்ம்லின் கோப்பையில் கோர்னிகோவா அவரது முதல் WTA டூர் இரட்டையர் பிரிவு இறுதியை அடைந்தார். 1995 விம்பில்டன் பெண்கள் சாம்பியன் பட்டமான ஒற்றையர் மற்றும் இரட்டையர் பிரிவுகளில் வெற்றிபெற்ற அலெக்சான்ட்ரா ஓல்சாவுடன் (Aleksandra Olsza) இணைந்து மெரெடித் மெக்கிராத் (Meredith McGrath) மற்றும் லாரிசா நெயிலாந்து (Larisa Neiland) ஆகியோருக்கு எதிரான போட்டியில் 6–0, 6–1 என்ற கணக்கில் தோல்வியுற்றார்.\n\nஅன்னாவுக்கு 15 வயதிருக்கும் போது தனது கிராண்ட் ஸ்லாம் அறிமுகத்தைப் பெற்றார். 1996 ஆம் ஆண்டு நடந்த அந்த அமெரிக்க ஓப்பனின் நான்காவது சுற்றை அடைந்த அவரை அப்போதைய சிறந்த தரவரிசையுடைய வீராங்கனையான ஸ்டெஃபி கிராஃப்பினால் மட்டுமே தடுத்து நிறுத்த முடிந்தது. பின்னர் ஸ்டெஃபி அந்த போட்டிகளின் வெற்றியாளர் ஆனார். அந்த டோர்னமென்ட்டிற்குப் பிறகு அவரது தரவரிசை 144 வது இடத்தில் இருந்து சிறந்த 100 அறிமுகத்தைப் பெற்று 69 வது இடத்தை அடைந்தது. ஜார்ஜியாவில் உள்ள அட்லாண்டாவில் நடந்த 1996 ஒலிம்பிக் விளையாட்டுகளுக்கு ரஷ்ய பிரதிநிதிக்குழுவின் உறுப்பினராக கோர்னிகோவா இருந்தார். 1996 ஆம் ஆண்டில் WTA வின் அந்த ஆண்டின் சிறந்த அறிமுகம் எனப் பெயரிடப்பட்டார். அந்தப் பருவம் இறுதி அடைந்த போது தரவரிசையில் 57வது இடத்தை அடைந்தார்.\n\nகோர்னிகோவா உலகில் 67வது தரவரிசையை அடைந்திருந்த போது 1997 ஆஸ்திரேலிய ஓப்பனில் பங்கு பெற்றார். எனினும் அவர் உலகின் 12 வது தரவரிசையை உடைய அமண்டா கோடெசரிடம் (Amanda Coetzer) 6–2, 6–2 என்ற கணக்கில் முதல் சுற்றிலேயே தோல்வியடைந்தார். அப்போட்டிகளின் பெண்கள் இரட்டையர் பிரிவில் அவரது ரஷ்ய சகாவான எலெனா லிக்ஹோவ்செவாவுடன் இணைந்து ஆடினார். ஆனால் எட்டாவது இடத்தில் இருந்த சாந்தா ரூபின் (Chanda Rubin) மற்றும் பிரெண்டா ஸ்கல்ட்ஸ்-மெக்கர்த்தி (Brenda Schultz-McCarthy) ஆகியோரை எதிர்த்து ஆடிய முதல் சுற்றில் 6–2, 6–3 என்ற கணக்கில் தோல்வியடைந்தார். பசுபிக் லைஃப் ஓப்பனின் முதல் சுற்றில் பாட்ரிக்கா ஹை-பவுலைஸை (Patricia Hy-Boulais) 1–6, 6–1, 6–4 என்ற கணக்கில் வீழ்த்தியதைத் தொடர்ந்து இரண்டாவது சுற்றை கோர்னிகோவா அடைந்தார். இரண்டாவது சுற்றில் உலகின் 3வது தரவரிசையில் உள்ள வீராங்கனை ஆன்கே ஹபெரிடம் 3–6, 6–2, 6–2 என்ற கணக்கில் தோல்வியுற்றார். இரட்டையர் பிரிவுகளின் காலிறுதிகளில் மேரி ஜோ பெர்னான்டஸ் மற்றும் சாந்தா ரூபின் ஜோடியிடம் 2–6, 6–4, 7–5/ என்ற கணக்கில் தோல்வியுறுவதற்கு முன்பு கோர்னிகோவா மற்றும் லிக்ஹோவ்டெஸ்வா (Likhovtseva) ஜோடியானது இரண்டாவது நிலையில் இருந்த லாரிசா நெயிலாந்து மற்றும் ஹெலினா சுகோவாவை இரண்டாவது சுற்றில் 7–5, 4–6, 6–3 என்ற கணக்கில் வீழ்த்தினர். மியாமி ஒப்பனின் இரண்டாவது சுற்றில் உலகின் 12வது தரவரிசையில் இருந்த அமந்தா கோட்சரை 6–1, 3–6, 6–3 என்ற கணக்கிலும், மூன்றாவது சுற்றில் உலகின் 29வது தரவரிசையில் இருந்த கட்டாரினா ஸ்டுடெனிகோவாவை 1–6, 6–4, 6–0 என்ற கணக்கிலும் கோர்னிகோவா வீழ்த்தினார். ஆனால் பின்னர் நான்காவது சுற்றில் உலகின் 3வது தரவரிசையில் இருந்த ஜனா நோவோட்னாவிடம் 6–3, 6–4 என்ற கணக்கில் தோல்வியுற்றார். மியாமி இரட்டையர் பிரிவுகளின் முதல் சுற்றிலேயே அவரும் லிக்ஹோவ்டெஸ்வாவும் டாம்னிக் மோனமி மற்றும் பார்பரா ரிட்னெர் மூலமாக 6–4, 6–3 என்ற கணக்கில் தோற்கடிக்கப்பட்டனர். இத்தாலிய ஓப்பனின் முதல் சுற்றில் ஷி-டிங் வாங்கை 6–3, 6–4 என்ற கணக்கில் வீழ்த்திய பிறகு இரண்டாவது சுற்றில் அமந்தா கோட்சரிடம் 6–2, 4–6, 6–1 என்ற கணக்கில் தோல்வியுற்றார். எனினும் அவர் லிக்ஹோவ்டெஸ்வாவுடன் ஜோடி சேர்ந்து ஆறாவது நிலையில் இருந்த மேரி ஜோ பெர்னான்டஸ் மற்றும் பேட்ரிக்கா டரபினி ஜோடியிடம் 7–6(5), 6–3 என்ற கணக்கில் தோல்வியுறுவதற்கு முன்பு முதல் நிலையில் இருந்த நெயிலாந்து மற்றும் சுக்கோவா ஜோடியிடம் இரண்டாவது சுற்றில் 6(4)–7, 6–2, 7–5 என்ற கணக்கிலும், மூன்றாவது சுற்றில் பார்பரா ஸ்கெட் மற்றும் பேட்டி ஸ்கெண்டரை 7–6(2), 6–4 என்ற கணக்கிலும் அவர்கள் வீழ்த்திய பிறகு அரையிறுதியை அடைந்திருந்தனர்.\n\nமுன்பு உலகின் நம்பர். 1 வீராங்கனையாகவும் தற்போது 5வது தரவரிசையிலும் இருக்கும் அரன்ட்ஸ்சா சான்செஸ் விகாரியோவை (Arantxa Sánchez Vicario) ஜெர்மன் ஓப்பனின் மூன்றாவது சுற்றில் 3–6, 6–0, 6–3 என்ற கணக்கில் வீழ்த்திய பிறகு காலிறுதியில் மேரி ஜோ பெர்னாண்டஸிடம் 6–1, 6–4 என்ற கணக்கில் கோர்னிகோவா தோல்வியடைந்தார். லிக்ஹோவ்டெஸ்வாவுடன் ஜோடி சேர்ந்து ஆறாவது நிலையில் இருக்கும் அலெக்ஸாண்டிரா பியூசை (Alexandra Fusai) மற்றும் நத்தலி டாஜியட் (Nathalie Tauziat) ஜோடியை இரண்டாவது சுற்றில் 6–4, 7–6(2) என்ற கணக்கில் அவர்கள் வீழ்த்திய பிறகு காலிறுதியை அடைந்தனர். மேலும் முதல் நிலையில் இருந்த கிகி பெர்னாண்டஸ் (Gigi Fernández) மற்றும் நட்டாசா ஜவெர்வா (Natasha Zvereva) ஜோடியிடம் 6–2, 7–5 என்ற கணக்கில் தோல்வியடைந்தனர். கோர்னிகோவா 1997 பிரெஞ்ச் ஒப்பனின் முதல் சுற்றில் ரத்கா ஜ்ருபகோவாவை (Radka Zrubáková) 6–3, 6–2 என்ற கணக்கிலும், இரண்டாவது சுற்றில் சாண்ட்ரா செச்சனியை (Sandra Cecchini) 6–2, 6–2 என்ற கணக்கிலும் வீழ்த்தினார். பின்னர் மூன்றாவது சுற்றில் உலகின் முதல் தர வீராங்கனையான மார்டினா ஹிங்கிஸிடம் 6–1, 6–3 என்ற கணக்கில் தோல்வியடைந்தார். லிக்ஹோவ்டெஸ்வாவுடன் ஜோடி சேர்ந்து மூன்றாவது சுற்றை அடைந்த அவர் உள்ளூர் அணியிடமும் எட்டாவது நிலை பியூசை மற்றும் டிஜியாட்டிடம் தோல்வியுற்றார். டென்னிஸ் வரலாற்றில் 1997 விம்பில்டன் சாம்பியன்ஷிப்ஸில் அரையிறுதியை அடைந்த இரண்டாவது பெண்ணாக அன்னா கோர்னிகோவா மட்டுமே பெயர் பெற்றார். அவரது விம்பில்டன் அறிமுகத்தில் இது அவருக்கு முதல் WTA டூர் அரையிறுதிகள் ஆகும். இதில் முதலாவதாக வருவது 1972 ஆம் ஆண்டின் கிரிஸ் ஈவண்ட் (Chris Evert) ஆவார். முதல் சுற்றில் அவர் சாந்தா ரூபினை 6–1, 6–1 என்ற கணக்கிலும், இரண்டாவது சுற்றில் பார்பரா ரிட்னரை 4–6, 7–6(7), 6–3 என்ற கணக்கிலும், மூன்றாவது சுற்றில் ஏழாவது நிலையில் இருந்த ஆன்கே ஹப்பரை 3–6, 6–4, 6–4 என்ற கணக்கிலும், நான்காவது சுற்றில் ஹெலனா சுகோவாவை 2–6, 6–2, 6–3 என்ற கணக்கிலும் வீழ்த்தினார். மேலும் காலிறுதியில் பிரெஞ்ச் ஓப்பன் சாம்பியன் இவா மஜோலியை 7–6(1), 6–4 என்ற கணக்கில் வீழ்த்திய அவர் பின்னர் அந்த போட்டிகளின் சாம்பியன் பட்டத்தை வென்ற மார்டினா ஹிங்கிஸிடம் 6–3, 6–2 என்ற கணக்கில் தோல்வியுற்றார்.\n\nபின்னர் கோர்னிகோவா லாஸ் ஏஞ்சல்ஸ் ஒப்பனில் முதல் சுற்றில் ஆன்கே ஹபெரிடம் 6–0, 6–1 என்ற கணக்கில் தோல்வியுற்றார். மேலும் இரட்டையர் பிரிவுகளில் ஆய் சுகியாமாவுடன் (Ai Sugiyama) ஜோடி சேர்ந்து அரையிறுதிகளை அடைந்தார். 1997 US ஓப்பனில் இரண்டாவது சுற்றில் ஏழாம் நிலையில் இருந்த இரினா ஸ்பிர்லாவிடம் (Irina Spîrlea) 6–1, 3–6, 6–3 என்ற கணக்கில் அவர் தோல்வியடைந்தார். பெண்கள் இரட்டையர் பிரிவுப் போட்டிகளில் லிக்ஹோவ்டெஸ்வாவுடன் ஜோடி சேர்ந்து மூன்றாவது சுற்றை அடைந்த அவர் இரண்டாம் நிலையில் இருந்த ஹிங்கிஸ் மற்றும் சான்செஸ் விகாரியோ ஜோடியிடம் 6–4, 6–4 என்ற கணக்கில் தோற்றார். 1997 ஆம் ஆண்டில் பில்டர்ஸ்டெடிட்டில் (Filderstadt) போர்ச்செ டென்னிஸ் கிராண்ட் பிரிக்ஸில் கோர்னிகோவா அவரது கடைசி WTA டூர் போட்டிகளில் பங்கேற்றார். அதன் ஒற்றையர் பிரிவுகளின் இரண்டாவது சுற்றில் அமந்தா கோட்செரிடம் 3–6 6–3 6–4 என்ற கணக்கில் தோல்வியடைந்தார். இரட்டையர் பிரிவுகளில் லிக்ஹோவ்டெஸ்வாவுடன் ஜோடி சேர்ந்து ஆடுகையில் முதல் சுற்றிலேயே லின்ட்சே டேவன்போர்ட் மற்றும் ஜானா நோவோட்னா ஜோடியிடம் 6–2, 6–4 என்ற கணக்கில் தோல்வியுற்றார். மே மாதம் 19 ஆம் தேதி சிறந்த 50 வீரர் பட்டியலில் அவர் இடம்பெற்றார். அந்த பருவத்தின் நிறைவில் ஒற்றையர் பிரிவில் 32 வது தரவரிசையிலும் இரட்டையர் பிரிவில் 41 வது இடத்திலும் அவர் இருந்தார்.\n\nSection::::1998–2000: வெற்றி மற்றும் புகழ்நிலை.\n1998 ஆம் ஆண்டில் கோர்னிகோவா முதன் முறையாக WTAவின் சிறந்த 20 தரவரிசைகளில் இடம்பெற்றார். அப்போது அவர் தரவரிசையில் 16 ஆம் இடத்தை அடைந்தார். மார்டினா ஹிங்கிஸ், லின்ட்சே டேவன்போர்ட், ஸ்டெஃபி கிராஃப் மற்றும் மோனிக்கா செலஸ் ஆகியோரிடம் குறிப்பிடத்தகுந்த வெற்றிகளையும் அவர் பெற்றுள்ளார். கோர்னிகோவா அவரது 1998 பருவத்தை ஹன்னோவரில் தொடங்கினார். அந்த அரையிறுதிகளில் அவர் முதல் நிலை ஜானா நோவட்னாவிடம் 6–3, 6–3 என்ற கணக்கில் தோல்வியுற்றார். மேலும் அவர் இரட்டையர் பிரிவுகளில் லாரிசா நெயிலாந்துடன் ஜோடி சேர்ந்து ஆடியதில் காலிறுதிகளில் எலெனா லிக்ஹோவ்டெஸ்வா மற்றும் கரோலின் விஸ் ஜோடியிடம் 3–6, 6–2, 7–5 என்ற கணக்கில் தோல்வியுற்றார். பின்னர் அவர் சிட்னியில் நடந்த மெடிபேங்க் இன்டெர்நேசனலில் ஒற்றையர் மற்றும் இரட்டையர் பிரிவுகள் இரண்டிலுமே இரண்டாவது சுற்றை அடைந்தார். அதில் ஒற்றையர் பிரிவின் இரண்டாவது சுற்றில் லின்ட்சே டேவன்போர்ட்டுடன் 6–2, 6(4)–7, 6–3 என்ற கணக்கில் தோல்வியுற்றார். 1998 ஆஸ்திரேலியன் ஓப்பனில் கோர்னிகோவா உலகின் முதல்நிலை வீராங்கனை மார்டினா ஹிங்கிஸிடம் 6–4, 4–6, 6–4 என்ற கணக்கில் மூன்றாவது சுற்றில் தோல்வியுற்றார் இரட்டையர் பிரிவுகளில் அவர் லாரிசா நெயிலாந்துடன் ஜோடி சேர்ந்து ஆடியதில் அந்தப் போட்டிகளில் சாம்பின்களாக தேர்ந்தெடுக்கப்பட்ட ஹிங்கஸ் மற்றும் மிர்ஜானா லூசிக் (Mirjana Lučić) ஜோடியிடம் 7–5, 6–2 என்ற கணக்கில் இரண்டாவது சுற்றில் தோல்வியடைந்தனர். பாரிஸ் ஓப்பனில் ஒற்றையர் பிரிவில் ஆன்கே ஹியூபரிடம் இரண்டாவது சுற்றில் அவர் தோல்வியடைந்தாலும் கோர்னிகோவா அவரது இரண்டாவது WTA டூ இறுதியை லாரிசா நெயிலாந்துடன் ஜோடி சேர்ந்து ஆடியதன் மூலம் அடைந்தார். அவர்கள் சாபின் ஆப்பில்மென்ஸ் மற்றும் மிரியம் ஓர்மன்ஸ் ஜோடியிடம் 1–6, 6–3, 7–6(3) என்ற கணக்கில் தோல்வியுற்றனர். கோர்னிகோவா மற்றும் நெயிலாந்து ஜோடி தொடர்ந்து இரண்டாவது முறையாக லின்ஸ் ஓப்பனிலும் இறுதியை அடைந்தனர். ஆனால் அலெக்ஸாண்டிரா பியூசை மற்றும் நத்தாலி டியூஜியாட் ஜோடியிடம் 6–3, 3–6, 6–4 என்ற கணக்கில் தோல்வியுற்றனர். ஒற்றையர் பிரிவுகளில் கோர்னிகோவா மூன்றாவது சுற்றை அடைந்தார். பசுபிக் லைஃப் ஓப்பனில் அவர் மூன்றாம் சுற்றை அடைந்தாலும் 1994 விம்பில்டன் சாம்பியன் கான்சிட்டா மார்டின்ஸுடன் 6–3, 6–4 என்ற கணக்கில் தோல்வியடைந்தார். மேலும் இரட்டையர் பிரிவுகளில் நெயிலாந்துடன் ஜோடி சேர்ந்து காலிறுதிக்குள் நுழைந்தார். இரட்டையர் பிரிவுகளில் நெயிலாந்துடன் ஜோடி சேர்ந்து காலிறுதிகளை அடைந்தாலும் மியாமி ஓப்பனின் ஒற்றையர் பிரிவில் அபார வெற்றியை கோர்னிகோவா பெற்றார். இது WTA டூரில் அவர் அடைந்த முதல் ஒற்றையர் இறுதி ஆட்டமாகும். முதல் சுற்றில் மிர்ஜானா லுசிக்கை 6–4, 6–2 என்ற கணக்கிலும், முன்பு உலகின் முதல்தர வீராங்கனையாக இருந்த மோனிகா செலசை 7–5, 6–4 என்ற கணக்கில் இரண்டாவது சுற்றிலும், கான்சிட்டா மார்டின்ஸை 6–3, 6–0 என்ற கணக்கில் மூன்றாவது சுற்றிலும், லின்ட்சே டேவன்போர்ட்டை 6–4, 2–6, 6–2 என்ற கணக்கில் காலிறுதிகளிலும் வெற்றி கொண்ட பிறகு, முன்பு உலகின் முதல் தர வீராங்கனையாக இருந்த அரன்ட்க்ஸா சான்செஸ் விகாரியோவை (Arantxa Sánchez Vicario) 3–6, 6–1, 6–3 என்ற கணக்கில் அரையிறுதிகளிலும் வெற்றி கொண்டார். ஆனால் பின்னர் இறுதி ஆட்டத்தில் வீனஸ் வில்லியம்ஸிடம் 2–6, 6–4, 6–1 என்ற கணக்கில் தோல்வியுற்றார்.\n\nபின்னர் கோர்னிகோவா அமீலா ஐஸ்லேண்ட் மற்றும் இத்தாலியன் ஓப்பன் ஆகிய இரண்டு தொடர்களிலும் தொடர்ச்சியாக காலிறுதியை அடைந்தாலும் லின்ட்சே டேவன்போர்ட்டிடம் 7–5, 6–3 என்ற கணக்கிலும், மார்டினா ஹிங்கிஸிடம் 6–2, 6–4 என்ற கணக்கிலும் முறையே தோல்வியடைந்தார். ஜெர்மன் ஓப்பனின் ஒற்றையர் பிரிவுகளிலும் இரட்டையர் பிரிவுகளிலும் அரையிறுதியை அவர் அடைந்தார். ஒற்றையர் பிரிவுகளில் கோன்செட்டா மார்டின்ஸிடம் 6–0, 6–1 என்ற கணக்கில் தோல்வியடைந்தார். லாரிசா நெயிலாந்திடம் ஜோடி சேர்ந்து ஆடிய இரட்டையர் ஆட்டத்தில் அலெக்ஸாண்டிரா பியூசை மற்றும் நாத்தலி டியூகியட் ஜோடியிடம் 6–1, 6–4 என்ற கணக்கில் தோல்வியடைந்தார். 1998 பிரெஞ்ச் ஓப்பனில் கோர்னிகோவா அந்த டோர்னமென்ட்டின் சிறந்த முடிவை அடைந்தார். ஆனால் நான்காவது சுற்றில் ஜானா நோவட்னாவிடம் 6(2)–7, 6–3, 6–3 என்ற கணக்கில் தோல்வியடைந்தார். மேலும் அவர் தனது முதல் கிராண்ட் ஸ்லாம் இரட்டையர் அரையிறுதிகளை அடைந்தார். நெயிலாந்துடன் ஜோடி சேர்ந்து ஆடியதில் லின்ட்சே டேவன்போர்ட் மற்றும் நட்டாசா ஜிவெரெவா ஜோடியிடம் 6–3, 6–2 என்ற கணக்கில் தோல்வியுற்றார். ஈஸ்ட்போன் ஒப்பனில் காலிறுதி போட்டி ஆட்டத்தில் ஸ்டெஃபி கிராஃபிற்கு எதிராக விளையாடிக்கொண்டிருக்கும் போது கோர்னிகோவா அவரது கை கட்டைவிரலில் காயமடைந்தார். அதன் காரணமாக 1998 விம்பில்டன் சாம்பியன்ஷிப்ஸில் இருந்து அவர் விலகிக்கொள்ளும் படி நேர்ந்தது. எனினும் அவர் அந்தப் போட்டியில் 6(4)–7, 6–3, 6–4 என்ற கணக்கில் வெற்றி பெற்றார். ஆனால் அரன்ட்க்சா சான்செஸ் விக்காரியோவிற்கு எதிராக விளையாட இருந்த அரையிறுதிகளில் இருந்து விலகிக்கொண்டார். டியூ மயூரியர் ஓப்பனுக்கு கோர்னிகோவா திரும்பினார். அதில் மூன்றாவது சுற்றில் கோன்செட்டா மார்டின்ஸிடம் 6–0, 6–3 என்ற கணக்கில் தோல்வியுறுவதற்கு முன்பு அலெக்ஸாண்டிரா பியூசை மற்றும் ரக்சந்திரா டிராகோமிர் ஆகியோரை வெற்றி கண்டார். நியூ ஹெவனில் நடந்த பைலட் பென் டென்னிஸில் இரண்டாவது சுற்றில் அம்ந்தா கோட்சரிடம் 1–6, 6–4, 7–5 என்ற கணக்கில் தோல்வியடைந்தார். 1998 US ஓப்பனில் கோர்னிகோவா நான்காவது சுற்றை அடைந்தார். ஆனால் அரன்ட்சா சான்செஸ் விக்காரியோவிடம் தோல்வியடைந்தார். பின்னர் அவர் தொடர்ந்து டொயாடா பிர்ன்சஸ் கோப்பை, போர்சி டென்னிஸ் கிராண்ட் பிரிக்ஸ், ஜுரிச் ஓப்பன் மற்றும் கெர்ம்லின் கோப்பை ஆகியவற்றை மந்தமான முடிவுகளையே எதிர்கொண்டார். ஆனால் அந்த ஆண்டில் நல்ல முடிவுகள் இருந்தது காரணமாக 1998 WTA டூர் சாம்பியன்ஷிப்ஸில் ஆடுவதற்கு தகுதி பெற்றார். அதில் நான்காவது சுற்றில் 6–4, 6–3 என்ற கணக்கில் மோனிகா செலசிடம் தோல்வியடைந்தார். எனினும் டோக்கியோவில் செலசுடன் ஜோடி சேர்ந்து அவரது முதல் இரட்டையர் தலைப்பை வென்றார். அதன் இறுதி ஆட்டத்தில் மேரி ஜோ பெர்னான்டஸ் மற்றும் அரன்ட்சா சான்செஸ் விக்காரியோ ஜோடியை 6–4, 6–4 என்ற கணக்கில் வெற்றி கொண்டனர். அந்த பருவத்தில் இறுதியில் கோர்னிக்கோவா இரட்டையர் பிரிவுகளில் 10 வது தரவரிசைக்கு மதிப்பிடப்பட்டார்.\n\nகோர்னிகோவா அவரது 1999 பருவத்தை ஆடிடாஸ் ஓப்பன் மூலமாகத் தொடங்கினார். அதன் இரண்டாவது சுற்றில் டாம்னிக் வேன் ரோஸ்டிடம் தோல்வியுற்றார். பின்னர் அவர் ஆஸ்திரேலியன் ஓப்பனில் விளையாடினார். அதன் நான்காவது சுற்றில் மேரி பியர்ஸிடம் 6–0, 6–4 என்ற கணக்கில் தோல்வியடைந்தார். எனினும் கோர்னிகோவா மார்டினா ஹிங்கிஸிடம் ஜோடி சேர்ந்து இரட்டையர் பிரிவுகளில் அவரது முதல் கிராண்ட் ஸ்லாம் தலைப்பை வென்றார். அவர்கள் இருவரும் இறுதி ஆட்டத்தில் லின்ட்சே டேவன்போர்ட் மற்றும் நட்டாசா ஜிவெரெவா ஜோடியை வீழ்த்தினர். பின்னர் டோராய் பேன் பசுபிக் ஓப்பனின் காலிறுதி ஆட்டத்தில் மோனிகா செலசிடம் 7–5, 6–3 என்ற கணக்கில் கோர்னிகோவா தோல்வியடைந்தார். ஓக்லஹாமா சிட்டியில் அரையிறுதிப் போட்டிகளில் அம்ந்தா கோட்சரிடம் 6–4, 6–2 என்ற கணக்கிலும், எவர்ட் கோப்பையின் முதல் சுற்றில் சில்வியா ஃபாரினா எலியாவிடமும், லிப்டன் சாம்பியன்ஷிப்ஸில் பார்பரா ஸ்கெட்டிடமும் அவர் தோல்வியடைந்தார். டயர் I பேமிலி சர்கில் கோப்பையில் கோர்னிகோவா அவரது இரண்டாவது WTA டூ இறுதிப் போட்டியை அடைந்தார். ஆனால் மார்டினா ஹிங்கிஸிடம் 6–4, 6–3 என்ற கணக்கில் தோல்வியுற்றார். பின்னர் அவர் பவுஸ்ச் & லோம்ப் சாம்பியன்ஷிப்ஸின் அரையிறுதியை அடைவதற்கு ஜெனிபர் கேப்ரியாட்டி, லின்ட்சே டேவன்போர்ட் மற்றும் பேட்டி ஸ்கெண்டர் ஆகியோரை தோற்கடித்தார். ஆனால் ருக்சந்திரா டிராகோமிரிடம் 6–3, 7–5 என்ற கணக்கில் தோல்வியுற்றார். இத்தாலியன் ஓப்பன் மற்றும் ஜெர்மன் ஓப்பனில் ரவுண்ட் ராபின் முடிவுகளுக்குப் பிறகு 1999 பிரெஞ்ச் ஓப்பனின் நான்காவது சுற்றை கோர்னிகோவா அடைந்தார். அப்போட்டிகளின் சாம்பியன் பட்டம் வென்ற ஸ்டெஃபி கிராஃபிடம் 6–3, 7–6 என்ற கணக்கில் தோல்வியுற்றார். பின்னர் அவர் ஈஸ்ட்போனில் அரையிறுதிப் போட்டியில் நத்தல்லி டிஜியாட்டிடம் 6–4, 4–6, 8–6 என்ற கணக்கில் தோல்வியுற்றார். 1999 விம்பில்டன் ஷாம்பியன்ஷிப்ஸில் நான்காவது சுற்றில் வீனஸ் வில்லியம்ஸிடம் 3–6, 6–3, 6–2 என்ற கணக்கில் கோர்னிகோவா தோல்வியுற்றார். 1999 விம்பில்டன் கலப்பு இரட்டையர் பிரிவுகளின் ஜோனஸ் புஜோர்க்மனுடன் (Jonas Björkman) ஜோடி சேர்ந்து இறுதிப் போட்டியை அடைந்தார். ஆனால் அவர்கள் லியாண்டர் பியஸ் மற்றும் லிசா ரேமன்ட் ஜோடியிடம் 6–4, 3–6, 6–3 என்ற கணக்கில் தோல்வியடைந்தனர். 1999 WTA டூர் சாம்பியன்ஷிப்ஸில் விளையாடுவதற்கு கோர்னிகோவா தகுதி பெற்றார். ஆனால் அதன் முதல் சுற்றிலேயே 6(3)–7, 7–6(5), 6–0 என்ற கணக்கில் மேரி பியர்ஸிடம் தோல்வியடைந்தார். அவரது இந்த பருவம் அவரை உலகின் 12வது தரவரிசையில் கொண்டு சென்றதோடு முடிவடைந்தது. மேலும் 1999 ஆம் ஆண்டின் போது இன்றைய முதன்மை தேடுதல் பொறியான யாகூ!வில் உலகில் அதிகப்படியாகத் தேடப்பட்ட தடகள வீராங்கனையாக இருந்தார். அப்பருவத்தில் ஆடிய இரட்டையர் பிரிவு ஆட்டங்களில் கோர்னிகோவா அதிகமான வெற்றிகளை சந்தித்தார். அவரும் மார்டினா ஹிங்கிஸும் ஆஸ்திரேலியன் ஓப்பனில் பெற்ற வெற்றிக்குப் பிறகு இந்தியன் வெல்ஸ், ரோம், ஈஸ்ட்போன் மற்றும் 1999 WTA டூர் சாம்பியன்ஷிப்ஸ் போன்ற போட்டித்தொடர்களில் வெற்றி பெற்றனர். மேலும் அவர்கள் 1999 பிரெஞ்ச் ஓப்பனில் இறுதிப் போட்டியை அடைந்தாலும் செரினா மற்றும் வீனஸ் வில்லியம்ஸ் ஜோடியிடம் 3–6, 7–6(2), 6–8 என்ற கணக்கில் தோல்வியுற்றனர். எலெனா லிக்ஹோவ்டெஸ்வாவுடன் ஜோடி சேர்ந்த கோர்னிகோவா ஸ்டான்போர்டில் இறுதிப் போட்டியை அடைந்தார். 22 நவம்பர் 1999 அன்று இரட்டையர் பிரிவுகளில் உலகின் நம்பர். 1 வீராங்கனை எனப் பெயர் பெற்ற அவர் அத்தரவரிசையுடனே அந்தப் பருவத்தை நிறைவு செய்தார். அன்னா கோர்னிகோவா மற்றும் மார்ட்டினா ஹிங்கிஸ் இருவருக்கும் ஆண்டின் சிறந்த இரட்டையர் அணிக்கான WTA விருது வழங்கப்பட்டது.\n\nகோர்னிகோவா தனது 2000 ஆம் ஆண்டின் பருவத்தை ஜூலி ஹாலர்டுடன் (Julie Halard) ஜோடி சேர்ந்து கோல்ட் கோஸ்ட் ஓப்பனை வெற்றி கொண்டதன் மூலமாய் தொடங்கினார். பின்னர் மெடிபேங்க் இன்டெர்நேசனல் சிட்னியில் ஒற்றையர் பிரிவில் அரையிறுதியை அடைந்த அவர் லின்ட்சே டேவன்போர்ட்டுடன் 6–3, 6–2 என்ற கணக்கில் தோல்வியடைந்தார். 2000 ஆஸ்திரேலியன் ஓப்பனில் ஒற்றையர் பிரிவில் நான்காவது சுற்றையும், இரட்டையர் பிரிவில் அரையிறுதியையும் அடைந்தார். பார்பரா ஸெக்ட்டுடன் ஜோடி சேர்ந்து விளையாடியவர் லிசா ரேமன்ட் மற்றும் ரெனே ஸ்டப்ஸ் ஜோடியிடம் தோல்வியுற்றார். அப்பருவத்தில் கோர்னிகோவா எட்டு அரையிறுதிகளையும் (சிட்னி, ஸ்காட்ஸ்டேல், ஸ்டான்ஃபோர்டு, சான் டியாகோ, லம்சம்போர்க், லெயிப்ஜிக் மற்றும் 2000 WTA டூர் சாம்பியன்ஷிப்ஸ்), ஏழு காலிறுதிகளையும் (கோல்ட் கோஸ்ட், டோக்கியோ, அமீலா ஐஸ்லாந்து, ஹாம்பர்க், ஈஸ்ட்போர்ன், ஜிரிச் மற்றும் பிலிடெல்பியா) ஒரு இறுதிப் போட்டியையும் சந்தித்தார். கெர்ம்லின் கோப்பையில் ஒரு உள்ளூர் வீராங்கனையாக கோர்னிகோவா ஆடினாலும் இறுதிப் போட்டியில் மார்டினா ஹிங்கிஸிடம் 6–3, 6–1 என்ற கணக்கில் தோல்வியுற்றார். 20 நவம்பர் 2000 அன்று இறுதியாக சிறந்த 10 தரவரிசைகளில் முதன் முறையாக நுழைந்தார். அப்போது 8 ஆவது தரவரிசையை அடைந்தார். அப்பருவத்தின் இறுதியில் இரட்டையர் பிரிவுகளில் #4 தரவரிசையில் மதிப்பிடப்பட்டார். மீண்டும் ஒருமுறை கோர்னிகோவா இரட்டையர் பிரிவுகளில் அதிகப்படியான வெற்றிகளைப் பெற்றார். 2000 US ஓப்பனின் கலப்பு இரட்டையர் பிரிவுகளில் மேக்ஸ் மிர்னியுடன் (Max Mirnyi) ஜோடி சேர்ந்து இறுதியை அடைந்தார். ஆனால் அவர்கள் ஜேர்டு பால்மர் மற்றும் அரன்ட்சா சான்செஸ் விக்காரியோ ஜோடியிடம் 6–4, 6–3 என்ற கணக்கில் தோல்வியடைந்தனர். மேலும் அவர் ஆறு இரட்டையர் பட்டங்களை வென்றார் — (ஜூலி ஹாலர்டுடன் இணைந்து) கோல்ட் கோஸ்ட், (நட்டாசா ஜிவெரெவாவுடன் இணைந்து) ஹாம்பர்க், (மார்டினா ஹிங்கிஸுடன் இணைந்து) பில்டர்ஸ்டடிட், ஜிரிச், பிலடெல்பியா மற்றும் 2000 WTA டூர் சாம்பியன்ஷிப்ஸ் போன்ற பட்டங்களை வென்றார்.\n\nSection::::2001–2003: காயங்கள் மற்றும் இறுதி ஆண்டுகள்.\nகோர்னிகோவாவிற்கு இந்தப் பருவமானது, பிரெஞ்ச் ஓப்பன் மற்றும் விம்பிள்டன் உள்ளிட்ட பன்னிரெண்டு போட்டித்தொடர்களில் இருந்து அவர் பலவந்தமாய் வெளியேறக் காரணமான, அவரது இடது பாத எலும்பு முறிவு உள்ளிட்ட காயங்களினால் ஆக்கிரமிக்கப்பட்டு இருந்தது. ஏப்ரல் மாதத்தில் அவர் அறுவை சிகிச்சைக்கு உட்படுத்தப்பட்டார். ஆஸ்திரேலிய ஓப்பன் மூலமாக அவரது தொழில் வாழ்க்கையில் இரண்டாவது முறையாக கிராண்ட் ஸ்லாம் காலிறுதிகளை அடைந்தார். பின்னர் கோர்னிகோவா அவரது இடது பாத பிரச்சனைகள் தொடர்ந்ததன் காரணமாக தொடர்ந்து ஏழு போட்டிகளில் இருந்து வெளியேறினார். மேலும் லெயிப்ஜிக் வரை அவர் திரும்பவே இல்லை. சிட்னியில் பார்பரா ஸ்கெட்டுடன் ஜோடி சேர்ந்து இரட்டையர் தலைப்பை வென்றார். பின்னர் அவர் டோக்கியோவில் இரோடா துலியாகனோவாவுடன் (Iroda Tulyaganova) ஜோடி சேர்ந்த போதும் சான் டியாகோவில் மார்டினா ஹிங்கிஸிடம் ஜோடி சேர்ந்து ஆடிய போதும் இறுதிப் போட்டிகளில் தோல்வியடைந்தார். ஹிங்கிஸ் மற்றும் கோர்னிகோவா இருவரும் க்ரெம்லிம் கோப்பையையும் வென்றனர். 2001 பருவத்தின் இறுதியில் ஒற்றையர் பிரிவில் #74 வது இடத்திலும் இரட்டையர் பிரிவில் #26 வது இடத்திலும் அவர் இருந்தார்.\n2002 ஆம் ஆண்டில் கோர்னிகோவா பெருமளவு வெற்றிகளை சந்தித்தார். ஆக்லாந்து, டோக்கியோ, அகேப்புல்கோ மற்றும் சான் டியாகோ போன்றவற்றில் அரையிறுதிகளை அடைந்த அவர் சீனா ஒப்பனில் இறுதிப் போட்டியை அடைந்தார். ஆனால் அன்னா ஸ்மாஷ்நோவாவுடன் 6–2, 6–3 என்ற கணக்கில் தோல்வியுற்றார். கோர்னிகோவாவிற்கு இது கடைசி ஒற்றையர் இறுதிப் போட்டியாகவும், ஒற்றையர் தலைப்பை வெல்வதற்கு இறுதி வாய்ப்பாகவும் அமைந்தது. சிட்னியில் இறுதிப் போட்டியில் மார்டினா ஹிங்கிஸ், அன்னா கோர்னிகோவா ஜோடி தோல்வியுற்றது. ஆனால் இருவரும் இணைந்து அவர்களது இரண்டாவது கிராண்ட் ஸ்லாம் பட்டத்தை ஆஸ்திரேலியன் ஓப்பன் மூலமாகப் பெற்றனர். மேலும் அவர்கள் அமெரிக்க ஓப்பனின் காலிறுதியிலும் தோல்வியடைந்தனர். சாந்தா ரூபினுடன் அன்னா கோர்னிகோவா விம்பில்டனின் அரையிறுதியில் விளையாடினார். ஆனால் அவர்கள் செரினா மற்றும் வீனஸ் வில்லியம்ஸிடம் தோல்வியுற்றனர். ஜானட் லீயுடன் ஜோடி சேர்ந்து ஆடிய அவர் சாங்காய் பட்டத்தை வென்றார். 2002 பருவத்தின் இறுதியில் ஒற்றையர் பிரிவில் #35 வது இடத்திலும், இரட்டையர் பிரிவில் #11 வது இடத்திலும் அவர் இருந்தார்.\n\n2003 ஆம் ஆண்டில் அன்னா கோர்னிகோவா இரண்டு ஆண்டுகளில் முதன் முறையாக அவரது கிராண்ட் ஸ்லாம் போட்டி வெற்றியை ஆஸ்திரேலிய ஓப்பன் மூலமாக சேகரித்தார். அவர் முதல் சுற்றில் ஹென்ரிட்டா நாக்யோவாவிடம் (Henrieta Nagyová) வெற்றி பெற்றாலும் இரண்டாவது சுற்றில் ஜஸ்டின் ஹெனின்-ஹார்டென்னிடம் தோல்வியுற்றார். ஆஸ்திரேலிய ஓப்பனில் அவருக்கு முதுகில் தசை சுளுக்கு இருந்ததன் காரணமாக டோக்கியோவில் இருந்து விலகினார். அவர் மியாமி வரை எந்தப் போட்டிகளுக்கும் திரும்பவில்லை. கோர்னிகோவாவிற்கு இடது உள்ளிழுப்புத் தசை வலி இருந்ததன் காரணமாக சார்லஸ்டோனின் முதல் சுற்றில் இருந்து விலகினார். சீ ஐலாந்தில் ITF டோர்னமென்ட்டில் அரையிறுதிகளை அடைந்த அவர் உள்ளிழுப்புத் தசை காயம் காரணமாக மரியா சரப்போவாவுடன் ஆட இருந்த போட்டியில் இருந்து விலகினார். சார்லோட்ஸ்வில்லியில் ITF போட்டித்தொடரின் முதல் சுற்றிலேயே தோல்வியடைந்தார். அவரது 2003 பருவத்தின் இறுதியில் முதுகு வலி தொடர்ந்து இருந்ததன் காரணமாக அவரது எஞ்சிய பருவத்தை நிறைவு செய்யவில்லை. அவரது தொழில்முறை வாழ்க்கையில் ஒற்றையர் பிரிவுகளில் #305 வது இடத்திலும் இரட்டையர் பிரிவில் #176 இடத்திலும் கோர்னிகோவா தரவரிசைப் படுத்தப்பட்டார்.\n\n1999 மற்றும் 2002 ஆம் ஆண்டுகளில் கோர்னிகோவா இரண்டு கிராண்ட் ஸ்லாம் இரட்டையர் பட்டங்களை வென்றார். இரண்டுமே 1999 ஆம் ஆண்டில் இருந்து அவருடன் இணைந்து ஆடி வரும் ஜோடியான மார்டினா ஹிங்கிஸுடன் சேர்ந்து பெண்கள் இரட்டையர் போட்டிகளின் ஆஸ்திரேலிய ஓப்பனில் இருந்து கிடைத்ததாகும். கோர்னிகோவா தனது தொழில்முறை வாழ்க்கையில் 16 டோர்னமென்ட் இரட்டையர் தலைப்புகளை வென்று ஒரு வெற்றிகரமான இரட்டையர் பிரிவு வீராங்கனையாக நிரூபித்தார். அதில் இரண்டு ஆஸ்திரேலிய ஓப்பன்களும் அடக்கமாகும். மேலும் அமெரிக்க ஓப்பனிலும் விம்பில்டனிலும் கலப்பு இரட்டையர் பிரிவுகள் இறுதிப் போட்டியை அடைந்துள்ளார். மேலும் பெண்களுக்கான டென்னிஸ் கழகத்தில் இரட்டையர் பிரிவு தரவரிசைகளில் அவருக்கு முதல் இடம் அளிக்கப்பட்டது. அவரது தொழில்முறை வாழ்க்கை சாதனை 200–71 ஆக இருந்தது. எனினும் அவரது ஒற்றையர் பிரிவு தொழில் வாழ்க்கை 1999 ஆம் ஆண்டிற்குப் பிறகு மாற்றம் அடைந்தது. கோர்னிகோவா பெரும்பாலான சமயங்களில் அவரது தனது தரவரிசைகளை 10 மற்றும் 15 என்ற இடங்களிலேயே தொடர்ந்து வைத்திருந்தார் (அவரது தொழில் வாழ்க்கையில் ஒற்றையர் பிரிவில் உயர்ந்த தரவரிசை 8 ஆகும்). ஆனால் அவருக்கு வெற்றி வாய்ப்பு உள்ளதென எதிர்பார்க்கப்பட்ட இறுதிப்போட்டிகளில் தோல்வியடைந்தார்; அவர் 130 ஒற்றையர் பிரிவு டோர்னமென்ட்டுகளில் நான்கு இறுதிப் போட்டிகளையே அடைந்தார். அதில் எதுவுமே கிராண்ட் ஸ்லாம் போட்டிகள் இல்லை, மேலும் அவற்றில் எதிலுமே வெற்றி பெறவில்லை.\n\nஅவரது ஒற்றையர் பிரிவு சாதனை 209–129 ஆகும். அவரது விளையாட்டு வாழ்க்கையின் இறுதி காலங்கள் காயங்களுடனேயே சென்றது. குறிப்பாக முதுகு காயங்களால் அவதிப்பட்டார். அவரது தரவரிசைகளை இந்தக் காயங்கள் மெதுவாக மோசமடையச் செய்தன. ஒரு பிரபலமாக கோர்னிகோவா அவரது முதன்மையான கட்டுரைகள் மற்றும் உருவப்படங்களில் பொதுவாகத் தேடப்படும் வார்த்தைகள் பலவற்றுள் அதிகப்படியாகத் தேடப்பட்டார். உலகில் அதிகமாகத் தேடப்பட்ட தடகள வீராங்கனையாக தொடர்ந்து இருந்து வருகிறார்.\n\nSection::::2004–தற்போது வரை: கண்காட்சிகள் மற்றும் வேர்ல்ட் டீம் டென்னிஸ்.\n2003 ஆம் ஆண்டில் இருந்து கோர்னிகோவா WTA டூரில் விளையாடவில்லை, ஆனால் அறப்பணி காரணங்களுக்காக இன்னும் கண்காட்சிப் போட்டிகளில் ஆடி வருகிறார். 2004 ஆம் ஆண்டில் பிற்பகுதில் எல்டோன் ஜான் மற்றும் சக வீரர்களான செரினா வில்லியம்ஸ் மற்றும் ஆண்டி ரோடிக் மூலமாக ஏற்பாடு செய்யப்பட்ட மூன்று போட்டிகளில் பங்கேற்றார். 2005 ஆம் ஆண்டின் ஜனவரி மாதத்தில் ஜான் மெக்கெனோர், ஆண்டி ரோடிக் மற்றும் கிரிஸ் ஈவன்ட் ஆகியோருடன் இணைந்து இந்தியப் பெருங்கடல் சுனாமிக்கான அறப்பணி நிகழ்ச்சியின் இரட்டையர் பிரிவுகளில் அவர் விளையாடினார். 2005 ஆம் ஆண்டு நவம்பர் மாதத்தில் அறப்பணிக்கான WTT இறுதிப் போட்டிகளில் மார்டினா ஹிங்கிஸுடன் அணி சேர்ந்து லிசா ரேமண்ட் மற்றும் சமந்தா ஸ்டோசருக்கு எதிராக விளையாடினார். வேர்ல்ட் டீம் டென்னிஸின் (WTT) செயின்ட் லூயிஸ் ஏசஸின் உறுப்பினராகவும் கோர்னிகாவா இருக்கிறார். ஆனால் இரட்டையர் பிரிவு ஆட்டங்களில் மட்டுமே பங்கேற்கிறார்.\n\n2008 ஆம் ஆண்டு செப்டம்பர் மாதம் கலிபோர்னியாவில் உள்ள மாலிபூவின் ஜுமா கடற்கரையில் நடத்தப்பட்ட 2008 நாவுடிகா மாலிபூ ட்ரைத்லானில் பங்கேற்றார். லாஞ் ஏஞ்சலிஸில் உள்ள குழந்தைகள் மருத்துவமனைக்கு நிதி திரட்டுவதற்காக இந்த பந்தயம் நடத்தப்பட்டது. பெண்களின் K-சுவிஸ் அணிக்கான பந்தயத்தில் அவர் வெற்றி பெற்றார். 27 செப்டம்பர் 2008 அன்று நார்த் கரோலினாவில் உள்ள சார்லோட்டில் கண்காட்சிப் போட்டிகளில் கோர்னிகோவா விளையாடினார்; அவர் இரண்டு கலப்பு இரட்டையர் போட்டிகளில் விளையாடினார். டிம் வில்கின்சன் மற்றும் கரெல் நோவாசெக் ஆகியோருடன் ஜோடி சேர்ந்து அவர் விளையாடினார். கோர்னிகோவா மற்றூம் வில்கின்சன் ஜோடியினர் ஜிம்மி ஆரிஸ் மற்றும் சாந்தா ரூபின் ஜோடியை வீழ்த்தினர். பின்னர் கோர்னிகோவா மற்றும் நோவாசெக் ஜோடியினர் சாந்தா ரூபின் மற்றும் டிம் வில்கின்சன் ஜோடியை வீழ்த்தினர்.\n\n12 அக்டோபர் 2008 அன்று பில்லி ஜீன் கிங் மற்றும் சர் எல்டோன் ஜான் ஆகியோர் மூலமாகத் தொகுத்து வழங்கப்பட்ட வருடாந்திர அறப்பணி போட்டிக்கான ஒரு கண்காட்சிப் போட்டியில் அன்னா கோர்னிகோவா விளையாடினார். இதன் மூலம் எல்டோன் ஜான் எய்ட்சு நிறுவனம் மற்றூம் அட்லாண்டா AIDS கூட்டமைப்பு நிதிக்கான $400,000ஐக் காட்டிலும் அதிகமான நிதியைத் திரட்டினர். ஆண்டி ரோடிக்குடன் ஜோடி சேர்ந்த அவர் (சர் எல்டோன் ஜான் அவர்களுக்கு பயிற்சி அளித்தார்) மார்டினா நவரதிலோவா மற்றும் ஜெஸ்ஸி லெவின் (பில்லி ஜீன் கிங் பயிற்சி அளித்தார்) ஜோடியுடன் மோதினார்; அப்போட்டியில் கோர்னிகோவா மற்றும் ரோடிக் 5–4(3) என்ற கணக்கில் வெற்றி பெற்றனர்.\n\nநியூயார்க்கில் உள்ள வெரோனாவில் டர்னிங் ஸ்டோன் ஈவன்ட் செண்டரில் 2 மே 2009 அன்று நடத்தப்பட்ட \"லிஜெண்டரி நைட்\" டில் ஜான் மெக்கென்ரோ, ட்ரேசி ஆஸ்டின் மற்றும் ஜிம் கொரியர் ஆகியோருடன் கோர்னிகோவாவும் போட்டியிட்டார். டென்னிஸ் ஆடப்பட்ட அந்த தலைசிறந்த இரவில் ஒற்றையர் பிரிவில் மெக்கென்ரோ மற்றும் கொரியருக்கு இடையேயான போட்டி இடம்பெற்றது. அதைத் தொடர்ந்து கலப்பு இரட்டையர் பிரிவில் மெக்கென்ரோ மற்றும் ஆஸ்டின் ஜோடிக்கு எதிராக கொரியர் மற்றும் கோர்னிகோவா ஜோடி விளையாடினர்.\n\nஅவர் தற்போது K-சுவிஸ் செய்தித்தொடர்பாளராக இருந்து வருகிறார். \"ELLE\" பத்திரிகையின் 2005 ஆம் ஆண்டு ஜூலை மாதப் பதிப்பில் இடம்பெற்ற கோர்னிகோவா, தான் 100% தகுதியுடன் இருப்பதாகவும் மீண்டும் போட்டிகளில் கலந்து கொள்ள விரும்புவதாகவும் தெரிவித்துள்ளார்.\n\nSection::::விளையாடும் பாணி.\nகோர்னிக்கோவா ஒரு வீராங்கனையாக அவரது பாதத்தின் வேகம் மற்றும் கடுமையான அடிவரிசை ஆட்டத்திற்காகவும், திறமையான கோணங்கள் மற்றும் டிராப்ஷாட்டுகளுக்காகவும் குறிப்பிடப்படுகிறார்; எனினும் அவரது தளம் தொடர்பான மிகுந்த அபாயம் வாய்ந்த தள அடிகளால் அடிக்கடி தவறுகள் செய்தார். சிலசமயங்களில் ஒற்றையர் பிரிவுகளில் அவரது சர்வ் (serve) நம்பத்தகாததாக இருக்கும்.\n\nகோர்னிகோவா விளையாடும் போது ராக்கெட்டை வலது கையில் பிடித்திருப்பார். ஆனால் அவர் பேக்ஹேண்ட் (backhand) அடிகளை விளையாடும் போது இரண்டு கைகளையும் பயன்படுத்துவார். நெட்டில் அவர் ஒரு சிறந்த வீராங்கனை ஆவார். அவரால் வலிமைமிக்க தள அடிகளையும் டிராப் ஷாட்டுகளையும் அடிக்க முடியும்.\n\nஅவரது விளையாட்டு பாணி இரட்டையர் பிரிவு வீராங்கனை சுயவிவரத்திற்கு ஏற்றதாக இருந்தது. அதை அவர் தனது உயரத்தின் மூலமாகப் பூர்த்தி செய்துகொண்டார். பாம் ஸ்ரீவர் மற்றும் பீட்டர் ஃபிளெமிங் போன்ற இரட்டையர் பிரிவு நிபுணர்களுடன் ஒப்பிட்டு பேசப்பட்டார்.\n\nSection::::சொந்த வாழ்க்கை.\nகோர்னிகோவாவின் திருமண நிலை பல்வேறு சமயங்களில் பிரச்சினையாகவே இருந்தது. பனி ஹாக்கி வீரர் பவல் பியூருடன் அவர் நிச்சயிக்கப்பட்டுள்ளர் என்பதைப் பற்றி கருத்து வேறுபாடுடைய புரளிகள் இருந்து வருகின்றன. 2001 ஆம் ஆண்டில் NHL பனி ஹாக்கி நட்சத்திரம் செர்ஜி பெட்ரோவை திருமணம் செய்துகொண்டதாக தகவல்கள் வெளிவந்தன. கோர்னிகோவாவின் பிரதிநிதிகள் இதை நிராகரித்தனர். ஆனால் இந்த ஜோடி திரும்னM செய்து கொண்டதாகவும் விவாகரத்து பெற்றதாகவும் 2003 ஆம் ஆண்டில் இந்த் பெடரோவ் தெரிவித்தார்.\n\n2001 ஆம் ஆண்டின் பிற்பகுதியில் பாப் நட்சத்திரம் என்ரிக் இக்லெசியஸுடன் (Enrique Iglesias) கோர்னிகோவா டேட்டிங் செல்லத் தொடங்கினார் (\"எஸ்கேப்\" என்ற அவரது வீடியோவில் கோர்னிகோவா இடம்பெற்றார். இந்த ஜோடி இரகசியத் திருமணம் செய்து கொண்டதாக 2003 ஆம் ஆண்டிலும் மீண்டும் 2005 ஆம் ஆண்டிலும் புரளிகள் உலாவி வந்தன. கோர்னிகோவா அவரது சொந்த உறவுகளின் நிலையைப் பற்றி நேரடியாக உறுதிசெய்யவோ மறுக்கவோ தொடர்ந்து மறுத்து வந்தார். ஆனால் 2007 ஆம் ஆண்டு மே மாதம் என்ரிக் இக்லியஸ் (தவறுதலாக, பின்னர் அவர் தெளிவுபடுத்திக் கொண்டார்) தான் கோர்னிகோவாவை திருமணம் செய்து கொள்ளும் விருப்பத்தில் இல்லை என்றும் ஏனெனில் அவர்கள் பிரிந்து விட்டதாகவும் \"நியூயார்க் சன்\" னில் தெரிவித்தார். ஆனால் பாடகர் பின்னர் இந்த \"விவாகரத்து\" அல்லது சாதாரண பிரிவு போன்ற புரளிகளை மறுத்தார். முந்தைய ஆண்டு கோர்னிகோவாவை இக்லியஸ் திருமணம் செய்து கொண்டதாகவும் தற்போது அவர்கள் பிரிந்து வாழ்வதாகவும் 2008 ஆம் ஆண்டு ஜூன் மாதத்தில் \"டெய்லி ஸ்டாரில்\" இக்லியஸ் தெரிவித்தார். அதன் பிறகு என்ரிக் இவை ஒரு சாதரணமான நகைச்சுவை என்றும் அவர்கள் இன்னும் ஆரோக்கியமாகவே கூடி வாழ்வதாகவும் நேர்காணல்களில் தெரிவித்தார்.\n\nகோர்னிகோவாவிற்கு ஆலன் என்ற இளைய சகோதரர் உள்ளார். 2009 ஆம் ஆண்டின் பிற்பகுதியில் அமெரிக்கக் குடியுரிமை பெற்றார்.\n\nSection::::ஊடகப் புகழ்.\nகோர்னிகோவா தனது சொந்த வாழ்க்கையைச் சுற்றிலும், ஏராளமான மாடலிங் விளம்பரங்கள் மூலமாகவும் பெரும்புகழ் பெற்றார். 1996 அமெரிக்க ஓப்பனில் அவரது 15வது வயதில் கோர்னிகோவா அறிமுகமானபோது உலகம் அவரது அழகை கவனித்தது. விரைவில் உலகளவில் ஏராளமான பத்திரிகைகளில் அவரது புகைப்படங்கள் இடம்பெறத் தொடங்கின.\n\n2000 ஆம் ஆண்டில் பெர்லியின் ஷாக் அப்சார்பர் விளையாட்டுகள் பிராக்களின் புதுமுகமாக மாறினார். மேலும் \"ஒன்லி த பால் சுட் பவுன்ஸ்\" என்ற பில்போர்டு விளம்பரப் பிரச்சாரத்திலும் இடம்பெற்றார். மிகுந்த அளவில் வெளியான 2004 \"ஸ்போர்ட்ஸ் இல்லுஸ்ட்ரேட்டடு நீச்சலுடை பதிப்பில்\" ஒன்றில் பிகினிகளிலும் நீச்சலுடைகளிலும் தோன்றியது மற்றும் பிற பிரபலமான ஆண்களின் வெளியீடுகளான \"FHM\" மற்றும் \"மேக்சிம்\" போன்றவற்றிலும் பங்குபெற்றது உள்ளிட்ட பல்வேறு ஆண்கள் பத்திரிகைகளில் கோர்னிகோவாவின் சொற்பமான ஆடை தரித்த புகைப்படங்கள் இடம்பெற்றன. \"பீப்பிளின்\" 1998, 2000, 2002, மற்றும் 2003 ஆம் ஆண்டுகளில் 50 மிகவும் அழகான மக்களில் ஒருவராக கோர்னிகோவாவும் தேர்ந்தெடுக்கப்பட்டார். மேலும் ESPN.com இல் \"கவர்ச்சிகரமான தடகள வீராங்கனை\" மற்றும் \"கவர்ச்சிகரமான ஜோடி\" (இக்லிசியஸுடன் இணைந்து) என வாக்களிக்கப்பட்டார். 2002 ஆம் ஆண்டில் அமெரிக்கா மற்றும் இங்கிலாந்து பதிப்புகளில் \"FHM இன் உலகின் 100 கவர்ச்சியான பெண்களில்\" முதலாவதாகப் பட்டியலிடப்பட்டார். தனிச்சிறப்பாக ஈஎஸ்பிஎன் \"கடந்த 25 ஆண்டுகளில் மிகப்பெரிய விளையாட்டு தோல்விகளை சந்தித்த 25 பேரில்\" கோர்னிகாவிற்கு 18 இடம் அளித்தது. ஒற்றையர் பிரிவு வீராங்கனையாக அவரது உண்மையான சாதனைகளை ஒப்பிட்டு இவ்வாறு வழங்கியுள்ளது\". ESPN உன்னதத் தொடர் \"ஹூ'இஸ் நம்பர் 1?\" இல் கோர்னிகோவாவிற்கு #1 இடம் வழங்கப்பட்டது. விளையாட்டில் அதிகமாகத் தரமிடப்பட்ட தடகள வீரர்களைக் குறிப்பிடும் போது இதை வழங்கியது.\n\nஅன்னாவின் புகழ் டெக்ஸாஸ் ஹோல்ட் 'எம் வழக்குமொழி வரை விரிவடைந்தது. அதில் அனைத்து அட்டைகளிலும் ஏஸ் (Ace) முதல் ராஜா வரை சில சமயங்களில் \"அன்னா கோர்னிகோவா\" எனக் குறிப்பிடப்பட்டது. இது ஒரு டென்னிஸ் நட்சத்திரத்தின் முதல் எழுத்துக்கள் AK வில் தொடங்குவதைக் குறிப்பிடுவதாக மட்டுமல்லாமல் ஒருவர் நன்றாக விளையாடவில்லை என்றாலும் அவரது மதிப்பைக் குறிப்பதற்காகவும் இவ்வாறு குறிப்பிடப்பட்டது. கோர்னிகோவாவின் கையானது \"பார்ப்பதற்கு அழகாக இருந்தாலும் வெற்றிபெறுவது அரிது\" எனக் குறிப்பிடப்பட்டது.\n\n\n\n\n"}
{"id": "81672", "url": "https://ta.wikipedia.org/wiki?curid=81672", "title": "வதையா இறப்பு", "text": "வதையா இறப்பு\n\nவதையா இறப்பு அல்லது கருணைக் கொலை () (ஆங்கிலம்: \"Euthanasia\") என்பது உடல் வதையில் இருந்து மீள்வதற்காக ஒருவரின் உயிரைத் திட்டமிட்டு முடிவடையச் செய்தல் ஆகும்.. வதையா இறப்புத் தொடர்பான வரையறைகளும் சட்டங்களும் நாட்டுக்கு நாடு வேறுபடுகின்றன. எனினும் பெரும்பான்மை நாடுகளில் இதற்கு சட்ட ஏற்பு இல்லை. \n\nவதையா இறப்பு சமூக, சமய, அரசியல், சட்ட, அறிவியல் நோக்கில் மிகவும் சர்ச்சைக்குரிய ஒரு விடயமாகவே இருந்துவருகிறது.\n\nSection::::வகைகள்.\nSection::::தன்விருப்ப கருணைக்கொலை.\nநோயரின் விருப்பத்தின் பேரில் செய்யப்படுவதாகும். மருத்துவரின் உதவியுடன் நோயரே தன் வாழ்வை முடிவுக்குக் கொண்டு வருவதால் இதற்கு உதவி செய்யப்பட்ட தற்கொலை என்ற பெயருமுண்டு.\n\nSection::::விருப்பம் பெறவியலா வகை.\nநோயரின் விருப்பத்தைப் பெற இயலா நேரத்தில் செய்யப்படுவது இது. எ.கா: உயிரைப் பாதிக்கும் நோயுடன் பிறந்துள்ள குழந்தை, ஆண்டுக்கணக்கில் ஆழ்மயக்கத்தில் இருக்கும் நபர். இதனை கருணைக் கொலை என்றும் கூறுவர்.\n\nSection::::விருப்பற்ற வகை.\nஇது நோயரின் விருப்பத்திற்கெதிராக நடத்தப்படுவதாகும். தலைக்கு ஊத்தல் இவ்வகையைச் சேர்ந்ததாகும்.\n\nSection::::நடைமுறை வகைகள்.\nSection::::முனைப்பு வகை.\nநச்சுப் பொருட்களைப் (முனைப்புடன்) பயன்படுத்தி உயிரை முடிவுக்குக் கொண்டு வருவது முனைப்பு வகை ஆகும். நோயரே கருணைக்கொலைக் கருவியைப் பயன்படுத்தி தன் உயிரை முடிவுக்குக் கொண்டு வரலாம்.\n\nSection::::முனைப்பற்ற வகை.\nஉயிர் வாழ்வைத் தொடர இன்றியமையாய் இருப்பவற்றை (எ.கா: உயிர் வளி, உணவு, பாக்டீரிய எதிர் மருந்துகள் முதலியன) நிறுத்துதல் முனைப்பற்ற வகையில் அடங்கும்.\n\nSection::::நாடுகள் வாரியாக வதையா இறப்பு.\nSection::::சட்டமாக்கப்பட்டுள்ள நாடுகள்.\nபெல்ஜியம் மற்றும் நெதர்லாந்து போன்ற நாடுகளில் வதையா இறப்புக்குச் சட்ட அங்கீகாரம் கிடைத்துள்ளது. ஆனால் வதையா இறப்புச் செய்பவரும் செய்ய உதவுபவர்களும் கடுமையான சட்ட விதிமுறைகளைக் கடைப்பிடிக்க வேண்டும்.\n\nSection::::இந்தியா.\nஇந்தியாவில் வதையா இறப்புத் தொடர்பான சட்ட, சமூக அணுகுமுறை அண்மைக் காலமாக மாறிவரும் ஒன்றாகும். 7 மார்ச் 2011 இது தொடர்பான உச்சநீதிமன்ற தீர்ப்பு முனைப்பற்ற வதையா இறப்பை (passive euthanasia) சட்ட ஏற்புச் செய்தது.\n"}
{"id": "81676", "url": "https://ta.wikipedia.org/wiki?curid=81676", "title": "அறிவுப்பல்", "text": "அறிவுப்பல்\n\nஅறிவுப்பல் (\"wisdom tooth\") அல்லது ஞானப்பல் என்பது மனிதர்களில் இருபுற மேல் மற்றும் கீழ்த்தாடைகளில் இருபுறமும் (மொத்தம் நான்கு) முளைக்கக் கூடிய மூன்றாவது கடைப்பல் (third molar tooth) ஆகும். சிலருக்கு இந்தப் பற்கள் முளைக்கும் வேளையில் சிக்கிக் கொள்ள (impacted) வாய்ப்புள்ளது. இவ்வாறு நேருமாயின் பல்லைப் பிடுங்க வேண்டியிருக்கும்.\n\nSection::::பெயர்க்காரணம்.\nபொதுவாக இந்த அறிவுப்பல் 17 முதல் 25 வயதுக்குள் அதாவது ஒரு மனிதன் உலக அறிவைப் (ஞானம்) பெறும் வேளையில் முளைக்கும். ஆகவே இது \"அறிவுப்பல்\" அல்லது \"ஞானப்பல்\" என்று பெயர் பெற்றது.\n\nSection::::சிக்கிக் கொள்தல்.\nஅறிவுப்பற்கள் முளைக்கும் வேளையில் சிக்கிக் கொள்ள அதிக வாய்ப்புள்ளது. இவ்வாறு சிக்குவது நான்கு வகையாகப் பிரித்தறியப்பட்டுள்ளது.\n\n\"முன்னோக்கிய வகை (44%)\" - மிகப் பொதுவான இவ் வகையில் பல் வாயின் முன்பகுதியை நோக்கிச் சாய்ந்திருக்கும்.\n\n\"நேர்நோக்கு வகை (38%)\" - இவ்வகையில் பல் எப்புறமும் சரியாமல் நேராகத் தானிருக்கும். ஆனால் ஈற்று வரியை விட்டு மேலே வராமல் உள்ளேயே இருக்கும்.\n\n\"பின்னோக்கு வகை\" (6%) - பல்லானது வாயின் பின்புறத்தை நோக்கிச் சாய்ந்திருக்கும்.\n\n\"கிடைமட்ட வகை\" (3%) - பல்லானது கிடைமட்டமாய்ப் படுத்தபடி இரண்டாவது கடவாய்ப்பல்லின் வேருக்குள் வளரும்.\n\nஇவ்வாறு மாட்டிக் கொண்ட பற்களில் ஒன்று முதல் இரண்டு விழுக்காடு புற்று வளர வாய்ப்புண்டு.\n\nSection::::பகுதி முளைத்தல்.\nசில வேளைகளில் அறிவுப்பல் முழுதும் முளைக்காமல் இருக்கும். இது ஈற்று வரியை விட்டு வெளியே வராமல் மென்திசுக்களைச் சற்றுத் தூக்கியபடி உள்ளே காணப்படும். இதனால் பல் துலக்கும் போது சரியாகத் தூய்மை செய்ய முடியாது போகும். இதனால் பாக்டீரியத் தொற்று ஏற்படும். இது பல்லைப் பிடுங்க வேண்டிய நிலையை உருவாக்கும்.\n\nSection::::அறிவுப்பல் அகற்றம்.\nஅறிவுப்பல் பொதுவாக இரண்டு காரணங்களுக்காக அகற்றப்படும்.\n\nமுதல் காரணம் - முளைத்த அறிவுப்பல் பிரச்சினைகளை உண்டு செய்து விட்டதற்காக அகற்றுதல்\n\nஇரண்டாம் காரணம் - தற்போதைக்கு பிரச்சினைகள் இல்லையென்றாலும் இனிமேல் பிரச்சினைகள் உருவாகும் வாய்ப்புள்ளதென்று கருதி முன்னெச்சரிக்கையாக அகற்றுதல்\n\nமுதற் காரணத்திற்காக அறிவுப்பல்லைப் பிடுங்குவதில் யாருக்கும் கருத்து வேறுபாடில்லை. ஆனால் இரண்டாம் காரணத்திற்காக இப்பல்லைப் பிடுங்குவதில் கருத்து வேறுபாடுகள் நிலவுகின்றன.\n\nSection::::எச்சத் தன்மை.\nமனிதனின் மூதாதையர்களில் இந்த மூன்றாம் கடைப்பற்கள் தாவர உணவை நன்கு மென்று தின்ன உதவியிருக்கின்றன. ஆனால் காலமாக ஆக மனிதன் உண்ணும் தாவர உணவின் அளவு சுருங்கத் துவங்கியது. மனிதத் தாடையினளவும் சுருங்கியது. ஆகவே நவீன கால மனிதனின் வாயில் இந்தப் பற்கள் பயனற்ற எச்ச உறுப்புகளாய் எஞ்சி உள்ளன.\n\nSection::::வேறுபாடுகள்.\nஅறிவுப்பல் முளைக்காமை (agenesis of wisdom teeth) தாஸ்மானியர்களில் சுழிய விழுக்காடாகவும் மெக்சிகோவின் ஆதிகுடிகளில் நூறு விழுக்காடாகவும் காணப்படுகிறது. இதற்கெல்லாம் PAX9 ஜீன் தான் காரணம்.\n\nSection::::பிடுங்கப்படும் பல்லின் பயன்கள்.\nஆகஸ்டு 2008 ஆம் ஆண்டில் யப்பான் ஆய்வாளார்கள் பிடுங்கப்பட்ட அறிவுப்பல்லிலிருந்து குருத்தணுக்களைப் (stem cell) பிரித்தெடுப்பதில் வெற்றி கண்டனர். இது உண்மையில் மருத்துவத்துறையின் மாபெரும் வெற்றியாகும். ஆகவே, இனிமேல் அறிவுப்பல் பிடுங்கப்பட்டால் மக்கள் அவற்றிலிருந்து குருத்தணுக்களைப் பிரித்தெடுக்கச் செய்து அவற்றை அவர்களின் பிற்காலத் தேவைகளுக்காகச் சேமித்துக் கொள்ளலாம்.\n\n"}
{"id": "81686", "url": "https://ta.wikipedia.org/wiki?curid=81686", "title": "கயிறு இழுத்தல்", "text": "கயிறு இழுத்தல்\n\nகயிறு இழுத்தல் என்பது இழுபறி போர் என்றும் அழைக்கப்படுகிறது. இரு குழுக்கள் ஒரு கயிற்றின் இரு முனைகளில் இருந்து இழுக்கும் ஒரு எளிமையான விளையாட்டு ஆகும். யார் எதிர்க் குழுவை தமது பக்கத்துக்கு இழுக்கிறார்களோ, அவர்களே வெற்றி பெறுவர். இந்த விளையாட்டு தமிழர்களாலும் பரவலாக விளையாடப்படுகிறது\n\nSection::::சொல்.\n\"ஆக்சுபோர்டு ஆங்கில அகராதியில்\" \"டக் ஆஃப் வார்\" என்ற சொற்றொடருக்கு \"தீர்க்கமான போட்டி; உண்மையான போராட்டம் அல்லது சண்டை; மேலாதிக்கத்திற்கான கடுமையான போட்டி\" என்று பொருள் தருகிறது. 19 ஆம் நூற்றாண்டில் மட்டுமே இது ஒரு கயிற்றின் எதிர் எதி முனைகளை இழுத்துச் செல்லும் இரு அணிகளுக்கு இடையிலான தடகள போட்டிக்கான ஒரு வார்த்தையாக பயன்படுத்தப்பட்டது.\n\nSection::::தோற்றம்.\nகயிறு இழுத்தலின் தோற்றம் நிச்சயமற்றது, ஆனால் இந்த விளையாட்டு கம்போடியா, பண்டைய எகிப்து, கிரீசு, இந்தியா மற்றும் சீனாவில் நடைமுறையில் இருந்துள்ளது. ஒரு தாங் வம்ச புத்தகத்தின் படி, \"தி நோட்ஸ் ஆஃப் ஃபெங்\", \"ஹூக் புல்லிங்\" (牽 鉤) என்ற பெயரில், வசந்த மற்றும் இலையுதிர் காலத்தில் (கி.மு 8 முதல் 5 ஆம் நூற்றாண்டுகள் வரை) சூ மாநிலத்தின் வீரர்களுக்கு பயிற்சி அளிக்க இராணுவத் தளபதிகளால் பயன்படுத்தப்பட்டுள்ளது. . தாங் வம்சத்தின் போது, தாங்கின் பேரரசர் சுவான்சோங் வரை குறுகிய கயிறுகளுடன் இணைக்கப்பட்ட கயிறுகளைப் பயன்படுத்தி பெரிய அளவிலான இழுபறி விளையாட்டுகளை விளையாட ஊக்குவித்துள்ளார். மேலும் கயிற்றின் ஒவ்வொரு முனையிலும் 500 க்கும் மேற்பட்டவர்கள் இருப்பார்கள். பங்கேற்பாளர்களை ஊக்குவிப்பதற்காக ஒவ்வொரு பக்கமும் அவர்களின் மேளம் அடிப்பவர்களைக் கொண்டிருந்தது.\n\nபண்டைய கிரேக்கத்தில் இந்த விளையாட்டு \"ஹெல்குஸ்டிண்டா\" என்பதிலிருந்து உருவானது, இதன் பொருள் \"நான் இழுக்கிறேன்\" என்பதாகும், ஒரு கயிற்றின் பிடியைக் காட்டிலும் கைககளை கயிற்றின் மீது தக்கவைத்துக் கொள்வது மிகவும் கடினம் மேலும் இது அதிக சிரமத்தை அளிக்கும். பண்டைய கிரேக்கத்தில் இந்த வகை விளையாட்டுக்கள் வலிமைக்கு பயன்படுத்தப்படும் மிகவும் பிரபலமான விளையாட்டுகளில் ஒன்றாகும், மேலும் முழு கவசத்தில் போருக்குத் தேவையான வலிமையை உருவாக்க இது உதவும்.\n\n12 ஆம் நூற்றாண்டில் இந்தியாவில் கயிறு இழுத்தல் பிரபலமாக இருந்தது என்று தொல்பொருள் சான்றுகள் காட்டுகின்றன.\nஎசுக்காண்டினாவியா மற்றும் ஜெர்மனியைச் சேர்ந்த கயிறு இழுத்தல் போட்டி வெற்றியாளார்களைப் பற்றிய கதைகள் மேற்கு ஐரோப்பாவில் பரவலாக இருக்கின்றன, அங்கு வைகிங் வீரர்கள் வலி மற்றும் சகிப்புத்தன்மையின் சோதனைகளில், போர் மற்றும் கொள்ளைக்கான தயாரிப்புகளில் திறந்த நெருப்பு குழிகளின் மீது விலங்குகளின் தோல்களை இழுக்கின்றனர். பொ.ச ஆ.1500 மற்றும் 1600 களில் பிரெஞ்சு சேட்டாக்சு தோட்டங்கள் மற்றும் பின்னர் பெரிய பிரித்தானியாவின் போட்டிகளின் போது கயிறு இழுத்தல் பிரபலப்படுத்தப்பட்டது\n\nபொ.ச ஆ.1800 களில் கயிறு இழுத்தல் என்பது கடற்படையினரிடையே ஒரு புதிய பாரம்பரியத்தைத் தொடங்கியது. மொகாவே மக்கள் எப்போதாவது சச்சரவுகளைத் தீர்ப்பதற்கான கயிறு இழுத்தல் போட்டிகளைப் பயன்படுத்தினர்.\n\nSection::::ஒரு விளையாட்டாக.\nபல நாடுகளில் கயிறு இழுத்தல் அணிகள் உள்ளன, மேலும் ஆண்கள் மற்றும் பெண்கள் இருவரும் இதில் பங்கேற்கிறார்கள்.\nஇந்த விளையாட்டு 1900 முதல் 1920 வரை ஒலிம்பிக் போட்டிகளின் ஒரு பகுதியாக இருந்தது, ஆனால் பின்னர் அது நீக்கப்பட்டது. இந்த விளையாட்டு உலக விளையாட்டுகளின் ஒரு பகுதியாகும். டக் ஆஃப் வார் இன்டர்நேஷனல் ஃபெடரேஷன் (TWIF), தேசிய அணிகளுக்கான உலக சாம்பியன்ஷிப்பை இரு வருடங்களாக, உட்புற மற்றும் வெளிப்புற போட்டிகளுக்காக ஏற்பாடு செய்கிறது, மேலும் அணிகளுக்குள் இதேபோன்ற போட்டியை நடத்துகிறது.\n"}
{"id": "81687", "url": "https://ta.wikipedia.org/wiki?curid=81687", "title": "கிம்ச்சி", "text": "கிம்ச்சி\n\nகிம்ச்சி (김치), IPA: kimtɕʰi), என்பது காய்கறிகளைக் கொண்டு, பல்வேறு சுவை, மணப்பொருள்கள் சேர்த்து உருவாக்காப்படும் மரபுசார்ந்த தென்கொரிய உணவு வகை. இதில் நொதிக்க வைத்தும், நொதிக்க வைக்காததுமாகிய இரண்டு வகையும் உண்டு. நாப்பா முட்டைக்கோசு, வெங்காயம், வெள்ளரிக்காய், சிவப்பு முள்ளங்கி போன்றவற்றைக் கொண்டு நூற்றுக்கணக்கான வகைகள் செய்கிறார்கள் . முக்கிய உணவுடன் சேர்த்துச் சாப்பிடும் உணவில் (தொடுகறி போல் (\"பஞ்ச்சன்\" (banchan)) கிம்ச்சி பரவலாகப் பயன்படுகின்றது.\n\nSection::::வரலாறு.\n2600 முதல் 3000 ஆண்டுகளுக்கு முன்பே கிம்ச்சி என்னும் உணவைப் பற்றிய குறிப்பு \"சி சிங்\" (Shi Jing) (詩經). என்னும் சீனச் செய்யுள் புத்தகத்தில் உள்ளது . இப்புத்தகத்தில் கிம்ச்சி என்பது சியோ (\"jeo\" (菹)) என்று அழைக்கப்பட்ட்டுள்ளது. 12 ஆவது நூற்றாண்டில் இனிப்பு, புளிப்பு முதலான சுவைப்பொருள்களும், நிறம் தரும் பொருள்களும் சேர்க்கப்பட்டன . கி.பி 1500 உக்குப் பின் சிவப்பு குடமிளகாய் முதலிய சேர்க்கப்பட்டன.\n"}
{"id": "81688", "url": "https://ta.wikipedia.org/wiki?curid=81688", "title": "பேணி அடித்தல்", "text": "பேணி அடித்தல்\n\nபேணி அடித்தல் என்பது பேணிகளை அல்லது தகரங்களை அடுக்கடுக்கா அடுக்கு வைத்து, தூர நின்று பந்தால் அடுத்து விழுத்தல் ஆகும். இது எல்லா வயதினரும் விளையாடக்கூடிய ஒரு எளிமையான விளையாட்டு. எத்தனை பேணிகளை அதிகம் ஒருவர் வீழ்த்துகிறார் என்பதே இந்த விளையாட்டின் வெற்றி இலக்கு.\n"}
{"id": "81689", "url": "https://ta.wikipedia.org/wiki?curid=81689", "title": "வழுக்கு மரம் ஏறல்", "text": "வழுக்கு மரம் ஏறல்\n\nவழுக்கு மரம் ஏறல் என்பது ஒருவர் உயரமான வழுவழுப்பான மரத்தில் ஏறி, அதன் உச்சியில் கட்டப்பட்டிருக்கும் பரிசு முடிப்பை எடுக்கும் விளையாட்டு. நன்கு வளர்ந்த பாக்கு மரத்தின் மேல் பட்டையை உரித்து, அதில் கடுகு, ஆரியம், உளுந்து மாவு, கிரீசு போன்ற பொருட்களைக் கலந்து மரத்தின் உச்சி வரை தடவுவர். தொடர்ச்சியாக வழுவழுப்பாக வைத்திருப்பர். மரத்தில் ஏறுவதற்கு ஆண்கள் அனைவரும் போட்டி போடுவர். இதில் ஏறும்போது தண்ணீரை அடிப்பர். இதனால் ஏற்கனவே உள்ள வழுவழுப்போடு தண்ணீரும் சேர்ந்து ஏறியவர் வழுக்கிக் கீழே வருவர். அதனையும் மீறி ஏறி மரத்தின் உச்சியில் உள்ள பொருளையோ பணமுடிப்பையோ எடுக்க வேண்டும். இது ஒரு யாதவர்களின் மரபு விளையாட்டு ஆகும். \n\n"}
{"id": "81695", "url": "https://ta.wikipedia.org/wiki?curid=81695", "title": "நாரதர்", "text": "நாரதர்\n\nநாரதர் அல்லது நாரத முனி, வைஷ்ணவ சமயத்தின் ஒரு உன்னதமான முனிவர் ஆவார். இவரைப் பற்றியச் சிறப்புகள் பாகவதப் புராணம், ராமாயணம், போன்ற புராணங்களில் கூறப்பட்டுள்ளது. ஆகமவிதிகளைப்பற்றி நாரதர் எழுதிய பஞ்சரத்ரா எனும் நூலே வைணவ மூர்த்தங்களுக்கு பூசைசெய்யும் முறைகளை விளக்கியுள்ளது. ஹரே கிருஷ்ணா இயக்கத்தினர் மத்தியில் இந்நூல் மிகவும் முக்கியமானது, காரணம் அவர்களும் இதே நாரதக் குருப் பரம்பரையில் வந்தவர்களே. நாரதர் எப்பொழுதும் தன்னுடன் ஒரு வீணையும் வைத்திருப்பார். \"நாராயண\" என்ற விஷ்ணுவின் நாமத்தை சர்வ காலமும் சொல்லும் இவரது பக்திக்கு ஈடு இணை கிடையாது. பக்தி யோகா முறையையும், நாரத பக்தி சூத்திரங்களையும் இவர் இயற்றியுள்ளார். நாரதஷ்ம்ரிதி எனும் தருமசாச்திரத்தையும் இவர் வழங்கியுள்ளார். இதுவே துறவறம் மற்றும் தவத்தின் முறைகளை எடுத்தியம்புகிறது.\n\nSection::::பிறப்பு:.\nஇவர் பிரம்மாவின் மானச புத்திரனாக கருதப்படுகிறார். முற்பிறவியில் கந்தர்வனாக பிறந்த இவர், ஒரு சாபத்தால் அடுத்தப்பிறவியில் ஒரு முனிவரின் வீட்டில் பிறந்தார். அங்கு விஷ்ணு புராணத்தைப் படித்து தேர்ச்சிபெற்ற இவர் பின்பு பரமாத்மாவை நினைத்து தவமிருந்து விஷ்ணுவின் தரிசனத்தைப் பெற்றார். விஷ்ணுவின் ஆசீர்வாதத்தால் நினைக்கும் பொழுது அவரது தரிசனம் பெறும் பாக்கியத்தையும் பெற்றார்.\n\nSection::::சிறப்பு:.\nஇவர் கந்தர்வ குலத்தில் பிறந்து ரிஷியானதால் இவரை தேவரிஷி என்று வேதங்கள் கூறுகின்றன. விஷ்ணு புராணத்தின் படி பன்னிரண்டு மகாஜனங்களில் இவரும் ஒருவர். நாரதர் முக்காலங்களையும் மூன்று லோகங்களையும் கடந்து செல்லக்கூடியவராகவே எல்லா புராணங்களும் கூறுகின்றன. எனவே அவரை திரிலோக சஞ்சாரி என்றும் அழைப்பர். போகும் இடங்களில் கலகங்களை தொடங்கிவைப்பதால் இவரை கலகப்பிரியர் என்றும் கூறுவார்.\n"}
{"id": "81696", "url": "https://ta.wikipedia.org/wiki?curid=81696", "title": "லோகம்", "text": "லோகம்\n\nலோகா என்ற சமஸ்கிருத வார்த்தைக்கு உலகம் என்று பொருளாகும். \n\nSection::::இந்து சமயம்.\nஇந்து தொன்மவியல் புராணமான அதர்வண வேதம் அண்டப்பெரு வெளியில் பதினான்கு உலகங்கள் உள்ளதாக குறிப்பிடுகிறது. அவை பூமியை அடிப்படையாக கொண்டு பூமியையும் அதன் மேலுள்ள ஆறு உலகங்களையும் இணைத்து மேல் ஏழு உலகங்கள் என்றும், பூமிக்கு கீழ் ஏழு உலகங்கள் என்றும் பகுக்கப்பட்டுள்ளன.\n\n\n\nSection::::பெளத்த சமயம்:.\nபெளத்த சமயத்தில் பவச்சகரத்தில் கூறப்பட்டதுபோல ஆறு லோகங்கள் உள்ளன \n"}
{"id": "81697", "url": "https://ta.wikipedia.org/wiki?curid=81697", "title": "டேவிட் வாரன்", "text": "டேவிட் வாரன்\n\nடேவிட் ரொனால்ட் டி மே வாரன் (\"David Ronald de Mey Warren\", மார்ச் 20, 1925 - ஜூலை 19, 2010) என்பவர் விமானத்தின் தகவல் பரிமாற்றத்தினை பதிவு செய்யும் விமான தரவு பதிவியைக் கண்டுபிடித்தவரும் ஆஸ்திரேலிய அறிவியலாளரும் ஆவார்.\n\nவாரன் ஆஸ்திரேலியாவின் வட பிராந்தியத்தில் குரூட் ஐனட் என்ற தீவில் ஐரோப்பிய வம்சாவழிப் பெற்றோருக்கு முதலாவது பிள்ளையாகப் பிறந்தார். டனது ஆரம்பக் கல்வியை தாஸ்மானியாவிலும், பின்னர் சிட்னி டிரினிட்டி கிரம்மர் பள்ளியிலும் பயின்றார். இவரது தந்தை 1934 ஆம் ஆண்டில் விமான விபத்து ஒன்றில் உயிரிழந்தார். [[சிட்னி பல்கலைக்கழகம்|சிட்னிப் பல்கலைக்கழகத்தில் [[அறிவியல்]] பட்டதாரியானார்.\n\n[[1952]] முதல் [[1983]] வரை [[மெல்பேர்ண்|மெல்பேர்ணில்]] உள்ள பாதுகாப்பு அறிவியல் மற்றும் தொழில்நுட்பக் கழகத்தில் வானூர்தி ஆய்வாளராகப் பணியாற்றினார். [[1953]] இல் கொமெட் என்ற உலகின் முதலாவது பயணிகள் ஜெட் விமானத்தின் விபத்துக் குறித்து விசாரணை நடத்த ஆரம்பித்த போது அவர் விமானத் தரவுப் பதிவு செய்யும் கருவியைப் பற்றிய ஆய்வுகளை ஆரம்பித்தார். விமான விபத்துகளுக்கான காரணங்களைக் கண்டறிய இது மிகவும் உதவியாக இருக்கும் என அவர் நம்பினார். விமானத்தின் முன்பகுதியில் அமர்ந்திருக்கும் விமானிகளின் உரையாடலை ஒலிப்பதிவு செய்வதினூடாக மட்டுமே விபத்துக்கான காரணத்தை கண்டறிய முடியுமென உணர்ந்த அவர் இதனைக் கண்டுபிடித்தார். 1960ஆம் ஆண்டுக்கு பின்னரே இதன் முக்கியத்துவம் உணரப்பட்டு, அனைத்து விமானங்களுக்கும் 'கறுப்புப் பெட்டி' பொருத்தப்பட்டது.\n\n\nSection::::வெளி இணைப்புகள்.\n[[பகுப்பு:1925 பிறப்புகள்]]\n[[பகுப்பு:2010 இறப்புகள்]]\n[[பகுப்பு:ஆத்திரேலிய அறிவியலாளர்கள்]]\n[[பகுப்பு:ஆத்திரேலியக் கண்டுபிடிப்பாளர்கள்]]"}
{"id": "81698", "url": "https://ta.wikipedia.org/wiki?curid=81698", "title": "ஹரே கிருஷ்ணா", "text": "ஹரே கிருஷ்ணா\n\nஹரே கிருஷ்ணா என்பது வைணவர்களால் உச்சரிக்கப்படும் புனிதமாகக் கருதப்படும் ஓர் மந்திரம் ஆகும். இது பதினாறு வார்த்தைகளைக் கொண்டுள்ளது. கலி-சந்தரனா உபநிடதத்தில் இம்மந்திரம் பற்றிக் குறிப்பிடப்பட்டுள்ளது. இதனை \"மகா மந்திரம்\" எனவும் அழைப்பதுண்டு. \n\nSection::::மந்திரம்.\nஹரா என்கின்ற வார்த்தை பகவானின் சக்தியை குறிப்பதாகும். கிருஷ்ண, ராம என்ற வார்த்தைகள் கடவுளையே குறிப்பதாகும். கிருஷ்ண, ராம என்பதன் பொருள் மிக உன்னத ஆனந்தம் என்பதாகும். ஹரா என்பது பகவானின் அதி உன்னத சக்தியை குறிக்கிறது. இது விளிவேற்றுமையால் ஹரே என்று மாற்றப்பட்டுள்ளது. பகவானின் இந்த அதி உன்னத ஆன்மீக சக்தியானது பகவானை அடைய நமக்கு உதவுகிறது.\n"}
{"id": "81702", "url": "https://ta.wikipedia.org/wiki?curid=81702", "title": "முதல் நாள் உறை", "text": "முதல் நாள் உறை\n\nமுதல் நாள் உறை என்பது அஞ்சல் தலைகளை முதல் முறையாகப் பயன்பாட்டிற்காக வெளியிடும் போது வெளியிடப்படும் சிறப்பு அஞ்சல் உறையாகும். முதல் நாள் உறை சாதாரண உறைகள் போல வெற்று உறையாக இல்லாது தபால்தலையுடன் தொடர்புடைய வர்ண வேலைப்பாடுகளுடன் வடிவமைக்கப்பட்டிருக்கும். இவ்வுறை அன்று வெளியிடப்படும் அஞ்சல் தலைகள் ஒட்டப்பெற்று, அன்றைய தேதியுள்ள ஒரு சிறப்பு முத்திரையையும் குத்தப்பெற்று தபால் துறையினரால் வெளியிட்டு வைக்கப்படும்.\n"}
{"id": "81716", "url": "https://ta.wikipedia.org/wiki?curid=81716", "title": "இலங்கை அஞ்சல்தலைகள்", "text": "இலங்கை அஞ்சல்தலைகள்\n\n"}
{"id": "81719", "url": "https://ta.wikipedia.org/wiki?curid=81719", "title": "ஆதிசேஷன்", "text": "ஆதிசேஷன்\n\nஆதிசேஷன்(சமஸ்கிருதம்:शेष, சேஷா) என்பவர் இந்து தொன்மவியலின் அடிப்படையில், காசிபர்-கத்ரு தம்பதியரின் மகன். மேலும் பாற்கடலில் விஷ்ணுவின் படுக்கையாக இருக்கின்ற நாகமாகும். ஆதிசேசன் சிவபெருமானது கழுத்தில் ஆபரணமாக இருக்கும் வாசுகி பாம்பின் சகோதரனாகவும் அறியப்படுகிறார். \n\nSection::::கருத்துரு.\nஆயிரம் தலைகளை உடையதான இந்த ஆதிசேஷன் நாராயணனுக்கு மிகவும் உற்றவனாக, அவரது ஒவ்வொரு திரு அவதாரத்திலும், அவருக்குத் துணையாக, இணையானதொரு பாத்திரமேற்று வந்தவர். உதாரணமாக, விஷ்ணு இராமபிரானாக அவதரித்த காலை, அவருக்குத் தம்பியாக, இலக்குவனாக உருவெடுத்தவர் ஆதிசேஷனே. இதன் காரணமாகவே, இலக்குவனார், தனது தமையன் இராமபிரானுக்கு நேரெதிராக, வேகம் மிகக் கொண்டவராகவும், முன்கோபம் மிகுந்தவராகவும் காணப்பட்டார் என்பர்.\n\n\nSection::::ஆதிசேஷன் பற்றிய திருப்பாடல்கள்.\nஎம்பிரானைக் காதலாகிக் கசிந்து கண்ணீர் மல்கி திருப்பாடல்களைப் புனைந்த அவனது அடியார்கள் அனைவருமே அவனது படுக்கையாக விளங்கிப் புவியைக் காத்து நிற்கும் ஆதிசேஷனையும் பாடியுள்ளனர். அவற்றில் சில பாடல்களைக் கீழே காணலாம்:\n\nSection::::பெரியாழ்வார் திருமொழி.\nஉடுத்துக் களைந்த நின் பீதக ஆடை உடுத்துக் கலத்ததுண்டு\n\nதொடுத்த துழாய் மலர் சூடிக் களைந்தன; சூடும் இத்தொண்டர்களோம்*\n\nவிடுத்த திசைக் கருமம் திருத்தித் திருவோணத் திருவிழவில்*\n\nபடுத்த \"பைந்நாகணைப் பள்ளி கொண்டானுக்குப்\" பல்லாண்டு கூறுதுமே.\n\nSection::::திருப்பாணாழ்வார் திருமொழி.\nகையினார் சுரிசங்கனலாழியர் நீள்வரைபோல்\n\nமெய்யனார் துளபவிரையார்கமழ் நீள்முடி எம்\n\nஐயனார் அணியரங்கனார் \"அரவினணைமிசை மேயமாயனார்\" \n\nசெய்யவாய் ஐயோ ! என்னைச் சிந்தை கவர்ந்ததுவே.\n\n"}
{"id": "81729", "url": "https://ta.wikipedia.org/wiki?curid=81729", "title": "செக்கு", "text": "செக்கு\n\nசெக்கு என்பது எண்ணெய் வித்துக்களில் இருந்து எண்ணெய் எடுக்கும் ஒரு கருவி ஆகும். இதனை பெரும்பாலும் கிராமங்களில் சமையல் எண்ணெய் எடுக்க பயன்படுத்துகின்றனர். செக்கானது மரத்தாலோ கல்லாலோ செய்யப்பட்டிருக்கும். மாடு முதலான விலங்குவலு ஆரம்பத்தில் பயன்பட்டது. ஆயினும் தற்காலத்தில் சுவட்டு எரிபொருள் மற்றும் மின்சாரத்தால் இயங்கும் செக்குகள் பாவனையில் உள்ளன.\n\nSection::::செக்கு மாடு.\nசெக்கை இயக்குவதற்கு, வழமைதொட்டு மாடு பயன்படுத்தப்பட்டது. தற்போது சில மாற்றங்களுக்குட்பட்டு லான்மாஸ்ரர் பயன்படுகிறது.\n\n1950-ம் ஆண்டிற்கு முன்பு எண்ணெய் எடுப்பதற்கு மர செக்கை பயன்டுத்தினர். தற்போது பெரும்பாலும் இயந்திரங்கள் மூலம் எண்ணெய் எடுக்கப்படுகிறது. எனினும் தமிழகத்தின் சில பகுதிகளில் இன்னும் செக்கையும் அதனை இழுக்க மாடுகள் பயன்படுத்துவதையும் பார்க்கலாம்.\n\nSection::::புண்ணாக்கு.\nஎண்ணெய் வித்துக்களை (எள் (Gingelly) - நல்லெண்ணெய், கடலை (groundnut) - கடலை எண்ணெய், தேங்காய் - தேங்காயெண்ணெய், வேப்பங்கொட்டை - வேப்பெண்ணெய், ஆமணக்கு (Castor) - விளக்கெண்ணெய் இன்னும் பல) செக்கில் ஆட்டி எண்ணெய் எடுக்கின்றனர் . அவ்வாறு எண்ணெய் எடுத்த பின்பு நமக்கு கிடைக்கும் மீதமுள்ள பொருளே புண்ணாக்கு ஆகும். இவற்றில் எள், கடலைப் புண்ணாக்கு மாடுகளுக்குத் தீவனமாகக் கொடுக்கப்படுகிறது.\n\n\nSection::::செக்கிழுத்த செம்மல் வ. உ. சிதம்பரம்பிள்ளை.\nவ. உ. சிதம்பரம்பிள்ளை, கப்பல் ஓட்டிய தமிழன், செக்கிழுத்த செம்மல் என்றெல்லாம் தமிழர்களால் அறியப்பட்டவர். இந்திய விடுதலைப் போராட்ட வீரர். அவரை ஆங்கிலேயர் கோவைச் சிறையில் அடைத்தனர்.\n\nவ.உ.சி. அங்கே செக்கிழுக்க வைக்கப்பட்டார். அதனால் இவருக்கு செக்கிழுத்த செம்மல், செக்கிழுத்த சிதம்பரனார் என்ற பெயரும் ஏற்பட்டது.\n\n"}
{"id": "81737", "url": "https://ta.wikipedia.org/wiki?curid=81737", "title": "இந்துக் கடவுள் திருவடிவங்கள்", "text": "இந்துக் கடவுள் திருவடிவங்கள்\n\nஇந்து சமயக் கடவுள் திருவடிவங்கள் சிலைகளைத் தவிர நான்கு நிலைகளில் இருப்பதாக குறிப்பிடப்பட்டுள்ளன. அவையாவன.\n\n\nSection::::அருவம்.\nஉருவ நிலையில்லாத இயற்கை நிலைக்களன்களாகிய வானம், காற்று போன்ற அருவ வடிவங்கள்.\nSection::::அருவுருவம்.\nஉருவமுடையதாய் அதே நேரத்தில் அவயவப் பகுப்புக்கள் அற்றதாகக் காணப்படுபவன. உதாரணமாக நீர், நிலம், நெருப்பு போன்றவைகளைக் குறிப்பிடலாம்.\nSection::::சுயம்பு.\nசிற்பிகளால் உளிகொண்டு வடிவமைக்கப்படாமல் இயற்கையில் தானே தோன்றிய இறைவடிவங்கள் சுயம்பு அல்லது தான் தோன்றி வடிவங்கள் எனப்படுகின்றன.\nSection::::விகிர்த வடிவம்.\nஇயற்கையில் எதிர்மறைப் பொருள்களாக அமைந்து காணப்படுபவன விகிர்த வடிவங்கள் எனப்படுகின்றன.\n\nSection::::காண்க.\nசிவ வடிவங்கள்\n"}
{"id": "81746", "url": "https://ta.wikipedia.org/wiki?curid=81746", "title": "தமிழ்நாடு மாநிலங்களவை உறுப்பினர்கள்", "text": "தமிழ்நாடு மாநிலங்களவை உறுப்பினர்கள்\n\nஇந்திய நாடாளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் தமிழ்நாடு சட்டமன்ற உறுப்பினர்களால் 18 மேலவை உறுப்பினர்கள் தேர்ந்து எடுக்கப்படுகிறார்கள். இவர்களின் பதவிக்காலம் ஆறு ஆண்டுகள் ஆகும். மேலவையின் மூன்றில் இரண்டு பங்கு உறுப்பினர்களின் பதவிக்காலம் ஒவ்வொரு இரண்டு ஆண்டுகளுக்கு ஒருமுறை முடிவடையும்.\n\nSection::::2013 தேர்தல்.\nஆறு உறுப்பினர்களின் பதவிக்காலம் முடிவடைவதை ஒட்டி இத்தேர்தல் அறிவிக்கப்பட்டது. இத்தேர்தலில் அதிமுக சார்பில் நான்கு வேட்பாளர்களும், சிபிஐ சார்பில் ராஜாவும், திமுக சார்பில் கனிமொழியும், தேமுதிக சார்பில் இளங்கோவனும் போட்டியில் உள்ளனர்.\nஇத்தேர்தலில், இரண்டு உறுப்பினர்களைக் கொண்டுள்ள மமகவும், புதிய தமிழகமும் திமுக வேட்பாளருக்கு ஆதரவு அளிக்கின்றனர்.. நாளை கூடும் செயற்குழுவில் திமுகவிற்கு ஆதரவு அளிப்பது தொடர்பாக முடிவெடுக்கப்படும் என்று பாமக அறிவித்துள்ளது. காங்கிரஸிடம் தேமுதிகவும், திமுகவும் ஆதரவு கோரியுள்ள நிலையில், தில்லி தலைமை இறுதி முடிவெடுக்கும் என்று அறிவித்துள்ளனர்.\n\n"}
{"id": "81748", "url": "https://ta.wikipedia.org/wiki?curid=81748", "title": "ஆந்திரப்பிரதேச மாநிலங்களவை உறுப்பினர்கள்", "text": "ஆந்திரப்பிரதேச மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் ஆந்திரப்பிரதேசம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 18 பேர். இவர்களின் பதவிக்காலம் ஆறு ஆண்டுகள். மேலவையின் மூன்றில் இரண்டு பங்கு உறுப்பினர்களின் பதவிக்காலம் ஒவ்வொரு இரண்டு ஆண்டுகளுக்கு ஒருமுறை முடிவடையும்.\n\nSection::::உறுப்பினர்கள் பட்டியல்.\nதற்போது ஆந்திரப்பிரதேசத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n\n"}
{"id": "81749", "url": "https://ta.wikipedia.org/wiki?curid=81749", "title": "அருணாச்சலப் பிரதேச மாநிலங்களவை உறுப்பினர்கள்", "text": "அருணாச்சலப் பிரதேச மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் அருணாசலப் பிரதேசம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது அருணாசலப் பிரதேசத்திலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n\n\n"}
{"id": "81750", "url": "https://ta.wikipedia.org/wiki?curid=81750", "title": "அசாம் மாநிலங்களவை உறுப்பினர்கள்", "text": "அசாம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் அசாம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 7 பேர். இவர்களின் பதவிக்காலம் ஆறு ஆண்டுகள்.\n\nSection::::உறுப்பினர்கள் பட்டியல்.\nதற்போது அசாமிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n\n"}
{"id": "81751", "url": "https://ta.wikipedia.org/wiki?curid=81751", "title": "மும்மணிமாலை", "text": "மும்மணிமாலை\n\nமும்மணிமாலை என்பது, பிரபந்தம் எனப்படும் தமிழ்ச் சிற்றிலக்கிய வகைகளுள் ஒன்று. இதில் 30 பாடல்கள் அந்தாதியாக அமைந்திருக்கும். வெண்பா, கலித்துறை, ஆசிரிய விருத்தம் என்னும் ஒழுங்கில் மூன்று பாவகைகள் மாறி மாறி வரும். மும்மணிக்கோவை என்னும் சிற்றிலக்கிய வகையும் இதே பாவகைகளைக் கொண்டு 30 பாடல்களால் அந்தாதியாக அமைந்தாலும். பாவகைகளின் ஒழுங்கு மட்டும் வேறுபட்டு அமையும்.\n\n\n"}
{"id": "81752", "url": "https://ta.wikipedia.org/wiki?curid=81752", "title": "பீகார் மாநிலங்களவை உறுப்பினர்கள்", "text": "பீகார் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் பீகார் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 16 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது பீகாரிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n\n"}
{"id": "81753", "url": "https://ta.wikipedia.org/wiki?curid=81753", "title": "சட்டீஸ்கர் மாநிலங்களவை உறுப்பினர்கள்", "text": "சட்டீஸ்கர் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் சட்டீஸ்கர் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 5 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது சட்டீஸ்கரிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81754", "url": "https://ta.wikipedia.org/wiki?curid=81754", "title": "கோவா மாநிலங்களவை உறுப்பினர்கள்", "text": "கோவா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் கோவா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது கோவாவிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81755", "url": "https://ta.wikipedia.org/wiki?curid=81755", "title": "மணிப்பூர் மாநிலங்களவை உறுப்பினர்கள்", "text": "மணிப்பூர் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் மணிப்பூர் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது மணிப்பூரிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81756", "url": "https://ta.wikipedia.org/wiki?curid=81756", "title": "மிசோரம் மாநிலங்களவை உறுப்பினர்கள்", "text": "மிசோரம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் மிசோரம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது மிசோரமிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81757", "url": "https://ta.wikipedia.org/wiki?curid=81757", "title": "மேகாலயா மாநிலங்களவை உறுப்பினர்கள்", "text": "மேகாலயா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் மேகாலயா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது மேகாலயாவிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81758", "url": "https://ta.wikipedia.org/wiki?curid=81758", "title": "நாகாலாந்து மாநிலங்களவை உறுப்பினர்கள்", "text": "நாகாலாந்து மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் நாகாலாந்து மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது நாகாலாந்திலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81759", "url": "https://ta.wikipedia.org/wiki?curid=81759", "title": "புதுச்சேரி மாநிலங்களவை உறுப்பினர்கள்", "text": "புதுச்சேரி மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் புதுச்சேரி மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது புதுச்சேரியிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81760", "url": "https://ta.wikipedia.org/wiki?curid=81760", "title": "திரிபுரா மாநிலங்களவை உறுப்பினர்கள்", "text": "திரிபுரா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் திரிபுரா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது திரிபுராவிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81761", "url": "https://ta.wikipedia.org/wiki?curid=81761", "title": "அரியானா மாநிலங்களவை உறுப்பினர்கள்", "text": "அரியானா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் அரியானா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 5 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது அரியானாவிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81762", "url": "https://ta.wikipedia.org/wiki?curid=81762", "title": "இமாச்சலப் பிரதேசம் மாநிலங்களவை உறுப்பினர்கள்", "text": "இமாச்சலப் பிரதேசம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் இமாசலப் பிரதேசம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 3 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது இமாசலப் பிரதேசத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n\n"}
{"id": "81763", "url": "https://ta.wikipedia.org/wiki?curid=81763", "title": "ஜம்மு காஷ்மீர் மாநிலங்களவை உறுப்பினர்கள்", "text": "ஜம்மு காஷ்மீர் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் ஜம்மு காஷ்மீர் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 4 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது ஜம்மு காஷ்மீரிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81764", "url": "https://ta.wikipedia.org/wiki?curid=81764", "title": "ஜார்க்கண்ட் மாநிலங்களவை உறுப்பினர்கள்", "text": "ஜார்க்கண்ட் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் ஜார்கண்ட் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 6 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது ஜார்கண்டிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81765", "url": "https://ta.wikipedia.org/wiki?curid=81765", "title": "தில்லி மாநிலங்களவை உறுப்பினர்கள்", "text": "தில்லி மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் தில்லி மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 3 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது தில்லியிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81766", "url": "https://ta.wikipedia.org/wiki?curid=81766", "title": "பஞ்சாப் மாநிலங்களவை உறுப்பினர்கள்", "text": "பஞ்சாப் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் பஞ்சாப் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 7 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது பஞ்சாப்பிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81768", "url": "https://ta.wikipedia.org/wiki?curid=81768", "title": "சிக்கிம் மாநிலங்களவை உறுப்பினர்கள்", "text": "சிக்கிம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் சிக்கிம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர் ஒருவர். இவரது பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது சிக்கிமிலிருந்து தேர்வு செய்யப்பட்டு மாநிலங்களவையில் உறுப்பினராக இருப்பவர், அவர் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81769", "url": "https://ta.wikipedia.org/wiki?curid=81769", "title": "உத்தர்காண்ட் மாநிலங்களவை உறுப்பினர்கள்", "text": "உத்தர்காண்ட் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் உத்தர்காண்ட் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 3 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது உத்தர்காண்டிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81770", "url": "https://ta.wikipedia.org/wiki?curid=81770", "title": "குஜராத் மாநிலங்களவை உறுப்பினர்கள்", "text": "குஜராத் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் குஜராத் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 7 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது குஜராத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81772", "url": "https://ta.wikipedia.org/wiki?curid=81772", "title": "கர்நாடகா மாநிலங்களவை உறுப்பினர்கள்", "text": "கர்நாடகா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் கர்நாடகா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 12 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது கர்நாடகாவிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81775", "url": "https://ta.wikipedia.org/wiki?curid=81775", "title": "கேரளா மாநிலங்களவை உறுப்பினர்கள்", "text": "கேரளா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் கேரளா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 9 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது கேரளாவிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81777", "url": "https://ta.wikipedia.org/wiki?curid=81777", "title": "மத்தியப் பிரதேசம் மாநிலங்களவை உறுப்பினர்கள்", "text": "மத்தியப் பிரதேசம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் மத்தியப் பிரதேசம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 11 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது மத்தியப் பிரதேசத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81778", "url": "https://ta.wikipedia.org/wiki?curid=81778", "title": "பன்மணிமாலை", "text": "பன்மணிமாலை\n\n\"பன்மணிமாலை\"' என்பது, பிரபந்தம் எனப்படும் தமிழ்ச் சிற்றிலக்கிய வகைகளுள் ஒன்று. கலம்பகம் என்னும் சிற்றிலக்கிய வகையில் ஒருபோகு, அம்மானை, ஊசல் என்னும் மூன்று உறுப்புக்களும் நீங்கலாக ஏனைய இலக்கணங்கள் அனைத்தும் அமையப் பெற்றதே பல்மணிமாலை எனப் பாட்டியல் நூல்கள் கூறுகின்றன.\n\nஅம்மானை, ஊசல், ஒருபோகு, இன்றி வெண்பா வெள்ளொத்தாழிசையும், ஆசிரியப்பா ஆசிரியத்தாழிசையும் கலிப்பா கலித்தாழிசையும், வஞ்சிப்பா வஞ்சித்தாழிசையும் அந்தாதியாகப் பாடிக் கடைமுடிவிலே வெள்ளை விருத்தம் ஆசிரிய விருத்தம் கலிவிருத்தம் வஞ்சிவிருத்தம் இப்படி நூறு பாடப்படுவது பன்பணிமாலையென்று வழங்கப்படும்.\n\nஇதில் புயவகுப்பு, மதங்கம், காலம், சம்பிரதம், கார், தவம், குறம், மறம், பாண், களி, சித்து, இரங்கல், கைக்கிளை, தூது, வண்டு, தழை, என்னும் பதினாறு பொருட் கூற்று உறுப்புக்கள் அமைந்திருக்கும் \n\n\n"}
{"id": "81780", "url": "https://ta.wikipedia.org/wiki?curid=81780", "title": "மகாராஷ்டிரா மாநிலங்களவை உறுப்பினர்கள்", "text": "மகாராஷ்டிரா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் மகாராஷ்டிரம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 19 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது மகாராஷ்டிரா மாநிலத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது. \n\n"}
{"id": "81781", "url": "https://ta.wikipedia.org/wiki?curid=81781", "title": "ஒரிசா மாநிலங்களவை உறுப்பினர்கள்", "text": "ஒரிசா மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் ஒரிசா மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 10 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது ஒரிசாவிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n"}
{"id": "81782", "url": "https://ta.wikipedia.org/wiki?curid=81782", "title": "இராஜஸ்தான் மாநிலங்களவை உறுப்பினர்கள்", "text": "இராஜஸ்தான் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் இராஜஸ்தான் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 10 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது இராஜஸ்தானிலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81783", "url": "https://ta.wikipedia.org/wiki?curid=81783", "title": "மேற்கு வங்காளம் மாநிலங்களவை உறுப்பினர்கள்", "text": "மேற்கு வங்காளம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் மேற்கு வங்காளம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 16 பேர். இவர்களின் பதவிக்காலம் ஆறு ஆண்டுகள்.\n\nSection::::உறுப்பினர்கள் பட்டியல்.\nதற்போது மேற்கு வங்காளத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n\n\n\n"}
{"id": "81785", "url": "https://ta.wikipedia.org/wiki?curid=81785", "title": "உத்திரப் பிரதேசம் மாநிலங்களவை உறுப்பினர்கள்", "text": "உத்திரப் பிரதேசம் மாநிலங்களவை உறுப்பினர்கள்\n\nஇந்தியப் பாராளுமன்றத்தின் 245 உறுப்பினர்கள் கொண்ட மேலவையான மாநிலங்களவை அல்லது ராஜ்ய சபா என அழைக்கப்படுகின்ற அவையில் உத்திரப் பிரதேசம் மாநிலச் சட்டமன்ற உறுப்பினர்களால் தேர்ந்து எடுக்கப்பட்டவர்கள் 31 பேர். இவர்களின் பதவிக்காலம் ஆறு ஆண்டுகள். \nSection::::உறுப்பினர்கள் பட்டியல்.\nதற்போது மேற்கு உத்திரப்பிரதேசத்திலிருந்து தேர்வு செய்யப்பட்டு மாநிலங்களவையில் உறுப்பினர்களாக இருப்பவர்கள், அவர்கள் சார்ந்துள்ள கட்சி போன்றவை கொண்ட பட்டியல் இது.\n"}
{"id": "81786", "url": "https://ta.wikipedia.org/wiki?curid=81786", "title": "அகப்பொருட்கோவை", "text": "அகப்பொருட்கோவை\n\nஅகப்பொருட்கோவை என்பது, வடமொழியில் பிரபந்தம் எனப்படும் தமிழ்ச் சிற்றிலக்கிய வகைகளுள் ஒன்றாகும். இதன் பெயருக்கு ஒப்ப இது அகப்பொருள் சார்ந்த ஒரு இலக்கிய வகை. இதைக் கோவை அல்லது ஐந்திணைக் கோவை போன்ற பெயர்களாலும் குறிப்பிடுவது உண்டு. கோவை இலக்கியம் அகப்பொருட்கோவை, புறப்பொருட்கோவை இன இரண்டு வகையாக அமையும் என்று சில இலக்கண நூல்கள் கூறுகின்றன. சுவாமிநாதம் என்னும் இலக்கண நூல் புறக்கோவை பற்றிக் கூறுகின்றது. எனினும், புறப்பொருட்கோவை நூல் எதுவும் எழுதப்பட்டதாகத் தெரியவில்லை. எனவே நடைமுறையில் அகப்பொருட்கோவை, கோவை இரண்டுமே அகப்பொருட் கோவை இலக்கியத்தையே குறிப்பது வழக்கு. தலைவன் தலைவி ஆகியோரது காதல் உணர்ச்சிகளையும் நிகழ்ச்சிகளையும் ஒரு வரலாறுபோல் படிப்படியாகக் காட்டி ஒரே வகையான செய்யுள்களால் தொடர்ந்து பாடி அமைக்கும் நூல் இது. தலைவனும் தலைவியும் ஒருவரை ஒருவர் கண்டு காதல் கொண்டு பின் மணம் புரிந்து இல்லறம் நடத்தும் இனிய நிகழ்வுகளைச் சொல்வது இக் கோவை இலக்கியம்.\n\nஎன்கிறது இலக்கண விளக்கப் பாட்டியல் உரை. \nபாண்டிக்கோவை என்னும் கோவை நூலே இன்று கிடைக்கும் கோவை நூல்களுள் காலத்தால் முந்தியது. இது 8 ஆம் நூற்றாண்டில் இயற்றப்பட்டது. இதே நூற்றாண்டில் எழுதப்பட்ட இன்னொரு கோவைநூல், மாணிக்கவாசரால் இயற்றப்பட்ட சமயக் கோவை நூலான திருக்கோவையார் ஆகும். பொய்யாமொழிப் புலவர் எழுதிய தஞ்சைவாணன் கோவை 13 ஆம் நூற்றாண்டில் எழுதப்பட்டது.\n\n\n\n"}
{"id": "81790", "url": "https://ta.wikipedia.org/wiki?curid=81790", "title": "முதற்பொருள் (இலக்கணம்)", "text": "முதற்பொருள் (இலக்கணம்)\n\nதமிழ் இலக்கணத்தில் முதற்பொருள் என்பது சொற்களினால் உணரப்படும் மூன்று பொருள் வகைகளுள் ஒன்றாகும். கருப்பொருள், உரிப்பொருள் என்பன ஏனைய இரண்டு வகைகள். முதற்பொருள் இருவகைப்படும். இவை காலம், நிலம் என இருவகைப்படும். \"நிலம்\" என்பதனுள் நிலம், நீர், தீ, காற்று, ஆகாயம் என்னும் ஐந்தும், \"காலம்\" என்பதனுள் மாத்திரை, நாழிகை, யாமம், பொழுது, நாள், பக்கம், திங்கள், இருது, அநயம், ஆண்டு, உகம் என்னும் பலவகையானவையும் அடங்கும்.\n\nSection::::நிலம்.\nதொல்காப்பியம் காடு, நாடு, மலை, கடல் என நான்கு வகை நிலங்களைக் குறிப்பிடுகிறது. தமிழ் இலக்கணத்தில் இவை ஐந்து திணைகளாக வகுக்கப்பட்டுள்ளன. இவை நிலத்திணைகள் எனப்படுகின்றன. இவற்றுள்,\n\n\nSection::::காலம்.\nகாலம் அல்லது பொழுதை பெரும் பொழுது, சிறு பொழுது என இரண்டு பெரும் பிரிவுகளாகத் தமிழ் இலக்கணம் வகுத்து உள்ளது. \n\n\nSection::::திணையும் காலமும்.\nநிலத்திணையின் தன்மைக்கு ஏற்ப ஒவ்வொரு திணைக்கும் அவற்றுக்கு உரிய காலங்கள் உள்ளன.\n\n\n\n"}
{"id": "81793", "url": "https://ta.wikipedia.org/wiki?curid=81793", "title": "வள்ளி", "text": "வள்ளி\n\nவள்ளி என்ற தலைப்பில் உள்ள கட்டுரைகள்:\n\n"}
{"id": "81796", "url": "https://ta.wikipedia.org/wiki?curid=81796", "title": "கருப்பொருள் (இலக்கணம்)", "text": "கருப்பொருள் (இலக்கணம்)\n\nதமிழ் இலக்கணத்தில் கருப்பொருள் என்பது சொற்களினால் உணரப்படும் மூன்று பொருள் வகைகளுள் ஒன்றாகும். முதற்பொருள், உரிப்பொருள் என்பன ஏனைய இரண்டு வகைகள். கருப்பொருள்கள் எத்தனை என்பது குறித்துத் தெளிவாகக் குறிப்பிடாத தொல்காப்பியம் தெய்வம், உணா, மா, மரம், புள், பறை, செய்தி, யாழின் பகுதி என்று எட்டு வகைளின் பெயர்களைக் குறிப்பிட்டுள்ளதுடன், அவ்வகை பிறவும் கருப்பொருள் ஆகும் என்கிறது. இது பிற்காலத்தில் பதினான்கு என வரையறுக்கப்பட்டது. இப் பதினான்கு கருப்பொருள் வகைகளும் பின்வருமாறு:\n\n"}
{"id": "81799", "url": "https://ta.wikipedia.org/wiki?curid=81799", "title": "சி. எஸ். ஜெயராமன்", "text": "சி. எஸ். ஜெயராமன்\n\nசி. எஸ். ஜெயராமன் (6 சனவரி 1917 - 29 சனவரி 1995) எனப் பொதுவாக அறியப்படும் சிதம்பரம் சுந்தரம்பிள்ளை ஜெயராமன் ஒரு நடிகரும், இசையமைப்பாளரும், பிரபல திரைப்படப் பாடகரும் ஆவார். இவர் பாடிய பாடல்கள் 1940க்கும் 1970க்கும் இடைப்பட்ட காலத்தில் வெளியான பல திரைப்படங்களில் இடம்பெற்றன.\n\nSection::::இளமைக்காலம்.\nஜெயராமன் கோயில் நகரமான சிதம்பரத்தில் பிறந்தார். இவரது தந்தையார் சுந்தரம்பிள்ளை பிரபலமான கர்நாடக இசை வாய்ப்பாட்டுக் கலைஞர். இவர் தி. மு. க தலைவரும் முன்னாள் தமிழ்நாடு முதலமைச்சருமான மு.கருணாநிதியின் முதல் மனைவி பத்மாவதியின் அண்ணனும், மு. க. முத்துவின் தாய்மாமனும் ஆவார். தொடக்கத்தில் கருணாநிதி ஒரு திரைக்கதை எழுத்தாளராக சினிமாவில் அறிமுகமாவதற்குக் காரணமாக இருந்தவர் ஜெயராமன்.\n\nSection::::திரைப்படத்துறை பங்களிப்புகள்.\nSection::::நடிகர்.\nஜெயராமன் 1917 ஆண்டு தை மாதம் 6 நாள் பிறந்தார். ஜெயராமன், கிருஷ்ண லீலா (1934), பக்த துருவன் (1935), நல்ல தங்காள் (1935), லீலாவதி சுலோச்சனா (1936), இழந்த காதல் (1941), பூம்பாவை (1944), கிருஷ்ண பக்தி (1948) ஆகிய படங்களில் நடித்தார்.\n\nSection::::இசையமைப்பாளர்.\nஉதயனன் வாசவதத்தா (1946), ரத்தக்கண்ணீர் (1954) ஆகிய இரண்டு படங்களுக்குத் தனியாக இசையமைத்துள்ளார். விஜயகுமாரி (1950), கிருஷ்ண விஜயம் (1950) ஆகிய படங்களில் இணை இசையமைப்பாளராக பணியாற்றியுள்ளார்.\n\nSection::::பின்னணிப் பாடகர்.\nதிரைப்படத்துறையில் ஒரு பின்னணிப் பாடகராகவே இவர் புகழ் பெற்றார். இவரது இசைத்திறமை காரணமாக இவர் தமிழிசைச் சித்தர் என்று அழைக்கப்பட்டார். இவர் தமிழில் மட்டுமன்றிச் சில கன்னடப் பாடல்களையும் பாடியுள்ளார்.\n\nசி. எஸ். ஜெயராமன் பாடிய சில பாடல்கள் இங்கு பட்டியலிடப்பட்டுள்ளன:\n\nSection::::மறைவு.\nஜெயராமன் 1995 ஆம் ஆண்டு சனவரி 29 ஆம் தேதி காலமானார்.\n"}
{"id": "81800", "url": "https://ta.wikipedia.org/wiki?curid=81800", "title": "நைக்கல் பட்டகம்", "text": "நைக்கல் பட்டகம்\n\nநைக்கல் பட்டகம் தள முனைவுற்ற ஒளி யைப்பெறப் பயன்படும் ஓர் ஒளியியல் அமைப்பு ஆகும்; இதில் இரு கால்சைட்டு படிகத் துண்டுகள் கனடா பால்சம் என்ற ஒளிபுகும் ஒன்றிணைப்புப் பசையால் ஒட்டப்பட்டுள்ளன. இப்படிகத்தின் வழிச்செல்லும் ஒளிக்கதிர், இயல்பு ஒளிக்கதிர் (சாதாரண ஒளி), இயல்பிலா ஒளிக்கதிர் (அசாதாரண ஒளி) என இரு ஒளிக்கதிர்களாகப் பிரியும்; அதில் இயல்பு ஒளிக்கதிர், கனடா பால்சத்தினால் முழு அக எதிரொளிப்பு அடைந்து தனியாகப் பிரிக்கப்படுகிறது; இயல்பிலா ஒளிக்கதிர் ஊடுருவிச் செல்கிறது. இவ்விரு கதிர்களுமே தளவிளைவுற்ற (முனைவுற்ற) ஒளிக்கதிர்கள் என்பதால், நைக்கல் பட்டகம் தளவிளைவுற்ற ஒளியைப் பெற உதவும் அமைப்பாகச் செயல்படுகிறது. இப்பட்டகம் வில்லியம் நைக்கல் (1770 – 1851) என்ற இசுக்காத்லாந்து இயற்பியலாரால் 1828-இல் உருவாக்கப்பட்டது. இதன் உதவியுடன் மூலக்கூறுகளின் கட்டமைப்பையும் கரிமச் சேர்மங்களின் ஒளியியல் வினையையும் நைக்கல் ஆராய்ந்தார். முன்னர் நுண்ணோக்கியியலிலும் தளவிளைவாக்கியியலிலும் பெரிதும் பயன்படுத்தப்பட்ட நைக்கல் பட்டகத்தைத் தற்போது முனைவாக்கிகளும் கிளான் - தாம்சன் பட்டகமும் பயன்பாட்டில் பின்தள்ளி விட்டன.\n\n\n"}
{"id": "81801", "url": "https://ta.wikipedia.org/wiki?curid=81801", "title": "கனடா பால்சம்", "text": "கனடா பால்சம்\n\nகனடா பால்சம் (\"Canada balsam\") அல்லது கனடா கர்ப்பூரத்தைலம் என்பது பால்சம் ஊசியிலை மரப் (\"Abies balsamea\") பிசினிலிருந்து எடுக்கப்படும் கர்ப்பூரத்தைலம். வெளிர்மஞ்சள் நிறமுடைய இந்தப் பிசினெண்ணெயின் ஒளிவிலகல் எண் கண்ணாடியின் ஒளிவிலகல் எண்ணை ஒத்திருப்பதால் (n = 1.55) ஒளியியலில் கண்ணாடி வில்லைகளையும் பட்டகங்களையும் ஒட்டுவதற்குப் பயன்படுத்தப்படுகிறது.\n\nஇது வெப்ப எதிர்ப்பும் கரைதல் எதிர்ப்பும் கொண்டது.\n\n"}
{"id": "81804", "url": "https://ta.wikipedia.org/wiki?curid=81804", "title": "உரிப்பொருள் (இலக்கணம்)", "text": "உரிப்பொருள் (இலக்கணம்)\n\nதமிழ் இலக்கணத்தில் உரிப்பொருள் என்பது சொற்களினால் உணரப்படும் மூன்று பொருள் வகைகளுள் ஒன்றாகும். முதற்பொருள், கருப்பொருள் என்பன ஏனைய இரண்டு வகைகள். மக்கள் நிகழ்த்தும் ஒழுக்கமே உரிப்பொருள் ஆகிறது. பண்டைத் தமிழ் இலக்கியங்கள் ஐந்து திணைகளின் நிலப்பகுதிகள் சார்ந்த கருப்பொருள்களிலேயே அமைந்திருந்தன. அவற்றில் அந்தந்த நிலப்பகுதிக்குரிய ஒழுக்கங்களும் இடம்பெற்றிருந்தன. \n\nஇவ்வொழுக்கங்கள் ஐந்தும் அவற்றிற்கான நிமித்தங்கள் (காரணங்கள்) ஐந்துமாக உரிப்பொருள்கள் பத்து உள்ளன. இவ்வொழுக்கங்கள்:\nஎன்பனவாகும். ஐந்து நிலத்திணைகளுக்கும் அவற்றின் இயல்புக்கு ஏற்ப உரிப்பொருள்கள் உள்ளன. அவை வருமாறு:\nஒரு அகத்திணைப் பாடல் இன்ன திணையைச் சார்ந்தது எனத் தீர்மானிப்பது உரிப்பொருளே. உரிப்பொருள் மயங்குவதில்லை. முதற்பொருளில் நிலம் மயங்காது. பிற மயங்கும். இது திணை மயக்கம் எனப்படும்.\n\n\n"}
{"id": "81824", "url": "https://ta.wikipedia.org/wiki?curid=81824", "title": "லக்சம்பர்க் (நகரம்)", "text": "லக்சம்பர்க் (நகரம்)\n\nலக்சம்பர்க் நகரம் (\"Luxembourg City\") மேற்கு ஐரோப்பாவில் உள்ள லக்சம்பர்க் நாட்டின் தலைநகரம் ஆகும். லக்சம்பர்க் நகரம் இரண்டு ஆறுகள் கலக்கும் இடத்தின் அருகில் அமைந்துள்ளது. இங்கு பழமையும், புகழும் வய்ந்த கோட்டைகள் பல உள்ளன.\n"}
{"id": "81825", "url": "https://ta.wikipedia.org/wiki?curid=81825", "title": "இந்துஸ்தான் பெட்ரோலியம்", "text": "இந்துஸ்தான் பெட்ரோலியம்\n\nஇந்துஸ்தான் பெட்ரோலியம் (BSE: 500104, NSE: HINDPETRO) இந்திய அரசிற்கு சொந்தமான எண்ணெய் நிறுவனம். இதன் தலைமையகம் மும்பை, இந்தியாவில் அமைந்துள்ளது. இந்திய ஃபார்ச்சூன் 500 நிறுவனங்களில் 336வது இடத்தில் உள்ளது.\n\nஇந்திய அரசின் பொதுத்துறை நிறுவனங்களில் நவ ரத்னா மதிப்பைப் பெற்ற பெரிய நிறுவனம் ஆகும்.\n\n"}
{"id": "81831", "url": "https://ta.wikipedia.org/wiki?curid=81831", "title": "இருபா இருபது (சிற்றிலக்கிய வகை)", "text": "இருபா இருபது (சிற்றிலக்கிய வகை)\n\nஇருபா இருபது என்பது பிரபந்தம் என வட மொழியில் வழங்கப்படும் தமிழ்ச் சிற்றிலக்கிய வகைகளுள் ஒன்று. இது, பத்து வெண்பாக்களையும், பத்து ஆசிரியப்பாக்களையும் கொண்டு இருபது பாடல்களால் அமைவது. பாடல்கள் அந்தாதியாக அமைந்திருக்கும்.\n\n\n"}
{"id": "81832", "url": "https://ta.wikipedia.org/wiki?curid=81832", "title": "வை. மு. கோதைநாயகி", "text": "வை. மு. கோதைநாயகி\n\nவை. மு. கோதைநாயகி (திசம்பர் 1, 1901 - பெப்ரவரி 20, 1960), தமிழகத்தைச் சேர்ந்த ஒரு புதின எழுத்தாளர் ஆவார். துப்பறியும் புதினம் எழுதிய முதல் தமிழ்ப்பெண் எழுத்தாளராவார். மேடைப் பேச்சாளர், கவிஞர், சமூகநல ஊழியர், இதழாசிரியர், இந்திய விடுதலைக்காகப் போராடியவர் என்று பல துறைகளிலும் சிறந்து விளங்கியவர் வை.மு.கோதைநாயகி அம்மாள். இவரை சமகால எழுத்தாளர்கள், ‘‘நாவல்ராணி, கதா மோகினி, ஏக அரசி’’ என்று போற்றினர். இதுவரை வெளிவந்துள்ள தமிழ் இலக்கிய வரலாற்று நூல்கள் இவரைச் சரியாக அடையாளம் காட்டவில்லை. 115 புதினங்களை எழுதியவர். தான் வாழ்ந்த 59 ஆண்டுகளில் 35 ஆண்டுகள் எழுத்தே உலகம் என்று இயங்கினார்.\n\nSection::::வாழ்க்கைச் சுருக்கம்.\nகோதைநாயகி, திசம்பர் 1, 1901 ஆம் ஆண்டு, செங்கல்பட்டு மாவட்டம், நீர்வளூரில் வாழ்ந்த என். எஸ். வெங்கடாச்சாரி, பட்டம்மாள் ஆகியோருக்கு இரண்டாவது குழந்தையாகப் பிறந்தார். வைணவ குடும்பத்தைச் சேர்ந்த இவரை சிறு வயதில் கோதை என்றும் ஆண்டாள் என்றும் செல்லமாக அழைத்தனர். பிறந்த ஒரு வயதிலேயே தனது தாயை இழந்தார். அதனால் அவரது பாட்டி வேதவல்லி அம்மாளும், அவரது சிற்றப்பா மனைவியான கனகம்மாளும் அவரை வளர்த்தனர். தன் சிற்றப்பா திருத்தேரி ராகவாச்சாரியாரிடம் நாலடியார், தேவாரம், திருவாசகம், கம்பராமாயணம், திருவாய்மொழி முதலிய பல தமிழ் இலக்கியங்களைக் கற்றார். \nசிறுவயதிலே திருமணம் செய்து வைக்கும் வழக்கம் இருந்த காலம் என்பதால் 1907இல் கோதைநாயகிக்கு ஐந்தரை வயதான போது திருவல்லிக்கேணியில் வசித்து வந்த வை.மு. சீனிவாச அய்யங்காரின் மூன்றாவது மகனான ஒன்பது வயது நிரம்பிய வை.மு. பார்த்தசாரதிக்குத் திருமணம் செய்து கொடுத்தனர். கோதைநாயகியின் புகுந்த வீட்டினர் தீவிர வைணவ மரபின் வழிவந்தவர்கள். ‘வைத்தமாநிதி முடும்பை குடும்பம்’ என்ற பெயர் பெற்ற அக்குடும்பத்தினருக்கு அக்காலத்தில் திருவல்லிக்கேணியிலும், வைணவ சமூகத்திலும் தனிமதிப்பு இருந்தது. அக்குடும்ப உறுப்பினர்கள் அனைவரும் தங்களது பெயருக்கு முன்னால் வை.மு. என்ற எழுத்துக்களைச் சேர்த்துக்கொண்டனர். வைத்த மாநிதி என்பது அக்குடும்பத்தினரின் குலதெய்வமான திருக்கோளூர் பெருமானின் பெயராகும். முடும்பை என்பது அவர்களின் பூர்வீக ஊராகும். கோதைநாயகிக்கும் திருமணத்துக்குப் பின்னர் ‘வை.மு.’ என்ற குடும்பப்பெயரை இணைத்து வை.மு. கோதைநாயகி என அழைத்தனர். கோதை நாயகியின் வெற்றிக்கு அவரது செயல்கள் அனைத்திலும் கை கொடுத்து நின்றவர் கணவர் பார்த்தசாரதி தான். திருமணத்தின்போது கோதைநாயகி பள்ளி சென்று படித்தவரில்லை. பார்த்தசாரதி, அவரைக் கல்வி கற்கச் செய்தார். கோதைநாயகி, தனது மாமியாரிடம் தெலுங்கு மொழியைக் கற்றார்.\n\nSection::::எழுத்துப் பணி.\nகோதைநாயகி பள்ளிக்கூடம் போகவில்லை. அதனால் அவருக்கு எழுதப் படிக்கவும் தெரியாது. ஆனால், வீட்டில் எப்போதும், திருவாய்மொழி, பாசுரங்கள் பாடிக்கொண்டிருப்பார். இதனால் அவருக்கு தமிழ்நடை சரளமாக வரத் தொடங்கியது. தொடக்கக் காலத்தில் சின்னஞ்சிறு குழந்தைகளுக்கு பழங்கதைகளைச் சொல்லி வந்தார். சிறுவயதிலேயே மற்றவர்கள் ரசிக்கும் அளவிற்கு கற்பனைக் கதைகளைக் கூறும் திறன் கோதைநாயகிக்கு இருந்தது. இதனைக்கண்ட அவரது கணவர் அவரிடம் காணப்பட்ட படைப்பாற்றலை ஊக்குவிக்கும் பொருட்டு அவரைப் பல நாடகங்களுக்கு அழைத்துச் சென்றார். நாடகங்களைப் பார்த்து ரசித்த கோதைநாயகிக்குத் தானே நாடகங்களை எழுதவேண்டும் என்ற ஆவல் ஏற்பட்டது.\n\nசமூக மறுமலர்ச்சிக்கும், பெண்களின் முன்னேற்றத்துக்கும் ஏதாவது செய்ய வேண்டும் என்ற ஆர்வமும் அவருடைய கற்பனை வளமும் சேர்ந்து எழுத வேண்டும் என்ற ஆவலைத் தூண்டின. அவருக்கு ஓரளவு மட்டுமே எழுதத்தெரிந்ததால், இவர் கூறியதை அவரது தோழி பட்டம்மாள் எழுத, \"இந்திர மோகனா\" என்ற நாடகத்தை உருவாக்கினார். இந்நாடகத்தை 1924ஆம் ஆண்டு நோபில் அச்சகத்தார் மூலம் நூலாக வெளியிட்டார். இந்நாடகத்தை இந்து, சுதேசமித்திரன், நியூ இந்தியா உள்ளிட்ட அக்கால இதழ்கள் பாராட்டி எழுதின. இந்நாடகத்தை பலர் கேட்டு வாங்கி நடித்தனர். இவ்வாறு தனது முதல் நூலுக்குக் கிடைத்த வெற்றி கோதைநாயகியை மேலும் எழுதத் தூண்டியது எனலாம். அதனைத் தொடர்ந்து ஒரு நாடகத்தையும் எழுதி முடித்தார். அதன் பிறகு பட்டம்மாளிடம் தமிழை எழுதவும் படிக்கவும் கற்கத் தொடங்கினார்.\n\nகோதைநாயகி, நாடகம் எழுதுவதிலும், இயக்குவதிலும் வல்லவர். அவருடைய சமூக நாடகங்கள் பலமுறை மேடை ஏற்றப்பட்டுள்ளன. அவற்றில் \"அருணோதயம், வத்சகுமார், தயாநிதி\" என்ற நாடகங்கள் பலரது பாராட்டைப் பெற்றவை. இவ்வாறு, கோதைநாயகி இயல், இசை, நாடகம் என்ற முத்தமிழிலும் வல்லவராகத் திகழ்ந்தார். மேலும் இரு சிறுகதைத் தொகுதிகள், மூன்று நாடகங்கள், இரண்டு உரைநடை நூல்கள் ஆகியவை அவரின் இதர படைப்புகளாகும்.\n\nSection::::இதழியலாளர்.\nமுதல் நூல் தந்த ஊக்கத்தால் கோதைநாயகி \"வைதேகி\" என்ற புதினத்தை எழுதினார். இதனை வடுவூர் துரைசாமி ஐயங்கார் திருத்தம் செய்து கொடுத்ததுடன் தமது \"மனோரஞ்சனி\" இதழில் வெளியிட்டு ஊக்கம் தந்தார். அவரது அறிவுரையின் பேரில், 1925ஆம் ஆண்டு ஆகத்து மாதம் வெளிவராமல் நின்று போயிருந்த \"ஜகன்மோகினி\" மாத இதழை விலை கொடுத்து வாங்கி அதே பெயரில் வெளியிடத் தொடங்கினார். அதில் வைதேகி புதினத்தைத் தொடர்கதையாக ஓர் ஆண்டு முழுக்க வெளியிட்டார் இதற்குப் பலர் பலத்த எதிர்ப்பு காட்டினர் என்றாலும், மக்களுக்கு விழிப்புணர்வூட்ட இதழ்கள் தாம் நல்ல வழி என்று இவ்விதழை நடத்துவதிலிருந்து பின்வாங்க மறுத்தார். பின்பு அவ்விதழ் கோதைநாயகி இறப்பதற்குச் சில ஆண்டுகள் முன்பு வரை 35 ஆண்டுகளாக வெளிவந்தது குறிப்பிடத்தக்கது.\n\nஜகன்மோகினி இதழின் வாசகர் எண்ணிக்கை உயரத் தொடங்கியது. இதனால் வடுவூரார் நடத்தி வந்த மனேரஞ்சனி தேக்கநிலையை அடைந்தது. கோதைநாயகி எழுதிய வைதேகி என்ற கதையை வடுவூரார் பிழைதிருத்தித் தருவதாக வாங்கிச் சென்றார். பொறாமை காரணமாக \"நான்தான் வை.மு. கோதை நாயகிக்காக 'வைதேகி' என்ற புதினத்தை எழுதிக் கொடுத்தேன். இனி வைதேகி ஜகன்மோகினியில் தொடராது\" என்று வடுவூரார் அறிவித்தார். ஆனாலும், கோதைநாயகி தன்னுடைய நினைவுத்திறன் கொண்டே வைதேகியையை ஜகன்மோகினியில் தொடர்ந்து எழுதி, தான் எழுதியதாகக் கூறிய வடுவூராரின் கூற்றைப் பொய்யாக்கினார்.\n\nகோதைநாயகியின் எழுத்தாற்றல் தமிழ் வாசகர்களிடையே பரவியது. அதனால், கோதைநாயகி ஜகன்மோகினியில் பல்வேறு பகுதிகளையும் சேர்த்து மற்ற இதழ்கள் போல் வெளியிடலானார். புகழ்பெற்ற எழுத்தாளர்களின் படைப்புகளையும் வெளியிட்டார். விற்பனை கூடியது. தமிழ்நாட்டில் ‘ஜகன்மோகினி’ முன்னணி இதழ்களுள் ஒன்றாக முன்னேறியது. கோதை நாயகி, தனது பல புதினங்களை ஜகன்மோகினியின் மூலம் தான் எழுதினார். இந்து - இசுலாமியர் ஒற்றுமை, பெண் விடுதலை, நாட்டுப்பற்று, மதுவிலக்கு, விதவை திருமணம் ஆகியவற்றை புதினங்கள் மூலம் வலியுறுத்தி எழுதினார். மொத்தம் 115 புதினங்களை இவர் எழுதினார். 1937ஆம் ஆண்டு சொந்த அச்சகம் ஒன்றை நிறுவி அச்சுத்தொழிலிலும் சிறந்து விளங்கினார்.\n\nSection::::மேடைப் பேச்சாளராக.\nஇவரது மேடைப் பேச்சுக்களைக் கேட்க ஏராளாமானோர் கூடுவார்கள். பேசும் போது இடையிடையே குட்டிக் குட்டிக் கதைகளைச் சொல்லுவார். காங்கிரஸ் இயக்கத்தில் செயல்திறன் மிக்க உறுப்பினராக வை.மு.கோ. அம்மையார் விளங்கினார். தீரர் சத்தியமூர்த்தி, காமராசர், மூதறிஞர் இராஜாஜி போன்றோர் அம்மையாருடன் நட்புடையவர்களாக இருந்தனர். தீரர் சத்தியமூர்த்தியின் கூட்டங்களில் அம்மையார் கலந்து கொண்டு கடவுள் வாழ்த்துப் பாடலையும், பாரதியாரின் தேசிய எழுச்சி மிக்க பாடல்களையும் பாடியுள்ளார்.\nராஜாஜியின் தலைமையில் ஒரு பொதுக் கூட்டத்தில் இவர் பேசியதைக் கேட்டு, தான் பேசும் கூட்டங்களிலெல்லாம் இவரையும் பேசச் சொல்லி அன்பாக உத்தரவிட்டார் ராஜாஜி.\n\nSection::::கருநாடக இசைப் பாடகராக.\nவை.மு.கோ. அம்மையார் இசையில் மிகுந்த ஈடுபாடுடையவராக விளங்கினார். கருநாடக இசைப் பாடல்களைப் பாடுவதிலும் வல்லவராக இவர் இருந்தார். அவரது குரல் வளம், உச்சரிப்பு, பாடும் திறன் பலரை அவர் பாட்டுக்கு அடிமையாக்கியிருந்தது. காங்கிரஸ் மேடைகள் தோறும் நாட்டுப்பற்று உள்ள பாடல்களைஅம்மையார் பாடினார். அத்துடன் வீட்டில் முடங்கிக் கிடந்த பெண்களின் இசைஆற்றலை வெளிக் கொணரப் பாடுபட்டுள்ளார். அந்த வரிசையில் ஒருவர் புகழ் பெற்ற டி. கே. பட்டம்மாள் ஆவார். வை.மு.கோ. இனிய குரலில் பாடுவதை மெய்மறந்து பாரதியார் இரசித்ததாகக் கூறுவார்கள். மகாகவி பாரதியாரின் பாராட்டைப் பெற்றவர். அம்மையார் வானொலியிலும் இசைநிகழ்ச்சிகளை வழங்கி அதனை இசைத்தட்டுக்களாகவும் கொடுத்துள்ளார் என்பது குறிப்பிடத்தக்கது.\n\nவை.மு.கோ. மேடைகளில் பாடுவதன்றி பல பாட்டுகளையும் புனைந்துள்ளார். இவர் சில அபூர்வ ராகங்களில் இயற்றிய கிருதிகள் எல்லாம் சமீபத்தில் 'இசை மார்க்கம்' என்ற புத்தகமாக வெளி வந்துள்ளன. முப்பதுகளில் வை.மு.கோ வீட்டில் வசித்த பி.ராமபத்ரன் என்பவர் இப்புத்தகத்தைப் பதிப்பித்துள்ளார். அம்பா மனோஹரி, கங்கணாலங்காரி, அம்சப்ரமாரி, தவளி ஹம்சி போன்ற அபூர்வ ராகங்களிலுள்ள இந்த கிருதிகள், கர்நாடக இசைப் பாடகர்களால் இப்போது மேடைகளில் பாடப்பட்டு வருகின்றன.\n\nசுப்பிரமணிய பாரதியார், வை.மு.கோ.விற்காகவே தம் ஆடுவோமே, பள்ளுப் பாடுவோமே என்ற பாட்டைப் புனைந்ததாகவும், பின்னர் டி. கே. பட்டம்மாள் இந்தப் பாட்டினால் பிரபலமானார் என்பது மற்றொரு செய்தியாகும்.\n\nSection::::விடுதலைப் போராட்டத்தில் ஈடுபாடு.\nபத்திரிகையாளராக, நாவலாசிரியராக மட்டுமிருந்த வை.மு.கோ.வுக்கு அன்னி பெசன்ட் அம்மையார் மூலமாக தேசபக்தர், சமூகத் தொண்டர் அம்புஜம் அம்மாளின் நட்பு ஏற்பட்டது. தந்தை சீனிவாச ஐயங்கார் இல்லத்துக்கு 1925ஆம் ஆண்டு மகாத்மா காந்தி வருகை தந்த போது வை.மு.கோதை நாயகி அம்மாள் காந்தியைச் சந்தித்தார். இந்நிகழ்வு வை.மு.கோவின் வாழ்க்கையில் பெரும் திருப்பத்தை ஏற்படுத்தியது. காந்தியின் எளிமையான தோற்றமும், ஆராவாரமற்ற அவரது உறுதியான நாவன்மையும் அம்மையாரை மிகவும் கவர்ந்தது. பட்டாடையே உடுத்திப் பழக்கப்பட்ட வை.மு.கோ. அது முதல் கதர் புடவையையே அணியத்தொடங்கினார். மங்கல நாணைத் தவிர ஆடம்பரமான அணிகலன்களைத் தவிர்த்து, வேறு நகைகளை அணிவதில்லை என்று உறுதி பூண்டு அதையும் இறுதி வரையில் கடைப்பிடித்தார். பின்பு அம்புஜம் அம்மையார், ருக்மணி இலட்சுமிபதி, வசுமதி இராமசாமி ஆகியவர்களுடன் இணைந்து சமூக சேவையில் ஈடுபட்டார்.\n\n1931 இல் மகாத்மா காந்தி கள்ளுக்கடை மறியலில் ஈடுபட வேண்டும் என்று அழைப்பு விடுத்தபோது அம்மையார் அதை ஏற்று திருவல்லிக்கேணியில் தற்போதைய பெசண்ட் ரோட்டில் திருமலாச்சாரி பள்ளி இருக்குமிடத்தின் அருகே இருசப்ப கிராமணித் தெருவில் இருந்த கள்ளுக்கடை முன் மறியல் செய்தார். சென்னை சைனா பஜாரில் தடையை மீறி ஊர்வலம் சென்றதால், தலைவர்கள் பலருடன் கோதைநாயகியும் கைது செய்யப்பட்டார். ஆறு மாதச் சிறைத் தண்டனையும் நூறு ரூபாய் அபராதமும் விதிக்கப்பட்டது. அபராதம் கட்ட மறுத்ததால் கூடுதலாக நான்கு வாரம் சிறைத் தண்டனை அம்மையாருக்கு விதிக்கபட்டது.\n\n1932இல் ‘லோதியன் கமிஷனுக்கு’ எதிராக நடந்த போராட்டத்தில் கலந்து கொண்டும், அன்னியத் துணி எதிர்ப்பு இயக்கத்தில் கலந்துகொண்டதற்காகவும் கோதையை வேலூர் சிறையில் அடைத்தார்கள். ஒரு எழுத்தாளர் என்ற முறையில் சிறையில் இருந்த காலத்தைப் பயனுள்ளதாகப் பயன்படுத்திக் கொண்டார். ஒவ்வொரு கைதியையும் தனித்தனியாக சந்தித்து அவர்கள் சிறைக்குள் தள்ளப்பட்ட காரணங்களைக் கேட்டு அவற்றை நாவலாக எழுதத் தொடங்கினார். சிறைக்கைதிகளை வன்முறை பாதையிலிருந்து திசை திருப்பி காந்திய பாதைக்குக் கொண்டு செல்ல முயன்றார். அதில் ஓரளவு வெற்றியும் பெற்றார். சிறையில் இருந்தபோது \"சோதனையின் கொடுமை\", \"உத்தமசீலன்\" ஆகிய புதினங்களை எழுதினார். இவர் சிறையில் இருந்த போது ஜகன்மோகினி இதழை இவரது கணவர் வை.மு.பார்த்த சாரதி தொடர்ந்து நடத்தினார்.\n\nSection::::இட மாற்றம்.\nஇரண்டாவது உலகப்போரின் போது ஏற்பட்ட அச்சம் காரணமாக மக்கள் பலரும் சென்னையை விட்டு வெளியேறினர். வை.மு. கோ. அம்மையாரும் \"ஜகன்மோகினி' அச்சகத்தோடு சென்னைக்கு அடுத்த செங்கல்பட்டு அருகேயிருந்த சிங்கபெருமாள் கோயில் எனப்படும் சிற்றூரில் குடியேறினார். ஜகன்மோகினி வெற்றிக்கு அதில் சித்திரம் வரைந்த சாமுவேல் என்ற ஓவியர் ஒரு காரணமாவார். இவர் இறுதிவரை ஜகன்மோகினி சிறப்பாக வெளிவர உறுதுணையாக இருந்தார். நாடு விடுதலை அடைந்தவுடன் மீண்டும் சென்னைக்கே \"ஜகன்மோகினி' அலுவலகத்தையும் அச்சகத்தையும் அம்மையார் கொண்டுவந்தார்.\n\nSection::::திரைப்படத்துறை.\n1930 களில் அம்மையார் 'டாக்கி' என்று அக்காலத்தில் சொல்லப்பட்ட திரைப்படத்துறையிலும் முத்திரை பதித்துள்ளார். வை.மு.கோ.அம்மையார் திரைப்படத் தணிக்கைக் குழுவின் உறுப்பினராகப் பத்தாண்டுகள் பணியாற்றினார். அவர் தணிக்கைக் குழு உறுப்பினராக இருந்தபோது, தாம் தணிக்கை செய்த காட்சிகள் மீண்டும் திரைப்படங்களில் இடம்பெற்றுள்ளனவா என்பதை அறிந்து கொள்ள அத்திரைப்பட அரங்கிற்குத் தன்னை யாரும் அறியாமல் இருக்கத் தலையில் முக்காடிட்டுக் கொண்டு சென்று படம் பார்ப்பது வழக்கம். 'அதிஷ்டம்' என்ற திரைப்படத்தில் தான் தணிக்கை செய்த காட்சிகள் மீண்டும் திரையிடப்பட்டிருப்பதை அறிந்து அப்படத்தை மீண்டும் தணிக்கை செய்ய அனுப்பினார். இவ்வாறு தாம் செய்யும் பணிகளை மிகுந்த ஈடுபாட்டுடனும், பொறுப்புணர்ச்சியுடனும் செய்தார்.\n\nகோதை நாயகியின் நாவல்கள் பல பிற்காலத்தில் திரைப்படங்களாக எடுக்கப்பட்டன. அவரது 'அனாதைப் பெண்' என்ற நாவலை ஜுபிடர் பிக்ஸர்ஸ் நிறுவனம் திரைப்படமாகத் தயாரித்து வெளியிட்டது. அம்மையாரின் 'தயாநிதி' என்ற நாவல் சித்தி என்ற பெயரில் வெளிவந்து மிகுந்த புகழ் பெற்றது. மேலும் ராஜமோகன் (1937), தியாகக்கொடி, நளினசேகரன், (1966) போன்ற படங்கள் குறிப்பிடத்தக்கன. ‘சித்தி’ படத்துக்கான சிறந்த 'கதையாசிரியர் விருது' கோதைநாயகிக்கு அவர் இறந்த பின் வழங்கப்பட்டது.\n\nSection::::பொதுத் தொண்டுகள்.\nவை.மு.கோ அம்மையார் இலவசமாக குழந்தைப்பேறு மருத்துவம் பார்ப்பதும் உண்டு. தமது உறவினர்களுக்கு மட்டுமின்றி தன்னை நாடிவந்து குழந்தைப்பேறு பார்க்க வேண்டும் என்று யார் அழைத்தாலும் சாதி சமய வேறுபாடின்றி அவர்கள் இருப்பிடத்திற்கே சென்று மருத்துவம் பார்ப்பார். இந்தியா சுதந்திரம் பெற்ற அன்று அம்மையார் அதனைச் சிறப்பாகக் கொண்டாடி மகிழ்ந்தார்.\n\n1948ஆம் ஆண்டு சனவரி 30ஆம் நாள் காந்தி மறைந்த பின்பு 13ஆம் நாள் அவரது சாம்பல் நாடெங்கும் கடலில் கரைக்கப்பட்டது. சென்னையில் நடந்த சாம்பல் கரைப்பு நிகழ்ச்சியில் கலந்து கொண்ட அமமையார் காந்தியின் நினைவாக மார்ச்சு மாதம் 2ஆம் நாளன்று மகாத்மாஜி சேவா சங்கம் என்ற சங்கத்தைத் திருவல்லிக்கேணியில் தொடங்கினார். அச்சங்கத்தின் வாயிலாக ஏழைகளுக்கும் ஆதரவற்ற குழந்தைகள், பெண்களுக்கும் பல்வேறு உதவிகளைச் செய்தார்.\n\nவை.மு.கோ.அம்மையாரின் தேசிய சேவையைப் பாராட்டி காங்கிரஸ் அரசாங்கம் அவருக்குச் செங்கல்பட்டுக்கு அருகே 3 ஏக்கர் நிலமும் மற்றொரு இடத்தில் 7 ஏக்கர் நிலமும் வழங்கிச் சிறப்பித்தது. ஆனால் அவ்வாறு தனக்குக் கிடைத்த நிலத்தைப் பூமிதான இயக்கத்திற்காக வினோபாவேயிடம் அம்மையார் வழங்கிவிட்டார்.\n\nSection::::இறுதிக் காலம்.\n1956ஆம் ஆண்டில் அம்மையாரின் ஒரே மகனான ஸ்ரீநிவாசன் திடீரென்று இறந்தார். அவரது மறைவு அம்மையாரை நிலைகுலைய வைத்துவிட்டது. பெண்களின் வழிகாட்டியாக, சிறந்த விடுதலைப்போராட்ட வீராங்கனையாக, நாடக ஆசிரியராக, நாடக இயக்குநராக, இசை வல்லவராக, பத்திரிக்கை ஆசிரியராகப் பன்முக ஆற்றலுடன் விளங்கிய நாவல் ராணியாகிய வை.மு.கோதைநாயகி அம்மாள், தன் மகன் இறந்து தான் மட்டும் இருக்கிறோமே என்று வருந்தி சரியாக உணவு உண்ணாமல் உறக்கமின்றி உடம்பை வருத்திக் கொண்டார். அதனால் அம்மையார் கொடிய காச நோய்க்கு ஆளானார். தாம்பரம் காசநோய் மருத்துவ மனையில் உரிய சிகிச்சை பெற்றும் பலனின்றி 1960ஆம் ஆண்டு பிப்ரவரி மாதம் 20ஆம் நாள் மருத்துவமனையிலேயே இறந்தார்.\n\nSection::::வை.மு. கோதைநாயகி அம்மாளின் சில படைப்புகள்.\nஜகன் மோகினி இதழில் வெளிவந்த வை.மு. கோதைநாயகி அம்மாளின் சில படைப்புகள்\n\n\n"}
{"id": "81834", "url": "https://ta.wikipedia.org/wiki?curid=81834", "title": "ஒருபா ஒருபது", "text": "ஒருபா ஒருபது\n\nஒருபா ஒருபது என்பது, பிரபந்தம் என வடமொழியில் வழங்கப்படும் தமிழ்ச் சிற்றிலக்கிய வகைகளுள் ஒன்று. இது அகவல், வெண்பா, கலித்துறை என்னும் பாவகைகளுள் ஏதாவது ஒன்றினால், அந்தாதியாக அமையும் பத்துப் பாடல்களைக் கொண்டிருக்கும். \n\n\n"}
{"id": "81839", "url": "https://ta.wikipedia.org/wiki?curid=81839", "title": "இனத்துவமெய்யியல்", "text": "இனத்துவமெய்யியல்\n\nஇனத்துவமெய்யியல் என்பது ஒவ்வொரு இனமும் ஒரு மெய்யியலைக் கொண்டிருக்கிறது, வெளிப்படுத்துகின்றது என்ற கருத்தாகும். இது குறிப்பாக, ஆப்பிரிக்க மெய்யியலில் ஒரு முக்கிய பிரிவாக உள்ளது. ஆப்பிரிக்க மக்களின் நம்பிக்கைகள், உலகப் பார்வைகள் ஆகியவற்றை இது ஆவணப்படுத்துகிறது. எனினும், இது ஆவணப்படுத்தலேயன்றி மெய்யியல் இல்லை என்ற விமர்சனம் உள்ளது. \n"}
{"id": "81840", "url": "https://ta.wikipedia.org/wiki?curid=81840", "title": "சிதம்பரம் (சட்டமன்றத் தொகுதி)", "text": "சிதம்பரம் (சட்டமன்றத் தொகுதி)\n\nசிதம்பரம் கடலூர் மாவட்டத்தின் ஓர் சட்டமன்றத் தொகுதியாகும்.\n\nSection::::தொகுதியில் அடங்கியுள்ள பகுதிக‌ள்.\nபரங்கிப்பேட்டை (பேரூராட்சி), கிள்ளை (பேரூராட்சி), சிதம்பரம் (நகராட்சி) மற்றும் அண்ணாமலை நகர் (பேரூராட்சி).\n\nSection::::2016 சட்டமன்றத் தேர்தல்.\nSection::::வாக்காளர் எண்ணிக்கை.\n, 2016 அன்று \"முதன்மை வாக்காளர் அலுவலர் அலுவலகம், தமிழ்நாடு\" வெளியிட்ட பட்டியலின்படி,\n\n"}
{"id": "81847", "url": "https://ta.wikipedia.org/wiki?curid=81847", "title": "ஐந்திணைச் செய்யுள்", "text": "ஐந்திணைச் செய்யுள்\n\nஐந்திணைச் செய்யுள் என்பது, பிரபந்தம் என வடமொழியில் வழங்கும் தமிழ்ச் சிற்றிலக்கிய வகைகளுள் ஒன்று. இது, புணர்தல், இருத்தல், ஊடல், இரங்கல், பிரிதல் ஆகிய ஐந்து உரிப்பொருட்களும் விளங்கும் வகையில் குறிஞ்சி, முல்லை, மருதம், பாலை, நெய்தல் ஆகிய ஐந்து திணைகளையும் கூறுவது.\n\nஐந்திணை ஐம்பது, ஐந்திணை எழுபது, திணைமொழி ஐம்பது, திணைமாலை நூற்றைம்பது போன்ற பதினெண் கீழ்க்கணக்கு நூல்கள் ஐந்திணைச் செய்யுள்கள். \n\n\n"}
{"id": "81848", "url": "https://ta.wikipedia.org/wiki?curid=81848", "title": "அங்கமாலை", "text": "அங்கமாலை\n\nஅங்கமாலை என்பது, பிரபந்தம் என வடமொழியில் வழங்கும் தமிழ்ச் சிற்றிலக்கிய வகைகளுள் ஒன்று. இது ஆண் மகன், பெண்மகள் என்போரது உறுப்புக்களை வெண்பாவாலும், விருத்தத்தாலும், பாதத்தில் இருந்து தலை முடிவரை, தலை முடியில் இருந்து பாதம் வரை முறை பிறளாது தொடர்வுறப் பாடுவதாகும்..\n\n\n"}
{"id": "81850", "url": "https://ta.wikipedia.org/wiki?curid=81850", "title": "பாண்டியனை எதிர்த்த எழுவர்", "text": "பாண்டியனை எதிர்த்த எழுவர்\n\nபுலவர் நக்கீரர் பாண்டியனை எதிர்த்த ஏழு பேர் யார்யார் என்று குறிப்பிடுகிறார். ஏழுபேர் கூட்டாகச் சேர்ந்து தலையாலங்கானம் என்னுமிடத்தில் பாண்டியன் தலையாலங்கானத்துச் செருவென்ற நெடுஞ்செழியனைத் தாக்கினர். ஒரே பகலில் பாண்டியன் அவர்கள் ஏழு பேரையும் வெற்றான்.\nஆகியோர் அந்த எழுவர்.\n\nSection::::சேரல்.\nசேரல், தலையாலங்கானம் என்னுமிடத்தில் நடந்த போரில் பொடித்தேர்ச் செழியனை (தலையாலங்கானத்துச் செருவென்ற பாண்டியன் நெடுஞ்செழியன்) எதிர்த்துப் போரிட்ட எழுவர் கூட்டுக் குழுவில் ஒருவன் .\n\nSection::::சான்று.\nஅகநானூறு 36\n\n"}
{"id": "81851", "url": "https://ta.wikipedia.org/wiki?curid=81851", "title": "சேரலாதன்", "text": "சேரலாதன்\n\nசேரலாதன் என்னும் பெயர் கொண்ட அரசர்கள்:\n\n\n\n\nகுழப்பம் தீர்க சேரமான் கணைக்கால் இரும்பொறை சோழன் செங்கணானோடு திருப்போர்ப்புறம் என்னும் இடத்தில் போரிட்டான். சோழனிடம் அகப்பட்டுக்கொண்டான். குடவாயில் கோட்டத்துச் சிறையில் வைக்கப்பட்டான். தாகம் தீர்க்கத் தண்ணீர் கேட்டான். சிறைக்காவலன் காலம் தாழ்ந்து தண்ணீர் கொண்டுவந்தான். கணைக்கால் இரும்பொறை தன் இழிநிலையை எண்ணி நீரைப் பருகாமல் ஒரு பாடலைப பாடி வைத்துவிட்டு இறந்துபோனான். அவன் பாடிய பாடல் புறநானூறு 74.\n"}
{"id": "81859", "url": "https://ta.wikipedia.org/wiki?curid=81859", "title": "அதிசய அணி", "text": "அதிசய அணி\n\nவியப்பு அணி (உயர்வு நவிற்சி அணி) என்பது ஒன்றை மிகைப்படுத்திக் கூறுவது. ஒரு பொருளினது அழகை மிகவும் அதிகப்படியான கற்பனைத்த்திறன் கலந்து, கேட்போர் வியக்கும்படி அழகாக வர்ணித்துக்குக் கூறுவது.\n\nSection::::அதிசய அணி இலக்கணம்.\nகவிஞர், தாம் கருதிய ஒரு பொருளினது அழகை உவந்து சொல்லும் போது, உலகவரம்பைக் கடவாதபடி உயர்ந்தோர் வியக்கும்படி சொல்லுவது அதிசயம் என்னும் அணியாகும். அதிசய அணி மிகைப்படுத்திக் கூறுவதுதான். இங்கு 'உலகவரம்பு கடவாமல்' கூறுதல் என்பது, கவிஞர்கள் வழக்கமாக மிகைப்படுத்திக் கூறும் மரபுக்கு முரண்படாமல் கூறவேண்டும் எனப் பொருள்படும்.\n\nSection::::அதிசய அணியின் வகைகள்.\nஅதிசய அணி ஆறு வகைப்படும்.\n\nSection::::பொருள் அதிசயம்.\nஒரு பொருளின் இயல்பை அதிசயம் தோன்றக் கூறுவது 'பொருள் அதிசயம்' எனப்படும்.\n\nபாடல்பொருள்:\n\nஒளிமிக்க தளிர் போன்ற கைகளை உடைய மலைமகள் தழுவியதால் குழைந்த திருமேனியையும், வட மேருமலையாகிய\nவில்லினையும், நெற்றியின் மேல் கண்ணினையும் உடைய சிவபெருமான் முன்னொரு காலத்தில் திரிபுரத்தை நகைத்து எரித்த\nதீயானது மென்மேலும் படர்ந்து ஓடுதலால், இன்றும் அண்டத்து உச்சியில் நெருப்பு நீங்காமல் உள்ளது.\n\nஅணிப் பொருத்தம்:\n\nஇப்பாடலில் கூறப்படும் பொருள் 'திரிபுரத்தை எரித்த தீ' ஆகும். சிவரெுமான் நகையிலிருந்து புறப்பட்ட தீயானது இன்றும் அண்டமுகட்டில் அணையாமல் உள்ளது என்று யாவரும் வியக்கும்படி கூறியதால் இப்பாடல் பொருள் அதிசயம் ஆயிற்று.\n\nSection::::திரிபு அதிசயம்.\nதிரிபு என்பதற்கு ஒன்றை வேறொன்றாகக் கருதி மயங்கல் என்பது பொருள். ஒன்றை வேறொன்றாகக் கருதி மயங்கும்வழி அதிசயம் தோன்றக் கூறுதல் திரிபு அதிசயம் எனப்படும். இதனை மயக்க அணி என்றும் கூறுவர்.\n\nபாடல்பொருள்:\n\nநிலவு சொரிந்த வெள்ளிய வெண்ணிறக் கதிர்கள், நிலா முற்றத்தில் இருந்த வெள்ளிக் கிண்ணத்தில் பாய்ந்தன பசுங்கிளிகள், அக்கதிர்களின் ஒளியைப் பால் என்று மயங்கி, அதனை வாய்வைத்துப் பருக முயன்றன. அதுமட்டுமன்றி, அங்கு ஒரு புறத்தில் தம் காதலரைப் புணர்ந்து நீங்கிய மகளிர், நிலவுடைய வெள்ளிய நிலாக் கதிர்களைத் தமது வெண்துகிலாகக் கருதி, அதனைப் பற்றுவதற்காகக் கைகளை வீணாக\nநீட்டுவார்கள்.\n\nஅணிப் பொருத்தம்:\n\nஇப்பாடலில், வெள்ளிக் கிண்ணத்தில் பாய்ந்த நிலவின் ஒளியைப் பசுங்கிளிகள் பால் என்றும், மகளிர் தம்முடைய துகில் என்றும் திரித்து மயங்கியதை அதிசயித்துக் கூறியதனால் இது திரிபு அதிசயமாயிற்று.\n"}
{"id": "81868", "url": "https://ta.wikipedia.org/wiki?curid=81868", "title": "தமிழக மக்களவை உறுப்பினர்கள், பதினாறாவது மக்களவை", "text": "தமிழக மக்களவை உறுப்பினர்கள், பதினாறாவது மக்களவை\n\nபதினாறாவது மக்களவை 2014-ஆம் ஆண்டில் தொடங்குகிறது. மக்களவை கலைக்கப்படாத வரையில், இது 2019-ஆம் ஆண்டு வரை செயல்படும். தமிழ்நாடு மாநிலத்திலிருக்கும் 39 மக்களவைத் தொகுதிகளுக்கு உறுப்பினர்களாகத் தேர்வு செய்யப்பட்டவர்கள், அவர்கள் சார்ந்துள்ள கட்சி ஆகியவைகளைக் கொண்ட பட்டியல் இது.\n\n"}
{"id": "81875", "url": "https://ta.wikipedia.org/wiki?curid=81875", "title": "நஞ்செதிர்ப்பி", "text": "நஞ்செதிர்ப்பி\n\nநஞ்செதிர்ப்பி (\"antivenom\", \"antivenin\", நஞ்சுமுறி) என்பது நஞ்சுக் கடிகள் அல்லது கொட்டுகளுக்கு அளிக்கப்படும் சிகிச்சையில் பயன்படும் உயிரிப்பொருள். குதிரை, செம்மறியாடு, வெள்ளாடு அல்லது முயல் போன்ற விலங்குகளில் மிகச்சிறிய அளவில் நஞ்சையேற்றுவதன் மூலம் நஞ்சுமுறி செய்யப்படுகிறது. பெர்ச்செரான் (\"Percheron\") வகைக் குதிரைகளுக்கு மிகச்சிறியளவில் பாம்பின் நஞ்சு உட்செலுத்தப் படுகிறது; இதைச் செய்யும்போது குதிரைக்குத் தீங்கேற்படாது, ஆனால் குதிரையின் இரத்தத்தில் நஞ்சு எதிர்ப்பொருள்கள் உருவாகும். நீண்ட காலத்திற்கு ( 10 - 12 மாதங்கள்) இவ்வாறு செய்தபின், ஒவ்வொரு குதிரையினின்றும் சிறிதளவு இரத்தத்தை எடுத்து அதனின்று ஊனீர் (\"plasma\") பிரித்தெடுக்கப்படுகிறது. இவ்வாறு நஞ்செதிர்ப்பொருள்கள் உருவான ஊனீரைப் பாம்புக்கடி பட்டவருக்கு உட்செலுத்துவதனால் பாம்பின் நஞ்சு முறிக்கப்படுகிறது.\n\n"}
{"id": "81876", "url": "https://ta.wikipedia.org/wiki?curid=81876", "title": "லாக்டம்", "text": "லாக்டம்\n\nலாக்டம் (lactam) ஒரு வளைய அமைடு (cyclic amide) ஆகும். இதில் கார்பொனைல் தொகுதியொன்றும் அமைடு தொகுதி ஒன்றும் அமைந்திருக்கும்.\n\nSection::::பெயர்க்காரணம்.\nலாக்டம் எனும் பெயர் லாக்டோன் மற்றும் அமைடு ஆகியவற்றின் கூட்டுப்பெயராகும்.\n\nSection::::வகைகள்.\nவளையத்தில் அமைடு கார்பொனைல் தொகுதியிலிருந்து அமையுமிடத்தைப் பொறுத்து மூன்று வகைகள் உள்ளன. அவையாவன,\n\nβ-லாக்டம் - (2,4) இது மொத்தம் நான்கு கார்பன்கள் கொண்ட வளையம் ஆகும்.\nகார்பொனைல் தொகுதியிலிருந்து இரண்டு கார்பன்கள் தள்ளி அமைடு தொகுதி அமைந்திருக்கும்.\n\nγ-லாக்டம் - (3,5)இது மொத்தம் ஐந்து கார்பன்களைக் கொண்டது. \nகார்பொனைல் தொகுதியிலிருந்து மூன்று கார்பன்கள் தள்ளி அமைடு தொகுதி அமைந்திருக்கும்.\n\nδ-லாக்டம் - (4,6) இது ஆறு கார்பன்கள் கொண்ட வளையமாகும். கார்பொனைல் தொகுதியிலிருந்து நான்கு கார்பன்கள் தள்ளி அமைடு தொகுதி அமைந்திருக்கும்.\n\nSection::::வேதிவினைகள்.\nபலபடியாக்க வினை மூலம் இவை பல்அமைடுகளாக (polyamide) மாற்றப்படுகின்றன. இந்த பல்அமைடுகள் தொழில் துறையில் பயன்படுகின்றன.\n\nSection::::பெனிசிலின்.\nபெனிசிலின் பாக்டீரியக்கொல்லிகளின் ஆதார அமைப்பு β-லாக்டம் வளையமே ஆகும்.\n"}
{"id": "81878", "url": "https://ta.wikipedia.org/wiki?curid=81878", "title": "கொர்ரின்", "text": "கொர்ரின்\n\nகொர்ரின் ஒரு மாறுபடுவளையச் சேர்மமாகும். இது கோபாலமைன் அல்லது வைட்டமின் பி12 இன் ஆதார அமைப்பு ஆகும்.\n\nSection::::அணைவுச் சேர்ம வேதியியல்.\nஒரு புரோட்டானை நீக்கும் போது இவ்வளையம் கோபால்ட் உடன் இணையும் தன்மைத்தாகிறது. வைட்டமின் பி12 உருவாக இது அவசியம். ஹீமோகுளோபினில் பார்ஃபைரின் வளையம் அமைந்துள்ளது போல் கோபாலமைனில் கொர்ரின் வளையம் அமைந்துள்ளது. பார்ஃபைரின் வளையத்தில் 16 கார்பன் வரை இருக்கலாம். ஆனால் கொர்ரின் வளையத்தில் 15 கார்பன் மட்டுமே இருக்க முடியும்.\n"}
{"id": "81881", "url": "https://ta.wikipedia.org/wiki?curid=81881", "title": "ஏமி சாக்சன்", "text": "ஏமி சாக்சன்\n\nஏமி லூயிசு சாக்சன் (\"Amy Jackson\", ஏமி ஜாக்சன்) இங்கிலாந்தை சேர்ந்த வடிவழகி மற்றும் திரைப்பட நடிகை ஆவார். லிவர்பூல் அழகி மற்றும் உலக பதின்வயது அழகி போன்ற பட்டங்களை வென்ற இவர் மதராசபட்டணம் படத்தின் மூலம் தமிழ் திரைப்பட உலகில் அறிமுகமாகினார்.\n\nSection::::குடும்பம்.\nஏமி சாக்சன் இங்கிலாந்தின் லிவர்பூல் நகருக்கு அருகில் உள்ள குனவ்சுலி கிராமத்தில் சனவரி 31, 1991ல் பிறந்தார். இவரது தந்தை ஆலன் சாக்சன் பிபிசி வானொலியில் பனியாற்றியவர். தாயார் பெயர் மாக்ரிதா சாக்சன். ஏமிக்கு இரண்டு வயதான போது இவர்களது குடும்பம் லிவர்பூல் நகருக்கு குடிபெயர்ந்தது. அங்கு உள்ள புனித எட்வர்டு கல்லூரியில் தனது படிப்பை முடித்தார்.\n\nSection::::அழகிப் பட்டங்கள்.\nஇவர் 2008ம் அண்டு அமெரிக்காவின் டெக்சாசில் நடைபெற்ற பதின்வயதினருக்கான உலக அழகிப்போட்டியில் (Miss Teen World 2008) முதல் பரிசு பெற்றார். தொடர்ந்து லிவர்பூல் பதின்வயது அழகி 2010 (Miss Teen Liverpool) விருதையும் பெற்றார். இது தவிர உலக அளவில் 18-கும் மேற்பட்ட அழகி விருதுகளையும் இவர் பெற்றுள்ளார்.\n\nSection::::நடிப்பு.\nஏமி சாக்சன் 2010ல் வெளியான மதராசபட்டணம் திரைப்படத்தில் நடித்ததின் மூலம் நடிகையாகவும் தனது முத்திரையை பதித்தார். இதுவே இவரது முதல் திரைப்பட அனுபவம் ஆகும். 1947 ம் ஆண்டு கதைக்களத்தில் உருவாக்கப் பட்ட இந்த படத்தில் இவரது நடிப்பு சிறப்பாக அமைந்ததைத் தொடர்ந்து பலரது பாராட்டுகளையும் பெற்றார்.\n\n"}
{"id": "81882", "url": "https://ta.wikipedia.org/wiki?curid=81882", "title": "கறுப்புத் தோல், வெள்ளை முகமூடிகள்", "text": "கறுப்புத் தோல், வெள்ளை முகமூடிகள்\n\nகறுப்புத் தோல், வெள்ளை முகமூடிகள் (, 1952, \"Black Skin, White Masks\") என்பது பிரெஞ்சு மொழியில் பிரன்சு ஃபனோன் என்பவரால் 1952 ம் ஆண்டு எழுதப்பட்ட ஒரு நூலாகும். \n\nஐரோப்பிய குடியேற்றவாதத்தால் அடிமைப்படுத்தப்பட்ட கறுப்பின மக்கள், அவர்கள் சுதந்திரத்தை, பண்பாட்டை, மொழியை இழந்து குடியேற்றவாதிகளிடம் தங்கி இருப்பதை இந்த நூல் விபரிக்கிறது. எப்படி அடிமைப்படுத்தப்பட்டவர்களில் மேட்டுக்குடி மக்கள் மொழியில், நடத்தையில் குடியேற்றவாதிகளை பின்பற்றுகிறார்கள், அவர்களுக்கு உதவுகிறார்கள் என்பதையும் இந்த நூல் விபரிக்கிறது. \n"}
{"id": "81886", "url": "https://ta.wikipedia.org/wiki?curid=81886", "title": "போர்ஸ் இந்தியா", "text": "போர்ஸ் இந்தியா\n\nபோர்ஸ் இந்தியா(Force India) பார்முலா ஒன் டீம் லிமிடட், பார்முலா ஓன் சீருந்துப் போட்டிகளில் பங்கேற்கும் ஒரு அணி ஆகும். இந்த அணி 2007-ஆம் ஆண்டு உருவாக்கப்பட்டது. விஜய் மல்லையா, மிசிஇல் மோல் ஆகிய இருவரும் ஸ்பைகர் எப்1 என்ற அணியை 8 கோடியை 80 லட்சம் யுரோவுக்கு வாங்கி பின்னர் அதற்கு போர்ஸ் இந்தியா எப்1 என்று பெயர் மாற்றினார்கள். 2010ஆம் பருவத்தில் இந்த அணிக்காக செருமனியின் ஏடிரியன் சுடிலும் இத்தாலியின் விடான்டோன்னியோ லியுசியும் ஓட்டுகின்றனர்.\n\nSection::::வரலாறு.\nSection::::ஜோர்டன் கிரான்டபிரி.\nதொழில்அதிபர் எட்டி ஜோர்டன்னால் உருவாக்கபட்ட அணி ஜோர்டன் கிரான்டபிரி. 1991ஆம் நடந்த பார்முலா ஒன் பந்தயத்தில் முதல் முறையாக பங்கேற்றது. பார்முலா ஓன்னின் சாதனை நாயகன் ஜெர்மனியின் மைக்கேல் சூமாக்கர் தனது முதல் போட்டியில் இந்த அணிக்காக ஓட்டினார் என்பது குறிப்பிடதக்கது. 1998ஆம் ஆண்டு பெல்ஜியத்தில் நடந்த பந்தயத்தில் இந்த அணிதனது முதல் வெற்றியை பதிவு செய்தது. இந்த வெற்றியை டேமன் ஸில் பெற்ற தந்தார். பண நெருக்கடி காரணமாக இந்த அணி 2004ஆம் ஆண்டு இறுதியில் ரஷ்யாவின் மிட்லான்ட் குழுமத்திற்கு கைமாறியது.\n\nSection::::மிட்லான்ட் எப்1.\n2005 ஆம் ஆண்டு ஜோர்டன் கிரான்டபிரி என்ற பேருடனெ பங்கேற்றது. 2006 ஆம் ஆண்டு மிட்லான்ட் எப்1 என்று பெயற் மாற்றபட்டது. பெரும் அளவில் சாதிக்க முடியாத காரணத்தினால் பண நெருக்கடி எற்பட்டு இந்த அணி மீணடும் கைமாறியது. வாகன தயாரிப்பாள்ளர் ஸ்பைகர் இந்த அணியை வாங்கியது.\n\nSection::::ஸ்பைகர் பார்முலா ஒன் டீம்.\n2007 ஆம் முதல் இந்த அணி ஸ்பைகர் பார்முலா ஒன் டீம் என்று அழைக்கபட்டது. ஜெர்மனியின் ஏடிரியன் சுடில் இந்த அனிக்கான முதல் புள்ளியை ஜப்பானிய கிரான்டபிரியில் பெற்றுதந்தார். பண நெருக்கடி மீண்டும் தலைத்துக்க அணி மேலும் ஒரு முறை கை மாறியது. விஜய் மல்லையா மற்றும் மிசிஇல் மோல் இந்த அணியை வாங்கினர்.\n\nSection::::தற்போது.\nSection::::போர்ஸ் இந்தியா எப்1.\nSection::::2008.\n2007ஆம் ஆண்டு ஸ்பைகர் அணி பயன்பத்திய தானுந்தையே(car) சற்றுமேம்படுத்ததி 2008 ஆம் ஆண்டு போட்டியில் பயன்படுத்தியது போர்ஸ் இந்திய அணி. இதற்கு ப்பெர்ராரி விசைப்பொறியை(இன்ஜின்) பயன்படுத்தியது. வாகனத்துக்கு VJM01 என்று பெயர்சுட்டப்பட்தது. ஜெர்மனியின் ஏடிரியன் சுடில்லும் இத்தாலியின் ஜியான்கார்லோ பிசிகெல்லா ஓடுனர்களாக நியமிக்கப்பட்டனர். இவர்களாள் 2008ஆம் ஆண்டு பவ்வத்தில் அதிக அளவில் சாதிக்க முடியவில்லை. இந்த ஆன்டில் புள்ளிகள் பெற இயலவில்லை.\n\nSection::::2009.\nஇந்த ஆண்டு மெர்சிடிஸ் பென்ஸ்யிடம் இருந்து விசைப்பொறி(இன்ஜின்) வாங்கப்பட்டது. போர்ஸ் இந்திய அணி தனது தானுந்தியை தானே தயார் செய்து, வாகனத்துக்கு VJM02 என்று பெயர்சூட்டியது. இதற்கு பயன் அளிக்கும் விதமாக பெள்ஜியத்தில் நடந்த போட்டியல் ஜியான்கார்லோ பிசிகெல்லா இரண்டாவதாக வந்தார். இதையடுத்து அவர் ப்பெர்ராரிக்கு மாறினார். அவர்க்கு பதிலாக இத்தாலியின் விடாடோன்னியோ லுசி நியமிக்கப்பட்டார். இத்தாலியில் நடந்த அடுத்த போட்டியில் ஏடிரியன் சுடில் நான்காவதாக வந்து சாதித்தார். இந்த ஆன்டில் மொத்தம் 13 புள்ளிகள் கிடைத்தன.\n\nSection::::2010.\nஇந்த ஆண்டு போர்ஸ் இந்திய அணிதனது கடந்த ஆண்டு ஓட்டுனர்களையே தக்கவைத்துகொண்டது. இதுவரை நடந்த போட்டிகளில் இரண்டில் தவிர மற்ற அனைத்து போட்டிகளிளுமே புள்ளிகளை அள்ளி உள்ளது. இதுவரை மொத்தம் 47 புள்ளிகள் எடுத்துள்ளது.\n\n"}
{"id": "81887", "url": "https://ta.wikipedia.org/wiki?curid=81887", "title": "புகலிட நகைச்சுவை", "text": "புகலிட நகைச்சுவை\n\nபுகலிட நகைச்சுவை என்பது சொந்த நாட்டில் இருந்து நாட்டுப் சிக்கல் காரணமாகவோ, அல்லது தொழில்வாய்ப்புக்கள் தேடியோ வெளிநாடுகளுக்கு புகலிடம் சென்ற தமிழர்களிடையே வழங்கும் நகைச்சுவையாகும். முற்றிலும் புதிய மொழிப், பண்பாட்டு சூழலில் சேர்ந்தியங்க முற்படும் போது சில அனுபவங்கள் நகைச்சுவையாக அமைகின்றன. உறவினர்கள் ஒன்றுகூடும் இடத்தில் இந்த நகைச்சுவைகள் பகிரப்படும். சொல்லுப்படும் விதம், சேர்க்கப்படும் அல்லது விடப்படும் கூறுகள், கேட்பவர்களைப் பொறுத்து நகைச்சுவையின் வீச்சு அமையும். \n\n"}
{"id": "81890", "url": "https://ta.wikipedia.org/wiki?curid=81890", "title": "இந்திய ரூபாய்க் குறியீடு", "text": "இந்திய ரூபாய்க் குறியீடு\n\nஇந்திய ரூபாய்க் குறியீடு () என்பது இந்தியாவின் அதிகாரப்பூர்வ நாணயமான இந்திய ரூபாயின் பணக் குறியீடு ஆகும். இந்தக் குறியீடு இந்திய மக்களிடையே நடத்தப்பட்ட ஒரு திறந்த போட்டியின் மூலம் தேர்வு செய்யப்பட்டது. இந்த வடிவமைப்பு இந்திய அரசுக்கு 15 சூலை, 2010 அன்று அளிக்கப்பட்டது. இந்திய ரூபாய்க் குறியீடு தேவநாகரி எழுத்தான \"र\" (ர) என்பதையும் இலத்தீன் எழுத்தான \"R\" என்பதையும் இணைத்து உருவாக்கப்பட்டதாகும். ஒருங்குறி எழுத்துருத் தொகுதியில் U+20B9 என்ற இடத்தில் இக்குறியீடு வைக்கப்பட்டுள்ளது.\n\nSection::::தோற்றம்.\nமார்ச்சு 5, 2009 அன்று இந்திய அரசு இந்திய ரூபாய்க்கு ஒரு குறியீடு உருவாக்கும் போட்டியை அறிவித்தது. 2010ஆம் ஆண்டு இந்திய வரவுசெலவுத் திட்டக் கணக்கின்போது நிதியமைச்சர் பிரணாப் முகர்ஜி இந்திய ரூபாய்க்குக் குறியீடு என்பதை முன்மொழிந்தார். அக்குறியீடு இந்தியாவின் பண்பாட்டையும் பாரம்பரியத்தையும் கலாச்சாரத்தையும் பறைசாற்றுவதாகவும் இருக்கவேண்டும் என்று குறிப்பிட்டிருந்தார். நந்திதா கொர்ரீய-மெக்ரோத்ரா, இத்தேஷ் பத்மசாலி, சிபின் கேகே, சாருக் ஜே இரானி, டி உதயகுமார் ஆகிய ஐந்து பேரது குறியீடுகள் அமைச்சரவைப் பரிந்துரைக்கு அனுப்பட்டன. இந்தப் போட்டியில் மொத்தம் 3331 குறியீடுகள் பெறப்பட்டன. இதிலிருந்து இவர்கள் ஐந்து பேரது குறியீடுகள் மட்டும் இறுதிச் சுற்றுக்கு சூன் 24, 2010 அன்று நடைபெற்ற அமைச்சரவைக் கூட்டத்தில் தேர்ந்தெடுக்கப்பட்டன. இறுதியாக சூலை 15, 2010 அன்று அமைச்சரவைக் கூட்டத்தில் உதயகுமார் உருவாக்கிய குறியீடு இறுதிப்படுத்தப்பட்டது.\nஉதயகுமார் திமுக தலைவர் ஒருவரது மகனாவார். இவர் குவகாத்தியிலுள்ள இந்தியத் தொழில்நுட்பக் கழகத்தில் துணைப்பேராசிரியராகப் பணிபுரிகிறார்.\n\nSection::::மேலும் பார்க்க.\nதங்கள் நாட்டுப் பணத்திற்கு பன்னாட்டுக் குறியீடுகளைக் கொண்டுள்ள சில நாடுகள்;\n"}
{"id": "81896", "url": "https://ta.wikipedia.org/wiki?curid=81896", "title": "கண்ணாமூச்சி", "text": "கண்ணாமூச்சி\n\n"}
{"id": "81901", "url": "https://ta.wikipedia.org/wiki?curid=81901", "title": "நான்காம் பத்து (பதிற்றுப்பத்து)", "text": "நான்காம் பத்து (பதிற்றுப்பத்து)\n\nசங்க நூலான பதிற்றுப்பத்தின் நான்காம் பத்து தொகுப்பில் பத்து பாடல்கள் உள்ளன. அவை காப்பியாற்றுக் காப்பியனார் என்னும் புலவர் களங்காய்க்கண்ணி நார்முடிச்சேரல் என்னும் சேர அரசனைப் பாடியவை. அவை அனைத்தும் அந்தாதி முறையில் தொடுக்கப்பட்டுள்ளன. முந்தைய பாடலின் இறுதியை அடுத்த பாடலின் முதலாகத் தொடுப்பது அந்தாதி. அந்தாதி நூல்களில் நூல் முடியும் தொடரோடு நால் தொடங்கும் தொடருங்கூடத் தொடுக்கப்பட்டிருக்கும். இந்தப் பத்தில் அந்தத் தொடுப்பு காணப்படவிலை. எனவே புலவர் பாடிய பல பாடல்களைக் கொண்ட நூலிலிருந்து 10 பாடல்கள் மட்டும் எடுத்து இணைக்கப்பட்டிருக்கவேண்டும் என்று தோன்றுகிறது.\n\nSection::::பாடல் 31 - கமழ் குரல் துழாஅய்.\nமக்கள் துளசிமாலை அணிந்த திருமாலை வழிபட்டனர். கையைத் தலையிலே சுமந்தும், மணி அடித்தும் வழிபட்டுவிட்டு நெஞ்சம் நிறைந்த மகிழ்வோடு உறங்கச் சென்றனர். அப்போது கவ்வும் இருளைப் போக்க நிலா வந்தது. அதுபோலவே ஆட்டம் கண்டுகொண்டிருந்த சேரர் குடியை இந்த நார்முடிச் சேரல் ஒளிகொள்ளச் செய்தான். தூங்கெயில் கோட்டைக் கதவம் ஒன்றைக் 'கடவுள் அஞ்சி' எனபவன் வானத்தில் இழைத்திருந்தான். அதனைத் தாழிட்ட எழுமரம் போன்ற தோளினை உடையவன் இந்த நார்முடிச் சேரல். மண்ணுலகத்தில் மாபெருஞ் ஞெல்வம் படைத்தவன் வண்டன். (வானுலகத்துக் குபேரனைப் போல) இந்த நார்முடிச் சேரலும் வண்டன் போலப் பெருஞ்செல்வம் படைத்தவன். நார்முடிச் சேரலின் அரண்மனைச் செல்வி வானத்துச் செம்மீன் (Polaris) போன்ற கற்புடையவள். முரசு முழக்கத்துடன் மார்பில் வேல்தழுவச் செய்யும் இவனது மறப்படை பகைவர்க்குச் சூர் (எமன்) போன்றது. நகைவர்க்கு (புன்னகை பூக்கும் தோழர்களுக்குப்) பாதுகாவல் தரும் கோட்டை போன்றது. நார்முடிச்சேரல் இத்தகைய மாட்சிமைகளைப் பெற்றிருந்தான். \n\nSection::::பாடல் 32.\nகழை அமல் கழனி (கரும்பு நட்ட வயல்) (அமல் = நடு, அமல் < அமுல், அமுலாக்கு = நிலைநாட்டு | தமிழ்ச்சொல்)\n\nபுலவர் கூற்று | கழங்கு பரப்பிச் சொன்ன குறியைப் பொய்யாக்கி வென்றவனே! சினம் கொள்ளாது பகைவரை வென்றது எனக்கு வியப்பாக உள்ளது. போரில் 'நெடுமிடல்' என்பவன் சாய்ந்தான். 'கொடுமிடல்' என்பவன் துண்டாடப்பட்டான். நெல் விளையும் கழனி நாட்டை நார்முடிச் சேரல் தன்னகப்படுத்திக்கொண்டான். (திருநெல்வேலி ? ) முன்பு ஆட்டம் கண்டிருந்த தம் குடிமக்களை இந்த வெற்றிகளால் தலைநிமிரச் செய்தான். வென்ற நாட்டுப் பகுதிகளைக் கேட்டவர்களுக் கெல்லாம் வழங்கினான். எனினும் அவை குறையவில்லை. (காரணம் அவன் மேலும் மேலும் வென்றுகொண்டே யிருந்தான்.) இவன் தன் ஆட்சியில் சால்பையும், செம்மையையும் கடைப்பிடித்தது எல்லாத் திசைகளிலும் பரவி வியக்க வைத்தது.\n\nSection::::பாடல் 33.\nவரம்பு இல் வெள்ளம் (தொல்காப்பியம் - ஐ, அம், பல் - அல்பெயர் எண் - பா 393) படைப்பொருக்கம்\n\nகொடித்தேர் அண்ணலே! (ஆட்சிக்கொடி பறக்கும் தேர்வண்டி) பகைவரின் காவல் மரங்களில் உன் யானைகளைக் கட்டினாய். உன் படைவெள்ளம் நிலமின்றி நெரிக்கிறது. உன் படைக்கு வானமே மதில். வேல்களே மிளை (காவற்காடு). வில்லும் கவசங்களும் அகழிகள். இடியே முரசம். காற்றே கோட்டை. இதனைக் கண்டு வேந்தர் விலகி ஒதுங்குகின்றனர்.\n\nSection::::பாடல் 34.\nஒண்பொறிக் கழற்கால் (புறமுதுகு காட்டேன் என்று கழறி (சூளுரைத்து) அணிவது கழல்)\n\n(இப் பாடலின் 8ஆம் அடியில் சிதைவு உள்ளது) மைந்த! (வலிமை மிக்கவனே) உன் வீரர்கள் காலாள்படையாகச் செல்லும்போது அவர்களது ஆடை நிலத்தைத் தோயும். அவர்கள் தம் கால்களில் வீரக்கழல் அணிந்திருப்பர். புறமுதுகு காட்டி ஓடாத பூட்கையைக் காட்டும் அடையாளம் அது. நீயும் நின் படையினரும் குதிரை, யானை, தேர் ஆகியவற்றில் சென்றும் அரசர்களை வெல்வீர்கள்.\n\nSection::::பாடல் 35.\nமெய் ஆடு பறந்தலை\n\nபெரும! அந்தி வானம் போல உன் போர்க்களம் குருதி பாய்ந்து சிவந்திருந்தது. உன்னால் வெட்டப்பட்ட தலை வீழ்ந்தபின் எஞ்சிய முண்ட உடல் போர்க்களத்தில் ஆடிற்று. அதனைக் கழுகுகள் இரையாக்கிக்கொண்டன. இது போர்க்கள யாணர் (விளைச்சல்)\n\nSection::::பாடல் 36.\nவாள் மயங்கு கடுந்தார்\n\nபோர்கள் பல செய்பவனே! பனங்காட்டுப் போரில் உன் காலாள் வீரரகள் வாளால் யானையின் கையைத் துமித்தனர். இதனை எருவை, எழால் இனக் கழுகுகள் கிழித்தன. மாவும் மாக்களும் (விலங்கின மக்கள்) உண்டனர். கூளியர் குருதி ஒழுக உண்டு ஆடினர். வாழ்க நின் போர்வளம். \n\nSection::::பாடல் 37.\nவலம்படு வென்றி\n\nவெந்திறல் வேந்தே! ஆன்று அவிந்து அடங்கிய செம்மலே! (அகன்ற அறிவை அவித்து வைத்து அடக்கமுடன் வாழும் பண்பாளன்) ஆட்டம் கண்ட குடியை நிலைநிறுத்தினாய். பகைவர்க்குப் பழங்கண்ணும் (துன்பம்) நகைவர்க்கு நன்பொருளும் நல்கினாய். நன்மை புரிவதில் நீயே பெரியவன்\n\nSection::::பாடல் 38.\nபரிசிலர் வெறுக்கை (வெறுக்கை = போதும் போதும் என்று வெறுக்கத்தக்க செல்வம்)\n\nதோட்டிமலையை வென்று தனதாக்கிக்கொண்டான். 'வானவரம்பன்' என்று பாராட்டப்பட்டான். நாட்டைத் திருத்தினான். இனியவை பெற்றால் தனித்து உண்ணாமல் பகுத்துண்ணும் பண்பால் செல்வர்களிடையே மேம்பட்டு விளங்கினான். பரிசில் வேண்டி வருபவர்களுக்கு வாரி வாரி வழங்கினான். தனக்கென வாழாமல் பிறர்க்கென வாழ்ந்தான்.\n\nSection::::பாடல் 39.\nஏவல் வியன்பணை\n\nஇவன் அணிந்திருந்த நார்முடி எப்படிப்பட்டது என்று இப்பாடல் விளக்குகிறது. பட்டுத்துணித் தலைப்பாகை. (crown) (இது நார் போல வெண்மையாகத் தோன்றிஅயது) அதில் மணி பதித்த பொன்னணி. (மணி களங்காய் போல் தோன்றியது) பொன்னணியில் முத்துக்களும் பதிக்கப்பட்டிருந்தன. (முத்து நார் முடிச்சு போலத் தோன்றியது) (களாப்பழம் கருநிறம் கொண்டது. களாக்காய் பசுமை பாதி, செம்மை பாதியாக இருக்கும்) கடுஞ்சின முன்ப! (சினவலிமை மிக்கவனே!) உனக்கு அடங்காத அரசர் தம் கோட்டையைத் தம் இல்லம் என்று எண்ணாதிருக்கும்படி தும்பை சூடி நின் போர்மறவர் முரசு முழக்குவர். இதனால் நீ காலன் போன்றவன். \n\nSection::::பாடல் 40.\nநாடுகாண் அவிர் சுடர்\n\nநார்முடிச் சேரலிடம் பரிசில் பெறும்படி இப்பாடலில் விறலி ஆற்றுப்படுத்தப்படுகிறாள். பெரும! 1 நின் படை ஊர்களை நீர் போல முகந்து எடுத்துக்கொள்ளட்டும். 2 அப் படையினர் விழுப்புண் பட்ட தோளை உடையவர். கரந்தைக்கொடி பூத்திருக்கும் பகைவர் வயலில் இருப்புக் கொண்டுள்ளனர். 3 அவர்களது வெற்றியால் நீ நின் மார்பில் 'எழுமுடி'மாலை அணிந்துள்ளாய். 4 நன்னன் என்னும் அரசனின் காவல்மரமான வாகைமரத்தை நீ அடியோடு வெட்டிச் சாய்த்தாய். 5 இந்த வெற்றிக்குப் பின்னர் நார்முடிச்சேரல் நேரிக் காட்டில் தங்கியிருந்ததைச் சுட்டிக் காட்டி, பரிசில் பெற அவனிடம் செல்லும்படி புலவர் விறலியை ஆற்றுப்படுதுகிறார். 6 அங்கே அவன் விறலிக்குப் பொன்னால் செய்த வேங்கைமாலை சூட்டுவான். 7 பாணர்க்குப் பசும்பொன் மாலை சூட்டுவான். 8 அங்கே இளமைநலக் குமரர் மகிழ்ச்சியோடு அவனை வாழ்த்திக் கொண்டிருப்பர். 9 நேரிக்காடு தோட்டிமலைப் பகுதியில் உள்ளது (தொட்டபெட்டா) 10 அங்கே காடுகள். காடுகளில் நீர்ப்பிசிர்களின் பொறி பரந்திருக்கும். அவற்றிற்கு இடையே தீ மூட்டி நார்முடிச் சேரல் இருப்புக் கொண்டிருப்பான். (இந்தக் காட்சிதான் நாடுகாண் அவிர்சுடர்.\n\nSection::::பதிகம்.\n1 களங்காய்க்கண்ணி நார்முடிச் சேரலின் தந்தை - இமையவரம்பன் நெடுஞ்சேரலாதன். 2 தாய் - வேள் ஆவிக் கோமான் பதுமன் என்பவனின் மகள். (பதுமன் ஆவியர் குடியைச் சேர்ந்தவன். ஆவியர் குடி பழனி எனப்படும் பொதினிமலைப் பகுதியை மையம் கொண்டது. இதனால் முருக தெய்வத்தைக்கூட வேள் என்கிறோம்) 3 நார்முடிச்சேரல் பூழி நாட்டின்மீது படைநடத்தித் தனதாக்கிக்கொண்டான். 4 கடம்பின் பெருவாயில் நகரில் இருந்துகொண்டு ஆண்ட நன்னன் அரசனின் ஆற்றலை அழித்து அவனது காவல்மரமான வாகையை வெட்டி வீழ்த்தினான். 5 ஆட்டம் கண்டிருந்த சேரர்குடியின் ஆட்சியை இந்த வெற்றிகளால் நிலைகொள்ளச் செய்தான். 6 இந்தப் பாடல்களைப் பாடி புலவர்க்கு 40,00,000 (நாற்பது நூறாயிரம்) பொற்காசு கொடுத்தான். 7 அத்துடன் தன் ஆட்சியில் பங்கு கொள்ளும் பேற்றினையும் கொடுத்தான். 8 இவன் 25 ஆண்டு ஆட்சிபுரிந்தான்.\n\nSection::::வெளி இணைப்புகள்.\nபதிற்றுப்பத்து என்னும் சங்க இலக்கியத் தொகுதியில் அடங்கியுள்ள பாடல்களைக் கீழ்வரும் மின் இணைப்புகளில் காணலாம்:\n\n"}
{"id": "81902", "url": "https://ta.wikipedia.org/wiki?curid=81902", "title": "படிமவாதம்", "text": "படிமவாதம்\n\nபடிமவாதம் , இருபதாம் நூற்றாண்டின் ஆரம்பத்தில் இங்கிலாந்து மற்றும் ஐக்கிய அமெரிக்காவில் தோற்றம் பெற்ற இலக்கிய இயக்கமாகும். கவிதையின் படிமத் துல்லியமும் எழுத்து நடையின் கூர்மையும் தெளிவும் இக் கொள்கையில் வலியுறுத்தப்பட்டது. வீரதீர வெற்றிச் சாகசக் கதைகளிலுள்ள போக்குகளை படிமவாதிகள் நிராகரித்தனர்.1914க்கும்1917இடைப்பட்ட காலப்பகுதியில் ஆங்கில இலக்கியத்தை ஆக்கிரமித்த நவீன ஆங்கிலக் கவிதைகளுக்கு இது வழிவகுத்தது.ஆங்கில இலக்கியத்தின் முதலாவது நவீன இலக்கிய அமைப்பாகவும் இதுவே கருதப்படுகிறது. தாம் கூறவந்த கருத்துக்களுக்கும் உணர்ச்சிக்கும் காட்சிவடிவம் கொடுக்க படிமவாதிகள் முயன்றனர். அகவுருக்களைக் கட்டியெழுப்புதல் அவர்களின் தலையாய முயற்சியாயிற்று. கவிதைக்குரிய கருக் பொருளைத் தெரிவுசெய்வதில் படிமவாதிகள் தாராண்மைப் போக்குடையவர்களாயிருந்தனர். படிமவாதம் கட்டற்ற கவிதையாக்கத்திற்குத் தூண்டு கோலாயிற்று.\nSection::::சான்று.\nபடிமக் கவிதை இயக்கத்தைச் சேர்ந்த ஹில்டா டூலிட்டில் எழுதிய குளம் கவிதை-\n"}
{"id": "81903", "url": "https://ta.wikipedia.org/wiki?curid=81903", "title": "பிறிது மொழிதல் அணி", "text": "பிறிது மொழிதல் அணி\n\nபிறிது மொழிதல் அணி என்பது தான் கருதும் பொருளை வெளிப்படையாகக் கூறாமல் பிறிதொன்றால் ஏற்றிக் கூறுதல். அதாவது கருத்திலே ஒன்றைக் கொண்டு, அது குறிப்பால் விளங்கித் தோன்றுமாறு வேறு ஒன்றைக் கூறுவது போல பிறிதொரு பொருள் மேல் ஏற்றிக் கூறுவது. புலவர் தான் கருதிய பொருளை வெளிப்படையாகக் கூறாமல் அதனை வெளிப்படுத்துவதற்குரிய ஒத்த பிறிதொன்றினைச் சொல்வது.\n\nSection::::தன்மை.\nபிறிது மொழிதல் அணி உவமானத்தை மட்டும் கூறி உவமேயத்தை உணர்த்தி நிற்கும்.\n\n\nSection::::எடுத்துக்காட்டு.\nபிறிதுமொழிதல் அணிக்கு மிகவும் நல்ல உதாரணமாக அமைபவை திருவள்ளுவரின் திருக்குறள்கள்.\n\nSection::::உள்ளுறை உவமம்.\nபிறிது மொழிதல் அணியை உள்ளுறை உவமம் என்றும் சொல்லலாம். உள்ளுறை உவமம் என்றால் உள்ளே மறைந்திருப்பது என்று பொருள் பெறும்.\n\nSection::::எடுத்துக்காட்டு.\n<poem>\nஉச்சி வகிர்ந்தெடுத்து\nபிச்சிப்பூ வைச்ச கிளி\nபச்சைமலைத் தோட்டத்திலே \nமேயுதென்று சொன்னாங்க\n</poem>\n\nஇதில் அவர், தனது மனைவி தவறு செய்கிறார் என்ற ஊராரின் கூற்றை \"கிளி மேயுது\" என்கின்ற வார்த்தைகளால் ஆற்றாமையுடன் வெளிச் சொல்கிறார். பசு மேயும். கிளி மேயாது. அவர் தன் மனைவியில் சந்தேகம் ஏற்பட்டதால், தன் மனைவியை நினைத்துக் கொண்டு, மனைவி என்ற சொல்லையே பாவிக்காமல் \"கிளி ஊர் முழுக்க மேய்கிறது\" என்று சொல்வது பிறிது மொழிதல் அணி.\n\nஎடுத்துக்காட்டு 2\n\nபீலிபெய் சாகாடும் அச்சிறும் அப்பண்டம்\n\nசால மிகுத்துப் பெயின்.\n\nஇதில் வள்ளுவர் மயிலிறகு சிறிதாக இருந்தாலும் அதிகமாக வண்டியில் ஏற்றினால் வண்டியானது பாரம் தங்காமல் அச்சாணி முறிந்துவிடும் என வெளிப்படையாகக் கூறி உள்ளுறையாக பகைவர்கள் சிறியவர்களாக இருந்தாலும் அதிகமானால் நம்மை எளிதில் வென்று விடுவர், என்பது ஆகும்.\n"}
{"id": "81908", "url": "https://ta.wikipedia.org/wiki?curid=81908", "title": "அல்பெர்ட்டோ காண்ட்டடார்", "text": "அல்பெர்ட்டோ காண்ட்டடார்\n\nஅல்பெர்ட்டோ காண்ட்டடார் (\"Alberto Contador\", பிறப்பு: டிசம்பர் 6, 1982) ஒரு தொழில்முறை-மிதிவண்டி ஓட்டும் வீரர், எசுப்பானியர். தற்போது அசுட்டானா என்ற அணிக்காக ஓட்டுபவர். 2007-இல் டிசுக்கவரி அணிக்காக ஓட்டி \"டூவ ட பிரான்சு\" அல்லது \"பிரான்சு சுற்று\" என்ற உலகப்புகழ் பெற்ற மிதிவண்டி சாலைப் போட்டியை வென்றார்; 2008 \"வுயேட்டா அ இசுபான்யா\" (எசுப்பானியா சுற்று), 2008 \"ஜீரோ தீ தாலியா\" (இத்தாலி சுற்று), 2009, 2010 டூவ ட பிரான்சு ஆகிய போட்டிகளை அசுட்டானா அணியிலிருந்தும் வென்றுள்ளார். சாலை மிதிவண்டிப் போட்டிகளில் மிகவும் பெருமைக்குரிய ஆன்றபெருஞ் சுற்றுப்போட்டிகள் (Grand Tours) என்றழைக்கப்படும் பிரான்சு சுற்று, எசுப்பானியா சுற்று, இத்தாலி சுற்று ஆகிய மூன்றிலும் வெற்றி பெற்ற ஐந்தாவது வீரர் என்ற பெருமை காண்ட்டடாரைச் சேரும்.\n"}
{"id": "81917", "url": "https://ta.wikipedia.org/wiki?curid=81917", "title": "கார்மேல் கார்டன் மெட்ரிக்குலேசன் மேல்நிலை பள்ளி, கோவை", "text": "கார்மேல் கார்டன் மெட்ரிக்குலேசன் மேல்நிலை பள்ளி, கோவை\n\nகார்மேல் கார்டன் மெட்ரிக்குலேசன் மேல்நிலைப் பள்ளி தமிழ்நாட்டில் கோயம்புத்தூர் மாநகரில், ரெட் பீல்ட்சு சாலையில் அமைந்துள்ள ஒரு ஆங்கில வழிக் கல்விப் பள்ளியாகும். கோவை ரோமன் கத்தோலிக்க ஆயர், சவரிமுத்து என்பவரால் தொடங்கப்பட்ட இந்தப் பள்ளி கோயம்புத்தூரில் உருவான ஆண்களுக்கான முதல் பதின்மப் (மெட்ரிக்குலேஷன்) பள்ளியாகும். \n"}
{"id": "81922", "url": "https://ta.wikipedia.org/wiki?curid=81922", "title": "இணைய நெறிமுறை பதிப்பு 6", "text": "இணைய நெறிமுறை பதிப்பு 6\n\nஇ.நெறி ப6 ( இணைய நெறிமுறை பதிப்பு 6 என்பதின் சுருக்கம்) \"(IPv6)\" என்பது ஒரு இணைய நெறிமுறையாகும் . இன்றும் பயனோங்கி நிற்கும் முதல் செயல்படுத்தமான இ.நெறி ப4 ஐ முறியடிக்கவே இது கட்டமைக்கப்பட்டது . இது பொட்டணம்-மாற்று பிணையத்தின் ஓர் இணைய அடுக்கு நெறிமுறையாகும் . இ.நெறி ப4 ஐ முதலில் மறுகட்டமைப்பிற்கு திசைத் திருப்பியதன் காரணம் அதன் முகவரிப் பகிர்வின்மையே ஆகும். டிசம்பர் 1998 இல், இணையக் குறிப்பீட்டுத் தர நிர்ணயம் RFC 2460 என்பதுடன் இ.நெறி ப6 பற்றி இணையப் பொறியியல் பணிச் செயற்படையால் விவரிக்கப்பட்டது .\n\nஇ.நெறி ப6, இ.நெறி ப4 ஐ விட பரந்த பெரும் முகவரித் தளங்களை கொண்டதாகும் . வெறும் 32-துகள் (பிட்) முகவரியை இ.நெறி ப4 கொண்ட நிலையில் இ.நெறி ப6 , 128-துகள் (பிட்) முகவரியை கொண்டதாக இருப்பதினாலேயே இவை நேர்ந்தது . இதனால் இந்த புதிய முகவரித் தளம் 2 (ஏறத்தாள 3.4×10) முகவரிகளைக் கொண்டிருக்கிறது .\n\nSection::::மேலும் காண்க.\nகணினி பிணையமாக்கம் தலைப்புகள் பட்டியல்\n"}
{"id": "81924", "url": "https://ta.wikipedia.org/wiki?curid=81924", "title": "செம்பெருமீன்", "text": "செம்பெருமீன்\n\nசெம்பெருமீன் (\"red giant\") அல்லது சிவப்பு அரக்கன் என்பது விண்மீன் படிமலர்ச்சியில் இறுதிக் கட்டத்தில் உள்ள பொலிவுமிக்க தாழ் அல்லது இடைநிலைப் பொருண்மைகொண்ட பெருமீனாகும். இது தோராயமாக, 0.3 முதல் 8 மடங்கு சூரியப் பொருண்மை கொண்டதாகும். வெளிப்புற வளிமண்டலம் உப்பி, இழுப்புடன் ஆரத்தைச் செறிவாக வைத்திருப்பதால் மேற்பரப்பு வெப்பநிலை 5000 கெல்வினுக்கும் குறைவாக, (2500 - 3500 C மேற்பரப்பு வெப்பநிலையில் ) இருக்கும். செம்பெருமீனின் தோற்றம் மஞ்சள் வெளிர்சிவப்பில் இருந்து சிவப்பு நிறம் வரை மாறும். இது விண்மீன் வகைப்பாட்டில் K,M கதிர்நிரல் வகைகளில் S வகுப்பு விண்மீன்களாகவும் பெரும்பாலான கரிம விண்மீகளாகவும் அமையலாம்.\nபரவலான செம்பெருமீன்கள் தமது செம்பெருங்கிளைக் கட்டத்தின் முடிவில் உள்ளன. ஆனால் இன்னமும் நீரகம் இணைந்து எல்லியத்தை உருவாக்கும் அணுக்கருத் தொகுப்பு நிகழ்வில் இவை ஈடுபடுகின்ரன. இதன் உள்ளே அகட்டில் சிதைவுறும் எல்லிய நடுப்பகுதி அமையும். மும்மை ஆல்பா வினைவழி எல்லியத்தை கரிமமாக மாற்றும் செந்திரளை (red clump) விண்மீன்களும் செம்பெருமீன்வகையில் அடங்கும்; இவை குளிர்ந்த கிடைக்கிளையின் நடுவிலும் சிதையும் கரிம-உயிரக அகடும் எல்லியம் எரிகின்ற புறக்கூடுமுள்ள அணுகுநிலைப் பெருமீன் கிளையிலும் அமைகின்றன.\n\nமிக அருகில் உள்ள செம்பெருமீன் காமா குரூசிசு ஆகும். இது 88 ஒளியாண்டுகள் தொலைவில் உள்ளது. ஆனால் வெண்சிவப்பு பெருமீன் ஆர்க்தூரசுவைச் சிலர் செம்பெருமீன் எனவே கருதுகின்றனர். இது 36 ஒளியாண்டுகள் தொலைவில் உள்ளது.\n\nSection::::பான்மைகள்.\nசெம்பெருமீன்கள் என்பவை தம் அகட்டு நீரக வளிமம் தீர்ந்து அகட்டைச் சுற்றியமைந்த கூட்டின் நீரகத்தைப் பயன்படுத்தி வெப்ப அணுக்கரு பிணைப்பைத் தொடங்கியுள்ள விண்மீன்களாகும். இவற்றின் ஆரம் சூரியனைப் போல பத்து முதல் நூறு மடங்கு ஆகும். என்றாலும் இவற்றின் புறவுறையின் வெப்பநிலை குறைவாகவே இருப்பதால் இவற்றின் நிறம் வெள்ளிர்சிவப்பாக அமையும். இவற்றின் புறவுறை ஆற்றல் அடர்த்தி குறைவாக இருந்தாலும், இவை அளவில் பெரியனவாக உள்ளதால் சூரியனைவிட பல மடங்கு பொலிவு கொண்டவையாகும். செம்பெருநிலைக்கட்ட வின்மீன்கள் சூரியனைப் போல நூறு முதல் பல நூறு மடங்கு ஒளிர்மையைக் கொண்டவை.|link=y}}), இவை K அல்லது M வகைக் கதிர்நிரல்களைக் கொண்டவை. இவற்றின் மேற்பரப்பு வெப்பநிலை 3,000–4,000 கெ பாகையாகும். ஆரமோ சூரிய ஆரத்தைப் போல 20–100 மடங்காகும். (). கிடைக்கிளைநிலையில் உள்ள விண்மீன்கள் மேலும் சூடானவை. அணுகுநிலைப் பெருமீன்கள் பத்து மடங்கு கூடுதல் ஒளிர்மை கொண்டுள்ளன. செம்பெருமீன்களை ஒப்பிடும்போது இவை அருகியே அமைகின்றன.\n\nஅணுகுநிலைப் பெருமீன்களில் C-N வகையும் பிந்தைய C-R வகையும் சார்ந்த கரிம விண்மீன்கல் அடங்கும். இவற்றில் உருவாகும் கரிமமும் பிற தனிமங்களும் வெப்பச் சுழற்சியால் மேற்பரப்பை அடையும். இந்நிகழ்வு மேலெழும்பல் நிகழ்வு எனப்படுகிறது. முதல் மேலெழும்பல் செம்பெருநிலை நீரகக் கூடு எரியும்போது ஏற்படுகிறது.ஆனால் அப்பொது மேற்பரப்பில் கரிமம் ஏதும் திரள்வதில்லை. இரண்டாம், மூன்றாம் மேலெழும்பல் அணுகுநிலைப் பெருமீன்களின் எல்லியக் கூடு எரியும்போது ஏற்படும். அப்போது கணிசமான அளவு கரிமம் மேற்பரப்பை அடைகிறது.\n\nபட விளக்கங்களில் காட்டியுள்ளது போலன்றி, செம்பெருமீன்களின் உடுக்கணவெளிக் கணுநீட்சி அல்லது கால் அவ்வளவு தெளிவாக வரையறுக்கப்பட்ட்தல்ல. புறவுறையின் குறைந்த பொருண்மை அடர்த்தியால், இவற்றில் தெளிவான ஒளிக்கோளமும் அமைவதில்லை. மேலும் அது மெல்ல ஒளிமுகடாகி விடுகிறது. மிக்க் குளிர்ந்த செம்பெருமீன்கள் ச்க்கலான கதிர்நிரலைப் பெற்றுள்ளன. இவற்றில் மூலக்கூற்று வரிகளும் உமிழ்வு வரிகளும்கூட அமைகின்றன.\nசெம்பெருமீன்களிலும் மீப்பெரு செம்மீன்களிலும் அமையும் மற்றொரு குறிப்பிடத் தக்க கூறுபாடு இவற்றில் சூரியனில் உள்ளதுபோல பல அடுக்கு ஒளிக்கோளக் கூடுகள் அமைவதில்லை. மாறாக சில பேரளவுக் கூடுகளே அமைகின்றன. இதனால், இவ்விருவகை விண்மீன்களிலும் பரவலாக மாறுவிண்மீன்களில் உள்ளது போன்ற பொலிவு மாற்றங்கள் காணப் படுகின்றன.\n\nSection::::படிமலர்ச்சி.\nசெம்பெருமீன்கள் 0.3 முதல் 8 வரையிலான சூரியப் பொருண்மை உள்ள முதன்மை வரிசை விண்மீன்களில் இருந்து படிமலர்ந்தவை. உடுக்கண ஊடகத்தில் நிலவும் மூலக்கூற்று வளிம முகிலில் இருந்து ஒரு விண்மீன் உருவாகும்போது, அதில் முதன்மையாக நீரகமும் எல்லியமும் உள்ளடங்கியிருக்கும்.மேலும் இதில் அணு எண் 2 ஐ விட கூடுதலான பொன்மவியல்புத் தனிமங்களும் அருகிக் காணப்படும். இவை சீராக விண்மீன் முழுவதிலும் கலந்திருக்கும். நீரக அணுக்கருத் தொகுப்புவினையைத் தொடங்கும் அளவுக்கு வெப்பநிலை உயர்ந்தால் அது முதன்மை வரிசை விண்மீன் நிலையை அடைந்த்தாக்க் கருதப்படும். அப்போது அது சில மில்லியன் பாகை வெப்பநிலை அமைந்திருக்கும். இந்நிலையில் நீர்மவியல் சமநிலையை நிறுவும். அதன் முதன்மை வரிசை வாழ்நாளில், தன் அகட்டில் உள்ள நீரகத்தை எல்லியமாக மாற்றும்.அகட்டில் உள்ள நீரகமெல்லாம் இணைந்த்தும் அதன் முதன்மை வரிசை வாணாள் முடிவுறும். சூரியனுக்கு அதன் முதன்மை வரிசை வாணாள் தோராயமாக 10 பில்லியன் ஆண்டுகளாகும். கூடுதலான பொருண்மை கொண்ட விண்மீன்கள் குறைந்த பொருண்மையுள்ள விண்மீன்களை விட விரைந்து எரிவதால் அதன் ஆயுள் குறைவாக அமையும்.\n\nவிண்மீன் தன் அகட்டில் உள்ள நீரகத்தைத் தீர்த்ததும், அணுக்கருவினைகள் மேலும் தொடரமுடியாது. எனவே அகடு தனது ஈர்ப்பால் சுருங்கத் தொடங்கும். இந்நிலையில், அகடு சுற்றி அமைந்த கூட்டில் அணுப்பிணைப்பு தொடரும் அளவுக்குப் போதுமான அழுத்தமும் வெப்பநிலையும் அமைந்தால், அவ்வட்டாரத்தில் கூடுதல் நீரகம் நிரம்ப உதவும்.மேலும் உயர் வெப்பநிலை வினைநிகழ் வீதத்தையும் கூட்டுகிறது. இதனால் விண்மீனின் ஒளிர்மை 1,000முதல்10,000 வரை கூடுதலாகும்.அப்போது விண்மீனின் வெளி அடுக்கு பேரளவில் விரிவடைந்து அதன் செம்பெருநிலைக் கட்டத்தைத் தொடங்கி வைக்கும். அப்படி விரிவுறும்போது உருவாகும் எரியும் புறக்கூட்டின் ஆற்றல் மேலும் பரந்த பரப்பில் பரவுவதால், விண்மீனின் மேற்பரப்பில் அமையும் விளைவுறு வெப்பநிலை குறையும். எனவே அதன் கட்புல ஒளி சிவப்பு நெடுக்கத்துக்குப் பெயரும். இந்நிலையில் விண்மீன் \"செம்பெருமீன்\" ஆகிறது\". உண்மையில் நிறம் அப்போது வெண்சிவப்பாகத் தான் அமையும். இந்நேரத்தில் விண்மீன் ஃஎர்ட்சுபிரங்=இரசெல் (H-R) விளக்கப்படத்தில் செம்பெரு நிலைக்கு எழுவதாகக் கூறப்படுகிறது. அணுப்பிணைப்பால் உருவாகிய ஆற்றலை வெளிப்புற அடுக்குகள் வெப்பச்சுழல்வால் மேற்பரப்புக்குக் கட்த்தும். இது விண்மீனின் உட்பகுதியை (அகட்டில் அல்ல) அணுக்கருத் தொகுப்பு வினையால் எரியச் செய்கிறது. எனவே உட்பகுதி முதன்முதலாக விண்மீனின் மேற்பரப்புக்குக் கொண்டுவரப்படுகிறது. இந்நிகழ்வு முதல் மேலெழும்பல் எனப்படுகிறது.\n\nஇந்தச் செம்பெரு நிலையில் விண்மீன் இயங்கும்போது இறுதியில் அகட்டின் முழுக்குலைவில் முடியும். இது விண்மீனின் பொருண்மையைப் பொறுத்து அமையும்.சூரியனுக்கும் 2 மடங்கு சூரியப் பொருண்மைக்கும் குறைவான பொருண்மையுள்ள விண்மீன்களுக்கும் அகடு மேலும் அடர்வாகிட, மேலும் சுருங்காதபடி அப்போது மின்னன் சிதைவு அழுத்தம் போதுமான அளவில் உருவாகிறது. அகடு சிதையத் தொடங்கியதும், வெப்பநிலை தோராயமாக 10K அளவுக்கு உயர்ந்து மும்மை ஆல்பா வினையால் எல்லியம் கரிம்ம் ஆகும் நிலைவரை தொடரும். சிதைவுறும் அகடு இவ்வெப்பநிலையை அடைந்ததும் முழு அகட்டிலும் ஒரே நேரத்தில் எல்லிய அணுப்பிணைவு தொடங்கும். இது எல்லியத் தெறிப்பு எனப்படுகிறது. உயர்பொருண்மை விண்மீன்களில், குலையும் அகட்டின் வெப்பநிலை, அது சிதையப் போதுமான அடர்த்தியை அடையும் முன் 10K அளவுக்கு உயரும். எனவே, எல்லிய அணுப்பிணைப்பு மேலும் இயல்பாக நிகழும். எல்லியத் தெறிப்பேதும் அமையது. தன் அகட்டில் எல்லியப் பிணைவு வினை நிகழத் தொடங்கியதும் விண்மீன் மேலும் சுருங்கிடுவதால் இனியது செம்பெருமீனாகக் கருதப்படாது. விண்மீனின் அகட்டு எல்லியப் பிணைவுக் கட்டம் கிடைக்கிளைநிலையில் அமைவதாக்க் கருதப்படும். இவற்றில் பொன்மச் சுவடு அருகியே காணப்படும். இவ்வகை விண்மீன்கள் பல விண்மீன் கொத்துகளின் ஃஎர்ட்சுபிரங்=இரசெல் (H-R) விளக்கப்படத்தில் கிடைக்கோட்டில் அமைவதால் இவை கிடைக்கிளைநிலையில் அமைவதாகப் பெயரிடப்படுகிறது. மாறாக, பொன்ம உள்ளடக்கம் மிகுந்த எல்லியப் பிணைவு விண்மீன்கள் ஃஎர்ட்சுபிரங்=இரசெல் (H-R) விளக்கப்படத்தில் செஞ்செறிவுநிலையில் அமைகின்றன.\n\nஎல்லியப் பிணைப்பை உருவாக்கவல்ல பொருண்மை வாய்ந்த விண்மீன்களில், அகட்டில் உள்ள எல்லியம் த்தீர்ந்துவிட்டால் விண்மீன் மீண்டும் சுருங்கத் தொடங்கும். அப்போது புறவுறையில் உள்ள எல்லியம் பிணைவுறத் தொடங்கும். அதேவேளையில் எல்லியப் பிணைவு நிகழும் உறைக்கு வெளியே உள்ள நீரகப் புறவுறையிலும் அணுப்பிணைவு நிகழும். இதனால் விண்மீன் அதன் இரண்டாம் செம்பெருங்கட்டமான அணுகுகோட்டுநிலைக் கிளை அல்லது வரிசைக்கு நகரும். எல்லியப் பிணைவு கரிமம்-உயிரகம் உள்ல அகட்டை உருவாக்கும். 8 மடங்கு சூரியப் பொருண்மைக்கும் குறைந்த விண்மீன் தன் கரிம்ம்-உயிரகம் அகட்டில் பிணைவு ஏதும் நிகழ்த்தாது. மாறாக, இரண்டாம் செம்பெருங்கட்ட முடிவில் அது தன் புறவுறை அடுக்குகளை வெளியே வீசி எறியும். இது கோளியல் வளிம வட்டாக மாறும். விண்மீன் வெண்குறளையாக உருமாறும். இதுவே செம்பெருமீனின் இறுதிக் கட்டமாகும். சூரியப் பொருண்மையுள்ள விண்மீன்களில் மொத்தச் செம்பெருமீன் கட்டம் ஒரு பில்லியன் ஆண்டுகள் நடக்கும். ஆனால், கிடைநிலைக் கட்டமும் அணுகுநிலைக் கட்டமும் இதைவிட பத்து மடங்கு வேகமாகவே முடிந்துவிடும்.\n\nசூரியப் பொருண்மையில் 0.2 முதல் 0.5 பங்கே பொருண்மைகொண்ட விண்மீன்கள் செம்பெருமீனாகத் தகுதவையே என்றாலும் அவை எல்லியப் பிணைவு வினையைத் தொடங்குமளவு பொருண்மை போதாதவையாகும். இந்த இடைநிலை விண்மீன்கள் ஓரளவு குளிர்ந்து தம் பொலிவைக் கூட்டுகின்றன. ஆனாலும் எல்லிய அகட்டு பற்றவைப்பை உருவாக்கும் செம்பெருங் கட்ட முணையை எட்டமாட்டாதனவாக அமைகின்றன. அந்நிலையில் அவை தம் புற அடுக்குகளை அணுகுநிலைக் காட்டம் போலவே வெளியே வீசி எறிகின்றன. பிறகு அவை வெண்குறளைகளாக உருமாறுகின்றன.\n\nSection::::செம்பெருமீன் ஆக மாறாத விண்மீன்கள்.\nமிகத் தாழ்ந்த பொருண்மையுள்ள விண்மீன்கள் முழுமையாக வெப்பச் சுழற்சி உள்ளவை. எனவே அவை பல டிரில்லியன் ஆண்டுகட்குத் தொடர்ந்து நீரகத்தை எல்லியமாக மாற்றுகின்றன இவற்றில் கடைசியில் சிறதளவு நீரகம் மட்டுமே எஞ்சும். அப்போது ஒளிர்மையும் வெப்பநிலையும் உயர்ந்துகொண்டே போகும். இவ்விதம் வெப்பநிலை 50% அளவும் ஒளிர்மை பத்து மடங்கும் உயரும். இதனால் எல்லிய அளவு உயர்ந்து ஒரு மட்ட்த்தில் வெப்ப்ச் சுழற்சியை இழந்துவிடும். எனவே எஞ்சியுள்ல நீரகம் அகட்டில் சிறைப்படும். இது அடுத்த சில பில்லியன் ஆண்டுகளில் நுகரப்படும். நீரக்க் குடு எரியும்போது பொருண்மையைப் பொறுத்து அதன் வெப்பநிலையும் ஒளிர்மையும் உயரும். அப்பொது இது சூரியனைவிட சூடாகும். இதன் ஒளிர்மை தொன்றிய நிலையைக் காட்டிலும் பத்து மடங்கு கூடினாலும் சூரியன் அளவுக்கு ஒளிராது. மேலும் சில பில்லியன் ஆண்டுகட்குப் பின்னர், நீரக்க் கூடு எரிந்துகொண்டிருந்தாலும் ஒளிர்மை குன்றி குளிர்ந்துவிடும். இவை குளிர்ந்த எல்லிய வெண்குரளைகள் ஆகிவிடுகின்றன.\nமிக உயர்ந்த பொருண்மையுள்ள விண்மீன்கள் மீப்பெரு செம்மின்கள் ஆகின்றன. இவை தம் படிமலர்ச்சித் தடத்தில் எச். ஆர். விளக்கப்படத்தில் கிடைநிலையில் முன்னும் பின்னும் நகர்கின்றன. இதன் வலது முனையில் மீப்பெரு செம்மீன்கள் அமைகின்றன. இவை எப்போதுமே வகை II பெருவிண்மீன் வெடிப்பாகவே முடிகின்றன. மிக உயரெடை விண்மீன்கள் செம்பெரு மீன்களாகவோ மீப்பெரு செம்மீன்களாகவோ மாறாமல் வுல்ஃப்- இரேயத் விண்மீன்கள் ஆகின்றனl.\n\nSection::::கோள்கள் உள்ளவை.\nகோள்கள் அமைந்த செம்பெருமீன்கள்: M-வகைப் பெருமீன்களான HD 208527, HD 220074 ; 2014 வரை அறிந்துள்ள சில பத்து போல்லக்சு விண்மீன், காமா செபீ, ஐயோட்டா பேய்மி (Draconis) போன்ற K-வகைப் பெருமீன்கள்.\n\nSection::::வாழ்வதற்கான வாய்ப்புகள்.\nசெம்பெரு மீனாக்கக் கட்ட்த்தில் ஏற்கெனவே நிலவும் வாழத்தகுந்த கோள்களே தம் வாழ்தகவை இழக்கும் என்று கருதப்பட்டாலும் அண்மை ஆய்வுகள், ஒரு சூரியப் பொறுண்மைகொண்ட செம்பெருமீன்கள் தம் செம்பெருங்கிளைப் படிமலர்ச்சியின்போது, வாழத்தகு வட்டரத்தை 10 ஆண்டுகட்கு 2 வானியல் அலகுக்கு வெளியேயும் 10 ஆண்டுகட்கு 9 வானியல் அலகு வெளியேயும் பெற்றிருக்கலாம் எனக் கூறுகின்றன. எனவே அத்தகு வட்டாரங்களில் உயிர்தோன்றி படிமலர வாய்ப்புள்ளது. மேலும் செம்பெருமீன் கட்டத்துக்குப் பின்னரும் அவற்றைச் சுற்றி 7 முதல் 22 வானியல் அலகு தொலைவில் கூடுதலாக 10 ஆண்டுகள்வரை இத்தகு வட்டாரங்கள் நிலவும் வாய்ப்பும் உள்ளதென ஆய்வுகள் தெரிவிக்கின்றன.\n\nSection::::கோள்கள் பருத்தல்.\nஇதுவரை, அட்டாவது 2014 ஜூன் வரை, 50 பெருங்கோள்கள் பெருவிண்மீன்களைச் சுற்றிவருதல் கண்டறியப்பட்டுள்ளது. இவை சூரியனைச் சுற்றிவரும் பெருங்கோள்களைவிட பெரியவைகளாக உள்ளன. உயர்பொருண்மை விண்மீன்கள் உயர்பொருண்மைக் கோள்களைப் பெற்றிருத்தல் இயல்பானதே. என்றாலும் இவை தம் விண்மீன்களின் பொருண்மையோடு சரியான விகித்த்தில் பொருந்தமையால், கோள்கள் செம்ப்ருமீன் கட்டதில் பொருண்மையில் பெருகிக் கொண்டிருக்கலாம் எனக் கருதப்படுகிறது. இந்த பொருண்மைப் பெருக்கம் உடுக்கண வளிமக் காற்றின் அகந்திரள்வாலோ உரோச் மடல் மிகைப்பாய்வு விளைவாலோ, அதாவது விண்மீனில் இருந்து அது கோளின் வட்டணைத் தொலைவு வரை பெருகும்போது அடில் இருந்து கோளுக்குக் கடத்தப்படும் பொருண்மையாலோ ஏற்படலாம்.\n\nSection::::நன்கறிந்த எடுத்துகாட்டுகள்.\nஇரவு வானில் பொலிவோடு காணப்படும் செம்பெருமீன்களாவன:\n\nSection::::செம்பெருமீனாகச் சூரியன்.\nஎதிர்வரும் 5 முதல் 6 பில்லியன் ஆண்டுகளுக்குள் சூரியன் தன் அகட்டி உள்ள நீரக எரிபொருள் தீர்ந்துவிட, விரிவடையத் தொடங்கும். பேரளவாக அதன் ஒளிக்கோளம் புவியின் நடப்புநிலை வட்டணைவரை பருத்து விடும். அப்போது அது தன் வளிமண்டலம் முழுவதையும் இழந்துவிடும். இறுதியில் அதைச் சுற்ரி புறக் கோள்முகில் அடுக்குகளும் வெண்குரளை அகடும் மட்டுமே நிலவும். சூரியன் செம்பெருமீனாகிப் படிமலர்தல் நிகழ்வின் படிம ஒப்புருவாக்கம் விரிவாக ஆயப்பட்டுள்ளது, ஆனால் இந்நிலையில் புவி சூரியனால் விழுங்கப்படுமா அல்லது தன் வட்டணையில் இன்னமும் தனியாக சுற்றிக் கொண்டிருக்குமா என்பது மட்டும் இதில் தெளிவாக விளக்கப்படவில்லை. இந்த உறுதியின்மை, சூரியன் நீரகத்தை எரித்து தன்பொருன்மியை இழப்பதால் சமநிலைக்காக கோள்கள் மேலும் எட்டச் சென்றுவிடுவதால் ஏற்படுகிறது. மேலும் 5 முதல் 6.5 பீல்லியன் ஆண்டுகளுக்குப் பின்னர் கோள்களின் வட்டணைத் தொலைவுகளைக் கணக்கிடுவதிலும் உறுதியின்மைகள் நிலவுகின்றன. இவற்றால் புவியின் தலைவிதியை முன்கணிக்க முடியவில்லை. தன் செம்பெருந்தலைக்கட்டத்தில் சூரியனின் பொலிவு இன்றுள்ளதைவிட பல்லாயிரம் மடங்கு பொலிவுடையதாய் இருக்கும். ஆனால் அதன் மேற்பரப்பு வெப்பநிலை மிகத் தாழ்வாகவே அமையும். அந்நிலையில் புவியின் நீர் முழுவதும் ஆவியாகி விண்வெளிக்கு ஏகிவிடும். எனவே புவியில் உயிர்கள் வாழ்தல் இயலாது.\n"}
{"id": "81926", "url": "https://ta.wikipedia.org/wiki?curid=81926", "title": "பிரபுல்லா சந்திர ராய்", "text": "பிரபுல்லா சந்திர ராய்\n\nபிரபுல்லா சந்திர ராய் (\"Acharya Prafulla Chandra Ray\" - வங்கமொழியில் - প্রফুল্ল চন্দ্র রায়, ஆகத்து 2, 1861 - சூன் 16, 1944) ஒரு வங்கக் கல்வியாளர், வேதியியலாளர், வணிகர். சமூக சேவையாளர், ஆயுர்வேத மருத்துவம் பற்றி ஆய்வுகள் செய்தவர். லண்டனில் அறிவியல் முனைவர் பட்டம் பெற்ற முதல் இந்தியர். இந்திய வேதியியல் கழகத்தைத் தொடங்கியவர். இந்திய விடுதலைப் போரில் பங்கு கொண்டவர். பாதரச நைட்ரைட்டு என்ற அதிக நிலைத்தன்மை கொண்ட சேர்மத்தைக் கண்டு பிடித்தவர்.\n\nSection::::வரலாறு.\nபிரபுல்ல சந்திர ரே 1861-ல் ஆகஸ்ட் மாதம் 2 ஆம் நாள் மேற்கு வங்காளத்திலுள்ள குல்னா மாவட்டத்தில் (தற்போதைய வங்கதேசத்திலுள்ளது) ராகுலி-காட்டிபரா என்ற கிராமத்தில் பிறந்தார். இவருடைய தந்தையார் ஹரிஷ் சந்திர ரே என்பவர். இவர் ஒரு பண்ணையார். வடமொழி, பெர்சிய மொழி, ஆங்கிலம் மூன்றிலும் புலமை பெற்றவர். ஆங்கில நாகரிகத்தில் அதிக ஈடுபாடு கொண்டவர். அவருடைய சிந்தனைகள் பகுத்தறிவு அடிப்படையிலேயே அமைந்திருந்தன. சமுதாய நடவடிக்கைகள், இசை, கல்வி இவற்றில் அதிக நாட்டம் கொண்டவர். எனவே, தனது மகன் 'பிரபுல்ல சந்திர ரே' வின் இளமைக் கல்வி தந்தையின் வழிகாட்டுதலின் படி சிறப்பாக அமைந்தது. ஒன்பது வயது வரை இவருடைய கிராமத்திலேயே கல்வி பயின்றார்.\n\nSection::::கல்வி.\n1870-ல் இவருடைய குடும்பம் கல்கத்தாவிற்கு குடிபெயர்ந்தது. அங்கு சில ஆண்டுகள் ஹேர் பள்ளியில் படிப்பைத்தொடர்ந்தார் ரே. அப்போது இவருடைய உடல் நலம் குன்றி பள்ளிக்குச் செல்வது தடைப்பட்டது. ஆயினும் வீட்டில் இருந்த படியே தீவிரமாகப் படித்தார். உடல் நலம் தேறிய பின்னர் மீண்டு படிப்பைத் தொடர்ந்தார். நன்கு படித்து முதல் மாணவராகத் திகழ்ந்தார். பள்ளிப் படிப்பின் போது, வழக்கமான பள்ளிப் படிப்போடு ஆங்கிலம் மற்றும் வங்க இலக்கியங்களைக் கற்று வந்தார். பத்து வயது இருக்கும்போதே இலத்தீன், கிரேக்கம் ஆகிய மொழிகளைக் கற்றுத்த் தேர்ந்தார். இங்கிலாந்து, ரோம், ஸ்பெயின் நாடுகளின் வரலாறுகளைக் கற்றறிந்தார். இதனால் அவர் புத்தகப் புழுவாகவே மாறினார்.\n1874 -ல் ஆல்பர்ட் பள்ளியில் சேர்ந்தார். இவருடைய நுண்ணறிவு அங்குள்ள ஆசிரியர்களைக் கவர்ந்தது. ஆசிரியர்கள் வகுப்பெடுக்கும் முறைகளால் இவர் கவரப்பட்டார். ஆனால் எதிர்பாராத விதமாக தேர்வு எழுதாமல் இவர் பிறந்த கிராமத்திற்குச் செல்ல வேண்டி வந்தது. பிறகு 1876-ல் கொல்கொத்தா திரும்பி ஆல்பர்ட் பள்ளியிலேயே தன் படிப்பைத் தொடந்தார். தேர்வுகளில் சிறப்பான வெற்றிகளையும் பல்வேறு பரிசுகளையும் வென்றார்.\n\n1879 -ல் நுழைவுத்தேர்வில் வெற்றி பெற்று மெட்ரோ பாலிடன் நிலையத்தில் (தற்போது இது வித்யாசாகர் கல்லூரி) சேர்ந்தார். இதற்குள் இவருடைய குடும்பம் தங்களுடைய சொத்துக்களை இழந்து வறுமையின் பிடியில் சிக்கியது. வறுமையில் வாட வாட ரேயின் உழைப்பு அதிகரித்தது. அதே நேரம் இவரின் குடும்பம் மீண்டும் தங்கள் கிராமத்திற்கே திரும்பியது. ஆனால் இவர் கொல்கத்தாவில் தங்கித் தன் படிபைத் தொடர்ந்தார்.\n\nமெட்ரோ பாலிடன் நிலைய ஆசிரியர்கள் பாடங்களைப் போதித்ததோடு அல்லாமல் அன்றைய நாளில் ஆங்கிலேயரிடம் அடிமைப்பட்டுக் கிடந்த இந்தியாவின் சுதந்திர உணர்வையும், நலிவடைந்த மக்களின் உயர்வுக்கு வேண்டிய பணிகளையும் ரேயின் மனதில் ஊட்டி வளர்த்தனர். மெட்ரிகுலேசன் தேர்வில் வெற்றிபெற்று பிறகு மாநிலக் கல்லூரியில் சேர்ந்து, வேதியலைப் பாடமாக எடுத்துக் கொண்டார். அதே சமயம் இவர் வடமொழி, லத்தீன், பிரெஞ்சு போன்ற பல மொழி கற்பதையும் விடவில்லை.\n\nSection::::உதவித்தொகை.\nலண்டனில் உள்ள பல்கலைக் கழகம் பல போட்டித்தேர்வுகளை நடத்திப் பரிசு வழங்கி வந்த கால கட்டம் அது. அப்படி ஒரு தேர்வில் வெற்றி பெற்ற பிரபுல்ல சந்திரர் ' கில்கிரிஸ்ட் கல்வி உதவித் தொகை ' பெற்று இங்கிலாந்து சென்று எடின்பரோ பல்கலைக் கழகத்தில் சேர்ந்தார். இங்கும் வேதியலில் ஆர்வம் செலுத்தினார்.எடின்பரோ பல்கலைக் கழகத்தில் தன்னுடைய பட்டப் படிப்பை முடித்த பின் வேதியலில் ஆய்வுப் பட்டம் பெறுவதற்கான முயற்சியில் இவர் ஈடுபட்டார். அப்போது ஹோப் கல்வி உதவித்தொகையும் இவருக்கு வழங்கப் பட்டது.\n\nSection::::பாராட்டுக்கள்.\nஎடின்பரோ பல்கலைக் கழகத்தில் பயின்ற போது ' இந்தியா - சிப்பாய்க் கலகத்திற்கு முன்னும் பின்னும்' என்ற தலைப்பில் ஒரு கட்டுரைப் போட்டி நடந்தது. இப்போட்டியில் கலந்து கொண்ட ரே இந்திய வரலாற்றை ஆய்வு செய்து மிகச் சிறந்த கட்டுரை ஒன்றை எழுதினார். அப்போட்டியில் இவருக்குப் பரிசு கிடைக்க வில்ல . எனினும் பரிசளிப்பு விழாவில் அப்பல்கலைக் கழக முதல்வர் இவருடைய கட்டுரையைப் பற்றிப் புகழ்ந்து பேசினார். அக்கட்டுரை பிறகு சக மாணவர்களுக்கும் பொது மக்களுக்கும் அச்சிட்டு வழங்கப்பட்டது. இதனால் இவருடைய புகழ் லண்டனில் பரவியது. இந்தியாவின் சிறந்த நண்பராகத் திகழ்ந்த 'ஜான் பிரைட் என்ற ஆங்கிலேயப் பாராளுமன்ற பிரதிநிதிக்கு இது அனுப்பப்பட்டு, அவர் பிரபுல்ல சந்திரரைப் பாராட்டிக் கடிதம் எழுதினார். இவர் படிக்கும் போதே பல ஆய்வுக் கட்டுரைகளை எழுதி வெளியிட்டார். 1887 -ல் டி.எஸ்ஸி. (டாக்டரேட் ஆஃப் சயின்ஸ்) பட்டம் பெற்றார். இப்பட்டம் பெற்ற முதல் இந்தியர் இன்ற பெருமையையும் பெற்றார்.\n\nSection::::பணிகள்.\n1888- ல் இந்தியா திரும்பிய ரே பணியைப் பெற போராடினார். அந்தக் கால கட்டத்தில் இந்தியாவில் பல உயர் பதவிகளில் எல்லாம் ஆங்கிலேயரே இருந்தனர். இவர் இங்கிலாந்தின் பல பேராசிரியர்களிடம் பரிந்துரைக் கடிதங்களை வாங்கி வந்த போதும், லண்டனில் அறிவியலில் முனைவர் பட்டம் பெற்ற முதல் இந்தியர் என்ற போதும் சொந்த நாட்டில் ஒரு பணியைப் பெற போராட வேண்டியதாயிற்று. அப்பொழுது புகழ் பெற்றிருந்த அறிவியல் அறிஞர் ஜகதீஸ் சந்திர போஸ் நடத்திவந்த ஆய்வுச் சாலையில் உதவியாளராகப் பணியில் சேர்ந்தார்.\n\n1896 -ல் மாநிலக் கல்லூரியில் துணைப் பேராசிரியராகப் பதவியேற்றார். அன்றைய நாளில் அவருடைய மாதச்சம்பளம் ரூ 250 மட்டுமே. ஆனால், அவர் மிகச் சிறந்த ஆசிரியராக அனைவரையும் கவரத்தக்க வகையில் பணியாற்றினார். மாணவர்களிடம் ஆய்வு மணப்பான்மையை வளர்ப்பதில் அதிகக் கவனம் செலுத்தினார். இந்தப் பணியில் இருந்து கொண்டே வீட்டிலும் ஓர் ஆய்வுக் கூடத்தை நிறுவினார். தன் மாணவர்களையும், அந்த ஆய்வுக் கூடத்தில் ஆய்வுகளைச் செய்ய அனுமதித்தார்.மேக்நாத் சாகா, சாந்தி ஸ்வரூப் பட்நாகர் ஆகிய தலைசிறந்த அறிவியலாளர்களை உருவாக்கியவர் ரே.\n\nSection::::ஆய்வுகள்.\n1896 -ல் பாதரச நைட்ரேட் என்னும் அதிக நிலைத்தன்மை கொண்ட சேர்மத்தைக் கண்டுபிடித்தார். அவருடைய மாணவர்களைக் கொண்டு நைட்ரேட் சேர்மங்களின் நிலைத்தன்மை பற்றி ஆராய முயன்றார். அம்மோனியம் நைட்ரேட் மிகவும் நிலைத் தன்மை கொண்டது எனவும், அதை வெற்றிடத்தில் வைத்து 78° செல்ஷியஸ் வெப்பநிலையில் சூடாக்கினால் பிரிகையடையாத ஆவி மூலக்கூறுகள் கிடைக்கும் என்றும் அவர் கண்டுபிடித்தார். இது முக்கியமான கண்டுபிடிப்பாகக் கருதப்பட்டது. அமீன் நைட்ரைட்டுகளின் பண்புகளையும் இவர் கண்டு பிடித்தார். கார மண் உலோகங்களின் நைட்ரேட்டுகளைப் பற்றி இவர் ஆய்வுகளைச் செய்தார். கந்தகம், பாஸ்பரஸ், பிளாட்டினம் போன்றவற்றின் கரிம உலோகச் சேர்மங்களைப் பற்றி இவர் செய்த ஆய்வுகள் சிறப்பானதாகும். I-Hg-S-s-Hg-I என்ற சேர்மத்தை இவர் உருவாக்கி, அதன் படிகங்களின் மேல் ஒளியைப் பாய்ச்சினால் அவற்றின் நிறம் மாறுகிறது என்பதையும், பின்னர் இருட்டில் வைத்தால் அவற்றிற்குப் பழைய நிறம் மீண்டும் வந்து விடுவதையும் கண்டு பிடித்தார்.\n\nSection::::மருத்துவ ஆய்வுகள்.\nஆயுர்வேதம் பற்றியும் இவர் ஆராய்ந்தார். \" இந்திய வேதியியல் வரலாறு\" என்ற மிகச் சிறந்த நூலைப் பத்தாண்டு காலம் கடுமையாக உழைத்து எழுதி வெளியிட்டார். இந்திய நாட்டு மூலிகைகளைப் பற்றி அறிவியல் கண்ணோட்டத்துடன் ஆராய்ந்தார். அவற்றிலிருந்து மருந்துகளை எப்படித் தயாரிக்கலாம் என்பதற்கான முயற்சிகளில் ஈடுபட்டார். இதன் பயனாக \" வங்காள வேதியல் மற்றும் மருந்துகள் தொழிற்சாலை\"(பெங்கால் கெமிக்கல்சு அன் பார்மசூட்டிகல்சு) என்ற இந்தியாவின் முதல் மருந்துத் தொழிற்சாலையை 1901 -ல் நிறுவினார். வேதியியல் ஆய்வுகளோடு நின்று விடாமல் 'இந்திய வேதியியல் கழகம்', 'இந்திய வேதியியல் பள்ளி' ஆகியவற்றையும் தொடங்கினார். மாநிலக் கல்லூரியில் 28 ஆண்டுகள் பணியாற்றி ஓய்வு பெற்றார். இந்திய அறிவியல் கழகத்தின் தலைவராகப் பொறுப்பேற்றார். 1936 -ல் இதிலிருந்து ஓய்வு பெற்று கொல்கத்தா பல்கலைக் கழத்தில் மதிப்பியல் சிறப்புப் பேராசிரியராகப் பதவியேற்றார்.\n\nSection::::தொண்டுகள்.\nதாம் பிறந்த குல்சானா மாவட்டம் ஒருமுறை பஞ்சத்தின் பிடியில் சிக்கிய போது அப்பஞ்சத்தைப் போக்குவதற்கான பல்வேறு நடவடிக்கையில் ரே மனமுவந்து ஈடுபட்டார். 1931 முதல் 1934 வரை சாகித்திய பரிசத் என்ற கழகத்தின் தலைவராகப் பணியாற்றினார். அறிவியல் கல்லூரியில் வேதியியல் ஆய்வகத்தின் இயக்குநராகப் பணியாற்றிய போது தனது ஊதியம் முழுவதையும் அந்த ஆய்வகத்தின் வளர்ச்சிக்கே செலவு செய்தார். இவர் தாம் பிறந்த இந்தியத் தாய்த்திருநாட்டைப் பெரிதும் நேசித்தார். தேச விடுதலைப் போராட்டங்களில் பங்கு கொண்டார். தன்னுடைய வாழ்க்கை வரலாற்றையும் இவர் எழுதியுள்ளார். இவருடைய கடுமையான உழைப்பால் உடல் நலம் பாதிக்கப்பட்டார். 16-6-1944 -ல் இவர் இவ்வுலக வாழ்வை விட்டு மறைந்தார்.\n\nSection::::சிறப்புகள்.\n1919-ல் இந்திய அரசாங்கம் இவரைப் பாராட்டி \"Companion of the Indian Empire\" என்ற பட்டத்தையும், பிறகு \"சர்\" என்ற பட்டத்தையும் கொடுத்துச் சிறப்பித்தது. இந்திய வேதியல் வளர்ச்சிக்காக மிகக் கடுமையாக உழைத்த பிரபுல்ல சந்திர ரே யின் சேவையை மதித்து, 1989-ல் இருந்து அவர் பெயரில் \"பி.சி.ரே விருது\" என்ற விருது இந்தியாவில் சிறந்த விஞ்ஞானிகளுக்கு இந்திய அறிவியல் கழகத்தால் வழங்கிச் சிறப்பு செய்யப்படுகிறது. ஆச்சார்யா பிரபுல்ல சந்திரா கல்லூரி, ஆச்சார்யா சந்திர ராய் பல்தொழில் நுட்பக்கல்லூரி ஆகியவை வங்காள தேசத்தில் இன்றும் இவர் பெயரை நினைவுகூறுகின்றன. இவர் பெயரில் வங்க தேசத்தில் ஒரு சாலையும் உள்ளது.\n\nSection::::உசாத்துணை.\n'அறிவியல் ஒளி', ஆகஸ்ட்-2008 இதழ்.\n\n"}
{"id": "81928", "url": "https://ta.wikipedia.org/wiki?curid=81928", "title": "இணைமணி மாலை", "text": "இணைமணி மாலை\n\nஇணைமணிமாலை என்பது, பிரபந்தம் எனப்படும் தமிழ்ச் சிற்றிலக்கிய வகைகளுள் ஒன்று ஆகும். இவ்வகைச் சிற்றிலக்கியத்தின் இலக்கணம் தொடர்பில் பாட்டியல் நூல்கள் தமக்குள் வேறுபடுகின்றன. சில நூல்கள் வெண்பாவும் அகவலும் மாறிமாறி வர அந்தாதியாக அமையும் நூறு பாடல்கள் கொண்டதே இணைமணிமாலை என்று கூற, இலக்கண விளக்கம் என்னும் நூல் \"வெண்பாவும் அகவலும் வெண்பாவும் கலித்துறையுமாக இரண்டிரண்டாக இணைத்து வெண்பா அகவல் இணைமணிமாலை, வெண்பாக் கலித்துறை இணைமணிமாலை என நூறுநூறு அந்தாதித் தொடையாக வரப்படுவது இணைமணிமாலை என்கிறது.\n\n\n"}
{"id": "81929", "url": "https://ta.wikipedia.org/wiki?curid=81929", "title": "நிரல்நிறை அணி", "text": "நிரல்நிறை அணி\n\nநிரல்நிறை அணி சொல்லையும் பொருளையும் வரிசையாக நிறுத்தி அவ்வரிசைப் படியே பொருள் கொள்ளும். அதாவது சில சொற்களை முதலில் ஒரு வரிசையில் வைத்து, அச்சொற்களோடு தொடர்புடைய சொற்களை அடுத்த வரிசையில் முறைமாறாமல் சொல்வது நிரல்நிறை அணி ஆகும்.\n\nஇக்குறள் அன்பு, அறன் என்பவற்றை வரிசையாக நிறுத்தி அவற்றோடு தொடர்புடைய பண்பு, பயன் என்பவற்றை முறையே அடுத்த வரிசையில் இணைத்து, பொருள் கொள்ளுமாறு அமைக்கப் பெற்றுள்ளது. இதுவே நிரல்நிறை அணி ஆகும்.\n\nSection::::நிரல்நிறை அணியின் வகைகள்.\nநிரல்நிறை அணி இரண்டு வகைப்படும்.\n"}
{"id": "81931", "url": "https://ta.wikipedia.org/wiki?curid=81931", "title": "உயர்வு நவிற்சி அணி", "text": "உயர்வு நவிற்சி அணி\n\nஉயர்வு நவிற்சி அணி ஒன்றைப் பற்றி மிகவும் உயர்த்தி, அளவுக்கு மேல் மிகுத்துக் கூறுவது. அதாவது இரசனையுடன் உயர்த்திக் கூறுவது. \n\n\nகாற்று மிகவும் வேகமானதொன்று. அதையும் விட வேகமாகப் பறப்பதென்பது மிகைப்படுத்திய கூற்று.\n\nSection::::எடுத்துக்காட்டு - 1.\nவிண்மீன்களைக் கேட்டால் \nஅண்ணன்கள் எல்லாம் பறித்துப் பறித்துத் தருவார்கள்\nநான் வானவில் கேட்டால் \nஏணியில் ஏறி ஒடித்து ஒடித்துத் தருவார்கள்\nஒற்றைத் தங்கை எனக்காக \nஊரைத் தருவார்கள்...\nவிண்மீன்களைப் பறிக்கவோ, வானவில்லை ஒடிக்கவோ முடியாது. தன்மேல் உள்ள அன்பினால் தான் எதைக் கேட்டாலும் தனது அண்ணன்மார்கள் தருவார்கள் என்பதை ஒரு தங்கை சொல்வதாக அமைந்திருக்கும் இப்பாடலில் நடக்க முடியாத ஒரு விடயத்தை கவிஞர் இயற்கைக்கு மாறாக உயர்த்திக் கூறியுள்ளார். இதுவே உயர்வு நவிற்சி அணியின் இயல்பு. \n\nSection::::எடுத்துக்காட்டு - 2.\nகரையேறி மீன் விளையாடும் காவிரி நாடு - எங்கள்\nஉறையூரின் காவலரே வாழிய நீடு\nகரையேறி மீன் வராது. வந்தால் துடிதுடித்து இறந்து விடும். காவிரி நீர் வளம் நிறைந்த நாடு. அதன் வளத்தை விளக்குவதற்கு மீன் கரையேறி விளையாடும் என மிகுத்துக் கூறப்படுகிறது.\n\nSection::::எடுத்துக்காட்டு - 3.\nநிலவினில் இருக்கின்ற களங்கத்தை இவளது \nபெருவிரல் துடைத்து விடும்\nபுதுயுக மகள் இவள் அணிகின்ற வளையல்கள் \nசிறைகளை உடைத்து விடும்\nஅந்தப் பெண்ணிடம் தான் நினைத்ததை முடிககும் திறனும், வீரமும் உண்டு, அவள் வலியவள், உயர்ந்தவள் என்பதைக் காட்டுவதற்காக, எட்டாத நிலவின் களங்கத்தை இவளது பெருவிரல் துடைத்து விடும் நடக்க முடியாத ஒரு விடயத்தால் மிகுத்துக் கூறப்படுகிறது. கூடவே கண்ணாடி போல உடையக் கூடிய அவளது வளையல்கள் சிறைகளையே உடைத்து விடும் என்பதும் அவள் எத்துணை வலிமையுடையவள் என்பதை உணர்த்துவதற்கான மிகைப்படுத்தல்கள். இது உயர்வு நவிற்சி அணியின் தன்மை.\n\nSection::::எடுத்துக்காட்டு - 4.\nதூசியின்றித் தெளிந்தோடும்\nதுறையினிலே நான்\nமூழ்கித் தொட்டதேதோ\nபாசி என்றெண்ணிக்\nகையாலே பறித்தெறியப்\nபற்றினேனா? \nகூசி எதிர்த் துறையில்\nகுளித்த இளங்குமரி\nஎந்தன் கூந்தலென்றாள்\n\nதூசியே இல்லாத தெளிந்த நீர்துறை. அக்கரையில் அவள் குளிக்கிறாள். இக்கரையில் நான். ஏதோ கைப்பட பாசி என்று பற்றினேன். எதிர்துறையிலிருந்து அவள் என் கூந்தல் என்று கத்துகிறாள். அவ்வளவு நீளமான கூந்தல்\n"}
{"id": "81932", "url": "https://ta.wikipedia.org/wiki?curid=81932", "title": "ஓடிப் பிடித்தல்", "text": "ஓடிப் பிடித்தல்\n\nஓடிப் பிடித்தல் என்பது ஒரு எளிமையான விளையாட்டு ஆகும். ஒருவர் அல்லது சிலர் ஓட, ஒருவர் அல்லது சிலர் அவர்களை துரத்தி தொடுதல் அல்லது பிடித்தல் இந்த விளையாட்டு ஆகும். இரண்டு பேர் முதற்கொண்டு எத்தனை பேரும் இதை விளையாடலாம்.\n"}
{"id": "81937", "url": "https://ta.wikipedia.org/wiki?curid=81937", "title": "கப்பல் விடுதல்", "text": "கப்பல் விடுதல்\n\nகப்பல் விடுதல் அல்லது தோணி விடுதல் ஒரு மழைக்கால விளையாட்டாகும். இதில் பல தரப்பட்ட விளையாட்டுக்களைக் குறிக்கிறது. எளிமையாக ஒரு தாளில் கப்பல் போல் உருவாக்கி, அதை ஓடு வெள்ளத்தில் சிறுவர்கள் விடுவார்கள். வெள்ளம் காணிகளுக்குள் நிறைந்தால், வாழை மரத் தண்டு, தடி போன்றவற்றால் கட்டுமரம் போல வடிவமைத்து, அதற்கு மேல் சவாரி செய்வார்.\n"}
{"id": "81940", "url": "https://ta.wikipedia.org/wiki?curid=81940", "title": "கண்கட்டிப் பிடித்தல்", "text": "கண்கட்டிப் பிடித்தல்\n\nகண்கட்டிப் பிடித்தல் என்பது ஓடிப் பிடித்தல் போன்ற ஒரு எளிமையான விளையாட்டு ஆகும். பெரும்பாலும் சிறுவர்கள் விளையாடுவர் இது பொதுவாக ஒரு பெரிய அறையில் அல்லது திறந்த வெளியில் விளையாடப்படும். ஒருவரின் கண்ணைக் கட்டி விடுவர். அவர் மற்றவர்களைப் பிடிப்பதற்கு முயற்சி செய்வார். மற்றவர்கள் ஒரு குறிப்பிட்ட பரப்பளவுக்குள் இருந்து, அவரிடம் பிடிபடாமல் இருக்க வேண்டும்.\n"}
{"id": "81941", "url": "https://ta.wikipedia.org/wiki?curid=81941", "title": "விக்கிலீக்ஸ்", "text": "விக்கிலீக்ஸ்\n\nவிக்கிலீக்ஸ் (Wikileaks) அல்லது விக்கிகசிவுகள் எனப் பொருள்படும் இணையதளம். இது சர்வதேச மட்டத்தில் இயங்கிவரும் ஒரு இலாப நோக்கமற்ற ஊடகமாகக் கருதப்படுகின்றது. இந்த இணையத்தளம் பெயர் அறிவிக்காதவர்களின் பங்களிப்புகளிப்பைக் கொண்டிருப்பதுடன், அரசு அல்லது சமய நிறுவனங்களின் பாதுகாக்கப்பட்ட இரகசிய ஆவணங்களை பொது மக்களின் பார்வைக்கு வெளிச்சத்துக்கு கொண்டு வருகின்றது. 2006 ஆம் ஆண்டில் இந்த இணையத்தளம் நிறுவப்பட்டது. சுவீடனிலிருந்து இயங்கும் இந்த இணையதளத்தில் பங்களிப்பாளர்களின் விவரங்கள் அறிய இயலாதவாறும் தேடவியலாதவாறும் தனி செயல்பாடுகள் செய்யப்பட்டுள்ளன. நிறுவிய ஓராண்டுகளுக்குள்ளேயே 1.2 மில்லியன் ஆவணங்கள் தரவேற்றப்பட்டுள்ளது. ஆப்கானில் அமெரிக்க படையினரின் ஆவணங்களை வெளியிட்டு பரவலாக அறியப்பட்டது. தனது அறிக்கைகளுக்காக பல விருதுகளையும் பெற்றுள்ளது.\n\nSection::::வரலாறு.\nWikileaks.org இணைய தள பெயர் 4 அக்டோபர் 2006 ஆம் ஆண்டு பதிவு செய்யப்பட்டது. இந்த இணையதளம் தனது முதல் ஆவணத்தை, டிசம்பர் 2006 ஆம் ஆண்டு வெளியிட்டது.\n\n"}
{"id": "81942", "url": "https://ta.wikipedia.org/wiki?curid=81942", "title": "மூன்று ஆழ்பள்ளத்தாக்கு அணை", "text": "மூன்று ஆழ்பள்ளத்தாக்கு அணை\n\nமூன்று ஆழ்பள்ளத்தாக்கு அணை (\"Three Gorges Dam\") என்பது யாங்சே ஆற்றின் குறுக்கே கட்டப்பட்ட நீர்மின்சாரம் உற்பத்தி செய்யும் ஓர் அணையாகும். இந்த அணை சீனாவின் ஹுபய் (\"Hubei\") மாகாணத்திலுள்ள யில்லிங் (\"Yiling\") மாவட்டத்திலிருக்கும் சான்டோப்பிங் (\"Sandouping\") நகரத்துக்கு அருகில் அமைந்துள்ளது. இதுவே உலகின் மிகப்பெரிய மின்சாரம் உற்பத்தி செய்யும் இடமாகும்.\nஅணைக் கட்டமைப்பு 2006இல் கட்டி முடிக்கப்பட்டது. அக்டோபர் 30, 2008 அன்று கரையில் இருந்த 26ஆவது மின்னியக்கி வணிக நோக்கில் செயல்படத் தொடங்கிய போது கப்பல் உயர்த்தும் பகுதியைத் தவிர மூலத் திட்டத்தில் குறிப்பிடப்பட்டிருந்த அனைத்துப் பகுதிகளும் கட்டிமுடிக்கப்பட்டிருந்தன. ஒவ்வொரு மின்னியக்கியும் 700 மெகாவாட் திறனுடையது. நிலத்துக்கடியில் உள்ள ஆறு மின்னியக்கி்கள் 2012ஆம் ஆண்டுக்கு முன் முழு செயல்பாட்டுக்கு வராது. அணையின் 32 முதன்மை மின்னியக்கிகளையும் 50 மெகாவாட் திறனுடைய இரண்டு சிறிய மின்னியக்கிகளையும் சேர்த்தால் அணையின் மின் உற்பத்தி நிலையத்தின் மொத்தத் திறன் 22.5 கிகாவாட் ஆகும்.\n\nஇந்த அணைத் திட்டத்தால் மின்சார உற்பத்தி மற்றும் வெள்ளக்கட்டுப்பாடு தவிர ஆற்றில் பெரிய கலன்கள் செல்லும் வசதியும் கிடைக்கிறது. சீன அரசாங்கம் இத்திட்டத்தை வரலாற்றுச் சிறப்புமிக்க பொறியியல், சமூக, பொருளாதார வெற்றியாகக் கருதுகிறது. எனினும் அணையினால் பல தொல்பொருள், பண்பாட்டு இடங்கள் நீரில் மூழ்கிவிட்டன. 1.3 மில்லியன் மக்கள் இடம் பெயர்ந்தனர். மேலும் இதனால் குறிப்பிடத்தக்க வகையில் சூழ்நிலை மாற்றம் ஏற்பட்டது; நிலச்சரிவு ஏற்படுவதற்கான வாய்ப்புகளும் அதிகமாகின.. இந்த அணையானது சர்ச்சைக்குரியதாகவே சீனாவிலும், வெளிநாடுகளிலும் பலரால் பார்க்கப்படுகிறது.\n\nSection::::பெயர்க் காரணம்.\nயாங்சே ஆற்றில் அமைந்துள்ள குடாங் (Qutang 瞿塘峡)) ஆழ்பள்ளத்தாக்கு, வூ (wu 巫峡)ஆழ்பள்ளத்தாக்கு, ஜில்லிங் (Xiling 西陵峡) ஆழ்பள்ளத்தாக்கு என மூன்று பள்ளத்தாக்குகள் உள்ள இப்பகுதி \"மூன்று ஆழ்பள்ளத்தாக்குப் பகுதி\" என அழைக்கப்படுகிறது. இந்த அணை இப்பகுதியில் அமைந்துள்ளதால் \"மூன்று ஆழ்பள்ளத்தாக்கு அணை\" என அழைக்கப்படுகிறது. இவ்வணை இந்த மூன்று ஆழ்பள்ளத்தாக்குகளிலேயே மூன்றாவதாக உள்ளதும் நீளம் மிக்கதுமான ஜில்லிங் (Xiling 西陵峡) ஆழ்பள்ளத்தாக்குப் பகுதியில் அமைந்துள்ளது.\n\nSection::::திட்ட வரலாறு.\nஇந்த அணைத் திட்டம் பற்றி 1919ம் ஆண்டு சன் யாட்-சென் தனது \"மாநிலங்களுக்கான உத்திகள்-பகுதி II: தொழில் திட்டங்கள்\" (Strategy for State) என்ற புத்தகத்தில், இப்பகுதியில் கப்பல்களின் போக்குவரத்துக்கும் இப்பகுதியின் நீர்வள சக்தியைப் பயன்படுத்தவும் இங்கு ஓர் அணை அமைக்கப் பரிந்துரைத்தார்.. மூன்று ஆழ்பள்ளத்தாக்கு பகுதியின் கீழ்புறத்தில் அமையும் இவ்வணையினால் 30 மில்லியன் (22,371 மெகாவாட்) குதிரைசக்தி திறன் கொண்ட நீர்மின்சாரம் உற்பத்தி செய்யமுடியும் என்று கூறினார். 1932ல் சியங் கை-சேக்கினால் வழி நடத்தப்பட்ட தேசிய அரசாங்கம் மூன்று ஆழ்பள்ளத்தாக்கில் அணை தொடர்பான தொடக்க கட்ட வேலைகளை மேற்கொண்டது. 1939இல் யிசாங் (\"Yichang\") பகுதியை கைப்பற்றிய யப்பானிய இராணுவம், அணை கட்டப்படும் பகுதியை மதிப்பீடு செய்தது. சீனாவை யப்பான் வெற்றி கொள்ளும் என்ற எதிர்பார்ப்பில் யப்பானியர்கள் அணைக்கான ஒட்டானி திட்டம் என்ற வடிவமைப்பை தயாரித்திருந்தார்கள். 1944ல் ஐக்கிய அமெரிக்காவின் நிலச்சீராக்க செயலகத்தின் தலைமை வடிவமைப்பு பொறியாளர் ஜான் லூசியன் சாவேஜ் (\"John L. Savage\") இப்பகுதியை மதிப்பீடு செய்து யாங்சே ஆற்று திட்டம் என்ற பெயரில் அணைக்கான கருத்துருவை முன்மொழிந்தார்.. இதைத்தொடர்ந்து 54 சீன பொறியாளர்கள் ஐக்கிய அமெரிக்காவிற்கு பயிற்சிக்காக சென்றனர். அவர்கள் பல்வேறு துறைகளில் பயிற்சியை முடித்த பொழுது சீன உள்நாட்டு போர் காரணமாக 1947ல் இவ்வேலை தடைபட்டது.\n\n1949இல் சீன் உள்நாட்டுப் போரில் பொதுவுடைமைவாதிகள் பெற்ற வெற்றியையடுத்து மா சே துங் இத்திட்டத்தை ஆதரித்தார். எனினும் ஜிஜோப (\"Gezhouba\") அணைத் திட்டமே முதலில் எடுத்துக்கொள்ளப்பட்டது. பண்பாட்டு புரட்சி, முன்னோக்கி செல்லுதல் போன்ற நடவடிக்கையினால் ஏற்பட்ட பொருளாதார சிக்கல்களினால் இவ்வணை திட்டம் தள்ளிப்போடப்பட்டது. 1958ல் நூறு மலர்கள் இயக்கத்தை அடுத்து இத்திட்டத்திற்கு எதிராகக் கருத்து கூறிய சில பொறியாளர்கள் சிறை வைக்கப்பட்டனர்..\n\n1980ஆம் ஆண்டுவாக்கில் இத்திட்டம் தொடர்பான கருத்து மீண்டும் ஆட்சியாளர்களின் கவனத்தைப் பெற்றது. 1992இல் தேசிய மக்கள் காங்கிரசு இந்த அணை திட்டத்திற்கு ஒப்புதல் அளித்தது. மீண்டும் இதன் பணிகள் டிசம்பர் 14, 1994அன்று தொடங்கின. அணையானது 2009ல் முழு இயக்கத்தை தொடங்கும் என்று எதிர்பார்க்கப்பட்டது. ஆனால் நிலத்துக்கடியில் வைக்கப்படும் ஆறு மின்னியக்கிகள் போன்ற கூடுதல் கட்டுமானப் பணிகளால் 2012க்கு முன் முழு இயக்கத்தை அடையாது என்று எதிர்பார்க்கப்படுகிறது. 2008இல், அணையினால் நீர்மட்டம் 172.5 மீட்டராக (566 அடி) உயர்ந்தது.\n\nSection::::தளக்கோலம்.\nஅணையின் சுவரானது பைஞ்சுதையினால் ஆக்கப்பட்டது. இச்சுவரின் நீளம் 2,309 மீட்டர் (7,575 அடி) உயரம் 185 மீட்டர் (607 அடி) ஆகும். அணையின் அடியில் இச்சுவர் 115 மீட்டர் (377 அடி) தடிமனாகும் மேல் பகுதியில் 40 மீட்டர் (131.2 அடி) தடிமனாகும். இத்திட்டத்திற்காக 27,200,000 கன மீட்டர் (35,600,000 கன அடி) பைஞ்சுதையும், 463,000 டன் இரும்பும் பயன்படுத்தப்பட்டது, இந்த இரும்பைக்கொண்டு 63 ஈபிள் கோபுரங்களை உருவாக்க முடியும், இதற்காக தோண்டப்பட்ட மண்ணின் அளவு 102,600,000 கன மீட்டர் (134,200,000 கன அடி).. கப்பல் உயர்த்தி அணையின் வலப்பக்கத்தில் தனக்கென தனி நீர்ப்பாதையை கொண்டுள்ளது.\n\nஅணையின் நீர்மட்டம் கடல் மட்டத்தை விட 175 மீட்டருக்கு (574 அடி) அதிகமாக (110 மீட்டர் அல்லது 361 அடி கீழ்நிலை ஆற்றின் மட்டத்தைவிட) உள்ளபோது அணை உருவாக்கிய நீர்தேக்கமானது சராசரியாக 660 கிமீ (410 மைல்) நீளம் மற்றும் 1.12 கிமீ (0.70 மைல்) அகலம் இருக்கும்.\n\nSection::::பொருளியல் கூறுகள்.\nஇத்திட்டம் முடிக்கப்படும் போது இதற்கு செலவழித்தது 180 பில்லியன் யுஆன் ஆக இருக்கும் என எதிர்பார்க்கப்படுகிறது, இது முதலில் செலவாகும் என எதிர்பார்க்கப்பட்ட தொகையில் 12% குறைவாகும். இதற்கு காரணம் குறைவான பணவீக்கமே தவிர குறைவான செலவு அல்ல. 2008இன் முடிவில் செலவு 148.365 பில்லியன் யுஆன் ஆகும் இதில் கட்டுமானத்திற்கு செலவிடப்பட்டது 64.613 பில்லியன் யுஆன், பாதிக்கப்பட்ட மக்களை மீள் குடியமர்த்த 68.557 பில்லியன் யுஆன் மற்றும் நிதியுதவி, கடன் போன்றவற்றிகு 15.195 பில்லியன் யுஆன். 250 பில்லியன் யுஆன் மதிப்புடைய 1,000 TWh மின்சாரத்தை அணை உற்பத்தி செய்யும் பொழுது இத்திட்டன் கட்டுமானத்திற்கு செலவிடப்பட்ட தொகை மீளப்பெறப்படும் என எதிர்பார்க்கப்படுகிறது. அணை முழு செயல்பாட்டுக்கு வந்த பத்து ஆண்டுகளில் இத்திட்டத்திற்கு செலவிடப்பட்ட முழு தொகையும் மீளப்பெறப்படும் என எதிர்பார்க்கப்படுகிறது.\n\nஇத்திட்டத்திற்கான நிதியானது மூன்று ஆழ்பள்ளத்தாக்கு அணை கட்டுமான நிதி, ஜிஜோப (\"Gezhouba\") அணையிலிருந்து பெறப்படும் லாபம், சீன வளர்ச்சி வங்கியிலிருந்து பெறப்பட்ட கடன், உள்நாட்டு, வெளிநாட்டு வணிக வங்களில் இருந்து பெறப்பட்ட கடன், நிறுவன கடன்பத்திரம், அணை முழுதும் செயல்பாட்டுக்கு வருவதற்கு முன்னும் பின்னும் கிடைக்கும் வருவாய் போன்றவற்றிலிருந்து பெறப்படுகிறது.\nSection::::மின் உற்பத்தியும் பகிர்வும்.\nமூன்று ஆழ்பள்ளத்தாக்கு அணை உலகின் பெரிய நீர்மின்சார உற்பத்தி நிலையத்தை உடையதாகும். இதன் மொத்த திறன் 22,500 மெகாவாட் ஆகும். இதில் 34 மின்னியக்கிகள் உள்ளன. 700 மெகாவாட் திறனுடையவை 32 ஆகும், இரண்டு 50 மெகாவாட் திறனுடையவை. இந்த 32இல் 14 அணையின் வடபுறமும் 12 தென்புறமும் அமைக்கப்பட்டுள்ளன. மீதமுள்ள ஆறு தென் பகுதியில் உள்ள மலைக்கடியில் அமைக்கப்படுகின்றன. இதன் மூலம் பெறப்படும் மின்சாரத்தின் அளவு ஆண்டுக்கு 100 TWh க்கு அதிகமாக இருக்கும் என எதிர்பார்க்கப்படுகிறது. அக்டோபர் 26, 2010 அன்று அணையின் நீர் மட்டம் உயர் அளவான 175மீ-க்கு உயர்த்தப்பட்டு அணையின் மின் உற்பத்தி முழு அளவில் நடந்தது. ஜூலை 2003ல் முதலில் மின்உற்பத்தியை தொடங்கியது. அணையில் மின் உற்பத்தி தொடங்கி 9 ஆண்டுகளுக்கு பின் 2012 ஜூலையில் 32 மின்னியக்கிகளும் இயக்கப்பபட்டு முழு அளவு (22.5 ஜிகாவாட்)மின்சாரம் எடுக்கப்பட்டது, இது சீனாவின் மொத்த நீர் மின்உற்பத்தியில் 11% ஆகும்.\n\nSection::::மின்னியக்கிகள்.\nமுதன்மை மின்னியக்கிகள் ஒவ்வொன்றும் 6,000 டன் எடை கொண்டிருப்பதுடன் 700 மெகாவாட் மின்சாரம் உற்பத்தி செய்யும் வகையில் வடிவமைக்கப்பட்டுள்ளன. மின்னியக்கிகளின் நிலை மட்டம் 80.6 மீட்டர் (264 அடி) இருக்கும்படி வடிவமைக்கப்பட்டுள்ளது. மின்னியக்கிகளில் செல்லும் நீரின் அளவு அதன் நிலை மட்டத்தை பொறுத்து 600–950 கன மீட்டர் (780–1,240 கன யார்டு) ஆக இருக்கும். நிலை மட்டம் பெரியதாக இருந்தால் அது அதிக அளவு ஆற்றலைப் பெறக் குறைந்த நீரே போதும். இங்கு ஃபிரான்சிஸ் விசைச்சுழலி பயன்படுத்தப்படுகிறது. விசைச்சுழலியின் விட்டம் 9.7/10.4 மீட்டர்; சுழற்சி வேகம் நிமிடத்திற்கு 75 ஆகும். மின்னியக்க நிறுத்தியின் வெளிப்புற விட்டம் 21.4/20.9 மீட்டரும் உட்புற விட்டம் 18.5/18.8 மீட்டரும் ஆகும். இதன் உயரம் 3.1/3 மீட்டர் ஆகும். இதுவே இவ்வகையான மின்னியக்க நிறுத்திகளில் பெரியதாகும். இந்த மின்னியக்கிகள் இரண்டு கூட்டு நிறுவனங்களால் தயாரிக்கப்படுகின்றன.\n\nSection::::சுற்றுச்சூழல் விளைவுகள்.\nSection::::உயிர்ப் பல்வகைமை.\nஅழிவுறும் நிலையிலுள்ள சைபீரிய நாரைகள் உலகில் இன்னும் 3,000 - 4,000 இருப்பதாக கருதப்படுகிறது. இவற்றில் பல குளிர்காலத்தில் இப்பகுதியிலுள்ள சதுப்புநிலத்தில் தங்கும். அணை உருவாக்கம் அந்த நிலங்களை அழித்துவிட்டது. யாங்சே ஆற்று டால்பினான பாய்ஜி அழிவதற்கு அணையும் ஓரளவுக்குக் காரணமாகும்.\n\nSection::::மின்சக்தி உருவாக்கம்.\nசீன தேசிய வளர்ச்சி மற்றும் சீரமைப்பு அமைப்பின் கூற்றுப்படி 366 கிராம் நிலக்கரியானது 1 kWh மின்சாரத்தை சீனாவில் உற்பத்தி செய்கிறது. அணை முழுதிறனில் இயங்கும் போது ஆண்டுக்கு 31 மில்லியன் டன் நிலக்கரி பயன்பாட்டை குறைக்கும். மேலும் 100 மில்லியன் டன் பசுமைக்குடில் காற்று, மில்லயன் கணக்கான புழுதி, மில்லியன் டன் சல்பர் டைஆக்சைடு, 370,000 டன்கள் நைட்ரிக் ஆக்சைடு, 10,000 டன்கள் கார்பன் மோனாக்சைடு மற்றும் குறிப்பிடத்தக்க அளவில் பாதரசம் குறைகிறது. இதனால் வடசீனாவில் மின்சாரத்துக்காக நிலக்கரி வெட்டி எடுக்கப்படுவது, சுத்தப்படுத்தப்படுவது போன்றவை குறைகின்றன.\n\nSection::::மண் அரிப்பு, வண்டல் படிதல்.\nமண் அரிப்பும் வண்டல் படிதலும் இந்த அணையை பாதிக்கும் இரண்டு காரணிகளாகும்.\n\nதற்போதைய அளவில் 80% நிலப்பரப்பு மண் அரிப்புக்கு உட்பட்டுள்ளது. அதனால் ஆண்டுக்கு 40 மில்லியன் டன்கள் வண்டல் யாங்சே ஆற்றில் படிகின்றது. அணை கட்டுவதற்காக மீள்குடியமர்த்தப்பட்ட மக்களினால் ஏற்படும் காடழிப்பு, விவசாயத் தேவைகள் மண் அரிப்பை உருவாக்குவதாக கருதப்படுகிறது.\n\nகுறிப்பிட்ட கால இடைவெளியிலும் கட்டுப்பாடற்ற முறையிலும் யாங்சே ஆற்றில் வரும் வெள்ளம் அணையினால் கட்டுப்படுத்தப்படுவதால் ஆற்றின் கீழ் பகுதிகளில் ஆற்றங்கரை அரிப்பு குறைவடையும். அணையினால் யாங்சே ஆற்றின் கழிமுகத்துக்கு செல்லும் வண்டலின் அளவு குறையும், படியும் வண்டல் அணை மின் உற்பத்தி திறனை குறைக்கும். ஆற்றின் கடற்கரையோர பகுதிகளில் அரிப்பு ஏற்படவும் அவை மூழ்கவும் ஆற்றின் கீழ்பகுதிகளில் வண்டல் குறைவது காரணமாகலாம்.\n\nஅதிகளவில் படியும் வண்டல் அணையின் மதகுகளை அடைத்து அணை உடைவதற்கு காரணமாகலாம் எனவும் கருதப்படுகிறது. ஆண்டுக்கு சராசரியாக 530 மில்லியன் டன் வண்டல் அணை நீர்தேக்கத்தில் சேரும் என விமர்சகர்கள் கூறுகிறார்கள். அணையில் சேரும் வண்டலினால் மின்னியக்கிகளின் விசைச்சுழலியின் வாயில் அடைக்கப்படும் எனவும் கருதப்படுகிறது. ஆனால் 2006லிருந்து சீனா அணையின் மேல்பகுதி ஆற்றில் நான்கு பெரிய அணைகளை கட்டிவருவதால் இந்த அணைக்கு வரும் வண்டலின் அளவு முதலில் கணிக்கப்பட்டதை விடக் குறைவாக இருக்கும்.\n\nவண்டல் வரத்து குறைவு இரண்டு விளைவுகளை ஏற்படுத்துகிறது.\n\n\nSection::::நிலநடுக்கமும் நிலச்சரிவும்.\nநிலநடுக்கம் ஏற்படக்கூடிய பகுதியில் இந்த அணை அமைந்துள்ளது. நிலநடுக்கத்தினால் ஏற்படும் நில அதிர்வும் அணையில் தேக்கப்பட்டுள்ள நீரின் எடையும் சேரும் போது அணையின் மேல்பகுதியில் உடைப்பு ஏற்படலாம். உயரும் நீர்மட்டத்தால் ஏற்படும் மண்அரிப்பு காரணமாக அடிக்கடி பெரிய அளவில் நிலச்சரிவுகள் ஏற்படுகின்றன. மே 2009ஆம் ஆண்டு ஏற்பட்ட இரண்டு நிலச்சரிவுகளில் முறையே 50,000 மற்றும் 20,000 கன மீட்டர் (65,000 and 26,000 கன யார்டு) மண் ஆற்றில் விழுந்தது.\n\nSection::::கழிவுப்பொருள் நிருவாகம்.\nஅணையின் காரணமாக ஆற்றின் மேல்பகுதியில் உள்ள சிகோஜிங் (\"Chongqing\") மற்றும் அதன் புறப்பகுதிகளில் கழிவு நீர் சுத்திகரிப்பு ஆலை மேம்படுத்தப்பட்டது. சுற்றுச்சூழல் பாதுகாப்பு அமைச்சகத்திதன் கூற்றுப்படி ஏப்ரல் 2007ல் 50க்கும் அதிகமான கழிவுநீர் சுத்தகரிப்பு நிலையங்கள் அமைக்கப்பட்டன, இவை நாளொன்றுக்கு 1.84 மில்லியன் டன் கழிவுகளை சுத்திகரித்தன. இது நகரின் தேவையில் 65% ஆகும். மேலும் 32 குப்பை கொட்டும் இடங்கள் புதிதாக ஏற்படுத்தப்பட்டு அதில் நாளொன்றுக்கு 7,664.5 டன் திடக்கழிவுகள் சேகரிக்கப்பட்டன. ஆண்டுக்கு ஒரு மில்லியன் டன்னுக்கும் அதிகமான கழிவுநீர் ஆற்றில் விடப்படுகிறது.\n\nSection::::காடுகள்.\nதற்போது மூன்று ஆழ்பள்ளத்தாக்கு பகுதியில் காட்டுப்பகுதி 10% ஆக உள்ளது, 1950ல் 20% காடுகள் இப்பகுதியில் இருந்தன.\nஐ.நாவின் உணவு விவசாய அமைப்பின் ஆராய்ச்சியானது 2008ல் ஆசிய-பசிபிக் பகுதியானது 6,000 சதுர கிமீ காட்டுப்பகுதியை பெற்றுள்ளது என கூறுகிறது. இது 1990களில் ஆண்டுக்கு 13,000 சதுர கிமீ காட்டுப்பகுதியை இழந்ததை ஒப்பிடும் போது குறிப்பிடத்தக்க மாற்றமாகும். இதற்கு முதன்மைக் காரணம் சீனா காடு வளர்ப்பில் மேற்கொண்ட முயற்சிகளே. 1998ல் ஏற்பட்ட மோசமான வெள்ளப்பெருக்கை அடுத்து காடழிப்பே இதற்கு காரணம் என சீன அரசாங்கம் கருதியதால் மூன்று ஆழ்பள்ளத்தாக்கு அணைக்கு மேல் பகுதியில் யாங்சே ஆற்றுப்படுகையில் காடுவளர்ப்பை அரசு மேற்கொண்டது.\n\nSection::::வெள்ளக்கட்டுப்பாடும் விவசாயமும்.\nஅணையின் செயல்பாடுகளில் வெள்ளக்கட்டுப்பாடு முதன்மையானதாகும். வெள்ளமானது யாங்சே ஆற்றின் பெரிய சிக்கலாகும். அணைக்கு கீழ்பகுதி ஆற்றங்கரைப்பகுதியில் பல மில்லியன் மக்கள் வசிக்கிறார்கள், பெரிய நகரங்ளான வுஹன் (\"Wuhan\"), நன்ஜிங் (\"Nanjing\"), சாங்காய் (\"Shanghai\") போன்றவை ஆற்றை ஒட்டி உள்ளன. ஏராளமான விளை நிலங்களும் சீனாவின் சிறப்பு வாய்ந்த தொழிற்கூடங்களும் ஆற்றை ஒட்டி உள்ளன.\n\nஅணை நீர்த்தேக்கத்தின் கொள்ளளவு 22 கன கிமீ (18 மில்லியன் ஏக்கர் அடி) ஆகும். இந்த கொள்ளளவின் காரணமாக பத்து அல்லது நூறு ஆண்டுகளுக்கு ஒரு முறை ஆற்றின் கீழ்பகுதியில் ஏற்படும் வெள்ளத்தின் அளவு கட்டுப்படுத்தப்படுகிறது. பெரும் வெள்ளப்பெருக்கு ஏற்பட்டாலும் அவற்றின் பாதிப்பை இந்த அணை வெகுவாகக் குறைக்கும் என எதிர்பார்க்கப்படுகிறது. யாங்சே ஆற்றில் 1954இல் ஏற்பட்ட வெள்ளத்தால் 33,169 மக்கள் உயிரிழந்தார்கள், 18,884,000 பேர் இடம் பெயர்ந்தார்கள். எட்டு மில்லியன் மக்கள் தொகையுடைய வுஹன் நகரமானது மூன்று மாதங்களுக்கு நீரால் சூழப்பட்டிருந்தது. ஜின்ஜிகுவாங் (\"Jingguang\") தொடருந்து சேவை 100 நாட்களுக்கு செயல்படவில்லை. 1954ல் ஏற்பட்ட வெள்ளத்தில் 50 பில்லியன் கன மீட்டர் நீர் வந்ததாக அறியப்படுகிறது.\n\n1998இல் இப்பகுதியில் ஏற்பட்ட வெள்ளத்தால் பல பில்லியன் டாலர் மதிப்புக்கு சேதம் ஏற்பட்டது, 2,039 சதுர கிமீ (787 சதுர மைல்) அளவில் விவசாய நிலங்கள் நீரில் மூழ்கின. இதில் 2.3 மில்லியன் மக்கள் பாதிக்கப்பட்டார்கள், 1,526 மக்கள் உயிரிழந்தார்கள். இது 40 ஆண்டுகளில் வட சீனத்தில் ஏற்பட்ட மோசமான வெள்ளமாக கருதப்படுகிறது.\n\nஆகஸ்ட் 2009இல் ஏற்பட்ட வெள்ளம் அணை வழியே சென்றதால் வெள்ளத்தின் கடுமை குறைக்கப்பட்டு வினாடிக்கு 40,000 கன மீட்டர் நீர் வெளியேற்றப்பட்டது. இதனால் அணையின் நீர்மட்டம் ஆகஸ்ட் 1, 2009இல் 145.13 மீட்டராக இருந்தது ஆகஸ்ட் 8, 2009இல் 152.88 மீட்டராக உயர்ந்தது. 4.27 பில்லியன் கன மீட்டர் வெள்ள நீரானது அணையினால் தடுத்து நிறுத்தப்பட்டது. மேலும் நீர் வெளியேற்றம் வினாடிக்கு 15,000 கன மீட்டராக குறைக்கப்பட்டதால் ஆற்றின் கீழ்பகுதி வெள்ள அபாயத்தில் இருந்து காப்பாற்றப்பட்டது.\n\nஅணையிலுள்ள நீர் வறட்சி காலமான நவம்பர் முதல் ஏப்ரல் வரை வெளியேற்றப்படுகிறது. இதனால் ஆற்றின் கீழ்பகுதிகளில் நீர் வரத்து அதிகரித்து அக்காலங்களில் விவசாயத்திற்கும் தொழிற்கூடங்களுக்கும் நீர் தடையின்றி கிடைக்கிறது. மேலும் இதனால் இக்காலத்தில் ஆற்றில் கப்பல்கள் செல்லும் சூழலும் மேம்படுகிறது. இக்காலத்தில் அணையின் நீர்மட்டம் 175 மீட்டரிலிருந்து 145 மீட்டராக குறைந்து விடுகிறது. எதிர் வரும் மாரிக்காலத்தையும் திடீர் என வெள்ளம் ஏற்பட்டால் அதை சமாளிக்கவும் இக்குறைந்த நீர்மட்டம் உதவுகிறது.\n\n2003லிருந்து இந்த அணையிலிருந்து வறட்சி காலத்தில் 11 பில்லியன் கன மீட்டர் நீர் ஆற்றில் திறந்துவிடப்பட்டுள்ளது. இதனால் வறட்சி சமாளிக்கப்பட்டதுடன் ஆற்றின் கீழ்பகுதியில் உள்ள விளை நிலங்கள் மற்றும் நகரங்கள் பயன் அடைந்தன.\n\nஜூலை 2010இல் ஏற்பட்ட வெள்ளப்பெருக்கினால் அணைக்கு வினாடிக்கு 70,000 கன மீட்டர் நீர் வரத்து இருந்தது. இதன் காரணமாக அணையின் நீர்மட்டம் ஓரிரவில் நான்கு மீட்டர் உயர்ந்தது. அணையிலிருந்து 40,000 கன மீட்டர் நீர் வெளியேற்றப்பட்டது. இந்த அணையின் காரணமாக ஆற்றின் கீழ்பகுதிகள் கடும் வெள்ளத்திலிருந்து காப்பாற்றப்பட்டுள்ளன..\n\n"}
{"id": "81947", "url": "https://ta.wikipedia.org/wiki?curid=81947", "title": "ஒளிவினை நொதி", "text": "ஒளிவினை நொதி\n\nஒளிவினை நொதிகள் அல்லது போட்டோலியேசுகள் (Photolyases (EC 4.1.99.3)) என்பன மரபணு (DNA) வழுநீக்கி நொதிகள் ஆகும். இவை கதிரவனின் இருந்து வெளிப்படும் புறவூதாக்கதிர்கள் அல்லது பிறசூழல்களில் உள்ள புற ஊதாக்கதிர்களால் மரபணுவுக்கு ஏற்படும் பழுதைச் சரி செய்யும் நொதி ஆகும். இந்நொதி செயல்படுவதற்கு நீல நிறம் அல்லது புற ஊதாக்கதிர்கள் தேவை. இதனை ஒளிவினை (ஒளியால் உந்தப்பட்டும் வினை) வழி இயங்கும் செயற்பாடு என்பர் (photoreactivation)\n\nஒளிவினை நொதிகள் (Photolyases) மரபணுவில் இணைவான (complementsary) இழைகளை இணைக்கின்றன, ஆனால் சில வகையான பைரிமிடைன் இரட்டைகளைப் (pyrimidine dimers) பிரிக்கின்றன. இப் பைரிமிடைன் இரட்டைகள் மரபணுவின் ஒரே இழையில் ஓர் இணையான தைமைன் (thymine) அல்லது சைட்டோசைன் (cytosine) அடிக்கூறுகள் (bases) பகிர்பிணைப்பு (covalent) வழி ஏற்படுவதால் உண்டாகின்றன.இந்த இரட்டை பைரிமிடைன்கள் மரபணு அமைப்பின் ஒரு புடைப்பை ஏற்படுத்துகின்றது. இதனைப் பிளப்பு அல்லது கீறல் (lesion) என்பர். ஒளிவினை நொதிகள் இந்தப் புடைப்பால் ஈர்க்கப்பட்டு அவற்றோடு பிணைந்து பழைய நிலைக்குமாற்றுகின்றது.\n\nவெய்யிலில் செல்லும் முன் உடலில் பூசிக்கொள்ளும் சில குழைமத்தில் இந்த ஒளிவினை நொதி சேர்க்கப்படுகின்றது.\n\nஇந்த நொதி பலவகையான நுண்ணுயிரிகளிலும், பூஞ்சைக் காளான்களிலும் விலங்குகளிலும் காணப்படுகின்றன. ஆனால் மாந்தர்களின் உயிரணுக்களில் காணப்படுவதில்லை.\n\n"}
{"id": "81953", "url": "https://ta.wikipedia.org/wiki?curid=81953", "title": "கைத்தறி நெசவு", "text": "கைத்தறி நெசவு\n\nகைத்தறி நெசவு (Hand-Loom Weaving) என்பது இலங்கை, இந்தியா ஆகிய நாடுகளில் முக்கியத்துவம் பெற்றுவிளங்குகின்ற ஒரு தொழிலாகும். தமிழ் நாட்டில் பல ஊர்களில் விவசாயத்திற்கு அடுத்தபடியாக இது முக்கியத்துவம் வாய்ந்து விளங்குகின்றது.\nSection::::தறி.\nதறி என்பது ஆடை தயாரிக்க பயன்படும் ஓர் ஒருங்கிணைந்த செயல்பாட்டுக்கருவியாகும்.\n\nSection::::சேலம், ஈரோடு, கரூர், நாமக்கல்.\nசேலம், ஈரோடு மற்றும் கரூர் ஆகிய நகரங்கள் கைத்தறி நெசவுக்கும் அதைச்சார்ந்த வாணிபத்திற்கும் புகழ் பெற்றவையாகும். இவ்வூர்களில் இருந்து, ஆடைகள் வட மாநிலங்களுக்கும், தென் மாநிலங்களுக்கும் அனுப்பப்படுகின்றன.\n\nSection::::உலகம் முழுவதும் ஏற்றுமதி.\nஈரோட்டிலிருந்து நெசவுத் துணிப்பொருட்களான துண்டுகள், படுக்கை விரிப்புகள், லுங்கிகள் ஆகியன உலகம் முழுவதும் ஏற்றுமதி செய்யப்படுகின்றன.\n\nSection::::தென் தமிழகத்தில் வா(மா)திரியார்களின் பாய்மரத்துணி நெசவு.\nதமிழ் நிலத் தொன்மை/ மாகடல் ஆய்வர் ஒரிசா சிவ பாலசுபிரமணியன் அவர்கள், \"காலம் காலமாய் பருத்தியை நெசவு செய்து பாய் மரத் துணியையும், கூடார துணியையும், பருத்தி ஆடைகளை செய்துவரும் தென் தமிழகத்தில் வாழ்ந்து வரும் \"வா(மா)திரியார்\" என்கின்ற நெசவு மக்களை பற்றிப் பெரும்பாலும் செய்திகள் குறிப்பிடப்படுவதில்லை.\" எனத் தனது பதிவினைச் செய்கிறார். \n\nபின்புலம்: \nதஞ்சை கோ.கண்ணன் தன் வரலாற்றாய்வில் தமிழ்க் கடலோடிகள் பற்றி குறிப்பிடும்போது, தமிழ் நிலத் தொன்மை/ மாகடல் ஆய்வர் ஒரிசா சிவ பாலசுபிரமணியன் அவர்கள் கூறுவதின் அடிப்படை அயலகத் தரவுகளின் படி சரியானதே என்பதை உறுதிப்படுத்துகிறார். \nகி.மு. மூன்றாம் நூற்றாண்டில் தமிழ்க் கடலோடிகள் சீனா, ரோமாபுரி , கிரேக்கம், அரபு ஆகிய நாடுகளுடன் கடல் வழி வணிகம் செய்தனர் என்ற பதிவுகள், சீனத்திலும், அரபியரிடமும், ரோம, கிரேக்க புவி இயலாளர்களிடமும் குறிப்புகள் உள்ளன. இவை போன்ற அயலகச் சான்றுகள் கி.மு. 3 - ஆம் நூற்றாண்டிலிருந்து 13 -ஆம் நூற்றாண்டுவரை தமிழர்களின் / தமிழ்க் கடலோடிகளின் / தமிழ் வணிகர்களின் கடல் மேலாண்மையைப் பறை சாற்றின. 13 -ஆம் நூற்றண்டிற்குப் பிறகுதான் சீனர்கள் கடல் வழி வாணிகம் செய்தமை பற்றிய தகவல்கள் உள . ஆயின் நம் பழந்தமிழ்க் கடலோடிகளுக்கு மாகடலில் பயணம் செய்ய மரக்கலங்கள் செய்து, பராமரித்திருக்க தொழில்நுட்பமிகு மரக்கலம் செய்வோரும், அதற்கு இணையாக துணைத் தொழில்கள் இருந்திருக்க வேண்டும், என்றும் வரலாற்றாய்வர் தஞ்சை கோ.கண்ணன் அவர்கள் தன் வரலாற்றாய்வில் குறிப்பிடுகிறார். \n\nஇதன் தொடர்ச்சியாக, இந்த இடைவெளித் தரவினைத் தர அணியமாய் நம்முன்னே இருப்பவர்தான் தன்முனைப்பான மாகடல்/ தமிழ்நிலத் தொன்மை பற்றிய ஆய்வர் ஒரிசா சிவ பாலசுபிரமணியன் அவர்கள். அவர் தன் ஆய்வுகளில் தென் தமிழகத்தில் இன்றும் வாழும் ஓடாவியர் என்ற பிரிவினர் பெரும் மரக்கலங்கள் கட்டியவர்கள் என்ற தகவலையும், வா(மா)திரியார்கள் என்பவர்கள் காலம் காலமாய் பருத்தியை நெசவு செய்து பாய் மரத் துணியையும், கூடார துணியையும் ,பருத்தி ஆடைகளை செய்துவருபவர்கள் என்ற தகவலையும் \nநம்முன் வைக்கிறார். ஆக நம் பழந்தமிழ்க் கடலோடிகளுக்குப் பாய்மரத் துணி, கடற்பயணம் செய்ய கூடாரத்துணி, செய்து கொடுத்தோரே தென் தமிழகத்தில் இன்றும் வாழும் வா(மா)திரியார்கள் என்ற முடிவிற்கு நாம் வர முடிகிறது.</ref>\n\nSection::::காஞ்சிபுரம் --- காஞ்சிப்பட்டு.\nகாஞ்சிபுரம் நெசவுத்தொழிலுக்கும் மிகவும் புகழ் பெற்றது. இங்கு தயாரிக்கப்படும் காஞ்சிப் பட்டுப் புடவைகள் மிகவும் பிரபலமானவை. பரம்பரை பரம்பரையாக பட்டுப்புடைவைகளை நெய்யும் நெசவாளிகள் இங்கு வாழ்கிறார்கள். \n\nSection::::காஞ்சிபுரத்தை பற்றி ஒரு பழமொழி.\nகாஞ்சிபுரத்தை பற்றி ஒரு பழமொழி உண்டு. அதாவது, 'காஞ்சீபுரம் சென்றால் காலாட்டிக்கொண்டே சாப்பிடலாம்' என்பதாகும். இதன் அர்த்தம் --- காஞ்சீபுரம் சென்றால் கைத்தறி நெசவு நெய்து, பணம் சம்பாதித்து சாப்பிடலாம் என்பதாகும்.\n\nகைத்தறியில் நெசவு நெய்யும் போது, கையையும் காலையும் பயன் படுத்த வேண்டும். அதாவது கையையும் காலையும் ஆட்டிக்கொண்டே என்பதன் அர்த்தமாகும்.\n\nSection::::திருவண்ணாமலை மாவட்டம்.\nதிருவண்ணாமலை மாவட்டத்தின் இரண்டாவது முக்கிய தொழில் பட்டு நெசவு ஆகும். ஆரணி பட்டு பிரசித்தி பெற்றது ஆகும்.\n\nSection::::கைத்தறி நெசவுக்கு புகழ் பெற்ற மற்ற ஊர்கள்.\nகைத்தறி நெசவு தமிழ் நாட்டில் பரவலாக செய்யப்பட்டுவந்த ஒரு முக்கியத் தொழில் ஆகும். பல ஊர்கள் கைத்தறி நெசவுக்கு புகழ் பெற்றவையாகும். சங்கரன்கோவில், ஆண்டிபட்டி, எட்டயபுரம், பரமக்குடி அருகே உள்ள எமனேசுவரம், திருவில்லிபுத்தூர், நெகமம், சிறுமுகை, ஆலாங்கொம்பு, புஞ்சை புளியம்பட்டி, தொட்டம்பாளையம், [சாயர்புரம் - செந்தியம்பலம்] ஆகியவையாகும்.\n\nSection::::நெசவு சார்ந்த, தொழில்கள்.\nகோவை நகரம் நெசவு சார்ந்த, தொழில்களில் முன்னணி வகிக்கும் நகரமாகும். கோவையில் சிறுதும் பெரிதுமாகப் பல துணி தயாரிப்பு ஆலைகள் உள்ளன. \n\nதிருப்பூர் ஆசியாவிலேயே மிகப்பெரிய பின்னலாடை ஏற்றுமதி மையமாகவிளங்குகிறது.\n\nSection::::சின்ன தறிப்பேட்டை --- சிந்தாரிப்பேட்டை.\nதறி கொண்டு கைத்தறி நெசவு தொழில் செய்துவந்த பகுதி சின்ன தறிப்பேட்டை (தறி- நெசவு செய்யப் பயன்படும் கருவி) ஆகும். அதுவே பேச்சு வழக்கில் மறுவி சிந்தாரிப் பேட்டை என்று தற்போது அழைக்கப்படுகிறது. சிந்தாரிப்பேட்டை- சென்னையின் மையப்பகுதியாகும். \n\n\nSection::::சான்றுகள்.\n1.Maritime Interactions between China and India: Coastal India and the Ascendancy of Chinese Maritime Power in the Indian Ocean By Tansen sen http://xa.yimg.com/kq/groups/23515725/1556552210/name/chinese+traders.pdf 1a.Nagapattinam_to_Suvarnadwipa Reflections on the Chola Naval Expeditions to S.E.Asia by.Hermann Kulke, K.Kesavpani, Vijay Sakhuja -http://books.google.com/books/about/Nagapattinam_to_Suvarnadwip.html?id=2swhCXJVRzwC 1b.The Periplus of the Erythraean Sea http://books.google.com/books?id=vpoN9PDYKC4C&q=Pliny&source=gbs_word_cloud_r&cad=5#v=snippet&q=Pliny&f=false 1c.V.A.Smith Early History of India 2nd edition Ch.XVI Sec.1 The Kingdoms of the South p.396 Ptolemy http://books.google.com/books?id=W0EbAAAAYAAJ&pg=PA396#v=onepage&q&f=false|V.A.Smith 1.d http://books.google.com/books?id=sb3H1YrHgOMC&pg=PA287#v=onepage&q&f=false|The Periplus of the Erythræan sea: travel and trade in the Indian Ocean 1.e http://books.google.co.in/books?id=DSyqVAW04VIC&lpg=PP1&pg=PA2#v=onepage&q&f=false|Maritime Southeast Asia to 1500 By Lynda Shaffer page.2 para.1, 2.\n"}
{"id": "81964", "url": "https://ta.wikipedia.org/wiki?curid=81964", "title": "நீர்க்காத்தான் குட்டி", "text": "நீர்க்காத்தான் குட்டி\n\nநீர்க்காத்தான் குட்டி (அ) நீர்க்காத்தான் பாம்பு ( Striped Keelback - \"Amphiesma stolatum\" ), ஆசியா முழுவதிலும் பொதுவாகக் காணப்படும் விடமற்ற பாம்பு.\n\nSection::::உடல் குறிப்பு.\nஏரா போன்ற செதில்களும் மெலிந்த உடலும் கொண்ட சிறு பாம்பு இது; ஒலிவுப்பழுப்பிலிருந்து சாம்பல் வரை சில நிறங்களில் இருக்கும். மொத்த நீளத்தில் கால்பகுதி இதன் மெல்லிய வாலே. முதுகின் இருபக்கத்திலும் தலையிலிருந்து வால் வரை பட்டைக்கோடுகள் நீர்க்காத்தான் பாம்பின் தெளிவான அடையாளம். \n\nSection::::வாழிடங்கள்.\nநீர்க்காத்தான் ஆற்றங்கரை, சதுப்புநிலம், ஈரநிலங்களில் பொதுவாகத் தென்பட்டாலும் நெல்வயல், புல்வெளி, புதர், தோட்டங்களிலும் பருவமழைக் காலங்களில் காணப்படும் இப்பாம்பு பகல், இரவு இரு நேரங்களிலும் இயங்கும். \n\n\n"}
{"id": "81969", "url": "https://ta.wikipedia.org/wiki?curid=81969", "title": "காயிங் கெக் இயேவ்", "text": "காயிங் கெக் இயேவ்\n\nகாயிங் கெக் இயேவ் (\"Kang Kek Iew\" அல்லது \"Kaing Kek Iev\") அல்லது பொதுவாக தோழர் டூச் (\"Duch\") பிறப்பு: நவம்பர் 17, 1942) என்பவர் 1975 முதல் 1979 வரை பொல் பொட் தலைமையில் கம்போடியாவை ஆண்ட கெமரூச் ஆட்சியில் ஒரு முக்கிய தலைவராக இருந்தவர். புனோம் பென் நகரில் டுவோல் சிலெங் என்ற சிறைச்சாலை அதிகாரியாக இவர் பெரிதும் அறியப்பட்டார். கம்போடியாவின் ஐநா ஆதரவுப் போர்க்குற்ற நீதிமன்றத்தினால் விசாரிக்கப்பட்ட முதலாவது கெமரூச் தலைவர் இவராவார். இவர் டுவோல் சிலெங் சிறைச்சாலையில் 17,000 இற்கும் அதிகமான ஆண்கள், பெண்கள், குழந்தைகளின் படுகொலை, சித்திரவதை செய்ய்யப்பட்டதை நேரில் கண்காணித்தார் எனக் குற்றம் சாட்டப்பட்டு 35 ஆண்டு கால சிறைத்தண்டனை 2010 ஜூலை 26 ஆம் நாள் வழங்கப்பட்டது. இவரது மேன்முறையீட்டை 2012, பெப்ரவரி 3 இல் விசாரித்த நீதிமன்றம் இவருக்கு வழங்கப்பட்ட தண்டனையை ஆயுட்காலமாக அதிகரித்துத் தீர்ப்பு வழங்கியது.\n\n1975 முதல் 1979 வரை கம்போடியாவை ஆட்சி புரிந்த கெமரூச் நிர்வாகம், தமக்கு எதிரானவர்களை டுவோல் சிலெங் சிறையில் அடைத்து வைத்திருந்தது. அதற்குத் தலைமை அதிகாரியாக டூச் பணியாற்றினார். கெமரூச் நிர்வாக காலத்தில் 2 மில்லியனுக்கும் அதிகமானோர் படுகொலை செய்யப்பட்டனர். 1979 இல் வியட்நாமியப் படையெடுப்பை அடுத்து கெமரூச் ஆட்சி வீழ்ச்சி அடைந்தது. கெமரூச் தலைவர் பொல் பொட் 1998 ஆம் ஆண்டில் இறந்தார்.\n\nகெமரூச்சின் வீழ்ச்சியை அடுத்து டூச் தலைமறைவானார். பல மாற்றுப் பெயர்களில் வடமேற்கு கம்போடியாவில் வாழ்ந்து வந்த இவர் பிரித்தானிய ஊடகவியலாளர் ஒருவரால் கண்டுபிடிக்கப்பட்டு 1999 ஆம் ஆண்டில் சிறைப்பிடிக்கப்பட்டார்.\n\n"}
{"id": "81972", "url": "https://ta.wikipedia.org/wiki?curid=81972", "title": "மணவாளநல்லூர் கொளஞ்சியப்பர் கோயில்", "text": "மணவாளநல்லூர் கொளஞ்சியப்பர் கோயில்\n\nகொளஞ்சியப்பர் கோயில் விருத்தாசலம் நகருக்கு மேற்கே சுமார் 2 கி.மீ தொலைவில் உள்ள மணவாளநல்லூரில் அமைந்துள்ளது. இதன் மூலவர் சுயம்பு வடிவிலான முருகன் ஆவார். இக்கோயிலின் சிறப்பு இங்கே நடைமுறையில் இருக்கும் “பிராது” எனும் வழக்கு பதிவு செய்யும் முறை, சூறை விடுதல் போன்றவையாகும். இங்கு பங்குனி உத்தரம் விழா சிறப்பாகக் கொண்டாடப்படுகிறது.\n\nSection::::பிராது கட்டுதல்.\n\"பிராது\" என்கிற வார்த்தைக்கு முறையீடு, குற்றச்சாட்டு, புகார், குறை கூறல் என்பது பொருள். இயல்பு வாழ்க்கையில் மக்கள் தங்கள் புகாரினை நீதிமன்றத்தில் முறையிடுவது போல, மக்கள் தங்கள் புகார்களை, வேண்டுகோளை ஒரு காகிதத்தில் எழுதி கொளஞ்சியப்பரை நீதிபதியாக கருதி சமர்பிப்பார்கள். சமர்பித்த மூன்று நாட்களுக்குள்ளோ, மூன்று வாரங்களுக்குள்ளோ, மூன்று மாதங்களுக்குள்ளோ, மூன்று வருடங்களுக்குள்ளோ முறையிடப்பட்ட குறை, புகாரின் தன்மையைப் பொறுத்து கொளஞ்சியப்பரே ஆய்ந்து நல்ல முடிவை தந்து, குறையை தீர்த்து, வேண்டுகோளை நிறைவேற்றி வைப்பதாக நம்பப்படுகிறது. வெளியூர்களில் இருந்தும் கூட பலரும் இங்கு வந்து இந்த பிராது பிராத்தனையை மேற்கொள்கின்றனர்.\n\nSection::::வேப்பெண்ணெய்.\nஇத்திருத்தலத்தில், பூசித்து விபூதியிடப்பட்ட வேப்பெண்ணெய் மருந்தாக வழங்கப்படுகின்றது.\n\nSection::::சூறை விடுதல்.\nவிவசாயிகள் தங்கள் நிலங்களில் நல்ல விளைச்சல் கிடைக்க இக்கோயில் வேண்டிக்கொள்கிறார்கள். அறுவடைக்குப் பிறகு வரும் பங்குனி உத்தர திருவிழா அன்று தாங்கள் விளைவித்த பயிர் விளைச்சலில் ஒரு பங்கினை கோயிலுக்கு கொண்டு வந்து மக்கள் கூட்டத்தில் மேலே எறிவார்கள் இது சூறைவிடுதல் எனப்படுகிறது. பொதுவாக சூறைவிடுதலில் முந்திரிக் கொட்டைகள் முக்கிய இடம்பெறும்.\n\nSection::::வெளி இணைப்புகள்.\nகொளஞ்சியப்பர் கோயிலின் இணையதளம்\n"}
{"id": "81974", "url": "https://ta.wikipedia.org/wiki?curid=81974", "title": "நீர் உண்டாக்கும் அரிப்பு (மருத்துவம்)", "text": "நீர் உண்டாக்கும் அரிப்பு (மருத்துவம்)\n\nநீர் உண்டாக்கும் அரிப்பு (aquagenic pruritis) என்பது மனிதர்களின் தோலின் மீது நீர் படும் போது அரிப்பு ஏற்படும் நோய் ஆகும். இந்த அரிப்பு மிகக் கடுமையாக குத்துவது ‌போல் தீவிரமாக இருக்கும்.\n\nSection::::காட்சியளிப்பு.\nநீரோ அல்லது ஈரப்பதமுள்ள காற்றோ தோலின் மீது படும் போது இந்நோயின் அறிகுறிகள் உடனடியாக உணரப்படும். இது ஒரு மணிநேரம் வரை கூட நீடிக்கும். வியர்வை, வீசும் காற்று, வெப்பநிலை வேறுபாடு, உடை மாற்றுதல், ஈரப்பதமுள்ள தரையில் படுக்க முயற்சித்தல் போன்றவற்றாலும் இது தூண்டப்படலாம்.\n\nஇது இரு பாலரிலும் எவ்வயதினரிலும் காணப்படலாம். பாலிசைதீமியா (polycythemia) அல்லது மிகை இரத்தசெல் நோயின் முதன்மை அறிகுறியாக இது வெளிப்படலாம்.\n\nசில நேரங்களில் இது பரம்பரை வழியாகக் கடத்தப்படுவதாய் அறியப்படுகிறது. இந்நோய் குறித்து மிகக் குறைந்த ஆராய்ச்சியே செய்யப்பட்டுள்ளது; இன்னும் அறியப்பட வேண்டியது நிறைய உள்ளது.\n\nஇந்நோய் மனிதரின் அன்றாட வாழ்வியல் நிகழ்வுகள் அனைத்தையும் பாதிக்கும் என்பதால் இது சாதாரணமாக எடுத்துக்கொள்ளப்படக் கூடிய நோய் அன்று. இதனால் பாதிக்கப்பட்டோர் மனஉளைச்சல் ஏற்பட்டு அல்லலுறுவார்.\n\nSection::::நோய்த்தோற்றவியல்.\nமாஸ்ட் செல்களிலிருந்து (mast cell) ஹிஸ்டமைன் (histamine) போன்ற பொருட்கள் வெளிப்படுதல் காரணமாக இது உருவாகலாம் என்று கருதப்படுகிறது.\n\n\n\n\n"}
{"id": "81976", "url": "https://ta.wikipedia.org/wiki?curid=81976", "title": "பித்த அரிப்பு", "text": "பித்த அரிப்பு\n\nபித்த அரிப்பு (biliary pruritis) என்பது அடைப்பு வகை மஞ்சட் காமாலையில் (obstructive jaundice) உடலெங்கும் ஏற்படும் அரிப்பு ஆகும். இது எதனால் ஏற்படுகிறது என்பது துல்லியமாக அறியப்படவில்லை. பித்த உப்புகள் (bile salts) தோலில் படிவதால் உண்டாவதாக பெரும்பான்மையாக நம்பப்படுகிறது. உடலினுள் உண்டாக்கப்படும் ஓப்பிய வழிப்பெறுதிகளால் உண்டாவதாகச் சிலர் கூறுகின்றனர்.\n\nமஞ்சள் காமாலை என்பது ஒரு நோய் அன்று. ஓர் அறிகுறியே! பல காரணங்களால் இது ஏற்படலாம். அப்படிப்பட்ட காரணங்களுள் பித்தப்பாதை அடைப்பும் ஒன்று. பித்தப்பாதை அடைபடுவதால் பித்தம் குடலுக்குச் சென்று செரிமானத்திற்கு உதவ முடியாமல் போய் விடுகிறது. ஆகவே பித்தம் இரத்தத்தில் கலந்து விடுகிறது.\n"}
{"id": "81983", "url": "https://ta.wikipedia.org/wiki?curid=81983", "title": "ஒன்றிய அரசுப்பணியாளர் தேர்வாணையம்", "text": "ஒன்றிய அரசுப்பணியாளர் தேர்வாணையம்\n\nஒன்றிய அரசுப்பணியாளர் தேர்வாணையம் (ஆங்கிலம்: Union Public Service Commission) அல்லது (UPSC), இந்திய அரசுப் பணிகளுக்கான தகுதி வாய்ந்த பணியாளர்களைத் தேர்வு செய்வதற்காக அமைக்கப்பட்ட ஒரு தனி அமைப்பாகும். இவ்வமைப்பு இந்திய அரசின் பல அரசுத் துறைகளின் பணிகளுக்கான பணியாளர்களுக்கான விண்ணப்பங்களைப் பெற்று அவர்களுக்கான எழுத்துத் தேர்வு மற்றும் நேரடித் தேர்வு ஆகியவற்றின் மூலம் தகுதி வாய்ந்த பணியாளர்களைத் தேர்வு செய்து கொடுக்கும் பணியைச் செய்து வருகிறது.இந்திய ஆட்சிப் பணி,இந்தியக் காவல் பணி, இந்திய வெளிநாட்டுப் பணி போன்ற பணிச்சேவைகளை ஒழுங்குபடுத்தி அப்பணியாளர்களின் பணிக்கால வாழ்வு, பயிற்சி மற்றும் சேவைவிதிகளை கட்டுப்படுத்தி வருகிறது.இந்திய அரசியலமைப்பு பகுதி XIV -ஒன்றிய மட்டும் மாநிலங்களின் கீழான சேவைகள் - விதிகள் 315 முதல் 323வரை) ஒன்றிய அளவில் மற்றும் மாநில அளவில் தேர்வாணையங்களை நிறுவது குறித்து விளம்புகிறது. \nSection::::வரலாறு.\nஉயர்நிலை அரசுப்பணிச்சேவைகளில் இந்தியர்களும் பங்கேற்க வேண்டும் என்ற இந்திய அரசியல்வாதிகளின் விருப்பத்திற்கிணங்க 1926ஆம் ஆண்டு அப்போதைய பிரித்தானிய இந்திய அரசு முதல் தேர்வாணையத்தை அக்டோபர் முதல் நாளன்று நியமித்தது.இவ்வாணையத்தின் செயற்பாடுகள் பரிந்துரைகள் என்ற நிலையிலேயே இருந்தமையால் இந்திய அரசியலாருக்கு இது திருப்தி அளிக்கவில்லை. ஆகவே பிரித்தானிய அரசு கூட்டு அரசுப்பணியாளர் தேர்வாணையத்தை (Federal Public Service Commission) 1935ஆம் ஆண்டு இந்திய அரசுச் சட்டத்தின் கீழ் அமைத்தது.இச்சட்டம் மாநிலங்களிலும் மாநில அளவில் தேர்வாணையங்கள் அமைத்திட வழி செய்தது.\nவிடுதலைக்குப் பிறகு, அரசுப்பணிகளுக்கு பாரபட்சமற்ற முறையில் பணியாளர்களை தேர்ந்தெடுக்கவும் பணியாளர்களின் உரிமைகளைக் காத்திடவும் தன்னாட்சி நிலைபெற்ற காப்பான அமைப்பொன்றின் தேவையைக் கருத்தில் கொண்டு அரசியலமைப்புப் பேரவை கூட்டு அரசுப்பணியாளர் தேர்வாணையத்திற்கு அரசியலமைப்பு அங்கீகாரம் வழங்கி ஒன்றிய அரசுப்பணியாளர் தேர்வாணையம் உருவானது.\n\nமாநிலத்தின் ஆளுநர் வேண்டினால், குடியரசுத் தலைவரின் ஒப்புமையுடன்,மாநிலப் பணியாளர்களுக்கானத் தேடலையும் மேற்கொள்ளலாம். அவ்வாறு மணிப்பூர் மற்றும் கேரள மாநிலங்களுக்கு செயலாற்றி வருகிறது.\n\nSection::::தேர்வாணைய உறுப்பினர்கள்.\nஇந்திய அரசியலமைப்பின் 315ஆம் ஷரத்தின் கீழ் யூபிஎஸ்சி தலைவர் மற்றும் பத்து உறுப்பினர்களுடன் அமைக்கப்பட்டுள்ளது.இவர்களின் பணிவிதிகள் ஒன்றிய அரசுப்பணியாளர் தேர்வாணையம் (உறுப்பினர்கள்)ஒழுங்குமுறை சட்டம்,1969 கீழ் வரையறுக்கப்பட்டுள்ளன.\n\nதேர்வாணையத் தலைவரும் உறுப்பினர்களும் குடியரசுத் தலைவரால் நியமிக்கப்படுகின்றனர்.50 விழுக்காடு உறுப்பினர்கள் குறைந்தது பத்தாண்டுகளாவது அரசுப்பணியாற்றிய பணியிலுள்ள அல்லது ஓய்வுபெற்ற அரசுப்பணியாளர்களாவர்.\n\nஒவ்வொரு உறுப்பினரும் ஆறு ஆண்டுகள் அல்லது 65 அகவை வரை (இரண்டில் எது முதல் நிகழ்வோ அதுவரை) பதவியில் இருக்கலாம்.\n\nகுடியரசுத்தலைவருக்கு எந்நேரமும் தம் பணிவிலகல் விண்ணப்பத்தை அளிக்கலாம். தவிர, உறுப்பினரின் துர்நடத்தை (அத்தகைய நடத்தை விசாரிக்கப்பட்டு உச்சநீதிமன்றத்தால் உறுதி செய்யப்பட்டிருக்க வேண்டும்), நொடிப்பு நிலை எய்தல், பணி தொடர்பில்லாத வெளிவேலைகளை பணம் பெற்றுக்கொண்டு செய்தல் அல்லது அவரது உடல மற்றும் மனநிலை குறித்த குடியரசுத்தலைவரின் மதிப்பீட்டில் இலாயக்கற்றவர் போன்ற காரணங்களினால் குடியரசுத்தலைவர் அவரை பணிநீக்கம் செய்யலாம்.\n\nமே 2010 அன்று தேர்வாணையத் தலைவராக குவாலியர் இந்திய தகவல் தொழில்நுட்பம் மற்றும் மேலாண்மைக் கழக இயக்குனராக இருந்த பேராசிரியர் டி.பி.அகர்வால் உள்ளார். பத்து பிற உறுப்பினர்கள் உள்ளனர்.\n\nதேர்வாணையத்திற்கு உதவிட ஓர் செயலர் மற்றும் இரு கூடுதல் செயலர்கள் தலைமையில் பல இணை செயலர்கள்,துணை செயலர்கள் மற்றும் பிற பணியாளர்கள் அடங்கிய செயலகம் செயல்படுகிறது.\n\n"}
{"id": "81985", "url": "https://ta.wikipedia.org/wiki?curid=81985", "title": "இராமாவில் கந்தசுவாமி கோயில்", "text": "இராமாவில் கந்தசுவாமி கோயில்\n\nஇராமாவில் கந்தசுவாமி கோவில் இலங்கையின் வடக்கே யாழ்ப்பாண மாவட்டத்தில் தென்மராட்சிப் பிரதேச செயலர் பிரிவில் இராமாவில் என்னும் இடத்தில் கண்டி வீதிக்கு அருகில் அமைந்துள்ள ஒரு முருகன் கோவில்.\n\nSection::::ஆலய அமைப்பு.\nகர்ப்பக்கிரகத்தில் வள்ளி தேவசேனா சமேதராக முருகப்பெருமான் வீற்றிருக்கின்றார். அடுத்து அர்த்த மண்டபம், மகா மண்டபம், நிருத்த மண்டபம் தம்ப மண்டபம், வசந்த மண்டபம், யாகசாலை, மடப்பள்ளி என்பனவும் அமைந்துள்ளது. அத்தோடு பரிவார ஆலயங்களாக விநாயகர், சந்தானகோபாலர், மகாலட்சுமி, வைரவர், சண்டேஸ்வரர் என்பனவும் காணப்படுகின்றது. ஆறுமுகசுவாமி, முத்துக்குமாரசுவாமி ஆகியோருக்கு தனித்தனியான ஆலயங்களும் (தேவசபை) அமைக்கப்பட்டுள்ளது.\n\nSection::::நித்திய பூசை.\nஇங்கு நித்திய பூசை இரண்டு காலங்கள் நடைபெறுகின்றது.\nSection::::ஆலய உற்சவங்கள்.\nSection::::கார்த்திகைத் திருவிழா.\nஒவ்வொரு மாதமும் வரும் கார்த்திகை நட்சத்திரத்தன்று முருகப்பெருமானுக்கு விஷேட பூசையும் திருவிழாவும் நடைபெறுகின்றது.\nSection::::சிவராத்திரி.\nமாசி மாதத்தில் வரும் மகாசிவராத்திரி அன்று இரவு நான்கு சாமப் பூசை நடைபெறுகின்றது.\n\nSection::::கந்தசட்டி.\nஐப்பசி மாதத்தில் வரும் கந்தசட்டி ஆறு நாட்களும் அபிஷேகமும் உற்சவமும் நடைபெற்று ஆறாம் நாள் சூரன் போரும், ஏழாம் நாள் திருக்கல்யாணமும் நடைபறுகின்றது.\nSection::::வருடாந்த மகோற்சவம்.\nஆனி மாத அமாவாசைத் திதியை அந்தமாகக் கொண்டு 10 தினங்கள் மகோற்சவம் நடைபெறுகின்றது.\n"}
{"id": "81987", "url": "https://ta.wikipedia.org/wiki?curid=81987", "title": "காந்தத் தயக்கம்", "text": "காந்தத் தயக்கம்\n\nபுறக் காந்தப்புலம் ஒன்றில் வைக்கப்படும் ஒரு அயக்காந்தப் பொருள் காந்தப்புலத்தின் திசையிலேயே காந்தமாக்கம் அடையும்; அவ்வாறு ஒரு திசையில் காந்தமாக்கப்பட்ட அயக்காந்தப் பொருள், காந்தமாக்கும் புலத்தைச் சுழியாக்கிய பின்னரும் தன் காந்தத்தன்மையை இழக்காது. இவ்வாறு, காந்தமாக்கும் புலத்தைப் பொறுத்து காந்தத்தன்மை பின் தங்கும் நிலை காந்தத் தயக்கம் (\"magnetic hysteresis\") எனப்படும். இத்தயக்கத்திற்குக் காரணம் அயக்காந்தப் பொருளில் காணப்படும் காந்தத் திரளங்களே. ஒரு முறை இத்திரளங்களை திசையமைத்து விட்டால், மீண்டும் இவற்றைப் பழைய நிலைக்குக் கொண்டு வர ஆற்றல் தேவை; அயக்காந்தப் பொருள்களுக்கே உரித்தான இந்த காந்த நினைவுப்பண்பு\n"}
{"id": "81990", "url": "https://ta.wikipedia.org/wiki?curid=81990", "title": "எட்டிசலட்", "text": "எட்டிசலட்\n\nஎட்டிசலட் (Etisalat இலங்கை) (2007 வரை செல்டெல் (Celltel) என்றும், 2007 மற்றும் 2010 இடையே டிகோ (Tigo) என்றும் அழைக்கப்பட்டது) இலங்கையில் இயங்கும் ஒரு மொபைல் தொலைத்தொடர்பு நெட்வொர்க் ஆகும். அது தற்போது ஐக்கிய அரபு எமிரேட்டில் சார்ந்த தொலை தொடர்பு நிறுவனம் எடிசலட் இக்கு சொந்தமானது. எட்டிசலட் இலங்கையில் பிப்ரவரி 2012 இறுதியில் 4.2 மில்லியன் வாடிக்கையாளர்கள் இருந்தனர். இந்த நிறுவனம் தெற்கு ஆசியாவில் முதல் முறையாக எச்எஸ்பிஏ+ (HSPA+) சேவைகள் 15 ஆகஸ்ட் 2012 முதல் வழங்க போவதாக அறிவித்தது.\n\nSection::::செல்டெல் மற்றும் டீகோ.\nதற்போது எடிசலட் ஆக கருதப்படும் மொபைல் நெட்வொர்க் ஜூன் 1989 இல் செல்டெல் (Celltel) எனும் பெயருடன் மோட்டோரோலா டிஏசிஎஸ் (TACS) நிறுவனத்தால் இலங்கையின் முதலாவது செல்லுலர் வலையமைப்பகாக ஆரம்பிக்கப்பட்டது பின்னர் 2007 ஆம் ஆண்டு மில்லிகாம் இன்டர்நேஷனல் (Millicom International) நிறுவனத்திற்கு கை மற்றம் செய்யப்பட்டு டிகோ என பெயர் மாற்றபட்டது.\n\nSection::::சந்தை விரிவாக்கம்.\nமார்ச் 2006 இல் இருந்து அக்டோபர் 2006 வரையிலான 8 மாதகாலப் பகுதியில் 500 தொலைத்தொடர்பாடற் கோபுரங்களை நிர்மாணித்துள்ளது. இதுவரை மொத்தம் 1100 தகவல் கோபுரங்களைக் கொண்டுள்ள எடிசலாட் எதிர் காலத்தில் $138 மில்லியனை செலவு செய்து மேலும் 480 தகவல் கோபுரங்களை அமைக்குவுள்ளது . எட்டிசலட் 2.325 மில்லியனுக்கும் வாடிக்கையாளர்களைக் கொண்டுள்ளதுடன் இது நகர்பேசி சந்தையில் 17% என்பதையும் குறிப்பிடவேண்டும்.\n\nஎடிசலாட் இலங்கையில் கூகிள் காலண்டரூடாகக் குறுஞ்செய்திகள் அனுப்பும் வசதியுள்ள வலையமைப்புக்களுள் ஒன்றெனினும் இதில் இடத்தைக் காட்டும் (அதாவது எந்தக்கோபுரத்திற்கு அருகில் நிற்கின்றீர்கள் எடுத்த்துக் காட்டாக திருகோணமலை) என்னும் வசதி இன்னமும் கிடையாது.\n\nSection::::சேவைகள்.\nஎட்டிசலாட் நிறுவனம் சாதாரண குரல் அழைப்பு, குறுஞ்செய்தி, ஜி.பி.ஆர்.எஸ், 3ஜி,இணையதளம் போன்ற சேவைகளை வழங்குகின்றது.\n\n"}
{"id": "81991", "url": "https://ta.wikipedia.org/wiki?curid=81991", "title": "எயார்டெல் (இலங்கை)", "text": "எயார்டெல் (இலங்கை)\n\nஏர்ட்டெல் அல்லது எயார்டெல் (\"Airtel Sri Lanka\") இலங்கையில் நகர்பேசித் தொலைத்தொடர்புச் சேவைகளை வழங்கும் ஒரு நிறுவனமாகும். இது இந்தியாவின் பாரதி ஏர்ட்டெல் நிறுவனத்தின் சகோதர நிறுவனம் ஆகும். இலங்கையின் தொலைத்தொடர்புகள் ஆணைக்குழு 2006ஆம் ஆண்டளவில் ஏர்ட்டெல்லிற்கு அனுமதியளித்து, 2007இன் முற்பகுதியில் நடவடிக்கைகளைத் தொடங்குவதாக இருந்தது. எனினும் எயார்டெல் ஜனவரி 12, 2009 முதலே இலங்கையில் சேவைகளை ஆரம்பித்து வழங்கிவருகின்றது. இந்த நிறுவனத்திற்கு 1.1 மில்லியன் வாடிக்கையாளர்கள் இருப்பதாக அறிவிக்கப்பட்டுள்ளது. இது இலங்கையின் மொத்த நகர்பேசிப்பாவனையாளர்களின் தொகையில் 8% ஆகும்.\n\nSection::::வலையமைப்புக் குறியீடு.\nMNC: 413 05 சேவை வழங்குநரின் குறியீடு: 075\n\nSection::::சேவைகள்.\nஇது இலங்கையின் சகல மாவட்டங்களிலும் சேவையை விரிவாக்கியுள்ளது.\n\nஎயார்டெல் நிறுவனம் குரல் அழைப்புகள், குறுஞ்செய்திகள் என்பனவற்றை வழங்குகின்றது. இலங்கையின் கொழும்பு, நீர்கொழும்பு, கண்டி, காலி, யாழ்ப்பாணம் ஆகிய பகுதிகளிலேயே 3ஜி அகலப்பட்டை இணைப்பு வழங்கப்பட்டுள்ளது. இலங்கையின் கிழக்குப் பகுதிக்கான 2ஜி எட்ஜ் (நொடிக்கு 236.8 கிலோபிட்ஸ்) அளவிலான எட்ஜ் தொழில்நுட்பத்துடன் கூடிய இணைய சேவைகளையும் வழங்குகின்றது. அகலப்பட்டை இணைப்பைக் கிழக்கில் பெற்றுக்கொள்ளவோ விநியோகிக்கவோ முடியாது இதைத் தலைமை அலுவலகத்தில் இருந்து பெற்றுக்கொண்டு கிழக்கிலும் பாவிக்கலாம். முற்கொடுப்பனவுக் கொடுப்பனவுகள் இலக்கங்கள் காலாவதியாகி 3 மாதங்களில் மீள்சுழற்சி செய்யப்படும். அகலப்பட்டை இணைப்பில் ஒலி அழைப்பை ஏற்படுத்தமுடியாது எனினும் குறுஞ்செய்திகளை அனுப்பலாம். ஏர்ட்டெல் இலங்கையில் 1000இற்கும் மேற்பட்ட தொலைத்தொடர்பாடற் கோபுரங்களைக் கொண்டுள்ளது.\n\nமுற்கொடுப்பனவு செய்யப்பட்ட இணைய இணைப்பிற்கு APN airtellive உம் பிற்கொடுப்பனவிற்கு APN airtelpower உம் ஆகும்.\nவடக்கு மாகணத்தின் வவுனியா மன்னார் கிளிநொச்சி முல்லைதீவு மாவட்டங்களில் சில இடங்களில் சேவை கிடைப்பதில்லை, சேவை கிடைக்கும் பல இடங்களில் 3ஜி சேவை கிடைப்பதில்லை\n\nSection::::கிளை, வாடிக்கையாளர் சேவை விபரங்கள்.\nஏர்ட்டெல் தொலைபேசியில் இருந்து 555 என்ற இலக்கத்தை அழைப்பதன் மூலமோ அல்லது ஏனைய தொலைபேசிகளில் இருந்து 0755555555ஐ அழைப்பதன் மூலமோ வாடிக்கையாளர் சேவையைப் பெற்றுக்கொள்ளலாம். இது தவிர 555@airtel.lk என்ற மின்னஞ்சல் ஊடாகவும\nவாடிக்கையாளர் சேவையைப் பெற்றுக்கொள்ளலாம். வாடிக்கையாளர் சேவையைப் பெறும்போது முதலாவது மொழி சிங்களம், இரண்டாவது தமிழ், மூன்றாtது ஆங்கிலம் ஆகும். \n\n\n"}
{"id": "81993", "url": "https://ta.wikipedia.org/wiki?curid=81993", "title": "யெகோவாவின் சாட்சிகளும் குருதிக்கொடையும்", "text": "யெகோவாவின் சாட்சிகளும் குருதிக்கொடையும்\n\nயெகோவாவின் சாட்சிகள் (Jehovah's Witnesses) திருவிவிலியம் தங்களைக் குருதி மற்றும் குருதிப்பொருட்களை உட்கொள்வதைத் தடை செய்வதாக நம்புகிறார்கள். எனவே இவர்கள் உயிரைக் காப்பாற்ற வேண்டிய அவசர நிலையில் கூட இரத்தம் மற்றும் இரத்தப் பொருட்களை ஏற்பதில்லை. குருதி மட்டுமின்றி குருதியின் முக்கிய நான்கு பகுதிப் பொருட்களான சிவப்பணு, வௌ்ளையணு, இரத்தத் தட்டு, பிளாஸ்மா இவற்றையும் இவர்கள் ஏற்றுக்கொள்ளவே மாட்டார்கள். ஆனால், இரத்தத்தின் இதர பகுதிப் பொருட்களான ஆல்புமின், நோய்எதிர் புரதம், இரத்த உறைதல் கரணிகள் இவற்றை ஏற்பதில் எந்த விதக் கட்டுப்பாடுமில்லை.\n\nஇக்கொள்கை 1945இல் உருவாக்கப்பட்டதிலிருந்து இன்று வரை சில மாறுதல்களைக் கண்டுள்ளது.\n\nஎனவே இவர்கள் \"குருதியில்லா அறுவை சிகிச்சை\"யை வலியுறுத்துவதோடு அது குறித்து விரிவான விளக்கங்களை அளிக்கும் மையங்களையும் அமைத்துள்ளனர்.\n"}
{"id": "82012", "url": "https://ta.wikipedia.org/wiki?curid=82012", "title": "ஸ்ரீ லங்கா டெலிகொம்", "text": "ஸ்ரீ லங்கா டெலிகொம்\n\nஇலங்கைத் தொலைத் தொடர்பு நிலையம் இலங்கையில் மிகப் பெரிய தொலைத் தொடர்புநிலையமாகும். இது 850, 000 மேற்பட்ட கம்பி இணைப்பு வாடிக்கையாளர்களைக் கொண்டுள்ளது. இதற்கு மேலதிகமாக 300, 000 இற்கும் மேற்பட்ட CDMA தொலைபேசி வாடிக்கையாளர்களைக் கொண்டு 1 மில்லியனுக்கும் மேற்பட்ட வாடிக்கையாளர்களைக் கொண்ட தொலைத்தொடர்பு நிலையமாக விளங்குகின்றது. ஆரம்பத்தில் அரச முதலீட்டில் உருவாக்கப் பட்ட நிலையம் பின்னர் 1997இல் ஜப்பானிய நிறுவனம் ஒன்றிற்கு விற்கப் பட்டது. இது தனியார் மயமாக்கப் பட்டபின்னர் செல்பேசி சேவையை வழங்கிய மோபிற்றலை உள்வாங்கிக் கொண்டது. 2006 ஆம் ஆண்டில் லங்காபெல், சண்ரெல் ஆகியவற்றின் சிடிஎம்ஏ(CDMA) வெற்றியை அவதானித்த இலங்கை தொலைத் தொடர்பு நிலையம் இச்சேவையை ஆரம்பித்தது. \n\nSection::::இணையசேவைகள்.\nSection::::டயல் அப் இணைப்புக்கள்.\n56கிலோபிட்ஸ்/செக்கண் வேகத்திலான டயல் அப் இணைப்புக்களை வழங்கி வருகின்றது. இது தவிர சிடிஎம்ஏ(CDMA) தொலைபேசியூடாக 115 கிலோபிட்ஸ்/செக்கண் வேகத்திலும் இணைப்பை வழங்கிவருகின்றது. பல்வேறு நிறுவனங்களும் கம்பித்தொலைபேசியயூடாக இச்சேவையினை இலங்கையில் வழங்குகின்றபோது அநேகமானவற்றின் வேகம் இதைவிடக் குறைவானது. சாதாரண தொலைபேசிகளூடாக இணைப்பை மேற்கொள்கையில் பயனர் பெயரில் பயனர்@pre.sltnet.lk என்றவாறும் சிடிஎம்ஏ(CDMA) தொலைபேசியில் பயனர்@pre.sltnet என்றவாறும் வரும் சிடிஎம்ஏ இணைப்பில் பயனர் பெயரில் .எல்.கே(.lk) என்பது தேவையில்லை என்பதைக் கவனிக்கவும்.\n\nடயல் செய்யும் இலக்கங்கள்\n\nSection::::அகன்ற அலை இணைப்புக்கள்.\nஇலங்கையில் அகலப்பட்டை இணைப்புகள் பெரும்பாலான பகுதிகளில் வழங்கப்பட்டு வருகின்றது . ஆரம்ப காலத்தில் கொழும்பு மற்றும் புறநகரப் பகுதிகளில் மட்டுமே இந்த சேவை வழங்கப்பட்டிருந்தமை குறிப்பிடத் தக்கது.\nஇந்நிறுவனம் இருவகையான இணைப்புக்களை வழங்கி வருகின்றது. இவ்விணைப்புக்களானது கொழும்பில் ஏற்கனவேயிருந்த அநேகமாக எல்லா குத்தகைக்கான இணைப்புக்களை (leased lines) மாற்றீடு செய்துள்ளது\n\nSection::::அலுவலக இணைப்பு.\nபதிவிறக்கம் 2 மெகாபிட்ஸ்/செக்கண், மேலேற்றம் 512 கிலோபிட்ஸ்/செக்கண்\n\nSection::::வீட்டு இணைப்பு.\nபதிவிறக்கம் 512 கிலோபிட்ஸ்/செக்கண், மேலேற்றம் 128 கிலோபிட்ஸ்/செக்கண்.\nஇதில் இணையத்தைக் குறைவாகப் பாவிப்பவர்களுக்கான 1 ஜிகாபைட்டிற்குக் குறைவாகப் பாவிப்பவர்களுக்கு வசதியாக ஓர் கணக்கும் அறிமுகப்படுத்தப்பட்டுள்ளபோதிலும் இவை மிகையாக இணையத்தைப் பாவிப்ப்பவர்களுக்குச் செலவானது ஆகும்.\n\nSection::::குத்தகைக்கு விடப்படும் இணைப்புக்கள்.\nகுத்தகைக்கு விடப்படும் இணைப்புக்கள் இலங்கையில் அகலப்பட்டை அல்லது அகன்ற அலை என்கின்ற எ டீ எஸ் எல்(adsl) இணைப்பு இல்லாத இடங்களில் மிகையான கட்டணம் காரணமாக ஓரளவே பாவனையில் உள்ளது. இது 64கிலோபிட்ஸ்/செக்கண் வேகத்திலும் அதனின் முழுமட்ங்குகளிலும் இணைப்பை வழங்குகின்றது (அதாவது 128 கிலோபிட்ஸ்/செக்கண், 192 கிலோபிட்ஸ்/செக்கண்) \n\nDNS சேவரின் முகவரிகள் 203.115.0.46 மற்றும் 203.115.0.18 ஆகும். இது கட்டாயம் என்றல்ல விரும்பினால் ஒப்பின் டிஎன்எஸ் போன்ற சேவைகளைப் பயன்படுத்தலாம். இதைப் பயன்படுத்த 208.67.222.222 மற்றும் 208.67.222.222 ஆகும்.\n\nSection::::வை-பை இணையம்.\nஸ்ரீ லங்கா டெலிகொம் கம்பியற்ற இணையச் சேவை முறைகளில் ஒன்றான வை-பை முறையில் இணையச் சேவைகளை வழங்குகின்றது. இந்தச் சேவை தற்போது பண்டாரநாயக சர்வதேச விமான நிலையத்தில் கிடைக்கின்றது. ஒரு மணி நேரத்திற்கு ரூபா 200 என்ற வீதத்தில் கட்டணம் அளவிடப்படுகின்றது .\n\nSection::::ஸ்ரீ லங்கா டெலிகொம்மின் சகோதர நிறுவனங்கள்.\nஸ்ரீ லங்கா டெலிகொம் பல சகோதர நிறுவனங்களைக் கொண்டுள்ளது. \n\nடெலிக்கொம் நிறுவனம் 1930 முதல் தொலைபேசி விபரக்கொத்தை வெளியிடுகின்றது. 2002 ம் ஆண்டு முதல் ஸ்ரீ லங்கா டெலிகொம் த ரெயின்போ பேஜஸ் எனும் விபரக்கொத்தை வெளியிடுகின்றது. இதுவே இலங்கையின் ஒரே வியாபார தகவல்களை அடக்கிய விபரக்கொத்து என்பதையும் குறிப்பிடவேண்டும்.\n\n"}
{"id": "82019", "url": "https://ta.wikipedia.org/wiki?curid=82019", "title": "சூரிய மின்கலம்", "text": "சூரிய மின்கலம்\n\nசூரியக்கலம் (solar cell), அல்லது ஒளிமின்கலம் (photovoltaic cell) என்பது ஓளி ஆற்றலை நேரடியாக ஒளிமின் விளைவால் மின் ஆற்றலாக மாற்றும் மின் அமைப்பு ஆகும். ஒளிமின் விளைவு இயற்பியலும் வேதியியலும் ஒருங்கிணைந்த நிகழ்வாகும். சூரியக்கலம் ஒருவகை ஒளிமின்கலமாகும். இது ஒளி படும்போது மின் இயல்புகளாகிய மின்னோட்டம், மின்னழுத்தம், மிந்தடை ஆகியவற்ரை மாற்றும் மின் அமைப்பாகும். இவை சூரியப் பலகங்கள் அல்லது ஒளிமின் பெட்டகங்களின் அடைப்படை உறுப்புகள் ஆகும்s.\n\nசூரியக் கலங்கள் என்பவை அதன் ஒளிவாயில் சூரியஒளியாகவோ செயற்கை ஒளியாகவோ அமைந்த ஒளிமின் கலங்களாகும். இவை ஒளியொற்றியாக அல்லது காணியாகப் பயன்படுகின்றன. இவை ஓளியை அல்லது அகச்சிவாப்புக் கதிரை அல்லது கட்புல மின்காந்த அலைகளை அல்லது ஒளிச்செறிவைக் கண்டுபிடிக்க வல்லன.\n\nஒளிமின் கல இயக்கத்துக்கு கீழ்வரும் மூன்று இயற்பண்புகள் தேவை:\n\n\nமாறாக, சூரிய வெப்பந் திரட்டிகள் ஒளியை உறிஞ்சி வெப்பத்தைத் தருகின்றன. இந்த வெப்பத்தில் இருந்து நேரடியாகவோ மறைமுகமாகவோ இவை மின்னாக்கம் செய்யவல்லன. அதேபோல, \"ஒளிமின்பகுகலம்\" \"(photoelectrolytic cell)\" (ஒளிமின் வேதியியல் கலம் (photoelectrochemical cell)) என்பது சூரிய ஒளியூட்ட்த்தால் நீரை நீரகமாகவும் (Hydrogen) உயிரகமாகவும் (Oxygen) பிரிக்கும் அமைப்பையோ அல்லது எட்மண்டு பெபெக்கரல் உருவாக்கிய ஒளிமின்கலத்தையோ குறிக்கிறது.\n\nSection::::சூரிய மின்கலங்களின் வரலாறு.\n\"photovoltaic\" என்ற சொல்லானது கிரேக்க சொற்களான \"ஒளி\" என்ற பொருளுடைய φῶς (\"phōs\" ) மற்றும் மின்சாரம் என்ற பொருளுடைய \"வோல்டாயிக்\" ஆகியவற்றிலிருந்து உருவானதாகும், வோல்டாயிக் என்ற சொல் இத்தாலிய இயற்பியலாளர் வோல்டா அவர்களின் பெயரிலிருந்து உருவானது, மின்னூக்க விசையின் அலகான வோல்ட் என்பது அவரின் நினைவாக வைக்கப்பட்ட பெயரே ஆகும். \"photo-voltaic\" என்ற சொல் 1843 ஆம் ஆண்டிலிருந்து ஆங்கிலத்தில் பயன்படுத்தப்பட்டுவருகிறது.\n\nஒளி மின்னழுத்த விளைவு முதன் முதலில் 1839 ஆம் ஆண்டில் பிரெஞ்சு இயற்பியலாளர் ஏ. ஈ. பெக்கோரல் என்பவரால் கண்டறியப்பட்டது. இருப்பினும், சார்லஸ் ஃப்ரிட்ஸ் அவர்களால் 1883 ஆம் ஆண்டில் முதல் சூரிய மின்கலம் உருவாக்கப்படும் வரை அது கண்டறியப்படவில்லை. அவர் குறைக்கடத்தி செலினியத்தை மிகவும் மெல்லிய தங்க பூச்சினால் மேலமைத்து சந்திப்புகளை உருவாக்கினார். அந்த சாதனமானது சுமார் 1% மட்டுமே செயல்திறனுடையதாக இருந்தது. அதைத் தொடர்ந்து ரஷ்ய இயற்பியலாளர் அலெக்சாண்டர் ஸ்டோலெட்டோவ் வெளி ஒளிமின் விளைவை (1887 ஆம் ஆண்டில் ஹென்றிச் ஹெர்ட்ஸ் அவர்களால் கண்டுபிடிக்கப்பட்டது) அடிப்படையாகக் கொண்டு முதல் சூரிய மின்கலத்தை உருவாக்கினார். ஆல்பர்ட் ஐன்ஸ்டீன் 1905 ஆம் ஆண்டில் ஒளிமின் விளைவை விளக்கினார். அதற்காக அவருக்கு 1921 ஆம் ஆண்டில் இயற்பியலுக்கான நோபல் பரிசு வழங்கப்பட்டது. ரஸ்ஸல் ஓல் 1946 ஆம் ஆண்டில் நவீன சந்திப்பு குறைக்கடத்தி மின்கலத்திற்கான காப்புரிமை பெற்றார், அது டிரான்சிஸ்டர் உருவாக்கத்திற்கு வழிவகுக்கக்கூடிய தொடர் செயல்கள் தொடர்பாக பணிபுரிந்துகொண்டிருந்த போது கண்டுபிடிக்கப்பட்டது.\n\nசூரிய ஆற்றல் தொழில்நுட்பத்தின் நவீன யுகம் 1954 ஆம் ஆண்டில் தொடங்கியது, அப்போது பெல் ஆய்வகம் குறைக்கடத்திகளைக் கொண்டு பரிசோதனைகளில் ஈடுபட்டுக்கொண்டிருக்கும் போது, சில மாசுக்கள் கலக்கப்பட்ட சிலிக்கானானது ஒளியுணர்தன்மை அதிகம் கொண்டிருப்பதை தற்செயலாகக் கண்டுபிடித்தது. டேரில் சாப்பின் பெல் ஆயவகத்தின் சக பணியாளர்களான கால்வின் ஃபுல்லர் மற்றும் ஜெரால்ட் பீர்சன் ஆகியோருடன் இணைந்து, சூரிய ஒளியை பயன்மிக்க மின் சக்தியாக மாற்றக்கூடிய முதல் நடைமுறைச் சாதனத்தை உருவாக்கினார். இதன் விளைவாக சுமார் 6% செயல்திறனுள்ள சூரிய ஒளியிலிருந்து ஆற்றலை உருவாக்கும் அமைப்புகள் உருவாக்கப்பட்டன.சூரிய பேட்டரிக்கான செயல்விளக்கம் முதன் முதலில் 1954 ஆம் ஆண்டு ஏப்ரல் 25 அன்று வழங்கப்பட்டது. 1958 ஆம் ஆண்டு மார்ச் மாதத்தில் செலுத்தப்பட்ட அமெரிக்க செயற்கைக்கோளான வான்கார்டு 1 என்பதே முதல் விண்கலமாகும். அதற்கான சூரிய மின்கலங்கள் ஹாஃப்மேன் எலக்ட்ரானிக்ஸ் நிறுவனத்தால் உருவாக்கப்பட்டன. ஒரு மைல்கல்லாக அமைந்த இந்த நிகழ்ச்சி, சூரிய ஆற்றலிலிருந்து தேவையான மின்னாற்றலைப் பெற்று நிலையாகப் பொருத்தப்பட்ட நிலையில் இயங்கும் தகவல்தொடர்பு செயற்கைக்கோள்களை உருவாக்கி விண்ணில் செலுத்தும் ஆர்வத்தை உருவாக்கியது. இதுவே, பல அரசாங்கங்களை மேம்பட்ட சூரிய மின்கலங்கள் தொடர்பான ஆராய்ச்சிக்கு நிதி உதவி வழங்கத் தூண்டிய முக்கியமான முன்னேற்றமாகும்.\n\n1970 ஆம் ஆண்டில் அதிக செயல்திறன் வாய்ந்த முதல் GaAs கலப்புக்கட்டமைப்புத் தன்மை கொண்ட சூரிய மின்கலங்களை ஜோர்ஸ் ஆல்ஃபெரோ மற்றும் அவரது குழுவினர் USSR இல் உருவாக்கினர். மெட்டல் ஆர்கானிக் கெமிக்கல் வேப்பர் டெப்பாசிஷன் (MOCVD அல்லது OMCVD) தயாரிப்பு உபகரணமானது 1980களின் முற்பகுதி வரை உருவாக்கப்படவில்லை, இதனால் GaAs சூரிய மின்கலத்தை உருவாக்குவதற்கான நிறுவனங்களின் திறன் குறைவாக இருந்தது. அமெரிக்காவில், முதல் 17% செயல்திறனுள்ள காற்று நிறை பூச்சியம் கொண்ட (AM0) ஒற்றை சந்தி GaAs சூரிய மின்கலங்கள், 1988 ஆம் ஆண்டில் உற்பத்தி அளவீடுகளில் அப்ளைடு சோலார் எனர்ஜி கார்ப்பரேஷன் (ASEC) நிறுவனத்தால் உருவாக்கப்பட்டன. \"இரட்டைச் சந்தி\" மின்கலமானது ASEC நிறுவனம், GaAs அடிமூலக்கூறிலிருந்த GaAs இலிருந்து GaAs ஜெர்மானிய (Ge) அடிமூலக்கூறாக மாற்ற மேற்கொண்ட செயலாக்கத்தின் விளைவாக 1989 ஆம் ஆண்டில் உற்பத்தி அளவீடுகளில் தற்செயலாக உருவாக்கப்பட்டது. GaAs தாங்கல் அடுக்குடன் தற்செயலாக செய்யப்பட்ட Ge இன் மாசுக்கலப்பினால் உயர் திறந்த சுற்று மின்னழுத்தங்களை உருவாக்கியது, இதிலிருந்து Ge அடிமூலக்கூறை மற்றொரு மின்கலமாகப் பயன்படுத்துவதற்கான சாத்தியக்கூறு கண்டறியப்பட்டது. GaAs ஒற்றை-சந்தி மின்கலங்கள் 1993 ஆம் ஆண்டில் 19% AM0 உற்பத்தி செயல்திறனை அடைந்திருந்த்தால், ASEC நிறுவனம் அமெரிக்காவில் விண்கலங்களில் பயன்படுத்துவதற்கான முதல் இரட்டைச் சந்தி மின்கலங்களை உருவாக்கியது, அவற்றின் செயல்திறன் சுமார் 20% இலிருந்து தொடங்கியது. இந்த மின்கலங்கள் Ge ஐ இரண்டாம் நிலை மின்கல்மாகப் பயன்படுத்தவில்லை, ஆனால் மற்றொரு GaAs-அடிப்படையிலான மின்கலத்தைப் பயன்படுத்தின. அதன் விளைவாக சுமார் 22% செயல்திறனுடன் கூடிய விதத்திலான GaAs இரட்டைச் சந்தி மின்கலங்கள் உற்பத்திக்கு வந்தன. முச்சந்தி சூரிய மின்கலங்களின் AM0 தொடக்க செயல்திறன் தோராயமாக 2000 ஆம் ஆண்டில் 24%, 2002 ஆம் ஆண்டில் 26%, 2005 ஆம் ஆண்டில் 28% மற்றும் 2007 ஆம் ஆண்டில் 30% என்ற அளவிலான AM0 உற்பத்தி செயல்திறனை அடைந்தன, தற்போது தகுதிசெயலாக்கத்தில் உள்ளது.\n\nபல சந்தி சூரிய மின்கலங்களுக்கான செயல்திறன் பற்றிய சமீபத்திய உலக சாதனைகள் பற்றிய விவரங்கள் சாதனைகள் பிரிவில் விவாதிக்கப்பட்டுள்ளன.\n\nSection::::உயர்-செயல்திறன் மின்கலங்கள்.\nவிழுகின்ற சூரிய திறன் அலகு ஒன்றுக்கு (watt/watt) அதிக மின்சாரத்தை உருவாக்கும் திறன் கொண்ட உயர்-செயல்திறன் சூரிய மின்கலங்கள் ஒரு வகை சூரிய மின்கலங்களாகும். தொழிற்துறையின் பெரும்பகுதி அதிக விலைத் திறன் கொண்ட தொழில்நுட்பங்களிலேயே அதிக கவனம் செலுத்தின, அவை இதனை உருவாக்கப்பட்ட ஓரலகு திறனுக்கான விலை எவ்வளவு என்ற அடிப்படையில் கணக்கிடுகின்றன. (பெரும்பாலான செலவுகள் உருவாக்கப்படும் ஓரலகு மின் திறனுக்குத் தேவைப்படும் பரப்பைப் பொறுத்தே மாறுவதால்) செயல்திறனை அதிகரிப்பதும் உருவாக்கப்படும் ஓரலகு மின் திறனுக்கான செலவைக் குறைப்பதுமே ஒளிமின்னழுத்த மின்சாரத்தின் செலவைக் குறைக்க மேற்கொள்ளப்பட்ட இரண்டு முக்கிய உத்திகளாகும். பிந்தைய அணுகுமுறையானது குறைக்கப்பட்ட செயல்திறனின் செலவுக்கு அருகாமையிலானதாக இருக்கலாம், ஆகவே ஒளிமின்னழுத்த மின்சாரத்தின் ஒட்டுமொத்த செலவானது சூரிய மின்கலங்களின் செலவைக் குறைப்பதன் மூலமாகக் குறையும் என்ற அவசியம் இல்லை. ஒளிமின்னழுத்த செயல்திறனை அதிகரிப்பது என்பது அதீத ஆர்வத்தைப் பொறுத்தது, அதைச் சாதிக்க கல்வித் துறை மற்றும் பொருளாதாரக் கண்ணோட்டம் ஆகிய இரு புறங்களிலிருந்தும் தேவையான ஆர்வம் இருக்க வேண்டும். பல குழுக்கள் உயர் செயல்திறனுள்ளவற்றுக்கான சாத்தியக்கூறு உள்ளதெனக் கூறும் விதத்திலான பல வெளியீடுகளை வெளியிட்டுள்ளன, அவை பல கருத்தியல் சூழ்நிலைகளின் கீழ் ஒளியியல் அளவீடுகள் பலவற்றை மேற்கொண்ட பின்னர் வெளியிடப்பட்டன. மதிப்பீடு செய்யப்பட வேண்டிய அடிப்படை அளவுருக்கள் குறுக்குச் சுற்று மின்சாரம் மற்றும் திறந்த சுற்று மின்னழுத்தமும் ஆகும் என்பதால், செயல்திறனானது உண்மை சூழ்நிலைகளின் கீழ் அளவிடப்பட வேண்டும்.\n\nவலப்புறம் உள்ள வரைபடமானது விளக்குகிறது பல்வேறு பொருள்கள் மற்றும் தொழில்நுட்பங்களுக்குக் கிடைக்கப்பெற்ற சிறந்த ஆய்வக முடிவுகளை விளக்குகின்றன, இது பொதுவாக மிகச் சிறிய அதாவது ஒரு சதுர செ.மீ. கலங்களில் செய்யப்படுகிறது. வணிக ரீதியான செயல்திறன்கள் குறிப்பிடத்தக்க அளவு இன்னும் குறைவானவை.\n\nSection::::பதிவு செய்யப்பட்ட செயல்திறன்கள்.\nSection::::பல-சந்தி சூரிய மின்கலங்கள்.\nபல சந்தி சூரிய மின்கலங்களுக்கான பதிவு விவாதத்திற்குரியதாக உள்ளது. யுனிவெர்சிட்டி ஆஃப் டிலாவேர், ஃப்ரன் ஹோஃபர் இன்ஸ்டிடியூட் ஃபார் சோலார் எனர்ஜி சிஸ்டெம்ஸ் மற்றும் NREL ஆகியோரின் குழுக்கள் முறையே 42.8, 41.1 மற்றும் 40.8% என்ற சாதனைகளைப் பதிவு செய்தன. NREL பிற செயல்படுத்தல்கள் தரநிலையாக்கப்பட்ட சோதனைகளுக்கு உட்படுத்தப்படவில்லை என கூறுகிறது, யுனிவெர்சிட்டி ஆஃப் டிலாவேரின் பணித்திட்டத்தை எடுத்துக்கொண்டால், அது முழுவதுமாக கட்டமைக்கப்படாத ஒரு பேனலின் கருத்தியல் ரீதியான செயல்திறன்களை மட்டுமே விளக்குகிறது. உலகின் மூன்று ஆய்வகங்களில் செல்லுபடியாகக்கூடிய சோதனைகளைச் செய்யக்கூடிய திறன் அவர்களுக்கு மட்டுமே உள்ளதாக NREL கூறுகிறது, இருப்பினும் ஃப்ரன் ஹோஃபர் இன்ஸ்டிடியூட்டிலும் இம்மூன்று வசதிகளும் உள்ளன.\n\nSection::::மென்படலச் சூரிய மின்கலங்கள்.\n2002 ஆம் ஆண்டில், CdTe மென்படலச் சூரிய மின்கலங்களுக்கான பதிவு செய்யப்பட்ட செயல்திறமை 18% ஆகும், இந்தச் சாதனை செஃபீல்டு ஆல்லெம் பல்கலைகழகத்தால் நிகழ்த்தப்பட்டது, இருப்பினும் வெளிப்புறச் சோதனை ஆய்வகத்தினால் இன்னும் இது உறுதி செய்யப்படவில்லை.\n\nஅமெரிக்கத் தேசிய புதுப்பிக்கத்தக்க ஆற்றல் ஆராய்ச்சி மையம் NREL, காப்பர் இண்டியம் காலியம் செலனைடு மென்படலச் சூரிய மின்கலங்களில் 19.9% செயல்திறமையை அடைந்தது, அது CIGS (CIGS சூரிய மின்கலங்கள் என்பதையும் காண்க) என்றும் அழைக்கப்படுகிறது. இந்த CIGS படலங்கள், மூன்று படிநிலைகளைக்கொண்ட இணை-ஆவியாதல் செயலாக்கத்தில், இயற்பியல் ஆவிப் படிதல் முறையில் உருவாக்கப்பட்டுள்ளன. இந்த செயலாக்கத்தின் முதல் படிநிலையில் In, Ga மற்றும் Se ஆகியவை ஆவியாக்கப்படுகின்றன, இரண்டாவது படிநிலையில் Cu மற்றும் Se ஆகியவற்றின் இணை-ஆவியாதல் தொடர்கிறது. மூன்றாவது படிநிலையில் யில் In, Ga மற்றும் Se ஆகியவற்றின் ஆவியாதலினால் அது முடிக்கப்படுகிறது.\n\nமென்படலச் சூரிய மின்கலங்கள் சுமார் 15% சந்தைப்பகிர்வையும் பிற கிரிஸ்டலின் சிலிக்கான்கள் 85% ஐயும் கொண்டுள்ளன. சூரிய மின்கல மென்படலங்களில் பெரும்பாலான வணிகமுறை உற்பத்தி CdTe ஐக் கொண்டே செய்யப்படுகிறது, அதன் செயல்திறமை 11% ஆக உள்ளது.\n\nSection::::கிறிஸ்டலின் சிலிக்கான்.\nசிலிக்கானிலான அதிகபட்ச செயல்திறன் மோனோகிரிஸ்டலின் மின்கலங்களில் அடையப்பெற்றிருக்கின்றன. அதிகபட்ச வணிக ரீதியான செயல்திறன் (22%) சன்பவரின் மூலமே பெறப்படுகிறது. யுனிவெர்சிட்டி ஆஃப் சௌத் வேல்ஸ் ஆய்வகத்தில் மோனோகிரிஸ்டலின் சிலிக்கானினில் 25% செயல்திறனை அடைந்துள்ளது.. கிரிஸ்டலின் சிலிக்கான் சாதனங்கள் கருத்தியல் ரீதியான கட்டுப்பட்ட செயல்திறனான 29% மற்றும் 1-2 ஆண்டுகள் ஆற்றல் வழங்குக் காலத்தைக் கொண்டதாக இருந்தன.\n\nSection::::பயன்பாடுகளும் செயல்படுத்தல்களும்.\nசூரிய மின்கலங்கள் பெரும்பாலும் மின்சார ரீதியாக இணைக்கப்பட்டு ஒவ்வொரு மாட்யுலாக தொகுக்கப்படுகின்றன. ஒளிமின்னழுத்த மாட்யுல்களில் பெரும்பாலும் முன் புறத்தில் (சூரியனை நோக்கி உள்ள பக்கத்தில்), ஒரு கண்ணாடி ஷீட் இருக்கும், அந்த ஷீட் சூரிய ஒளியை ஊடுருவ அனுமதிப்பதோடு, குறைக்கடத்தி மென் அட்டைகளை பிற பொருள்கள் (மழை, ஆலங்கட்டி மழை போன்றவை) பாதிக்காத படி காக்கிறது. சூரிய மின்கலங்கள் வழக்கமாக தொடரிணைப்புகளாக மாட்யுல்களில் இணைக்கப்படுகின்றன, இதனால் ஓர் கூடுதல் பண்புடைய மின்னழுத்தம் உருவாக்கப்படுகிறது. மின்கலங்களை இணை சுற்றில் இணைத்தால் அதிக மின்சாரம் கிடைக்கப்பெறும். பின்னர் மாட்யுல்கள் ஒன்றுக்கொன்று இணைக்கப்படுகின்றன, அவை தொடரிணைப்பிலோ அல்லது இணை இணைப்பிலோ இணைக்கப்பட்டு ஒரு அணி வரிசையை உருவாக்குகின்றன, அதில் நாம் விரும்பும் உச்ச DC மின்னழுத்தம் மற்றும் மின்னோட்டம் கிடைக்கும் படி அமைக்கப்படுகிறது.\n\nஒரு சூரிய அணிவரிசையின் திறன் வெளியீடானது வாட்வினாடி அல்லது கிலோவாட் என்ற அலகின் மூலம் அளவிடப்படுகின்றது. பயன்பாட்டின் பொதுவான ஆற்றல் தேவைகளைக் கணக்கிடுவதற்காக, பெரும்பாலும் வாட்-மணிகள், கிலோவாட்-மணிகள் அல்லது கிலோவாட்-மணிகள்/நாள் ஆகிய அலகுகள் பயன்படுத்தப்படுகின்றன. சராசரி திறனானது உச்ச திறனின் 20% ஆகும் என்பது ஒரு பொதுவான விதியாகும், ஆகவே ஒவ்வொரு உச்ச கிலோவாட் சூரிய அணிவரிசை திறன் வெளியீடும் 4.8 கி.வா.ம/நாள் (24 மணிகள் x 1 கி.வா. x 20% = 4.8 கி.வா.ம) என்ற ஆற்றல் உற்பத்திக்கு உரியதாக இருக்கும்.\n\nசூரியனின் மூலமாக உருவாக்கப்பட்ட ஆற்றலின் நடைமுறையில் பயன்படுத்துவதற்காக, இன்வெர்ட்டர்கள் என்பவற்றைப் பயன்படுத்தி மின்சாரமானது மின்சார கிரிட்டுக்குள் செலுத்தப்படுகிறது (கிரிட்-இணைக்கப்பட்ட ஒளிமின்னழுத்த அமைப்புகள்); தனித்த அமைப்புகளில் உடனடியாக தேவைப்படக்கூடிய ஆற்றலைச் சேமித்து வைத்துக்கொள்ள பேட்டரிகள் பயன்படுத்தப்படுகின்றன.\n\nசூரிய மின்கலங்களை பிற எலக்ட்ரானிக் சாதனங்கள் சுய ஆற்றல் நிலைகொள்ளும் திறன் கொண்டவையாக ஆக்கப் பயன்படுத்தப்பட முடியும். சோலார் செல் தொலைபேசி சார்ஜர்கள், சோலார் பைக் விளக்கு மற்றும் சோலார் கேம்பிங் லாண்டன்கள் போன்ற மக்கள் தினசரி பயன்படுத்தக்கூடிய பொருள்களும் உள்ளன.\n\n\nSection::::கோட்பாடு.\nSection::::மின்சுமை கேரியர்களின் ஒளி உருவாக்கம்.\nஒரு ஃபோட்டான் ஒரு சிலிக்கான் துண்டின் மீது மோதும் போது பின்வரும் மூன்று நிகழ்வுகளில் ஒன்று நிகழும்:\n\n\nஒரு ஃபோட்டானானது உட்கவரப்படும் போது, அதன் ஆற்றல் ஒரு கிரிஸ்டலின் அடுக்கிற்கு வழங்கப்படுகிறது. வழக்கமாக இந்த எலக்ட்ரானானது இணைதிறன் பட்டையில் இருக்கும், மேலும் சகப் பிணைப்பில் இது பிணைப்புக்குள்ளான அணுக்களிடையே இறுக்கமாகப் பிணைக்கப்பட்டிருக்கும், இதனால் தொலைவிற்கு நகர்வது சாத்தியமல்ல. ஃபோட்டானால் இதற்கு வழங்கப்பட்ட ஆற்றலானது அதனை கடத்துப் பட்டைக்கு \"கிளர்ச்சியுற்று\" செல்லச் செய்கிறது, அங்கு அது குறைக்கடத்திக்குள்ளாக அது மிகவும் எளிதாக நகர முடியும். முன்னர் அந்த எலக்ட்ரான் பங்கு பெற்றிருந்த சகப்பிணைப்பானது இப்போது ஒரு எலக்ட்ரான் குறைந்து காணப்படும் — இதுவே துளை எனப்படுகிறது. ஒரு எலக்ட்ரான் இழக்கப்பட்ட சகப்பிணைப்பானது, அவற்றின் \"துளை\" வழியாக அருகாமையிலுள்ள அணுக்களின் பிணைக்கப்பட்ட எலக்ட்ரான்கள் நகர அனுமதிக்கின்றன, இதனால் அவற்றுக்குப் பின் மற்றொரு துளையை உண்டாகிறது, இவ்வாறு ஒரு துளை அடுக்கின் வழியே நகர்கிறது. இதனால் குறைக்கடத்திகளால் உட்கவரப்பட்ட ஃபோட்டான்கள் நகரக்கூடிய எலக்ட்ரான்-துளை ஜோடிகளை உருவாக்குகின்றன எனலாம்.\n\nஓர் எலக்ட்ரானை அதன் சகப்பிணைப்புப் பட்டையிலிருந்து கடத்துப் பட்டைக்கு கிளர்ந்து எழச்செய்ய, ஒரு ஃபோட்டான் பட்டை இடைவெளியைக் காட்டிலும் அதிக ஆற்றல் மட்டும் கொண்டிருந்தால் போதுமானது. இருப்பினும், சோலார் அதிர்வெண் நிறமாலை, ~6000 K வெப்பநிலையில் தோராயமாக கரும்பொருள் நிறமாலையாக விளங்குகிறது, மேலும் பூமியை வந்தடையும் சூரியக் கதிர்வீச்சின் பெரும்பகுதி சிலிக்கானின் பட்டை இடைவெளியினை விட அதிக ஆற்றலைக் கொண்டவையாகவே உள்ளன. இந்த அதிக ஆற்றல் ஃபோட்டான்கள் சூரிய மின்கலத்தால் உட்கவரப்படுகின்றன, ஆனால் இந்த ஃபோட்டான்கள் மற்றும் சிலிக்கான் பட்டை இடைவெளி ஆகியவற்றுக்கிடையே உள்ள வேறுபாடானது (ஃபோனான்கள்எனப்படும் அடுக்கின் அதிர்வுகளால்) பயன்படும் மின்னாற்றலாக மாறாமல் வெப்பமாக மாறுகிறது.\n\nSection::::மின்சுமை கேரியர் பிரிப்பு.\nசூரிய மின்கலத்தில் மின்சுமை கேரியர் பிரிப்பில் இரண்டு பிரதான மாதிரிகள் உள்ளன:\n\n\nபரவலாகப் பயன்படுத்தப்படும் p-n சந்தி சூரிய மின்கலங்களில், மின்சுமை கேரியர்களின் பிரிப்பு நிகழ்வு நடைபெறும் விதம் ஓட்டமே ஆகும். இருப்பினும், p-n-சந்தியல்லாத சூரிய மின்கலங்களில் (பொதுவாக டை மற்றும் பாலிமர் சூரிய மின்கலங்களைப் போன்ற மூன்றாம் தலைமுறை சூரிய மின்கலம்), பொதுவான நிலைமின்னியல் புலம் இல்லை என்பது உறுதி செய்யப்பட்டுவிட்டது, மேலும் பெரும்பாலும் பிரிப்பு விதம் மின்சுமை கேரியர்கள் விரவலே ஆகும்.\n\nSection::::p-n சந்தி.\nபெரும்பாலும் பொதுவாக அறியப்படும் சூரிய மின்கலம் ஒரு சிலிக்கானாலான பெரிய-பரப்பைக் கொண்ட p-n சந்தியாகவே உள்ளமைக்கப்படுகிறது. எளிமைக்காக, ஒரு n-வகை சிலிக்கானின் அடுக்கை p-வகை சிலிக்கானின் மீது நேரடி தொடர்பில் வைப்பதாக ஒருவர் கற்பனை செய்துகொள்ளலாம். நடைமுறையில், சிலிக்கான் சூரிய மின்கலங்களின் p-n சந்திகள் அவ்வாறு உருவாக்கப்படுவதில்லை, மாறாக ஒரு n-வகை மாசு p-வகை சீவல்களின் ஒரு புறம் வைக்கப்பட்டு (அல்லது இதன் மறுதலை முறையில்) உருவாக்கப்படுகின்றன.\n\np-வகை சிலிக்கானின் ஒரு துண்டு ஒரு n-வகை சிலிக்கான் துண்டுடன் நெருங்கிய தொடர்பில் வைக்கப்படும் போது, அங்கு அதிக எலக்ட்ரான் செறிவுள்ள பகுதியிலிருந்து (சந்தியின் n-வகைப் பகுதி) குறைந்த செறிவுள்ள பகுதியை (சந்தியின் p-வகைப் பகுதி) நோக்கி எலக்ட்ரான் விரவல் நிகழ்கிறது. எலக்ட்ரான்கள் இந்த p-n சந்தி வழியே விரவும் போது, அவை p-வகைப் பகுதியிலுள்ள துளைகளுடன் சேர்கின்றன. இருப்பினும் மின்சுமைகள் சந்தியின் பக்கங்களில் ஒன்றில் அமைந்து ஒரு மின் புலத்தை உருவாக்குவதால், கேரியர்களின் விரவலானது வரையறையின்றி நிகழ்வதில்லை. மின் புலமானது ஒரு டயோடை உருவாக்குகிறது, அந்த டயோடானது மின்சுமைகளின் பாய்வைத் தூண்டுகிறது, அதற்கு சுழல் மின்னோட்டம் என்று பெயர், அது எலக்ட்ரான்கள் மற்றும் துளைகளினை எதிர்த்து அவற்றின் விரவலை எதிர்க்கின்றன. எலக்ட்ரான்களும் துளைகளும் சந்தியின் குறுக்கே விரவப்பட்ட இந்தப் பகுதியே குறைப்புப் பகுதி என அழைக்கப்படுகிறது, ஏனெனில் அதில் நகரக்கூடிய மின்சுமை கேரியர்கள் அதன் பின்னர் இருப்பதில்லை. அது \"வெளி மின்சுமைப் பகுதி\" எனவும் அழைக்கப்படுகிறது.\n\nSection::::புறச் சுமையுடன் இணைப்பு.\nசூரிய மின்கலத்தின் n-வகை மற்றும் p-வகை ஆகிய இரண்டுக்கும் ஓமிக் உலோக-குறைக்கடத்தி தொடர்புகள் உருவாக்கப்படுகின்றன, பின்னர் அவற்றின் மின்முனைகள் புறச் சுமைக்கு இணைக்கப்படுகின்றன. n-வகைப் புறத்தில் உருவாக்கப்படும் அல்லது சந்தியினால் \"சேகரிக்கப்பட்டு\" n-வகை புறத்திற்கு அனுப்பப்படும் எலக்ட்ரான்கள், ஒயரின் மூலம் சென்று சுமைக்கு ஆற்றலளித்து, அவை p-வகை குறைக்கடத்தி உலோகத் தொடர்பை அடையும் வரை தொடர்ந்து சுற்றிக்கொண்டே உள்ளன. இங்கு, அவை சூரிய மின்கலத்தின் p-வகை புறத்தில் எலக்ட்ரான்-துளை ஜோடியாக உருவாக்கப்பட்ட ஜோடியிலுள்ள துளை அல்லது அங்கு உருவாக்கப்பட்ட பின்னர் சந்தியின் n-வகை புறத்திலிருந்து தள்ளப்பட்ட ஒரு துளையுடன் மீண்டும் சேர்கின்றன.\n\nஅளக்கப்படும் மின்னழுத்தமானது சிறுபான்மை கேரியர்கள், அதாவது p-வகை பகுதியிலுள்ள எலக்ட்ரான்கள் மற்றும் n-வகை பகுதியிலுள்ள துளைகள் ஆகியவற்றின் குவாசி ஃபெர்மி நிலைகளிலுள்ள வேறுபாட்டுக்கு சமமாக இருக்கும்.\n\nSection::::இதற்கு சமமான சூரிய மின்கலச் சுற்று.\nஒரு சூரிய மின்கலத்தின் எலக்ட்ரானியல் நடத்தையைப் புரிந்துகொள்வதற்கு, மின்னியல் ரீதியாக சமமானதாக இருக்கக்கூடிய மற்றும் குணங்கள் நன்கு அறியப்பட்ட தனித்த மின் கூறுகளை அடிப்படையாகக் கொண்ட ஒரு மாட்யுலை உருவாக்குவது பயனுள்ளதாக இருக்கும். ஒரு மின் மூலம் ஒரு டயோடிற்கு இணையாக இருக்கும் வகையில் அமைத்து ஒரு இலட்சிய சூரிய மின்கலத்தை மாதிரியாக்கம் செய்யலாம்; நடைமுறையில் எந்த சூரிய மின்கலமும் இலட்சிய சாதனமாக இருப்பதில்லை, ஆகவே புறத் தடைக் கூறின் ஒரு தொடர் அந்த மாதிரியுடன் சேர்க்கப்படுகிறது. இதன் விளைவான சூரிய மின்கலத்தின் சமமான சுற்று இடப்புறம் காண்பிக்கப்பட்டுள்ளது. மின்சுற்றுப் படங்களில் பயன்படுத்துவதற்கான திட்டவியல் விளக்கப் படமும் வலப்புறம் காண்பிக்கப்பட்டுள்ளது.\nSection::::சிறப்பியல்பு சமன்பாடு.\nசமமான சுற்றிலிருந்து சூரிய மின்கலத்தால் உருவாக்கப்பட்ட மின்சாரமானது மின் மூலத்தால் உருவாக்கப்பட்ட மின்சாரத்திலிருந்து டயோடின் வழியே பாயும் மின்சாரத்தைக் கழித்து, அதிலிருந்து புறத் தடையின் வழியே பாயும் மின்சாரத்தைக் கழித்தால் கிடைக்கும் மதிப்பிற்கு சமமாக இருக்கும் என்பது தெளிவாகிறது:\n\nஇங்கு, \n\nஇந்தக் கூறுகளின் வழியே பாயும் மின்னோட்டமானது அவற்றின் குறுக்கேயான மின்னழுத்தத்தைக் கட்டுப்படுத்துகிறது:\n\nஇங்கு, \n\nஷாக்லி டயோடு சமன்பாட்டின் படி, டயோடின் வழியே செல்லும் மின்னோட்டம்:\n\nஇங்கு, \n\nஓம் விதியின் படி, புற மின்தடையின் வழியே பாயும் மின்னோட்டம்:\n\nஇங்கு, \n\nஇவற்றை முதல் சமன்பாட்டில் பிரதியிட்டால், ஒரு சூரிய மின்கலத்தின் சிறப்பியல்பு சமன்பாடு கிடைக்கிறது, அது சூரிய மின்கல அளவுருக்களையும் வெளியீடு மின்னோட்டம் மற்றும் மின்னழுத்தத்தையும் தொடர்புபடுத்துகிறது:\n\nஒரு மாற்று வருவித்தல் கணக்கீடு இதே போன்றதொரு சமன்பாட்டைக் கொடுக்கிறது, ஆனால் அதில் \"V\" இடப்புறம் உள்ளது. இரண்டு மாற்றுகளும் ஒத்தவை; அதாவது, துல்லியமாக அவை ஒரே முடிவைத் தருகின்றன.\n\nதத்துவத்தின் படி, கொடுக்கப்பட்ட குறிப்பிட்ட இயக்க மின்னழுத்தம் \"V\" க்கு, இந்த சமன்பாட்டைத் தீர்ப்பதன் மூலம் அந்த மின்னழுத்தத்திலான இயக்க மின்னோட்டம் \"I\" ஐத் தீர்மானிக்கலாம். இருப்பினும், இந்தச் சமன்பாட்டில் இரண்டு பக்கங்களிலும் \"I\" ஆனது ஒரு இயல்புக்கு மாறான சார்பில் இருப்பதால் இந்தச் சமன்பாட்டுக்கு பொதுவான பகுமுறைத் தீர்வு இல்லை. இருப்பினும், தீர்வு இல்லாமலே அது இயற்பியல் ரீதியாக விவரம் வழங்கும் தன்மையைக் கொண்டதாக் விளங்குகிறது. மேலும், எண்ணியல் முறைகளைப் பயன்படுத்தி இதை எளிதாகத் தீர்க்க முடியும். (லாம்பெர்ட் W சார்பைப் பயன்படுத்தினால் இந்தச் சமன்பாட்டிற்கான பொது பகுமுறையியல் தீர்வைப் பெறுவது சாத்தியமாகும், ஆனால் லாம்பெர்ட் W சார்பையே எண்ணியல் முறைகளில் தான் தீர்க்க வேண்டியுள்ளது என்பதே நுட்பமாகும்.)\n\n\"I, n, R\" , மற்றும் \"R\" ஆகிய அளவுருக்களை நேரடியாக அளவிட முடியாது என்பதால், சூரிய மின்கல நடத்தையில் அவற்றின் ஒருங்கிணைத்த விளைவை அடிப்படையாகக் கொண்டு இந்த அளவுருக்களின் மதிப்புகளைப் பிரித்தெடுத்து அவற்றின் நேரியலற்ற பின்னடைவைப் பயன்படுத்துவதே சிறப்பியல்பு சமன்பாட்டின் மிகவும் பொதுவான பயன்பாடாகும்.\n\nSection::::திறந்த-சுற்று மின்னழுத்தம் மற்றும் குறும்-சுற்று மின்னோட்டம்.\nமின்கலமானது ஒரு திறந்த சுற்றில் இயக்கப்படும் போது, \"I = 0\" மற்றும் வெளியீடு முனைகளுக்கிடையேயான மின்னழுத்தம் \"திறந்த-சுற்று மின்னழுத்தம்\" என வரையறுக்கப்படுகிறது. புற மின் தடையானது சிறப்பியல்பு சமன்பாட்டின் கடைசி உறுப்பை புறக்கணிக்கப் போதுமான அளவு அதிகமானது எனக் கொண்டால் திறந்த-சுற்று மின்னழுத்தம் \"V\" பின்வருமாறு:\n\nஅதே போல், மின்கலமானது குறும் சுற்றில் இயக்கப்பட்டால், \"V = 0\" மற்றும் முனைகளுக்கிடையேயான மின்னோட்டம் \"I\" ஆனது \"குறும்-சுற்று மின்னோட்டம்\" ஆகும். அதிக தரமுள்ள (குறைந்த \"R\" மற்றும் \"I\" மற்றும் அதிக \"R\" ) சூரிய மின்கலத்திற்கு, குறும்-சுற்று மின்னோட்டம் \"I\" ஆனது பின்வருமாறு என நிரூபிக்கலாம்:\n\nSection::::இயற்பியல் ரீதியான அளவின் விளைவு.\n\"I\" , \"R\" மற்றும் \"R\" ஆகியவற்றின் மதிப்புகள் சூரிய மின்கலத்தின் இயற்பியல் ரீதியான அளவைச் சார்ந்தவை. மாறாக ஒத்த மின்கலங்களை ஒப்பிடுகையில், ஒன்றைப்போல் இரண்டு மடங்கு மேற்பரப்பைக் கொண்டுள்ள மின்கலமானது, கொள்கையின் படி \"I\" இன் இரண்டு மடங்கைக் கொண்டிருக்கும், ஏனெனில் மின்னோட்டம் கசியக்கூடிய சந்திப் பகுதி அதற்கு இரண்டு மடங்காகும். அதற்கு \"R\" மற்றும் \"R\" ஆகியவை மற்றொன்றின் மதிப்பில் பாதியே இருக்கும், ஏனெனில் மின்னோட்டம் பாயக்கூடிய குறுக்கு வெட்டுப் பரப்பு அதற்கு இரண்டு மடங்கு இருக்கும். இந்தக் காரணத்தினால், மின்னோட்ட அடர்த்தி அல்லது ஓரலகு மின்கலப் பரப்பிற்கு உருவாக்கப்பட்ட மின்னோட்டம் ஆகியவற்றைக் கொண்டே பெரும்பாலும் சிறப்பியல்பு சமன்பாடானது எழுதப்படும்:\n\nஇங்கு, \n\nஇந்தச் சூத்திரம் பல ஆதாயங்களைக் கொண்டுள்ளது. மின்கல சிறப்பியல்புகள் ஒரு பொதுவான குறுக்கு வெட்டுப் பரப்பைக் கொண்டு குறிக்கப்படுகின்றதால் வெவ்வேறு இயற்பியல் பரிமாணங்கள் கொண்ட மின்கலங்களின் சிறப்பியல்புகளை எளிதில் ஒப்பிட முடியும் என்பது அதில் ஒன்று. ஓர் உற்பத்தியகத்தில் இது குறைந்தபட்ச நன்மைகளையே கொண்டுள்ளது, ஏனெனில் அங்கு அனைத்து மின்கலங்களும் ஒரே அளவிலேயே இருக்கும், இது ஆராய்ச்சியிலும் உற்பத்தியாளர்கள் மின்கலங்களை ஒப்பிடுவதற்கும் பயனுள்ளதாக இருக்கும். மற்றொரு நன்மையாகும் அடர்த்தி சமன்பாடானது இயல்பாக, அளவுருக்களின் மதிப்புகளை ஒத்த எண் மதிப்பு வரிசைக்கு விரிவாக்குகிறது, இதனால் அவற்றின் எண் மதிப்புகளைப் பிரித்தறிவது எளிதாகவும் சிக்கலான தீர்வு முறைகளிலும் அவற்றைத் துல்லியமாக அறிவது இயலக்கூடியதாகவும் ஆகிறது.\n\nஇந்த சூத்திரத்தில் நடைமுறை குறைபாடுகளும் உள்ளன. எடுத்துக்காட்டுக்கு, மின்கலத்தின் அளவுகள் சுருங்கலாம் மேலும் அதனால் அதிலிருந்து பெறப்படும் அளவுருக்களின் மதிப்புகள் பாதிக்கப்படலாம் என்பதால் சில ஒட்டுண்ணி சார்ந்த விளைவுகளும் முக்கியத்துவம் பெறுகின்றன. மின்கலத்தின் விளிம்பில் மீண்டும் சேர்தல் மற்றும் கலத்தல் ஆகியவை அதிகபட்சமாக நிகழ்கிறதால், சிறிய மின்கலங்களுக்கு அதே போன்ற பெரிய மின்கலங்களுடன் ஒப்பிடுகையில் \"J\" மதிப்பு அதிகமாக அல்லது \"R\" ஆகிய மதிப்புகள் குறைவாகவும் காணப்படுகின்றன. இது போன்ற சந்தர்ப்பத்தில், மின்கலங்களுக்கிடையேயான ஒப்பீடு கட்டாயமாகும், அப்போது இந்த விளைவுகளையும் கருத்தில் கொள்வது அவசியம்.\n\nஒப்பிடக்கூடிய கட்டமைப்புடன் கூடிய சூரிய மின்கலங்களை ஒப்பிட மட்டுமே இந்த அணுகுமுறை பயன்படுத்தப்பட வேண்டும். எடுத்துக்காட்டுக்கு, பொதுவான கிரிஸ்டலின் சிலிக்கான் சூரிய மின்கலங்களைப் போன்ற பிரதானமாக இருபடி இயல்புள்ள சூரிய மின்கலங்கள் மற்றும் மெல்லிய ஏட்டு சூரிய மின்கலங்களைப் போன்ற குறுகிய ஆனால் நீண்ட மின்கலங்கள் ஆகியவற்றை ஒப்பிட்டால், அவற்றின் மின்னோட்டப் பாதையின் வகைகளின் வேறுபாடுகளின் காரணமாக தவறான கருத்தாக்க முடிவுகளும், பகிர்ந்தளிக்கப்பட்ட தொடர் மின் தடை r இன் தாக்கத்தில் தவறான கணிப்பும் விளையலாம்.\n\nSection::::மின்கல வெப்பநிலை.\nவெப்பநிலையானது சிறப்பியல்பு சமன்பாட்டை இரண்டு வழிகளில் பாதிக்கிறது: அடுக்கு உறுப்பில் உள்ள \"T\" மதிப்பின் மூலமாக நேரடியாக மற்றும் \"I\" (சரியாகச் சொன்னால், வெப்பநிலையானது அனைத்து உறுப்புகளையும் பாதிக்கிறது, ஆனால் மற்றதை விட இவ்விரண்டு உறுப்புகளை அதிகமாகப் பாதிக்கிறது) இன் மீதான தாக்கத்தின் மூலமாக மறைமுகமாக. \"T\" மதிப்பு அதிகரிக்கும் போது சிறப்பியல்பு சமன்பாட்டிலுள்ள அடுக்கின் மதிப்பு குறைகிறது, \"I\" இன் மதிப்பு \"T\" ஐப் பொறுத்து அடுக்கு முறையில் அதிகரிக்கிறது. நிகர முடிவாக வெப்பநிலை அதிகரிப்பதால் \"V\" (திறந்த சுற்று மின்னழுத்தம்) நேரியல் ரீதியாக குறைகிறது. இந்தக் குறைப்பின் எண் மதிப்பானது \"V\" இன் மதிப்புக்கு எதிர்த்தகவில் இருக்கும்; அதாவது அதிக \"V\" மதிப்பு கொண்ட மின்கலங்களுக்கு வெப்பநிலை அதிகரிக்கும் போது மின்னழுத்தம் குறையும் பாதிப்பு குறைவாகவே இருக்கும். பெரும்பாலான கிரிஸ்டலின் சிலிக்கான் சூரிய மின்கலங்களுக்கு இந்தக் குறைப்பு 0.50%/°C ஆக உள்ளது, இருப்பினும் இந்த மீயுயர் செயல்திறனுள்ள கிரிஸ்டலின் சிலிக்கான் மின்கலங்களின் இந்த வீதமானது 0.35%/°C ஆக உள்ளது. ஒப்பிடுகையில், அமார்ஃபஸ் சிலிக்கான் மின்கலங்களின் வீதம் 0.20-0.30%/°C ஆக உள்ளது, மேலும் இது மின்கலம் எவ்வாறு உருவாக்கப்படுகிறது என்பதைச் சார்ந்துள்ளது.\n\nவெப்பநிலை அதிகரிக்கும் போது ஒளியால் உருவாக்கப்பட்ட மின்னோட்டம் \"I\" இன் அளவு சிறிதளவு அதிகரிக்கிறது, மின்கலத்தில் வெப்பத்தினால் உருவாக்கப்படும் கேரியர்களின் எண்ணிக்கை அதிகரிப்பதே இதற்குக் காரணமாகும். இருப்பினும் இந்த விளைவு மிகவும் சிறிதளவே காணப்படுகிறது: கிரிஸ்டலின் சிலிக்கான் மின்கலங்களுக்கு சுமார் 0.065%/°C மற்றும் அமார்ஃபஸ் சிலிக்கான் மின்கலங்களுக்கு சுமார் 0.09% என்றும் உள்ளது.\n\nஒரு மின்கலத்தின் செயல்திறனின் மீதான வெப்பநிலையின் ஒட்டுமொத்த விளைவை, சிறப்பியல்பு சமன்பாடு மற்றும் இந்தக் காரணிகள் ஆகியவற்றை ஒருங்கே பயன்படுத்தி கணக்கிட முடியும். இருப்பினும், மின்னழுத்தத்தில் ஏற்படும் மாற்றமானது மின்னோட்டத்தில் ஏற்படும் மாற்றத்தை விட மிக அதிகம் என்பதால், செயல்திறனின் மீதான ஒட்டுமொத்த விளைவானது மின்னழுத்தத்தின் விளைவை ஒத்ததாகவே உள்ளது. பெரும்பாலான கிரிஸ்டலின் சிலிக்கான் சூரிய மின்கலங்கள் 0.50%/°C இல் செயல்திறனில் குறைகின்றன, மேலும் பெரும்பாலான அமார்ஃபஸ் சிலிக்கான் மின்கலங்கள் 0.15-0.25%/°C இல் செயல்திறன் குறைகின்றன. மேலே உள்ள படம் I-V வளைவுகளைக் காண்பிக்கிறது, அது வெவ்வேறு வெப்பநிலையில் கிரிஸ்டலின் சிலிக்கான் மின்கலத்திற்கான பொதுவான வரைபட வளைவாகும்.\nSection::::தொடர் மின் தடை.\nதொடர் மின் தடையானது அதிகரிக்கும் போது, சந்தி மின்னழுத்தம் மற்றும் முனை மின்னழுத்தம் ஆகியவற்றுக்கிடையே உள்ள மின்னழுத்த வீழ்ச்சியானது, ஒரே மின்னோட்ட அளவிற்கு அதிகரிக்கிறது. இதன் விளைவாக, I-V வளைவின் மின்னோட்டத்தினால் கட்டுப்படுத்தப்படும் பகுதியானது ஆதியினை நோக்கி கீழிறங்கத் தொடங்குகிறது, இதனால் முனை மின்னழுத்தத்தில் குறிப்பிடத்தக்க அளவு மின்னழுத்தக் குறைவு ஏற்படுகிறதுformula_10 மேலும் குறும் சுற்று மின்னோட்டம் \"I\" இலும் சிறிதளவு குறைவு ஏற்படுகிறது. \"R\" இன் மதிப்புகள் மிக அதிகமாக இருந்தாலும், \"I\" இன் மதிப்பு மிகவும் அதிகமாகக் குறையும்; இந்தப் பகுதிகளில் தொடர் மின் தடையின் பாதிப்பு அதிகமாக உள்ளது, இந்நிலையில் சூரிய மின்கலம் ஒரு மின் தடையைப் போலவே உள்ளது. இந்த விளைவுகள் வலப்புறமுள்ள படத்தில் காண்பிக்கப்பட்டுள்ள I-V வளைவுகளில் கிரிஸ்டலின் சிலிக்கான் சூரிய மின்கலங்களுக்குக் காண்பிக்கப்பட்டுள்ளன.\n\nமுதல் தோராயமாக்களில் உள்ள தொடர் மின் தடையினால் ஏற்படக்கூடிய இழப்புகள் P=VI=IR என்பதன் மூலம் பெறப்படுகிறது, மேலும் (ஒளி-)மின்னோட்டத்துடன் இருபடி முறையில் அதிகரிக்கிறது. ஆகவே அதிக ஒளியூட்டச் செறிவுகளில் தொடர் மின் தடை இழப்புகள் மிக முக்கியத்துவம் வாய்ந்தவை.\nSection::::புற மின் தடை.\nபுற மின் தடை குறையும் போது, புற மின் தடையின் வழியே செல்லும் மின்னோட்டமானது கொடுக்கப்பட்ட சந்தி மின்னழுத்தத்திற்கு அதிகரிக்கிறது. இதன் விளைவாக, I-V வளைவின் மின்னழுத்தத்தால் கட்டுப்படுத்தப்படும் பகுதியானது ஆதியை நோக்கிக் கீழிறங்குகிறது, இதனால் முனை மின்னோட்டம் \"I\" இல் குறிப்பிடத்தக்க அளவிலான குறைவு ஏற்படுகிறது, மேலும் \"V\" இலும் சிறிதளவு குறைகிறது. \"R\" இன் மதிப்பு மிகக் குறைவாக இருக்கும் போது, \"V\" இன் மதிப்பு குறிப்பிடத்தக்க அளவு குறைகிறது. அதிக தொடர் மின் தடை சூழல்களில் மோசமாக மூடப்பட்ட சூரிய மின்கலத்தின் சிறப்பியல்புகள் ஒரு மின் தடையின் இயக்க் சிறப்பியல்புகளையே ஒத்திருக்கும். வலப்புறம் காண்பிக்கப்பட்டுள்ள படத்தில் கிரிஸ்டல் சிலிக்கான் சூரிய மின்கலங்களுக்கான இந்த விளைவுகள் I-V வளைவுகளில் காண்பிக்கப்பட்டுள்ளன.\nSection::::எதிர்திசை பூரித மின்னோட்டம்.\nமுடிவிலா புற மின் தடை இருப்பதாகக் கருதுகையில், \"V\" க்கு சிறப்பியல்பு சமன்பாட்டைத் தீர்க்கலாம்:\n\nஇதனால், \"I\" அதிகரிக்கயில் \"V\" மதிப்பு அதிகரிப்பின் மடக்கையின் தலைகீழிக்கு நேர்த்தகவில் அதிகரிக்கிறது. இது, மேலே விவரிக்கப்பட்ட வெப்பநிலை அதிகரிப்பின் போது, \"V\" இல் ஏற்படும் குறைவிற்கான காரணத்தை கணிதவியல் ரீதியாக விளக்குகிறது. கிரிஸ்டலின் சிலிக்கான் சூரிய மின்கலத்தின் I-V வளைவிலான எதிர்திசை பூரித மின்னோட்டத்தின் விளைவு, வலப்புறமுள்ள படத்தில் காண்பிக்கப்பட்டுள்ளது. இயற்பியல் ரீதியாக, எதிர்திசை பூரித மின்னோட்டம் என்பது எதிர் பயாஸில் p-n சந்திகளுக்கிடையேயான கேரியர்களின் \"கசிவின்\" அளவா ஆகும். இந்தக் கசிவு சந்தியின் இரு புறங்களிலும் உள்ள பகுதிகளில் நடுநிலையில் மீண்டும் சேரும் கேரியர்களின் விளைவாகும்.\nSection::::இலட்சியத்தன்மைக் காரணி.\nஇலட்சியத்தன்மைக் காரணி (உமிழ்வுக் காரணி என்றும் அழைக்கப்படும்) என்பது ஒரு பொருத்தும் அளவுருவாகும், அது ஒரு டயோடின் நடத்தை கோட்பாட்டின் மூலம் கணிக்கப்பட்டதற்கு எவ்வளவு நெருக்கமாகப் பொருந்துகிறது என்பதை விவரிக்கிறது, அது டயோடின் p-n சந்தியை ஒரு முடிவிலா தளமாகவும், வெளி-மின்சுமைப் பகுதியில் எந்த மீண்டும் சேர்தலும் நிகழ்வதில்லை எனவும் கருதுகிறது. \"n = 1\" எனும் நிலையில் இந்தக் கோட்பாட்டிற்கான சரியான பொருத்தம் நிகழ்கிறது. இருப்பினும், பிற பகுதிகளிலான மீண்டும் சேர்தல் அளவை விட வெளி-மின் சுமைப் பகுதியிலான அளவு அதிகரிக்கும் போது \"n = 2\" . இலட்சியத்தன்மைக் காரணியின் விளைவானது வலப்புறம் காண்பிக்கப்பட்டுள்ள படத்திலுள்ள I-V வளைவிலுள்ள கிரிஸ்டலின் சிலிக்கான் சூரிய மின்கலத்துக்கான பிற அனைத்து அளவுருக்களையும் சார்ந்ததாக இல்லாமல் உள்ளது.\n\nவழக்கமான டயோடுகளை விடப் பெரியதாக இருக்கும் பெரும்பாலான சூரிய மின்கலங்கள் தாராளமாக ஒரு முடிவிலாத் தளத்தைக் கொண்டவையாக தோராயமாகின்றன, மேலும் அவை தரநிலையான சோதனை நிபந்தனைகளில் (\"n ≈ 1\" ) இலட்சிய நடத்தைக்கு அருகாமையில் உள்ளன. இருப்பினும், சில குறிப்பிட்ட இயக்க நிபந்தனைகளில் சாதனத்தின் இயக்கமானது வெளி-மின்சுமை பகுதியிலான மீண்டும் சேர்தல்களினால் கட்டுப்படுத்தப்படலாம். \"I\" இன் ஒரு குறிப்பிடத்தக்க அதிகரிப்பின் மூலம் இதன் சிறப்பியல்பு விவரிக்கப்படுகிறது, அதே போல் இலட்சியத்தன்மை காரணியிலான \"n ≈ 2\" என்ற அதிகரிப்பினாலும் விளக்கப்படுகிறது. பின்னது சூரிய மின்கல வெளியீடு மின்னழுத்தத்தை அதிகரிக்கவும் முந்தையது அதைக் குறைக்கவும் செய்கிறது. வலப்புறப் படத்தில் காண்பிக்கப்பட்டிருக்கும் படி, \"n\" மதிப்பு அதிகரிக்கும் போதான மின்னழுத்தத்தில் ஏற்படும் அதிகரிப்பு மற்றும் மேலே உள்ள படத்தில் காண்பிக்கப்பட்டுள்ள படி \"I\" மதிப்பு குறையும் போது மின்னழுத்தத்தில் ஏற்படும் குறைவு ஆகியவற்றில் சேர்க்கையே இதன் நிகர விளைவாகும். வழக்கமாக, \"I\" என்பது மிகவும் முக்கியமான காரணியும் இதன் விளைவு மின்னழுத்தத்தில் குறைவுமாகும்.\n\nSection::::சூரிய மின்கல செயல்திறன் காரணிகள்.\nSection::::ஆற்றல் மாற்ற செயல்திறன்.\nஒரு சூரிய மின்கலத்தின் \"ஆற்றல் மாற்றச் செயல்திறன்\" (η, \"ஈட்டா\") என்பது, ஒரு சூரிய மின்கலம் மின் இணைப்பில் இணைக்கப்பட்டிருக்கும் போது (உட்கவரப்பட்ட ஒளியிலிருந்து மின்சாரமாக) மாற்றப்பட்ட மற்றும் சேகரிக்கப்பட்ட திறனின் சதவீதமாகும். தரநிலையான சோதனை நிபந்தனைகளில் (STC) அதிகபட்ச திறன் புள்ளியைப் பயன்படுத்தி இந்த உறுப்பு கணக்கிடப்படுகிறது, அது \"P\" ஐ உள்ளீடு ஒளி \"இர்ரேடியன்ஸ்\" மதிப்பு (\"E\" , W/m இல்) மற்றும் சூரிய மின்கலத்தின் \"மேற்பரப்பு\" (\"A\" மீ) ஆகியவற்றால் வகுப்பதால் கணக்கிடப்படுகிறது.\n\nSTC, 25 °C என்ற வெப்பநிலையையும் 1000 W/m இர்ரேடியன்ஸையும் காற்று நிறை 1.5 (AM1.5) நிறமாலையையும் குறிப்பிடுகிறது. இவை ஒரு தெளிவான பகலில், கீழ்வானத்திற்கு மேல் 41.81° கோணத்தில் சூரியன் இருக்கும் போது 37° கோணத்தில் சூரியனைப் பார்த்தவாறு இருக்கும்படி வைத்து அளவிடும்போதான சூரியனின் இர்ரேடியன்ஸ் மற்றும் நிறமாலை ஆகியவற்றுக்கு உரியனவாகும். இந்த நிபந்தனை தோராயமாக, அமெரிக்கக் கண்டத்தில், வசந்தகாலம் மற்றும் இலையுதிர்காலம் ஆகியவற்றுக்கு அருகிலமைந்த ஒரு சூரியப் பகலில், மின்கலத்தின் மேற்பரப்பு சூரியனை நேரடியாக நோக்கி அமைக்கப்பட வேண்டும் என்பதையே குறிப்பிடுகிறது. இதனால், இந்த நிபந்தனைகளின் கீழ், 100 செ.மீ. (0.01 மீ) பரப்பும் 12% செயல்திறனுமுள்ள ஒரு சூரிய மின்கலம் 1.2 வாட் திறனை உருவாக்கும் என எதிர்பார்க்கலாம்.\n\nசூரிய மின்கலத்தின் இழப்புகளை எதிரொளிப்பு இழப்புகள், வெப்ப இயக்கவியல் செயல்திறன், மீண்டும் சேர்தலின் இழப்புகள் மற்றும் மின் தடை மின்னோட்ட இழப்பு எனப் பிரிக்கலாம். ஒட்டுமொத்த செயல்திறன் என்பது இந்த ஒவ்வொரு தனித்தனி இழப்புகளின் பெருக்கற்பலனே ஆகும்.\n\nஇந்த அளவுருக்களை நேரடியாக அளப்பதில் உள்ள சிரமத்தின் காரணத்தால், அதற்குப் பதிலாக பிற அளவுருக்கள் அளவிடப்படுகின்றன: வெப்ப இயக்கவியல் செயல்திறன், குவாண்டம் செயல்திறன், V விகிதம் மற்றும் நிரப்புக் காரணி. எதிரொளிப்பு இழப்புகள் என்பவை \"புற குவாண்டம் செயல்திறனின்\" கீழ் குவாண்டம் செயல்திறனின் ஒரு பகுதியாகும். மீண்டும் சேர்தலின் இழப்புகள் குவாண்டம் செயல்தின், V விகிதம் மற்றும் நிரப்புக் காரணி ஆகியவற்றின் ஒரு பகுதியை வழங்குகின்றன. மின் தடை இழப்புகள் அதிகமாக நிரப்புக் காரணியின் கீழ் வகைப்படுத்தப்படுகின்றன, ஆனால் குவாண்டம் செயல்திறனின் சிறிதளவுக்கும் V விகிதத்திற்கும் அவை பங்களிக்கின்றன.\n\nSection::::வெப்ப இயக்கவியல் செயல்திறன் வரம்பு.\nசூரிய மின்கலங்கள் குவாண்டம் ஆற்றல் மாற்றச் சாதனங்களாகச் செயல்படுகின்றன, ஆகவே அவை \"வெப்ப இயக்கவியல் செயல்திறன் வரம்புக்கு\" உட்பட்டவையாக உள்ளன. உட்கவரும் பொருளின் பட்டை இடைவெளியை விடக் குறைவான ஆற்றல் கொண்ட ஃபோட்டான்களால் துளை-எலக்ட்ரான் ஜோடியை உருவாக்க முடியாது, ஆகவே அவற்றின் ஆற்றலானது பயன்மிக்க வெளியீடாக மாற்றப்படுவதில்லை, அவை உட்கவரப்பட்டால் வெறும் வெப்பமாகவே மாற்றப்படுகின்றன. உட்கவரும் பொருளின் பட்டை இடைவெளியை விடக் குறைவான அதிக கொண்ட ஃபோட்டான்களுக்கு பட்டை இடைவெளிக்கு அதிகமாக உள்ள ஆற்றலின் ஒரு பின்னம் மட்டுமே பயன்மிக்க வெளியீடாக மாற்றப்பட முடியும். அதிக ஆற்றல் கொண்ட ஃபோட்டான் ஒன்று உட்கவரப்படும் போது, பட்டை இடைவெளியை விட அதிகமாக உள்ள அதீத ஆற்றலானது கேரியர் சேர்க்கையின் இயக்க ஆற்றலாக மாற்றப்படுகிறது. கேரியர்களின் இயக்க ஆற்றலானது சமநிலை திசைவேகத்திற்குக் குறைவதால் இந்த அதீத இயக்க ஆற்றலானது ஃபோனான் இடைசெயல்களால் வெப்பமாக மாற்றப்படுகிறது.\n\nபல பட்டை இடைவெளி உட்கவர் பொருள்களைக் கொண்ட சூரிய மின்கலங்கள், அதிக செயல்திறனுடன் சூரிய நிறமாலையை மாற்றம் செய்யக்கூடிய திறன் கொண்டவையாக உள்ளன. பல பட்டை இடைவெளிகளைப் பயன்படுத்துவதன் மூலம், சூரிய நிறமாலையானது சிறிய பகுதிகளாகப் பிரிக்கப்பட முடியும், அதில் ஒவ்வொரு பகுதிக்கும் அதற்கான வெப்ப இயக்கவியல் செயல்திறன் வரம்பானது அதிகமாக இருக்கும்.\n\nSection::::குவாண்டம் செயல்திறன்.\nமேலே விவரிக்கப்பட்டபடி, ஒரு ஃபோட்டான் சூரிய மின்கலத்தினால் உட்கவரப்படும் போது அது ஒரு சோடி மின்சுமை கேரியர்களை உருவாக்கலாம், அதாவது எலக்ட்ரான்-துளை சோடி. கேரியர்களில் ஒன்று (சிறுபான்மை கேரியர்) பின்னர் p-n சந்தியை அடைந்து சூரிய மின்கலத்தினால் உருவாக்கப்படும் மின்னோட்டத்திற்கு பங்களிக்க முடியும்; இப்படிப்பட்ட கேரியர் \"சேகரிக்கப்பட்டது\" எனப்படும். மாற்றாக, கேரியரானது \"சேகரிக்கப்படாமல்\" அதன் ஆற்றலை இழந்து மீண்டும் சூரிய மின்கலத்தில் உள்ள மற்றொரு அணுவுடன் கட்டுப்பட்டு சேர்ந்துவிடக்கூடும்; ஓர் எலக்ட்ரான் மற்றும் ஒரு துளை ஆகியவை மீண்டும் சேர்ந்து அவற்றுடன் இணைந்த கட்டற்ற மின்சுமையை அழிப்பதால் இந்த செயலாக்கம் \"மீண்டும் சேர்தல்\" எனப்படுகிறது. மீண்டும் சேர்தலில் ஈடுபடும் கேரியர்கள் மின்னோட்டத்தை உருவாக்குவதற்கு \"பங்களிப்பதில்லை\" .\n\n\"குவாண்டம் செயல்திறன்\" என்பது, மின்கலமானது குறும் சுற்று நிபந்தனைகளில் இயங்கும் போது, மின்னோட்டமாக மாற்றப்பட்ட ஃபோட்டான்களின் சதவீதத்தைக் குறிக்கிறது (அதாவது சேகரிக்கப்பட்ட கேரியர்கள்). \"புற\" குவாண்டம் செயல்திறன் (EQE) என்பது மின்னோட்டமாக மாற்றப்பட்ட \"விழும்\" ஃபோட்டான்களின் பின்னமாகும், \"அக\" குவாண்டம் செயல்திறன் (IQE) என்பது மின்னோட்டமாக மாற்றப்பட்ட \"உட்கவரப்பட்ட\" ஃபோட்டான்களின் பின்னமாகும். கணிதவியல் ரீதியாக, அக குவாண்டம் செயல்திறனானது எதிரொளிப்பினாலான புற குவாண்டம் செயல்திறன் (R) மற்றும் சூரிய மின்கலத்தின் அலைபரப்பல் (T) ஆகியவற்றுடன் தொடர்புடையதாக உள்ளது, அதை பின்வருமாறு விளக்கலாம்: formula_13. தடித்த பெரிய Si சூரிய மின்கலத்திற்கு T மதிப்பு தோராயமாக பூச்சியமாகும் என்பதால் நடைமுறை நிகழ்வுகளில் அது பெரும்பாலும் புறக்கணிக்கப்பட்டுவிடுகிறது நினைவில் கொள்ளவும்.\n\nசூரிய மின்கலத்தினால் மாற்றப்படும் ஆற்றலின் பின்னத்தைப் பற்றிய விவரங்கள் எதையும் வழங்குவதில்லை என்பதால், குவாண்டம் செயல்திறன் என்பதை ஆற்றல் மாற்ற செயல்திறனுடன் குழப்பிக்கொள்ளக்கூடாது. மேலும், குவாண்டம் செயல்திறனானது மிகவும் பயனுள்ள வகையில் \"நிறமாலை\" அளவீடுகளில் (அதாவது, ஃபோட்டன் அலைநீளம் அல்லது ஆற்றலின் ஒரு சார்பாக) வெளிப்படுத்தப்படுகின்றன. பெரும்பாலான குறைக்கடத்திகளில் சில அலைநீளங்கள் பிறவற்றை விட மிகவும் செயல்திறன் மிக்க விதத்தில் உட்கவரப்படுவதால், குவாண்டம் செயல்திறனின் நிறமாலை அளவீடுகள் குறைக்கடத்தித் தொகுப்பு மற்றும் புறப்பரப்புகள் ஆகியவற்றின் தரம் பற்றிய மதிப்பு மிக்க தகவல்களை வழங்கக்கூடும்.\n\nSection::::அதிகபட்ச ஆற்றல் புள்ளி.\nஒரு சூரிய மின்கலமானது பல்வேறு வரம்புகளிலமைந்த மின்னழுத்தங்களின் (V) மற்றும் மின்னோட்டத்தின் (I) கீழ் இயக்கப்படலாம். ஒளியூட்டப்பட்ட மின்கலத்திலுள்ள தடை மிக்க சுமையை பூச்சியத்திலிருந்து (ஒரு \"குறும் சுற்று\" ) ஒரு மிக அதிக மதிப்புக்கு (ஒரு \"திறந்த சுற்று\" ) அதிகரிப்பதன் மூலம், அதிகபட்ச ஆற்றல் புள்ளியைத் தீர்மானிக்க முடியும், அதாவது அதுவே V×I மதிப்பை அதிகரிக்கும் புள்ளியாகும்; அதாவது ஒளியூட்டப்பட்ட நிலையில் ஒரு சூரிய மின்கலமானது அதிகபட்ச மின் திறனை வழங்கக்கூடிய நிபந்தனைக்குத் தேவையான சுமையாகும். (குறும் சுற்று மற்றும் திறந்த சுற்று ஆகிய இரண்டிலும் உச்ச மதிப்புகளில் வெளியீடு திறன் பூச்சியமாகும்).\n\nஅதிக தரம் கொண்ட, ஒரு மோனோகிரிஸ்டலின் சிலிக்கான் சூரிய மின்கலமானது 25 °C மின்கல வெப்பநிலையில் 0.60 வோல்ட்டுகள் திறந்த மின்சுற்றை(\"V\" ) உருவாக்கக்கூடும். 25 °C காற்று வெப்பநிலையிலும் முழு சூரிய ஒளியிலான மின்கல வெப்பநிலையானது சுமார் 45 °C க்கு அருகாமையில் இருக்கும், இது திறந்த சுற்று மின்னழுத்தத்தை ஒரு மின்கலத்திற்கு 0.55 வோல்ட் என்னும் வீதத்தில் குறைக்கிறது. இவ்வகை மின்கலத்தில், குறும் சுற்று மின்னோட்டத்தை (Isc) அடையும் வரை மின்னழுத்தமானது மிதமாகக் குறைகிறது. அதிகபட்ச திறன் (45 °C மின்கல வெப்பநிலையில்) வழக்கமாக திறந்த சுற்று மின்னழுத்தத்தில் 75% முதல் 80% (இந்த சூழலில் 0.43வோல்ட்டுகள்) மற்றும் குறும் சுற்று மின்னோட்டத்தில் 90% எனவும் உள்ளது. இந்த வெளியீடானது \"V x I\" பெருக்கற்பலனில் 70% ஆக இருக்கலாம். ஒரு மின்கலத்திலிருந்து வரும் குறும் சுற்று மின்னோட்டமானது (Isc) கிட்டத்தட்ட, அதன் ஒளியூட்டத்திற்கு நேர்த்தகவில் உள்ளது, மேலும் ஒளியூட்டமானது 80% குறையும் போது திறந்த சுற்று மின்னழுத்தமானது(\"V\" ) 10% மட்டுமே குறையக்கூடும். குறைந்த தரம் கொண்ட மின்கலங்களில், மின்னோட்டத்தின் அதிகரிப்பின் போது மின்னழுத்தம் அதிகமாகக் குறைகிறது, 1/2 \"I\" இல் 1/2 \"V\" மட்டுமே அதிலிருந்து கிடைக்கிறது. பயன்படத்தக்க திறன் வெளியீடானது \"V x I\" பெருக்கற்பலனின் 70% இலிருந்து 50% அல்லது 25% என்ற குறைவான சதவீதத்திற்கும் குறையலாம். சுமை வளைவுகளை வழங்காமல் தங்கள் சூரிய மின்கல \"திறனை\" \"V x I\" ஆக மட்டுமே மதிப்பிடும் விற்பனையாளர்கள், அவர்களின் சாதனங்களின் உண்மையான செயல்திறனை மிகைப்படுத்திக் காண்பிக்கிறார்கள் என்பதே உண்மை.\n\nஒரு ஒளிமின்னழுத்த விளைவின் அதிகபட்ச திறன் புள்ளியானது விழும் ஒளியூட்டத்தைப் பொறுத்து மாறுகிறது. கூடுதல் செலவுகளை நியாயப்படுத்தப் போதுமான அளவு பெரியதாக உள்ள அமைப்புகளுக்கு, ஒரு அதிகபட்ச திறன் கண்காணிப்பான் அமைக்கப்பட்டுள்ளது, அது மின்னழுத்தம் மற்றும் மின்னோட்டம் ஆகியவற்றை தொடர்ச்சியாக அளவிடுவதன் மூலம் (இதன் மூலம் திறன் மாற்றத்தையும்) அந்தந்தக் கணத்திற்கான திறனைக் கண்காணிக்கிறது, மேலும் இந்தத் தகவலைப் பயன்படுத்தி, மாற்றப்படும் திறனானது \"எப்போதும்\" அதிகமாக இருக்கும் வகையில் சுமையை செயல்மிகு முறையில் சரிசெய்கிறது, இதற்கு ஒளியளவு எவ்வளவு என்பது பொருட்டல்ல.\n\nSection::::நிரப்புக் காரணி.\nஒரு சூரிய மின்கலத்தின் ஒட்டுமொத்த நடத்தையை விரையறுக்கு மற்றொரு உறுப்பு \"நிரப்புக் காரணியாகும்\" (\"FF\" ). இது \"அதிகபட்ச திறன் புள்ளி\" \"திறந்த சுற்று மின்னழுத்தத்திற்கும்\" (\"V\" ) \"குறும் சுற்று மின்னோட்டம்\" (\"I\" ) ஆகியவற்றின் பெருக்கற்பலனுக்கும் உள்ள விகிதமாகும்:\n\nநிரப்புக் காரணியானது மின்கலங்களின் தொடர் மற்றும் புற மின் தடைகளின் மதிப்புகளால் நேரடியாக பாதிக்கப்படுகிறது. புற மின் தடைகளை (Rsh) அதிகரிப்பது மற்றும் தொடர் மின் தடைகளை (Rs) குறைப்பதால் நிரப்புக் காரணியின் மதிப்பு அதிகரிக்கும், ஆகவே செயல்திறனானது அதிகபட்சமாக இருக்கும், மேலும் இது மின்கலங்களின் வெளியீடு திறனை அதன் கோட்பாட்டியல் ரீதியான அதிகபட்ச மதிப்பிற்கு அருகாமையாக்க முயற்சிக்கும்\n\nSection::::ஆற்றல் மாற்ற செயல்திறன்களின் ஒப்பீடு.\nஇந்தப் புள்ளியில், குழப்பத்தைக் குறைப்பதற்காக வெளி மின்கலங்கள் மற்றும் காற்று மின்கலங்கள் ஆகியவற்றின் செயல்திறன்களைக் கணக்கிடும் வெவ்வேறு முறைகளைப் பற்றி விவாதிப்பது தேவையானதாகும். வளிமண்டலம் இல்லாத வெளியில், சூரிய நிறமாலையானது ஒப்பீட்டில் வடிகட்டப்படாததாக உள்ளது. இருப்பினும், பூமியில் உள்வரும் ஒளியை காற்று வடிப்பதனால் சூரிய நிறமாலையானது மாற்றமடைகிறது. இந்த நிறமாலை வேறுபாடுகளை கருத்தில் கொள்வதற்காக இந்த வடிகட்டல் விளைவைக் கணக்கிட ஒரு முறை உருவாக்கப்பட்டது. வடிகட்டல் விளைவு வெளியில் காற்று நிறை 0 (AM0) என்பதிலிருந்து பூமியீல் தோராயமாக 1.5 காற்று நிறை வரையில் உள்ளது. நிறமாலை வேறுபாடுகளை சூரிய மின்கலத்தின் குவாண்டம் செயல்திறனால் பெருக்கினால் அதன் பலனானது சாதனத்தின் செயல்திறனை வழங்கும். எடுத்துக்காட்டுக்கு, ஒரு சிலிக்கான் சூரிய மின்கலமானது AM0 இல் வெளியில் 14% செயல்திறனைக் கொண்டிருக்கலாம், ஆனால் AM 1.5 இல் பூமியில் அது 16% செயல்திறனையே கொண்டிருக்கும். காற்று சார்ந்த செயல்திறன்கள் வழக்கமாக வெளி செயல்திறன்களை விட அதிகமாக உள்ளன.\n\nசூரிய மின்கல செயல்திறன்கள் அமர்ஃபஸ் சிலிக்கான் அடிப்படையிலான சூடிய மின்கலங்களுக்கு 6% என்பதிலிருந்து பல சந்தி ஆராய்ச்சி ஆய்வக மின்கலங்களுக்கு 40.7% வரையிலும் பல டைகள் கலப்பு தொகுப்பாக அமைக்கப்பட்ட மின்கலங்களுக்கு 42.8% வரையிலும் இருக்கின்றன. வணிக ரீதியாக கிடைக்கும் \"மல்டிகிரிஸ்டலின் Si\" சூரிய மின்கலங்களுக்கான ஆற்றல் மாற்ற செயல்திறன்கள் சுமார் 14-19% என்னுமளவில் உள்ளன. மிக அதிக செயல்திறன் கொண்ட மின்கலங்கள் எப்போதுமே பொருளாதார ரீதியாக சிறந்தவையாக இருப்பதில்லை— எடுத்துக்காட்டுக்கு கேலியம் ஆர்சனைடு அல்லது இண்டியம் செலனைடு போன்ற வேற்றுப் பொருள்களின் அடிப்படையிலானதும் குறைந்த அளவில் மட்டுமே உற்பத்தி செய்யப்படுவதுமான 30% செயல்திறனுள்ள பல சந்தி மின்கலங்கள், 8% செயல்திறனுள்ள மொத்த உற்பத்தி அமார்ஃபஸ் சிலிக்கான் மின்கலத்தினோடு ஒப்பிடுகையில் நூறு மடங்கு அதிக செலவைக் கொண்டது, மேலும் அவை நான்கு மடங்கு மட்டுமே அதிக மின் சக்தியினை வழங்குகின்றன.\n\nஇருப்பினும், சூரிய திறனை \"மேலுயர்த்த\" ஒரு வழி உள்ளது. ஒளியின் செறிவை அதிகரிப்பதன் மூலம், வழக்கமாக ஒளியால் உருவாக்கப்படும் கேரியர்களின் எண்ணிக்கை அதிகரிக்கிறது, இதன் விளைவாக 15% வரையில் செயல்திறன் அதிகரிக்கிறது. \"உயர் செறிவு அமைப்புகள்\" என அழைக்கப்படும் இவை, உயர் செயல்திறன் கொண்ட GaAs மின்கலங்களின் உருவாக்கத்தினாலேயே அவற்றுக்கு விலை ரீதியான போட்டியாக வரத் தொடங்கியுள்ளன. செறிவிலான அதிகரிப்பானது வழக்கமாக செறிவாக்கும் ஒளியியலைப் பயன்படுத்தி செய்யப்படுகிறது. வழக்கமான செறிவாக்கி அமைப்பு சூரியனைப் போன்ற 6-400 மடங்கு செறிவுள்ள ஒளியைப் பயன்படுத்தலாம், மேலும் ஒரு சூரிய GaAs மின்கலத்தின் செயல்திறனை AM 1.5 இல் 31% முதல் 35% வரை அதிகரிக்கலாம்.\nகீழே உள்ள சூரிய மின்கல#செறிவாக்கும் ஒளிமின்னழுத்த அமைப்புகள் (CPV) மற்றும் செறிவாக்கும் சூரிய திறன் (CSP) ஆகியவற்றைக் காண்க.\n\nஒரு கிலோவாட்-மணி(kWh) க்கான செலவைக் கணக்கிடுவதே, மின்சாரம் உற்பத்தி செய்யும் அமைப்புகளின் பொருளாதார ரீதியான விலையைக் கணக்கிடப் பயன்படுத்தப்படும் ஒரு பொதுவான முறையாகும். கிடைக்கக்கூடிய ஒளியூட்டத்துடன் கூடிய சூரிய மின்கல செயல்திறனானது விலையில் அதிக பாதிப்பை ஏற்படுத்துகிறது, ஆனால் பொதுவாகக் கூறுகையில் ஒட்டுமொத்த அமைப்பின் செயல்திறன் முக்கியமானது. வணிகரீதியாகக் கிடைக்கும் சூரிய மின்கலங்கள் (2006 வரை) மற்றும் அமைப்புகளைப் பயன்படுத்தி, நமது தொழில்நுட்பமானது 5 மற்றும் 19% என்னும் அமைப்பு செயல்திறன் வரையில் அடைந்துள்ளன. 2005 வரையில், ஒளிமின்னழுத்த மின்சார உருவாக்கத்தின் செலவு ~0.60 US$/kWh (0.50 €/kWh) முதல் (மத்திய ஐரோப்பா), அதிக சூரிய ஒளியூட்டப் பகுதிகளில் ~0.30 US$/kWh (0.25 €/kWh) வரையிலான மதிப்பைக் கொண்டிருந்தது. இந்த மின்சாரமானது பொதுவாக மீட்டரின் வாடிக்கையாளர் பக்கத்திலுள்ள மின்சார கிரிட்டில் செலுத்தப்படுகிறது. இது, (2005 இன் படி) உலகளவில் 0.04 மற்றும் 0.50 US$/kWh ஆகியவற்றுக்கிடையே மாறுபடக்கூடிய பொதுவாக அதிகமாகப் பயன்பாட்டில் உள்ள சில்லறை மின்சார விலையுடன் ஒப்பிடக்கூடியதாக உள்ளது. (குறிப்பு: சூரிய ஒளியூட்டப் பயன்வகைகளுடன், kWh க்கான செலவுகள் கணக்கீடுகளானவை, ஓர் அமைப்பின் பயன்மிக்க ஆயுளுக்குக் கருதப்படும் ஆண்டுகளைச் சார்ந்து மாறுபடும். பெரும்பாலான c-Si பேனல்களுக்கு 25 ஆண்டுகளுக்கு காப்புறுதியளிக்கப்படுகிறது, மேலும் அவை வழக்கமாக 35+ ஆண்டுகள் வரை நீடித்திருக்க வேண்டும்.)\n\nSection::::உச்ச வாட்கள்.\nசூரிய மின்கல வெளியீடு திறனானது, சூரியனின் விழும் கோணம் போன்ற பல காரணிகளைச் சார்ந்ததாக இருப்பதால், வெவ்வேறு பேனல்கள் மற்றும் மின்கலங்களின் ஒப்பீட்டுத் தேவைகளுக்கு உச்ச வாட்களின் (Wp) அளவீடு பயன்படுத்தப்படுகிறது. இந்த நிபந்தனைகளின் கீழான வெளியீடு திறனானது STC எனப்படுகிறது. தரநிலையான சோதனை நிபந்தனைகள் என்பது, 1 kW/m சூரிய ஒளிக்குட்படுத்தல் (சூரிய ஒளியூட்டம்), 1.5 மதிப்புள்ள சூரிய குறிப்பு நிறமாலை AM (காற்று நிறை(ஏர்மாஸ்)) மற்றும் 25 °C மின்கல வெப்பநிலை ஆகியவற்றைக் குறிக்கும்.\n\nSection::::சூரிய மின்கலங்களின் ஆற்றல் வழங்குக் காலம்.\nசிலிக்கான் மின்கலங்கள் இன்றைய மின்கலங்களின் தடிமனைப் போன்று இரு மடங்கு அதிக தடிமனும் குறைவான செயல்திறன்களையும் குறைவான ஆயுட்காலத்தையும் கொண்டிருந்த 1990களில், ஒரு செல் உருவாக்கி வழங்கும் ஆற்றலை விட அதை உருவாக்க தேவைப்படும் ஆற்றல் அதிகமாக இருந்தது. அதே நேரத்தில், தொழில்நுட்பமானது குறிப்பிடத்தக்க அளவு முன்னேறி, தொழில்நுட்ப ஆற்றல் அமைப்புகளை உருவாக்குவதற்கு செலவிடப்பட்ட ஆற்றலை அது மீண்டும் வழங்குவதற்கு அது எடுத்துக்கொள்ளும் காலம் என வரையறுக்கப்படும் ஆற்றல் வழங்குக் காலமானது, நவீன ஒளிமின்னழுத்த ரீதியிலான மாட்யுலுக்கு, அதன் வகை மற்றும் இருப்பிடத்தைச் சார்ந்து, பொதுவாக 1 முதல் 4 ஆண்டுகளாக இருந்தது. பொதுவாக, மெல்லிய ஏடு தொழில்நுட்பங்கள் - ஒப்பீட்டில் மாற்ற செயல்திறன் குறைவாக இருந்தபோதிலும் - வழக்கமான ஆற்றல் அமைப்புகளைக் காட்டிலும் குறைவான ஆற்றல் வழங்குக்காலத்தைக் கொண்டிருந்தன (பெரும்பாலும்< 1 ஆண்டு). 20 முதல் 30 ஆண்டுகள் என்னும் இந்த பொதுவான ஆயுட்காலத்தைக் கொண்டிருந்த நவீன சூரிய மின்கலங்கள் நிகர ஆற்றல் உற்பத்தியாளர்களாகும், அதாவது அவற்றை உற்பத்தி செய்த நேரத்தில் செலவிடப்பட்ட ஆற்றலை விட குறிப்பிடத்தக்க மடங்கு அதிகமான ஆற்றலை உருவாக்கி வழங்குகின்றன.\n\nSection::::ஒளி உட்கவரும் பொருள்கள்.\nஅனைத்து சூரிய மின்கலங்களுக்கும், ஃபோட்டான்களை உட்கவர்ந்து \"ஒளி மின்னழுத்த விளைவினால்\" எலக்ட்ரான்களை உருவாக்க, மின்கல கட்டமைப்புக்குள் அமைக்கப்பட்ட ஒரு \"ஒளி உட்கவரும் பொருள்\" தேவைப்படுகிறது. சூரிய மின்கலங்களில் பயன்படுத்தப்படும் பொருள்கள் பூமியை நோக்கி வரும் சூரிய ஒளியின் தேவையான அலைநீளங்களை உட்கவரும் பண்பைக் கொண்டுள்ளன. இருப்பினும், சில சூரிய மின்கலங்கள் பூமியின் வளிமண்டலத்திற்கும் அப்பாற்பட்ட ஒளியை உட்கவரும் வகையில் உகந்ததாக்கப்பட்டுள்ளன. வெவ்வேறு ஒளி உட்கவர்தல் மற்றும் மின்சுமைப் பிரிப்பு இயங்கம்சங்களின் ஆதாயத்தைப் பயன்படுத்திக்கொள்வதற்காக ஒளி உட்கவரும் பொருள்கள் பெரும்பாலும் \"பல இயற்பியல் உள்ளமைவுகளில்\" பயன்படுத்தப்படுகின்றன.\n\nஒளிமின்னழுத்த பேனல்கள் வழக்கமாக சிலிக்கான் அல்லது மெல்லிய ஏடு மின்கலங்களினால் உருவாக்கப்படுகின்றன:\n\nதற்போது கிடைக்கும் பல சூரிய மின்கலங்கள் தொகுப்புப் பொருள்களாக உள்ளமைக்கப்பட்டுள்ளன, அதனால் அவை செதில்களாக துண்டாக்கக்கூடியவையாகவும் \"மேலிருந்து கீழான\" முறை உருவாக்கத்தையும் கொண்டவையாக உள்ளன (தொகுப்புப் பொருளில் மிகவும் பிரபலானது சிலிக்கான் ஆகும்).\n\nபிற பொருள்கள் மெல்லிய-ஏடுகளாக உள்ளமைக்கப்படுகின்றன (கனிம அடுக்குகள், கரிம சாயங்கள் மற்றும் கரிம பாலிமர்கள்) அவை ஆதரவளிக்கும் அடிமூலக்கூறுகளால் பூசப்பட்டுள்ளன, மூன்றாவது குழுவானது நானோகிரிஸ்டல்களாக உள்ளமைக்கப்பட்டுள்ளன, மேலும் அவை \"அடிமுதல்-மேல் நோக்கிய\" அணுகுமுறையில் அமைந்த ஓர் ஆதரவு அணியில் உட்பொதிக்கப்பட்ட குவாண்டம் புள்ளிகளாக பயன்படுத்தப்படுகின்றன (எலக்ட்ரான்-கட்டுண்ட நானோதுகள்கள்). \"தொகுப்பு\" (செதில்-அடிப்படையிலானது என்றும் அழைக்கப்படுகிறது) மற்றும் \"மெல்லிய-ஏடு\" உள்ளமைவுகள் ஆகிய இரண்டு முறையிலும் நன்கு ஆராய்ச்சி செய்யப்பட்ட ஒரே பொருளாக சிலிக்கான் மட்டுமே உள்ளது.\n\nSection::::தொகுப்பு.\nஇந்த \"தொகுப்பு\" தொழில்நுட்பங்கள் சில நேரங்களில் செதில்-அடிப்படையிலான உற்பத்தி எனவும் அழைக்கப்படுகின்றன. வேறு விதமாகக் கூறுவதென்றால், இந்த அணுகுமுறைகள் ஒவ்வொன்றிலும் 180 முதல் 240 மைக்ரோமீட்டர்கள் தடிமன் கொண்ட சுய ஆதரவுள்ள செதில்கள் செயலாக்கப்பட்டு சூட்டினால் இணைக்கப்பட்டு ஒரு சூரிய மின்கல மாட்யுல் உருவாக்கப்படுகிறது.\n\nSection::::கிரிஸ்டலின் சிலிக்கான்.\nஅநேகமாக, பெரும்பாலும் சூரிய மின்கலங்களுக்காக உள்ள \"தொகுப்பு\" பொருள் கிரிஸ்டலின் சிலிக்கானே ஆகும் (\"c-Si\" என்ற குழுவாக சுருக்கமாகக் கூறப்படுகிறது), இது \"சோலார் க்ரேடு சிலிக்கான்\" எனவும் அழைக்கப்படுகிறது. படிகத்தன்மை மற்றும் படிக அளவு ஆகியவற்றைப் பொறுத்து தொகுப்பு சிலிக்கான் பல வகைகளாகப் பிரிக்கப்படுகிறது, அதன் விளைவாக இங்காட், ரிப்பன் அல்லது செதில் ஆகியவை கிடைக்கின்றன.\n\n\nSection::::மெல்லிய ஏடுகள்.\nதற்போது உருவாக்கப்பட்டுவரும் பல்வேறு \"மெல்லிய-ஏடு\" தொழில்நுட்பங்கள் ஒரு \"சூரிய மின்கலத்தை\" உருவாக்குவதற்குத் தேவைப்படும் ஒளி உட்கவரும் பொருளின் அளவு (அல்லது நிறையை) குறைக்கின்றன. இதனால் தொகுப்புப் பொருள்களிலிருந்து செயலாக்கப்படுவதற்கான செலவுகளைக் குறையக்கூடும் (சிலிக்கான் மெல்லிய ஏடுகளின் நிகழ்வில்) ஆனால் இது \"ஆற்றல் மாற்ற செயல்திறனையும்\" (சராசரியாக 7 முதல் 10% செயல்திறன்), இருப்பினும் பல பல-அடுக்கு மெல்லிய ஏடுகள் தொகுப்பு சிலிக்கான் செதில்களின் செயல்திறனை விட அதிக செயல்திறன்களைக் கொண்டுள்ளன.\n\nஅவை, குறைந்த செலவுகள் மற்றும் நெகிழ்தன்மை, குறைவான எடைகள் மற்றும் ஒருங்கிணைப்பதில் உள்ள எளிமை உள்ளடங்கிய நன்மைகளால் செதில் சிலிக்கானை விட மிகவும் பிரபலமாயின.\n\nSection::::கேட்மியம் டெல்லுரைடு சூரிய மின்கலம்.\nகேட்மியம் டெல்லுரைடு சூரிய மின்கலம் என்பது கேட்மியம் டெல்லுரைடு அடிப்படையிலான சூரிய மின்கலமாகும், கேட்மியம் டெல்லுரைடு மெல்லிய-ஏடு மின்கலங்களுக்கான ஒரு செயல்திறன் மிக்க ஒளி உட்கவரும் பொருளாகும்.\nபிற மெல்லிய ஏடு பொருள்களுடன் ஒப்பிடுகையில், CdTe படிவாக்கலுக்கு மிகவும் எளிதானதும் பெரிய அளவிலான உற்பத்திக்கு ஏற்றதுமாகும்.\n\nCdTe-அடிப்படையிலான சூரிய மின்கலங்களின் நச்சுத் தன்மை பற்றி பெரும் விவாதம் இருந்துவருகிறது. CdTe இன் நச்சுத்தன்மையின் புரிதலானது கேட்மியம் தனிமத்தின் நச்சுத் தன்மையை அடிப்படையாகக் கொண்டது, அது சேர்க்கை நஞ்சு தன்மை கொண்ட கடினமான உலோகமாகும். CdTe இன் நச்சுத் தன்மை தற்போது விவாதத்திற்குரியதாக இருக்கையில், சாதாரணமான இயக்கங்களின் போது கேட்மியம் வளிமண்டலத்தில் வெளியிடப்படுவதற்கான சாத்தியக்கூறு இல்லை, மேலும் வீட்டுக் கூரைகளில் தீப்பிடிக்கும் சமயங்களிலும் இது போல் நிகழ வாய்ப்பில்லை என நிரூபிக்கப்பட்டுள்ளது. மேலும், ஒரு சதுர மீட்டர் CdTe இல் தோராயமாக ஓர் ஒற்றை C மின்கல நிக்கல்-கேட்மியம் பேட்டரியில் உள்ள அதே அளவிலான Cd மட்டுமே உள்ளது, அதுவும் மிகவும் நிலைத்தன்மையும் கரையும் தன்மையுடனும் உள்ளது.\n\nSection::::காப்பர்-இண்டியம் செலனைடு.\nஒளிமின்னழுத்த பயன்பாடுகளின் தன்மை கொண்டிருக்கக்கூடிய CuInSe அடிப்படையிலான பொருள்களில், தனிம வரிசை அட்டவணையின் குழு I, III மற்றும் VI ஆகியவற்றின் சில தனிமங்கள் அடங்கும். இந்த குறைக்கடத்திகள் குறிப்பாக மெல்லிய ஏடு சூரிய மின்கலப் பயன்பாடுகளுக்கு மிகவும் ஏற்றவை, ஏனெனில் அவற்றின் ஒளி உட்கவர்தல் குணகம் அதிகமானதாகும் மேலும் அவற்றின் பல்வேறுபட்ட ஒளியியல் மற்றும் மின்னியல் சிறப்பியல்புகளின் காரணமாக கொடுக்கப்பட்ட ஏதேனும் ஒரு சாதனத்தில் அவற்றினை தேவையான விதத்தில் மாற்றி அமைத்துக்கொள்ள முடியும்.\n\nCIS என்பது காப்பர் இண்டியம் செலனைடின் (C uI nS e) கால்கோப்பரைட் ஏடுகளுக்கான பொதுவான சுருக்கமாகும், கீழே குறிப்பிடப்பட்டுள்ள CIGS ஆனது CIS இன் ஒரு மாறுவகையாகும். CIS ஏடுகள் (Ga அல்ல) 14% க்கும் அதிகமான செயல்திறனை அடைந்தன. இருப்பினும், அமார்ஃபஸ் சிலிக்கான் சூரிய மின்கலங்களுடன் ஒப்பிடும் போது தற்போதைய CIS சூரிய மின்கலங்களின் உற்பத்தி செலவுகள் அதிகமானதே, ஆனால் தொடர்ச்சியான பணியால் மிகவும் விலைத்திறன் கொண்ட உற்பத்தி செயலாக்கத்திற்கு வழிவகுக்கலாம். CIS மாட்யூல்களின் முதல் பெரிய அளவிலான உற்பத்தி 2006 ஆம் ஆண்டில் ஜெர்மனியில் உர்த் சோலார் நிறுவனத்தால் தொடங்கப்பட்டது. உற்பத்தி நுட்பங்கள் வேறுபடுகின்றன, மேலும் உலோகப் படிவிற்கு அல்ட்ரா நாசில்கள் போன்றவற்றைப் பயன்படுத்துவதும் அதற்கான நுட்பங்களில் அடங்கும். \nCI(G)S அடுக்கை அமைப்பதற்கு மின் முலாம் பூசுதல் முறை மற்றொரு செயல்திறன் தொழில்நுட்பத்தில் பயன்படுத்தப்படுகிறது.\n\nCIS இல் உள்ள சில இண்டியத்திற்கு பதிலாக கேலியம் பதிலீடு செய்யப்பட்டால், அது CIGS அல்லது காப்பர் இண்டியம்/கேலியம் டிசெலனைடு என அழைக்கப்படும், இது CuInSe மற்றும் CuGaSe ஆகிய குறைக்கடத்திகளின் திடக் கலவையாகும், பெரும்பாலும் இதன் வேதியல் வாய்பாடு CuInGaSe என சுருக்கமாக எழுதப்படுகிறது. எளிய p-n சந்தியாக மாதிரியாக்கம் செய்யக்கூடியதான வழக்கமான சிலிக்கான் அடிப்படையிலான சூரிய மின்கலத்தைப் போலன்றி (குறைக்கடத்தி பிரிவில் காண்க), இந்த மின்கலங்கள் மிகவும் சிக்கலான ஹெட்ரோஜங்க்ஷன் மாதிரியாலேயே சிறப்பாக விளக்கப்படுகின்றன. 2008 மார்ச் வரையில், CIGS உட்கவர்தல் அடுக்குடன் கூடிய ஒரு மெல்லிய ஏடு சூரிய மின்கலத்தின் சிறந்த செயல்திறன் 19.9% ஆக இருந்தது. விழும் ஒளியின் செறிவை அதிகரிக்க ஒளியியல் அம்சங்களைப் பயன்படுத்துதல் அல்லது பல சந்தி வரியிணை சூரிய மின்கலங்களைப் பயன்படுத்துவதன் மூலம் அதிக செயல்திறன்கள் (சுமார் 30%) அடையப்படக்கூடும்.\nகேலியம் பயன்படுத்துவதால் CIS உடன் ஒப்பிடுகையில் CIGS அடுக்கின் ஒளியியல் பட்டை இடைவெளி அதிகரிக்கிறது, இதனால் திறந்த சுற்று மின்னழுத்தம் அதிகரிக்கிறது, ஆனால் குறும் சுற்று மின்னோட்டம் குறைகிறது.\nமற்றொரு கோணத்தில், இண்டியத்துடன் ஒப்பிடுகையில் கேலியத்தின் கிடைக்கும் தன்மை அதிகமாக இருப்பதால் இண்டியத்திற்கு பதிலீடாக கேலியம் சேர்க்கப்படுகிறது. தற்காலத்தில் உருவாக்கப்படும் இண்டியத்தில் 70% தட்டைத் திரை மானிட்டர் உற்பத்தி செய்யும் தொழிற்துறையினால் பயன்படுத்தப்படுகிறது. இருப்பினும், >19% செயல்திறனுள்ள CIGS சூரிய மின்கலங்களில் Ga இன் அணு வீதம் ~7% என உள்ளது, அதற்கான பட்டை இடைவெளி ~1.15 eV என உள்ளது. அதிக Ga கொண்டுள்ள CIGS சூரிய மின்கலங்கள் குறைவான செயல்திறனே கொண்டுள்ளன. எடுத்துக்காட்டுக்கு, CGS சூரிய மின்கலங்கள் (பட்டை இடைவெளி ~1.7 eV எனக் கொண்டுள்ளவை தூய CGS க்கு 9.5% செயல்திறனையும் மேற்பரப்பு மாற்றியமைக்கப்பட்ட CGS க்கு 10.2% செயல்திறனையும் கொடுத்துள்ளதாகப் பதிவு செய்யப்பட்டுள்ளது. சூரிய தொழில்நுட்பத்தின் சில முதலீட்டாளர்கள் CIGS மின்கலங்களின் உற்பத்தியானது இண்டியம் கிடைக்கும் தன்மையைப் பொறுத்து வரம்புக்குட்பட்டதாக ஆகிவிடும் என்று கவலை கொண்டுள்ளனர். 2 GW CIGS மின்கலங்களை உற்பத்தி செய்வதற்கு (தோராயமாக 2006 ஆம் ஆண்டில் உற்பத்தி செய்யப்பட்ட சிலிக்கான் மின்கலங்களின் அளவு) 2004 ஆம் ஆண்டில் உருவாக்கப்பட்ட இண்டியத்தில் 10% பயன்படுத்தப்பட வேண்டும். ஒப்பீட்டிற்கு, சிலிக்கான் சூரிய மின்கலங்கள் 2006 ஆம் ஆண்டில் உலகின் எலக்ட்ரானிக் கிரேடு சிலிக்கான் உற்பத்தியில் 33% ஐப் பயன்படுத்தியது.\n\nஅடுக்கில் சிறப்பான சீரான தன்மையை Se வழங்குகிறது, மேலும் இதனால் ஏட்டிலுள்ள மீண்டும் சேர்தல் மையங்களின் எண்ணிக்கை குறைக்கப்பட்டு குவாண்டம் செயல்திறன் அதிகரிக்கப்படுகிறது, இதனால் மாற்ற செயல்திறனும் அதிகரிக்கிறது. \n\nSection::::கேலியம் ஆர்சனைடு பலசந்தி.\nஉயர்-செயல்திறன் கொண்ட பலசந்தி மின்கலங்கள் செயற்கைக்கோள்கள் மற்றும் விண்வெளி ஆய்வுகள் போன்ற சிறப்பான பயன்பாடுகளுக்காகவே முதலில் உருவாக்கப்பட்டன, ஆனால் தற்காலத்தில் காற்று சார்ந்த ஒருமுகப்படுத்திகளிலான அவற்றின் பயன்பாடு $/kWh மற்றும் $/W களில் அதிக விலைத்திறன் கொண்டவையாக உள்ளன. இந்த பலசந்தி மின்கலங்களில் உலோக கரிம ஆவி கட்ட வளர்ச்சி முறையின் மூலம் உருவாக்கப்பட்ட மெல்லிய ஏடுகள் உள்ளன. ஒரு முச்சந்தி மின்கலமானது, எடுத்துக்காட்டுக்கு பின்வரும் குறைக்கடத்திகளைக் கொண்டிருக்கலாம்: GaAs, Ge மற்றும் GaInP. ஒவ்வொரு வகைக் குறைக்கடத்தியும் ஒரு சிறப்பியல்பு பட்டை இடைவெளி ஆற்றலைக் கொண்டிருக்கும், எளிதாகக் கூறினால் இந்த பட்டை இடைவெளிகளின் காரணத்தினாலேயே மின்காந்த கதிர்வீச்சு நிறமாலையின் ஒரு பகுதியிலிருந்து ஒரு குறிப்பிட்ட நிறத்திலான ஒளி அதிக செயல்திறனுடன் அல்லது மிகத் துல்லியமாக உட்கவரப்படுகிறது. சூரிய நிறமாலையின் அனைத்தையும் உட்கவரும் விதத்தில் இந்தக் குறைக்கடத்திகள் கவனமாகத் தேர்வு செய்யப்படுகின்றன, இதனால் சூரிய ஆற்றலிலிருந்து கூடுமான வரை அதிகபட்ச மின்சாரம் உருவாக்கப்படுகிறது.\n\nதற்போது GaAs அடிப்படையிலான பலசந்தி சாதனங்கள் மிக அதிக செயல்திறன் கொண்ட சூரிய மின்கலங்களாக உள்ளன, அவை சூரிய செறிவு மற்றும் ஆய்வக நிபந்தனைகளின் கீழ் அதிகபட்சமாக 40.7% செயல்திறனை அடைகின்றன.\n\nஇந்தத் தொழில்நுட்பமானது தற்போது செவ்வாய்க்கு செல்லும் செயல்களில் பயன்படுத்தப்பட்டுவருகிறது.\n\nகேலியம் இண்டியம் பாஸ்பைடு (GaInP), கேலியம் ஆர்சனைடு GaAs மற்றும் ஜெர்மானியம் Ge pn சந்திகள் ஆகியவை தொடரிணைப்பில் இணைக்கப்பட்ட மோனோலித்திக் அடிப்படையிலான வரியிணை சூரிய மின்கலங்களின் தேவை அதிகமாகியுள்ளது. கடந்த 12 மாதங்களில் மட்டும் (12/2006 - 12/2007), 4N கேலியம் உலோகத்தின் விலை சுமார் ஒரு கிலோகிராம் $350 இலிருந்து $680 க்கு அதிகரித்துள்ளது. கூடுதலாக, ஜெர்மானியம் உலோக விலைகள் இந்த ஆண்டு அதிக அளவாக $1000–$1200 க்கு உயர்ந்துள்ளன. கேலியம் (4N, 6N மற்றும் 7N Ga), ஆர்சனிக் (4N, 6N மற்றும் 7N) மற்றும் ஜெர்மானியம் உள்ளிட்ட உலோகங்கள், கிரிஸ்டல்களை உருவாக்குவதற்குத் தேவையான பைரோலிட்டிக் போரான் நைட்ரைடு (pBN) உருக்குக் கலங்கள் மற்றும் போரான் ஆக்ஸைடு, ஆகியவை பிரித்தெடுக்கும் தொழிற்துறைக்கு மிகவும் அத்தியாவசியமான பொருள்களாகும்.\n\nமுச்சந்தி GaAs சூரிய மின்கலங்கள், 2005 மற்றும் 2007 ஆம் ஆண்டுகளில் டட்ச் ஃபோர்-டைம் உலக சோலார் சவால் வெற்றி பெற்ற வாகனமான நூனா மற்றும் டட்ச் சோலார் சோலுட்ரா (2005) மற்றும் ட்வெண்டி ஒன் (2007) ஆகியவற்றிற்கான மின்சார மூலமாகவும் பயன்படுத்தப்பட்டுவந்தன.\n\n2008 ஆம் ஆண்டு ஆகஸ்டு மாதத்தில் டட்ச் ரேட்போர்டு யுனிவெர்சிட்டி நிஜ்மெகென், ஒரு செதில் பேசிலிருந்து கண்ணாடி அல்லது பிளாஸ்டிக் ஏட்டிற்கு மாற்றியனுப்பட்க் கூடிய வெறும் 4 µm தடிமனுள்ள GaAs அடுக்கை மட்டுமே பயன்படுத்தி, மெல்லிய ஏடு சூரிய மின்கலத்திற்கான செயல்திறனின் ஓர் ஒற்றைச் சந்தி GaAs ஐப் பயன்படுத்தி 25.8% செயல்திறனை அடைந்தது பதிவு செய்யப்பட்டுள்ளது.\n\nSection::::ஒளி-உட்கவர் சாயங்கள் (DSSC).\nபொதுவாக ஒளி உட்கவரும் பொருளின் மோனோலேயராக ஒரு ருத்தேனியம் உலோகககரிம சாயம் (Ru-மையத்திலமைந்தது) பயன்படுத்தப்படுகிறது. சாய உணர்திறன் கொண்ட சூரிய மின்கலமானது மேற்பரப்பை அதிகமாக அதிகரிக்க, நானோபார்டிகுலேட் டைட்டானியம் டை ஆக்சைடின் ஒரு மீசோபோரஸ் அடுக்கைச் சார்ந்தே உள்ளது (தட்டை ஒற்றைப் படிகத்திற்கான தோராய மதிப்பான 10 m/g உடன் ஒப்பிடுகையில் 200–300 m/g TiO). \"ஒளி உட்கவரும் சாயத்திலிருந்து\" ஒளி விளைவால் உருவாக்கப்பட்ட எலக்ட்ரான்கள் \"n-வகை\" TiO இன் வழியே செலுத்தப்படுகின்றன, மேலும் துளைகள் சாயத்தின் மற்றொரு பகுதியில் உள்ள ஒரு மின்பகுளியின் வழியே செலுத்தப்படுகின்றன. மின் சுற்றானது மின்பகுளியில் உள்ள ரிடாக்ஸ் ஜோடியில் பூர்த்தி செய்யப்படுகிறது, அது திரவமாகவோ திடப் பொருளாகவோ இருக்கலாம். இந்த வகை மின்கலமானது உலோகங்களின் நெகிழ்தன்மை மிக்க பயன்பாட்டை அனுமதிக்கின்றன, மேலும் வழக்கமாக ஸ்கிரீன் பிரிண்டிங் மற்றும்/அல்லது அல்ட்ராசோனிக் நாசில்களின் பயன்பாடு ஆகியவற்றால் உருவாக்கப்படுகின்றன, மேலும் இவை \"தொகுப்பு\" சூரிய மின்கலங்களுக்குப் பயன்படுத்தப்படுபவற்றை விட குறைந்த செயலாக்க செலவுகளைக் கொண்டுள்ள வகையில் உருவாக்கப்படுகின்றன. இருப்பினும், இந்த மின்கலங்களில் உள்ள சாயங்களும் தரக்குறைப்பினால் வெப்பம் மற்றும் UV ஒளி ஆகியவற்றால் பாதிக்கப்படுகின்றன, மேலும் அமைப்பில் பயன்படுத்தப்படும் கரைப்பான்களின் காரணமாக மின்கல மூடுதலை (கேசிங்) மூடுவது கடினமாகிறது. மேலே கூறியபடி இருப்பினும், இது இந்த பத்தாண்டுகளில் வணிக ரீதியான தாக்க முன்கணிப்பிப்புடன் கூடிய மிகவும் பிரபலமான வளர்ந்துவரும் தொழில்நுட்பமாகும். DSSC சூரிய மாட்யுல்களின் முதல் வணிக ரீதியான ஏற்றுமதி 2009 ஆம் ஆண்டு ஜூலை மாதத்தில் G24i இன்னோவேஷன்சிலிருந்து (www.g24i.com) நிகழ்ந்தது.\n\nSection::::கரிம/பாலிமர் சூரிய மின்கலங்கள்.\nகரிம சூரிய மின்கலங்கள் மற்றும் பாலிமர் சூரிய மின்கலங்கள் ஆகியவை மெல்லிய ஏடுகளிலிருந்து (பொதுவாக 100 nm) பாலிமர்கள் போன்ற கரிம குறைக்கடத்திகள் மற்றும் பாலிஃபெனிலைன் வினைலென், காப்பர் தாலோசயனைன் (ஒரு நீல அல்லது பச்சை நிற கரிம நிறமி) போன்ற சிறு மூலக்கூறு சேர்மங்கள் மற்றும் கார்பன் ஃபுல்லரான்கள் மற்றூம் PCBM போன்ற ஃபுல்லரான்களின் வழிப்பொருள்கள் போன்றவற்றிலிருந்து உருவாக்கப்படுகின்றன. கடத்துத்தன்மை கொண்ட பாலிமர்களைப் பயன்படுத்தி அடையப்பெற்ற ஆற்றல் மாற்ற செயல்திறன்கள் கனிம பொருள்களுடன் ஒப்பிடுகையில் குறைவாகவே உள்ளன. இருப்பினும், கடந்த சில ஆண்டுகளில் விரைவில் முன்னேறியது, மேலும் NREL (நேஷனல் ரிநியூவபிள் எனர்ஜி லெபாரட்டரி) சான்றளிக்கப்பட்ட செயல்திறன் 6.77% ஐ அடைந்தது. மேலும், எந்திரவியல் நெகிழ்தன்மை மற்றும் அகற்றுத்தன்மை ஆகியவை முக்கியமாக விளங்கும் சூழல்களிலான பயன்பாடுகளுக்கு இந்த மின்கலங்கள் நன்மை தரக்கூடியவையாக இருக்கலாம்.\n\nஇந்த சாதனங்களுக்கு, ஃபோட்டான்கள் உட்கவரப்படும் போது எலக்ட்ரான்கள் மற்றும் துளைகளைப் பிரிக்க, PN சந்திக்கான பெரிய அளவிலான உள்கட்டமைக்கப்பட்ட மின் புலம் தேவையில்லை என்பதால் கனிம குறைக்கடத்தி சூரிய மின்கலங்களிலிருந்து இவை வேறுபடுகின்றன. ஒரு கனிம சாதனத்தின் செயல்படு பகுதியானது இரு பொருள்களால் ஆனது, ஒன்று எலக்ட்ரான் வழங்கியாகவும் மற்றொன்று ஏற்பியாகவும் செயல்படுகின்றது. ஒரு ஃபோட்டான் ஓர் எலக்ட்ரான் துளை சோடியாக மாற்றப்படும் போது, வழக்கமாக வழங்கியாகச் செயல்படும் பொருளில் மின்சுமைகள் எக்சைட்டானாக கட்டுண்டு இருக்கும் போக்கைக் கொண்டுள்ளன, மேலும் அவை வழங்கி-ஏற்பி இடைமுகத்தில் பரவும் போது பிரிக்கப்படுகின்றன. பெரும்பாலான பாலிமர் அமைப்புகளின் குறுகிய எக்சைட்டான் பரவல் நீளங்கள், இத் போன்ற சாதனங்களின் செயல்திறனை வரம்புக்குட்பட்டதாக வைக்கின்றன. நானோகட்டமைக்கப்பட்ட இடைமுகங்கள், சில நேரங்களில் தொகுப்பு ஹெட்ரோசந்திகளை உருவாக்குகின்றன, இவை செயல்திறனை அதிகரிக்கலாம்.\n\nSection::::சிலிக்கான் மெல்லிய ஏடுகள்.\nசிலிக்கான் மெல்லிய-ஏடு மின்கலங்கள் பிரதானமாக, சிலான் வாயு மற்றும் ஹைட்ரஜன் வாயு ஆகியவற்றிலிருந்து வேதி ஆவிப் படிவு மூலம் (வழக்கமாக ப்ளாஸ்மா-மேம்படுத்தப்பட்ட (PE-CVD)) படிவாக்கப்படுகின்றன. படிவு அளவுருக்களைப் பொறுத்து, இது பின்வருவனவற்றை வழங்கக்கூடும்:\n\nநானோகிரிஸ்டலின் சிலிக்கானின் குறைந்த பருமன் பின்னம் கொண்ட புரோட்டோகிரிஸ்டலின் சிலிக்கான் அதிக திறந்த சுற்று மின்னழுத்தத்திற்கு மிகவும் உகந்தது எனக் கண்டறியப்பட்டுள்ளது. இந்த சிலிக்கான் வகைகள் கட்டற்ற மற்றும் முறுக்கப்பட்ட பிணைப்புகளை வழங்குகின்றன, இவற்றால் ஆழ் குறைகள் (பட்டை இடைவெளிகளில் ஆற்றல் மட்டங்கள்) மற்றும் இணைதிறன் மற்றும் கடத்துப் பட்டகளின் உருக்குலைவு (பட்டை வால்கள்) ஆகியவை விளையலாம். இந்தப் பொருள்களிலிருந்து உருவாக்கப்படும் சூரிய மின்கலங்கள் \"தொகுப்பு\" சிலிக்கானை விட குறைந்த \"ஆற்றல் மாற்ற செயல்திறன்\" கொண்டுள்ளன, ஆனால் உற்பத்தி செய்வதற்கும் செலவு குறைவானவை. விழக்கூடிய ஃபோட்டான் ஒன்றுக்கான சேகரிக்கப்படும் மின்சுமைகளின் எண்ணிக்கை குறைக்கப்படுவதால், மெல்லிய ஏடு சூரிய மின்கலங்களின் குவாண்டம் செயல்திறனும் குறைவாகவே உள்ளது.\n\nஅமார்ஃபஸ் சிலிக்கானானது கிரிஸ்டலின் சிலிக்கானை (c-Si) (1.1 eV) விட அதிக பட்டை இடைவெளியைக் (1.7 eV) கொண்டுள்ளது, அதாவது அது சூரிய நிறமாலையின் அகச்சிவப்பு பகுதியை விட கட்புலனாகக்கூடிய பகுதியை வலிமையாக உட்கவர்கிறது. nc-Si இன் இடைவெளி c-Si இன் பட்டை இடைவெளிக்கு சமமாகவே இருப்பதால் nc-Si மற்றும் a-Si ஆகியவற்றை சிறப்பாக மெல்லிய ஏடுகளில் அமைக்க முடியும், இதனால் வரியிணை மின்கலம் எனப்படும் அடுக்கமைவு மின்கலத்தை உருவாக்க முடியும். a-Si இல் உள்ள மேலே உள்ள மின்கலம் சூரிய நிறமாலையில் கட்புலனாகக்கூடிய ஒளியை உட்கவர்ந்து nc-Si இல் உள்ள அடிப்பகுதி மின்கலத்திற்காக அகச்சிவப்புப் பகுதியை அனுப்புகிறது.\nசமீபத்தில், மெல்லிய-ஏடு கிரிஸ்டலின் சிலிக்கானின் குறைபாடுகளை எதிர்கொள்வதற்கான தீர்வுகள் உருவாக்கப்பட்டுள்ளன. பலவீனமாக உட்கவரப்பட்ட நீண்ட அலைநீளம் கொண்ட ஒளியானது சிலிக்கானுடன் இணையாக்கப்பட்டு ஏட்டின் வழியே பல முறை கடந்து செல்ல்லும் இடங்களில் உள்ள ஒளி அமைப்பு முறைகள் மெல்லிய சிலிக்கான் ஏடுகளிலான சூரிய ஒளி உட்கவர்தலை குறிப்பிடத்தக்க அளவு மேம்படுத்துகின்றன. வெப்ப செயலாக்க நுட்பங்கள் குறிப்பிடத்தக்க அளவில் சிலிக்கானின் படிகத் தரத்தை மேம்படுத்தலாம், மேலும் இதனால் இறுதி நிலை சூரிய மின்கலங்களின் அதிக செயல்திறன்கள் அடையப்படுகின்றன.\n\nகுறை-ஊடுருவுத்தன்மை கொண்ட சூரிய மின்கலங்களின் வடிவில் ஒருங்கிணைக்கப்பட்ட ஒளிமின்னழுத்தவியல் அமைப்புகளைக் (BIPV) கட்டமைப்பதற்கான சிலிக்கான் மெல்லிய ஏடு தொழில்நுட்பமானது உருவாக்கப்பட்டு வருகிறது, அது அதை சாளரக் கண்ணாடி அமைத்தல் போலப் பயன்படுத்தலாம். இந்த மின்கலங்கள் மின்சாரத்தை உருவாக்கும் அதே வேளையில் சாளரத் திரைகளாகவும் செயல்படும்.\n\nSection::::நானோகிரிஸ்டலின் சூரிய மின்கலங்கள்.\nஇந்தக் கட்டமைப்புகள் ஒரே மெல்லிய-ஏடு ஒளி உட்கவரும் பொருள்கள் சிலவற்றைப் பயன்படுத்துகின்றன, ஆனால் இவை மிகவும் மெல்லிய உட்கவர் பொருளாக தாங்கி நிற்கும் கடத்தும் தன்மை கொண்ட பாலிமரின் அணி அல்லது எதிரொளிப்புகளை அதிகரிப்பதற்காக (இதனால் ஒளி உட்கவர்தல் நிகழ்தகவை அதிகரிக்க) அதிக மேற்பரப்பைக் கொண்டுள்ள மீசோபோரஸ் உலோக ஆக்சைடு ஆகியவற்றைச் சார்ந்தே உள்ளன. நானோபடிகங்களைப் பயன்படுத்துவதால், பொதுவான எக்சைட்டான் விரவல் நீளமான நானோமீட்டர் அளவிலான நீளங்களில் வடிவமைக்க முடிகிறது. குறிப்பாக, ஒற்றை-நானோபடிக ('சேனல்') சாதனங்களில், மின்முனைகளுக்கிடையே அமைந்த ஒற்றை p-n சந்திகளின் அணிவரிசையானது சுமார் விரவல் நீளத்திற்கு சமமான காலகட்டத்திற்குப் பிரிக்கப்பட்டிருப்பது, அதிக செயல்திறனுக்கான சாத்தியக்கூறுள்ள சூரிய மின்கலங்களுக்கான புதிய கட்டமைப்பைக் குறிக்கிறது.\n\nSection::::ஒருமுகப்படுத்து ஒளிமின்னழுத்த அமைப்புகள் (CPV).\nஒருமுகப்படுத்து ஒளிமின்னழுத்த அமைப்புகள், ஒளிமின்னழுத்த விளைவுள்ள மின்கலங்களின் சிறிய பரப்பில் சூரிய ஒளியைக் குவிக்க, லென்சுகள் அல்லது கண்ணாடியின் பெரும்பகுதியிலான பரப்பைப் பயன்படுத்துகின்றன. அதிக ஒருமுகப்படுத்தல் என்பது, கிரிஸ்டலின் சிலிக்கான் பேனல்களுடன் ஒப்பிடுகையில் நேரடி சூரிய ஒளியை விட நூறு அல்லது அதிக மடங்கிலான ஒளியைக் குவிப்பது என்பதாகும். மிகவும் வணிக ரீதியிலான உற்பத்தியாளர்கள், 400 மற்றும் 1000 சன்களுக்கு இடையேயான ஒருமுகப்படுத்தல் திறன் கொண்ட அமைப்புகளை உருவாக்கிவருகின்றனர். பெரும்பாலான அமைப்புகள் நேரடி சூரிய ஒளியை மட்டுமே பயன்படுத்துவதோடு 3 பாகைகளுக்கும் குறைவான பிழைகளுடன் மட்டுமே கொண்டு சூரியனை நோக்கி இருக்க வேண்டும் என்பதால், அனைத்து ஒருமுகப்படுத்து அமைப்புகளுக்கும் அதிக துல்லியத் தன்மைக்காக ஒன்று அல்லது மேற்பட்ட அச்சு கண்காணிப்பு முறைமைகள் தேவைப்படுகின்றன. குறைக்கடத்திப் பொருள்கள் மிகவும் செலவு அதிகமானதாக உள்ளதாலும் அவற்றின் பற்றாக்குறை நிலவுவதாலும், குறைக்கடத்திப் பொருளைக் குறைவாகப் பயன்படுத்துவதே CPV அமைப்புகளின் பிரதான சிறப்பம்சமாகும். மேலும், ஒருமுகப்படுத்தல் விகிதத்தை அதிகரிப்பதால் உயர் செயல்திறன் கொண்ட ஒளிமின்னழுத்த மின்கலங்களின் செயல்திறம் அதிகரிக்கிறது. CPV தொழில்நுட்பங்களில் இந்த நன்மைகள் இருப்பினும், குவித்தல், சூரிய கண்காணிப்பு மற்றும் குளிர்விப்பு உபகரணங்களின் செலவினால் அவற்றின் பயன்பாடுகள் வரம்புக்குட்பட்டதாகவே உள்ளன. 2006 ஆம் ஆண்டு அக்டோபர் 25 அன்று, ஆஸ்திரேலிய ஃபெடரல் அரசாங்கம் மற்றும் விக்டோரிய மாகாண அரசாங்கம் ஆகியவை சோலார் சிஸ்டம்ஸ் நிறுவனத்துடன் இணைந்து, இந்தத் தொழில்நுட்பங்களைப் பயன்படுத்தி விக்டோரியாவிலான சோலார் பவர் ஸ்டேஷனை கட்டமைக்கப்போவதாக அறிவித்தன, 2008 ஆம் ஆண்டில் அதன் கட்டமைப்புப் பணிகள் தொடங்கி 2013 ஆம் ஆண்டில் முடியும் என அறிவித்தன. 154 MW இல் அமைக்கப்பட இருக்கும் இந்த மின் நிலையம், உலகின் மிகப் பெரிய ஒளிமின்னழுத்த மின் நிலையத்தினை விட பத்து மடங்கு பெரிய மின் நிலையமாக இருக்கும்.\n\nSection::::சிலிக்கான் சூரிய மின்கல சாதன உற்பத்தி.\nசூரிய மின்கலங்கள் என்பவை குறைக்கடத்தி சாதனங்கள் என்பதால், கணினி மற்றும் நினைவக சில்லுகள் போன்ற பிற குறைக்கடத்தி சாதனங்களின் உற்பத்தி மற்றும் செயலாக்க நுட்பங்களை ஒத்துள்ளன. இருப்பினும், குறைக்கடத்தி இழையாக்கத்திற்கான கண்டிப்பான தூய்மைத் தன்மை மற்றும் தரம் ஆகிய தேவைகள் சூரிய மின்கலங்களுக்கு சிறிதளவு தளர்வாக உள்ளன. இன்று பெரும்பாலான பெரிய அளவிலான வணிக ரீதியான சூரிய மின்கல தொழிற்சாலைகள் பாலி-கிரிஸ்டலின் சிலிக்கான் சூரிய மின்கலங்களை ஸ்கிரீன் ப்ரிண்டிங் செய்துள்ளன. குறைக்கடத்தி தொழிற்துறையில் பயன்படுத்தப்படும் ஒற்றை கிரிஸ்டலின் செதில்கள் உயர் செயல்திறன் சூரிய மின்கலங்களாக உருவாக்கப்படும் திறன் கொண்டவை, ஆனால் அவை பெரிய அளவிலான உற்பத்திக்கு என்று வரும்போது அதிக செலவுடையனவாகக் கருதப்படுகின்றன.\n\nபாலி-கிரிஸ்டலின் சிலிக்கான் செதில்கள் ஒயர் அறுக்கும் தொகுப்பு வார்ப்பு சிலிக்கான் இங்காட்களை மெல்லிய (180 முதல் 350 மைக்ரோமீட்டர்) ஸ்லைஸ்களாக அல்லது செதில்களாக மாற்றுவதன் மூலம் உருவாக்கப்படுகின்றன. செதில்கள் என்பன வழக்கமாக லேசாக p-வகை மாசு கலக்கப்பட்டவையாகும். செதிலிலிருந்து ஒரு சூரிய மின்கலத்தை உருவாக்க, செதிலின் முன்புறத்தில் ஒரு n-வகை மாசுக்கலப்பியின் விரவல் நிகழ்த்தப்படுகிறது. இது மேற்பரப்பிற்கு சில நூறு நானோமீட்டர்களுக்குக் கீழே ஒரு p-n சந்தியை உருவாக்குகிறது.\n\nஅடுத்ததாக வழக்கமாக, சூரிய மின்கலமாக மாற்றப்படும் ஒளியின் அளவை அதிகரிக்கும் எதிரொளிப்பு எதிர்ப்புப் பூச்சுகள் பயன்படுத்தப்படுகின்றன. கடந்த பத்தாண்டுகளாக, எதிரொளிப்பு எதிர்ப்புப் பொருளாக பயன்படுத்தப்பட்டுவந்த டைட்டானியம் ஆக்ஸைடின் இடத்தை சிலிக்கான் நைட்ரைடு ஆக்கிரமித்துள்ளது, அதன் மிகச் சிறந்த மேற்பரப்பு பூச்சுத் தணித்தல் பண்பே இதற்குக் காரணமாகும் (அதாவது சூரிய மின்கலத்தின் பரப்பில் நிகழும் கேரியர்கள் மீண்டும் சேர்தல் நிகழ்வைத் தடுத்தல்). பொதுவாக இது, ப்ளாஸ்மா-மேம்படுத்தப்பட்ட வேதி ஆவிப் படிவு (PECVD) முறையைப் பயன்படுத்தி பல நூறு நானோமீட்டர் தடிமன் கொண்ட அடுக்கில் பயன்படுத்தப்படுகிறது. சில சூரிய மின்கலங்கள் வண்ணமிடப்பட்டுள்ள முன் பரப்பைக் கொண்டுள்ளன, அவை எதிரொளிப்புத் தடுப்புப் பூச்சைப் போன்றதே ஆகும், அவை மின்கலமாக மாற்றப்படும் ஒளியின் அளவை அதிகரிக்கின்றன. இது போன்ற மேற்பரப்புகள் வழக்கமாக ஒற்றைப் படிக சிலிக்கானில் மட்டுமே உருவாக்கப்பட முடியும், இருப்பினும் சமீபத்திய ஆண்டுகளில் அவற்றை மல்டிகிரிஸ்டலின் சிலிக்கானில் உருவாக்கும் முறைகள் உருவாக்கப்பட்டுள்ளன.\n\nசெதிலானது பின்புறத்தில், முழுப் பரப்பு உலோகத் தொடர்பைக் கொண்டுள்ளது, மேலும் நுண்ணிய \"ஃபிங்கர்கள்\" மற்றும் பெரிய \"பஸ்பார்கள்\" ஆகியவற்றால் ஆன கிரிட் போன்ற உலோகத் தொடர்புகள் ஒரு வெள்ளி பசையைக் கொண்டு முன் பரப்பிற்கு ஸ்கிரீன் பிரிண்டிங் செய்யப்படுகின்றன. பின்புறத் தொடர்பும் ஒரு உலோகப் பசையை ஸ்கிரீன் பிரிண்டிங் செய்வதன் மூலமே உருவாக்கப்படுகிறது, வழக்கமாக அந்த உலோகமாக அலுமினியம் உள்ளது. வழக்கமாக இந்தத் தொடர்பானது மின்கலத்தின் முழு பின் பகுதியையும் மூடுகிறது, இருப்பினும் சில மின்கல வகைகளில் ஒரு கிரிட் வரிசைவகையில் அச்சிடப்படுகின்றன. பின்னர், உலோக மின்முனைகளை உருவாக்க, அந்தப் பசையானது சிலிக்கானுடன் ஓமிக் தொடர்பில் பல நூறு டிகிரி செல்ஷியஸ் வெப்பத்தில் எரிக்கப்படுகிறது. சில நிறுவனங்கள், மின்கல செயல்திறனை அதிகரிக்க ஒரு கூடுதல் மின் முலாம் பூசுதல் படியைப் பயன்படுத்துகின்றன. உலோக தொடர்புகள் உருவாக்கப்பட்ட பின்னர், சூரிய மின்கலங்கள் தட்டையான ஒயர்கள் அல்லது உலோக ரிப்பன்களைக் கொண்டு தொடரிணைப்பில் (மற்றும்/அல்லத் இணையாக) இணைக்கப்பட்டு மாட்யுல்கள் அல்லது \"சோலார் பேனல்கள்\" உருவாக்கப்படுகின்றன. சோலார் பேனல்களில் முன் புறம் ஒரு கடினமாக்கப்பட்ட கண்ணாடி ஷீட் மற்றும் பின் புறம் பாலிமர் என்கேப்சுலேஷன் ஆகியவை உள்ளன. படிவுச் செயலாக்கத்தின் போது உருவாகும் அதிக வெப்பநிலையின் காரணமாக கடினமாக்கப்பட்ட கண்ணாடியை அமார்ஃபஸ் சிலிக்கான் மின்கலங்களுடன் பயன்படுத்த முடியாது.\n\nSection::::சிறிதாக்குதல்.\nபாலிகிரிஸ்டலின் பேப்பர்-மெல்லிய சூரிய மின்கலமானது மொபைல் தொலைபேசிகள் மற்றும் பெயர்த்தகு(போர்ட்டபிள்) அமைப்புகளின் இயக்க ஆயுளை அதிகரிக்கின்றது. LROGC03 வகை பேனலானது 41 x 33 மில்லிமீட்டர் அளவுள்ள பரப்பைக் கொண்டிருக்கும் வகையில் உருவாக்கப்பட இருக்கிறது, இது முதல் LROGC02 பேனலின் பாதி அளவே ஆகும்.\n\nசிறிய கிளிட்டர்-அளவுள்ள ஒளிமின்னழுத்த மின்கலங்கள் (14 முதல் 20 மைக்ரோமீட்டர்கள் தடிமனுள்ள), சிப் நிலையில் உள்கட்டமைக்கப்பட்ட திறமிகு கட்டுப்பாடுகளையும் இன்வெர்ட்டர்களையும் சேகரிப்பம்சத்தையும் கொண்டிருக்கக்கூடும். கிளிட்டர் மின்னழுத்த மின்கலங்கள் அதே அளவு மின்சாரத்தை உருவாக்க 100 மடங்கு குறைவான சிலிக்கானையே பயன்படுத்துகின்றன. அவை 14.9 சதவீத செயல்திறனைக் கொண்டுள்ளன, மேலும் ஆயத்த அளவிலான வணிக ரீதியான மாட்யுல்களின் செயல்திறன் 13 முதல் 20 சதவீத செயல்திறன் கொண்டுள்ளன.\n\nSection::::ஆயுட்காலம்.\nபெரும்பாலான வணிக ரீதியாகக் கிடைக்ககூடிய சூரிய மின்கலங்கள், செயல்திறனில் குறிப்பிடத்தக்க அளவு குறைவின்றி குறைந்தபட்சம் இருபது ஆண்டுகளுக்கு தொடர்ந்து மின்சாரத்தை வழங்கக்கூடிய திறன் கொண்டவையாக உள்ளன. பேனல் உற்பத்தியாளர்களால் பொதுவாக வழங்கப்படும் காப்புறுதி 25 - 30 ஆண்டு காலமாகும், இதில் வெளியீடானது தரமிடப்பட்ட திறனில் 85% க்குக் குறைவாகச் செல்லக்கூடாது. \n\nSection::::செலவுகள்.\nஅகச்சிவப்பு ஒளிமின்னழுத்த மின்கலங்களுக்கு 24 மணி நேரத்திற்கு ஒரு வாட்டிற்கான செலவு என்பதைக் கொண்டு விலை நிர்ணயிக்கப்படுகிறது.\n\nSection::::ஸ்லைசிங் செலவுகள்.\nயுனிவெர்சிட்டி ஆஃப் உட்டா எஞ்சினீயர்கள், மிக அதிக செயல்திறன் கொண்ட சூரிய திறன் மின்கலங்களில் பயன்படுவதற்காக, ஜெர்மானியம் வேதித் தனிமத்தின் மெல்லிய செதில்களை ஸ்லைஸ் செய்ய ஒரு புதிய வழியை உருவாக்கியுள்ளனர். புதிய முறையானது, உடையக்கூடிய தன்மை கொண்ட குறைக்கடத்தி உடைதல் மற்றும் வீணாதல் ஆகியவற்றைக் குறைப்பதன் மூலம் இது போன்ற மின்கலங்களின் செலவுகளைக் குறைக்கிறது.\n\nSection::::குறைந்த செலவிலான சூரிய மின்கலம்.\nசாய-உணர்திறன் அளிக்கப்பட்ட சூரிய மின்கலங்கள் குறைந்த செலவுடைய சூரிய மின்கலங்கள் எனக் கருதப்படுகின்றன.\n\nஇந்த மின்கலங்கள் குறைந்த செலவு பொருள்களால் உருவாக்கப்படுவதாலும் அவற்றை உற்பத்தி செய்வதற்கு மிகப் பெரிய உபகரணங்கள் தேவைப்படுவதில்லை என்பதாலும் இவை மிக அதிக உறுதியளிக்கக்கூடியதாக உள்ளன, ஆகவே பிற வகை சூரிய மின்கலம் எதனையும் விட அதிகமானோர் இவற்றை DIY வழியில் உருவாக்க முடிகிறது. மொத்த உற்பத்தியில் அது பழைய திட நிலை மின்கல மாதிரிகளை விட செலவு குறைந்ததாக உள்ளது. இவற்றை பொறியியல் முறையில் நெகிழ்தன்மையுள்ள ஷீட்களாக உருவாக்க முடியும். அதன் மாற்ற செயல்திறன் சிறப்பான மெல்லிய ஏடு மின்கலங்களை விட குறைவே என்றாலும், அதன் விலை/செயல்திறன் விகிதம் போதுமான அளவு அதிகமானதாக உள்ளதால் அது படிம எரிபொருள் எலக்ட்ரிகல் தலைமுறையுடன் போட்டியிடக்கூடியதாக உள்ளது.\n\nSection::::பொருள்கள் மற்றும் சாதனங்கள் பற்றிய தற்போதைய ஆராய்ச்சிகள்.\nதற்போது உலகளவில் பல்கலைக்கழகங்கள் மற்றும் ஆராய்ச்சி நிறுவனங்களில் ஒளிமின்னழுத்தவியல் துறையில் பல செயல்மிகு ஆராய்ச்சிக் குழுக்கள் உள்ளன. இந்த ஆராய்ச்சியை மூன்று பகுதிகளாகப் பிரிக்கலாம்: தற்போதைய தொழில்நுட்ப சூரிய மின்கலங்களை மலிவானவையாக மற்றும்/அல்லது பிற ஆற்றல் மூலங்களுடன் போட்டியிடக்கூடிய வகையில் அவற்றை அதிக செயல்திறனுடையவையாக மாற்றுதல்; புதிய சூரிய மின்கல கட்டமைப்பு வடிவங்களை அடிப்படையாகக் கொண்ட புதிய தொழில்நுட்பங்களை உருவாக்குதல்; மற்றும் ஒளி உட்கவர் பொருள்கள் மற்றும் மின்சுமை கேரியர்களாக செயல்படுவதற்கான புதிய பொருள்களை உருவாக்குதல்.\n\nSection::::சிலிக்கான் செயலாக்கம்.\nதேவையான அளவு தூயதாக உள்ள சிலிக்கானைப் பெறுவதற்கான மலிவான முறைகளை உருவாக்குவது செலவைக் குறைப்பதற்கான ஒரு வழியாகும். சிலிக்கான் என்பது பொதுவாகக் கிடைக்கக்கூடிய ஒரு தனிமமாகும், ஆனால் சாதரணமாக அது சிலிக்கா அல்லது சிலிக்கா மணலில் உள்ளது. சிலிக்கானை உருவாக்குவதற்காக சிலிக்காவை (SiO) வேதிவினைக்குட்படுத்துவது என்பது அதிக ஆற்றல் செலவாகும் ஒரு செயலாக்கமாகும்- தற்போதைய செயல்திறன்களில், ஒரு வழக்கமான சூரிய மின்கலம், அதில் உள்ள சிலிக்கானை உருவாக்குவதற்குத் தேவையான மின்சாரத்தை உருவாக்க ஒன்று முதல் இரண்டு ஆண்டுகள் தேவைப்படும். அதிக ஆற்றல் செயல்திறன் மிக்க தொகுப்பாக்க முறைகள் சூரிய ஆற்றல் துறை மட்டுமின்றி சிலிக்கான் தொழில்நுட்பம் தொடர்பான அனைத்து தொழில்நுட்பங்களுக்குமே பயனுள்ளதாக இருக்கும்.\n\nசிலிக்கானின் தற்போதைய தொழிற்துறை ரீதியான உருவாக்கமானது கார்பன் (சாக்கோரல்) மற்றும் சிலிக்காவை சுமார் 1700 °C வெப்பநிலையில் வேதிவினைக்குட்படுத்துவதன் மூலம் நிகழ்த்தப்படுகிறது. கார்போதெர்மிக் ஒடுக்கம் எனப்படும் இந்த செயலாக்கத்தில், ஒவ்வொரு டன் சிலிக்கானும் (உலோகவியல் தரத்திலான சுமார் 98% தூயது) 1.5 டன்கள் கார்பன் டை ஆக்ஸைடை உமிழ்ந்து உருவாக்கப்படுகிறது.\n\nமிகவும் நுண்ணிய வெப்பநிலையில் (800 முதல் 900 °C) ஒரு உப்புத் தொட்டியில் நிகழ்த்தப்படும் மின்பகுப்பின் மூலமாக திட சிலிக்காவை நேரடியாக தூய சிலிக்கானாக மாற்ற முடியும் (ஒடுக்குதல்). இந்தப் புதிய செயலாக்கமானது தத்துவ ரீதியாக FFC கேம்ப்ரிட்ஜ் செயலாக்கத்தினதைப் போன்றதேயாகும், அது 1996 ஆம் ஆண்டில் கண்டுபிடிக்கப்பட்டது, இது போன்ற மின்பகுளி சிலிக்கான் போரஸ் சிலிக்கானாக உள்ளது, மேலும் அவை எளிதில் சில மைக்ரோமீட்டர்கள் அளவு மட்டுமே உடைய நுண்ணிய துகள்களாக மாறுகின்றன என்பது ஓர் சுவாரஸ்யமான ஆய்வக கண்டுபிடிப்பாகும், மேலும் இதனால் இது புதிய சூரிய மின்கல தொழில்நுட்பங்களுக்கான வாய்ப்புகளை வழங்குகிறது.\n\nசெதில்களை ஒளி ஊடுருவக்கூடிய கட்டமைப்பியல் மூடிகளாகப் பயன்படுத்தக்கூடிய, மிக மெல்லிய மற்றும் கற்பனை ரீதியாக ஒளி ஊடுருவக்கூடிய தன்மை கொண்ட அடுக்குகளாக எந்திர செயலாக்கம் செய்வதன் மூலம் பயன்படுத்தப்படும் சிலிக்கானின் அளவைக் குறைப்பதன் மூலம் செலவைக் குறைக்கும் மற்றொரு அணுகுமுறையாகும். இந்த முறையில் பொதுவாக 1 முதல் 2 மி.மீ. தடிமன் கொண்ட ஒரு சிலிக்கான் செதிலை எடுத்துக்கொண்டு, செதிலின் குறுக்கே இணையான, குறுக்குத் தன்மையிலான ஸ்லைஸ்களை உருவாக்குவதன் மூலம் அதிக எண்ணிக்கையிலான 50 மைக்ரோமீட்டர்கள் தடிமனும் அசல் செதிலின் தடிமனுக்கு சமமான அகலத்தையும் கொண்ட அதிக எண்ணிக்கையிலான திரிகளை உருவாக்கும் செயல் முறை பயன்படுத்தப்படுகிறது. இந்த திரிகள் 90 டிகிரிகளுக்கு சுழற்றப்படுகின்றன, இதனால் அசல் செதிலின் அந்தந்தப் பக்கங்களின் பரப்புகள் திரிகளின் விளிம்புகளாக அமையும். இதன் விளைவாக, எடுத்துக்காட்டுக்கு, ஒரு பக்கத்திற்கு சுமார் 175 செ.மீ. பரப்பு கொண்ட வெளிக்காட்டப்படும் சிலிக்கானைக் கொண்டுள்ள ஒரு 150 மி.மீ. விட்டமும் 2 மி.மீ.-தடிமனும் கொண்ட செதில் ஒன்று, 100 மி.மீ. × 2 மி.மீ. × 0.1 மி.மீ. பரிமாணம் கொண்ட சுமார் 1000 திரிகளாக மாற்றப்படுகின்றது, இதன் விளைவாக வெளிக்காட்டப்படும் மொத்த சிலிக்கான் பரப்பின் பரப்பளவு, ஒரு பக்கத்திற்கு, 2000 செ.மீ. என மாறுகிறது. இந்த சுழற்சியின் விளைவாக செதிலின் பக்கத்தில் உள்ள மின்னியல் மாசுக்கள் மற்றும் தொடர்புகள் ஆகியவை, வழக்கமான மின்கலங்களில் உள்ளதைப் போன்று பின்புறத்தின் முன்பகுதியில் அமையாமல், திரிகளின் விளிம்பில் வந்தமைகின்றன. இதில் மின்கலத்தை முன்புறம் மற்றும் பின்புறம் ஆகிய இரண்டு புறங்களிலும் மின்கலத்தை உணர்திறன் மிக்கதாக மாற்றும் விளைவு உள்ளது (இந்தப் பண்பு இருபுற வசதி(பைஃபெசிலிட்டி) என அழைக்கப்படுகிறது). இந்த நுட்பத்தைப் பயன்படுத்தி, ஒரு சிலிக்கான் செதிலைக் கொண்டு 140 வாட் பேனலை உருவாக்க முடியும், ஆனால் அதே மின் திறன் வெளியீடைக் கொண்ட வழக்கமான மாட்யுல்களுக்கு 60 செதில்கள் தேவைப்படும்.\n\nSection::::மெல்லிய-ஏடு செயலாக்கம்.\nசெதில் அடிப்படையிலான சூரிய மின்கலங்களுடன் ஒப்பிடுகையில், மெல்லிய-ஏடு ஒளிமின்னழுத்த மின்கலங்கள், விலை உயர்ந்த மூலப் பொருளில் (சிலிக்கான் அல்லது பிற ஒளி உட்கவர் பொருள்கள்) 1% க்கும் குறைவானதையே பயன்படுத்தக்கூடும், இதனால் உச்ச வாட் திறனின் ஒன்றுக்கான விலை குறிப்பிடத்தக்க அளவு குறைகிறது. வெவ்வேறு மெல்லிய-ஏடு அணுகுமுறைகள் மற்றும்/அல்லது பொருள்களைப் பற்றிய ஆராய்ச்சியில் ஈடுபடும் பல ஆராய்ச்சிக் குழுக்கள் உலகளவில் உள்ளன. இருப்பினும், இந்தத் தீர்வுகள் வழக்கமான சிலிக்கான் சூரிய மாட்யுல்களை ஒத்த சந்தை ஊடுருவலை அடையக்கூடுமா என்பது பொருத்திருந்து காணப்பட வேண்டும்.\n\nகுறிப்பாக, கண்ணாடி அடிமூலக்கூறுகளில் அமைந்த கிரிஸ்டலின் சிலிக்கான் மெல்லிய ஏடுகள் அமைப்பு உறுதியளிக்கும் தொழில்நுட்பமாகும். இந்தத் தொழில்நுட்பமானது, ஒரு ஒரு சூரிய மின்கலப் பொருளாக, மெல்லிய-ஏடு அணுகுமுறையைப் பயன்படுத்துவதன் செலவுக் குறைக்கும் அம்சத்துடன் கூடிய கிரிஸ்டலின் சிலிக்கானின் நன்மைகளைக் (அதிகமாக இருத்தல், நச்சற்ற தன்மை, உயர் செயல்திறன், நீடித்திருக்கும் தன்மை) கொண்டுள்ளது.\n\nமெல்லிய-ஏடு சூரிய மின்கலங்களின் மற்றொரு சுவாரஸ்யமான அம்சமாகும் மின்கலங்களை நெகிழ்தன்மையுள்ள அடிமூலக்கூறுகள் (எடுத்துக்காட்டுக்கு PET) உள்ளிட்ட அனைத்து வகைப் பொருள்களின் மீதும் படிவாக்கக்கூடிய திறனானது, புதிய பயன்பாடுகளுக்கான புதிய பரிமாணத்தை வழங்குகின்றது.\n\nSection::::மெட்டமார்ஃபிக் பலசந்தி சூரிய மின்கலம்.\nநேஷனல் ரீநியூவபிள் எனர்ஜி லெபாரட்டரி அதன் மெட்டமார்ஃபிக் பலசந்தி சூரிய மின்கலத்திற்காக, ஒரு R&D பத்திரிகையின் R&D 100 விருதுகளைப் பெற்றது, அது சாதனைச் செயல்திறனை வழங்கக்கூடிய அளவில் சூரிய ஆற்றலை மாற்றக்கூடிய திறனுள்ள, அல்ட்ரா ஒளி மற்றும் நெகிழ்தன்மையுள்ள மின்கலமாகும்.\n\nஅல்ட்ரா ஒளி, உயர் செயல்திறன் கொண்ட சூரிய மின்கலம் NREL இல் உருவாக்கப்பட்டு, அது இப்போது அல்பக்கர்க்கீ, N.M. இன் எம்கோர் கார்ப். நிறுவனத்தால் வணிகப்படுத்தப்பட்டு வருகிறது, இது அல்பக்கர்க்கீயில் உள்ள கிர்ட்லேண்ட் ஏர் ஃபோர்ஸ் பேஸில் உள்ள ஏர் ஃபோர்ஸ் ரிசர்ச்ச் லெபாரட்டரிஸ் ஸ்பேஸ் வெஹிக்கில்ஸ் டைரக்டரேட்டுடன் கூட்டிணைந்து செய்யப்படுகிறது.\n\nஅது, செயல்திறன், எஞ்சினீயரிங் டிசைன், இயக்கம் மற்றும் செலவில் தெளிவான மேம்பாடுகளுடன் கூடிய சூரிய மின்கலங்களின் ஒரு புதிய வகையைக் காண்பிக்கிறது. பல பத்தாண்டுகளாக, வழக்கமான மின்கலங்கள் அதே போன்ற கிரிஸ்டலின் கட்டமைப்புடன் கூடிய குறைக்கடத்திப் பொருள்களின் செதில்களைக் கொண்டே அமைந்திருந்தன. மின்கலங்களை செங்குத்தான உள்ளமைப்பில் உருவாக்குவதன் மூலம் அவற்றின் செயல்திறன் மற்றும் விலைத்திறன் ஆகியவை மேம்படுத்தப்படுகின்றன. அதே சமயம், மின்கலங்கள் திடமானவை, கடினமானவை மற்றும் ஜெர்மானியத்தால் ஆன அடிப்பகுதியுடன் கூடிய தடிமன் அதிகமும் கொண்டதாக உள்ளன.\n\nபுதிய முறையில், மின்கலமானது தலைகீழாக உருவாக்கப்படுகிறது. இந்த அடுக்குகள், மிகவும் அதிக தரம் கொண்ட படிகங்களை, குறிப்பாக அதிக திறன் உற்பத்தி செய்யப்படும், மின்கலத்தின் மேல் அடுக்குகளில், அதிக ஆற்றல் பொருள்களைப் பயன்படுத்துகின்றன. அனைத்து அடுக்குகளுமே சமமான அணு அமைப்புக் கொண்ட லேட்டிஸ் அமைப்பு வகையைக் கொண்டிருப்பதில்லை. மாறாக, மின்கலத்தில் ஒரு முழு வரம்பு அணு அமைப்பு காணப்படுகிறது, இதனால் சூரிய ஒளி அதிகபட்சமாக உட்கவரப்பட்டு பயன்படுத்தப்படுகிறது. தடிமனான, திடமான ஜெர்மானிய அடுக்கு அகற்றப்பட்டு, அதன் செலவையும் அதன் எடையில் 94% ஐயும் குறைக்கப்படுகிறது. மின்கலங்களுக்கான வழக்கமான அணுகுமுறையை அவற்றின் தலைப்பகுதிக்கு மாற்றுவதன் மூலம், அது அல்ட்ரா ஒளி மற்றும் நெகிழ்தன்மையுள்ள மின்கலமாக மாறுகிறது, அது சூரிய ஆற்றலை சாதனை செயல்திறனுடன் (326 சன்கள் செறிவில் 40.8%) மாற்றக்கூடிய திறன் கொண்டுள்ளது.\n\nSection::::பாலிமர் செயலாக்கம்.\nகடத்துத்தன்மை கொண்ட பாலிமர்களின் கண்டுபிடிப்பு (இதற்காக ஆலன் ஹீகர், ஆலன் ஜி. மேக்டயார்மிட் மற்றும் ஹிடேகி ஷிரக்காவா ஆகியோருக்கு நோபல் பரிசு வழங்கப்பட்டது) செலவு குறைந்த பிளாஸ்டிக்குகளின் அடிப்படையிலான மிகவும் செலவு குறைவான மின்கலங்கள் உருவாக்கத்திற்கு வழிவகுக்கலாம். இருப்பினும், கரிம சூரிய மின்கலங்கள் பொதுவாக UV ஒளிக்கு உட்படுத்தப்பட்டால், அவற்றின் தரம் குறையக்கூடும், ஆகவே செயல்படக்கூடிய ஆயுட்காலமானது மிகவும் குறைவாக உள்ளது. பாலிமர்களிலுள்ள பிணைப்புகள் எப்போதும் குறைந்த அலைநீளக் கதிர்வீச்சின் போது உடையக்கூடிய வாய்ப்புள்ளவையாக உள்ளன. மேலும், மின்சுமைகளைக் கொண்டு செல்லும் பாலிமர்களிலுள்ள இணைக்கப்பட்ட இரட்டைப் பிணைப்பு அமைப்புகள், ஒளி மற்றும் ஆக்சிஜனுடன் எளிதில் வினைபுரிகின்றன. ஆகவே அதிக அளவில் பூரிதமாகாத மற்றும் வினைபுரியும் தன்மை கொண்ட பெரும்பாலான கடத்துத்தன்மை கொண்ட பாலிமர்கள் வளிமண்டல ஈரப்பதம் மற்றும் ஆக்சஜனேற்றம் ஆகியவற்றால் அதிகமாகப் பாதிக்கப்படுகின்றன, இதனால் வணிக ரீதியான பயன்பாடுகள் கடினமாகின்றன.\n\nSection::::நானோதுகள் செயலாக்கம்.\nபரிசோதனை ரீதியிலான சிலிக்கான் அல்லாத சூரிய பேனல்களை, கடத்துத்தன்மை கொண்ட பாலிமர்கள் அல்லது மீசோபோரஸ் உலோக ஆக்சைடுகள் ஆகியவற்றில் உட்பொதிக்கப்பட்ட குவாண்டம் ஹெட்ரோகட்டமைப்புகளால், எ.கா., கார்பன் நானோகுழாய்கள் அல்லது குவாண்டம் புள்ளிகள் ஆகியவற்றின் மூலம் உருவாக்கலாம். மேலும், வழக்கமான சிலிக்கான் சூரிய மின்கலங்களிலுள்ள பொருள்களில் பெரும்பாலானவற்றின் மெல்லிய ஏடுகள், சிலிக்கான் மின்கலத்தின் ஒளியியல் சேர்க்கும் செயல்திறனை அதிகரித்து ஒட்டுமொத்த செயல்திறனை அதிகரிக்கலாம். குவாண்டம் புள்ளிகளின் அளவை மாற்றுவதன் மூலம், மின்கலங்களை வெவ்வேறு அலைநீளங்களை உட்கவருமாறு அமைக்கலாம். இந்த ஆராய்ச்சிகள் இன்னும் தொடக்க நிலையிலேயே உள்ளன எனினும், பல எக்சைட்டான் உருவாக்கத்தினால் (MEG) குவாண்டம் புள்ளி மாற்றியமைக்கப்பட்ட ஒளிமின்னழுத்த அம்சங்கள் 42% வரையிலான ஆற்றல் மாற்ற செயல்திறனை அடையக்கூடும்.\n\nSection::::ஒளி ஊடுருவக்கூடிய தன்மை கொண்ட கடத்திகள்.\nபல புதிய சூரிய மின்கலங்கள் ஒளி ஊடுருவக்கூடிய மெல்லிய ஏடுகளைப் பயன்படுத்துகின்றன, மேலும் அவை மின் சுமையைக் கடத்தும் கடத்திகளாகவும் உள்ளன. தற்போது ஆராய்ச்சிகளில் அதிகமாக பயன்படுத்தப்படும் கடத்துத் திறனுள்ள மெல்லிய ஏடுகள் ஒளி ஊடுருவக்கூடிய கடத்துத்திறன் கொண்ட ஆக்சைடுகளே ஆகும் (\"TCO\" என சுருக்கமாக அழைக்கப்படுகிறது) மேலும் இதில் ஃப்ளூரின் கலக்கப்பட்ட டின் ஆக்சைடு (SnO:F அல்லது \"FTO\") அடங்கும், மாசூட்டப்பட்ட துத்தநாக ஆக்சைடு (எ.கா.: ZnO:Al) மற்றும் இண்டியம் டின் ஆக்சைடு (\"ITO\"என சுருக்கமாக அழைக்கப்படுகிறது) ஆகியனவும் இதிலடங்கும். இந்த கடத்துத் திறன் கொண்ட ஏடுகள் தட்டைப் பேனல் காட்சிகளுக்காக LCD தொழிற்துறையிலும் பயன்படுத்தப்படுகின்றன. ஒரு TCO இன் இரட்டைச் செயல்பாடானது ஒளியை அடிமூலக்கூறு சாளரத்தின் வழியே அடிப்பகுதியில் உள்ள செயல்மிகு ஒளி உட்கவர் பொருளை நோக்கி செல்ல அனுமதிக்கிறது, மேலும் ஒளி விளைவால் உருவாக்கப்பட்ட மின்சுமை கேரியர்களை ஒளி உட்கவரும் பொருளை விட்டுத் தொலைவிற்குக் கொண்டு செல்வதற்கான ஓமிக் தொடர்பாகவும் செயல்படுகிறது. தற்போதைய TCO பொருள்கள் ஆராய்ச்சிக்கு மிகவும் செயல்திறன் வாய்ந்தவை ஆனால், ஒருவேளை அவை பெரிய அளவிலான ஒளிமின்னழுத்தத்துறை உற்பத்திக்கேற்ற வகையில் உகந்ததாக்கப்படவில்லை எனத் தெரிகிறது. அவற்றுக்கு உயர் வெற்றிடத்திலான சிறப்பான படிவு நிபந்தனைகள் தேவைப்படுகின்றன, மேலும் அவை சில சமயங்களில் மோசமான எந்திரவியல் வலிமையினால் பாதிக்கப்படலாம், மேலும் இவற்றின் பெரும்பாலானவை நிறமாலையின் அகச்சிவப்புப் பகுதியில் குறைவான அலைபரப்புத் திறனையே கொண்டுள்ளன (எ.கா.: ITO மெல்லிய ஏடுகளை விமான சாளரங்களில் அகச்சிவப்பு வடிகட்டிகளாகவும் பயன்படுத்தலாம்). இந்தக் காரணிகளால் பெரிய அளவிலான உற்பத்தி மிகவும் செலவு மிக்கதாகிறது.\n\nகரிம சூரிய மின்கலங்களுக்கான ஒளி ஊடுருவக்கூடிய கடத்திகளாக கார்பன் நானோகுழாய் நெட்வொர்க்குகளைப் பயன்படுத்தும் புதிய பகுதி (ஒப்பீட்டில்) உருவாகியுள்ளது. நானோகுழாய் நெட்வொர்க்குகள் நெகிழ்தன்மை கொண்டவை மேலும் அவற்றை பல வெவ்வேறு வழிகளில் மேற்பரப்பில் படிவிக்க முடியும். சில செயலாக்கத்தின் மூலம் நானோகுழாய் ஏடுகளை அதிக ஒளி ஊடுருவக்கூடியவையாக மாற்றலாம், இதனால் செயல்திறன் மிக்க குறைந்த-பட்டை இடைவெளி கொண்ட சூரிய மின்கலங்களை உருவாக்குவது சாத்தியமாகிறது. நானோகுழாய் நெட்வொர்க்குகள் என்பவை p-வகை கடத்திகளாகும், ஆனால் வழக்கமான ஒளி ஊடுருவக்கூடிய கடத்திகள் n-வகை பொருள்களாகும். ஒரு p-வகை ஒளி ஊடுருவக்கூடிய கடத்தியின் கிடைக்கும் தன்மையின் காரணமாக உற்பத்தி செயல் எளிதாகி செயல்திறன் அதிகரிக்கலாம்.\n\nSection::::சிலிக்கான் செதில்-அடிப்படையிலான சூரிய மின்கலங்கள்.\nபுதிய மற்றும் வெவ்வேறு பொருள்களைப் பயன்படுத்தி சிறந்த சூரிய மின்கலங்களை உருவாக்குவதற்கான பல்வேறு முயற்சிகள் எடுக்கப்பட்டுள்ள போதும், ஒளிமின்னழுத்தவியல் சந்தையில் சிலிக்கான் செதில்-அடிப்படையிலான சூரிய மின்கலங்களே முதலிடத்திலுள்ளன (முதல் தலைமுறை சூரிய மின்கலங்கள்) என்பதே உண்மையாகும். அதாவது பெரும்பாலான சூரிய மின்கல உற்பத்தியாளர்கள் தற்போது இவ்வகை சூரிய மின்கலங்களை உற்பத்தி செய்ய ஏற்பாடு செய்துள்ளனர். இதன் விளைவாக, குறைந்த செலவில் சிலிக்கான் செதில்-அடிப்படையிலான சூரிய மின்கலங்களை உருவாக்குவதற்கும் உற்பத்தி செலவு அதிகரிக்காமல் மாற்ற செயல்திறன்களை அதிகரிக்கவும் பெரும் ஆராய்ச்சிகள் உலகளவில் நடைபெற்று வருகின்றன. செதில்-அடிப்படையிலான மற்றும் மாற்று ஒளிமின்னழுத்த கருத்துகள் ஆகிய இரண்டின் இறுதியான இலக்குமே, இதனை முதன்மையான ஆற்றல் மூலமாக ஆக்குவதற்காக, சந்தையில் அதிகமாக பயன்படுத்தப்பட்டுவரும் நிலக்கரி, இயற்கை வாயு மற்றும் அணுக்கரு ஆற்றல் ஆகியவற்றுடன் ஒப்பிடுகையில் குறைந்த செலவில் சூரிய மின்சாரத்தை உருவாக்குவதே ஆகும். இதை அடைய, அமைக்கப்பட்ட சூரிய அமைப்புகளின் செலவை, ஒரு உச்ச வாட் திறனுக்கு சுமார் US$ 1.80 (தொகுப்பு Si தொழில்நுட்பங்களுக்கு) இலிருந்து US$ 0.50 ஆகக் குறைக்க வேண்டியது அவசியமாகலாம். வழக்கமான தொகுப்பு சிலிக்கான் மாட்யுலை உருவாக்குவதற்கான இறுதி செலவின் பெரும்பகுதி சோலார் கிரேடு பாலிசிலிக்கான் மூலப்பொருளின் அதிக (சுமார் US$ 0.4/உச்ச வாட்) விலையுடன் தொடர்புடையதாகவே உள்ளதால், Si சூரிய மின்கலங்களை மெல்லியதாக (உலோகச் சேமிப்பு) அல்லது மலிவான தரமுயர்த்தப்பட்ட உலோகக்கலவை சிலிக்கானிலிருந்து (\"அழுக்கு Si\" எனப்படுவது) சூரிய மின்கலங்களை உருவாக்குவது ஆகிய தேவைகள் எழுந்துள்ளன.\n\nIBM ஒரு குறைக்கடத்தி செதில் மறுஅமைப்பு செயலாக்கத்தைக் கொண்டுள்ளது, அதில் ஸ்க்ராப் குறைக்கடத்தி செதில்களை சிலிக்கான்-அடிப்படையிலான சோலார் பேனல்களை உற்பத்தி செய்யப் பயன்படுத்தக்கூடிய ஒரு வடிவத்திற்கு மாற்ற, ஒரு குறிப்பிட்ட சிறப்பு வரிசையமைப்பு அகற்றல் முறை பயன்படுத்தப்படுகிறது. இந்தப் புதிய செயலாக்கத்திற்கு சமீபத்தில், தேசிய மாசுத் தடுப்பு வட்டமேசை அமைப்பிலிருந்து (NPPR) “2007 ஆம் ஆண்டுக்கான மிகவும் மதிப்பு வாய்ந்த மாசுத் தடுப்பு விருது” வழங்கப்பட்டது.\n\nSection::::அகச்சிவப்பு சூரிய மின்கலங்கள்.\nஇடாஹோ நேஷனல் லெபாரட்டரியிலுள்ள ஆராய்ச்சியாளர்கள், கேம்ப்ரிட்ஜ், MA இல் உள்ள மைக்ரோகாண்ட்டினம் இங்க். நிறுவனத்திலுள்ளவர்கள் மற்றும் யுனிவெர்சிட்டி ஆஃப் மிசௌரியின் பேட்ரிக் பினேரோ ஆகியோருடன் இணைந்து, பில்லியன் கணக்கிலான நானோஆண்டென்னாக்களைக் கொண்ட பிளாஸ்டிக் ஷீட்களை உருவாக்கும் வழியினைக் கண்டுபிடித்தனர், அவை சூரியன் மற்றும் பிற மூலங்களினால் உருவாக்கப்படும் வெப்ப ஆற்றலை சேகரிக்கும் செயலைச் செய்கின்றன, இதற்கு 2007 நானோ50 விருதுகள் வழங்கப்பட்டது. இந்தத் தொழில்நுட்பம், நெகிழ்தன்மையுள்ள பொருள்களில் மொத்த உற்பத்திக்கேற்ற தன்மை கொண்ட சூரிய ஆற்றல் சேகரிப்பானை நோக்கிய முதல் படியாகும். ஆற்றலை பயன்படுத்தத்தக்க மின்சாரமாக மாற்றும் முறைகள் இன்னும் மேம்படுத்தப்பட வேண்டும் என்ற நிலையில், இந்த ஷீட்களை ஒரு நாள் குறை-எடை \"ஸ்கின்களாக\" உருவாக்க முடியும், அப்போது, ஹைப்ரிட் கார்கள் முதல் கணினிகள் மற்றும் iPodகள் வரை அனைத்தும், வழக்கமான சூரிய மின்கலங்களை விட அதிக செயல்திறன் கொண்டவையாக விளங்கும். நானோஆண்டென்னாக்கள் குளிர்விக்கும் சாதனங்களாக செயல்படும் திறனையும் கொண்டுள்ளன, இவை கட்டடங்கள் அல்லது எலக்ட்ரானிக்ஸ் ஆகியவற்றிலிருந்து வீண் வெப்பத்தை மின்சாரத்தைப் பயன்படுத்தாமல் வெளியே பிரிக்கின்றன. நானோஆண்டென்னாக்கள் {0}குளிர்விக்கும்{/0} சாதனங்களாக செயல்படும் திறனையும் கொண்டுள்ளன, இவை கட்டடங்கள் அல்லது எலக்ட்ரானிக்ஸ் ஆகியவற்றிலிருந்து வீண் வெப்பத்தை மின்சாரத்தைப் பயன்படுத்தாமல் வெளியே பிரிக்கின்றன. இதற்கு மாறாக, வழக்கமான சூரிய மின்கலங்கள் கட்புலனாகும் ஒளியை மட்டுமே பயன்படுத்தக்கூடும், அவை ஒளியை இருள் பகுதிக்கு அடுத்ததாகக் காண்பிக்கின்றன.\n\nSection::::UV சூரிய மின்கலங்கள்.\nஜப்பானின் நேஷனல் இன்ஸ்டிடியூட் ஆஃப் அட்வான்ஸ்டு இண்டஸ்ட்ரியல் சயின்ஸ் அண்டு டெக்னாலஜி (AIST), ஒரு ஒளி ஊடுருவக்கூடிய சூரிய மின்கலத்தை உருவாக்குவதில் வெற்றிபெற்றுள்ளது, அது மின்சாரத்தை உருவாக்க புற ஊதா (UV) ஒளியைப் பயன்படுத்துகின்றன, ஆனால் கட்புலனாகும் ஒளியை அதன் வழியே செல்ல அனுமதிக்கிறது. மிகவும் பழமையான சூரிய மின்கலங்கள் மின்சாரத்தை உருவாக்க கட்புலனாகும் ஒளியையும் அகச்சிவப்பு ஒளியையும் பயன்படுத்துகின்றன. இதற்கு மாறாக, புதிய சூரிய மின்கலம் புற ஊதாக் கதிர்வீச்சைப் பயன்படுத்துகிறது. இது பழமையான சாளரக் கண்ணாடிகளை இடமாற்றப் பயன்படுத்தப்படுகிறது, நிறுவப்படும் மேற்பரப்பு மிகவும் பெரியதாக இருப்பதால் பல பயன்பாடுகளுக்கான சாத்தியக்கூறு உள்ளது, மேலும் இது மின்சார உற்பத்தி மட்டுமின்றி ஒளி மற்றும் வெப்பநிலைக் கட்டுப்பாடு அம்சங்களையும் கொண்டிருக்க வாய்ப்புள்ளது.\n\nஎளிதில் உற்பத்தி செய்யப்படக்கூடிய ஒளிமின்னழுத்த மின்கலங்கள் புற ஊதாக் கதிர் தெரிஒவு மற்றும் உணர்திறன் கொண்டவை.\n\nSection::::3D சூரிய மின்கலங்கள்.\nகிட்டத்தட்ட தங்கள் மேல் விழும் மொத்த ஒளியையும் அகப்படுத்தும் முப்பரிமாண சூரிய மின்கலங்கள் ஒளிமின்னழுத்த அமைப்புகளின் செயல்திறனை உயர்த்தக்கூடும், அதே வேளையில் அவற்றின் எடை மற்றும் எந்திரவியல் சிக்கலான தன்மை ஆகியவற்றைக் குறைக்கவும் செய்கின்றன. புதிய 3D சூரிய மின்கலங்கள் சிறு மாதிரி “டவர்” கட்டமைப்புகளின் ஓர் அணிவரிசையைப் பயன்படுத்தி, சூரிய ஒளியிலிருக்கும் ஃபோட்டான்களை அகப்படுத்துகின்றன, இந்த அமைப்பு பார்ப்பதற்கு தெருக்கள் அளவிலான காட்சியில் ஒரு நகரத்தைப் பார்க்கும் போது தெரியும் உயர்ந்த கட்டடங்களைப் போல இருக்கும்.\n\nSection::::மெட்டாபொருள்கள்.\nட்யூக் யுனிவெர்சிட்டி மற்றும் போஸ்டான் காலேஜ் ஆகியவற்றின் ஆராய்ச்சியாளர்கள், பொறியியல் முறையில் ஒரு மெட்டாபொருளை உருவாக்கியுள்ளனர், அது தரநிலையான அறிவியல் முழுமைத் தன்மை அளவிற்குட்பட்ட அதிர்வெண் வரம்பில், மின்காந்த அலைகளிலிருந்து மின்னியல் மற்றும் காந்தவியல் பண்புகள் ஆகிய இரண்டையும் உட்கவரும் திறன் கொண்ட சிறிய வடிவியல் வடிவத்தைப் பயன்படுத்துகிறது. இதனால், உட்கவரப்படும் மொத்த ஒளியும் வெப்பமாக மாற்றப்பட்டு, அதிலிருந்து பின்னர் ஆற்றல் உருவாக்கப்பட முடியும்.\n\nSection::::ஒளிமின்னழுத்த வெப்பக் கலப்பு.\nஇவை ஒளிமின்னழுத்தவியலையும் வெப்ப சூரியவியலையும் ஒருங்கே கொண்ட அமைப்புகளாகும், இவற்றின் நன்மையாகும் வெப்பவியல் சூரியப் பகுதிகள் வெப்பத்தை வெளியேற்றி மின்கலங்களை குளிர்விக்கின்றன, இவை வெப்பத்தைக் குறைவாகவே வைப்பதனால் மின் தடையானது குறைகின்றன மேலும் மின்கலத்தின் செயல்திறன் அதிகரிக்கிறது.\n\nSection::::செல்லுபடியாக்கம், சான்றிதழளிப்பு மற்றும் உற்பத்தியாளர்கள்.\nநேஷனல் ரீநியூவபிள் எனர்ஜி லெபாரட்டரி, சூரிய தொழில்நுட்பங்களை சோதித்து செல்லுபடியாக்கம் செய்கிறது. சூரிய உபகரணங்களுக்கான மூன்று நம்பகமான சான்றிதழ்கள் உள்ளன: UL மற்றும் IEEE (இரண்டும் U.S. தரநிலைகளில் அமைந்தவை) மற்றும் IEC.\n\nசூரிய மின்கலங்கள் பிரதானமாக ஜப்பான், ஜெர்மனி, மெயின்லாந்து சீனா, தைவான் மற்றும் அமெரிக்கா ஆகிய நாடுகளில் உற்பத்தி செய்யப்படுகின்றன இருப்பினும் பிற பல நாடுகளும் குறிப்பிடத்தக்க அளவிலான சூரிய மின்கல உற்பத்தித் திறனைக் கொண்டுள்ளன. இந்த தொழில்நுட்பங்கள் அதிக செயல்திறன்களை நோக்கி தொடர்ந்து செயல்பட்டு வருகின்ற வேளையில், குறைந்த செலவில் அதிக மின்சாரம் உருவாக்குவதற்கான செயல்திறமிக்க மின்கலங்கள் அதிக செயல்திறனைக் கொண்டிருக்க வேண்டிய அவசியமில்லை, ஆனால் குறைந்த செலவு மற்றும் செயல்திறன் ஆகியவற்றில் ஒரு சமநிலையைக் கொண்டுள்ளவை அமைப்பின் செலவில் பரப்பு தொடர்பான செலவுகளைக் குறைக்க போதுமானதாக உள்ளன. விலை குறைவான அடிமூலக்கூறுகளின் பூச்சுக்கான பெரிய அளவிலான உற்பத்தித் தொழில்நுட்பத்தைக் கொண்டுள்ள நிறுவனங்கள், உண்மையில் நிகர மின்சார உற்பத்திக்கு குறைவாக செலவு செய்யும் நிறுவனங்களாக இருக்கும், பிற ஒற்றை-படிக தொழில்நுட்பங்களின் செயல்திறன்களை விட இவற்றின் செயல்திறன்கள் குறைவாக இருக்கலாம்.\n\nSection::::சீனா.\nசீன அரசாங்கத்தின் ஆதரவில், பயன்பாடு-அளவிலான சூரிய ஆற்றல் பணித்திட்டங்களுக்கான சலுகைகள் வழங்கும் ஒரு திட்டம், சீன சோலார் பேனல் உற்பத்தியாளர்களின் புதிய அதிக முதலீட்டுக்கு வழிவகுக்கும் எனத் தெரிகிறது. சமீபத்திய ஆண்டுகளில் சோலார் பேனல்கள் உற்பத்தியில் ஏற்கனவே சீன நிறுவனங்கள் முக்கியப் பங்கு வக்கித்துவருகின்றன. சீன ஒளிமின்னழுத்த சங்கத்தின் படி, சீனா 2007 ஆம் ஆண்டில் 1,180 MW வெளியீடு கொண்ட சூரிய மின்கலங்கள்/மாட்யுல்களை உற்பத்தி செய்துள்ளது, இதன் மூலம் அதுவே உலகில் பெரிய உற்பத்தி நாடாக விளங்குகிறது. சண்டெக் பவர், யிங்லி, LDK சோலார் கோ, JA சோலார் மற்றும் ரெனெசோலா போன்ற சில சீன நிறுவனங்கள், அரசாங்கம் ‘கோல்டன் சன்’ ஊக்கத் திட்டம் அறிவிக்கப்பட்டதை அடுத்து ஒவ்வொன்றும் வட்டார அரசாங்கங்களின் துணையுடன் நூற்றுக்கணக்கான மெகாவாட் உற்பத்தி செய்யும் பணித்திட்டங்களை ஏற்கனவே அறிவித்துள்ளன. வீக்கோ மற்றும் ஆன்வெல் டெக்னாலஜிஸ் லிமிட்டெட் போன்ற மெல்லிய-ஏடு தொழில்நுட்பத்துடனான சோலார் மாட்யுல் உற்பத்தியாளர்களின் புதிய உருவாக்கம், உள்நாட்டு சூரியத் தொழிற்துறையின் வளர்ச்சியை மேலும் அதிகப்படுத்தும்.\n\nSection::::அமெரிக்கா.\nமசகூசிட்ஸ், மிச்சிகன், ஓஹியோ, ஒரேகான் மற்றும் டெக்சாஸ் ஆகிய பகுதிகளிலான சூரிய மின்கலங்கள் மற்றும் மாட்யுல்களுக்கான புதிய உற்பத்தி நிலையங்கள், 2008 ஆம் ஆண்டிலிருந்து அடுத்த சில ஆண்டுகளுக்குள் ஆயிரக்கணக்கிலான மெகாவாட் வெளியீடு வழங்கும் சூரிய சாதனங்களை வழங்குவதாக உறுதியளித்துள்ளன:\n\n2008 ஆம் ஆண்டு செப்டம்பர் மாதத்தின் இறுதியில், சேன்யோ எலக்ட்ரிக் கம்பெனி, லிமிட்டெட். நிறுவனம் சோலார் இங்காட்கள் மற்றும் செதில்களுக்கான உற்பத்தி நிலையங்களை ஓரிகோனில் சாலேமில் அமைக்கப்போவதாக அறிவித்துள்ளது. இந்த உற்பத்தி நிலையம் 2009 ஆம் ஆண்டு அக்டோபரில் செயல்படத் தொடங்கி அதன் முழு உற்பத்தித் திறனான, ஓராண்டுக்கு 70 மெகாவாட் (MW) சோலார் செதில்களை 2010 ஏப்ரலுக்குள் அடையும்.\n\nஅக்டோபர் 2008 இன் தொடக்கத்தில், ஃபர்ஸ்ட் சோலார் இங்க். நிறுவனம் பெர்ரிஸ்பர்க், ஓஹியோ ஆகிய இடங்களிலுள்ள அதன் நிலையங்களில், ஆண்டுக்கு மேலுமொரு 57 MW உற்பத்தி செய்யும் சோலார் மாட்யுல்களைச் சேர்க்கப்படும் என்றும் இதன் மூலம் நிறுவனத்தின் மொத்த திறன் ஆண்டுக்கு 192 MW என்றாகும் எனவும் அறிவித்தது. இந்நிறுவனம் தனது கட்டமைப்புப் பணியை அடுத்த ஆண்டின் தொடக்கத்தில் முடிக்கவும் 2010 மத்தியில் முழு உற்பத்தியை அடையவும் எதிர்பார்க்கிறது.\n\n2008 அக்டோபர் மத்தியில், ஒரீகோனில் உள்ள ஹில்ஸ்போரோவில் உள்ள சோலார் வேர்ல்டு AG நிறுவனம் 2011 ஆம் ஆண்டில் தனது முழு உற்பத்தியை அடைந்ததும் ஆண்டுக்கு 500 MW சூரிய மின்கலங்களை உற்பத்தி செய்யும் என எதிர்பார்க்கப்படுகிறது.\n\n\n"}
{"id": "82025", "url": "https://ta.wikipedia.org/wiki?curid=82025", "title": "உச்சியாட்சி", "text": "உச்சியாட்சி\n\nதாவரங்களின் வேர்,தண்டு என்பவற்றின் உச்சிப்பகுதிகளில் செயற்படும் ஓமோன்களின் செயற்பாடுகள் காரணமாக கக்கவளர்ச்சி பாதிக்கப்படுதல் \"உச்சியாட்சி\" எனப்படும்.தாவர உச்சிப் பகுதியில் சுரக்கப்படும் ஒட்சின் எனப்படும் வளர்ச்சி ஓமோனே இவ் உச்சியாட்சிச் செயற்பாட்டுக்கு காரணமாகும்.தாவரங்கள் உயரத்தில் நீண்டு வளர்ந்து ஒளியை இலகுவில் பெற்றுக் கொள்ள உச்சியாட்சி துணைபுரிகிறது.\nஉச்சிப்பகுதியில் சுரக்கப்படும் ஒட்சின்கள் தண்டு நுனிப்பகுதியில் கலப்பிரிவைத் தூண்டி வளர்ச்சியை துரிதப்படுத்துவது மட்டுமன்றி அது கீழே பரவி கக்க அரும்புகளின் வளர்ச்சியை தடை செய்யவும் எதுவாகிறது. இதனால் கிளை உருவாக்கம் தடைப்படும். இதனால் முனை அரும்புகளை நீக்குவது கிளைகொள்ளலைக் கூட்டும்.\n\n"}
{"id": "82032", "url": "https://ta.wikipedia.org/wiki?curid=82032", "title": "இணைய நெறிமுறைப் பதிப்பு 6 முகவரி", "text": "இணைய நெறிமுறைப் பதிப்பு 6 முகவரி\n\nஇணைய நெறிமுறைப் பதிப்பு 6 முகவரி (\"Internet Protocol Version 6 address\", இ.நெறி ப6 முகவரி) என்பது இ.நெறி ப6 செயலாக்கப்பட்ட கணினி பிணையமொன்றில் ஒரு கணினியின் பிணைய இடைமுகம் அல்லது பிணையத்தில் பங்கேற்கும் ஓர் பிணைய கணுவினை அடையாளம் காணப் பயன்படுத்தப்படும் 128 பிட் அளவுள்ள எண் முத்திரை ஆகும். \n\nஇணைய நெறிமுறை முகவரிகள் வழங்கியுடன் இணைக்கப்பட்டுள்ள பிணைய இடைமுகங்களை ஐயமின்றி அடையாளம் காட்டுவதுடன் எங்குள்ளது என அறிந்து இ.நெ பொதிகளை சரியாக கொண்டு சேர்க்கின்றன. வழிகாண இ.நெறி ப.6 பொதியின் தலைப்பாகத்தில் உள்ள தரவிடங்களில் மூல மற்றும் சேருமிட இ.நெறி ப6 முகவரிகள் தரப்படும்.\nஇணையத்தின் முதல் அடையாளம் காணும் கட்டமைப்பான இ.நெறி ப4இன் வழித்தோன்றலாகும். 32 பிட் அளவில் குறியிடும் இ.நெறி.ப4ஐ விட 128 பிட்களில் குறியிடும் இதனால் மிகவும் பரந்தளவில் உள்ள பிணையங்களிலும் பயன்படுத்த இயலும். \nஇ.நெறி ப6 முகவரி இ.நெறி ப4 முகவரியை நியமிக்கும் ஒரு இடைமுகத்தில் கூட நியமிக்கலாம் .இ.நெறி ப6 முகவரிகள் இ.நெறி ப6 தரவஞ்சலின் வேர் மற்றும் இலக்கை காண்பிக்கும் இ.நெறி ப6 தலையத்தின் ஒரு பகுதியாகும்.\nமூல இ.நெறி ப6 முகவரிகள், இடைமுக வேரடைதலை தனித்துவமாக கண்டறியும் , எப்பொழுதும் ஒற்றைப் பரவல் முகவரிகள் ஆகும் . இலக்கு இ.நெறி ப6 முகவரிகள் என்பது ஒற்றைப் பரவல் , கண்ட பரவல் அல்லது பற்பரவல் முகவரிகள் ஆகும் .\n\nSection::::முகவரி கட்டகம்.\nமுகவரிகள் 128 பிட்கள் நீளம் மற்றும் தனி கட்டகமற்ற , மறுசுழற்சி மற்றும் குறிப்பற்ற முகவரிகள் அல்லாது , பல்வேறு கட்டக விவரிப்புகள் கொண்டதாகும்\n\nSection::::மேலும் காண்க.\nகணினி_பிணையமாக்கம்_தலைப்புகள்_பட்டியல்\n"}
{"id": "82049", "url": "https://ta.wikipedia.org/wiki?curid=82049", "title": "ஏர்செல்", "text": "ஏர்செல்\n\nஏர்செல் (Aircel) இந்தியாவில் உள்ள ஒரு நகர்பேசி சேவை வழங்கிய ஒரு நிறுவனம் ஆகும். இதன் தலைமையிடம் மகாராட்டிர மாநிலத்தில் உள்ள மும்பை ஆகும். இது இந்தியா முழுவதும் 2ஜி மற்றும் 3ஜி சேவைகளை வழங்கியது. ஏர்செல் நிறுவனத்தில் மேக்சிஸ் கம்யுனிகேசன் என்ற மலேசியா நிறுவனம் 74 சதவிகித பங்குகளையும், மற்றும் சிண்டியா செக்யூரிட்டீஸ் அண்ட் இன்வெஸ்ட்மென்ட்ஸ் 26 சதவிகித பங்குகளையும் கொண்டுள்ளது.ஏர்செல் நிறுவனமானது சின்னகண்ணன் சிவசங்கரனால் நிறுவப்பட்டது மற்றும் 1999 ஆம் ஆண்டு தமிழ்நாட்டில் சேவைகளை தொடங்கியது. இது ஒரு காலத்தில் தமிழ்நாட்டில் முக்கிய தொலைத்தொடர்பு நிறுவனமாக இருந்தது. ஒடிசா, அசாம் மற்றும் வடகிழக்கு பகுதிகளில் கணிசமான அளவில் இத்தொலைத்தொடர்பை பயன்படுத்தினர்.\n\nSection::::வரலாறு.\nஏர்செல் நிறுவனமானது சின்னக்கண்ணன் சிவசங்கரன் என்பவரால் கோவிலூர், செய்யாறு மற்றும் திருவண்ணாமலை ஆகிய பகுதிகளில் நிறுவப்பட்டு, அதன் செயல்பாடுகள், தமிழக தொலைத் தொடர்பு வட்டத்தில் 1999இல் தொடங்கியது. இது தமிழ்நாட்டில் முன்னணி நிறுவனமாகவும், இந்தியாவில் வேகமாக வளர்ந்து வரும் நகர்பேசி சேவைகளில் ஒன்றாகவும் ஆனது. ஏர்செல் நிறுவனத்தில் மேக்சிஸ் கம்யுனிகேசன் 74% பங்குகளையும், மற்றும் அப்போலோ மருத்துவமனை(சிண்டியா செக்யூரிட்டீஸ் அண்ட் இன்வெஸ்ட்மென்ட்ஸ்) 26% பங்குகளையும் கொண்டுள்ளது. பின்பு 14 செப்டம்பர் 2016 அன்று, ரிலையன்ஸ் கம்யூனிகேசன் ஆனது ஏர்செல் ஆகியவை தங்களுடைய நகர்பேசி சேவைகளின் செயல்பாடுகளில் இணைப்பதாக அறிவித்தது. இந்த இணைப்பைத் தொடர்ந்து, கூட்டு நிறுவனம் நுகர்வோர் தளம் மற்றும் வருவாயின் அடிப்படையில், இந்தியாவின் நான்காவது பெரிய தொலைத் தொடர்பு சேவையாக மாறும் என்று எதிர்பார்க்கப்பட்டது. ஆனால், ஒரு வருடம் கழித்து இரு நிறுவனங்களும் ஒழுங்குமுறை மற்றும் சட்ட சிக்கல்களைக் காரணம் காட்டி ஒப்பந்தத்தை கைவிட்டன.\n\nSection::::இயக்கம்.\nடிசம்பர் 2017 நிலவரப்படி, ஏர்செல் 84.93 மில்லியனுக்கும் அதிகமான சந்தாதாரர்களைக் கொண்டிருந்தது மற்றும் இந்தியாவின் ஆறாவது பெரிய ஜிஎஸ்எம் மொபைல் சேவை வழங்குநராக இருந்தது. இது தமிழ்நாட்டில் அதிகளவில் சந்தாதாரர்களை கொண்டிருந்தது. மேலும் ஒடிசா, அசாம் மற்றும் வடகிழக்கு பகுதிகளில் கணிசமான அளவில் சந்தாதாரர்களை கொண்டிருந்தது. 2012 ஆம் ஆண்டில், இதன் செயல்பாடுகளில் ஒரு பெரிய மறு அமைப்பின் ஒரு பகுதியாக, மத்திய பிரதேசம், குஜராத், ஹரியானா, கேரளா மற்றும் பஞ்சாப் ஆகிய ஐந்து தொலைத் தொடர்பு வட்டாரங்களில் இதன் செயல்பாடுகளை குறைத்தது. பின்னர் ஏப்ரல் 2015 இல், ஏர்செல் தனது சேவையை கேரளாவில் மீண்டும் தொடங்கியது.\n\nSection::::பிற செயல்கள்.\nஏர்செல் நிறுவனம் தோனியை தலைவராக கொண்ட இந்திய பிரிமியர் லீகின் துடுப்பாட்ட விளையாட்டில் சென்னை சூப்பர் கிங்ஸ் மற்றும் சென்னை ஓபன் டென்னிஸின் டைட்டில் ஸ்பான்சராக ஏர்செல் நிறுவனம் ஒப்பந்தமாகி இருப்பதால், ஏர்செல் சென்னை ஓபன் என்று அழைக்கப்படுகிறது. ஏர்செல் நிறுவனத்திற்காக துடுப்பாட்ட வீரர் மகேந்திரசிங் தோனி மற்றும் நடிகர் சூர்யா விளம்பரங்களில் நடித்தனர்.\n\nSection::::நிரந்தரமாக மூடல்.\nபிப்ரவரி 20, 2018 முதல் இந்நிறுவனத்தின் தொலைத்தொடர்பு சேவைகள் துண்டிக்கப்பட்டது. இதனால் வாடிக்கையாளர்கள் மத்தியில் இந்நிறுவனம் மூடப்படுமோ என அச்சம் ஏற்பட்டது. இதனால் பல வாடிக்கையாளர்கள் பிற நிறுவன தொலைத்தொடர்பு சேவைகளை பெற தங்கள் சிம்மை போர்ட் செய்யவும் முயற்சி செய்தனர். ஆனால் ஏர்செல் நிறுவனம் மூடப்படவில்லை, மேலும் யாரும் வதந்திகளை நம்ப வேண்டாம் என்றும் அந்த நிறுவனத்தின் அதிகாரிகள் விளக்கம் அளித்தனர். அதில் டவர் நிறுவனம் ஒன்றுடன் ஏர்செல்லுக்கு ஏற்பட்ட பிரச்சனை காரணமாகவே இப்போது சேவை செயல்படவில்லை என்றும், விரைவில் சேவைகள் வழங்க முயற்சிகள் எடுப்பதாகவும் கூறப்பட்டது. பின்னர் மீண்டும் இந்நிறுவனம் சேவையை வழங்கியது. ஆனால் 28 பெப்ரவரி 2018 அன்று, எந்த ஒரு முன்னறிவிப்பும் இன்றி, இந்நிறுவனத்தின் சேவைகள் துண்டிக்கப்பட்டது. பின்னர் இந்நிறுவனம் திவாலானதால் நிரந்தரமாக மூடப்பட்டது என அதிகாரப்பூர்வமாக வெளியிடப்பட்டது. பின்பு ஏர்செல் நிறுவனம் திவால் நடவடிக்கைக்காக மும்பையில் உள்ள தேசிய நிறுவன சட்ட தீர்ப்பாயத்தில் மனு தாக்கல் செய்தது. \n"}
{"id": "82063", "url": "https://ta.wikipedia.org/wiki?curid=82063", "title": "காட்டுப்பன்றி", "text": "காட்டுப்பன்றி\n\nகாட்டுப்பன்றி என்பது வீட்டுப்பன்றியின் முன்னோர் என கருதப்படுகிறது. இதன் உடல் சிறியதாகவும், இதன் தலை பெரியதாகவும், இதன் கால்கள் சிறிதாகவும் இருக்கும். இதன் ரோமம் மிகவும் மென்மையாக இருக்கும். இதன் பல் (\"எயிறு\") வளர்ந்து கொண்டே போகும் தன்மையுடையது. காட்டுப்பன்றியின் எயிறு அதன் தற்காப்புக்கு பயன்படுகின்றது.\n\nSection::::தோற்றம்.\nவீடுகளில் வளர்க்கப்படும் பன்றிகளின் முன்னோர்களாக கருதப்படுவதுதான் காட்டுப் பன்றிகள் (Wild Boar) ஆகும். இவை உலகம் முழுவதும் காணப்படுகின்றன. சுமார் 65 - 58 மில்லியன் ஆண்டுகளுக்கு முன்பு இவை பூமியில் தோன்றியதாக கணக்கிடப்பட்டுள்ளன. பன்றிக் குடும்பத்தில் 4 பேரினங்களும் 16 இனங்களும் உள்ளன. மண்டை ஓட்டின் உயரம் மற்றும் முகத்தில் உள்ள லாகிரிமல் எலும்பின் (Lacrimal bone) நீளம் ஆகியவற்றின் அடிப்படையில் வகைப்படுத்தப்பட்டுள்ளன. காட்டுப் பன்றிகள் முதன் முதலாக தெற்கு ஆசியப்பகுதியில் தோன்றி உலகம் முழுவதும் பரவியது.\n\nSection::::இந்திய காட்டுப் பன்றி.\nமனிதனுக்கும் காட்டுப் பன்றிக்கும் நெருங்கிய தொடர்பு உண்டு. மனிதன் புதிய கற்காலத்திலிருந்து வீடுகளில் பன்றிகளை வளர்த்து வருகிறான். பல ஆயிரம் ஆண்டுகளாக காட்டுப் பன்றிகளுடன் கலப்பு செய்து வீட்டுப் பன்றிகளை உருவாக்கியுள்ளான். மனித தலையீடுகள் மூலம் உலகம் முழுவதும் பன்றிகள் வளர்க்கப்படுகின்றன. பாலூட்டி விலங்கு பட்டியலில் மிக அதிகமாக வனங்களில் வாழும் விலங்குகளில் நான்காவது இடத்தில் இருப்பவை காட்டுப் பன்றியாகும். இந்திய காட்டுப் பன்றி (Indian wild boar), மோபின் பன்றி (Moupin pig) அல்லது அந்தமான் பன்றி (Andamanese pig) எனவும் அழைக்கிறார்கள். இந்தியா முதல் நேபாளம், பர்மா, மேற்கு தாய்லாந்து மற்றும் இலங்கை வரை இந்தியக் காட்டுப் பன்றிகள் வாழ்கின்றன. இதன் விலங்கியல் பெயர் சுஸ் இண்டிக்கஸ் (Sus Inidcus) என்பதாகும். இதனை 1839 ஆம் ஆண்டில் வாக்னர் (Wagner) என்பவர் அறிவியல் பூர்வமாக விவரித்து எழுதினார்.\n\nSection::::உடல் அமைப்பு.\nவீட்டுப் பன்றிகளை விட இது சிறியது. இதன் தலை பெரியதாகவும், உடல் சிறியதாகவும் இருக்கும். இதன் கால்கள் குட்டையானவை. காட்டுப் பன்றிகளுக்கு பார்க்கும் திறன் குறைவு. இதற்கு காதுகள் சிறியது. ஆகவே கேட்கும் திறன் மிகவும் குறைவு. இதனை ஈடு செய்யும் வகையில் நுகர்வு ஆற்றல் அதிகம் உண்டு. அதாவது மற்ற விலங்ககளை விட காட்டுப் பன்றிகளுக்க மோப்பத்திறன் அதிகம்.\n\nபெரும்பாலும் தலையை குனிந்து தரையை முகர்ந்தபடியே நடந்து செல்லும். உடல் சாம்பல் கலந்த கருமை நிறம் உடையது. உடல் முழுவதும் குட்டையான முரட்டு முடிகள் உள்ளன. பிடரி பகுதி முடி சிலிர்த்து கம்பி போல் கெட்டியாக நிமிர்ந்து நிற்கும். வால் 1 அடி நீளமும் பெரிய குஞ்சமும் உண்டு. இவை கூட்டமாகவே வாழும். ஆண் பன்றிகள் மட்டுமே தனியாகத் திரியும். பெண்ணை விட ஆண் பன்றிகள் உருவத்தில் பெரியவை. இந்தியக் காட்டுப் பன்றிகள் 80 – 90 கிலோ எடை வரை வளரும்.\n\nஇதன் உயரம் 55 முதல் 120 செ.மீ. வரை இருக்கும். மேலும் 90 முதல் 200 செ.மீ நீளம் வரை வளரும். இதன் கீழ்த்தாடையில் இரண்டு கோரப்பற்கள் வளைந்து வெளியே நீட்டிக் கொண்டிருக்கும். இதனை எயிறு (Tusk) என்கின்றனர். யானைக்கு தந்தம் எப்படி வளர்கிறதோ அதுபோல் இதற்கு பற்கள் பின்னோக்கி வளர்கின்றன. இந்த எயிறு உறுதியானது. இது தற்காப்பிற்கு உதவுகிறது. இந்த எயிறின் உள் பகுதியில் துவாரம் உள்ளது. இந்த எயிறானது கத்தி போல் கூர்மையாக இருக்கிறது.\n\nகட்டுப் பன்றிகள் அனைத்து காலங்களிலும் இனப்பெருக்கம் செய்யும். கருத்தரிப்பு காலம் 115 நாட்களாகும். ஒரு சமயத்தில் 4 முதல் 8 குட்டிகள் ஈனும். இளம் குட்டிகளின் மீது வெண்மையான கோடுகள் காணப்படும். பெண் பன்றிகள் அனைத்தும் குட்டிகளை பாதுகாப்பாக அழைத்துச் செல்கின்றன.\n\nSection::::நடத்தை.\nஇது ஒரு அனைத்துன்னி (omnivorus) விலங்காகும். அடர்ந்த காட்டில் பதுங்கி இருக்கும். கோடை காலத்தில் சேற்றில் புரளும். கிழங்கு, வேர், புல், பூண்டு, முட்டை, பழங்கள் என உண்ணும். அதே சமயத்தில் இறைச்சியையும் உண்ணும். குள்ள நரி, குரங்கு, பாம்பு போன்றவற்றை வேகமாக தாக்கி, அதன் இறைச்சியை விரைவில் உண்ணும். ஓநாய், சிறுத்தைப் புலி, புலி, நரி போன்றவை இதன் எதிரிகளாகும். அவைகளை எதிரத்து சண்டையிடும். தனது தந்தம் போன்ற பற்களால் எதிரியை குத்தி, கிழித்து கொன்று விடும். இது எல்லாக் காட்டு மிருகங்களிலும் மிகுந்த துணிச்சலுடையது.\nகாட்டுப்பன்றிகள் புத்திசாலித்தனம், துணிவு, உறுதி கொண்டவை. மேலும்கொடிய சண்டையிடும் விலங்கு. கரடியை வேட்டையாடுவதை விட இதனை வேட்டையாடுதல் என்பது மிகவும் சிரமம் என வேட்டைக்காரர்கள் குறிப்பிடுகின்றனர். ஆண் பன்றிகள் ஒற்றையடிப் பாதையில் செல்லும் போது மனிதர்கள் எதிர்பட்டால் அவர்களைத் தாக்கும்.\n\nSection::::பாதுகாப்பு.\nகாட்டுப் பன்றிகளால் விவசாயிகள் பாதிக்கப்படுகின்றனர். வனப்பகுதியில் போதிய உணவு கிடைக்காதக் காரணத்தால் அவை வனத்தை ஒட்டிய விவசாய நிலத்தில் இரவில் புகுந்து பயிர்களை நாசம் செய்கின்றன. கடலை, மரவள்ளிக் கிழங்கு, மக்காச்சோளம், சோளம், நெல் போன்ற பயிற்களை மேய்ந்து சேதம் விளைவிக்கிறது. ஆகவே வெடி வைத்தும், விஷம் வைத்தும் இதனை கொல்கின்றனர். இறைச்சிக்காகவும் இதனை வேட்டையாடுகின்றனர். இதன் தந்தப் பற்களைக் கொண்டு அணிகலன்களும் செய்கின்றனர். பன்னாட்டு இயற்கைப் பாதுகாப்புச் சங்கத்தின் (IUCN) செம்பட்டியலில் 2008 ஆம் ஆண்டு இது காப்பு நிலை குறைந்த இனமாக குறிப்பிடப்பட்டுள்ளது. இந்திய வனவிலங்குப் பாதுகாப்பு சட்டம் 1972 இன் கீழ் வேட்டையாடுதல் மற்றும் கொல்லுதல் தண்டனைக்குரிய குற்றமாகும்.\n"}
{"id": "82071", "url": "https://ta.wikipedia.org/wiki?curid=82071", "title": "ஐந்தாம் பத்து (பதிற்றுப்பத்து)", "text": "ஐந்தாம் பத்து (பதிற்றுப்பத்து)\n\nசங்க நூலான பதிற்றுப்பத்தின் நான்காம் பத்து தொகுப்பில் பத்து பாடல்கள் உள்ளன. இவற்றை பாடிய புலவர் பரணர். பாடிப் பாராட்டப்பட்ட அரசன் கடல் பிறக்கு ஓட்டிய செங்குட்டுவன்.\n\nSection::::பாடல் 41 - சுடர்வீ வேங்கை.\n'கடல் பிறக்கு ஓட்டிய' பாங்கு இப்பாடலின் இறுதியில் கூறப்படுகிறது. காற்றுத்தேர் ஓடுவதால் கடலின் பிசிர் (நுரை) உடையும். அதன் பிறக்கில் (முதுகில்) செங்குட்டுவன் ஏறிவந்த குதிரை ஊர்ந்தது. அதனால் ஓசை முழக்குடன் கூடிய கடல் உழந்தது (துன்புற்றது). (கடற்கரையில் நடந்த போரால் நிறம் மாறிக் கடலலை மாறியதுதான் அது பெற்ற துன்பம்) வசையில் நெடுந்தகை! நின் தாள் (கடலலையைத் துன்புறுத்திய செங்குட்டுவனின் முயற்சி) காண்கு வந்திசினே - என்று புலவர் பாடுகிறார். புலவர் பாணர் கூட்டத்தோடு வருகிறார். யாழ், முழவு, பதலை முதலான இசைக்கருவிகளைப் பையில் போட்டுத் தூக்கிக்கொண்டு பாணர் சுற்றம் வருகிறது. அவர்கள் கடவுளை வாழ்த்திப் பாடிக்கொண்டே வருகின்றனர். வழியில் யானை ஒன்று பூத்திருந்த வேங்கைமரத்தைப் புலி என்று எண்ணி அதன் கிளைகளைப் பிளந்து போட்டது. தண்டுப்படையுடன் (கதை) சென்ற குட்டுவனின் போர்மறவர் அந்த வேங்கைப் பூக்களைப் பறித்துத் தலையிலே சூடிக்கொண்டு தண்டோடு தண்டை மோதிப் பயிற்சி செய்துகொண்டனர். அவர்ளது முழக்கத்துக்கு எதிரொலி போல் வேங்கையைப் பிளந்த யானை வழைமரக் காட்டுக்குள்ளே இருந்துகொண்டு பிளிறிற்று. அந்தக் காட்டில் மழை பெய்யவில்லை. அதனால் மூங்கில் காய்ந்துபோயிற்று. இது போன்ற காடுகள் ஒன்று இரண்டு அல்ல, பல கடந்து பெரும! கடல் பிறக்கு ஓட்டிய நின் முயற்சியைக் காண வந்தேன் - என்கிறார் புலவர்.\n\nSection::::பாடல் 42 - தசும்பு துளங்கு இருக்கை.\nகுட்டுவ! உன் படைவீரர் ஊர்ந்த குதிரைகளை எண்ணிட்டு அளந்தால் கடலலைப் பிசிரைவிட அதிக எண்ணிக்கை கொண்டதாக இருக்கிறது. அவர்களின் தலையில் பனம்பூ. காலில் கழல். கழல் அவர்களது ஈகையின் அடையாளச் சின்னம். மார்பில் வடு. குளத்தில் மூழ்கி மீனைக் கொத்திச் செல்லும் சிரல் பறவையைப் போல மார்பில் பட்ட காயத்தை ஊசியால் தைத்து ஆறிப்போன வடு அது. குட்டுவன் இத்தகைய மறவர் சூழ்ந்த நாளவையில் தன் அரசியோடு வீற்றிருக்கிறான். அவனது மார்பு 'தசும்பு துளங்கு இருக்கை' (ஈரம் ஆடும் இருப்பிடம்). இஞ்சி (=கோட்டை) பல வென்றான். ஒவ்வொரு வெற்றிக்கும் அடையாளப்பூ செய்து பல 'இஞ்சிவீ ' கோத்த மாலையை மார்பில் அணிந்திருந்தான். சந்தனம் பூசியிருந்தான். அவனது நெஞ்சக ஈரத்தால் அவனது நெஞ்சின் மேல் இருந்த சந்தனமும் புலராமல் இருந்தது. இந்த ஈரந்தான் 'தசும்பு' இந்தக் கோலத்தில் அரசவையில் இருந்துகொண்டு கோடியர் என்னும் யாழிசையாளர்க்கு 'மணிநீர் மட்டம்' வழங்கினான். இந்த மட்டம் wine பழச்சேற்றில் ஊறியது. அத்துடன் அவர்களுக்கு ஆடுநடைக் குதிரைகளையும் வழங்கினான். பின்னர் மன்னர்களின் வாழ்த்தொலியோடு யானைமீது உலா வந்தான். அப்போது அவனது சுற்றம் தேர்மேல் உலா வந்தது.\n\nSection::::பாடல் 43 - ஏறா ஏணி.\nஏற உதவுவது ஏணி. ஏறாத ஏணி எது? கோக்காலி என்கிறது, பழைய உரை. மேலே உள்ள பொருளில் கோத்துத் தொங்கும் காலை உடையது கோக்காலி. (ஊசல்). செங்குட்டுவன் ஊசல். வயிரியர் அந்த ஊசலில் (உரியில்) நிறைந்து நெடிது வாழ்ந்திருக்கின்றனர். அந்த உரி நிரம்புவதும் இல்லை. நிரம்பியது அகல்வதும் இல்லை. விருந்தின் வீழ்பிடி | மதம் கொண்ட யானைக்கு விருந்தாகும் பிடிகள் எண்ணில் அடங்கா. (இந்தக் காட்சியை ஊசலாடும் மகளிர் பார்த்தனர். அவர்கள் கவரிமான் மயிர்முடி வைத்து உச்சிக்கொண்டை போட்டில்லலருந்தனர்) அதுபோலச் செங்குட்டுவன் போரில் விழுந்த மன்னர் கணக்கில் அடங்கார். இமையத்துக்கும் குமரிக்கும் இடைப்பட்ட 'சொல் பல' நாட்டினர் அவர்கள். பேராறு (இக்காலத்தில் பெரியாறு என்கிறோம்) இவன் நாட்டில் ஓடிற்று. மழை இல்லாக் காலத்திலும் அதில் நீர். கடியேர் | 'நல்லேர்' விழாவில் கொன்றைப்பூ சூட்டி உழவு தொடங்கும்போது மழை பொழிவது வழக்கம். அந்த மழையைப் போலச் செங்குட்டுவன் துன்புற்றவர்களுக்கு உணவு வழங்கிய பின்னர் தான் உண்டான். நண்பர்களுக்கு நல்ல அணிகலன்களை வழங்கினான். யாழிசையோடு சேர்ந்து பாடும் விறலியர்க்குப் பெண்யானைகள் வழங்கினான். தான் வென்ற நாட்டிலிருந்து கொண்டுவந்த 'கொண்டி மள்ளர்'களுக்கு ஆண்யானைகளை வழங்குனான். அவைக்களத்திலே தோன்றி இவனை வாழ்த்தும் 'அகவல்' மகனுக்குக் குதிரைகள் வழங்கினான். கற்ப | இத்தகைய நற்பண்புகளை நன்கு கற்றவனே - என்பது புலவர் விளி \n\nSection::::பாடல் 44 - நோய் தபு நோன் தொடை.\nஅறுகை என்பவன் இந்தக் குட்டுவனின் நண்பன். உழிஞைப்போரில் அறுகை என்பவன் மோகூர் மன்னனை வென்றான். என்றாலும் வென்ற அறுகையை மோகூர் மன்னன் பிடித்து ஒளித்து வைத்துவிட்டான். எனவே இந்தக் குட்டுவன் மோகூரைத் தாக்கினான். மோகூர் மன்னனின் காவல்மரம் வேம்பு. இந்தக் குட்டுவன் மோகூர் மன்னனை வென்றான். அவனது காவல்மரத்தை வெட்டி அதன் அடிமரத்தைத் தனக்கு முரசு செய்துகொள்வதற்காக முரச்சிக்கயிறு கட்டி பல யானைகளைப் பூட்டி இழுத்துவந்தான். பல அரசர்களை வென்று நல்லாட்சி புரிந்து இனிது மறைந்த மன்னர்களின் தாழி புதைக்கப்பட்டிருந்த வன்னிமர மன்றக் காட்டின் வழியே இழுத்துவந்தான். இதனால் இந்தக் குட்டுவன் 'ஆடுநடை அண்ணல்' ஆனான். இந்தப் போருக்காக நடந்த குட்டுவனின் கொடிப்படை நிலம் புடைத்து வருவது போலச் சென்றது. வெற்றியின் பயனாகக் கொண்டுவந்த அணிகலன்களைக் 'கனவிலும் கவலை ஒழிக' என்று சொல்லிக் குட்டுவன் வழங்கினான். 'பாடுமகளே' (பாடினியே) அவன் வழங்குவதைக் 'காணியர் காணிலியரோ' (பார்க்கிறீர்களா, பார்க்காமல் இருக்கிறீர்களா?) \n\nSection::::பாடல் 45 - ஊன் துவை அடிசில.\nமழைமேகம் கொண்டால் குறையாமலும், மழைநீர் வந்தால் நிறையாமலும் இருக்கும் கடலை வேல் (வேலி) இட்டுத் தடுப்பார் யார் உளர்? இனியும் இல்லை. உனக்கு முன்னும் இல்லை. நீ கோட்டைக் கதவைத் தாழிடும் எழுமரம் போன்ற மார்பினை உடையவன். 'எழுமுடி மார்பின் எய்திய சேரல்'. அந்தத் திணிதோளை உயர்த்தி ஓச்சி நீ பிணம் அழுகும் காட்டில் துணங்கை ஆடினாய். உன் காலுக்குச் சோறு 'ஊன் துவை அடிசில்'. (துவை = காலால் மிதி) நீ பகைவரின் வில் விசையை அடக்கும் 'தோல்'(கவசம்). இத்தகைய பண்பினை உடைய தானை மன்னர் இனி யார் உளர்? முன்னும் இல்லை.\n\nSection::::பாடல் 46 - கரைவாய்ப் பருதி.\nஇப்பாடலில் செங்குட்டுவன் கடல் அரிப்பைத் தடுக்க வேலியிட்ட செய்தி சொல்லப்படுகிறது. (வேல் = வேலி). முடிபுனை மகளிர் பேரியாழில் பாலைப்பண் அமைத்து செங்குட்டுவனின் பணியாத் தன்மை கொண்ட உழிஞைப் போரைப் பாடினர். செங்குட்டுவன் போருக்குச் சென்றபோது அவன் சென்ற தேரின் 'கரைவாய்ப் பரிதி' (மண்ணைக் கரையச் செய்யும் தேர்ச் சக்கரம்) உருண்டு அழித்த ஊர்களின் அழிவை எண்ணினால், குட்டுவன் மேல் 'செல்குவம்' (போர் தொடுப்போம்) என்று யாரும் எண்ணமாட்டார்கள்.\n\nSection::::பாடல் 47 - நன்னுதல் விறலியர்.\nகுட்டுவன் பகைவரை அழித்து அழித்துப் பெரியவன் ஆனான். பரிசில் பெறுபவர்கள் அவன் பகைவரை அழிக்கும்போதெல்லாம் பரிசில் பெற்றுப் பெற்றுப் பெரியவர் ஆயினர். இந்தச் செய்திகளை மலையில் அருவி இறங்குவது போலக் கொடி பறக்கும் தெருக்களிலெல்லாம் விளக்கேற்றும் பெண்களின் வாய் சொல்லிச் சொல்லிப் பெரிதுபடுத்தியது.\n\nSection::::பாடல் 48 - பேர் எழில் வாழ்க்கை.\nபல்பொறி மார்ப! உன் மலையில் தோன்றி உன் கடலில் மண்டும் ஆற்றில் நீ 'தீம் நீர் விழா' கொண்டாடுகிறாய். ஆறு சூழ்ந்த பொழிலில் தங்கிக் கொண்டாடப்படும் அந்த வேனில் விழாவில் நீ உன்னை விரும்பும் சுற்றத்தாலுடன் நுகர்வதுதான் நின் 'பேர் எழில் வாழ்க்கை'. இந்த வாழ்க்கை நின் காஞ்சியம் பெருந்துறை மணலைக் காட்டிலும் பலவாகப் பெருக வேண்டும். நீ பாணர்க்குப் பொற்றாமரையும் விறலியர்க்கு ஆரமும் பூட்டிய பின்னர் கடலுக்குள் புகுந்து போர் புரிந்த பரதவன். அங்கிருந்து கொண்டுவந்த கடல் வளங்களையெல்லாம் உனக்கென வைத்துக் கொள்ளமல் பாடுவோருக்கெல்லாம் வாரி வழங்குபவன். நெறி கல்லாத கொடையாளி நீ. போர்முகத்து நீ இட்ட தீயால் உன் மாலை வாடிள்ளது. உன் மார்புச் சந்தனம் வரிக்கோடுகளாக மாறியுள்ளது. இப்படிப்பட்ட பல்பொறி மார்பன் நீ.\n\nSection::::பாடல் 49 - செங்கை மறவர்.\nவிறலியரே! வருக. குட்டுவனைக் கண்டு மீள்வோம். மோகூர்ப் போரில் இருபெரு வேந்தர்களும், வேளிரும் ஒன்றுகூடிக் குட்டுவனோடு மோதினர். நாற்படை நடத்திய குட்டுவன் அப் போரில் வெற்றி பெற்றான். மோகூர் மன்னனின் காவல்மரமாகிய வேம்பினை வெட்டி வீழ்த்தினான். மழைநீர் மேட்டுநிலத்தில் ஓடுவது போல போர் நடந்த மேட்டில் குருதி ஓடிற்று. போர்மறவர் அதனை அள்ளி மார்பில் பூசிக்கொண்டனர். இதனால் அவர்களின் கை செங்கை ஆயிற்று. இப்படிப் போர் நடத்திய குட்டுவனின் பெருஞ்சினத்தைக் கண்டு மீளலாம். வருக.\n\nSection::::பாடல் 50 - வெருவரு புனல் தார்.\n(குட்டுவ) நீ கிழக்கு நோக்கிப் பாயும் காவிரி போலவும், பூ(மி) விரிந்து புனல் மூன்று கூடும் கூடல்(=குமரி) போலவும் புனல்தார் பூண்டவன். கோட்டைக்குள் இருந்துகொண்டு உனது போர்முரசைக் கேட்கும் வேந்தர்க்கு அது வெருவரு(=அச்சம் வருவிக்கும்) புனல்தார். பாசறையில் இருந்துகொண்டு தூங்காமல் இருக்கும் உன் கண் உனது மகளிர் கூந்தல் மெல்லணையில் எத்தனை நாள் துயின்றிருக்குமோ தெரியவில்லை.\n\nSection::::பதிகம்.\nகடல் பிறக்கு ஓட்டிய செங்குட்டுவனின் தந்தை - குடவர் கோமான் நெடுஞ்சேரலாதன். தாய் - சோழன் மணக்கிள்ளி என்பவனின் மகள். இந்தக் குட்டுவன் கடவுள் பத்தினிக்குக் கல் கொண்டுவருவதற்காகச் சென்றான். ஆரிய அண்ணலை வீழ்த்தினான். கல்லைக் கங்கையில் நீராட்டினான். எடுத்துக்கொண்டு வரும் வழியில் ஆனிரைகளைக் கவர்ந்துவந்தான். அவற்றை இடும்பில்புறம் என்னுமிடத்தில் விட்டுவிட்டான். வியலூர்க் கோட்டையை அழித்தான். அதன் எதிர்க் கரையிலிருந்த கொடுகூர் நகரையும் பாழாக்கினான். பழையன் (=மோகூர் அரசன்) காவல்மரம் வேம்பை வெட்டி வீழ்த்தினான். போரில் மாண்ட வீரர்களின் மனைவியர் களைந்த கூந்தலால் கயிறு திரித்து வேப்பந் துண்டைக் கட்டி யானைகளை வரிசையாகப் பூட்டி முரசு செய்துகொள்வதற்காக இழுத்துவரச் செய்தான். சோழர் குடிக்குள் போராடிக்கொண்டிருந்த 9 பேரை ஒடுக்கினான். உம்பற்காடு நிலப்பகுதி வருவாய் முழுவதையும் தன்னைப் பாடிய புலவர் பரணர் பெற்றுக்கொள்ளச் செய்தான். அத்துடன் அவருக்குத் தொண்டுசெய்யத் தன் மகன் 'குட்டுவன் சேரல்' என்பவனையும் கொடுத்தான்.\n"}
{"id": "82073", "url": "https://ta.wikipedia.org/wiki?curid=82073", "title": "தூங்கெயில்", "text": "தூங்கெயில்\n\nதூங்கெயில் என்பது சங்கப் பாடல்களில் குறிப்பிடப்பட்டுள்ள ஒரு கோட்டையாகும். இதைப்பற்றிய குறிப்புகள் புறநானூற்றிலும், பதிற்றுப்பத்திலும் இடம்பெற்றுள்ளன.\n\nதூங்கெயில் எறிந்த தொடிதோட் செம்பியன். சோழன் குளமுற்றறதுத் துஞ்சிய கிள்ளிவளவன் வானவனீன் வஞ்சி நகரைத் தாக்கி அந்நகர மக்களை வாடும்படி செய்தான். இந்தக் கிள்ளிவளவனின் பெருமை அவனது முன்னோர் மரபிலிருந்து வந்தது என்று அவனைப் பாடிய புலவர் மாறோக்கத்து நப்பசலையார் குறிப்பிடுகிறார். (புறம் 39) அப்போது புறாவுக்காகத் துலாக்கோலில் அமர்ந்தவனை நினைத்தால் உன் கொடைக்குப் பெருமை இல்லை. பகைவரை நடுங்கச் செய்த 'தூங்கெயில்' கோட்டையைத் துகளாக்கிய உன் மூன்னோனை நினைத்தால் நீ பகைவரை அடுதல் பெருமையாகாது. கரிகாலன் தன் அவையில் நீதியை நிலைநாட்டிய பாங்கை நினைத்தால் உன் அறநெறியும் மேம்பட்டது ஆகாது - என்றெல்லாம் கூறிச்செல்கிறார். கடவுள் அஞ்சி என்பவன் கட்டியிருந்த தூங்கெயில் கோட்டைக் கதவம் பற்றிப் பதிற்றுப்பத்து 31 குறிப்பிடுகிறது.\n"}
{"id": "82087", "url": "https://ta.wikipedia.org/wiki?curid=82087", "title": "இந்தியாவில் செவிலியம்", "text": "இந்தியாவில் செவிலியம்\n\nஇந்தியாவில் செவிலியம் என்பது, இந்திய நாட்டில் நோயாளிகளைக் கவனித்துப் பேணுவதற்கான துறையைக் குறிக்கும். பழங்கால இந்திய ஆவணங்கள் செவிலியப் பணியின் கொள்கை முறைகளைப் பற்றி விளக்குகின்றன. அவை தெளிவாகவும், அறிவியல் நுட்பத்துடனும், அடிப்படை அறிவுடனும், இக்கால நவீன நூல்களுக்கு இணையாக விளங்குகின்றன. முதலில் இளைஞர்களே செவிலியப் பணியில் சேர்ந்தனர், பின்னர் மகப்பேற்றுத் துறையில் பெண்கள் சேர்க்கப்பட்டனர்.\n\nஇந்திய நாட்டில் நிலவி வந்த ஜாதி முறைகள், கல்வி அறிவின்மை, பெண்களின் பின் தங்கிய நிலைமை, சம உரிமை அற்ற அரசியல் ஆகிய காரணங்களால் செவிலியத்துறை மிகவும் பின் தங்கிய நிலையிலேயே இருந்தது\n\n(Health Visitors’ League) 1925 ஆம் ஆண்டு துணை சுகாதார செவிலிய தாதியர் அமைப்பு உருவாக்கப்பட்டது (Auxilary Nurse Midwives Association) 1929 ஆம் ஆண்டும் செவிலிய மாணவர் அமைப்பு (Student Nurses Association) இணைக்கப்பட்டது\n\n"}
{"id": "82088", "url": "https://ta.wikipedia.org/wiki?curid=82088", "title": "பல்சந்தமாலை", "text": "பல்சந்தமாலை\n\nபல்சந்தமாலை என்பது தமிழ்ச் சிற்றிலக்கிய வகைகளுள் ஒன்று. சிற்றிலக்கியங்களை வடமொழியில் பிரபந்தங்கள் என்பர். பல்சந்தமாலையில் 10 முதல் 100 பாடல்கள் வரை இருக்கும். இவற்றில் ஒவ்வொரு பத்துப் பாடல்களும் ஒவ்வொரு சந்தத்தில் அமையும். பல சந்தங்களைக் கொண்டு அமைவதாலேயே இதற்குப் பல்சந்தமாலை எனும் பெயர் வழங்குகிறது.\n\n\n"}
{"id": "82090", "url": "https://ta.wikipedia.org/wiki?curid=82090", "title": "பிரம்மதேசம் (விழுப்புரம்)", "text": "பிரம்மதேசம் (விழுப்புரம்)\n\nபிரம்மதேசம், தமிழ் நாட்டின் விழுப்புரம் மாவட்டத்தில் உள்ள திண்டிவனம் வட்டத்திற்கு (தாலுக்கா) உட்பட்ட கிராம பஞ்சயத்தாகும். பிரம்மதேசம் மாநில நெடுஞ்சாலை SH -134ன் மூலம் தாலுக்கா தலைமையான திண்டிவனத்துடன் இணைக்கப்பட்டுள்ளது. சிறு நகரமான திண்டிவனம் இங்கிருந்து சுமார் 16 கி.மீ தூரத்தில் அமைந்துள்ளது. மரக்காணம் ஊராட்சி ஒன்றியம் இங்கிருந்து சுமார் 18 கி.மீ தூரத்தில் உள்ளது.\n\nபிரம்மதேசம் கிராமம் விழுப்புரம் மாவட்டத்தில் உள்ள மரக்காணம் தொகுதிக்கு உட்பட்ட 56 கிராம பஞ்சயத்துகளில் ஒன்றாகும்.\n\nபிரம்மதேசத்தின் கிராம குறியீட்டெண் 10 ஆகும். இது மரக்காணம் தொகுதியின் ( தொகுதி குறியீட்டெண்:12 ) கீழ் இடம் பெறும்.\n\nஇங்குள்ள பிரம்மபுரீசுவர் கோயில், பாதலீசுவரர் கோயில் ஆகிய இரண்டும் இந்தியத் தொல்லியல் ஆய்வகத்தின் தொல்லியல் நினைவுச்சின்னங்களின் பட்டியலில் இடம்பெற்றுள்ளன.\n\nSection::::சொல்லிலக்கணம்.\n\"பிரம்மதேசம்\" என்றும் \"பிரம்ஹதேசம்\" என்றும் இந்த கிராமம் அழைக்கப்படுகின்றது. பிரம்மதேசம் என்றால் பிரம்ம தேவனின் தேசம் என்று பொருளாகும். தமிழ்நாட்டில் பிரம்மதேசம் என்ற பெயரை இந்த கிராமம் அல்லது இரு வேறு கிராமங்கள் பகிர்ந்து கொள்கின்றன. அவற்றுள் ஒன்று திருநெல்வேலி மாவட்டத்தில் உள்ள அம்பாசமுத்திரம் வட்டத்தில் அமைந்துள்ளது. மற்றொன்று திருவண்ணாமலை மாவட்டத்தில் உள்ள செய்யார் வட்டத்தில் அமைந்துள்ளது.\n\nSection::::பொருளாதாரம்.\nஇங்கு இருக்கும் பெறும்பாலான மக்கள் வேளாண்மையையே (பயிர்த்தொழிலையே) தங்கள் வாழ்க்கைத் தொழிலாக கொண்டுள்ளனர். நெல், நிலக்கடலை (மணிலாக் கொட்டை), கரும்பு, சவுக்கை, பருத்தி, தர்பூசணி மற்றும் சில பருப்பு வகைகளை இங்கு பயிர்செய்கின்றனர். கிழமை (வாரம்) ஒரு முறை (புதன் கிழமை) இக்கிராமத்தில் தொன்றுதொட்டு பல ஆண்டுகளாக உழவர் சந்தை நடைபெறுகின்றது. இச்சந்தையில் அருகில் உள்ள கிராமங்களில் விளைந்த புதிய பச்சை காய்கறிகள், கைவினை பொருள்கள் விற்கப்படுகின்றன. அது மட்டும் அல்லாது இச்சந்தை, சுற்றி உள்ள 10 -15 கிராமம்களுக்கு முக்கிய ஆடுமாடுகள் கொடுக்கல்வாங்கல் (வர்த்தக) மையமாக திகழ்கின்றது.\n\nSection::::பொதுமக்கள் சேவை.\nSection::::அஞ்சல் அலுவலகம்.\nஇந்திய அஞ்சல் துறை இக்கிராமத்தில் தனது சார்நிலை அலுவலகத்தை இயக்குகின்றது . இந்த சார்நிலை அலுவலகம் திண்டிவனம் தலைமை அஞ்சல் அலுவலகத்தின் கீழ் இயங்குகின்றது.\nஇக்கிராமம் அஞ்சல் குறியீட்டெண் 604301 -த்தை அருகில் உள்ள 11 கிராமம்களான அடவல்லிக்குத்தன், அலங்குப்பம், கீழ்சிவிரி, கொளத்தூர், முன்னூர், நகர், ஒமிப்பேர், பெருமுக்கல், சிறுவாடி, வடநெற்குனம், வைடப்பக்கம் பகிர்ந்து கொள்கின்றது.\nSection::::காவல் நிலையம்.\nசட்ட ஒழுங்கை நிலைநாட்ட பிரம்மதேச காவல் நிலையம் சார்நிலை காவல்துறை ஆய்வாளர் கீழ் இயங்குகின்றது. நாணல்மேடு, ராஜாம்பாளையம் மற்றும் வெள்ளைகுளம் (வெள்ளகுளம்) ஆகிய கிராமங்கள் பிரம்மதேசம் காவல் நிலையத்தின் கட்டுப்பாட்டில் உள்ளது.\n\nSection::::வங்கி.\nஇந்தியாவின் நீண்ட கால வங்கியான இந்தியன் வங்கி தனது கிளை அலுவலகத்தை இங்குள்ள அ.வ.ச.வ மண்டபத்தில் இயக்குகின்றது.\n\nSection::::கல்வி.\nபிரம்மதேசம் மற்றும் அருகில் உள்ள கிராமம்களான ராஜாம்பாலயம், வன்னிபேர், ஏந்தூர் போன்ற கிராமங்களில் உள்ள மாணவர்கள் கல்வி கற்கப்பதற்காக தமிழக அரசு ஊராட்சி ஒன்றிய நடுநிலை பள்ளியை நிறுவியுள்ளது.\n\nSection::::போக்குவரத்து.\nமாநில நெடுஞ்சாலையான SH -134 திண்டிவனம்-மரக்காணம் மையப்பகுதியில் பிரம்மதேசம் அமைந்துள்ளதால் அருகில் உள்ள முக்கிய நகரங்களான புதுவை (சுமார் 30 கி.மீ) மற்றும் சென்னை (சுமார் 150 கி.மீ)உடன் சாலை வழியாக இணைக்கப்பட்டுள்ளது.\n\nதமிழக அரசின் போக்குவரத்து துறையால் இயக்கப்படும் பின்வருமாறு:\n\nஇப்பகுதியில் அரசுப் பேருந்துகள் தவிர சில தனியார் பேருந்துகள் இயக்கப்படுகின்றன.\n\n"}
{"id": "82091", "url": "https://ta.wikipedia.org/wiki?curid=82091", "title": "கடியேர்", "text": "கடியேர்\n\n'கடி ஏர்' என்னும் தொடரிலுள்ள கடி என்னும் சொல்லுக்குக் காப்பு என்று பொருள் கொள்ள வேண்டும். மழை காக்கவேண்டும் என்று வேண்டி ஆண்டில் முதல்முதலாக ஏர் பூட்டுவது கடியேர். அண்மைக்காலம் வரையில் 'நல்லேர்' பூட்டும் விழா தமிழத்தில் நடைபெற்று வந்தது. கோடை காலத்தில் முதல்மழை பெய்ததும் ஊரார் அனைவரும் கூடி ஊரின் பொதுநிலத்தில் ஏர் பூட்டி உழுவர். இதனை நல்லேர் விழா என்பர். \n\nமதுரைக்காஞ்சி என்னும் சங்ககால நூல் இந்த நல்லேர் விழாவைக் குறிப்பிடுகிறது. \n\nவானம் கடியேர் பூட்டி பேர்யாற்றுக் கரையை உடுத்து உழுதது எனக் கூறுவது கடியேர் விழாவினை நினைவூட்டுகிறது. \n"}
{"id": "82093", "url": "https://ta.wikipedia.org/wiki?curid=82093", "title": "கொண்டி", "text": "கொண்டி\n\nகொண்டுவந்த பொருள் கொண்டி எனப்படும்.\nஅடங்காத பெண்களை இக்காலத்தில் கொண்டிப்பெண் என்பர்.பகை அரசரின் பெண்களை வெற்றி கண்ட அரசன் தம் ஊருக்கு கொண்டு வருவான்.சிலர் விரும்பி ஏற்றுக் கொள்வர்.சிலர் அடங்காதவர்.\n\nSection::::கொண்டி - சொல்.\nஅஞ்சாமல் யாமத்தில் யாழ் முழவு போன்ற இசைக்கருவிகளுடன் நடனம் ஆடும் மகளிர் \"கொண்டி மகளிர்\" எனப்பட்டனர் பெற்றோர் சொல்லுக்கும் ஊருக்கும் கட்டுப்படாமல் மனம் போன போக்கில் திரியும் பெண்ணை இக்காலத்திலும் கொண்டிப்பெண் என்பர். தற்காலத்திலும் கிராமங்களில் குறும்பு செய்யும் சிறுவர்களை கொண்டிப்பய என விளிக்கும் வழக்கம் உள்ளது.\n\nSection::::கொண்டி மகளிர் (சங்ககாலம்).\nஅரசன் போரிடும்போது பகைநாட்டில் அந்நாட்டு அரசனுக்கும் அடங்காமல் நிமிர் பிடித்தவரை, வெற்றி கண்ட அரசன் அவர்கள் மகளிரை சிறைபிடித்து வந்து தன் நாட்டுக் கட்டுக்காவலில் வைத்திருப்பது வழக்கம். இவர்கள் கொண்டி மகளிர் எனப்பட்டனர்.\n\nSection::::கொண்டி மகளிர்.\nகொண்டி மகளிரும் இத்தகையவர்களே. இவர்களை அடங்காப் பிடாரிப் பெண்கள் எனலாம். இவர்கள் ஊரின் கட்டுக் காவலுக்கு அடங்காதவர்கள். \n\nSection::::மதுரைக்காஞ்சி.\nதலையாலங்கானத்துச் செருவென்ற நெடுஞ்செழியனால் பிணித்துக் கொண்டுவரப்பட்டு மதுரையில் வாழ்ந்த கொண்டி மகளிர் பசும்பொன் அணிகலன்கள் அணிந்து பகட்டிக்கொண்டு திரிவர் என்றும், இவர்களைக் கண்டால் மக்கள் நெஞ்சே நடுங்குவர் என்றும், வானவ மகளிர் போல யாழ், முழவு இசைகளுக்கு ஏற்ப மன்றில் ஆடுவர் என்றும், குளித்து மினுக்கிக்கொண்டு அவரவர் மனைகளில் பொய்தல் ஆடுவர் என்றும் மதுரைக்காஞ்சி குறிப்பிடுகிறது. \n\nSection::::பட்டினப்பாலை.\nகாவிரிப்பூம்பட்டினத்தில் வாழ்ந்த கொண்டிமகளிர் அந்தி வேளையில் நீராடி, மறங்களில் விளக்கேற்றி வைத்துக்கொண்டு 'வம்பலர்' என்னும் புத்திளைஞர்கள் ஒன்றுகூடும் இடங்களில் தூணைப் பற்றிக்கொண்டு புதியவர்களின் வருகைக்காகக் காத்திருப்பர் என்று பட்டினப்பாலை கூறுகிறது. \nSection::::கொண்டி மள்ளர்.\nகொண்டி என்பது கட்டுக்கடங்காப் போராற்றல். மள்ளர் எனப்பட்ட போர் வீரர்களில் பலர் இத்தகைய கொண்டி மள்ளர்களாக விளங்கினர். கடல்பிறக்கோட்டிய செங்குட்டுவன் தன் போர் வெற்றிக்குப் பின்னர் கொண்டி மள்ளர்களுக்குப் போர்யானைகளைப் பரிசாக வழங்கினான். \n"}
{"id": "82100", "url": "https://ta.wikipedia.org/wiki?curid=82100", "title": "இந்தியக் குடியியல் பணிகள்", "text": "இந்தியக் குடியியல் பணிகள்\n\nஇந்தியக் குடியியல் பணிகள், பொதுவாக குடியியல் பணிகள் என்று அழைக்கப்படும், அரசுப்பணிகள் இந்திய அரசினால் விடுதலைக்குப் பிறகு 1947இல் பிரித்தானிய அரசில் விளங்கிட்ட இந்தியக் குடியுரிமைப் பணியின் தொடர்ச்சியாக ஏற்படுத்தப்பட்ட உயரிய குடியியல் பணிகளாகும்.\n\nஅண்மைக் காலத்தில் மேலாண்மை மற்றும் தகவல் தொழில்நுட்பப் பணிவாழ்வுகள் இளைஞரை ஈர்த்தாலும்,அமைக்கப்பட்ட நாட்களிலிருந்து இன்றுவரை இப்பணிகள் அவர்களின் முதல் விருப்பாக இருந்து வருகிறது.அரசியலமைப்பு புதிய பணிச்சேவைகளை ஏற்படுத்த நாடாளுமன்றத்திற்கு அதிகாரம் கொடுத்துள்ளது. இதன்படியே இந்திய வனப் பணி மற்றும் இந்திய வெளியாட்டுப் பணி சேவைகள் அமைக்கப்பட்டுள்ளன. பரந்த,பன்முக நாடான இந்தியாவின் இயற்கைவளம்,பொருளியல் மற்றும் மனிதவளங்களை மேலாண்மை புரிய இக்குடியியல் பணிகள் பெரிதும் துணைநிற்கின்றன. நடுவண் மற்றும் மாநில ஆட்சியாளர்களின் வழிகாட்டுதலுக்குகிணங்க பல்வேறு குடியியல் பணியாளர்கள் நாட்டின் சிறப்பான ஆளுமைக்கு வழிவகுக்கின்றனர்.\n\nSection::::அமைப்பு.\nநாட்டின் பல்வேறு வளங்களை மேலாளும் இப்பணியாளர்கள் மிகுந்த திறனும் தலைமைப் பண்பேற்கும் தன்மையும் கொண்டவர்களாக இருத்தல் மிகவும் தேவையானதாகும். இப்பணியாளர்களைப் பல்வேறு பணிகளில் கடினமான போட்டிகளுடைய தேர்வுகள் மூலம் ஒன்றிய அரசுப்பணியாளர் தேர்வாணையம் தெரிந்தெடுக்கிறது. மாநில அளவிலான பணிகளுக்கு மாநிலத் தேர்வாணையங்கள் தெரிந்தெடுக்கின்றன.\n\nஇந்தியக் குடியியல் பணிகள் இரன்டு வகைப்படும் அவை:\n\nSection::::அனைத்திந்தியப் பணிகள்.\nஇவர்கள் நடுவண் மற்றும் மாநிலப் பணிகளில் தேவைக்கேற்ப அமர்த்தப்படுவர். இவர்களுக்கான பணி விதிகள் தனியானவை.பணிச்சேவைகளில் இவை உயரிய தகுதியில் உள்ளன.\n\nSection::::நடுவண் குடியியல் பணிகள்.\nSection::::நடுவண் குடியியல் பணிகள் - பிரிவு ஏ (குரூப் \"ஏ\").\nஇவர்கள் நடுவண் அரசின் துறைசார்ந்த பணிகளில் மட்டுமே அமர்த்தப்படுவர்.\n\n\n"}
{"id": "82111", "url": "https://ta.wikipedia.org/wiki?curid=82111", "title": "இரண்டாம் பத்து (பதிற்றுப்பத்து)", "text": "இரண்டாம் பத்து (பதிற்றுப்பத்து)\n\nசங்க நூலான பதிற்றுப்பத்தின் இரண்டாம் பத்து தொகுப்பில் பத்து பாடல்கள் உள்ளன.\nSection::::பதிகம்.\nபதிற்றுப்பத்து தொகுப்பினைச் செய்த புலவர் பாடல் பாடப்பட்ட காலத்தவர் அன்று. அவர் தாம் அறிந்த செய்திகளையும், பாடலிலுள்ள செய்திகளையும் இணைத்து ஒவ்வொரு 10 பாட்டுக்கும் பதிகம் வழங்கியுள்ளார். இவர் சங்கம் மருவிய காலத்தவர். இவர் தரும் செய்திகள் இவை. \nSection::::பாடிய புலவர்.\nஇதில் உள்ள 10 பாடல்களைப் பாடிய புலவர் குமட்டூர்க் கண்ணனார்.\n\nSection::::பாடப்பட்ட அரசன்.\nஇமயவரம்பன்(இமையவரம்பன்) நெடுஞ்சேரலாதனைப் பற்றிய செய்திகள் இதில் உள்ளன.\nSection::::அரசனின் தந்தை.\nநெடுஞ்சேரலாதனின் தந்தை உதியஞ் சேரல்.\nSection::::அரசனின் தாய்.\nதாய் நல்லினி. இந்த நல்லினி வெளியன் வேள் என்பவனின் மகள்.\nSection::::அரசனின் தம்பி.\nபல்யானைச் செல்கெழு குட்டுவன் இமயவரம்பனின் தம்பி என்று மூன்றாம் பத்துத் தெகுப்பிலுள்ள பதிகம் கூறுகிறது.\nSection::::புலவருக்கு அரசன் வழங்கிய பரிசில்.\nஇவனைப் பாடிப் புலவர் பெற்ற பரிசில்\nஉம்பற்காடு நிலப்பகுதியிலிருந்த 500 ஊர்களைப் பிரமதாயம் என்னும் கொடையாக நல்கினான். அத்துடன் தன் ஆட்சிக்கு உட்பட்டிருந்த தென்னாடு நிலப்பகுதியிலிருந்து வரும் வருவாயைப் பாகம் போட்டு ஒரு பாகத்தைப் புலவருக்கு வழங்கினான்.\n\nSection::::பாடல் தரும் செய்திகள்.\nSection::::பாடல் 11.\nகாற்று கடலுள் புகுந்து நீரை அள்ளிக்கொண்டு மேகமாக உலவும். முருகப் பெருமான் கடலுக்குள் சூரனை அழித்தபோது கடலே செந்நிறம் பெற்றது. இந்த நெடுஞ்சேரலாதன் மேகம்போல் படையுடன் சென்றான். முருகனைப் போலப் பகைவரைக் கொன்று உப்பங்கழிகளையெல்லாம் குங்குமம் கரைத்தது போலச் செந்நிறமாக்கினான். கடற்கொள்ளையர் கடம்பர் பகையை முடித்தபோது இந்த நிலை. கடம்பர் என்னும் கொள்ளையரின் காவல்மரம் கடம்பு. இந்தச் சேரன் வெட்டிக் கொண்டுவந்த கடம்ப மரத்தால் தனக்கு முரசு செய்துகொண்டான். இந்த வெற்றிப் பெருமிதத்தோடு யானைமீது வந்த அரசனைக் கண்டு புலவர் வாழ்த்துகிறார். முருக்கமரம் பூத்திருக்கும் மலைக்காட்டில் தூங்கும் கவரிமான் வயல் வெளியில் வளர்ந்திருக்கும் நரந்தம்புல்லை மேயக் கனவு காண்பது போல், இமயத்தில் இருந்துகொண்டு குமரியைக் கைப்பற்றக் கனவு கண்டுகொண்டிருந்த மன்னர்களையெல்லாம் வென்று அந்த நிலப்பரப்புகளிலெல்லாம் தன் புகழ் பரவும்படி செய்தான்.\n\nSection::::பாடல் 12.\nகடம்பரின் கடம்பு மரத்தை அடியோடு சாய்த்து கடற்கொள்ளை இல்லாமல் செய்தான். அரிமான் சிங்கம் நடமாடும் இடங்களுக்குப் பிற விலங்கினம் செல்லாதது போல் அவன் நாட்டுக்குள் பிற மன்னர் நுழைவதில்லை. இது அவன் பெற்றிருந்த புகழ்ச்செல்வம். இது கேட்பதற்குத்தான் இனிக்கும். அவன் ஆட்சியில் நுகர்வதற்கு இனியதும் உண்டு. வறுமையில் வாடும் புலவருக்கும் அவரது குடும்பத்துக்கும் மகிழ்ச்சியான வாழ்வைத் தந்தது. களிறு தன் பிடியையும் கன்றையும் மொய்க்கும் மிஞிறுகளை ஓப்பிப் பேணும் காடுகளைக் கடந்து புலவர் வந்தாராம். வந்தவர்களுக்குப் பலநாள் பட்டினி கிடந்த தொல்பசியாம். அதனைப் போக்க ஆட்டுக்கறிக் குழம்பு ஊற்றி அரிசிச்சோறு படைத்தானாம். பருகுவதற்குத் தேறல் தந்தானாம். நனைந்த பருந்தின் சிறகு போல் கிழிந்துபோயிருந்த ஆடைக்கு மாற்றாடையாகப் பட்டாடை தந்தானாம். புலவர் மகளிர் அணிந்துகொள்ள அணிகலன்கள் தந்தானாம். அரசனும் அவன் சுற்றமும் இவற்றைத் தந்து புலவர் மகிழ்வதைக் கண்டு மகிழ்ந்ததாம். இப்படி மகிழ்வதைப் 'பெருங்கலி மகிழ்வு' என்றனர்\n\nSection::::பாடல் 13.\nசேரலாதன் போரிடுவதற்கு முன் போரிட்ட பகைவர் நாடு எப்படி இருந்தது, போர் முடிந்த பின்னர் என்னவாயிற்று, சேரலாதன் பேணிக் காக்கும் நாட்டின் நிலை என்ன என்னும் மூன்று வகையான செய்திகள் இதில் கூறப்படுகின்றன. இதில் சொல்லப்படும் செய்திகள் நிலவியல் கண்ணோட்டத்தில் அமைந்துள்ளன. நிலத்தின் 1 இயல்பு-நிலை, 2 அழிவு-நிலை, 3 பாதுகாப்பு-நிலை எப்படி இருக்கும் என்று காட்டப்படுகிறது. | 1 இயல்பு-நிலை; கிடை நின்ற நன்செய்யில் ஆரல்மீன் பிறழும். காளைகள் போரிட்டுக்கொண்ட இடங்களில் உழாமலேயே விதைப்பர். வயலில் மேயும் எருமைகள் கரும்பை விரும்பாமல் அங்குப் பூத்திருக்கும் நெய்தலை மேயும். புல்லை மேயமுடியாத முதிர்ந்த பசுக்கள் மகளிர் துணங்கை ஆடும்போது அவர்கள் தலையிலிருந்து உதிர்ந்த ஆம்பல் பூக்களை மேயும். பொய்கைப் புனல் பாயும் வாயிலில் மருதும் தென்னையும் வளர்ந்தோங்கி நிற்கும். | 2 அழிவு-நிலை; எங்கும் அழிவு. எங்கும் அச்சம். கூற்றுவன் உயிரைக் கொண்டுபோன பின்னர் கிடக்கும் உடல் போல நிலம் கிடந்தது. கரும்பு வயல் சப்பாத்திக் காடு ஆயிற்று. மகளிர் துணங்கை ஆடிய இடங்களில் இரட்டைத்தலைப் பேய்கள் கழுதுப் பேய்களின் மேல் ஏறிக்கொண்டு திரிந்தன. நீரோடிய பொய்கை வாயில்களில் நெருஞ்சி முள்ளும், ஊமத்தஞ் செடிகளும் மண்டிக் கிடந்தன. | 3 பாதுகாப்பு-நிலை; காட்டில் முனிவர் தவம். அருகில் மகளிரொடு உழுதுண்ணம் மள்ளர் வாழ்க்கை. விளைச்சல் மிகுதியால் தானியம் விற்போர் அங்கு வருவதில்லை.பருவம் தவறாத மழை. நோய் இல்லை. பசி இல்லை. மனமும் வளமும் எங்கும் மலர்ந்து கிடந்தன.\n\nSection::::பாடல் 14.\nசேரலாதனைப் புகழ்ந்து கூறி வாழ்த்தும் செய்திகள் இதில் உள்ளன. நிலம், நீர், காற்று, விண் என்னும் நான்கையும் போல் அளக்க முடியாதவன். நாள் என்னும் தன்னொளி விண்மீன்கள், கோள் என்னும் ஒளிவாங்கி மின்கள், நிலா, ஞாயிறு, தீ என்னும் ஐந்தும் ஒருங்கிணைந்து தரும் ஒளியைப் போல் புகழ்-ஒளி தருபவன். நூற்றுவரோடு சேர்ந்து போரிட்ட கன்னன் போல் கொடையாளி. கூற்றுவன் போலத் தோல்வி காணாதவன். சாவுக்கு அஞ்சாதவன். தன் படைக்குக் கவசம் போன்றவன். தன் மனைவிக்கு நல்ல கணவன்.\n\nSection::::பாடல் 15.\nகொடைவிழா நடத்திப் புகழ் பெற்றவன் நெடியோன்(முந்நீர் விழவின் நெடியோன்). அந்த நெடியோனைப் போலப் புகழ் பெற்றவன் இந்தச் சேரலாதன். இவனது பகைநாட்டு அழிவையும், இவன் காப்பாற்றும் நாட்டு நலத்தையும் இப் பாடல் ஒப்பிட்டுக் காட்டுகிறது.\n\nSection::::பாடல் 16 - 'துயிலின் பாயல்'.\nபென்னில் மணி பதித்துச் செய்யப்பட்ட 'எழுமுடி' என்னும் அணியைச் சேரலாதன் தன் மார்பில் ஆணிந்திருந்தான். அந்த மார்பில் மேன்மக்களின் கண்கள் துயில் கொண்டன. (அதன் அழகில் பலரும் மயங்கின்). சேரலாதன் தன் காலத்தின் பெரும்பகுதியைப் பாசறையிலேயே போக்கினான். எனவே புலவர் பாசறைக்குச் சென்று அவனைப் போலவே, ஆனால் அரண்மனையில், தூங்காமல் வாடும் அவனது மனைவியை நினைத்துப் பார்க்கும்படி அரசனைத் தூண்டுகிறார்.\n\nSection::::பாடல் 17 - 'வலம்படு வியன்பணை'.\n'பசும்பூண் மார்பன்' என்று இவன் சிறப்பிக்கப்படுகிறான். கடலுக்குள் படை நடத்திச் சென்று கடம்பரை வென்று அவர்களின் காவல்கரமான கடம்ப மரத்தை வெட்டி, அம் மரத்தில் தனக்கு முரசு செய்துகொண்டான். அதனைத் தன் ஊருக்குக் கொண்டுவந்து முழக்கியபோது அவனது இயவர் (= முரசுப் படையினர்) இனிப் போருக்குச் செல்ல இடமில்லையே என்று வானத்தைப் பார்த்துக்கொண்டு 'உலகமே வருக, எம் அரசன் நிழல் தருவான்' என்றார்களாம்.\n\nSection::::பாடல் 18 - 'கூந்தல் விறலியர்'.\nஇந்தப் பாடலில் அவனது கொடை போற்றப்படுகிறது.விறலியருக்குச் சொல்வது போல் சொல்வது இந்தப் பாடல். 'பருவ மழை பொய்த்தாலும் நாம் விரும்பியதை யெல்லாம் வழங்குவதிலிருந்து சேரலாதன் தவறமாட்டான்' என்று புலவர் கூறுவதாக அமைந்துள்ளது இந்தப் பாடல்.\n\nSection::::பாடல் 19.\n'வளன் அறு பைதிரம்' -மனைவியை நினைக்கும்படி பாசறை மன்னனுக்குச் சொன்னது\n\nSection::::பாடல் 20.\n'அட்டுமலர் மார்பன்' - கடல் பரப்புக்குள் சென்று கடம்புமுதல் தடிந்த சேரலாதன் இவன். இவன் தன் மதில்நிலை வாயிலில் இருந்துகொண்டு கொடை வழங்கினான். பகைவரை 'அடா அடுபுகை அட்டு மலர் மார்பன்' இவன். (சோறு வழங்கச் சமைத்த புகையால் இவன் செஞ்சம் மலர்ந்தது) மேலும் மா, களிறு, தேர் ஆகியவற்றை வயிரியர் என்னும் இசைவாணர்க்கும், கண்ணுளர் என்னும் கலைஞர்களுக்கும் தனக்கென வைத்துக்கொள்ளாது கொடுத்தான்.\n\n"}
{"id": "82113", "url": "https://ta.wikipedia.org/wiki?curid=82113", "title": "மூன்றாம் பத்து (பதிற்றுப்பத்து)", "text": "மூன்றாம் பத்து (பதிற்றுப்பத்து)\n\nசங்க நூலான பதிற்றுப்பத்தின் மூன்றாம் பத்து தொகுப்பில் பத்து பாடல்கள் உள்ளன.\n\nSection::::பாடிய புலவர்.\nஇந்தத் தொகுப்பில் உள்ள 10 பாடல்களைப் பாடிய புலவர் பாலைக் கௌதமனார் (பாலை = பாலக்காடு)\n\nSection::::பாடப்பட்ட அரசன்.\nபாடப்பட்ட அரசன் பல்யானைச் செல்கெழு குட்டுவன். | பல்யானைச் செல் | குட்டுவன். இவன் இமையவரம்பன் நெடுஞ்சேரலாதனின் தம்பி.\n\nSection::::பாடிப் பெற்ற பரிசில்.\nஇந்த அரசன் தன்னைப் பாடிய புலவரிடம் வேண்டியதைக் கேட்டுப் பரிசிலாகப் பெற்றுக்கொள்ளுமாறு வேண்டினான். புலவரோ தானும் தன் பார்பனியும் சுவர்க்கம் புக ஆவன செய்யவேண்டும் என்றார். அரசன் பார்ப்பாரில் சிறந்தவரைக்கொண்டு அதற்காக வேள்வி செய்தான். 10-ஆவது வேள்வியின் முடிவில் புலவர் பார்ப்பானும், அவர் மனைவி பார்ப்பனியும் மக்களின் பார்வையிலிருந்து மறைந்தனர்.\n\nSection::::பாடல் சொல்லும் செய்தியின் சுருக்கம்.\nSection::::22 'கயிறு குறு முகவை'.\nகொங்கரை வென்றான். அகப்பா நகரின் கோட்டையைக் கைப்பற்றினான். கொங்கர் தம் நாட்டில் பாறைகளை உடைத்து ஆழமாகக் கிணறு தோண்டி, கயிற்றில் 'பத்தல்' (வாளி) கட்டி நீர் இறைக்கும்போது பாட்டுப் பாடிக்கொண்டே நீர் இறைப்பார்களாம். இந்தப் பாட்டுதான் 'கயிறுகுறு முகவை'\n\nSection::::23 'ததைந்த காஞ்சி'.\nவளமுடன் விளங்கிய பகைநாடு இவன் தாக்குதலுக்குப் பின் வளம் குன்றிப்போன காட்சி இப் பாடலில் சொல்லப்படுகிறது. 'பொலந்தார்க் குட்டுவன்' என்று இவன் சிறப்பிக்கப்படுகிறன். வயிரியர் பாடல் இவனுக்குச் சிறிதளவே மகிழ்ச்சியைத் தருவதாக இருந்தாலும் இவன் அவர்களுக்குப் 'பெருங்கலம் வீசி' மகிழ்பவன்.\n\nSection::::24 'சீர்சால் வெள்ளி'.\nநாட்டில் நல்லமழை பெய்யவும், மனைவி, மக்கள், மறவர் நலமுடன் வாழவும் வகைசெய்து நல்லாட்சி நடத்தினான்.\n\nSection::::25 'கான் உணங்கு கடுநெறி'.\nதோட்டிமலைக் கோட்டையை அழித்தான். தோட்டி = பார்க்க; தொட்டபெட்டா \\ தோட்டி மலை\n\nSection::::26 'காடுறு கடுநெறி'.\n'பெரும்பல் யானைக் குட்டுவன்' என்று இவன் குறிப்பிடப்படுகிறான். இரும்பில் கூற்றம் என்னும் நாட்டுப்பகுதியை வென்றான். அதன் அழிநிலையைச் சுட்டிக் காட்டிப் புலவர் அந்நாட்டுக்கு உதவுமாறு குறிப்பால் அறிவுறுத்துகிறார்.\n\nSection::::27 'தொடர்ந்த குவளை'.\nகுட்டுவன் நாட்டில் மக்கள் பூசலிடும் ஒலி கேட்கும். எருது சாகாட்டை (வண்டியை) இழுத்துக்கொண்டு நெய்தல் வயல்களில் செல்லும்போது அதன் உருளி சேற்றில் மாட்டிக்கொள்ளும். அப்போது சாகாட்டாளர் (வண்டிக்காரர்) சக்கரத்தைத் தூக்கிக்கொண்டே எருதுகளை ஓட்டும் ஓசையை எழுப்புவர். இந்த ஓசைதான் அவன் நாட்டில் கேட்கும் பூசல்.\n\nSection::::28 'உருத்துவரு மலிர் நிறை'.\nகுட்டுவன் நாட்டில் ஒரே ஒரு பூசல். அது மக்கள் பூசல் அன்று. உவலைப் பூக்கள் மிதக்கப் பேரியாற்றில் பெருகிவரும் வெள்ளத்தின் பூசல். (பூசல் = போரிடும் ஓசை)\n\nSection::::29 'வெண்கை மகளிர்'.\n'பெரும்பல் யானைக் குட்டுவன்' என்று இவன் சிறப்பிக்கப்பட்டுள்ளதால் இவனது யானைப்படையின் பெருக்கத்தை உணரமுடிகிறது.\n\nSection::::30 'புகன்ற வாயம்'.\nவேந்தரும் வேளிரும் ஒன்று மொழிந்து குட்டுவனைத் தாக்கினர். குட்டுவன் கடவுள் பேணிப் பெருஞ்சோற்றுப் பிண்டம் கொடுக்கப்போவதாக் கூறிக்கொண்டு முரசை முழக்கினான். அதனைக் கேட்ட வேந்தரும் வேளிரும் தமக்கு அரண்களைக் கடலில் அமைத்துக்கொள்ளலாமா, காட்டில் அமைத்துக்கொள்ளலாமா என்று எண்ணிப் பார்த்துக்கொண்டு நடுங்கலாயினர்.\n\n\n\n\n\nSection::::ஐவகை நிலம் - வளம்.\nகாண்க; ஐந்திணை வளம்\nபாடல் 30\n\n"}
{"id": "82119", "url": "https://ta.wikipedia.org/wiki?curid=82119", "title": "ஆறாம் பத்து (பதிற்றுப்பத்து)", "text": "ஆறாம் பத்து (பதிற்றுப்பத்து)\n\nசங்க நூலான பதிற்றுப்பத்தின் ஆறாம் பத்து தொகுப்பில் பத்து பாடல்கள் உள்ளன.\n\nSection::::பாடியவர்.\nஇப்பாடல்களைப் பாடியவர் காக்கைப் பாடினியார் நச்செள்ளையார். இவர் ஒரு பெண்பாற் புலவர். இவரது இயற்பெயர் நச்செள்ளையார். காக்கை விருந்து வரக் கரையும் என்று சிறப்பித்துப் பாடியமையால் (குறுந்தொகை 210) இவர் 'காக்கை பாடினியார்' என்னும் பாராட்டினையும் பெற்றுள்ளார். \n\nSection::::பாடப்பட்டவர்.\nஇப்பத்தில் பாடப்பட்ட அரசன் ஆடு கோட்பாட்டுச் சேரலாதன் (சேரல் ஆதன்). பாட்டுக்குப் பரிசிலாக நச்செள்ளையாருக்கு அணி செய்து அணிந்துகொள்ளும் பொருட்டு 9 கா என்னும் நிறையளவு பொன் கொடுத்தான். அத்துடன் 1,00,000 (நூறாயிரம்) காணம் காசு கொடுத்தான். மேலும் அரசவைப் புலவராக அவையில் தனக்குச் சமமாக அமர இடம் கொடுத்தான்.\n\nSection::::பாடல்கள்.\nSection::::பாடல் 51 - வடு அடு நுண் அயிர்.\n(சேரலாத!) வண்டு மொய்க்க அடும்பு பூத்திருக்கும் கானலில் நண்டு நடந்த கோடுகளை ஊதைக்காறு நூண்மணலைத் தூவி மறைக்கும். அந்த இடத்தில் விறலியரின் பாடலைக் கேட்டுக்கொண்டே நீ காலம் கழிப்பதைப் பார்த்த நிலத்தலைவர்கள் நீ மெல்லியன் போலும் என்று நினைபராயின் அவர்கள் உன்னை உணராதவர்களே ஆவர். இளையரின் தண்ணுமை முழக்கத்துடன் நீ போருக்கு வந்துவிட்டால் உன் நோக்கம் கூற்றுவன் வலை விரித்தது போல் இருக்கும். அரவைக் கொல்லும் மழைமேகத்து இடி போன்றவன் நீ. உன் படைவீரர் பனைமடல் மாலை சூடிக்கொண்டு செல்லும்போது இரை உண்டு என்ற நம்பிக்கையுடன் கழுகுகள் வட்டமிடும். \n\nSection::::பாடல் 52 - சிறு செங்குவளை.\n(சேரலாத!) மகளிர் தோள்விலாவைப் புடைத்துக்கொண்டு துணங்கை ஆடினர். அப்போது அவர்கள் தழுவிக்கொள்ளும் புணையாக நீ அவர்களுடன் சேர்ந்து ஆடினாய். களிறு பிடிக்குத் தலைக்கை தந்து தழுவுவது போல அவர்களைத் தழுவிக்கொண்டாய். அதனைப் பார்த்து உன் மனைவி நடுங்கி ஒதுங்கினாள். அங்கே சிலர் உன்மேல் குவளைப் பூக்களை எறிந்தனர். உன்மேல் எறிந்த குவளைப் பூக்களை உன் மனைவி பிடித்துக்கொண்டாள். அதனை எனக்கே திருப்பித் தா என்று எறிந்தவர்கள் கேட்டதையும் அவளால் பொறுத்துக்கொள்ள முடியவில்லை. உன் மனைவி ஒதுங்குவதைப் பார்த்து நீ அவளிடம் சென்றாய். அவள் 'நீ எமக்கு யாரையோ' என்று சொல்லி விலகினாய். உன் மனைவியுடன் ஒரு பால், மற்றவர்களிடம் ஒரு பால். இப்படிப் பால் செய்ய வல்ல நீ பகைவர் மதில்மீது பால் செய்யவும் வல்லவனாய் இருக்கின்றாய். \n\nSection::::பாடல் 53 - குண்டுகண் அகழி.\n(சேரலாத!) நீ நின் முன்னோர் சென்ற வழியிலேயே சென்று அவர்கள் வென்ற கோட்டைகளையே மீண்டும் வெல்ல எண்ணாமல் விலகிச் சென்று புதிய நாடுகளைக் கைப்பற்றுவாயாக. உன் முன்னோரால் வெல்லப்பட்டவர்கள் உன் குண்டுகண் அகழிக் (ஆழமும் அகலமும் மிக்க அகழி) கோட்டைக்கு வந்து திறை தந்துகொண்டிருக்கிறார்கள் அல்லவா.\n\nSection::::பாடல் 54 - நில்லாத் தானை.\n(ஒன்றிப் போகாதவரை 'ஒல்லார்' என்பது பழந்தமிழ்) (சேரலாத!) ஒல்லார் படையை யானையொடு காணின் நின் படை நில்லாது தாக்கும். விறலியர் நின் வீரத்தைப் பாடுவர். அவர்களுக்கு நன்கலப் (=நன்கு பயன்படும் பொருள்கள்) பொருள்களை நீ வரையறை இல்லாமல் வழங்க வேண்டும். உயர்நிலை உலகம் செல்லாது இந்த உலகத்திலேயே நெடிது வாழ வேண்டும். \n\nSection::::பாடல் 55 - துஞ்சும் பந்தர்.\nபந்தர் என்பது கடலுக்கு நடுவே இருந்த ஊர். அங்கு 'நன்கல வெறுக்கை' கேட்பாரற்றுக் கிடந்தது. அவ்வூர் 'கானலம்பெருந்துறை' என்றும், 'தண்கடல் படப்பை' என்றும் போற்றப்படும் சிறப்பினைப் பெற்றிருந்தது. அந்நாட்டை வென்று நேரலாதன் தன் நாட்டுடன் பொருத்திக் கொண்டான். மழவர் பெருமக்களுக்குக் கவசமாக விளங்கினான். அவன் குடநாட்டு அரசன். இரப்பதற்குக் கூசி இரவலர் வராவிட்டால் தன் தேரை அனுப்பிக் கொண்டுவரச் செய்து அவர்களுக்குப் 'பதம்' கொடுப்பது இவன் வழக்கம். இவன் விரும்பத்தக்க உண்மைகளையே பேசிப் புகழ் பெற்றவன். வேண்டிய அளவு பெய்யும் அவன் நாட்கள் கழிய வேண்டும் என்பது புலவர் வாழ்த்து. போரிடும் ஆண்மையை அவன் தணியவைத்துக்கொண்டான். \n\nSection::::பாடல் 56 - வேந்துமெய்ம் மறந்த வாழ்ச்சி.\nதெருவில் நடக்கும் ஊர் விழாவில் யாழிசைக்கும் கோடியரோடு கூடி முழவிசைக்கு எற்ப ஆடவும் வல்லவன். வேந்தர் தம் மெய்யை மறந்துபோன போர்க்களத்தில் ஆடவும் வல்லவன்.\n\nSection::::பாடல் 57 - சில்வளை விறலி.\nபுறமுதுகிடாத மறவரைக் கொன்று போர்க்களத்தில் தோன்றியவன் இப்போது துணங்கை ஆடிக்கொண்டிருக்கிறான். மனைவி ஊடும் கண், இரவலரின் புன்கண் இந்த இரண்டு கண்களில் முன்னதற்கு அவன் அஞ்சமாட்டான். பின்னதற்கு அஞ்சுவான். விறலி! அவனைக் கண்டுவர மெல்ல நடந்து செல்வோமா!\n\nSection::::பாடல் 58 - ஏ விளங்கு தடக்கை.\nவிறலியர் ஆடுக. பரிசிலர் பாடுக. 'இன்று உண்டோம், நாளை மதில் கடந்து அல்லது உண்ணமாட்டோம்' என்று பொய் சொல்லத் தெரியாத நாவால் கூறும் சான்றோருக்கு அவன் கவசம். அவனை 'வான வரம்பன்' என்று கூறுவர். வேல மரம் இருக்கும் புன்செய் வயலில் ஏர் பூட்டி உழுது விதைத்து விளையும் கதிர்மணி பெறும் நாடு அவன் நாடு.\n\nSection::::பாடல் 59 - மா கூர் திங்கள்.\nஅவன் வில்லோர் மெய்ம்மறை செல்வர்க்குச் செல்வன்.செல்வ! பகைவர் பணிந்து திறை தந்தால் சினம் தணிக. மலையிலும், கடலிலும் பெற்ற வளங்களைப் பகிர்ந்துகொண்டு தட்டுப்பாடின்றி அறம் செய்யும் நாட்டைக் காப்பாற்ற வேண்டியது நீன் கடன்.மாசி என்னும் வேண்மேகம் மேயும் மாசி மாத்ததில் விடியற் காலத்துக் குளிர்நடுக்கத்தில் ஞாயிறு தோன்றுவது போல நீ இரவல் பெருமக்களின் சிறுகுடியை வளம்பெறச் செய்ய வேண்டும்.\n\nSection::::பாடல் 60 - மரம்படு தீங்கனி.\n'நறவூர்' என்னும் ஊரினைப் புலவர் 'துவ்வா நறவு' என்று குறிப்பிடுகிறார். துவ்வும் நறவு என்பது கள். அங்கே தென்னை மரங்கள் மிகுதி. இது மறுபயிர் செய்யாமல் விளைவு தரக்கூடியது. கத்தியால் குறுக்கே அறுக்க முடியாத காயினை உடையது. மண்டை என்னும் ஓட்டுக்குள் அழகிய சேறு கொண்டது. வழியில் செலவோரின் களைப்பைப் போக்கக் கூடியது. போர்மறவரும் இங்கு வாடைப் பனியால் நடுங்குவர். மகளிர் இந்த நறவு போன்றவர். இத்தகைய மகளிர் இனத்தின் நடுவேதான் ஆடுகோட்பாட்டுச் சேரலாதன் உள்ளான். பாண்மகளே! அவனிடம் செல்வோமா! - என்று விறலியை ஆற்றுப்படுத்துவது போல் புலவர் பாடுகிறார்.\n"}
{"id": "82120", "url": "https://ta.wikipedia.org/wiki?curid=82120", "title": "ஏழாம் பத்து (பதிற்றுப்பத்து)", "text": "ஏழாம் பத்து (பதிற்றுப்பத்து)\n\nசங்க நூலான பதிற்றுப்பத்தின் ஆறாம் பத்து தொகுப்பில் பத்து பாடல்கள் உள்ளன. இப்பாடலகளைப் பாடியவர் கபிலர்; பாடப்பட்ட அரசன் செல்வக் கடுங்கோ வாழியாதன் இரும்பொறை. இவனைப் பற்றிய செய்திகளை புகழூர் தாமிழி (பிராமி) கல்வெட்டும் கூறுகிறது. பாடல்களை பாடி கபில பெற்ற பரிசில் - 1,00,000 காணம் காசு சிறுபுறம். அத்துடன் 'நன்றா' என்னும் குன்றின்மேல் அரசனும் புலவரும் ஏறிநின்று அவர்களின் கண்ணுக்குத் தெரியும் நாட்டையெல்லாம் அரசன் அவருக்கு கொடுத்தான். வாழியாதனின் தந்தை; அந்துவன். தாய்; பொறையன் பெருந்தேவி.\n\nSection::::பாடல் 61 - புலாஅம் பாசறை.\n(கோவே!) பாரி வாரா உலகம் சென்றுவிட்டான் என்று உன்னை நாடி வரவில்லை. உன் கொடையைப் பற்றிப் பேசிக்கொள்கிறார்கள். நீ வழங்கிய கொடையை எண்ணி வருந்துவது இல்லையாம். இன்னும் வழங்கும்போது மகிழ்வதும் இல்லையாம். கொடைச்செயலில் உனக்கு மகிழ்வும் இல்லையாம், வருத்தமும் இல்லையாம். புலவு நாறும் பாசறையில் வேலை உயர்த்திக்கொண்டும், முழவை முழக்கிக்கொண்டும் பாடினி ஆடும் 'வெண்கை விழா'வில் மட்டும் நீ மகிழ்கின்றாயாம். அதனைக் காண வந்தேன். - புலவர் கூற்று.\n\nSection::::பாடல் 62 - வரைபோல் இஞ்சி.\nமழை போல் படை நடத்தி மடங்கல் போல் முழங்கிக்கொண்டு சென்று வலிமை மிக்க கோட்டைகளை வென்றவன் நீ. உன்னைப் பணிந்து இறை தந்தால் உன் பகைவர்கள் அவர்களது நாட்டில் ஆனிரைகளை அச்சமின்றி மேய்த்துக்கொண்டு, ஆற்றில் பூத்த ஆம்பலைத் தலையில் சூடிக்கொண்டு, காஞ்சி நிழலில் அமர்ந்து, அரியல் என்னும் பழச்சாற்றை அருந்தி மகிழலாம்.\n\nSection::::பாடல் 63 - அருவியாம்பல்.\nசெல்வக் கோவே! சேரலர் மருக!நின் பணிவு பார்ப்பார்க்கல்லது இல்லைநின் கண்ணோட்டம் நண்பர்களுக்கு அல்லது இல்லை.நின் வணக்கம் மகளிர்க்கு அல்லது இல்லை.நீ சொன்ன சொல் தவறுவது நிலவுலகமே மாறினால்ம் இல்லை.ஒருபுறம் நீ தண்டமிழைப் பாதுகாத்தாய் தண்டமிழ் செறித்து மற்றொரு புறம் ஒரே முற்றுகையில் இருவரை ஓட்டிவிட்டாய்.வெற்றியும் தோல்வியும் கண்ட அரசர்கள் உன்னைக் கண்டதே போதும் என மகிழ்ந்தனர்.சேரலர் மருக! நீ 'ஆம்பல் ஆயிர வெள்ளம்' ஆண்டு வாழிய!(தமிழ் | எண் - அல்பெயர் எண்)\nSection::::பாடல் 64 - உரைசால் வேள்வி.\nசெல்வக் கடுங்கோ, அறம் சொல்லும் அந்தணரின் உரைசால் வேள்வி செய்து முடித்தான். அங்கு வரும் வயிரியர்களுக்குத் தேரை அணி செய்து அதில் குதிரைகள் பூட்டிப் பரிசிலாகத் தந்தான். வென்றாளும் அரசர்கள் வானத்து மீன்கள் என்றால் செல்வக் கடுங்கோ ஞாயிறு போன்றவன். கழியில் பூத்த நெய்தல் பூவைப் போல் பாசறையில் இருந்துகொண்டு தன் ஒக்கல் பசித்திருக்கும்போதும் வரும் பரிசிலர்களுக்கு மழை போல வழங்கினான். \n\nSection::::பாடல் 65 - நாள் மகிழ் இருக்கை.\nபகைவர்களை வெல்வது காஞ்சி. செல்வக் கடுங்கோ காஞ்சி வயவர்களுக்குத் தலைவன். வில்லாளிகளுக்குக் கவசம். கடவுளைக் காட்டிலும் மேம்பட்ட கற்பரசியின் கணவன். பாணர்களுக்குப் பாதுகாவலன். பரிசிலர் அள்ளிக்கொள்ளும் செல்வம். நாள் என்னும் காலம் இவனது அவையில் மகிழ்து விளையாடும். பண்ணிசை பாடுவதும், பாடுபவர்களுக்கு மாரி போல் வழங்குவதும்தான் அந்த அவையில் நடக்கும் விழா.\n\nSection::::பாடல் 66 - ப்தல் சூழ் பறவை.\nயாழிசைத்துப் பாடிக்கொண்டே முதுவாய் இரவலன்[1] செல்கிறான். அவனுக்குப் போர்க்களத்தில் திறையாகப் பெற்ற களிறும், குதிர் குதிராக நெல்லும் செல்வக் கடுங்கோ வழங்குவான் என்கிறார்கள். தோல், வாள், எஃகம் போன்றவற்றை வைத்துக்கொண்டு மள்ளர் விழாக் கொண்டாடுகிறார்கள். அவர்கள் பனைமடல் மாலையையும், வாகைப்பூ மாலையையும் தலையில் சூடியுள்ளனர். அது முல்லைப்பூப் புதரில் சுற்றித் திரிந்த பறவை பறந்து சென்று காட்டிலுள்ள பிடவம்பூக் கொத்துகளுக்கு இடையே அமர்வது போல் இருக்கும்.\n\n[1] முதுமொழி வாயர்\n\nSection::::பாடல் 67 - வெண்போழ்க் கண்ணி.\nசெல்வக் கடுங்கோ நேரிமலை நாட்டை வென்றான். காந்தள் மலரில் தேனுண்ட வண்டு நேரிமலையின் உச்சியிலுள்ள சூர முள்ளில் அமர விரும்பிப் பறக்கும்போது அதன் சிறகு அழியும்.செல்வக்கடுங்கோ பல போர்களில் வெற்றி கண்டவன். அவனது சான்றோர் வெண்கொன்றை மாலை அணிந்திருப்பர். வாள் வெட்டிய காயத் தழும்பு உடையவர். மருப்பு, மூரிப்பறை, சங்கு ஆகியவற்றைக் கொண்டுசெல்பவர்.கொடுமணம் என்னும் ஊரில் வாழ்ந்த பாணர் பந்தர் என்னும் பெயருடன் புகழ் பெற்று விளங்கிய ஊரில் சான்றோர் மெய்ம்மறையாய்ப், போருக்குப் பின் தங்கியிருந்த இருப்பிடத்தை நாடிச் சென்றனர். சென்றவர்கள் முத்தும், பொன்னணிகளும் பெறுவார்கள் என்கிறார் புலவர். \n\nSection::::பாடல் 68 - ஏம வாழ்க்கை.\nசெல்வக் கடுங்கோவின் படைமறவர், பகைவர் உறையும் இடங்களை தமதாக்கிக்கொண்டு, பகைவரின் யானைத் தந்தங்களைத் தம் ஊரிலுள்ள கடைத்தெருவில் கள்ளுக்கு விற்று, குடித்துவிட்டு, அச்சமே இல்லாமல் அமைதியாக வாழ்ந்தனர். (வடபுலம் என்று போற்றப்படுவது வானுலகம்) மறவர் இந்த வடபுல வாழ்க்கையை மண்ணுலகில் துய்த்தனர். யாருடன்?கணவர் பிரிந்திருந்த நாட்களைச் சுவரில் கோடு போட்டு எண்ணிக்கொண்டிருந்த மனைவிமாரோடு சேர்ந்து துய்த்தனர்.\n\nSection::::பாடல் 69 - மண் கெழு ஞாலம்.\n(செல்வக் கடுங்கோவே!) நாற்படை நடத்திப் பகைவரை வென்றாய். அவர்களுக்கு நல்ல பாடம் புகட்டினாய். நீ அசையாத கொள்கை உடையவன். உன் முன்னோரும் அத்தகையர். அப்போதும் நல்லமழை பெய்து நாடு மண்வளம் மிக்கதாய் விளங்கியதால் ஆட்சித்தேர் அமைதியாக ஓடிற்று.கோள்நிலை\n\nSection::::பாடல் 70 - பறைக் குரல் அருவி.\nபனந்தோடு கொண்டு தலையில் அணியும் மாலை எப்படிச் செய்யப்பட்டது என்பது இப்பாடலில் விளக்கப்படுகிறது. பனைமரத்து மடலைப் பூ மொட்டு போல் ஊசியால் குத்திச் சுருட்டி மாலையாகக் கோத்துச் செய்தார்கள்.போருக்குச் செல்லும்போது சுனையில் பூத்த பூக்களையும் அத்துடன் சேர்த்து அணிந்துகொள்வார்கள்.இத்தகைய வயவர் பெரும! நீ புறஞ்சொல் கேளாத நுண்ணறிவாளன். பெண்ணலம் மிக்க கற்பரசியின் கணவன். கடவுளுக்கு வேள்வி செய்தவன். ஐயரை இன்புறுத்தியவன். தன் இரண்டு மகன்களையும் முதியவர்களுக்குப் பணிவிடை செய்யுமாறு பணித்தவன். மேலோர் உலகமும் கேட்கும்படி பறைக்குரல் அருவி பாயும் அயிரைமலை போல் உன் வாழ்நாள் செழிப்பதாகுக - என்பது புலவர் வாழ்த்து. \n"}
{"id": "82121", "url": "https://ta.wikipedia.org/wiki?curid=82121", "title": "எட்டாம் பத்து (பதிற்றுப்பத்து)", "text": "எட்டாம் பத்து (பதிற்றுப்பத்து)\n\nபுலவர் | அரிசில் கிழார்பதிற்றுப்பத்து - 8ஆம் பத்து - செய்திச்சுருக்கம்கல்வெட்டு - புகழூர் தாமிழி (பிராமி)\nபாடிய புலவர் - அரிசில் கிழார் பாடப்பட்ட அரசன் - பெருஞ்சேரல் இரும்பொறை பாடிப்பெற்ற பரிசில் - 9,00,000 காணம் காசு கொடுத்த பின்னர் அரசனும் அரசியும் அரண்மணையை விட்டு வெளியே வந்து நின்றுகொண்டு அரசுக் கட்டிலை (ஆட்சியை)ப் பரிசாக ஏற்றுக்கொள்ளும்படி அரசன் புலவரை வேண்டினான். புலவர் அதனைப் பெற்றுக்கொண்டு 'அரசே! நான் தங்களிடம் ஒன்றை இரக்கிறேன், நான் பெற்றுக்கொண்ட ஆட்சியைத் தாங்களே ஏற்றுக்கொண்டு அரசாள வேண்டும்' என்றார். அரசன் புலவர் சொல்லுக்குக் கட்டுபட்டு ஆட்சியை ஏற்றுக்கொண்டான்.பெருஞ்சேரல் இரும்பொறையின் தந்தை; செல்வக்கடுங்கோ வாழியாதன். தாய்; பதுமன் என்பவன் பெற்ற மகள். பதுமன் 'வேள் ஆவி' என்னும் குடிமக்களின் அரசன். இந்த ஆவியர் குடிமக்கள் பொதினி எனப்பட்ட இக்காலப் பழனிமலைப் பகுதியில் அக்காலத்தில் வாழ்ந்தவர்கள்.\n\nபாடல் 71 - குறுந்தாள் ஞாயில்\n\nபெரும! உன்னை உசுப்பி விட்டவர் யாது செய்வதென்று தெரியாது கலங்கினர். மக்கள் நெல்லைக் கூடு கூடாகச் சேமிப்பது வழக்கம். அம்பணம் என்பது ஒரு கூட்டில் இருக்கும் நெல். விளையாடிய இரண்டு சிறுவர்கள் அப்படிச் சேமித்த நெல் கூட்டை ஓட்டை போட்டுவிட்டனர். நெல் பொதபொதவென்று கொட்டியது. சிறுவர்கள் செய்வது அறியாமல் திகைத்தனர். அதுபோலப் பகைவர் பெருஞ்சேரல் இரும்பொறையின் சினத்தைத் தூண்டி விட்டுவிட்டுத் துடித்தனர்.தோட்டி மலை நகரக் கோட்டை ஆழமான அகழியும், உயரம் குறைந்த மதிலையும் கொண்டது. ஊரைச் சுட்டபின் நீ அதனைக் கைப்பற்றினாய்.கழுவுள் என்பவனை வென்று அவன் நாட்டு ஆனிரைகளைக் கவர்ந்து வந்தாய். அதனால் அவன் நாட்டில் தயிரைக் கடையும் மத்தும் கயிறும் ஆடாமல் போயிற்று. கழுவுள் பல ஊர்களில் விருந்தினனாகத் திரிந்த பின் உன்னைப் பணிந்து திறை தந்தான். உன்னை அணங்கு என்று வழிபட்டான். உரவர், மடவர் என்னும் இரு பாலாரையும் நீயே உணராவிட்டால் இவ் உலகில் மடவர்க்கு வாழ்வு ஏது? அருள்வாயாக.(தோட்டி அரசனும், கழுவுள் என்பவனும் நெல்லுக் கூட்டைத் தொளையிட்ட சிறுவர் போல் செய்வது அறியாமல் திகைத்தனர்.)\n\nபாடல் 72 - உருத்து எழு வெள்ளம்\n\nஉன் பகைவர் முன்பு உன் முன்னோரை ஓம்பி அரசாண்டனர். இப்போது பகைமை பெரிதுபட்டு, உன் திறமையை எண்ணிப் பார்க்காமல் போருக்கு எழுந்துள்ளனர். நீயோ கடலலைத் திவலையில் பாயும் கதிரொளி போன்றவன். அன்றியும் சிங்கத்தைப் போலச் சினம்கொள்ளக் கூடியவன். இனி அவர்கள் உன் பாதுகாப்பைப் பெறப்போவதில்லை. \n\nபாடல் 73 - நிறம் திகழ் பாசிழை\n\n(இந்தப் பாடலில் சில அடிகள் சிதைந்துள்ளன)உரவோரோ , மடவோரோ பிறர்க்கு நீ வாயில் ஆவாய். உனக்குப் பிறர் யாரும் உவமை ஆகமாட்டார்கள்.உனது மகளிர் தெய்வத்தையே உனக்குத் தரக்கூடிய நெஞ்சம் படைத்தவர்கள்.நீ காவிரி பாயும் புகார் போல வனப்பு மிக்க செல்வன்.பூழியர் குடிமக்களுக்குக் கவசம் போல விளங்குபவன்.கொல்லிமலை அரசனோடு போரிட்டு வென்றவன். (ஓரி அரசனைக் கொன்று கொல்லிமலையைச் சேரலர் கோமானுக்கு வழங்கியவன் காரி)உன்னோடு மாதவேண்டா என்று உன் பகைவரிடம் சொல்லிப் பார்த்தேன். அவர்கள் என் சொல்லைக் கேட்கவில்லை. இனி நான் எங்கு சென்று உரைப்பேன்? உன் படைவீரச் சான்றோர்கள்தாம் அவர்களுக்குப் பாடம் புகட்டவேண்டும். \n\nபாடல் 74 - நலம் பெறு திருமணி\n\nநோன்பு இருந்து வேத மொழிகளைக் கேட்டு வேள்வி செய்தாய்.கொடுமணம் என்னும் ஊரிலிருந்து வேலைப்பாடு அமைந்த அணிகலன்களைக் கொண்டுவந்தாய்.பந்தர் என்னும் ஊரிலிருந்து முத்துக்களைக் கொண்டுவந்தாய்.நீ பகைநாட்டில் தீது களைந்து தேர் ஓட்டியபோதெல்லாம் உன் மனைவி தன் தோளில் 'நலம்பெறு திருமணி' பூட்டி மகிழ்ந்தாள்.நாட்டைக் காப்பாற்ற வல்ல நன்மகனைப் பெற்றாய்.இவையெல்லாம் எனக்கு வியப்பாகத் தோன்றவில்லை. உன்னிடம் இருந்த வளம், மாண்பு, கொடையால் கிடைத்த பலன், மற்றும் எஞ்சியிருப்பவை அனைத்தையும் உன்னிடமிருந்த நரைமூதாளனுக்குக் கொடுத்து 'அனைத்தும் தவமுடையோர்க்கே' என்று அறிவித்தாய். இதுதான் எனக்கு வியப்பாகத் தோன்றுகிறது. - என்கிறார் புலவர்.\n\nபாடல் 75 - தீஞ்சேற்று யாணர்\n\nபுலியைக் கொன்ற அரிமா யானையையும் தாக்கும். வேந்தரும் வேளிரும் கீழ்ப்பணியாவிட்டால் நீ அரிமா போலத் தாக்குவாய். நெல்லும் கரும்புச் சாறும் வழங்கும் வளம் வீங்கு இருக்கையும், கொள் விளைவிக்கும் நெல்லரிசி அறியாத நாடும் இனி என்னாவது?\n\nபாடல் 76 - மா சிதறு இருக்கை\n\nபண்ணியம் (செய்பொருள்) விற்பனைக்காக மரக்கலங்களில் கடலில் செல்வாரைப் போன்று விழுப்புண்ணைப் பொருட்படுத்தாது போருக்குச் சென்றாய். அங்குக் காயப்பட்ட களிற்றுத் தொகுதியின் துயரைப் போக்குவது போல உன்னிடல் இரந்தவர்களை வாழவைத்தாய். மேலும் இரந்து வருவோருக்கு அரியணையில் இருந்துகொண்டே குதிரைகளைக் குறைவின்றி வழங்கினாய். வெள்ளாடை போல் பகன்றைப் பூவைச் சூடிக்கொண்டு, மழை ஈரத்தில் சில்லேர் உழுது, பல்விதை பயிரிட்டு, கதிர்மணி பெறும் நாடு உன்னுடைய நாடு.\n\nபாடல் 77 - வென்றாடு துணங்கை\n\nவழிமேற் கொண்டவர்களே! பொறையன் படை எத்துணைப் பெரியது என்று வியந்து வினவுகிறீர்கள். கொங்கு நாட்டில் மேயும் ஆடுமாடுகளை விட அவனது படையிலுள்ள யானை, குதிரை, தேர், மறவர் ஆகியவற்றின் எண்ணிக்கையை மிகுதியாகக் காண்கிறேன்.\n\nபாடல் 78 - பிறழ நோக்கு இயவர்\n\nஅதோ! அரசனின் வெற்றிமுரசம் போல முழங்கும் அருவி தூங்கும் மலை. விறலி! அங்குச் செல்வாயாயின் முல்லை நிலங்களில் கிளியோட்டும் மகளிர் அங்குப் பூத்திருக்கும் தாமரை மலரையும் ஆம்பல் மலரையும் பறித்து வீசி ஓட்டுவதைக் காணலாம். அங்குள்ள தகடூர் நோக்கிச் செல்லும்போது பல பயனுள்ள பொருள்கள் நிலையாகக் கிடக்கும் கடற்று வழியே செல்வீர்கள். தகடூரைச் சூழ்ந்துள்ள இறும்பு என்னும் காவல் காட்டில் வெற்றி பெற்ற போர்வீரர்கள் தமக்குள் மோதிப் பயிற்சி செய்துகொண்டிருப்பதைப் பார்க்கலாம். பெருஞ்சேரல் இரும்பொறை அங்குச் சென்றுதான் தாக்கினான். அந்நாட்டில் மேயும் ஆடுகளைப் போல் குதிரைகளையும், மாடுகளைப் போல் யானைகளையும் நடத்திச் சென்று தாக்கி வென்றான். \nபாடல் 79 - நிறம்படு குருதி\n\nபெருஞ்சேரல் இரும்பொறையின் பண்புகள் இப் பாடலில் தொகுக்கப்பட்டுள்ளன. 1 போருக்கு நடுவில் தன் உயிரை மதிக்கவாட்டான். 2 இரவலர்க்கு நடுவில் தன் கொடையை தமிக்கமாட்டான். 3 பெரியோரைப் பேணுவான். 4 சிறியோர்க்கு நல்குவான். 5 அலனிடமிருந்து பிரிந்து செல்லும் புகழ் பிறரிடம் இழிவாக மாறும். 6 மகளிரிடம் இவன் ஆண்மை குழைந்துபோகும். 7 இச் சிறப்பானே இவனைக் 'கோதை மார்பன்' என்பர். 8 இவனிடம் தோற்ற அரசனின் முரசைக் கிழித்தும், அவனது களிற்றின் தந்தத்தை அறுத்தும் தனக்கு அரசுக்கட்டில் (அரியணை) செய்துகொண்டான். 9 தும்பைப் போரின்போது பகைவர் தம் முதுகில் காயம்பட்டு குருதியோடு ஓடுவதைக் கண்ட பின்னர்தான் சாப்பிடுவான்.அயிரை மலைக் கடவுள் போல இவன் நிலைபெற்று வாழ வேண்டும். \n\nபாடல் 80 - புண்ணுடை எறுழ்தோள்\n\nபொறையனின் பகைவர் படைவலிமை மிக்கவர். பிறக்கு அடி ஒதுங்காப் பூட்கை உடையவர். அவர்களின் முன்னர் நின்று பொறையனின் வில்லாளர்கள் 'இடுக திறை' என்றனர். பொறையன் கற்பன் ('கற்ப') கற்பம் என்று போற்றப்படுகிறான். ஆற்றுநீரைத் தேக்கி உயர்த்தும் கல்லடுக்குக் கலிங்கு போன்றவன் என்பது இதன் பொருள்.\n"}
{"id": "82123", "url": "https://ta.wikipedia.org/wiki?curid=82123", "title": "ஒன்பதாம் பத்து (பதிற்றுப்பத்து)", "text": "ஒன்பதாம் பத்து (பதிற்றுப்பத்து)\n\nபுலவர் | பெருங்குன்றூர் கிழார்பதிற்றுப்பத்து - 9ஆம் பத்து - செய்திச்சுருக்கம்கல்வெட்டு - புகழூர் தாமிழி (பிராமி)\n\nபதிகம்\nபாடிய புலவர் - பெருங்குன்றூர் கிழார் பாடப்பட்ட அரசன் - இளஞ்சேரல் இரும்பொறை பாடிப் பெற்ற பரிசில் - 32,000 காணம் பொற்காசு. இது மருள் இல்லாத புலவர் மருளும்படி தரப்பட்டது. மற்றும் அவருக்குத் தெரியாமல் அவரது நல்வாழ்வுக்கு வேண்டிய பலவகையான வளங்களையும் நல்கினான். அவ்வாறு அவருக்குத் தெரியாமல் கொடுக்கப்பட்டவை; ஊர், மனை, ஏர், அரிய அணிகலச் செல்வங்கள் முதலானவை.\nஇளஞ்சேரல் இரும்பொறையின் தந்தை குட்டுவன் இரும்பொறை என்று பதிகம் குறிப்பிடுகிறது. குட்டுவன் இரும்பொறையை 8ஆம் பத்து பாட்டுடைத் தலைவன் என்று எடுத்துக்கொள்கின்றனர். இரும்பொறை என்னும் பெயர்கொண்ட அரசர்களைத் தனியே தொகுத்து எண்ணிப் பார்த்துதான் ஒரு முடிவுக்கு வரவேண்டிய நிலையில் நாம் உள்ளோம். இளஞ்சேரல் இரும்பொறையின் தாய் மையூர் கிழான் என்பவனுக்கும் வேண்மாள் அந்துவஞ் செள்ளை என்னும் பெருமகளுக்கும் பிறந்த மகள். இவளது பெயர் தெருயவில்லை.\n\nபாடல் 81 - நிழல்விடு கட்டி\n\nநாட்டை அடிமைப்படுத்தும் கொள்ளைச் செயல்களை மாற்றி இவன் தன் மனைவியிடம் சென்று மகிழ்வோடு வாழவேண்டும் என்று இப்பாடலில் இவன் அறிவுறுத்தப்படுகிறான். இவன் மனைவி கொல்லிமலை மலர்களைச் சூடுவாள் என்று குறிப்பிடப்படுவதிலிருந்து இவன் கொல்லிமலைப் பெண்மணி எனத் தெரியவருகிறது.\n\nபாடல் 82 - வினை நவில் யானை\n\n'நிலந்தரு திருவின் நெடியோய்' (நிலந்தரு திருவின் நெடியோன்) என்று இவன் விளிக்கப்படுகிறான். பகைவர் கொல்லக் கொல்லக் குறையாத படைப்பெருக்கம் கொண்டவன் என்றும், பரிசிலர் கொள்ளக் கொள்ளக் குறையாத செல்வ வளம் மிக்கவன் என்றும் இவனது பெருமை பேசப்படுகிறது.\n\nபாடல் 83 - பஃறோறொழுதி (பல் தோல் தொழுதி)\n\nகுருகு இனம் தமது வெண்சிறகுகளை விரித்து வானத்தில் பறப்பது போல தோற்படையையும், தேர்ப்படையையும் இவன் நடத்திச் செல்வதைக் காணும்போது இனிமையாகத்தான் உள்ளது. ஆனால் அது அவன் பகைவர்க்கு இன்னாததாக உள்ளது.\n\nபாடல் 84 - தொழில் நவில் யானை\n\nபூழியர் கோ என்றும், பொலந்தேர்ப் பொறையன் என்றும் இவன் போற்றப்படுகிறான். வெற்றிகள் பல பெற்று இவன் நாளவையில் வீற்றிருப்பது இனிய காட்சி என்கிறார் புலவர்.\n\nபாடல் 85 - நாடுகாண் நெடுவரை\n\nநறவூர் இப் பாடலில் 'சூடா நறவு' என்று தெளிவுபடுத்தப்படுகிறது. இந்த நகரின் நாண்மகிழ் இருக்கையில் (நாளவையில்) இவன் வீற்றிருந்தான். இவன் போர் நடத்தியபோது பெரும்பூண் சென்னியர் பெருமான் படை தன் வேல்கள் பலவற்றைப் போர்க்களத்தில் போட்டுவிட்டு ஓடிவிட்டதாம். இது செல்வக் கடுங்கோ வழியாதனைப் பாடிக் கபிலன் (கபிலர்) பெற்ற ஊர்களின் எண்ணிக்கையைக் காட்டிலும் அதிகமாம்.\n\nபாடல் 86 - வெந்திறல் தடக்கை\n\nவென்வேல் பொறையன் என்று போற்றப்படும் இவன் இல்லோர் புன்கண் தீர நல்குவான் என்றும் சிறப்பிக்கப்பட்டுள்ளான். இவன், இவனது நாட்டில் ஓடும் வானி ஆற்று (சிறுவானி ஆறு) நீரைக் காட்டிலும் ஈரமுடையவனாக விளங்கினான்.\n\nபாடல் 87 - வெண்டலைச் செம்புனல்\n\nபல்வேல் பொறையன் என்றும் போற்றப்படும் இவன் ஆற்றுநீரில் மிதந்துவரும் கரும்பைக் காட்டிலும் இனியவன். பாடினிக்குப் பரிசில் நல்குவதில் இவன் தவறுவது இல்லையாம்.\n\nபாடல் 88 - கல் கால் கவணை\n\nவெற்றி கண்ட முன்னோர்\nஇவர்களின் மருகன் (வழிவந்தவன்)\nகவண் உமிழும் கோட்டையைக் கொண்ட கொங்கர்களின் கோமகன் (அரசன்)\nதொண்டித் துறைமுகத்தைத் தனதாக்கிக்கொண்டவன்.\nபேரியாறு (பெரியாறு) பல பொருள்களை அடித்துக்கொண்டு செல்வது போல வந்தவரெல்லாம் இவன் தந்த புருள்களுடன் சென்றனர்.\nவேங்கை பூத்த மலையிலிருந்து ஒழுகும் அருவி போன்ற மால்பினை உடையவன்\nஓவியம் போன்ற மகளிர் நடுவில் சாயிறு போல் விளங்கும் இவனைக் காண வந்ததாகக் கூறி அரசனை வாழ்த்துகிறார் புலவர்.\n\nபாடல் 89 - துவராக் கூந்தல் (தகரம் பூசியதால் மகளிர் கூந்தல் உலர்வும், ஈர மினுமினுப்பும் கொண்டதாக இருந்தது)\n\nஇவனது கோல் செம்மையாய் இருந்ததால் நாட்டில் நல்லமழை பெய்து உயர்நிலை உலகமும் போற்ற இவன் நாட்டு மக்கள் மகிழ்வாக வாழ்ந்தனர். இவனும் தன் வடமீன் புரையும் வதுவை மகளிரோடு இனிதாக வாழவேண்டும் என்று புலவர் வாழ்த்துகிறார்.\n\nபாடல் 90 - வலிகெழு தடக்கை\n\nமக்கள் அச்சம் இல்லாமல் வாழவும், அறக்கடவுள் வாழ்த்தும்படியாகவும், ஈர நெஞ்சமோடு இனிது ஆண்டவன் இந்த அரசன். மாந்தரன் அரசனின் வழித்தோன்றல். இவன் வானம் போல அளக்க முடியாதவன். கடல் போல் அள்ள அள்ளக் குறையாதவன். பல மீன்களுக்கிடையே தோன்றும் திங்களைப் போல சுற்றம் சூழ வாழ்பவன். உரம் பெற்ற கடலில் வேலிட்டவனோடு ஒப்பிடுகையில் உம்பல் என்னும் பெருங்களிறு போன்றவன். \n"}
{"id": "82125", "url": "https://ta.wikipedia.org/wiki?curid=82125", "title": "பரவுணித் தாவரம்", "text": "பரவுணித் தாவரம்\n\nஒரு தாவரம் வேறொரு தாவரத்தைப் பற்றிக்கொண்டு அத்தாவரத்திடமிருந்தே உணவு பறித்து வாழும் தாவரம் பரவுணித் தாவரம் (ஒட்டுண்ணித் தாவரம்) என்றழைக்கப்படும். பரவுணித்தாவரங்கள் அவற்றின் வாழ்க்கை முறையின்படி பலவகைகளாக பிரிக்கப்பட்டுள்ளன. அவை;\n\n"}
{"id": "82127", "url": "https://ta.wikipedia.org/wiki?curid=82127", "title": "சிறப்பு அனுமதி (ஆவணப் படம்)", "text": "சிறப்பு அனுமதி (ஆவணப் படம்)\n\nசிறப்பு அனுமதி (Special Pass) \"ஸ்பெசல் பாஸ்\" என்பது ஒரு தமிழ்-ஆங்கில ஆவணப் படம் ஆகும். சிங்கப்பூருக்கு செல்லும் தமிழ்த் தொழிலாளர்கள் சந்திக்கும் பல இன்னல்களை இப்படம் விவரிக்கிறது. \n\nSection::::கருத்து.\nசிங்கப்பூரில் தற்காலிக வேலை செய்யவென சிறப்பு அனுமதி பெற்ற பல இந்தியாவிலிருந்து, குறிப்பாக தமிழ்த் தொழிலாளர்கள் வருகிறார்கள். இவர்கள் சமையல், துப்பரவு, கட்டிடவேலை போன்ற மிக கடுமையான வேலைகளைச் செய்ய வருகிறார்கள். இவர்களில் பலர் ஓய்வு அற்ற வேலை, சம்பளம் தரப்படாதல், உள உடல் தாக்குதல் என பல இன்னல்களை எதிர்நோக்குகிறார்கள். இந்த இன்னல்கள், அது தொடர்பாக சிங்கப்பூர் அரசு எடுக்கும் நடவடிக்கைகள், அதனால் வழக்குகளில் சிக்கல்பட்டு சிறு, சிறு அறைகளாக தடுத்து வைக்கப்பட்டிருக்கும் அறைகளில் தொழிலாளர் படும் இக்கட்டான நிலைப் பற்றி இந்த ஆவணப் படம் விவரிக்கிறது. \n\nSection::::ஆக்கர்கள்.\nஇந்தப் படத்தை சிங்கப்பூர் இளையோர்கள் எடுத்துள்ளார்கள். \n"}
