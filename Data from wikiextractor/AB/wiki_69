{"id": "88637", "url": "https://ta.wikipedia.org/wiki?curid=88637", "title": "இந்துசுத்தானி மொழி", "text": "இந்துசுத்தானி மொழி\n\nஇந்துசுத்தானி, வரலாற்று ரீதியாக ஹிந்தவி (Hindavi), டெஹ்லவி (Dehlavi) மற்றும் ரெக்டா (Rekhta) என்று வெவ்வேறு பெயர்களால் அறியப்படுகிறது. இந்துசுத்தானி  மொழி வட இந்தியா மற்றும் பாக்கிஸ்தானின் கலப்புப் பொது மொழி ஆகும். இது ஒரு இந்தோ-ஆரிய மொழியாகும். இது தில்லி கரிபோலி மொழியை அடிப்படையாகக் கொண்டுள்ளது. சமசுகிருதம், பாரசீக மொழி, அரபு மொழி, சகாடை போன்ற மொழிகளிலிருந்து பெரும் அளவிலான சொற்களஞ்சியஞ்சியத்தைத் தனதாக்கிக் கொண்டுள்ளது.  அதிகாரப்பூர்வ நவீன ஹிந்தி மற்றும் உருது ஆகியவை இணைந்த  ஒரு பல்மையநோக்கு மொழி இந்துசுத்தானி ஆகும் இத்தகுமொழி ஹிந்துஸ்தானி என்றும், ஹிந்தி-உருது என்றும் அழைக்கப்படுகின்றது. \n\nஅதிகாரப்பூர்வ தரநிலை இலக்கணத்தில் இரு மொழிகளும், கிட்டத்தட்ட ஒரே மாதிரியாக இருந்தாலும், பேச்சுவழக்குப் பதிவுகளின் அடிப்படையில் பெரும்பாலும் பிரித்தறிய முடியலவில்லை.\n\nஇரண்டு மொழிகளும், இலக்கியம், கல்வி மற்றும் தொழில்நுட்ப சொற்களிலும் வேறுபடுகின்றன. உருது, பெர்சியம், சகாடை மற்றும் அரபிக் மொழிகளின் தாக்கம் ஹிந்தியில் உள்ளது. ஹிந்தி மொழியானது சமஸ்கிருத மொழியை அதிக அளவு எதிர்நோக்கியுள்ளது.  பிரிட்டிஷ் இந்தியப் பேரரசின் பிரிப்புக்கு முன்பாக, ஹிந்துஸ்தானி, உருது, மற்றும் இந்தி ஆகிய மொழிகள் ஒரே மாதிரியான வார்த்தைகளைப் பெற்றிருந்தன. அனைத்து மொழிகளும் இணைந்து, இன்று உருது மற்றும் ஹிந்தி என்று அழைக்கப்படுகின்றன.  இந்துஸ்தானி என்ற வார்த்தை வட இந்தியாவிலும், பாக்கிஸ்தானிலும், பேச்சுவழக்கில் பயன்படுத்தப்படுகிறது. பாலிவுட்திரைப்படங்களின் மொழியாக உள்ளது. இந்திய துணைக் கண்டத்திற்கு வெளியே பிஜி நாட்டின் பிஜி இந்தி மற்றும் டிரினிடாட், டொபாகோ, கயானா, சுரிநாம் மற்றும் கரிபியன்போன்ற பிற இந்தி மண்டலங்களிலும்இந்துசுதானிமொழி பேசப்படுகிறது. மொரிசியசு மற்றும் தென்னாப்பிரிக்காவில் உள்ள சிறுபான்மை மக்களால் இந்துஸ்தானி மொழி பேசப்படுகிறது.\n\nமாண்டரின் மொழி மற்றும் ஆங்கிலம்ஆகியவற்றை அடுத்து உலகில் அதிகமாகப் பேசப்படும் மூன்றாவது மொழி ஹிந்துஸ்தானி ஆகும்.\n\nSection::::தரமான நவீன உருது.\nஉருது பாகிஸ்தானின் தேசிய மொழியாகவும், இந்தியாவின் அதிகாரப்பூர்வமாக அங்கீகரிக்கப்பட்ட பிராந்திய மொழியாகவும் இருக்கிறது. உருது பாகிஸ்தானின் அனைத்து மாகாணங்களிலும் பேசப்படும் அதிகாரப்பூர்வ மொழியாகும். இது அனைத்து பள்ளிகளிலும் 12 வது வகுப்பு வரை கட்டாயப் பாடமாக கற்பிக்கப்படுகிறது.\n\nகுறிப்பிடத்தக்க அளவு முஸ்லீம் மக்கள் வாழும் தலைநகர் தில்லி, சம்மு காசுமீர், உத்திரப் பிரதேசம், பீகார், தெலுங்கானா ஆகிய  மாநிலங்களில் இது ஒரு அதிகாரப்பூர்வ மொழியாகும்.\n\nSection::::வணிக ஹிந்துஸ்தானி.\n\"ஹிந்துஸ்தானி\" என்பது, பேச்சு வார்த்தைகள் மற்றும் பொதுவான பேச்சுகளில் பயன்படுத்தப்படும் வகை ஹிந்தி மற்றும் உருது மொழிகளைக் குறிக்கிறது. எனவே இது \"பஜார் அல்லது வாணிக ஹிந்துஸ்தானி\" என்று அழைக்கப்படுகிறது. இது \"தெருவின் மொழி அல்லது சந்தை மொழி\" என்றும் அழைக்கப்படுகிறது. முறையான மற்றும் தூய்மையான ஹிந்தி, உருது, சமஸ்கிருதம் ஆகியவற்றுக்கு முரணானது. இதனால், வெப்ஸ்டர் (Webster) புதிய உலக அகராதியானது, ஹிந்தி மற்றும் உருது ஆகியவற்றின் முதன்மை மொழி ஹிந்துஸ்தானி என்று வரையறுக்கிறது. இது வட இந்தியா மற்றும் பாக்கிஸ்தான் முழுவதும் வர்த்தக மொழியாகப் பயன்படுத்தப்படுகிறது.<br>\n\nSection::::அதிகாரப்பூர்வ நிலை.\nஇந்திய அரசியலமைப்பு சட்டம் (343(1))ன்படி ஹிந்தி, இந்துஸ்தானி தரப்படுத்தப்பட்ட அதிகாரப்பூர்வ மொழியாக பதிவு செய்யப்பட்டுள்ளது. உத்தரப் பிரதேசம், பீகார், ஜார்கண்ட், உத்தரகண்ட், மத்திய பிரதேசம், ராஜஸ்தான், சத்தீஸ்கர், ஹிமாச்சல் பிரதேசம் உள்ளிட்ட 29 இந்திய மாநிலங்களிலும், ஹரியானா, சண்டிகர், அந்தமான் நிகோபார் தீவுகள் உள்ளிட்ட 9 யூனியன் பிரதேசங்களிலும் இந்தி ஆட்சி மொழியாக இருக்கிறது.\n\nபாடத்திட்டத்தில் இந்தியின் ஆழ்நிலைத்தன்மை மாறுபட்டாலும், பிற மாநிலங்களில் மூன்றாவது மொழியாகக் கற்பிக்கப்படுகிறது. \n\nமுதல் இரண்டு மொழிகள் முறையே \n\n1. மாநில ஆட்சி மொழி மற்றும்\n\n2. ஆங்கில மொழி என்பனவாகும்.\n\nபிரிட்டிஷ் இந்தியப் பேரரசின் அதிகாரப்பூர்வ மொழியாக \"ஹிந்துஸ்தானி\" இருந்தது. இது, இந்தி மற்றும் உருது மொழிகளுடன் ஒத்திருந்தது. \n\n1947 இல் இந்தியா சுதந்திரம் அடைந்த பிறகு, அடிப்படை உரிமைகள் தொடர்பான துணைக் குழு இந்துஸ்தானி மொழியை இந்தியாவின் அதிகாரப்பூர்வ மொழியாக பரிந்துரைத்தது.\n\nஇந்துஸ்தானி மொழி, தேவநாகரி அல்லது பெர்சோ-அரபு எழுத்துக்கள் வடிவில், குடிமக்களின் விருப்பப்படி, தேசிய மொழியாகவும், நாட்டின் முதல் அதிகாரப்பூர்வ மொழியாகவும் எழுதப்பட வேண்டும் என்று குறிப்பிடப்பட்டுள்ளது.\n\nSection::::சொற் குவியல்.\nபாரசீக மற்றும் அரபிக் மொழித்தோன்றல்களிலிருந்து சுமார் 5,500 வார்த்தைகளை இந்தி மற்றும் உருது மொழிகள் தமதாக்கிக் கொண்டுள்ளன.\n\nSection::::எழுதுதல் அமைப்பு.\nவரலாற்று ரீதியாக ஹிந்திஸ்தானி கைத்தி, தேவநாகரி மற்றும் உருது எழுத்துக்கள் தமக்கென்று உள்ள பாணியில் எழுதப்படுகின்றன. கைத்தி மற்றும் தேவநாகரி ஆகியவை இந்தியாவின் பாரம்பரிய பிராமிய எழுத்துக்களை அடிப்படையாகக் கொண்டுள்ளன. உருது மொழி எழுத்துக்கள் பெர்சோ-அரபிக் எழுத்துக்களின் வழிப்பொருளாக உள்ளன. நஸ்தலிக் என்பது உருது மொழிக்கான கையெழுத்து நேர்த்திப் பாணி ஆகும்.\n\nSection::::மாதிரி எழுத்துக்கள்.\nமனித உரிமைகள் பிரகடனத்தின், ஹிந்துஸ்தானி, ஹிந்தி, உருது ஆகிய மொழிகளில் அதிகாரப்பூர்வ பதிவுகள்\n\nசட்ட உருப்படி - 1- அனைத்து மனிதர்களும் சுதந்திரமாகவும், கண்ணியமாகவும் உரிமைகளுடனும் பிறக்கிறார்கள். நியாயமான நடத்தை மற்றும் மனசாட்சியுடன், அனைவருடனும் சகோதரத்துவத்துடன் நல்வாழ்வை பெற அவர்களுக்கு உரிமை உண்டு.\n\nSection::::நடைமுறை ஹிந்தி.\nSection::::ஒலிபெயர்ப்பு.\n<nowiki>:</nowiki>Anucched 1: Sabhī manushyoṇ ko gaurav aur adhikāroṇ ke vishay meṇ janm'jāt svatantratā prāpt haiṇ. Unheṇ buddhi aur antarātmā kī den prāpt hai aur paraspar unheṇ bhāīchāre ke bhāv se bartāv karnā chāhiye.\n\nSection::::மினுக்கம் (சொல்லுக்கு சொல்):.\n<nowiki>:</nowiki>Article 1—<nowiki>\"</nowiki>All<nowiki>\"</nowiki> human-beings to dignity and rights' matter in from-birth freedom acquired is. Them to reason and conscience's endowment acquired is and always them to brotherhood's spirit with behaviour to do should.\n\nSection::::இலக்கண அடிப்படையில் மொழிபெயர்ப்பு:.\n<nowiki>:</nowiki>Article 1—All human beings are born free and equal in dignity and rights. They are endowed with reason and conscience and should act towards one another in a spirit of brotherhood.\n\nSection::::முறையான உருது.\nSection::::ஒலிபெயர்ப்பு (ALA-LC):.\n<nowiki>:</nowiki>Dafʻah 1: Tamām insān āzād aur ḥuqūq o ʻizzat ke iʻtibār se barābar paidā hu’e haiṇ. Unheṇ zamīr aur ʻaql wadīʻat hu’ī he. Isli’e unheṇ ek dūsre ke sāth bhā’ī chāre kā sulūk karnā chāhi’e.\n\nSection::::மினுக்கம் (சொல்லுக்கு சொல்):.\n<nowiki>:</nowiki>Article 1: All humans free[,] and rights and dignity's consideration from equal born are. To them conscience and intellect endowed is. Therefore, they one another's with brotherhood's treatment do must.\n\nSection::::இலக்கண அடிப்படையில் மொழிபெயர்ப்பு:.\n<nowiki>:</nowiki>Article 1—All human beings are born free and equal in dignity and rights. They are endowed with reason and conscience and should act towards one another in a spirit of brotherhood.\n"}
{"id": "88638", "url": "https://ta.wikipedia.org/wiki?curid=88638", "title": "தடர மொழி", "text": "தடர மொழி\n\nதடர மொழி என்பது அல்தைக்கு மொழிகளின் கீழ் வரும் துருக்கிய மொழிக்குடும்பத்தை சேர்ந்த ஒரு மொழியாகும். இம்மொழி தடரர்களால் பேசப்படுகிறது. இம்மொழி உருசியாவில் பேசப்படுகிறது. இம்மொழி ஏறத்தாழ ஆறரை மில்லியன் மக்களால் பேசப்படுகிறது. இம்மொழி சிரிலிக்கு, அரபு மற்றும் இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88639", "url": "https://ta.wikipedia.org/wiki?curid=88639", "title": "பண்டைய இலிகுரிய மொழி", "text": "பண்டைய இலிகுரிய மொழி\n\nபண்டைய இலிகுரிய மொழி (Ligurian language) என்பது உரோமர் காலத்துக்கு முன்பும், உரோமர் காலத்திலும் வடமேற்கு இத்தாலியிலும், தென்கிழக்கு பிரான்சிலும் வாழ்ந்த பண்டைக்கால இலிகுரே மக்களால் பேசப்பட்டது. எஞ்சியிருக்கும் சில இடப்பெயர்களும், மக்கட்பெயர்களும் உட்பட இம்மொழி குறித்து மிகக் குறைவான தகவல்களே உள்ளன. இது இந்தோ ஐரோப்பிய மொழிக் குடும்பத்தைச் சேர்ந்தது எனப் பொதுவாகக் கருதப்படுகிறது. இது குறிப்பாக கெல்ட்டிய (கௌலியம்), இத்தாலிய (இலத்தீனும், ஆசுக்கோ-உம்பிரிய மொழிகளும்) மொழிகளுடன் பல பொது அம்சங்களைக் கொண்டிருக்கிறது.\n\nஇம்மொழி கி.மு. இருநூற்றுப்பத்திற்கு பின்பு மறைந்துபோனது.\n"}
{"id": "88640", "url": "https://ta.wikipedia.org/wiki?curid=88640", "title": "நவீன இலிகுரிய மொழி", "text": "நவீன இலிகுரிய மொழி\n\nநவீன இலிகுரிய மொழி ஒரு கால்லோ உரோமான்சு மொழி. இது வடக்கு இத்தாலியில் உள்ள இலிகுரியா, பிரான்சின் நடுநிலக்கடல் கரையோரத்தின் பகுதிகள், மொனாக்கோ, சார்டினியாவில் உள்ள ஊர்களான கார்லோபோர்ட்டே, காலாசேத்தா ஆகிய இடங்களில் பேசப்படுகிறது. இது மேற்கு உரோமான்சு கிளைமொழித் தொகுதியின் ஒரு பகுதியாகும். இலிகுரியாவின் தலைநகரமான செனோவாவில் பேசப்படுகின்ற செனோவியம் என்னும் கிளைமொழியே மிகவும் முக்கியமானது. \n\nஇலிகுரிய மொழி ஏறத்தாழ 500,000 மக்களால் பேசப்படுகிறது. பரவலாகப் பேசப்பட்டுவரும் இம்மொழியை செனோவாவிலும், இப்பகுதியில் உள்ள பல சிறிய நகரங்களிலும் ஊர்களிலும் பலர் பேசுகின்றனர். இம்மொழியைப் பாதுகாப்பதற்காகப் பல அமைப்புக்களும் இயங்கி வருகின்றன. இவற்றுட் சில இம்மொழியைக் கற்பதற்கான பாடநெறிகளையும் வழங்குகின்றன. \n\nஇதற்கும் பண்டைய இலிகுரிய மொழிக்கும் இடையில் தொடர்பு கிடையாது. இதற்கான மொழியியல் சான்றுகள் எதுவும் இல்லை. ஆனாலும், பண்டை லிகுரிய மொழியிலிருந்து சில இடப்பெயர்கள் பயன்பாட்டில் உள்ளன.\n\nSection::::எழுத்துக்கள்.\nஇம்மொழி இலத்தீன் எழுத்துக்களைக்கொண்டே எழுதுகின்றனர். இலிகுரிய எழுத்துக்களில் 7 உயிரெழுத்துக்களும், 18 மெய்யெழுத்துக்களும் அடங்குகின்றன.\n"}
{"id": "88641", "url": "https://ta.wikipedia.org/wiki?curid=88641", "title": "கித்தலூர்", "text": "கித்தலூர்\n\nகித்தலூர் (\"Giddalur\") என்பது இந்தியாவிலுள்ள ஆந்திர பிரதேச மாநிலத்தை சேர்ந்த பிரகாசம் மாவட்டத்திலுள்ள ஒரு மண்டலம் ஆகும். இதன் மக்கட்தொகை ஏறத்தாழ ஐம்பத்தெட்டாயிரம் ஆகும். இது கடல் மட்டத்திலிருந்து எண்ணூற்று முப்பத்திமூன்று அடி உயரத்தில் உள்ளது.\n"}
{"id": "88642", "url": "https://ta.wikipedia.org/wiki?curid=88642", "title": "தர்கா", "text": "தர்கா\n\nதர்கா என்பது ஒரு சூபிச வழிபாட்டு இடம் ஆகும். இது பொதுவாக சூபிச துறவிகளின் கல்லறைகளின் மீதே கட்டப்படுகிறது. இது மசூதி, பள்ளிகள், மருத்துவமனை போன்ற கட்டிடங்களைக்கொண்டே இருக்கும். \n"}
{"id": "88643", "url": "https://ta.wikipedia.org/wiki?curid=88643", "title": "பம்பங்க மொழி", "text": "பம்பங்க மொழி\n\nபம்பங்க மொழி என்பது ஆத்திரோனேசிய மொழிக்குடும்பத்தின் கீழ் வரும் பிளிப்பீனிய மொழிக்குடும்பத்தை சேர்ந்த ஒரு மொழி ஆகும். இம்மொழி பிலிப்பைன்சில் பேசப்படுகிறது. இம்மொழி ஏறத்தாழ மூன்று மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88646", "url": "https://ta.wikipedia.org/wiki?curid=88646", "title": "கேள்வியும் நிரம்பலும்", "text": "கேள்வியும் நிரம்பலும்\n\nகேள்வியும் நிரம்பலும் அல்லது தேவையும் வழங்கலும் (\"supply and demand\") குறும்பொருளியல் கோட்பாடுகளில் ஒன்று. சந்தையில் ஒரு பண்டத்தின் விலையைத் தீர்மானிக்கப் பயன்படும் பொருளியியல் மாதிரிகளில் ஒன்று.\n\nSection::::கேள்வி.\nகுறித்த காலத்தில் குறித்த சந்தையில் குறித்த ஒரு பொருளின் விலை தவிர்ந்த ஏனைய காரணிகள் மாறாத போது அப் பொருளுக்கு நிலவக்கூடிய பல்வேறுபட்ட விலைகளில் நுகர்வோர் கொள்வனவு செய்யத் தயாராகவுள்ள பல்வேறுபட்ட தொகைகள் கேள்வி அல்லது தேவை எனப்படும்.\n\nSection::::தனிநபர் கேள்வி.\nகுறித்த காலத்தில் குறித்த சந்தையில் குறித்த ஒரு பொருளுக்கு நிலவக்கூடிய பல்வேறுபட்ட விலைகளில் ஒரு தனிநபரால் கொள்வனவு செய்யத்தயாராக இருக்கின்ற அளவே தனிநபர் கேள்வி எனப்படும்.\n\nSection::::சந்தைக் கேள்வி.\nகுறித்த காலத்தில் குறித்த சந்தையில் குறித்த ஒரு பொருளுக்கு நிலவக்கூடிய பல்வேறுபட்ட விலைகளில் சந்தையிலுள்ள அனைத்துக் கொள்வனவாளர்களாலும் கொள்வனவு செய்யத்தயாராக இருக்கின்ற பல்வேறுபட்ட தொகைகளின் கூட்டுத்தொகை சந்தைக் கேள்வி எனப்படும்.\n\n\nSection::::நிரம்பல்.\nகுறித்த காலத்தில் குறித்த சந்தையில் குறித்த ஒரு பொருளுக்கு நிலவக்கூடிய பல்வேறுபட்ட விலைகளில் உற்பத்தியாளர்களால் விற்பனை செய்யத் தயாராகவுள்ள பல்வேறுபட்ட தொகைகள் நிரம்பல் அல்லது வழங்கல் எனப்படும்.\n\nகுறிப்பிட்ட பண்டம் ஒன்றை சந்தைக்கு வழங்குகின்ற ஒரு நிறுவனத்தின் நிரம்பல் அத்தனி நிறுவனத்தின் நிரம்பலாக கொள்ளப்படுகிறது.\n\nசகல நிறுவனத்தாலும் குறிப்பிட்ட ஒரு பண்டத்தில் நிரம்பல் செய்யப்படும் தொகைகளின் கூட்டுத் தொகை சந்தை நிரம்பலாக காணப்படும்.\n\n"}
{"id": "88650", "url": "https://ta.wikipedia.org/wiki?curid=88650", "title": "தனி மேற்கோள்குறி (தமிழ் நடை)", "text": "தனி மேற்கோள்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று தனி மேற்கோள்குறி (apostrophe) ஆகும். இது ஒற்றை மேற்கோள்குறி போலவே தோற்றமளித்தாலும் பயன்பாட்டால் வேறுபடுகிறது. \n\nSection::::தனி மேற்கோள்குறி (').\n1) எண் அல்லது எழுத்து விடுபடுவதைக் குறிக்கத் தனி மேற்கோள்குறி பயன்படுகிறது.\n\n2) நீட்டலளையில் \"அடி\" என்பதைக் குறிக்க தனி மேற்கோள்குறி பயன்படுகிறது. (விரலளவு [அங்குலம்] குறிக்க இரட்டை மேற்கோள்குறி பயன்படுகிறது).\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88653", "url": "https://ta.wikipedia.org/wiki?curid=88653", "title": "மேற்படிக்குறி (தமிழ் நடை)", "text": "மேற்படிக்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று மேற்படிக்குறி (ditto mark) ஆகும். இது ஒருமுறை கூறப்பட்ட பொருளை மீண்டும் ஒருமுறையோ பலமுறைகளோ அப்படியே எடுத்துரைக்கும் தேவையைத் தவிர்த்து, அதை ஓர் அடையாளத்தால் வெளிப்படுத்த உதவுகின்றது. \n\nSection::::மேற்படிக்குறி (\").\n\"மேலே குறிப்பிட்டதுபோல\" என்னும் பொருளில் மேற்படிக்குறி பயன்படுகிறது.\n\n(இந்த எடுத்துக்காட்டில், மிளகும் ஒரு கிலோ, அரிசியும் ஒரு கிலோ என்பது குறிக்கப்படுகிறது).\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88657", "url": "https://ta.wikipedia.org/wiki?curid=88657", "title": "ஆக் சண்டை", "text": "ஆக் சண்டை\n\nஆக் சண்டை அல்லது ஹெய்க் சண்டை (\"Battle for The Hague\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது நெதர்லாந்து சண்டையின் ஒரு பகுதியாகும். இதில் நாசி ஜெர்மனியின் வான்குடை வீரர்கள் நெதர்லாந்தின் டென் ஹாக் நகரைக் கைப்பற்ற முயன்று தோற்றனர்.\n\nமே 10, 1940 அன்று ஜெர்மனியின் மேற்குப் போர்முனைத் தாக்குதல் தொடங்கியது. பெல்ஜியம், பிரான்சு, லக்சம்பர்க் மற்றும் நெதர்லாந்து ஆகிய நான்கு நாடுகளையும் ஒரே நேரத்தில் ஜெர்மானியப் படைகள் தாக்கின. நெதர்லாந்தை மிக விரைவாகத் தோற்கடிக்க விரும்பினர் ஜெர்மானியத் தளபதிகள். வான்குடை வீரர்களைக் கொண்டு டென் ஹாக் நகரையும் அதன் சுற்று வட்டாரங்களையும் கைப்பற்றினால் நெதர்லாந்து (டச்சு) அரசாங்கமும் அரசியும் சரணடைந்து விடுவார்கள் என்று எண்ணினார்கள். இதற்காக முதலில் ஹாக் நகரைச் சுற்றியுள்ள மூன்று விமான ஓடுதளங்களைக் - யிப்ரன்பர்க், வால்க்கன்பர்க் மற்றும் ஓக்கன்பர்க் - கைப்பற்றத் திட்டமிட்டனர். இதற்கான பொறுப்பு 22வது வான்குடை டிவிசனிடம் ஒப்படைக்கப்பட்டது. மே 10ம் தேதி காலை 6.00 மணியளவில் ஜெர்மானிய வான்குடை வீரர்கள் மூன்று ஓடுதளங்களின் மீது தரையிறங்கி கைப்பற்றினர். ஆனால் ஜெர்மானிய போர்த் தலைமையகம் எதிர்பார்த்தது போல டச்சு அரசும், ராணுவமும் சரணடையவில்லை. மாறாக கடும் எதிர்த்தாக்குதல் நடத்தத் தொடங்கின.\n\nநெதர்லாந்து படையினரின் எதிர்த்தாக்குதலால் ஹாக் நகரம் ஜெர்மானியர் கையில் வீழாமல் தப்பியது. மே 10 பகல் முழுவதும் இரு தரப்பினருக்கும் கடும் சண்டை நடைபெற்றது. இதில் ஜெர்மானிய வான்குடை வீரர்களுக்குப் பேரிழப்பு ஏற்பட்டது. அன்று இரவு மூன்று ஓடுதளங்களையும் டச்சுப் படைகள் ஜெர்மானியர் வசமிருந்து மீட்டன. மீதமிருந்த ஜெர்மானியப் படைகள், அருகிலிருந்த கிராமங்களுக்குப் பின்வாங்கின. பின்னர் ராட்டர்டேம் நகரைக் கைப்பற்றுமாறு அவற்றுக்கு உத்தரவிடப்பட்டது. ஹாக் சண்டையில் டச்சுப் படைகள் வெற்றியடைந்தாலும் ஜெர்மானியத் தரைப்படைகள் வேறு பகுதிகளில் எளிதில் ஊடுருவி வேகமாக முன்னேறியதால், டச்சு அரசாங்கம் சில நாட்களுக்குப்பின் சரணடைந்தது. \n\n"}
{"id": "88673", "url": "https://ta.wikipedia.org/wiki?curid=88673", "title": "ஐயப்பானா", "text": "ஐயப்பானா\n\nஐயப்பானா (\"Ayapana\") என்பது ஒரு செடி இனம். இவ்வினத்தில் உள்ள ஐயப்பானா ட்ரிப்லிநெர்விஸ் ஒரு மூலிகைச் செடி. முதன் முதலில் மெக்சிகோ நாட்டில் கண்டுபிடிக்கப்பட்டது.\n"}
{"id": "88678", "url": "https://ta.wikipedia.org/wiki?curid=88678", "title": "யாழ்ப்பாண மருத்துவமனைப் படுகொலைகள்", "text": "யாழ்ப்பாண மருத்துவமனைப் படுகொலைகள்\n\nயாழ்ப்பாண மருத்துவமனைப் படுகொலைகள் ஈழப்போரின் போது 1987 அக்டோபர் 21-22 ஆம் நாட்களில் இடம்பெற்றது. இலங்கையின் வடபகுதியில் யாழ்ப்பாண நகரில் அமைந்துள்ள யாழ்ப்பாணப் பொது மருத்துவமனையில் நுழைந்த இந்திய அமைதிப் படை இராணுவத்தினர் சரமாரியாகச் சுட்டதில் நோயாளிகள், தாதிகள், மருத்துவர்கள், மற்றும் பணியாளர்கள் 68 முதல் 70 பே ர் வரையில் கொல்லப்பட்டனர். தமிழீழ விடுதலைப் புலிகள், இலங்கை அரசு, மற்றும் மனித உரிமைக் குழுக்கள் போன்றவை இப்படுகொலைகளை இனப்படுகொலை எனக் கூறியுள்ளன. அதே நேரத்தில் புலிகளுக்கும், இந்திய இராணுவத்தினருக்கும் இடையில் இடம்பெற்ற சண்டைகளில் இடையில் அகப்பட்ட பொதுமக்களே கொல்லப்பட்டனர் என இந்திய இராணுவத்துக்குப் பொறுப்பான லெப். செனரல் டெப்பிந்தர் சிங் தெரிவித்தார். இத்தாக்குதலை மேற்கொண்ட இந்திய இராணுவத்தினர் எவரும் இந்திய அரசால் கைது செய்யப்படவில்லை.\n\nSection::::தாக்குதல்.\nயாழ்ப்பாண மருத்துவமனை (யாழ்ப்பாண போதனா வைத்தியசாலை, அல்லது யாழ்ப்பாணப் பொது வைத்தியசாலை) இலங்கையின் வட மாகாணத்தில் மக்கள் அடர்ந்து வாழும் யாழ்ப்பாணக் குடாநாட்டு மக்களுக்கு அடிப்படை மற்றும் உயர்தர மருத்துவ வசதிகளை வழங்கும் ஒரேயொரு மருத்துவமனை ஆகும். இது யாழ்ப்பாண நகர மத்தியில் அமைந்துள்ளது. ஈழப்போர்க் காலம் முழுவதும் இப்பகுதி போரில் ஈடுபடுபவர்கள் அணுகாத வண்ணம் பாதுகாக்கப்பட்ட ஒரு மருத்துவமனையாக இயங்கி வந்தது. விடுதலைப் புலிகளுக்கும், இந்திய அமைதிப் படையினருக்கும் இடையில் முறுகல் நிலை ஏற்பட்டதை அடுத்து, யாழ் நகரை இந்திய இராணுவம் கைப்பற்றும் என்ற அச்சம் நிலவியது. இதனால் மருத்துவமனையின் ஊழியர்கள் சிலர் அச்சத்தில் பணிக்குச் செல்லத் தயக்கமடைந்த நிலையிலும் பலர் தமது கடமைகளுக்குச் சென்றிருந்தனர். 1987 அக்டோபர் 21 தீபாவளி விடுமுறை நாளாகும். அன்றும் முதல் நாட்களிலும் குடாநாட்டின் பல்வேறு பல்வேறு பகுதிகளிலும் இடம்பெற்ற இந்திய இராணுவத்தினரின் ஏவுகணை வீச்சுகளில் இறந்த 70 இற்கும் அதிகமான பொதுமக்களின் இறந்த உடல்கள் மருத்துவமனையின் பிணவறையில் வைக்கப்பட்டிருந்தன.\n\n\n\nSection::::தாக்கங்கள்.\nமருத்துவமனை வளாகத்தினுள் இருந்து தம்மீது தாக்குதல் நடத்தப்பட்டதாகவும், இடையில் அகட்ட பொதுமக்களே கொல்லப்பட்டனர் என்றும் இந்திய இராணுவம் தெரிவித்து வருகிறது. லெப். ஜெனரல் தெப்பிந்தர் சிங் இதனை மீண்டும் வலியுறுத்தினார். ஆனால், இத்தாக்குதல் தூண்டுதல் அற்ற பொதுமக்கள் படுகொலைகள் என விடுதலைப் புலிகளும் இலங்கை அரசும் தெரிவித்துள்ளன. இலங்கை அரசு இத்தாக்குதலை மானுடத்துக்கு எதிரான குற்றங்கள் என 2008 ஆம் ஆண்டில் கூறியது. யாழ்ப்பாண பல்கலைக்கழக ஆசிரியர்களின் மனித உரிமைகள் அமைப்பு, மற்றும் ஜோன் ரிச்சார்ட்சன் போன்ற மேற்குலகக் கண்காணிப்பாளர்கள் மற்றும் பலர் இது ஒரு மனிதப் படுகொலைகள் எனக் கூறியுள்ளனர்.\n\n"}
{"id": "88682", "url": "https://ta.wikipedia.org/wiki?curid=88682", "title": "பிறை அடைப்பு (தமிழ் நடை)", "text": "பிறை அடைப்பு (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று பிறை அடைப்பு = round brackets, open brackets, brackets (UK), or parentheses (U.S.) = ( ) ஆகும். இது பொதுவாக ஒரு செய்தியைக் கூடுதலாகத் தருவதற்கு உதவும் குறியாகும். வலது பிறை அடைப்பு இடது புறம் நோக்கியும், இடது புற பிறை அடைப்பு வலப்புறம் நோக்கியும் திறக்கும். \n\nSection::::பிறை அடைப்பு ( ).\nகூறப்படும் கருத்திற்கு மேலாகக் கூடுதல் தகவல் தரும்போது பிறை அடைப்பு இடலாம்.\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88684", "url": "https://ta.wikipedia.org/wiki?curid=88684", "title": "பாரத மிகு மின் நிறுவனம்", "text": "பாரத மிகு மின் நிறுவனம்\n\nபாரத மிகு மின் நிறுவனம் (\"Bharat Heavy Electrical Limited- BHEL\", பாரத் ஃகெவி எலெக்ட்ரிகல்சு லிமிடெட்) (, ) இந்திய அரசின் பொதுத்துறை நிறுவனங்களில் மகாரத்னா மதிப்பைப் பெற்ற மிகப் பெரிய நிறுவனம். \n\nஇந்தியாவில் போபால், அரித்வார், ஐதராபாத், சான்சி, திருச்சிராப்பள்ளி, இராணிப்பேட்டை ஆகிய ஊர்கள் உள்பட பதினைந்துக்கும் மேற்பட்ட இடங்களில் இந்நிறுவனத்தின் உற்பத்திப் பிரிவுகள் உள்ளன. இதன் தலைமை அலுவலகம் புது தில்லியில் அமைந்துள்ளது. \n\nஇந்தியாவிலும் வெளிநாடுகளிலும் மின்னாக்கி நிலையங்களை அமைப்பதற்கு ஏதுவாக நான்கு வணிகக் கோட்டங்கள் (POWER SECTORS) உருவாக்கப்பட்டுள்ளன. பன்னாட்டு இயக்கங்களுக்காக தனிப்பிரிவும் உள்ளது. (INTERNATIONAL OPERATIONS DIVISION) . மின்னுருவாக்கு நிலையங்களுக்குத் தேவையான \"பாய்லர்\" எனப்படும் கொதிகலன், \"டர்பைன்\" எனப்படும் சுழலிகள், டர்போ செனரேட்டர்கள் (சுழலி மின்னாக்கிகள்), நிலைமின்னியல் தூசு வடிகட்டிகள் (Electro Static Precipitators- ESP) போன்ற பல்வேறு பெருவகை மின்னுருவாக்குத் துணைகருவிகளையும், பைஞ்சுதை (சிமென்ட்டு), எண்ணெய் தூய்மைப்படுத்து நிலையங்கள் போன்ற தொழில் துறை நிறுவனங்களுக்குத் தேவையான துணைக்கருவிகளையும் இந்நிறுவனம் உருவாக்கி வழங்குகிறது. \n\nதமிழில் \"பாரத மிகுமின் தொழிலகம்\" என்றும் சுருக்கமாக \"பெல்\" (BHEL) என்றும் இந்நிறுவனம் அழைக்கப்படுகின்றது.தமிழ் நாட்டில் திருச்சிராப்பள்ளி, இராணிப்பேட்டை மற்றும் சென்னை ஆகிய ஊர்களில் இதன் கிளைகள் உள்ளன. தற்போது திருமயத்திலும் மற்றொரு உற்பத்திப் பிரிவினை அமைக்கும் பணி நடைபெற்று வருகிறது.\n\nSection::::திருச்சிராப்பள்ளி பிரிவு.\nதிருச்சிராப்பள்ளி பெல் பிரிவில் உயர் அழுத்தக் கொதிகலன்கள் படைக்கப்படுகின்றன. இந்தக் கொதி கலன்கள், இருநூறு மெகா வாட்டு முதல் எழுநூறு மெகா வாட்டுகள் வரை மின்சாரம் படைப்பதற்குத் தேவையான் நீராவியை உருவாக்கி வழங்கும். உயர் அழுத்தக் கொதிகலன்கள் தவிர, அணுமின் நிலையங்களுக்குத் தேவையான வெப்பப் பரிமாற்றிகள், பாய்மப் படுகை எரிப்புக் கொதிகலன்கள், குமிழ் விடும் பாய்மப் படுகை எரிப்புக் கொதிகலன்கள், இணை சுழற்சி பாய்மப் படுகை எரிப்புக் கொதிகலன்கள், வெப்ப மீட்பு நீராவி உற்பத்திக் கலன்கள், தொழிற் சாலைகளுக்குத் தேவையான தனித்தேவை மின் உருவாக்கு நிலையங்கள், தொழிலகங்களுக்குத் தேவையான வெப்பப் பரிமாற்றிகள்,தொழிலக வால்வுகள் போன்றவையும் இங்கே படைக்கப்படுகின்றன. இந்த பிரிவில் மட்டும் ஏறத்தாழ பத்தாயிரம் நிரந்தர ஊழியர்கள் பணி புரிகிறார்கள்.\n\nதிருச்சிராப்பள்ளி பெல் பிரிவின்கீழ் செயல்படும் பிற அமைப்புகள் \n\nஉலோகங்களை ஒன்றுடன் ஒன்று இணைக்கும் பற்றவைப்பு பற்றி பல்வேறு ஆராய்ச்சிகள் இங்கு நடைபெற்று வருகின்றன.இத்துடன் பற்ற வைப்புத் தொழிலில் ஈடுபடுவோருக்கான பயிற்சிகளும் இங்கே அளிக்கப்படுகின்றன.மேலும் பற்ற வைப்பு பற்றிய ஆலோசனைகளும் வழங்கப் படுகின்றன.\nSection::::திருமயம் பிரிவு.\nபுதுக்கோட்டை மாவட்டத்தில் உள்ள திருமயத்தில் புதிய தொழிற்சாலை ஒன்று அமைக்கப்பட்டுள்ளது. கொதிகலங்களுக்கான குழாய்ப் பகுதிகள் இங்கு தயாரிக்கப்படுகின்றன.\n\nSection::::திருச்சி பெல் பிரிவின் சமூகப் பொறுப்புணர்வு.\nஇந்நிறுவனத்தில் அமைக்கப்பட்டுள்ள நகரியத்தில்( ஊழியர் குடியிருப்பு - பெயர் -கைலாசபுரம்) \nமனவளர்ச்சி குன்றிய , கேட்கும் திறன் குறைந்த குழந்தைகளுக்கான பள்ளி (அறிவாலயம்) ஒன்று இந்நிறுவனத்தின் ஆதரவுடன் நடத்தப்பட்டு வருகிறது.\n\nSection::::ஹரித்வார் பிரிவு.\nஇதன்கீழ் இரண்டு உற்பத்தித் தொழிலகங்கள் உள்ளன\nநீராவி மற்றும் வாயுச் சுழலிகள் ,தற்போ ஜெனரேட்டர்கள் ,புனல் சுழலிகள் ,புனல் மின்னுற்பத்தி நிலையங்கள் , மாறு மின்னோட்டம் மற்றும் நேர் மின்னோட்ட மோட்டார்கள் போன்றவை இங்கே படைக்கப்படுகின்றன. \nமிகப் பெரிய வார்ப்படங்கள் இங்கே படைக்கப் படுகின்றன\n\n"}
{"id": "88686", "url": "https://ta.wikipedia.org/wiki?curid=88686", "title": "சதுர அடைப்பு (தமிழ் நடை)", "text": "சதுர அடைப்பு (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று சதுர அடைப்பு = Square brackets; brackets (US)- [ ] ஆகும். பொதுவாக, கூடுதல் தகவல் தரவும், ஒரு சொல்லையோ தொடரையோ தெளிவுபடுத்தவும் இது உதவுகின்றது. \n\nSection::::சதுர அடைப்பு [ ].\nபிறை அடைப்புக்குள் தரப்படும் செய்திக்கு மேலாக அச்செய்திக்கு மெருகூட்டும் தகவல் தர வேண்டுமாயின் சதுர அடைப்பு பயன்படுகிறது.\nசதுர அடைப்பு இடும் இடங்கள் எடுத்துக்காட்டுகளுடன் கீழே தரப்படுகின்றன.\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88690", "url": "https://ta.wikipedia.org/wiki?curid=88690", "title": "ராபர்ட் ஜோர்டான்", "text": "ராபர்ட் ஜோர்டான்\n\nராபர்ட் ஜோர்டான் (\"Robert Jordan\", அக்டோபர் 17, 1948 – செப்டம்பர் 16, 2007) ஒரு அமெரிக்க கனவுருப்புனைவு எழுத்தாளர். இவரது இயற்பெயர் ஜேம்ஸ் ஆலிவர் ரிக்னி, இளையவர் (\"James Oliver Rigney, Jr\"). ரீகன் ஓ’ நீல், ஜாக்சன் ஓ’ ரெய்லி போன்ற புனைப்பெயர்களிலும் எழுதியுள்ளார். \"தி வீல் ஆஃப் டைம் (The Wheel of Time)\" கனவுருப்புனைவு புதின வரிசை இவரது குறிப்பிடத்தக்க படைப்பாகும். ஜோர்டான் கனவுருப்புனைவு உலகின் பெரும்புள்ளிகளில் ஒருவராகக் கருதப்படுகிறார்.\n\nஅமெரிக்காவின் தெற்கு கரோலினா மாநிலத்தில் பிறந்த ஜோர்டான் வியட்நாம் போரில் பங்கு கொண்டார். வியட்நாமிலிருந்து திரும்பிய பின்னர் தெற்கு கரோலினா ராணுவக் கல்லூரியில் இயற்பியலில் படித்து பட்டம் பெற்றார். அமெரிக்கக் கடற்படையில் அணுக்கரு இயற்பியலாளராகப் பணியாற்றினார். 1977ல் எழுதத் தொடங்கினார். அவரது முதல் படைப்பு (\"ஃபாலோன்\" புதின வரிசை) ரீகன் ஓ’ நீல் என்ற பெயரில் 1980ல் வெளியானது. அதன் பின்னர் \"கோணன் தி பார்பாரியன்\" புதின வரிசையில் பல புதிய புத்தகங்களை எழுத ஒப்பந்தம் செய்யப்பட்டார். இந்த வரிசையில் மொத்தம் ஏழு புத்தகங்களை எழுதினார். 1990ல் \"வீல் ஆஃப் டைம்\" புதின வரிசையில் முதல் புத்தகமான \"தி ஐய் ஆஃப் தி வோர்ல்ட்\" வெளியாகி பெரும் வரவேற்பைப் பெற்றது. அடுத்த பதினைந்து ஆண்டுகளில் மேலும் பத்து புத்தகங்கள் இந்த வரிசையில் வெளியாகி லட்சக்கணக்கில் விற்றன. இந்த புத்தகங்களின் வெற்றியால் ஜோர்டான், நவீனக் கனவுருப்புனைவு எழுத்தாளர்களின் வரிசையில் டோல்கீனுக்கு அடுத்தபடியாகக் கருதப்படுகிறார். 2006ல் ஜோர்டான் \"கார்டியாக் ஏமைலாய்டோசிஸ்\" (cardiac amyloidosis) என்ற இருதய நோயால் பாதிக்கப்பட்டார். செப்டம்பர் 2007ல் மரணமடைந்தார். தனது இறுதி நாட்களில் \"வீல் ஆஃப் டைம்\" வரிசையில் மீதமுள்ள புத்தகங்களை எப்படி முடிக்க வேண்டுமென்று நிறைய குறிப்புகளையும் ஒலித்துண்டுகளையும் தயார் செய்தார். அவர் இறந்த பின் அவரது மனைவியும் தொகுப்பாசிரியருமான ஹாரியட் மக்டொகல், அந்த குறிப்புகளைக் கொண்டு மீதமுள்ள புத்தகங்களை எழுத பிராண்டன் சாண்டர்சன் என்ற இளம் எழுத்தாளரைத் தேர்வு செய்தார். தற்போது சாண்டர்சன் அந்த புத்தகங்களை எழுதி வருகிறார்.\n\n"}
{"id": "88693", "url": "https://ta.wikipedia.org/wiki?curid=88693", "title": "ராட்டர்டாம் சண்டை", "text": "ராட்டர்டாம் சண்டை\n\nராட்டர்டாம் சண்டை (\"Battle of Rotterdam\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது நெதர்லாந்து சண்டையின் ஒரு பகுதியாகும். இதில் நாசி ஜெர்மனியின் படைகள் ராட்டர்டாம் நகரைத் தாக்கிக் கைப்பற்றின.\n\nமே 10, 1940 அன்று ஜெர்மனியின் மேற்குப் போர்முனைத் தாக்குதல் தொடங்கியது. பெல்ஜியம், பிரான்சு, லக்சம்பர்க் மற்றும் நெதர்லாந்து ஆகிய நான்கு நாடுகளையும் ஒரே நேரத்தில் ஜெர்மானியப் படைகள் தாக்கின. ராட்டர்டாம் நகர் நெதர்லாந்தின் எல்லையிலிருந்து சற்று தொலைவிலிருந்ததால் அதில் பலமான பாதுகாவல் படைகள் நிறுத்தப்படவில்லை. இதை பயன்படுத்திக் கொண்டு வான்குடை வீரரகளை மிதவை ஊர்திகளின் மூலமாக ராட்டர்டாம் நகரில் தரையிறக்கி அதைக் கைப்பற்றலாம் என்று திட்டமிட்டனர் ஜெர்மானிய தளபதிகள். மே 10ம் தேதி ஜெர்மானிய வீரர்கள் ராட்டர்டாம் நகரைச் சுற்றியுள்ள பகுதிகளில் தரையிறங்கத் தொடங்கினர். ராட்டர்டாமின் பாதுகாவல் படைகள் இதை எதிர்பார்க்காததால் பெரிய எதிர்வினை ஒன்றும் ஆற்றவில்லை. அடுத்த நான்கு நாட்களுக்கு இரு தரப்புக்கும் நடையே நடந்த சண்டையில் யாருக்கும் வெற்றி கிட்டவில்லை. நகரின் மத்தியில் ஓடிய மியூசே ஆற்றின் வடகரை நெதர்லாந்து படைகளின் வசமும் தென்கரை ஜெர்மானியர் வசமும் இருந்தன. ஜெர்மானியப் படைகளால் ஆற்றைகடந்து நகரைக் கைப்பற்ற முடியவில்லை. நெதர்லாந்தின் மற்ற பகுதிகளில் ஜெர்மானிய ராணுவம் வேகமாக முன்னேறி வந்ததால் ராட்டர்டாம் நகரம் விரைவில் சரணடைந்து விடுமென்று ஜெர்மானிய போர்த் தலைமையகம் நினைத்தது. ஆனால் நெதர்லாந்துப் படைகள் அவ்வாறுச் சரணடையாமல் இழுத்தடித்தன. இரு தரப்புக்குக்கும் போர் நிறுத்தப் பேச்சுவார்த்தைகள் நடந்து கொண்டிருக்கும் போதே ஜெர்மானிய வான்படை லுஃப்ட்வாஃபேயின் தளபதி ஹெர்மன் கோரிங் ராட்டர்டாம் நகரின் மீது குண்டுவீசுமாறு தனது படைகளுக்கு உத்தரவிட்ட்டர். \n\nநகரில் பெரும் நாசத்தை ஏற்படுத்தினால், ராட்டர்டாம் அதிகாரிகள் பயந்து சரணடைந்து விடுவார்கள் என்று அவர் எண்ணினார். லுஃப்ட்வாஃபே குண்டு வீசிகள் ராட்டர்டாம் நகரை அடையும் முன்னரே ராட்டர்டாமின் ஆட்சியாளர்கள் சரணடைய ஒத்துக்கொண்டனர். ஆனால் இந்த செய்தி குண்டு வீசிகளுக்கு வானொலி மூலம் தெரிவிக்கப்பட்டு அவைகளைத் திருப்பி அழைக்குமுன் அவற்றுள் ஒரு பகுதி, ராட்டர்டாம் நகரை அடைந்து குண்டுகளை வீசியது. மொத்தம் 1150, ஐம்பது கிலோ குண்டுகளும் 158 இருநூற்று ஐம்பது கிலோ குண்டுகளும் வீசப்பட்டன. இந்த குண்டுகளால் நகரில் பெருந்தீ மூண்டு சுமார் 25,000 கட்டிடங்கள் எரிந்து சாம்பலாயின. 2.6 சதுர கி.மீ பரப்பளவுள்ள பகுதி முற்றிலும் நாசமானது. சுமார் 1000 பொதுமக்கள் கொல்லப்பட்டனர். இந்த நிகழ்வு ராட்டர்டாம் பிளிட்ஸ் என்று அழைக்கப்படுகிறது. ராட்டர்டாம் நகரம் ஏற்கனவே சரணடைந்துவிட்டதால் இந்த குண்டுவீச்சு தேவையற்ற ஒன்றாகிப் போனது. \n"}
{"id": "88698", "url": "https://ta.wikipedia.org/wiki?curid=88698", "title": "இணைப்புக்கோடு (தமிழ் நடை)", "text": "இணைப்புக்கோடு (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று இணைப்புக்கோடு (dash) ஆகும். சிறிய அளவான இணைப்புக்கோடு (–) en dash; நீண்ட இணைப்புக்கோடு (—) em dash. சிறிய அளவான இணைப்புக்கோட்டை இணைப்புச் சிறுகோடு என்று அழைக்கலாம். Hyphen (-) என்பதையும் சிலர் இணைப்புச் சிறுகோடு என்றே அழைக்கின்றனர்.\n\nஇவண் இணைப்புக்கோடு என்பது (—) em dash என்னும் பொருளில் ஆகும்.\n\nSection::::இணைப்புக்கோடு (—)/ இணைப்புச் சிறுகோடு (-).\nஇணைப்புக்கோடு (dash) இணைப்புச் சிறுகோடு (hyphen) ஆகிய இரண்டு நிறுத்தக்குறிகளையும் வேறுபடுத்திக் காண்பது முறை. \n\nதட்டச்சு செய்யும்போது ஒரே குறியை (-) இணைப்புச் சிறுகோடாகவும் குறும் இணைப்புக்கோடாகவும் பயன்படுத்துவதும் உண்டு. நெடும் இணைப்புக்கோடு இரண்டு சிறுகோடுகளால் குறிக்கப்படும் (--). \n\nஇணைப்புக்கோடுகள் பயன்படுத்துவது குறித்து சில வழிமுறைகள் எடுத்துக்காட்டுகளோடு கீழே தரப்படுகின்றன:\n\nஇணைப்புச் சிறுகோடு இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\n2) சுருக்கப்பட்ட சொல்லின் முதல் எழுத்துக்கும் கடைசி எழுத்துக்கும் இடையில் இணைப்புச் சிறுகோடு இடுவது முறை.\n\n(குறிப்பு: இவ்வழக்கம் இப்போது குறைந்து வருகிறது).\n\n3) தொலைபேசி முதலியவற்றில் தனித்தனிக் கூறுகளாகக் காட்ட வேண்டிய தொகுதி எண்களுக்கு நடுவில் இணைப்புச் சிறுகோடு இடுவது முறை.\n\n4) ஒரு வரியின் முடிவில், இடம் இல்லாததன் காரணமாக ஒரு சொல்லைப் பிரிக்கும்போது முதல் பிரிவை அடுத்து இணைப்புச் சிறுகோடு இடலாம்.\n\n\"நூலகம் சென்று சில மணி நேரம் படித்தபின் அரசு வீடு திரும்ப எண்ணி-\"<br>\"யிருந்தான்.\"\n\n(குறிப்பு: தட்டச்சு முறையிலும் அச்சுக் கோப்பு முறையிலும் இவ்வழக்கம் அருகி வருகிறது. ஆனால், கையெழுத்து முறையில் இன்னும் கடைப்பிடிக்கப்பட்டு வருகிறது).\nஇணைப்புச் சிறுகோடு தேவையில்லாத இடங்கள்:\n\n1) எண்ணின் உட்பிரிவாக வரும் எழுத்துக்கு முன்னும் எழுத்தின் உட்பிரிவாக வரும் எண்ணுக்கு முன்னும் இணைப்புச் சிறுகோடு தேவை இல்லை.\n\n(குறிப்பு: 10-ஆ, 7-B என்று தருவதைத் தவிர்க்கலாம்).\n\n2) ஊர்ப்பெயருக்கும் அஞ்சல் குறியீட்டு எண்ணுக்கும் இடையில் இணைப்புச் சிறுகோடு தேவை இல்லை.\n\n(குறிப்பு: \"நாகர்கோவில்-629 001\", \"திருச்சிராப்பள்ளி-620 001\" என்பதைத் தவிர்க்கலாம்).\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88703", "url": "https://ta.wikipedia.org/wiki?curid=88703", "title": "எட்கர் தர்ஸ்டன்", "text": "எட்கர் தர்ஸ்டன்\n\nஎட்கர் தர்ஸ்டன் (\"Edgar Thurston\", 1855-1935) 19 ஆம் நூற்றாண்டின் பிற்பகுதியிலும் 20 ஆம் நூற்றாண்டின் தொடக்கத்திலும் சென்னை அருங்காட்சியகத்தின் பொறுப்பாளராக இருந்தார். பிரித்தானியரான இவர் சென்னையில் இருந்த காலத்தில் தென்னிந்தியாவின் சாதிகள், பழங்குடிகள் என்பன தொடர்பில் மானிடவியல் ஆய்வில் ஈடுபட்டுத் \"தென்னிந்தியாவின் சாதிகளும் பழங்குடிகளும்\" என்னும் ஏழு தொகுதிகளைக் கொண்ட பெரு நூலொன்றை எழுதியுள்ளார். இத்துறையில் முன்னோடியாக அமைந்துள்ள இந்நூல் தென்னிந்திய மானிடவியலின் ஒரு அடிப்படை நூலாக உள்ளது. மானிடவியலில் மட்டுமன்றி கடல்வாழ் உயிரினங்கள் பற்றியும், பழங்கால நாணயங்கள் பற்றியும் இவருக்கு ஆர்வம் இருந்தது. நாணயங்களைச் சேகரிப்பதிலும் அவற்றை ஆய்வு செய்வதிலும் ஈடுபட்டிருந்த தர்ஸ்டன் அது குறித்தும் நூல்களை எழுதியுள்ளார். \n\nSection::::வாழ்க்கை.\nஎட்கர் தர்ஸ்டன் இங்கிலாந்தில் உள்ள கியூ (Kew) என்னுமிடத்தில் 1855 ஆம் ஆண்டு அவரது பெற்றோருக்கு இரண்டாவது மகனாகப் பிறந்தார். இவரது தந்தையார் சார்லசு பாசுவர்த் தர்ஸ்டன். இவர் எட்டனிலும் (Eton), பின்னர் இலண்டனில் உள்ள கிங்சு கல்லூரியின் மருத்துவப் பள்ளியிலும் கல்வி பயின்றார். 1877 ஆம் ஆண்டில் பட்டம் பெற்று வெளியேறினார். சில காலம் கிங்சு கல்லூரியின் அருங்காட்சியகப் பொறுப்பாளராகவும் இருந்துள்ளார். பின்னர் இந்தியாவுக்கு வந்த இவர் 1885 ஆம் ஆண்டில் சென்னை அருங்காட்சியகத்தின் பொறுப்பாளராகப் பணியில் அமர்ந்தார். ஏறத்தாழ 25 ஆண்டுகாலம் இப் பொறுப்பில் இருந்த தர்ஸ்டன், ஓய்வு பெற்ற பின்னர் இங்கிலாந்துக்குத் திரும்பினார். அங்கே அவர் தாவரங்கள் பற்றிய ஆய்வுகளில் ஈடுபட்டார். 1930 ஆம் ஆண்டில் \"கார்ண்வாலின் பிரித்தானிய மற்றும் வெளிநாட்டுத் மரங்களும் செடிகளும்\" என்னும் தலைப்பிலான நூலையும் வெளியிட்டார். 1935 ஆம் ஆண்டு தமது எண்பதாவது வயதில் பென்சான்சு என்னும் இடத்தில் தர்ஸ்டன் காலமானார்.\n\nSection::::பணிகள்.\nசென்னை அருங்காட்சியகத்தின் பொறுப்பாளராக இருந்தபோது, அருங்காட்சியகத்தில் முறையான பயன்பாட்டைக் கருத்தில் கொண்டும் பொது மக்களின் வசதி கருதியும் பல நடவடிக்கைகளை இவர் எடுத்தார். இவர் பதவியேற்ற காலத்தில் சென்னை அருங்காட்சியகத்தில் சென்னை மாகாணத்தின் பண்பாட்டோடு தொடர்பில்லாத ஏராளமான காட்சிப் பொருள்கள் இருந்தன. இவ்வாறான பொருட்களை அவற்றொடு தொடர்புடைய மாநிலங்களுக்கு அனுப்பிவிட்டுத் திராவிடப் பண்பாட்டை முறையாகக் காட்சிப்படுத்துவதற்கான ஒழுங்குகளைச் செய்தார். மக்கள் அருங்காட்சியகத்தைப் பார்ப்பதற்கு வசதி செய்வதற்காக விடுமுறை நாளான ஞாயிற்றுக்கிழமைகளில் அருங்காட்சியகத்தைத் திறந்து வைக்கவும் அதற்காக வெள்ளிக்கிழமையை அருங்காட்சியகத்தின் விடுமுறை நாளாக்கவும் நடவடிக்கை எடுத்தார்.\n\nசென்னை மெரீனாக் கடற்கரையில் அமைந்துள்ள நீர்வாழ் உயிரினக் காட்சியகத்தைத் தொடங்குவதில் பெரும் பங்கு வகித்தார். இது 1909 ஆம் ஆண்டில் பொதுமக்கள் பார்ப்பதற்காகத் திறந்துவிடப்பட்டது.\n\nSection::::ஆய்வுகள்.\n20 ஆம் நூற்றாண்டின் தொடக்கத்தில் பிரித்தானியக் குடியேற்றவாத அரசு, தென்னிந்தியாவில் உள்ள சாதிகளினதும் பழங்குடிகளினதும் முழு விபரங்களைத் தொகுக்கும் பொறுப்பை தர்ஸ்டனுக்கு வழங்கியது. 1901 ஆம் ஆண்டில் இப் பணிக்கான ஆய்வு வேலைகளைத் தொடங்கிய தர்ஸ்டன், 1907 ஆம் ஆண்டில் \"தென்னிந்திய இனவரைவியல் குறிப்புக்கள்\" \"(Ethnographic Notes on Southern India)\" என்னும் தலைப்பிலான நூலொன்றை இரண்டு தொகுதிகளாக வெளியிட்டார். 1909 ஆம் ஆண்டில், \"தென்னிந்தியச் சாதிகளும் பழங்குடிகளும்\" \"(Castes andTribes of South India)\" என்ற நூல் 7 தொகுதிகளாக வெளியிடப்பட்டன. கடைசியாகக் குறிப்பிட்ட நூல் வரிசையை தர்ஸ்டன், ரங்காச்சாரி என்பவருடன் இணைந்து உருவாக்கினார். இந்நூலில் தென்னிந்தியாவைச் சேர்ந்த 2000 சாதிகள் மற்றும் பழங்குடியினரது இனவரைவியல் தகவல்கள் தொகுக்கப்பட்டுள்ளன.\n\n\n"}
{"id": "88730", "url": "https://ta.wikipedia.org/wiki?curid=88730", "title": "பெருந்தமனி", "text": "பெருந்தமனி\n\nஉடலில் மிகப்பெரிய தமனியானது பெருநாடி அல்லது பெருந்தமனி (\"Aorta\") என அழைக்கப்படுகிறது. இடது கீழ் இதயவறையில் இருந்து ஆரம்பித்து வயிறு வரை நீண்டு, பின்னர் முடிவடையும் இடத்தில் இரு கிளைகளாகப் பிரிந்து பொதுப் புடைதாங்கி நாடியாகச் (common iliac artery) செல்லுகின்றது. உடலின் அனைத்துப் பாகங்களுக்கும் ஒட்சிசனேற்றிய குருதியைத் தொகுதிச் சுற்றோட்டம் மூலம் கொண்டு செல்லுகிறது.\n\nSection::::பெருந்தமனியின் பகுதிகளும் செல்லும் பாதையும்.\nஐந்து பகுதிகளாக பெருந்தமனி பிரிக்கப்பட்டுள்ளது:\n\nSection::::முளையவியல் மாற்றங்கள்.\nமுலையூட்டி அல்லது பறவை இனத்துக்குரிய முளைய வளர்ச்சியின் போது ஆறு சோடி குருதிநாளங்கள் கொண்ட அமைப்பாக பெருநாடி விற்கள் விளங்குகின்றன, முளைய வளர்ச்சியின் போது இவற்றிலிருந்து தமனிகள் உருவாகுகின்றன. பெருநாடி விற்களில் உள்ள நான்காவது வளைவில் இருந்தே பெருந்தமனி (பெருநாடி) உருவாகுகிறது. மூன்றாவது வளைவில் இருந்து புயத்தலை நாடியும் (brachiocephalic artery), ஆறாவது வளைவில் இருந்து நுரையீரல் நாடியும் உருவாகுகின்றன. \n\nSection::::சிறப்புக்கூறுகள்.\nபெருந்தமனியானது மீள்தன்மை கொண்டது, இந்தச் சிறப்பினால் பெருந்தமனி நன்றாக இழுபடக் கூடியதாக அமைந்துள்ளது. பெருந்தமனியிலேயே இரத்த அழுத்தமானது உயர்வாகக் காணப்படும், பெருந்தமனியில் இருந்து சிறிய தமனிகள், மயிர்த்துளைக்குழாய்களிற்குச் செல்லச்செல்ல அழுத்தம் குறைந்துகொண்டே செல்கின்றது.\nமழமழப்புத் தசை, நரம்புகள், கலங்கள் போன்ற அமைப்புகளால் பெருந்தமனி உருவாக்கப்பட்டுள்ளது, இதன் சுவர் மூன்று வகையான படைகளைக் கொண்டுள்ளது, அவையாவன: \nபெருந்தமனிக்குரிய ஊட்டப்பொருளை மிகச்சிறிய தமனியான நாளக்குழல் (vasa vasorum – \"தமனிகளின் தமனி\") வழங்குகிறது. பெருந்தமனிவில்லிலே காணப்படும் அழுத்த ஏற்பிகளும் (baroreceptors) வேதிய உணர்வு ஏற்பிகளும் (chemoreceptors) குருதி அழுத்தத்தையும் குருதியில் கரியமிலவளியின் அளவினையும் கண்காணித்து மூளையின் நீள்வளையமையவிழையத்திற்குத் தகவலை அனுப்புகின்றன. இத்தகவலைப் பெற்ற மூளையின் செயற்பாடு மூலம் உடலின் சமநிலை பேணப்படுகிறது.\n"}
{"id": "88741", "url": "https://ta.wikipedia.org/wiki?curid=88741", "title": "சிசு நாகேந்திரன்", "text": "சிசு நாகேந்திரன்\n\nசிசு நாகேந்திரன் இலங்கையில் திரைப்படங்கள் மூலமும், நகைச்சுவை நிகழ்ச்சிகள் மூலமும் அறியப்பட்ட கலைஞர். அச்சுவேலியைச் சேர்ந்த நகைச்சுவைக் கலைஞர் சக்கடத்தார் இராஜரத்தினத்துடன் இணைந்து எண்ணற்ற மேடை நிகழ்ச்சிகளை வழ்ங்கியவர். நாடக அரங்கக் கல்லூரி தயாரித்த பல நாடகங்களிலும் முக்கிய பாத்திரங்களில் நடித்தார். லண்டனில் இருந்து தற்போது புலம்பெயர்ந்து அவுஸ்திரேலியாவில் வாழ்ந்துவருகிறார்.\n\nSection::::வாழ்க்கைக் குறிப்பு.\nஇலங்கையில் மலையகத்தில் பணிபுரிந்த மருத்துவர் சுந்தரம் பிள்ளைக்கும், சின்னம்மாளுக்கும் இரண்டாவது மகனாகப் பிறந்தவர் சிசு நாகேந்திரன். யாழ்ப்பாணம் பரமேசுவராக் கல்லூரியில் (தற்போதைய யாழ்ப்பாணப் பல்கலைக்கழகம்) லண்டன் மற்றிக்குலேஷன் வகுப்பு வரை படித்தார். பின்னர் யாழ்ப்பாணம் மத்திய கல்லூரியில் கணக்கியல், சுருக்கியல், வர்த்தகம் முதலிய துறைகளிலும் கற்றுத் தேறினார்.\n\n1944 இல் இலங்கை அரச சேவையிலே சேர்ந்து, சுருக்கெழுத்தராகப் பணியாற்றினார். பின்னர் படிப்படியாக உயர்ந்து கணக்காளராகவும் கணக்காய்வாளராகவும் பல்வேறு திணைக்களங்களிலே பணியாற்றி, 1979 இல் இளைப்பாறினார்.\n\nஇவர் எழுதிய அந்தக்காலத்து யாழ்ப்பாணம் என்னும் நூல் யாழ்ப்பாணத்தின் சமூக வரலாற்றினைப் பதிவு செய்யும் ஆவணங்களுள் முக்கியமானதாகும்.\n\n\n\n\n"}
{"id": "88747", "url": "https://ta.wikipedia.org/wiki?curid=88747", "title": "பெர்க்லி பல்கலைக்கழக தமிழ் மாநாடு", "text": "பெர்க்லி பல்கலைக்கழக தமிழ் மாநாடு\n\nபெர்க்லி பல்கலைக்கழக தமிழ் மாநாடு என்பது கலிபோர்னியா பெர்க்லி பல்கலைக்கழ தமிழ்த் துறையால் ஒழுங்கு செய்யப்படும் தமிழ் மாநாடு ஆகும். இந்த மாநாடு 2005 இல் இருந்து தொடர்ச்சியாக நடைபெற்று வருகிறது. இதில் பொதுவாக தமிழ் மொழியின் பண்டைய இலக்கியக்கியங்கள் ஆழமான ஆய்வுக்கு எடுக்கப்படுகின்றன. \n\n"}
{"id": "88750", "url": "https://ta.wikipedia.org/wiki?curid=88750", "title": "இந்தியவியல் தமிழியல் நிறுவனம் (கோலோன் பல்கலைக்கழகம்)", "text": "இந்தியவியல் தமிழியல் நிறுவனம் (கோலோன் பல்கலைக்கழகம்)\n\nஇந்தியவியல் மற்றும் தமிழ்க்கல்வி நிறுவனம் (கொலோன் பல்கலைக்கழகம்) (இடாய்ச்சு மொழி: Instituts für Indologie und Tamil-Studien ஆங்கிலம்: Institute of Indology and Tamil Studies) என்பது ஜெர்மனியில் உள்ள கொலோன் பல்கலைக்கழகத்தில் உள்ள பல்கலைக் கழகக் கல்விப் பிரிவு ஆகும். \n\nதமிழ்க் கல்வி மற்றும் ஆய்வுப்பணிகளில் நீண்டகாலமாகப் பங்காற்றி வரும் இந்நிறுவனம், கொலோன் பல்கலைக்கழகத்தின் மறுசீரமைப்புக்குப் பிறகு 2012 முதல் தத்துவத்துறையின் தெற்கு மற்றும் தென்கிழக்காசிய கல்வி நிறுவனத்தின் (\"Instituts für Südasien- und Südostasien-Studien (SASOA)\") ஒரு பகுதியாகச் செயல்படுகிறது .\n\nஎட்டாம் தமிழ் இணைய மாநாடு இதன் ஒத்துழைப்போடு ஜெர்மனியில் நடைபெற்றது.\n\nSection::::பணிகள்.\nபல்துறை ஆராய்ச்சிகளுக்கு முன்னுரிமை அளிக்கப்படுகிறது.\n\n\n\nSection::::மருத்துவம்.\nகொலோன் பல்கலைக்கழகம இந்தியவியலில் ஆயுர்வேதம் மற்றும் சித்த மருத்துவ ஆய்வுகள் நடைபெறுகின்றன. தமிழகத்தின் மற்றும் கேரளாவின் உள்நாட்டு அறிஞர்களின் ஒத்துழைப்புடன் ஆயுர்வேதம் மற்றும் சித்த மருத்துவத்திடையே ஒப்பீடு செய்யப்படுகிறது.\n\n"}
{"id": "88752", "url": "https://ta.wikipedia.org/wiki?curid=88752", "title": "பாண்டிச்சேரி பிரெஞ்சு நிறுவனம்", "text": "பாண்டிச்சேரி பிரெஞ்சு நிறுவனம்\n\nபாண்டிச்சேரி பிரெஞ்சு நிறுவனம் என்பது புதுச்சேரியில், பிரான்சு நாட்டின் அரசின் துணையுடன் இயங்கும் ஒரு ஆய்வு நிறுவனம் ஆகும். இது ழான் ஃபில்லியொசாவால் நிறுவப்பட்டது. இந்தியவியல், சமூக அறிவியல், தொல்லியல், சூழ்நிலையியல் ஆகிய துறைகளில் இது ஆய்வுகளை மேற்கொள்கிறது. இந்தியவிலின் ஒரு முக்கிய பிரிவாக தமிழியல் துறையும் உள்ளது. இந்த நிறுவன நடுவத்தில் பல்லாயிரக்கணக்கான தமிழ் ஆவணங்கள் உள்ளன.\n\nதமிழகம், கர்நாடகம், ஆந்திரம், கேரளம், புதுச்சேரி, பிஹார், உத்தரபிரதேசம், மத்தியப்பிரதேசம், மஹாராஷ்டிரம், ஒடிசா, பஞ்சாப், ஜம்மு காஷ்மீர் போன்ற மாநிலங்களில் உள்ள கோயில்களின் சிலைகள், கோயில்களில் வரையப்பட்டுள்ள மூலிகை ஓவியங்கள், கோயில் நகைகள், ஓலைச்சுவடிகள் என 1,35,629 ஒளிப்படங்களை டிஜிட்டல் மயப்படுத்தி வைத்துள்ளனர். மேலும் பழங்காலத்து ஓலைச் சுவடிகளை தனியாக நூலகம் வைத்துப் பாதுகாத்து வருகிறார்கள். இந்நிறுவனம் ஆய்வு மாணவர்களுக்கு அரிய கருவூலமாக உள்ளது. \n\nஇந்நிறுவனத்தினர் 1956-லிருந்து தற்போது வரை 2,500 ஊர்களுக்குப் பயணித்து ஏறத்தாழ 4000 இடங்களில் உள்ள கோயில் சிலைகள் மற்றும் நினைவுச் சின்னங்களை ஒளிப்படங்களாக ஆவணப்படுத்தி இருக்கிறது.\n\nஇந்நிறுவனத்திடம் உள்ள தமிழ்நாடு தொடர்பான தொல்லியல் ஆவணங்களை, தமிழக இந்து சமய அறநிலையத் துறை கேட்டுள்ளது. \n\n\n"}
{"id": "88756", "url": "https://ta.wikipedia.org/wiki?curid=88756", "title": "சாய்கோடு (தமிழ் நடை)", "text": "சாய்கோடு (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று சாய்கோடு (slash) ஆகும். சாய்கோடுகள் இருவகைப்படும். அவற்றுள் முன்சாய்கோடு (forward slash) (/) மட்டுமே நிறுத்தக்குறியாகப் பயன்படுகிறது. பின்சாய்கோடு (back slash) (\\) கணினி மொழி வழக்கில் மட்டுமே உள்ளது; நிறுத்தக்குறியாகப் பயன்படுவதில்லை.\n\nஇங்கே \"சாய்கோடு\" என்று குறிக்கப்படுவது \"முன்சாய்கோடு\" ஆகும்.\n\nSection::::சாய்கோடு:(/).\nசாய்கோடு இடவேண்டிய இடங்கள் எடுத்துக்காட்டுகளுடன் கீழே தரப்படுகின்றன.\n\n1) ஒன்றுக்குப் பொருத்தமான சில மாற்றங்களைத் தரும்போது அவற்றுக்கு இடையில் சாய்கோடு இடுவது முறை.\n\n2) அலுவலகக் கடிதங்களில் கோப்பு குறித்த விவரங்களுக்கு இடையில் சாய்கோடு இடுவது முறை.\n\n3) பணத்தொகையைக் குறிக்கும் எண்ணை அடுத்து சாய்கோடு இடுவது முறை.\n\n4) வலைத்தள முகவரி எழுதுவதில் சாய்கோடு பயன்படுகிறது.\n\n5) செய்யுளை எடுத்தெழுதும்போது வரி பிரிப்பதற்கு சாய்கோடு பயன்படுகிறது. தெளிவு கருதி சாய்கோட்டின் முன்னும் பின்னும் ஒரு வெற்றிடம் இடுவதும் உண்டு.\n\n4) \"மற்றும்\" என்னும் பொருள் தரும்படியாக அடுக்கி வரும் சொற்களுக்கு இடையிலும் தொடர்களுக்கு இடையிலும் சாய்கோடு இடுவதில்லை.\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88758", "url": "https://ta.wikipedia.org/wiki?curid=88758", "title": "அடிக்கோடு (தமிழ் நடை)", "text": "அடிக்கோடு (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று அடிக்கோடு (underline, underscore) ஆகும். படிப்பவரின் கவனத்தை ஈர்க்க இக்குறி பயன்படுகிறது.\n\nSection::::அடிக்கோடு (_).\nசிறப்புக் கவனம் செலுத்தப்பட வேண்டிய வாக்கியத்தையோ வாக்கியங்களையோ குறிக்க அடிக்கோடு பயன்படுத்தப்படுகிறது. கையெழுத்தில் அடிக்கோடு இடுதல் வழக்கம். தட்டச்சு செய்வதிலும் கணினி முறையிலும் அவ்வழக்கம் உள்ளது. ஆயினும் அடிக்கோடு இடுவதற்குப் பதிலாக \"சாய்வெழுத்து\" அல்லது தடித்த எழுத்து முறை இன்று கணினி உலகிலும் அச்சுத்துறையிலும் பரவலாகக் கையாளப்படுகிறது.\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88760", "url": "https://ta.wikipedia.org/wiki?curid=88760", "title": "உடுக்குறி (தமிழ் நடை)", "text": "உடுக்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று உடுக்குறி (asterisk) ஆகும். \n\nSection::::உடுக்குறி (*).\nபக்கத்தின் அடியில் சிறப்புத் தகவல் கொடுக்கப்பட்டுள்ளது என்பதைக் காட்ட உடுக்குறி பயன்படுகிறது.\n\n<br> ஆசிரியர் தம் மறைவுக்கு முன் இறுதியாக அனுப்பிய படைப்பு.\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88781", "url": "https://ta.wikipedia.org/wiki?curid=88781", "title": "கர்ட் வானெகெட்", "text": "கர்ட் வானெகெட்\n\nகர்ட் வானெகட் (Kurt Vonnegut; நவம்பர் 11, 1922 – ஏப்ரல் 11, 2007) 20ம் நூற்றாண்டில் பெரும் தாக்கத்தை ஏற்படுத்திய அமெரிக்க எழுத்தாளர். இவரது படைப்புகளில் அங்கதம், இருண்ட நகைச்சுவை, அறிபுனை போன்ற பாணிகள் கலந்து காணப்படுகின்றன. மனித நேய நம்பிக்கை கொண்டிருந்த வானேகட், அமெரிக்க மனிதநேயர்களின் அமைப்பின் கெளரவத் தலைவராகவும் பணியாற்றினார்.\n\nSection::::போர்க்கைதி.\nஅமெரிக்காவின் இண்டியானா மாநிலத்தில் பிறந்த வானேகட், கார்நெல் பல்கலைக்கழகத்தில் படித்தார். கல்லூரியில் படித்துக் கொண்டிருக்கும் போதே அமெரிக்க தரைப்படையில் சேர்ந்து இரண்டாம் உலகப் போரில் பங்கேற்றார். 1944ல் பல்ஜ் சண்டையின் போது நாசி ஜெர்மனியின் படையினரால் கைது செய்யப்பட்டார். வானேகட் டிரெஸ்டென் நகரில் போர்க்கைதியாக இருந்த போது நேசநாட்டு வான்படைகள் அந்நகரின் மீது எரிகுண்டுகளை வீசி பெரும் தாக்குதல் நடத்தின. பெப்ரவரி 1945ல் நடந்த இந்த குண்டுவீச்சில், டிரெஸ்டன் நகரின் பெரும்பகுதி அழிந்தது, 25,000 மக்கள் உயிரிழந்தனர். வானெகட்டும் அவருடை சக கைதிகளும் நிலத்தடியில் அமைந்திருந்த ஒரு இறைச்சி கூடத்தில் (slaughterhouse) அடைக்கப்பட்டிருந்ததால், உயிர் தப்பினர். இந்த குண்டுவீச்சினால் நிகழ்ந்த பெரும் உயிர்ச்சேதம் வானெகெட்டை வெகுவாகப் பாதித்தது. அவரது பிற்கால படைப்புகளில் அவரது டிரெஸ்டன் நகர அனுபவங்களின் தாக்கங்கள் காணக்கிடைக்கின்றன.\n\nSection::::எழுத்தாளர் பணி.\nபோர் முடிந்து தாயகம் திரும்பிய வானெகட், சிக்காகோ பல்கலைக்கழகத்தில் மானுடவியல் துறையில் முதுகலை மாணவராகச் சேர்ந்தார். படிப்பை பாதியிலேயே விட்டுவிட்டு பத்திரிக்கை நிருபரானார். 1950ல் அவரது முதல் சிறுகதை வெளியானது. 1950களிலும், 60களிலும் மேலும் சில புத்தகங்கள் வெளியாயின. 1965ல் அவரது \"ஸ்லாட்டர்ஹவுஸ் ஃபைவ் (Slaugterhouse Five)\" வெளியாகி பெரும் வெற்றி கண்டது. அடுத்த முப்பதாண்டுகளில் பல புதினங்கள், சிறுகதைகள், குறுபுதினங்களை எழுதினார். \"கேட்ஸ் கிரேடில் (Cat's Cradle), பிரேக்ஃபாஸ்ட் ஆஃப் சாம்பியன்ஸ் (Breakfast of Champions), டெட் ஐ டிக் (Deadeye Dick)\" ஆகியவை இவரது பிற குறிப்பிடத்தக்க படைப்புகள். பொதுவாக சோஷியலிய மற்றும் அமைதிவாத நிலைப்பாடுகளைக் கொண்டிருந்த அவர் வியட்நாம் போர், இரண்டாவது வளைகுடாப் போர் ஆகிய போர்களைக் கடுமையாக எதிர்த்தார். வானெகெட் அமெரிக்க அறிபுனை மற்றும் அங்கத இலக்கிய உலகின் பெரும்புள்ளிகளில் ஒருவராகக் கருதப்படுகிறார்.\n\n"}
{"id": "88804", "url": "https://ta.wikipedia.org/wiki?curid=88804", "title": "ஜவஹர்லால் நேரு தேசிய நகர்புற புனரமைப்புத் திட்டம்", "text": "ஜவஹர்லால் நேரு தேசிய நகர்புற புனரமைப்புத் திட்டம்\n\nஜவகர்லால் நேரு தேசிய நகர்புற புனரமைப்புத் திட்டம் (\"Jawaharlal Nehru National Urban Renewal Mission\") என்பது இந்தியாவில் உள்ள முக்கிய மற்றும் பெரு நகரங்களின் உட்கட்டமைப்பு வசதிகளை நிர்மாணிப்பற்காகவும் நகர்புற ஏழ்மை ஒழிப்புக்க்காகவும் இந்திய அரசால் துவங்கப்பட்ட திட்டம் ஆகும்.\n\nSection::::பின்னணி.\nஇந்தியாவின் நகர்ப்புற மக்கள்தொகை நாட்டின் மொத்த மக்கள் தொகையுடன் ஒப்பிடுகையில் இந்திய விடுதலைக்குப் பிறகு கணிசமான அளவில் பெருகி வருகிறது. 2001 ஆம் ஆண்டு மக்கள்தொகை கணக்கெடுப்பின்படி மொத்த மக்கள் தொகையான 100 கோடியில் நகர்ப்புறங்களில் மட்டும் 28 கோடி (அதாவது ஏறக்குறைய 28 சதவிகிதமாக) இருந்தது. இந்தியாவின் புதிய பொருளாதாரக் கொள்கையின் காரணமாக 2021 ஆம் ஆண்டிற்குள் இது 40 சதவிகிதத்தை எட்டக்கூடும் என்று எதிர்பார்க்கப்படுகிறது. மேலும் இந்தியாவின் அப்போதைய பொருளாதார வளர்ச்சியில் நகர்புறங்களின் பங்களிப்பு 69 சதவிகிதம் இருக்கும் என்றும் கணக்கிடப்பட்டுள்ளது. எனவே நகர்புற வாழ்க்கைத் தரத்தை உயர்த்துவதும், உட்கட்டமைப்பை மேம்படுத்துவதும் அவசிமெனக் கருதிய இந்திய அரசு நகர்புற மேம்பட்டுக்கான திட்டத்தை வகுத்தது.\n\n\nSection::::பயனடையும் நகரங்களை தேர்ந்தெடுக்கும் முறைகள்.\n2001ம் ஆண்டு இந்திய மக்கள் தொகை கணக்கெடுப்பின்படி நாற்பது லட்சத்திற்குள் மேலாக மக்கள் தொகை கொண்ட நகரங்கள் 'A' பிரிவு பெருநகரங்களாக, ஒன்றிலிருந்து நான்கு லட்சம் வரையுள்ள நகரங்கள் 'B' பிரிவு நகரங்களாகவும் அடையளப்படுத்தப்பட்டுகின்றன. இவை தவிர மாநில தலைநகரங்கள் மற்றும் வரலாற்று சிறப்பு மிக்க நகரங்களும் இந்த திட்டத்தின்கீழ் பயனடைய தகுதியான நகரங்கள் ஆகும். இவ்வகை நகரங்கள் 'C' பிரிவாக கருதப்படும். \n\nSection::::தேர்ந்தெடுக்கப்பட்ட தகுதியான நகரங்கள் மற்றும் பெருநகரங்கள்.\nஇந்த திட்டத்தின்படி மக்கள் தொகை நாற்பது லட்சத்திற்குள் மேலாக உள்ள நகரங்கள் பெருநகரங்களாக அடையளப்படுத்தப்பட்டுகின்றன. அந்த அடிப்படையில் கீழே உள்ள நகரங்கள் அதிக நிதி ஒதுக்கீட்டை பெற தகுதியான பெருநகரங்கள் ஆகும்.\n\n\n"}
{"id": "88805", "url": "https://ta.wikipedia.org/wiki?curid=88805", "title": "முற்றுப்புள்ளி (தமிழ் நடை)", "text": "முற்றுப்புள்ளி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது.\n\nSection::::முற்றுப்புள்ளி இட வேண்டிய இடங்கள்.\nஒரு சொற்றொடர் அல்லது வாக்கியம் முடிவுற்றது என்பதைக் குறிக்க முற்றுப்புள்ளி பயன்படுகிறது. \n\nமுற்றுப்புள்ளி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88806", "url": "https://ta.wikipedia.org/wiki?curid=88806", "title": "காற்புள்ளி (தமிழ் நடை)", "text": "காற்புள்ளி (தமிழ் நடை)\n\nகாற்புள்ளி என்பது நிறுத்தக்குறிகளுள் ஒன்றாகும். இக்குறி, பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படுத்தப்படுகிறது.\n\nSection::::கால்புள்ளி இட வேண்டிய இடங்கள்.\nஎழுத்தில் கருத்துகளை வெளிப்படுத்தும்போது மிகக் குறைந்த அளவு கால இடைவெளியைக் குறிக்க கால்புள்ளி பயன்படுகிறது. கால்புள்ளி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nசொற்றொடர்களுக்கிடையே தொடர்பு ஏற்படுத்த வரக்கூடிய இடைச்சொற்கள் சில: \n\n\":அடுத்ததாக, அடுத்து, அதற்கேற்ப, அதன்படி, அதனால், அது போலவே, அது போன்றே, ஆகவே, ஆகையால், ஆயினும், ஆனாலும், இத்துடன், இரண்டாவதாக, இருந்தாலும், இவ்வாறாக, எடுத்துக்காட்டாக, என்றாலும், எனவே, எனினும், ஒருவழியாக, தவிரவும், பிறகு, பின்பு, பின்னால், முடிவாக, முடிவில், முதலாவதாக, முன் கூறியவாறு, மேலும்.\" \n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88807", "url": "https://ta.wikipedia.org/wiki?curid=88807", "title": "அரைப்புள்ளி (தமிழ் நடை)", "text": "அரைப்புள்ளி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது. \n\nSection::::அரைப்புள்ளி இட வேண்டிய இடங்கள்.\nஎழுத்தில் கருத்துகளை வெளிப்படுத்தும்போது கால்புள்ளி குறிக்கின்ற இடைவெளியைவிட சற்றே மிகுந்த அளவு இடைவெளியைக் குறிக்க அரைப்புள்ளி பயன்படுகிறது. அரைப்புள்ளி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88808", "url": "https://ta.wikipedia.org/wiki?curid=88808", "title": "முக்கால்புள்ளி (தமிழ் நடை)", "text": "முக்கால்புள்ளி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது.\n\nSection::::முக்கால்புள்ளி இட வேண்டிய இடங்கள்.\nஎழுத்தில் கருத்துகளை வெளிப்படுத்தும்போது அரைப்புள்ளி குறிக்கின்ற இடைவெளியைவிட மேலும் சற்றே மிகுந்த அளவு இடைவெளியைக் குறிக்க முக்கால்புள்ளி பயன்படுகிறது. ஒரு வாக்கியத்தில் சம முக்கியத்துவம் வாய்ந்த பகுதிகளை வேறுபடுத்திக் காட்ட அரைப்புள்ளி பயன்படுகிறது என்றால், முக்கால்புள்ளி ஒரு சொற்றொடரைத் தொடர்ந்து வரும் பகுதி அச்சொற்றொடரின் கருத்தை மேலும் விரிவாக்கி, தெளிவுபடுத்தி, விளக்கியுரைப்பதைக் குறிக்கிறது. \n\nமுக்கால்புள்ளி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "88819", "url": "https://ta.wikipedia.org/wiki?curid=88819", "title": "ஜம்பைக் கல்வெட்டு", "text": "ஜம்பைக் கல்வெட்டு\n\nஜம்பைக் கல்வெட்டு என்பது, தமிழ்நாட்டில் ஜம்பை என்னும் இடத்தில் கண்டுபிடிக்கப்பட்ட ஒரு தமிழ் பிராமிக் கல்வெட்டு ஆகும். ஜம்பை விழுப்புரம் மாவட்டத்தில், தென் பெண்ணை ஆற்றங் கரையில், திருக்கோயிலூர் நகரத்துக்கு அண்மையில் அமைந்துள்ள ஒரு சிறிய ஊர். இவ்வூரின் கிழக்குப் பகுதியில் அமைந்துள்ள குகை ஒன்றிலேயே இக் கல்வெட்டு அமைந்துள்ளது. குகையின் உட்பகுதியில் அமைந்துள்ளமையால் மழை, வெயில், காற்று போன்றவற்றால் அதிகம் பாதிக்கப்படாமல் இன்னும் தெளிவாகவே உள்ளது. கிமு முதலாம் நூற்றாண்டைச் சேர்ந்ததாகக் கணிக்கப்பட்டுள்ள இக் கல்வெட்டு தமிழ்நாட்டு வரலாற்றைப் பொறுத்தவரை மிகவும் முக்கியத்துவம் கொண்ட ஒரு கல்வெட்டாகக் கருதப்படுகின்றது. \n\nSection::::கண்டுபிடிப்பு.\n1981 ஆம் ஆண்டில் தமிழ்நாடு தொல்லியல்துறை ஆய்வு மாணவர் ஒருவரால் இக் கல்வெட்டுக் கண்டுபிடிக்கப்பட்டது. அப்போது தமிழ்நாடு தொல்லியல்துறை இயக்குனராக இருந்த ஆர். நாகசாமி இதனை ஆய்வு செய்து ஆங்கில நாளிதளொன்றில் கட்டுரையாக வெளியிட்டார். இக்கண்டுபிடிப்பு அண்மைக்காலக் கல்வெட்டுக் கண்டு பிடிப்புக்களுள் முக்கியமான கண்டுபிடிப்பாக இருந்தும் பல அறிஞர்கள் இதன் நம்பகத் தன்மை குறித்து ஐயுறவு கொண்டிருந்தனர். \n\nSection::::கல்வெட்டின் உள்ளடக்கம்.\nசங்ககாலத் தமிழ் இலக்கியமான புறநானூற்றில் பேசப்படுபவனும், தகடூர்த் தலைவனுமாகிய அதியமான் நெடுமானஞ்சி ஒரு குகை வாழிடத்தைத் தானமாகக் கொடுத்ததை இக் கல்வெட்டு அறிவிக்கின்றது. \n\nசங்ககால அரசன் ஒருவனின் பெயர் கொண்ட கல்வெட்டுச் சான்று ஒன்று கிடைத்தது இக் கல்வெட்டின் ஒரு சிறப்பு. அத்துடன், அதியமான் இக் கல்வெட்டில் \"சதிய புத்தோ\" என்னும் அடை மொழியுடன் குறிப்பிடப்பட்டுள்ளான். இதன்மூலம் அசோகனின் கல்வெட்டொன்றில், சேர, சோழ, பாண்டியர்களுடன் \"சதிய புத்தோ\" எனக் குறிப்பிடப்பட்டுள்ள அரசகுலம் எது என்பது குறித்து நிலவிய விவாதங்களுக்கும் முற்றுப்புள்ளி வைப்பதாக அமைந்ததும் இதன் இன்னொரு சிறப்பு ஆகும்.\n\n"}
{"id": "88821", "url": "https://ta.wikipedia.org/wiki?curid=88821", "title": "தமிழ் வளர்த்த கிருத்தவர்கள் (நூல்)", "text": "தமிழ் வளர்த்த கிருத்தவர்கள் (நூல்)\n\nதமிழ் வளர்த்த கிருத்தவர்கள் எனும் நூல் ஆர்.சி.சம்பத்தால் எழுதப்பட்டு சுரா பதிப்பகத்தினரால் வெளியிடப்பட்டது. இந் நூலுள் வீரமாமுனிவர், போப்பையர், எல்லீசர், கால்டுவெல், ரேனியஸ் ஐயர், எச். ஏ. கிருட்டிணப்பிள்ளை, மாயூரம் வேதநாயகம் பிள்ளை, வேதநாயக சாஸ்திரியார் மற்றும் அகராதிப் பணியில் அருந்தொண்டு ஆற்றிய கிருத்துவர்களின் வரலாறு கூறப்பட்டுள்ளது.\n"}
{"id": "88822", "url": "https://ta.wikipedia.org/wiki?curid=88822", "title": "இதய அடைப்பிதழ் நோய்", "text": "இதய அடைப்பிதழ் நோய்\n\nஇதய அடைப்பிதழ் நோய் (Valvular heart disease) என்பது இதயத்தின் அடைப்பிதழ்களில் ஏற்படும் குறைபாடுகளால் உண்டாகும் நோயாகும். இதய அடைப்பிதழ்க் குறைபாடுகள் பிறவிக்குறைபாடாகவோ அல்லது பிறப்பின் பின்னர் பெற்றதாகவோ இருக்கலாம். நோயின் தீவிரத்தைப் பொறுத்து மருந்துகள் மூலமாகவோ அல்லது திருத்தல் அறுவைச்சிகிச்சை அல்லது அடைப்பிதழ் மாற்று அறுவைச்சிகிச்சை மூலமாகவோ சிகிச்சை மேற்கொள்ளப்படுகிறது.\n\nSection::::அடைப்பிதழ் நோய்களின் வகை.\nஒவ்வொரு அடைப்பிதழிலும் குறுக்கம், குறைதிறன் என இருவகையான குறைபாடுகள் ஏற்படலாம்:\nSection::::குறுக்கம்.\nஅடைப்பிதழின் இதழ்கள் திறக்கும்போது உருவாகும் துவாரமானது சுருக்கம் அடைதல் குறுக்கம் எனப்படுகிறது. அடைப்பிதழ்களின் இதழ்கள் ஒன்றுடன் ஒன்று ஒட்டி இருப்பதால் இந்த நிலைமை ஏற்படலாம். இதன் போது ஒரு பகுதியில் இருந்து வேறொரு பகுதிக்குச் செல்லும் குருதியின் அளவு மட்டுப்படுத்தப்படுவதோடு குருதி தேங்கி குறிப்பிட்ட இதயவறையில் அழுத்தம் அதிகரிக்கிறது.\n\nகுறுக்கத்தை ஏற்படுத்தக்கூடிய காரணிகள்:\n\nSection::::குறைதிறன்.\nஅடைப்பிதழின் இதழ்கள் உரியமுறையில் மூடப்படாமை இதற்குக் காரணமாகிறது. குறைதிறன் என்பது இதழ்களின் செயல்திறன் இழப்பு ஆகும், இதனால் குருதியை ஒருவழியே செலுத்தும் செயற்பாடு பாதிக்கப்பட்டு, வந்த வழியே குருதி பின்னோக்கிச் செல்கிறது, இது பின்னொழுக்கு எனப்படும்.\n\nகுறைதிறனை அல்லது பின்னொழுக்கை ஏற்படுத்தக்கூடிய காரணிகள்:\n\nபெருந்தமனி, இருகூர் அடைப்பிதழ் நோய்கள் இடது இதய நோய்கள் பிரிவுக்குள் அடங்குபவை ஆகும். இடது இதயத்தில் காணப்படும் மிகையான அழுத்தம் காரணமாக வலது இதய அடைப்பிதழ் நோய்களைக் காட்டிலும் இவை ஏற்படும் வீதம் அதிகமாக இருக்கின்றது.\n\nSection::::இயல்புப்பிறழ்ந்த வளர்ச்சி (dysplasia).\nஇதய அடைப்பிதழ் இயல்புப்பிறழ்ந்த வளர்ச்சி எனப்படுவது முளைய வளர்ச்சியின் போது அடைப்பிதழ்களின் உருவாக்கத்தில் ஏற்படும் குறை ஆகும். எடுத்துக்காட்டாக, ஃபாலோவின் நாலியம் (Tetralogy of Fallot ) நான்கு வகையான பிறப்புக்குறைபாட்டை இதயத்தில் கொண்டுள்ளது, இதில் ஒன்றாக நுரையீரல் அடைப்பிதழ்க் குறுக்கம் அடங்குகிறது. எப்சுதெய்னின் இயல்புப் பிறழ்வு (Ebstein's anomaly) முக்கூர் அடைப்பிதழில் ஏற்படும் குறைபாடாகும்.\n"}
{"id": "88830", "url": "https://ta.wikipedia.org/wiki?curid=88830", "title": "இஃகவ்", "text": "இஃகவ்\n\nஇஃகவ் (\"eHow\") என்பது பல விடயங்களை ஒவ்வொரு படியாக எப்படிச் செய்வது என்று விபரத்து கையேடுகளைக் கொண்ட விக்கி வலைத்தளம் ஆகும். இதில் ஒரு மில்லியனுக்கு மேற்பட்ட கட்டுரைகளும், 170 000 மேற்பட்ட நிகழ்படங்களும் உள்ளன. இது ஒரு வணிகத் தளம் ஆகும். \n"}
{"id": "88831", "url": "https://ta.wikipedia.org/wiki?curid=88831", "title": "உராய்வு மின்னியல்", "text": "உராய்வு மின்னியல்\n\nஉராய்வால் ஏற்படும் மின்னோட்டம் உராய்வு மின்னோட்டம் ஆகும். இதைப்பற்றிய அறிவியல் பிரிவு உராய்வு மின்னியல் (Triboelectric effect) ஆகும். இரு பொருட்கள் உராயும்போது மின்னூட்டம் பெறும் பொருள் மின்னாக்கல் பெற்றவை எனப்படுகிறது.\n"}
{"id": "88833", "url": "https://ta.wikipedia.org/wiki?curid=88833", "title": "மெசுத் ஓசில்", "text": "மெசுத் ஓசில்\n\nமெசுட் ஓசில் (Mesut Özil, பி. அக்டோபர் 15, 1988) ஒரு செருமானிய கால்பந்தாட்ட வீரர். தற்போது இங்கிலாந்தின் பிரீமியர் லீக் (இபில்) பிரிவில் ஆர்சனல் அணிக்காக விளையாடி வருகிறார். இவர் 2006ம் ஆண்டிலிருந்து செருமானிய இளையோர் தேசிய அணிக்காக விளையாடி வருகிறார். 2009ம் ஆண்டிலிருந்து செருமானிய தேசியக் கால்பந்தாட்ட அணியிலும் இடம்பெற்றுவருகிறார். ஓசில் 2010 உலகக்கோப்பை கால்பந்துப் போட்டிகளில் சிறந்த விளையாட்டு வீரருக்கு வழங்கப்படும் தங்கப்பந்து (Golden Ball) விருதுக்காக பரிந்துரை செய்யப்பட்டதன் மூலம் பிரபலமானார். தனது முதுநிலை தொழில்முறைக் கால்பந்து வாழ்க்கையை, அவரது சொந்த ஊரின் கால்பந்துக் கழகமான சால்கெவில் 2006-ஆம் ஆண்டில் தொடங்கினார்; இக்கழகம் செருமனியின் முதல்தர கால்பந்துக் கூட்டிணைவான புன்டசுலீகாவில் இடம்பெற்றிருக்கிறது. 2008-ஆம் ஆண்டில் மற்றொரு புன்டசுலீகா கழகமான வெர்தர் பிரெமனுக்கு மாற்றலானார். 2010 உலகக்கோப்பைப் போட்டிகளில் அவரது சிறந்த ஆட்டத்தின் காரணமாக, ரியல் மாட்ரிட் அணி ஆகத்து, 2010-இல் அவரை வாங்கியது. 2013-ஆம் ஆண்டின் \"கோடைக்கால விளையாட்டுவீரர்களுக்கான மாற்றல் சாளரத்தின்\" கடைசி நாளில், £42.5 மில்லியனுக்கு ஆர்சனலுக்குப் பெயர்ந்தார்; இதுவே, அக்கழகத்தினால் ஒரு வீரருக்குக் கொடுக்கப்பட்ட அதிகபட்ச விலையாகும். மேலும், இந்த விற்பனைமூலம் அதிக விலை போன செருமானிய கால்பந்தாட்டக்காரர் என்ற பெருமைக்கும் உரித்தானவரானார்.\n\nஓசில் ஒரு தாக்கும்-நடுக்கள வீரராவார்; இவர் தனது பந்துகடத்தும் நேர்த்தி மற்றும் தாக்காட்டத்தை மேம்படுத்தும் திறனுக்காக பெரிதும் அறியப்படுபவர் ஆவார். அவரது பந்துகடத்தும் திறனும், தனது சக-அணி வீரர்களுக்கு கோலடிக்கும் வாய்ப்புகளை ஏற்படுத்தித் தரும் விதத்தில் முன்னாள் கால்பந்து ஜாம்பவானான \"ஜீனதின் ஜிதேனுடன்\" ஒப்பிடப்படுகிறார். 2011-ஆம் ஆண்டில் ஐரோப்பாவின் முதல்தர கழகப் போட்டிகள் மற்றும் அவர் ஆடிய நாட்டின் கால்பந்துக் கூட்டிணைவுகளில் அதிக அளவு கோலடிக்க உதவிய \"அசிஸ்டு\"களை ஏற்படுத்தியவர் ஆவார்; அவ்வாண்டில் மொத்தம் 25 அசிஸ்டுகள் செய்தார். 2012-ஆம் ஆண்டில் எசுப்பானியாவின் லா லீகா கூட்டிணைவில் 17 அசிஸ்டுகளுடன் முதல் இடம் பெற்றார். மேலும், 2010 உலகக்கோப்பை கால்பந்து மற்றும் யூரோ 2012 போட்டிகளில் அதிக அசிஸ்டுகள் ஏற்படுத்திய வீரர்களில் ஒருவராக விளங்கினார்; இவ்விரு போட்டிகளிலும் இவர் மூன்று அசிஸ்டுகள் பெற்றார்.\n\nSection::::கழகத் தொழில் வாழ்க்கை.\nSection::::கெல்சென்கிர்சென் மற்றும் றொட்-வெயிசு எசென்.\nமெசுட் ஓசில் தனது இளமைப் பருவத்தில் கெல்சென்கிர்சென்லிலுள்ள கழகங்களுக்காக விளையாடத் தொடங்கியதன் மூலம் காலபந்தாட்ட உலகில் நுழைந்தார். அதன் பிறகு றொட்-வெயிசு எசென் கழகத்திற்காக ஐந்து ஆண்டுகள் வருடங்கள் விளையாடினர்.\n\nSection::::ஷால்கெ 04.\n2005ல் இவர் சால்கெ 04 கால்பந்துக் கழகத்தின் இளையோர் பிரிவில் சேர்ந்தார். அங்கு இவர் ஒரு நடுக்கள வீரராக இருந்தார் .அத்துடன் அன்று இவரது இலக்கம் 17 ஆகும். லிகாபொகல் போட்டிகளின் பொது லின்கன் எனும் வீரர் இடைநிறுத்தப்பட்டதால் பாயர் லெவெர்குசென் மற்றும் பயெர்ன் முனிச் கழகங்களுடனான போட்டியில் தாக்கும் நடுக்கள வீரராக (Attacking midfielder) ஷால்கெ 04 அணிக்காக விளையாடினர். இதுவே இவர் முதலாவது தாக்கும் நடுக்கள வீரராக விளையாடிய போட்டியாகும். சால்கெ கால்பந்துக் கழகத்தின் முதல்தர அணியில் இடம்பிடித்தபின்னர், \"அடுத்த பெரிய பெயர்\" ஆகும் வாய்ப்புடன் இருப்பதாகக் கூறப்பட்டார். ஆனால் சால்கெ அளித்த, ஆண்டுக்கு €1.5 மில்லியன் சம்பளம் தனக்குப் போதாது என்று தெரிவித்த பின்னர், சனவரி 2008-இல் மற்றொரு செருமானிய முதல்தரக் கால்பந்துக் கழகமான வெர்தர் பிரெமனுக்கு மாற்றலானார்.\n\nSection::::வெர்தெர் பிரெமென்.\nஇவர் 31 ஜனவரி 2008ல் வெர்தெர் பிரெமென் என்னும் ஜெர்மானிய சங்கத்திற்கு 30 ஜூன் 2011 வரை விளையாடுவாதற்காக €5 மில்லியன் தொகைக்கு ஒப்பந்தமானார். வெர்தெர் பிரெமன் கால்பந்துக் கழகத்தைத் தவிர்த்து புன்டசுலீகாவின் மற்றுமிரு முக்கிய கழகங்களான \"ஆன்னோவர் 96\" மற்றும் \"விஎஃப்பி ஸ்டுட்கார்ட்\" ஆகியவையும் மெசுத் ஓசிலை வாங்குவதற்கு முயன்றன; ஆனால், அவ்விரு கழகங்களும் மாற்றலுக்காக அப்பெரும் தொகையைச் செலவிடத் தயாராக இல்லை. வெர்தர் பிரெமனில் ஓசில் எண் 11 போட்டியுடை அணிந்து விளையாடினார்.\n\nசால்கெ 04 அணியிலிருந்து கசப்புடன் வெளியேறிய ஓசில், வெர்தெர் பிரெமனுடனான முதல் பருவத்தில் டிஎஃப்பி போகல் கோப்பையைக் கைப்பற்ற உதவினார்; பெர்லினில் நடைபெற்ற அக்கோப்பையின் இறுதிப்போட்டியில் பாயெர் லெவர்குசன் அணியினை 1-0 என்று இலக்குக் கணக்கில் வெர்தெர் பிரெமென் வீழ்த்தியது. இறுதிப் போட்டியின் ஒற்றை கோல் ஓசிலால் அடிக்கப்பட்டது. மேலும், அப்பருவத்தில் யூஈஎஃப்ஏ கோப்பையின் இறுதிப் போட்டியையும் வெர்தெர் பிரெமென் எட்டியது; இறுதிப் போட்டியில் உக்ரைன் நாட்டு அணியான \"சக்தர் டோனக்சிடம்\" தோல்வியைத் தழுவியது.\n\nSection::::ரியல் மாட்ரிட்.\n17 அக்டோபர் 2010ல் €15 மில்லியன் இடமாற்று தொகையைப் பெற்றுக் கொண்டு ஓசிழை ரியால் மாட்ரிட் அணுக்கு மாற்ற வெர்தெர் ப்ரெமென் ஒப்புக்கொண்டது. ரியால் மாட்ரிட் அணுக்காக அவர் விளையாடிய முதல் ஆட்டம் 22 ஆகஸ்டில் ஹர்குலெஸ் அணியுடனான போட்டியாகும். இதில் ரியால் மாட்ரிட் 3க்கு 1 என்ற வித்தியாசத்தில் ஹர்குலெஸ் அணியை தோற்கடித்தது. \nலாலிகா தொடரில் ரியால் மாட்ரிட் இற்கான தனது கன்னி போட்டியில் 62ம் நிமிடத்தில் ஏன்ஞ்சல் டி மரியா(Ángel di María) இற்கு பதிலாக மெல்லோர்கா(mallorca) கழகத்திற்கு எதிரான போட்டியில் களமிறங்கினார்.அப்போட்டி 0–0 கோல் கணக்கில் வெற்றி தோல்வி இன்றி முடிவடைந்தது.\n\nSection::::ஆர்சனல்.\nசெப்டம்பர் 2, 2013, அன்று இங்கிலாந்தின் ஆர்சனல் அணிக்கு மாற்றலாக உடன்பட்டார். அதிகாரபூர்வமாக அறிவிக்கப்படாவிடினும், மாற்றலாவதற்கும் ஐந்து வருட பிணைய ஒப்பந்தத்திற்குமாக தோராயமாக ₤42.5 மில்லியன் தொகை கொடுக்கப்பட்டதாக நம்பப்படுகிறது; இது உண்மையெனில், வரலாற்றில் அதிக அளவிற்கு விலை போன செருமானிய வீரர் \"மெசுத் ஓசிலே\" ஆவார். ஆர்சனல் அணியில் 11-ஆம் எண் சட்டையுடன் தாக்கும் நடுக்கள வீரராக ஆடி வருகிறார்.\n\nதனது முதல் பருவத்தில் (2013-14) ஆர்சனல் அணி, எஃப் ஏ கோப்பையை வெல்ல உதவினார். ஆர்சனல் அணி ஒன்பதாண்டுகளுக்குப் பிறகு வென்ற முதல் கோப்பை இதுவேயாகும்.\n\nSection::::சர்வதேச விளையாட்டு வாழ்க்கை.\n2006 செப்டம்பரில் ஓசிழ் ஜெர்மனியின் 17 வயதிற்குட்பட்டவர்களுக்கான அணிக்கு தேர்ந்தெடுக்கப்பட்டார். பின்னர் 2007ல் 21 வயதுக்கு உட்பட்டவர்களுக்கான அணியில் உறுப்பினரானார். 29 ஜூன் 2009ல் நடைபெற்ற U-21 யுரோபியன் சாம்பியன்ஷிப் ( U-21 European Championship) இறுதிப்போட்டியில் இங்கிலாந்துடன் 4க்கு 1 என்ற கோல் வித்தியாசத்தில் ஜெர்மானிய அண்இ வெற்றிபெற காரணமாக இருந்தார். 11 பெப்ரவரி 2009ல் நடந்த நோர்வே உடனான நட்புறவு போட்டி, இவர் ஜெர்மனி தேசிய அணிக்காக விளையாடிய முதல் போட்டியாகும். ஓசிழ் ஜெர்மன் தேசிய அணிக்கான தனது முதலாவது கோலை ளெவெர்குசென்(Leverkusen)ல் தென்னாப்பிரிக்காவுக்கெதிரான தனது மூன்றாவது போட்டியில் அடித்தார்.\n\nSection::::2010 உலகக்கோப்பை.\nஓசிழ் 2010 உலகக்கோப்பை போட்டிகளில் ஜெர்மனி தேசிய அணிக்கு விளையாடத் தெரிவானார். முதல் நான்கு போட்டிகளிலும் திறமையுடன் விளையாடினார். கானா அணிக்கெதிரான போட்டியில் கடினமான கோலை அடித்தது மூலம் ஜெர்மனிக்கு குழுவில் முதலாவது இடத்தை உறுதிப்படுத்தினார். 27 ஜுன் 2010ல் இங்கிலாந்துடனான போட்டியில் நான்காவது கோலை போட தோமஸ் முலாருக்கு உதவினார். இது இங்கிலாந்துடனான 16 ஆவது தொடர் வெற்றியாகும். இப்போட்டியில் 4க்கு 1 என்ற கோல் வித்தியாசத்தில் ஜெர்மன் அணி இங்கிலாந்து அணியை தோற்கடித்தது. கால் இறுதியில் ஆர்ஜன்டினா உடனான போட்டியில் மிரோசலாவ் குளோசே இற்கு பந்தைக் கடத்தியது மூலம் இரண்டாவது கோலை போட உதவினார். இப்போட்டியில் 4க்கு 1 என்ற வித்தியாசத்தில் ஜெர்மன் அணி ஆர்ஜன்டினா அணியை தோற்கடித்தது. பிபா இவரை தங்கப்பந்து (Golden Ball) விருதுக்கான 10 பேர்களில் ஒருவராக பரிந்துரை செய்தது.\n\nSection::::தொழில்முறை வாழ்க்கைப் புள்ளிவிவரங்கள்.\n\"இற்றைபடுத்தப் பட்ட தேதி: அக்டோபர் 23, 2010\"\n\n\n\n\n\nSection::::தனிப்பட்ட வாழ்க்கை.\nஓசிழின் சகோதரர் முட்லுவும் ஒரு கால்பந்தாட்ட வீரர் ஆவார்.இவர் கெல்சென்கிர்செனிலுள்ள ஹெலெர் 06 என்னும் அணிக்காக விளையாடி வருகிறார்.இவர் மூன்றாவது தலைமுறை ஜெர்மன் வாழ் துருக்கி இனத்தை சார்ந்தவர்.இவரின் மூதாதையர்கள் வட துருக்கியிலிருந்து வந்த டெவ்ரெக், சொங்குல்தக் இனத்தை சார்ந்தவர்.இவர் அவரின் ஒவ்வொரு போட்டியின் போதும் அவதானமாக இருக்க போட்டி ஆரம்பிக்கும் முன் குர்ஆன் ஓதுவார்.இவர் பேட்டி ஒன்றின் பொது \"நான் ஒவ்வொரு போட்டியின் முன்னும் இதை செய்து வருகிறேன் மற்றும் தொழுகிறேன் இவ்வேளையில் எனது அணி வீரர்கள் என்னுடன் கதைக்க முடியாது என அறிவார்கள் \" என தெரிவித்தார்.\n\n"}
{"id": "88834", "url": "https://ta.wikipedia.org/wiki?curid=88834", "title": "1836", "text": "1836\n\n1836 ((MDCCCXXXVI) ஒரு வெள்ளிக்கிழமையில் ஆரம்பமான ஒரு கிரிகோரியன் நெட்டாண்டு ஆகும். பழைய ஜூலியன் நாட்காட்டியில் புதன்கிழமையில் ஆரம்பமானது.\n\n\n\n\n\n"}
{"id": "88838", "url": "https://ta.wikipedia.org/wiki?curid=88838", "title": "சீலாந்து சண்டை", "text": "சீலாந்து சண்டை\n\nசீலாந்து சண்டை (\"Battle of Zeeland\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை ஆகும். இது நெதர்லாந்து சண்டையின் ஒரு பகுதியாகும். இதில் நாசி ஜெர்மனியின் படைகள் நெதர்லாந்தின் சீலாந்துப் பகுதியைத் தாக்கிக் கைப்பற்றின.\n\nமே 10, 1940 அன்று ஜெர்மனியின் மேற்குப் போர்முனைத் தாக்குதல் தொடங்கியது. பெல்ஜியம், பிரான்சு, லக்சம்பர்க் மற்றும் நெதர்லாந்து ஆகிய நான்கு நாடுகளையும் ஒரே நேரத்தில் ஜெர்மானியப் படைகள் தாக்கின. நான்கு நாட்கள் சண்டைக்குப் பிறகு மே 14ம் தேதி நெதர்லாந்திய அரசு சரணடைந்தது. ஆனால் அந்நாட்டு சீலாந்து மாகாணத்திலிருந்த படைகள் சரணடைய மறுத்து விட்டன. மேலும் நான்கு நாட்கள் ஜெர்மானியரை எதிர்த்துப் போரிட்டு வந்தன. அவர்களுக்கு ஆதரவாக பிரெஞ்சுப் படைகளும் இச்சண்டையில் பங்கேற்றன. ஆனால் மேற்குப் போர்முனையெங்கும் ஜெர்மானியப் படைகள் எளிதில் வெற்றி பெற்றதால், சீலாந்து பிரதேசத்தில் நெதர்லாந்துப் படைகளின் எதிர்ப்பு அர்த்தமற்றுப் போனது. மே 18ம் தேதி சுற்றி வளைக்கப்பட்ட நெதர்லாந்துப் படைகள் சரணடைந்தன.\n"}
{"id": "88840", "url": "https://ta.wikipedia.org/wiki?curid=88840", "title": "ராஜு சிறீதர்", "text": "ராஜு சிறீதர்\n\nசின்னராசு சிறீதர், தருமபுரி மாவட்டம் பாப்பிரெட்டிப்பட்டியைச் சேர்ந்த 27 வயது வில்வித்தை வீரர். இவர் 2010 காமன்வெல்த் போட்டிகளில் \" கூட்டம்பு \" குழு பிரிவில் ரித்துல் சாட்டர்ஜீ, ஜிக்னேசு ஆகியோருடன் இணைந்து வெள்ளிப்பதக்கம் வென்றுள்ளார். இவர் தற்போது இராணுவத்தில் அவில்தாராகப் பணிபுரிகிறார். இவரது தந்தை சின்னராசு ஒரு நெசவுத் தொழிலாளி.\n\nSection::::வெற்றிகள்.\nகாமன்வெல்த் விளையாட்டு போட்டியுடன் சேர்த்து, ஸ்ரீதர் பெற்ற 23 பதக்கங்களில், 12 தங்கப் பதக்கங்கள், 5 வெண்கலப் பதக்கங்கள், 6 வெள்ளிப் பதக்கங்கள் ஆகியவை அடங்கும். இந்தோனேசியா, சீனா, பர்க்கி, குரோஷியா போன்ற நாடுகளில் நடந்த வில்வித்தை போட்டிகளில் இவர் பதக்கம் பெற்றுள்ளார்.\n\nSection::::ஏழ்மையான சூழல்.\nசிறீதரின் குடும்ப நிலை இவரது வில்வித்தை விளையாட்டிற்குத் தேவைப்படும் பொருளாதார வசதியைத் தரவில்லை; இவரது பயிற்சியாளர் சீகான் உசைனியின் முயற்சியில் 2 லட்சம் நிதியுதவி பெற்றுத் தரப்பட்டது.\n"}
{"id": "88844", "url": "https://ta.wikipedia.org/wiki?curid=88844", "title": "வலிய எலும்பே! வழுவழுப்பான மூட்டே! (நூல்)", "text": "வலிய எலும்பே! வழுவழுப்பான மூட்டே! (நூல்)\n\nவலிய எலும்பே! வழுவழுப்பான மூட்டே! என்பது முடநீக்கியல் துறையியல் பேராசிரியர் மருத்துவர் கோ. அன்பழகன் எழுதி தமிழ்முனை பதிப்பகம் வெளியிட்ட மருத்துவத் தமிழ் நூல். இந்நூலுள் டென்னிஸ் மு‌ழங்கை, சிறுகீறல் அறுவைசிகிச்சை, குதிக்கால் வலி, மணிக்கட்டு வலி, எலும்பு நைவு, ஊதைசார் மூட்டழற்சி, படிகத்தேக்க நோய், எலும்புருக்கி நோய், சர்க்கரை நோய்க் கால்புண், எலும்புக் குடமத் தொற்று மற்றும் எலும்பு வங்கி ஆகிய பத்து தலைப்புகளில் மருத்துவக் கட்டுரைகளும் இணைப்பாக மருத்துவ மாமேதை மறைமலை அடிகளார் எனும் தலைப்பிலான பகுதியும் உள்ளன.\n\n"}
{"id": "88849", "url": "https://ta.wikipedia.org/wiki?curid=88849", "title": "பாரதீய ஜனசங்கம்", "text": "பாரதீய ஜனசங்கம்\n\nபாரதிய ஜன சங்கம் (அல்லது சுருக்கமாக ஜன் சங்) 1951 முதல் 1980 வரை இயங்கிய ஓர் அரசியல் கட்சியாகும். இது பின்னர் இந்தியாவின் முன்னணிக் கட்சிகளில் ஒன்றான பாரதிய ஜனதா கட்சியாக உருவெடுத்தது. 21 அக்டோபர் 1951 அன்று தில்லியில் ஆர். எஸ். எஸ் உடன் கலந்தாலோசித்து சியாமா பிரசாத் முகர்ஜியால் நிறுவப்பட்டது. கட்சியின் சின்னமாக தீபம் (விளக்கு) இருந்தது. 1952 ஆம் ஆண்டு நாடாளுமன்றத் தேர்தலில் மூன்று இடங்களில் வென்றது. 1967ஆம் ஆண்டு பொதுத் தேர்தலில் கூடுதலான இடங்களை வென்றது. சியாமா பிரசாத் முக்ர்ஜிக்குப் பின்னர் தீனதயாள் உபாத்தியாயா தலைவரானர்.\n"}
{"id": "88850", "url": "https://ta.wikipedia.org/wiki?curid=88850", "title": "பெ. சீனிவாசன்", "text": "பெ. சீனிவாசன்\n\nபெ. சீனிவாசன் (P. Seenivasan) ( இ. ஜனவரி 5 2009 ) திராவிட முன்னேற்றக் கழகத்தைச் சேர்ந்த ஓர் இந்திய அரசியல்வாதி மற்றும் தமிழக சட்டமன்ற உறுப்பினர். 1971 முதல் 1972 வரை தமிழக சட்டமன்றத்தின் துணை அவைத்தலைவராக பணியாற்றியுள்ளார். தமிழக சட்டமன்றத்திற்கு விருதுநகர் தொகுதியிலிருந்தும் , சிவகாசி சட்டமன்றத் தொகுதியிலிருந்தும் திராவிட முன்னேறக் கழகத்தின் சார்பாக 1967 , 1971 மற்றும் 1989 ஆண்டுகளில் தேர்ந்தெடுக்கப்பட்டார்.\nSection::::அரசியல்.\nதமிழக மாணவர்கள் இந்தி எதிர்ப்புச் சங்கம் என்ற அமைப்பு உருவாக்கப்பட்டது. அதன் உறுப்பினர்களாகத் தமிழகமெங்கிலும் உள்ள கல்லூரிகளின் மாணவர் சங்க தலைவர்கள் இருந்தனர். அவர்களில் பெ. சீனிவாசனும் இருந்தார்.\nஇந்தித் திணிப்பு எதிர்ப்புப் போராட்டம் 1965 இல் பொதுவான காங்கிரசு எதிர்ப்பு இயக்கம், 1967ஆம் ஆண்டு பொதுதேர்தலில் அதனைத் தோல்வியடையச் செய்யும் நோக்கத்தோடு மாறியது. 20 பிப்ரவரி 1966இல் சங்கத்தின் முதல் மாநில அளவிலான மாநாடு நடந்தது. அதில் பங்கேற்ற இராஜாஜி மாணவர்களைக் காங்கிரசின் தோல்விக்காக உழைக்குமாறு வேண்டுகோள் விடுத்தார். 1967 தேர்தலில் மாணவர் தலைவர் பெ. சீனிவாசன் காமராஜருக்கு எதிராக விருதுநகர் சட்டமன்றத் தொகுதியில் போட்டியிட்டார். தமிழகத்தின் அனைத்துப் பகுதிகளிலிருந்தும் மாணவர்கள் விருதுநகர் வந்து சீனிவாசனுக்காகப் பிரசாரம் செய்து பெரும் வெற்றியைத் தேடித் தந்தனர்.\n"}
{"id": "88859", "url": "https://ta.wikipedia.org/wiki?curid=88859", "title": "வாசுகி கணேசானந்தன்", "text": "வாசுகி கணேசானந்தன்\n\nவாசுகி கணேசானந்தன் (\"V. V. Ganeshananthan\") அமெரிக்க ஆங்கிலப் புதின எழுத்தாளரும், கட்டுரையாளரும், ஊடகவியலாளரும் ஆவார்.\n\nSection::::வாழ்க்கைக் குறிப்பு.\nவாசுகி கேம்பிரிஜ், மாசசூசெட்ஸ், ஹார்வார்ட் கல்லூரியில் 2002 ஆம் ஆண்டில் தனது பட்டப்படிப்பை முடித்து பின்னர் அயோவா எழுத்தாளர் கல்லூரியில் இணைந்து 2005 ஆம் ஆண்டில் பட்டம் பெற்றார். பின்னர் கொலம்பியா பல்கலைக்கழகத்தில் ஊடகவியல் துறையில் முதுமாணிப் பட்டத்தை 2007 ஆம் ஆண்டில் பெற்றார். தற்போது மிச்சிகன் பல்கலைக்கழகத்தில் பேராசிரியையாகப் பணியாற்றுகிறார்.\n\nSection::::எழுத்துலகில்.\nஇவரது எழுத்துக்கள் கிரந்தா, அத்திலாந்திக் மன்த்லி, வாசிங்டன் போஸ்ட், கொலம்பியா ஜர்னலிசம் ரிவ்யூ போன்ற பல இதழ்களில் வெளிவந்துள்ளன.\n\nஇவரது முதல் புதினம், லவ் மெரேஜ் 2008 ஏப்பிரலில் வெளிவந்தது. இப்புத்தகம் பெண் புதின எழுத்தாளர்களுக்கு வழங்கப்படும் ஒரேஞ்சு பரிசுக்காகப் பரிந்துரைக்கப்பட்டுள்ளது. அத்துடன் 2008 ஆம் ஆண்டுக்கான வாசிங்டன் போஸ்ட் பத்திரிகையின் சிறந்த நூல்களில் ஒன்றாகத் தேர்ந்தெடுக்கப்பட்டது.\n\n\n\n\n"}
{"id": "88873", "url": "https://ta.wikipedia.org/wiki?curid=88873", "title": "மாங்குளம் கல்வெட்டுகள்", "text": "மாங்குளம் கல்வெட்டுகள்\n\nமாங்குளம் கல்வெட்டு என்பது தமிழ்நாட்டின் மாங்குளம் பகுதியில் கண்டு பிடிக்கப்பட்ட ஒரு தமிழ் பிராமிக் கல்வெட்டு ஆகும். கிமு மூன்றாம் நூற்றாண்டைச் சேர்ந்ததாகக் கருதப்படும் இக் கல்வெட்டே இதுவரை அறியப்பட்டவற்றுள் மிகவும் பழமையான தமிழ்ப் பிராமிக் கல்வெட்டு ஆகும். தமிழக வரலாற்றைப் பொறுத்தவரை மிகவும் முக்கியம் வாய்ந்ததாகக் கருதப்படும் இக் கல்வெட்டு, சங்ககால அரசன் பாண்டியன் நெடுஞ்செழியனைப் பற்றிக் குறிப்பிடுகிறது. \n\nஇக் கல்வெட்டு 1882 ஆம் ஆண்டு ராபர்ட் செவெல் என்பவரால் முதன் முதலில் கண்டறியப்பட்டது எனினும், 1906 ஆம் ஆண்டில் கே. வி. சுப்பிரமணிய ஐயரால் மீண்டும் கண்டுபிடிக்கப்பட்டது. இதனை ஆய்வு செய்த அவர் இது பற்றிய விரிவான விளக்கங்களுடன் 1924 ஆம் ஆண்டில் இடம்பெற்ற அனைத்திந்திய கீழைத்தேச மாநாட்டின் மூன்றாவது அமர்வில் \"பாண்டிய நாட்டின் மிகப்பழைய நினைவுச் சின்னங்களும் கல்வெட்டுக்களும்\" என்னும் தலைப்பில் கட்டுரை ஒன்றை வாசித்தார்.\n\nSection::::கல்வெட்டுச் செய்திகள்.\nபெரும்பாலும் இக் கல்வெட்டுச் செய்திகள் அனைத்துமே பாறைக் குகைகளில் சமண முனிவர்கள் அமர்ந்து கொள்ளவும், படுத்து உறங்கவும், பாறைகளைச் செப்பனிட்டு வழவழப்பாக அமரும் வண்ணம் செய்து கொடுத்ததையே கூறுகின்றன.\n\n\n"}
{"id": "88876", "url": "https://ta.wikipedia.org/wiki?curid=88876", "title": "மிக்-25", "text": "மிக்-25\n\nமிக் 25 என்பது ஒலியின் வேகத்தை விட மிக வேகமாகச் சென்று இடைமறித்து தாக்கும், உளவு பார்க்கும் மற்றும் குண்டுவீசும் விமானம் ஆகும். இவ்விமானம் மிகோயன் குருவிச் நிறுவனத்தால் சோவியத் வான்படைக்காக வடிவமைக்கப்பட்டது. இவ்விமானத்தின் முன்மாதிரி 1964 ஆம் ஆண்டு தயாரிக்கப்பட்டு 1970 ஆம் ஆண்டு சோவியத் வான்படையில் சேர்க்கப்பட்டது. இவ்விமானத்தின் அதிகபட்ச வேகம் (மேக் 2.83+) மற்றும் சக்தி வாய்ந்த ராடர் ஐக்கிய அமெரிக்காவை மக்டொனல் டக்ளஸ் எப்-15 ஈகிள் என்னும் விமானத்தைத் தயாரிக்கத் தூண்டியது. மிக் 25 விமானத்தின் தயாரிப்பானது 1984 ஆம் ஆண்டு 1,190 விமானங்களைத் தயாரித்த பின்பு முடித்துக்கொள்ளப்பட்டது. இவ்விமானம் இன்று ரஷ்யா மற்றும் முன்னாள் சோவியத் நாடுகள் சிலவற்றில் சேவையில் உள்ளது\n\n"}
{"id": "88883", "url": "https://ta.wikipedia.org/wiki?curid=88883", "title": "திருப்பரங்குன்றம்", "text": "திருப்பரங்குன்றம்\n\nதிருப்பரங்குன்றம் (ஆங்கிலம்:Thiruparankundram), இந்தியாவின் தமிழ்நாடு மாநிலத்தில் அமைந்துள்ள மதுரை மாநகராட்சியின் ஒரு பகுதியாகும். இந்தப் பகுதி தமிழ்நாடு உள்ளாட்சி அமைப்புகளில் முன்பு பேரூராட்சியாக இருந்தது. பின்னர் மூன்றாம் நிலை நகராட்சியாகத் தரம் உயர்த்தப்பட்டது. கடந்த 2011 ஆம் ஆண்டு நடைபெற்ற தமிழ்நாடு உள்ளாட்சி அமைப்புத் தேர்தலின் போது மதுரை மாநகராட்சியின் 4-வது மண்டலத்தின் 96-வது வார்டில் இணைக்கப்பட்டது. மதுரை நகரத்திலிருந்து 8 கிலோ மீட்டர் தொலைவில் திருப்பரங்குன்றம் முருகன் கோவில் அமைந்துள்ளது.\n\nSection::::மக்கள் வகைப்பாடு.\nஇந்தப் பகுதியில் இந்திய 2001 மக்கள் தொகை கணக்கெடுப்பின்படி 39,009 மக்கள் இங்கு வசிக்கின்றார்கள். இவர்களில் 50% ஆண்கள், 50% பெண்கள் ஆவார்கள். திருப்பரங்குன்றம் மக்களின் சராசரி கல்வியறிவு 76% ஆகும், இதில் ஆண்களின் கல்வியறிவு 81%, பெண்களின் கல்வியறிவு 70% ஆகும். இது இந்திய தேசிய சராசரி கல்வியறிவான 59.5% விட கூடியதே. திருப்பரங்குன்றம் மக்கள் தொகையில் 11% ஆறு வயதுக்குட்பட்டோர் ஆவார்கள்.\n\nSection::::போக்குவரத்து.\nSection::::இருப்புப்பாதை.\nதமிழ்நாட்டின் வடக்கு, தெற்கு. கிழக்கு மற்றும் மேற்குப் பகுதிகளை இருப்புப் பாதை மூலம் இணைக்கும் திருப்பரங்குன்றம் தொடருந்து நிலையம் அமைந்துள்ளது. \n\n\n"}
{"id": "88885", "url": "https://ta.wikipedia.org/wiki?curid=88885", "title": "ராட்டர்டாம் பிளிட்ஸ்", "text": "ராட்டர்டாம் பிளிட்ஸ்\n\nராட்டர்டாம் பிளிட்ஸ் (\"Rotterdam Blitz\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு குண்டுவீச்சு நிகழ்வு. இது நெதர்லாந்து சண்டையின் ஒரு பகுதியாகும். இதில் நாசி ஜெர்மனியின் வான்படைகள் ராட்டர்டாம் நகரின் மீது குண்டுவீசி பெரும் நாசம் விளைவித்தது. ”பிளிட்ஸ்” என்ற இடாய்ச்சு சொல்லுக்கு மின்னலென்று பொருள். ஜெர்மானியத் தரைப்படையின் மின்னலடித் தாக்குதல் (பிளிட்ஸ்கிரீக்) முறையின் பெயரையே ஜெர்மானிய வான்படை குண்டுவீச்சுகளுக்கும் மேற்கத்திய ஊடகங்கள் பயன்படுத்தியதால், இந்த குண்டுவீச்சும் “ராட்டர்டாம் பிளிட்ஸ்” என்று வழங்கப்படுகிறது. \n\nமே 10, 1940 அன்று ஜெர்மனியின் மேற்குப் போர்முனைத் தாக்குதல் தொடங்கியது. பெல்ஜியம், பிரான்சு, லக்சம்பர்க் மற்றும் நெதர்லாந்து ஆகிய நான்கு நாடுகளையும் ஒரே நேரத்தில் ஜெர்மானியப் படைகள் தாக்கின. ராட்டார்டாம் நகரைக் கைப்பற்ற ஜெர்மானியப் படைகள் செய்த முயற்சியில் அவர்கள் வெற்றி பெறவில்லை. இதே போல நெதர்லாந்தின் பிற பகுதிகளிலும் ஜெர்மானியத் தளபதிகள் திட்டமிட்டபடி வேகமாக முன்னேற முடியவில்லை. இதனால் நெதர்லாந்து அரசை அச்சுறுத்தி சரண்டைய வைக்க ஜெர்மானியப் போர்த்தலைமையகம் முடிவு செய்தது. ராட்டர்டாம் நகரம் சரணடையவில்லையென்றால் லுஃப்டவாஃபேவின் குண்டுவீச்சுக்கு ஆளாகும் என்று நெதர்லாந்து அதிகாரிகளுக்கு எச்சரிக்கை விடுக்கப்பட்டது. நெதர்லாந்து சரணடைய விதிக்கப்பட்டிருந்த காலக்கெடு நெருங்கியதால், லுஃப்ட்வாஃபேயின் குண்டு வீசி விமானங்கள் ராட்டர்டாம் நகரை அழிக்க அனுப்பப்பட்டன. அவை ராட்டர்டாமை நெருங்கும் முன்பே அந்நகரம் சரணடைந்து விட்டது. ஆனால் இந்த செய்தியை வானொலி மூலம் அனைத்து விமானங்களுக்கும் தெரிவித்து குண்டுவீச்சை ரத்து செய்யும் முன், சில குண்டுவீசிகள் ராட்டர்டாம் நகரை அடைந்து தங்கள் குண்டுகளை வீசிவிட்டன. மொத்தம் 1150, ஐம்பது கிலோ குண்டுகளும் 158 இருநூற்று ஐம்பது கிலோ குண்டுகளும் வீசப்பட்டன. இந்த குண்டுகளால் நகரில் பெருந்தீ மூண்டு சுமார் 25,000 கட்டிடங்கள் எரிந்து சாம்பலாயின. 2.6 சதுர கி.மீ பரப்பளவுள்ள பகுதி முற்றிலும் நாசமானது. சுமார் 1000 பொதுமக்கள் கொல்லப்பட்டனர்; 85,000 பேர் வீடிழந்தனர்.\n\nராட்டர்டாமைக் கைப்பற்ற இந்த குண்டுவீச்சு தேவையில்லாது போனாலும், நெதர்லாந்து அரசை மிரட்டி அடிபணிய வைக்க ஜெர்மானியத் தளபதிகளுக்குப் பயன்பட்டது. உடனடியாகச் சரணடையவில்லையென்றால், நெதர்லாந்தின் பிற நகரங்களுக்கும் ராட்டர்டாமின் கதி ஏற்படும் என்று ஜெர்மானியர்கள் மிரட்டினர். லுஃப்ட்வாஃபே குண்டுவீசிகளைத் தங்களால் தடுக்க இயலாதென்பதை உணர்ந்த நெதர்லாந்து அரசு மே 14ம் தேதி சரணடைந்தது. அச்சுறுத்தலுக்காக பொதுமக்கள் குடியிருப்புகளின் மீது குண்டு வீசப்பட்டது இதுவே இரண்டாவது முறையாகும். முன்னர் போலந்து நாட்டின் மீது ஜெர்மனி தாக்கியபோது வார்சா நகரின் மீது இவ்வாறு குண்டுவீசப்பட்டது. இந்த குண்டுவீச்சு நிகழ்வை நேச நாட்டு ஊடகங்கள் போர் பிரச்சாரத்துக்குப் பயன்படுத்திக்கொண்டன. அதுவரை ஜெர்மனியின் நகரங்களை குறிவைக்காதிருந்த நேச நாட்டு வான்படைகள் ராட்டர்டாம் குண்டுவீச்சுக்குப்பின் அவற்றையும் தாக்கத் தொடங்கின. இதற்குப்பின் இரண்டாம் உலகப்போரில் எதிரி நாட்டு நகரங்களில் குண்டு வீசுவது சாதாரண நிகழ்வாகிப் போனது. \n"}
{"id": "88887", "url": "https://ta.wikipedia.org/wiki?curid=88887", "title": "திருப்பூர் சு. துரைசாமி", "text": "திருப்பூர் சு. துரைசாமி\n\nதிருப்பூர் சு.துரைசாமி ம.தி.மு.கவைச் சேர்ந்த ஓர் தமிழக அரசியல்வாதியாவார். மறுமலர்ச்சி தி.மு.க. வின் அவைத்தலைவராக பணியாற்றி வருகிறார்.இவர் கோவை-பெரியார் மாவட்ட திராவிடப் பஞ்சு ஆலை முன்னேற்றச் சங்கத்தின் தலைவராக இயங்குவது மற்றும் கட்டிட உரிமை குறித்து நீதிமன்ற வழக்கு நடைபெற்றுவருகிறது.\n"}
{"id": "88889", "url": "https://ta.wikipedia.org/wiki?curid=88889", "title": "சேடபட்டி இரா. முத்தையா", "text": "சேடபட்டி இரா. முத்தையா\n\nசேடபட்டி இரா. முத்தையா தி.மு.கவைச் சேர்ந்த ஓர் இந்திய அரசியல்வாதி மற்றும் முன்னாள் தமிழக சட்டப்பேரவை உறுப்பினர் மற்றும் 1991 முதல் 1996 வரை சட்டப்பேரவைத் தலைவராக இருந்தவர்.. 2000 வரை அதிமுகவில் அதன் பொதுச்செயலாளர் ஜெயலலிதாவிற்கு நெருக்கமாக இருந்தவர். சேடப்பட்டி சட்டமன்றத் தொகுதியிலிருந்து நான்கு முறை தமிழகச் சட்டப்பேரவைக்குத் தேர்ந்தெடுக்கப்பட்டதால் \"சேடபட்டியார்\" என்று அழைக்கப்பட்டார். அதிமுக சார்பில் இந்திய நாடாளுமன்றத்திற்கு பெரியகுளம் தொகுதியிலிருந்து இரு முறை தேர்ந்தெடுக்கப்பட்டவர். அடல் பிகாரி வாச்பாய் தலைமையேற்ற நடுவண் அமைச்சரவையில் தரைவழிப் போக்குவரத்து அமைச்சராக பணியாற்றியுள்ளார்.\n"}
{"id": "88890", "url": "https://ta.wikipedia.org/wiki?curid=88890", "title": "இந்திய ஐந்தாண்டு திட்டங்கள்", "text": "இந்திய ஐந்தாண்டு திட்டங்கள்\n\nஇந்திய அரசின் ஐந்தாண்டுத் திட்டங்கள் (Five-Year Plans of India) என்பது\n1947-2017 வரையில் இந்தியப் பொருளாதாரமானது திட்டமிடலை அடிப்படையாகக் கொண்டே செயல்படுத்தப்பட்டு வருகிறது. இது ஐந்தாண்டுத் திட்டங்களாகப் பகுக்கப்பட்டு திட்டக் குழு (இந்தியா) (1947-2014) மற்றும் நிதி ஆயோக் (2014-2017) மூலம் வடிவமைக்கப்பட்டும், செயல்படுத்தப்பட்டும், மேற்பார்வையிடப்பட்டும் வருகிறது.\n\nSection::::முதலாம் ஐந்தாண்டுத் திட்டம்:(1951-1956).\nஇந்திய அரசு, தனது முதலாம் ஐந்தாண்டுத் திட்டத்தில், உணவு உற்பத்திக்கு அதிக முக்கியத்துவம் கொடுத்தது. விவசாயம் மற்றும் சமுதாய மேம்பாடு, பாசனம் மற்றும் மின்னுற்பத்தி, போக்குவரத்து மற்றும் தகவல் தொடர்புத் துறை, சமூக சேவைகள் மற்றும் புனர்வாழ்வு ஆகியவற்றில் அதிக கவனம் செலுத்துவதே முதல் திட்டத்தின் முக்கிய நோக்கமாக இருந்தது.\n\nSection::::இரண்டாம் ஐந்தாண்டுத் திட்டம் (1956-1961).\nகிராமப் புற இந்தியாவை சீரமைத்தல், தொழில் துறை வளர்ச்சிக்கான அடிக்கல்லை நாட்டுதல், பின்தங்கிய மக்களின் வளர்ச்சிக்காக அதிகபட்ச வாய்ப்புகளை உருவாக்குதல் மற்று நாட்டின் அனைத்துப் பகுதிகளும் ஒரே சீராக வளர்ச்சி அடைவதை உறுதிசெய்தல் ஆகியவை இத்திட்டத்தின் நோக்கங்களாக இருந்தன.\n\nSection::::மூன்றாம் ஐந்தாண்டுத் திட்டம்(1961-1966).\nமுதல் மற்றும் இரண்டாம் ஐந்தாண்டுத் திட்டங்களின் நீட்சியாக இத்திட்டம் அமைந்தது. மேலும் நான்காவது ஐந்தாண்டுத் திட்டத்தை நோக்கி இந்திய மக்களை இட்டுச்செல்லும் வழிகாட்டியாகவும் இது அமைந்தது.\n\nSection::::நான்காம் ஐந்தாண்டுத் திட்டம்(1969-1974).\nமக்களின் வாழ்க்கைத் தரத்தை - குறிப்பாக பின்தங்கிய மக்களின் வாழ்க்கைத் தரத்தை - உயர்த்துவதே இத்திட்டத்தின் முக்கிய நோக்கம். உற்பத்தியைப் பெருக்குவது மட்டுமின்றி, ஈட்டப்பட்ட செல்வத்தை மக்கள் அனைவருக்கும் சமமாகப் பிரித்து வழங்குவதும் முதலிடத்தைப் பெற்றன. நாட்டின் செல்வமும் பொருளாதார சக்தியும் சில இடங்களில் மட்டுமே குவிந்திருக்காமல் அவற்றைப் பரவலாக்குவது தலையாய பணி ஆயிற்று.\n\nSection::::ஐந்தாம் ஐந்தாண்டுத் திட்டம்(1974-1979).\nஉலக அளவில், உணவுப் பொருட்கள், உரம் போன்ற விவசாய இடுபொருட்கள் மற்றும் எண்ணெய் ஆகியவற்றின் விலைகள் பெரிதும் உயர்ந்தன. பணவீக்கத்தைக் கட்டுப்படுத்துவது அவசரத் தேவையாக இருந்தது. 1974-75 இன் மத்தியில் இந்திய அரசு எடுத்த நடவடிக்கைகள் பிற நாடுகளின் கவனத்தை ஈர்த்தது.\n\nSection::::ஆறாம் ஐந்தாண்டுத் திட்டம் (1980-1985).\nவறுமை, வேலையில்லாத் திண்டாட்டம் மற்றும் சமூக ஏற்றத்தாழ்வுகள் ஆகியவற்றைக் களைதல் ஆகியவை இந்த திட்டத்தில் முதலிடம் பெற்றன.\n\nSection::::ஏழாம் ஐந்தாண்டுத் திட்டம் (1985-1989).\nஉணவு தானிய உற்பத்தி, வேலைவாய்ப்பைப் பெருக்குதல் மற்றும் மக்களின் உற்பத்தித் திறனைப் பெருக்குதல் போன்றவை முக்கியத்துவம் பெற்றன.\n\nSection::::எட்டாம் ஐந்தாண்டுத் திட்டம் (1992-1997).\nஉணவு உற்பத்தியில் இந்திய நாடு ஏறத்தாழ தன்னிறைவு அடைந்துவிட்டது. தொழில் துறை மற்றும் சேவை வழங்கும் துறைகளும் நன்கு முன்னேறி இருந்தன. ஆனால் நிதிப்பற்றாக்குறை, பொதுக்கடன், நலிந்து வரும் அந்நியச் செலாவணி கையிருப்பு மற்றும் அதிகரித்து வரும் பணவீக்கம் ஆகியவற்றை எதிர்த்துப் போரிட வேண்டிய அவசியம் உருவாகி விட்டது.\nஎட்டாவது ஐந்தாண்டுத் திட்டத்தில் கீழ்காண்பவை முன்னுரிமை பெற்றன:\n\nSection::::ஒன்பதாம் ஐந்தாண்டுத் திட்டம் (1997-2002).\nபொருளாதார வளர்ச்சிக்கும் மக்களின் வாழ்க்கைத் தரத்துக்கும் இடையில் உள்ள ஒருங்கிணைந்த உறவை ஒன்பதாவது ஐந்தாண்டுத் திட்டம் அங்கீகரித்தது. காலங் காலமாக நிலவி வரும் சமுதாய வேறுபாடுகளைக் களைந்து ஏழை எளிய மக்களின் நல்வாழ்வுக்கு ஆதரவு அளிக்கும் கொள்கைகளை உருவாக்குவதில் அரசு உறுதியாக உள்ளது. \"சமூக நீதி மற்றும் சமத்துவத்துடன் இணைந்த வளர்ச்சி \" என்பதே இத்திட்டத்தின் தாரக மந்திரம்.\n\nதேசிய வளர்ச்சிக் குழு, கீழ் காண்பவற்றை ஒன்பதாவது ஐந்தானண்டுத் தித்தின் முக்கிய நோக்கங்கள் எனக் குறிப்பிட்டத\n\nSection::::பத்தாம் ஐந்தாண்டுத் திட்டம் (2002-2007).\nபத்து விழுக்காடு வேகத்தில் உலகிலேயே மிக வேகமாக வளரும் பொருளாதாரமாக இந்தியப் பொருளாதாரத்தை மாற்றுவது இத்திட்டத்தின் நோக்கமாகும். முதலீட்டாளர்களுக்கு இணக்கமான சந்தை சீர்திருத்தங்கள் மற்றும் வளர்ச்சிக்கு சாதகமான சூழ் நிலையை உருவாக்குதல் ஆகியவை முன்னுரிமை பெற்றன. தனியார் துறையினர், பொருளாதார வளர்ச்சியில் துடிப்புடன் பங்கேற்பதையும் நிதித்துறையில் வெளி நாட்டினர் அதிக அளவில் பங்கேற்பதையும் அரசு வரவேற்றது.\nவர்த்தக நிறுவனங்கள் வெளிப்படையுடன் செயல்படுவதற்கும் அடிப்படைக் கட்டமைப்பு வசதிகளை மேம்படுத்துவதற்கும் அதிக ஊக்கம் அளிக்கப்பட்டது.\nவறுமையை ஒழித்தல்; கல்வியைப் பரப்புதல் ஆகியவை அதிக கவனம் பெற்றன.\n2007 ஆம் ஆண்டு வாக்கில் வனப்பரப்பை 25 விழுக்காடு அளவுக்கு உயர்த்துதல்; அனைத்து கிராமங்களுக்கும் பாதுகாக்கப்பட்ட குடி நீர் வழங்குதல்\n\n\n\nSection::::பன்னிரண்டாம் ஐந்தாண்டு திட்டம் (2012-17).\nபன்னிரண்டாம் ஐந்தாண்டு திட்டம் விரைவில் தொடங்க உள்ளது. இதற்கான் கொள்கை வரைவினை இறுதி செய்யும் முயற்சியில் இந்திய அரசு ஈடுபட்டுள்ளது\n"}
{"id": "88891", "url": "https://ta.wikipedia.org/wiki?curid=88891", "title": "கார்ல் ரோஜர்ஸ்", "text": "கார்ல் ரோஜர்ஸ்\n\nகார்ல் ரோஜர்ஸ் (Carl Rogers, சனவரி 8, 1902 – பெப்ரவரி 4, 1987) ஒரு அமெரிக்க உளவியலாளர். அவரது \"திசை காட்டா கருத்துரை வழங்கல்\" முறை தற்கால உளச்சிகிச்சை முறைகளையும், அமைப்புக்கள் மற்றும் குழுமங்களுக்குள் விரோதங்களை நீக்க பயன்படுத்தப்படும் வழிமுறைகளையும் பெரிதும் பாதித்துள்ளது. கார்ல ரோஜர்ஸின் கருத்துக்கள் கல்வி முறையையும் ஆழமாகப் பாதித்தன. முன்பு பழக்கத்தில் இருந்த ஆசிரியர்-மைய கல்வி முறை மாணவர்-மைய கல்வி முறையாக மாறியது.\n\nSection::::தனி நபர் பார்வை.\nகார்ல் ரோஜர்ஸின் உளவியல் கருத்துக்களில் மனிதனின் தனித்துவத்துக்கு மிகவும் முக்கியத்துவம் வழங்கப்படுகிறது. ஒவ்வொரு மனிதன் ஒரு தனி மனிதன். அவன் அவனுக்கென்ற தனித்துவமான சூழ்நிலையில் வளர்ந்து மற்றவர்கள் அனைவரையும் விட வித்தியாசமான நபராக இயல்பு பெறுகிறார். ஆகவே, அவரை கோடிக்கணக்கானோரில் ஒருவர் போல் கருதாமலும் அவர் குணாதிசயங்களை பொதுவான முறையில் ஆய்வு செய்யாமலும் அவரது தனித்துவமான திறமைகளையும் திறன்களையும் வளர்க்க நாம் உதவ வேண்டும்.\n\nதிசை காட்டா கருத்துரை வழங்கல் (Non-directive Counseling) முறையில் கருத்துரை வழங்குபவர் வாடிக்கையாளருக்கு திசைக் காட்டுவதற்கு பதிலாக, வாடிக்கையாளரே தனக்குப் பொருத்தமான திசையைத் தேட உதவி செய்கிறார். உளவியலாளர் ஒரு உதவிக்காரராக மட்டுமே செயல்படுகிறார். அவர் வாடிக்கையாளரிடம் கேள்விகள் கேட்டு கேட்டு வாடிக்கையாளரின் சிந்தனையில் உள்ள முரண்பாடுகளை சுட்டிக் காட்டுகிறார். அவ்வாறு வாடிக்கையாளரே தன் மனதில் உள்ள குழப்பங்களை உணர்ந்து அவற்றை சரி செய்ய முயற்சிகள் மேற்கொள்ள வழி பிறக்கிறது.\n\nதிசை காட்டா கருத்துரை வழங்கல் முறை மனநோயாளிகளுக்கு மட்டும் அல்லாது சாதாரண மனிதர்களுக்கும் உதவியாக இருக்கிறது. பல நேரங்களில் உணர்ச்சிகள் காரணமாகவோ, மற்ற காரணங்களினாலோ ஒரு விஷயத்தைத் தெளிவாகச் சிந்திக்க முடியாத நிலை ஏற்படலாம். அப்படிப்பட்ட சூழ்நிலையில் இன்னொருவர் ஒரு கண்ணாடி போல் நம் சிந்தனையையே நமக்கு பிரதிபலிப்பதன் மூலம் நம் சிந்தனையிலுள்ள கோளாறுகளை நாம் உணர உதவி செய்வார். இது தான் திசை காட்டா கருத்துரை வழங்கல் முறையின் அடிப்படை சித்தாந்தம்.\n\nSection::::மாணவர் மைய கல்வி முறை.\nகார்ல் ரோஜர்ஸின் திசை காட்டா அனுகுமுறையின் பாதிப்பு கல்வி முறையிலும் பெரிதாகக் காண முடிகிறது. ஒருவர் தானே தனக்குத் உகந்த திசையைத் தேடும்போது அவருக்கென்று மிகப் பொருத்தமான திசையை நிர்ணயிக்க முடிகிறது என்று அடிப்பைடையில் அமைகிறது மாணவர் மைய கல்வி . இக்கல்வி முறையில் மாணவரே தன் தேவைக்கேற்ப தன் கல்வி தேவைகளை நிர்ணயம் செய்கிறார். ஆசிரியரின் பங்கு வெறும் ஒரு வழிநடத்துபவராகவே இருக்கும். ஆசிரியர் உரைகள் மூலமாக கற்றுக் கொடுத்து மாணவர் அதை மனப்பாடம் செய்வதல்லாமல், மாணவரே முன்சுறுசுறுப்புள்ளவனாக (proactive) கற்றுக்கொள்ளும் பணியில் இறங்குவார். அவருக்கு உதவி தேவைபடும்போது மட்டுமே ஆசிரியரை அனுகுவார்.\n"}
{"id": "88892", "url": "https://ta.wikipedia.org/wiki?curid=88892", "title": "எல். கணேசன்", "text": "எல். கணேசன்\n\nஎல். கணேசன்(பிறப்பு 24 ஏப்ரல் 1934) பதினான்காம் இந்திய நாடாளுமன்றத்தின் திருச்சிராப்பள்ளியிலிருந்து மதிமுக சார்பில் தேர்ந்தெடுக்கப்பட்ட உறுப்பினராவார்.\n\nSection::::பிறப்பு.\nதஞ்சாவூர் மாவட்டம் ஒரத்தநாடு அருகே உள்ள கண்ணந்தங்குடி கீழையூர் கிராமத்தில் 24-04-1934ல் பிறந்தார்.\n\nSection::::வகித்த பொறுப்புகள்.\nSection::::சட்டமன்ற உறுப்பினர்.\n1971, 1989 ஆகிய இருமுறை ஒரத்தநாடு சட்டமன்றத் தொகுதியிலிருந்து தேர்ந்தெடுக்கப்பட்டு, 1989ல் முதல்வரின் பேரவை செயலாளராகவும் மக்கள் பணியாற்றி உள்ளார்.\n\nSection::::நாடாளுமன்ற மாநிலங்களை உறுப்பினர்.\nநாடாளுமன்ற மாநிலங்களவை உறுப்பினராக தி.மு.க.வின் சார்பில் 1980 சூன் 30 ஆம் நாள் முதல் 1986 ஏப்ரல் 10 ஆம் நாள் வரை பணியாற்றினார்.,\n\nSection::::சட்டமேலவை உறுப்பினர்.\nஒருமுறை தமிழ்நாடு சட்டமன்ற மேலவை உறுப்பினராக மக்கள் பணியாற்றி உள்ளார்.\n\nSection::::இடம்பெற்ற கட்சிகள்.\n1965ல் நடந்த இந்தி எதிர்ப்புப் போராட்டத்தின் தளகர்த்தர்களில் முதன்மையானவர்.1971ல் திமுகவின் மாநில மாணவரணி செயலாளராக பணியாற்றியுள்ளார்.1993ல் மறுமலர்ச்சி திராவிட முன்னேற்றக் கழகம்உருவானபோது இவர் அதன் அவைத்தலைவராக தேர்ந்தெடுக்கப்பட்டார். தற்போது திமுகவில் இணைந்து தேர்தல் பணிக்குழு செயலாளராக பணியாற்றி வருகிறார்.\n\n"}
{"id": "88894", "url": "https://ta.wikipedia.org/wiki?curid=88894", "title": "சுதந்திராக் கட்சி", "text": "சுதந்திராக் கட்சி\n\nசுதந்திராக் கட்சி (\"Swatantra Party\") ஆகத்து 1959ஆம் ஆண்டு சவகர்லால் நேருவின் சோசலிசக் கொள்கைகளுக்கு எதிராக இராசாசி மற்றும் என். ஜி. ரங்காவால் தோற்றுவிக்கப்பட்ட ஓர் இந்திய அரசியல் கட்சியாகும். லைசன்சு ராஜ் என்றழைக்கப்பட்ட கட்டுப்படுத்தப்பட்ட பொருளாதாரத்திற்கு எதிராக தனியார் தொழில்மயமாக்கலையும் மேற்கத்திய முதலீடுகளையும் வலியுறுத்தி வந்தது. 21 கொள்கைகளை விளக்கிய தேர்தல் அறிக்கை இந்த தாராளமய வணிக அடிப்படையில் அமைந்திருந்தது. இராசத்தான், குசராத், பீகார் மற்றும் ஒரிசாவில் வலிமை பெற்றிருந்தது. 1967-71 ஆண்டுகளிலிருந்த நான்காம் நாடாளுமன்றத்தில் 44 உறுப்பினர்களைக் கொண்டு தனிப்பெரும் எதிர்கட்சியாக விளங்கியது. 1972ஆம் ஆண்டில் இராசாசியின் மறைவிற்குப் பிறகு வேகமாக பலமிழக்கத் தொடங்கியது. பொதுமக்களிடையே பணக்காரர்கள் மற்றும் மகாராசாக்களின் கட்சியாக காட்சிபடுத்தப்பட்டதும் இதன் அழிவிற்கு காரணமாக அமைந்தது.\n\n1974ஆம் ஆண்டு சுதந்திராக் கட்சியுடன் சோசலிஷ்ட் கட்சியின் ஓரங்கம், சரண்சிங் தலைமையிலான பாரதிய கிராந்தி தளம், காங்கிரசின் பிரிவு ஒன்று என ஆறு கட்சிகள் ஒன்றிணைந்து பாரதிய லோக தளம் உருவானது.\n\n"}
{"id": "88897", "url": "https://ta.wikipedia.org/wiki?curid=88897", "title": "மேல் சொருபிய மொழி", "text": "மேல் சொருபிய மொழி\n\nமேல் சொருபிய மொழி என்பது இந்தோ ஐரோப்பிய மொழிக்குடும்பத்தின் கீழ் வரும் பால்தோ சிலாவிய மொழிக்குடும்பத்தை சேர்ந்த ஒரு மொழி ஆகும். இம்மொழி செருமனி நாட்டில் பேசப்படுகிறது. இம்மொழி ஏறத்தாழ நாற்பதாயிரம் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88898", "url": "https://ta.wikipedia.org/wiki?curid=88898", "title": "கீழ் சொருபிய மொழி", "text": "கீழ் சொருபிய மொழி\n\nகீழ் சொருபிய மொழி என்பது இந்தோ ஐரோப்பிய மொழிக்குடும்பத்தின் கீழ் வரும் பால்தோ சிலாவிய மொழிக்குடும்பத்தின் கீழ் வரும் சிலாவிய மொழிகளுள் ஒன்றாகும். இம்மொழி செருமனி நாட்டில் பேசப்படுகிறது. இம்மொழியை ஏறத்தாழ பதினான்காயிரம் மக்கள் பேசுகின்றனர். இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88899", "url": "https://ta.wikipedia.org/wiki?curid=88899", "title": "கீழ் சாசிய தச்சு மொழி", "text": "கீழ் சாசிய தச்சு மொழி\n\nகீழ் சாசிய தச்சு மொழி (\"Dutch Low Saxon\") என்பது இந்தோ ஐரோப்பிய மொழிக்குடும்பத்தின் கீழ் வரும் செருமானிய மொழிக்குடும்பத்தை சேர்ந்த வட கீழ் செருமானிய வட்டாரவழக்குகளில் ஒன்றாகும். இது நெதர்லாந்தின் வடகிழக்கு பகுதியில் பேசப்படுகிறது. இதனை சிலர் தச்சு மொழியின் ஒரு வகை என்று கருதுகின்றனர்.\n"}
{"id": "88901", "url": "https://ta.wikipedia.org/wiki?curid=88901", "title": "வட சமி மொழி", "text": "வட சமி மொழி\n\nவட சமி மொழி என்பது யூரலிய மொழிக்குடும்பத்தின் கீழ் வரும் சமி மொழிகளிலேயே பரவலாகப் பேசப்படும் மொழி ஆகும். இம்மொழி நோர்வே, சுவீடன், பின்லாந்து ஆகிய நாடுகளின் வடபகுதிகளில் பேசப்படுகிறது. இம்மொழி ஏறத்தாழ பதினைந்தாயிரம் முதல் இருபத்தைந்தாயிரம் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது. இம்மொழிப் பேசுபவர்களில் சுமார் 2000 பேர் பின்லாந்திலும், 5000-6000 பேர் சுவீடனிலும் வாழ்கிறார்கள்.\n"}
{"id": "88902", "url": "https://ta.wikipedia.org/wiki?curid=88902", "title": "காரச்சேபால்கர் மொழி", "text": "காரச்சேபால்கர் மொழி\n\nகாரச்சேபால்கர் மொழி என்பது காராச்சே மற்றும் பால்கர் மக்களால் பேசப்படும் அல்தைக்கு மொழிக்குடும்பத்தை சேர்ந்த துருக்கிய மொழிக்குடும்பத்தின் கீழ் வரும் ஒரு மொழி ஆகும். இம்மொழி உருசியா நாட்டில் பேசப்படுகிறது. இம்மொழி ஏறத்தாழ நான்கு இலட்ச மக்களால் பேசப்படுகிறது. இம்மொழி காரச்சேபால்கர் எழுத்துக்களைக்கொண்டே எழுதப்படுகிறது.\n"}
{"id": "88903", "url": "https://ta.wikipedia.org/wiki?curid=88903", "title": "உதுமுருத்து மொழி", "text": "உதுமுருத்து மொழி\n\nஉதுமுருத்து மொழி என்பது உராலிக்கு மொழிக்குடும்பத்தின் கீழ் வரும் பெருமிக்கு மொழிக்குடும்பத்தை சேர்ந்த ஒரு மொழி ஆகும். இம்மொழி உருசியா, கசாகிசுத்தான் போன்ற நாடுகளில் பேசப்படுகிறது. இம்மொழி ஏறத்தாழ ஐந்தரை இலட்ச மக்களால் பேசப்படுகிறது.\n"}
{"id": "88904", "url": "https://ta.wikipedia.org/wiki?curid=88904", "title": "வட விளமிய மொழி", "text": "வட விளமிய மொழி\n\nவட விளமிய மொழி என்பது இந்தோ ஐரோப்பிய மொழிக்குடும்பத்தின் கீழ் வரும் செருமானிய மொழிக்குடும்பத்தை சேர்ந்த தச்சு மொழியின் வட்டாரவழக்குகள் ஆகும். இம்மொழி நெதர்லாந்து, பெல்சியம், பிரான்சு ஆகிய நாடுகளில் பேசப்படுகிறது. இம்மொழி ஏறத்தாழ ஒரு மில்லியனிற்கும் மேற்பட்ட மக்களால் பேசப்படுகிறது.\n"}
{"id": "88905", "url": "https://ta.wikipedia.org/wiki?curid=88905", "title": "கீழ் பிராங்கோனிய மொழிகள்", "text": "கீழ் பிராங்கோனிய மொழிகள்\n\nகீழ் பிராங்கோனிய மொழிகள் என்பன இந்தோ ஐரோப்பிய மொழிக்குடும்பத்தின் கீழ் வரும் செருமானிய மொழிக்குடும்பத்தை சேர்ந்த வட செருமானிய மொழிகளை குறிக்கும். இவை, நெதர்லாந்து, செருமனி, பிரான்சு போன்ற நாடுகளில் பேசப்படுகின்றன.\n"}
{"id": "88906", "url": "https://ta.wikipedia.org/wiki?curid=88906", "title": "உலோசுபன் மொழி", "text": "உலோசுபன் மொழி\n\nஉலோசுபன் மொழி (லோஜ்பன் மொழி, Lojban) என்பது செயற்கையாக கட்டப்பட்ட மொழிகளுள் ஒன்றாகும். இம்மொழி 1987ஆம் ஆண்டு தோற்றுவிக்கப்பட்டது. இம்மொழி இலத்தீன் எழுத்துக்களைக் கொண்டு எழுதப்படுகிறது. \n"}
{"id": "88908", "url": "https://ta.wikipedia.org/wiki?curid=88908", "title": "செல்திக்கு மொழிகள்", "text": "செல்திக்கு மொழிகள்\n\nசெல்திக்கு மொழிகள் (ஆங்கிலம்:Celtic languages) என்பன இந்தோ ஐரோப்பிய மொழிக் குடும்பத்தை சேர்ந்த முன் செல்திக்கு மொழியிலிருந்து தோன்றிய மொழிகள் ஆகும். இவை இன்சுலார் செல்திக்கு மொழிகள் காண்டினந்தால் செல்திக்கு மொழிகள் என இரு வகைப்படும். இன்றைய அளவில் பயன்படுத்தப்படும் செல்திக்கு மொழிகள்: \n\n௧. வேல்சு மொழி\n\n௨. ஐரிய மொழி\n\n௩. பிரித்தானிய மொழி\n\n௪. சுகாத்திசு கேலிக்கு\n\n௫. கோர்னிசு மொழி\n\n௬. மான்சு மொழி\n"}
{"id": "88918", "url": "https://ta.wikipedia.org/wiki?curid=88918", "title": "புதிய சனநாயக மார்க்சிச லெனினிசக் கட்சி", "text": "புதிய சனநாயக மார்க்சிச லெனினிசக் கட்சி\n\nபுதிய சனநாயக மார்க்சிச-லெனினிசக் கட்சி (\"New-Democratic Marxist-Leninist Party\", NDMLP) என்பது இலங்கையில் நீண்டகாலமாக இயங்கி வரும் ஒர் இடதுசாரி சமூக, அரசியல் கட்சி ஆகும். மாக்சியம், லெனினியம், மற்றும் மாவோயிசம் ஆகிய சிந்தனைகளைத் தனது வழிகாட்டியாகக் கொண்டுள்ளது.\n\n1960களில் யாழ்ப்பாணத்தில் நடைபெற்ற தீண்டாமை ஒழிப்பு எதிர்ப்புப் போராட்டம், மலையகத்தில் மேல் கொத்மலை நீர்த்தேக்க எதிர்ப்புப் போராட்டம் போன்றவற்றில் இந்தக் கட்சியின் பங்கு கணிசமானது. இடதுசாரிய அடிப்படையில் வர்க்க அரசியலை இவர்கள் முன்னெடுக்கிறார்கள்.\n\nSection::::வரலாறு.\nஇக்கட்சி முதன் முதலாக 1978 ஆம் ஆண்டு இலங்கைக் கம்யூனிஸ்ட் கட்சி (இடது) என்ற பெயரில் நிறுவப்பட்டது. இதன் நிறுவக பொதுச் செயலாளர் கே. ஏ. சுப்பிரமணியம் ஆவார். 1991 ஆம் ஆண்டு நடந்த தனது இரண்டாவது தேசிய மாநாட்டில் இது தனது பெயரை புதிய சனநாயகக் கட்சி என மாற்றிக்கொண்டது. பின்னர் 2010 சூன் மாதத்தில் கொழும்பில் இடம்பெற்ற தனது 5வது அனைத்து இலங்கை மாநாட்டில் தனது பெயரை புதிய ஜனநாயக மாக்சிச-லெனினிசக் கட்சி என மாற்றிக் கொண்டது.\n\nSection::::முக்கிய நான்கு முரண்பாடுகள்.\nஇக்கட்சி இலங்கையில் நான்கு முக்கிய முரண்பாடுகள் உண்டு என்றும், நான்கு முனைகளிலும் சமகாலத்தில் போராட வேண்டும் என்றும் கூறுகிறது. இதில் இன முரண்பாடு முதன்மை முரண்பாடாகவும் வர்க்க முரண்பாடு அடிப்படை முரண்பாடாகவும் கொள்ளப்படுகிறது. \n\nSection::::தேசிய இனப்பிரச்சினையில் கட்சியின் நிலைப்பாடு.\nஇலங்கையில், சிங்களவர், இலங்கைத் தமிழர், முஸ்லிம்கள், மலையகத் தமிழர் எனும் நான்கு தேசிய இனங்களும் பல்வேறு இனக்குழுக்களும் பழங்குடிகளும் வாழ்வதாக வரையறுக்கும் இக்கட்சி, இலங்கையின் தேசிய இனப்பிரச்சினைக்குத் தீர்வாக ஒன்றுபட்ட இலங்கைக்குள் நான்கு தேசிய இனங்களுக்குமான சுயநிர்ணய உரிமையின் அடிப்படையிலான தீர்வினை முன்மொழிகிறது.\n\n\nSection::::அனைத்துலக உறவுகள்.\nஉலக அளவில் பல்வேறு நாடுகளிலும் இயங்கும் மார்க்சிச - லெனினிசக் கட்சிகளுடனும் இடதுசாரிக் கட்சிகளுடனும் உறவினைப் பேணும் இக்கட்சி, புரட்சிகரக் கட்சிகள் அமைப்புக்களின் அனைத்துலக ஒருங்கமைப்பு (ICOR) இல் அங்கம் வகிக்கிறது.\n\n"}
{"id": "88927", "url": "https://ta.wikipedia.org/wiki?curid=88927", "title": "மார்க்சிய கற்கைகளுக்கான சண்முகதாசன் நிலையம்", "text": "மார்க்சிய கற்கைகளுக்கான சண்முகதாசன் நிலையம்\n\nமார்க்சிய கற்கைகளுக்கான சண்முகதாசன் நிலையம் என்பது இலங்கையில் இயங்கும் ஓர் இடதுசாரி அமைப்பாகும். \"சண்முகதாசன் மார்க்சியக் கோட்பாட்டை தனது வாழ்வுடன் வரித்துக்கொண்டாரோ, அதே நோக்கம் எதிர்காலத்தில் தொடர்ந்து முன்னெடுக்கப்படுவதை உறுதிசெய்துகொள்வதற்கான பங்களிப்பை வழங்கும் ஒரு தளமாகவே அவரின் பெயரில் நிறுவப்பட்ட மார்க்சிய கற்கைகளுக்கான சண்முகதாசன் நிலையம் மார்க்சிய ஆய்வு முறையின் அடிப்படையிலான போதனைகளைப் பணிகளை செய்து வருகிறது.\"\n"}
{"id": "88928", "url": "https://ta.wikipedia.org/wiki?curid=88928", "title": "தேசியகலை இலக்கியப் பேரவை (இலங்கை)", "text": "தேசியகலை இலக்கியப் பேரவை (இலங்கை)\n\nதேசியகலை இலக்கியப் பேரவை என்பது இலங்கையில் இயங்கும் ஒர் தமிழ் அமைப்பாகும். இது இலக்கியம், நாடகம், கவிதை ஊடாக சமூக சீர்திருத்தப் போராட்டங்களை முன்னெடுக்கிறது. நூறுக்கும் மேற்பட்ட நூல்களை இத் துறையில் இது வெளியிட்டுள்ளது. \n"}
{"id": "88929", "url": "https://ta.wikipedia.org/wiki?curid=88929", "title": "தமிழர் வகைத்துறைவள நிலையம்", "text": "தமிழர் வகைத்துறைவள நிலையம்\n\nதமிழர் வகைத்துறைவள நிலையம் அல்லது தேடகம் என்பது கனடாவில் இயங்கும் ஓர் இடதுசாரி அமைப்பாகும். ஈழப் போராட்டதிற்கு தொலை நோக்குப் பார்வையில், ஒரு சரியான கோட்பாட்டுத் தளத்தை ஆராய்ந்து அமைப்பது இவர்களின் குறிக்கோள்களில் ஒன்றாகும். \n\nSection::::தேடகம்.\n1990 களில் ரொறன்ரோ மையைப் பகுதியில் தேடகம் என்ற ஒரு பொது நூலகத்தை நடத்தி வந்தனர். இது அப்போது புலிகள் சார்பானோரால் தாக்கப்பட்டது. பின்னர் நிதிப் போதாகமையினால் நிறுத்தப்பட்டது. \n\nSection::::தேடல்.\nதேடல் என்ற இதழ் பல ஆண்டுகளாக அவ்வப்போது இந்த அமைப்பால் வெளியிடப்படுகிறது. \n\nSection::::வியூகம்.\nவியூகம் என்ற கோட்பாட்டு இதழ் இந்த அமைப்பால் வெளியிடப்பட்டு, அந்த இதழின் உள்ளடக்கம் விவாதிக்கப்படுகிறது. \n\n"}
{"id": "88932", "url": "https://ta.wikipedia.org/wiki?curid=88932", "title": "அனைத்திந்திய வானொலி", "text": "அனைத்திந்திய வானொலி\n\nஅனைத்திந்திய வானொலி அல்லது அகில இந்திய வானொலி (All India Radio, சுருக்கமாக AIR), அலுவல்முறையில் ஆகாஷ்வாணி (தேவநாகரி: आकाशवाणी, ākāshavānī), இந்தியாவின் முதன்மையான அரசுத்துறை வானொலி ஒலிபரப்பு நிறுவனமாகும். 1936ஆம் ஆண்டு அரசின் தகவல் மற்றும் ஒலிபரப்பு அமைச்சின் கீழ் நிறுவப்பட்டு தற்போது தன்னாட்சி வழங்கப்பட்டுள்ள பிரசார் பாரதியின் அங்கமாக விளங்குகிறது.\n\nஉலகின் ஒலிபரப்பு நிறுவனங்களில் மிகப்பெரும் பிணையம் உள்ள ஒன்றாகும்.இதன் தலைமையகம் தில்லியில் \"ஆகாசவாணி பவன்\" கட்டிடத்தில் இருந்து இயங்குகிறது. இக்கட்டிடத்தின் ஆறாம் தளத்தில் பிரசார் பாரதியின் மற்றொரு அங்கமான ஒளிபரப்பு நிறுவனம் தூர்தர்சன் தலைமையகம் இயங்குகிறது.\n\nசென்னை நிலையம் மயிலாப்பூர் சாந்தோம் பகுதியில் கடற்கரைக்கு எதிராக அமைந்துள்ளது.\n\n"}
{"id": "88938", "url": "https://ta.wikipedia.org/wiki?curid=88938", "title": "சி. கா. செந்திவேல்", "text": "சி. கா. செந்திவேல்\n\nசி. கா. செந்திவேல் (இலங்கை) ஒரு நீண்டகால இடதுசாரிச் செயற்பாட்டாளர் ஆவார். தற்போது இவர் புதிய சனநாயக மாக்சிச லெனினிசக் கட்சியின் பொதுச் செயலாளாராக செயற்படுகிறார்.\n\nஇவர் இளமைக் காலத்திலேயே பொதுவுடமைக் கருத்துக்களால் ஈர்க்கப்பட்டு, மார்க்சியவாதியாக செயற்பட ஆரம்பித்தார். தனது 23 வயதில் இவர் யாழ்ப்பாணத்தில் நடந்த தீண்டாமைக்கு எதிரான ஒக்டோபர் எழுச்சிஅணிவகுப்பில் கலந்து கொண்டவர். அதனைத் தொடர்ந்து தீண்டாமைக்கு எதிராக நடைபெற்ற வெகுசன போராட்டங்கள் பலவற்றில் இவர் கலந்து கொண்டார்.\nSection::::அரசியல், சமூக எழுத்தாக்கங்கள்.\n\"இலங்கையில் சாதியமும் அதற்கெதிரான போராட்டங்களும்\" நூல் வெகுஜன‍ன் என்ற புனைபெயரில் இவர் இராவணாவுடன் (ந. இரவீந்திரன்) இணைந்து எழுதிய நூலாகும்.1989இல் முதல்பதிப்பாக வெளிவந்த இந்நூல் 2007இல் சென்னையில் சவுத் விஷன் மூலம் இரண்டாவது பதிப்பாக வெளிவந்தது. சமூகவிஞ்ஞான நோக்கில் \"மனிதரும் சமூக வாழ்வும்\" எனும் நூலினை 1994இல் எழுதினார். தொடர்ந்து \"இலங்கை இடதுசாரி இயக்கத்தின் ஐம்பது ஆண்டுகள்\" எனும் இடதுசாரி இயக்க வரலாற்று நூலை 1995 இல் எழுதினார். 2013இல் \"வடபுலத்துப் பொதுவுடமை இயக்கமும் தோழர் கார்த்திகேசனும்\" எனும் கம்யூனிஸ்ட் மு. கார்த்திகேசன் பற்றிய வாழ்க்கை வரலாற்று நூலை எழுதினார். தொடர்ந்து 2014இல் \"தோழர் மணியம் நினைவுகள்\" நூலை புதிய ஜனநாயக மாக்சிய லெனினிய கட்சியின் நிறுவகரான கே. ஏ. சுப்புரமணியம் அவர்களின் நினைவுகளை தொகுத்து அவரது 25வது ஆண்டு நினைவு தினத்தில் வெளிக்கொணர்ந்தார். புதியபூமியில் வெகுஜன‍ன் எனும் புனைபெயரில் எழுதிவந்த \"வட்டுக்கோட்டை முதல் முல்லைத்தீவு வரை\" எனும் இவரது நூல் 2018இல் புதியநீதி வெளியீடாக வெளிவந்து இலங்கையில் பலபாகங்களிலும் புலம்பெயர்தேசங்களிலும் அறிமுகநிகழ்வுகள் பல இடம்பெற்றன. 1995இல் வெளிவந்த \"கம்யூனிஸ்ட் இயக்கத்தில் தோழர் சண்முகதாசன்\" எனும் சிறு நூலில் வெகுஜன‍ன் என்ற புனைபெயரில் அவர் பற்றி கட்டுரை எழுதியுள்ளார். 2002இல் வெளிவந்த \"பெண்விடுதலையும் சமூக விடுதலையும்\" எனும் நூலிலும் அதே புனைபெயரில் கட்டுரைகள் எழுதியுள்ளார்.\nபுதிய பூமி, புதிய நீதி எனும் அரசியல் த‍த்துவார்த்த பத்திரிகையில் ஆசிரியராக இருந்து பலகட்டுரைகள் எழுதியுள்ளார். செம்பதாகை எனும் த‍த்துவார்த்த ஏட்டிலும் தேசிய பத்திரிகைகளிலும் புனைபெயர்களில் அரசியல் விமர்சன கட்டுரைகளை எழுதியிருப்பதாக அறியக்கூடியதாக உள்ளது.\n"}
{"id": "88955", "url": "https://ta.wikipedia.org/wiki?curid=88955", "title": "டக்ளஸ் ஆடம்ஸ்", "text": "டக்ளஸ் ஆடம்ஸ்\n\nடக்ளஸ் ஆடம்ஸ் (\"Douglas Adams\", மார்ச் 11 1952 – மே 11 2001) ஒரு பிரிட்டானிய ஆங்கில எழுத்தாளர் மற்றும் நாடகாசிரியர். அறிபுனை புதின வரிசையான \"தி ஹிட்ச்ஹைக்கர்ஸ் கைட் டூ தி காலக்சி (The Hitchhiker's Guide to the Galaxy)\" இவரது குறிப்பிடத்தக்க படைப்பாகும். அறிபுனை, அங்கதம், நகைச்சுவை ஆகிய பாணிகளில் புத்தகங்களை எழுதியுள்ளார்.\n\n1974ல் தன் முதல் படைப்பை வெளியிட்ட ஆடம்ஸ் பிபிசி தொலைக்காட்சி நிறுவனத்தின் மாண்ட்டி பைத்தான் நகைச்சுவை நிகழ்ச்சியின் மூலம் பிரபலமடைந்தார். 1977ல் அவரது \"தி ஹிட்ச்ஹைக்கர்ஸ் கைட் டூ தி காலக்சி\" பிபிசி வானொலி சேவையில் ஒரு அறிபுனை நகைச்சுவை நிகழ்ச்சியாக அறிமுகமானது. அதன் பெரும் வெற்றிக்குப்பின்னர். புத்தக வடிவிலும் வெளியானது. மொத்தம் ஐந்து புத்தகங்களைக் கொண்ட இந்த வரிசை ஆடம்சுக்கு உலகப்புகழ் பெற்றுத்தந்தது. இதுவரை உலகெங்கும் ஒன்றரை கோடி படிகள் விற்பனையாகியுள்ள இந்த வரிசையின் அடிப்படையில் தொலைக்காட்சித் தொடர்கள், நாடகங்கள், நிகழ்பட ஆட்டங்கள், படக்கதைகள் மற்றும் ஒரு முழுநீளத் திரைப்படமும் உருவாக்கப்பட்டுள்ளன. \"டிர்க் ஜெண்ட்லீஸ் ஹோலிஸ்டிக் டிடெக்டிவ் ஏஜென்சி\" மற்றும் \"தி லாங் டார் டீ டைம் ஆஃப் சோல்\" இவரது பிற குறிப்பிடத்தக்க படைப்புகள். ஆடம்ஸ் ஒரு இறை மறுப்பாளர். ரிச்சர்ட் டாக்கின்ஸ் தனது \"தி காட் டெலூஷன்\" புத்தகத்தை ஆடம்சுக்கு சமர்ப்பணம் செய்துள்ளார்.\n\n11 மார்ச், 2013 அன்று டக்ளஸ் ஆடம்ஸின் 61-வது பிறந்ததினத்தில் அவர் நினைவாக கூகுள் \"டூடுல்\" வெளியிட்டுக் கொண்டாடியது.\n\n"}
{"id": "88964", "url": "https://ta.wikipedia.org/wiki?curid=88964", "title": "ஒக்டோபர் எழுச்சி (இலங்கை)", "text": "ஒக்டோபர் எழுச்சி (இலங்கை)\n\nசுண்ணாக எழுச்சி அல்லது ஒக்டோபர் எழுச்சி என்பது தீண்டாமைக்கும், சாதியத்துக்கும் எதிராக யாழ்ப்பாணத்தில் நடத்தப்பட்ட எதிர்ப்புப் போராட்ட ஊர்வலமும், அதைத் தொடர்ந்த எழுச்சியையும் குறிக்கிறது. தீண்டாமைக்கு எதிரான இந்தப் போராட்டத்தை இடதுசாரிகள், குறிப்பாக இலங்கைப் பொதுவுடமைக் கட்சி (சீன சார்பு) முன்னெடுத்தனர். சட்ட அனுமதி காவல்துறையினரிடம் கேட்கப்பட்ட போதும், அது தரப்படவில்லை. எனினும் ஊர்வலம் ஒக்டோபர் 21, 1966 ம் திகதி, சுண்ணாகத்தில் இருந்து புறப்பட்டு, யாழ் முற்றவெளி நோக்கி தொடங்கியது. அந்த ஊர்வலத்தை தடுத்த காவல்துறையினர், ஊர்வலத்தில் கலந்து கொண்டோரைக் கடுமையாகத் தாக்கினர், பலரைக் கைது செய்யதனர். இதைத் தொடர்ந்து, கலந்து கொண்டவர்களுக்கும் காவல்துறையினருக்கும் மோதல் நிலை உருவானது. இதைத் தவிர்க்க முழக்கங்கள் இன்றி ஊர்வலத்தைத் தொடர காவல்துறை அனுமதித்தது. ஊர்வலம் தொடர மேலும் பல மக்கள் சேர்ந்து கொண்டனர், மீண்டும் முழக்கங்கள் எழுப்பப்பட்டன. கொட்டும் மழையிலும் கூட்டம் முற்றவெளியில் நடத்தப்பட்டது. இந்நிகழ்வும், இதைத் தொடர்ந்து நடத்தப்பட்ட போராட்டங்களுமே ஒக்டோபர் எழுச்சி என்று ஈழத்தில் அறியப்படுகிறது. \n\nSection::::பின்புலம்.\nயாழ்ப்பாணத்தில் 1960 களிலும் தீண்டாமை பொது இடங்களிலும் தீவரமாகக் கடைப் பிடிக்கப்பட்டு வந்தது. தாழ்த்தப்பட்டோர் பல கோயில்களுக்குள் செல்ல முடியாது, பல பாடசாலைகளில் படிக்க முடியாது, பொது உணவகங்களில் உணவு உண்ண முடியாது, பொதுக் கிணற்றையோ, குளத்தையோ பயன்படுத்த முடியாது என பல விதங்களில் தீண்டாமை வெளிப்பட்டது. தீண்டாமை சாதியத்தின் கோர வெளிப்பாடாக இருந்தது. இது மிக மோசமான முறையில் யாழ்ப்பாணத்திலேயே வெளிப்பட்டது. இதனை எதிர்த்து நீண்ட காலமாக எதிர்ப்புப் போராட்டங்கள் நடைபெற்றன. எனினும் 1960 களில் சர்வதேசப் புரட்சிச் சூழ்நிலை, இந்தத் தளத்திலும் எதிர்ப்புப் போராட்டங்களைக் கூர்மைப்படுத்தியது. அதன் ஒரு திருப்பு முனையாக ஒக்டோபர் எழுச்சி பார்க்கப்படுகிறது.\n\n"}
{"id": "88966", "url": "https://ta.wikipedia.org/wiki?curid=88966", "title": "ராய்ட்டர்ஸ்", "text": "ராய்ட்டர்ஸ்\n\nராய்ட்டர்ஸ் (\"Reuters\") என்ற நிறுவனம் செய்திச்சேவையை அனைத்து உலக பிராந்தியங்களுக்கும் அளிக்கிறது. இதன் தலைமையகம் பிரித்தானியாவின் தலைநகரமான லண்டன் ஆகும். இது கனடிய தாம்சன் ராய்ட்டர்ஸ் குழுமத்தின் ஓர் அங்கம். தற்போது உலகெங்குமுள்ள செய்தி ஊடகங்களுக்கு செய்திகளைத் தரும் சேவையை செய்து வரும் ராய்ட்டர்ஸ், முன்பு பொருளியல் சந்தை தரவுகளை தருவதில் மட்டும் கவனம் செலுத்தி வந்தது. \n"}
{"id": "88977", "url": "https://ta.wikipedia.org/wiki?curid=88977", "title": "இலாபம்", "text": "இலாபம்\n\nகணக்கீட்டில் இலாபம் () எனப்படுவது ஒரு பொருளின் அல்லது சேவையின் விலைக்கும் அப்பொருளுடன் அல்லது சேவையுடன் தொடர்புபட்ட அனைத்து கிரயங்களுக்கும் இடையிலான வித்தியாசம் ஆகும்.\n\nSection::::வரையறை.\nபொது வழக்கில் பலதரப்பட்ட இலாப அளவீடுகள் உள்ளன. \n\nமொத்த இலாபம் எனப்படுவது விற்பனை வருமானத்திலிருந்து விற்கப்பட்ட பொருளின் கிரயத்தை நீக்கினால் பெறபடுவதாகும். மேலும் மொத்தலாபமானது பொதுச் செலவீனங்கலான ஆராய்ச்சி அபிவிருத்தி செலவீனங்கள், விற்பனை சந்தைபடுத்தல் செலவீனங்கள், வட்டி, வரி போன்றவற்றையும் உள்ளடக்கயுள்ளது.\nசெயற்பாட்டு இலாபம் செயற்பாட்டு இலாபமானது விற்பனை வருமானத்திலிருந்து அனைத்து செயற்பாட்டு செலவுகளையும் நீக்கினால் பெறபடுவதாகும். இது வட்டி வரிக்கு முன்னரான இலாபம் எனவும் கூறப்படும். \n(தேறிய) வரிக்கு முன்னரான இலாபம் செயற்பாட்டு இலாபத்திலிருந்து வட்டிச் செலவை நீக்கினால் பெறபடுவதாகும். மேலும் இது தேறிய செயற்பாட்டு இலாபம் எனவும் கூறப்படும். \nதேறிய இலாபம் தேறிய இலாபமானது வரிக்கு பின்னான இலாபதிட்கு சமனானது.\n\n"}
{"id": "88979", "url": "https://ta.wikipedia.org/wiki?curid=88979", "title": "நெதர்லாந்துச் சண்டை", "text": "நெதர்லாந்துச் சண்டை\n\nநெதர்லாந்து சண்டை (ஆங்கிலம்: \"Battle of the Netherlands\", டச்சு: \"Slag om Nederland\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. மே 10-14, 1940ல் நடந்த இந்த சண்டையில் நாசி ஜெர்மனி நெதர்லாந்தைத் தாக்கிக் கைப்பற்றியது. \n\nசெப்டம்பர் 1, 1939ல் ஜெர்மானியப் படைகள் போலந்தைத் தாக்கியதால் இரண்டாம் உலகப் போர் தொடங்கியது. போலந்தைக் கைப்பற்றிய பிறகு ஜெர்மனி அடுத்து மேற்குத் திசையில் தாக்கத் தயாரானது. இத்தாக்குதலை எதிர்பார்த்து நேச நாடுகள் பிரான்சு-ஜெர்மானிய எல்லையில் தயார் நிலையில் இருந்தன. நேச நாட்டுக் கூட்டணியில் பிரான்சு, பிரிட்டன், நெதர்லாந்து மற்றும் பெல்ஜியம் போன்ற நாடுகள் இடம் பெற்றிருந்தன. மே 10, 1940ல் ஜெர்மனியின் மேற்குப் போர்முனைத் தாக்குதல் ஆரம்பமாகியது. இத்தாக்குதலுக்கான ஜெர்மானிய மேல்நிலை உத்தி ”மஞ்சள் திட்டம்” (ஜெர்மன்:Fall Gelb) என்று குறிப்பெயரிடப்பட்டிருந்தது. அதன்படி ஜெர்மானியப் படைகள் மேற்கு எல்லையில் இரு இடங்களில் தாக்கின. பெல்ஜியத்தின் மீதான ஜெர்மானியத் தாக்குதலின் நோக்கம் நேச நாட்டுப் படைகளைத் திசை திருப்புவதாகும். பெல்ஜியத்தைப் பாதுகாக்க நேச நாட்டு முதன்மைப் படைகள் விரைந்து வந்தபின், அவற்றின் பின் பகுதியில் ஆர்டென் காடுகள் வழியாக ஜெர்மனியின் முக்கிய தாக்குதல் நடைபெற்றது.\n\nபெல்ஜியத்தைத் தாக்குவதோடு லக்சம்பர்க் மற்றும் நெதர்லாந்தையும் ஜெர்மானியப் படைகள் தாக்கின. ஃபீல்டு மார்ஷல் ஃபெடோர் வான் போக் தலைமையிலான ஆர்மி குரூப் பி க்கு கீழ் நாடுகளைக் (பெல்ஜியம், நெதர்லாந்து, லக்சம்பர்க்) கைப்பற்றும் பொறுப்பு தரப்பட்டிருந்தது. மற்ற இரு நாடுகளைத் தரைப்படைத் தாக்குதல் மூலம் கைப்பற்றினாலும், நெதர்லாந்தைத் தாக்க வான்குடை வீரரகளை பெருமளவில் ஜெர்மானியத் தளபதிகள் பயன்படுத்தினர். ஜெர்மானிய வான்குடை வீரரக்ள் நெதர்லாந்தின் பல முக்கிய விமான ஓடுதளங்களையும், ராட்டர்டாம், டென் ஹாக் போன்ற நகரங்களையும் கைப்பற்ற முயன்றனர். நெதர்லாந்திய (டச்சு) படைகளுக்கும் அவர்களுக்கும் சண்டை நடந்து கொண்டிருந்த போதே, ஜெர்மானிய வான்படை லுஃப்ட்வாஃபே ராட்டர்டாம் நகரை குண்டுவீசி அழித்தது. நெதர்லாந்து உடனடியாக சரணடையவில்லையென்றால் பிற நகரங்களையும் இவ்வாறு அழித்து விடுவோமென்று ஜெர்மானியத் தளபதிகள் மிரட்டினர். லுப்ட்வாஃபே குண்டுவீசிகளை தங்கள் வான்படையால் தடுத்து நிறுத்த முடியாதென்பதை உணர்ந்த டச்சு அரசு, மேலும் பல நகரங்கள் அழிவதைத் தடுக்க சரணடைய ஒப்புக்கொண்டது. மே 14ம் தேதி டச்சு அரசாங்கம் சரணடைந்தாலும், சீலாந்து மாநிலத்தில் டச்சுப் படைகள் மேலும் நான்கு நாட்கள் ஜெர்மானியரை எதிர்த்து போரிட்டன. \n\nநெதர்லாந்து சரணடைந்தாலும் டச்சு அரசி வில்லெமீனா நெதர்லாந்தை விட்டு வெளியேறி இங்கிலாந்தில் ஒரு நாடு கடந்த டச்சு அரசை உருவாக்கினார். நெதர்லாந்து 1945 வரை ஜெர்மானியர் ஆக்கிரமிப்பில் இருந்தது. இடைப்பட்ட ஐந்தாண்டுகளில் நாடு கடந்த டச்சு அரசின் படைகளும், பல உள்நாட்டு எதிர்ப்புப் படையமைப்புகளும் ஜெர்மானிய ஆக்கிரமிப்பை எதிர்த்து போராடின. 1945ல் நெதர்லாந்து நேச நாட்டுப் படைகளால் விடுவிக்கப்பட்டது.\n\nSection::::பின்புலம்.\nசெப்டம்பர் 1, 1939ல் ஜெர்மனி போலந்தைத் தாக்கியதால் இரண்டாம் உலகப்போர் துவங்கியது. பிரிட்டனும் பிரான்சும் ஜெர்மனி மீது போர்ப் பிரகடனம் செய்தன. அக்டோபர் 1939 - மே 1940ல் மேற்குப் போர்முனையில் போருக்கான ஆயத்தங்களை இரு தரப்பும் செய்யத் தொடங்கின. இந்த காலகட்டம் போலிப் போர் என்றழைக்கப்பட்டது. கீழ் நாடுகள் (low countries) என்றழைக்கப்படும் நெதர்லாந்து, பெல்ஜியம் மற்றும் லக்சம்பர்க் ஆகியவை அதிகாரப்பூர்வமாக நடுநிலை வகித்த நாடுகள். ஆனால் மேற்குப் போர்முனையில் இவை இரு தரப்பு போர்த் தலைமையகங்களின் மேல்நிலை உத்திகளிலும் முக்கியமான பங்கு வகித்தன. கீழ் நாடுகளைக் கட்டுப்பாட்டில் கொண்டு வருவது, நிகழ இருக்கும் போருக்கு மிக அவசியம் என்பதை இரு தரப்பு தளபதிகளும் உணர்ந்திருந்தனர். ஏனென்றால் இப்பகுதிகளிலிருந்து முக்கிய தாக்குதல் நடக்கப் போகும் ஜெர்மானிய-பிரான்சு எல்லைக் களத்தைத் தாக்கலாம். அல்லது எல்லை அரண்களை சுற்றிக் கொண்டு போக புறவழியாகப் பயன்படுத்தலாம். \n\nநெதர்லாந்து 1930களில் நடுநிலைக் கொள்கையைப் பின்பற்றியது. ஹிட்லர் ஜெர்மனியில் ஆட்சிக்கு வந்த பின்னும், ஜெர்மனியோடு வெளிப்படையாக பகைமை பாராட்டவில்லை. பெரும் பொருளியல் வீழ்ச்சியால் பாதிக்கப்படிருத நெதர்லாந்திய (டச்சு) பொருளாதாரம் நாசி ஜெர்மனியுடனான வர்த்தக உறவை பெரிதும் சார்ந்திருந்தது. இதனால் ஜெர்மனிக்கெதிரான நேச நாட்டுக் கூட்டணியில் நெதர்லாந்து சேரவில்லை. வரவிருக்கும் போருக்கு வெளிப்படையாக ஆயத்தங்களைச் செய்யவில்லை. ஜெர்மனியில் ஆட்சியாளர்கள் அதிருப்தியடையக் கூடாதென்பதில் நெதர்லாந்திய அரசு கவனமாக இருந்தது. 1938-39ல் ஐரோப்பிய அரசியல் நிலை மோசமாகியது. ஜெர்மனி, செக்கஸ்லோவாக்கியா, ஆஸ்திரியா போன்ற நாடுகளை இணைத்து பரந்த மூன்றாம் ரெய்க்கை உருவாக்கியதால், டச்சு அரசு சற்றே சுதாரித்து மெல்ல போருக்குத் தயாரானது.\nஅக்டோபர் 1939ல், ஹிட்லர் கீழ் நாடுகள் வழியாக பிரான்சைத் தாக்க திட்டங்களை வகுக்குமாறு தன் தளபத்களுக்கு ஆணையிட்டார். மஞ்சள் திட்டம் ([[இடாய்ச்சு]: Fall Gelb) என்று இத்தாக்குதல் திட்டத்துக்குப் பெயரிடப்பட்டது. போர் உறுதி என்று தெரிந்த பின்னரும், டச்சு அரசு வெளிப்படையாக நேச நாடுகளுடன் இணையவில்லை. மீண்டும் மீண்டும் தங்கள் தரப்பில் இணைந்து கொள்ளுமாறு நேச நாடுகள் அழைப்புவிடுத்த போதும், ஜெர்மனி தங்கள் நாட்டைத் தாக்காது என்ற நம்பிக்கையில் அந்த அழைப்புகளை டச்சு அரசு ஏற்றுக்கொள்ள மறுத்துவிட்டது. ஆனால் தாக்குதலை எதிர்கொள்ள தனது படைகளை தயார்செய்தது. ஆனால் ஜெர்மானியப் போர் எந்திரத்தோடு ஒப்பிடுகையில் ஆள்பலம், ஆயுதபலம் ஆகிய அனைத்திலும் டச்சுப் படைகள் பெரிதும் பின் தங்கியிருந்தன. இதனால் டச்சு போர்த் தலைமையகம் நீர்நிலைகள், கால்வாய்கள், ஆறுகள் ஆகியவற்றை அகழிகளாகப் பயன்படுத்தி ஒரு நீர் நிலை அரணை (Dutch Water Line) உருவாக்கத் திட்டமிட்டது. [[17ம் நூற்றாண்டு]] முதல் இந்த அகழி முறை நெதர்லாந்து தேசியப் பாதுகாப்பு முறைகளில் ஒன்றாக இருந்து வந்தது. இந்த அகழிகள் [[20ம் நூற்றாண்டு]] தொழில் நுட்ப வளர்ச்சிக்கேற்ப இற்றைப்படுத்தப் பட்டன. ஜெர்மானியர்கள் தாக்கினால், நீர்நிலைகளை ஒன்றிணைத்து நெதர்லாந்தின் மையப்பகுதியைச் சுற்றி ஒரு பெரும் அகழியை உருவாக்கவது தான் இத்திட்டத்தின் நோக்கம். இதற்கு ஹாலந்து கோட்டை (Fortress Holland) என்று பெயரிடப்பட்டது. அகழியையும், நீர் பாய்ந்து சேறுபடிந்த நிலப்பரப்புகளையும் ஜெர்மானிய கவச வண்டிகளால் எளிதில் கடக்க முடியாது, அதனால் ஜெர்மானியர் நெதர்லாந்தைத் தாக்க மாட்டார்கள் என்று டச்சு தளபதிகள் கணக்கிட்டனர்.\n\nஆனால் நெதர்லாந்தை மட்டும் விட்டுவிட ஜெர்மானியத் தளபதிகள் தயாராக இல்லை. மேற்குப் போர்முனையில் வெற்றி பெற நெதர்லாந்தை ஆக்கிரமிப்பது அவசியமென்று அவர்கள் கருதினர். மேலும் பிரான்சை வீழ்த்தியபின், பிரிட்டனைத் தாக்க, நெதர்லாந்தின் விமான ஓடுதளங்கள் ஜெர்மானிய வான்படை லுஃப்ட்வாஃபே விற்குத் தேவைப்பட்டன. மஞ்சள் திட்டத்தின் படி, கீழ் நாடுகளான பெல்ஜிய, நெதர்லாந்தின் மீதான தாக்குதல் திசை திருப்பும் தாக்குதல் மட்டுமே. முக்கியத் தாக்குதல், [[ஆர்டென் காடு]]கள் வழியாக நடத்தப்பட இருந்தது. பெல்ஜியத்தின் உதவிக்கு விரைந்து வரும் நேசநாட்டுப் படைகளைப் பின்பகுதியில் தாக்கி பெல்ஜியத்திலும் வடமேற்கு பிரான்சிலும் சுற்றி வளைத்து அழிப்பது தான் ஜெர்மானியத் திட்டம். இதனால் நெதர்லாந்தைக் கைப்பற்றுவது ஜெர்மனிக்கு அவசியமானது. டச்சு அகழித் திட்டத்தை முறியடிக்க [[வான்குடை]]ப் படைகளைப் பெருமளவில் பயன்படுத்தத் திட்டமிட்டனர் ஜெர்மானியர்கள். அதிகாரப்பூர்வமாக நெதர்லாந்து மீது ஜெர்மனி போர்ப் பிரகடனம் செய்யவில்லையென்பதால், நேச நாடுகள் நெதர்லாந்தை ஆக்கிரமிக்காமல் இருக்க அதனைப் பாதுகாக்கவே தான் முயல்வதாக ஜெர்மனி பிரச்சாரம் செய்தது. [[நாசிக் கட்சி]]யை எதிர்த்த ஜெர்மானிய உளவுத்துறை அதிகாரி ஒருவர் ஜெர்மானியத் தாக்குதல் திட்டங்களை டச்சு அதிகாரிகளுக்கு அவ்வப்போது தெரிவித்து வந்தார். ஆனால் அவரது எச்சரிக்கைகளை டச்சு அரசும் நேச நாடுகளும் பொருட்படுத்தவில்லை.\n\nSection::::சண்டையின் போக்கு.\n[[படிமம்:RMSDeltaNorth.jpg|thumb|250px|right|ஜெர்மானிய வான்குடை வீரர்கள் தரையிறங்கிய இடங்கள்: [[டென் ஹாக்|ஹாக்]] (கரையோரத்தில்); [[ராட்டர்டாம்]] (\"n\"), வால்ஹாவன் (\"9\"), டார்டிரெக்ட் (\"7\"), ஹாலந்து டியப் (\"h\")]]\nமே 10, 1940ல் ஜெர்மானியப் படைகள் மேற்குப் போர்முனையில் தங்கள் தாக்குதலைத் தொடங்கின. நெதர்லாந்து மீதான தாக்குதலை நடத்தியது ஃபீல்டு மார்ஷல் ஃபெடோர் வான் போக் தலைமையிலான [[ஆர்மி குரூப் (படைப்பிரிவு)|ஆர்மி குரூப்]] பி என்றாலும், அதில் ஈடுபட்ட ஜெர்மானிய வான்குடை வீரர்கள் லுஃப்ட்வாஃபே தலைமை தளபதி [[ஹெர்மன் கோரிங்|ஹெர்மன் கோரிங்கின்]] கட்டுப்பாட்டில் தான் செயல்பட்டனர். நெதர்லாந்து மீது தாக்குதல் நடத்த அனுப்பபட்ட லுஃப்ட்வாஃபே விமானங்கள் தங்கள் இலக்கு பிரிட்டன் என்பது போன்ற தோற்றத்தை உருவாக்க, நெதர்லாந்து நிலப்பரப்பை கடந்து பறந்தன. [[வட கடல்]] பகுதியை அடைந்து திரும்பி நெதர்லாந்தைத் தாக்கின. இந்த உத்தி வெற்றியடைந்து, டச்சுப் படைகள் சுதாரிக்குமுன்னர் பல டச்சு விமானங்கள் ஓடுதளங்களிலேயே அழிக்கப்பட்டன. அதிகாலை 4.30 மணியளவில் ஜெர்மானிய வான்குடை வீரர்கள் டச்சு விமான ஓடுதளங்களின் மீது தரையிறங்கி அவற்றைத் தாக்கத் தொடங்கினர். [[டென் ஹாக்]] நகரைக் கைப்பற்றும் [[ஆக் சண்டை|முயற்சி]] தோல்வியில் முடிவடைந்தது. மே 10 இரவுக்குள் ஹாக் நகரைச் சுற்றியிருந்த ஓடுதளங்களிலிருந்து ஜெர்மானியப் படைகள் விரட்டப்பட்டன. ஆனால் [[ராட்டர்டாம்]] நகரைக் கைப்பற்றும் [[ராட்டர்டாம் சண்டை|முயற்சி]] ஓரளவு வெற்றியடைந்தது. ஆரம்பத் தாக்குதலின் இலக்குகளை எளிதில் கைப்பற்றிவிட்டதால், தொடர்ந்து பல ஜெர்மானியப் படைப்பிரிவுகள் ராட்டர்டாம் நகரைச் சுற்றி வான்வழியாகத் தரையிறங்கின. நகரின் நடுவே ஓடும் [[மியூசே ஆறு|மியூசே ஆற்றின்]] ஒரு கரை ஜெர்மானியர் வசமானது. நெதர்லாந்தை வடக்கிலிருந்தும் தெற்கிலிருந்தும் தாக்கிய ஜெர்மானியக் கவசப் படைப்பிரிவுகளும் விரைவாக முன்னேறின. தெற்கில் [[மாஸ்ட்ரிக்ட்]] நகரம் ஜெர்மானியர் வசமானது. \n[[படிமம்:Bundesarchiv Bild 141-0460, Rotterdam, Brennende Ju 52.jpg|left|thumb|250px|யிப்ரென்பர்க் (ராட்டர்டாம்) ஓடுதளத்தில் தகர்க்கப்பட்ட லுஃப்ட்வாஃபே விமானங்கள்]]\nமே 10 அன்று இரவு ஜெர்மானியர்கள் மேல் நிலை உத்தி தோல்வியடைந்து விட்டது தெளிவாகியது. ஜெர்மானியப் படைகள் நெதர்லாந்தின் பல பகுதிகளைக் கைப்பற்றியிருந்தாலும், டச்சு அரசும், படைகளும் சரணடையவில்லை. ஹாக், ராட்டர்டாம் போன்ற முக்கிய நகரங்களில் ஜெர்மானிய எதிர்ப்பு வலுத்து வந்தது. மே 11ம் தேதி டச்சுப் படைகள் எதிர்த்தாக்குதல் நடத்தின. தெற்கில் ஊடுருவியிருந்த ஜெர்மானியப்படைகளை முறியடித்து, பெல்ஜியத்த்லிருந்து முன்னேறி வரும் நேசநாட்டுப் படைகளுடன் கைகோர்ப்பதே இத்தாக்குதலின் நோக்கம். ஆனால் டச்சு தலைமைத் தளபதி ஹென்றி விங்கல்மானிடம் இதனை வெற்றிகரமாக செய்துமுடிக்கத் தேவையான படைபலம் இல்லை. மே 11 முழுவதும் நடைபெற்ற தாக்குதல்கள் தோல்வியடைந்தன. ராட்டர்டாம் நகரிலும், மியூசே ஆற்றின் வடகரையிலிருந்து ஜெர்மானிய வான்குடைப் படைகளை விரட்ட மேற்கொள்ளப்பட்ட முயற்சி தோல்வியடைந்தது. தெற்கில் ஜெர்மானியப்படைகளின் முன்னேற்றம் தொடர்ந்தது.\n\nமே 12ம் தேதி டச்சுப் போர்முனையில் இருநாட்களாக நிலவிய இழுபறி நிலை முடிவுக்கு வந்தது. தெற்கிலும், வடக்கிலும் நினைத்த முன்னேற்றம் கிட்டவில்லை என்பதால், ஜெர்மானியப் படைகள் உத்திகளை மாற்றி நெதர்லாந்தின் கிழக்குப் பகுதியிலிருந்த அரண்நிலைகளில் ஒன்றாகிய கிரெப்பே கோட்டை (Grebbe line) தாக்கின. மே 12 பகலில் நடந்த இச்சண்டையில் கிரெப்பேபர்க் என்ற இடத்தில், டச்சு அரண்நிலைகள் தகர்க்கப்பட்டு, ஜெர்மானியப்படைகள் ஹாலந்து கோட்டைப் பகுதியினுள் ஊடுருவிவிட்டன. இதனால் பெல்ஜியத்திலிருந்து நேச நாட்டுப் படைகள் டச்சுக்காரர்களின் உதவிக்கு வரக்கூடிய வழி அடைபட்டுவிட்டது. மூர்டிக் (Moerdijk) நகரப்பாலத்தைக் கைப்பற்றியதன் மூலம் ஜெர்மானியப் படை நெதர்லாந்து நிலப்பரப்பை இரண்டாகத் துண்டித்து விட்டது. மே 13ம் தேதி நிலை கைமீறிப் போனதை டச்சு அரசு உணர்ந்தது. அரசி வில்லேமீனாவும் அவரது குடும்பத்தாரும் கடல்வழியாக [[இங்கிலாந்து]]க்கு பத்திரமாக அனுப்பப் பட்டனர். தேவைப்படும் நேரத்தில் சரணடைய தளபதி விங்கெல்மானுக்கு முழு அதிகாரம் வழங்கப்பட்டது. எனினும் அவர் உடனே சரணடையாமல் மேலும் இருநாட்களுக்கு ஜெர்மானிய முன்னேற்றத்தைத் தடுத்து நிறுத்த முயன்றார். டச்சு படைகளின் எதிர்த்தாக்குதல்கள் அனைத்தும் தோல்வியில் முடிந்தன.\n\n[[Image:Duitse inval.png|250px|right|thumb|மே 14ல் போர் நிலவரம்.\nவிளக்கம்:\n\n]]\nமே 14ம் தேதி, [[ராட்டர்டாம்]] நகரம் [[ராட்டர்டாம் பிளிட்ஸ்|பெரும் குண்டுவீச்சுக்கு]] உள்ளானது. நான்கு நாட்களாக அந்நகரில் நடந்த இச்சண்டையில் இரு தரப்புக்கும் வெற்றி கிட்டவில்லை. மியூசே ஆற்றின் இரு கரைகளில் ஒவ்வொன்றும் ஒரு தரப்பின் கட்டுப்பாட்டில் இருந்தன. ஆற்றை இரு தரப்பு படைகளாலும் கடக்க முடியவில்லை. எதிர்பார்த்ததை விட நெதர்லாந்தைத் தோற்கடிக்க அதிக காலமாகிவிட்டதால் பொறுமையிழந்த ஜெர்மானியப் போர்த் தலைமையகம், ராட்டர்டாம் மீது குண்டுவீசி அச்சுறுத்தி நகரைச் சரணடைய ஆணையிட்டது. ஆனால் அதற்கு முன்பே ராட்டர்டாம் அதிகாரிகள் சரணடைந்துவிட்டனர். இந்தச் செய்தி லுஃப்ட்வாஃபே குண்டுவீசிகளுக்கு வானொலி மூலம் தெரிவிக்கப்படும்முன் அவற்றுள் ஒரு பகுதி ராட்டர்டாமை அடைந்து குண்டுகளை வீசி விட்டன. நகரின் பெரும்பகுதி சேதமடைந்தது. இந்த நிகழ்வு ராணுவ ரீதியில் தேவையற்ற ஒன்றாக இருந்தாலும் உளவியல் ரீதியாக பெரும் பலனைக் கொடுத்தது. டச்சுப் படைகள் உடனடியாகச் சரணடையா விட்டால் ராட்டர்டாமுக்கு நேர்ந்த கதி அடுத்து [[உட்ரெக்ட்]] நகருக்கு நேரும் என்று ஜெர்மானியர்கள் அறிவித்தனர். தனது விமானப்படையால் லுஃப்ட்வாஃபே குண்டுவீசிகளைத் தடுக்க முடியாதென்பதை உணர்ந்த விங்கெல்மான் மேலும் உயிர்ச்சேதம் ஏற்படுவதைத் தடுக்க மே 14 மாலை ஐந்து மணியளவில் சரணடைந்தார். ஆனால் சீலாந்து பிரதேசத்தில் சண்டையிட்டுக் கொண்டிருந்த டச்சுப் படைப்பிரிவுகள் சரணடைய மறுத்து மேலும் நான்கு நாட்கள் போரிட்டன. மே 18ம் தேதி அவையும் சரணடைந்தன.\n\nSection::::தாக்கம்.\n[[படிமம்:Bundesarchiv Bild 146-1984-021-17, Rotterdam, Kapitulation.jpg|left|thumb|250px| வெள்ளைக் கொடியேந்தி சரணடைவுப் பேச்சுவார்த்தைக்குச் செல்லும் டச்சு படைவீரர் (மே 14, 1940)]]\n\nபோர் தொடங்கி நான்கே நாட்களில் நெதர்லாந்தின் வீழ்ச்சி நேச நாடுகளை பெரும் அதிர்ச்சிக்குள்ளாக்கியது. நெதர்லாந்துக்கும், பெல்ஜியத்துக்கும் பொதுவான எல்லையிருந்ததால், [[பெல்ஜியம் சண்டை]]யின் பின் பாதியில் நெதர்லாந்து வழியாக ஜெர்மானியப்படைகள் பெல்ஜியத்தை தாக்கும் சாத்தியம் உருவானது. டச்சு அரசு சரணடைந்தாலும், டச்சு கப்பற்படையின் பல போர்க்கப்பல்கள் இங்கிலாந்துக்குத் தப்பின. பின் அவை தென்கிழக்காசியாவிலுள்ள டச்சு காலனிகளுக்குச் ([[இந்தோனேசியா]]) சென்று விட்டன. [[ஜப்பான்]] தென்கிழக்காசிய நாடுகள் மீது படையெடுத்தபோது நிகழ்ந்த சண்டைகளில் ஜப்பானுக்கு எதிராக பயன்படுத்தப்பட்டன. டச்சு அரசி வில்லேமீனா, இங்கிலாந்தில் நாடுகடந்த டச்சு அரசை உருவாக்கினார். அவருடன் சேர்ந்து தப்பிய டச்சுப் படைவீரர்கள் அடுத்த ஐந்தாண்டுகள் நேச நாட்டுப் படைகளில் பணிபுரிந்தனர். \n\n[[படிமம்:Battle-of-the-Netherlands-WOII-ani.gif|thumb|right|250px|நெதர்லாந்தின் வீழ்ச்சி (சிவப்புக் கோடு ஜெர்மானிய முன்னேற்றத்தைக் குறிக்கிறது)]]\nநெதர்லாந்து 1945 வரை ஜெர்மானியர் ஆக்கிரமிப்பில் இருந்தது. நாசி ஜெர்மனி நெதர்லாந்தில் ஒரு ஆக்கிரப்பு அரசை (Reichskommissariat Niederlande) உருவாக்கினர். டச்சு மண்ணில் அமைக்கப்பட்ட லுஃப்ட்வாஃபே விமான தளங்கள் [[பிரிட்டன் சண்டை]] மற்றும் [[ரெய்க்கின் பாதுகாப்பிற்கான வான் போர் (1939-45)|ஐரோப்பிய வான் போரில்]] பெரும்பங்கு வகித்தன. கிட்டத்தட்ட ஐந்தாண்டுகால ஜெர்மானிய ஆக்கிரமிப்பில், டச்சு பொதுமக்கள் பெரும் அவதிக்குள்ளானார்கள். டச்சு [[யூதர்|யூதர்களில்]] மிகப்பெரும்பாலானோர் [[நாசி அரசியல் கைதிகளின் முகாம்கள்|நாசி கைதிகள் முகாம்களுக்கு]] அனுப்பப்பட்டனர். யூதர்களையும் சேர்த்து சுமார் 3,00,000 டச்சு பொதுமக்கள் ஜெர்மானிய ஆக்கிரமிப்பில் மடிந்திருக்கலாம் என்று கணிக்கப்படுகிறது. (1944ல் ஏற்பட்ட பஞ்சத்தில் மட்டும் 18,000 பேர் மடிந்தனர்) ஜெர்மானிய ஆக்கிரமிப்பை டச்சு மக்களில் ஒரு சிறு பகுதி ஆதரித்தாலும், ஜெர்மனிக்கு எதிராக விரைவில் ஒரு எதிர்ப்பு இயக்கம் உருவாகியது. ஆக்கிரமிப்பு அரசுக்கெதிராக தாக்குதல்கள், நேச நாட்டுப் படைகளுக்கு உளவு பார்த்தல், டச்சு மண்ணில் சுட்டு வீழ்த்தப்படும் நேச நாட்டு விமானங்களின் விமானிகளைப் பத்திரமாக இங்கிலாந்துக்குத் திருப்பி அனுப்பதல் போன்ற ஜெர்மானிய எதிர்ப்பு வேலைகளில் ஈடுபட்டனர். 1944ம் ஆண்டின் பிற்பகுதியில் நேசநாட்டுப் படைகளால் நெதர்லாந்தின் தெற்கு, மற்றும் வடக்கு பகுதிகள் மீட்கப்பட்டன. ஆனால் மேற்கு பகுதி மே 1945ல் ஜெர்மனி சரணடையும்வரை ஜெர்மானிய ஆக்கிரமிப்பில் இருந்தது.\n\nSection::::வெளி இணைப்புகள்.\n[[பகுப்பு:மேற்குப் போர்முனை (இரண்டாம் உலகப் போர்)]]\n[[பகுப்பு:1940 நிகழ்வுகள்]]\n[[பகுப்பு:நெதர்லாந்து]]"}
{"id": "88981", "url": "https://ta.wikipedia.org/wiki?curid=88981", "title": "சோனி எரிக்சன்", "text": "சோனி எரிக்சன்\n\nசோனி கைபேசி தொலைத்தொடர்பு (\"Sony Mobile Communications\", முன்னர்: சோனி எரிக்சன், \"Sony Ericsson\") நிறுவனமானது 2001 ம் ஆண்டு அக்டோபர் 1 ம் திகதி ஜப்பானிய இலத்திரனியல் தாபனமான சோனி நிறுவனத்தினாலும் (Sony corporation , சுவீடன் தொலைத்தொடர்பாடல் கம்பனியான எரிக்சன் (Ericsson) நிறுவனத்தினாலும் இணைந்து ஆரம்பிக்கப்பட்டது. இந்த நிறுவனத்தின் தலைமையகம் லண்டன் நகரின் ஹாமர்ஸ்மித் பகுதியில் அமைந்துள்ளது. அந்நிறுவனத்தின் ஆய்வு நிலையங்கள் லுண்ட், சுவீடன், டோக்யோ, பீஜிங் மற்றும் ஐக்கிய அமெரிக்கா ஆகிய இடங்களில் அமைந்துள்ளன. சோனி எரிக்சன் நிறுவனமானது 2009 ம் ஆண்டில் நோகியா, சாம்சங், எல். ஜி ஆகியவற்றிற்கு அடுத்ததாக உலகின் 4 வது பெரிய தொலைபேசி உற்பத்தியாளராக திகழ்ந்தது என்பது குறிப்பிடத்தக்கது.\n\nSection::::அண்மைய நிகழ்வுகள்.\nசோனி எரிக்சன் ஆனது அண்மைக்காலமாக வளர்ச்சியை அனுபவித்து வந்தாலும் 2008 ம் ஆண்டு அதன் இலாப வீதம் குறைந்ததன் காரணமாக நிறுவனத்தின் தென் கொரிய போட்டியாளரான LG Electronics யினால் கைப்பற்றப்பட்டது.\nமீண்டும் 2008 ம் ஆண்டு motorola வுடனான போட்டியின் காரணமாக கம்பனியின் இலாபத்தில் சரிவு ஏற்பட இன்னொரு முன்னேச்செரிக்கையை விடுத்தது. \n2008 ம ஆண்டு ஜூலை 18 ம திகதியளவில் சோனி எரிக்சனானது 9 ,400 தொழிலாளர்களை கொண்டிருந்தது. 2009 முதல் பேர்ட் நோர்ட்பெர்க் கம்பனியின் தலைவராக பதவி ஏற்றார். தற்பொழுது எரிக்சன் நிறுவனத்திலிருந்த பங்குகளை திரும்ப பெற்று சோனி என்ற பெயருடன் வெளிவருகிறது.\n\nSection::::வரலாறு.\nSection::::எதிர்கொண்ட பிரச்சினைகள்.\nஐக்கிய அமரிக்காவில் General Electric உடன் சேர்ந்தது. தனது உற்பத்திக்கான chips ஐ Philips facility Philips, New Mexico New Maxico எனும் இடத்திலிருந்து பெற்றுக்கொள்ள முடிவு செய்தது. ஆனால் 2000 ம் ஆண்டு Philips தொழிட்சாலையில் இடம்பெற்ற தீ விபத்தானது சோனி எரிக்சனுக்கு பாரிய இழப்பினை ஏற்படுத்தியது. பல தசாப்தங்களாக கையடக்கத்தொலைபேசி உற்பத்தியில், உலகின் 3வது பெரிய இந்நிறுவனத்துக்கு இந்த திடீர் தீ விபத்தானது பலத்த சேதத்தையும், இழப்பையும் ஏற்படுத்தியது.\n\nSection::::கூட்டு ஒப்பந்தத்தின் பின்னணி.\n200௦ ம் ஆண்டில் சோனி நிறுவனமானது உலகளாவிய ரீதியில், தொலைபேசி சந்தையில் ஒரு சதவீதத்தையும் விட குறைவான பங்கையே தன்னகத்தே கொண்டிருந்தது. ஆகஸ்ட்டு 2001ம் ஆண்டில் இரு கம்பனிகளும் இணைந்து 3500 தொழிலாளர்களுடன் சோனி எரிக்சன் எனும் புதிய கம்பெனி ஆரம்பமானது.\n2002ம் ஆண்டளவில் எரிக்சனின் பங்குகள் சடுதியான இறக்கத்தை காண்பித்தன. இந்நிலை தொடரும் எனின் சோனியுடனான இணைவையும், கையடக்கத்தொலைபேசி உற்பத்தியையும் நிறுத்த வேண்டிய நிலை ஏற்படும் என எரிக்சன் நிறுவனம் தகவல் வெளியிட்டது. இதனையடுத்து இரு கம்பெனிகளும் இணைந்து தமது பங்கு விலைகளை உயர்த்தும் முகமாக அதிக முதலீடுகளை செய்ய இணங்கின.\nஆனாலும்கூட 2005ம் ஆண்டில் உலகளாவியரீதியில் ஐந்தாவது இடத்தில் தடுமாறிக்கொண்டிருந்தது.\n\nSection::::திருப்பம்.\nSection::::திருப்பத்தின் ஆரம்பம்.\nஜூன் 2002இல் சோனி எரிக்சன் நிறுவனமானது ஐக்கிய அமெரிக்க சந்தைக்கு CDMA தொலைபேசிகளை தயாரிப்பதிலிருந்து விடுபட்டு GSM தொழில்நுட்பத்தில் கவனம் செலுத்த போவதாக அறிவித்தது. 2003ம் ஆண்டு அக்டோபர் மாதம் வெளியிடப்பட்ட முதலாம் காலாண்டு அறிக்கையில் இலாபத்தை அடைந்திருந்ததுடன் தொலைபேசி விலை வீழ்ச்சியும் அதிகரித்த போட்டியும் இனிவரும் காலங்களில் நஷ்டத்தை ஏற்படுத்தலாம் என எச்சரிக்கையும் செய்திருந்தது. அனாலும் சோனி எரிக்சனுக்கு திருப்புமுனையாக அமைந்தது T610 தொலைபேசி மாதிரியாகும். அதைத்தொடர்ந்து வந்த P800 தொலைபேசியின் வெற்றிக்குப்பின் சோனி எரிக்சன் P900 மாதிரி அறிமுகப்படுத்தப்பட்டது.\n\n2004இல், சோனி எரிக்சொனின் சந்தைப்பங்கானது முதலாம்காலாண்டில் 5.6 வீதத்திலிருந்து இலிருந்து இரண்டாம் காலாண்டில் 7 வீதத்திற்கு அதிகரித்தது. பெப்ரவரி 2005இல் சோனி எரிக்சொனின் தலைவரான மைல்ஸ் ப்ளின்ட், 3GSM வேர்ல்ட் கோங்க்ரசில் சோனி எரிக்சொனானது அடுத்த மாதமளவில் கையடக்கத்தொலைபேசி/ டிஜிட்டல் இசை இயக்கியை அறிமுகம் செய்யப்போவதாக அறிவித்தார். இந்த சாதனமானது Walkman phone என அழைக்கப்படும் எனவும் MP3 மற்றும் AAC போன்ற இசைக்கோப்பு வடிவங்களை இயக்கவல்லது எனவும் தெரிவித்தார்.\n"}
{"id": "88982", "url": "https://ta.wikipedia.org/wiki?curid=88982", "title": "இந்திய நிறுமச் செயலர்கள் நிறுவனம்", "text": "இந்திய நிறுமச் செயலர்கள் நிறுவனம்\n\nஇந்திய நிறுமச் செயலர்கள் நிறுவனம் (INSTITUTE OF COMPANY SECRETARIES OF INDIA - ICSI) வர்த்தக நிறுவனங்கள் பொது மக்களின் நலனுக்கு எந்தவிதமான ஊறும் விளைவிக்காமல் பார்த்துக்கொள்வதற்காகவும் அவற்றை சரியாக வழி நடத்துவதற்காகவும் மேலும் பல்வேறு பொருளாதாரக் காரணங்களுக்காகவும் இந்திய அரசாங்கம் பல சட்டங்களை இயற்றி அமல்படுத்தி வருகிறது. \n\nஉதாரணம்: நுகர்வோர் பாதுகாப்புச் சட்டம், தொழிலாளர் நலனுக்காக இயற்றப்பட்டுள்ள தொழில் தகராறுகள் சட்டம் (1947), குறைந்த பட்ச ஊதியச் சட்டம், தொழிற்சாலைகள் சட்டம் (1948) போன்றவை. வர்த்தக நிறுவனங்களை மேலாண்மை செய்து வரும் இயக்குனர்கள் பொதுவாக தங்களது வர்த்தகப் பணிகளில் திறமை உடையவர்களாக இருக்கிறார்கள். ஆனால் இது போன்ற வர்த்தகச் சட்டங்களைப் பற்றியோ அல்லது அவற்றின் கீழ் தங்களது நிறுவனம் ஆற்ற வேண்டிய கடமைகள் குறித்தோ அவர்கள் முற்றிலும் அறிந்திருப்பதில்லை. இந்நிலையில் வர்த்தக நிறுவனங்கள் சட்டப்படி ஆற்றவேண்டிய கடமைகளில் இருந்து தவறி விடுவதற்கான வாய்ப்புகள் அதிகம் உள்ளன. சட்டப்படி செய்ய வேண்டிய பணிகளைச் செய்யாமல் விட்டுவிட்டால் நிறுவனத்தின் இயக்குனர்கள் தண்டம் செலுத்துவதுடன் சில சமயங்களில் சிறை தண்டனையும் அனுபவிக்க நேரிடும். இத்தகைய நிலையைத் தவிர்க்க வேண்டுமெனில் வர்த்தக நிறுவனங்கள் கடைப் பிடிக்க வேண்டிய சட்டங்கள் மற்றும் செயல்முறைகள் ஆகியவற்றில் புலமை உடைய ஒருவரைத் தங்கள் உதவிக்காக நியமித்துக் கொள்வது நன்மை பயக்கும். இத்தகைய திறன்களைக் கொண்டவரை நிறுமச் செயலர் என்கிறோம். இவருக்குத் தேவையான கல்வி மற்றும் பயிற்சி ஆகியவற்றை அளிப்பதற்காக இந்திய நடுவண் அரசு நாடாளுமன்றத்தின் சிறப்புச் சட்டம் மூலம் இந்திய நிறுமச் செயலர்கள் நிறுவனத்தை உருவாக்கியது.\n"}
{"id": "88988", "url": "https://ta.wikipedia.org/wiki?curid=88988", "title": "எடக்கல் தமிழ் பிராமிக் கல்வெட்டுகள்", "text": "எடக்கல் தமிழ் பிராமிக் கல்வெட்டுகள்\n\nஎடக்கல் தமிழ் பிராமிக் கல்வெட்டுகள் என்பன கேரள மாநிலத்தின் வயநாடு மாவட்டம், கல்பற்றாவிற்கு 25 கிமீ தொலைவில் உள்ள எடக்கல் குகைகளில் கண்டுபிடிக்கபட்ட நான்கு தமிழ் பிராமிக் கல்வெட்டுக்களைக் குறிக்கும். ஆங்கிலேயர் ஆட்சியின் கீழ் மலபார் மாவட்டத்தின் காவல் துறை அதிகாரியாக இருந்த போசெட் (Fawcett) என்பவர் 1894 ஆம் ஆண்டில் இதைக் கண்டு பிடித்தார். அவர் இவற்றைக் கவனமாக வரைபடமாக வரைந்துகொண்டதுடன் ஒளிப்படங்களையும் எடுத்து இந்திய தொல்லியல் துறையில் கல்வெட்டியலாளராக இருந்த ஹல்ச் (Hultzsch) என்பவரிடம் கையளித்தார். ஹல்ச் இதனைப் படியெடுத்து வெளியிட்டார். 1901 ஆம் ஆண்டில் போசெட்டும் இது குறித்துக் கட்டுரை ஒன்றை எழுதி வெளியிட்டார். ஹல்ச் இக் கல்வெட்டை வாசிக்க முயன்றாராயினும் அது வெற்றியளிக்கவில்லை. பின்னர் சுமார் 100 ஆண்டுகள் இது கவனிக்கப்படாமல் இருந்தது. \n\n1995 ஆம் ஆண்டிலும், 1996 ஆம் ஆண்டிலும் ஐராவதம் மகாதேவன், அப்பகுதிக்குச் செல்லும் உல்லாசப் பயணிகளின் கிறுக்கல்களால் பழுதுபட்டுப் போயிருந்த அக் கல்வெட்டைப் பார்வையிட்டதுடன் அதை வாசித்து வெளிப்படுத்தினார். இவற்றில் ஒன்றில் \"சேர\" என்னும் சொல் காணப்படுகிறது. \"சேர\"என்ற சொல்லுக்கான மிகப்பழைய கல்வெட்டுச் சான்று இது என்பதால் இக்கல்வெட்டு முக்கியத்துவம் பெறுகிறது.\n\nஇக்கல்வெட்டுக்கள் கி.பி மூன்றாம் நூற்றாண்டைச் சேர்ந்தவை.\n\n\n"}
{"id": "88992", "url": "https://ta.wikipedia.org/wiki?curid=88992", "title": "வலைக்கு அப்பால் வாழ்தல்", "text": "வலைக்கு அப்பால் வாழ்தல்\n\nவலைக்கு அப்பால் வாழ்தல் என்பது மின்சாரம், தொலைத்தொடர்பு, குழாய் நீர், கழிவு அகற்றல் ஒருங்கியம் போன்ற பொது வலைக் கட்டமைப்புகளில் தங்கி வாழாமல், தன்னிறைவாக வாழும் ஏற்பாட்டைக் குறிக்கிறது. \n\nஇலங்கை, இந்தியா போன்ற நாடுகளில் பலர் இயல்பாக இந்த வாழ்க்கை முறையைக் கொண்டிருக்கின்றனர். அதாவது கிணற்றில் நீர் பெற்று, தோட்டத்தில் உணவு பெற்று, கழிவை எரித்து அல்லது பசளையாக்கி வாழும் சிற்றூர் வாழ்க்கை ஓரளவு தன்னிறைவு கொண்டது. மேற்குநாடுகளில் நகரங்களுக்கு அப்பால், கிட்டத்தட்ட நல்ல வாழ்க்கைத் தரத்தில், தன்னிறைவாக வாழ்தலை Off-the-grid அல்லது வலைக்கு அப்பால் என்ற சொற்தொடர் சுட்டுகிறது. ஐக்கிய அமெரிக்காவில் பல பரிசோதனைச் சமூகங்கள் இந்த வாழ்க்கை முறையைக் மேற்கொள்கின்றன.\n\nSection::::உணவு.\nதோட்டத்தில், அல்லது வயலில் தாமே உணவை உற்பத்தி செய்வது.\n\nSection::::ஆற்றல்.\nசூரியகலங்கள், காற்றாடிகள், புவி ஆற்றல் போன்ற வழிகளில் ஆற்றலைப் பெறுதல்.\n\nSection::::நீர்.\nகிணறு, ஆறு போன்றவற்றை நீர்த் தேவைக்காகப் பயன்படுத்தல்.\n\nSection::::கழிவு.\nகழிவுகளை பசளையாக்கல், மீள்பயன்படுத்தல்.\n\nSection::::போக்குவரத்து.\nமனித, விலங்கு வலு வாகனங்கள், அல்லது சூரியகல வாகனங்களைப் பயன்படுத்தல்.\n\nSection::::வீடு.\nதானே வீட்டை, பெரும்பாலும் இயற்கைச் கட்டமைகளுக்குள், இயற்கைப் பொருட்களைப் பயன்படுத்திக் கட்டல்.\n"}
{"id": "88995", "url": "https://ta.wikipedia.org/wiki?curid=88995", "title": "பிழைப்பியம்", "text": "பிழைப்பியம்\n\nபிழைப்பியம் என்பது ஒரு பெரிய இடையூறு அல்லது அழிவுக்குப் பின்பு தப்பி வாழ தேவையான திறன்கள், அறிவுகள், பொருட்கள் பற்றிய இயல் ஆகும். ஐக்கிய அமெரிக்காவில் இது ஒரு சமூக இயக்கமாக வளர்ந்து வருகிறது. \n\nஆபத்துக்கு மருந்து, உணவுகளை சேமித்து வைப்பது, பெரும் வெடிப்புக்களை தாங்கக்கூடிய பதுங்குகுழிகளை அமைப்பது, தற்பாதுகாப்புப் பயிற்சி பெறுவது, அவசர மருத்துவ பயிற்சிகளைப் பெறுவது, தற்சார்பு, பேண்தகு வாழ்வியல் முறைகளை பரிசோதிப்பது என எனப்பல தரப்பட்ட கூறிகள் தப்பி வாழ்வியலில் உள்ளன.\n\n"}
{"id": "88997", "url": "https://ta.wikipedia.org/wiki?curid=88997", "title": "பேண்தகுவியல் தலைப்புகள் பட்டியல்", "text": "பேண்தகுவியல் தலைப்புகள் பட்டியல்\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "89002", "url": "https://ta.wikipedia.org/wiki?curid=89002", "title": "ஜேன் ஆஸ்டின்", "text": "ஜேன் ஆஸ்டின்\n\nஜேன் ஆஸ்டின் (\"Jane Austen\", டிசம்பர் 16, 1775 – ஜூலை 18, 1817) ஒரு பிரிட்டானியப் பெண் எழுத்தாளர். இவர் எழுதிய நடுத்தர மக்களைப் பற்றிய நேசப் புனைவுகள் ஆங்கில இலக்கிய உலகில் இவருக்கு அழியாத இடத்தைத் தந்துள்ளன. இவரது புதினங்களில் காணப்படும் யதார்த்தவாதமும், கூர்மையான சமூக விமர்சனமும் வெகுஜன வாசகர்களிடம் மட்டுமல்லாது விமர்சகர்களிடமும், இலக்கிய ஆய்வாளர்களிடமும் இவருக்கு பெரும் மதிப்பைப் பெற்றுத்தந்துள்ளன.\n\n18ம் நூற்றாண்டின் இறுதியில் இங்கிலாந்தின் கீழ் நடுத்தரவர்க்கக் குடும்பம் ஒன்றில் பிறந்த ஆஸ்டின். தன் தந்தை மற்றும் சகோதரர்கள் மூலம் கல்வி கற்றார். அவருடைய எழுத்துப்பணியை அவரது குடும்பத்தார் பெரிதும் ஊக்குவித்தனர். இளம் வயதில் பலதரப்பட்ட இலக்கிய பாணிகளில் பரிசோதனையாக எழுதிப்பார்த்த ஆஸ்டின், பின் தனக்கே ஒரு பாணியை உருவாக்கிக் கொண்டார். 17ம் நூற்றாண்டில் பிரபலமாக இருந்த ”உணர்ச்சிகரமான புதின”ப் பாணியை நிராகரித்த ஆஸ்டினது படைப்புகளில் யதார்த்ததைமும், நகைச்சுவையும் இழைந்தோடுகின்றன. அவரது புதினங்கள் 18ம் நூற்றாண்டு ஆங்கிலப் பெண்கள் சமூகத்தில் முன்னேறவும் பொருளதார ஆதாயத்திற்காகவும் ஆண்களையும், திருமணத்தையும் சார்ந்திருந்ததை சுட்டிக்காட்டுகின்றன. 1811 முதல் 1816 வரை வெளியான \"சென்ஸ் அண்ட் சென்சிபிளிட்டி\", \"பிரைடு அண்ட் பிரிஜுடைஸ்\", \"மான்ஸ்ஃபீல்டு பார்க்\", \"எம்மா\" ஆகிய நான்கு புதினங்கள் ஆஸ்டினுக்கு சிறிதளவு பேரையும் புகழையும் பெற்றுத் தந்தன. அவர் மறைவுக்குப் பின் \"நார்த்தாங்கர் ஆப்பி\", \"பெர்சுவேஷன்\" என்று மேலுமிரு புதினங்களும் வெளியாகின. ஆஸ்டின் வாழ்ந்த காலத்தில் அவர் இலக்கிய உலகில் பெரிதாக அறியப்படவில்லை. அவர் இறந்து பல ஆண்டுகளுக்குப்பின் 1869ல் வெளியான \"எ மெமயர் ஆஃப் ஜேன் ஆஸ்டின்\" என்ற அவரது வாழ்க்கை வரலாறு சமூகத்தின் பார்வை அவர் படைப்புகளின் மீது திரும்பக் காரணமானது. அதன் பின்னர் அவரது புகழ் பரவி, அவரது புதினங்களுக்கு பெரும் வரவேற்பு உருவானது. தற்போது ஆஸ்டின் தலை சிறந்த ஆங்கில எழுத்தாளர்களுள் ஒருவராகக் கருதப்படுகிறார். ஆஸ்டினது படைப்புகள் பலமுறை தொலைக்காட்சித் தொடர்களாகவும், திரைப்படங்களாகவும் எடுக்கப்பட்டுள்ளன; உலகெங்கும் ஆங்கில இலக்கிய பாடத்திட்டங்களில் இடம் பெற்றுள்ளன.\n\nSection::::படைப்புக்களின் பட்டியல்.\nபுதினங்கள்\n\nகுறுகிய புனைகதை\n\nநிறைவேறாத புனைகதைகள்\n\nஏனைய படைப்புக்கள்\n\nஇளமை பருவத்தில் எழுதிய புத்தகங்கள் — முதல்த்தொகுதி (1787-1793) \n\nஇளமை பருவத்தில் எழுதிய புத்தகங்கள் — இரண்டாம் தொகுதி (1787-1793)\n\nஇளமை பருவத்தில் எழுதிய புத்தகங்கள் — மூன்றாம் தொகுத் (1787-1793)\n\n"}
{"id": "89012", "url": "https://ta.wikipedia.org/wiki?curid=89012", "title": "ஜார்ஜ் ஆர்வெல்", "text": "ஜார்ஜ் ஆர்வெல்\n\nஜார்ஜ் ஆர்வெல் (\"George Orwell\", ஜூன் 25, 1903 – ஜனவரி 21, 1950) ஒரு பிரிட்டானிய எழுத்தாளர் மற்றும் இதழாளர். ஆங்கில எழுத்துலகின் முக்கிய ஆளுமைகளில் ஒருவராகக் கருதப்படும் இவரது இயற்பெயர் எரிக் ஆர்தர் பிளைர் (\"Eric Arthur Blair\"). ஆர்வெலின் படைப்புகளில் அவரது கருத்துத் தெளிவு, சர்வாதிகாரத்துக்கு எதிரான நிலைப்பாடுகள், ஜனநாயக சமதர்ம ஆதரவு, சமூக அநீதிகளுக்கெதிரான அறச்சீற்றம், மொழியாளுமை ஆகியவை காணக்கிடைக்கின்றன.\n\nஅர்வெல் புனைவுகள், தருக்க பத்திகள், கவிதைகள், இலக்கிய விமர்சனம் என பலவகைப்பட்ட படைப்புகளை எழுதியுள்ளார். பிறழ்ந்த உலகுப் (dystopia) புதினமான \"நைண்ட்டீன் எய்ட்டி ஃபோர்\", கம்யூனிசத்தை கேலி செய்த \"அனிமல் ஃபார்ம்\" ஆகிய இரண்டும் அவரது உலகப் புகழ்பெற்ற படைப்புகளாகும். இவை தவிர எசுப்பானிய உள்நாட்டுப் போரில் குடியரசுப் படைகளில் தன்னார்வல வீரராக பங்கேற்ற அனுபவங்களைத் தொகுத்து எழுதிய \"ஹோமேஜ் டூ காத்தலோனியா\" மற்றும் இலக்கியம், அரசியல் மொழி, பண்பாடு ஆகிய தலைப்புகளில் அவர் எழுதிய பல கட்டுரைகளும் சிறந்த படைப்புகளாகக் கருதப்படுகின்றன. தற்காலம் வரை ஆங்கில இலக்கியம், பண்பாடு, மொழி ஆகிய துறைகளில் ஆர்வெல்லின் தாக்கம் உணரப்படுகிறது. அவர் உருவாக்கிய புதுமொழிகள் (neologisms) பல இன்றளவும் பயன்பாட்டில் உள்ளன. அவை தவிர Orwellian (ஆர்வெல் படைப்புகளில் வருவது போன்ற) என்ற ஆங்கில பதமும் வெகுஜனப் பயன்பாட்டில் இடம் பிடித்துவிட்டது.\n\n"}
{"id": "89015", "url": "https://ta.wikipedia.org/wiki?curid=89015", "title": "முரசங்கோடு", "text": "முரசங்கோடு\n\nமுரசங்கோடு (ஆங்கிலம்: Murasancode or Murasancodu), இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில், கல்குளம் வட்டத்தில், நெய்யூர் பேரூராட்சிக்கு உட்பட்ட ஓர் சிற்றூர் ஆகும்.\n\nSection::::மக்களின் வாழ்க்கை முறை.\nமுரசங்கோடு ஊரில் சுமார் 500 குடும்பங்கள் உள்ளன. இந்த ஊரின் மக்கள் தொகை சுமார் 2000 ஆகும். இவ்வுர் மக்கள் தொகையின் ஆண் பெண் விகிதம் 52க்கு 48 என்று கூறலாம். சுமார் 20 ஆண்டுகளுக்கு முன்பு விவசாயமே இங்கு முதன்மை தொழிலாக இருந்த்து. தற்போது மக்கள் பல்வேறு வேலைகளைச் செய்து வருகிறார்கள். பெரும்பாலான ஆண்கள் வெளியூர்களிலும், வெளிநாடுகளிலும் வேலைப் பார்த்து வருகிறார்கள். இவர்களில் பெரும்பாலானோர் கட்டிடப் பணிகளி்ல் ஈடுபட்டுள்ளனர். அரசு பணி செய்வோரில் பெரும்பாலானோர் ஆசிரியர்கள் என்பது குறிப்பிடத்தக்கது. இங்கு சுமார் 65 விழுக்காட்டினர் கான்கிரிட் வீடுகளிலும் 30 விழுக்காட்டினர் ஓட்டு வீடுகளிலும் மற்றவர்கள் ஓலை குடிசைகளிலும் வாழ்ந்து வருகின்றனர்.\n\nSection::::ஆலயம்.\nஇங்குள்ள மக்கள் அனைவரும் கத்தோலிக்க கிறிஸ்த்தவர்கள் ஆவர். ஊரின் நடுவே தூய கார்மல் அன்னை ஆலயம் அமைந்துள்ளது. மாங்குழியின் கிளைப்பங்காக இருந்த முரசங்கோடு கிபி 1963 ஆம் ஆண்டு தனிப்பங்காக உருவானது. இது கோட்டாறு மறைமாவட்டத்திற்கு உட்பட்ட பங்கு ஆகும். பங்கு அருட்பணிப் பேரவை இதனை நிர்வகிக்கும் பொறுப்பை ஏற்று செயல்பட்டு வருகின்றது. இப்பங்கில் 11 அன்பியங்கள் செயல்பட்டுவருகின்றன. பாளையம், கண்ணோடு ஆகியவை இதன் கிளைப்பங்குகளாகும். கோட்டவிளை பகுதியில் மக்களின் வசதிக்காக சிற்றாலயம் ஒன்று அமைக்கப்பட்டுள்ளது. கண்ணோடும், திங்கள் நகரில் உள்ள தச்சம்பரம்பும் முரசங்கோட்டிலிருந்து தனிகிளைப்பங்குகளாக வளர்ந்தவை என்பது குறிப்பிடத்தக்கது. ஒவ்வொரு ஞாயிற்று கிழமையும் காலை 07:30, புதன் மற்றும் வெள்ளி கிழமைகளில் மாலை 05:30, சனி கிழமை காலை 06:15 மணிக்கும் திருப்பலி நடைபெறுகிறது. பங்கு குடும்ப விழா, பாதுகாவலியான தூய கார்மல் அன்னையின் நாள்படி விழாவையொட்டி பத்து நாட்கள் சிறப்பாக நடைபெறுகிறது\nஅருட்பணி.பெனிட்டோ வ பங்குப்பணியாளராகப் பணியாற்றி வருகிறார்கள்.\n\nSection::::கல்வி.\nஇந்த ஊர் 100 சதவிகிதம் எழுத்தறிவுப் பெற்றுள்ளது. பெரும்பாலான மக்கள் கல்லூரிப் படிப்பை முடித்துள்ளார்கள். ஊரின் நடுவே கோயில் வளாகத்தில் 115 ஆண்டுகள் பழமை வாய்ந்த புனித மேரி ஆரம்பக் பள்ளி செயல்ப்பட்டு வருகின்றது.\n\nSection::::சமூகப்பணி.\nஇவ் ஊரில் இயேசுவின் திரு இருதய சபை அருட்கன்னியர்களால் நடத்தப்படுகின்ற ஏழை மாணவர் இல்லம் செயல்பட்டு வருகின்றது. மேலும் அடித்தள முழுவளர்ச்சி சங்கம் என்ற அமைப்பின் மூலம் பங்கிலுள்ள ஏழை மாணவர்களுக்கு கல்வி உதவி, குடிசை மாற்றும் திட்டம், மருத்துவ உதவிகள், ஆதரவற்ற முதியோர் உதவி போன்றவை எளிய முறையில் செயல்படுத்தப்பட்டுவருகிறது.\n\nSection::::முரசு அறிவகம்.\nமுரசு அறிவகம் ஊரின் முன்னேற்றத்தில் முக்கியப் பங்கு வகிக்கின்றது. இது 26 ஏப்ரல்,2010 அன்று பணி. ஜோசப் அருள் ஸ்டாலின் தலைமையில், குமரி ஆதவன் எழுச்சி உரையுடன் ஆரம்பிக்கப்பட்டது. தற்போது மறைக்கல்வி மாணவர்கள் இதணை பயன்படுத்தி வருகிறார்கள். இவ் அறிவகத்தில் சுமார் 300 புத்தகங்கள் உள்ளன.\n\nSection::::முரசு இதழ்.\nமுரசு அறிவகத்துடன் இணைந்து முரசு இதழ் மக்களின் அறிவை வளர்க்கும் பணியில் பெரும் பங்கு ஆற்றிவருகின்றது. மக்களின் பங்கெடுப்புடன் வரும் இவ்விதழ் ஒரு பல்சுவை இதழாகும். இது மூன்று மாதாத்திற்கு ஒரு முறை வெளிவருகின்றது.\n\nSection::::குளங்கள்.\nஇந்த ஊர் நீர் வளமும் நிலவளமும் கொண்ட ஊர். இயற்கை வளங்கள் சூழ்ந்த இவ் ஊரைச் சுற்றி 9 குளங்கள் காணப்படுகின்றன. அவைகளின் விவரம்\n\nSection::::கார்மல் சமூக கூடம்.\nகார்மல் சமூக கூடம் ஆலய வளாகத்தில் செயல்பட்டு வருகின்றது. பெரும்பாலும் இவ்வூரில் நடைபெறும் திருமணங்கள், மற்றும் முக்கிய நிகழ்ச்சிகள் அனைத்தும் இச்சமூக நலக் கூடத்திலேயே நடைபெறுகிறது.\n\nSection::::சாலை வசதி.\nஇரண்டு சாலைகள் இவ்வூர் மக்களின் போக்குவரத்து தேவையை பூர்த்தி செய்கின்றது. சாலைகள் விவரம்\n\nSection::::மருத்துவ வசதி.\nபக்கத்திலுள்ள நெய்யூர் மருத்துவமனை இவ்வூர் மக்களின் மருத்துவத் தேவையை பூர்த்தி செய்து வருகின்றது. இம் மருத்துவமனை 1835 ம் ஆண்டு புரோட்டஸ்டாண்டு சபையினரால் தொடங்கப்பட்டது. தறப்போது இவ் மருத்துவமனையில் ஒரு கிளையாக இனடர்நேசனல் கேன்சர் சென்டர் என்ற புற்றுநோய்க்கு மருத்துவம் அளிக்கும் பிரிவும் செயல்பட்டு வருகிறது.\n\n\nSection::::வெளியிணைப்புக்கள்.\nhttp://www.murasancode.in/\n"}
{"id": "89019", "url": "https://ta.wikipedia.org/wiki?curid=89019", "title": "நுணா", "text": "நுணா\n\nநுணா (\"Morinda tinctoria\") அல்லது மஞ்சணத்தி அல்லது மஞ்சள்நாறி (\"இலங்கை வழக்கு\": மஞ்சள்வண்ணா) எனப்படும் ஒருவகை மூலிகை சிறுமரமாகும். இது விதைகள் மூலம் இனப் பெருக்கம் செய்கிறது. சுமார் 15 அடி உயரம் வரை வளரும். தடிப்பான பட்டையும், இதிரடுக்கில் அமைந்த இலைகளையும், நாற்கோண சிறு கிளைகளையும் சிறிய வெண்ணிற மலர்களையும் முடிச்சு முடிச்சாக்காய்களையும் கருப்பு நிறப் பழங்களையும் உடைய மரம். மரத்தின் உட்புறம் மஞ்சள் வண்ணமாயிருக்கும்.\n\n\n"}
{"id": "89020", "url": "https://ta.wikipedia.org/wiki?curid=89020", "title": "துத்திக்கீரை", "text": "துத்திக்கீரை\n\nதுத்திக்கீரை அல்லது வட்டத்துத்தி (\"Abutilon indicum\" , \"Indian Mallow\") புதர் கையைச் சார்ந்த செடி ஆகும். துத்தி விதை மூலம் இனப்பெருக்கம் அடைகின்றது. துத்திக்கீரையில் இலை, வேர்,பட்டை, பூ ஆகியவை பயன் தரும் பகுதிகள் ஆகும். இதில் சிறுதுத்தி, மலைத்துத்தி, பெருந்துத்தி, வாசனைத்துத்தி, அரசிலைத்துத்தி, கருந்துத்தி, பணியாரத்துத்தி, பொட்டகத் துத்தி எனப் பல வகைகள் உள்ளன.\nSection::::பெயர்கள்.\nஇதற்கு கக்கடி, கிக்கசி, அதிபலா போன்ற வேறுபெயர்களும் உண்டு. ‘துத்தி’ என்றால் உண்ணக்கூடியது என்ற பொருளை அகராதி தருகிறது.\nSection::::விளக்கம்.\nதுத்தியானது புதர்ச் செடி வகையாகும்.இவை அகன்ற இதய வடிவமுடைய இலைகளைக் கொண்டதாகவும், அதன் விளிம்புகளில் ரம்பங்கள் போன்ற அமைப்புகளைக் கொண்டதாக காணப்படும். இதன் பூக்கள் மஞ்சள் நிறத்தில் காட்சி தரும். தாவரத்தின் அனைத்துப் பகுதிகளிலும் ரோம வளரிகள் உள்ளன. சிறுபிளவுகள் கொண்ட பெரிய ‘தோடு’ போன்ற இதன் காய்கள் வித்தியாசமான தோற்றம் கொண்டவை.\n"}
{"id": "89026", "url": "https://ta.wikipedia.org/wiki?curid=89026", "title": "அமலா (நடிகை)", "text": "அமலா (நடிகை)\n\nஅமலா (பிறப்பு:செப்டம்பர் 12, 1968), இந்தியத் திரைப்பட நடிகை ஆவார். தமிழ், தெலுங்கு, இந்தி, மலையாளம் மற்றும் கன்னட மொழித் திரைப்படங்களில் நடித்துள்ளார்.\n\nSection::::வாழ்க்கை வரலாறு.\nஅமலா ஐரிஷ் தாய்க்கும் பெங்காலி தந்தைக்கும் மகளாக செப்டம்பர் 12, 1968 அன்று மேற்கு வங்கத்தில் பிறந்தார். அவருக்கு ஒரு சகோதரரும் சகோதரியும் உண்டு. விலங்குகள் மேல் கொண்ட அன்பால் 1992ஆம் ஆண்டு அமலா ஐதராபாத் புளு கிராசு இயக்கத்தை தொடங்கினார். 2015இல் அவர் தலைவியாக உள்ளார்.\n\n"}
{"id": "89027", "url": "https://ta.wikipedia.org/wiki?curid=89027", "title": "வெற்றி விழா", "text": "வெற்றி விழா\n\nவெற்றி விழா 1989 ஆம் ஆண்டு வெளிவந்த தமிழ்த் திரைப்படமாகும். இத்திரைப்படத்தில் கமல்ஹாசன், பிரபு, அமலா, குஷ்பூ மற்றும் பலர் நடித்துள்ளனர். இளையராஜா இப்படத்தின் இசையமைப்பாளர் ஆவார். 2017 ஆகஸ்ட் 4ம் தேதி இத்திரைப்படம் டிஜிட்டல் வடிவில் மீண்டும் வெளியானது. \n\n"}
{"id": "89029", "url": "https://ta.wikipedia.org/wiki?curid=89029", "title": "பிரதாப் போத்தன்", "text": "பிரதாப் போத்தன்\n\nபிரதாப் கே போத்தன் (பிறப்பு 13 ஆகஸ்ட் 1952) இந்தியத் திரைப்பட நடிகர், திரைப்பட தயாரிப்பாளர்.\n\nSection::::திருமணம்.\nராதிகாவும் மலையாள நடிகரும் இயக்குநருமான பிரதாப் போத்தனும் இணைந்து நடித்தனர். அப்பொழுது அவர்களுக்கு இடையே காதல் மலர்ந்தது. இருவரும் தம் நண்பர்கள் துணையோடு திருமணம் செய்துகொண்டனர். சில ஆண்டுகளில் அத்திருமணம் முறிந்தது.\n\n"}
{"id": "89031", "url": "https://ta.wikipedia.org/wiki?curid=89031", "title": "செம்பருத்தி (திரைப்படம்)", "text": "செம்பருத்தி (திரைப்படம்)\n\nசெம்பருத்தி 1992 ஆம் ஆண்டு வெளிவந்த தமிழ்த் திரைப்படமாகும். ஆர். கே. செல்வமணி இயக்கத்தில் வெளிவந்த இத்திரைப்படத்தில் பிரசாந்த், ரோஜா, மன்சூர் அலிகான், நாசர் மற்றும் பலர் நடித்துள்ளனர்.\n"}
{"id": "89032", "url": "https://ta.wikipedia.org/wiki?curid=89032", "title": "ரோஜா செல்வமணி", "text": "ரோஜா செல்வமணி\n\nரோஜா செல்வமணி (பி. நவம்பர் 17, 1972) ஒரு இந்தியத் திரைப்பட நடிகை. தமிழ், தெலுங்கு மொழித் திரைப்படங்களில் நடித்துள்ளார். தற்போது ஆந்திராவில் சட்டமன்ற உறுப்பினராக உள்ளார்.\n"}
{"id": "89033", "url": "https://ta.wikipedia.org/wiki?curid=89033", "title": "பாரிஜாதம் (2006 திரைப்படம்)", "text": "பாரிஜாதம் (2006 திரைப்படம்)\n\nபாரிஜாதம் 2006ஆம் ஆண்டு வெளிவந்த தமிழ்த் திரைப்படமாகும். பாக்யராஜ் இயக்கத்தில் வெளிவந்த இத்திரைப்படத்தில் பிருத்விராஜ் சுகுமாரன், சரண்யா பாக்யராஜ் மற்றும் பலரும் நடித்துள்ளனர்.\n"}
{"id": "89038", "url": "https://ta.wikipedia.org/wiki?curid=89038", "title": "சிவமணி", "text": "சிவமணி\n\nசிவமணி தமிழகத்தை சேர்ந்த டிரம்ஸ் இசைக் கலைஞர் ஆவார்.\n\n"}
{"id": "89045", "url": "https://ta.wikipedia.org/wiki?curid=89045", "title": "செல்வராஜா ரஜீவர்மன்", "text": "செல்வராஜா ரஜீவர்மன்\n\nசெல்வராஜா ரஜீவர்மன் (இறப்பு: ஏப்ரல் 29, 2007) யாழ்ப்பாணத்தைச் சேர்ந்த ஒரு ஊடகவியலாளர். யாழ்ப்பாண நகரில் அதியுயர் பாதுகாப்பு வலயப் பகுதியில் வைத்து இவர் சுட்டுக்கொல்லப்பட்டார். சுட்டுக்கொல்லப்படும் போது இவருக்கு வயது 25.\n\nSection::::வாழ்க்கைச் சுருக்கம்.\nயாழ்ப்பாணத்தில் புத்தூர் ஆவரங்கால் என்ற ஊரில் பிறந்த இவர் புத்தூரிலேயே கல்வி கற்று யாழ்ப்பாணப் பல்கலைக்கழகத்தில் வெளிவாரி பட்டப்படிப்பு மாணவனாக இருந்தவர்.\n\nரஜீவர்மன் படுகொலை செய்யப்படும் காலப்பகுதியில் உதயன் பத்திரிகையில் அலுவலகச் செய்தியாளராகப் பணியாற்றினார். யாழ்ப்பாணக் குடாநாட்டில் பத்திரிகைப் பணியென்பது அச்சுறுத்தலுக்குள்ளாகியிருந்த காலப்பகுதியில் பணியாற்றியவர். தினமும் இலங்கை மனித உரிமைகள் ஆணைக்குழு மற்றும் யாழ்.சிவில் சமூக அமைப்புக்களின் காரியாலயங்களுக்கும் செய்தியாளனாக சென்று வெளிக்கொண்டு வருவதில் இவர் பெரும் பணியாற்றியவர்.\n\nSection::::ஊடகத்துறையில்.\n”நமது ஈழநாடு” பத்திரிகை குடாநாட்டில் ஆரம்பிக்கப்பட்ட சமயத்தில் அலுவலகச் செய்தியாளராக இணைந்து கொண்ட ரஜீவர்மன் மூன்று ஆண்டுகளில் அப்பத்திரிகையில் உதவி ஆசிரியராக பதவி உயர்த்தப்பட்டார். எனினும் நமது ஈழநாடு பத்திரிகை மூடப்பட்ட நிலையில் அங்கிருந்து யாழ் தினக்குரல் பத்திரிகையில் தனது பணியைத் தொடர்வதற்காக இணைந்து கொண்ட போதும் அங்கிருந்து பணியாற்றுவதில் இவருக்கு ஏற்ற சந்தர்ப்பம் கிட்டாத நிலையில் உதயன் பத்திரிகையில் தன்னை இணைத்துக்கொண்டார். உதயன் பத்திரிகையில் அந்நிறுவனத்தின் ஆட்சேர்ப்பு வரையரைக்கிணங்க அலுவலகச் செய்தியாளராகப் பணியாற்றினார். இவர் யாழ்ப்பாணத்தில் மூத்த பத்திரிகையாளர் ச. ராதேயன் மற்றும் கானமயில்நாதன், இளம்பத்திரிகை ஆசிரியர் கண்ணன் ஆகியோரிடம் இளநிலைப் பத்திரிகையாளராகப் பணியாற்றி தொழிலை கற்றுள்ளார்.\n\nSection::::படுகொலை.\n2007 ஏப்ரல் 28 ஆம் நாள் சனிக்கிழமை இரவு \"உதயன்' ஆசிரிய பீடத்தில் தமது பணியை முடித்துக்கொண்டு அடுத்த நாள் காலையில் அலுவலகத்திலிருந்து புறப்பட்டார். காலை 10 மணியளவில் யாழ்ப்பாண நகரின் அதியுயர் பாதுகாப்பு வலயப் பகுதியில் யாழ்ப்பாணம் ஸ்ரான்லி வீதியில் இராசாவின் தோட்ட வீதியிலிருந்து சுமார் ஐம்பது யார் தூரத்தில் அவர் வந்துகொண்டிருந்தபோது இனந்தெரியாதோரால் சுடப்பட்டார். அவ்விடத்திலேயே அவர் மரணமானார்.\n\nSection::::நிதி உதவி.\nயாழ்ப்பாணத்தில் சுட்டுக்கொல்லப்பட்ட ஊடகவியலாளர் செவ்வராஜா ரஜீவர்மனின் குடும்பத்துக்கு நிதி உதவியொன்றை இலங்கைத் தமிழ் ஊடகவியலாளர் ஒன்றியம் 19-04-2011 அன்று வழங்கியது.\n\n"}
{"id": "89046", "url": "https://ta.wikipedia.org/wiki?curid=89046", "title": "சோபனா", "text": "சோபனா\n\nசோபனா (பிறப்பு - மார்ச் 21, 1966) தென்னிந்தியத் திரைப்பட நடிகை ஆவார். மலையாள மொழித் திரைப்படம் மூலம் திரைப்படத்துறைக்கு அறிமுகமானர் ஷோபனா. தமிழ், தெலுங்கு, மலையாளம் மற்றும் ஆங்கிலப் படங்களிலும் நடித்துள்ளார். இவர் ஒரு புகழ்பெற்ற நாட்டியக் கலைஞரும் ஆவார்.\n\n\n"}
{"id": "89048", "url": "https://ta.wikipedia.org/wiki?curid=89048", "title": "பத்மபிரியா (நடிகை)", "text": "பத்மபிரியா (நடிகை)\n\nபத்மபிரியா தென்னிந்தியத் திரைப்பட நடிகை ஆவார். இவர் தமிழ், மலையாளம், வங்காளம், தெலுங்கு போன்ற மொழிப்படங்களில் நடித்து வரும் இவர் பல மாநில, தேசிய விருதுகளை வென்றுள்ளார். சீனு வசந்தி இலட்சுமி என்னும் தெலுங்கு திரைப்படம் மூலம் திரை உலகிற்கு அறிமுகம் ஆனவர்.\n\nSection::::பிறப்பு.\nபத்மபிரியா தில்லியில் வசித்த தமிழ் பெற்றோரின் மகள் ஆவார். இவரின் தந்தை ஜானகிராமன், இந்திய ராணுவத்தில் பணிபுரிந்தவர் மற்றும் தாய் விஜயா ஆவார். பத்மபிரியா தில்லியில் பிறந்து, பஞ்சாப்பில் வளர்ந்தார்.\n"}
{"id": "89050", "url": "https://ta.wikipedia.org/wiki?curid=89050", "title": "சரோஜாதேவி", "text": "சரோஜாதேவி\n\nபி. சரோஜாதேவி ஒரு இந்தியத் திரைப்பட நடிகை ஆவார். தமிழ், தெலுங்கு மொழித் திரைப்படங்களில் நடித்துள்ளார். கர்நாடகத்தைச் சேர்ந்த சரோஜா தேவி, ஐம்பதாண்டு காலமாக திரைப்படத் துறையில் உள்ளார்; 200 படங்களுக்கு மேல் நடித்துள்ளார். திரைப்படத்துறையினரால் “கன்னடத்துப் பைங்கிளி”, “அபிநய சரசுவதி” போன்ற அடைமொழிகளால் அழைக்கப்படுகிறார். பல திரைப்பட விருதுகளையும், இந்திய அரசின் பத்மபூஷன், பத்மஸ்ரீ விருதுகளையும் வென்றுள்ளார்.இவர் ஒக்காலிகா்கவுண்டா் சமூகத்தில் பிறந்தவர். \n\nSection::::வாழ்க்கை குறிப்பு.\nதமிழ் சினிமா உலகில் 25 வருடங்களாக முன்னணி நடிகையாக விளங்கியவர். மக்கள் திலகம் எம். ஜி. ஆர், நடிகர் திலகம் சிவாஜி கணேசன், காதல் மன்னன் ஜெமினி கணேசன் ஆகிய 3 பேருடனும் கதாநாயகியாக நடித்து புகழ் பெற்றவர். ஒரு காலத்தில் 'சூப்பர் ஸ்டார்'களை விட அதிகம் சம்பளம் வாங்கியவர் என்ற பெருமைகளை பெற்றவர் நடிகை சரோஜாதேவி. \n\nபெங்களூரைச் சேர்ந்த போலிஸ் அதிகாரி பைரப்பா, ருத்ரம்மா ஆகியோரின் 4-வது மகளாக ராதாதேவி என்ற இயற்பெயருடன் பிறந்தாா். இவருக்கு சரஸ்வதிதேவி, பாமாதேவி, சீதாதேவி, என்ற மூன்று அக்காவும் வசந்தாதேவி என்ற ஒரு தங்கையும் உள்ளனா். இவா் ராதாதேவி என்ற பெயரை திரை உலகிற்காக சரோஜாதேவி என்று பெயரை மாற்றி கொண்டு ஹொன்னப்ப பாகவதர் தயாரித்த 'மகாகவி காளிதாஸ்' என்ற கன்னடப்படத்தில் (1955) கதாநாயகியாக அறிமுகமானார். முதல் படமே அவருக்கு வெற்றிப்படமாக அமைந்தது. அந்த படத்துக்கு தேசிய விருதும் கிடைத்தது. கன்னடப் படத்தில் கதாநாயகியாக அறிமுகமாகிப் புகழ்பெற்ற சரோஜாதேவிக்கு, தமிழ்நாட்டில் பெரிய புகழைத் தேடித்தந்த படம் எம்.ஜி.ஆரின் நாடோடி மன்னன் (1958).\n\nஇதன்பின் ஸ்ரீதரின் 'கல்யாணப் பரிசு' 1959 படத்தில் நடித்து, நட்சத்திர அந்தஸ்து பெற்றார். \n\nSection::::திரைப்பட அனுபவங்கள்.\nஇவர் எம்.ஜி.ஆர் உடன் 26 படங்களிலும் சிவாஜி கணேசன் உடன் 22 படங்களிலும் நடித்துள்ளாா்\nபின்பு ஜெமினி கணேசன், எஸ். எஸ். ராஜேந்திரன், முத்துராமன், ஏ. வி. எம். ராஜன், ஜெய்சங்கர், ரவிசந்திரன், ஆகிய பிரபல நடிகர்கள் உடன் நடித்துள்ளாா். என்றாலும் தமிழில் கதாசிாியா் மா.லட்சுமணன் முதல் மண்ணாங்கட்டி சுப்பிரமணியம் வரை ஜோடியாக இணைந்து நடித்த ஒரே நடிகை சரோஜாதேவி ஆவாா்\n\nஇவா் 1967 ஆம் ஆண்டு ஶ்ரீஹா்ஷா என்பவரை திருமணம் செய்து கொண்டாா். இவா்களுக்கு கௌதமராமசந்திரன், இந்திரா, ஆகிய இருபிள்ளைகளும். புவனேஸ்வாி என்கிற தனது அக்கா சீதாதேவி அவா்களின் மகளை தத்தேடுத்து வளா்த்து வருகிறாா்.\n\nஇவா் திருமணத்திற்கு பிறகு அவா் கணவாின் அனுமதியுடன் நடிக்க ஆரம்பித்தாா். இந்தி, தெலுங்கு, கன்னடம், படங்களில் நடித்தாா்.\n\nஅந்த சமயத்தில் பல மொழி திரைப்படங்களில் நடித்திருந்தாளும் தனது 100வது திரைப்படம் தமிழில் வெளிவர வேண்டும் என்று ஆசைபட்டார் அந்த திரைப்படம் பெண் என்றால் பெண் சரியான சென்டிமென்ட் கதை இருந்தாலும் படத்தில் இரண்டாவது கதாநாயகி வேடத்தில் நடித்ததால் படம் வெற்றி பெறவில்லை.\nஇருந்தபோதிலும் சிவாஜி கணேசன் உடன் 7 படங்களில் இணைந்து நடித்தாா். அவை என் தம்பி, அன்பளிப்பு￼￼, அஞ்சல் பெட்டி 520, அருணோதயம், தேனும் பாலும், பாரம்பரியம்￼￼, ஒன்ஸ்மோர் ஆகிய படங்கள் ஆகும்\n\nஅதில் திருமணத்திற்கு பிறகு சிவாஜி கணேசன் உடன் இணைந்து நடித்த முதல் படமான என் தம்பி படத்தில் சரோஜாதேவி அவா்கள் ஒரு பாடல் காட்சியில் சிவாஜி சாட்டையால் சரோஜாதேவி ஐ அடித்து அட வைக்கும் காட்சியில் நடிக்க வேண்டும். ஆனால் அந்த நேரத்தில் சரோஜாதேவி பிரசவ நிலையில் இருந்ததால் உடல் பருமனாகவும் (குண்டாக) ஆக இருந்தாா்.\n\nஇதை சாிசெய்யும் விதமாக அந்த படத்தில் நடித்த கதாசிாியா் ஜாவர் சீதாராமன் அவா்கள் வெளிநாட்டில் இருந்து வரவழைக்கபட்ட (Short Belt) எனப்படும். உடலையும், வயிற்றையும் குறைத்து ஒல்லியாக காட்டும் ஷாட்பெல்ட் அணிந்து சரோஜாதேவி ஐ நடிக்க வைத்தாா். அதன் பின்பு நடித்த அனைத்து படங்களிலும் சரோஜாதேவி வயிற்றில் ஷாட்பெல்ட் அணிந்து அழகான உடல்தேகத்துடன் நடித்தாா்.\n\nஇந்தியாவில் முதன் முதலாக ஷாட்பெல்ட் அணிந்து நடித்த முதல் நடிகை என்று பெருமைக்குாியவா் நடிகை சரோஜாதேவி அவா்களே ஆவாா்\n\nஆனால் ஷாட்பெல்ட் அணிந்து நடித்த பலன் ஆனது இப்போது சரோஜாதேவி அவா்கள் முதுமையில் மிகவும் இடுப்புவலியினால் சிரமபட்டுவந்தாா் பின்பு அவரது டாக்டா் சுவாதினா அவா்கள் (Hand-Hippunch Massage) ஹான்ட்-ஹிப்பஞ்ச் மசாஜ் மூலமாக சரோஜாதேவியின் இடுப்புவலி ஐ குணம் செய்துவருகிறாா்.\n\nSection::::தனிநபர் தகவல்.\nநிறைவெறிய ஆசை தமிழ் திரைபடங்களில் நடித்தது தனது 100வது படம் தமிழில் அமைந்தது.\n\nமேலும் எம். ஜி. ஆர் இடம் கற்று கொண்ட உதவும் மணப்பான்மை. \n\nசிவாஜி கணேசன் இடம் நடிப்பை பற்றி குறிப்புகள் மற்றும் படப்பிடிப்பின் போது நேரம் தவறாமையும்.\n\nநிறைவெறாத ஆசைகள் கற்பகம் திரைப்படத்தில் முதலில் கதாநாயகி ஆக நடிக்க வைக்க இருந்த போதிலும் நான் பல மொழி திரைப்படங்களில் பிசியாக இருந்ததால். அந்த வாய்ப்பு எனது தொழி கே. ஆர். விஜயாக்கு சென்றது\n\nஅதே போல் செல்வம்￼￼ திரைபடத்தில் கே. ஆர். விஜயா அவர்கள் நடித்த கதாபாத்திரம் நான் நடிக்க ஏங்கிய கதாபாத்திரம்.\n\nஎனக்கு பிடித்தது :- எனது தாயாா் தமிழ் பேசும்போது எனக்கு வரும் சிரிப்பு \n\nஅதை போல் தலையில் மல்லிகைபூ வைத்து அதன் நடுவே எனக்கு பிடித்த ரோஜாபூவை வைப்பது\n\nஎனக்கு பிடிக்காதது :-\nபடப்பிடிப்பின் போது எனக்கு எதிரியாக அமைந்தது பயங்கரமான இடுப்பு வலியும், கடுமையான வயிற்று வலியும் தான் என்று கூறுகிறார் அபிநய சரஸ்வதி சரோஜாதேவி.\n\n\n\nSection::::தேசிய விருதுகள்.\nபிற விருதுகள்\n\n"}
{"id": "89052", "url": "https://ta.wikipedia.org/wiki?curid=89052", "title": "மார்கரெட் அட்வுட்", "text": "மார்கரெட் அட்வுட்\n\nமார்கரெட் அட்வுட் (\"Margaret Atwood\", நவம்பர் 18, 1939) ஒரு கனடிய பெண் எழுத்தாளர் மற்றும் கவிஞர். சமகாலத்திய பெண்ணிய எழுத்தாளர்களில் முதன்மையானவருள் ஒருவராகக் கருதப் படுகிறார். நேசப் புனைவு, வரலாற்றுப் புனைவு, ஊகப்புனைவு, பிறழ்ந்த உலகுப்புனைவு போன்ற பாணிகளில் பல புத்தகங்களை எழுதியுள்ள அட்வுட், உயரிய விருதுகளை வாங்கியுள்ள ஒரு கவிஞரும் கூட. இவற்றைத் தவிர இலக்கிய விமர்சகராகவும், சூழலிய செயல்பாட்டாளராகவும் அறியப்படுகிறார்.\n\nகனடா நாட்டில் ஒட்டாவா நகரில் பிறந்த அட்வுட், டொரொண்டோ பல்கலைக்கழகத்தில் இளங்கலைப் பட்டம் பெற்றார். பின் ஹார்வார்ட் பல்கலைக்கழகத்தின் ராட்கிளிஃப் கல்லூரியில் முதுகலைப் பட்டம் பெற்றார். கல்லூரி காலத்திலேயே அவரது கவிதைப் பதிப்புகள் வெளியாகின. பிரிட்டிஷ் கொலம்பியா பல்கலைக்கழகம், மொண்ட்ரியாலில் உள்ள சர் ஜார்ஜ் வில்லியம்சன் பல்கலைக்கழகம், ஆல்பெர்டா பல்கலைக்கழகம், டொரோண்டோ பல்கலைக்கழகம், அலபாமா பல்கலைக்கழகம், நியூயார்க் பல்கலைக்கழகம் ஆகிய பல்கலைக்கழகங்களில் ஆங்கிலப் பேராசியராகப் பணியாற்றியுள்ளார்.\n\n1987ல் இவரது \"தி ஹாண்ட்மெய்ட்ஸ் டேல்\", அறிபுனைப் படைப்புகளுக்கான ஆர்தர் சி. கிளார்க் விருதை வென்றது. அட்வுட்டின் புத்தகங்களில் அறிபுனை பாணியின் கூறுகள் பல காணப்பட்டாலும் தானொரு அறிபுனை எழுத்தாளரல்ல என்று மறுக்கிறார் அட்வுட். \"தி பிளைண்ட் அசாசின்\", \"ஓரிக்ஸ் அண்ட் கிரேக்\", \"காட்ஸ் ஐ\", \"எலியாஸ் கிரேஸ்\" ஆகியவை இவரது பிற குறிப்பிடத்தக்க படைப்புகள். மேலும் கனடிய தேசிய/பணாட்டு அடையாளத்தைப் பற்றிய அட்வுட்டின் கட்டுரைகள் உலகப்புகழ் பெற்றவை. மான் புக்கர் பரிசுக்கு ஐந்து முறை பரிந்துரைக்கப்பட்டுள்ள அட்வுட் ஒரு முறை அதனை வென்றுள்ளார் (\"தி பிளைண்ட் அசாசின்\", 2000). கனடாவின் உயரிய கவர்னர் ஜெனரல் விருதினையும் இருமுறை வென்றுள்ளார். அட்வுட்டின் படைப்புகள் உலகெங்கும் ஆங்கில இலக்கிய பாடத்திட்டங்களில் இடம் பெற்றுள்ளன.\n\n"}
{"id": "89063", "url": "https://ta.wikipedia.org/wiki?curid=89063", "title": "சுவேதா மோகன்", "text": "சுவேதா மோகன்\n\nசுவேதா மோகன் ஒரு இந்திய பாடகியாவார். இவர் 50-க்கும் மேற்பட்ட தமிழ், தெலுங்கு, மலையாளம், கன்னடம், இந்தி மொழித் திரைப்படங்களில் பாடியுள்ளார். இவர் பாடகி சுஜாதா மோகனின் மகள்.\n\n"}
{"id": "89064", "url": "https://ta.wikipedia.org/wiki?curid=89064", "title": "கவிதா கிருஷ்ணமூர்த்தி", "text": "கவிதா கிருஷ்ணமூர்த்தி\n\nகவிதா கிருஷ்ணமூர்த்தி ஒரு இந்திய பாடகியாவார். இவர் நான்கு முறை பிலிம்பேர் சிறந்த பெண் பின்னணி பாடகிக்கான விருதைப் பெற்றவர். இந்தியாவின் நான்காவது உயரிய விருதான ‘பத்மசிறீ விருதினை’ வென்றவர்.\n\nதிரையிசையோடு, பல்வேறு கலந்திணைப்பு பாடல்கள், பாப், பக்திப் பாடல்கள் என பலவிதமான பாடல்களைப் பாடுகிறார்.\n\nSection::::பிறப்பு.\nகவிதா கிருஷ்ணமூர்த்தி, புது தில்லியில், ஜனவரி மாதம் 25 ஆம் தேதி, 1958 ஆம் ஆண்டில் பிறந்தார். இவருக்குப் பெற்றோரிட்ட பெயர் ‘சாரதா கிருஷ்ணமூர்த்தி’. இவரது தந்தை, கல்வி மற்றும் கலாசார அலுவல்கள் அமைச்சகத்தில் பணிபுரிந்து வந்தார், இவரது தாயார் பாரம்பரிய இந்திய இசையின் மீதும் நடனத்தின் மீதும் பற்றுடைவராக இருந்தார்.\n\nSection::::கல்வி.\nகவிதா கிருஷ்ணமூர்த்தி, முதலில் இந்துஸ்தானி இசையைக் கற்றார். பின் தனது அத்தையிடமிருந்து ‘ரபீந்திர சங்கீத்’ இசைமுறையைப் பயின்றார். தனது பதினோராவது வயது வரை, டெல்லியில் இருந்த அவர், மும்பையில் உள்ள [[புனித சேவியர் கல்லூரியில் பொருளாதாரத்தில் இளங்கலைப் பட்டம் (பி.ஏ ஹானர்ஸ்) பெற்றார்.\n\nSection::::இசை உலகிற்கு வருகை.\nபிரபல இசையமைப்பாளரும் பாடகருமான ஹேமந்த் குமாரின் இசையில் பெங்காலி பாடலை, [[லதா மங்கேஷ்கர்|லதா மங்கேஷ்கருடன்]] தனது ஒன்பது வயதில் பாடினார். தனது கல்லூரியில் நடந்த இசைப் போட்டிகளில் பங்கேற்ற ஒவர், ஹேமந்த் குமார் அவர்களின் மகளான ‘ரணு முகர்ஜி’ என்பவரை சந்தித்தார். அவர் மூலமாக ஹேமந்த் குமாரை மீண்டும் சந்தித்த இவர், மேடைக் கச்சேரிகளில் பாடகியாகப் பாடும் வாய்ப்பைப் பெற்றார். இவரது அத்தையின் தோழியும், நடிகையும், [[ஹேம மாலினி]] அவர்களின் அன்னையுமான ஜெயா சக்கரவர்த்தி, பிரபல இசையமைப்பாளர் லட்சுமிகாந்திடம் அவரை அறிமுகப்படுத்தி வைத்தார்.\n\nSection::::தொழில் வாழ்க்கை.\n1980ல் ‘மாங் பரோ சஜ்னா’ என்ற படத்தில் முதல் பாடலைப் பாடினார். ஆனால் அந்தப் பாடல், அப்படத்தில் இடம் பெறவில்லை. மீண்டும், ஐந்து ஆண்டுகள் கழித்து, ‘ப்யார் ஜுக்தா நஹி’ என்ற படத்தில் ‘தும்சே மில்கர் நா ஜானே க்யூன்’ என்ற பாடலைப் பாடினார். அப்பாடல் பெரும் வெற்றி பெற்றதால், அவருக்குத் தொடர்ந்து பாட வாய்ப்புகள் கிடைத்தன. ‘மிஸ்டர். இந்தியா’ (1987) படத்தில், அவர் பாடிய ‘ஹவா ஹவா’ மற்றும் ‘கர்தே ஹைன் ஹம் ப்யார் மிஸ்டர். இந்தியா சே’ பாடல்கள் அவரை மிகவும் பிரபலபடுத்தின. லக்ஷ்மிகாந்த்-ப்யாரேலாலுடன் இணைந்து பல வெற்றிப் பாடல்களைக் கொடுத்த இவர், ‘1942: எ லவ் ஸ்டோரி’, ‘யாரானா’, ‘அக்னி சாக்ஷி’, ‘பைரவி’, மற்றும் ‘காமோஷி’ போன்ற படங்களில் பல பாடல்களைப் பாடி 90களில் முன்னணி பின்னணிப் பாடகியாக விளங்கினார். பப்பி லஹரி, ஆனந்த்-மிலிந்த், ஏ. ஆர். ரகுமான், இஸ்மாயில் தர்பார், நதீம்- சிரவண் , ஜதின் லலித், விஜூ ஷா மற்றும் அனு மாலிக் எனக் கிட்டத்தட்ட அனைத்து இசையமைப்பாளர்களின் இசையிலும் பாடியுள்ளார்.\n\nSection::::இல்லற வாழ்க்கை.\nகவிதா கிருஷ்ணமூர்த்தி, ஏற்கனவே திருமணமாகி மனைவியை இழந்து, மூன்று குழந்தைகளுக்குத் தந்தையான வயலின் வித்வான் டாக்டர். எல். சுப்ரமணியம் என்பவரை நவம்பர் மாதம் 11 ஆம் தேதி, 1999 ஆம் ஆண்டில் மணமுடித்தார். அவர்கள் இருவருக்கும் குழந்தைகள் ஏதும் இல்லை.\n\n\nSection::::வெளி இணைப்புகள்.\nhttp://www.itstamil.com/kavita-krishnamurthy.html\n\n[[பகுப்பு:இந்தியத் திரைப்படப் பாடகர்கள்‎]]\n[[பகுப்பு:1958 பிறப்புகள்]]\n[[பகுப்பு:2015 பெண்கள் வரலாற்று மாதத்தில் உருவாக்கிய அல்லது மேம்படுத்திய கட்டுரைகள்]]\n[[பகுப்பு:வாழும் நபர்கள்]]\n[[பகுப்பு:தமிழ்ப் பெண்கள்]]\n[[பகுப்பு:பிலிம்பேர் விருதுகள் வென்றவர்கள்]]\n[[பகுப்பு:பத்மசிறீ விருது பெற்றவர்கள்]]"}
{"id": "89065", "url": "https://ta.wikipedia.org/wiki?curid=89065", "title": "வாணி ஜெயராம்", "text": "வாணி ஜெயராம்\n\nவாணி ஜெயராம் (பிறப்பு: நவம்பர் 30, 1945) திரைப்படப் பின்னணிப் பாடகி. இவர் தமிழ், தெலுங்கு, மலையாளம், கன்னடம் உட்பட பல இந்திய மொழிகளில் பாடியுள்ளார்.வாணி ஜெயராம் இந்திய திரைப்படப் பின்னணிப் பாடகி ஆவார். இவரின்\nஇசைப்பயணம் 1971ஆம் ஆண்டு குட்டி ௭ன்ற இந்தி திரைப்படத்தின் மூலம் அறிமுகமானார். அன்று முதல் நான்கு தலைமுறைகளாக பின்னணி பாடி வருகிறார். இந்திய திரைப்படப் பாடல்களை பாடியிருந்தாலும் தனி ஆல்பம் மற்றும் பக்திப்பாடல்களை பாடியுள்ளார். வெளிநாடுகள் சென்று பல இசை நிகழ்ச்சிகளை வழங்கியுள்ளார். \nSection::::சொந்த வாழ்க்கை மற்றும் பின்னணி.\nவாணிஜெயராம் தமிழ்நாட்டில் உள்ள வேலூரில் ஒரு இசைக்குடும்பத்தில் பிறந்தவர். இவரின் தாயார் பெயர் பத்மாவதி.\nSection::::தொடக்கம்.\nதமிழ்த் திரையுலகில் முதன்முதலாக 1974ஆம் ஆண்டு தீர்க்கசுமங்கலி ௭ன்ற திரைப்படத்தில் கவிஞர் வாலி இயற்றிய \"மல்லிகை ௭ன் மன்னன் மயங்கும்\" பாடலை ம. சு. விசுவநாதன் இசையில் பாடினார்.அதன் பின்னர் ஏழு சுவரங்களுக்குள், கேள்வியின் நாயகனே, ௭ன்னுள்ளே ௭ங்கும் ஏங்கும் கீதம், யாரது செல்லாமல் நெஞ்சள்ளி போவது, கவிதை கேளுங்கள் கருவில், போன்ற கடினமான பாடல்களை தமிழ்த்திரையுலகில் பதிவுசெய்துள்ளார். இவர் திரையிசை, பாப், கஜல், பஜனை, நாட்டுப்புறப் பாடல்களும் பாடியுள்ளார்.இவர் தமிழ்நாட்டை சேர்ந்த பாடகி ௭ன்றாலும் தமிழ்,\nதெலுங்கு, கன்னடம், மலையாளம், இந்தி, மராத்தி, ஒடியா, குஜராத்தி மற்றும் பெங்காளி ௭ன பல இந்திய மொழிகளில் பாடல்களை பாடியுள்ளார். \nவாணிஜெயராம் மூன்று முறை சிறந்த பின்னணி பாடகிக்கான இந்திய தேசிய விருதுகளைப் பெற்றுள்ளார். இவர் தமிழ்நாடு, ஆந்திரா, ஒடிசா மற்றும் குஜராத் மாநில விருதுகளையும் சிறந்த பின்னணிப் பாடகிக்கான விருதுகளை பெற்றுள்ளார்.\n\nதனிப்பாடல்கள் தவிர டூயட் பாடல்களை முன்னணி பாடகர்களோடு பாடியிருக்கிறார். \"ஒரே நாள் உன்னை நான் நிலாவில் காண்கிறேன்\", \"பாரதி கண்ணம்மா\", \"பூந்தென்றலே...\", \"நினைவாலே சிலை செய்து உனக்காக வைத்தேன்\" என இவர் பாடிய ஒவ்வொன்றும் முத்து முத்தனாவை..\n\n\n"}
{"id": "89070", "url": "https://ta.wikipedia.org/wiki?curid=89070", "title": "உம்பெர்த்தோ எக்கோ", "text": "உம்பெர்த்தோ எக்கோ\n\nஉம்பெர்த்தோ எக்கோ (\"Umberto Eco\", சனவரி 5, 1932 - பெப்ரவரி 19, 2016) ஓர் இத்தாலிய குறியியலாளர், ஐரோப்பிய இடைக்கால ஆர்வலர், மெய்யியலாளர், இலக்கிய விமர்சகர் மற்றும் எழுத்தாளர்.\n\nஇத்தாலியின் தூரின் பல்கலைக்கழகத்தில் ஐரோப்பிய இடைக்கால மெய்யியல் மற்றும் இலக்கியத்தில் முதுகலைப்பட்டம் பெற்ற எக்கோ, அதே பல்கலைக்கழகத்தில் விரிவுரையாளராகப் (1956-64) பணியாற்றினார். இக்காலகட்டத்தில் இத்தாலியின் தேசிய அலைபரப்பு ஊடக நிறுவனத்தில் பண்பாட்டு ஆசிரியராகவும், இத்தாலிய இராணுவத்திலும் பணியாற்றியுள்ளார். பின்னர் மிலான் நகரின் போம்பியானி பதிப்பகத்தின் அபுனைவு (non-fiction) பிரிவின் ஆசிரியராகவும் பணியாற்றினார். இக்காலகட்டத்தில் தான் குறியியல் பற்றி சிந்திக்கத் தொட்ங்கினார். இத்துறையின் முன்னோடிகளில் ஒருவராகக் கருதப்படுகிறார். ஹார்வார்ட் உட்பட பல பல்கலைக்கழகங்களில் பேராசிரியராகப் பணிபுரிந்துள்ள எக்கோ தற்போது போலோன்யா பல்கலைக்கழகத்தின் கலைத்துறைத் தலைவராகப் பணியாற்றினார்.\n\n1956ல் அவரது முதல் புத்தகம் \"இல் பிராப்ளேமா எஸ்தெடிகோ இன் சான் தொமாஸ்கோ (Il problema estetico in San Tommaso)\" வெளியானது. குறியியல் பற்றியும் இடைக்காலத்தைப் பற்றியும் பல முக்கிய ஆய்வுக் கட்டுரைகளை எக்கோ எழுதியிருந்தாலும், 1980ல் வெளியான \"இல் நொம் டெல்ல ரோசா\" (\"Il nome della rosa\", ஆங்கிலம்: The Name of the Rose) என்ற புதினமே அவருக்கு உலகப்புகழ் பெற்றுத்தந்தது. வரலாற்றுப் புனைவு, இடைக்கால மெய்யியல், இறையியல், துப்பறிவுப் புனைவு என பல பாணிகளின் கூறுகளைக் கொண்டிருக்கும் இப்புதினம், பல மொழிகளில் மொழிபெயர்க்கப்பட்டு, திரைப்படங்களாகவும் எடுக்கப்பட்டுள்ளது. இப்புத்தகத்தின் வெற்றிக்குப் பின்னர் எக்கோ உலகெங்கும் அறியப்படுகிறார்.\n\n\n"}
{"id": "89079", "url": "https://ta.wikipedia.org/wiki?curid=89079", "title": "படர்நிலம்", "text": "படர்நிலம்\n\n\"படர்நிலம்\" (ஆங்கிலம்: Padarnilam)எனபது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில், கல்குளம் வட்டத்தில் மணவாளக்குறிச்சிக்கும், திங்கள் சந்தைக்கும் இடையே அமைந்துள்ள ஒரு சிற்றூர். முன்பு ஒரு காலத்தில் சேர மன்னர்களின் படை நிலமாக விளங்கியது.\n\n\nSection::::ஆலயம்.\nபடர்நிலத்தில் புகழ்பெற்ற பத்தாம் பத்திநாதர் ஆலயம் இரண்டு ஏக்கர் நிலப்பரப்பில் கம்பீரமாக அமைந்துள்ளது.\n\nSection::::பங்குப்பேரவை.\nதமிழகப் பங்குப்பேரவைகளிலேயே முதல்முதலாக இரண்டு முறை ஜனநாயகமுறைப்படி தேர்வுசெய்யப்பட்ட பெண் ஒருவரைக் துணைத்தலைவரைக் கொண்டு பங்குப்பேரவை நிர்வாகம் செயல்படுகிறது\n"}
{"id": "89081", "url": "https://ta.wikipedia.org/wiki?curid=89081", "title": "கல்குளம்", "text": "கல்குளம்\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 6,509 மக்கள் இங்கு வசிக்கின்றார்கள். இவர்களில் 3,121 ஆண்கள், 3,388 பெண்கள் ஆவார்கள். கல்குளம் மக்களின் சராசரி கல்வியறிவு 83.55% ஆகும். கல்குளம் மக்கள் தொகையில் 11.97% ஆறு வயதுக்குட்பட்டோர் ஆவார்கள்.\n"}
{"id": "89082", "url": "https://ta.wikipedia.org/wiki?curid=89082", "title": "மிக்-31", "text": "மிக்-31\n\nமிக்-31 என்பது ஒலியின் வேகத்தை விட மிக வேகமாகச் சென்று இடைமறித்து தாக்கும் விமானம் ஆகும். இவ்விமானம் மிகோயன் குருவிச் நிறுவனத்தால் மிக்-25 விமானத்தை முன்மாதிரியாகக்கொண்டு சோவியத் வான்படைக்காக வடிவமைக்கப்பட்டது. இவ்விமானத்தின் முன்மாதிரி 1975 ஆம் ஆண்டு தயாரிக்கப்பட்டு 1982 ஆம் ஆண்டு சோவியத் வான்படையில் சேர்க்கப்பட்டது. இவ்விமானம் ரஷ்யா மற்றும் கசக்ஸ்தான் வான்படைகளில் சேவையில் உள்ளது\n\n"}
{"id": "89084", "url": "https://ta.wikipedia.org/wiki?curid=89084", "title": "ஜவஹர் நவோதயா வித்தியாலயம்", "text": "ஜவஹர் நவோதயா வித்தியாலயம்\n\nநவோதயா பள்ளி (Jawahar Navodaya Vidyalaya, சுருக்கமாக JNV) திறன்வாய்ந்த மாணவர்களுக்கு சிறப்புக் கல்வி வழங்கும் வண்ணம் இந்திய அரசினால் வடிவமைக்கப்பட்டவையாகும். இது இந்தியாவின் மனிதவள மேம்பாட்டு அமைச்சகத்தின் தன்னாட்சி அமைப்பான நவோதயா வித்யாலய சமிதியினால் நடத்தப்படுகிறது. தனியார் நடத்தும் சிறப்புப் பள்ளிகளுக்கு இணையான தரம் கூடியக் கல்வித்திட்டத்தை சிற்றூர் சிறார்களும், அவர்களது குடும்ப வருமானம், சமூகநிலை எத்தகையதாக இருப்பினும், பெற்றிடவேண்டும் என்ற குறிக்கோளுடன் இத்திட்டம் உருவாக்கப்பட்டது. \n\nSection::::சிறப்புகள்.\nஇப்பள்ளிகள் தமிழகத்தைத் தவிர்த்து நாட்டின் பல இடங்களில் அமைந்துள்ளன. 2010 வரை ஏறத்தாழ 593 பள்ளிகள் நிறுவப்பட்டுள்ளன. மாவட்ட அளவில் நடத்தப்படும் அனைத்திந்திய நுழைவுத்தேர்வு மூலம் தேர்ந்தெடுக்கப்படும் மாணவர்களுக்கு பல்துறை திறன்களிலும் கல்வி வழங்கப்படுகிறது.\n\nஇந்த நவோதயா பள்ளிகள் அந்த அந்த மாவட்ட ஆட்சியரின் நேரடி கண்காணிப்பில் செயல்படுவதுடன், மாவட்டத்தின் மாதிரி பள்ளிகளாகவும் செயல்படும். மாணவ, மாணவிகள் இரு பாலரும் தனி, தனி விடுதிகளில் தங்கி பயிலும் மத்திய கல்வி வாரிய முறையில் பயிற்றுவிக்கப்பட்டு வருகின்றது.\n\nபடிப்பில் திறமை வாய்ந்த கிராமப்புற மாணவ, மாணவியருக்கு இலவச கல்வியுடன் உணவு, உடை, உறைவிடம், சீருடை, காலணிகள், புத்தகங்கள், எழுது பொருட்கள், எல்லா பொருட்களும் வழங்குவதுடன் மருத்துவமும் இலவசமாகக் கொடுக்கப்படுகின்றது.\n\nமாணவ, மாணவியர்கள் பொது நுழைவுத் தேர்வு மூலம், அவர்கள் படித்த தாய்மொழியிலே, 6ம் வகுப்பிற்கு தேர்ந்தெடுக்கப்படுகின்றனர். இந்த பள்ளிகளில் இந்தி உள்ளிட்ட மும்மொழித் திட்டத்தில் பயிலும் வாய்ப்புகளும் உண்டு. ஆனால் 10ம் வகுப்பு இறுதித் தேர்வுக்கு இந்தி கட்டாயம் இல்லை.\n\nஇந்த பள்ளிகளில் 6ம் வகுப்பு முதல் 12ம் வகுப்பு வரை ஒவ்வொரு வகுப்பிலும் 40 மாணவர் கொண்ட 2 பிரிவுகளாக, வகுப்பிற்கு 80 மாணவ, மாணவியர் பயில்கின்றனர். இவர்களில் 33% மகளிர், தாழ்த்தப்பட்டோர் 15%, மலைசாதியினர் 7.5% ஆகும். அது போன்று கிராமப்புற மாணவ, மாணவியர் 75%, இதர பிரிவினர் 24% மாணவ, மாணவிகளாக இந்த பள்ளிகளில் சேர்த்து கொள்ளப்படுவார்கள்.\n\nSection::::வரலாறு.\nகிராமப்புர மாணவர்களிடையே ஆட்சித்திறனை வளர்த்தெடுக்கும் விதமாக நரசிம்ம ராவ் முனைப்பால் இத்திட்டம் வடிவமைக்கப்பட்டு ராஜிவ் காந்தி பிரதமராக இருந்தபோது 1985ஆம் ஆண்டு முதலில் நிறுவப்பட்டது. துவக்கத்தில் \"நவோதயா வித்யாலயங்கள்\" என்று பெயர்சூட்டப்பட்டிருந்த இப்பள்ளிகளுக்கு பின்னர் \"ஜவஹர் நவோதயா வித்யாலயங்கள் \" என ஜவகர்லால் நேருவின் நூற்றாண்டு பிறந்தவிழாக் கொண்டாட்டங்களின் போது மறுபெயரிடப்பட்டது.\n\n"}
{"id": "89088", "url": "https://ta.wikipedia.org/wiki?curid=89088", "title": "க. அ. நீலகண்ட சாத்திரி", "text": "க. அ. நீலகண்ட சாத்திரி\n\nகல்லிடைக்குறிச்சி அய்யா நீலகண்ட சாத்திரி (\"K. A. Nilakanta Sastri\", கே. ஏ. நீலகண்ட சாஸ்திரி, ஆகத்து 12, 1892 - சூன் 15, 1975) ஒரு இந்திய வரலாற்றாளர் மற்றும் திராவிடவியலாளர். இவர் தென்னிந்திய வரலாற்றாளர்களுள் குறிப்பிடத்தக்கவர்.\n\nSection::::வாழ்க்கைக் குறிப்பு.\nநீலகண்ட சாத்திரி திருநெல்வேலி மாவட்டத்திலுள்ள கல்லிடைக்குறிச்சி என்ற ஊரில் ஓர் ஏழை பிராமணக் குடும்பத்தில் பிறந்தவர். திருநெல்வேலி இந்து கல்லூரியில் இடைநிலை வகுப்பை (FA) முடித்து விட்டு மேற்படிப்பைச் சென்னை கிருத்துவக் கல்லூரியில் தொடர்ந்தார். முதுகலைப் பட்டத்தில் (எம்.ஏ) சென்னை மாநிலத்திலேயே முதல் மாணவனாகத் தேர்ச்சி பெற்றார். 1913 முதல் 1918 வரை இந்துக் கல்லூரியில் விரிவுரையாளராகப் பணிபுரிந்தார். 1918-20 காலகட்டத்தில் வாரணாசி இந்து பல்கலைக்கழகத்தில் வரலாற்றுப் பேராசிரியராக வேலை பார்த்தார். அதன் பின்பு புதிதாகத் தொடங்கப்பட்ட அண்ணாமலை பல்கலைக்கழகத்தின் கலைக்கல்லூரியின் முதல்வராகப் பொறுப்பேற்றார். பிறகு 1929ல் திருச்சி நேஷனல் கல்லூரியில் பேராசிரியராகப் பணிபுரிந்தார். அதே ஆண்டு சென்னை பல்கலைக்கழகத்தில் வரலாறு மற்றும் தொல்லியல் பேராசியராகச் சாக்கோட்டை கிருஷ்ணசாமி அய்யங்காருக்குப்பின் பதவியேற்று 1946 வரை பணிபுரிந்தார்.\n\n1952 முதல் 1955 வரை மைசூர் பல்கலைக்கழகத்தில் இந்தியவியல் பேராசிரியராக இருந்தார். 1954ல் மைசூர் மாநிலத்தின் தொல்லியல் துறையின் கெளரவ இயக்குனராக நியமிக்கப்பட்டார். 1950களின் ஆரம்பத்தில் அகில இந்திய கீழைத்தேய மாநாட்டின் தலைவராக இருந்தார். 1957 -1972 வரை இவர் யுனெஸ்கோவின் தென்னிந்தியப் பாரம்பரிய கலாச்சார நிறுவனத்தின் இயக்குனராகப் பணிபுரிந்தார். 1957ல் இவருக்கு பத்ம பூஷண் விருது (இந்தியப் பொதுமக்களுக்கு அளிக்கப்படும் மூன்றாவது உயரிய விருது) அளிக்கப்பட்டது. 1959 ல் கோடைப்பருவத்தில் சிக்காகோ பல்கலைக்கழகத்திற்குச் சென்று தென்னிந்திய வரலாறு பற்றிப் பல சொற்பொழிவுகள் ஆற்றினார். இவர் 1975ல் காலமானார்.\n\nSection::::விமரிசனங்கள்.\nபுகழ் பெற்ற வரலாற்றாளர் ஆர். எஸ். சர்மா, க. அ. நீலகண்ட சாத்திரி ஒரு மீட்டுருவாக்குபவர் (revivalist) அல்லர் என்றும் அவரது புத்தகம் தென்னிந்திய வரலாறு ஆதாரப்பூர்வமானது என்றும் கூறியுள்ளார். தமிழ் வரலாற்றாளரான ஆ. இரா. வேங்கடாசலபதி, இருபதாம் நூற்றாண்டில் தமிழ் நாட்டின் சிறந்த வரலாற்றாளராக நீலகண்ட சாத்திரியைக் கருதுகிறார். 1915ல் வங்காள வரலாற்றாளர் ஜாதுநாத் சர்க்கார், \"கன்ஃபஷன்ஸ் ஆஃப் அ ஹிஸ்டரி டீச்சர்\" (\"மாடர்ன் ரிவ்யூ\" இதழ்) என்ற கட்டுரையில் வட்டார மொழிகளில் வரலாற்றுப் படைப்புகள் அதிகம் இல்லை என்றும் வட்டார மொழிகளில் வரலாற்றுப் புத்தகங்கள் அவசியம் வெளிவர வேண்டும் மற்றும் வரலாற்றுப் பாடம் வட்டார மொழிகளில் பயிற்றுவிக்கப் பட வேண்டும் எனவும் குறிப்பிட்டிருந்தார். அப்போது திருநெல்வேலியில் ஆசிரியராக இருந்த நீலகண்ட சாத்திரி தமிழைவிட ஆங்கிலம் தான் தன் கருத்துக்களை எழுத வசதியாக இருப்பதாகவும் வட்டார மொழிகள் அந்த அளவுக்கு வளமானதாக இல்லாததுதான் அதற்குக் காரணம் எனவும் சர்க்காரின் கருத்துக்கு மறுப்புத் தெரிவித்து செய்தித்தாளில் எழுதினார். சாத்திரியின் இக்கருத்துக்கள் சுப்பிரமணிய பாரதியின் வன்மையான கண்டனத்துக்குள்ளாயின.\n\nநீலகண்ட சாத்திரிக்கு ஆழமான தமிழ் அறிவு கிடையாது என்றும் தமிழ் இலக்கியங்களைச் ச. வையாபுரிப்பிள்ளையின் உரைகளின் துணையோடுதான் புரிந்து கொள்ள முடிந்தது என்றும் வேங்கடாசலபதி கூறுகிறார். இதனால் நீலகண்ட சாத்திரியால் காலமாற்றத்துக்கு ஏற்றவகையில் தமிழ் வார்த்தைகளுக்குப் பொருள் கொள்ள இயலவில்லை என்றும் அவர் கருதுகிறார். மேலும் சாத்திரியின் காலத்தில், தமிழ் நாட்டில் கிடைத்த ஆதாரங்களை வேறு களங்களில் உள்ள ஆதாரங்களோடு ஒப்பிட்டு ஆராயும் பழக்கம் வரலாற்றியலில் இருக்கவில்லை எனவும் அவர் கூறுகிறார்.\n\nSection::::எழுதிய நூல்கள்.\nஇவர் தென்னிந்திய வரலாறுபற்றி 25 நூல்கள் எழுதியுள்ளார்.\n\n"}
{"id": "89090", "url": "https://ta.wikipedia.org/wiki?curid=89090", "title": "பி. ஜி. கெர்", "text": "பி. ஜி. கெர்\n\nபாலாசாகிப் கங்காதர் கெர் (Balasaheb Gangadhar Kher, பரவலாக B. G. Kher) (மராத்தி:बाळासाहेब गंगाधर खेर) (ஆகத்து 24, 1888 - மார்ச் 8, 1957, ) இந்தியாவின் தற்போதைய மகாராட்டிரம் மற்றும் குசராத்தை உள்ளடக்கிய பம்பாய் மாகாணத்தின் முதல் பிரதம மந்திரியாக (அக்காலத்தில் மாநில முதல்வர்கள் அவ்வாறு அழைக்கப்பட்டனர்) இருந்தவர். 1954ஆம் ஆண்டு இந்திய அரசு அவருக்கு பத்ம விபூசண் விருது வழங்கியது. வழக்கறிஞராகவும் சமூகசேவகராகவும் அரசியல்வாதியாகவும் விளங்கிய கெர் பழகுவதற்கு இனியவர் என்று பெயர் பெற்றவர்.\n\nSection::::இளமை வாழ்வு.\nபாலாசாகிப் கங்காதர் கெர் ஓர் நடுத்தரக் குடும்பத்தில் ஆகத்து 24, 1888இல் இரத்னகிரியில் பிறந்தார்.புனேயில் பள்ளிப்படிப்பும் மும்பை வில்சன் கல்லூரியில் 1908ஆம் ஆண்டு இளங்கலைப் படிப்பும் முடித்தார். வடமொழியில் சிறந்த தேர்ச்சி பெற்றதற்கு பரிசுகளும் பெற்றுள்ளார்.\nSection::::அரசியல் வாழ்வு.\n1922ஆம் ஆண்டு சுவராஜ் கட்சியின் மும்பை செயலாளராக தமது அரசியல் வாழ்வைத் தொடங்கினார். ஒத்துழையாமை இயக்கத்தின்போது 1930ஆம் ஆண்டில் கைது செய்யப்பட்டு எட்டு மாதங்கள் கடுங்காவல் தண்டனை பெற்றார். மீண்டும் 1932ஆம் ஆண்டில் கைது செய்யப்பட்டு இரண்டாண்டுகள் கடுங்காவல் தண்டனை விதிக்க பெற்றார். 19வெள்ளையனே வெளியேறு இயக்கத்தின்போது 1942ஆம் ஆண்டு மீண்டும் சிறை சென்று சூலை14,1944 அன்று விடுதலையானார். மார்ச் 30,1946 மீண்டும் பம்பாய் மாகாண பிரதமராக பொறுப்பேற்றார். ஏப்ரல் 21,1952 வரை இப்பதவியில்இருந்தார்.மார்ச் 8, 1957ஆம் ஆண்டு புனேயில் இயற்கை எய்தினார்.\n"}
{"id": "89095", "url": "https://ta.wikipedia.org/wiki?curid=89095", "title": "கே. எம். முன்ஷி", "text": "கே. எம். முன்ஷி\n\nகன்னையாலால் மனேக்லால் முன்ஷி (கே. எம். முன்ஷி) (\"Kanhaiyalal Maneklal Munshi\", குசராத்தி: કનૈયાલાલ માણેકલાલ મુનશી) (திசம்பர் 30, 1887 - பிப்ரவரி 8, 1971) குசராத் மாநிலத்தைச் சேர்ந்த ஓர் இந்திய விடுதலை இயக்கத்தில் பங்கேற்ற கல்வியாளர், அரசியல்வாதி மற்றும் எழுத்தாளர்.\n\nதொழில்முறை வழக்கறிஞரான இவர் பின்னாளில் இலக்கியம் மற்றும் அரசியலில் ஈடுபாடு கொண்டார். குசராத் இலக்கியத்தில் மிகவும் அறியப்பட்டவர். மகாத்மா காந்தியின் ஆசியுடன், கே. எம். முன்ஷி 1938ல் பாரதிய வித்தியா பவன் எனும் கல்வி அறக்கட்டளையை நிறுவினார்.\n\n\n"}
{"id": "89099", "url": "https://ta.wikipedia.org/wiki?curid=89099", "title": "ஆளுர்", "text": "ஆளுர்\n\nஆளுர் பேருராட்சி அதிகமாக வேளாண்மையைச் சாந்துள்ளது. ஆளுர் பேருராட்சிக்குட்பட்ட சுங்கான்கடையில் தொழிற்கல்வி நிலையங்கள் உள்ளன. வீராணி ஆளுர் தொடருந்து நிலையம் கன்னியாகுமரி - திருவனந்தபுரம் செல்லும் இருப்புப்பாதையில் அமைந்துள்ளது. இது நிரந்தர பயணிகள் நிறுத்துமிடமாக உள்ளது\n\nSection::::அமைவிடம்.\nஆளூர் பேரூராட்சி, கன்னியாகுமரியிலிருந்து 8 கிமீ தொலைவிலும்; நாகர்கோவிலிருந்து 8 கிமீ தொலைவிலும் உள்ளது.\n\nSection::::பேரூராட்சியின் அமைப்பு.\n8.1 கிமீ பரப்பும், 15 வார்டுகளும், 29 தெருக்களும் கொண்ட இப்பேரூராட்சி குளச்சல் (சட்டமன்றத் தொகுதி)க்கும், கன்னியாகுமரி மக்களவைத் தொகுதிக்கும் உட்பட்டது.\n\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 5033 வீடுகளும், 15063 மக்கள்தொகையும் கொண்டது. \n"}
{"id": "89100", "url": "https://ta.wikipedia.org/wiki?curid=89100", "title": "தமிழகத்தில் திராவிடக் கட்சிகளின் ஆட்சி", "text": "தமிழகத்தில் திராவிடக் கட்சிகளின் ஆட்சி\n\nதமிழகத்தில் திராவிடக் கட்சிகளின் ஆட்சி 1960களிலிருந்து எழுச்சி பெற்றுள்ளது. துவக்கத்தில் திராவிடக் கட்சிகளின் அரசியல் ஆதிக்கமும் வளர்ச்சியும் மெதுவாக முன்னேறி திராவிட முன்னேற்றக் கழகம் 1967ஆம் ஆண்டு தனிப்பெரும்பான்மையுடன் ஆட்சி அமைவதில் முடிந்தது. 1970களில் திராவிட இயக்கங்களில் பிளவுகள் ஏற்பட்டு ஒன்றொன்றிற்கொன்று எதிர்நிலைகளை எடுத்தாலும் மாநில ஆட்சி ஏதாவதொரு திராவிடக் கட்சியிடம்தான் உள்ளது.1960களில் திராவிடக் கட்சிகளுக்கு கிடைத்த மக்கள் ஆதரவிற்கு பல காரணங்கள் இருந்தன;நடுவண் அரசில் காங்கிரசுக் கட்சியின் வீழ்ச்சி,திராவிடக் கட்சிகள் சுட்டிய நாட்டின் வடக்கு-தெற்கு பகுதிகளுக்கிடையேயான வளர்ச்சி வேறுபாடு ஆகியனவும் அவற்றில் சில. தமிழகத்திலும் இந்தித் திணிப்பு எதிர்ப்புப் போராட்டம் தொடர்பான நிகழ்வுகள் காங்கிரசு ஆட்சிக்கு பொதுமக்களிடையே அதிருப்தியை ஏற்படுத்தியிருந்தன. அறிஞர் அண்ணாதுரையின் பிரிவினைவாதத்தைத் தவிர்த்த அரசியல், திராவிடக் கட்சிகளின் திரைப்படத் துறை பங்கு ஆகியனவும் நேர்மறையான தாக்கத்தை ஏற்படுத்தி யிருந்தன. விடுதலைக்குப் பிறகு பிறந்து முதல்முறை வாக்குரிமை பெற்றிருந்த இளைஞர்களின் மாற்றத்தை விரும்பிய மனப்பாங்கும் ஓர் \nகாரணியாக அமைந்திருந்தது.\n"}
{"id": "89124", "url": "https://ta.wikipedia.org/wiki?curid=89124", "title": "அக்டோபர் 2010 சுமாத்திரா நிலநடுக்கம்", "text": "அக்டோபர் 2010 சுமாத்திரா நிலநடுக்கம்\n\nஅக்டோபர் 2010 சுமாத்திரா நிலநடுக்கம் என்பது இந்தோனேசியாவின் சுமாத்திராக் கரையில் 2010 அக்டோபர் 25 இல் இடம்பெற்ற 7.7 அளவு நிலநடுக்க நிகழ்வைக் குறிக்கும். இது உள்ளூர் நேரப்படி இரவு 09:42 மணிக்கு (14:42 UTC) இடம்பெற்றதாக ஐக்கிய அமெரிக்க நிலவியல் கணிப்பு தெரிவிக்கிறது. சுமாத்திராவில் மென்டவாய் தீவுகளுக்கு அருகே பெங்கூலுவுக்கு மேற்கே 240 கிமீ தூரத்தில் இந்நிலநடுக்கம் பதிவாகியது. இதன் ஆழம் 20.6 கிமீ ஆகும்.\n\nசுனாமி எச்சரிக்கையை இந்தோனேசிய காலநிலை அவதானிப்பு நிலையம் விடுத்தது. பசிபிக் சுனாமி எச்சரிக்கை மையத்தின் அறிக்கையின்படி இந்நிலநடுக்கம் \"குறிப்பிடத்தக்களவு\" ஆழிப்பேரலையைத் தோற்றுவித்துள்ளது. மென்டவாய் தீவுகளில் உள்ள சுற்றுலா மையத்தில் இரண்டு படகுகள் மோதி விபத்துக்குள்ளானது.. குறைந்தது 113 பேர் இறந்துள்ளதாக அதிகாரபூர்வமாக அறிவிக்கப்பட்டது, மேலும் 500 இற்கும் அதிகமானோரைக் காணவில்லை. முண்டெய் என்ற கிராமத்தில் 80 விழுக்காடு கட்டடங்கள் சேதமடைந்தன.\n"}
{"id": "89128", "url": "https://ta.wikipedia.org/wiki?curid=89128", "title": "மெந்தாவாய் தீவுகள் பதிலாட்புலம்", "text": "மெந்தாவாய் தீவுகள் பதிலாட்புலம்\n\nமெந்தாவாய் தீவுகள் (\"Mentawai Islands\") இந்தோனேசியாவில் சுமாத்திராவின் மேற்கில் அமைந்துள்ள தீவுக்கூட்டம் ஆகும். இதில் கிட்டத்தட்ட 70 தீவுகளும் சிறுதீவுகளும் உள்ளன. சிபெருத் (4,030 கிமீ²) என்பது இதில் உள்ள பெரிய தீவாகும். சிப்பூரா, வடக்கு பகாய், தெற்கு பகாய் ஆகியன இங்குள்ள ஏனைய முக்கிய தீவுகள். இத்தீவுகள் சுமாத்திராக் கரையில் இருந்து கிட்டத்தட்ட 150 கிமீ தூரத்தில் மெந்தாவாய் நீரிணைக்குக் குறுக்கே அமைந்துள்ளது. இத்தீவுகளின் பழங்குடி மக்கள் மெந்தாவாய் மக்கள் என அழைக்கப்படுகின்றனர். சுற்றுலாத் துறைக்கு, குறிப்பாக கடலலை சறுக்கல் விளையாட்டுக்கு இத்தீவுகள் பேர் பெற்றவை.\n\n\n"}
{"id": "89144", "url": "https://ta.wikipedia.org/wiki?curid=89144", "title": "சிறுவாச்சூர் மதுரகாளியம்மன் கோவில்", "text": "சிறுவாச்சூர் மதுரகாளியம்மன் கோவில்\n\nசிறுவாச்சூர் மதுரகாளியம்மன் கோவில் என்பது தமிழ் நாட்டில், பெரம்பலூர் மாவட்டத்தில், பெரம்பலூரில் இருந்து ஐந்து கிலோமீட்டர் தொலைவில் உள்ள சிறுவாச்சூர் எனும் ஊரில் அமைந்துள்ள ஒரு அம்மன் கோயிலாகும். திருச்சிராப்பள்ளி மாவட்டத்தில் உள்ள தொட்டியம் எனும் ஊரிலும் இப்பெயரிலான ஒரு கோவில் உள்ளது.\n\nSection::::தல வரலாறு.\nதன் கணவனை ஆராயாமல் கொன்ற பாண்டியனிடம் நீதிகேட்டு, கோபத்துடன் மதுரையை எரித்தாள் கண்ணகி. பின்னர் அங்கிருந்து புறப்பட்டுச் சென்றபோது வழியில் இருந்த செல்லியம்மன் கோயிலில் அன்றிரவு தங்கத் தீர்மானித்தாள். அங்கு தங்கியிருந்தபோது, அன்றிரவு செல்லியம்மன் தன் கருவறையிலிருந்து வெளிப்பட்டு, கண்ணகியிடம் வந்து, “பெண்ணே நீ இங்கு தங்கக் கூடாது” என்றார். காரணம் கேட்ட கண்ணகியிடம், தான் ஒரு மந்திரவாதியின் பிடியில் சிக்கி இருப்பதாகவும், தனது பக்தியால் தன்னிடம் பல வரங்களைப் பெற்ற அவன், ஒரு கட்டத்தில் மந்திரங்கள் மூலம் தன்னையே அவனுக்கு அடிமையாக்கி விட்டதாக கூறினார். மேலும் தனது அழிவுச் செயல்களுக்கு அவன் தன்னைப் பயன்படுத்தத் துடிப்பதாகவும். இந்த நிலையில் நீ இங்கு இருப்பதை பார்த்தால் அது உனக்கு ஆபத்து என்றார். \n\nசெல்லியம்மனின் நிலையைக் கண்டு கண்ணகி மனம் வருந்தினாள். சற்று நேரத்தில் கோயிலுக்கு வந்த மந்திரவாதி, செல்லியம்மனை வெளியே வருமாறு அழைத்தான். திடீரென அவன் எதிரில் வாளோடு வந்த கண்ணகி, அவன் கழுத்தைத் துண்டித்தாள். வந்தது கண்ணகியல்ல, அவள் உருவத்தில் குடியேறிய காளியம்மன்தான் என்பதை உணர்ந்த மந்திரவாதி அவளிடம் இறுதியாக ஒரு வரம் வேண்டினான். அதன்படி இந்த ஆலயத்தில் தனக்கு ஒரு சமாதி அமைக்கப்பட வேண்டும் என்றும். பக்தர்கள் எல்லாம் அதன்மீது கால் வைத்துவிட்டு அம்மனை தரிசிக்க வர வேண்டும் என்றும். அதுவே தான் செய்த பாவங்களுக்கு பரிகாரம் என்றான்.\n\nகண்ணகி உருவில் இருந்த காளியம்மனும் இதற்கு ஒத்துக்கொண்டாள். மனம் நெகிழ்ந்த செல்லியம்மன், கண்ணகியின் உதவியைப் போற்றும் வண்ணம், “இனி இந்த சிறுவாச்சூர் உனக்கானது. மதுரகாளியம்மனாக நீயே இங்கு எழுந்தருள்வாயாக. பில்லி சூனியம், காற்று, கருப்பு போன்ற தீயசக்திகள் எதற்கும் இங்கு இனி இடம் கிடையாது. சூனியங்கள் இங்கு நடைபெறாது. நான் காட்டுக்கு நடுவே அமைந்துள்ள பெரியசாமிக் குன்றுக்குச் செல்கிறேன். நீ எப்போது வேண்டுமானாலும் என்னை வந்து சந்திக்கலாம்’’ என்று கூறி மறைந்தாள்.\n\nகண்ணகியும் இதற்கு ஒத்துக்கொண்டாள் எனினும் வாரத்தில் இரண்டு நாட்கள் மட்டுமே தான் சிறுவாச்சூரில் இருப்பதாக வாக்களித்தாள். அதனால்தான் வாரத்தில் இரண்டு நாட்கள் மட்டும் இங்கு பூசை நடக்கிறது. மேலும் பூசையின்போது மதுரகாளியம்மனுக்குத் தீபாராதனை காட்டுவதற்கு முன்பாக பூசாரி அதை செல்லியம்மன் குடியிருக்கும் பெரியசாமிக் குன்றின் திசையை நோக்கிக் காட்டிவிட்டு பிறகே மதுரகாளியம்மனின் திருவுருவத்துக்குக் காட்டுகிறார்.\n\nSection::::வெளி இணைப்புகள்.\nசிறுவாச்சூர் மதுரகாளியம்மன் இணையதளம்\n"}
{"id": "89145", "url": "https://ta.wikipedia.org/wiki?curid=89145", "title": "எப்பிக் உலாவி", "text": "எப்பிக் உலாவி\n\nஎப்பிக் (\"Epic\") என்பது மோசில்லாவின் ஃபயர்பாக்ஸை அடிப்படையாகக் கொண்டு வருவிக்கப்பட்ட இந்தியச் சூழலுக்கு ஏற்ற ஒரு இந்திய வலை உலாவி ஆகும். பெங்களூரைச் சேர்ந்த ஒரு இந்திய நிறுவனம் இந்த வலை உலாவியை உருவாக்கியுள்ளது.\n\n\n"}
{"id": "89148", "url": "https://ta.wikipedia.org/wiki?curid=89148", "title": "ஜலதீபம் (புதினம்)", "text": "ஜலதீபம் (புதினம்)\n\nஜலதீபம் மகாராஷ்டிரர்களின் வரலாற்றை அடிப்படையாகக் கொண்டு சாண்டில்யனால் எழுதப்பட்ட ஒரு வரலாற்று நாவல் ஆகும். இது சுமார் இரண்டரை ஆண்டுகளுக்கும் மேலாக குமுதம் பத்திரிக்கையில் தொடராக வெளிவந்து பிறகு, வானதி பதிப்பகத்தால் புத்தகமாக வெளியிடப்பட்டது.\n\n"}
{"id": "89156", "url": "https://ta.wikipedia.org/wiki?curid=89156", "title": "கண்ணங் கொற்றனார்", "text": "கண்ணங் கொற்றனார்\n\nகண்ணகாரங் கொற்றனார் சங்ககாலப் புலவர்களில் ஒருவர். ஒரே ஒரு பாடல் இவர் பாடியதாக உள்ளது. அது நற்றிணை 156ஆம் பாடலாக உள்ளது.\nSection::::பாடல் தரும் செய்தி.\nகாலடி தெரியாத காரிருளில் வருகிறாய். எம் வீட்டுக் கட்டுக் காவலை மீறி வருகிறாய். இப்படி வர வேண்டாம். நாங்கள் உன்னையும் உன் மலையையும் பாடிக்கொண்டு கிளி ஒட்டுவோம். அங்கு வரலாம் என்று கூறும் பாடல் இது.\n\n'சிறுகுடி அரியல் ஆர்கையர் ஆயினும் பெரியர்' (சிற்றூரில் வாழ்பவர்கள் நீச்சல் தண்ணீர் என்னும் அரியல் உண்டு வாழ்பவர் ஆயினும் பெருந்தன்மையுடன் நடந்துகொள்வர்) என்று பாடல் குறிப்பிடுகிறது.\n"}
{"id": "89157", "url": "https://ta.wikipedia.org/wiki?curid=89157", "title": "கண்ணம் புல்லனார்", "text": "கண்ணம் புல்லனார்\n\nகண்ணம் புல்லனார் சங்ககாலப் புலவர்களில் ஒருவர். இரண்டு பாடல்கள் இவர் பாடியனவாக உள்ளன. அவை அகநானூறு 63, நற்றிணை 159\nSection::::பாடல் தரும் செய்தி.\nSection::::அகநானூறு 63.\nSection::::தொல்காப்பியம்.\nதலைவியின் தோழி செவிலித்தாயின் மகள் என்று தொல்காப்பியம் குறிப்பிடுகிறது.\n\nஉன் தோழி இந்த ஊரே புலம்பும்படி விட்டுவிட்டு அவனுடன் சொன்றுவிட்டாள். அதற்காக நான் கவலைப்படவில்ல. அவள் சென்ற வழியை எண்ணும்போதுதான் என் கண்கள் அழுகின்றன என்கிறாள் செவிலி.\n\nயானை மிதித்த புழுதியில் செம்பூழ்ப் பறவை தன் பெடையொடு விளையாடும் வழி அது. அதனைப் பிடிக்கக் கள்வர் தண்ணுமை முழக்குவர். அந்த ஒலியைக் கேட்டு அவள் நடுங்குவாளே என்றுதான் கவலைப்படுகிறேன் - என்கிறாள் சொவிலி.\n\nSection::::நற்றிணை 159.\nநெய்தல் திணையைச் சேர்ந்த இந்தப் பாடலில் தோழி தலைவியின் நிலைமையையும், உலகியலையும் கூறித் திருமணம் செய்துகொண்டு தலைவியை அடையுமாறு தலைவனிடம் கூறுகிறாள்.\nSection::::உவமை நலம்.\nSection::::பழந்தமிழ்.\n'மணி துணித்து அன்ன மாயிரும் பரப்பின் உரவுத் திரை கெழீஇய பூ மலி பெருந்துறை'\n"}
{"id": "89158", "url": "https://ta.wikipedia.org/wiki?curid=89158", "title": "அர்சலா கே. லா குவின்", "text": "அர்சலா கே. லா குவின்\n\nஅர்சலா கே. லா குவின் (\"Ursula K. Le Guin\", பி. அக்டோபர் 21, 1929) ஒரு அமெரிக்கப் பெண் எழுத்தாளர். புதினங்கள், கவிதைகள், குழந்தைகளுக்கான கதைகள், சிறுகதைகள் போன்ற பல வகைப்பட்ட புத்தகங்களை எழுதியுள்ளார். பெரும்பாலும் அறிபுனை மற்றும் கனவுருப்புனைவு பாணிகளில் எழுதும் இவரது படைப்புகளில் டாவோவியம், ஒழுங்கின்மை, இனவியல், பெண்ணியம். உளவியல் பற்றிய கருத்துகள் மேலோங்கியுள்ளன.\n\n1960களில் வெளியான \"தி லெஃப்ட் ஹாண்ட் ஆஃப் டார்க்னெஸ்\" என்ற புதினமே லா குவினின் மிகபரவலாக அறியப்படும் படைப்பு. இப்புதினம் ஹூகோ விருதினையும் வென்றுள்ளது. லா குவின் மொத்தம் ஐந்து ஹூகோ விருதுகளையும் ஆறு நெபூலா விருதுகளையும் வென்றுள்ளார். இவற்றைத் தவிர லோகஸ் விருதுகள், அமெரிக்காவின் தேசிய சிறுவர் இலக்கிய விருது உட்பட மேலும் பல விருதுகளையும் வென்றுள்ளார். இவரது படைப்புகள் தொலைக்காட்சித் தொடர்களாகவும் எடுக்கப்பட்டுள்ளன.\n\n\n"}
{"id": "89160", "url": "https://ta.wikipedia.org/wiki?curid=89160", "title": "கண்ணனார்", "text": "கண்ணனார்\n\nகண்ணனார் சங்ககாலப் புலவர்களில் ஒருவர். அவரது பாடல்கள் இரண்டு உள்ளன. அவை குறுந்தொகை 107, 244.\nSection::::பாடல் தரும் செய்தி.\nSection::::குறுந்தொகை 107.\nநீண்ட காலம் பிரிந்து பொருள் தேடிக்கொண்டு வந்த தலைவனும் தலைவியும் கூடியிருக்கும் இரவு அது. விடியற் காலத்தில் கோழி (சேவல்) கூவுகிறது. தலைவனைத் தழுவிக்கொண்டிருக்கும் தலைவிக்குக் கோழியின்மேல் கோபம் வருகிறது. சேவலைச் சபிக்கிறாள்.\n\nவீட்டில் வளர்க்கும் பூனை வீட்டில் திரியும் எலியைப் பிடிக்கப் பார்த்துக்கொண்டிருக்கிறது. 'சேவலே! அந்தப் பூனைக்கு நீ இரை ஆகுக! - இது அவள் இடும் சாபம்.\nSection::::தமிழ் மரபு.\nநாம் பூனைக்குட்டி என்கிறோம். இந்தப் பாடல் இதனைப் 'பிள்ளை வெருகு' என்கிறது.\n\nSection::::குறுந்தொகை 244.\nகள்ளக் காதலன் கள்ளக் காதலியின் வீட்டுக் கதவைத் தட்டுகிறான். தோழி வெளியே வந்து சொல்கிறாள்.\n\n'நீ கதவைத் தட்டும் ஒலி கேட்கிறது. அவள் புரண்டு புரண்டு படுக்கிறாள். அதை உணர்ந்த தாய் அவளைத் தட்டித் தட்டிக் கொடுக்கிறாள். அவள் என்ன செய்வாள்?\n\nயானை போரின்போது பகலில் கோட்டைக் கதவுகளைக் குத்தும். நீயோ இரவில் எம் கதவுகளைத் தகர்க்க முயல்கிறாய். வேண்டாம். திருமணம் செய்துகொள் - என்கிறாள்.\nSection::::உவமை.\nமயில் தன் இறகுத் தண்டுகள் முருங்குகாறும், பீலி சாயுமாறும் வலையில் மாட்டிக்கொண்டது போல் தலைவி தன் தாயின் காப்பு வலையில் சிக்கிக்கொண்டாள்.\nSection::::பழக்கம்.\nமயிலை வலை போட்டுப் பிடிப்பார்கள்.\n"}
{"id": "89173", "url": "https://ta.wikipedia.org/wiki?curid=89173", "title": "எட்டெழுத்து பெருமாள் கோவில்", "text": "எட்டெழுத்து பெருமாள் கோவில்\n\nஎட்டெழுத்து பெருமாள் கோவில் திருநெல்வேலி நகரின் ஓரத்தில் தாமிரபரணி ஆற்றின் கரையில் அமைந்துள்ள சித்தர் பீடம். இந்த கோவில் பத்தொன்பதாம் நூற்றாண்டின் பிற்பகுதியில் கட்டப்பட்டதாகும். கருவறையின் நடுவில் பெருமாளும் வலதுபுறத்தில் சிவலிங்கமும் இடதுபுறத்தில் மயிலேறும் முருகனும் அருள்பாலிக்கின்றனர்.\n\n"}
{"id": "89175", "url": "https://ta.wikipedia.org/wiki?curid=89175", "title": "கதக் கண்ணனார்", "text": "கதக் கண்ணனார்\n\nகதக் கண்ணனார் சங்ககாலப் புலவர்களில் ஒருவர். இவரது பாடலாக இரண்டு உள்ளன. அவை குறுந்தொகை 88, 94.\nSection::::பாடல் தரும் செய்திகள்.\nSection::::குறுந்தொகை 88.\nதலைவன் தன் நாட்டு யானை புலியைத் தாக்கிவிட்டு நள்ளிரவில் வருவது போல வந்திருக்கிறான். நாம் நமக்கு நேரும் வடுக் காயங்களைப் பார்க்கக் கூடாது - என்று சொல்லித் தோழி தலைவியைத் தலைவனிடம் அனுப்பிவைக்கிறாள்.\n\nSection::::குறுந்தொகை 94.\nபிரிவில் தலைவி கலங்குவாள் என்று எண்ணி நெஞ்சழிகிறாள் தோழி. அதனைப் போக்கும் வகையில் தலைவி இதனைச் சொல்கிறாள். மாரிக் காலத்தில் பூக்கும் பித்திகைப் பூ அரும்பும். அவர் பொருள் தேடச் சென்ற நாட்டிலும் அரும்பும் அல்லவா? எனவே அவர் பொருள் தேடச் சென்றாலும் காலத்தில் திரும்புவார் என்று தான் நம்புவதாகத் தலைவி தோழிக்குச் சொல்கிறாள்.\n"}
{"id": "89180", "url": "https://ta.wikipedia.org/wiki?curid=89180", "title": "கதப் பிள்ளையார்", "text": "கதப் பிள்ளையார்\n\nகதப் பிள்ளையார் சங்ககாலப் புலவர்களில் ஒருவர். இவரது பாடல்கள் ஐந்து உள்ளன. அவை; குறுந்தொகை 64, 265, 350, நற்றிணை 135, புறநானூறு 380. இவை தரும் செய்திகள் இங்குத் தொகுத்துக் காட்டபடுகின்றன.\nSection::::புறநானூறு 380.\nஇந்தப் பாடலின் அடிகள் பல சிதைந்துள்ளன.\n\nஇந்தப் பாடலின் கொளுக் குறிப்பு 'நாஞ்சில் வள்ளுவனைப் பாடியது' என்று குறிப்பிடுகிறது. பாடலில் இவன் வல்வேல் கந்தன்' என்று குறிப்பிடப்படுகிறான். இவனைத் 'தென்னவன் வயமறவன்' என்று புலவர் குறிப்பிடுகிறார். இதனால் இவனைப் பாண்டியனின் படைத்தலைவன் என்று உணரமுடிகிறது.\n\nஇவன் தென்கடல் முத்தும், வடமலைச் சந்தனமும் அணிந்திருப்பானாம். இவனைக் கண்டதும் புலவரின் சுற்றத்தார் கவலையை மறந்து பூரித்துப் போனார்களாம்.\n\nநாஞ்சில் நாட்டில் பலா அதிகம். அதன் கடற்பகுதியில் முத்துக் குளிப்பார்களாம். கடற்கரையில் குளவிப் பூவும், கூதளம்பூவும் கொழித்துக் கிடக்குமாம்.\nSection::::அறிவியல்.\n'மிசைப் பெய்த நீர் கடற் பரந்து முத்தாகுந்து' என்னும் தொடரில் மழைநீர் கிளிஞ்சலில் நுழைந்து முத்தாகும் அறிவியல் உண்மை வெளிப்படுகிறது.\n\nSection::::நற்றிணை 135.\nதலைவன் தலைவிக்காக வெளியில் காத்திருக்கிறான். தலைவி ஊருக்குத் தெரிந்துவிடுமே என அஞ்சுவதாகத் தோழி எண்ணுகிறாள். தலைவியிடம் சொல்வது போன்று தலைவனுக்குக் கேட்கும்படி சொல்கிறாள்.\n\nஅவர் கடலோரம் உள்ள இறுகிய மணலில் தேரில் வந்து நம்மோடு சிரித்து விளையாடுவதற்கு முன்னர் இந்த ஊர் மிகவும் இனியது. (இனி அவரோடு சிரித்தால் ஊர் தூற்றுமே)\n\nSection::::குறுந்தொகை 64.\nதாய்ப்பசு வழி நெடுகச் சென்று மேய்ந்துவிட்டு வீடு திரும்பும்வரையில் அதன் கன்று ஏக்கத்தோடு தாய்ப்பசுவுக்காகக் காத்திருப்பதைப் போல பொருள் தேடச் சென்ற அவர் வரவுக்காக நாம் காத்திருக்கிறோம் - என்கிறாள் தலைவி. (அவர் திரும்புவார் என்பதில் உள்ள நம்பிக்கையைத் தலைவி தோழிக்குப் புலப்படுத்தும் பாடல் இது)\n\nSection::::குறுந்தொகை 265.\nதலைவியைத் திருமணம் செய்துகொள்ளத்தான் தலைவன் பொருள் தேடச் சென்றிருக்கிறான் என்கிறாள் தோழி, தலைவியிடம். (அவன் சான்றோன் எனவே விரைவில் திரும்புவான் என்பது கருத்து)\n\nSection::::பண்பாடு.\nவண்டுகளுக்காக வாயைத் திறந்துகொண்டு காந்தள் மலர்ந்திருக்கும். அதுபோலச் சான்றோர் (இங்குத் தலைவன்) பிறருக்காகத் தன் கடமையைச் செய்யப் (பொருள் தேடிவரச்) சென்றிருக்கிறான் என்கிறாள் தோழி.\n\nSection::::குறுந்தொகை 380.\nஅரசனின் வெற்றி முழக்கம் போல வானம் இடித்து வானம் தெரியாமல் மழை பொழிந்ததால் ஈங்கைப் பூ பூத்துக் கொட்டுகிறது. அவர் வருவதற்கு முன்னர் அவர் சொன்ன பனிக்காலம் வந்துவிட்டதே - என்கிறாள் தோழி தலைவியிடம். (தலைவியின் கவலையைப் போக்கத் தோழி முந்திக்கொள்கிறாள்.)\nSection::::செடியினம்.\nவண்ணங்கள் பல நிறைந்த ஈங்கை மலர் பனிக்காலத்தில் பூத்து உதிரும்.\n"}
{"id": "89187", "url": "https://ta.wikipedia.org/wiki?curid=89187", "title": "பாகோடு", "text": "பாகோடு\n\nபாகோடு (ஆங்கிலம்:Pacode), இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் இருக்கும் ஒரு பேரூராட்சி ஆகும்.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 22,781 மக்கள் இங்கு வசிக்கின்றார்கள். . இவர்களில் 11,528 ஆண்கள், 11,253 பெண்கள் ஆவார்கள். பாக்கோடு மக்களின் சராசரி கல்வியறிவு 86.4% ஆகும். மக்கள் தொகையில் 13.21% ஆறு வயதுக்குட்பட்டோர் ஆவார்கள்.\n\nSection::::முக்கியமான இடங்கள்.\nஞாறாம்விளை, திக்குறிச்சி, ஆலுவிளை, மேல்புறம், களுவன்திட்டை, பிளாக் ஆபிஷ், சிதறால் மலைக் கோவில் ஜெயின் கோவில் Chitharal Jain Monuments ஆகிய இடங்களை உள்ளடக்கியது. \n\n\n\n\n"}
{"id": "89188", "url": "https://ta.wikipedia.org/wiki?curid=89188", "title": "ரோஜர் பேனிஸ்டர்", "text": "ரோஜர் பேனிஸ்டர்\n\nசர் ரோஜர் கில்பட் பேனிஸ்டர் (\"Sir Roger Gilbert Bannister\", 23 மார்ச்சு, 1929 - 3 மார்ச் 2018), ஒரு இங்கிலாந்து தடகள வீரர்; முதன்முதல் ஒரு மைல் தொலைவை நான்கு நிமிடங்களுக்கும் (4:04.2) குறைவான நேரத்தில் கடந்து சாதனை புரிந்தவர். பின்னாளில் பேனிஸ்டர் ஒரு புகழ்பெற்ற நரம்பியல் நிபுணராகவும் திகழ்ந்தார்.\n\n"}
{"id": "89189", "url": "https://ta.wikipedia.org/wiki?curid=89189", "title": "புத்தளம் (இந்தியா)", "text": "புத்தளம் (இந்தியா)\n\nSection::::அமைவிடம்.\nகன்னியாகுமரியிலிருந்து 8 கிமீ தொலைவில் உள்ள இப்பேரூராட்சிக்கு அருகமைந்த தொடருந்து நிலையம் 9 கிமீ தொலைவில் உள்ள நாகர்கோவில் ஆகும். இதன் கிழக்கில் கன்னியாகுமரி 8 கிமீ ; மேற்கில் இராஜக்காமங்கலம் 9 கிமீ; வடக்கில் சுசீந்திரம் 8 கிமீ தொலைவில் உள்ளது.\n\nSection::::பேரூராட்சியின் அமைப்பு.\n11.52 சகிமீ பரப்பும், 15 வார்டுகளும், 30 தெருக்களும் கொண்ட இப்பேரூராட்சி கன்னியாகுமரி (சட்டமன்றத் தொகுதி)க்கும், கன்னியாகுமரி மக்களவைத் தொகுதிக்கும் உட்பட்டது.\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 3417 வீடுகளும், 13073 மக்கள்தொகையும் கொண்டது.\n"}
{"id": "89191", "url": "https://ta.wikipedia.org/wiki?curid=89191", "title": "எஸ். பி. சைலஜா", "text": "எஸ். பி. சைலஜா\n\nஎஸ். பி. சைலஜா (பிறப்பு: சூலை 22, 1953) ஒரு தென்னிந்தியத் திரைப்படப் பாடகி, பின்னணி குரல் கொடுப்பவரும் நடனக் கலைஞரும் ஆவார். இவர் தமிழ் தெலுங்கு கன்னடம் மலையாளம் ஆகிய மொழிகளில் 5000க்கும் அதிகமான பாடல்கள் பாடியுள்ளார்.\nSection::::பிறப்பு.\nசைலஜா எஸ் பி சம்பமூர்த்தி, சகுந்தலம்மா இணையருக்கு மகளாகக் கொணடம்பேட்டை, நெல்லூர் மாவட்டம், ஆந்திர மாநிலத்தில் பிறந்தவர். இவருடைய தந்தை எஸ் பி சம்பமூர்த்தி ஹரிஹத கலைஞர் ஆவார். இவருக்கு உடன் பிறந்தவர்கள் மூன்று சகோதரர்கள் மற்றும் நான்கு சகோதரிகள் இருக்கின்றனர். இவர்களில் எஸ். பி. பாலசுப்பிரமணியம் இவருக்கு அண்ணன் ஆவார்.\n\nSection::::குடும்பம்.\nசைலஜா சுபலேகா சுதாகரை திருமணம் செய்துகொண்டுள்ளார். சுதாகர் தெலுங்கு திரைப்பட நடிகரும் தமிழ் சின்னத்திரை நடிகரும் ஆவார்.\n"}
{"id": "89194", "url": "https://ta.wikipedia.org/wiki?curid=89194", "title": "இயூகர் இயூலியசு தியோடர் இஃகுல்லிட்சு", "text": "இயூகர் இயூலியசு தியோடர் இஃகுல்லிட்சு\n\nஇயூகர் இயூலியசு தியோடர் இஃகுல்லிட்சு (Euger Julius Theodor Hultzsch - 1857 - 1927) என்பவர் ஒரு செருமானிய இந்தியவியலாளர் ஆவார். 1886 ஆம் ஆண்டில் இந்தியத் தொல்லியல் துறையில் கல்வெட்டியல் பிரிவு உருவாக்கப்பட்டபோது இவர் அங்கே பணியில் அமர்ந்தார். பின்னர், அரச கல்வெட்டியலாளர் ஆன இவர் 1903 ஆம் ஆண்டு வரை அப்பதவியில் இருந்தார். அக்காலத்தில் தென்னிந்தியக் கோயில்களில் இருந்த பெருமளவிலான கல்வெட்டுக்களைப் படியெடுத்ததுடன், அவற்றை தென்னிந்திய கல்வெட்டியல் ஆண்டு அறிக்கையிலும் அவற்றை வெளியிட்டார். தென்னிந்தியக் கல்வெட்டியல் தொகுதியை முதலில் வெளியிட்டவரும் இவரே. \"எப்பிகிரபியா இண்டிக்கா\" (Epigraphia Indica) என்னும் வெளியீட்டின் மூன்றாம், எட்டாம் தொகுதிகளினதும் ஒன்பதாம் தொகுதியின் ஒரு பகுதியினதுக்கும் தொகுப்பாசிரியராகச் செயல்பட்டார். \"கார்ப்பசு இன்சுக்கிரிப்சனம் இண்டிகாரம்\" (Corpus Inscriptionum Indicarum) என்னும் தொகுப்பின் முதலாவது தொகுதியைத் திருத்தி வெளியிட்டமை இவரது முக்கியமான பங்களிப்பு எனலாம். இந்தக் \"கார்ப்பசு இன்சுக்கிரிப்சனம் இண்டிகாரம்\" தொகுதி-1 இல் பேரரசர் அசோகரின் கல்வெட்டுகள் அடங்கி உள்ளன\n"}
{"id": "89195", "url": "https://ta.wikipedia.org/wiki?curid=89195", "title": "நரோரா அணுமின் நிலையம்", "text": "நரோரா அணுமின் நிலையம்\n\nஇந்தியாவின் உத்தரப்பிரதேச மாநிலத்தில், புலந்த்சகர் மாவட்டத்தில் அமைந்துள்ள நரோரா எனும் இடத்தில் நரோரா அணுமின் நிலையம் (\"Narora Atomic Power Station\") செயல்பட்டு வருகிறது.‎இந்திய அணுமின் கழகம் இந்த அணுமின் நிலையத்தின் நிருவாகப் பொறுப்பை ஏற்று நடத்தி வருகிறது. இந்த ஆலை கங்கை நதியின் அருகாமையில் நிலைகொண்டுள்ளது.\n\nஇந்நிலையங்களுக்கான திட்டப்பணிகள் 1980 ஆண்டுகளில் தொடங்கின. இந்நிலைய முதல் உலை 1989 ஆம் ஆண்டு முதலிலும், இரண்டாம் உலை 1993 ஆம் ஆண்டு முதலிலும் மின்சாரம் இயங்கத் தொடங்கின. இவ்வுலைகள் இரண்டும் சேர்ந்து 350 மெகா வாட் நிறுவுதிறன் கொண்டது.\n"}
{"id": "89196", "url": "https://ta.wikipedia.org/wiki?curid=89196", "title": "சென்னை அணுமின் நிலையம்", "text": "சென்னை அணுமின் நிலையம்\n\nசென்னை அணுமின் நிலையம் (\"Madras Atomic Power Station\") அல்லது கல்பாக்கம் அணுமின் நிலையம் இந்தியாவில் தமிழ் நாட்டில் சென்னையில் இருந்து சுமார் 80 கிலோமீட்டர் தொலைவில் கல்பாக்கத்தில் அமைந்துள்ள அணு ஆற்றல் நிலையமாகும். ‎ இந்தியாவில் நிலைகொண்டுள்ள இதர அணு ஆற்றல் ஆலைகளைப் போலவே, சென்னை அணுமின் நிலையமும் இந்திய அரசின் அணு ஆற்றல் துறை அமைச்சகத்தின் கீழ் செயல்படும் இந்திய அணுமின் கழக நிருவாகத்தின் கீழ் செயல் பட்டு வருகிறது. இத்திட்டத்தின் பணிகள் 1970 ஆம் ஆண்டில் துவங்கின. \nசென்னை அணுமின் நிலையம் முற்றிலும் இந்திய தொழில்நுட்பத்தை அடிப்படையாகக் கொண்டு செயல்படுத்திய முதல் அணு ஆற்றல் நிலையம் ஆகும். இந்த ஆலை புளுத்தோனியம் என்ற அணுக்கருவை எரிபொருளாக பயன்படுத்துவதாகும். இந்த எரிபொருளை இங்கு தயாரிக்கும் வசதியுடன், இவ்வாலை அமைந்துள்ளது. எரிபொருளை மீண்டும் பதப்படுத்தும் வசதி, கழிவுப்பொருட்களை பதப்படுத்தும் வசதி, ஆகிய அனைத்து வசதிகளும் ஒருங்கிணைந்து அமைக்கப்பெற்ற பெருமைக்குரிய அணுசக்தியில் இருந்து மின்சாரத்தை உற்பத்தி செய்யும் ஆலையாகும். இந்த ஆலை இந்திய அறிவியல் வல்லுனர்கள் வடிவமைத்த வேக ஈனுலை (\"Fast breeder reactor\") வகை சார்ந்த 440 மெகா வாட் திறனுடன் கூடிய இரு அணு உலைகளை கொண்டுள்ளது. இவ்வாலையை முழுமையான பாதுகாப்புடன் செயல்படுத்தும் நோக்குடன் இவ்வாலையை சுற்றிலும் இரு ஓடுகள் கொண்ட கனமான தடுக்கும் சுவர்கள் எழுப்பியுள்ளார்கள். ஈயத்தால் ஆன இச்சுவர்கள், ஆலைக்குள் இயங்கும் கதிரியக்கத்தில் ஏற்படும் எதிர்பாராத கசிவுகளை ஆலைக்கு வெளியே வரவிடாமல் தடுத்து வெளி உலகத்திற்கு பாதுகாப்பு அளிக்க அமைத்ததாகும். \nகாண்டு வகை உயர்ந்த அழுத்தத்தில் செயல்படும் கனநீரைப் பயன்படுத்தி மின்சாரம் உற்பத்தி செய்யப் படுகிறது. இவ்வாலையின் உலைகளின் கட்டிடப்பணிகள், 1981 ஆம் ஆண்டில் முடிவடைந்தது. ஆனால் போதிய அளவு கனநீர் இல்லாமையால் முதல் உலையை 1983 ஆம் ஆண்டில் தான் செயல் படுத்த இயன்றது. இரண்டாம் உலை 1985 ஆம் ஆண்டில் இருந்து செயல்பட்டது.\n\nகுளிரேற்று முறையில் ஏற்பட்ட சில இடர்பாடுகள் காரணமாக அவற்றில் உள்ள சிர்க்கோனியம் கலந்த கலப்புலோகம் ஒரு எக்கியில் காணப்பட்டதன் விளைவாக, இவ்வுலைகள் முழு திறனில் செயல் படவில்லை.‎\n\nSection::::தோரியம் அணு உலை.\nஇங்கு 500 மெகா வாட் திறன் உள்ள இன்னும் ஒரு உலையை கட்டும் பணிகளில் இங்குள்ள வல்லுனர்கள் முனைவாகச் செயல்பட்டு வருகின்றனர். இந்த அணு உலைக்கு எரிபொருளாக தோரியம் பயன்படுத்தப்படும். நமது நாட்டின் தமிழ்நாடு, கேரளா, ஒரிசா போன்ற மாநிலங்களின் கடற்கரை மணலில் இந்த தோரியம் மோனாசைட் ‎\nவடிவில் கிடைக்கிறது.\n\n"}
{"id": "89197", "url": "https://ta.wikipedia.org/wiki?curid=89197", "title": "கக்ரபார் அணுமின் நிலையம்", "text": "கக்ரபார் அணுமின் நிலையம்\n\nகுஜராத் மாநிலத்தில், சூரத் என வழங்கும் மிகப்பிரபலமான நகரத்தின் அருகாமையில் அமைந்துள்ள கக்ரபார் எனும் இடத்தில் கக்ரபார் அணுமின் நிலையம் (\"Kakrapar Atomic Power Station\") செயல்பட்டு வருகிறது.‎இந்திய ந்யூக்ளியர் பவர் கோர்போரேசன் இந்த அணுசக்தி நிலையத்தின் நிருவாகப் பொறுப்பை ஏற்று நடத்தி வருகிறது.\n\nகக்ரபார் அணுமின் நிலையத்தில் இரு உயர்ந்த அழுத்தத்தில் செயல்படும் தண்ணீருடன் கூடிய 220 மெகாவாட் திறன் கொண்ட உலைகள் மின்சாரத்தை உற்பத்தி செய்து வருகின்றன. இவ்வுலைகளில் கனமான நீரே மட்டுப்படுத்தியாக (\"moderator\") பயன்படுகிறது.(கனநீர் உயர் அழுத்த அணுஉலை). ‎ இவ்வாலைகளுக்கான திட்டப்பணிகள் 1984 ஆம் ஆண்டில் துவங்கின. இவ்வாலையின் முதல் உலை 1992 ஆம் ஆண்டு செப்டம்பர் மாதம் முதலும், இரண்டாம் உலை 1995 ஆம் ஆண்டு ஜனவரி மாதம் முதலும் மின்சாரம் தயாரித்து வழங்கத்துவங்கின. கனடா நாட்டைச் சார்ந்த காண்டு வகையிலான இவ்வுலைகள், இதுவரை மிகவும் நுட்பமாக, நல்ல பயன்திறனுடன் செயல்பட்டு வருகின்றது. இந்த ஆலையை நிறுவுவதற்கு சுமார் ரூபாய் 13.45 பில்லியன் பணம் செலவானது.\n\nஇவ்வுலைக்கான கனநீர் தேவைகளுக்கான ஒரு கனநீர் ஆலையும் கக்ரபாரில் செயல்படுகிறது.\n"}
{"id": "89198", "url": "https://ta.wikipedia.org/wiki?curid=89198", "title": "இந்திய அணுசக்திக் கழகம்", "text": "இந்திய அணுசக்திக் கழகம்\n\nஇந்திய அணுசக்திக் கழகம் (\"Nuclear Power Corporation of India\") இந்தியாவில் மும்பையில் இருந்து செயல்படும் மத்திய அரசின் புகழ் பெற்ற அரசு நிறுவனங்களில் ஒன்றாகும். இந்த நிறுவனம், அணுசக்தியை போதிய பாதுகாப்புடன் தயாரிக்கும் ஆராய்ச்சிகளில் தன்னிறைவு அடையவும், அதன் வழியாக மின்சாரம் தயாரித்து நமது நாட்டு மக்கள் மேம்பாடு அடைவதையும் குறிக்கோளாகக் கொண்டு செயல் பட்டு வருகிறது.\n\nஇந்த நிறுவனம் இந்தியாவின் அறிவியல் மற்றும் தொழில் நுட்பத்துறை அமைச்சகத்தின் கீழ் அமைந்த இந்திய அணு சக்தித்துறையின் நிருவாகத்தில் செயல்பட்டு வருகிறது.\n\nஇந்திய அணுசக்திக் கழகம் 1987ஆம் ஆண்டில் இந்திய அரசு துவங்கிய பொதுத் துறை நிறுவனமாகும்.‎ இந்நிறுவனம் அணுக்கரு எரிபொருள்களை பயன்படுத்தி அணுக்கரு அணுசக்தியில் இருந்து மின்சாரம் தயாரிப்பதை குறிக்கோளாகக் கொண்டு இந்தியாவில், நவம்பர் 27, 2010 தற்போதைய நிலவரப்படி, 20 அணுக்கரு அணுமின் ஆலைகளை ஐ எசு ஒ 14000 தரநிர்ணயத்துடன் இயக்கி வருகிறது. இவ்வாலைகள் இந்தியாவில் ஆறு இடங்களில் முறையே தாராப்பூர் (மகாராட்டிரம்), ராவட்பட்டா (ராஜஸ்தான்), நரோரா (உத்தரப் பிரதேசம்), கக்ரபார் (குஜராத்), கல்பாக்கம் (தமிழ் நாடு), கைகா (கர்நாடகா) ஆகிய இடங்களில் நிறுவப்பெற்றுள்ளன.‎ இந்தச் சாதனை மூலம் உலகில் அணு மின் நிலையங்களை இயக்குவதன் வழியாக மின்சாரம் தயாரிப்பதில் இந்தியா ஆறாவது இடத்தை பிடித்துள்ளது. இவ்வாறு மின்சாரம் தயாரிப்பதில் அமேரிக்கா, பிரான்ஸ், ஜப்பான், ரஷ்யா, கொரியா நாடுகள் முன்னிலை வகிக்கின்றன. மேலும் இதன் மூலமாக இந்தியாவில் அணு மின் நிலையங்களில் இருந்து தயாரிக்கும் மின்சாரத்தின் ஒட்டுமொத்த அளவு 4780 மெகா வாட் ஆக அதிகரித்துள்ளது.\n\nஇந்திய அணுசக்திக் கழகம் அணுக்கரு ஆலைகளை வடிவமைப்பது, கட்டுவது, செயல்படுத்தி ஆலையை பராமரிப்பது, தயாரித்த மின்சாரத்தை வணிகம் செய்வது, சுற்றுச் சூழல் பாதிப்படையாமல் பாதுகாப்பது ஆகிய அனைத்து செயல்பாடுகளையும் ஒருங்கிணைந்து பொறுப்பேற்று செயல்படுத்தி வருகிறது.\n\n"}
{"id": "89206", "url": "https://ta.wikipedia.org/wiki?curid=89206", "title": "லூர்துகிரி", "text": "லூர்துகிரி\n\nலூர்துகிரி (\"Lourdugiri\") இந்தியாவின் தமிழ்நாடு மாநிலத்தின் கன்னியாகுமரி மாவட்டம், விளவங்கோடு வட்டத்திலுள்ள இடைக்கோடு பேரூராட்சியில் அமைந்த சிற்றூர்.\n\nSection::::அறிமுகம்.\nகுழித்துறையிலிருந்து அருமனை செல்லும் சாலையிலுள்ள உத்திரங்கோடு சந்திப்பிலிருந்து மஞ்சாலுமூடு செல்லும் சாலையில் இது அமைந்துள்ளது. இப்பகுதி ஒரு சிறிய குன்று ஆகும்.\n\nலூர்துகிரி என்பது கோட்டாறு மறைமாவட்டததிற்கு உட்பட்ட ஒரு கத்தோலிக்க பங்கின் பெயராகும். இங்கு தூய லூர்து அன்னை கோயில் அமைந்துள்ளதால் இது லூர்துகிரி எனப்பட்டது. கிரி என்பது பாறைப்பகுதியைக் குறிப்பிடும் சொல். தூய லூர்து அன்னை கொலு வீற்றிருந்து அருள்பாலிக்கும் குன்று என்று பொருள் கொள்ளலாம்.\n\nமஞ்சாலுமூடு, முதப்பன்கோடு, உத்திரங்கோடு, அண்டுகோடு, பிலாவிளை போன்றவை இதன் அருகமைந்த ஊர்களாகும்.\n\nSection::::சமூக நிலை.\nலூர்துகிரி பங்கில் சரியாக 450 கத்தோலிக்கக் குடும்பங்கள் உள்ளன. இப்பங்கிற்கு உட்பட்ட பகுதியில் இப்பங்கிற்கு உட்படாத சிரியன்கத்தோலிக்க, பிற கிறித்தவசபை மற்றும் பிற சமய குடும்பங்கள் சுமார் 1000 உள்ளன. இவர்கள் பல சாதிப் பிரிவுகளைச் சார்ந்தவர்களாவும் உள்ளனர். எனினும் மக்கள் இங்கு நல்லிணக்கத்தோடு வாழ்ந்து வருகின்றனர். மக்கள் சபை மாறி திருமணம் செய்வது பரவலாக இருந்தாலும் சாதி மாறி திருமணம் செய்வது அரிதாகவே உள்ளது. தமிழ்நாடு-கேரளம் எல்லைக்கு அருகில் இந்த ஊர் அமைந்துள்ளதால் பேச்சு வழக்கில் மலையாள மொழிக்கலப்பு அதிகமாகவே இருக்கிறது.\n\nSection::::கல்வி நிலை.\nஇப்பகுதியிலுள்ள மக்கள் பெரும்பாலும் பள்ளிப்பருவத்தோடு தங்கள் கல்வியை முடித்துக்கொண்டவர்கள். இன்றைய தலைமுறை கல்வியின் சிறப்பை உணர்ந்துள்ளது என்று கூறலாம். இப்போது உயர்கல்வி கற்போர் எண்ணிக்கை வளர்ந்து வருகிறது. குறிப்பாக, தொழிற்கல்வியில் நாட்டம் ஏற்பட்டுள்ளது. இப்பகுதியில் அரசு உதவி பெறும் தனியார் மேனிலைப் பள்ளியும், பல ஆங்கில வழி பள்ளிக்கூடங்களும் உள்ளன. லூர்துகிரியில் தொடக்கப்பள்ளி ஒன்று தொடங்கப்பட்டு இடைக்காலத்தில் நிறுத்தப்பட்டுள்ளது. தற்போது மாணவமாணவியர் தொலைவிலுள்ள பள்ளிகளுக்கும் சென்று படிக்கின்றனர்.\n\nSection::::பொருளாதாரம்.\nஇப்பகுதியைச் சார்ந்தவர்கள் தாழ்நிலை நடுத்தர வர்க்கத்தை (Lower Middle Class) சேர்ந்தவர்கள். எனினும் மிக கணிசமான குடும்பங்கள் வறுமைக் கோட்டின் கீழ் உள்ளனர். பெரும்பாலான மக்கள் இரப்பர் பால் வெட்டும் தொழிலில் தினக் கூலிப் பணியாளர்களாக உழைக்கின்றனர். கட்டிட பணியாளர்கள், முந்திரி ஆலைப் பணியாளர்கள், தேனி விவசாயிகள், வாகன ஓட்டுநர்கள் போன்றோரும் குறிப்பிடும்படியாக உள்ளனர். அரசு பணி செய்வோர் உண்டு என்றாலும் போதுமான எண்ணிக்கையில் இல்லை என்றே கூறலாம்.\n\nSection::::திருக்கோயில்.\nலூர்துகிரி குன்றில் உச்சியில் கவின் மிகு லூர்து அன்னை கோயில் அமைந்துள்ளது. இச்சுற்றுவட்டாரத்திலேயே முதன்முதல் அமைந்த கிறித்தவ கோயில் இதுவாகும். இது 1938 ஆம் ஆண்டு அர்ச்சிக்கப்பட்டுள்ளது. இக்கோயில் விரிவுபடுத்தப்பட்டு புதுப்பிக்கப்பட்டு 12.08.1998 இல் மறுஅர்ச்சிப்பு செய்யப்பட்டுள்ளது. தற்போது இது சிலுவை வடிவில் அமைந்துள்ளது. கோயிலின் தெற்கு புற கோபுரம் 1998 ஆம் ஆண்டு கட்டப்பட்டது. கோயிலின் சுவர்கள் அனைத்தும் கருங்கற்களால் ஆனவை என்பது குறிப்பிடத்தக்கது.\n\nSection::::நிர்வாகம் மற்றும் அமைப்புகள்.\nகோட்டாறு மறைமாவட்டத்திற்கு உட்பட்டு பங்கு அருட்பணிப் பேரவை பங்குத் தந்தையின் தலைமையில் பங்கை நிர்வகித்து வருகிறது. பதினொரு அன்பியங்களிலிருந்து தேர்வு செய்யப்பட்டவர்களும், சபைகள் இயக்கங்களின் பிரதிநிதிகளும் பங்குத்தந்தையால் நியமிக்கப்பட்டவர்களும் இப்பேரவையில் இடம் பெறுவர்.\n\nSection::::நிறுவனங்கள்.\n24.07.1983 இல் கைத்தறி கூடம் அமைக்கப்பட்டு செயல்பட்டு வந்துள்ளது. தற்போது இப்பணி நடைபெறவில்லை, அதற்கான கூடமும் மறைந்து போய்விட்டது. அறிவகம் ஒன்று அமைந்துள்ளது. அன்னை அரங்கம் பொது மற்றும் தனி நிகழ்வுகளுக்காக பயன்படுத்தப்பட்டுவருகிறது. பங்கின் எல்லைக்குள் அமைந்துள்ள சீவ சோதி தொழிற்பயிற்சி கூடம் மறைமாவட்ட நேரடி நிர்வாகத்தில் செயல்பட்டுவருகிறது.\n\nSection::::வழிபாடுகள்.\nமக்கள் வழிபாட்டிலும் செப உணர்விலும் ஆர்வம் மிகுந்தவர்கள். ஒவ்வொரு ஞாயிற்றுக் கிழமையும் காலை 08 30 மணிக்கு திருப்பலி நடைபெறுகிறது. இதில் பெரும்பாலும் அனைத்து கத்தோலிக்கர்களும் பங்கேற்கின்றனர். இடைவிடா சகாய அன்னையின் நவநாள் செபமும் திருப்பலியும் புதன் கிழமை மாலை 06.30 க்கு நடைபெறுகிறது. சனிக்கிழமை காலை 07.00 மணிக்கு சிறார் திருப்பலி நடைபெறுகிறது. இதில் சுமார் ஐம்பது சிறார்கள் பங்கேற்கிறார்கள். பங்கு குடும்ப விழா லூர்தன்னையின் நாள்படி திருவிழாவை ஒட்டி (பிப்ரவரி 11)ஐந்து நாள்கள் நடைபெறுகின்றது.\n\nSection::::அருட்பணியாளர்கள்.\nதனிப்பங்கான நாள் முதல் பல அருள் தந்தையர்கள் இங்கு பணியாற்றியுள்ளார்கள். அவர்கள் பின்வருமாறு:\n முதல் பணியாற்றி வருகிறார்.\n\nguuh\n"}
{"id": "89216", "url": "https://ta.wikipedia.org/wiki?curid=89216", "title": "கே. முத்துச்செழியன்", "text": "கே. முத்துச்செழியன்\n\nபேராசிரியர் முனைவர் கே. முத்துச் செழியன் பெரியார் பல்கலைக்கழகத்தின் ஐந்தாவது (மற்றும் நடப்பு) துணைவேந்தர். 2006 செப்டம்பர் முதல் இப்பதவியை வகித்து வருகிறார். இவர் இதன் முன்பு மதுரை காமராஜர் பல்கலைக்கழகத்தின் ஆற்றல் சுற்றுச்சூழல் மற்றும் இயற்கை வளங்கள் திணைக் களத்தின் தலைவராகவும் உயிரி ஆற்றல் துறையின் துறைத் தலைவராகவும் பணியாற்றியவர். பன்னாட்டு ஆற்றல் அமைவனத்திலும் உயிரியல் அறிவியலுக்கான தேசிய கழகத்திலும் ஆய்வு உறுப்பினராய்ச் செயல்பட்டு வருபவர்.\n"}
{"id": "89221", "url": "https://ta.wikipedia.org/wiki?curid=89221", "title": "எட்கர் ரைசு பர்ரோசு", "text": "எட்கர் ரைசு பர்ரோசு\n\nஎட்கர் ரைசு பர்ரோசு (\"Edgar Rice Burroughs\"; எட்கர் ரைஸ் பர்ரோஸ்; செப்டம்பர் 1, 1875 – மார்ச் 19, 1950) ஒரு அமெரிக்க எழுத்தாளர். காட்டு நாயகன் டார்சான் மற்றும் செவ்வாய் நாயகன் ஜான் கார்ட்டர் ஆகிய பாத்திரங்களை படைத்தற்காக உலகப்புகழ் பெற்றவர். சாகச மற்றும் அறிபுனை பாணிகளின் முன்னோடிகளில் ஒருவராகக் கருதப்படுகிறார். எழுத்துலகில் மட்டுமல்லாது தனது படைப்புகளை பிற ஊடகங்களின் வழியாக சந்தைப்படுத்துவதிலும் பெருவெற்றி கண்டவர்.\n\nசிக்காகோ நகரில் பிறந்த பர்ரோசு காகிதக்கூழ் இதழ்களில் வரும் கதைகளைப் படித்துவிட்டு தானும் அதே பாணியில் கதைகளை எழுதத் தொடங்கினார். 1912 அவரது முதல் சிறுகதை வெளியானது. அதே ஆண்டு முழுநேர எழுத்தாளராக மாறிய பர்ரோசு டார்சான் பாத்திரத்தை உருவாக்கினார். வெளியான நாள் முதல் டார்சான் புத்தகங்கள் பெருவெற்றி கண்டன. புதினங்கள், சிறுகதைகள், திரைப்படங்கள், படக்கதைகள் என பல்வகைப்பட்ட ஊடகங்களில் டார்சான் பாத்திரத்தைக் கொண்டு படைப்புகளை உருவாக்கினார் பர்ரோஸ். வெளியாகி நூறாண்டுகள் ஆகியும் டார்சன் பாத்திரம் இன்றுவரை ஒரு அமெரிக்கக் கலாச்சார சின்னமாகத் திகழ்கிறது. டார்சானைத் தவிர பல அறிபுனை மற்றும் கனவுருப்புனைவு புத்தகங்களையும் பர்ரோசு எழுதியுள்ளார். அவற்றுள் குறிப்பிடத்தக்கவை செவ்வாய் கிரகத்து ஜான் கார்ட்டர் வரிசை புதினங்கள்.\n\n"}
{"id": "89223", "url": "https://ta.wikipedia.org/wiki?curid=89223", "title": "கயத்தூர் கிழார்", "text": "கயத்தூர் கிழார்\n\nகயத்தூர் கிழார் சங்ககாலப் புலவர்களில் ஒருவர். அவரது பாடல் ஒன்றே ஒன்றி உள்ளது. அது குறுந்தொகைப் பாடல் 354. இவரது பாடலின் தொடர் பலராலும் பேசப்படுகிறது.\n\nபரத்தையிடமிருந்து மனைவியிடம் வந்த தலைவியின் கணவனைத் தோழி வீட்டுக்குள் நுழைய விடாமல் சொல்லும் செய்திகள் இவை.\nSection::::பாடல்.\nநீர் நீடு ஆடில் கண்ணும் சிவக்கும்\nஆர்ந்தோர் வாயில் தேனும் புளிக்கும்\nதணந்தனை ஆயின் எம் இல் உய்த்துக் கொடுமோ\nஅந்தண் பொய்கை எந்தை எம்மூர்க்\nகடும்பாம்பு வழங்கும் தெருவில்\nநடுங்கு அஞர் எவ்வம் களைந்த எம்மே. \nSection::::செய்தி.\nநீண்ட நேரம் நீராடினால் கண் சிவக்கும். திரும்பத் திரும்பத் தின்போருக்குத் தேனும் புளிக்கும். எம் தலைவியை விட்டுவிட்டுப் பிரிவதாயின் எங்களை எங்களது பெற்றோர் வீட்டில் கொண்டுபோய் விட்டுவிட்டுச் செல்லுங்கள். அங்குக் கடும்பாம்பு போன்ற பற்கள் பேசட்டும். அந்த பற்கள் அலர் தூற்றியதைத் தானே முன்பு நீ களைந்தாய். இப்போது அங்கேயே விட்டுவிடு.\n"}
{"id": "89225", "url": "https://ta.wikipedia.org/wiki?curid=89225", "title": "சுகோய் எஸ்.யு-27", "text": "சுகோய் எஸ்.யு-27\n\nசுகோய் எஸ்.யு-27 என்பது ஒற்றை இருக்கை கொண்ட ஒலியை விட வேகமாகச் செல்லும் சண்டை விமானமாகும். இது சோவியத் வான்படைக்காக சுகோய் நிறுவனத்தால் தயாரிக்கப்பட்டதாகும். இது ஐக்கிய அமெரிக்காவின் நான்காம் தலைமுறை விமானங்களுக்குப் போட்டியாக சோவியத் ஒன்றியத்தால் களமிறக்கப்பட்டதாகும். எஸ்.யு-27 ஆனது முற்றிலும் வான் பாதுகாப்பிற்குப் பயன்படுத்தப்பட்டாலும், எல்லாவகையான தாக்குதலுக்கும் ஏற்றதாகும். இது ஐக்கிய அமெரிக்காவின் எப்-15 ஈகிள் விமானத்திற்கு இணையானதாகும்.\n\nஇதை முன்மாதிரியாகக் கொண்டு பல்வேறு விமானங்கள் தயாரிக்கப்பட்டன. எஸ்.யு-30 என்பது இரட்டை இருக்கை கொண்ட பல் நோக்கு தாக்குதல் விமானமாகும். எஸ்.யு-33 என்பது கடற்படைக்காக இடைமறித்துத் தாக்கும் வகையில் விமானந்தாங்கிக் கப்பலில் இருந்து இயங்கும் வகையில் தயாரிக்கப்பட்டதாகும். மேலும் அருகருகே இருக்கைகளைக் கொண்ட எஸ்.யு-34 என்னும் தரைத்தாக்குதல் விமானத்தையும், எஸ்.யு-35 என்னும் மிகச்சிறிந்த தாக்குதல் விமானமும் தயாரிக்கப்பட்டன.\n\n"}
{"id": "89226", "url": "https://ta.wikipedia.org/wiki?curid=89226", "title": "கருங்குழல் ஆதனார்", "text": "கருங்குழல் ஆதனார்\n\nகருங்குழல் ஆதனார் சங்ககாலப் புலவர்களில் ஒருவர். இவரது பாடல்கள் இரண்டு உள்ளன. அவை புறநானூறு 7, 224 எண்ணுள்ள பாடல்களாக அமைந்துள்ளன. இரண்டிலும் சோழன் கரிகாற் பெருவளத்தான் வெற்றிகளும், பெருமைகளும் பேசப்படுகின்றன. ஒன்றில் அவன் இறந்த செய்தி குறிப்பிடப்படுகிறது.\nSection::::புறநானூறு 7.\nமழபுல வஞ்சி என்னும் துறையினதாய்க் காட்டப்பட்டுள்ள இந்தப் பாடலில் கரிகால்வளவன் பகைவர் நாடுகளை அழித்த செய்தி கூறப்பட்டுள்ளது. இவன் காவிரியாறு காப்பாற்றும் நாட்டை உடையவன். இவன் பகல் என்றும் இரவு என்றும் பாராது பகைவர் நாட்டைத் தீக்கு இரையாக்கினான். இதனால் பகைநாடுகள் நல்ல இல்ல ஆயின.\n\nஇவன் போர்க்கோலம் பூண்டிருந்தபோது பொலிவுற்று விளங்கிய தோற்றப்பொலிவு விளக்கப்பட்டுள்ளது. இவன் தன் காலால் உதைத்துக் களிற்றைச் செலுத்தினானாம். கரியைக் காலால் உதைத்து நடத்திய கால் கொண்டவன் கரிகாலன். (அங்குசத்தால் குத்தி யானையைச் செலுத்தாத இவன் பகைநாட்டைத் தீக்கு இரையாக்கியது கொடுமை எனப் புலவர் குறிப்பிடுகிறார்). இவனது கை வில்லைத் தாங்கி கணை தொடுக்கும்போது நிமிர்ந்து நிற்கும். வழங்கும்போது கவிழ்ந்து நிற்கும். இவனது மார்பில் மா என்னும் திருமகள் மறுவாக விளங்குகிறாள். இதனால் இவன் திருமா வளவன் எனப்பட்டான்.\n\nSection::::புறநானூறு 224.\nஉவமை நலம்\nவேத நெறிப்படி வேள்விகள் செய்தானாம்\nகரிகாலன் பாணர்களைப் பேணியவனாம்\nஅவையில் முறைநீதி வழங்கி அறநெறி கண்டவன்.\n\n"}
{"id": "89231", "url": "https://ta.wikipedia.org/wiki?curid=89231", "title": "நல்லூர் (கன்னியாகுமரி)", "text": "நல்லூர் (கன்னியாகுமரி)\n\nSection::::அமைவிடம்.\nகன்னியாகுமரியிலிருந்து 27 கிமீ தொலைவில் அமைந்த நல்லூருக்கு கிழக்கில் அரை கிமீ தொலைவில் மார்த்தாண்டம், மேற்கில் குழித்துறை 1 கிமீ தொலைவில் உள்ளது.\n\nSection::::பேரூராட்சியின் அமைப்பு.\n8.70 சகிமீ பரப்பும், 18 வார்டுகளும், 7 தெருக்களும் கொண்ட இப்பேரூராட்சி விளவங்கோடு (சட்டமன்றத் தொகுதி)க்கும், கன்னியாகுமரி மக்களவைத் தொகுதிக்கும் உட்பட்டது.\n\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 5186 வீடுகளும், 17989 மக்கள்தொகையும் கொண்டது. \n"}
{"id": "89234", "url": "https://ta.wikipedia.org/wiki?curid=89234", "title": "தேரூர்", "text": "தேரூர்\n\nSection::::அமைவிடம்.\nதேரூக்கு கிழக்கில் மருங்கூர் ஊராட்சி, 3 கிமீ; மேற்கில் நாகர்கோவில் 8.10 கிமீ; வடக்கில் வெள்ளமடம் 2 கிமீ; தெற்கில் சுசீந்திரம் 2 கிமீ தொலைவில் உள்ளது. \n\nSection::::பேரூராட்சியின் அமைப்பு.\n9.64 சகிமீ பரப்பும், 15 வார்டுகளும், 35 தெருக்களும் கொண்ட இப்பேரூராட்சி கன்னியாகுமரி (சட்டமன்றத் தொகுதி)க்கும், கன்னியாகுமரி மக்களவைத் தொகுதிக்கும் உட்பட்டது.\nSection::::மக்கள் தொகை பரம்பல்.\n2011-ஆம் ஆண்டு மக்கள் தொகை கணக்கெடுப்பின்படி இப்பேரூராட்சி 2148 வீடுகளும்,7615 மக்கள்தொகையும் கொண்டது. \n\n"}
{"id": "89235", "url": "https://ta.wikipedia.org/wiki?curid=89235", "title": "ஆத்தூர் (கன்னியாகுமரி)", "text": "ஆத்தூர் (கன்னியாகுமரி)\n\nSection::::மக்கள் வகைப்பாடு.\nஇந்திய 2001 மக்கள் தொகைக் கணக்கெடுப்பின்படி 11,744 மக்கள் இங்கு வசிக்கின்றார்கள். . இவர்களில் 5,922 ஆண்கள், 5,822 பெண்கள் ஆவார்கள். ஆற்றூர் மக்களின் சராசரி கல்வியறிவு 87.75% ஆகும். ஆற்றூர் மக்கள் தொகையில் 11.91% ஆறு வயதுக்குட்பட்டோர் ஆவார்கள்.\n"}
{"id": "89236", "url": "https://ta.wikipedia.org/wiki?curid=89236", "title": "பாபா அணு ஆராய்ச்சி மையம்", "text": "பாபா அணு ஆராய்ச்சி மையம்\n\nபாபா அணு ஆராய்ச்சி மையம் (\"Bhabha Atomic Research Centre\") இந்தியாவில் மிகவும் புகழ் பெற்ற ஒரு அணு ஆராய்ச்சி நிலையம் ஆகும், இது மும்பையில் அமைந்துள்ளது. இந்தியாவின் முதன்மையான அணுசக்தி ஆராய்ச்சி நிலையமாக இதனை இந்தியாவின் புகழ் பெற்ற அறிவியல் வல்லுனரான ஹோமி பாபா அவர்கள் தலைமையில் செயல்படுத்தியதாகும். இங்கு பல வகையான அணு சக்தியை சாதகமான வழிகளில் பயன்படுத்துவதற்கான அணு உலைகள் செயல்பாட்டில் உள்ளன. இவை அனைத்தும் உயர்தர ஆராய்ச்சிக்காகவே உருவாக்கியவை ஆகும். பாபா அணு ஆராய்ச்சி மையம் ஒரு பன்முக சேவை யாற்றிவரும் ஆராய்ச்சி மற்றும் வளர்ச்சி நிறுவனம். இந்நிறுவனம் அணுக்கரு எரிபொருள் சுழற்சி, தற்கால மற்றும் எதிர்காலத்தில் தேவைப்படும் நவீன அணுக்கரு ஆற்றல் அமைப்புகள், தொழிற்சாலைகளுக்குத் தேவையான மின்னாற்றல் சாராத அணுக்கரு ஆற்றல், வேளாண்மை, சுகாதாரம் என ஒவ்வொரு துறையிலும் நாட்டை வலிமைப்படுத்துவதையே முக்கிய குறிக்கோளாகக் கொண்டு செயலாற்றி வருகிறது . மேலும் ரோபோடிக்ஸ், சூப்பர்- கணினிகள், லேசர்கள், முடுக்கிகள், மனித மரபணுக்கள், நானோ-தொழில்நுட்பம் மற்றும் உயர் கடத்திகள் போன்ற அதிநவீன தொழில்நுட்பம் மற்றும் ஆராய்ச்சித் திட்டங்களில் சிறப்புடன் செயலாற்றி வருகிறது. அடிப்படை அறிவியலின் முக்கியம் வாய்ந்த பல துறைகளில் ஆராய்ச்சிகளை மேற்கொண்டு வருகிறது\n\nSection::::வரலாறு.\nஇந்த ஆராய்ச்சி மையம் 1954 ஆம் ஆண்டில், டிராம்பே அணு சக்தி நிறுவனமாகத் துவங்கியது. அப்போது டாடா இன்ஸ்டிட்யுட் ஆப் பண்டமெண்டல் ரிசேர்ச் என்ற நிறுவனத்தில் பணி புரிந்த பல அறிவியல் வல்லுனர்கள் இந்த நிறுவனத்தில் பணி புரிவதை விரும்பி ஏற்றுக்கொண்டார்கள். அதன் தலைவராக இருந்த ஹோமி பாபாவின் மறைவுக்குப் பின், 1966 ஆம் ஆண்டு முதல் இந்நிறுவனம் 'பாபா அணு ஆராய்ச்சி மையம்' என்ற பெயரில் அறியப்பெற்றது.\n\nஇந்த ஆராய்ச்சி மையம் இந்தியாவின் அறிவியல் மற்றும் தொழில் நுட்பத்துறை அமைச்சகத்தின் கீழ் அமைந்த இந்திய அணு சக்தித்துறையின் மேற்பார்வையில் செயல்பட்டு வருகிறது. இந்த ஆராய்ச்சி நிலையத்திற்கான துவக்கத்தில் தேவைப்பட்ட அணு ஆராய்ச்சி உலைகள் மேற்கு நாடுகளில் இருந்து வரவழைக்கப்பட்டன. தாராப்பூர் அணுசக்தி நிலையத்தில் முதல் முதலில் செயல் பட்ட அணு சக்தி தயாரிக்கும் உலைகள் அமேரிக்காவில் இருந்து பெற்றவையாகும்.\n\n1956 ஆம் ஆண்டில் , இங்கு முதலில் துவங்கிய அணு ஆராய்ச்சி மையத்தின் உலைகளை அன்றைய இந்தியப் பிரதமர் ஜவஹர்லால் நேரு அப்சரா என பெயரிட்டார். அதற்குப் பிறகு முறையே கானடா நாட்டின் உதவியுடன் சைரஸ் (1960), ஜெரேலினா (1961) (இப்பொழுது செயல்பாட்டில் இல்லை), முதலாம் பூர்ணிமா (1972), இரண்டாம் பூர்ணிமா (1984), த்ருவா (1985), மூன்றாம் பூர்ணிமா (1990), காமினி ஆகிய ஆராய்ச்சி நிமித்தமான உலைகள் செயல் பாட்டில் உள்ளன.\n\n1974 ஆம் ஆண்டில் ஆக்கபூர்வமான வழிகளில் ஆராய்ச்சி மேற்கொள்வதற்காக பொக்ரானில் நடத்திய சோதனைக்காக புளுத்தோனியம் சைரஸ் திட்டத்தின் கீழ் பெற்றதாகும். 1974, 1998 ஆகிய ஆண்டுகளில் இந்தியா நடத்திய சோதனைகள் மூலமாக, அணு ஆலைகளில் பயன்படும் எரிபொருட்களை தயாரிப்பதற்கான தொழில் நுட்பத்தில் இந்தியர்கள் முன்னேற்றம் அடைந்ததையும், பாதுகாப்பான முறையில் அவற்றை பயன்படுத்தும் திறனை பெற்றிருப்பதையும் உலகத்திற்கு உணர்த்தியது.\n\nகக்ரபார் அணுமின் நிலையம், ராஜஸ்தான் அணுமின் நிலையம், தாராப்பூர் அணுமின் நிலையம் ஆகிய இந்திய ந்யூக்ளியர் பவர் கோர்போரேசன் நிருவாகத்தின் கீழ் செயல்படும் அணு சக்தி நிலையங்கள் இந்த ஆராய்ச்சி மையத்தில் கிடைக்கப்பெற்ற தொழில் நுட்பங்களை பயன்படுத்தி மேம்படுத்தியதாகும். புகழ் பெற்ற இந்திய அறிவியல் வல்லுநர் திரு ராஜா ராமண்ணா அவர்கள் இந்த மையத்தின் ஆணையாளராக எட்டாண்டுகள் (1972-1978) செயல்பட்டார்.\n"}
{"id": "89237", "url": "https://ta.wikipedia.org/wiki?curid=89237", "title": "இந்திய அணுசக்திப் பேரவை", "text": "இந்திய அணுசக்திப் பேரவை\n\nஇந்திய அணுசக்திப் பேரவை (\"Atomic Energy Commission\", ()) இந்திய அரசின் அணு சக்தித் துறையின் கீழ் செயல்படும் பேரவையாகும். இந்திய அணு சக்தித் துறை நேரடியாக இந்தியப் பிரதம மந்திரியின் மேற்பார்வையில் செயல்படுகிறது.\n1948 ஆம் ஆண்டில் இந்தியப் பிரதமர் ஜவஹர்லால் நேரு இந்திய அணுசக்திப் பேரவையைத் துவக்கி வைத்தார். ‎ அதற்கு சில மாதங்களுக்கு முனனால் இந்தியாவின் அறிவியல் ஆராய்ச்சித்துறை அமைச்சகம் நிறுவப்பெற்றது. 1954 ஆம் ஆண்டில், ஜனாதிபதியின் ஆணையின் படி, பிரதம மந்திரியின் தலைமையில் இந்திய அணு சக்தித்துறை செயல் படத் துவங்கியது. அதன் பிறகு, மத்திய அரசு இந்திய அணுசக்திப் பேரவையை அணுசக்தித்துறையின் கீழ் அமைப்பதற்கான தீர்மானத்தை கொண்டு வந்து, அதை நிறைவேற்றியது. இந்த தீர்மானத்தின் ஒரு நகலை பிரதமர் ஜவஹர்லால் நேரு நாடாளுமன்றத்தில் 1954 ஆம் ஆண்டில் பேரவை உறுப்பினர்களின் முன்வைத்தார். இப்பேரவையின் முதல் தலைவராக ஹோமி பாபா பொறுப்பேற்றார்.\n\nஇந்திய அரசு நிறைவேற்றிய தீர்மானத்தின் படி, அணுசக்தித் துறையின் செயலர் இப்பேரவையின் பதவி வழித் தலைவராக செயல்படுவார். ஒவ்வொரு ஆண்டும் பிரதமரின் அறிவுரையின் படி, இக்குழுவின் இதர உறுப்பினர்கள் தெரிவு செய்யப்படுவர். தற்பொழுது இப்பேரவையின் தலைவராக டாக்டர் ரத்தன் குமார் சின்ஹா () செயல்பட்டு வருகிறார்.\n"}
{"id": "89238", "url": "https://ta.wikipedia.org/wiki?curid=89238", "title": "இந்திய உற்பத்திச் செலவு மற்றும் மேலாண்மைக் கணக்கியல் நிறுவனம்", "text": "இந்திய உற்பத்திச் செலவு மற்றும் மேலாண்மைக் கணக்கியல் நிறுவனம்\n\nஇந்திய உற்பத்திச் செலவு மற்றும் மேலாண்மைக் கணக்காயர்கள் நிறுவனம் (\"Institute of Cost and Works Accountants of India\"- ICWAI) என்பது ஒரு இந்திய தொழில்முறை கூட்டமைப்பாகும். பொருட்களின் உற்பத்திச் செலவைக் கட்டுப்படுத்தவும் கிடைத்தற்கரிய வளங்கள், மக்களுக்குத் தேவையான பொருட்களை உற்பத்தி செய்வதில் பயன்படுத்தப்படுவதை உறுதி செய்யவும் இந்திய அரசு, உற்பத்திச் செலவுத் தணிக்கையை அறிமுகப்படுத்தியது. நிதித் துறை தணிக்கையாளர்களைப் போலவே உற்பத்திச் செலவுத் தணிக்கையாளர்களை உருவாக்குவதற்காக நாடாளுமன்றத்தின் சிறப்புச் சட்டம் ஒன்றின் மூலம் இந்த நிறுவனம் உருவாக்கப்பட்டது. இந்த நிறுவனம் நடத்தும் மூன்றடுக்குத் தேர்வுகளை எழுதி வெற்றி பெற்று செயல் முறைப் பயிற்சியையும் முடிப்பவர்கள், இந்நிறுவனத்தில் உறுப்பினராவதுடன் உற்பத்திச் செலவுத் தனிக்கையாளராகவும் சேவை புரிய முடியும்.\n\nSection::::மூன்றடுக்குத தேர்வுமுறை.\nSection::::அடிப்படை நிலை (Foundation).\nபன்னிரண்டாம் வகுப்பு முடித்தவர்கள் இத்தேர்வினை எழுதலாம். இதற்காக இந்நிறுவனத்திடம் பதிவு செய்துகொள்ள வேண்டும். இந்நிலையில் நான்கு தாள்கள் (பொருளாதாரம், கணக்குப் பதிவியல், கணிதம் மற்றும் நிறுவன அமைப்பு மற்றும் மேலாண்மை) உள்ளன .\n\nSection::::இடை நிலை.\nஇந்நிலையில் இரண்டு பிரிவுகள் உள்ளன. ஒவ்வொரு பிரிவிலும் மூன்று தாள்கள் வீதம் மொத்தம் ஆறு தேர்வுகள் எழுத வேண்டும். இடை நிலை (இண்டர்மீடியட்டு) முடித்தபின் ஓர் ஆண்டு பயிற்சி பெற வேண்டும்.\n\nSection::::இறுதி நிலை.\nஇடை நிலை போலவே இதிலும் இரண்டு பிரிவுகள் உள்ளன. ஒவ்வொரு பிரிவிலும் நான்கு தாள்கள் உள்ளன. எட்டு தாள்களிலும் வெற்றி பெற்று ஈராண்டு நடைமுறைப் பயிற்சியையும் முடித்தால் இந்நிறுவனத்தில் உறுப்பினராகப் பதிவு பெறலாம்.\n\n\n\n\n"}
{"id": "89253", "url": "https://ta.wikipedia.org/wiki?curid=89253", "title": "தி டைம்ஸ்", "text": "தி டைம்ஸ்\n\nதி டைம்சு (தி டைம்ஸ்; \"The Times)\" என்பது 1785 ஆம் ஆண்டில் லண்டனில் தொடங்கப்பட்டு வெளிவரும் ஆங்கில நாளிதழ் ஆகும். உலக அளவில் 'டைம்ஸ்' என்ற வார்த்தையை தாங்கி வரும் \"நியூயார்க் டைம்ஸ், லாஸ் ஏஞ்சல்ஸ் டைம்ஸ், டைம்ஸ் ஆப் இந்தியா\" போன்ற அனைத்துப் பத்திரிக்கைகளும் டைம் என்ற வார்த்தையை உபயோகப்படுத்த தொடங்கியது இந்த நாளிதழை தொடர்ந்துதான்.\n\nSection::::தோற்றம்.\n\"தி டெய்லி யுனிவர்சல் ரெஜிஸ்டர்\" என்ற பெயரில் ஜான் வால்டர் என்பவரால் 1785 ஆம் ஆண்டு லண்டனில் ஆரம்பிக்கப்பட்டது. ஆரம்பகாலத்தில் தான் தோற்றுவித்த நாளிதழிலேயே எடிட்டராக பணியாற்றிய வால்டர் 1788 ஆம் ஆண்டு தனது நாளிதழின் பெயரை 'தி டைம்ஸ்' என்று மாற்றினார். அன்றிலிருந்து இன்று வரை அதே பெயரிலே வெளிவருகிறது. \n\nSection::::வடிவமைப்பு.\nஆரம்பிக்கப் பட்ட நாளிலிருந்து \"பிராட் சீட்\" என்ற வடிவமைப்பில் வெளிவந்த நாளிதழ் 2004 ஆம் ஆண்டில் \"டேபுளாய்டு\" உருவமைப்பிற்கு மாறியது.\n\n"}
{"id": "89259", "url": "https://ta.wikipedia.org/wiki?curid=89259", "title": "கரும்பிள்ளைப் பூதனார்", "text": "கரும்பிள்ளைப் பூதனார்\n\nசங்ககாலப் புலவர் களில் ஒருவர் கரும்பிள்ளைப் பூதனார். பரிபாடலில் 10ஆம் எண்ணுள்ள பாடல் இவரால் பாடப்பட்டது. வையை ஆற்றில் நடைபெற்ற நீராட்டு விழா பற்றி இப் பாடல் விரிவாகச் சொல்கிறது.\n\nஇக்காலத்தில் கள்ளழகர் வைகையில் இறங்கும் விழாவாக இது கொண்டாடப்படுகிறது. \nவைகையாற்றில் வெள்ளம் வந்தது. புனல் மண்டி ஆடச் சனம் மண்டிச் சென்றது. நீராடச் செல்வோர் நீரெக்கி, மூஉய், முதலான விளையாட்டுக் கருவிகளுடன் சென்றனர். குதிரை, பெண்யானை, அத்திரி, சகடம், சிவிகை முதலானவற்றில் ஏறிச் சென்றனர். இன்னினியோர், விரவு நரையோர், வெறு நரையோர், பதிவத மாந்தர், பரத்தையர், பாங்கர் முதலானோர் வித்தகரின் இசை முழக்குடன் சென்றனர். \nSection::::கடல் வாணிகம்.\nமதக் களிற்றை அடக்குபவர் திசையறி மீகான் போல் காணப்பட்டனர்.\n"}
{"id": "89260", "url": "https://ta.wikipedia.org/wiki?curid=89260", "title": "கே. வி. சுப்பிரமணிய ஐயர்", "text": "கே. வி. சுப்பிரமணிய ஐயர்\n\nகே. வி. சுப்பிரமணிய ஐயர் (1875-1969) ஒரு பெயர் பெற்ற தமிழ்க் கல்வெட்டியலாளர். 1908 ஆம் ஆண்டில் கல்வெட்டு அலுவலகத்தில் பணியில் அமர்ந்தார். 1932 ஆம் ஆண்டுவரை அங்கே 26 வருடங்கள் பணியாற்றினார். தென்னிந்தியக் கல்வெட்டுக்கள் தொகுப்பின் ஆறாம், ஏழாம், எட்டாம் தொகுதிகளின் தொகுப்பாசிரியர் இவரே. இவர் எழுதிய பல ஆய்வுக் கட்டுரைகள் \"எப்பிகிராபியா இன்டிக்கா\" என்னும் இந்தியக் கல்வெட்டுயியல் சஞ்சிகையில் வெளிவந்துள்ளன. தமிழ்நாட்டில் கிடைத்த பண்டைக்காலத்தைச் சேர்ந்த தமிழ்ப் பிராமிக் கல்வெட்டுக்களின் ஆய்வுகளில் இவர் முன்னோடியாகத் திகழ்ந்தார். திருவிதாங்கூர் தொல்லியல் வரிசையின் இரண்டாம், மூன்றாம், நான்காம் தொகுதிகளுக்கும் இவர் ஆசிரியராக இருந்துள்ளார். \"பண்டைய தக்காணத்தின் வரலாற்றுக் குறிப்புக்கள்\" (Historical Sketches of Ancient Dekhan) என்னும் ஒரு ஆய்வு நூலையும் இவர் எழுதி வெளியிட்டார். இது மூன்று தொகுதிகளைக் கொண்டது.\n\nதமிழ்க் குகை கல்வெட்டுகள் பற்றிய ஆராய்ச்சியிலும் இவருக்கு முக்கியப் பங்கு உண்டு. இவர் தமிழ்க் கல்வெட்டுகளின் தந்தை என்றழைக்கப்படுகிறார்.\n\n"}
{"id": "89265", "url": "https://ta.wikipedia.org/wiki?curid=89265", "title": "சிறப்புப் பாயிரம்", "text": "சிறப்புப் பாயிரம்\n\nசிறப்புப் பாயிரம் என்பது, ஒரு குறிப்பிட்ட நூலுக்கு மட்டும் சிறப்பாகப் பொருந்தும் விடயங்களை உள்ளடக்கிய ஒரு பாயிர வகை ஆகும். இது முகவுரை அல்லது அணிந்துரை போன்றது. இது அக்குறிப்பிட்ட நூலுக்கு முன்னர் காணப்படும். எல்லா நூல்களுக்கும் பொருந்தக்கூடியதாக நூல் பற்றிய பொதுவான முகவுரையான பொதுப் பாயிரத்திலிருந்தும் இது வேறானது. சிறப்புப் பாயிரம் பொதுவாகத் தமிழ் மரபுவழியான நூல்கள் எல்லாவற்றிலும் காணப்படும். இன்று கிடைக்கக்கூடியதாகவுள்ள மிகப் பழைய தமிழ் நூலான தொல்காப்பியத்தில் பொதுப்பாயிரம் இல்லாவிட்டாலும், சிறப்புப் பாயிரம் உள்ளது. \nசிறப்புப் பாயிரத்தை நூலாசிரியன் தவிர்ந்த வேறொருவர் எழுதுவதே மரபு. சிறப்புப் பாயிரம் பொதுவாக நூலின் சிறப்புப் பற்றிக் கூறுவது என்பதால் அதனை நூலாசிரியனே எழுதும்போது தற்புகழ்ச்சியாக ஆகிவிடும் என்பதாலேயே நூலாசிரியர் சிறப்புப் பாயிரத்தை எழுதுவதில்லை. சிறப்புப் பாயிரத்தை யார் எழுதலாம் என்பது குறித்தும் இலக்கண நூல்கள் விளக்குகின்றன. இளம்பூரணர் தனது தொல்காப்பிய உரையில், நூலாசிரியரின் ஆசிரியர், நூலாசிரியருடன் உடன் படித்தவர்கள், நூலாசிரியரின் மாணவர்கள், என மூன்று வகையினர் சிறப்புப் பாயிரம் செய்யத் தகுதியுடையவர் என்கிறார். நன்னூல், அந்நூலுக்கு உரை செய்தவர்களும் சிறப்புப் பாயிரம் எழுதலாம் என நான்கு வகையாகக் கூறுகின்றது. எடுத்துக்காட்டாகத் தொல்காப்பியத்துக்குச் சிறப்புப் பாயிரம் எழுதியவர் தொல்காப்பிய நூலாசிரியரான தொல்காப்பியரோடு உடன் கற்றவரான பனம்பாரனார் ஆவார்.\n\nSection::::சிறப்புப் பாயிர உறுப்புக்கள்.\nசிறப்புப் பாயிரம்; \n\nஆகியவற்றைத் தெளிவாக விளக்கவேண்டும் என்று நன்னூல் கூறுகிறது. மாணவர்கள் ஒரு நூலைக் கற்க முயலும்போது, அந்நூலில் கூறப்பட்டிருக்கும் பொருள் என்ன என்பதையும், அந் நூலைக் கற்பதன் மூலம் அடையும் பயன் என்ன என்பதையும், இந்நூலைக் கேட்பதற்கு உரிய அடிப்படையான தகைமை என்ன என்பதையும், என்னென்ன விடயங்களை அறிந்துகொண்டபின் அந்நூலைப் பயிலவேண்டும் என்பதையும் அவர்கள் அறிந்திருக்க வேண்டும். அல்லது நூலைக் கற்கும் போது ஆர்வம் இல்லாமலும் இருப்பதுடன் அவற்றைப் புரிந்துகொள்வதும் கடினமாக இருக்கும். இதன் காரணமாகவே இவ்விடயங்களை முன்னராகவே மாணவர்களுக்கு உணர்த்தவேண்டிச் சிறப்புப் பாயிரத்துள் இவ்விடயங்களைக் கூற வேண்டிய தேவை ஏற்படுகின்றது. அத்துடன் தாம் கற்கவுள்ள நூல்கள் கற்று வல்ல சான்றோரால் செய்யப்பட்டுப் பிழைகள் இன்றி இருக்கும் என்பதையும், நூல் மூலநூலுக்கு முரண்பாடான கொள்கைகளைக் கொண்டவர்களால் ஆக்கப்படவில்லை என்பதையும் மாணவர்கள் முன்னரே தெளிவாக உணரவேண்டும் என்பதற்காகவே நூலாசிரியன் பெருமை, நூலின் பெருமை என்பவை விளங்கும்படி ஆக்கியோன் பெயர், நூலின் வழி, வழங்கும் நிலம், நூற்பெயர் என்பவையும் சிறப்புப்பாயிரத்தில் இடம்பெற வேண்டும் என இலக்கண நூல்கள் கூறுகின்றன. \nஇவற்றைத் தவிர;\n\n\nபோன்ற தகவல்களும் சில நூல்களின் சிறப்புப் பாயிரங்களில் காணப்படுவது உண்டு. முன்னர் கூறிய எட்டும் நூல் ஆக்கிய காலத்திலும் அதற்குப் பின்னர் நூல் வழங்கும் காலம் முழுவதும் பயனுள்ளவை ஆக இருப்பதைப்போலப் பின்னர் கூறிய காலம் முதலான மூன்றும் நூல் ஆக்கிய காலத்துடன் மட்டும் தொடர்புடையவை என்பதால், அவற்றைக் கூறுவதால் பெரும் பயன் இல்லை என்று கருதிச் சிலர் இவற்றைச் சிறப்புப்பாயிரத்துள் கூறுவதில்லை.\n\nSection::::எடுத்துக்காட்டு.\nசிறப்புப் பாயிரம் ஒன்றில் மேற்கூறிய உறுப்புக்கள் அடங்கியிருக்கும் முறையை நன்னூலின் சிறப்புப் பாயிரத்தை எடுத்துக்காட்டாகக் கொண்டு அறிந்துகொள்ள முடியும். நன்னூலின் சிறப்புப் பாயிரம் பின்வருமாறு:\nஇச் சிறப்புப் பாயிரத்தில், 20. 21, 22 ஆம் வரிகளில் \"பொன்மதிற் சனகைச் சன்மதி முனியருள் பன்னருஞ் சிறப்பிற் பவணந்தி என்னு நாமத் திருந்தவத் தோனே\" என்று, நூலை ஆக்கியோன் பெயர் பவணந்தி என்று அறியத்தருவதுடன், பொன் மதில்களால் சூழப்பட்ட சனகாபுரி என்னும் நகரின் இருக்கும் சன்மதி முனிவன் போன்றவனும், பல அரிய சிறப்புக்களை உடையவனும், பெருந் தவத்தை உடையவனும் என நூலாசிரியரின் சிறப்பையும் கூறுகிறது.\n18 ஆம் 19 ஆம் வரிகளில் காணப்படும் \"முன்னோர் நூலின் வழியே\" என்னும் பகுதியின் மூலம் முன்னோர் எழுதிய நூல்களை ஒட்டி இந்நூல் எழுதப்பட்டது என்று நூல் வந்த வழி கூறப்பட்டுள்ளது.\nஇப் பாயிரத்தின் 8 ஆம் 9 ஆம் வரிகள், \"குணகடல் குமரி குடகம் வேங்கடம் எனுநான் கெல்லையின் இருந்தமிழ்க் கடலுள்\" என இந் நூல் வழங்கும் பகுதி, கிழக்கே கிழக்குக் கடல், தெற்கே குமரி, மேற்கே குடக நாடு, வடக்கே திருவேங்கட மலை என்பவற்றிடையே அடங்கும் என அந் நூல்வழங்கும் பகுதியின் எல்லை கூறுகிறது. \n19 ஆம் வரியில், \"நன்னூற் பெயரின் வகுத்தனன்\" என்பதன் மூலம் நூலின் பெயர் நன்னூல் என்று சிறப்புப் பாயிரம் தெளிவாக்குகிறது.\n11 ஆம் வரியில் வரும் \"தொகைவகை விரியிற் றருகெனத் ...\" என்னும் தொடர் இந்நூல், தொகுத்தல், வகுத்தல், விரித்தல் என்னும் யாப்பு முறைகளுக்கு அமைவாக ஆக்கப்பட்டதை விளக்குகிறது.\n10 ஆம் வரியில் \"அரும்பொரு ளைந்தையும் யாவரும் உணர...\" என்று குறிப்பிடுவதன் மூலம் எழுத்து, சொல், பொருள், யாப்பு, அணி என்னும் ஐந்துவகையான இலக்கணங்களே இந் நூலின் நூற்பொருள் எனச் சிறப்புப்பாயிரம் தெளிவாக்குகின்றது.\n10 ஆம் வரியில் நூலைக் கேட்பதற்கு உரியவர்கள் யார் என்பதற்கு விடையாக எல்லோரும் அறிந்துகொள்ளும் படியாக என்னும் பொருளில் \"யாவரும் உணர\" என்று பாயிரத்தில் கூறியிருப்பினும், நன்னூல் உரைகளில், முன்னரே நிகண்டு கற்றுச் செய்யுள் ஆராய்ச்சி உடையோரே நூலின் கூறப்பட்டிருப்பவற்றைப் புரிந்துகொள்ள முடியும் ஆதலால், அத்தகைய ஆராய்ச்சி உடையோரே இந்நூலைக் கேட்பதற்கு உரியவர்கள் என்கின்றன.\nமுன்னர் கூறிய 10 ஆம் வரியில் உள்ள \"அரும்பொரு ளைந்தையும் யாவரும் உணர\" என்னும் தொடர்மூலம் முன்னரே குறிப்பிட்ட தமிழ் மொழியின் ஐந்து இலக்கணங்களையும் உணர்வதே இந்த நூல் கேட்பதால் விளையும் பயன் என்பது விளங்குகிறது.\n16, 17, 18 ஆம் வரிகளில் காணப்படும் \"திருந்திய செங்கோற் சீய கங்கன் அருங்கலை விநோதன் அமரா பரணன் மொழிந்தன னாக ...\" என்னும் தொடரின் மூலம், இந்நூல் சீயகங்கன் என்னும் மன்னன் கேட்டுக்கொண்டதற்கு இணங்கச் செய்யப்பட்டுள்ளது என்று தெளிவாவதால், நூல் செய்த காலம் சீயகங்கனின் காலம் என்பதும், நூல் செய்த காரணம் சீயகங்கன் கேட்டுக்கொண்டதே என்பதும் வெளிப்படையாகத் தெரிகிறது. அத்துடன் நூல் அரங்கேறிய இடம் சீயகங்கனின் அவை எனவும் உய்த்து உணரலாம்.\n\n"}
{"id": "89278", "url": "https://ta.wikipedia.org/wiki?curid=89278", "title": "பார்னீயும் நண்பர்களும்", "text": "பார்னீயும் நண்பர்களும்\n\nபார்னீயும் நண்பர்களும் () ஓர் அமெரிக்கத் தொலைக்காட்சியின் குழந்தைகள் தொடர். இது 1992 ஆம் ஆண்டு தொடங்கப்பட்டது. அமெரிக்காவின் பொது அலைபரப்பு சேவையான பி. பி. எஸ் (PBS) தொலைக்காட்சியில் இது ஒளிபரப்பப்படுகிறது.\n\n"}
{"id": "89280", "url": "https://ta.wikipedia.org/wiki?curid=89280", "title": "குரு அரவிந்தன்", "text": "குரு அரவிந்தன்\n\nகுரு அரவிந்தன் கனடாவில் வாழ்ந்து வரும் தமிழ் எழுத்தாளர்களில் ஒருவர். சிறுகதை, புதினம் எழுதுவதுடன் கனடாவில் இருந்து வெளிவரும் தமிழ்த் திரைப்படங்களுக்கு திரைக்கதை, வசனங்கள், மற்றும் நாடகங்களும் எழுதி வருகிறார்.\n\nSection::::வாழ்க்கைக் குறிப்பு.\nஇலங்கையின் யாழ்ப்பாண மாவட்டத்தில் காங்கேசன்துறையைப் பிறப்பிடமாகக் கொண்டவர். தந்தை பெயர் அருணசலம் குருநாதபிள்ளை. காங்கேசன்துறை நடேசுவரா கல்லூரி, தெல்லிப்பளை மகாஜனாக் கல்லூரி ஆகியவற்றின் பழைய மாணவர்.\n\nSection::::எழுத்துத் துறையில்.\nஇவரின் சிறுகதைகள், தென்னிந்திய சஞ்சிகைகளான ஆனந்த விகடன், குமுதம், கல்கி, யுகமாயினி ஆகியவற்றில் வெளிவந்துள்ளன. கனடாவில் தாய்வீடு, தூறல், உதயன் போன்ற பத்திரிகைகளில் இவரது தொடர்கட்டுரைகள் வெளிவருகின்றன.\n\nஇலங்கையில் தினக்குரல், வீரகேசரி, செருமனியில் வெற்றிமணி, லண்டனில் புதினம், பாரிசில் உயிர்நிழல் போன்ற பத்திரிகைகளிலும் இவரது கட்டுரைகள் வெளிவருகின்றன.\n\nSection::::இணையத்தில்.\nஇணையத்தில் \"பதிவுகள்\", \"திண்ணை\" போன்ற இணையத்தளங்களில் நாடகம், படைப்பிலக்கியம் சம்பந்தமான விமர்சனக் கட்டுரைகளை எழுதி வருகின்றார்.\n\n\n\n\nSection::::மேடை நாடகங்கள்.\nதெல்லிப்பளை மகாஜனா பழைய மாணவர்களின் கலைவிழாவுக்காக இவர் நாடகங்களை எழுதியுள்ளார்.\n\nSection::::திரைக்கதை.\nகனடாவில் பல திரைப்படங்களுக்கு இவர் திரைக்கதை வசனம் எழுதியுள்ளார்..\n\n\n\n\n\n"}
{"id": "89282", "url": "https://ta.wikipedia.org/wiki?curid=89282", "title": "சார்லாட்'ஸ் வெப் (1973 திரைப்படம்)", "text": "சார்லாட்'ஸ் வெப் (1973 திரைப்படம்)\n\nசார்லாட்ஸ் வெப் (\"Charlotte's Web\") 1973ம் ஆண்டு வெளிவந்த ஆங்கிலத் அசைத் திரைப்படம் (Animation movie) ஆகும்.\n"}
{"id": "89296", "url": "https://ta.wikipedia.org/wiki?curid=89296", "title": "சபை உரையாளர் (நூல்)", "text": "சபை உரையாளர் (நூல்)\n\nசபை உரையாளர் (\"Ecclesiastes\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::சபை உரையாளர் நூல் பெயர்.\nசபை உரையாளர் என்னும் நூல் ஒரு ஞானியின் சிந்தனைகளைக் கொண்டது. எபிரேய மூல மொழியில் இந்நூல் קֹהֶלֶת‎ = Kohelet (அல்லது Qoheleth, Koheles, Koheleth, Coheleth) என்னும் பெயரால் அறியப்படுகிறது. இதன் பொருள் \"மக்களைக் குழுவாக ஒன்றுசேர்ப்பவர்\" என்பதாகும். இந்நூலின் பழைய தமிழ்ப் பெயர் \"சங்கத் திருவுரை ஆகமம்\" (\"பிரசங்கி ஆகமம்\") என்றிருந்தது. ஆங்கிலத்தில் Ecclesiastes என்று அழைக்கப்படும் இந்நூலின் பெயர் அதன் கிரேக்க மொழிபெயர்ப்பிலிருந்து தோன்றுவதாகும். Ἐκκλησιαστής (Ecclesiastes) என்னும் கிரேக்கச் சொல் \"குழு (சபை, அவை) தலைவர்\" என்னும் பொருள்தரும்.\n\nSection::::நூல் எழுதப்பட்ட காலம்.\nசபை உரையாளர் என்னும் இச்சிறுநூல் கி.மு. 3ஆம் நூற்றாண்டளவில் எழுதப்பட்டிருக்கலாம் என்பது அறிஞர் கருத்து. கிரேக்க தத்துவமும் சிந்தனையும் இந்நூலில் ஓரளவு இடம்பெறுகிறது. \n\nSection::::நூலின் கருப்பொருள்.\nஇந்நூல் ஞான இலக்கியம் என்னும் வகை சார்ந்தது. இந்நூலை உருவாக்கிய ஞானி மானிட வாழ்வு எவ்வளவு குறுகியது, முரண்பாடானது எனக் கண்டுணர்கிறார். மனித வாழ்க்கையில் காணப்படும் அநீதிகளும் அவநம்பிக்கைகளும் அவருக்குப் பெரும் புதிர்களாகத் தோன்றுகின்றன. எனவே, \"வாழ்க்கையே வீண்\" என்ற முடிவுக்கு வருகிறார். மனித வாழ்வின் போக்கை ஆண்டு நடத்தும் இறைவனின் வழிகளை அவரால் புரிந்துகொள்ள முடியவில்லை. ஆயினும் மக்கள் கடுமையாக உழைத்து இறைவன் அருளும் கொடைகளை வேண்டுமளவு துய்த்து மகிழுமாறு அறிவுரை கூறுகிறார்.\n\nஇந்நூலில் மனித வாழ்க்கையின் நிலையாமை, இயலாமை முதலியன விரித்துரைக்கப்படுகின்றன. ஆயினும் இந்நூல் விவிலியத்தில் இடம்பெற்றுள்ளமை மனிதர் தோல்வி மனப்பான்மையையும் மனத்தளர்வையும் இறைவனின் துணையால் வெல்லலாம் என்பதையே காட்டுகின்றது.\n\nஇந்நூல் தங்கள் சொந்த வாழ்க்கையைப் பிரதிபலிப்பதாகப் பலர் கருதலாம். ஆயினும், இக்கருத்துக்களை எதிரொலிக்கும் இதே விவிலியம், கடவுள்மீது வைக்கும் நம்பிக்கைதான் மானிட வாழ்வுக்கு நிறைபொருளை அளிக்கும் என்று வற்புறுத்திக் கூறுவதையும் அவர்கள் உணர வேண்டும்.\n\nSection::::வாழ்க்கைக்கு இலக்கு இல்லையா?\nஇந்நூலின் ஆசிரியர் வாழ்க்கைக்கு இலக்கு இல்லை என்னும் கருத்துடையவராய்த் தோற்றமளிக்கிறார். கதிரவன் காலையில் உதிக்கிறான், மாலையில் மறைகிறான், அடுத்த நாளும் உதிக்கிறான். காற்று வீசுகிறது, திரும்பவும் அதே இடத்திற்கு வருகிறது. ஆறுகள் எல்லாம் கடலில் போய் சேர்கின்றன, ஆனால் கடல் நிறைவதில்லை. மக்கள் வாழ்வும் ஓயாத உழைப்பாக இருக்கிறது. எதற்காக இந்த ஓயா உழைப்பு? ஆகவே, \"வீண், முற்றிலும் வீண்; எல்லாமே வீண்\" என்கிறார் சபை உரையாளர் (1:2).\n\nஅவர் செல்வத்தைப் பெருக்கினார், பல கட்டடங்களைக் கட்டினார், மந்தை மந்தையாக ஆடுமாடுகளை வாங்கினார், அடிமைகளை வேலைக்கு அமர்த்தினார், ஆனால் அவரது உள்ளம் நிறைவுகாணவில்லை. அறிவைத் தேடினார், ஆனால் அறிவு பெருகப் பெருகத் துன்பமும் மிகுந்ததே ஒழிய நிறைவு கிட்டவில்லை. ஆகவே செல்வமும் அறிவைத் தேடும் முயற்சியும்கூட வீணே என எண்ணினார்.\n\nவாழ்க்கை நிலையற்றது. எல்லாரும் இறுதியில் சாவைச் சந்திக்கிறார்கள். அறிவிலி இறப்பதுபோல ஞானியும் ஒருநாள் இறந்து மறைகின்றான் (2:15-17). இவ்வாறு எல்லாமே வீண் எனும் முடிவுக்கு வந்தார் ஆசிரியர்.\n\nSection::::வாழ்க்கையின் முரண்பாடுகள்.\nசபை உரையாளர் மனித உழைப்பு பயனற்றது என்றோ, செல்வம் தேட வேண்டாம் என்றோ கூறவில்லை. அவற்றால் வாழ்க்கையில் பயனுண்டு என அவர் உணர்ந்தார். \"என் முயற்சி அனைத்தும் எனக்கு மகிழ்ச்சியூட்டியது\" என்று அவர் கூறுகிறார் (2:10). ஆயினும் உழைப்பும் உழைப்பினால் தேடப்படும் செல்வமும் எப்போதும் பலனளிப்பதில்லை. சேர்த்த செல்வத்தை யார்தான் தம்மோடு கொண்டுசெல்ல முடியும்? ஈட்டிய பொருளைத் தன் மக்களுக்கோ பிறருக்கோ விட்டுச் செல்வதுதான் மனித நிலை. சேர்த்த செல்வத்தை அனுபவிக்க முடியாத நிலையும் எழுகிறது.\n\nநீதிநேர்மையைக் கடைப்பிடித்து வாழ்வோர் மேலோங்குகிறார்களா என்றால் அதுவுமில்லை. நீதி இவ்வுலகில் எப்போதும் வெற்றி அடைவதில்லை. உலகம் நீதியின்படி ஆளப்படுவதாகத் தெரியவில்லை.\n\nஇறுதியிலோ எல்லாருக்கும் நிகழ்வது சாவுதான். அது நல்லார்க்கும் பொல்லார்க்கும் பொதுவாயுள்ளது. \"விதித்துள்ளபடிதான் எல்லாருக்கும் எல்லாம் நேரிடும். நேர்மையானவர்களுக்கும் பொல்லாதவர்களுக்கும், நல்லவர்களுக்கும் கெட்டவர்களுக்கும், மாசற்றவர்களுக்கும் மாசுள்ளவர்களுக்கும், பலிசெலுத்துகிறவர்களுக்கும் பலிசெலுத்தாதவர்களுக்கும் விதித்துள்ளபடிதான் நேரிடும்\" (9:2).\n\nஆக, இம்மண்ணக வாழ்வுக்குப் பின் விண்ணக வாழ்வு உண்டா என்பது குறித்து இந்நூல் ஐயமே தெரிவிக்கிறது எனலாம். \"மனிதரின் உயிர்மூச்சு மேலே போகிறது என்றும் விலங்குகளின் உயிர்மூச்சு கீழே தரைக்குள் இறங்குகிறது என்றும் யாரால் சொல்ல இயலும்?\" என்று கேள்வி எழுப்புகிறார் நூலாசிரியர் (3:21). \n\nSection::::கடவுள் தரும் கொடைகளை அனுபவிக்க வேண்டும்.\nவாழ்க்கை பொருளற்றதுபோலத் தோன்றினாலும், இவ்வுலகில் கடவுள் நமக்கு அளிக்கும் கொடைகளை நாம் அனுபவிக்க வேண்டும் என்று ஆசிரியர் கூறுகின்றார். \"உண்பதையும் குடிப்பதையும் தம் உழைப்பால் வரும் இன்பத்தைத் துய்ப்பதையும்விட, நலமானது மனிதருக்கு வேறொன்றுமில்லை. இந்த வாய்ப்பு கடவுள் தந்ததே எனக் கண்டேன்\" (2:24). \n\n\"ஆகவே, நீ நன்றாய்ச் சாப்பிடு...எப்போதும் நல்லாடை உடுத்து...இவ்வுலக வாழ்க்கை வீணெனினும், உனக்குக் கிடைத்துள்ள வாழ்நாள் முழுதும் நீ உன் மனைவியோடு இன்புற்றிரு...நீ செய்ய நினைக்கும் செயல் எதுவோ அதைச் செய்; அதையும் உனக்கு ஆற்றல் இருக்கும்போதே செய்\" (9:7-10).\n\nவாழ்க்கையை அனுபவிக்கும்போது அறநெறியையும் கடைப்பிடிக்க வேண்டும் என்று சபை உரையாளர் கூறுகின்றார்: \"இளையோரே, இளமைப் பருவம் மகிழ்ச்சியோடிருப்பதற்கே. இளமையின் நாள்களில் உள்ளக் களிப்புடனிருங்கள். மனம் விரும்புவதைச் செய்யுங்கள்; கண்களின் நாட்டத்தை நிறைவேற்றுங்கள். ஆனால், நீங்கள் செய்கிற ஒவ்வொரு செயலுக்கும் உரிய தீர்ப்பைக் கடவுள் வழங்குவார் என்பதை மறவாதீர்கள். மனக் கவலையை ஒழியுங்கள். உடலுக்கு ஊறு வராதபடி காத்துக் கொள்ளுங்கள்\" (11:9-10).\n\nஎதைச் செய்வதிலும் மிகைப்போக்கைத் தவிர்க்க வேண்டும் என்று அறிவுறுத்துகிறார் ஆசிரியர்: \"நேர்மையாய் நடப்பதிலும் ஞானத்தைப் பெறுவதிலும் வெறிகொண்டவராய் இராதீர்...ஒன்றைப் பற்றிக்கொண்டிருக்கும்போது, அதற்கு மாறானதைக் கைவிட்டுவிடாதீர்\" (7:16-18).\n\nSection::::சபை உரையாளர் நூலும் திருக்குறளும்: ஓர் ஒப்பீடு.\nவள்ளுவர் வகுத்த உலக நெறியாம் திருக்குறளில் வரும் கருத்துக்கள் பல சபை உரையாளர் நூலிலும் உள்ளன. அவற்றுள் சிலவற்றைக் கீழ்வரும் அடைவில் காணலாம்.\n\nSection::::வேறுபாடுகள்.\nகுறளுக்கும் சபை உரையாளர் நூலுக்கும் இடையே ஒற்றுமைகள் உள்ளன என்றாலும் சில முக்கிய வேற்றுமைகள் உள்ளதையும் சுட்ட வேண்டும். \n\n\"வாழ்க்கை பொருளற்றது; அனைத்தும் வீணே\" என்று சபை உரையாளர் கூறுகிறார். ஆனால் வள்ளுவர் மறுமையில் திட்டமான நம்பிக்கையுடையவர். மக்கள் இம்மையில் செய்த நல்வினை தீவினைகளின் பயனை மறுமையில் அடைதல் கூடும் என அவர் நம்பினார். மேலும், இம்மையில் கற்ற கல்வி, பயின்ற புலனடக்கம், நிறுவிய நட்பு ஆகியவை தொடர்ந்து மறுமையிலும் பயனளிக்கும் என்பது குறள் கருத்து (காண்க: குறள்கள் 398; 126; 107; 62). \n\n\"அறிவினால் விளையும் பயன் யாது?\" என்று வினவினார் சபை உரையாளர் (2:15). ஆனால் வள்ளுவரோ,\n\"ஒருமைக்கண் தான்கற்ற கல்வி ஒருவற்கு\nஎழுமையும் ஏமாப்(பு) உடைத்து\" \nஎன்றார்.\n\nஅறிவையும் கல்வியையும் ஓரளவோடு நிறுத்திக்கொள்ள வேண்டும் என்பதல்ல வள்ளுவர் கருத்து.\n\"தொட்டனைத்(து) ஊறும் மணற்கேணி மாந்தர்க்குக்\nகற்றனைத்(து) ஊறும் அறிவு\"\nஎன அவர் வலியுறுத்துவார்.\n\nSection::::சபை உரையாளர் நூலும் விவிலியச் செய்தியும்.\nசபை உரையாளர் நூலில் அடங்கியுள்ள செய்தி மனித வாழ்க்கை பொருளற்றது என்று கூறுவதுபோல் தோற்றமளித்தாலும், விவிலியம் முழுவதும் தரும் செய்தி மனிதருக்கு நம்பிக்கை அளிப்பதாகும். கடவுளிடத்தில் நம்பிக்கை கொண்டு வாழும் மனிதர் இவ்வுலக முரண்பாடுகளைக் கண்டு தளர்ந்துவிட மாட்டார்கள். மாறாக, தீமைக்கு ஒரு நாள் முடிவு வரும், நன்மை இறுதியில் வெற்றிகொள்ளும் என்னும் பிடிப்பு அவர்கள் உள்ளத்தில் இருக்கும். கடவுளை நம்பினோர் கைவிடப்படார் என்பதே விவிலியத்தின் மையச் செய்தி.\n\nSection::::மேலும் காண்க.\nவிக்கிமூலத்தில் சபை உரையாளர் நூல்\n"}
{"id": "89304", "url": "https://ta.wikipedia.org/wiki?curid=89304", "title": "ஷெல்ட் சண்டை", "text": "ஷெல்ட் சண்டை\n\nஷெல்ட் சண்டை (\"Battle of the Scheldt\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டைத்தொடராகும். வடக்கு பெல்ஜியம் மற்றும் தென்மேற்கு நெதர்லாந்தில் நடந்த இச்சண்டைகளில் நேச நாடுகளில் ஒன்றான கனடாவின் படைகள் ஷெல்ட் ஆற்றின் முகத்துவாரத்தை நாசி ஜெர்மனியின் படைகளிடமிருந்து கைப்பற்றின.\n\nஜூன் 1944ல் நாசி ஜெர்மனியின் ஆக்கிரமிப்பிலிருந்த மேற்கு ஐரோப்பா மீது நேச நாடுகள் படையெடுத்தன. அடுத்த சில மாதங்களில் பிரான்சு, பெல்ஜியம் மற்றும் நெதர்லாந்து நாடுகளின் பல பகுதிகள் ஜெர்மானியர்களிடமிருந்து மீட்கப்பட்டன. மேற்குப் போர்முனையில் நேச நாட்டுப்படைகளின் விரைவான முன்னேற்றம் வேறொரு சிக்கலை உருவாக்கியது. படைகளுக்குத் தேவையான தளவாடங்களைக் குறித்த நேரத்தில் ஐரோப்பாவிற்குக் கொண்டு செல்லப் போதுமான துறைமுகங்கள் நேச நாடுகளின் கைவசம் இல்லை. செப்டம்பர் மாதம் எரிபொருள் மற்றும் பிற தளவாடஙகளின் பற்றாக்குறையால் நேச நாட்டு முன்னேற்றம் தடைபடும் நிலை உருவானது. இதனால் பெல்ஜியத்தின் முக்கிய துறைமுகமான ஆண்ட்வெர்ப்பை நேச நாட்டுப் படைகள் கைப்பற்றின. ஆண்ட்வெர்ப் துறைமுகம் ஐரோப்பியத் தளவாடப் போக்குவரத்து நெரிசலை வெகுவாகக் குறைத்துவிடுமென்பது நேச நாட்டுத் தளபதிகளின் கணக்கு. ஆனால் ஆண்ட்வெர்ப் துறைமுகம் பிரிட்டானியப் படைகளின் வசமானாலும், அது அமைந்திருந்த ஷெல்ட் ஆற்றின் முகத்துவாரம் ஜெர்மானியர் வசமிருந்த்தால், எதிர்பார்த்தபடி துறைமுகத்தைப் பயன்படுத்த முடியவில்லை.\n\nசெப்டம்பர் மாதம் மார்க்கெட் கார்டன் நடவடிக்கையில் நேச நாட்டுப்படைகள் கவனம் செலுத்திக் கொண்டிருந்த போது, ஷெல்ட் முகத்துவாரப் பகுதியில் ஜெர்மானியப் படைகள் தங்கள் நிலைகளைப் பலப்படுத்திக்கொண்டிருந்தன. மார்க்கெட் கார்டனின் தோல்வியால் ஆண்ட்வெர்ப் துறைமுகத்தின் முக்கியத்துவம் அதிகரித்தது. அக்டோபர் 2ம் தேதி கனடிய முதலாம் ஆர்மியின் தலைமையில் நேசநாட்டுப் படைகள் ஷெல்ட் முகத்துவராத்தைக் கைப்பற்றும் பணியில் இறங்கின. அடுத்த ஐந்து வாரங்களுக்கு இப்பகுதியில் கடும் சண்டை நிகழ்ந்தது. நீர்நிலத் தாக்குதல்கள், கடும் ஜெர்மானிய எதிர்ப்பு, சீரற்ற நிலப்பரப்பில் முன்னேற்றம் என பல கடினமான தடைகளை முறியடித்து நவம்பர் 8ம் தேதி ஷெல்ட் முகத்துவாரப்பகுதியை நேசநாட்டுப் படைகள் கைப்பற்றின. இத்தொடர் சண்டையில் பன்னிரெண்டாயிரத்துக்கும் மேற்பட்ட நேசநாட்டுப் படைவீரர்கள் மாண்டனர், காயமடைந்தனர் அல்லது கைது செய்யப்பட்டனர். இவர்களுள் பாதிக்கு மேல் கனடியர்கள். இந்த இழப்புகளால் கனடிய ராணுவத்துக்குக் கட்டாயமாக ஆட்களைச் சேர்ப்பதில் சிக்கல் உண்டானது. ஷெல்ட் பகுதி முழுவதும் கைப்பற்றப்பட்டு மூன்று வாரங்களுள் ஆண்ட்வெர்ப் துறைமுகம் நேச நாட்டு சரக்குக்கப்பல் போக்குவரத்துக்குத் திறந்துவிடப்பட்டது.\n\nSection::::பின்புலம்.\n1940 முதல் ஜெர்மானியப் படைகளின் ஆக்கிரமிப்பில் இருந்த மேற்கு ஐரோப்பா மீது ஜூன் 6, 1944ல் நேச நாட்டுப் படைகள் கடல் வழியாகப் படையெடுத்தன. ஜூன் - செப்டம்பர் 1944ல் நடந்த சண்டைகளில் பிரான்சு, பெல்ஜியம், நெதர்லாந்து ஆகிய நாடுகளின் பல பகுதிகள் ஜெர்மானியர்களிடமிருந்து மீட்கப்பட்டன. மேற்குப் போர்முனையில் சண்டையில் ஈடுபட்டிருந்த நேச நாட்டுப்படைகளுக்குத் தேவையான எரிபொருளும் தளவாடங்களும், பிரான்சின் துறைமுகங்கள் வழியாக இறக்குமதி செய்யப்பட்டன. ஆனால் படைகளின் வேகமான முன்னேற்றத்தாலும், எதிர்பாராமல் விரைவில் கிடைத்த வெற்றிகளாலும், போதுமான தளவாடங்களை இறக்குமதி செய்வதில் சிக்கல் ஏற்பட்டது. இதனால் ஏற்கனவே கைபற்றிய துறைமுகங்கள் போக வேறு சில துறைமுகங்களையும் கைப்பற்றும் அவசியம் நேச நாட்டுப் படைகளுக்கு ஏற்பட்டது. \nமேற்கு ஐரோப்பாவின் அட்லாண்டிக் கடற்கரையில் அமைந்துள்ள பெருந்துறை முகங்களில் ஒன்று ஆண்ட்வெர்ப். பெல்ஜியம் நாட்டில் அமைந்திருந்த இந்த ஆழ்கடல் துறைமுகத்தை செப்டம்பர் 4ம் தேதி பிரிட்டானியப் படைகள் கைப்பற்றின. துறைமுகமும் ஆண்ட்வெர்ப் நகரமும் நேசநாட்டுப் படைகள் வசமானாலும், ஆண்ட்வெர்ப் அமைந்திருந்த ஷெல்ட் ஆற்றின் முகத்துவாரப் பகுதி ஜெர்மானியர் வசமிருந்தது. இதனால், துறைமுகத்தை உடனடியாக சரக்குப் போக்குவரத்துக்குப் பயன்படுத்த முடியவில்லை. ஜெர்மனி மீதான போர் நீண்ட நாட்கள் தொடருமெனில் ஆண்ட்வெர்ப்பைச் சுற்றியுள்ள ஜெர்மானியப் படைகளை விரட்டி துறைமுகத்தை மீண்டும் திறப்பது நேச நாட்டுப் படைகளுக்கு அவசியமென்பதை இரு தரப்பும் உணர்ந்திருந்தன. ஆனால் செப்டம்பர் மாதம் முழுவதும் ஷெல்ட் முகத்துவாரத்தைக் கைப்பற்ற நேச நாடுகள் முயலவில்லை. மாறாக மார்க்கெட் கார்டன் நடவடிக்கை மூலம் ஜெர்மனியை விரைவில் தோற்கடிக்க முயன்றன. மார்க்கெட் கார்டனின் தோல்வியால், போர் 1944 இறுதிக்குள் முடிவுக்கு வராது என்பது தெளிவானது; ஆண்ட்வெர்ப்பின் முக்கியத்துவம் அதிகமானது. செப்டம்பர் மாதம் முழுவதும் ஷெல்ட் பகுதியின் ஜெர்மானியப் படை நிலைகள் பலப்படுத்தப்பட்டிருந்தன. \n\nஷெல்ட் பகுதியின் புவி அமைப்பு தாக்கும் தரப்புக்குப் பாதகமாகவும், பாதுகாவலர்களுக்குச் சாதகமாகவும் அமைந்திருந்தது. ஆண்ட்வெர்ப் துறைமுகம் அட்லாண்டிக் கடலோரத்திலிருந்து சற்று தொலைவில், ஷெல்ட் முகத்துவாரத்தின் உட்பகுதியில் அமைந்துள்ளது. அதனை அடைய இரு கடல்வழிகளில் ஒன்றை கப்பல்கள் பயன்படுத்த வேண்டும். வடக்கு கடல்வழி, வால்கெரென் தீவு மற்றும் தெற்கு பெவ்லாந்து தீபகற்பத்தின் கரையோரமாக அமைந்துள்ளது. இவ்விரண்டும் ஜெர்மானியர் கைவசமிருந்தன. இரண்டாவது வழியான லியோபோல்டு கால்வாய்க்கு வடக்கிலிருந்த பிரெஸ்கென்ஸ் பகுதியும் ஜெர்மானியர் வசமிருந்தது. ஆண்ட்வெர்ப் துறைமுகத்தைக் கப்பல் போக்குவரத்துக்குத் திறந்த விட வேண்டுமென்றால், இப்பகுதிகளை நேசநாட்டுப் படைகள் கைப்பற்ற வேண்டும். இவற்றிலிருந்து ஜெர்மானியப்படைகளை விரட்டும் பொறுப்பு கனடிய முதலாம் ஆர்மிக்கு வழங்கப்பட்டது. இப்படைப்பிரிவில் 2வது கனடிய கோர், போலந்திய 1வது கவச டிவிசன், பிரிட்டானிய 1வது கொர், மற்றும் 49வது, 52வது பிரிட்டானிய டிவிசன்கள் இடம் பெற்றிருந்தன. ஜெர்மானியத் தரப்பில், ஜெனரல் கஸ்டாவ் அடால்ஃப்-வான் சாங்கன் தலைமையிலான 15வது ஆர்மிக்கு ஷெல்ட்டைப் பாதுகாக்கும் பொறுப்பு தரப்பட்டிருந்தது.\n\nSection::::சண்டையின் போக்கு.\nஅக்டோபர் 2 முதல் நவம்பர் 8 வரை நீடித்த ஷெல்ட் சண்டை நான்கு கட்டங்களாக நடைபெற்றது:\n\n\nSection::::வடக்கு நோக்கி முன்னேற்றம்.\nஆண்ட்வெர்ப்புக்கு வடக்கில் உள்ள பகுதிகளைக் கைப்பற்றும் பணி செப்டம்பர் மாதமே துவங்கி விட்டாலும், கடினமான நிலப்பரப்பாலும், ஜெர்மானிய எதிர்ப்பாலும் எந்த முன்னேற்றமுமின்றி முடங்கிப் போனது. அக்டோபர் 2ம் தேதி மீண்டும் கனடியப் படைகள் வடக்கில் மெதுவாக முன்னேறத் தொடங்கின. இப்பகுதியின் நிலப்பரப்பில் தண்ணீர் ஆங்காங்கே தேங்கி சேறு கலந்திருந்தது முன்னேற்றத்தைத் தாமதப் படுத்தியது. பொறிகள், கண்ணிவெடிகள் போன்ற தடைகளை மீறி பெருத்த இழப்புகளூடே மெதுவாக முன்னேறி அக்டோபர் 16ம் தேதி வூன்ஸ்கிராஃப்ட் பகுதியைக் கனடியப் படைகள் கைப்பற்றின. இதனால் தெற்கு பெவ்லாந்து தீபகற்பத்துக்குத் தெற்கிலிருந்து செல்லும் பாதை நேசநாட்டுப் படை நகர்த்துதலுக்குத் திறக்கப்பட்டது. இக்கட்டத்தில் ஃபீல்டு மார்ஷல் பெர்னார்ட் மோண்ட்கோமரியின் ஆணையின் பேரில், பிரிட்டானிய 21வது ஆர்மி குரூப் ஷெல்ட்டுக்கான தாக்குதலில் இணைந்தது. அக்டோபர் 24ம் தேதி தெற்கு பெவ்லாந்து தீபகற்பத்தின் கழுத்துப் பகுதியைத் தாண்டி நேசநாட்டுப் படைகள் முன்னேறி விட்டன.\n\nSection::::சுவிட்ச்பாக் நடவடிக்கை.\nஆண்ட்வெர்ப்பிலிருந்து வடக்கு நோக்கி முன்னேறிக் கொண்டிருந்த அதே சமயம், பிரெஸ்கென்ஸ் இடைப்பகுதியைக் கைப்பற்றவும் கனடியப் படைகள் முயன்றன. ஆண்ட்வெர்ப்புக்கு மேற்கே, ஷெல்ட் ஆற்றின் தென் கரையில் ஜெர்மானியர் கைவசம் இருந்த ஒரே பகுதி பிரெஸ்கென்ஸ் இடைப்பகுதி. இதைக் கட்டுப்படுத்துவோர் ஆண்ட்வெர்ப்புக்கு வரும் இரு கடல்வழிகளில் ஒன்றான லியோபோல்டு கால்வாயையும் கட்டுப்படுத்தலாம். இது ஜெர்மானியர் வசமிருக்கும் வரை லியோபோல்டு கால்வாய் வழியாகக் கப்பல்கள் செல்ல முடியாது. இவ்விடைப்பகுதியில் பலமான ஜெர்மானிய அரண்நிலைகள் அமைந்திருந்தன. இதனைக் கைப்பற்ற கனடியப்படைகள் முன் செய்திருந்த முயற்சிகள் தோல்வியில் முடிவடைந்திருந்தன. அக்டோபர் 6ம் தேதி தொடங்கிய புதுமுயற்சிக்கு சுவிட்ச்பாக் நடவடிக்கை என்று குறிப்பெயரிடப்பட்டிருந்து. ஐந்து வாரங்கள் கடும் சண்டையின் பின் கனடிய 3வது டிவிசன், பிரெஸ்கென்ஸ் இடைப்பகுதியை ஜெர்மானியரிடமிருந்து முழுவதும் மீட்டது. இத்துடன் ஷெல்ட் ஆற்றின் தென்கரை முழுவதும் நேசநாடுகள் வசம் வந்தது.\n\nSection::::வைட்டாலிட்டி நடவடிக்கை.\nஅக்டோபர் 24ல் தெற்கு பெவ்லாந்து தீபகற்பத்தைக் கைப்பற்றும் முயற்சி ஆரம்பமானது. தீபகற்பத்தின் தெற்கிலிருந்து கனடிய 2வது காலாட்படை டிவிசன் தாக்கத் தொடங்கியது. சேற்று நிலங்கள், கன்னிவெடிகள், கடும் ஜெர்மானிய எதிர்ப்பு போன்ற தடைகளை முறியடித்து மெதுவாக முன்னேறியது. ஜெர்மானியப் பாதுகாவல் படைகள் கனடியர்களுடன் போரிட்டுக் கொண்டிருக்கையில் அவற்றின் பக்கவாட்டில், மேற்கிலிருந்து பிரிட்டானிய 52வது டிவிசன் நீர்நிலத் தாக்குதல் நடத்தியது. இந்த இருமுனைத் தாக்குதலைச் சமாளிக்க முடியாமல் ஜெர்மானியர் சரணடைந்தனர். தெற்கு பெவ்லாந்து நேசநாடுகள் வசமானது.\n\nSection::::வால்கெரென் தீவு.\nஷெல்ட் சண்டையின் இறுதி கட்டத்தில் நேசநாட்டுப் படைகள் வால்கெரென் தீவைத் தாக்கின. இத்தாக்குதலுக்கு வைட்டாலிட்டி நடவடிக்கை என்று குறிப்பெயரிடப்பட்டிருந்தது. அப்பகுதியில் மிகவும் பலமான ஜெர்மானியப் படைநிலைகள் இருந்தது இத்தீவில்தான். அதன் மேற்கு மற்றும் தெற்கு கடற்கரைகளில் நிறைய கடற்கரை பீரங்கிக் குழுமங்கள் நிறுவப்பட்டிருந்தன. நீர்நிலத் தாக்குதலிலிருந்து தீவினைப் பாதுகாக்க அதன் கடற்கரையெங்கும் அரண்நிலைகளை ஜெர்மானியர் உருவாக்கியிருந்தனர். இவற்றையும் மீறி தீவில் நேசநாட்டுப் படைகள் தரையிறங்கி விட்டால், அவர்களைத் தாமதப்படுத்த தீவின் முக்கிய நகரான விளிசிங்கெனைச் சுற்றி ஒரு பலமான அரண்நிலை அமைக்கப்பட்டிருந்தது. நிலம் வழியாக தெற்கு பெவ்லாந்திலிருந்து வால்கெரெனுக்குச் செல்லும் ஒரே வழியும், குறுகலாக இருந்ததது. \n\nவால்கரெனின் பாதுகாவல் நிலைகளைக் குலைக்க பிரிட்டானிய குண்டுவீசி விமானங்கள் வால்கெரென் தீவின் கடலணை (dyke) மீது குண்டுவீசின. அக்டோபர் 3ம் தேதி வெஸ்ட்ஃபால்கே, 7ம் தேதி விளிசிங்கென், 11ம் தேதி வியர் ஆகிய இடங்களிலுள்ள கடலணைகள் தகர்க்கப்பட்டன. தீவினுள் கடல்நீர் புகுந்து வெள்ளக்காடாகியது; பல பொதுமக்கள் கொல்லப்பட்டனர். தீவின் மையப்பகுதி வெள்ளக்காடாகியதால், ஜெர்மானியப் பாதுகாவல் படைகள் தங்கள் அரண்நிலைகளை விட்டு வெளியேறி உயரமான நிலப்பரப்பிற்குப் போக நேர்ந்தது. மேலும் நீர்மட்டம் உயர்ந்ததால் நேசநாட்டு நீர்நிலத் தாக்குதல் ஊர்திகள் எளிதில் வால்கெரெனுக்குள் நுழைந்தன. அடுத்து ஒரே நேரத்தில் வால்கெரென் தீவை மூன்று திசைகளிலிருந்து நேசநாட்டுப் படைகள் தாக்கின - கிழக்கே தெற்கு பெவ்லாந்து சாலை வழியாக, மேற்கே கடல்வழியாக, தெற்கே ஷெல்ட் ஆற்றின் வழியாக. \n\nஅக்டோபர் 31ம் தேதி தெற்கு பெவ்லாந்து சாலை வழியாக கனடிய 2வது காலாட்படை டிவிசனும், பிரிட்டானிய 52வது டிவிசனும் முன்னேறின. நவம்பர் 1ம் தேதி ஷெல்ட் ஆற்றின் வழியாக நீர்நிலத்தாக்குதல்கள் தொடங்கின. ஒரு வாரகால கடும் சண்டைக்குப்பின் விளிசிங்கென் நகரத்தை நேசநாட்டுப் படைகள் கைப்பற்றின. நவம்பர் 6ம் தேதி வால்கெரெனின் தலைநகர் மிடில்பெர்க் நேசநாடுகள் வசமானது. அடுத்த இரு நாட்களுள் எஞ்சியிருந்த ஜெர்மானியப் பாதுகாவல் நிலைகள் கைப்பற்றப்பட்டன. நவம்பர் 8ம் தேதி ஷெல்ட் முகத்துவாரப்பகுதி முழுவதும் நேசநாடுகள் கட்டுப்பாட்டில் வந்தது. அடுத்த மூன்று வாரங்களுக்கு அப்பகுதியில் ஜெர்மானியர்கள் நிறுவியிருந்த கடல் கண்ணிவெடிகளை அகற்றும் பணி நடைபெற்றது. நவம்பர் 28ம் தேதி ஆண்ட்வெர்ப் துறைமுகத்தில் சரக்குக்கப்பல் போக்குவரத்து துவங்கியது.\n\nSection::::தாக்கம்.\nஐந்து வாரங்கள் நடைபெற்ற ஷெல்ட் சண்டையில் நேச நாடுகள் தரப்பில் 12,873 இழப்புகள் ஏற்பட்டன (மாண்டவர், காயமடைந்தவர் மற்றும் காணாமல் போனவர்). இவர்களுள் பாதிக்கு மேல் கனடியர்கள். ஏனைய நேச நாட்டுப் படைகளோடு ஒப்பிடுகையில் குறைவான ஆள்பலமே கொண்டிருந்த கனடிய ராணுவத்தில் ஏற்கனவே மேற்குப் போர்முனையில் ஏற்பட்டிருந்த இழப்புகளால் ஆள் பற்றாக்குறை உருவாகியிருந்தது. ஷெல்ட் சண்டையில் இழப்புகளால் இது மேலும் தீவிரமடைந்தது. பற்றாக்குறையைச் சரிக்கட்ட கனடிய அரசு ராணுவத்துக்கு கட்டாய ஆள் சேர்ப்பு முறையை அறிமுகப்படுத்தியது.\n\nசண்டை முடிந்து மூன்று வாரங்களில் ஆண்ட்வெர்ப் துறைமுகம் சரக்குப் போகுவரத்துக்குத் திறந்து விடப்பட்டது. மேற்கு போர்முனையிலிருந்த நேசநாட்டுப் படைகளுக்கு மீண்டும் தளவாடங்கள் தடையின்றி கிடைக்கத் தொடங்கின. தளவாடப் பற்றாக்குறையால் தொய்வடைந்திருந்த நேச நாட்டு முன்னேற்றம் புத்துயிர் பெற்றது. மேற்கில் நேசநாட்டு மேல்நிலை உத்தியின் வெற்றிக்கு ஆண்ட்வெர்ப் போன்ற ஒரு ஆழ்கடல் துறைமுகத்தின் இன்றியமையாமையை உணர்ந்த ஜெர்மானிய தளபதிகள், அங்கு சரக்குப் போக்குவரத்தை முடக்க பெரும் முயற்சிகள் மேற்கொண்டனர். 1944ன் இறுதியிலும், 1945ன் துவக்கத்திலும் நூற்றுக்கணக்கான வி-2 வகை ஏவுகணைகள் ஆண்ட்வெர்ப் மீது ஏவப்பட்டன. அடுத்து நிகழ்ந்த பல்ஜ் சண்டையில் ஆண்ட்வெர்ப் நகரையும் துறைமுகத்தையும் கைப்பற்றுவது ஜெர்மானியப் படைகளின் முதன்மை இலக்காக இருந்தது.\n"}
{"id": "89306", "url": "https://ta.wikipedia.org/wiki?curid=89306", "title": "ஹோமி பாபா நிகர் நிலைப் பல்கலைக்கழகம்", "text": "ஹோமி பாபா நிகர் நிலைப் பல்கலைக்கழகம்\n\nஹோமி பாபா நிகர்நிலைப் பல்கலைக்கழகம் (\"Homi Bhabha National Institute\") இந்திய அரசு அங்கீகாரம் வழங்கிய ஒரு சிறப்பு மிகுந்த நிகர்நிலைப் பல்கலைக்கழகம் ஆகும். இந்தியாவின் மனித வள மேம்பாடு அமைச்சகம் ஹோமி பாபா தேசிய நிறுவனத்தை, அந்த நிறுவனத்துடன் மேலும் பத்து கல்வி நிறுவனங்களையும் இணைத்து, அப்படி அமைந்த ஒரு அமைப்பை நிகர்நிலைப் பல்கலைக்கழகமாக அறிவித்தது. இவற்றில் இந்தியாவில் செயல்படும் மிகவும் புகழ்பெற்றதும், தன்னிகரற்றதுமான நான்கு முதன்மை ஆராய்ச்சி மையங்களும், ஆறு முதன்மை தன்னாட்சி நிறுவனங்களும் அடங்கும்.\n\nஇந்தப் பல்கலைக்கழகம் புகழ் பெற்ற இந்திய அறிவியல் வல்லுனரும், அணு ஆராய்ச்சியில் பெயர் பெற்று விளங்கி இந்தியாவின் அணு சக்தி ஆராய்ச்சிகளுக்கு வித்திட்டவருமான ஹோமி பாபாவின் பெயரில், அவருக்கு அஞ்சலி செலுத்தும் வண்ணம் பெயரிடப் பெற்றுள்ளது. இந்த நிகர்நிலைப் பல்கலைக்கழகத்தை அமைப்பதற்கான அங்கீகாரத்தை இந்திய அரசு வழங்கியதை இந்திய நாட்டின் பிரதமர் மன்மோகன் சிங் 2005 ஆம் ஆண்டு ஜூன் 4 அன்று அறிவித்தார். இந்தியப் பாராளுமன்றம் இந்த பல்கலைக்கழகத்தை மிகச்சிறப்பான அமைப்பாக அறிவித்தது. பொதுவாக மத்திய அரசின் கல்வி நிருவனங்களில் சேர்ந்து படிக்க அனுமதித்துள்ள இட ஒதுக்கீடு, அண்மையில் 49.5% ஆக மாற்றப்பட்டுள்ளது. ஆனால் ஹோமி பாபா நிகர் நிலைப் பல்கலைக்கழகத்தை ஒரு தனிச்சிறப்பு வாய்ந்த அமைப்பாக இந்திய அரசு கருதுவதால், இந்த இட ஒதுக்கீட்டினை மறுக்கும் மசோதா ஒன்றை அரசு 2006 ஆம் ஆண்டில் நிறைவேற்றியுள்ளது.\nஇந்த பல்கலைக்கழகத்தின் தற்போதைய இயக்குனராக டாக்டர் ரவி க்ரோவர் பொறுப்பேற்றுள்ளார். இப்பல்கலைக்கழகம் மகாராட்டிரத்தில் மும்பையில் அமைந்துள்ளது. இப்பல்கலைக்கழகத்துடன் இணைந்த நான்கு முதன்மை ஆராய்ச்சி மையங்கள் பின்வருமாறு: \n\nஇப்பல்கலைக்கழகத்துடன் இணைந்த ஆறு முதன்மை நிறுவனங்கள் பின்வருமாறு:\n\n"}
{"id": "89318", "url": "https://ta.wikipedia.org/wiki?curid=89318", "title": "பொதுப் பாயிரம்", "text": "பொதுப் பாயிரம்\n\nபொதுப் பாயிரம் என்பது நூலாசிரியர் தாம் கூறப்போகும் கருத்துக்களை முன்னுரையாக முதலில் கூறும் பகுதி. \n\nஇது ஒரு நூலின் முன்னர் சிறப்புப் பாயிரத்துக்கு அடுத்து இடம்பெறும் ஒரு உறுப்பு ஆகும். இது நூலுக்கு ஒரு முகவுரை போன்றது எனினும், இது குறிப்பிட்ட நூலைப்பற்றி அல்லாமல் பொதுவாக நூல்களைப் பற்றி எடுத்துக்கூறும் ஒரு பகுதி ஆகும். எல்லா நூல்களிலும் பொதுப் பாயிரம் இருப்பதில்லை. எடுத்துக்காட்டாகத் தமிழில் இன்று கிடைக்கும் மிகப் பழைய இலக்கண நூலான தொல்காப்பியத்தில் பொதுப் பாயிரம் காணப்படவில்லை. அத்துடன் நூலிலும் பொதுவாகப் பாயிரம் என்பது பற்றியே குறிப்பிடுகிறது அல்லாமல் அதனைப் பொது, சிறப்பு என இரண்டாகப் பிரித்துக் கூறவில்லை. எனினும் தொல்காப்பிய உரை நூல்கள் பொதுப்பாயிரம், சிறப்புப்பாயிரம் என்னும் இரண்டு வகைகள் குறித்து விளக்கம் தருகின்றன. \n\nSection::::பொதுப் பாயிரத்தின் இலக்கணம்.\nபொதுப் பாயிரத்தின் இலக்கணத்தைக் கூறும் நன்னூல், \n\n\nஆகிய ஐந்து செய்திகள் தொடர்பானவற்றை எல்லா நூல்களுக்கும் பொருந்தும்படி கூறுவதே பொதுப்பாயிரம் என்கிறது. \n\nSection::::நூல்.\nநூல் என்னும் பொருள்பற்றிப் பொதுவாக எடுத்துக்கூறும் பொதுப் பாயிரத்தில் பின்வரும் விடயங்கள் அடங்கியிருப்பது வழக்கம்:\n\n\n\n"}
{"id": "89322", "url": "https://ta.wikipedia.org/wiki?curid=89322", "title": "துப்பறிவுப் புனைவு", "text": "துப்பறிவுப் புனைவு\n\nதுப்பறியும் புனைவு அல்லது துப்பறிவுப் புனைவு (\"Detective Fiction\") ஒரு வித இலக்கியப் பாணி. இது குற்றப்புனைவு பாணியின் உட்பிரிவு. துப்பறிவாளர்(கள்) குற்றத்தை ஆராய்ந்து குற்றவாளியைக் கண்டுபிடித்து மர்மத்தை விளக்கும் கதைக்கருவைக் கொண்டுள்ள படைப்புகள் துப்பறிவுப் புனைவு என்று வழங்கப்படுகின்றன.\n\nSection::::தோற்றம்.\nவிவிலியத்தின் பழைய ஏற்பாட்டில் இடம் பெற்றுள்ள “சூசன்னாவும் மூத்தோர்களும்” (\"Susanna and the Elders\") என்னும் கதையை துப்பறிவுப் புனைவுக்கு காலத்தால் மிக முந்தைய எடுத்தக்காட்டாக சில அறிஞர்கள் கருதுகிறார்கள். பண்டைய கிரேக்கத்தின் நாடகவியலாளர் சோஃபகிள்ஸ் எழுதிய \"இடீஃபஸ் ரெக்ஸ்\" என்னும் நாடகத்திலும், துப்பறிவுப் புனைவு எனக் கருதத்தக்க சில கூறுகள் இடம் பெற்றுள்ளன. இவை தவிர அரபு மொழி இலக்கியமான ஆயிரத்தொரு இரவுகள், சீன இலக்கியங்கள் ஆகியவற்றிலும் சில பகுதிகள் துப்பறிவுப் புனைவுக்கான வரையறைக்கு ஒத்துப்போகின்றன. மேற்கத்திய / ஐரோப்பிய இலக்கியத்தில் வோல்ட்டயர் 1748ல் எழுதிய \"சாடிக்\" (\"Zadig\") என்ற கதை மிக முந்தைய துப்பறியும் கதையாகக் கருதப்படுகிறது. 1819ல் \"தி மர்டர்ஸ் இன் தி ரூ மார்க்\" என்ற கதையை வெளியிட்ட எட்கர் ஆலன் போ தான் ஆங்கில வாசகர் உலகுக்கு துப்பறியும் கதைகளை அறிமுகப்படுத்தினார். போ உருவாக்கிய சி. அகஸ்டே டியூபின் பாத்திரம் தான் உலகின் முதல் புகழ்பெற்ற (புனைவு) துப்பறியும் நிபுணர். போவைப் பின்பற்றி எமீல் கபோரியூ பிரெஞ்சு மொழியிலும், வில்கி காலின்ஸ் ஆங்கிலத்திலும் 19ம் நூற்றாண்டில் பல துப்பறிவுப் புனைவு படைப்புகளை உருவாக்கினர். \n\nSection::::நவீன துப்பறியும் புனைவுகள்.\n1887ல் உலகின் மிகப்புகழ் பெற்ற துப்பறியும் நிபுணர் பாத்திரமான ஷெர்லாக் ஹோம்ஸ், ஆர்தர் கொனன் டொயிலால் உருவாக்கப்பட்டார். 19ம் நூற்றாண்டின் இறுதியிலும், 20ம் நூற்றாண்டின் ஆரம்பத்திலும், ஷெர்லாக் ஹோம்ஸ் கதைகளுக்கு கிடைத்த பெரு வெற்றியைத் தொடர்ந்து துப்பறியும் கதைகள் எண்ணிக்கையில் பெருகின. 1920களும் 30களும் துப்பறிவுப் புனைவின் பொற்காலம் என்று அறியப்படுகின்றன. அகதா கிறிஸ்டி, ரேமாண்ட் சாண்ட்லர், டாஷியல் ஹாம்மட், ஏர்ல் ஸ்டான்லி கார்டனர் போன்ற துப்பறிவு புனைவுலகின் பெரும்புள்ளிகள் இக்காலகட்டத்தில் தான் எழுதத்தொடங்கினர். காகிதக்கூழ் இதழ்களின் மூலம் இப்புனைவுகள் விரிந்த வாசகர் வட்டத்தைச் சென்றடைந்தன. இக்காலகட்டத்தில் துப்பறியும் கதைகள் திரைப்படத்துறையிலும் நுழைந்து துப்பறியும் திரைப்படங்கள் எடுப்பது பிரபலமானது. இக்காலகட்டம் முதல் இன்று வரை துப்பறிவுப்புனைவுகளுக்கு வாசகர்களிடமும், பார்வையாளர்களிடமும் உள்ள வரவேற்பு குறையவில்லை. உலகெங்கும் நூற்றுக்கணக்கான மொழிகளில் எண்ணற்ற புதினங்கள், சிறுகதைகள், படக்கதைகள், தொலைக்காட்சித் தொடர்கள், நிகழ்பட ஆட்டங்கள் என பல ரகங்களில் துப்பறிவுப் படைப்புகள் வெளியாகி வருகின்றன.\n\nSection::::தமிழில்.\nதமிழில் 20ம் நூற்றாண்டின் ஆரம்பத்தில் துப்பறியும் கதைகள் வெளியாகத் தொடங்கின. வடுவூர் துரைசாமி ஐயங்கார், வை. மு. கோதைநாயகி அம்மாள், தேவன் ஆகியோர் இருபதாம் நூற்றாண்டின் முதற்பகுதியில் துப்பறியும் புதினங்களை எழுதிய குறிப்பிடத்தக்க எழுத்தாளர்கள். தமிழ்த் திரைப்படங்கள் பிரபலமடைந்த பின்னர், துப்பறியும் காவல் துறை அதிகாரி பாத்திரம் பல படங்களில் பயன்படுத்தப்பட்டது.\n\n20ம் நூற்றாண்டின் பிற்பகுதியில் வெகுஜன இதழ்களில் தொடர்களாகவும், ”பாக்கட் நாவல்” எனப்படும் புனைவு வடிவத்திலும் துப்பறியும் கதைகள் தமிழ் வாசகர்களிடயே பிரபலமடைந்தன. ராஜேஷ் குமார், சுஜாதா, சுபா, பட்டுக்கோட்டை பிரபாகர் போன்றோர் இக்காலத்திய துப்பறிவுப்புனைவு எழுத்தாளர்களுள் குறிப்பிடத்தக்கவர்கள்.\n"}
{"id": "89327", "url": "https://ta.wikipedia.org/wiki?curid=89327", "title": "தியான்கே-1", "text": "தியான்கே-1\n\nதியான்கே-I அல்லது தியான்கே-1 (எளிமைப்படுத்தப்பட்ட சீனம் : 天河一号; பாரம்பரிய சீனம்: 天河一號; ஆங்கில ஒலிக்குறிப்பு: Tiān​hé yī​hào; பொருள்: \"பால்வழியிலேயே முதலிடம்\") என்பது சீனத்தின் டியான்ச்சினிலுள்ள தேசிய மீத்திறன்கணினி மையத்திலுள்ள ஒரு மீத்திறன்கணினி ஆகும். இது அமெரிக்காவிற்கு வெளியிலுள்ள ஒரு சில பெடாஃப்ளாப் நிலை மீத்திறன்கணிகளுள் ஒன்றாகும்.அக்டோபர் 2010 நிலவரப்படி அவ்வியந்திரத்தின் மேம்படுத்தப்பட்ட பதிப்பான தியான்கே-1ஏ உலகிலேயே மிக வேகமான மீத்திறன்கணினியாக உள்ளது. இது 2.5 x 5 = 10 மிதப்புப் புள்ளிச் செயல்பாடு கொண்டது. தியான்கே-1 ஆனது மிகப்பெரிய அளவிலான அறிவியல் கணிப்பீடுகளைச் செய்யப் பயன்படுத்தப்பட்டது.\nஇது லினக்சு இயக்க அமைப்பைக் கொண்டது.\n\nSection::::விரிவான தகவல்கள்.\nஉனான், சாங்க்சாவிலுள்ள பாதுகாப்புத் தொழில்நுட்பத்திற்கான சீனத் தேசிய பல்கலைக் கழகம் ஆனது தியான்கே-1-ஐ உருவாக்கியது. இது உலகிற்கு 2009 அக்டோபர் 29 அன்று தெரிவிக்கப்பட்டது. அவ்வாண்டில் நவம்பர் 16இல் போர்ட்லேண்ட், ஓரிகானில் நடைபெற்ற மீத்திறன்கணிப்பு மாநாட்டில் வெளியிடப்பட்ட \"முதல் 500\" பட்டியலில் இவ்வியந்திரம் ஐந்தாம் இடம் பிடித்தது. தியான்கே ஆனது \"முதல் 500\"-க்கான சோதனையில் 563 டெராஃப்ளாப்பில் இயங்கியது. மேலும், அது உச்ச அளவாக 1.2 பெடாஃப்ளாப்பையும் எட்டியது. அப்போது அவ்வியந்திரம் 46% பயனுறுதிறனைக் கொண்டிருந்தது.\n\nதியான்கே-1 ஆனது 4,096 இன்டெல் சியான் E5540 நுண்செயலிகளாலும் 1,024 இன்டெல் சியான் E5450 நுண்செயலிகளாலும் உருவாக்கப்பட்டுள்ளது. மேலும் இதில் 5,120 மேம்பட்ட நுண் கருவிகளாலான வரைகலை செயலாக்க அலகுகளும் உள்ளன. இவை 2,560 இரட்டை வரைகலை செயலாக்க அலகுகளான ATI Radeon HD 4870 X2 வரைகலை அட்டைகளால் ஆனவை. டியான்ஏ-1 மேம்படுத்தப்பட்ட பின் (அதாவது தியான்கே-1A) 14,336 சியான் X5670 நுண்செயலிகளையும் 7,168 பொதுத் தேவை வரைகலை செயலாக்க அலகுகளான விடியா டெஸ்லா M2050 -ஐயும் கொண்டிருந்தது. இது மட்டுமன்றி பலபடித்தான செயலிகளான NUDT FT1000 -ஐ 2048 என்ற எண்ணிக்கையிலும் கொண்டிருந்தது.\n\nதியான்கே-1A ஆனது லினக்சு கருனியைக் கொண்ட செங்கொடி லினக்சில் (Red Flag Linux) இயங்குகிறது. தியான்கே-1A ஆனது டியான்ச்சினிலுள்ள தேசிய மீத்திறன்கணினி மையத்தில் நிறுவப்பட்டுள்ளது. இது வானூர்திப் பயணப் பாவனையாக்கத்திற்கும் பெட்ரோலியப் பொருள் தேடுதல் தொடர்பான கணக்கீடுகளைச் செய்வதற்கும் பயன்படுத்தப்பட்டு வருகிறது.\n\n"}
{"id": "89330", "url": "https://ta.wikipedia.org/wiki?curid=89330", "title": "செங்கோட்டை கங்காதரன் கிட்டப்பா", "text": "செங்கோட்டை கங்காதரன் கிட்டப்பா\n\nஎஸ். ஜி. கிட்டப்பா (\"S. G. Kittappa\") என்று அழைக்கப்பட்ட செங்கோட்டை கங்காதரன் கிட்டப்பா (ஆகத்து 25, 1906 – டிசம்பர் 2, 1933) திரைப்படக் காலத்துக்கு முன்பே 1920களில் பிரபலமாயிருந்த ஒரு செவ்வியல் பாடகர் மற்றும் நாடகக் கலைஞர். இவர் திரைப்பட நடிகையும் பாடகியுமான கே. பி. சுந்தராம்பாளின் கணவர்.\n\nSection::::வாழ்க்கைக் குறிப்பு.\nகிட்டப்பா செங்கோட்டையில் பிறந்தவர். இயற்பெயர் இராமகிருஷ்ணன். அப்பொழுது செங்கோட்டை திருவிதாங்கூர் சமஸ்தானத்தின் கீழ் இருந்தது. இவரது தந்தையின் பெயர் கங்காதர அய்யர். தாயார் மீனாட்சி அம்மாள். இவருடன் பிறந்தோர் சுப்புலட்சுமி, சிவகாமி, அப்பாத்துரை, சுப்பையா, செல்லப்பா, சங்கரன், காசி, பிச்சம்மாள், நாராயணன் ஆகியோர். வீட்டிலுள்ளோர் செல்லமாக அழைத்த பெயர் கிட்டன். அதுவே கிட்டப்பா என்ற பெயராக நிலைத்து விட்டது. \nகுடும்பத்தின் வறுமையினால் இவருக்கு முறையான கல்வி கிடைக்கவில்லை. ஆனால் சங்கரதாஸ் சுவாமிகள் ஆதரவால் இசையிலும் நாடகக்கலையிலும் நல்ல தேர்ச்சி பெறமுடிந்தது. மிகச் சிறிய வயதிலேயே நாடகங்களில் நடித்து நல்ல பெயர் எடுத்தார். இவர் 5-ஆம் வயதில் முதன்முதல் மேடையேறினார். தனது 8-ஆவது வயதில் சிலோனில் நடைபெற்ற நாடகங்களில் நடித்தார். அங்கிருந்த இந்திய வர்த்தக அமைப்பு இவரது கலைத்திறமையைப் பாராட்டித் தங்கப் பதக்கமும் சான்றிதழும் வழங்கிப் பெருமைப் படுத்தியது. பாடகியாக வளர்ந்து கொண்டிருந்த கே. பி. சுந்தராம்பாளுக்கும் இவருக்கும் 1927ல் திருமணம் நடந்தது. இவர்கள் திருமணம் காதல் திருமணமாகும். திருமணத்துக்குப் பின் இருவரும் சேர்ந்து நடித்த பல நாடகங்கள் அமோகவெற்றி பெற்றன. ஓயாத உழைப்பே இவரது உடல் நலத்துக்குக் கேடாக அமைந்தது. திருவாரூரில் நடித்துக் கொண்டிருக்கும்போது மேடையிலேயே மயங்கி விழுந்து இவரது உயிர் பிரிந்தது. 1933ல் இவர் இறந்தபோது இவருக்கு வயது 28தான்.\n\nSection::::புகழ்பெற்ற பாடல்கள்.\nசெ.க.கிட்டப்பா பாடிய பல்வேறு பாடல்களில் புகழ்பெற்ற பாடல்கள் சில பின்வருமாறு:\n\n\n"}
{"id": "89337", "url": "https://ta.wikipedia.org/wiki?curid=89337", "title": "அ", "text": "அ\n\nஅ () தமிழ் மொழியின் எழுத்துகளில் ஒன்று. தமிழ் நெடுங்கணக்கில் முதலாவதாக வைக்கப்பட்டுள்ள எழுத்தும் இதுவே. இது மொழியின் ஓர் ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை \"அகரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஆனா\" என்பது வழக்கம்.\nSection::::\"அ\"- ஒலிக்கும் கால அளவு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் அ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து அல்லது குறில் எனப்படுகின்றது. குற்றெழுத்துகள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் \n\nதமிழில் உள்ள சுட்டெழுத்துகள் மூன்றில் இதுவும் ஒன்று. இது சேய்மைச் சுட்டைக் குறிக்கப் பயன்படுகின்றது. எடுத்துக்காட்டாக அவன், அது, அங்கே போன்ற சேய்மைச் சுட்டுச் சொற்களில் அ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் அ சொல்லின் உள்ளேயே வருவதால் அது அகச் சுட்டு எனப்படுகின்றது. அதாவது சொல்லில் உள்ள 'அ' எழுத்தை நீக்கினால் அச்சொல் பொருள் தராது) அ புறச் சுட்டாகவும் வருவதுண்டு. அவ்வாறு வரும்போது அது சொல்லுக்குப் புறத்தே நிற்கும்.. அப்பெண் (அ + பெண்), அம்மனிதன் (அ + மனிதன்) போன்ற சொற்கள் இதற்கு எடுத்துக்காட்டுகள்.\n\nSection::::இனவெழுத்துகள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. \n\n\nSection::::எழுத்து முறையில் \"அ\".\nமுறை என்பது எழுத்துக்களின் ஒழுங்கு. தமிழ் நெடுங்கணக்கில் அ முதல் எழுத்தாக வைக்கப்பட்டுள்ளது என்று முன்னரே கூறப்பட்டது. அகரம் தானும் இயங்கித் தனி மெய்களையும் இயங்கவைக்கும் சிறப்பால் முதலில் வைக்கப்பட்டது என்று தொல்காப்பிய உரையில் இளம்பூரணர் கூறுகிறார். உயிரெழுத்துகள் எல்லாமே தாமும் தனித்தியங்கி, மெய்களையும் இயங்கவைப்பதால் உயிர்கள் அனைத்தும் மெய்களுக்கு முன் வைக்கப்பட்டன என்றும், உயிர்களுள்ளும் அ. ஆ என்பன பிற உறுப்புக்களின் முயற்சியின்றிப் பிற உயிர்களிலும் குறைந்த முயற்சியுடன் அங்காந்து கூறுவதனால் மட்டும் உருவாவதால் அவை முன் வைக்கப்பட்டன என்றும், ஆ, அ வின் விகாரமே என்பதால் அ முதலில் வைக்கப்பட்டது என்பதும் நன்னூல் விருத்தியுரையில் தரப்படும் விளக்கம் ஆகும்.\n\nSection::::\"அ\" வும் மெய்யெழுத்துக்களும்.\nஅ வுடன் மெய்யெழுத்துகள் சேர்ந்து அகர உயிர்மெய்யெழுத்துகள் உருவாகின்றன. இதனை அகர வரிசை எழுத்துகள் என்பர். மெய்யெழுத்துகள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. தனி மெய்களை எழுதும்போது அவற்றுக்கு மேல் ஒரு புள்ளியிட்டுக் காட்டப்படுகின்றது. \n\n18 மெய்யெழுத்துக்களோடும் அகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::சொல்லில் அகரம் வரும் இடங்கள்.\nSection::::சொல்லின் முதலில்.\nதனி அ சொற்களில் முதல் எழுத்தாக வரும். க், த், ந், ப், ம், வ் ஆகிய மெய்யெழுத்துக்களுடன் சேர்ந்தும் அ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ங, ச, ஞ, ட, ண, ய, ர, ல, ழ, ள ற, ந ஆகிய எழுத்துகள் சொற்களுக்கு முதலாக வரா என்பது தெளிவு. ஆனால் நன்னூல், க, ஞ, ச, ங, த, ந, ப, ம, வ, ய ஆகிய 10 அகர உயிர்மெய்களும் சொல்லுக்கு முதலில் வரும் என்கிறது. இதன்படி தொல்காப்பியத்தில் சொல்லப்படாத ங, ஞ, ச, ய என்னும் நான்கு எழுத்துக்களும் கூட சொற்களுக்கு முதலாக வரும் என்கிறது நன்னூல். \n\nSection::::சொல்லின் இறுதியில்.\nஅகரம் தனித்து நின்று சொல்லுக்கு இறுதியாக வருவதில்லை. ஆனால் எல்லா மெய்களோடும் சேர்ந்து அகரம் சொல்லுக்கு இறுதியில் வரும். எடுத்துக்காட்டாக: பல,சில என்பன. உயிரளபடைகளில் சொல்லுக்கு இறுதியில் அ இட்டு எழுதுவது வழக்கு ஆயினும், அது நெட்டுயிர்களின் மாத்திரை மிகுந்து ஒலிப்பதைக் காட்டுவதற்கான ஒரு குறியீடாக எழுதப்படுகிறதே அன்றி அது தனி அகரமாக நிற்பதில்லை. \nSection::::சொல்லின் இடையில்.\nஅகரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::அகர ஒலிப்பிறப்பு.\nதொல்காப்பியம் எல்லா உயிர்களும் தொண்டையில்(மிடறு) இருந்து பிறக்கும் வளியின் மூலம் உருவாகிறது என்றும், அ வெறுமனே வாயைத் திறக்கும் முயற்சியால் உருவாகும் என்றும் கூறுகிறது. இது இன்றைய மொழியியலாளர்களில் கருத்தோடு ஒத்துப் போகிறது. தற்கால மொழியியலின் அடிப்படையில், தொண்டையின் ஊடாக வரும் காற்று, நாக்கு கீழே படிந்திருக்க வாயில் தடையின்றி, வெளியேறும்போது உருவாவதே அகரம் ஆகும்\n\nSection::::வரிவடிவம்.\nதமிழில் அகர ஒலியைக் குறிக்கும் வரிவடிவம் ஒன்றுபோலவே இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் அகரத்தைக் குறிக்கப் பயன்பட்ட வரிவடிவங்கள் பற்றிய தகவல்கள் கிடைத்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துகள் பயன்பட்டுள்ளன.\nதமிழ் மொழி எழுத்துக்களும், தமிழ் வழங்கும் பகுதிகளுக்கு அண்மையில் வழங்கும் பிற மொழிகளின் எழுத்துக்களுக்கும் இடையே அவற்றின் தோற்றம், வளர்ச்சி, தொடர்பில் ஒற்றுமைகள் உள்ளன. தென்னாசியாவிலும், தென்கிழக்காசியாவிலும் காணப்படும் பல மொழிகளின் எழுத்து முறைகள் ஒரு பொது மூலத்தில் இருந்து தோன்றியவை என்ற கருத்து உண்டு. தென்னிந்தியாவில் உருவான கிரந்த எழுத்துக்களுக்கும், தமிழ் எழுத்துக்களுக்கும் இடையிலான தொடர்புகள், வட இந்தியாவில் தோன்றியதாகக் கருதப்படும் பிராமி எழுத்துக்களுக்கும் தமிழ் எழுத்துக்களுக்கும் இடையிலான தொடர்புகள் என்பன பரவலாக ஆய்வுக்கு உட்பட்டுவரும் விடயங்கள். அகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் அகரத்தின் வரிவடிவம் உள்ளது என்பதைக் கீழுள்ள படம் காட்டுகிறது.\nSection::::பிரெய்லியில் அகரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டு வீதம் மூன்று வரிசையில் ஆறு புள்ளிகளுக்கான இடங்கள் உள்ளன. இதில் முதல் வரிசையில் இடது பக்கப் புள்ளி மட்டும் புடைத்து இருப்பின் அது அ வைக் குறிக்கும். இதை கீழே உள்ள படம் காட்டுகிறது.\n\n\n"}
{"id": "89340", "url": "https://ta.wikipedia.org/wiki?curid=89340", "title": "கருவூர்க் கலிங்கத்தார்", "text": "கருவூர்க் கலிங்கத்தார்\n\nகருவூர்க் கலிங்கத்தார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது அகநானூறு 183 (பாலைத் திணை)\n\nகலிங்கம் என்னும் சொல் ஆடையைக் குறிக்கும். எனவே இவர் துணி வாணிகம் செய்தவர் எனக் கொள்ளலாம். இவரது இயற்பெயர் தெரியவில்லை. \nSection::::பாடல் தரும் செய்தி.\nதலைமகன் கூறிச் சென்ற பருவம் வந்துவிட்டது. தலைவன் திரும்பவில்லை. வாக்குத் தவறமாட்டார் என்றாயே, அவர் வரவில்லையே என்று தலைவி தோழியைக் கேட்பதாக இந்தப் பாடல் அமைந்துள்ளது.\nSection::::உவமை நலம்.\nயானைகள் கூட்டம் கூட்டமாக மேய்வது போல மழை மேகங்கள் வானத்தில் மேய்கின்றனவாம்.\n"}
{"id": "89342", "url": "https://ta.wikipedia.org/wiki?curid=89342", "title": "கருவூர் கிழார்", "text": "கருவூர் கிழார்\n\nகருவூர் கிழார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 170.\nபலரும் கூறுக அஃது அறியாதோரே\nSection::::பாடல்.\nஅருவி தந்த நாட்குரல் எருவை\nகயம் நாடு யானைக் கவளம் மாந்தும்\nமலை கெழு நாடன் கேண்மை\nதலைபோகாமை நற்கு அறிந்தனன் யானே.\n\nSection::::பாடல் தரும் செய்தி.\nதிருமணக் காலம் நீட்டிப்பதைத் தலைவி தாங்கமாட்டாள் என்று கவலைப்பட்ட தோழிக்குத் தலைவி சொல்வதாக இந்தப் பாடல் அமைந்துள்ளது.\n\nஆறு எருவைப் பூவை அடித்துச் செல்வது போல என் காமம் என்னை அடித்துச் சென்றாலும் அவன் என்னைத் துய்ப்பான் என நம்புகிறாள் தலைவி.\n\nSection::::செடியினம்.\nஎருவை என்னும் நீர்வாழ் செடியை யானை விரும்பி உண்ணும் எனத் தெரிகிறது. அதன் பூ நீண்ட குச்சியில் கொத்தாகப் பூத்திருக்கும் எனவும் தெரிகிறது.\n"}
{"id": "89343", "url": "https://ta.wikipedia.org/wiki?curid=89343", "title": "கருவூர்க் கோசனார்", "text": "கருவூர்க் கோசனார்\n\nகருவூர்க் கோசனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது நற்றிணை 214.\nSection::::பாடல் தரும் செய்தி.\nபிரிந்து சென்றவர் வரவில்லை. என் தோள் வளையல் நழுவுகிறது. அதைப் பார்த்துச் சிரிப்பது போல வானம் மின்னுகிறது. சிரித்துக்கொண்டு ஆரவாரம் செய்வது போல இடித்து முழங்குகிறது. இது அவர் திரும்பி வந்து உனக்கு அலரிப் பூ சூட்டுவேன் என்று சொன்ன பருவ காலம். ஆனால் அவர் இன்னும் வரவில்லை. - இப்படித் தலைவி தோழியிடம் சொல்லிக் கவலை கொள்கிறாள்.\nSection::::உலகியல் - பொருள் தேடும் நோக்கம்.\nSection::::பாடலின் பகுதி.\n'இசையும் இன்பமும் ஈதலும் மூன்றும்\nஅசையுநர் இருந்தோர்க்கு அரும் புணர்வு இன்ம் என\nவினை வயின் பிரிந்த வேறுபடு கொள்கை'\nSection::::விளக்கம்.\nபொருள் தேடுவதன் நோக்கம் மூன்று.\nசோம்பேறியாய் இருப்பவர்களுக்குப் பொருள் சேராது.\n"}
{"id": "89348", "url": "https://ta.wikipedia.org/wiki?curid=89348", "title": "கருவூர்ச் சேரமான் சாத்தன்", "text": "கருவூர்ச் சேரமான் சாத்தன்\n\nகருவூர்ச் சேரமான் சாத்தன் சங்ககாலப் புலவர்களில் ஒருவர். இவர் கருவூரில் இருந்துகொண்டு அரசாண்ட சேர அரசன் என்பதை இவரது பெயரால் உணரமுடிகிறது. இவர் அரசராகவும் புலவராகவும் விளங்கியவர். இவரது பாடல் ஒன்றே ஒன்று உள்ளது. அது குறுந்தொகை 258. (குறிஞ்சித் திணை)\n\nSection::::பாடல் தரும் செய்தி.\nதலைவன் தலைவிக்காக வெளியில் காத்திருக்கிறான். தோழி தலைவியிடம் கேட்கிறாள்.\n\nஅவர் வந்திருக்கிறார். நீ என்ன செய்யப் போகிறாய்? போய்வருகிறீர்களா என்று அவரை அனுப்பிவைக்கவும் முடியவில்லை. \nஇவளை அடையாமல் போனால் திரும்ப வருவீர்களா என்று கேட்கவும் முடியவில்லை. இடி முழங்கும் நள்ளிரவில் அரும்பாடு பட்டு வந்திருக்கிறார். நான் என்ன செய்யட்டும்?\n"}
{"id": "89349", "url": "https://ta.wikipedia.org/wiki?curid=89349", "title": "கருவூர் நன்மார்பனார்", "text": "கருவூர் நன்மார்பனார்\n\nகருவூர் நன்மார்பனார் சங்ககாலப் புலவர்களில் ஒருவர். எட்டுத்தொகை நூல்களுள் ஒன்றான அகநானூற்றில் இவரது பாடல் ஒன்று உள்ளது. (பாலைத் திணை)யில் அமைந்த இப்பாடல் 277ஆம் வரிசையில் உள்ளது.\n\nSection::::பாடல் தரும் செய்தி.\nமுருக்கம் பூ பூத்திருக்கும் வேனில் காலம் வந்துவிட்டது. பொருள் ‌தேடிச் சென்ற தலைவன் தன்னைத் தேடி இன்னும் வரவில்லையே என்று தலைவி தோழியிடம் அங்கலாய்க்கிறாள்.\n\n"}
{"id": "89350", "url": "https://ta.wikipedia.org/wiki?curid=89350", "title": "சைரஸ் அணு உலை", "text": "சைரஸ் அணு உலை\n\nசைரஸ் (\"CIRUS\") என்பது மும்பையில், ட்றோம்பே என அறியப்படும் இடத்தில் உள்ள பாபா அணு ஆராய்ச்சி மையத்தில் செயல்படும் ஒரு அணு உலையைக் குறிப்பதாகும். பாபா அணு ஆராய்ச்சி மையத்தில் ஆக்க பூர்வமான ஆராய்ச்சிகள் புரியும் நோக்குடன் கனடா நாட்டில் இருந்து 1954 ஆம் ஆண்டில் பெற்றதாகும். 40 மெகா வாட் திறன் கொண்ட இந்த அணு உலை, யுரேனியம் தனிம எரிபொருளை பயன்படுத்துகிறது. இது ஐதரசன் தனிமத்தின் ஓரிடத் தனிமம் ஆன துத்தேரியம் கலந்த ஒரு கனநீர் அணு உலை ஆகும், இந்த உலையை செயல்படுத்த தேவைப்படும் கனநீர் அமெரிக்காவிடம் இருந்து வரவழைக்கப் படுகிறது. கனநீர் எரிபொருள் எரியும் செயல்முறை வேகத்தை கட்டுப்படுத்தும் தணிப்பியாக இங்கு பயன்படுகிறது, அணு உலையின் செயல் முறையில் மிகவும் முக்கியமான பங்கு வகிக்கிறது. முதன் முதலாக இந்த உலை 1960 ஆம் ஆண்டு ஜூலை மாதத்தில் செயல்பாட்டில் வந்தது.\n\nஇந்த ஆராய்ச்சியில் கனடா, இந்தியா மற்றும் அமெரிக்க நாடுகள் பங்கேற்றதால் CIRUS என இந்த அணு உலைக்கு பெயர் சூட்டினார்கள்.(C கனடாவையும், I இந்தியாவையும், நடுவில் இருக்கும் எழுத்தான R ஆராய்ச்சி (ரிசேர்ச்) என்ற பதத்தையும், US அமெரிக்காவையும் குறிப்பதாக அமைந்ததாகும்.) இந்த அணு உலையை பயன்படுத்தி புளுத்தோனியம் என்ற தனிமத்தை இந்தியா தயாரிப்பதில் வெற்றி கண்டது. புளுத்தோனியம் எரிபொருளாக கல்ப்பாக்கத்தில் உள்ள அணு மின் நிலையத்தில் பயன்படுகிறது. 1974 ஆம் ஆண்டில் ஆக்கபூர்வமான வழிகளில் ஆராய்ச்சி மேற்கொள்வதற்காக பொக்ரானில் நடத்திய சோதனைக்கான புளுத்தோனியம் சைரஸ் திட்டத்தின் கீழ் பெற்றதாகும். 1974, 1998 ஆகிய ஆண்டுகளில் இந்தியா நடத்திய சோதனைகள் மூலமாக, அணு ஆலைகளில் பயன்படும் எரிபொருட்களை தயாரிப்பதற்கான தொழில் நுட்பத்தில் இந்தியர்கள் முன்னேற்றம் அடைந்ததையும், பாதுகாப்பான முறையில் அவற்றை பயன்படுத்தும் திறனை பெற்றிருப்பதையும் உலகத்திற்கு உணர்த்தியது.\n\nசைரஸ் அணு உலையை பழுதுபார்ப்பதற்காக 1997 ஆம் ஆண்டில் நிறுத்தி வைத்தார்கள். 2005 ஆம் ஆண்டு முதல் இது மீண்டும் செயல்பாட்டில் உள்ளது. இந்த உலையின் கழிவெப்பத்தை பயன்படுத்தும் வகையில் நீரில் உள்ள உப்பை அகற்றி நீரை தூய்மையாக்கும் எந்திரத்தையும் இத்துடன் இணைத்தார்கள்.\n\nSection::::ஐம்பது ஆண்டுகள் நிறைவடைதல்.\nசைரஸ் அணு உலை தொடங்கிய பின் ஐம்பது ஆண்டுகள் (1960 -2010) நிறைவடைந்ததையும், துருவா அணு உலை தொடங்கிய பிறகு இருபத்தி ஐந்து ஆண்டுகள் (1985 -2010) நிறைவடைந்ததையும் நினைவு கூர்ந்து அண்மையில் பாபா அணு ஆராய்ச்சி மையத்தில் ஒரு பாராட்டு விழா நடத்திக் கொண்டாடினார்கள். இந்தியா-அமெரிக்க நாடுகளிடையே குடிமுறைசார் ஒப்பந்தங்கள் கை எழுத்தான பிறகு, ஒப்பந்தத்தில் கூறியபடி சைரஸ் அணு உலையையும், துருவா அணு உலையையும் டிசம்பர் 2010 முடியும்பொழுது செயல்படுத்தாமல் நிறுத்தி வைத்து விடுவார்கள். அதை வைத்துக்கொண்டு இதர ஆராய்ச்சிகளுக்குப் பயன்படுத்துவார்கள். கல்லூரி மாணவர்களும் இந்த உலையை நேரில் பார்த்து பல விடயங்களைக் கற்றுக்கொள்ள ஏற்பாடு செய்யப்படும்.\n"}
{"id": "89351", "url": "https://ta.wikipedia.org/wiki?curid=89351", "title": "தி ஃபாக்ஃசு அண்ட் தி ஃகௌண்ட்", "text": "தி ஃபாக்ஃசு அண்ட் தி ஃகௌண்ட்\n\nதி ஃபாக்ஃசு அண்ட் தி ஃகௌண்ட் (தி ஃபாக்ஸ் அண்ட் தி ஹெளண்ட், \"The Fox and the Hound\") 1981ம் ஆண்டு வெளியான ஒரு அமெரிக்க அசைபடம் (animated movie). வோல்ட் டிஸ்னி கொம்பனி நிறுவனத்தால் தயாரிக்கப்பட்ட இப்படம் சூலை 10, 1981ல் வெளியானது.\n\n"}
{"id": "89352", "url": "https://ta.wikipedia.org/wiki?curid=89352", "title": "சார்லாட்ஸ் வெப் 2: வில்பர்ஸ் கிரேட் அட்வென்ச்சர்", "text": "சார்லாட்ஸ் வெப் 2: வில்பர்ஸ் கிரேட் அட்வென்ச்சர்\n\nசார்லாட்ஸ் வெப் 2: வில்பர்ஸ் கிரேட் அட்வென்ச்சர் (\"Charlotte's Web 2: Wilbur's Great Adventure\") 2003ம் ஆண்டு வெளிவந்த ஒரு ஆங்கில ஆங்கிலத் அசைத் திரைப்படம் (Animation movie) ஆகும். இது சார்லாட்'ஸ் வெப் திரைப்படத்தின் இரண்டாம் பாகம். இப்படம் திரையரங்குகளில் வெளியாகவில்லை. நேரடியாக நிகழ்பட நாடா வடிவிலும், இலக்கமுறைப் பல்திறவாற்றல் வட்டு வடிவிலும் வெளியிடப்பட்டது. பாரமவுண்ட் பிக்சர்ஸ், யுனிவர்சல் பிக்சர்ஸ், நிக்கலோடியான் தொலைக்காட்சி ஆகிய நிறுவனங்கள் கூட்டாக இப்படத்தைத் தயாரித்தன.\n"}
{"id": "89353", "url": "https://ta.wikipedia.org/wiki?curid=89353", "title": "டம்போ", "text": "டம்போ\n\nடம்போ (\"Dumbo\") 1941ம் ஆண்டு வெளியான ஒரு அமெரிக்க அசைபடம் (animated movie). வால்ட் டிஸ்னி நிறுவனத்தால் தயாரிக்கப்பட்ட இப்படம் அக்டோபர் 23, 1941ல் வெளியானது.\n\n"}
{"id": "89356", "url": "https://ta.wikipedia.org/wiki?curid=89356", "title": "ஒளிக்கீற்று", "text": "ஒளிக்கீற்று\n\nஒளிக்கீற்று என்பது தமிழர் காட்சி தொலைக்காட்சியில் ஒளிபரப்பப்படும் ஒரு நிகழ்ச்சியாகும். இது ஈழத் தமிழர்களின் இசைப் படைப்புக்களை, ஒளிப்படைப்புகளை, கலைஞர்களை இந்த நிகழ்ச்சி அறிமுகப்படுத்துகிறது. இந்த நிகழ்ச்சியின் ஒரு விழுக்காட்டுப் படைப்புகள் ஆங்கிலத்தில் அமைகின்றன.\n"}
{"id": "89359", "url": "https://ta.wikipedia.org/wiki?curid=89359", "title": "இடர்", "text": "இடர்\n\nஇடர் (\"Risk\") என்பது ஒரு செயலை முன்னெடுக்கும் எதிர்பாக்கும் விளைவுகளில் இருந்து மாறுபட்ட விளைவுகளுக்கான வாய்புக்களை சுட்டுவது ஆகும். பொதுவாக பாதகமான விளைவுகள் ஏற்படக் கூடியதற்கான வாய்ப்பு ஆகும். அன்றாட செயற்பாடுகளில் இருந்து, பல்நாட்டுத் திட்டங்கள் வரை இடர் பற்றிய கவனமும், அதை குறைப்பதற்கான மேலாண்மையும் தேவைப்படுகிறது. அதே வேளை இடர்களை சமாளித்து செயற்பாடுகளை முன்னெடுப்பதன் மூலமே பலன்களை எட்ட முடியும் என்பதும் நம்பிக்கையாக இருக்கிறது.\n\n\n"}
{"id": "89364", "url": "https://ta.wikipedia.org/wiki?curid=89364", "title": "கரையைத் தேடும் கட்டுமரங்கள் (நூல்)", "text": "கரையைத் தேடும் கட்டுமரங்கள் (நூல்)\n\nகரையைத் தேடும் கட்டுமரங்கள் கே.எஸ்.பாலச்சந்திரனால் எழுதப்பட்ட புதினம். மான்பாய்ஞ்சவெளி, புங்குடுதீவு, மயிலிட்டி, தொண்டமானாறு, கரவெட்டி ஆகிய யாழ்ப்பாணத்துக் கிராமங்களைக் களமாக கொண்ட கடலோடிகளின் கதை. வானொலி அறிவிப்பாளர் பீ. எச். அப்துல் ஹமீட் முன்னுரை எழுதியிருக்கிறார். வடலி பதிப்பகத்தாரால் சென்னையில் பதிப்பிக்கப்பட்டது. ஓவியர் ரமணி (யாழ்ப்பாணம்) முகப்பு அட்டையை வரைந்திருக்கிறார்.\n\nஇந்நூலுக்கு 2009 ஆம் ஆண்டின் அமுதன் அடிகள் இலக்கிய விருது கிடைத்தது.\n\n"}
{"id": "89378", "url": "https://ta.wikipedia.org/wiki?curid=89378", "title": "கருவூர்ப் பவுத்திரனார்", "text": "கருவூர்ப் பவுத்திரனார்\n\nகருவூர்ப் பவுத்திரனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 162.\n\nபாடலால் பெயர் பெற்ற புலவர்களில் இவரும் ஒருவர். (இப்போது தமிழ்நாடு நாமக்கல் மாவட்டத்தில் பவுத்திரம் என்னும் பெயர் கொண்ட ஊர் ஒன்று உள்ளது. அதன் வடபால் ஏரி ஒன்று உள்ளது. அதன் நீரலைநால் அவ்வூரைப் பவுத்திரம் என்றனர்) இந்தப் புலவர் தம் பாடலைக் 'கார் புறந்தந்த நீருடை வியன்புலம்' என்று தொடங்குகிறார். (\nபௌவம் = நீரலை. பௌவம் < பவுத்திரம்)\n\nSection::::பாடல்.\nகார் புறந்தந்த நீருடை வியன் புலத்துப்\nபல் ஆ புகுதரும் புல் என் மாலை\nமுல்லை வாழியோ முல்லை நீ நின்\nசிறுவெண் முகையின் முறுவல் கொண்டனை\nநகுவை போலக் காட்டல்\nதகுமோ மற்று இது தமியோர் மாட்டே.\n\nSection::::பாடல் தரும் செய்தி.\nதலைவன் பொருள் தேடப் பிரிந்திருக்கும் காலத்தில் மாலை வேளையில் மலரும் முல்லைப் பூ தன்னைப் பார்த்துச் சிரிப்பதாகத் தலைவி கூறுகிறாள். தன்னைப் பார்த்துச் சிரிப்பது தகுமோ என்றும் வினவுகிறாள்.\n"}
{"id": "89380", "url": "https://ta.wikipedia.org/wiki?curid=89380", "title": "ஒளியின் அலைக்கொள்கை", "text": "ஒளியின் அலைக்கொள்கை\n\nஒளியின் அலைக்கொள்கை 1660-களில் என்ற ஆங்கிலேய அறிவியலாரால் வெளியிடப்பட்டு பின்னர் 1678-இல் என்ற டச்சு அறிவியலாரால் இப்போது அறியப்படும் அலைக்கொள்கையின் முதல் வடிவத்தில் முன்மொழியப்பட்டது. இக்கொள்கையின்படி, ஒளி அலைகள் ஈதர் என்றொரு கற்பனை ஊடகத்தில் பரவுவதாகக் கொள்ளப்பட்டது. (ஏனெனில், அலைகள் பரவுதலுக்கு ஊடகம் கண்டிப்பாகத் தேவை என்றொரு கருத்து அக்காலத்தில் நிலவியது; ஒளி போன்ற மின்காந்த அலைகள் இதற்கு விதிவிலக்கு என்பது பின்னர் அறியப்பட்டது).\n\nSection::::ஒளி எவ்வாறு பரவுகிறது?\nஇக்கேள்விக்கு விடையளிக்கும் வகையில் இரு கொள்கைகள் முன்மொழியப்பட்டன:\n\nபண்டைய கிரேக்கர்கள் ஒளி துகள்களின் வழியாக ஒளிமூலத்திலிருந்து பரவுவதாகக் கற்பனை செய்தனர்; அவை மிகவும் நுண்ணிய துகள்களாக இருப்பதால் கண்ணிற்குத் தெரிவதில்லை என்று கூறினர். ஒளியின் நேர்க்கோட்டுப் பரவுதல், எதிரொளிப்பு, ஒளிவிலகல் ஆகிய நிகழ்வுகளை எளிதில் விளக்கியதன் மூலம் நியூட்டன் ஒளி நுண் துகள் வடிவிலேயே பரவுகின்றது என்று கூறினார்.\n\n"}
{"id": "89381", "url": "https://ta.wikipedia.org/wiki?curid=89381", "title": "கருவூர்ப் பூதஞ்சாத்தனார்", "text": "கருவூர்ப் பூதஞ்சாத்தனார்\n\nகருவூர்ப் பூதஞ்சாத்தனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது அகநானூறு பாடல் எண் 50.\n\nSection::::பாடல் தரும் செய்தி.\nதலைவனைப் பிரிந்திருக்கும் தலைவி தன்னால் அன்றில் போலக் குரல் எழுப்ப முடியவில்லையே. ஊர் வெளிப்படையாக அவதூறு பேசுமே என அங்கலாய்த்து வருந்துகிறாள்.\n\nSection::::உயிரினம் - அன்றில்.\n'எல்லி, மனை சேர் பெண்ணை மடிவாய் அன்றில், துணை ஒன்று பிரியினும் துஞ்சா காண்'\nஅன்றில் நெய்தல் நிலத்துப் பறவை. பனைமரத்தில் இரவு வேளையில் தங்கும். ஆணோ பெண்ணோ தன் துணை ஒன்று எது எதைப் பிரிந்தாலும் இடைவிடாது ஓயாமல் குரல் எழுப்பிக்கொண்டே யிருக்கும்.\n"}
{"id": "89383", "url": "https://ta.wikipedia.org/wiki?curid=89383", "title": "கருவூர்ப் பெருஞ்சதுக்கத்துப் பூத நாதனார்", "text": "கருவூர்ப் பெருஞ்சதுக்கத்துப் பூத நாதனார்\n\nகருவூர்ப் பெருஞ்சதுக்கத்துப் பூத நாதனார் சங்ககாலத்துப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு பாடல் எண் 219.\nSection::::பாடல்.\n'உள்ளாற்றுக் கவலைப் புள்ளி நீழல்\nமுழூஉ வள்ளுரம் உணக்கும் மள்ள\nபுலவுதி மாதோ நீயே\nபலரால் அத்தை நின் குறி இருந்தோரே'\nSection::::பாடல் தரும் செய்தி.\nகோப்பெருஞ்சோழன் வடக்கிருந்தான்.\n\nஅவனது நன்முடிவைப் பின்பற்றி நாட்டுமக்களில் பலர் அவருடன் தாமும் வடக்கிருந்து உயிர் துறக்கத் தீர்மானித்து அவன் பக்கத்தில் அமர்ந்து வடக்கிருக்கலாயினர்.\n\nஇதனை நேரில் பார்த்த புலவர் கருவூர்ப் பெருஞ்சதுக்ககத்துப் பூத நாதனார் உடன் வடக்கிருப்போரைத் தடுக்கும் பொருட்டாவது நீ மாறுபட்டு நின்று நீ வடக்கிருப்பதைக் கைவிடலாகாதா? என்று கேட்டுக்கொள்வதாக இந்தப் பாடல் அமைந்துள்ளது.\n"}
{"id": "89384", "url": "https://ta.wikipedia.org/wiki?curid=89384", "title": "கல்பொரு சிறுநுரையார்", "text": "கல்பொரு சிறுநுரையார்\n\nகல்பொரு சிறுநுரையார் சங்ககாலப் புலவர்களில் ஒருவர். பாடலால் பெயர் பெற்ற புலவர்களில் இவரும் ஒருவர். இவரது பாடல் ஒன்றே ஒன்று உள்ளது. அது குறுந்தொகை பாடல் எண் 290.\n\nSection::::பாடல்.\n'காமம் தாங்குமதி என்போர் தாம் அஃது\nஅறியுநர் கொல்லோ அனை மதுகையர்கொல்\nயாம் எம் காதலர்க் காணேம் ஆயின்\nசெறி துனி பெருகிய நெஞ்சமொடு பெருநீர்க்\nகல் பொரு சிறுநுரை போல\nமெல்ல மெல்ல இல்லாகுதுமே'\n\nSection::::பாடல் தரும் செய்தி.\nநீர் பாறாங்கல்லில் மோதும்போது நுரை உண்டாகும். அந்த நுரையின் துளி ஒவ்வொன்றாக உடைந்து இல்லாமல் போகும். காமம் என்னும் நீர் என்மீது மோதுவதால் நான் நுரை போல வாழ்ந்துகொண்டிருக்கிறேன். இல்லாவிட்டால் என் உயிர் இல்லாமல் போய்விடும்.\n\nகாமத்தைப் பொறுத்துக்கொண்டு அவரை நினைக்காதிரு என்கிறார்களே! அவர்களுக்குக் காமத்தைப் பற்றித் தெரியுமா? என்றாவது காமத்தை மறந்திருக்கும் வலிமை பெற்றிருந்தார்களா? - என்று தலைவி தன் தோழியிடம் வினவுகிறாள்.\n"}
{"id": "89385", "url": "https://ta.wikipedia.org/wiki?curid=89385", "title": "கவைமகன்", "text": "கவைமகன்\n\nகவைமகன் சங்ககாலப் புலவர்களில் ஒருவர். பாடலால் பெயர் பெற்ற புலவர்களில் இவரும் ஒருவர். இவர் தமது இயற்பெயரைப் பதிவு செய்யாமையான் இப்பாடலின் ஆற்றல் மிக்க தொடராகிய கவைமகன் என்ற தொடராலேயே இப்புலவர் அழைக்கப்படுகிறார். இவரது பாடல் ஒன்றே ஒன்று உள்ளது. அது குறுந்தொகை பாடல் எண் 324 ஆகும்.\n\nSection::::பாடல்.\n'கொடுந்தாள் முதலைக் கொல்வல் ஏற்றை\nவழி வழக்கு அறுக்கும் கானல் அம் பெருந்துறை\nஇன மீன் இருங்கழி நீந்தி நீ நின்\nநலன் உடைமையின் வருதி இவள் தன்\nமடன் உடைமையின் உவக்கும் யான் அது\nகவைமகன் நஞ்சு உண்டாஅங்கு\nஅஞ்சுவல் பெரும என் நெஞ்சத்தானே'\n\n\nSection::::பாடல் தரும் செய்தி.\nமுதலை மேயும் வழியில் யாரும் செல்லமாட்டார்கள். நீயோ (ஆண் முதலை போல்) அந்த வழியில் வருகிறாய். அது உன் நல்ல காலம். அந்த எண்ணம் ஒருபக்கம். இவளோ விளைவை எண்ணிப் பார்க்காமல் உன்னோடு கூடி மகிழ்கிறாள். அது அவளது மடமை. இது மற்றொரு பக்கம். இரு வேறு நினைவுகளோடு நான் பித்துப் பிடித்தவள் போல இருக்கிறேன். இந்த நிலையில் நான் இவளை உனக்குத் தந்தால் அது பித்தன் நஞ்சை உண்பது போல் ஆகும் - இவ்வாறு தோழி தலைவனிடம் சொல்லி தலைவியைத் திருமணம் செய்துகொள்ளுமாறு வற்புறுத்துகிறாள்.\n\nSection::::மேற்கோள்கள்.\nகவைமகன்\n"}
{"id": "89386", "url": "https://ta.wikipedia.org/wiki?curid=89386", "title": "ஆர். எல். இசுட்டீவன்சன்", "text": "ஆர். எல். இசுட்டீவன்சன்\n\nஆர். எல். இசுட்டீவன்சன் (ஆர். எல். ஸ்டீவன்சன்) என்றழைக்கப்படும் இராபர்ட் லூயிசு இசுட்டீவன்சன் (\"Robert Louis Stevenson\", நவம்பர் 13, 1850 – டிசம்பர் 3, 1894) இசுக்காட்லாந்தைச் சேர்ந்த ஒரு ஆங்கில எழுத்தாளர். சாகசப்புனைவு, பயண இலக்கியம், கவிதைகள், கட்டுரைகள் எனப் பல்வேறு பாணிகளில் புத்தகங்களை எழுதியுள்ளார். இவரது \"டிரசர் ஐலண்டு\" (புதையல் தீவு), \"கிட்நாப்புட்\" (ஆட்கடத்தற்பாடு), \"டாக்டர் சியெக்கில் மற்றும் மிசிட்டர் ஃகைடு\" ஆகிய புதினங்கள் இலக்கிய உலகில் அழியாப்புகழைப் பெற்றுத் தந்துள்ளன. இசுட்டீவன்சன் மறைந்து நூறாண்டுகளுக்கு மேலாகியும், இப்புத்தகங்கள் உலகெங்கும் படிக்கப்படுகின்றன. தொலைக்காட்சித் தொடர்கள், திரைப்படங்களாகவும் பல முறை வெளியாகி உள்ளன.\n\nSection::::தாக்கங்கள்.\nஎட்கர் ஆலன் போ\n\nSection::::பின்பற்றுவோர்.\nஎச். ரைடர் அக்கார்டு, ஹோர்ஹே லூயிஸ் போர்கெஸ், ஹாவியேர் மாரியாஸ், ஏர்னெஸ்ட் ஹெமிங்வே, ரட்யார்ட் கிப்ளிங், விளாடிமிர் நபோக்கோவ், ஜே. எம். பார்ரி, மைக்கேல் டி லார்ரபெய்ட்டி, ஆர்தர் கோனன் டாயில்\n\n"}
{"id": "89388", "url": "https://ta.wikipedia.org/wiki?curid=89388", "title": "ஒச்சாயி (திரைப்படம்)", "text": "ஒச்சாயி (திரைப்படம்)\n\nஒச்சாயி (Ochaayi- Tamil movie) 2010ம ஆண்டு வெளியான தமிழ்த் திரைப்படம். ஆச்சிகிழவி திரைக்கூடம் திரவியபாண்டியனின் தயாரிப்பில் உருவான முதல் படம் 'ஒச்சாயி'. இதனை இயக்கியவர் ஒ. ஆசைத்தம்பி\n\nஒச்சாயி என்பது மதுரை மாவட்டம் பாப்பாபட்டி, கருமாத்தூர், தும்மக்குண்டு போன்ற ஊரில் உள்ள பிரமலைக்கள்ளர் சமூகத்தின் குலதெய்வத்தின் பெயர் ஒச்சாயி. இப்படம் ஒரு மனிதன் உணர்ச்சிவசப்பட்டு எடுக்கும் முடிவின் விளைவு எப்படி குடும்பத்தைப் பாதிக்கிறது என்பதைக் கதையாகக் கொண்டுள்ளது.\n\nஇத்திரைப்படத்தில் தயா, தாமரை என்ற புதுமுகங்களும், ராஜேஷ், ஒ. முருகன், கன்சாகருப்பு, சந்தான பாரதி, திரவிய பாண்டியன், சகிலா ஆகியோர் நடித்துள்ளார்கள். பிரேம் சங்கர் ஒளிப்பதிவு செய்துள்ளார், ஜீவராஜா இசை அமைத்துள்ளார். பாடல்களை சினேகன், ஆசைதம்பி ஆகியோர் எழுதியுள்ளார்கள். ஒச்சாயி திரைப்படத்தை ஒமுரு என்ற ஒ. முருகன் நிர்வாக தாயாரிப்பில் உருவாக்கியுள்ளார்.\n\nSection::::வெளி இணைப்புகள்.\nwww.mothertamil.com\n"}
{"id": "89391", "url": "https://ta.wikipedia.org/wiki?curid=89391", "title": "திருவள்ளுவர் பல்கலைக்கழகம்", "text": "திருவள்ளுவர் பல்கலைக்கழகம்\n\nதிருவள்ளுவர் பல்கலைக்கழகம் தமிழக அரசால் உருவாக்கப்பட்டுள்ள ஒரு பல்கலைக்கழகம். அக்டோபர் 16, 2002 அன்று திருவள்ளுவர் பல்கலைக்கழக சட்டம், 2002 (தமிழ்நாடு சட்டம் 32 -2002) கீழ் உருவாக்கப்பட்டது. இப்பல்கலைக்கழகம் தொடக்கத்தில் வேலூர் கோட்டை வளாகத்தில் அமைந்திருந்தது. அதன் பின்னர் வேலூரை அடுத்த சேர்க்காட்டில் புதிய கட்டிடம் கட்டப்பட்டு செயற்பட்டு வருகிறது. இப்பல்கலைக்கழகம் உலகப்பொதுமறையான திருக்குறளை எழுதிய திருவள்ளுவரின் பெயரில் அமைந்துள்ளது. விழுப்புரம், கடலூர், வேலூர், திருவண்ணாமலை ஆகிய மாவட்டங்களில் உள்ள கலை மற்றும் அறிவியல் கல்லூரிகள் இப்பல்கலைக்கழகத்தின் கீழ் வருகின்றன.\n\nSection::::வரலாறு.\nதொடக்கத்தில், சென்னைப் பல்கலைக்கழகத்தின் முதுகலை படிப்பிற்கான விரிவாக்க/நீட்சி மையமாக வேலூர் கோட்டை வளாகத்தில் செயற்பட்டு வந்தது. பின்னர் பல்கலைக்கழகமாக விரிவுபடுத்தப்பட்டது.\n\n"}
{"id": "89393", "url": "https://ta.wikipedia.org/wiki?curid=89393", "title": "கழார்க் கீரன் எயிற்றியனார்", "text": "கழார்க் கீரன் எயிற்றியனார்\n\nகழார்க் கீரன் எயிற்றியனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 330 எண் கொண்ட பாடல்.\n\nகழார் என்னும் ஊரில் வாழ்ந்த புலவர் இவர்.\nகழாரில் வாழ்ந்த மற்றொரு புலவர் கழார்க் கீரன் எயிற்றியார்.\n\nபாலை நிலப் பெண்ணை எயிற்றி என்பர். பாலைநில ஆண் எயினன். அம்பு எய்வதில் வல்லவன் எயினன். (எய் + இன் + அன்) எயினனுக்குப் பெண்பால் எயிற்றி. காவிரிக்கரை ஊரான கழாரில் வாழ்ந்த புலவர் கீரன். இவர் எயினப் பெண்ணை மணந்துகொஒண்டு வாழ்ந்ததால் கீரன் எயிற்றியனார் என வழங்கப்பட்டார்.\nSection::::பாடல்.\n'நலத்தகைப் புலத்தி பசை தோய்த்து எடுத்துத்\nதலைப்புடைப் போக்கித் தண்கயத்து இட்ட\nநீரின் பிரியாப் பரூஉத்திரி கடுக்கும்\nபேரிலைப் பகன்றைப் பொதியவிழ் வான்பூ\nஇன்கடுங் கள்ளின் மணம் இல கமழும்\nபுன்கண் மாலையும் புலம்பும்\nஇன்றுகொல் தோழி அவர் சென்ற நாட்டே'\nSection::::பாடல் தரும் செய்தி.\nஅவர் சென்ற நாட்டில் மாலைக் காலத்தில் மலரும் பகன்றைப் பூ பூக்குமா பூக்காதா? பூத்தால் நான் மாலைக் காலத்தில் தனித்து வருந்துவது அவர் நினைவுக்கு வருமல்லவா? என்று தலைவி தோழியிடம் சொல்லித் தன் தனிமையை நொந்துகொள்கிறாள்.\n\nSection::::செடியினம் - பகன்றை.\nஅந்த முறுக்குத் துணியைப் போலப் பகன்றைப் பூ முறுக்கிக்கொண்டு பூத்திருக்கும். அந்தப் பூ மாலையில் பூக்கும். கள்ளைப்போல் நாறும்.\n"}
{"id": "89395", "url": "https://ta.wikipedia.org/wiki?curid=89395", "title": "ஆ", "text": "ஆ\n\nஆ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இரண்டாவதாக வைக்கப்பட்டுள்ள எழுத்தும் இதுவே. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை \"ஆகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஆவன்னா\" என்பது வழக்கம்.\n\nSection::::\"ஆ\" வின் வகைப்பாடு.\nதமிழ் எழுத்துக்களில் உள்ள உயிரெழுத்து, மெய்யெழுத்து என்னும் இரண்டு வகைகளில் ஆ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும்.\n\nதமிழில் உள்ள வினாவெழுத்துக்களில் இதுவும் ஒன்று. இது சொல்லுக்கு இறுதியில் வந்து வினாப்பொருளைக் காட்டும்.. எடுத்துக்காட்டாக அவனா?, வந்தாயா? போன்ற வினாச் சொற்களில் ஆ இறுதி எழுத்தாக நிற்பதைக் காணலாம். இந்த எடுத்துக்காட்டுக்களில் ஆ சொல்லுக்கு வெளியே வருவதால் அது புறவினா எனப்படுகின்றது. ஆ அகவினாவாக வருவதில்லை. புறவினாவாக வரும்போது அது சொல்லுக்குப் புறம்பாக நிற்கும். அவனா (அவன் + ஆ), வந்தாயா (வந்தாய் + ஆ) போன்ற சொற்கள் இதற்கு எடுத்துக்காட்டுக்கள்.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன.\n\n\nSection::::சொல்லில் ஆகாரம் வரும் இடங்கள்.\nதனி ஆ சொற்களில் முதல் எழுத்தாக வரும். க், ச், ஞ், த், ந், ப், ம், ய், வ் ஆகிய மெய்யெழுத்துக்களுடன் சேர்ந்தும் ஆ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙா, டா, ண, ரா, லா, ழா, ளா றா, ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும் தற்காலத்தில், பிற மொழிச் சொற்களை எழுதுவோர் சிலர் டா, ரா, லா போன்ற எழுத்துக்களும் சொல் முதலாக வரும்படி எழுதுகிறார்கள். \"டாம்பீகம்\", \"ராசா\", \"லாவண்யா\" போன்ற சொற்களை இவற்றுக்கு எடுத்துக்காட்டாகக் கொள்ளலாம். ஆகாரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.\n\nSection::::\"ஆ\" வும் மெய்யெழுத்துக்களும்.\nஆ வுடன் மெய்யெழுத்துக்கள் சேர்ந்து அகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன.. இதனால், ஆகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஆகாரத்தைக் குறிக்கும் \"கால்\" குறியீட்டையும் சேர்த்து எழுதுவது மரபாக உள்ளது.\n\n18 மெய்யெழுத்துக்களோடும் ஆகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் ஆகார ஒலியைக் குறிக்கும் வரிவடிவம் காலத்துக்குக்காலம் மாற்றமடைந்து வந்திருக்கிறது. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஆகாரத்தைக் குறிக்கப் பயன் பட்ட வரிவடிவங்கள் பற்றிக் கல்வெட்டுக்கள் மூலம் அறியமுடிகிறது. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nஆகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் அகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஆகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\n\nSection::::பிரெய்லியில் ஆகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையிலும், இரண்டாம் வரிசையிலும் வலது பக்கப் புள்ளிகளும், மூன்றாம் வரிசையில் இடது பக்கப் புள்ளியும் புடைத்து இருப்பின் அது ஆ வைக் குறிக்கும். இதை அருகில் உள்ள படம் காட்டுகிறது.\n\n"}
{"id": "89398", "url": "https://ta.wikipedia.org/wiki?curid=89398", "title": "மிக்கோயன்", "text": "மிக்கோயன்\n\nமிகோயன் குருவிச் (\"Mikoyan-and-Gurevich\") என்பது ரஷ்யாவின் ராணுவதிற்குத் தேவையான சண்டை விமானங்களைத் தயாரிக்கும் நிறுவனம் ஆகும். ஆர்டம் மிகோயன் மற்றும் மிக்கயில் குருவிச் ஆகியோரால் 1939 ஆம் ஆண்டு உருவக்கப்பட்டது. இவ்விருவரின் பெயர்களைக் கொண்டு மிகோயன் குருவிச் என்றும் புனைப்பெயராக மிக் என்றும் பெயரிடப்பட்டது. 1970 ஆம் ஆண்டு ஆர்டம் மிகோயன் மறைவிற்குப் பின் இந்நிறுவனத்தின் பெயரிலிருந்து மிகோயன் நீக்கப்பட்டது. ஆயினும் புனைப்பெயரான மிக் அப்படியே விடப்பட்டது.\n\nமிக் ரக விமானங்களை சீனா, வட கொரியா மற்றும் வட வியட்னாம் ஆகிய நாடுகள் ஐக்கிய அமெரிக்கா மற்றும் அதன் தோழமை நாடுகளுக்கெதிராகப் பயன்படுத்தியுள்ளன. மேலும் சோவியத் ஒன்றியம் பல்வெறு நாடுகளுக்கு மிக் ரக விமானங்களை ஏற்றுமதி செய்துள்ளது.\n\n2006 ஆம் ஆண்டு ரஷ்யா இந்நிறுவனத்தின் 100 % சதவிகிதப் பங்குகளை இல்லுயிசின், இர்குட், சுகோய், டியுபோலெவ் மற்றும் யகோவ்லெவ் ஆகிய நிறுவனங்களுடன் ஒன்றினைத்து யுனைடெட் ஏர்க்ராஃப்ட் கார்ப்ரேசன் எனும் நிறுவனத்தை உருவாக்கியது. குறிப்பாக மிகோயன் மற்றும் சுகோய் ஆகியவை ஒரே நிர்வாகத்தின் கீழ் இயங்குகின்றன.\n\n\n"}
{"id": "89402", "url": "https://ta.wikipedia.org/wiki?curid=89402", "title": "தி ரெஸ்கியூயர்ஸ்", "text": "தி ரெஸ்கியூயர்ஸ்\n\nதி ரெஸ்கியூயர்ஸ் (\"The Rescuers\") 1977ம் ஆண்டு வெளியான ஒரு அமெரிக்க அசைபடம் (animated movie). வோல்ட் டிஸ்னி கொம்பனி நிறுவனத்தால் தயாரிக்கப்பட்ட இப்படம் ஜூன் 22, 1977ல் வெளியானது. உலகெங்கும் கடத்தப்பட்டவர்களுக்கு உதவும் எலிகளின் அமைப்பைப் பற்றிய இப்படம் நல்ல வரவேற்பைப் பெற்றது. இதனால் 1990ம் ஆண்டு \"தி ரெஸ்கியூயர்ஸ் டவுன் அண்டர்\" என்ற இரண்டாம் பாகமும் வெளியானது.\n\n"}
{"id": "89403", "url": "https://ta.wikipedia.org/wiki?curid=89403", "title": "செயற்பரப்பு", "text": "செயற்பரப்பு\n\nசெயற்பரப்பு என்பது ஒரு செயற்திட்டத்தின் வரையறை செய்யப்பட்ட எல்லைகள் ஆகும். தெளிவாக செயற்பரப்பை வரையறை செய்வது, வளங்களை வீணாக்காமல் ஒரு செயற்திட்டத்தின் முதன்மை இலக்குகளை நேர அட்டவணைப்படி அடைய முக்கியமானதாகும்.\n\nபொருள் செயற்பரப்பு, செயற்திட்ட செயற்பரப்பு என்று இருவகைகள் உண்டு. \n"}
{"id": "89413", "url": "https://ta.wikipedia.org/wiki?curid=89413", "title": "துருவா அணு உலை", "text": "துருவா அணு உலை\n\nதுருவா என்பது மும்பையில், ட்றோம்பே என அறியப்படும் இடத்தில் உள்ள பாபா அணு ஆராய்ச்சி மையத்தில் செயல்படும் ஒரு அணு உலையைக் குறிப்பதாகும். இந்தியாவில் தற்போழுதுள்ள ஆராய்ச்சி மையங்களில் அமைந்த மிகப்பெரிய அணு உலை இதுவே. இந்த உலை இந்தியாவின் ஆக்கபூர்வமான செயல்பாடுகளுக்கு அணு ஆயுதங்கள் தயாரிக்கும் திட்டத்தின் கீழ் புளுத்தோனியம் கலந்த எரிந்த அணு எரிபொருளை சேகரித்து திட்டத்திற்கு அவ்வபோது வழங்குகிறது. இதை கட்டுவதற்கே பத்து வருடங்கள் ஆயின, பின்பு 1985 ஆம் ஆண்டில் தான் இந்த அணு ஆராய்ச்சி உலையை செயல்படுத்த முடிந்தது. அப்படி இருந்தும், சில தொழில் நுட்பம் சார்ந்த இடர்பாடுகளால், முழு வீச்சில் இந்த உலையை 1988 ஆம் ஆண்டில் தான் செயல்படுத்த இயன்றது.\n\nசைரஸ் அணு உலையைப் போலவே இது இருந்தாலும், இது அதை விடப் பெரியதாக, இதை இந்திய வல்லுனர்கள் உருவாக்கினார்கள். இந்த உலையில் யுரேனியம் எரிபொருளாகப் பயன்படுகிறது. துத்தேரியம் வகை கனநீர் கட்டுப்படுத்தியாக அல்லது தணிப்பியாகப் பயன்படுகிறது. இந்த உலை 100 மெகா வாட் திறன் கொண்டதாகும். ஆண்டொன்றிற்கு 16 முதல் 28 கிலோ அளவிற்கு எரிந்த புளுத்தோனியம் அணு எரிபொருளை வழங்கி வருகிறது.\n\nSection::::பொன்னான இருபத்தி ஐந்து ஆண்டுகள் நிறைவு.\nதுருவா அணு உலை தொடங்கிய பிறகு இருபத்தி ஐந்து ஆண்டுகள் (1985 -2010) நிறைவடைந்ததை அண்மையில் கொண்டாடினார்கள். இந்தியா-அமெரிக்க நாடுகளிடையே குடிமுறைசார் ஒப்பந்தங்கள் கை எழுத்தான பிறகு, ஒப்பந்தத்தில் கூறியபடி சைரஸ் அணு உலையையும் துருவா அணு உலையும் டிசம்பர் 2010 முடியும்பொழுது செயல்படுத்தாமல் நிறுத்தி வைத்து விடுவார்கள். அதை வைத்துக்கொண்டு இதர ஆராய்ச்சிகளுக்குப் பயன்படுத்துவார்கள். கல்லூரி மாணவர்களும் இந்த உலையை நேரில் பார்த்து பல விடயங்களைக் கற்றுக்கொள்ள ஏற்பாடு செய்யப்படும்.\n"}
{"id": "89414", "url": "https://ta.wikipedia.org/wiki?curid=89414", "title": "கொரிய முப்பேரரசு", "text": "கொரிய முப்பேரரசு\n\nகொரிய முப்பேரரசு (hangul=삼국시대|hanja=三國時代, \"Three Kingoms of Korea\") என்பது கி. பி. முதல் பத்து நூற்றாண்டுகளில் கொரிய தீபகற்பத்தையும் மஞ்சூரியாவின் சில பகுதிகளையும் ஆண்ட கோகுர்யியோ, பைக்யே மற்றும் சில்லா ஆகிய மூன்று நாடுகளைக் குறிக்கும். கி.மு.57 லிருந்து கி.பி 668ல் சில்லா கோகுர்யேயை வெல்லும் வரை உள்ள காலகட்டம், கொரிய முப்பேரசின் காலகட்டமாக வழங்கப்படுகிறது. கி.பி 668க்கு பின் கொரிய தீபகற்பம் வடக்கு மற்றும் தெற்கு பகுதியாகப் பிரிந்தது. வடக்கு பகுதி பல்ஹே அரசின் கட்டுப்பாட்டிலும் தென்பகுதி ஒருங்கிணைந்த சில்லாவின் கட்டுப்பாட்டிலும் இருந்தன.\n\nகோஜோசியோன் வீழ்ந்தபிறகு முப்பேரரசு அமைய ஆரம்பித்ததாக வரலாறுகள் தெரிவிக்கின்றன. கோஜோசியோன் வீழ்ந்தபின், உருவாகியிருந்த சிறுசிறு நாடுகளையும் பகுதிகளையும் விரைவில் இவ்வரசுகள் தங்களுள் இணைத்துக்கொண்டன. ஹான் வம்ச அரசர்கள் தற்காலத்தில் லியோநிங் என்றழைக்கப்படுகின்ற பகுதியில் நான்கு மாநிலங்களை உருவாக்கியிருந்தனர். அவற்றுள் மூன்று பிரவுகள், புதிய கொரிய அரசுகளால் மிக விரைவில் அழிக்கப்பட்டன. நான்காம் மாநிலம கோகுர்யியோவினால் கி.பி 313லிலும் அழிக்கபட்டது.\n\nகி. பி மூன்றாம் நூற்றாணடின் முடிவில் இம்மூன்று அரசுகளும் தங்கள் முழு வளர்ச்சியை அடைந்த மூன்று பேரரசுகளாக உருவாயின. பெய்க்யேயும் சில்லாவும் பல்வேறு உட்பூசல்கள், குழுக்கள், அரசாங்க மாறுதல்களைக் கடந்து ஒருங்கிணைந்து உருவாகின. கோகுர்யியோ அடுத்த நாடுகளான புயே, ஓக்யோ டோங்கயோ மற்றும் கொரிய நிலப்பகுதியின் வடக்கிலுள்ள பல்வேறு குறுநாடுகளையும் மஞ்சூரியாவையும் ஆக்கிரமித்து உருவானது.\n\nகாலச்சார அளவிலும் மொழியிலும் மூன்று நாடுகளும் ஒரே அடையாளத்தைக் கொண்டிருத்தன. ஆரம்பத்தில் மந்திர சூனியவாத நம்பிக்கைகளைக் கொண்டிருந்தாலும், பிற்காலங்ககளில் சீனத்தின் கன்பூசியம் மற்றும் டாவொ மதங்களின் தாக்கம் இவற்றினூடே அதிகரித்தது. நான்காம் நூற்றாண்டு வாக்கில் கொரிய நிலப்பரப்பில் புத்த மதம் அறிமுகப்படுத்தப்பட்டது. வேகமாகப் பரவி, சிறிது காலம் முப்பேரரசுகளின் ஆட்சி மதமாகவும் சில காலம் இருத்தது.\n\nSection::::கோகுர்யியோ.\nகோயோசானின் வீழ்ச்சிக்கு பிறகு கோகுர்யியோ யாலு ஆற்றின் வட மற்றும் தென் கரைகளில் உருவானது. சீன ஆவணங்களில் கோகுர்யியோ பற்றிய முதல் குறிப்பு கி.மு 75ல் காணக்கிடைக்கிறது. அதில் கோகுர்யியோ ஹான் வம்சாவளியினர் ஒரு மாநிலத்தை உருவாக்கிய இடமாக குறிப்பிடபடுகின்றது. முப்பேரசின் முதலில் உருவாகிய பேரரசாக கோகுர்யியோ உருவானதற்கான ஆவணங்கள் உள்ளன.\n\nகேகுர்யியோ முன்னாடுகளில் ஆகப்பெரிய நாடாக வளர்ச்சியடைந்தது. பல்வேறு இடங்களை தலைநகராகக் கொண்டு இருந்தது. யாலுவுக்கு வடக்கேயும் பின் நான்க்ரங்கிலும்(樂浪: சீனம்:\"லிலாங்\" ), தற்போதைய வடகொரிய தலைநகர் யாங்யாங்கின் ஒருபகுதியையும் சில காலங்கள் தலைநகரங்களாக கொண்டு ஆட்சி நடந்தது.\nஆரம்பத்தில், சீனாவின் எல்லையில் இருந்தது. பின் கி.பி 313ல் மஞ்சூரிய நிலப்பரப்பில் லீலாங் படைத்தளத்தையும் வீழ்த்தியது. கி.பி 372ல் சீன கலாச்சர தாக்கத்தினால் புத்தமதத்தை அரசாங்க மதமாக ஏற்றுக்கொண்டது.\n\nஐந்தாம் நூற்றாண்டில் க்வாங்கெட்டோ காலத்திலும் அவரின் மகனான ஜாங்கஸூ வின் காலத்திலும் இப்பேரரசு மஞ்சூரியாவை வீழ்த்தியதையடுத்து மிகப்பெரும் புகழடைந்தது. அடுத்த ஒரு நூற்றாண்டு காலத்திற்கு கோகுர்யியோவே கொரிய நிலப்பரப்பின் பலம்பொருந்திய நாடாக இருந்தது. கோகுர்யியோ பின்பு லியடோங் சமவெளிப்பகுதியையும் பின் தற்காலத்திய சியோல் பகுதியையும் ஆக்ரமித்தது. கொரிய இனம், சீன இனம் மற்றும் டுங்கு இன மக்களையும் கோகுர்யோ அரசர்கள் தன் கட்டுப்பாட்டில் வைத்திருந்தனர். சுயி அரசர்கள் (சீனம்) ஆட்சிகாலத்திலும் பின் டாங் அரசர்கள் காலத்திலும் தொடர்ந்து சீனத்தாக்குதலுக்கு உள்ளாகி வந்தது. கி.பி 668 வாக்கில் சில்லா-டாங் படைகள் பிடிக்கும் வரை கோகுர்யியோ தனிநாடாக இருந்தது.\n\nSection::::பைக்யே.\nபைக்யே மாஹான் குழுமத்தின் ஒரு அங்கத்தினரால் உருவாக்கப்பட்டது. கோகுர்யியோவின் நிறுவனர்களின் வாரிசுச் சண்டையால் துரத்தப்பட்டவரின் இரண்டு மகன்களால் பைக்யே இன்றைய சியோல் பகுதியியில் உருவாக்கப்பட்டது. மற்ற மஹான் சிறு நாடுகளை ஆக்ரமித்து நாலாம் நூற்றாண்டில் கொரிய தீபகற்பத்தின் மேற்குப் பகுதி முழுவதையும் தன் கட்டுப்பாட்டில் பைக்யே வைத்திருந்தது. குர்க்யியேயின் தொடர் தாக்குதலினால் தலைநகரை உங்கயின் தெற்கேயும் பின் தொடர்ந்து அதற்கும் தெற்கே சாபியிலும் இன்றைய புயே மாகாணத்திலும் நகற்றிக்கொண்டிருந்தது.\n\nடாம்ன அரசாங்கத்திலும் , ஜேஜூ தீவிலும் தன் அரசியல் தாக்கத்தை தொடர்ந்து பைக்யே கொண்டு இருந்தது. பைக்யே டாம்னாவுடன் நெருக்கமான உறவைக்கொண்டு இருந்தது. \nபைக்யேவின் மத, கலை, கலாச்சார அளவில் குர்கேயேவும் சில்லாவும் தாக்கத்தை ஏற்படுத்தியே வந்து இருக்கிறது.\n\nபுத்தமதம் பைக்யேவில் 384ல் குர்க்யேவிலிருத்து நுழைந்தது. பைக்யே அதை வரவேற்கவே செய்தது. பின் பைக்யே கலாச்சார உறவுகளையும் சூன எழுத்துக்களையும், புத்தமதத்தையும் ஜப்பானில் பரப்ப பெருமளவில் பங்காற்றியது. பைக்யே சில்லாவும் டாங் பேரரசுகளும் சேர்ந்து பைக்யேவை பிடித்து கி.பி 660 வாக்கில் பைக்யே பேரரசை முடிவுக்கு கொண்டு வந்தது.\n\nSection::::சில்லா.\nகி.மு 57ம் வருடத்திய கொரிய ஆவணங்களின் படி, ஜின்ஹான் குழுமங்கள் தீபகற்பத்தின் தென்கிழக்கு பகுதியில் சியோராபியோல் (பிற்காலத்தில் சில்லா)பகுதியில் இணைந்து உருவானதாக தெரிவிக்கின்றன. சாமுக் சாகி எனப்படும் ஆவணத்தொகுப்புகள் சில்லா முதன்முதலில் உருவானதாக தெரிவிக்கின்றது. ஆனால் மற்ற எழுத்து மற்றும் அகழ்வாராய்ச்சிகளில் சில்லா முப்பேரரசில் கடைசியாக அமைந்த பேரரசாக அறியமுடிகிறது.\n\nசாரோ என்ற பெயரில் முதலில் அழைக்கப்பட்ட இவ்வரசு கி.பி. 503ல் சில்லா பெயர் மாற்றமடைந்தது.ஆறாம் நூற்றாண்டில் ஆரம்பத்தில் கயா குழும நாடுகளை(கயா முன்பே பியோன்ஹான் குழுமத்தை பிடித்துவிட்டிருந்தது) ஆக்ரமித்தது. கோகுர்க்யியோவும் பைக்யேவும் இதைத் தொடர்ந்து இணைந்து சில்லைவை எதிர்க்க ஆரம்பித்தது. இணைந்த படையெடுப்புகளை எதிர்கொள்ள சில்லா டாங் பேரரசுடன் மேலும் ஆழமான உறவை கொண்டிருந்தது. மஞ்சள் கடற்பகுதியின் ஆக்ரமிப்பின் மூலம் டாங் அரசுடன் நேரடி தொடர்புகளை வைத்திருந்தது. ஆனாலும் பிற்காலத்தில் கோகுர்யியோவையும் பைக்யேவைம் பிடித்தபின் சில்லா யாங்யாங்குக்கு தெற்குள்ள பகுதிகள் முழுவதையும் தன்பாட்டுக்குள் கொண்டு வந்து டாங் பேரரசின் படையை துரத்தி முழு பலத்துடன் ஆட்சி நடத்திவிந்தது.\nசில்லாவின் தலைநகரம் சியோராபியோல்( தற்போதைய க்யோங்யூ). புத்தமதம் அரச மதகாக கி.பி 528ல் ஏற்றுக்கொள்ளப்பட்டது. கோகுர்யியோவிலும் பைக்யேவிலும் சீனத்தாக்கம் அதிகம் இருந்தாலும் சில்லாவில் வடநில மக்களின் ஆதிவாசிகளின் தாக்கம் அதிகமாக இருந்தது. ஆவணங்கள், கலைப்பொருட்கள் தங்கவேலைப்பாடுகள் போன்றவை சில்லாவில் இந்த மாற்றத்தை பதிவு செய்திருக்கின்றன.\n\nSection::::மற்ற நாடுகள்.\nமற்ற சிறு நாடுகள் முப்பேரரசின் காலத்திலும் அதற்கு முன்னுப் பின்னும் இருந்து வந்தன.\nSection::::முப்பேரரசின் முடிவு.\nசீனாவுடன் சேர்ந்து டாங் வம்சாவளியினர் ஆட்சியில் சில்லா கோர்கோயவை கி.பி 662 ஆம் ஆண்டு கைப்பற்றியது, முப்பேரரசுகளை முடிவுக்கு கொண்டு வந்தது. இதறகு முன்னரே, கி.பி.562ல் கயாவையும் 660ல் பைக்யேவையும் சில்லா ஆக்கிரமிப்பு செய்திருந்தது.\n\n"}
{"id": "89417", "url": "https://ta.wikipedia.org/wiki?curid=89417", "title": "இந்தியாவுடன் குடிசார் அணுவாற்றல் ஒப்பந்தம் செய்து கொண்ட நாடுகள்", "text": "இந்தியாவுடன் குடிசார் அணுவாற்றல் ஒப்பந்தம் செய்து கொண்ட நாடுகள்\n\nஇந்தியா ஆக்கபூர்வமான வழிகளில் அணு சக்தியைப் பயன்படுத்த பின்வரும் ஒன்பது நாடுகளுடன் ஒப்பந்தம் செய்து கொண்டுள்ளது: அமெரிக்கா, பிரான்ஸ், ரஷியா, கனடா, மங்கோலியா, கஜகஸ்தான், ‎ஆர்ஜென்டினா, நமீபியா‎ மற்றும் தென் கொரியா.\n\nஇந்தியா 2010 ஆண்டு இறுதியில் தென் கொரியா நாட்டுடன் சிவிலியன் அணுசக்தி ஒப்பந்தம் அதாவது குடிமுறை சார்ந்த அணுசக்தி ஒப்பந்தம் செய்து கொள்ள நடவடிக்கைகள் எடுத்து வருகிறது. இந்தியா NSG என வழங்கும் அணுக்கரு வழங்குவோர் குழுமத்திடம் இருந்து உரிமை விடுப்பு 2008 ஆம் ஆண்டில் பெற்றது.\n\n"}
{"id": "89418", "url": "https://ta.wikipedia.org/wiki?curid=89418", "title": "எஸ். நிஜலிங்கப்பா", "text": "எஸ். நிஜலிங்கப்பா\n\nசித்தவனஹல்லி நிஜலிங்கப்பா (Siddavanahalli Nijalingappa, கன்னடம்: ಸಿದ್ಧವನಹಳ್ಳಿ ನಿಜಲಿಂಗಪ್ಪ ) (திசம்பர் 10, 1902 – ஆகத்து 8, 2000, சித்திரதுர்கா) காங்கிரசு அரசியல்வாதியும் 1956 முதல் 1958 வரையும் பின்னர் 1962 முதல் 1968 வரையும் கர்நாடக முதல்வராக பணி புரிந்தவருமாவார். இந்திய விடுதலை இயக்கத்திலும் கருநாடக மாநில ஐக்கியத்திற்கும் (கர்நாடக ஏக்கிகர்னா) பெரும் பங்காற்றியவர். 1968ஆம் ஆண்டு பிளவுபடாத காங்கிரசின் கடைசித் தலைவராக பணியாற்றியவர். பிளவிற்குப் பின்னர் பழமைவாதிகள் அடங்கிய காங்கிரசு (எஸ்) என்றழைக்கப்பட்ட சின்டிகேட் காங்கிரசுக்குத் தலைமையேற்றார்.\n\nSection::::இளமை.\n1902ஆம் ஆண்டு திசம்பர் 10 அன்று அப்போதைய மைசூர் மாகாணத்தின் (தற்கால கருநாடக மாநிலம்))பெல்லாரி மாவட்டத்தில் சிறு கிராமமொன்றில் நடுத்தர இந்து லிங்க பனாஜிகா குடும்பத்தில் பிறந்தார். .\n1924ஆம் ஆண்டு பெங்களூருவின் சென்ட்ரல் கல்லூரியிருந்து பட்டம் பெற்றார். 1926ஆம் ஆண்டு புனேயின் சட்டக்கல்லூரியில் பட்டம் பெற்றார்.\n\nSection::::அரசியல் வாழ்க்கை.\nநிஜலிங்கப்பாவின் அரசியல் நுழைவு 1936ஆம் ஆண்டு நிகழ்ந்தது. தன்னார்வலராக இணைந்து மாநில காங்கிரசுக் கட்சியின் தலைவராகவும் அனைத்திந்திய காங்கிரசின் தலைவராகவும் முன்னேறினார். 1946-1950களில் இந்திய அரசியலமைப்பு நிர்ணய மன்ற உறுப்பினராக பெரும் பங்காற்றினார். 1952 முதல் 1957 வரை சித்திரதுர்கா மக்களவைத் தொகுதியின் நாடாளுமன்ற உறுப்பினராக பணியாற்றினார். மூன்றுமுறை கருநாடக முதல்வராகப் பணிபுரிந்து அம்மாநிலத்தின் வளர்ச்சிக்கு வித்திட்டவராகக் கருதப்படுகிறார்.விவசாயம், வேளாண்மை,தொழில்துறை மற்றும் போக்குவரத்து திட்டங்களை நிறைவேற்றினார்.\n\nஅவர் 1968 முதல் 1971 வரை காங்கிரசுக் கட்சித் தலைவராக பொறுப்பேற்றிருந்த காலத்தில் நிகழ்ந்த சம்பவங்கள் இந்திய அரசியல் வரலாற்றில் திருப்புமுனையாக அமைந்தது. இளந்துருக்கியர்கள் என்றறியப்பட்ட இளம் காங்கிரசுத் தொண்டர்கள் உதவியுடன் இந்தியப் பிரதமர்|இந்தியப் பிரதமராக இருந்த இந்திரா காந்தி காங்கிரசின் மூத்த தலைவர்களின் பழமைவாத கொள்கைகளுடன் உடன்படாத நிலையில் காங்கிரசு இரண்டாகப் பிளவுபட நேர்ந்தது. காங்கிரசு (ஐ), காங்கிரசு (ஓ) (நிறுவன காங்கிரசு/ஸ்தாபன காங்கிரசு) என்ற இரு பிளவுகளில் இரண்டாம் பிரிவிற்கு தலைமையேற்றார்.\n\n"}
{"id": "89423", "url": "https://ta.wikipedia.org/wiki?curid=89423", "title": "ஓ. வி. அழகேசன்", "text": "ஓ. வி. அழகேசன்\n\nஒழலூர் விசுவநாத முதலியார் அழகேசன் (\"Ozhalur Viswanatha Mudaliar Alagesan\", 6 செப்டம்பர் 1911 – 3 சனவரி 1992) என்பவர் ஒரு தமிழக அரசியல்வாதியும் விடுதலை இயக்க வீரருமாவார். இவர் இந்திய அரசியலமைப்பு நிர்ணய மன்ற உறுப்பினராகவும், மக்களவை உறுப்பினராகவும் பணியாற்றியுள்ளார்.\n\nSection::::அரசியல்.\nஇந்திய அரசியலமைப்பு நிர்ணய மன்ற உறுப்பினராக 1946 ஆம் ஆண்டு முதல் 1951 ஆம் ஆண்டு வரை பங்காற்றினார். 1951 ஆம் ஆண்டு நடந்த முதல் பொதுத்தேர்தலில் \nசெங்கல்பட்டு தொகுதியிலிருந்து தேர்ந்தெடுக்கப்பட்டார். பின்பு மீண்டும் அதே தொகுதியில் 1957 ஆம் ஆண்டு நடந்த பொதுத்தேர்தலில் போட்டியிட்டார், ஆனால் இத்தேர்தலில் தோல்வியடைந்தார். பின்னர் 1962 ஆம் ஆண்டு மீண்டும் அதே தொகுதியில் போட்டியிட்டு, வெற்றிபெற்றார். பின்பு 1971 ஆம் ஆண்டு நடந்த பொதுத்தேர்தலில், திருத்தணி தொகுதியிலும், 1975 ஆம் ஆண்டு அரக்கோணம் தொகுதியிலும் போட்டியிட்டு, வெற்றிபெற்றார்.\n\n1965 ஆம் ஆண்டு இந்தி எதிர்ப்புப் போராட்டத்தின்போது நடுவண் அமைச்சரவையில் இருந்து, உணவு அமைச்சராக இருந்த சி. சுப்பிரமணியனுடன் பதவி விலகி இந்தி திணிப்பிற்கு தமது எதிர்ப்பினைத் தெரிவித்தார்.\n\nஇவர் 1968 முதல் 1971 வரை எத்தியோப்பியாவிற்கு இந்திய தூதராகப் பணியாற்றியுள்ளார்.\n\n\nSection::::இறப்பு.\nதமது 81 ஆவது அகவையில் 3 சனவரி, 1992 அன்று இயற்கை எய்தினார்.\n"}
{"id": "89424", "url": "https://ta.wikipedia.org/wiki?curid=89424", "title": "வள திட்டமிடல்", "text": "வள திட்டமிடல்\n\nஒரு செயற்திட்டத்துக்கு தேவையான வளங்களைப் பெற்று, அவற்றைத் தகுந்த முறையில் நெறிப்படுத்தி, செயற்திட்ட இலக்குகளை எட்ட தேவையான திட்டமிடல் வள திட்டமிடல் ஆகும். எந்த எந்த திறங்களைக் கொண்ட யார், யார் எவ்வளவு காலம் இந்த செயற்திட்டத்துக்கு பங்களிக்க கூடியவர் என்ற மனித வள திட்டமிடல் வள திட்டமிடலின் ஒரு முக்கிய கூறு ஆகும். தேவையான கருவிகள், இடவசதி பெறுவது இன்னொமொரு கூறு ஆகும்.\n"}
{"id": "89425", "url": "https://ta.wikipedia.org/wiki?curid=89425", "title": "போர்ப் பிரகடனம்", "text": "போர்ப் பிரகடனம்\n\nபோர்ப் பிரகடனம் அல்லது போர் சாற்றுதல் (\"Declaration of war\") என்பது ஒரு நாடு முறைப்படி ஒன்று அல்லது அதற்கு மேற்பட்ட நாடுகளின் மீது போர் தொடுக்கப்போவதாக அறிவிக்கும் செய்கையாகும். இந்த அறிவிப்பு பொதுமக்கள் அல்லது நாடாளுமன்றத்துக்கு ஆற்றப்படும் உரையின் மூலமோ அல்லது முறைப்படி கையெழுத்திடப்படும் அரசாணையின் மூலமோ செய்யப்படலாம். சட்டப்படி யார் போர் சாற்றலாம் என்பது ஒவ்வொரு நாட்டுக்கும் மாறுபடுகிறது. பொதுவாக நாட்டின் தலைவர் அல்லது அரசின் தலைவர் போர் சாற்றும் உரிமையைப் பெற்றுள்ளார். வேறு சில நாடுகளில் நாடாளுமன்றம் அந்த உரிமையைப் பெற்றுள்ளது. போர் சாற்றுதலுக்கான சர்வதேச நெறிமுறை 1907ம் ஆண்டு கையெழுத்தான ஹாக் சாசனத்தில் வரையறுக்கப்பட்டுள்ளது.\n\nமுறைப்படி போர் சாற்றும் வழக்கம் பழங்காலத்திலேயே நிலவியதற்கான சான்றுகள் உள்ளன. கி. மு ஏழாம் நூற்றாண்டு சுமேரிய காவியமான கில்கமெஷிலும் விவிலியத்தின் பழைய ஏற்பாட்டிலும் போர் சாற்றுதல் குறிப்பிடப்பட்டுள்ளது. புறநானூற்றின் ஒன்பதாவது பாடலான ”ஆவும், ஆனியற் பார்ப்பன மாக்களும்” என்று தொடங்கும் பாடல் போர் சாற்றுதலைக் குறிப்பிடுகிறது. தற்காலத்தில் சர்வதேச சட்டப்படி, இரு நாடுகளிட்டையே போர் நிலவுகிறது என்பதன் அதிகாரப்பூர்வ ஏற்பே போர் சாற்றுதலாகும். அண்மைக் காலத்தில் தீவிரவாதம், சமச்சீரற்ற போர்கள் (asymmetrical wars) பரவியுள்ளதால் அதிகாரப்பூர்வ போர் சாற்றுதலின் முக்கியத்துவம் குறைந்துள்ளது.\n\n"}
{"id": "89434", "url": "https://ta.wikipedia.org/wiki?curid=89434", "title": "இனிமைமிகு பாடல் (நூல்)", "text": "இனிமைமிகு பாடல் (நூல்)\n\nஇனிமைமிகு பாடல் (\"Song of Songs/Canticle of Canticles\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::இனிமைமிகு பாடல் நூல் பெயர்.\nஇனிமைமிகு பாடல் என்னும் நூல் ஒரு காதல் கவிதைத் தொகுப்பு ஆகும். மூல மொழியாகிய எபிரேயத்தில் இந்நூல் שיר השירים (Shir ha-Shirim) என்னும் பெயர் கொண்டுள்ளது. இதற்கு \"சாலமோனின் பாடல்\" என்றொரு பெயரும் உண்டு. கிரேக்க மொழிபெயர்ப்பில் இந்நூல் ᾎσμα ᾀσμάτων (Āisma āismatōn = Song of Songs) என்று அழைக்கப்படுகிறது. Canticum Canticorum என்று இலத்தீன் பெயர் அமைந்ததால், ஆங்கிலப் பெயர்ப்பு \"Canticle of Canticles\" என்றும் வரும்.\n\nபழைய தமிழ் பெயர்ப்பில் இந்நூல் \"உன்னத சங்கீதம்\" (\"உன்னதப் பாட்டு\") என்று அழைக்கப்பட்டது.\n\nSection::::நூலாசிரியரும் நூல் தோன்றிய காலமும்.\nஇனிமைமிகு பாடல் என்னும் விவிலிய நூலின் தொடக்கத்தில் \"சாலமோனின் தலைசிறந்த பாடல்\" என்னும் கூற்று உள்ளது. இதன் அடிப்படையில் இந்நூல் சாலமோன் அரசரால் உருவாக்கப்பட்டது என்று யூத மரபு கருதுகிறது.\n\nஇது சாலமோனால் எழுதப்பட்டதல்ல என்று கூறுவோரும் உண்டு. அவர்கள் கருத்துப்படி, \"சாலமோனின் தலைசிறந்த பாடல்\" என்பது \"சாலமோனின் [பெயரால் எழுதப்பட்ட] தலைசிறந்த பாடல்\" என்று விளக்கப்படுகிறது. தலைவன் தலைவியைப் பார்த்து, \"பாகால்-ஆமோன் என்னுமிடத்தில் சாலமோனுக்கு இருந்தது ஒரு திராட்சைத் தோட்டம்...எனக்குரிய திராட்சைத் தோட்டம் என்முன்னே உள்ளது\" (8:11-12) என்று கூறுவதின் அடிப்படையில் நூலாசிரியர் சாலமோன் அல்லர் என்பர். மேலும், சாலமோன் மன்னர் பல மனைவியரையும் துணை மனைவியரையும் கொண்டிருந்தார்; இந்நூலில் வரும் கதைத் தலைவனும் தலைவியும் ஒருவர் ஒருவரைத் தவிர வேறு யாரையும் நாடவில்லை. எனவே இந்நூல் சாலமோனை இடித்துரைக்கும் பாணியில் உள்ளதாக விளக்குவோரும் உண்டு.\n\nபழங்கால எபிரேய மொழியில் கி.மு. 900 ஆண்டளவில் இந்நூலின் பாடல்கள் உருவாக்கப்பட்டிருக்கலாம். நூலின் ஆசிரியர் தலைசிறந்த கவிஞர். எதுகை மோனை உத்திகளையும், எழில்மிகு உவமைகளையும் பயன்படுத்தி இக்கவிதைத் தொகுப்பை உயிரோட்டத்தோடு படைத்துள்ளார். அவருடைய கற்பனை வளமும் மென்மைபொருந்திய சொற்பயன்பாடும் பாராட்டும் வகையில் உள்ளன.\n\nஒருசில சொற்களும் சொற்றொடர்களும் பிற்கால வழக்கைச் சார்ந்தவை என்பதால் பாடல்களை ஒருங்கிணைத்து தொகுத்த காலம் கி.மு. 6ஆம் நூற்றாண்டாக இருக்கலாம் என்று அறிஞர் கருதுகின்றனர்.\n\nSection::::காதல் கவிதையா, கடவுள் பாடலா?\nஇந்நூலின் பாடல்களுக்குப் பல்வேறு பொருள்பொருத்தம் தருகின்றனர் விரிவுரையாளர்கள். அவற்றைப் பின்வருமாறு வகைப்படுத்தலாம்:\n\n\n\n\nமேற்கூறிய மூன்று விளக்கங்களில் இறுதியாகத் தரப்பட்டதே ஏற்புடையது என்பது பெரும்பாலான அறிஞர் கருத்து.\n\nகாதலுணர்வு புனிதமானது; இயற்கையின் அன்பளிப்பு; கடவுளின் கொடை; இதனை விவிலியம் ஏற்கிறது. இந்நூலில் கடவுளின் பெயர் ஒருமுறைகூட வரவில்லை. எனினும், இறை ஏவுதல் பெற்ற திருமறை நூலாகிய விவிலியத்தில் இந்நூலும் இடம்பெறுதல் வியப்பன்று.\n\nஆண்-பெண் காதலுணர்வும் காதலுறவும் கடவுளின் அன்புக்கு ஓர் உயர்ந்த அடையாளம். தமிழ் இலக்கியத்தில் இதை நாம் காணலாம். ஆண்டாள் அருளிய திருப்பாவை இதற்குச் சிறந்த எடுத்துக்காட்டு ஆகும்.\n\nயூத மரபில் இனிமைமிகு பாடல் கடவுளுக்கும் இசுரயேல் மக்களுக்கும் இடையே நிலவும் ஆழ்ந்த அன்பை (காதலுறவை) வெளிப்படுத்தும் உருவகத் தொகுப்பாக விளக்கம் பெறுகிறது.\n\nகிறித்தவ மரபிலும், கடவுளுக்கும் மனித உள்ளுயிராகிய ஆன்மாவுக்கும் இடையே நிலவுகின்ற அன்புறவை இந்நூல் விளக்குகின்றது என்னும் கருத்து உண்டு. மேலும், இயேசு கிறித்து தம்மையே அன்புக் காணிக்கையாகத் தம் திருச்சபைக்குக் கையளிக்கின்றார் என்னும் ஆழ்ந்த உண்மை இந்நூலில் அடங்கியுள்ளது என்று ஞானியர் விளக்கம் தந்துள்ளனர்.\n\nSection::::இனிமைமிகு பாடலும் அகத்திணை இலக்கியமும்.\nதமிழ் மரபில் அகத்திணை என்னும் இலக்கிய வகை தலைவனுக்கும் தலைவிக்கும் இடையே நிலவும் காதலுணர்வையும் காதலுறவையும் விளக்குவதாக அமைந்துள்ளது. திருக்குறளில் வரும் காமத்துப்பால், மற்றும் ஐங்குறுநூறு, குறுந்தொகை, நற்றிணை, அகநானூறு முதலியவை இவ்வகை சார்ந்த சீரிய படைப்புகள் ஆகும். இனிமைமிகு பாடலையும் தமிழ் அகத்திணை இலக்கியத்தையும் ஒப்பிட்டு ஆய்வுகள் நிகழ்ந்துள்ளன. இவற்றுள் குறிப்பிடத்தக்கது முனைவர் ஆபிரகாம் மரியசெல்வம் எழுதிய ஆய்வுநூல் ஆகும். (காண்க: இனிமைமிகு பாடலும் அகத்திணை இலக்கியமும்).\n\nஆடுகளை மேய்த்தல், பழத்தோட்டங்களை அமைத்தல், பழம் கொய்தல் போன்ற யூத நாட்டுத் தொழில்கள் இனிமைமிகு பாடலில் குறிப்பிடப்படுகின்றன.\n\n\"என் காதலரே, வாரும்;...<br>\nவைகறையில் திராட்சைத் தோட்டத்திற்குப் போவோம்;<br>\nதிராட்சைக் கொடிகள் துளிர்த்தனவா,<br>\nஅதிலிருக்கும் மொட்டுகள் விரிந்தனவா,<br>\nமாதுளை மரங்கள் மலர்ந்தனவா என்று பார்ப்போம்.<br>\nஅங்கே உம்மேல் என் காதலைப் பொழிவேன்.\" \n\nதமிழ் இலக்கிய அகப்பொருள் பாடல்களில் கருப்பொருள்கள் பல காட்சியளிப்பது போல, இனிமைமிகு பாடல் நூலிலும் யூதர் நாட்டைச் சார்ந்த மரம் செடி கொடிகள், விலங்குகள், பறவைகள் ஆகியவை பல உவமைகளிலும் தலைவன் தலைவியர் எதிர்ப்படும் இடத்துச் சூழ்நிலையில் புனைந்துரைகளிலும் குறிப்பிடப்படுகின்றன.\n\nஇளவேனிற் காலத்துக் காட்சிகள் கீழ்வருமாறு புனையப்படுகின்றன:\n\n\"என் காதலர் என்னிடம் கூறுகின்றார்:<br>\n'விரைந்தெழு, என் அன்பே!<br>\nஎன் அழகே! விரைந்து வா.<br>\nஇதோ, கார்காலம் கடந்துவிட்டது;<br>\nமழையும் பெய்து ஓய்ந்துவிட்டது.<br>\nநிலத்தில் மலர்கள் தோன்றுகின்றன;<br>\nகாட்டுப் புறா கூவும் குரலதுவோ<br>\nநாட்டினில் நமக்குக் கேட்கின்றது.<br>\nஅத்திப் பழங்கள் கனிந்துவிட்டன;<br>\nதிராட்சை மலர்கள் மணம் தருகின்றன;<br>\nவிரைந்தெழு, என் அன்பே!<br>\nஎன் அழகே! விரைந்து வா.'\" \n\nSection::::மேலும் காண்க.\nவிக்கிமூலத்தில் இனிமைமிகு பாடல் நூல்\n"}
{"id": "89436", "url": "https://ta.wikipedia.org/wiki?curid=89436", "title": "கோவிந்த் வல்லப் பந்த்", "text": "கோவிந்த் வல்லப் பந்த்\n\nகோவிந்த் வல்லப் பந்த்(1887 ஆகத்து 30 - 1961 மார்ச் 7, गोविंद वल्लभ पंत) இந்திய சுதந்திரப் போராட்ட வீரரும் உத்தரப் பிரதேச மாநிலத்தின் முதல் முதலமைச்சராகப் பணியாற்றியவரும் ஆவார். இந்தியை ஆட்சிமொழியாக்குவதில் பெரும் பங்கு வகித்தார்.தான் தலைமையேற்ற நாடாளுமன்றக் குழுவின் அறிக்கையில் இந்தியை முதன்மையான அலுவல் மொழியாகவும் ஆங்கிலத்தைத் துணைமொழியாகவும் சட்டமாக்கப் பரிந்துரைத்தார்.இவருக்கு 1957ஆம் ஆண்டு நாட்டின் மிக உயர்ந்த குடிமை விருதான பாரத ரத்னா வழங்கப்பட்டது. இவரது நினைவைப் போற்றும் வகையில் அந்தமான் சிற்றறைச் சிறைக்கு அருகில் உள்ள மருத்துவமனைக்கு இவரது பெயர் சூட்டப்பட்டுள்ளது.\n\nSection::::இளமைக்காலம்.\n1887 ஆகத்து 30-ல், பிளவுபடாத இந்தியாவின் வடமேற்கு மாகாணத்திலிருந்த அல்மோராவில் மனோரத் பந்த் மற்றும் கோவிந்தி தம்பதியினருக்கு மகனாகப் பிறந்தார்.. 1909ஆம் ஆண்டு சட்டப்படிப்பு முடித்த பந்த் அடுத்த ஆண்டு அல்மோராவில் தமது வக்கீல் தொழிலைத் துவங்கினார்.பின்னர் காசிப்பூரில் 1914ஆம் ஆண்டு சுற்றுலா வரும் ஆங்கிலேயர்களுக்கு உள்ளூர்வாசிகள் கட்டணமின்றி பளு தூக்கவேண்டும் என்றிருந்த சட்டத்தை எதிர்க்க கிராமசபைக்கு உதவிய நேரத்தில் ஆளும் பிரித்தானியர்களுக்கு எதிராக மனம் மாறினார். 1921ஆம் ஆண்டு காந்தியின் அகிம்சை வழியில் ஈர்க்கப்பட்டு அரசியல் வாழ்வில் நுழைந்தார். ஐக்கிய மாகாணத்தில் நடந்த பொதுத்தேர்தல்களில் நைனிதால் தொகுதியிலிருந்து தேர்ந்தெடுக்கப்பட்டார்.இந்திய விடுதலை இயக்கதின் போது 1930,1933,1940 மற்றும்1942ஆம் ஆண்டுகளில் கைது செய்யப்பட்டு சிறை சென்றார். 1937 மற்றும் 1946 ஆண்டுகளில் ஐக்கிய மாகாணத்தின் முதலமைச்சராகப் பொறுப்பேற்றார்.புதியதாக உருவாக்கப்பட்ட உத்திரப் பிரதேச மாநிலத்தின் முதலாவது முதலமைச்சராகப் பொறுப்பேற்றார்.\n\nSection::::அரசியல் பணி.\n1955ஆம் ஆண்டு முதல் 1961 வரை நடுவண் ஆயத்தில் உள்துறை அமைச்சராகப் பணியாற்றினார். அந்தக் காலகட்டத்தில் தான் இந்தியாவில் மொழிவாரி மாநிலங்கள் பிரிக்கப்பட்டன.\n\n"}
{"id": "89437", "url": "https://ta.wikipedia.org/wiki?curid=89437", "title": "ஹரிணி", "text": "ஹரிணி\n\nஹரிணி ஒரு தென்னிந்தியத் திரைப்படப் பாடகி. ஹரிணி இந்திரா(1995) திரைபடத்தில் ஏ. ஆர். ரகுமான் இசையில் 'நிலா காய்கிறது' பாடலை முதன் முதலில் தமிழில் பாடினார்.\n"}
{"id": "89439", "url": "https://ta.wikipedia.org/wiki?curid=89439", "title": "அனு ஹாசன்", "text": "அனு ஹாசன்\n\nஅனு ஹாசன் (பிறப்பு - சூலை 15, 1970) தமிழ் திரைப்பட நடிகையும் தொலைக்காட்சி தொகுப்பாளரும் ஆவார். இயக்குனர் சுஹாசினி தனது இந்திரா திரைப்படத்தின் மூலம் அனு ஹாசனை அறிமுகப்படுத்தினார். அன்றிலிருந்து தமிழ்ப்படங்களில் முக்கியமான துணைப்பாத்திரங்களில் நடித்து வருகிறார். விஜய் தொலைக்காட்சியில் \"காஃபி வித் அனு\" எனும் பிரபலங்களை நேர்காணும் நிகழ்ச்சியை மூன்று பருவங்களிற்கு தொகுத்து வளங்கினார். இவர் தொழில் முனைவர், வடிவழகி, இசைக்கலைஞர், தற்காப்புக் கலை நிபுணர் என பன்முகத்தன்மை கொண்டவர்.\n"}
{"id": "89446", "url": "https://ta.wikipedia.org/wiki?curid=89446", "title": "கி. ஆ. பெ. விசுவநாதம்", "text": "கி. ஆ. பெ. விசுவநாதம்\n\nகி. ஆ. பெ. விசுவநாதம் பிள்ளை (நவம்பர் 11, 1899 - டிசம்பர் 19, 1994) பரவலாக முத்தமிழ் காவலர் கி.ஆ.பெ, தமிழகத்தின் திருச்சியைச் சேர்ந்த தமிழ் உணர்வாளர் ஆவார். நீதிக்கட்சி உறுப்பினராக பிராமணரல்லாதோர் முன்னேற்றத்திற்காகவும் தமிழ்மொழியின் உயர்விற்காகவும் பாடுபட்டவர். துவக்கத்தில் பெரியாருடன் இணைந்து இந்தி எதிர்ப்புப் போராட்டத்தில் ஈடுபட்டபோதும் அவரது திராவிடநாடு கோரிக்கையுடன் உடன்படாதவர். அது தமிழரின் தனித்தன்மையை நீர்த்துவிடும் என எண்ணினார். இவர் எழுதியுள்ள 23 நூல்களும் தமிழ்வளர்ச்சித்துறையால் 2007-2008 இல் நாட்டுடைமையாக்கப்பட்டு பரிவுத் தொகை 10 லட்சம் ரூபாய் வழங்கப்பட்டது.\n\nSection::::பிறப்பும் இளமைக்காலமும்.\n1893-ஆம் ஆண்டு நவம்பர் 29-ஆம் தேதி பெரியண்ண பிள்ளை - சுப்புலட்சுமி அம்மையார் அவர்களுக்கு புதல்வனாய் பிறந்தார். தமிழ் இலக்கண கடலான இவர் பள்ளிக்கு சென்றதில்லை. ஐந்தாவது வயதில் முத்துச்சாமிக் கோனாரிடம் மணலில் தமிழ் எழுத்துகளை எழுதிப் பயிற்சி பெற்றார். நாவலர் வேங்கடசாமி நாட்டார், மறைமலையடிகள், திரு. வி. க, நாவலர் சோமசுந்தர பாரதியார் முதலிய தமிழறிஞர்கள் தொடர்பால் தாமாக முயன்று தமிழ் இலக்கண-இலக்கியங்களைக் கற்றுப் புலமை பெற்றார்.\n\n\n\n\n\n"}
{"id": "89455", "url": "https://ta.wikipedia.org/wiki?curid=89455", "title": "அனுபமா", "text": "அனுபமா\n\nஅனுபமா ஒரு தமிழ் திரைப்படப் பின்னணிப் பாடகி. ஏ. ஆர். ரகுமான் இசையமைப்பில் திருடா திருடா படத்தில் இடம்பெற்ற கொஞ்சம் நிலவு பாடல் தான் அனுபமா பாடிய முதல் திரைப்படப் பாடல் ஆகும்.\n"}
{"id": "89456", "url": "https://ta.wikipedia.org/wiki?curid=89456", "title": "கழைதின் யானையார்", "text": "கழைதின் யானையார்\n\nகழைதின் யானையார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது புறநானூறு 204 எண் கொண்ட பாடலாக உள்ளது.\n\nஇவரது பெயரைப் பார்க்கும்போது இவர் பாடலால் பெயர் பெற்ற புலவர் என்று எண்ணவேண்டியுள்ளது. என்றாலும் இவரது ஒரே ஒரு பாடலில் அந்தத் தொடர் இல்லை. இவர் பாடிய பல பாடல்களில் ஒன்றில் 'கழைதின் யானை' என்னும் தொடரை இவர் பயன்படுத்தியிருக்கவேண்டும். சங்கப் பாடல்களைத் தொகுத்தவர்களில் யாருமொருவர் அப் பாடலை இடம்பெறச் செய்யாது போயினர் என்று எண்ணவேண்டியுள்ளது.\n\nஅன்றியும் இவரது ஒரே ஒரு பாடலே உலகியல் என்னும் கரும்பை மூதறிவு என்னும் யானை தின்பது போல உள்ளதை உணரமுடிகிறது.\nSection::::பாடல்.\nஈ என இரத்தல் இழிந்தன்று, அதன் எதிர்\nஈயேன் என்றல் அதனினும் இழிந்தன்று\nகொள் என கொடுத்தல் உயர்ந்தன்று, அதன் எதிர்\nகொள்ளேன் என்றல் அதனினும் உயர்ந்தன்று\nதெண்ணீர்ப் பரப்பின் இமிழ்திரைப் பெருங்கடல்\nஉண்ணார் ஆகுப நீர் வேட்டோரே\nஆவும் மாவும் சென்று உணக் கலங்கிச்\nசேற்றொடு பட்ட சிறுமைத்து ஆயினும்\nஉண்ணீர் மருங்கின் அதர் பல ஆகும்\nபுள்ளும் பொழுதும் பழித்தல் அல்லதை\nஉள்ளிச் சென்றோர்ப் பழியலர் அதனால்\nபுலவேன் வாழிய ஓரி விசும்பின்\nகருவி வானம் போல\nவரையாது சுரக்கும் வள்ளியோய் நின்னே\n\nSection::::பாடல் தரும் பொருள்.\nஈ என்றால் கொடு, தா, என்று பொருள். எனக்குக் கொடு, எனக்குத் தா என்று கேட்டு இரப்பது இழிவு. தன்னிடம் உள்ளதை ஈயமாட்டேன் என்பது அதைவிட இழிவு. இந்தப் பாடலின் முதல் வரியிலுள்ள ஈ என்ற வார்த்தைக்கு, \"ஈ...\" என்று பல்லை இழித்துக்கொண்டு கேட்டல் என்று சிலர் பொருள் கூறுகின்றனர். ஆனால் இடவமைப்பின்படி இது சரியான பொருளல்ல. மூன்றாம் வரியிலுள்ள கொள் என்ற வார்த்தை இதை உறுதிசெய்கிறது. தன்னிடம் உள்ளதைப் பெற்றுக்கொள் என்று கொடுப்பது உயர்வு. பிறர் இலவசமாகக் கொடுப்பதைப் பெற்றுக்கொள்ளமாட்டேன் (உழைத்து உண்பேன்) என்பது அதைவிட உயர்வு.\n\nகடலில் தெளிவான நீர் மிகுதியாக இருந்தாலும் தாகம் உள்ளவர் அதனை உண்பதில்லை. ஆனிரைகளும் அவற்றைக் கொன்று தின்னும் விலங்கினங்களும் சென்று உண்ணும் கலங்கிய நீராயினும் அதனை உண்ணச் செல்வோரின் எண்ணிக்கை மிகுதியாதலால் அதற்கு அமைந்த நடைபாதைகள் பல.\n\nஓரி!\n\nநீ கருமேகம் சூழ்ந்த வானம் போல எல்லாருக்கும் மிகுதியாக வழங்குபவன். நீ வழங்காதுபோனால், உன் கொடையைப் பற்றி மாறுபாடாகப் புலந்து பேசமாட்டேன். தனது ஊழையும், தான் வேண்டிநிற்கும் காலத்தையும் பழிப்பதுதான் புலவர் வழக்கம்.\n\nகடையெழு வள்ளல்களில் ஒருவனான வல்வில் ஓரியிடம் பரிசில் வேண்டி வந்த கழைதின் யானையார் இவ்வாறு பாடுகிறார்.\n"}
{"id": "89462", "url": "https://ta.wikipedia.org/wiki?curid=89462", "title": "விஜய் பிரகாஷ்", "text": "விஜய் பிரகாஷ்\n\nவிஜய் பிரகாஷ் ஒரு திரைப்பட பின்னணி பாடகர். தமிழ், தெலுங்கு, மலையாளம், இந்தி ஆகிய மொழி படங்களில் பின்னணி பாடல்களைப் பாடியுள்ளார்.\n"}
{"id": "89463", "url": "https://ta.wikipedia.org/wiki?curid=89463", "title": "கள்ளிக்குடிப் பூதம் புல்லனார்", "text": "கள்ளிக்குடிப் பூதம் புல்லனார்\n\nகள்ளிக்குடிப் பூதம் புல்லனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 333 எண் கொண்ட பாடலாக அமைந்துள்ளது.\n\nபாலைத்திணை\n\nSection::::பாடல் தரும் செய்தி.\nதலைவன் பொருள் தேடிவரச் சென்றுள்ளான். தலைவி அவனை தினைத்துக் கவலைப்படுகிறாள். வீட்டிலே பல்லி படுகிறது(ஒலிக்கிறது).\n\nதோழி தலைவியைத் தேற்றுகிறாள். நீ அவரை நினைக்கிறாய். அவர் உன்னை நினைக்கிறார். அதனால் பல்லி படுகிறது. நீ நின் அவலம் நீங்குக - என்கிறாள்.\n"}
{"id": "89465", "url": "https://ta.wikipedia.org/wiki?curid=89465", "title": "கள்ளில் ஆத்திரையனார்", "text": "கள்ளில் ஆத்திரையனார்\n\nகள்ளில் ஆத்திரையனார் சங்ககாலப் புலவர்களில் ஒருவர். இவர் பாடிய மூன்று பாடல்கள் சங்கநூல் தொகுப்பில் உள்ளன. 175, 389 எண் கொண்ட இவரது புறநானூற்றுப் பாடல்கள் ஆதனுங்கன் என்னும் வள்ளலைப் போற்றுகின்றன. குறுந்தொகை 293 எண் கொண்ட இவரது பாடலில் ஆதி அருமன் என்னும் மன்னன் குறிப்பிடப்பட்டுள்ளான். இவரது குறுந்தொகைப் பாடல் \"கள்ளில்\" என்னும் சொல்லுடன் தொடங்குகிறது. இதனால் இந்தப் புலவர் கள்ளில் என்னும் அடைமொழி பெற்றார் ஆதல் கூடும். அல்லது கள்ளில் என்னும் ஊரினர் ஆதலும் கூடும்.\nSection::::குறுந்தொகை 293.\nகுளத்தில் பூத்த ஆம்பலால் செய்த தழையாடை இடையிடையே விலகி கால் தொடை தெரியுமாறு உடுத்திக்கொண்டு கொழுநனைக் காண்பதற்கு அவள் (பரத்தை) அவ்வப்போது வருவாள். (அவள் முன்) நான் எளியவள் – என்கிறாள் அவன் மனைவி. அரசன் ஆதி அருமன் நாட்டில் கள்ளைத் தந்து உறவினர்க்கு ஊட்டிய பனைமரம் பின்னர் நுங்கு தந்து உதவும். அதுபோல அவள் ஊட்ட வருவாளே! என்று மனைவி கூறுகிறாள். இப்படி இவரது இந்தப் பாடல் தெரிவிக்கிறது.\n\nSection::::புறநானூறு 175.\nஆதனுங்கன் சிறந்த வள்ளல்களில் ஒருவன். இவனது வள்ளண்மையைப் பாடும் பாடல் இது.\n\nஆதனுங்கனை இவர் 'அறத்துறை' என்கிறார். நீர்த்துறை அனைவருக்கும் பயன்படும். அதுபோல இவன் அறத்துறை அனைவருக்கும் பயன்படும்.\n\n'எந்தை வாழி ஆதனுங்க! என் நெஞ்சம் திறப்போர் நின்(னைக்) காண்குவரே. நின்(னை) யான் மறப்பின், மறக்குங்காலை என் உயிர் யாக்கையிற் பிரியும். (எப்)பொழுதும் என்(னை) யான் மறப்பின் மறக்குவென்' என்று நெஞ்சுருகப் பாராட்டுகிறார்.\n\nபுலவரால் தன்னை மறந்திருக்க முடியுமாம். ஆதனுங்கனை மறந்திருக்க முடியாதாம். அவனை மறந்தால் புலவரின் உயிர் பிரிந்துவிடுமாம். என்னே ஈடுபாடு!\nSection::::மோரியர்.\n'விண் பொரு நெடுங்குடைக் கொடித்தேர் மோரியர் திண் கதிர்த் திகிரி திரிதரக் குறைத்த உலக இடைக்கழி அறைவாய்'\n\nமலைத்தொடர்களுக்கு இடையே இருக்கும் இடைவெளி நிலம் 'இடைக்கழி' அத்தகைய இடைக்கழி வழியே மோரியர் தென்னகத்துக்குள் நுழைந்தனர். கொடி கட்டிய தேரில் வந்தனர். தேர்ச்சக்கரம் செல்ல மலையில் வழி உண்டாக்கினர். அதற்கு 'அறைவாய்' என்று பெயர். அறைவாய் என்பது மலையை வெட்டி உண்டாக்கிய வழி. அந்த அறைவாய்க்கு இடையே காலையில் சூரியன் தோன்றுவது போல அறத்துறையில் ஆதனுங்கன் தோன்றினான் என்கிறார் புலவர்.\n\nSection::::புறநானூறு 389.\nஇந்தப் பாடலில் ஆதனுங்கன் பாராட்டப்பட்டுள்ளான். புலவர் இந்தப் பாடலில் 'ஆதனுங்கன் போல நீயும் ... நன்கலம் நல்குமதி' என்று பாடுகிறார். பாடலில் வேங்கடங் கிழவோன் முதியன் என்பவனிடம் புலவர் பரிசில் வேண்டுவது தெளிவாக உள்ளது.\n\nகோடை என்பது நுங்கின் கண்ணைத் தோண்டி நுங்கு உண்ணும் காலம். வேம்பு காய்க்கும் காலம். இத்தகைய கோடைகாலக் காலை வேளையில் புலவர் தன்னை நினைக்கமாட்டார்களா என்று ஆதனுங்கன் ஏங்குவானாம்.\nSection::::வேங்கட நாட்டு மக்கள்.\nமுதியன் வேங்கட நாட்டு மன்னன். அவன் நாட்டு மக்கள் பெண்யானை புலம்பும்படி விட்டுவிடு அதன் கன்றுகளைக் கயிற்றால் கட்டிக் கொண்டுவந்து ஊர் மன்றத்தில் கட்டிவைப்பார்களாம்.\n\nSection::::முன்னவிலக்கு அணி.\n'ஏலா வெண்பொன் போருறு காலை' (=காலை)\n\nபொன்னைச் சூடிக்கொள்ளலாம். சூடிக்கொள்ளமுடியாத பொன் என்பது காலை நேரம். பொன் செந்நிறம் கொண்டது. காலை நேரத்தில் செந்நிறம் வெண்மையாக மாறுவதால் அது வெண்பொன் காலம். இந்த ஏலா வெண்பொன் போர்த்திக்கொள்ளும் காலம் காலை வேளை. \n"}
{"id": "89467", "url": "https://ta.wikipedia.org/wiki?curid=89467", "title": "கே. ஏ. மதியழகன்", "text": "கே. ஏ. மதியழகன்\n\nகே. ஏ. மதியழகன் (திசம்பர் 7, 1926 - ஆகத்து 17, 1983) என்னும் கணியூர் அருணாசலம் மதியழகன் தமிழக அரசியல்வாதி ஆவார். இவர் தமிழ்நாட்டு அமைச்சராகப் பொறுப்பு வகித்தவர்ர். 1971 - 72 ஆண்டுகளில் சட்டப்பேரவைத் தலைவராக இருந்தவர். தி.மு.கவில் அறிஞர் அண்ணாவின் நெருங்கிய துணையாகவும் இயக்கத்திற்கு தூணாகவும் இருந்தவர். பின்னாளில் எம்.ஜி.ஆர் தி.மு.கழகத்திலிருந்து பிரிந்தபோது அவருடன் சென்ற முக்கியத் தலைவர்களில் இவரும் ஒருவர் ஆவார்.\n\nSection::::வாழ்க்கைக் குறிப்பு.\nமதியழகன் திருப்பூர் மாவட்டம் உடுமலைப்பேட்டை அருகே கணியூரில் திராவிடப் பாரம்பரிய மிக்க குடும்பத்தில் தொ.ஆ. அருணாசலனாருக்கு மகனாகப் பிறந்தார். இவருக்கு கே. ஏ அருணாசலம் (மறைவு 1957) என்னும் அண்ணனும் கே. ஏ. கிருஷ்ணசாமி என்னும் தம்பி இருந்தனர்.\n\nSection::::திருமணம்.\nகே. ஏ. மதியழகனுக்கும் ஆனைமலை ஏ.எசு.குப்புசாமி மகள் ராசசுந்தரிக்கும் கா. ந. அண்ணாதுரை தலைமையில் 9-9-19959ஆம் நாள் ஆனைமலை தேவி திரையரங்கில் திருமணம் நடைபெற்றது. \n\nSection::::அரசியலில்.\nதிராவிடக் கழகத்திலிருந்து பிரிந்து அண்ணா திராவிட முன்னேற்றக் கழகத்தைத் தோற்றுவித்த போது அவருக்கு உறுதுணையாக இருந்தார். அவரது தமிழ் பேச்சுத்திறமை அண்ணா, மு. கருணாநிதி, இரா. நெடுஞ்செழியன் ஆகியோருடையது போன்று தி.மு.க வளர்ச்சிக்கு வித்திட்டது. தி.மு.க பிளவுபட்டு எம்.ஜி.ஆர் அண்ணா திராவிட முன்னேற்றக் கழகத்தை நிறுவியபோதும் அவருடன் இணைந்து துணை நின்றார். 1971ஆம் ஆண்டு சட்டப்பேரவையில் அவரது எம். ஜி. ஆர் ஆதரவினைக் கருத்தில்கொண்டு ஒரே நேரத்தில் அவைத்தலைவரான அவரும் அப்போதைய துணைத்தலைவர் சீனிவாசனும் வீற்றிருந்து எதிர்மறையான ஆணைகளைப் பிறப்பித்தது பேரவை வரலாற்றில் ஒரு முக்கிய நிகழ்வாகும்.\n\nSection::::இதழ்.\nஇவர் தென்னகம் என்னும் இதழை 1959 ஜனவரி 16ஆம் நாள் தொடங்கி ஆசிரியராக இருந்து வெளியிட்டு வந்தார்.\n\n\n"}
{"id": "89469", "url": "https://ta.wikipedia.org/wiki?curid=89469", "title": "இந்திய அணு மின் கழகத்தின் விரிவாக்கத் திட்டங்கள்", "text": "இந்திய அணு மின் கழகத்தின் விரிவாக்கத் திட்டங்கள்\n\nஇந்திய அணுமின் கழகம் தற்பொழுது 19 அணு மின் நிலையங்களை செயல்படுத்தி, 4560 மெகா வாட் மின்சாரத்தை உற்பத்தி செய்து வருகிறது. கூடங்குளம் அணு மின் நிலையம், கூடங்குளத்தில் இரு 1000 மெகா வாட் திறன் கொண்ட இரு அணு உலைகள் ரஷ்ய நாட்டின் தொழில் நுட்ப உதவியுடனும், கர்நாடகத்தில் உள்ள கைகாவில் 220 மெகா வாட் திறன் கொண்ட அணு உலையும் விரைவில் கட்டி முடிக்கப்படும்.‎\n\nஇதைத் தவிர கக்ரபார் அணுமின் நிலையம், கக்ரபாரிலும் (குஜராத்), ராஜஸ்தான் அணுமின் நிலையம், ராவட்பட்டாவிலும் (ராஜஸ்தான்) முறையே முழுக்க முழுக்க இந்திய தொழில் நுட்பத்துடன் இரு 700 மெகா வாட் திறன் கொண்ட இரு அணு உலைகள் அமைக்கும் பணிகள் நடந்துவருகின்றன. இவை யாவும் உயர்ந்த அழுத்தத்தில் செயல்படும் கனநீரைப் பயன்படுத்தி மின்சாரம் தயாரிக்கும் அணு உலைகளைக் கொண்டது.\n\nஇந்திய அணு மின் கழகம் 2017 ஆம் ஆண்டில் அணு மின் நிலையங்கள் மூலம் 9580 மெகா வாட் மின்சாரத்தை உற்பத்தி செய்யவும், 2000 ஆம் ஆண்டில் 20,000 மெகா வாட் அளவும், 2020 ஆம் ஆண்டில் 60,000 மெகா வாட் அளவும் படிப்படியாக உயர்த்த திட்டமிட்டுள்ளது.‎\n\nஇந்த விரிவாக்கத்திற்கு தேவைப்படும் நிதியுதவி, பங்குகளில் பங்கேற்பு மற்றும் ஆலோசனைகள் வழங்க பவர் கொர்போரேசன் நிறுவனம் முன்வந்துள்ளது.‎\n\nSection::::கைகாவில் நான்காவது அணு மின் நிலையம்.\nகைகாவில் நான்காவது அணு மின் நிலையம் 24-11-2010 முதல் செயல்படத் துவங்கியது. இதுவே இந்தியாவில் தற்பொழுது செயல்பாட்டில் உள்ள இருபதாம் அணு உலை ஆகும். இந்தச் சாதனை மூலம் உலகில் அணு மின் நிலையங்களை இயக்குவதன் வழியாக மின்சாரம் தயாரிப்பதில் இந்தியா ஆறாவது இடத்தை பிடித்துள்ளது. இவ்வாறு மின்சாரம் தயாரிப்பதில் அமேரிக்கா, பிரான்ஸ், ஜப்பான், ரஷ்யா, கொரியா நாடுகள் முன்னிலை வகிக்கின்றன. மேலும் இதன் மூலமாக இந்தியாவில் அணு மின் நிலையங்களில் இருந்து தயாரிக்கும் மின்சாரத்தின் ஒட்டுமொத்த அளவு 4780 மெகா வாட் ஆக அதிகரித்துள்ளது.\n\nSection::::வணிக ரீதியில் அணு மின் நிலையங்கள் மூலம் மின்சாரம் தயாரித்தல்.\nஇந்திய அணுமின் கழகம் அணு மின் நிலையங்களை அமைத்து வணிக ரீதியில் மின்சாரம் தயாரித்து வழங்குவதற்கான திட்டங்களை ஒன்றிய அரசின் அனுமதியுடன் தீட்டியுள்ளது. இதன் படி பிரான்ஸ் நாட்டுடன் இணைந்து மகாராட்டிர மாநிலத்தில் இரத்தினகிரி மாவட்டத்தில் கொண்கன் கடற்கரை ஓரமாக அமைந்துள்ள மதுபன் கிராமத்தில் ஜைத்தாபூர் அணு மின் நிலையத்தை ஜைத்தாபூரில் அமைக்கும் திட்டம் வணிக ரீதியில் முதலாவது திட்டமாகும். ஒன்றிய அரசின் சுற்றுச்சூழல் அமைச்சகம் சில நிபந்தனைகளை விதித்து திட்டத்தை செயல்படுத்துவதற்கான அனுமதியை வழங்கியுள்ளது. இங்கு 9900 மெகா வாட் உற்பத்தித் திறனுடன் கூடிய மின்சாரம் தயாரிப்பதற்கு இந்திய அணு சக்திக் கழகம் திட்டமிட்டுள்ளது. முதற்கட்டமாக இங்கு மிகவும் நவீன தொழில் நுட்பம் கொண்ட 1650 மெகா வாட் திறனுடன் கூடிய இரு அணு மின் உலைகள் நிறுவப்படும். பிரான்ஸ் நாட்டின் தனியார் நிறுவனம் அவேராவுடன் (Avera) இணைந்து இந்தத் திட்டம் செயல்படுத்தப் படும்.\n"}
{"id": "89470", "url": "https://ta.wikipedia.org/wiki?curid=89470", "title": "மறைமுக வரி", "text": "மறைமுக வரி\n\nஒரு நாட்டின் அரசாங்கம், தன்நாட்டு மக்களிடம் இருந்து நேரடியாகவும் மறைமுகமாகவும் வரிகளை வசூல் செய்கிறது. ஒருவர், தன்னுடைய வருமானத்தின் மீது செலுத்தும் வரி, வருமான வரி எனப்படுகிறது. இதில் வரியைச் செலுத்துபவரும் வரியின் தாக்கத்தை ஏற்பவரும் ஒருவரே. எனவே இதனை நேர்முக வரி என்கிறோம்.\n\nஆனால் விற்பனை வரி போன்றவற்றில் , பொருளை விற்பவர் வரியைச் செலுத்தினாலும் இறுதியில் அதன் சுமையை ஏற்பவர் பொருளை வாங்குபவர்தான். இதில் வரியைச் செலுத்துபவர் வேறு; அதன் சுமையை ஏற்பவர் வேறு. அதனால்தான் இது மறைமுக வரி எனப்படுகிறது. உற்பத்தி வரி , விற்பனை வரி, சேவை வரி, மதிப்புக் கூட்டு வரி போன்றவை மறைமுக வரிக்கு எடுத்துக்காட்டுகள்.\n"}
{"id": "89472", "url": "https://ta.wikipedia.org/wiki?curid=89472", "title": "திரவ இயக்கத் திட்ட மையம்", "text": "திரவ இயக்கத் திட்ட மையம்\n\nதிரவ இயக்க திட்ட மையம் (\"Liquid Propulsion Systems Centre\") இந்திய விண்வெளித்துறையின் கீழ் வருகின்ற ஒரு தனித்து இயங்கும் ஓர் மையமாகும். இதன் தலைமையிடம் திருவனந்தபுரத்தில் உள்ள வலியமலா ஆகும். இதன் கிளைகள் தமிழ் நாட்டிலுள்ள கன்னியாகுமரி மாவட்டத்தை சார்ந்த மகேந்திரகிரியிலும், பெங்களூருவிலும் அமைந்துள்ளன. இம் மையத்தில் திரவ எரிபொருளால் இயங்கும் ராக்கெட் இன்ஜின்கள் வடிவமைக்கப்படுகின்றன.\n\nSection::::வலியமலா.\nஇது இம்மையத்தின் தலைமையகமாக விளங்குகின்றது. இங்கு திரவ இனஜின்களின் வடிவமைப்பு, மற்றும் ஆராய்ச்சி நடைபெறுகிறது. இங்கு சுமார் 800 பேர் வேலைப் பார்க்கிறார்கள்.\n\nSection::::மகேந்திர கிரி.\nதமிழ்நாட்டின் திருநெல்வேலி மாவட்டம் மற்றும் கன்னியாகுமரி மாவட்டத்தின் எல்லைப் பகுதியில் தேசிய நெடுஞ்சாலை 47க்கு மிக அருகாமையில் அமைந்துள்ளது. இங்கு 600 பேர் நிரந்தரமாகவும் 1000 பேர் ஒப்பந்த தொழிலாளர்களாகவும் வேலை பார்த்து வருகிறார்கள். கடுங்குளிர் இயந்திரம் உருவாக்கம் மற்றும் அதன் சோதனை, திரவ செலுத்து வாகனம் உருவாக்குதல், ஒருங்கிணைத்தல் மற்றும் சோதனை செய்து தகுதிப்படுத்துதல் ஆகிய பணிகள் இங்கு நடைபெற்று வருகின்றன.\n\nSection::::பெங்களூரு.\nசெயற்கைக்கோள்களுக்கான சிறிய உந்து இயந்திரங்கள் இங்கே செயல்வடிவம் பெறுகின்றன.\n\n"}
{"id": "89481", "url": "https://ta.wikipedia.org/wiki?curid=89481", "title": "தெல்லிப்பழை மகாஜனக் கல்லூரி", "text": "தெல்லிப்பழை மகாஜனக் கல்லூரி\n\nதெல்லிப்பழை மகாஜனக் கல்லூரி (\", Tellippalai\") இலங்கையின் வடக்கு மாகாணத்தில் யாழ்ப்பாணத்தில் தெல்லிப்பழையில் அமைந்துள்ள ஒரு பாடசாலை ஆகும்.\n\nSection::::வரலாறு.\nபாவலர் துரையப்பாபிள்ளையால் அவரது வீட்டில் திண்ணைப்பள்ளி ஒன்று 1910 ஆம் ஆண்டு ஆரம்பமானது. ஈராண்டு காலத்தில் கிராமமக்களின் கல்வியில் அக்கறை கொண்ட பாவலர் அரசாங்க உதவி எதுவுமின்றி அம்பனை கிராமத்தை நாடி 27 லாச்சம் காணியில் புதிய பாடசாலையை அமைத்தார்.\n\nஅவரது கடின உழைப்பின் பலனாக ஆரம்ப கல்விப்பிரிவாக சரஸ்வதி வித்தியாலயத்தையும், மாணவர்களின் எண்ணிக்கை அதிகரிக்கவே அதன் அருகே உயர் கல்விக்காக ரி (T) வடிவில் ஒரு கட்டிடத்தையும் அமைத்தார். பாவலர் 1929 ஆம் ஆண்டு காலமானார்.\n\nஅவர் விட்டுச் சென்ற பணியைத் தொடர, அவரது உறவினரும் கல்விமானுமாகிய கா. சின்னப்பாவின் அயராத உழைப்பால் வளர்ச்சி கண்ட பாடசாலை இவரின் தலைமையிலேயே 1935 ஆம் ஆண்டு வெள்ளிவிழாக் கண்டது. இவர் தனது காலத்திலேயே இதுவரை ஆண்கள் மட்டுமே கல்விகற்ற பாடசாலையில் பெண்களும் கல்வி அறிவு பெற்றிருக்க வேண்டும் என்ற கொள்கையோடு பெண்களையும் இணைத்துக் கொண்டார்.\n\nஅவரின் மறைவைத் தொடர்ந்து ஆசிரியராகக் கடமையாற்றிய நிறுவனரின் மகன் ரி. ரி ஜெயரட்ணம் அதிபராகப் பதவி ஏற்றார். இரண்டு பிரிவாக இயங்கிய பாடசாலையை ‘மகாஜனா’ என்ற பெயரைச் சூட்டி ஒரு படசாலையாகக் கொண்டு வந்தார். இவரே கல்லூரிக்கான இலட்சனை, கல்லூரிக் கீதம் போன்றவற்றை உருவாக்க உதவினார். இவரது காலப்பகுதியிலேயே நட்டநடுவே மைதானம், சுற்றிவர அடக்கமான வகுப்பறைகள், ஓரத்தில் மாணவர் விடுதி, அதன் அருகே அழகிய நடேஸ்வரப்பெருமாள் ஆலயம், மறுகரையில் திறந்தவெளி அரங்கம், முன்புறத்தில் வானளாவி நிமிர்ந்து நிற்கும் துரையப்பா நினைவு மண்டபம் போன்றவை எழுந்தன. ஜெயரத்தினம் 1970ம் ஆண்டு அவர் பணி ஓய்வெடுத்தார்.\n\n\n"}
{"id": "89485", "url": "https://ta.wikipedia.org/wiki?curid=89485", "title": "இ", "text": "இ\n\nஇ () தமிழ் மொழியின் எழுத்துகளில் ஒன்று. தமிழ் நெடுங்கணக்கில் மூன்றாவதாக வைக்கப்பட்டுள்ள எழுத்தும் இதுவே. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை \"இகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஈனா\" என்பது வழக்கம்.\n\nSection::::\"இ\" யின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் இ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் \n\nதமிழில் சுட்டெழுத்துக்கள் மூன்று. அவை அகரம், இ, உகரம் என்பனவாகும். அவற்றுள் இகரமும் ஒன்று. இது அண்மைச் சுட்டைக் குறிக்கப் பயன்படுகின்றது. எடுத்துக்காட்டாக இவன், இது, இங்கே போன்ற அண்மைச் சுட்டுச் சொற்களில் இ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் இ சொல்லின் உள்ளேயே வருவதால் அது அகச் சுட்டு எனப்படுகின்றது. இ புறச் சுட்டாகவும் வருவதுண்டு. அவ்வாறு வரும்போது அது சொல்லுக்குப் புறம்பாக நிற்கும். இச்சிறுவன் (இ + சிறுவன்), இக்கோயில் (இ + கோயில்) போன்ற சொற்களை இதற்கு எடுத்துக்காட்டாகக் கொள்ளலாம்.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. \n\n\nSection::::சொல்லில் இகரம் வரும் இடங்கள்.\nதனி இ சொற்களில் முதல் எழுத்தாக வரும். க், ச், த், ந், ப், ம், வ் ஆகிய மெய்யெழுத்துக்களுடன் சேர்ந்தும் இ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙி, டி, ணி, ரி, லி, ழி, ளி றி, ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும் தற்காலத்தில், பிற மொழிச் சொற்களை எழுதுவோர் சிலர் டி, ரி, லி போன்ற எழுத்துக்களும் சொல் முதலாக வரும்படி எழுதுகிறார்கள். \"டிக்கட்\", \"ரிக்சா\", \"லிவர்பூல்\", \"றியோடிஜெனிரோ\" போன்ற சொற்களை இவற்றுக்கு எடுத்துக்காட்டாகக் கொள்ளலாம். இகரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.\n\nSection::::\"இ\" யும் மெய்யெழுத்துக்களும்.\nஇ உடன் மெய்யெழுத்துக்கள் சேர்ந்து இகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. இதனால், இகரமேறிய மெய்களை எழுதும்போது அகரமேறிய மெய்யெழுத்துடனேயே இகரத்தைக் குறிக்கும் \"விசிறி\" எனப்படும் துணைக்குறியையும் சேர்த்து எழுதுவது மரபு. \n\n18 மெய்யெழுத்துக்களோடும் அகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் இகர ஒலியைக் குறிக்கும் வரிவடிவம் ஒன்றுபோலவே இருந்ததில்லை. ஏறத்தாழ கி.மு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் இகரத்தைக் குறிக்கப் பயன்பட்ட வரிவடிவங்கள் பற்றிய தகவல்கள் கிடைத்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்குத் தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nஇகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் இகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் இகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\n\nSection::::பிரெய்லியில் இகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையில் வலது பக்கப் புள்ளியும், இரண்டாவது வரிசையில் இடது பக்கப் புள்ளியும் புடைத்து இருப்பின் அது இ யைக் குறிக்கும். இதை அருகில் உள்ள படம் காட்டுகிறது.\n\n"}
{"id": "89488", "url": "https://ta.wikipedia.org/wiki?curid=89488", "title": "கேரளத்தில் இறைமறுப்பு", "text": "கேரளத்தில் இறைமறுப்பு\n\nகேரளத்தில் இறைமறுப்பு நன்கு வேரூன்றி இருக்கும் கொள்கை ஆகும். பகுத்தறிவுக் கொள்கையாளர்கள், பொதுவுடமைக் கொள்கையாளர்களின் செல்வாக்கு ஆகியவை இங்கு செல்வாக்குச் செலுத்துவதாலும், கல்வியைப் பெரும்பான்மை மக்கள் பெற்றுள்ளதாலும் கேரளாவின் ஒரு குறிப்பிடத்தக்க விழுகாட்டினர் இறைமறுப்பினர் ஆவார். பல்வேறு இறைமறுப்புச் சங்கங்கள் கேரளாவில் உள்ளன. \n"}
{"id": "89495", "url": "https://ta.wikipedia.org/wiki?curid=89495", "title": "சமயத்தில் பெண்கள்", "text": "சமயத்தில் பெண்கள்\n\nபல்வேறு சமய தொன்மங்கள், நம்பிக்கைகள், கோட்பாடுகள், நடைமுறைகள் பெண்களின் ஒடுக்குமுறைக்கு காரணமாகி உள்ளன. பெண்களை தீய சக்திகளாக கட்டமைப்பது, அவர்களை கட்டுப்படுத்தும் அடக்கும் சட்டங்களை இயற்றுவது, சம உரிமைகளை வழங்காதது என பல வழிகளில் சமயங்களால் பெண்கள் ஒடுக்குமுறைக்கு உட்பட்டார்கள். பெரும்பான்மைச் சமயங்கள் ஆண் ஆதிக்க மரபைக் கொண்டவை. பெண் ஆணுக்கு கட்டுப்பட்டவள் என்ற கொள்கை உடையவை.\n\nSection::::சமயங்கள் வாரியாக.\nSection::::கிறித்தவம்.\nகிறித்தவ தொன்மவியலில் ஆண் இறையின் உருவாகவும், பெண் ஆணின் உருவாகவும் படைக்கப்படுகிறார்கள். பெண் இறையை மீறி ஆசைப்பட்டு விலக்கப்பட்ட கனியை உண்டதால்தான் மனித இனமே பாவப்பட்டு இறப்பு, நோய், துன்பம் ஆகியவற்றை எதிர்கொள்ளவேண்டி வந்தது. பெண்ணை தீய நிகழ்வுக்கு இட்டு சென்றவளாக இந்த தொன்மம் சித்தரிக்கின்றது. பெண்கள் சமய குருக்களாக அருட்பொழிவு பெறுவதை பல கிறித்தவப்பிரிவுகள் இன்னும் வன்மையாக எதிர்க்கிறன.\n\nSection::::இசுலாம்.\nபல இசுலாமிய நாடுகளில் பெண்கள் ஆண்களுக்கு நிகரான உரிமைகளை சட்ட நோக்கிலோ நடைமுறை நோக்கிலோ இன்றுவரைப் பெறவில்லை. எடுத்துக்காட்டாக புனித இசுலாமிய நாடாக கருதப்படும் சவூதி அரேபியாவில் பெண்கள் தேர்தலில் ஓட்டுப் போட முடியாது. பெண்களுக்கு வேலைகள் வாய்ப்புக்கள் அரிது. குறைந்த பட்சம் அவர்கள் விரும்பும் படி உடைகளும் அணிய முடியாது. ஒர் ஆண் நான்கு மனைவிகளை வைத்திருக்க இசுலாம் அனுமதி தருகிறது. ஆனால் பெண் அப்படிச் செய்ய முடியாது. ஆணும் பெண்ணும் இணைந்து வழிபாடு கூடச் செய்ய முடியாது.\n\nSection::::இந்து சமயம்.\nஇந்து சமய மரபுகள் பெண்களை பல கொடுமைகளுக்கு உட்படுத்தின. உடன்கட்டை ஏறல் முற்காலத்தில் வற்புறுத்தப்பட்டது. பெண் குழந்தை வெறுக்கப்பட்டது. குழந்தைத் திருமணம் பரிந்துரைக்கப்பட்டது. பெண்ணை வன்முறைக்கு உட்படுத்த அனுமதித்தது. பெண்களுக்கு சுதந்திரம் இல்லை என்று ஆணித்தரமாய் இந்து சமய நூற்களில் ஒன்றான மனு சமிதி பின்வருமாறு கூறுகின்றது. \"In childhood a female must be subject to her father, in youth to her husband, when her lord is dead to her sons; a women must never be independent\". தமிழில், \"ஒரு பெண் குழந்தையாய் இருக்கும் பொழுது அவளது தந்தைக்கு கட்டுப்பட்டு இருக்க வேண்டும். இளம் வயதில் அவளது கணவனுக்கு கட்டுப்பட்டு இருக்க வேண்டும். அவளது கணவன் இறந்த பின்பு அவளது மகன்களுக்கு கட்டுப்பட்டு இருக்க வேண்டும். ஒரு பெண் என்றும் சுந்ததிரமக இருக்கக் கூடாது.\"\n"}
{"id": "89496", "url": "https://ta.wikipedia.org/wiki?curid=89496", "title": "உடன்கட்டை ஏறல்", "text": "உடன்கட்டை ஏறல்\n\nஉடன்கட்டை ஏறல் என்பது ஒரு இந்து சமயச் சடங்கு ஆகும். கணவனை இழந்த மனைவி தன் கணவரின் சடலம் தீ மூட்டப்படும் போது அந்தத் தீயில் தன்னை அழித்துக் கொள்ளுதல் உடன்கட்டை ஏறுதல் எனப்படுகிறது. சில சமயங்களில் மனைவி தானாக முன்வந்து தீயில் விழ்ந்து அழிந்து கொள்ளலாம். பிற நேரங்களில் மற்றவர் அவரை வற்புறுத்தி உடன்கட்டை ஏற வைப்பர்.\n\n1815 இற்கும் 1818 இற்கம் இடைப்பட்ட காலத்தில் வங்காள மாநிலத்தில் உடன்கட்டை ஏறல் 378 இல் இருந்து 839 ஆக அதிகரித்தது. உடன்கட்டை ஏறலுக்கு எதிரான பரப்புரை கிறிஸ்தவ மறைபரப்புனர்களான வில்லியம் கேரி போன்றோரினதும், பிராமண இந்து சீர்திருத்தவாதிகளான இராசாராம் மோகன் ராய் போன்றோரினதும் பெரும் முயற்சியால், இந்தச் சடங்கு ஆங்கிலேயர் ஆட்சியில் 1829 ஆம் ஆண்டு சட்டத்துக்கு எதிரானதாக மாநில அளவில் ஆக்கப்பட்டது.\n\n\n"}
{"id": "89504", "url": "https://ta.wikipedia.org/wiki?curid=89504", "title": "கைம்பெண் (இந்து சமயம்)", "text": "கைம்பெண் (இந்து சமயம்)\n\nகைம்பெண் என்பது கணவனை இழந்த பெண்ணைக் குறிக்கிறது. இந்து சமயத்தின் படி ஒரு பெண் ஒரு ஆணை மட்டுமே மணந்து கொள்ள முடியும். தனது கணவனை இழக்கும் போது, வெள்ளைச் சேலை உடுத்தப்படுகிறார், அலங்காரங்கள் எல்லாம் களையப்படுகிறார். கணவனை இழந்த பெண் ஒரு தீய சகுனமாகக் கருதப்படுகிறார். இதனால் எல்லாவித பொது நிகழ்வுகளில் இருந்தும் ஒதுக்கப்படுகிறார். கணவனை இழந்த பெண்கள் மறுமணம் செய்யப்படுவது, இந்து சமயப் பண்பாட்டில் பொதுவாக ஏற்றுக் கொள்ளப்படுவதில்லை.\n\nSection::::மேலும் பார்க்க.\nசங்கப் பாடல்களில் கைம்பெண் நிலைமை\n"}
{"id": "89506", "url": "https://ta.wikipedia.org/wiki?curid=89506", "title": "அண்ணாமலை (திரைப்படம்)", "text": "அண்ணாமலை (திரைப்படம்)\n\nஅண்ணாமலை 1992ல் ஆம் ஆண்டு வெளிவந்த தமிழ்த் திரைப்படமாகும். சுரேஷ் கிருஷ்ணா இயக்கத்தில் வெளிவந்த இத்திரைப்படத்தில் ரஜினிகாந்த், குஷ்பூ, மனோரமா, ஜனகராஜ் எனப் பலரும் நடித்துள்ளனர்.\n\n"}
{"id": "89508", "url": "https://ta.wikipedia.org/wiki?curid=89508", "title": "கதைப்பாடல்", "text": "கதைப்பாடல்\n\nகதை ஒன்றை பாடலாக பாடுகின்ற மரபிலமைந்த பாடல்கள் கதைப்பாடல்கள் எனப்படும். கதைப் பாடல் என்பது நாட்டாறியல் பாடல்களில் ஒருவகையாகும். இவை பாடல்களால் ஒரு கதையினை கூறுபவையாக அமைந்துள்ளன. \n\nSection::::வகைகள்.\nநா. வானமாமலை கதைபாடலை நான்கு வகையாக குறிப்பிட்டு, நாலாவதாக கிராம தேவதைகளின் கதைப்பாடல்கள் என்பதையும் இணைத்துக் கொள்கிறார்.\n\nSection::::வரலாறு கதைப்பாடல்.\nகொள்ளையர் கதைப்பாடல் என்பது கதைப்பாடல்களில் கொள்ளையர்களை கதைதலைவனாக கொண்ட பாடல்கள். இவை மக்களுக்கு வீரமான கொள்ளையர்கள் கதையை விவரித்தன. பெரிய பண்ணையார்கள், செல்வந்தர்களிடம் கொள்ளைடித்து மக்களுக்கு நன்மை செய்த மனிதர்களை இப்பாடல்கள் புகழ்ந்தன. \n\n\nSection::::கொலைச் சிந்து.\nநாட்டார் கதைப்பாடல்களில் கொடுரமான கொலைகளுக்காக எழுதப்பட்ட பாடல்களை கொலைச் சிந்து வகையில் சேர்க்கின்றனர். தகாதப் புணர்ச்சி, கள்ளக் காதல், குடும்ப வன்முறை போன்ற காரணங்களுக்காக நடத்தப்பட்ட கொலைகள் கதைகளமாக கொள்ளப்படுகின்றன\n\n\n\nSection::::திரைப்படங்கள்.\nஎ.கா:\n\n\n"}
{"id": "89509", "url": "https://ta.wikipedia.org/wiki?curid=89509", "title": "நிசீம் எசெக்கியேல்", "text": "நிசீம் எசெக்கியேல்\n\nநிசீம் எசெக்கியேல் அல்லது நிஸ்ஸிம் எசிக்கியேல் (\"Nissim Ezekiel\"; நிஸ்ஸிம் இசெக்கியேல்; டிசடம்பர் 14, 1924 – ஜனவரி 9, 2004) ஒரு இந்தியக் கவிஞர், எழுத்தாளர், நாடகாசிரியர், கலை விமர்சகர் மற்றும் இதழாளர். யூத சமயத்தினரான இவர் சுதந்திர இந்தியாவின் ஆங்கில இலக்கியத்தின் முன்னோடிகளில் ஒருவராகக் கருதப்படுகிறார்.\n\nமும்பையின் பெனே இஸ்ரேல் யூத சமூகத்தில் பிறந்த எசெக்கியேல், 1952ல் தனது முதல் கவிதைப் புத்தகத்தை வெளியிட்டார். \"தி இல்லுஸ்டிரேட்டட் வீக்லி ஆஃப் இந்தியா\" போன்ற இதழ்களில் பணியாற்றியுள்ள இவர், சுயமாக ஒரு கவிதை இதழையும் நடத்தியுள்ளார். பல்வேறு கவிதைத் தொகுப்புகளுக்கு தொகுப்பாசிரியராகப் பணியாற்றியுள்ளார். துபாயிலுள்ள மிதிபாய் கல்லூரி, ஐக்கிய ராச்சியத்தின் லீட்ஸ் பல்கலைக்கழகம், பாண்டிச்சேரி பல்கலைக்கழகம் ஆகிய கல்வி நிறுவனங்களில் ஆங்கில விரிவுரையாளராகப் பணியாற்றியுள்ளார். அகில இந்திய வானொலியில் கைத்தொழில் மற்றும் இலக்கிய அறிவிப்பாளராகப் பத்தாண்டுகள் பணியாற்றியுள்ளார். 1983ல் இவருடைய \"லேட்டர்-டே சாம்ஸ்\" என்ற கவிதை நூல் சாகித்திய அகாதமி விருதினை வென்றது. எசெக்கியேலின் கவிதைகள் (குறிப்பாக தி நைட் ஆஃப் தி ஸ்கார்ப்பியன்) பல பள்ளிகளிலும் கல்லூரிகளிலும் ஆங்கில இலக்கிய பாடத்திட்டத்தில் இடம்பெற்றுள்ளன.\n\n\n\n"}
{"id": "89544", "url": "https://ta.wikipedia.org/wiki?curid=89544", "title": "எச். ரைடர் அக்கார்டு", "text": "எச். ரைடர் அக்கார்டு\n\nஹெச். ரைடர் ஹக்கார்ட் அல்லது எச். ரைடர் அக்கார்டு (\"Henry Rider Haggard\", ஜூன் 22, 1856 – மே 14, 1925) ஒரு ஆங்கில எழுத்தாளர். இவரது சாகசப் புனைவுக் கதைகள் உலகப் புகழ்பெற்றவை. இவர் தொலைந்த உலகுப் புனைவு இலைக்கியப் பாணியினைக் கண்டுபிடித்தவராகக் கருதப்படுகிறார். பிரிட்டானியப் பேரரசில் விவசாய சீர்திருத்தங்களை நடைமுறைப் படுத்தவும் பாடுபட்டுள்ளார். இவரது படைப்புகள் ஆங்கில இலக்கிய உலகில் பெரும் தாக்கத்தை ஏற்படுத்தியுள்ளன.\n\nஇங்கிலாந்தில் பிறந்து வளர்ந்த ஹக்கார்ட், தனது இளவயதில் பணி நிமித்தமாக ஆப்பிரிக்காவில் பல ஆண்டுகள் வாழ்ந்தார். அங்கு அவர் சந்தித்த மனிதர்களும், கேள்விப்பட்ட விஷயங்களும் அவரது மனதில் பெரும் தாக்கத்தை ஏறபடுத்தின. இங்கிலாந்து திரும்பியபின், சாகசக் கதைகளை எழுதத் தொடங்கிய ஹக்கார்ட், அவற்றை பயன்படுத்தி தனக்கென ஒரு தனிக் கதைக்களத்தை உருவாக்கினார். 1885ல் அவரது \"கிங் சாலமன்ஸ் மைன்ஸ்\" (சாலமன் அரசரின் சுரங்கங்கள்) வெளியாகி பெருவெற்றி பெற்றது. இக்கதைக்காக ஹக்கார்ட் உருவாக்கிய ஆலன் குவார்ட்டர்மெய்ன் என்ற வெள்ளை வேட்டைக்காரர் கதாப்பாத்திரம் வாசகர்களின் மனதைக் கவர்ந்தது. அதனால், ஹக்கார்ட் மேலும் பல குவார்ட்டர்மெய்ன் கதைகளை எழுதினார். ஹக்கார்ட்டின் கதைகள் பெரும்பாலும் ஆப்பிரிக்கத் தொலைந்த உலகு கதைக்களத்தைக் கொண்டிருந்தன. ஆப்பிரிக்கப் பின்னணியில் இவர் எழுதிய ஆலன் குவார்ட்டர்மெய்ன், ஷீ, ஆயீஷா போன்ற புதினங்கள் ஹக்கார்டிற்கு பெரும் புகழைத் தேடித் தந்தன. வெளியாகி நூறு ஆண்டுகளுக்கு மேலாகியும், ஹக்கார்டின் படைப்புகளுக்கு வாசகர் உலகில் வரவேற்பு குறையவில்லை. பல திரைப்படங்கள், தொலைக்காட்சித் தொடர்கள், பட புதினங்கள், படக்கதைகள் ஹக்கார்டின் படைப்புகளின் அடிப்படையில் தயாரிக்கப்பட்டுள்ளன். ஹக்கார்டின் படைப்புகள் ஆர்தர் கானன் டாயிலின் \"லாஸ்ட் வோர்ல்ட்\", எட்கர் ரைஸ் பர்ரோசின் \"டார்சான்\" , ராபர்ட் ஈ. ஹோவார்டின் \"கோனன் தி பார்பாரியன்\", இண்டியானா ஜோன்ஸ் ஆங்கிலத் திரைப்பட வரிசை போன்ற சாகசப்புனைவுப் படைப்புகள் உருவாக உந்துதலாக அமைந்துள்ளன.\n\nSection::::தாக்கங்கள்.\nஆர். எல். ஸ்டீவன்சன்\n\nSection::::பின்பற்றுவோர்.\nஎட்கர் ரைஸ் பர்ரோஸ், சி. எஸ். லூயிஸ், ஜே. ஆர். ஆர். டோல்கீன், ராபர்ட் ஈ. ஹோவார்ட், கார்ல் குஸ்டாவ் யங், ஜோசப் கொன்ராட், ஹென்ரி மில்லர்\n\n"}
{"id": "89561", "url": "https://ta.wikipedia.org/wiki?curid=89561", "title": "டில்மா ரூசெஃப்", "text": "டில்மா ரூசெஃப்\n\nடில்மா வானா ரூசெஃப் (\"Dilma Vana Rousseff\", பிறப்பு: டிசம்பர் 14, 1947) பிரேசிலைச் சேர்ந்த பொருளியலாளரும், அரசியல்வாதியும், பிரேசிலின் அரசுத்தலைவராக (அதிபர்) தெரிவு செய்யப்பட்டவரும் ஆவார். 2005 சூன் மாதத்தில் இவர் அரசுத்தலைவர் லூயிசு இனாச்சியோ லூலா ட சில்வாவினால் அந்நாட்டின் பணித்தலைவராக (Chief of Staff) தெரிவு செய்யப்பட்டார். 2010 ஆம் ஆண்டு நவம்பரில் இடம்பெற்ற அரசுத்தலைவர் தேர்தலில் வெற்றி பெற்று, நாட்டின் முதலாவது பெண் அரசுத்தலைவராகத் தேர்ந்தெடுக்கப்பட்டார்.\n\nதிசம்பர் 3, 2015 அன்று பிரேசில் நாடாளுமன்றத்தின் கீழவை அலுவல்முறையாக இவரது பணிநீக்கத்திற்கான சட்டவாக்க அனுமதி அளித்தது.\n\nமே 12, 2016 அன்று பிரேசிலின் மேலவை இறுதி முடிவு எடுக்கப்படும் வரை அல்லது ஆறு மாத காலத்திற்கு ரூசெஃபின் அதிகாரத்தையும் பொறுப்புகளையும் நிறுத்தி வைத்துள்ளது. துணைக் குடியரசுத் தலைவர் மிசெல் தெமர் பொறுப்பிலுள்ள குடியரசுத் தலைவராக ரூபெஃபென் அதிகாரங்களை ஏற்றுக்கொண்டுள்ளார்.\n\nSection::::இளமை வாழ்க்கையும் திருமணமும்.\nபல்கேரியாவில் இருந்து புலம்பெயர்ந்த ஒரு பள்ளி ஆசிரியர் ஒருவரின் மகளான டில்மா ரூசெஃப் நடுத்தரக் குடும்பத்தில் வளர்ந்தார். இளமைக்காலத்திலேயே இவர் சோசலிசவாதியாத் தன்னை அறிவித்துக் கொண்டார். 1964 ஆம் ஆண்டில் பிரேசிலில் இடம்பெற்ற ஆட்சிக் கவிழ்ப்புப் புரட்சியை அடுத்து இராணுவ ஆட்சியை எதிர்த்து கிளர்ச்சியில் ஈடுபட்ட இடதுசாரி கெரில்லா இயக்கத்தில் சேர்ந்தார். இவர் கைது செய்யப்பட்டு 1970 முதல் 1972 வரை சிறையில் அடைக்கப்படார். சிறையில் இருந்து விடுதலை பெற்ற பின்னர் கார்லொசு அரோஜோ என்பவரை திருமணம் முடித்தார். இருவரும் இணைந்து சனநாயகத் தொழிற்கட்சி என்ற அரசியல் கட்சி உருவாவதற்குத் துணையாயிருந்தனர். அக்கட்சியின் தேர்தல் பரப்புரைகளில் இருவரும் பெரும் பங்காற்றினர்.\n\nSection::::அரசியல் வாழ்க்கை.\n2000 ஆம் ஆண்டில் கட்சியுடன் முரண்பட்டு அக்கட்சியில் இருந்து விலகி தொழிலாளர் கட்சியில் சேர்ந்தார். 2003 ஆம் ஆண்டில் பிரேசிலின் ஆற்றல் துறை அமைச்சராக அரசுத்தலைவரினால் நியமிக்கப்பட்டார். அரசுத்தலைவர் லூயிசு இனாச்சியோ லூலா ட சில்வா இரண்டு தடவைகள் பதவியில் இருந்து அடுத்து பதவியில் இருந்து விலகுவதை அடுத்து நாட்டில் இடம்பெற்ற தேர்தலில் பிரேசிலின் முதலாவது பெண் அரசுத்தலைவராக 2010 அக்டோபர் 31 இல் 56 விழுக்காடு வாக்குகள் பெற்று தேர்ந்தெடுக்கப்பட்டார். இவர் 2011 சனவரி 1 இல் அரசுத்தலைவராகப் பதவியேற்பார்.\nSection::::பணிநீக்க செயற்பாடு.\nஏப்ரல் 17, 2016இல் பிரேசிலின் கீழவை தில்மா ரூசெபின் மீது அரசு நிதியை கையாண்டதாக குற்றம் சாட்டி பணிநீக்கத்திற்கான சட்டவாக்க செயற்பாட்டைத் துவக்கியது. வாக்கெடுப்பில் ரூசெப்பிற்கு ஆதரவாக 137 வாக்குகளும் எதிராக 367 வாக்குகளும் விழுந்தன. 342 வாக்குகள் பெற்றால் பணிநீக்கத் தேவையான என்ற நிலையில் 367 வாக்குகள் பெற்றதால் தீர்மானம் கீழவையிலிருந்து செனட் எனப்படும் மேலவைக்கு அனுப்பப்பட்டது.\n\nமே 12, 2016இல் செனட் ரூசெஃப் மீது பணிநீக்கத்திற்கான விசாரணையை மேற்கோள்ளத் தீர்மானித்தது. இந்த விசாரணை முடிவுறும் வரை குடியரசுத் தலைவராகவிருந்த ரூசெபின் அதிகாரங்களை இடைநீக்கம் செய்தது. இந்த விசாரணை 180 நாட்களுக்குள் முடிவுற வேண்டும். துணைக் குடியரசுத் தலைவர் மிசெல் தெமர் ரூசெபின் பொறுப்புக்களை எடுத்துக் கொண்டுள்ளார்.\n\n"}
{"id": "89564", "url": "https://ta.wikipedia.org/wiki?curid=89564", "title": "கல்முனை கார்மேல் பற்றிமாக் கல்லூரி", "text": "கல்முனை கார்மேல் பற்றிமாக் கல்லூரி\n\nகல்முனை கார்மேல் பற்றிமாக் கல்லூரி இலங்கையின் கிழக்கு மாகாணத்தில் கல்முனைப் பகுதியிலுள்ள முன்னணிப் பாடசாலைகளில் ஒன்றாகும். தேசியப் பாடசாலையாக உயர்ந்து நிற்கும் இப்பாடசாலை மாணவர் விடுதி உள்ளிட்ட வசதிகளைக் கொண்டது.\n\nSection::::வரலாறு.\nகல்முனையில் கத்தோலிக்க மறைபரப்பாளர்களின் கல்விப்பணி இருபதாம் நூற்றாண்டின் தொடக்கப்பகுதியில் தொடக்கியது. (இதற்கு முன்னதாக உவெஸ்லியன் மறைபரப்பாளர் கல்முனையில் கல்விப்பணி புரிந்து வந்தனர்). புனித மேரிக் கல்லூரி மற்றும் ஆண்களுக்கான பாடசாலை ஒன்றும் கல்முனை புனித இருதய நாதர் தேவாலயத்தில் கத்தோலிக்க மறைபரப்பாளர்களால் இயங்கி வந்ததது. 1938 இன் பிற்பகுதியில் புனித சூசையப்பர் சங்க அருட் சகோதரர்கள் இப்பாடசாலையைப் பெறுப்பேற்றனர். 1950இல் இப்பாடசாலை பாற்றிமாக் கல்லூரி எனப் பெயரிடப்பட்டது.\n\n1928 சூலை18 இல் கார்மேல் பெண்கள் பாடசாலை கல்முனையில் நிறுவப்பட்டது. 1958 இல் இது கார்மேல் உயர் பள்ளியாக தரமுயர்ந்தது. 1960களில் மாணவர் தொகைக்கேற்ப அரசு பாடசாலைகளை உயர் மத்திய பள்ளிகளாகத் தரமுயர்த்தியது. இந்நோக்கத்திற்காக மக்களின் வேண்டுகோளின்படி பாற்றிமாக் கல்லூரியும் கார்மேல் பெண்பள்ளியும் ஒன்றிணைக்கப்பட்டு கார்மேல் பற்றிமாக் கல்லூரி உருவாக்கப்பட்டது. \n\n"}
{"id": "89575", "url": "https://ta.wikipedia.org/wiki?curid=89575", "title": "ஹற்றன் தேசிய வங்கி", "text": "ஹற்றன் தேசிய வங்கி\n\nஹற்றன் தேசிய வங்கி (\"Hatton National Bank\") இலங்கையில் உள்ள முன்னணி வங்கிகளுள் ஒன்று. இதற்கு சென்னையிலும் கராச்சியிலும் விரிவாக்கப்பட்ட கிளைகள் உள்ளன.\n\n\n\n"}
{"id": "89577", "url": "https://ta.wikipedia.org/wiki?curid=89577", "title": "இலங்கை வங்கி", "text": "இலங்கை வங்கி\n\nஇலங்கை வங்கி (\"Bank of Ceylon\") இலங்கையின் மிகப் பெரிய அரசுடமை வங்கி. இதன் தலைமைக் காரியாலயம் இலங்கையின் வர்த்தக மற்றும் அரசியல் தலைநகரமான கொழும்பில் அமைந்துள்ளது. இது 303 உள்நாட்டுக் கிளைகளையும் 3 வெளிநாட்டுக் கிளைகளையும் தன்னகத்தே கொண்டு தனது சேவையினை விரிவாக்கி உள்ளது. இவ்வங்கியானது பல்வேறுபட்ட சில்லறை, மொத்த, சர்வதேச, முதலீட்டு வங்கியியல், பல்வேறுபட்ட சேவைகள், கடனட்டை வசதி, வரவட்டை வசதி, நகை அடகு சேவை போன்ற பல்வேறு சேவைகளை வழங்குகிறது.\n\n\n\n\n\n"}
{"id": "89600", "url": "https://ta.wikipedia.org/wiki?curid=89600", "title": "கூடங்குளம் அணுமின் நிலையம்", "text": "கூடங்குளம் அணுமின் நிலையம்\n\nகூடங்குளம் அணுமின் நிலையம், தமிழ் நாட்டில், திருநெல்வேலி மாவட்டத்தில், கூடங்குளத்தில் இந்திய அணுமின் கழகத்தின் நிருவாகத்தில் ரஷ்ய நாட்டின் உதவியுடன் உருவாகிய அணுமின் நிலையமாகும்.\n\nSection::::வரலாறு.\nஇத்திட்டத்திற்கான ஒப்பந்தத்தினை அன்றைய இந்தியப் பிரதமர் ராஜீவ் காந்தியும், ரஷ்ய நாட்டுப் பிரதமர் மிக்கைல் கொர்பசோவும் 1988 ஆம் ஆண்டில் கையெழுத்திட்டனர். ஆனால் ரஷ்யா பல நாடுகளாக பிரிந்து போனதனாலும், இந்தியா அணுக்கரு வழங்குவோர் குழுமத்தின் ஒப்புதல் பெறவில்லை என்ற காரணத்திற்காக அமெரிக்கா அதற்கு எதிர்ப்பு தெரிவித்ததாலும், இத்திட்டம் பத்தாண்டுகளுக்கு கிடப்பில் கிடந்தது. பிறகு இந்த திட்டத்தை செயல்படுத்துவதற்கான ஆக்கபூர்வமான ஒப்பந்தம் 2001 ஆம் ஆண்டில் கையெழுத்தானது, இதற்கான திட்ட மதிப்பீடு சுமார் 3.5 பில்லியன் (13615 கோடி) அமெரிக்க டாலராகும்.\n\nஇந்தியாவின் பாதுகாப்பைக் கருத்தில் கொண்டு இங்கு ஒரு கடற்படை தளத்தை உருவாக்க அரசு திட்டமிட்டுள்ளது. இதன் அடிப்படையில் ஜனவரி 14, 2004 அன்று இங்கு ஒரு சிறிய துறைமுகத்தை நிறுவினார்கள். கடல் வழியாக வரும் அணுமின் நிலையத்திற்கான பாகங்களை இந்த துறைமுகம் வழியாக கொண்டு வந்து 1.5 கிலோ மீட்டர் தூரத்தில் அமைந்த அணுமின் நிலையத்திற்கு கொண்டு வந்தார்கள். அதற்கு முன் தூத்துக்குடி துறைமுகத்தில் இருந்து சாலை வழியாக பாகங்களைக் கொண்டு வர வேண்டிய கட்டாயம் இருந்தது, இந்த வழி கரடு முரடாக இருந்ததால், சில பாகங்கள் பழுதடைந்ததுடன், போக்குவரத்துச் சிக்கல்களால் கால தாமதமும் ஏற்பட்டது.\n\nமுதலில் கூடங்குளத்தில் WER1200 வகை 1000 மெகா வாட் அணுமின் திறன் கொண்ட இரு அணு உலைகள் விரைவில் செயல்படும். இரண்டு உலைகளும் செயல்படும் பொழுது, இந்தியாவில் மிக அதிகமான செயல் திறன் கொண்ட அணு நிலையமாக கூடங்குளம் அணுமின் நிலையம் திகழும்.\n\n2008 ஆம் ஆண்டில் கூடுதலாக மேலும் ஆறு அணுமின் உலைகளை இங்கு உருவாக்க இந்திய அணுமின் கழகம் ரஷ்ய நாட்டுடன் உடன்படிக்கை செய்து கொண்டுள்ளது. இதன் அடிப்படையில், ரஷ்யா 1170 மெகா வாட் அணுமின் திறன் கொண்ட நான்கு நான்காம் தலைமுறை WER1200 வகை அணுமின் உலைகளை வழங்கும். இந்தியா இப்பொழுது அணுக்கரு வழங்குவோரின் குழுமத்தின் ஒப்புதலும் பெற்றுள்ளதால், இந்தியாவில் மேலும் அணுமின் நிலையங்கள் மூலமாக மின்சாரத்தை உற்பத்தி செய்து வழங்குவதில் தடைகள் இருக்காது.\n\nSection::::அணு உலைக்கு மக்களின் எதிர்ப்பு.\nதுவக்கத்தில் இருந்தே அணு உலைக்கான எதிர்ப்பு ஓரளவு இருந்து வந்தாலும், அண்மையில் சப்பான் நாட்டில் புக்குஷிமா டா இச்சி அணு ஆலையில் நடந்த அணு உலை விபத்து காரணமாக ஏற்பட்ட விழிப்புணர்வு மற்றும் சப்பான், செருமனி போன்ற நாடுகள் தங்கள் அணு உலைகளை மூட முடிவெடுக்கும் பின்னணியில் கூடங்குளம் ஊர் மற்றும் திருநெல்வேலி, தூத்துக்குடி, கன்னியாகுமரி போன்ற மாவட்ட மக்கள் இதற்கு எதிர்ப்பு தெரிவித்து வருகின்றனர். கூடங்குளம் அணு மின் நிலையத்திற்கு எதிராக போராட்டம் நடத்தி வரும் மக்களுக்கு ஆதரவு தரும் வகையில், 23 மார்ச் 2012 அன்று பாளையங்கோட்டையிலிருந்து இடிந்தகரைக்கு ஊர்வலமாக செல்ல முயன்ற, மதிமுக பொதுச் செயலாளர் வைகோ, நாம் தமிழர் இயக்கத் தலைவர் சீமான் உள்ளிட்ட 500 பேரைக் கைது செய்தது காவல்துறை செப்டம்பர் 11, 2011 அன்றுமுதல் இடிந்தகரை என்ற கிராமத்தில் 10,000 மக்கள் உண்ணாவிரதம் இருந்து வருகின்றனர்.\n\nSection::::செயல்பாட்டிற்கான ஆயத்தம்.\nகூடங்குளம் அணுமின் நிலையத்தின் முதல் உலையை செயல்படுத்துவதற்காக அணுக் கலனில் யுரேனியம் எரிபொருள் நிரப்புதற்கு முன்பு, முறையாக 10-12 நாட்கள் நடத்தப்படும் ஆய்வுப் பணிகள் சூன் 30, 2012 ஆம் நாள் முதலிருந்து நடைபெற்று வருகிறது என அணுசக்தி கழக செயல் இயக்குனர் நாகாய்க் கூறியுள்ளார். அணு விஞ்ஞானிகளின் பார்வையில் முற்றிலும் தானியங்கு இயந்திரங்களால் நடத்தப்படும் இந்த ஆய்வானது ஒவ்வொரு 4 ஆண்டுகளுக்கு ஒரு முறை நடத்தப்படும் என்பதும், அவ்வாய்வின் போது பிற்கால பயன்பாட்டிற்காக விவரங்கள் சேகரிக்கப்படும் என்பதும் குறிப்படத்தக்கது.\n\n\nSection::::மூன்றாம் மற்றும் நான்காம் அணு உலைகளின் கட்டுமானம்.\nகூடங்குளம் அணுமின் நிலையம்|கூடங்குளம் அணுமின் நிலையத்தில் மூன்றாவது மற்றும் நான்காவது அணு உலைகள் அமைக்கும் பணிகள் தொடங்கியது. சுமார் ரூ.39 ஆயிரம் கோடி மதிப்பீட்டில் அணுஉலைகள் அமைக்கப்படுகின்றன. இந்த பணிகள் 2024ம் ஆண்டு நிறைவடையும் என எதிர்பார்க்கப்படுகிறது.\n\n"}
{"id": "89601", "url": "https://ta.wikipedia.org/wiki?curid=89601", "title": "தெ. இரா. மகாலிங்கம்", "text": "தெ. இரா. மகாலிங்கம்\n\nதென்கரை இராமகிருஷ்ணன் மகாலிங்கம் அல்லது பொதுவாக டி. ஆர். மகாலிங்கம் (16 சூன் 1924 - 21 ஏப்ரல் 1978) 1940 – 1950களில் பிரபலமாயிருந்த ஒரு தமிழ்த் திரைப்பட நடிகர், பாடகர், திரைப்படத் தயாரிப்பாளர் மற்றும் இசையமைப்பாளர் ஆவார். உச்சத்தொனியில் பாடும் திறமை பெற்ற இவரின் காதல் மற்றும் பக்திப்பாடல்கள் இவருக்குப் பெயர் வாங்கித் தந்தன.\n\nSection::::வாழ்க்கைக் குறிப்பு.\nமதுரை மாவட்டம், சோழவந்தானை அடுத்துள்ள தென்கரை என்ற ஊரில் பிறந்த மகாலிங்கம் ஐந்து வயதில் இருந்தே மேடையேறி நாடகங்களில் நடிக்கவும் பாடவும் செய்தார். சோழவந்தான் அருகே இருந்த செல்லூர் சேஷ அய்யங்கார் மிருதங்கமும் பாட்டும் மகாலிங்கத்துக்கு சொல்லிக் கொடுத்தார். அவரது குழுவுடன் மடங்களிலும் கோவில்களிலும் பஜனை பாடும் வாய்ப்பு மகாலிங்கத்துக்கு கிடைத்தது. பிரபல பாடகர் எஸ். சி. கிருஷ்ணன் அவரது நெருங்கிய நண்பர். அந்தக் காலத்தில் ஒலிபெருக்கிகள் அதிகமாக இல்லாததால் பாடகர்கள் மிகவும் சத்தமாகப் பாட வேண்டியிருந்தது. அதனால் அக்காலத்துப் பாடகர்கள் எஸ். ஜி. கிட்டப்பா, மகாலிங்கம், எஸ்.சி.கிருஷ்ணன், எம். கே. தியாகராஜ பாகவதர் மற்றும் டி. எம். செளந்தரராஜன் வரை தங்கள் குரலை அதற்குத் தகுந்தவாறு பக்குவப்படுத்த வேண்டியிருந்தது.\n\nபாய்ஸ் நாடகக் கம்பனியில் எஸ்.ஜி.கிட்டப்பாவின் வாரிசு எனப் புகழடைந்திருந்த மகாலிங்கத்துக்கு 13 ஆவது வயதிலேயே திரைப்படத்தில் நடிக்கும் வாய்ப்புக் கிடைத்தது. 12 ஆவது வயதில் மகாலிங்கம் ஒரு நாடகத்தில் நடித்த போது அவரின் பாட்டில் மெய்சிலிர்த்துப் போன ஏ. வி. மெய்யப்பச் செட்டியார், தனது படத்தில் அவரை அறிமுகப்படுத்தினார். 1937ல் ஏவிஎம் இன் பிரகதி பிக்சர்ஸ் நிறுவனத்தின் \"நந்தகுமார்\" என்ற படத்தில் கதாநாயகனாக நடித்தார். எஸ். வி. வெங்கட்ராமன் இசை அமைத்த பாடலைப் பாடியபடியே அறிமுகமானார் மகாலிங்கம். கிருஷ்ணரைப் பற்றி தமிழ், இந்தி மற்றும் மராத்தி மொழிகளில் எடுக்கப்பட்ட இப்படம் அதிக வெற்றி பெறவில்லை. ஆனாலும் இப்படத்தின் பாடல்கள் பிரபலமாயின. அதன் பின்னர் பிரகலாதா, சதிமுரளி, வாமன அவதாரம், பரசுராமர் போன்ற படங்களில் பாடி நடித்துப் புகழ் பெற்றார்.\n\nதிரைப்படங்களில் நடித்தாலும் நாடகங்களிலும் தொடர்ந்து நடித்தார். வள்ளி திருமணம், பவளக்கொடி போன்ற நாடகங்கள் இவருக்குப் பெரும் புகழைத் தந்தது.\n\nஇரண்டாம் உலகப் போர் காலத்தில் 1945 ஆம் ஆண்டில் எடுக்கப்பட்ட ஸ்ரீ வள்ளி படம் அவருக்கு வெற்றிப் படமாக அமைந்தது. அப்படத்தில் அவர் முருகனாக நடித்திருந்தார். அவர் நடிகராகவும் பாடகராகவும் திரைப்படத்துறையில் நிலையான இடத்தைப் பிடிப்பதற்கு அப்படம் பெரிதும் காரணமாய் இருந்தது. 55 வாரங்கள் இத்திரைப்படம் தொடர்ந்து ஓடி சாதனை படைத்தது.\n\n\n"}
{"id": "89604", "url": "https://ta.wikipedia.org/wiki?curid=89604", "title": "சேவை வரி", "text": "சேவை வரி\n\nஉற்பத்தி செய்யப்படும் பொருள்களுக்கு விதிக்கப்படும் உற்பத்தி வரியைப் போல வழங்கப்படும் சேவைகளுக்கும் விதிக்கப்படும் வரி சேவை வரி (\"Service Tax\") எனப்படுகிறது.\n\nSection::::இந்தியாவில் சேவை வரி.\nநிதிச்சட்டம் 1994 இன் படி , 1994 ஆம் ஆண்டு சூலை முதல் நாள் முதல் இந்தியாவில் சேவை வரி விதிப்பு தொடங்கியது. உற்பத்தி வரி, ஏற்றுமதி-இறக்குமதி வரி போன்றவற்றிற்கு இருப்பதைப்போல சேவை வரிக்காக தனிசட்டம் எதுவும் இந்தியாவில் இயற்றப்படவில்லை. சேவை வரி (2009-10) 10 விழுக்காடு ஆகும். இதற்குமேல் கல்வி வரி 0.2 விழுக்காடும் உயர்கல்விவரி 0.1 விழுக்காடும் ஆக மொத்தத்தில் 10.3 விழுக்காடு வசூலிக்கப்பட்டது. அதன் பின்னர், நிதி அமைச்சகம் 12.36% ஆக உயர்த்தியது. அதன் பின்னர் 2015 நிதிநிலை அறிக்கையின் பொழுது 12.36% லிருந்து, 14% க்கு உயர்ந்தது. இந்த 14% ஜூன் 1, 2015 லிருந்து அமலில் உள்ளது. மேலும் நவம்பர் 15, 2015 லிருந்து ஸ்வாச் பாரத் செஸ் (Swachh Bharat Cess) 0.5%-ம் கூடுதலாக சேர்க்கப்பட்டதால், தற்போதைய நிலவரப்படி சேவை வரியானது 14.5% வசூலிக்கப்படுகிறது. இது நவம்பர் 15, 2015 லிருந்து அமலில் உள்ளது. ஆனால் அண்மைய தகவலின் படி 2016 ஆம் ஆண்டிற்கான நடுவன் நிதிநிலை அறிக்கையில், க்ரிஷி கல்யாண் செஸ் (Krishi Kalyan Cess) 0.5% எனும் புதிய வரியையும் மத்திய நிதி அமைச்சகம் முன்மொழிந்துள்ளது. எனவே விரைவிலேயே சேவை வரியானது 14.5% லிருந்து 15% ஆக உள்ளது.\n\nSection::::வரலாறு.\nஇந்தியாவில் ஜம்மு மற்றும் காஷ்மீர் தவிர்த்த மீதமுள்ள அனைத்துப் பகுதிகளுக்கும் இந்த சேவை வரியானது பொருந்தும். முதன் முதலாக 1994-95 ஆம் ஆண்டில் (1) தொலைபேசி சேவை (2) பங்குச்சந்தை தரகர்கள் மற்றும் (3) பொதுக் காப்பீடு ஆகிய சேவைகளுக்குச் சேவை வரி விதிக்கப்பட்டது.\nஇதே ஆண்டில் நிறைவேற்றப்பட்ட இரண்டாவது நிதிச்சட்டம் , (1) விளம்பரச் சேவைகள் (2) அஞ்சல் (கொரியர்) சேவைகள் மற்றும் (3) ரேடியோ பேஜர் சேவைகள் ஆகியவற்றுக்கும் சேவை வரியை நீட்டித்தது.\n\n1997 மற்றும் 98 ஆம் ஆண்டுகளில் கீழ்க்காணும் சேவைகள் வரி வலைக்குள் கொண்டுவரப்பட்டன\n\n1998-99 ஆம் ஆண்டில் மேலும் பன்னிரு சேவைகள் வரி விதிப்புக்கு உள்ளாயின\n2002-2003 மற்றும் 2005-2006ஆண்டுகளில் மேலும் பல புதிய சேவைகள் வரி வலைக்குள் கொண்டுவரப்பட்டன.\n\nதற்போது சுமார் 99 சேவைகள் மீது வரிவிதிக்கப்பட்டுள்ளது.\n\nவழங்கப்படுகிற அல்லது வழங்குவதாக உறுதியளிக்கப்பட்டுள்ள சேவையின் மொத்த மதிப்பின்மீது வரி கணக்கிடப்படவேண்டும. முன்பணம் பெறும்போதே சேவைவரியும் செலுத்தப்படவேண்டும். \nஎட்டு இலட்சம் ரூபாய் வரை வர்த்தகம் செய்பவர்களுக்கு சேவை வரியில் இருந்து விலக்கு அளிக்கப்பட்டுள்ளது.ஏற்றுமதி செய்யப்படும் சேவைக்கு வரி இல்லை.\n\nஒருவர் வழங்கும் சேவைகளின் மீது வரி செலுத்துகிறார் எனில் அந்தச் சேவைகளை வழங்குவதற்காக அவர் வாங்கிய பொருள்கள் மீது செலுத்தப்பட்ட உற்பத்தி வரியைக் கழித்துக்கொள்ளலாம். அதேபோன்று இதற்காகப் பெறப்பட்ட சேவைகளின் மீது செலுத்தப்பட்ட வரியையும் கழித்துக்கொள்ளலாம். பொதுவாகச் சேவை வழங்குபவர்கள்தான் வரியைச் செலுத்தவேண்டும் என்றாலும் சில பரிவர்த்தனைகளில் சேவையைப் பெற்றுக்கொள்பவர் வரியைச் செலுத்தவேண்டி உள்ளது. இதற்கு ரிவர்ஸ் சார்ஜ் என்று பெயர். அடுத்த மாதம் ஐந்தாம் தேதிக்குள் வரி செலுத்தப்படவேண்டும். மார்ச்சு மாதத்தில் மார்ச்சு மாதம் 31 ஆம் தேதிக்குள் வரி செலுத்தப்படவேண்டும். வரிசெலுத்துவதில் தாமதம் ஏற்பட்டால் வட்டியுடன் சேர்த்து வரி செலுத்தப்படவேண்டும்.\n\nசேவையைப் பெற்றுக் கொள்கிறவர்கள் ,அதற்கான வரியையும் சேர்த்துதான் சேவை வழங்குகிறவர்களிடம் கொடுக்கிறார்கள்.அந்த வரியை அரசாங்கத்திற்கு செலுத்தும் பொறுப்பு சேவை வழங்குபவருக்கு உள்ளது.\nபொதுவாக சேவை வழங்குபவர்கள்தான் வரியைச் செலுத்தவேண்டும் என்றாலும் சில பரிவர்த்தனைகளில் சேவையைப் பெற்றுக்கொள்பவர் வரியைச் செலுத்தவேண்டி உள்ளது. இதற்கு ரிவர்ஸ் சார்ஜ் என்று பெயர்.\n"}
{"id": "89605", "url": "https://ta.wikipedia.org/wiki?curid=89605", "title": "பரிகாரக் கற்பித்தல்", "text": "பரிகாரக் கற்பித்தல்\n\nகற்றலில் பின்னடைவான, கற்றல் இடர்ப்பாடுடைய மற்றும் மந்தமாகக் கற்கின்ற மாணவர்களை கற்றலில் மேம்படுத்துவதற்காக வழங்கப்படும் விசேட கற்றல் கற்பித்தல்(Remedial Teaching) செயற்பாடு ஆகும்.\n\nSection::::பரிகாரக் கற்பித்தலின் நோக்கம்.\nமாணவர்கள் வெவ்வேறு திறன்களும் உளத்தன்மைகளும் கொண்டவர்களாக உள்ளனர். இதற்கேற்ப மாணவர்களின் அடைவுகளும் இவ்வடைவுகளை ஈட்டும் தன்மைகளும் மாணவருக்கு மாணவர் வேறுபட்டதாகக் காணப்படுகிறது. மாணவர்களின் உள்ளார்ந்த திறமைகளுக்கும் உளத் தேவைகளுக்கும் சார்பாக மாணவர்கள் தம் கல்வியில் உச்ச அடைவினைப் பெறும் சூழலை ஏற்படுத்துவதும், தோன்றும் தடைகளை நீக்குவதும் பரிகாரக் கற்பித்தலின் நோக்கம் ஆகும்.\n\n\n"}
{"id": "89609", "url": "https://ta.wikipedia.org/wiki?curid=89609", "title": "கோல்டான்", "text": "கோல்டான்\n\nகோல்டான் (\"Coltan\") என்பது கொலம்பைட்டு-டாண்ட்டலைட்டு ஆகிய கனிமங்களின் கலவை ஆகும். இதிலிருந்து தான் நியோபியம் (முன்னர் கொலம்பியம் என்ற பெயரிடப்பட்டிருந்தது) என்ற தனிமமும் டாண்ட்டலம் என்ற தனிமமும் பிரித்தெடுக்கப் படுகின்றன. கோல்டானிலிருந்து பிரித்தெடுக்கப்படும் டாண்ட்டலம் செல்பேசிகள், இறுவட்டு இயக்கிகள், காணொலி விளையாட்டு அமைப்புகள், கணினிகள் ஆகிய மின்னணுவியல் பொருள்களில் பயன்படுத்தப்படும் மின்னணுவியல் (மின்பகு/ஊசிமுனை) மின்தேக்கிகளைத் தயாரிக்கப் பெரிதும் பயன்படுகின்றன. காங்கோ மக்களாட்சிக் குடியரசில் தற்போது நிகழ்ந்து கொண்டிருக்கும் மோதல்களுக்குக் காரணமாகவும் அவற்றிற்கு பணமளிக்கும் மூலமாகவும் கோல்டான் உள்ளது என்ற குற்றச்சாட்டு எழுந்துள்ளது. காங்கோ போரில் 1998-இலிருந்து இதுவரை 69 இலட்சம் மக்கள் உயிரிழந்துள்ளனர் என்று கணிக்கப்பட்டுள்ளது. \n"}
{"id": "89612", "url": "https://ta.wikipedia.org/wiki?curid=89612", "title": "டாண்ட்டலம்", "text": "டாண்ட்டலம்\n\nடாண்ட்டலம் என்பது அணு எண் 73 கொண்ட Ta என்ற குறியீடுடைய வேதித் தனிமம். ஆண்டர்சு எகெபெர்கு என்ற சுவீடன் நாட்டு வேதியலாளரால் 1802-ஆம் ஆண்டு இது கண்டறியப்பட்டது. இது நீல-சாம்பல் நிறங்கொண்ட, பளபளப்பான இடைநிலை உலோகம். டாண்ட்டலைட்டு என்ற கனிமத்திலிருந்து டாண்ட்டலம் கிடைக்கின்றது; டாண்ட்டலைட்டுடன் சேர்ந்தே நியோபியம் என்ற தனிமமும் கிடைக்கின்றது. தற்போது டாண்ட்டலம் மின்னணுவியல் மின்தேக்கிகள் தயாரிக்கப் பெரிதும் பயன்படுத்தப் படுகின்றது. \n"}
{"id": "89617", "url": "https://ta.wikipedia.org/wiki?curid=89617", "title": "ஓசிமாண்டியாசு", "text": "ஓசிமாண்டியாசு\n\nஓசிமாண்டியாசு அல்லது ஓஸிமாண்டியாஸ் (\"Ozymandias\") பெர்சி பைஷ் ஷெல்லி எழுதிய ஒரு புகழ்பெற்ற ஆங்கிலக் கவிதை. 1818ல் எழுதப்பட்ட சோனட் வகைக் கவிதையான இது, ஷெல்லியின் குறிப்பிடத்தக்க படைப்புகளில் ஒன்றாகக் கருதப்படுகிறது. வெளியாகி கிட்டத்தட்ட இருநூறு ஆண்டுகள் ஆன பின்பும், பல கவிதைத் தொகுப்புகளில் இக்கவிதை தொடர்ந்து இடம்பெற்று வருகிறது. இக்கவிதையை ஷெல்லி தன் நண்பரும் சக கவிஞருமான ஹோரேஸ் ஸ்மித்துடன் நடந்த ஒரு போட்டியின் காரணமாக எழுதினார். பண்டைய எகிப்தின் பேரரசர்களுள் ஒருவரான இரண்டாம் ராமேசசின் பெரும் சிலை ஒன்றின் தாக்கத்தினால் இக்கவிதை எழுதப்பட்டது. இதன் தனித்துவமான சொல்நடையும், காட்சியமைப்பும், கருத்தாழமும் ஆங்கிலக் கவிதையுலகில் இதற்கு அழியாத இடத்தைப் பெற்றுத் தந்துள்ளன.\n\nSection::::பின்புலம்.\nஓசிமாண்டியாஸ், பண்டைய எகிப்தின் பேரரசர்களுள் ஒருவரான இரண்டாம் ராமேசசைக் குறிக்கும். ராமசேசின் ஆட்சிப் பெயரான \"உசெர்-மாட்-ரே செடெப்-என்-ரே\" (User-maat-re Setep-en-re) என்பதின் கிரேக்க எழுத்துப்பெயர்ப்பே ”ஓசிமாண்டியாஸ்”. ராமசேஸ் தனது பதவி காலத்தில் எகிப்தில் பல உன்னதமான கட்டிடங்களை எழுப்பினார். அவருடைய காலத்தில் அவருக்கு நிறுவப்பட்ட பெரும் சிலையொன்றின் பீடத்தில் பின்வரும் வாக்கியங்கள் பொறிக்கப்பட்டிருந்ததாக கிரேக்க வரலாற்றாளர் டியோடரஸ் சிகோலஸ் தனது \"பிபிளோதிகா ஹிஸ்டோரிக்கா\" நூலில் குறிப்பிட்டுள்ளார்:\n\nநான் ஓசிமாண்டியாஸ், அரசர்களுக்கெல்லாம் அரசன். என் பெருமைகளை உணர வேண்டுமெனில் நான் படைத்தவற்றுள் ஏதேனும் ஒன்றை மிஞ்சப் பார். (King of Kings am I, Osymandias. If anyone would know how great I am and where I lie, let him surpass one of my works.)\n\nஇவ்வரிகளே, ஷெல்லியின் கவிதையில் சற்றே மாற்றப்பட்டு பயன்படுத்தப்பட்டுள்ளன. ஷெல்லி வாழ்ந்த காலத்தில் ராமேசசின் மாபெரும் சிலையொன்று பிரித்தானிய அருங்காட்சியகத்துக்காக இத்தாலிய நாடுகாண் பயணி ஜியோவானி பெல்சோனி என்பவரால் எகிப்திலிருந்து கொண்டுவரப்பட்டது. முன்னர் பிரெஞ்சுப் பேரரசர் நெப்போலியன் இச்சிலையை ஐரோப்பாவுக்குக் கொண்டுவர முயன்று தோற்றிருந்தார். இதனால் இச்சிலை ஐரோப்பிய மக்களிடையே நன்கு அறியப்பட்டிருந்தது. இது லண்டனுக்கு கொண்டுவரப்படும் செய்தியைக் கேள்விப்பட்ட ஷெல்லியும் அவரது நண்பர் ஹோரேஸ் ஸ்மித்தும் அதனைப் பற்றிய சோனட் ஒன்றை எழுதும் போட்டியில் இறங்கினர்.\n\nஇச்சிலை கவிதையில் வர்ணிக்கப்பட்டிருக்கும் சிலை போன்று கால்கள் மட்டும் கொண்டதல்ல. மாறாக ராமேசசின் மார்பளவு உருவம் இதில் வடிக்கப்பட்டுள்ளது. ஷெல்லியின் கவிதை இச்சிலையைப் பற்றியானதல்ல, லக்சோர் நகரில் காணப்படும் ராமசேசின் மற்றொரு இடிந்த சிலையே இக்கவிதையின் காரணியென்றும் ஒரு கருத்து நிலவுகிறது. ஆனால் இந்த இரண்டாவது சிலைக்கும் கவிதையில் வருணிக்கப்படிருக்கப்பட்டது போல தோற்றம் கிடையாது. ஜனவரி 11, 1818ல் \"தி எக்சாமினர்\" என்ற இதழில் ஷெல்லியின் கவிதை வெளியானது. அதே இதழில் சில வாரங்கள் கழித்து பெப்ரவரி 1ம் தேதி ஸ்மித்தின் கவிதையும் வெளியானது. ஸ்மித்தின் கவிதை பின்வருமாறு:\n\nஇரண்டும் ஒரே தலைப்பையும் கருப்பொருளையும் கொண்டிருந்தன; ஒரே நீதியைச் சொல்கின்றன. ஆனால் ஷெல்லியின் கவிதை மட்டும் இலக்கிய உலகில் பெரும் வரவேற்பைப் பெற்றது. ஸ்மித்தின் கவிதை பொது நினைவிலிருந்து மெல்ல மறைந்து போனது. ஸ்மித், தனது பிற்காலக் கவிதைத் தொகுப்புகளில் இக்கவிதையின் தலைப்பை “ஓசிமாண்டியாஸ்” என்பதிலிருந்து \"On A Stupendous Leg of Granite, Discovered Standing by Itself in the Deserts of Egypt, with the Inscription Inserted Below\" என்று மாற்றிவிட்டார்.\n\nSection::::தாக்கம்.\nஓசிமாண்டியாஸ் சொல்லும் நீதி - எவ்வளவு பெரிய பேரரசாயினும் ஒரு நாள் அழிந்து போகும்; பலம் வாய்ந்த சர்வாதிகாரிகள் ஒரு நாள் உலக நினைவிலிருந்து மறைந்து போவர் என்பதே. இக்கருத்தினை ஷெல்லி அற்புதமான காட்சியமைப்பின் மூலமும் உரத்துப் படிக்க ஏற்ற மொழிநடையில் வெளிக் கொணர்ந்துள்ளார். இக்கவிதையின் வரிகள் பல புத்தகங்கள், புனைகதைகள், நிகழ்பட ஆட்டங்கள், செய்தித்தாள் பத்திகள் போன்ற வெகுஜன இலக்கியப் படைப்புகளில் பயனபடுத்தப்பட்டுள்ளன. ஓசிமாண்டியாஸ் என்னும் பெயர் பல புனைவுப் படைப்புகளில், ஆணவம் அல்லது இறுமாப்பினால் அழிந்து போகும் பாத்திரங்களுக்கு சூட்டப்பட்டுள்ளது. வெளியாகி கிட்டத்தட்ட இருநூறு ஆண்டுகள் ஆன பின்பும், பல கவிதைத் தொகுப்புகளில் இக்கவிதை தொடர்ந்து இடம்பெற்று வருகிறது. ஷெல்லியின் மிகவும் குறிப்பிடத்தக்க படைப்புகளில் ஒன்றாக இக்கவிதை கருதப்படுகிறது.\n\n"}
{"id": "89622", "url": "https://ta.wikipedia.org/wiki?curid=89622", "title": "வித்து உறங்குநிலை", "text": "வித்து உறங்குநிலை\n\nவித்து உறங்குநிலை (Seed Dormancy) என்பது தாவர விதை அல்லது வித்தானது முளைப்பதற்கு ஏற்ற உகந்த சூழல்காரணிகள் இருக்கும் நிலையிலும், குறிப்பிட்ட ஒரு காலத்திற்கு வித்து முளைத்தலைத் தடுக்கக் கூடிய ஒரு நிலைமையாகும். உறங்குநிலையில் இல்லாத உயிர் வித்துக்கள் உகந்த வெப்பநிலை, நீர், ஆக்சிசன், தேவையேற்படின் ஒளி அல்லது இருள் போன்றன கிடைக்கும் சூழ்நிலையில் முளைக்க ஆரம்பிக்கும். ஆனால் உறங்கு நிலையிலுள்ள வித்துக்கள் இவ்வாறான உகந்த சூழ்நிலையிலும் முளைப்பதில்லை. அவை குறிப்பிட்ட ஒரு காலத்தின் பின்னரே தகுந்த சூழல் கிடைத்தால் முளைக்கும். \nவித்து முளைத்தல் மூலம் உருவாகும் நாற்றானது தொடர்ந்து உயிர்வாழ்தலுக்கான சாத்தியங்கள் குறைவாக இருக்கும் நிலையைத் தவிர்க்க தாவரங்களால் கையாளப்படும் ஒரு பொறிமுறையே உறங்குநிலையாகும்.\n\nஇந்த உறங்குநிலை மூலம் முளைத்தல் தள்ளிப்போடப்படுவதால், வித்துக்கள் ஓரிடத்திலிருந்து, வேறோர் இடத்திற்கு பரவுவதற்கான வாய்ப்பு வழங்கப்படுகிறது. ஏனைய தாவரங்களுடன் ஒளி, நீருக்கான போட்டி குறைவான நேரத்தில், அவை முளைத்தலை மேற்கொள்ளவும் இந்த உறங்குநிலை உதவும். பல விதைகள் பல மாதங்களுக்கோ அல்லது ஆண்டுகளுக்கோ உறங்குநிலையில் இருக்கும் தன்மை கொண்டனவாக இருக்கின்றன. 1000 ஆண்டுகள் வரைகூட விதைகள் வாழும்திறன் கொண்டனவாக இருப்பதாக ஆய்வு முடிவுகள் கூறுகின்றன. நீண்டகாலத்தைப் பொறுத்தளவில், விதை எக்காலத்தில் இருந்து உறங்குநிலையில் இருந்திருக்கிறது என்பதனைக் கணிக்க கதிரியக்கக்கரிமக் காலக்கணிப்பு பயன்படுகின்றது. 2008 இல் வெளிவந்த அறிக்கை ஒன்றின்படி, கதிரியக்கக்கரிமக் காலக்கணிப்பு முறையினால் காலம் கணிக்கப்பட்டு, கிட்டத்தட்ட 2000 ஆண்டுகள் உறங்குநிலையில் இருந்து, தனது வாழ்திறனைத் தக்க வைத்துக் கொண்ட பேரீச்சை வித்து ஒன்றே ஆவணப்படுத்தப்பட்ட நீண்டகால உறங்குநிலை கொண்ட வித்தாகக் கருதப்படுகின்றது. இந்த பேரீச்சை விதையானது 2005 ஆம் ஆண்டில் முளைவிட்டு, அறிக்கை வெளிவந்த 2008 ஆம் ஆண்டில் 4 அடி உயரமுள்ள, 3 வயதுடைய மரமாக இருந்திருக்கின்றது.\n\n=வித்து உறங்குநிலையை வகைப்படுத்தல்=\nவித்து உறங்குநிலையானது, உறங்குநிலையை ஏற்படுத்தும் காரணிகளில் அடிப்படையில் அகக்காரணிகளாலான உறங்குநிலை, புறக்காரணிகளாலான உறங்குநிலை என இரு பெரும்பாகங்களாக வகைப்படுத்தப்படும்.\n\nSection::::அகக்காரணிகளாலான உறங்குநிலை.\nமுளையத்தின் உள்ளாக இருக்கும் சில காரணிகளால் உறங்குநிலை ஏற்படும்போது அவை அகக்காரணிகள் எனப்படும். இது மூன்று வகைப்படும்\n\nSection::::உடலியங்கியல் உறங்குநிலை.\nஉடலியங்கியல் உறங்குநிலையானது, முளையத்திற்கு உள்ளாக குறிப்பிட்ட ஒரு வேதியியல் மாற்றம் நிகழும் வரை முளைய விருத்தி மற்றும் முளைத்தல் நிகழ்வதைத் தடுக்கிறது. விதையின் முளையம் வித்துறையை உடைத்து வெளியேறுவதற்கு வலிமையற்றதாக இருக்கையில், ஒருவகை செயல்குறைப்பி (inhibitor) வேதிப்பொருள் முளைய வளர்ச்சியைத் தடுத்து வைக்கும். Abscisic acid விதைகளில் காணப்படும் ஒரு பொதுவான வளர்ச்சி செய்ற்குறைப்பியாகும். ஒளி இருக்கையில் இதன் உற்பத்தி குறையும். இவ்வகையான செயல் குறைப்பிகள் செயலிழந்து போகும்போதோ, அல்லது விதையினால் உற்பத்தி செய்யப்படாமல் போகும்போதோ, விதைகள் உறங்குநிலையிலிருந்து அகன்று முளைக்கும். பொதுவாக குளிர், ஈரலிப்பான சூழலில் உறங்குநிலை நீக்கப்படும். இவ்வகையான உறங்குநிலையை வித்துறையையோ, அல்லது முளைத்தலைத் தடுக்கக் கூடிய வேறு இழையங்களையோ அகற்றுவதனால் போக்க முடியாது. \nஉடலியங்கியல் உறங்குநிலையைக் கட்டுப்படுத்தும் காரணிகள் சில:\n\nSection::::உருவவியல் உறங்குநிலை.\nவளர்ச்சி குன்றிய முளையம் அல்லது உயிரணு வேற்றுமைப்பாடு சரிவர நிகழாத முளையங்களில் இது நிகழும். சிலசமயம் முழுமையாக வேற்றுமைப்பாடு நிகழ்ந்த முளையமும், சிலகாலம் வளர்ந்த பின்னரே முளைக்கும் இயல்பைப் பெறும். அல்லது முளையத்திலுள்ள உயிரணுக்கள், வெவ்வேறு இழையங்களாக வேற்றுமைக்குட்படாமல் இருப்பின், அந்த வேற்றுமைப்பாடு நிகழும்வரை உறங்கு நிலையில் இருக்கும்.\n\nSection::::உருவ-உடலியங்கியல் உறங்குநிலை.\nஉருவ-உடலியங்கியல் உறங்குநிலை என்பது மேற்கூறிய உடலியங்கியல் காரணிகள், உருவவியல் காரணிகள் இரண்டும் இணைந்து உருவாகும் உறங்குநிலையைக் குறிக்கும்.\n\nSection::::புறக்காரணிகளாலான உறங்கு நிலை.\nமுளையத்திற்கு வெளியாக காணப்படும் காரணிகளால் உறங்குநிலையேற்படுமாயின் அது புறக்காரணிகள் என அழைக்கப்படும். இவை வெவ்வேறு வழிகளில் உறங்குநிலையை ஏற்படுத்தலாம். \nஇப்படியான புறக்காரணிகளை மூன்று வகையாகப் பிரிக்கலாம்.\n\nSection::::இயற்பியல் உறங்குநிலை.\nபொதுவாக விதை முதிர்ச்சியின்போது, நீரையும், வளியையும் உட்புகவிடாத தன்மை (impermeable) கொண்ட ஒரு உறையானது விதையைச் சுற்றி தோன்றுவதனால், இவ்வகையான உறங்குநிலை விதைகளில் ஏற்படும். இந்த தடித்த உறையானது முளைத்தலுக்குத் தேவையான நீர் உட்புகுதலைத் தடுக்கிறது. பொதுவாக அவரையின விதைகளில் இவ்வகையான உறங்குநிலை காணப்படும். அப்படியான வித்துறை அகற்றப்படும்போது விதை முளைக்கத் தயாராகும். உறைநிலை அகற்றப்பட கூடிய வெப்பநிலை, மாறும் வெப்பநிலை, நெருப்பு, உறைதல் / உருகுதல், உலர்தல், விலங்குகளின் சமிபாட்டுத் தொகுதியூடான பயணம் என்பன உதவும். 100 மில்லியன் ஆண்டுகளுக்கு முன்னரே இவ்வகையான உறங்குநிலை விருத்தியடைந்ததாகக் கருதப்படுகின்றது.\nஇவ்வகையான உறங்குநிலை ஒரு தடவை அகற்றப்பட்ட பின்னர், பொதுவாக மீண்டும் ஒரு உறங்குநிலைக்கு விதைகள் போவது சாத்தியமில்லை. உடலியங்கியல் உறங்குநிலை பொறிமுறையில் ஒரு தடவை உறங்குநிலை நீங்கினாலும், சூழல் நிலைமைகள் பாதகமாக இருப்பின், விதையானது மீண்டும் இரண்டாம் உறங்குநிலைக்குச் செல்ல முடியும். ஆனால் இயற்பியல் உறங்குநிலை அகற்றப்பட்டால், ஒரு சில விதைகள் தவிர ஏனையவற்றில் அவ்வாறு இரண்டாம் உறங்குநிலை வருவதில்லை. எனவே இவ்வகையான உறங்குநிலையை நீக்கல், முளைத்தலுக்குச் சாதகமான சூழல் நிலைகளைகளுடன் பொருந்திப் போவது அவசியமாகும். அவ்வாறு பொருத்தமான சந்தர்ப்பத்தில் உறங்குநிலை அகற்றப்பட்டால், விதையானது முளைத்து சரியான முறையில் இனப்பெருக்கம் செய்ய உதவும். \nஇவ்வகையான உறங்குநிலை பூக்கும் தாவரங்களில் பல குடும்பங்களில் காணப்படுகின்றது. வித்துமூடியிலிகளில் இவ்வகை உறங்குநிலை பதிவு செய்யப்படவில்லை.\nவிதையில் காணப்படும் பிரத்தியேகமான அமைப்பான 'நீர் இடைவெளி' என்ற அமைப்பு நீர் உட்புகவிடாத தன்மைக்கு உதவுகின்றது. இந்த நீர் இடைவெளிகள் விதை முதிர்ச்சியின்போது மூடிய நிலைக்கு வந்து, அப்படியே சில காலத்துக்கு மூடியபடி இருப்பதனால், நீர் உட்செல்லலைத் தடுத்து, வித்தை உறங்குநிலையில் வைத்திருக்கும். பின்னர் அவற்றிற்கு சாதகாமன சூழ்நிலைகள் இருக்கும் ஒரு தருணத்தில் நீர் இடைவெளிகள் திறந்து, நீர் உட்புகுதலை அனுமதிக்கையில் உறங்குநிலையை இழந்து முளைத்தலுக்குத் தயாராகும். இத்தகைய நீர் உட்புகவிடாத தன்மையைக்கான நீர் இடைவெளியை ஒத்த வேறு பல அமைப்புக்களும் தாவரங்களில் காணப்படுகின்றது.\n\nSection::::பொறிமுறை உறங்குநிலை.\nவிதையின் உறையானது மிகவும் கடினமாக இருப்பதனால், முளையம் முளைக்கும்போது, அது வெளியேற முடியாத நிலை இருக்குமாயின் அது பொறிமுறை உறங்குநிலை எனப்படும். இது முளையத்தின் குறைவான வளர்ச்சி ஆற்றல் என்னும் உடலிங்கியல் உறங்குநிலையுடன் சேர்த்து அகக்காரணியாலான உறங்குநிலையாகவும் கருதப்படலாம்.\n\nSection::::வேதியியல் உறங்குநிலை.\nமுளையத்தை மூடியிருக்கும் உறையில் காணப்படும் சில வேதிப்பொருட்களின் தாக்கத்தால் விதை முளைக்க முடியாத தன்மையைக் கொண்டிருத்தலாகும். விதைகளை நீரில் ஊறப்போடுவதாலோ, அல்லது நீரில் கழுவுவதாலோ இவ்வகையான வேதியியல் பொருட்கள் கழுவிச் செல்லப்பட்டு, அவற்றின் தாக்கம் நீக்கப்பட்டு, இவ்வகையான உறங்கு நிலையைப் போக்கலாம். இயற்கையில் மழைநீரில் அல்லது உருகிவரும் பனி நீரில் இவ்வகை வேதிப்பொருட்கள் கழுவிச் செல்லப்பட்டு உறங்குநிலை நீங்கலாம்.\n\nSection::::இணைந்த உறங்குநிலை.\nஅகக்காரணிகள், புறக்காரணிகள் இரண்டும் இணைந்து உருவாகும் உறங்குநிலை இணைந்த உறங்குநிலை (Combinational dormancy) எனப்படும். அகக்காரணிகளில் உடலியங்கியல் காரணிகளும், புறக்காரணிகளில் இயற்பியல் காரணிகளும் ஒன்றாக இணைந்து தொழிற்படுவதனால் விதைகள் உறங்குநிலையில் இருக்கலாம். அதாவது கடினமான வித்துறை இருக்கும் அதேவேளை, அவற்றின் முளையம் சில செயல்குறைப்பிகளையும் (inhibitors) கொண்டிருக்கும். \nSection::::இரண்டாம் உறங்குநிலை.\nஉறங்குநிலை அற்ற விதைகளில், அல்லது முதலாம் உறங்குநிலை முடிந்து முளைத்தலுக்குத் தயாராகும் விதைகளில், முளைத்தலுக்குப் பாதகாமான சில சூழல் நிலைகள் ஏற்படும்போது உறங்குநிலை தோன்றுவது இரண்டாம் உறங்குநிலை எனப்படும். இதற்கான பொறிமுறை இன்னமும் சரியாக அறியப்படாவிட்டாலும், முதலுருமென்சவ்விலுள்ள ஏற்பிகளில் (receptors) ஏற்படும் உணர்திறன் இழப்பு காரணமாகலாம் எனக் கருதப்படுகின்றது.\n=உறங்கு நிலையை அகற்றல்=\nவித்துக்கள் பொதுவாக ஒரு குறிப்பிட்ட காலத்தின் பின்னர் உறங்குநிலையிலிருந்து மீண்டு, முளைத்தலுக்கான சாதகமான சூழ்நிலை கிடைக்கையில் முளைக்கும். செயற்கையாக உறங்குநிலையைக் கலைத்து, விதைகளை முளைத்தலுக்குத் தயார்ப்படுத்தவும் முடியும். சில விதைகளுக்கு ஒன்றுக்கு மேற்பட்ட வெவ்வேறு உறங்குநிலை அகற்றும் முறைகள் பயன்படுத்த முடியும். அவற்றில் சிலவற்றைக் கீழே காணலாம்\nSection::::வித்துறை அகற்றல்.\nஉறங்குநிலையானது தடித்த வித்துறையால் ஏற்பட்டிருப்பின் வித்துறை அகற்றல் மூலம் உறங்குநிலையை அகற்றலாம். \n\n\nSection::::ஒளி வழங்கல்.\nஉறங்குநிலையகற்ற ஒளி தேவைப்படும் விதைகளுக்கு ஒளி வழங்கல் மூலம் அவற்றை முளைத்தலுக்குத் தயார்ப்படுத்தலாம்.\n\nSection::::நீரில் கழுவுதல்.\nவேதிப்பொருட்களினால் உறங்குநிலை ஏற்படும் விதைகளை நீர்ல் கழுவுவதால் உறங்குநிலையை அகற்றலாம். \nSection::::வளர்ச்சிச் சீராக்கிகளும், வேறு வேதிப்பொருட்களும்.\nஉறங்குநிலையானது முளைத்தல் செயல்குறைப்பி மூலம் ஏற்பட்டிருப்பின் அதனைச் செயலிழக்க வைக்க வேண்டும்.\n\nஅதற்கு Gibberellins, Cytokinins, Ethylene போன்றவற்றை வழங்குவதன் மூலம் செய்யலாம். சோள விதைகளை 100ppm செறிவுள்ள GA3 கரைசலில் ஊறவிடுவதன் மூலம் அதன் உறங்குநிலையை அகற்றலாம்.\n\nபொட்டாசியம் நைத்திரேட்டு (0.2%), தியோ-யூரியா (0.5 to 3%) போன்றனவும் பரன்ந்தளவில் பயன்படுகின்றன. இந்த முறையில் புல்லரிசி, வாற்கோதுமை, தக்காளி போன்றவற்றின் விதைகள் உறங்குநிலை அகற்றப்படுகின்றன.\n\nபொட்டாசியம் நைத்திரேட்டு (0.2%) அல்லது செறிவு குறைந்த கந்தகக் காடியில் ஊறவிடும்போது நெல் விதைகள் உறங்குநிலையை இழக்கும்.\n\n=உறங்குநிலையற்ற விதைகள்=\n\nசில விதைகள் உறங்குநிலையைக் கொண்டிருப்பதில்லை. ஆனாலும் அவற்றில் சில முளைத்தலுக்கான சாதகமற்ற சூழ்நிலைகளைத் தவிர்ப்பதற்கான சில பொறிமுறைகளைக் கொண்டிருக்கின்றன.\n\nமுளைத்தலுக்கான சூழல் மண்ணில் இருக்காத காலங்களில், அதாவது மண் மிகவும் உலர்வாக இருக்கையில், அல்லது மிகக் குறைந்த வெப்பநிலையைக் கொண்டிருக்கையில் தாவரங்கள் விதைகளை வெளியேற்றும். எனவே அவை இயற்கையாகவே அடுத்த முளைத்தலுக்கான சூழல் வரும்வரை இருந்த பின்னர், பரம்பலுக்குட்பட்டு அல்லது மனிதர்களால் சேகரிக்கப்பட்டு, சரியான சூழலில் முளைக்கத் தயாராகும்.\n\nவேறு சில விதைகள் சதைப்பிடிப்பான பழங்களின் உள்ளாக வைத்திருக்கப்படுவதினால், முளைத்தல் சில காலம் தடுத்து வைக்கப்படும். இதனை வித்தின் உறங்குநிலை என்று அழைக்காமல், வித்தின் ஓய்வு நிலை (seed quiescence) எனக் கொள்ளலாம். வித்தின் ஓய்வுநிலை என்பது, வித்து தனக்கு முளைத்தலுக்கான சாதகமான சூழ்நிலை இல்லாத காரணத்தால், குறுகிய காலத்திற்கு ஒரு ஓய்வுநிலையில் இருத்தலாகும்.\n\nசில காட்டுவகைத் தாவரங்கள் உறங்குநிலை கொண்ட விதைகளைக் கொண்டிருப்பினும், அவற்றிலிருந்து உருவான பயிரிடும்வகைகள் உறங்குநிலையற்ற விதைகளை உருவாக்குபனவாக மாறியுள்ளன. பல தோட்டத் தாவரங்களும் தமக்குத் தேவையான நீர், சாதகமான வெப்பம் கிடைக்கையில் எப்பொழுதும் முளைக்கத் தயாராகும். இந்த இயல்பானது தாவர உற்பத்தியாளர்கள், தோட்டக்கலை செய்பவர்களின் தொடர்ந்த சந்ததியூடான தேர்வினால் ஏற்பட்டதாகும்.\n\nஇவை தவிர, சில அலையாத்திக்காட்டு அல்லது சதுப்புநிலக்காட்டு வகைத் தாவரங்களின் விதைகள், அவற்றின் உறங்குநிலையற்ற தன்மையால், தாய்த் தாவரத்தில் இருக்கும்போதே முளைக்கத் தொடங்கிவிடும். அவை பெரிய, பாரமான வேர்களை உற்பத்தி செய்து, நாற்று விழும்போது உறுதியாக வேரூன்ற உதவும்.\n\n=ஆதாரங்கள்=\n"}
{"id": "89623", "url": "https://ta.wikipedia.org/wiki?curid=89623", "title": "நாற்று", "text": "நாற்று\n\nநாற்று என்பது தாவரங்களில், அவற்றின் விதைகளிலிருக்கும், முளையத்திலிருந்து, முளைத்தல் என்னும் செயல்முறை மூலம், வெளியே வரும் இளம்தாவரமாகும். நாற்றின் விருத்தியானது முளைத்தலில் ஆரம்பிக்கும். நாற்றானது மூன்று முக்கிய பகுதிகளைக் கொண்டிருக்கும். அவையாவன: முளைவேர் (radicle), வித்திலைக்கீழ்த்தண்டு (hypocotyl), வித்திலை (cotyledons). \nபூக்கும் தாவரங்களின் இரு பெரும் பிரிவுகளான ஒருவித்திலைத் தாவரம், இருவித்திலைத் தாவரம் ஆகியனவற்றின் நாற்றுக்கள் அமைப்பில் வேறுபாட்டைக் காட்டும். ஒருவித்திலைத் தாவரங்களின் நாற்றில் ஒரேயொரு நீண்ட கத்தி போன்ற அமைப்பைக் கொண்ட வித்திலையும், இருவித்திலைத் தாவரங்களின் நாற்றில் இரண்டு வட்டமான வித்திலைகளும் உருவாகும். வித்துமூடியிலித் தாவரங்கள் பலவேறுபட்ட நாற்றுக்களைக் கொண்டிருக்கும். உதாரணமாக பைன் தாவரத்தின் நாற்றில் எட்டு நீண்ட வித்திலைகள் உருவாகும். ஒரு சில பூக்கும் தாவரங்கள் வித்திலைகள் எதுவுமற்றதாகவும் இருக்கும். அவை வித்திலையற்ற தாவரம் எனப்படும்.\n\nதாவர நாற்றுக்கள் விசேட பராமரிப்புகளுடன் வளர்க்கப்படும் இடம் நாற்றுமேடை (Nursery) எனப்படும்.\n\nSection::::முளைத்தலும், ஆரம்ப நாற்று விருத்தி நிலையும்.\nமுளைத்தலின்போது, தாவர வித்தின் பாதுகாப்பான கவசத்தை அல்லது உறையை விட்டு, முதலில் முளை வேரும், அதைத் தொடர்ந்து வித்திலைகளும் இளம் தாவரமாக வெளி வரும். பொதுவாக கல அல்லது உயிரணு விரிவாக்கம் மூலம் முளை வேரானது புவியீர்ப்பை நோக்கியும், வித்திலைக்கீழ்த்தண்டானது புவியீர்ப்புக்கு எதிர்த் திசையை நோக்கியும் வளர ஆரம்பிக்கும். அப்படி வளர்கையில் வித்தைலை நிலத்திற்கு மேலாக தள்ளப்பட்டு வெளியே வரும்.\n\nஒருவித்திலை, இருவித்திலைத் தாவரங்களினதும், வித்துமூடியிலித் தாவரங்களினதும் நாற்றுக்கள் வேறுபட்ட தோற்றங்களைக் கொண்டிருக்கும். முளைத்தல் செயல்முறையிலும் வேறுபாடுகள் உண்டு.\n\nSection::::பிந்திய விருத்திநிலை.\nஆரம்பத்தில் விதையில் சேமிக்கப்பட்டுள்ள ஆற்றலானது தாவரத்தின் விருத்திக்கு பயன்படும். நாற்Ril இலைகள் விருத்தியடைந்து, அவை ஒளியைப் பெற்று, ஒளிச்சேர்க்கை செய்ய ஆரம்பிக்கையில், சேமிப்பில் தங்கியிராது, தனக்குத் தேவையான ஆற்றலைத் தானே உருவாக்கிக் கொள்ளும். நாற்றின் பிந்திய விருத்திநிலையில், உச்சிப்பிரியிழையம் கலப்பிரிவுக்கு உட்பட்டு வளர ஆரம்பிக்கையில், உண்மையான வேர், தண்டு என்பன விருத்தியடைய ஆரம்பிக்கும். உண்மையான இலைகள் ஒவ்வொரு தாவர் வகைக்கும் ஏற்ற தனித்துவமான இலை வடிவத்தைக் கொண்டு உருவாகும். இவை யாவும் விருத்தியடைய ஆரம்பித்த பின்னர் வித்திலைகள் தாவரத்திலிருந்து விடுபட்டு விழுந்து விடும்.\n\nSection::::நோய், தீங்குயிர் தாக்கம்.\nநாற்றுக்கள், வளர்ந்த தாவரங்களைவிட தீங்குயிர், நோய்த் தாக்கங்களுக்குட்படும்போது, அவற்றினால் இலகுவில் பாதிப்படையக் கூடியனவாக இருப்பதுடன், பாதிப்பின்போது அவற்றின் இறப்பு வீதமும் அதிகமாக இருக்கின்றது.\n"}
{"id": "89634", "url": "https://ta.wikipedia.org/wiki?curid=89634", "title": "நவம்பர் 2010", "text": "நவம்பர் 2010\n\nநவம்பர் 2010, ஒரு திங்கட்கிழமை ஆரம்பித்து 30 நாட்களின் பின்னர் ஒரு செவ்வாய்க்கிழமை முடிவடைகிறது. தமிழ் நாட்காட்டியின் படி கார்த்திகை மாதம் நவம்பர் 17, புதன்கிழமை தொடங்கி, டிசம்பர் 15 புதன்கிழமை முடிவடையும்.\n\n"}
{"id": "89640", "url": "https://ta.wikipedia.org/wiki?curid=89640", "title": "நிர்மலா (திரைப்படம்)", "text": "நிர்மலா (திரைப்படம்)\n\nநிர்மலா இலங்கையில் தயாரித்து வெளியிடப்பட்ட தமிழ்த் திரைப்படம். இத்திரைப்படம் 1968 ஆம் ஆண்டு சூலை 15 இல் வெளியிடப்பட்டது. ஏ. ரகுநாதனின் தயாரிப்பில் வெளியான இத்திரைப்படத்தை அருமைநாயகம் என்பவர் நெறிப்படுத்தினார்.\n\nபாடல்களுக்கான இசையை திருமலை பத்மநாதன் அமைத்திருந்தார். பாடல்களை முருகையன், சில்லையூர் செல்வராஜன் ஆகியோர் எழுதியிருந்தனர். நிர்மலா படத்தில் வரும் \"கண்மணி ஆடவா\" என்ற பாடல் பல ஆண்டுகளாக இலங்கை வானொலியில் ஒலிபரப்பப்பட்ட புகழ்பெற்ற பாடல் ஆகும்.\n\n"}
{"id": "89641", "url": "https://ta.wikipedia.org/wiki?curid=89641", "title": "இருள்", "text": "இருள்\n\nஇருள் (\"dark\") அல்லது இருள்மை (\"darkness\") எனப்படுவது ஒளிர்வு (\"bright\") அல்லது ஒளிர்மை (\"brightness\") கொண்ட நிலைக்கு முரண்பாடான எதிர்ப்பதமாகவும், கண்ணுக்குப் புலப்படக்கூடிய ஒளி அற்ற நிலையாகவும் இருக்கின்றது. நிறவெளியில் இது கறுப்பு நிறத்தைக் காட்டுகிறது. ஒளியற்ற சூழலில் கண்ணிலுள்ள உயிரணுக்கள் தூண்டப்படுவதில்லை. அதனால் ஒளிவாங்கும் உயிரணுக்களால் பொருட்களிலிருந்து பெறப்படும் அலைநீளம், அதிர்வெண் போன்றவற்றை வேறுபடுத்தி அறிய முடியாது போகின்றது. இதனால் நிறமற்றதன்மை அல்லது கறுப்பு நிறம் தோன்றுகிறது.\n\nஇருள் என்பது அறிவியல்துறையில் நேரடியான பொருளையும், கவிதை, ஓவியக் கலை போன்ற கலாச்சாரம் தொடர்பான விடயங்களில் தமக்கேயுரிய பொருட்களையும் காட்டி நிற்கும்.\n\nSection::::அறிவியல்.\nஇருண்ட பொருட்கள் ஒளியன்களை (Photons) தமக்குள் உறிஞ்சிக் கொள்வதனால், ஏனைய பொருட்களைவிட தெளிவற்றவையாக அல்லது மங்கியவையாகத் தோற்றமளிக்கும். உதாரணமாக கறுப்புப் பொருள் ஒன்று ஒளிக்கதிர்களிலுள்ள ஒளியன்களை தெறிக்கச் செய்யாமல் தமக்குள் உறிஞ்சி விடுவதனால், இருண்டவையாகத் தோன்றும் அதேவேளையில், வெள்ளை நிறப் பொருளானது, கண்ணுக்குப் புலப்படக் கூடிய ஒளிக்கதிர்களை தெறிக்கச் செய்வதனால் ஒளிர்மை நிறைந்ததாகத் தோற்றமளிக்கும்.\nஇருப்பினும் ஒளியானது ஒரு குறிப்பிட்ட எல்லக்குட்பட்டே உறிஞ்சப்பட முடியும். ஒளி போன்ற ஆற்றல்கள் உருவாக்கப்படவோ, அழிக்கப்படவோ முடியாதவை. ஒரு ஆற்றலை இன்னொரு ஆற்றலாக மாற்றப்படவே முடியும். அனேகமாக பொருட்களால் உறிஞ்சப்படும் கண்ணுக்குப் புலனாகும் ஒளியானது, மீண்டும் பொருட்களில் இருந்து அகச்சிவப்புக் கதிர்களாக வெளியேற்றப்படும். எனவே எந்த ஒரு பொருளும் இருண்டதாகத் தோற்றம் கொடுப்பினும், மனிதக் கண்களுக்குத் தெரிய முடியாத குறிப்பிட்ட ஒளிர்மை நிலையைக் கொண்டதாகவே இருக்கும். இதனால் இருள் என்பது ஒரு சார்பான நிலை மட்டுமே என அறியலாம்.\nஇருண்ட இடங்களில் ஒளிப்பற்றாக்குறை இருப்பதனால் பொருட்கள் கண்களுக்குத் தெளிவாகத் தெரிவதில்லை. ஒளிக்கும், இருளுக்கும் மாற்றி மாற்றி வெளிப்படுத்தப் படுவதனால், இருளுக்கான பல இசைவாக்க கூர்ப்பு இயல்புகள் தோன்றின. மனிதன் போன்ற முதுகெலும்பிகள் இருண்ட பகுதியினுள் செல்கையில், அவற்றின் விழித்திரைப் படலம் விரிவடைந்து, அதிகளவு ஒளிக்கதிர்களை உட்செல்ல அனுமதித்து இரவுப் பார்வைக்குத் தயாராக்கும்.\n\nSection::::கலாச்சாரம்.\nஅனேகமான கலாச்சாரங்களில் இருண்ட ஆடைகள் அணிவது துக்கத்தின் அடையாளமாகப் பார்க்கப்படுகிறது. சமயம் தொடர்பான கருத்துக்களிலும் இருளானது தீவினையைக் குறிக்க பயன்படுத்தப்பட்டிருக்கிறது.\n\nSection::::கவிதை.\nஇருளானது கவிதைத்துவமாக சொல்லப்படும்போது நிழல், தீவினை, மன அழுத்தம் என்பவற்றைக் குறிக்கும்.\nஇலக்கியங்களில் இருள் என்ற சொல் ஒரு அடையாளமாகப் பயன்படுத்தப்பட்டுள்ளது. வில்லியம் சேக்சுபியர் சாத்தான் என்னும் ஒரு கதாபாத்திரத்துக்கு 'இருளின் இளவரசன்' எனப் பெயரிடுகிறார்.\n\nSection::::ஓவியம்.\nஒளியை தீர்க்கமாகக் காட்டுவதற்காகவும், ஒளியுடன் முரண்பட்டு தெரிவதற்காகவும் ஓவியத்தில் இருண்ட பகுதிகள் பயன்படுத்தப்படுகின்றன. நிறங்கள் கலக்கப்பட்டு கறுப்பு நிறம் பெறப்படும்.\n\n"}
{"id": "89675", "url": "https://ta.wikipedia.org/wiki?curid=89675", "title": "இந்திய கனநீர் வாரியம்", "text": "இந்திய கனநீர் வாரியம்\n\nஇந்திய நடுவண் அரசின் அணுசக்தித்துறையின் கீழ் கனநீர் வாரியம் செயல்படுகிறது. அணுமின் நிலையங்களிலும் அணு ஆராய்ச்சி மையங்களிலும் கனநீர் (D2O) மட்டுப்படுத்தியாக அல்லது தணிப்பியாகவும், குளிராக்குதிரவமாகவும் அதிக அளவில் தேவைப்படுகிறது. இத்தேவையைப் பூர்த்தி செய்வதற்காகவே கனநீர் வாரியம் அமைக்கப்பெற்றது. உலகில் கனநீர் உற்பத்தியில் இந்தியா தற்பொழுது இரண்டாவது இடத்தை பிடித்துள்ளது.\n\n1960 ஆம் ஆண்டுகளில், மும்பையில் செயல்பட்ட பாபா அணு ஆராய்ச்சி மையம் தீவிரமாக கனநீர் ஆராய்ச்சியில் ஈடுபட்டது. அதே நேரத்தில் 1962 ஆம் ஆண்டில் இந்திய அணுசக்தித்துறை இந்தியாவின் முதல் கனநீர் ஆலையை பஞ்சாப் மாநிலத்தில், நங்கலில் அமைந்த தேசிய உரத் தொழிற்சாலையின் வளாகத்தில் நிறுவியது. இந்த ஆலையின் பங்குகளைத் தனியாருக்கு விற்றதால் பாதுகாப்பு கருதி இந்த கனநீர் ஆலையைப் பிரித்தெடுக்க வேண்டியதாயிற்று. அது வரை இந்த ஆலையை உரத்தொழிற்சாலையின் பணியாளர்கள் செயல்படுத்தி வந்தனர். கனநீரின் உற்பத்தித்தரத்தை அணு சக்தித்துறை உறுதியளித்து வந்தது.\n\nதற்பொழுது கனநீர் வாரியம் இந்தியாவில் வெவ்வேறிடங்களில் அமைந்த ஏழு கனநீர் ஆலைகளை செயல்படுத்தி வருகிறது. அவை பரோடா, ஹஜீரா, கோட்டா, மனகுரு, தால்செர், தால், தூத்துக்குடி ஆகிய இடங்களில் அமைந்துள்ளது.\n"}
{"id": "89677", "url": "https://ta.wikipedia.org/wiki?curid=89677", "title": "கனநீர் ஆலை, பரோடா", "text": "கனநீர் ஆலை, பரோடா\n\nபரோடாவில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. அணுமின் நிலையங்களிலும், அணு ஆராய்ச்சி மையங்களிலும் கனநீர் அதிக அளவில் தேவைப்படுகிறது. வளர்ந்து வரும் இதற்கான தேவைகளையும், வழங்கு முறையையும் ஒருங்கிணைக்கும் நோக்குடன் இந்தியாவில் கனநீர் வாரியம் இந்திய அணு சக்தித்துறையின் கீழ் அமைக்கப்பெற்றது. இந்த வாரியம் இந்தியாவில் முதன்முதலாக குஜராத் மாநிலத்தில் பரோடாவில் செயல்பட்டுவரும் குஜராத் உரத் தொழிற்சாலையின் (GSFC) வளாகத்தில் அமைத்தது.\n\nபரோடாவில் அமைந்த கனநீர் ஆலை அம்மோனியா-ஐதரசன் பரிமாற்றத்தை அடிப்படையாகக் கொண்ட ஒற்றை வெப்ப பதனிடும் செய்முறையில் செயல்படுவதாகும். குஜராத் மாநில உர-ரசாயனத் தயாரிப்பு நிறுவனம் அம்மோனியா தயாரிக்கும் முறையை குறைந்த அழுத்தத்துடன் செயல் படும் செய்முறைக்கு மாற்றியமைத்ததன் விளைவால், இந்த கனநீர் ஆலையின் பணிகளை தற்காலிகமாக கைவிட வேண்டிய கட்டாயம் ஏற்பட்டது. அது வரை டியூட்டிரியம் தேவைகள் அம்மோனியாவை பிரித்தெடுக்கும் முறையில் கிடைக்கப்பெற்றது. பிறகு இந்திய வல்லுனர்கள் இந்த செய்முறையை மாற்றியமைத்து டியூட்டிரியம் தேவைகளை ஆலையின் பயன்படுத்தும் நீரில் இருந்தே பிரித்தெடுக்கும் முறையை கையாண்டு வெற்றி அடைந்தனர். அதனால் அம்மோனியா ஒரு சுமைகாவிவாயுவாக மட்டுமே தற்பொழுது பயன்படுகிறது. இப்படியாக உரத் தொழிற்சாலையின் பங்கில்லாமலேயே இந்த கனநீர் ஆலையை செயல் படுத்தும் தொழில் நுட்பத்தை இந்தியர்கள் பயன்படுத்துவதில் வெற்றி கண்டனர்.\n"}
{"id": "89678", "url": "https://ta.wikipedia.org/wiki?curid=89678", "title": "கனநீர் ஆலை, தூத்துக்குடி", "text": "கனநீர் ஆலை, தூத்துக்குடி\n\nதூத்துக்குடியில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. தூத்துக்குடியில் இருந்து 15 கிலோ மீட்டர் தொலைவில் அமைந்த இந்த கனநீர் ஆலை பரோடாவில் உள்ளது போலவே அம்மோனியா-ஐதரசன் பரிமாற்றத்தை அடிப்படையாகக் கொண்ட ஒற்றை வெப்பப் பதனிடும் செய்முறையில் செயல்படும் இரண்டாவது ஆலையாகும்.\n"}
{"id": "89679", "url": "https://ta.wikipedia.org/wiki?curid=89679", "title": "கனநீர் ஆலை, ஹஜீரா", "text": "கனநீர் ஆலை, ஹஜீரா\n\nஇந்திய அணுசக்தித் துறையின் கீழ் செயல்படும் கனநீர் வாரியம் இரண்டாவதாக குஜராத் மாநிலத்தில் ஹஜீராவில் கனநீர் ஆலையை அமைத்தது. இதன் செய்முறை செறிவூட்டிய டியூட்டிரியம் தனிமம் கலந்த அம்மோனியாவிலிருந்து அதனை பிரித்தடுக்கும் முறையை சார்ந்ததாகும்.\n\nஹஜீராவில் செயல்படும் கனநீர் ஆலை பரோடா ஆலையில் முதன் முதலில் பயன்படுத்திய செய்முறையைத் தழுவி இருந்தாலும், இதில் வெளிநாட்டினரின் தொழில் நுட்பப் பங்கேற்பு இல்லாததாகும். சூரத்திலிருந்து சுமார் 16 கிலோமீட்டர் தொலைவில் ஹஜீராவின் ஆலை அமைந்துள்ளது. இத்திட்டம் 1986 ஆம் ஆண்டில் துவங்கியது. 1991 ஆம் ஆண்டின் பிப்ரவரி மாதம் முதல் கனநீர் தயாரித்து வழங்கி வருகிறது.\n"}
{"id": "89680", "url": "https://ta.wikipedia.org/wiki?curid=89680", "title": "கனநீர் ஆலை, கோட்டா", "text": "கனநீர் ஆலை, கோட்டா\n\nகோட்டாவில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று. கனநீர் வாரியம் ராஜஸ்தான் மாநிலத்தில் கோட்டாவில் இந்தியாவின் மூன்றாவது கனநீர் ஆலையை அமைத்தது. இவ்வாலையில் 1985 ஆண்டு ஏப்ரல் மாதம் முதல் நாள் அன்று வணிக முறையில் உற்பத்தி துவங்கியது. இந்த அலையை நிறுவ ஆன முதலீடு ரூபாய் 7730 இலட்சம் ஆகும்.\n\nகோட்டாவில் அமைந்துள்ள கனநீர் ஆலை முழுக்க முழுக்க இந்திய அறிவியல் வல்லுனர்களின் தொழில் நுட்பத்தின் அடிப்படையில், H2S-H20, அதாவது நீர்-ஐதரசன் சல்பைட்டு பரிமாற்றத்தை அடிப்படையாகக் கொண்ட, இரு முறை வெப்ப பதனீட்டு முறையில் செயல்படுவதாகும். ராஜஸ்தான் அணுமின் நிலையத்திற்கு அருகாமையில் செயல்படும் இவ்வாலையில் இருந்து தயாரித்த கனநீர் இந்த அணுமின் நிலையத்தில் பயன்படுகிறது. ராணா பிரதாப் ஏரியில் இருந்து தூய்மைப்படுத்திய நீரும் இங்கு கலந்து D20 வுடன் பயன்படுகிறது.\n"}
{"id": "89681", "url": "https://ta.wikipedia.org/wiki?curid=89681", "title": "கனநீர் ஆலை, மனகுரு", "text": "கனநீர் ஆலை, மனகுரு\n\nஆந்திரப் பிரதேசத்தில் மனகுருவில் என்ற இடத்தில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று.\n\nஆந்திரப் பிரதேசத்தில் மனகுருவில் அமைந்த கனநீர் ஆலையும் H2S-H20, அதாவது நீர்-ஐதரசன் சல்பைட்டு பரிமாற்றத்தை அடிப்படையாகக் கொண்ட, இரு முறை வெப்ப பதனீட்டு முறையில், இந்திய தொழில் நுட்பத்தை பயன்படுத்தும் இரண்டாவது ஆலையாகும். சிங்கரேணி கரிச்சுரங்கத்தின் அருகிலும், கோதாவரி ஆற்றின் அருகிலும், மனகுரு அமைந்தது இந்த இடத்தை தெரிவு செய்வதற்கு காரணமாக அமைந்தது. இந்த ஆலை 1991 ஆம் ஆண்டு டிசம்பர் மாதத்தில் உற்பத்தியைத் துவங்கியது, இவ்வாலையை அமைப்பதற்கான செலவு ரூபாய் 647.28 கோடியாகும்.\n"}
{"id": "89683", "url": "https://ta.wikipedia.org/wiki?curid=89683", "title": "கனநீர் ஆலை, தால்செர்", "text": "கனநீர் ஆலை, தால்செர்\n\nகனநீர் ஆலை, தால்செர் (Heavy Water Plant, Talcher) என்பது இந்திய அணுசக்தித் துறையின் கனநீர் ஆலைகளுள் ஒன்று. தால்செர், இந்தியாவில் உள்ள ஒரிசா மாநிலத்தின் புவனேசுவரில் இருந்து சுமார் 150 கிலோ மீட்டர் தொலைவில் உள்ளது. இங்கு இந்திய கனநீர் வாரியம் ஒரிசாவின் முதல் கனநீர் ஆலையை இந்திய ரூபாய் 73.83 கோடி முதலீட்டில் அமைத்தது. இது அம்மோனியா-ஐதரசன் பரிமாற்றத்தை அடிப்படையாகக் கொண்டு இரட்டை வெப்ப பதனிடும் செய்முறையில் செயல்படுவதாகும். உலகிலேயே இம்முறையில் செயல்படும் ஒரே கனநீர் ஆலை இதுவேயாகும். இத்திட்டப் பணிகள் 1972 ஆம் ஆண்டில் தொடங்கினாலும், கனநீர் உற்பத்தி 1985 ஆம் ஆண்டில் தான் துவங்கியது. 1994 ஆம் ஆண்டு சில காரணங்களால் ஆலையின் பணிகள் தடைபட்டாலும், ஆலை மீண்டும் விரைவில் செயல்படத்துவங்கியது.\n"}
{"id": "89684", "url": "https://ta.wikipedia.org/wiki?curid=89684", "title": "கனநீர் ஆலை, தால்", "text": "கனநீர் ஆலை, தால்\n\nமகாராட்டிரத்தில் தால் என்ற இடத்தில் உள்ள கனநீர் ஆலை, இந்திய கனநீர் வாரியத்தால் இயக்கப்படும் ஏழு கனநீர் ஆலைகளுள் ஒன்று.\n\nதால் கனநீர் ஆலை மகாராட்டிரத்தில் உள்ள தால்-வைஷெட் கிராமத்தின் அருகாமையில் நிலைகொண்டுள்ளது. இவ்விடம் மும்பையில் இருந்து சுமார் 100 கிலோ மீட்டர் தொலைவில், ரைகத் மாவட்டத்தில் அமைந்துள்ளது. இரண்டாம் தலைமுறை வகையான இந்தியத் தொழில் நுட்பத்தை அடிப்படையாகக் கொண்டு, இத்திட்டப் பணிகள் 1982 ஆம் ஆண்டில் தொடங்கியது என்றாலும், கனநீர் உற்பத்தி 1985 ஆம் ஆண்டு முதல் வெகுசீக்கிரமாகவே துவங்கப்பெற்றது.\n"}
{"id": "89691", "url": "https://ta.wikipedia.org/wiki?curid=89691", "title": "துன்னாலை", "text": "துன்னாலை\n\nதுன்னாலை இலங்கையின் வடபகுதியில் யாழ் மாவட்டத்தில் பருத்தித்துறைக்கும் தொண்டமன் ஆற்றுக்கும் அருகாக அமைந்துள்ள சிறிய கிராமமாகும்.இது துன்னையம்பதி எனவும் அழைக்கப்படும். புகழ் பெற்ற விஷ்ணு ஆலயமான வல்லிபுர ஆழ்வார் ஆலயம் இங்கு அமைந்துள்ளது. இக்கிராமத்திற்கு அருகாக பாயும் தொண்டமன் ஆற்றங்கரையில் புகழ் பெற்ற செல்வச்சந்நிதி முருகன் ஆலயம் அமைந்துள்ளது.\n\nதமிழ் பேசும் மக்கள் இங்கு வாழ்கின்றனர். இவர்கள் சைவ, கிறிஸ்தவ சமயங்களை கடைபிடிக்கின்றனர். விவசாயம் இவர்களின் பிரதான தொழிலாகும். இங்கு பனை மரங்கள் அதிகளவில் காணப்படுகிறது. மந்திகை அரசினர் ஆதார வைத்தியசாலை அருகில் அமைந்துள்ளது.\n"}
{"id": "89694", "url": "https://ta.wikipedia.org/wiki?curid=89694", "title": "செலான் வங்கி", "text": "செலான் வங்கி\n\nசெலான் வங்கி PLC (Seylan Bank PLC) இலங்கையில் வங்கிச் சேவையில் ஈடுபடும் தனியார் வணிகவங்கிகளில் ஒன்றாகும்.இது ஒர் பொறுப்பு வரையறுக்கப்பட்ட தனியார் நிறுவனமாகும்.இலங்கை முழுமைக்குமாக 114 ற்கு மேற்பட்ட கிளைகளையும்,4000 அதிகமான பணியாளர்களையும் இந் நிறுவனம் கொண்டுள்ளது.28 ஆகஸ்ட்,1987 ல் ஆரம்பிக்கப்பட்டது. \n\n\n\n"}
{"id": "89695", "url": "https://ta.wikipedia.org/wiki?curid=89695", "title": "ஒளிர்மை", "text": "ஒளிர்மை\n\nஒளிர்மை என்பது அலகு நேரத்தில் விண்மீன்களோ அல்லது பால்வெளிகளோ வெளியிடக்கூடிய ஒள்யாற்றல் ஆகும். ஒளியைக் கதிர்வீசக் கூடிய அல்லது ஒளியைப் பெற்று தெறிப்படையச் செய்யக் கூடிய ஒரு வாயிலில் இருந்து அலகு நேரத்தில் வெளிவரும் ஒளியாற்றல் அளவாகும்.. ஒளிர்வுள்ள பொருட்களிலிருந்து கிடைக்கும் ஒளியைக் கண்ணால் அல்லது கருவியால் உள்வாங்கும் நேரவீத ஒளியாகும் எனவும் சுருக்கமாகச் சொல்லலாம். குறிப்பிட்ட கதிர்நிரல் இடைவெளியில் இது ஒளிப்பொலிவு எனப்படுகிறது.\n"}
{"id": "89698", "url": "https://ta.wikipedia.org/wiki?curid=89698", "title": "மதுரை பன்னாட்டு வானூர்தி நிலையம்", "text": "மதுரை பன்னாட்டு வானூர்தி நிலையம்\n\nமதுரை பன்னாட்டு வானூர்தி நிலையம் தமிழ்நாட்டில் உள்ள சுங்கத்தீர்வு மற்றும் பன்னாட்டு நிலை பெற்ற வானூர்தி நிலையம் .இது மதுரை மற்றும் தென் தமிழ்நாட்டிற்குத் தனது சேவையை வழங்குகிறது. இந்த வானூர்தி நிலையம் மதுரை தொடருந்து நிலையத்தில் இருந்து சுமார் தொலைவில் நகருக்குத் தெற்கே அமைந்துள்ளது. இந்த வானூர்தி நிலையம் 1957 ஆம் ஆண்டு நிறுவப்பட்டது.\n\nSection::::வரலாறு.\nஇரண்டாம் உலகப் போரின் போது ராணுவ வானூர்தித் தளமாக மதுரை விமானநிலையம் இருந்தது. பின், மதுரையில் இருந்த பிரிட்டன் அதிகாரிகளின் போக்குவரத்திற்கும், அவர்களுக்கு பத்திரிகைகள் எடுத்து வரவும் விமான போக்குவரத்து துவங்கியது. ராணுவ வானூர்தித் தளமாக இருந்த மதுரை வானூர்தி நிலையம், 1960க்கு பின் உள்நாட்டு விமானப் போக்குவரத்திற்கு பயன்படுத்தப்பட்டது. சுதந்திரத்திற்கு பின் இந்தியன் ஏர்லைன்ஸ் வானூர்தி அவ்வப்போது மதுரை வந்து செல்லும். பின்னர் சில ஆண்டுகளில், தினமும் மும்பையிலிருந்து சென்னை வழியாக மதுரை, மீண்டும் அதே வழியில் மும்பைக்கு வானூர்தி சென்றது. இடையில் தனியார் நிறுவனங்கள் சிறிய ரக வானூர்திகளை இயக்கித் தொடர முடியாமல் விட்டு விட்டன.\n\nமதுரையிலிருந்து கொழும்பிற்கு முதலாவது பன்னாட்டு விமான சேவையை செப்டம்பர் 20, 2012 ல் ஸ்பைஸ்ஜெட் நிறுவனம் துவக்கியது.\n\nஸ்பைஸ்ஜெட் நிறுவனம் மதுரையிலிருந்து துபாய்க்கு தனது இரண்டாவது பன்னாட்டு விமான சேவையை நவம்பர் 22, 2013 ல் துவக்கியது.\n\nSection::::பயணிகள் முனையம்.\n129 கோடி செலவில் கட்டப்பட்ட புதிய ஒருங்கிணைந்த பயணிகள் முனையம் 12 செப்டம்பர் 2010 அன்று தொடங்கப்பட்டது. 17,560 சதுர மீட்டர் அளவு கொண்ட இரண்டடுக்கு முனையத்தில் ஒரே நேரத்தில் 500 பயணிகளைக் கையாளும் திறன் கொண்டதாக வடிவமைக்கப்பட்டிருக்கிறது. புதிய முனையத்தின் சில அம்சங்கள் :\n\n\nSection::::வெளியிணைப்புக்கள்.\n•மதுரை வானூர்தி நிலையத்தின் இணையத்தளம்\n"}
{"id": "89699", "url": "https://ta.wikipedia.org/wiki?curid=89699", "title": "செல்வ வரி", "text": "செல்வ வரி\n\nஒருவருடைய வருமானத்தின் மீது விதிக்கப்படும் வரி வருமான வரி. அது போல ஒருவரிடம் இருக்கும் செல்வத்தின் மதிப்பின்மீது விதிக்கப்படும் வரி செல்வ வரி (Wealth Tax) எனப்படுகிறது. ஒவ்வோர் ஆண்டும் மதிப்பீட்டு நாளில் ஒருவர் வைத்திருக்கும் செல்வத்தின் மதிப்பை பொருத்து இந்த வரி விதிக்கப்படுகிறது.மதிப்பீட்டு நாள் என்பது ஒவ்வோர் ஆண்டும் மார்ச்சு 31 ஆம் நாளாகும். மதிப்பீட்டு நாளில் ஒருவருடைய செல்வத்தின் நிகர மதிப்பு ரூபாய் முப்பது இலட்சத்தைத் தாண்டுமெனில் (2010 நிலவரம்) அவர் செல்வவரி செலுத்தவேண்டும். முப்பது இலட்சத்துக்கு மேல் உள்ள தொகையில் ஒரு விழுக்காடு வரியாக செலுத்தப்படவேண்டும். இதன்மீது உபரி வரிகள் எதுவும் செலுத்தப்படவேண்டியதில்லை.\nதனிநபர்கள், ஒன்றுபட்ட இந்து குடும்ப நிறுவனங்கள் மற்றும் கம்பெனிகள் இந்த வரியைச்செலுத்த வேண்டும். பிரிவு 25 இன் கீழ் பதிவு பெற்ற நிறுவனங்கள் சொத்துவரி செலுத்த வேண்டியதில்லை.\nநிகர செல்வ மதிப்பு = மொத்த செல்வம் + செல்வத்துக்கு சமமாகக்கருதப்படுபவை-விலக்கு பெறும் செல்வம் -கடன்கள்\nநிகர செல்வத்தில் சேர்க்கப்பட்டிருக்கும் சொத்துக்களை வாங்குவதற்காக பெறப்பட்டுள்ள கடன்கள் மட்டுமே கழிக்கப்படும். மதிப்பீட்டு நாளன்று உள்ள கடன்களின் மதிப்பே கணக்கில் எடுத்துக்கொள்ளப்படும். \nஇந்தியக்குடிமக்கள் வெளிநாடுகளில் வைத்திருக்கும் செல்வத்தின் மதிப்பும் கணக்கில் எடுத்துக்கொள்ளப்படும். வெளிநாட்டினரைப்பொருத்த வரையில் அவர்கள் இந்தியாவில் வைத்திருக்கும் செல்வம் மட்டுமே கணக்கில் எடுத்துக்கொள்ளப்படும்.\n\nசெல்வ வரியும் சொத்து வரியும் வேறுபட்டவை. வீடு ,கடை போன்ற அசையாச் சொத்துக்களின் மீது சொத்து வரி விதிக்கப்படுகிறது.நகை, வாகனம் போன்ற அசையும் சொத்துக்களின் மீது செல்வ வரி விதிக்கப்படுகிறது.செல்வ வரி , நடுவன் அரசுக்கு செலுத்தப்பட வேண்டும்.\n"}
{"id": "89702", "url": "https://ta.wikipedia.org/wiki?curid=89702", "title": "சேலம் வானூர்தி நிலையம்", "text": "சேலம் வானூர்தி நிலையம்\n\nசேலம் விமான நிலையம் ஓமலூர் அருகே காமலாபுரம் ஊராட்சியில் சேலம் விமான நிலையம் அமைந்துள்ளது. 165 ஏக்கர் பரப்பளவில் உள்ள விமான நிலையத்தை 565 ஏக்கர் பரப்பளவில் விரிவாக்கம் செய்ய உள்ளதாக அரசு அறிவித்துள்ளது.\n\nகடந்த 1993ம் ஆண்டு சேலம் விமான நிலையம் தொடங்கப்பட்டது. எந்த விமான நிறுவனமும் சேவையைத் தொடங்க முன்வராததால் தொடங்கப்பட்டது முதல் விமான நிலையம் காலியாகவே கிடந்தது. ஆரம்பத்தில் என்இபிசி நிறுவனம் தனது சேவையை தொடங்கியது. ஆனால் பயணிகள் சரிவர வராததால் அந்த சேவை நிறுத்தப்பட்டது.\n\nஇதையடுத்து உள்ளூர் தொழில் துறையினர் இந்த விமான நிலையத்திற்கு உயிரூட்டும் முயற்சிகளை தொடர்ந்து மேற்கொண்டு வந்தனர். கடந்த 2006ம் ஆண்டு ஏர் டெக்கான் நிறுவனம் சேலம் விமான நிலையத்திலிருந்து சேவையைத் தொடங்குவதாக அறிவித்தது. ஆனால் உள்ளூர் தொழில்துறையினர் ரூ.90 லட்சம் டெபாசிட் செய்ய வேண்டும் அல்லது 50 சதவீத அளவுக்கு விமான டிக்கெட்கள் விற்பனையாக வேண்டும் என அது உத்தரவாதம் கோரியது.\n\nஇந்த சமயத்தில் ஏர் டெக்கான் நிறுவனம் கிங்பிஷர் நிறுவனத்துடன் இணைக்கப்பட்டது. நீண்ட காலமாக நிலவி வந்த பேச்சுவார்த்தைகளின் விளைவாக கிங்பிஷர் நிறுவனம் தனது விமான சேவையை தொடங்கியது.\nசேலம் விமான நிலையம் அமைக்கப்பட்டு கிட்டத்தட்ட 16 ஆண்டுகள் கழிந்த நிலையில் அங்கு சேலம் - சென்னை இடையிலான விமான சேவையை கிங்பிஷர் நிறுவனம் தொடங்கியது.\nசென்னை – சேலம் இடையிலான பயண நேரம் ஒரு மணி நேரம் ஆகும். சென்னையிலிருந்து இந்த விமானம் பிற்பகல் 2.50க்குக் கிளம்பி, மாலை 3.50 மணிக்கு சேலத்தை சென்றடையும். மறுமார்க்கத்தில், மாலை 4.20 மணிக்கு சேலத்திலிருந்து கிளம்பி மாலை 5.20 மணிக்கு சென்னை அடையும்.\n\nநிர்வாக காரணங்களால் இந்த சேவை மீண்டும் நிறுத்தப்பட்டுவிட்டது. மீண்டும் சென்னை - சேலம் விமான சேவை விரைவில் தொடங்க உள்ளது.\n\nதற்பொழுது கடந்த மார்ச் 25 ம் தேதி முதல் சென்னையிலிருந்து சேலம் மற்றும் சேலத்தில் இருந்து சென்னைக்கு தினசரி விமான சேவை உள்ளது.\n\nவிரைவில் சேலத்திலிருந்து பெங்களூர் மற்றும் பாண்டிச்சேரிக்கு ஏர் ஒடிசா தனது சேவையை தொடங்க உள்ளது.\n\n\nSection::::மேற்கோள்கள்.\nhttps://www.airodisha.com/eng/flight-schedule\n\nhttps://www.dailythanthi.com/News/State/2018/03/26022914/Between-Salem-and-Chennai-Flight-service-back.vpf\n"}
{"id": "89705", "url": "https://ta.wikipedia.org/wiki?curid=89705", "title": "ஈ (எழுத்து)", "text": "ஈ (எழுத்து)\n\nஈ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் நான்காவதாக வைக்கப்பட்டுள்ள எழுத்தும் இதுவே. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை \"ஈகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஈயன்னா\" என்பது வழக்கம்.\n\nSection::::\"ஈ\" யின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஈ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும்\n\nSection::::\"ஈ\" என்ற சொல்.\nதமிழ் எழுத்துக்களில் ஆ, ஈ, கா, கை, கோ, தா, தீ, தை, நீ, பா, பீ, பூ, பை, போ, மா, மை, வா, வை ஆகிய எழுத்துக்கள் தனித்து நின்று ஒரு சொல்லாக அமைகின்றன. இவற்றுள் ஈயும் ஒன்றாகும். ஈ என்ற சொல் ஈ எனப்படும் பூச்சியைக் குறிக்கின்றது.\n\nSection::::இனவெழுத்து.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. \n\n\nSection::::சொல்லில் ஈகாரம் வரும் இடங்கள்.\nதனி ஈ சொற்களில் முதல் எழுத்தாக வரும். க், ச், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஈ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙீ, ஞீ, டீ, ணீ, யீ, ரீ, லீ, ழீ, ளீ றீ, ஆகிய எழுத்துக்கள் சொற்களுக்கு முதலாக வருவது மரபல்ல என்பது தெளிவு. எனினும் தற்காலத்தில், பிற மொழிச் சொற்களையோ பெயர்களையோ தமிழில் எழுதுவோர் சிலர் டீ, ரீ, லீ போன்ற எழுத்துக்களும் சொல் முதலாக வரும்படி எழுதுகிறார்கள். \"டீச்சர்\", \"ரீட்டா\", \"லீவு\" போன்ற சொற்களை இவற்றுக்கு எடுத்துக்காட்டாகக் கொள்ளலாம். ஈகாரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.\n\nSection::::\"ஈ\" யும் மெய்யெழுத்துக்களும்.\nஈ யுடன் மெய்யெழுத்துக்கள் சேர்ந்து ஈகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. . இதனால், ஆகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஈகாரத்தைக் குறிக்கும் சுழியுடன் கூடிய \"விசிறி\" குறியீட்டையும் சேர்த்து எழுதுவது மரபாக உள்ளது. \n18 மெய்யெழுத்துக்களோடும் ஈகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் ஈகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஈகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nஈகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஈகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், [[சிங்களம்}} முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஈகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\n[[படிமம்:Other_Languages-II.jpg|thumb|center|250px]]\n\nSection::::பிரெய்லியில் ஈகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் இரண்டாவது வரிசையில் வலது பக்கப் புள்ளியும், மூன்றாவது வரிசையில் இடது பக்கப் புள்ளியும் புடைத்து இருப்பின் அது ஈ யைக் குறிக்கும். இதை அருகில் உள்ள படம் காட்டுகிறது.\n[[படிமம்:Braille-Uyir-II.jpg|thumb|250px|center|பாரதி பிரெய்லியில் ஈகாரம்]]\n\n\nSection::::உசாத்துணைகள்.\n[[பகுப்பு:தமிழ் எழுத்துக்கள்]]\n[[பகுப்பு:இயங்குபடம் உள்ள கட்டுரைகள்]]\n[[பகுப்பு:ஒலிக்கோப்பு உள்ள கட்டுரைகள்]]"}
{"id": "89711", "url": "https://ta.wikipedia.org/wiki?curid=89711", "title": "ஆஃகன்", "text": "ஆஃகன்\n\nஆஃகன் அல்லது ஆஹன் (\"Aachen\") ஜெர்மனியின் நகரங்களுள் ஒன்று. இது பிரெஞ்சு மொழியில் ஐக்ஸ்-லா-ஷாப்பெல் (\"Aix-la-Chapelle\") என்றும் அழைக்கப்படுகிறது. இது ஜெர்மனியின் வடக்கு ரைன்-வெஸ்ட்ஃபாலியா மாநிலத்தில் அமைந்துள்ளது. பல நூற்றாண்டுகளாக இது, சுற்றுலாப்பயணிகள் வந்து செல்லும் நீரூற்று நகரமாக இயங்கிவந்துள்ளது. ஜெர்மனியின் நகரங்களுள் மேற்கு எல்லையின் மிக அருகே அமைந்துள்ள நகரமிது. பெல்ஜியம் மற்றும் நெதர்லாந்து நாடுகளின் எல்லைகளுக்கு மிக அருகில் அமைந்துள்ளது. ஜெர்மனியின் புகழ்பெற்ற ஆர். டபிள்யூ. டி. ஹெச். ஆஃகன் பல்கலைக்கழகம் இந்நகரில் அமைந்துள்ளது.\n\n"}
{"id": "89712", "url": "https://ta.wikipedia.org/wiki?curid=89712", "title": "ரூர் ஆறு", "text": "ரூர் ஆறு\n\nரூர் (\"Rur\") ஜெர்மனி, நெதர்லாந்து மற்றும் பெல்ஜியம் வழியாகப் பாயும் ஒரு ஆறு. பிரெஞ்சு மொழியில் ரோயர் (Roer) என்றும் வழங்கப்படுகிறது. இது மியூசே ஆற்றின் கிளை ஆறாகும். 90 சதவிகிதம் ஜெர்மனி வழியாகப் பாய்கின்றது.\n"}
{"id": "89713", "url": "https://ta.wikipedia.org/wiki?curid=89713", "title": "மாஸ்ட்ரிக்ட்", "text": "மாஸ்ட்ரிக்ட்\n\nமாசுட்ரிக்ட் அல்லது மாஸ்ட்ரிக்ட் (\"Maastricht\") நெதர்லாந்தில் உள்ள ஒரு நகரம். நெதர்லாந்தின் லிம்பர்க் மாநிலத்தின் தலைநகரான இது, நாட்டின் தென்பகுதியில் அமைந்துள்ளது. இந்நகரம் நெதர்லாந்தின் மிகப்பழமையான நகரங்களுள் ஒன்று. ரோமக் குடியரசின் காலத்திலேயே இங்கு மக்கள் குடியேற்றம் ஆரம்பமாகிவிட்டது. மியூசே ஆற்றின் மீது அமைந்துள்ள இந்நகரம் சுற்றுலாப் பயணிகளிடையே பிரபலமாக உள்ளது. \n\n"}
{"id": "89715", "url": "https://ta.wikipedia.org/wiki?curid=89715", "title": "நாற்றுமேடை", "text": "நாற்றுமேடை\n\nநாற்றுமேடை (Plant nursery) என்பது தாவரங்களின் இளம்பருவமான நாற்று நிலையில் அதிக கவனிப்புத் வழங்கப்பட்டு, அவை தகுந்த வளர்ச்சியடைந்து வருவதற்காக உகந்த சூழ்நிலைகளை வழங்கி, அவற்றின் இலகுவான இனப்பெருக்கத்திற்காக பராமரிக்கும் இடமாகும். இந்த நாற்று மேடையில் உருவாக்கப்படும் நாற்றுக்களிலிருந்து பின்னர் வளர்ந்த தாவரங்களை உருவாக்குவதற்காக நாற்றுநடல் செய்யப்படும். நாற்றுக்களாக இருக்கும் நிலையிலேயே விற்பனைக்கு விடப்படவோ, அல்லது வேறு இடங்களுக்கு எடுத்துச் செல்லப்படவோ முடியும்\n\nஇப்படியான நாற்றுமேடைகளில் வளர்க்கப்படும் நாற்றுக்கள் சிறிய அளவில் பொது மக்களுக்கு சில்லறையாக விற்கப்படும் நோக்கிலோ, அல்லது பெரிய அளவில் வேறு நாற்றுமேடைகளுக்கோ அல்லது வர்த்தக ரீதியான தோட்டங்களை வைத்திருப்பவர்களுக்கோ விற்கப்படக்கூடிய மொத்த விற்பனை நோக்கிலோ வளர்க்கப்படலாம். சில தனியார் நிறுவனங்களில், அல்லது தனியார் தோட்டங்களில் தமது நாற்றுத் தேவையை தாமே பூர்த்தி செய்து கொள்வதற்காகவும் இவ்வாறான நாற்றுமேடைகள் பயன்படுத்தப்படுகின்றன.\nசில நாற்றுமேடைகள் பல்வேறுபட்ட தாவரங்களை இனப்பெருக்கத்துக்கு உட்படுத்தும் நோக்கிலும், வேறு சில பல தாவரங்களை வளர்த்தெடுக்கவும், இன்னும் சில நாற்றுமேடைகள் குறிப்பிட்ட ஒரு தாவரத்திற்காகவோ தயார் செய்யப்பட்டு பராமரிக்கப்பட்டு வருகின்றன.\n\nSection::::நாற்றுமேடை தயாரிப்பு முறை.\nபொதுவாக நவீன நாற்றுமேடைகள் கண்ணாடி அல்லது நெகிழிகளால் ஆன குகைபோன்ற அமைப்பையுடைய பசுமைக்குடில்களில் தயார் செய்யப்படுகின்றன. ஆனாலும் திறந்த வயல்/தோட்ட நிலங்களிலும் நாற்றுமேடைகள் தயாரிக்கப்படுவதுண்டு. நிலத்திலோ, வெவ்வேறு வகையான கொள்கலன்களிலோ நாற்றுக்கள் வளர்க்கப்படலாம். கொள்கலன்களைக் கொண்ட வயல்/தோட்ட நிலங்களிலோ, அல்லது கட்டடங்களிற்குள்ளாகவோ கூட நாற்றுமேடைகள் அமைக்கப்படுவதுண்டு.\n\nசிறிய வீட்டுத் தோட்டம் அமைக்கத் தேவையான நாற்றுக்களைப் பெற வேண்டுமாயின், ஒரு சிறிய கொள்கலனிலேயே கூட நாற்றுமேடையை அமைத்துக் கொள்ளலாம். அதேவேளை, அழிக்கப்பட்ட காடுகளை மீண்டும் காடாக்கல் மூலம் திரும்பப் பெறவோ, அல்லது புதிய காடுகளை உருவாக்கவோ வேண்டுமாயின், பெரிய மரங்களுக்கான நாற்றுமேடை அமைப்பதற்கு பெரிய நிலப்பரப்பை உள்ளடக்கிய இடம் தேவைப்படும்.\n\nநாற்றுமேடைகளில் இளம்தாவரங்களுக்கு மேலதிக கவனிப்பு கொடுக்கப்பட்டு, அவற்றிலிருந்து சிறப்பான, நலம் மிக்க தாவரங்கள் உருவாதல் உறுதிப்படுத்தப்படுகின்றது. பராமரிப்பில் சில தொழில்நுட்ப உதவியுடன் தானியங்கிகளாக அமைக்கப்படுகின்றன. எடுத்துக்காட்டாக, நீர் பாய்ச்சும் இயந்திரங்கள், குறிப்பிட்ட நேரத்தில தாமாகவே இயங்க ஆரம்பித்து, குறிப்பிட்ட நேரத்திற்கு நீர் பாய்ச்சுமாறு அமைக்கப்படுவதுண்டு.\n\nநாற்றுமேடைகளில் கலவிமுறை இனப்பெருக்கத்தால் விளைந்த வித்துக்களை இட்டு முளைக்கவிட்டு நாற்றுக்கள் பெறப்படுவதுண்டு. கலவியற்ற இனப்பெருக்க முறைகள் மூலமும் நாற்று மேடைகள் பராமரிக்கப்படுவதுண்டு. தண்டு ஒட்டல் முறை (Grafting), அல்லது அரும்பொட்டல் முறை (Budding) போன்ற கலவியற்ற இனப்பெருக்கம் மூலம் பல விரும்பப்படும் இயல்புகள் கொண்ட தாவரங்கள் பெறப்படுகின்றன.\n\nநாற்றுமேடை அமைக்கும் முறைகள் பல விதப்படும். இவை தாவர வகை, அவற்றின் இனப்பெருக்க முறை, தேவைப்படும் நாற்றுக்களின் அளவு, கிடைக்கும் இட வசதி, நீர் கிடைக்கும் அளவு போன்ற பல்வேறு காரணிகளில் தங்கியிருக்கும். நாற்றுக்கள் குறிப்பிட்ட அளவு வளர்ந்து, உறுதியானவையாக வந்ததும், அவை வயலிலோ, தோட்டத்திலோ, அவற்றிற்கான இடத்தில் மீள்நடுகை செய்யப்படும். அவ்வாறு மீள்நடுகைக்கான காலம் முன்கூட்டியே தீர்மானிக்கப்பட்டு, அதற்கு ஏற்ப, நாற்றுக்கள் உறுதியானவையாக வருவதற்கான போதியளவு காலம் வழங்கப்பட்டு நாற்றுமேடை தயார் செய்ய்யப்படும்.\n\nSection::::நாற்றுமேடை வகைகள்.\nஅதிகளவு நாற்றுக்கள் தேவைப்படும் வர்த்தக ரீதியான நாற்று உற்பத்தியின் போது அதிக மழைவீழ்ச்சி கிடைக்கும் இடங்களில் உயர் நாற்று மேடையும் குறைந்த மழை வீழ்ச்சி கிடைக்கும் இடங்களில் தாழ் நாற்று மேடையும் அமைக்கலாம்.\n\nSection::::நாற்று மேடை தயாரிக்கும் முறை.\nஇந்த நற்று மேடைப் பாத்திகளில் நாம் மண்ணை 25–30 cm ஆழத்திற்கு புரட்ட வேண்டும்.பின் பாத்தியின் மேல் சேதனப்பசளை மேல் மண் ஆகியவற்றை 1:1 எனும் வீதத்தில் கலந்து பாத்தியின் மேல் 5 cm உயரத்திற்கு இட வேண்டும்.\n\nSection::::நாற்று மேடையில் வித்துகளை இடல்.\nதொற்று நீக்கப்பட்டு தயார்செய்யப்பட்ட நாற்று‌‌‌மேடைகளில் அகலவாக்கில் சால்கள் அமைக்கப்பட்டு அவற்றில் வித்துக்களை இட்டு ஊடகக் கலவையால் மூடவேண்டும்.வித்துக்களுக்கேற்ப நாட்டும ஆழம் தீர்மானிக்கவேண்டும்.\n\n"}
{"id": "89723", "url": "https://ta.wikipedia.org/wiki?curid=89723", "title": "ஜிஎடிட்", "text": "ஜிஎடிட்\n\nஜிஎடிட்(gedit) UTF-8 வடிவத்துடன் ஒத்தியங்கக்கூடிய ஒர் உரை திருத்தி மென்பொருள். இது லினக்ஸ் இயங்குதளத்தில் குனோம் வரைகலை இடைமுகப்பினை தரும் பணிச்சூழலில் பெருமளவில் பயன்படுத்தப்படுகிறது. இதுவே குனோம் பணிசூழலின் இயல்பிருப்பான(default) உரை திருத்தியாகும். மேலும் இது மாக் ஓ.எசு(Mac OS), விண்டோசு(windows) இயங்குதளங்களிலும் இயங்கும். எளிமையை கருத்தில் கொண்டு உருவாக்கப்பட்டிருந்தாலும் ஜிஎடிட்-இல் உள்ள நீட்சிகளை (addons) நிறுவதின் மூலம் இதை ஒரு நிரல் திருத்தியாகவும், மீயுரை திருத்தியாகவும் பயன்படுத்த முடியும். இந்த உரையாவணத் தொகுப்பியானது, உபுண்டு இயக்குதளத்தில் இயல்பிருப்பாகத் தரப்படுகிறது.\n\n"}
{"id": "89726", "url": "https://ta.wikipedia.org/wiki?curid=89726", "title": "பல்ஜ் சண்டை", "text": "பல்ஜ் சண்டை\n\nபல்ஜ் சண்டை (\"Battle of the Bulge\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது ஆர்டென் தாக்குதல் (\"Ardennes Offensive\") மற்றும் வான் ரன்ட்ஸ்டெட் தாக்குதல் (\"Von Rundstedt Offensive\") என்றும் அறியப்படுகிறது. டிசம்பர் 16, 1944 - ஜனவரி 25, 1945 காலகட்டத்தில் நடந்த இத்தாக்குதல் மேற்குப் போர்முனையில் நாசி ஜெர்மனி மேற்கொண்ட இறுதி முக்கிய தாக்குதல் முயற்சியாகும். இத்தாக்குதலில் ஜெர்மானியப்படைகள் ஆண்ட்வெர்ப் துறைமுகத்தைக் கைப்பற்றி நேச நாட்டுப்படைகளை இரு பிளவுகளாகப் பிரிக்க முயன்று தோற்றன.\n\n1944ன் இறுதியில் மேற்கு ஐரோப்பாவின் பெரும் பகுதிகளை நேசநாட்டுப் படைகள் ஜெர்மனியின் ஆக்கிரமிப்பிலிருந்து விடுவித்துவிட்டன. அடுத்து ஜெர்மனியின் பிரதேசங்களைத் தாக்கும் முயற்சி தொடங்கியது. கிழக்குப் போர்முனையிலும் சோவியத் யூனியனின் படைகள் ஜெர்மானியப்படைகளை முறியடித்து வேகமாக முன்னேறி வந்தன. இருமுனைப் போரில் வெகு காலம் தாக்குப்பிடிக்க முடியாதென்பதை உணர்ந்த ஹிட்லர் மேற்குப் போர் முனையில் வேகமாக போரை முடிக்க விரும்பினார். மேற்கத்திய நேச நாடுகள் போரை நிறுத்தி அமைதிப் பேச்சுவார்த்தைக்கு வரவேண்டுமெனில் அவர்களுக்குப் போர்களத்தில் ஒரு பெரும் தோல்வியைக் கொடுக்க வேண்டுமென்று உணர்ந்தார். இதற்காக பல்ஜ் சண்டைக்கான திட்டம் வகுக்கப்பட்டது. \n\nஆர்டென் பகுதியில் தாக்கி நேசநாட்டுப் படைநிலைகளை இரண்டாகப் பிளந்து, ஆண்ட்வெர்ப் துறைமுகத்தைக் கைப்பற்ற வேண்டும். பின்னர் வடக்கு நோக்கி திரும்பி சுற்றி வளைக்கப்பட்ட நான்கு நேசநாட்டு ஆர்மிகளை அழிக்க வேண்டும். இவையே பல்ஜ் சண்டையில் ஜெர்மனியின் இலக்குகள். இவற்றை நிறைவேற்றிவிட்டால், சோர்வடைந்த மேற்கத்திய நாடுகள் போர் போதுமென்று அமைதிப் பேச்சுவார்த்தைக்கு வந்து விடுவார்கள் என்பது ஜெர்மானிய மேல்நிலை உத்தியாளர்களின் கணிப்பு. இதற்கான ஆயத்தங்கள் மிக ரகசியமாக மேற்கொள்ளப்பட்டன. டிசம்பர் 16ல் தொடங்கிய தாக்குதல் மேற்கத்தியப் படைகளை பெரும் அதிர்ச்சிக்கு உள்ளாக்கியது. நேசநாட்டு உளவுத்துறைகள் இப்படி ஒரு தாக்குதல் நிகழும் என்று எச்சரித்திருந்தாலும், தளபதிகள் அதனைப் பொருட்படுத்தாமலிருந்தனர். பனிக்காலத்தில் வானிலை மோசமாக இருந்ததால் நேசநாட்டு வான்படைகள் தங்கள் பலத்தை ஜெர்மானியத் தரைப்படைகள் மீது பிரயோகிக்க முடியவில்லை. ஆரம்பத்தில் ஜெர்மானியப் படைகள் நேசநாட்டு பாதுகாவல் நிலைகளை முறியடித்து வேகமாக முன்னேறின. ஆனால் முக்கிய இலக்கான பாஸ்டோன் நகரை அவைகளால் கைப்பற்ற முடியவில்லை. அவசரமாக போர்முனைக்கு அனுப்பப்பட்ட புதிய நேசநாட்டுத் துணைப்படைகளின் எதிர்த்தாக்குதல், வானிலை சீரடைந்ததால் தொடங்கிய நேசநாட்டு வான்படைத் தாக்குதல் போன்ற காரணங்களால் விரைவில் ஜெர்மானிய முன்னேற்றம் தடைபட்டு அறவே நின்று போனது. 1945 ஜனவரி மாத இறுதிக்குள் ஜெர்மானியர் இச்சண்டையில் கைப்பற்றிய பகுதிகள் அனைத்தும் மீண்டும் நேசநாடுகள் வசமாகின.\n\nமேற்குப் போர்முனையில் ஜெர்மனி மேற்கொண்ட இறுதிப் பெரும் தாக்குதல் இதுவே. இத்தாக்குதலில் ஜெர்மானியப்படைகளுக்கு ஏற்பட்ட பெரும் இழப்புகள் (சுமார் 1,00,000) மேற்குப் போர்முனையின் முக்கியப் படைப்பிரிவுகள் அனைத்தையும் வெகுவாக பலவீனப்படுத்தி விட்டன. மிஞ்சிய படைப்பிரிவுகள் சிக்ஃபிரைட் கோட்டிற்குப் பின் வாங்கின. அமெரிக்கப் படைகளுக்கு இச்சண்டையே இரண்டாம் உலகப்போரில் மிகப்பெரியதும், அதிக அளவில் இழப்புகளை (சுமார் 89,000) ஏற்படுத்திய சண்டையுமாக அமைந்தது. “பல்ஜ்” என்ற ஆங்கில சொல்லுக்கு வீக்கம் என்று பொருள். வரைபடங்களில் நேச நாட்டு படைநிலைகளின் ஊடாக ஜெர்மானியப் படைகளின் முன்னேற்றம் ஒரு வீக்கம் போல காட்சியளித்ததால், மேற்கத்திய ஊடகங்கள் இதனை பல்ஜ் சண்டை என்று அழைக்கத் தொடங்கினர். பிற்காலத்தில் இந்தப் பெயரே நிலைத்து விட்டது.\n\nSection::::பின்புலம்.\n1944 ஜூன் மாதம் ஓவர்லார்ட் நடவடிக்கையின் மூலம் நேசநாட்டுப் படைகள் நான்கு ஆண்டுகளாக ஜெர்மனியால் ஆக்கிரமிக்கப்பட்டிருந்த மேற்கு ஐரோப்பாவைத் தாக்கின. அடுத்த சில மாதங்களில் பிரான்சு, பெல்ஜியம், நெதர்லாந்து போன்ற நாடுகளின் பெரும் பகுதிகள் ஜெர்மானிய ஆக்கிரமிப்பிலிருந்து விடுவிக்கப்பட்டன. நேச நாட்டுத் தளபதிகள் எதிர்பார்த்ததை விட வேகமாக அவர்களது படைகள் முன்னேறியதால் அவற்றுக்கு தளவாடங்களை அனுப்புவதில் பெரும் சிக்கல் ஏற்பட்டது. ஆங்கிலக் கால்வாயில் பல துறைமுகங்கள் ஜெர்மானியர் வசமிருந்ததால் சரக்குப் போக்குவரத்து மந்தமாகவே இருந்தது. ஆண்ட்வெர்ப் மற்றும் மார்சே துறைமுகங்கள் கைப்பற்றப்பட்ட போதும் கூட தளவாடப் போக்குவரத்து மந்தமாகவே இருந்தது. இதனால் 1944ன் இறுதியில் மேற்குப் போர்முனையில் கீழ்நிலை உத்தியளவில் இழுபறி நிலை உருவானது. நெச நாட்டுப் படைகள் ஜெர்மனியின் உள்பிரதேசங்களைத் தாக்கத் தொடங்கியிருந்தாலும் அடுத்த பெரும் தாக்குதல் எங்கு நிகழ்ம் என்பது முடிவாகாமல் இருந்தது.\nஜெர்மானியத் தரப்பில் நிலை மோசமாக இருந்தது. மேற்கு மற்றும் கிழக்குப் போர்முனைகளில் ஏற்பட்ட தொடர் தோல்விகளால், ஜெர்மானிய போர் எந்திரம் வெகுவாகப் பழுதுபட்டிருந்தது. இன்னும் வெகு காலம் இருமுனைப் போரில் தாக்குப்பிடிக்க முடியாது என்பது ஹிட்லருக்கும் அவருடைய தளபதிகளுக்கும் தெளிவானது. இதனால் ஏதேனும் ஒரு முனையில் போரை உடனே முடிவுக்குக் கொண்டு வருவது அவசியமானது. ஹிட்லர் தனது விரோதிகளில் ஜோசப் ஸ்டாலினை முக்கியமானவராகக் கருதியதால், சோவியத் ஒன்றியத்துடன் போரைத் தொடர்வதென்றும், மேற்கத்திய நேச நாடுகளுடன் அமைதி ஒப்பந்தங்கள் செய்து கொள்ளவேண்டுமென்றும் முடிவானது. ஆனால் தொடர் வெற்றிகளைப் பெற்று வரும் நிலையில் மேற்கத்திய நாட்டுத் தலைவர்கள் அமைதிப் பேச்சு வார்த்தைக்கு ஒத்துக்கொள்ள மாட்டார்கள்; அவர்களுக்கு ஒரு பெரும் தோல்வியை அளித்த்தால் பேச்சு வார்த்தைக்கு இணங்குவார்கள் என்று ஹிட்லர் கணக்கிட்டார்.\n\nசெப்டம்பர் மாதம் இத்தாக்குதலுக்கான திட்டமிடும்பணி தொடங்கியது. அமெரிக்கப் படைகளுக்கு போர்த்திறன் குறைவு என்று ஹிட்லர் கருதியால், ஆர்டென் காட்டுப் பகுதியில் பலவீனமாக இருந்த அமெரிக்கப் படைநிலைகளைத் தாக்கி ஊடுருவது என்று முடிவானது. இதன் மூலம் ஆண்ட்வெர்ப் துறைமுகத்தைக் கைப்பற்றி, நேசநாட்டு படைநிலைகளை இரண்டாகப் பிளக்க வேண்டுமென்பது திட்டத்தின் குறிக்கோள். பின்னர் வடக்கு நோக்கி திரும்பி இரண்டுள் ஒரு பிரிவை சுற்றி வளைத்து அதனை அழித்து விடலாம் என்று ஜெர்மானியப் போர்த்தலைமையகம் திட்டமிட்டது. வடக்குப் பிரிவிலுள்ள நான்கு நேச நாட்டு ஆர்மிகளை அழித்துவிட்டால், தோல்வியால் துவண்ட மேற்கத்திய நாடுகள் அமைதிப் பேச்சு வார்த்தைக்கு இணங்கிவிடுவார்கள் என்பது அவர்களது கணக்கு.\n\nபல்ஜ் தாக்குதலுக்கான ஆயத்தங்கள் மிக ரகசியமாக மேற்கொள்ளப்பட்டன. இத்தாக்குதலுக்கு 45 டிவிசன்கள் தேவைப்பட்டாலும், ஆள் பற்றாக்குறையால் 30 டிவிசன்களை மட்டுமே ஜெர்மனியால் இதற்கு பயன்படுத்த முடிந்தது. இவை நான்கு ஆர்மிகளாகப் பிரிக்கப்பட்டிருந்தன. இத்தாக்குதலின் தலைமை தளபதிகளாக ஃபீல்டு மார்ஷல்கள் வால்டர் மோடல் மற்றும் கெர்ட் வான் ரண்ட்ஸ்டெட் ஆகிய இருவரும் நியமிக்கப்பட்டன. தாக்குதல் முழுமையாக வெற்றி பெற நான்கு விஷயங்கள் தேவைப்பட்டன: 1) நேச நாட்டுப் படைகளுக்கு தாக்குதல் முழு அதிர்ச்சியாக அமைய வேண்டும் 2) நேசநாட்டு வான்படைகள் எதிர்த்தாக்குதல் நடத்தாமலிருக்க வானிலை மோசமாக இருக்க வேண்டும் 4) வேகமான முன்னேற்றம் வேண்டும்; தாக்குதல் தொடங்கி நாலாம் நாள் மியூசே ஆற்றைக் கடந்து விட வேண்டும் 5)தாக்குதலுக்குத் தேவைப்படும் எரிபொருளை நேசநாட்டுப் படைகளிடமிருந்தே கைப்பற்றிக் கொள்ள வேண்டும்.\n\nமேற்கில் ஒரு தாக்குதல் நிகழப்போகிறதென்று நேசநாட்டு உளவுத்துறை எச்சரித்தாலும், நேசநாட்டு தளபதிகள் அதனைப் பொருட்படுத்தவில்லை. ஒரு பெரும் தாக்குதலை நிகழ்த்தும் அளவுக்கு ஜெர்மனியிடம் படைபலம் கிடையாது என்று அவர்கள் மெத்தனமாக இருந்து விட்டனர். தாக்குதலுக்கு சாதகமான வானிலை டிசம்பர் மாத மத்தியில் உருவானதால், டிசம்பர் 19ம் தேதி தாக்குதல் தொடங்கியது. மேலும் கிழக்குப் போர்முனையில் சோவியத் படைகளின் குளிகாலத் தாக்குதல் டிசம்பர் 20ம் தேதி தொடங்கும் என்று ஜெர்மானிய உளவுத்துறை கணித்ததால், அதனைத் தாமதப்படுத்த பல்ஜ் தாக்குதலை அதற்கு ஒரு நாள் முன்னர் ஜெர்மானியத் தளபதிகள் தொடங்கினர்.\n\nSection::::சண்டையின் போக்கு.\nபல்ஜ் தாக்குதலுக்கு முன் ஏற்பாடாக ஜெர்மானிய அதிரடிப்படையினர் இரு நடவடிக்கைகளை மேற்கொண்டனர். ஓட்டோ ஸ்கொர்செனியின் தலைமையில் ஒரு குழுவினர் நேச நாட்டுப் படைவீரர்களைப் போல் வேடமிட்டு அமெரிக்கப் படைநிலைகளுக்குப் பின் பெரும் குழப்பத்தை விளைவித்தனர். அமெரிக்க மற்றும் பிரிட்டானிய வீரர்களின் சீருடைகளை அணிந்து கொண்டு அமெரிக்கப் படைநிலைகளை ஊடுருவி சாலை வழிகாட்டிகளை மாற்றிவிடுதல், போக்குவரத்து நெரிசல்களை உண்டாக்குதல், முக்கியமான பாலங்களைக் கைப்பற்றுதல் போன்ற வேலைகளைச் செய்தனர். இன்னொரு நடவடிக்கையில் மால்மெடியிலுள்ள முக்கிய பாலமொன்றை ஜெர்மானிய வான்குடை வீரர்கள் கைப்பற்ற முயன்றனர். \nடிசம்பர் 16, காலை 5.30 மணியளவில் பெரும் பீரங்கித் தாக்குதலுடன் பல்ஜ் சண்டை ஆரம்பமாகியது. களத்தின் வடபகுதியில் ஜெனரல் செப்ப் டைட்ரிக் தலைமையிலான 6வது எஸ். எஸ் பான்சர் (கவச) ஆர்மி லீஜ் நகரை நோக்கி முன்னேறத் தொடங்கியது. மத்தியில் வான் மாண்ட்டூஃபலின் தலைமையிலான 5வது பான்சர் ஆர்மி பாஸ்டோன் நகரை நோக்கியும் தெற்கில் எரிக் பிராண்டன்பெர்கரின் 7வது ஆர்மி லம்சம்பர்கை நோக்கியும் முன்னேறத் தொடங்கின. ஆரம்பத்தில் கடுமையான வானிலையும், அமெரிக்கப்படைகளில் நிலவிய குழப்பமும் ஜெர்மானியருக்குச் சாதகமாக அமைந்தன. இரு நாட்களுக்கு ஜெர்மானிய முன்னேற்றம் திட்டமிட்டபடி நடந்தது. ஆனால், நாட்கள் செல்லச் செல்ல, அமெரிக்க எதிர்ப்பு வலுக்கத் தொடங்கியது. சுதாரித்துக்கொண்ட நேசநாட்டுத் தளபதிகள் பல்ஜ் போர்முனைக்குப் புதிய இருப்புப் படைபிரிவுகளை அனுப்பத் தொடங்கினர். வடக்கில் டைட்ரிக்கின் படைகள் விரைவில் முடக்கப்பட்டன. மத்தியப் பகுதியில் மாண்டூஃபலின் படைகள் டிசம்பர் 21ல் சென் வித் நகரைக் கைப்பற்றின. அதே நாள் பாஸ்டோன் நகரை அடைந்து முற்றுகையிட்டன. பெல்ஜியத்தின் மேற்குப்பகுதிக்குச் செல்லும் சாலைகளின் சங்கமத்தில் பாஸ்டோன் இருந்ததால், பல்ஜ் தாக்குதலின் வெற்றிக்கு அதனைக் கைப்பற்றுவது மிக அவசியமாக இருந்தது. ஆனால் பாஸ்டோன் நகரில் இருந்த அமெரிக்க 101வது வான்குடை டிவிசனின் படைவீரர்கள் நகரம் ஜெர்மானியர் வசமாகாமல் காப்பாற்றிவிட்டனர். வடக்கிலும் மத்தியிலும் போலல்லாமல் தெற்குக் களத்தில் ஜெர்மானியப்படைகள் சிறிது தூரம் மட்டுமே முன்னேற முடிந்தது. இக்காலகட்டத்தில் முன்னேறிய ஜெர்மானியப் படைகள் மால்மெடி என்னும் இடத்தில் சரணடைந்த அமெரிக்கப் போர்க்கைதிகளை படுகொலை செய்தன.\nடிசம்பர் 23ம் தேதி நேசநாட்டு எதிர்த்தாக்குதல் ஆரம்பமாகியது. வானிலை சீராகத்தொடங்கியதால், தரையில் முடங்கியிருந்த நேசநாட்டு வான்படைகள் ஜெர்மானியப் படைகளைத் தாக்கத் தொடங்கின. டிசம்பர் 24ம் தேதி ஜெர்மானியப் படைகளின் முன்னேற்றம் அறவே தடைபட்டது. திட்டமிட்டபடி மியூசே ஆற்றை அவைகளால் அடையமுடியவில்லை. ஜனவரி 1ம் தேதி இழந்த வேகத்தை மீண்டும் பெற ஜெர்மானியப் படைகள் மீண்டுமொரு ஒரு புதிய தாக்குதலைத் தொடங்கின. ஜெர்மானிய வான்படை லுஃப்ட்வாஃவே பெல்ஜியம், லக்சம்பர்க், நெதர்லாந்து நாடுகளிலுள்ள நேசநாட்டு வான்படைத் தளங்களைத் தாக்கியது. தரைப்படைகளும் புதிய தாக்குதலின் மூலம் இழுபறி நிலையை முடிவுக்குக் கொண்டுவர முயன்றன. ஆனால் அடுத்த சில நாட்களில் இத்தாக்குதல்கள் நேசநாட்டுப் படைகளால் முறியடிக்கப்பட்டன. அடுத்த சில வாரங்களில் ஜெர்மானியர்கள் கைப்பற்றியிருந்த பகுதிகள் அனைத்தும் நேசநாட்டுப் படைகளால் மீட்கப்பட்டன.\n\nSection::::தாக்கம்.\nமேற்குப் போர்முனையில் ஜெர்மனி மேற்கொண்ட இறுதிப் பெரும் தாக்குதல் இதுவே. ஜெர்மனியால் இவ்வளவு பெரிய அளவில் ஒரு தாக்குதலை மேற்கொள்ள முடியாது என்று நினைத்திருந்த நேசநாட்டுத் தளபதிகளுக்கு இது அதிர்ச்சியாக அமைந்தது. இத்தாக்குதலில் ஜெர்மானியப் படைகளுக்கு ஏற்பட்ட பெரும் இழப்புகள் (சுமார் 1,00,000) மேற்குப் போர்முனையின் முக்கியப் படைப்பிரிவுகள் அனைத்தையும் வெகுவாக பலவீனப்படுத்தி விட்டன. மிஞ்சிய படைப்பிரிவுகள் சிக்ஃபிரைட் கோட்டிற்குப் பின் வாங்கின. இத்தாக்குதலால் ஜெர்மானிய இருப்புப்படைகள் கணிசமாகக் குறைந்துவிட்டன. லுஃப்ட்வாஃபேவின் இழப்புகளால் பின்வரும் மாதங்களில் நடந்த வான்போர்களில் அதனால் எந்த தாக்கத்தையும் ஏற்படுத்தமுடியவில்லை. ஜெர்மனியின் பலவீனத்தை பயன்படுத்திக்கொண்டு பெப்ரவரி மாத ஆரம்பத்தில் மேற்குப் போர்முனையெங்கும் மேற்கத்திய நேசநாடுகள் ஒரு பெரும் தாக்குதலைத் தொடங்கின.\n\nஅமெரிக்கப் படைகளுக்கு இச்சண்டையே இரண்டாம் உலகப்போரில் மிகப்பெரியதும், அதிக அளவில் இழப்புகளை (சுமார் 89,000) ஏற்படுத்திய சண்டையுமாக அமைந்தது. இவற்றுள் சுமார் 19,000 பேர் போரில் கொல்லப்பட்டனர். ஜெர்மானியத் தரப்பில் சுமார் 90,000 (அதிகாரப்பூர்வமாக) இழப்புகள் ஏற்பட்டன. 1,500 பிரிட்டானிய வீரர்களும் இதில் கொல்லப்பட்டனர். பல்ஜ் சண்டையில் பிரிட்டானியத் தளபதி ஃபீல்டு மார்ஷல் பெர்னார்ட் மோண்ட்கோமரி நடந்து கொண்ட விதம் பிற நேச நாட்டு தளபதிகளிடையே பெரும் அதிருப்தியை ஏற்படுத்தியது. ஏற்கனவே அவர் பலமுறை அமெரிக்கத் தளபதிகளை அவமதிக்கும் வகையில் நடந்துகொண்டிருந்ததால், நேச நாட்டுப் போர்த்தலைமையகத்தில் சிறிது உட்பூசல் ஏற்பட்டது. இரண்டாம் உலகப்போர் முடியும்வரை இந்த நிலை நீடித்தது. பல்ஜ் சண்டையைப் பற்றி பல புத்தகங்களும், திரைப்படங்களும் வெளியாகியுள்ளன.\n\n\n"}
{"id": "89727", "url": "https://ta.wikipedia.org/wiki?curid=89727", "title": "ஆண்ட்வெர்ப்", "text": "ஆண்ட்வெர்ப்\n\nஆண்ட்வெர்ப் ( \"\", டச்சு: \"Antwerpen\") பெல்ஜியம் நாட்டிலுள்ள துறைமுக நகரம். பெல்ஜியத்தின் ஃபளாண்டெர்ஸ் பகுதியில் அமைந்துள்ள இந்நகரம் ஆண்ட்வெர்ப் மாநிலத்தின் தலைகரமாகும். இதன் மக்கள் தொகை 472,071 (2008 கணிப்பு). ஆண்ட்வெர்ப் துறைமுகம் ஐரோப்பாவின் முக்கியமான துறைமுகங்களில் ஒன்று. பெனிலக்ஸ் பகுதியின் (பெல்ஜியம், நெதர்லாந்து மற்றும் லக்சம்பர்க்) பொருளாதாரத்தில் இது முக்கிய பங்கு வகிக்கிறது.\n\n"}
{"id": "89735", "url": "https://ta.wikipedia.org/wiki?curid=89735", "title": "இந்திய கதிரியக்க ஓரிடத்தனிம தொழிநுட்ப வாரியம்", "text": "இந்திய கதிரியக்க ஓரிடத்தனிம தொழிநுட்ப வாரியம்\n\nஇந்திய கதிரியக்க ஓரிடத்தனிம தொழிநுட்ப வாரியம், (\"Board of Radiation and Isotope Technology\") என்பது இந்திய அணு சக்தித்துறையின் கீழ், மும்பை நகரத்தை தலைமை அலுவலகமாகக் கொண்டு செயல் படும் ஒரு அமைப்பாகும். நடுவண் அரசின் திட்டக் குழு இந்திய அரசின் அறிவுரைகளைக் கருத்தில் கொண்டு நாட்டின் திட்டங்களை உருவாக்கி அதற்கான வழிமுறைகளையும், செயல்முறைகளையும் பரிந்துரைகின்றன. இதன் அடிப்படையில், இந்திய கதிரியக்க ஓரிடத்தனிம தொழிநுட்ப வாரியம், அணு சக்திப் பயன்பாட்டைச்சார்ந்த நாட்டின் ஐந்தாண்டுத் திட்டங்கள், ஓராண்டிற்கான திட்டங்கள், இதர திட்டப்பணிகள் ஆகியவற்றை பாதுகாப்பான முறையில் செயல்படுத்துவதற்கான வழிமுறைகளை ஆராய்ந்து அரசுக்கு பரிந்துரைக்கின்றது. அணு சக்திதுறையின் கீழ் செயல்படும் வெவ்வேறு துறைகளின் செயல்பாடுகளையும் கண்காணித்து, மேற்பார்வையிட்டு, கட்டுப்படுத்தவும் செய்கிறது. திட்டங்களின் செயல்பாடுகளை சரியான முறையில் ஒருங்கிணைத்து நடைமுறைப்படுத்துகிறது. அறிவியல், தொழில் நுட்பம் சார்ந்த விவகாரங்கள், குழப்பங்கள் ஆகியவற்றை தீர்த்து வைக்கிறது.\n\nஇந்த அமைப்பு பல வகையான கதிரியக்க ஓரிடத்தனிமப் பொருட்களையும் இந்தியாவில் தயாரித்து, அவற்றை அணு சக்தித்துறையின் கீழ் செயல்படும் நிறுவனங்களுக்கு வழங்கி வருகிறது. அவற்றில் சில கதிரியக்க வேதிப்பொருட்களும், (radiochemicals) கதிர்வீச்சு மூலக்கருவிகள், காமா கதிரியக்க வரைவியல் கருவிகள் ஆகியவையும் அடங்கும். இவற்றில் சில ஆய்வுக்கூடங்களில் பயன்படுபவை யாகும், இது போன்ற கருவிகளையும், வேதிப்பொருட்களையும் வெளிநாடுகளுக்கும் வழங்கி வருகின்றனர்.\n"}
{"id": "89737", "url": "https://ta.wikipedia.org/wiki?curid=89737", "title": "மரபணு திடீர்மாற்றம்", "text": "மரபணு திடீர்மாற்றம்\n\nமரபணு திடீர்மாற்றம் (ஆங்கிலம்: \"Genetic mutation\") என்பது மரபணுத்தொடரில் ஏற்படும் சிறிய அல்லது பெரிய அளவிலான மாற்றங்களைக் குறிக்கும். இது மரபணு விகாரம் எனவும் அழைக்கப்படுகின்றது. இத்தகைய மாற்றங்கள் அம்மரபணுத் தொடர் புரதமாக வெளிப்படுத்தப்படுதலைப் பாதிக்கும். இம்மாற்றங்களை ஏற்படச் செய்யும் காரணிகளை திடீர்மாற்றநச்சுகள் என அழைக்கலாம். புற ஊதாக் கதிர்கள், பலவித நச்சு வாயுக்கள் மற்றும் பலவித நச்சு வேதிகள் காரணிகளாகச் செயல்படுகின்றன. ஆயினும், திடீர்மாற்றங்கள் இயல்பாகவே ஒரு தலைமுறையிலிருந்து மற்றொரு தலைமுறையில் பிறப்பு நிகழும் போது ஏற்படுகின்றன. திடீர்மாற்றங்களே பரிணாம வளர்ச்சியின் உயிர்நாடி ஆகும். மிகுதியாக ஏற்படும் திடீர்மாற்றங்கள் தொகுக்கப்படும் போது அதனால் புதிய வகை உயிரினம் உண்டாகிறது. இந்த திடீர்மாற்றங்களை செயற்கையாகத் தூண்டுவதன் மூலம், ஒரு நுண்ணுயிரியில் வேண்டிய நொதிகள் மட்டும் மிகுதியாக சுரக்குமாறு செய்ய இயலும். இதன் மூலம் அந்த நொதிகளின் உற்பத்தியை மிகுதிப்படுத்த இயலும். தொழிலங்களில் இம்முறை மிக வேண்டத்தக்கதாகும்.\n\nபுற்று நோய், பரிணாமம், நோயெதிர்ப்புத் தொகுதியின் வளர்ச்சி போன்றவற்றில் மரபணு விகாரம் பெரும் செல்வாக்கு செலுத்துகின்றது. மரபணு விகாரங்கள் பொதுவாக விகாரத்துக்குட்பட்ட உயிரினத்தில் பெரும் தாக்கத்தை ஏற்படுத்தாது. சில வேளைகளில் உயிரினத்துக்குத் தீங்கு விளைவிக்கலாம். உதாரணமாக புகையிலையில் காணப்படும் நிக்கோட்டின், பென்ஸோ(a)பைரீன் உள்ளடங்கலான விகாரலாக்கிகள் நுரையீரலின் மேற்றோற்கலங்களில் விகாரங்களைத் தூண்டி புற்று நோயை உருவாக்கும். விகாரங்களுக்குட்பட்ட மரபணுக்களால் உருவாக்கப்படும் புரதங்களின் செயற்பாடு பொதுவாக உயிரினத்துக்குப் பாதகமாகவே அமையும். இப்புரதங்கள் வினைத்திறனற்ற அல்லது பாதகமான விளைவுகளைப் பல வேளைகளில் தோற்றுவிக்கும். எனவே கலங்களில் மரபணு விகாரங்களைத் திருத்தும் முறைகள் கூர்ப்படைந்துள்ளன. எனினும் சில வேளைகளில் மாத்திரம் மரபணு விகாரங்கள் உயிரினத்துக்கு சிறிதளவு அனுகூலமாகலாம். மரபணு மாற்றம் இயற்கைத் தேர்வுக்கு உட்பட்டு அனுகூலமானவை தேர்ந்தெடுக்கப்படும்.\n\nமரபணு திடீர்மாற்றத்தினால் பெரிய ஆபத்துக்கள் ஏது ஏற்படுவதில்லை என மார்ச்சு 3, 2016 அன்று சயன்சு இதழில் அறிஞர்கள் அறிக்கையைத் தெரிவித்துள்ளனர். \n\nSection::::காரணங்கள்.\nநாங்கு முறைகளில் மரபணு விகாரங்கள் நடைபெறலாம். சுயமான மரபணு மாற்றம், டி.என்.ஏயில் ஏற்படும் இயற்கையான மாற்றங்கள், டி.என்.ஏயைத் திருத்தும் போது ஏற்படும் வழுக்கள், விகாரத்தூண்டிகளால் தூண்டப்படும் மரபணு விகாரங்கள்.\n"}
{"id": "89739", "url": "https://ta.wikipedia.org/wiki?curid=89739", "title": "தொடர்ச்சியான தணிக்கை", "text": "தொடர்ச்சியான தணிக்கை\n\nதொடர்ச்சியான தணிக்கை அல்லது தொடர் தணிக்கை (Continuous auditing) தணிக்கை முறைகளுள் ஒன்று. ஒரு நிறுவனத்தின் நிதி நிலை மற்றும் கணக்குகள், அந்நிறுவனத்தின் ஊழியர்களால் தயாரிக்கப்பட்டு இயக்குனர் குழுவால் அங்கீகரிக்கப்படுகிறது. இதன் பிறகு, புறத் தணிக்கையாளர் ஒருவர் , இக் கணக்குகளைச் சரி பார்த்து சான்றளிக்கிறார். புறத் தணிக்கையாளர், ஆண்டின் இறுதியில்தான் தமது பணியைத் தொடங்குகிறார்.இயக்குனர் குழு, கணக்குகளைத் தம்மிடம் ஒப்படைத்த பிறகு, மிகக் குறுகிய காலத்திற்குள் அவர் தமது பணியை முடிக்க வேண்டி இருக்கிறது. மேலும், சில நிறுவனங்களில் (வங்கி போன்றவை) தணிக்கையாளரின் சான்றளிப்பு உடனடியாகத் தேவைப்படுகிறது. அவசரமாக பணியை முடிப்பதால் தவறுகள் நிகழ வாய்ப்பு உள்ளது. இதைத் தவிர்ப்பதற்காகவே தொடர்ச்சியான தணிக்கை அறிமுகப் படுத்தப் பட்டது.இதன் படி, தணிக்கையாளர், ஆண்டின் தொடக்கத்தில் இருந்தே நிறுவனத்திற்கு வருகை புரிந்து கணக்குகளைச் சரி பார்க்கிறார். குறிப்பிட்ட இடைவெளிகளில் மீண்டும் மீண்டும் வந்து கணக்குகளைப் பரிசோதித்து விடுவதால், ஆண்டு இறுதியில் வேலையை விரைவாக முடிக்க முடிகிறது.\n"}
