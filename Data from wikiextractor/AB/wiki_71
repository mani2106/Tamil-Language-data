{"id": "90609", "url": "https://ta.wikipedia.org/wiki?curid=90609", "title": "விருகம்பாக்கம்", "text": "விருகம்பாக்கம்\n\nவிருகம்பாக்கம் (\"Virugambakkam\") இந்தியாவின் தமிழ்நாடு மாநிலத்திலிலுள்ள சென்னையின் மேற்குப் பகுதியில் அமைந்துள்ள ஒரு குடியிருப்புப் பகுதியாகும். இப்பகுதியில் சிறந்த பள்ளிகள், சந்தைகள், திரைப்படக் கலைஞர்களின் வீடுகள் உள்ளன. இங்கு சென்னையின் மிக பழமையான மற்றும் மிகப் பெரிய திரைப்பட படபிடிப்பு நிறுவனங்கள் உள்ளன.\nவிருகம்பாக்கம் சென்னையின் முக்கியமான இடங்களில் ஒன்றாகும். விடுதலைக்குப் பின்னர் இப்பகுதி மிக வேகமாக வளர்ந்தது. இப்பகுதியின் வளர்ச்சி சென்னை நகரத்தின் விரிவாக்கத்திற்கு பெரிதும் கடமைப்பட்டிருக்கிறது. குடியிருப்பு காலனிகள் இங்கு ஏற்படுத்துவதற்கு முன்னர் நெல் வயல்கள், மாம்பழத் தோட்டங்கள் மற்றும் சவுக்கு மரங்களால் சூழப்பட்ட ஒரு கிராமமாக விருகம்பாக்கம் இருந்தது. . விருகம்பாக்கம் முதன்முதலில் சாலிகிராம் போன்ற கிராமங்களுடன் சேர்ந்து சென்னை நகர எல்லைக்குள் 1977 ஆம் ஆண்டில் சேர்க்கப்பட்டது.\n\nSection::::அமைவிடம்.\nவிருகம்பாக்கம் சென்னை நகரத்தின் மையப்பகுதியுடன் சாலைகள் வழியாக நன்கு இணைக்கப்பட்டுள்ளது. ஆற்காடு சாலை வழியாக இயங்கும் பேருந்துகள் விருகம்பாக்கத்தை சென்னை நகரத்தின் உள் மற்றும் புறநகர்ப் பகுதிகளுடன் நன்கு இணைக்கின்றன. விருகம்பாக்கத்தின் எல்லையும் ஆழ்வார்திருநகரும் சேர்ந்து சென்னை மாநகராட்சியின் மேற்கு எல்லையாக உருவாகிறது.\n\nSection::::வரலாறு.\nவிருகம்பாக்கத்தின் வளர்ச்சி சுதந்திரத்திற்கு முந்தைய ஆண்டுகளில் மெட்ராசு நகரத்தின் விரிவாக்கத்துடன் இணைந்திருந்த்து. இரண்டாம் உலகப் போரின்போது வளர்ச்சியடைந்த பல வட்டாரங்களில் விருகம்பாக்கமும் ஒன்றாகும். அந்த நேரத்தில் சென்னை பட்டினத்தில் கோடம்பாக்கம்-சாலிகிராம்-புலியூர் குடியிருப்பு மாவட்டத்தின் ஒரு பகுதியாக இருந்தது .\n1940 ஆம் ஆண்டுகளில் அண்ணாசாலை-பூந்தமல்லி சாலையை நுங்கம்பாக்கத்துடன் இணைக்க ஆற்காடுசாலை உருவாக்கப்பட்டது. 1948 ஆம் ஆண்டில், அவிச்சி மெய்யப்பா செட்டியார் தனது வசிப்பிடத்தை காரைகுடியிலிருந்து விருகம்பாக்கத்திற்கு மாற்றியபோது திரைப்பட படப்பிடிப்பு நிறுவனங்கள் இப்பகுதியில் தோன்றின . அன்றுமுதல் திரைப்படத் தயாரிப்பாளர்களுக்கும், சினிமா கலைஞர்களுக்கும் இந்த இடம் ஒரு புகலிடமாக மாறியுள்ளது .\n\n1965 ஆம் ஆண்டின் இந்தி எதிர்ப்புப் போராட்டங்களுடன் தொடர்புடைய முக்கியமான இடங்களில் விருகம்பாக்கமும் ஒன்றாகும். தமிழ்நாட்டில் இந்தி திணிக்கப்பட்டதற்கு எதிர்ப்புத் தெரிவித்து 32 வயதான இந்திய அஞ்சல் நிறுவனத்தில் பணியாற்றும் ஊழியரான அரங்கநாதன் தன் உயிரை தானே பலியிட்டார். திராவிட முன்னேர கழகம் 1967 தேர்தலின் போது விருருகம்பாக்கம் பிராந்தியத்தில் தீவிரமாக இந்தி எதிர்ப்பு பிரச்சாரம் செய்தது.\n\n1970 கள் வரை விருகம்பாக்கம் ஒரு சிறிய கிராமத்தை விட சற்று பெரிய கிராமமாக இருந்தது.செங்கல்பட்டு மாவட்டத்தின் சைதாப்பேட்டை தாலுகாவின் ஒரு பகுதியாகவே விருகம்பாக்கம் இருந்தது. சில திரைப்பட படப்பிடிப்பு நிறுவனங்கள் தவிர்த்து இங்கு மக்கள் மிகுந்த பகுதிகள் சில மட்டுமே இருந்தன. நடுத்தர குடியிருப்பு காலனிகளை உருவாக்கிய உட்புறப்பகுதிகள் நெல் வயல்களால் மூடப்பட்டிருந்தன. 1971 ஆம் ஆண்டில் இந்த நகரத்தின் மக்கள் தொகை 8,013 ஆகும். 1973 இல் இப்பகுதி சென்னை நகரத்துடன் இணைக்கப்பட்ட பின்னர் வளர்ச்சி வேகமாக நிகழ்ந்தது. குறிப்பாக 1980 மற்றும் 1990 ஆம் ஆண்டுகளில் இவ்வளர்ச்சி உச்சத்தில் இருந்தது. ஆற்காடு சாலை புறநகர்ப்பகுதிகளில் கிடைக்கும் நிலத்தடி நீரின் நல்ல தரம் பிராந்தியத்தின் வளர்ச்சிக்கு ஒரு முக்கிய காரணமாக இருந்தது. \n\nSection::::புவியியல்.\nஒரு காலத்தில் இங்கு நெல் வயல்கள் உள்ளடக்கியிருந்தன என்பதிலிருந்து மண் வளமானதாகவும், உற்பத்தி நிறைந்ததாகவும் இருக்கிறது என்பதை அறியலாம். இருப்பினும், நெல் வயல்கள் முற்றிலும் மறைந்துவிட்டன. 1966 ஆம் ஆண்டில் விருகம்பாக்கத்திற்கு அருகே இயற்கை எரிவாயு கண்டுபிடிக்கப்பட்டது . இன்றுவரை ஆவடியைத் தவிர சென்னை நகரத்தில் அறியப்பட்ட ஒரே இயற்கை எரிவாயு மூலமாக விருகம்பாக்கம் உள்ளது \n\nஒரு காலத்தில் விருகம்பாக்கத்தில் ஒரு பெரிய ஏரி இருந்தது. இது சென்னை குடிநீர் வடிகால் வாரியம் மற்றும் கழிவுநீர் வாரியத்தால் பராமரிக்கப்பட்டு வந்தது. பிற்காலத்தில் அந்த ஏரி சமூக விரோதிகளால் ஆக்கிரமிப்பு செய்யப்பட்டது. விரும்பம்பாக்கம் கால்வாய் விரும்பம்பாக்கத்தை கோயம்பேடு போன்ற புறநகர்ப் பகுதிகளிலிருந்து பிரிக்கிறது, அவை உட்புறத்தை நோக்கி அமைந்துள்ளன .\n\nவிருகம்பாக்கத்தில் நுழைவதற்கு முன்பு இந்த கால்வாய் சூலைமேடு, அரும்பாக்கம் மற்றும் வடபழனி போன்ற புறநகர்ப் பகுதிகள் வழியாக சுமார் 6 கிலோமீட்டர் தூரம் ஓடுகிறது . இந்த கால்வாய் முதலில் பண்ணை நிலங்களுக்கு நீர்ப்பாசனம் செய்யும் நோக்கத்திற்காக பயன்பட்டது . இருப்பினும், விவசாய நிலங்கள் குடியிருப்பு பகுதிகளாக மாறியதன் மூலம், கால்வாய் வடிகாலாக மாறிப்போனது. மழைக்காலங்களில், கால்வாய் அடிக்கடி நிரம்பி வழிகிறது, அருகிலுள்ள பகுதிகளில் வசிப்பவர்களுக்கு அழிவையும் ஏற்படுத்துகிறது. 2003 ஆம் ஆண்டில், நிலைமையைச் சமாளிக்க வறட்சி பணிகள் மேற்கொள்ளப்பட்டன. \n"}
{"id": "90624", "url": "https://ta.wikipedia.org/wiki?curid=90624", "title": "வே. ராமசாமி", "text": "வே. ராமசாமி\n\nவே. ராமசாமி திருநெல்வேலி மாவட்டம் சங்கரன்கோவில் தாலுகாவிலுள்ள மலையாங்குளம் கிராமத்தை சேர்ந்தவர். இவர் ஏலேய், செவக்காட்டுச் சித்திரங்கள்,கிணத்துக்குள் முளைத்த மருதாணி ,பூமாரியும் தக்காளி செடியின் ஐந்து பழங்களும் போன்ற நூல்களை எழுதி உள்ளார் . ரெட்டைசுழி,வாகை சூட வா மற்றும் நய்யாண்டி படங்களில் பாடல் எழுதியுள்ளார். கலப்பை என்ற பதிப்பகம் நடத்தி வருகிறார்.\n"}
{"id": "90625", "url": "https://ta.wikipedia.org/wiki?curid=90625", "title": "மேற்கு மாம்பலம்", "text": "மேற்கு மாம்பலம்\n\nமேற்கு மாம்பலம் அல்லது பழைய மாம்பலம் தமிழகத் தலைநகர் சென்னையின் தென்பகுதியில் தி.நகருக்கு மேற்கே உள்ள ஓர் குடியிருப்புப் பகுதியாகும். சென்னையின் பழமையான குடியிருப்புகளில் ஒன்றான இது சென்னை புறநகர் இருப்புப்பாதையின் தெற்கு வழியில் உள்ள மாம்பலம் தொடருந்து நிலையத்தின் மேற்கே உள்ளது. \n\nSection::::பெயரியல்.\nமாம்பலம் என்பது மாமல்லம் என்பதின் மருவிய பெயர். பிறகு மாம்பலம் ஜமீன் மாம்பலம் பழைய மாம்பலம், மேற்கு மாம்பலம் என்று மாறியது. \n\nSection::::கல்வி.\nஇங்குள்ள சில பள்ளிகள்:\n\nSection::::போக்குவரத்து.\nசென்னையின் பிற பகுதிகளுடன் தொடருந்து மற்றும் மாநகரப் பேருந்துகளால் இணைக்கப்பட்டுள்ளது.\n\nSection::::வழிபாடு.\nஇங்குள்ள வரலாற்றுச் சிறப்புமிக்க இந்து வழிபாட்டுத்தலங்கள்\nஇப்பகுதியில் ஒரு பள்ளிவாசலும், தென்னிந்தியத் திருச்சபைத் தேவாலயமும் உள்ளன.\n\n"}
{"id": "90626", "url": "https://ta.wikipedia.org/wiki?curid=90626", "title": "வள்ளலார் நகர்", "text": "வள்ளலார் நகர்\n\nவள்ளலார் நகர் அல்லது தங்கசாலை (Mint) இந்திய மாநகரம் சென்னையின் வட பகுதியில் அமைந்துள்ள ஓர் சுற்றுப் பகுதியாகும். சென்னை தொடருந்து நிலையத்தின் சரக்குப் பிரிவு இங்கிருப்பதால் மிகுந்த போக்குவரத்து நெரிசல் கொண்ட சாலையாகும். மேலும் சென்னையின் தொன்மையான மருத்துவமனைகளில் ஒன்றான அரசு இசுடான்லி பொது மருத்துவமனை இங்கு அமைந்துள்ளது.\n\nஇப்பகுதிக்கு வள்ளலார் நகர் எனப்பெயர் வரக்காரணம், வள்ளலார் என்று அழைக்கப்படும் இராமலிங்க அடிகள் சிறு பிள்ளையாயிருக்கும் பொழுது, தனது அண்ணனுடன் அப்பகுதியிலொன்றான ஏழுகிணறு என்னுமிடத்திலுள்ள, வீராசாமிப் பிள்ளைத் தெருவில் வசித்து வந்தார். தனது ஒன்பதாவது வயதிலேயே அருகிலுள்ள ஆலயத்தில் எழுந்தருளியிருக்கும் துலுக்காணத்து ரேணுகை அம்மனுக்கு பாமாலைகள் சூட்ட ஆரம்பித்து விட்டார். மேலும் பாரிமுனையிலுள்ள புகழ்பெற்ற கந்த கோட்டத்திலும் பல பாடல்கள் புனைந்துள்ளார். இவ்வாறு தமிழ்நாட்டின் புகழ் பெற்ற துறவிகளில் ஒருவரான வள்ளலாரின் பிள்ளைப் பிராயம் இங்கிருந்தே துவங்கியதால் இப்பகுதிக்கு வள்ளலார் நகர் என்னும் பெயர் வந்தது.\n\nவெள்ளையர் ஆட்சியின் போது, தங்கக்காசுகள் (\"Mint\") இங்கே உருவாக்கப்பட்டிருந்ததனால் தங்கசாலை என்னும் பெயரால் அழைக்கப்பட்டு வந்தது. 1980களில் வள்ளலார் நகர் என்று பெயர் மாற்றம் செய்யப்பட்டது. இப்பகுதியில் தமிழக பொதுப்பணித்துறைத் தலைமையகமும் அரசாங்க அச்சகமும் இயங்கி வருகின்றன. \n"}
{"id": "90628", "url": "https://ta.wikipedia.org/wiki?curid=90628", "title": "டிரஸ்ட் புரம்", "text": "டிரஸ்ட் புரம்\n\nடிரஸ்ட்புரம் (Trustpuram) இந்திய மாநகரம் சென்னையில் உள்ள ஓர் அமைதியான குடியிருப்புப் பகுதியாகும். கோடம்பாக்கத்தை சேர்ந்த இப்பகுதி சென்னையின் மையப் பகுதியில் அமைந்துள்ளது. இதன் அண்மையில் மகாலிங்கபுரம், நுங்கம்பாக்கம், தியாகராய நகர் மற்றும் வடபழநி ஆகும். சென்ட்ரல் தொடர்வண்டி நிலையத்திலிருந்து 7,8 கி.மீ தொலைவில் உள்ளது. இங்குள்ள திறந்தவெளி மைதானம் காலை மற்றும் மாலை வேளைகளில் மிகுந்த பரபரப்புடன் காணப்படும். \n\n﻿"}
{"id": "90632", "url": "https://ta.wikipedia.org/wiki?curid=90632", "title": "பட்டினப்பாக்கம்", "text": "பட்டினப்பாக்கம்\n\nபட்டினப்பாக்கம் (\"Foreshore Estate\") தமிழ்நாடு, சென்னை மாநகரில் தெற்கே வங்காள விரிகுடாவின் கரையில் அமைந்துள்ள ஒரு கடற்கரையை ஒட்டிய குடியிருப்புப் பகுதியாகும். இதன் மேற்கு பகுதியில் மயிலாப்பூரும், தென் பகுதியில் அடையாறும், வடக்கு பகுதியில் சாந்தோமும் அமைந்துள்ளது. சென்னை வீட்டுவசதி வாரியத்தின் அடுக்குமாடிக் கட்டிடங்களும், சீனிவாசபுரம், முள்ளிமாநகர், நம்பிக்கைநகர், ராஜீவ்காந்தி நகர் போன்ற மீனவர் குடியிருப்புகளும் நிறைந்துள்ள பகுதியாகும். விநாயக சதுர்த்தி பண்டிகையின் முடிவில் விநாயகர் சிலைகளை கடலில் கரைக்கும் இடங்களில் பட்டினப்பாக்கமும் ஒன்றாகும். தமிழ்நாடு சட்டமன்றத் தொகுதிகளில் இது மயிலாப்பூர் சட்டமன்ற தொகுதியிலுள்ளது. இந்திய மக்களவைத் தொகுதியில் தென்சென்னை மக்களவை தொகுதிக்குட்பட்டதாகும்.\n"}
{"id": "90633", "url": "https://ta.wikipedia.org/wiki?curid=90633", "title": "குறைந்து செல்லும் இறுதிநிலை பயன்பாட்டு விதி", "text": "குறைந்து செல்லும் இறுதிநிலை பயன்பாட்டு விதி\n\nஒரு நுகர்வோர் ஒரு பண்டத்தை அல்லது ஒரு பொருளை தொடர்ந்து நுகர்வதால் அந்த பண்டத்தில் இருந்து கிடைக்கக்கூடிய இறுதிலை பயன்பாடானது குறைந்து கொண்டே செல்லும். எடுத்துக்காட்டாக பசியோடு இருக்கும் ஒருவர் பழம் ஒன்றை சாப்பிடுகிறார் என்றால் அவரது பசியானது சற்றுகுறையும். மேலும் அவர் இரண்டாவது பழத்தை தொடர்ந்து சாப்பிடுகிறார் என்றால் அதில் இருந்து கிடைக்கும் பயன்பாடானது சற்று குறைந்து இருக்கும். எப்படி என்றால் அந்தே நேரத்தில் அவரது பசியானது சற்று குறைந்திருக்கும், பசி குறையும் பொழுது அந்த பண்டத்தின் தேவையும் குறையும். அதனால் பண்டத்தின் தேவை குறையும்பொழுது இயல்பாக இறுதிநிலையானது தானாகவே குறைந்து விடும், இதுவே குறைந்து செல்லும் இறுதிநிலை பயன்பாட்டு விதி.\n\nSection::::குறைந்து செல்லும் எல்லைப்பயனின் முக்கியத்துவம்.\n1. பொருளியலின் பல விதிகளுக்கு இறுதிநிலைப் பயன்பாட்டு விதி அடிப்படையானதாகும். தேவை விதி, இறுதிநிலைப் பயன்பாட்டு விதியின் செயல்பாட்டினால் தோன்றியதாகும். ஒரு பண்டத்தை மேலும் மேலும் தொடர்ச்சியாக நுகரும் பொழுது அதன் ஒவ்வொரு அலகிலிருந்து கிடைக்கும் இறுதிநிலைப் பயன்பாடானது குறைந்து கொண்டே செல்லும். இது இறுதிநிலைப்பயன் பாட்டுவிதியின் செயல்பாட்டினால் தோன்றுவதாகும். பயன்பாடு குறைவதால் நுகர்வோர் குறைவான விலையையே கொடுக்க விரும்புகிறார்.\n\n2. குறைந்து செல் இறுதி நிலைப்பயன்பாட்டு விதி பணத்திற்கும் பொருந்தும். ஏற்கனவே ஏராளமான பணத்தைப் பெற்றுள்ள செல்வந்தர் ஒருவர் மேலும் மேலும் வருமானமாகப் பணத்தை கூட்டிக் கொண்டே சென்றால் பணத்தின் இறுதிநிலைப் பயன்பாடு குறையும் ஆனால் பணத்தின் இறுதிநிலைப்பயன்பாடு மாறாது நிலையாக இருக்கும் என்று மார்ஷல் கருதுகிறார்.\n\n3. இவ்விதி பணக்காரர்களுக்கு அதிக வரிவிதிக்க ஒரு ஆயுதமாக நிதி அமைச்சருக்கு உதவுகிறது.\n\n4. இவ்விதி உற்பத்தியாளர்களுக்கு அவர்கள் அறியாமலேயே வழிகாட்டியாக செயல்படுகிறது. அவ்வப்போது தாங்கள் உற்பத்தி செய்யும் பண்டங்களின் வடிவம் போன்றவற்றில் மாற்றங்களைச் செய்கின்றனர். இதனால் அவை புதுப்பண்டங்கள் போல காட்சி அளித்து நுகர்வோரைக் கவருகின்றன. இல்லையெனில் நுகர்வோர் பழைய பண்டத்தையே தாங்கள் நுகருவதாக கருதுவர். இதனால் இச்சூடிநநிலையில் இறுதிநிலைப்பயன்பாட்டு விதி நுகர்வோரின் மனதில்செயல்படுகிறது.\n"}
{"id": "90634", "url": "https://ta.wikipedia.org/wiki?curid=90634", "title": "தண்டையார்பேட்டை", "text": "தண்டையார்பேட்டை\n\nதண்டையார்பேட்டை (Tondiarpet) இந்திய மாநகரம் சென்னையின் வடக்கில் அமைந்துள்ள புறநகர்ப் பகுதியாகும். கடற்கரையின் ஒரத்தில் அமைந்துள்ள இந்தப் பகுதி முதன்மையான வணிக மையமாகத் திகழ்கிறது. தொழிற்சாலைகளும் முகமை நிறுவனங்களும் நிறைந்து காணப்படுகின்றன. பட்டு மற்றும் நகை ஏற்றுமதி நிறுவனங்களும் கூடுதலாக உள்ளன. சென்னையின் அனைத்துப் பகுதிகளுடனும் நன்கு இணைக்கப்பட்டுள்ளது. இங்கு வங்கிகளின் கிளைகளும் பள்ளிகளும் உள்ளன. மீன்பிடி துறைமுகமும் மீன்வள அலுவலகமும் இங்கு அமைந்துள்ளன.\n\nSection::::பெயர்க்காரணம்.\nஇந்த பகுதி ஒரு பிரபலமான பதினேழாம் நூற்றாண்டில் இசுலாமியத் துறவி குணங்குடி மஸ்தான் சாகிபு என்பவரால் பெயர் பெறுகிறது. குணங்குடி ராமநாதபுரம் மாவட்டத்தில் தொண்டி அருகில் அமைந்துள்ள அவரது பிறந்த இடம் ஆகும். அவர் சென்னை \"லெப்பை காடு\" என்ற இடத்தில் தவம் செய்தார். உள்ளூர் வாசிகள் \"தொண்டி ஆவர் நாயகன்\" என்ற பொருள் பட, அவரை \"தொண்டியார்\" அழைத்தனர். பின்னர், லெப்பை காடு தொண்டியார்பேட்டை எனப்பட்டது. தொண்டியார்பேட்டை அருகில் ராயபுரம் அமைந்துள்ளது. ஹசரத் குணங்குடி மஸ்தான் சாஹிப் தர்காவில் எல்லா நம்பிக்கை கொண்ட அனைத்து மக்களும் செல்கின்றனர். \n"}
{"id": "90637", "url": "https://ta.wikipedia.org/wiki?curid=90637", "title": "பூங்கா நகர்", "text": "பூங்கா நகர்\n\nபூங்கா நகர் (Park Town) இந்திய மாநகரங்களில் ஒன்றான சென்னையில் உள்ள ஓர் புறநகர்ப் பகுதியாகும்.ரிப்பன் கட்டிடத்தை அடுத்துள்ள மக்கள் பூங்காவினைக் கொண்டு இப்பகுதி \"பூங்கா நகர்\" என்று அழைக்கப்படுகிறது. ஐரோப்பியர்கள் வாழ்ந்திருந்த காலத்தில் இது வெள்ளையர் நகர் (White Town) என அறியப்பட்டிருந்தது.\n\nபூங்கா நகர் சென்னை புறநகர் இருப்புவழி,சென்னை பறக்கும் தொடருந்துத் திட்டம்,சென்னை மெட்ரோ ஆகிய இருப்புவழிகளின் சந்திப்பு மையமாக திட்டமிடப்பட்டுள்ளது. தவிர நீள்தொலைவு இருப்புவழி முனையமான சென்னை சென்ட்ரல் தொடர்வண்டி நிலையத்துடன் இவற்றை இணைக்கிறது.\n\nபல முதன்மையான அரசு அலுவலகங்கள் இப்பகுதியில் உள்ளன.அவற்றில் சில:\n\n"}
{"id": "90639", "url": "https://ta.wikipedia.org/wiki?curid=90639", "title": "சுங்கச்சாவடி (சென்னை)", "text": "சுங்கச்சாவடி (சென்னை)\n\nசுங்கசாவடி (Tolgate /Tollgate ) இந்திய மாநகர் சென்னையின் ஓர் சுற்றுப் பகுதி.\n\nதிருவொற்றியூர் அண்மையில் அமைந்துள்ள இப்பகுதி சென்னை நகரின் வடக்கு எல்லையை வரையறுக்கிறது. \n\nSection::::பேருந்து முனையம்.\nமாநகரப் போக்குவரத்துக் கழக பேருந்துகளின் முனையம் சுங்கச்சாவடியில் அமைந்துள்ளது.இதன் அருகாமையிலேயே தண்டையார்பேட்டை பேருந்து பணிமனை இருக்கிறது. இங்கிருந்து நகரின் பல பாகங்களுக்கும் பேருந்துகள் இயக்கப்படுகின்றன. கீழ்வரும் அட்டவணையில் இங்கிருந்து கிளம்பும் பேருந்துகள்,அவற்றின் எண்கள்,மற்றும் சேருமிடங்கள் கொடுக்கப்பட்டுள்ளன:\n\n﻿"}
{"id": "90642", "url": "https://ta.wikipedia.org/wiki?curid=90642", "title": "இராசராச அதியமான்", "text": "இராசராச அதியமான்\n\nஇராசராச அதியமான் என்பவன், 12 ஆம் நூற்றாண்டின் பிற்பகுதியில் தகடூர்நாட்டை ஆண்ட அரசன். சோழப் பேரரசுக்குக் கீழ்ப்பட்டு ஆட்சி செய்து வந்தான். இவன் மூன்றாம் குலோத்துங்க சோழன் காலத்தவன். சங்க காலத்துக் மன்னர்களான அதியமான் மரபினரில் எட்டாம் நூற்றாண்டுக்குப் பின்னர் அரசனாக அறியப்படும் முதல் மன்னன் இவனாவான். தகடூர்ப் பகுதியில் இவன் கோயில்களுக்குத் தானம் அளித்ததையும், திருப்பணிகள் செய்ததையும் குறிப்பிடும் பல கல்வெட்டுக்கள் கிடைத்துள்ளன. \nஇப்போது அதியமான் கோட்டை என்று அழைக்கப்படும் இடத்தில் இருந்த கோட்டையைக் கட்டியவன் இராசராச அதியமானே எனக் கருதப்படுகிறது. தர்மபுரிப் பகுதியில் உள்ள மாட்லாம்பட்டி, இண்டமங்கலம் என்னும் ஊர்களுக்கு அருகே கண்டுபிடிக்கப்பட்ட பழங்காலத்து வழித்தூரம் குறிக்கும் கற்கள் இரண்டு அதியமான் பெருவழி என்னும் சாலையில் இருந்த நாவல்தாவளத்துக்கான தூரத்தைக் குறிக்கின்றன. இக் கற்களும் இதே மன்னன் காலத்தவை எனப்படுகின்றன. \n\n\n"}
{"id": "90647", "url": "https://ta.wikipedia.org/wiki?curid=90647", "title": "விடுகாதழகிய பெருமாள்", "text": "விடுகாதழகிய பெருமாள்\n\nவிடுகாதழகிய பெருமாள் என்பவன் அதியர் மரபைச் சேர்ந்த ஒரு மன்னன். இவன் 12 ஆம் நூற்றாண்டின் பிற்பகுதியிலும், 13 ஆம் நூற்றாண்டின் தொடக்கப் பகுதியிலும் தகடூர் நாட்டை ஆட்சி செய்தவன். இவன் இப் பகுதியை ஆண்ட இராசராச அதியமானின் மகன். இவனது ஆட்சி சுமார் 25 ஆண்டுகள் நிலைபெற்றிருந்ததாகத் தெரிகிறது. சோழப் பேரரசுக்கு அடங்கி ஆட்சி புரிந்த இம்மன்னன் மூன்றாம் குலோத்துங்க சோழன் காலத்தவன். இவனது ஆட்சிப்பகுதி ஆந்திராவில் உள்ள சித்தூர், தமிழ் நாட்டின் வட ஆர்க்காடு, தென் ஆர்க்காடு, சேலம், திருச்செங்கோடு ஆகிய பகுதிகளையும் உள்ளடக்கி விரிவடைந்திருந்தது. \nஇவனது காலத்தைச் சேர்ந்தவையாகக் கிடைத்துள்ள கல்வெட்டுக்கள் இவன் சைவக் கோயில்களுக்குச் செய்த திருப்பணிகள் பற்றியும் சமணக் குடைவரை கோயில்களைப் புதுக்கி அமைத்தமை பற்றியும் கூறுகின்றன. வாணியம்பாடியில் உள்ள ஒரு சைவக் கோயிலில் சிவனுக்கு விடுகாதழகிய ஈசுவரமுடையார் என்ற பெயர் இருப்பதும், ஊத்தங்கரை என்னுமிடத்தில் விடுகாதழகிய பெரும்பள்ளி என்னும் சமணப் பள்ளி ஒன்று இருந்தது பற்றிக் கல்வெட்டுகள் கூறுவதாலும் சமணம், சைவம் இரண்டுக்கும் இம்மன்னன் உதவியளித்துச் சமயப் பொறையை கடைப்பிடித்து வந்தமை தெரிகிறது. \n\nவிடுகாதழகிய பெருமாளுக்குப் பின்னர் ஹொய்சளர் வலிமை பெற்றதால் சோழர்கள் தகடூர்ப் பகுதியில் தமது கட்டுப்பாட்டை இழந்ததுடன், அதியர் மரபினரின் ஆட்சியும் அற்றுப்போனது. விடுகாதழகிய பெருமாளே அதியர் மரபின் கடைசி மன்னனாவான்.\n\n"}
{"id": "90650", "url": "https://ta.wikipedia.org/wiki?curid=90650", "title": "இந்தியப் பாதுகாப்புத்துறை உலோகவியல் ஆய்வுக்கூடம்", "text": "இந்தியப் பாதுகாப்புத்துறை உலோகவியல் ஆய்வுக்கூடம்\n\nஇந்தியப் பாதுகாப்புத்துறை உலோகவியல் ஆய்வுக்கூடம் (டிபென்ஸ் மெடல்லர்ஜிகல் ரிசேர்ச் லாபரேடரி, \"Defence Metallurgical Research Laboratory\") என்பது இந்திய நடுவண் அரசின் கீழ் அமைந்த பாதுகாப்பு ஆராய்ச்சி மற்றும் வளர்ச்சி அமைப்பின் (டி. ஆர். டீ. ஓ) ஒரு அங்கமாகும். டி. ஆர். டீ. ஓ இந்தியாவில் ஆந்திரப் பிரதேச மாநிலத்தில் ஹைதராபாத் தலைநகரில் காச்சிகுடா என்ற இடத்தில் அமைந்துள்ள ஒரு முதன்மை ஆராய்ச்சி வளாகமாகும். இந்தியாவின் பாதுகாப்பைக் கருதி இந்த அமைப்பு பல விதமான புத்தியல் தொழில்நுட்பங்களை கண்டுபிடித்து, அவற்றை மேம்படுத்தி, இந்தியாவின் பாதுகாப்பிற்குத் தேவைப்படும் உலோகங்களையும், மூலப்பொருள்களையும், கருவிகளையும் இந்த அமைப்பு தயாரித்து வழங்குகிறது.\n\nஇவ்வாய்வுக்கூடம் 1963 ஆம் ஆண்டில் ஹைதராபாதில் இந்த வளாகத்தில் நிறுவப்பட்டது. இந்தியாவின் பாதுகாப்பைக் கருதி உருவாக்கிய இந்த அமைப்பில் பொறியியல் துறை சார்ந்த பல அலகுகள் செயல்படுகின்றன. உலோகவியல் சார்ந்த ஆராய்ச்சிகளில் இந்த அமைப்பின் டிபென்ஸ் மெடல்லர்ஜிகல் ரிசேர்ச் ஆய்வுக்கூடம் செயல்படுகிறது. பல ஆண்டுகளாக மிகவும் நவீனமான ஆராய்ச்சிகளில் ஈடுபட்டு, பல புதுமைகளை சாதித்துள்ளது. இவற்றில் தூள் உலோகவியல், தூள் உலோகவியல் சார்ந்த உலோகங்களையும், கலப்பு உலோகங்களையும் உருவாக்கி அவற்றை தேவைக்கு ஏற்ற வடிவத்தில் புனைதல்; மேற்காப்பு கவசங்கள், எறிகணைக்கருவிகள் ஆகியவற்றைத் தயாரித்தல், விண்வெளியில் செலுத்தும் கலன்களுக்கான இலேசான கலப்புலோகங்களை தயாரித்தல், காந்தப் பொருட்களைத் தயாரித்தல் ஆகிய பல செயல்முறைகள் அடங்கும். இவை அனைத்திற்கும் பயன் படும் வகையில் வேறு பற்பல நிறுவனங்களும் இங்கே அமைக்கப் பெற்றுள்ளன, அவற்றில் சில மிச்ற தாது நிகம் (Mishra Dhatu Nigam Ltd), கன கலப்புலோகப்போருட்கள் தயாரிக்கும் ஆலை (Heavy Alloy Penetrator Plant), கூட்டமைவுகள் தயாரிப்பு மையங்கள் (Composites Production Centre), இரும்பல்லாத உலோகங்கள் தொழில்நுட்ப மேம்பாட்டு மையம் (Non-Ferrous Technology Development Centre), மேம்பட்ட ஆராய்ச்சி அனைத்துலக நிலையம் (Advanced Research Centre International), ஆகியவையும் செயல் படுகின்றன. அதி நவீனமான தொழில் நுட்பத்துடன் கூடிய வருங்காலப் பொருட்களையும் (futuristic)உருவாக்கி வருகிறது. அவற்றில் சில:\n\n\nSection::::மேற்கோள்கள்.\n<references>\n"}
{"id": "90652", "url": "https://ta.wikipedia.org/wiki?curid=90652", "title": "வெப்பக்காப்புக் கண்ணாடி", "text": "வெப்பக்காப்புக் கண்ணாடி\n\nவெப்பக்காப்புக் கண்ணாடி (Insulating glass) என்பது, வெளியில் இருந்து கட்டிடங்களுக்கு உள்ளோ அல்லது உள்ளிருந்து வெளியேயோ வெப்பம் கடத்தப்படுவதைக் குறைப்பதற்காக உருவாக்கப்படும் கண்ணாடிக் கூட்டுத் தகடு ஆகும். இது ஒன்றுக்கு மேற்பட்ட கண்ணாடிகளை அவை ஒன்றுக்கொன்று இணையாகவும், அவற்றுக்கிடையே சிறிது இடைவெளி இருக்குமாறும் வைத்துப் பொருத்திச் செய்யப்படுகிறது. பொதுவாக, இவற்றில் மூன்று அல்லது இரண்டு கண்ணாடித் தகடுகளைப் பயன்படுத்துவது வழக்கம். வெப்பக்காப்புக் கண்ணாடிகள் கட்டிடங்களில் சாளரக் கண்ணாடிகளாகவும், திரைச் சுவர்க் கண்ணாடிகளாகவும் பயன்படுகின்றன. \n\nSection::::கண்டுபிடிப்பு.\nவெப்பக்காப்புக் கண்ணாடியை, 1865-ம் ஆண்டு அமெரிக்காவைச் சேர்ந்த தாமசு இசுடெட்சன் என்பவரால் காப்புரிமை செய்யப்பட்டது. 1930களில் அன்றாட பயன்பாட்டிற்கு வந்தது, லிப்பி ஓவன்சு போர்டு கிளாசு நிறுவனத்தால் 1944களில் விற்பனை செய்யப்பட்டது. 1941-ம் ஆண்டு தெர்மோப்ளேன் என்ற முத்திரையோடு தற்போதுள்ள கண்ணாடிகளைப் போல உருவாக்கப்பட்டது. \n\nSection::::பயன்பாடு.\nகண்ணாடித் தகடுகளிடையே இடைவெளியைப் பேணுவதற்காக கண்ணாடிகளுக்கு இடையே அவற்றின் விளிம்பை அண்டி நாற்புறமும் அலுமினியக் நீள்சதுரக் குளாய் வடிவச் சட்டங்களை வைத்துக் கண்ணாடிகளை ஒட்டுப்பொருள் கொண்டு ஒட்டிவிடுவர். இப்பொருத்து காற்று, ஆவி, நீர் என்பன புகாதவாறு இறுக்கமாக இருக்கும். சில தேவைகளுக்காக கண்ணாடிகளுக்கு இடையேயுள்ள இடைவெளிகளிலிருந்து காற்று வெளியேற்றப்பட்டு வேறு சடத்துவ வளிமங்களால் நிரப்பட்டுவதும் உண்டு. \n\nஒற்றைக் கண்ணாடித் தகடு வெப்பத்தைப் பெருமளவு கடத்தவல்லது. இரட்டைக் கண்ணாடிகளில் இடையே காற்று இருப்பதனாலேயே வெப்பம் கடத்தப்படுவது குறைகிறது. வெப்பம் கடத்துதிறனை மேலும் குறைப்பதற்காக கண்ணாடிகளுக்கு நிறமூட்டுவது, கண்ணாடியின் மேற்பரப்பில் சிறப்புப் பூச்சுகளைப் பூசுவது போன்ற நுட்பங்களும் உள்ளன. \n"}
{"id": "90656", "url": "https://ta.wikipedia.org/wiki?curid=90656", "title": "குதிரைத் தறியனார்", "text": "குதிரைத் தறியனார்\n\nகுதிரைத்தறியனார் சங்ககாலப் புலவர்களில் ஒருவர். குதிரைத்தறி என்னும் ஊரில் வாழ்ந்த புலவர் இவர். குதிரை கட்டுமிடமாக இருந்த ஓர் இடம் நாளடைவில் ஊராக மாறிக் குதிரைத்தறி என்னும் பெயர் கொண்ட ஊராயிற்று. குதிரைத்தறியனாரின் பாடல் ஒன்றே ஒன்று மட்டும் சங்கப்பாடல் தொகுப்பில் இடம்பெற்றுள்ளது. அது நற்றிணை 296 எண்ணுள்ள பாடல்.\nSection::::நற்றிணை 296 சொல்லும் செய்தி.\nகொன்றைப் பூ மலரும் மாரிக் காலத்திலும் அவர் வரவில்லையே என்று தலைமகள் நொந்துகொள்ளும் செய்தியைத் தரும் பாடல் இது. பிரிந்தோர் இரங்கும் காலத்திலும் வினையையே நினைக்கிறாரே என்று அவள் நினைந்து வருந்துகிறாள்.\nSection::::உவமை.\nபோருக்குச் செல்லும் யானையின் முகத்தில் பொருத்தப்பட்டுள்ள ஓடை என்னும் பொன்னணி போல, மாலை வளையம் போல மலர்திருக்கும் வேங்கைப் பூ, கற்பாறையின் மேல் தொங்கியதாம். யானை போல் கரும்பாறை. யானையின் பொன்னோடை போல் வேங்கைப் பூவின் சரம்.\nSection::::தொல்காப்பியர் கருத்து.\n'வினையே ஆடவர்க்கு உயிரே' என்று தொல்காப்பியம் கூறும் வாழ்க்கை நெறியை இந்தத் தலைவன் கடைப்பிடிப்பதை நினைவுகூரலாம்.\nSection::::தொல்காப்பிய உரிச்சொல்.\nஏ என்னும் உரிச்சொல் பெற்று என்னும் பொருளைத் தரும் என்று தொலகாப்பியம் கூறுகிறது. (778) பெற்று என்றால் பெருமை என்று பொருள்.\n\nஇப்பாடல் 'ஏ கல்' என்று மலையிலுள்ள பெரிய பாறாங்கல்லைக் குறிப்பிட்டுத் தொல்காப்பியர் காலத் தமிழுக்கு எடுத்துக்காட்டாய் விளங்குகிறது.\n"}
{"id": "90657", "url": "https://ta.wikipedia.org/wiki?curid=90657", "title": "குப்பைக் கோழியார்", "text": "குப்பைக் கோழியார்\n\nகுப்பைக் கோழியார் சங்ககாலப் புலவர்களில் ஒருவர். பாடல் தொடரால் பெயர்பெற்ற புலவர்களில் இவரும் ஒருவர். இவரது பாடல் ஒன்றே ஒன்று மட்டும் சங்கத்தொகைப் பாடல்களில் இடம் பொற்றுள்ளது. அது குறுந்தொகை பாடல் எண் 305.\nஇந்த அடியில் அமைந்துள்ள தொடரைக்கொண்டு இவருக்குப் பெயர் சூட்டப்பட்டுள்ளது.\nSection::::குறுந்தொகை 305 சொல்லும் செய்தி.\nஊடல் முடிவுக்கு வரத் தலைவன் அல்லது தலைவி விட்டுக்கொடுத்தாக வேண்டும். பிறர் தலையிட்டுத் தீர்த்துவைக்க முடியாது.\nSection::::உவமை.\nகுப்பையில் கோழிகள் இரண்டு சண்டை போட்டுக்கொண்டால் அதனை விலக்குவார் யார்? தாமே சண்டையை நிறுத்திக்கொண்டால்தான் உண்டு. அது போல ஊடல் சண்டையில் நாமே விட்டுக்கொடுத்தால்தான் உண்டு.\n\nஇது தலைவி கண்ட தெளிவு.\n"}
{"id": "90658", "url": "https://ta.wikipedia.org/wiki?curid=90658", "title": "பக்டீரியா இலைவெளிறல்", "text": "பக்டீரியா இலைவெளிறல்\n\nபக்டீரியா இலைவெளிறல்(Bacteria leafblight) எனப்படுவது நெல்லில் தாக்கும் ஒரு நோய் ஆகும். நோய்காரணி சாந்தோமோனசு ஒறைசே (\"Xanthomonus orizae\") எனும் பக்டீரியா. இந்நோய் பெரும்பாலும் நாற்று நட்டு 3-4 வாரங்களிலிருந்து தோன்றும். இலைகள் மஞ்சள் நிறமாக மாறிப் பின் வெளிறியது போர் மாறும்.\n\n\n"}
{"id": "90662", "url": "https://ta.wikipedia.org/wiki?curid=90662", "title": "கல்விசார் கட்டிட வசதிகள்", "text": "கல்விசார் கட்டிட வசதிகள்\n\nகல்விசார் கட்டிட வசதிகள் என்பது, கற்றல், கற்பித்தல் முதலிய கல்வித் தேவைகளுக்கான கட்டிடங்களையும் அவற்றோடிணைந்த பிற வசதிகளையும் குறிக்கும். ஒரு காலத்தில் கல்வி சார்ந்த செயல்பாடுகளுக்குச் சிறப்புத் தன்மை கொண்ட கட்டிட வசதிகள் தேவை என்னும் கருத்து இருந்ததில்லை. முற்காலத்தில் மரபுவழிக் கல்வி முறையில் மாணவர்களுக்குக் கல்வி புகட்டல் மர நிழலிலும், வீட்டுத் திண்ணைகளிலும், கோயில் மண்டபங்களிலும் இடம் பெற்றுவந்தன. நவீன கல்வி முறைகளைப் பின்பற்றும் தற்காலத்தில் கூட இந்தியா, இலங்கை போன்ற வளர்ந்துவரும் நாடுகளில் பிள்ளைகளைகளுக்கு மர நிழல்களில் வகுப்புக்கள் நடைபெறுவது உண்டு. எனினும் தற்காலத்தில் கல்விசார் செயல்பாடுகளின் பலவகையான பிரிவுகளுக்கு, ஒவ்வொன்றுக்கும் தனியே சிறப்பாக்கம் பெற்ற கட்டிடவசதிகள் தேவை என்கின்றனர் கல்வியாளர்கள். \nதற்காலத்தில் மனித வாழ்க்கையின் பல்வேறு கட்டங்களில் ஏற்படும் கல்வித்தேவைகளை நிறைவேற்றுவதற்கு வெவ்வேறான முறைகள் தேவை என்னும் நிலை உள்ளது. எடுத்துக் காட்டாக தொடக்கப் பள்ளி மாணவர்களுக்கான வகுப்பறைகளும், கல்லூரி வகுப்பறைகளும் அடிப்படையிலேயே வேறுவேறான தன்மைகளைக் கொண்டிருக்க வேண்டும் என்பது இன்று எல்லோராலும் ஏற்றுக்கொள்ளப்படுகின்றது. கல்விசார் உளவியலில் ஏற்பட்டுள்ள வளர்ச்சிகள் இவை தொடர்பான சிந்தனை மாற்றங்களுக்குக் காரணமாக அமைகின்றன. அது மட்டுமன்றி கல்வி தொடர்பான கருத்துருக்களிலேயே பெரிய மாற்றங்கள் ஏற்பட்டுள்ளன. வகுப்பறை என்பது ஆசிரியர்களை மையமாகக் கொண்ட ஒரு இடம் என்னும் நிலை தற்காலத்தில் மாறிவருகிறது. கற்றலில், கணினித் தொழில் நுட்பத்தின் பயன்பாடு, காணொளி வசதிகள், தொலைத்தொடர்பு வசதிகள் என்பன கல்வி முறைகள் பற்றியும், கல்விக்கான இட வசதிகளுக்கிடையே உள்ள தொடர்புகள் பற்றியும் புதிய சிந்தனைகள் உருவாகி வருகின்றன. \nSection::::வகைகள்.\nவெவ்வேறு வகையான கல்வித் தேவைகளுக்குச் சிறப்பாக அமைந்த வசதி வகைகள் பல வகைகளாக உள்ளன. எளிமையான சமூகங்களில் இத்தகைய வகைகளின் எண்ணிக்கை குறைவாக இருந்தாலும், முன்னேறிய நாடுகளிலும், சிக்கலான சமூகத் தேவைகள் கொண்ட தற்காலச் சமுதாயங்களிலும் கல்வி வசதி வகைகள் கூடிய எண்ணிக்கையில் உள்ளன. சில அடிப்படையான வசதி வகைகளாக,\n\n\nபோன்றவற்றைக் குறிப்பிடலாம்.\n"}
{"id": "90673", "url": "https://ta.wikipedia.org/wiki?curid=90673", "title": "சுழல் கதவு", "text": "சுழல் கதவு\n\nசுழல் கதவு என்பது, கட்டிடங்களில் வாயிற் கதவாகப் பயன்படும் ஒரு வகைக் கதவு ஆகும். இது ஒரு உருளை வடிவான சுற்றடைப்புக்குள், அதன் மையத்தில் அமைந்த தண்டொன்று பற்றிச் சுழலும் படி அதனுடன் பொருத்தப்பட்டிருக்கும் மூன்று அல்லது நான்கு படல்களைக் கொண்ட ஒரு அமைப்பு ஆகும். இது முதன் முதலில் பல மாடிகள் உயரம் கொண்ட வாயிற் கூடங்களைக் கொண்ட கட்டிடங்களில் புகைபோக்கி விளைவினால் வாயில் கதவுகளினூடாக ஏற்படக்கூடிய வேகமான காற்று உள்ளிழுப்பைத் தடுப்பதற்காக உருவாக்கப்பட்டது. வழமையான கதவுகளில், ஒவ்வொரு முறையும் கதவைத் திறந்து மூடப்படும் போது வெளியிலிருந்து காற்று உள்ளே வருவதோ அல்லது உள்ளிருந்து காற்று வெளியேறுவதோ நடைபெறுகிறது. இதனால் வெப்பப் பரிமாற்றமும் இடம்பெற்றுக் குளிர்பதனம் அல்லது சூடாக்கத் தொகுதிகளின் சுமையைக் கூட்டுகிறது. சுழல் கதவுகளில் இவ்வாறு நடை பெறுவதில்லை ஆதலால், இவ்வகைக் கதவுகள் ஆற்றல் சேமிப்புத் தேவை உள்ள இடங்களில் பயன்படுத்துவதற்கு உகந்தது.\n\nSection::::அமைப்பு.\nசுழல் கதவு அமைப்பின் தளம் வட்ட வடிவமானது. இவ்வட்டத்தின் ஒரு பகுதியில் கதவின் சுற்றடைப்புக்குள் செல்வதற்கான வாயிலும், அதற்கு நேரெதிராக அதிலிருந்து வெளியேறுவதற்கான வழியும் இருக்கும் இரண்டும் ஒரே அளவு கொண்டதாக இருக்கும். இத் திறந்த பகுதிகள் தவிர இரண்டு பக்கங்களிலும் எஞ்சியிருக்கும் வட்டத்தின் பகுதிகளில் உலோகச் சட்டகங்களில் பொருத்தப்பட்ட வளைவான கண்ணாடித் தடுப்புகள் பொருத்தப்பட்டிருக்கும். கதவுக்கு மேல் வட்ட வடிவான கவிகை (canopy) இருப்பது வழக்கம். மேற்படி வட்ட வடிவான சுற்றடைப்பின் மைய அச்சில் ஒரு தண்டு பொருத்தப்பட்டிருக்கும். மூன்று அல்லது நான்கு படல்கள் ஒன்றுக்கொன்று சம அளவான கோணத்தில் இருக்கும்படி படல்களின் ஒரு பக்க விளிம்பு இத் தண்டுடன் பொருத்தப்பட்டிருக்கும். இத் தண்டை அச்சாகக் கொண்டு சுழலக்கூடியதாக அமைக்கப்படும் இப் படல்களின் எதிர் விளிம்புகள் அவை சுழலும்போது வளைவான பக்கத் தடுப்புக்களைத் தடவிச் செல்லுமாறு இருக்கும். இத்தொகுதியில், உட்செல்லும் வழியினதும், வெளியேறும் வழியினதும் அகலங்கள் இரண்டு அடுத்தடுத்த படல்களின் வெளி விளிம்புகளுக்கு இடையிலான வளைவுத் தூரத்திலும் சற்றுக் குறைவாக இருக்க வேண்டும். இதன்மூலம் சுழற்சியின் எல்லா நிலைகளிலும் கட்டிடத்தின் உட் பகுதிக்கும் வெளிப் பகுதிக்கும் இடையே நேரடியான தொடர்பு இல்லாமல் இருப்பதை உறுதிப்படுத்தலாம்.\n\nபடல்களும் கண்ணாடியிடப்பட்ட உலோகச் சட்டங்களாகவே இருப்பது வழக்கம். இது இரண்டு பக்கங்களிலுமிருந்து அடுத்த பக்கத்தைப் பார்த்து அதற்கேற்ப பயன்படுத்துவதற்கு வசதியாக இருக்கும். பக்கத் தடுப்புக்களுக்கும், படல்களுக்குமான சட்டங்கள் அலுமினியத்தாலோ அல்லது எஃகினாலோ செய்யப்படலாம். அழகுக்காக இச் சட்டங்கள் துருவேறா எஃகுத் தகடுகளால் மூடப்படுவதும் உண்டு.\n\nSection::::செயற்பாடு.\nசுழல் கதவுகள் செயற்பாட்டைப் பொறுத்தவரை இரண்டு வகைகளாக உள்ளன. ஒரு வகையில் பயனர்கள் தன்முயற்சியால் படல்களைச் சுழற்றி இயக்குவர். இரண்டாம் வகையில் படல்கள் தன்னியக்கமாகச் சுழலுமாறு அமைக்கப்படும். கைகளால் இயக்கும் வகையில் யாராவது படல்களை வேகமாகச் சுழற்றிவிடாமல் இருப்பதற்காக வேகக் கட்டுப்பாட்டு முறைமை அமைக்கப்பட்டிருப்பது வழக்கம். தன்னியக்கக் கதவுகளில் முன்னரே தீர்மானிக்கப்பட்ட ஒரு வேகத்தில் கதவு சுழலும் வகையில் அமைந்திருக்கும்.\n\nதன்னியக்கச் சுழல் கதவுகள் பயனர்கள் அண்மையில் வரும்போது மட்டும் சுழலக்கூடிய வகையில் உணரிகள் பொருத்தப்பட்டிருக்கும். இதை விடப் பல பாதுகாப்புத் தேவைக்காக அமைக்கப்படும் உணரிகளும் உள்ளன. இது மெதுவாக நடபவர்களை உணர்ந்தறிந்து சுழல் வேகத்தைத் தன்னியக்கமாகக் குறைத்தல், அசையும் கூறுகளுக்கு இடையே உடல் உறுப்புக்கள் அல்லது உடை சிக்கிக்கொள்ள நேரும்போது அதை உணர்ந்து சுழற்சியை நிறுத்துதல் போன்ற தேவைகளுக்கு இத்தகைய உணரிகள் பயன்படுகின்றன.\n\nதீப் பிடிப்பது போன்ற அவசர காலங்களில் சுழல் கதவின் படல்களைச் சாதாரண கதவுகளைத் திறப்பதுபோல் முற்றாகத் திறந்துவிடக் கூடிய வசதிகளுடன் கூடிய சுழல் கதவுகளும் உள்ளன. இது கூடிய எண்ணிக்கையானவர்களை வெளியேற்றுவதற்கு வசதி அளிக்கிறது.\n"}
{"id": "90675", "url": "https://ta.wikipedia.org/wiki?curid=90675", "title": "குங்குமப்பூ", "text": "குங்குமப்பூ\n\nகுங்குமப்பூ (\"Saffron\") என்பது இரிடேசியே குடும்பத்தின் குரோக்கசு என்னும் இனத்தைச் சேர்ந்த சாஃப்ரன் குரோக்கசு (\"saffron crocus\", \"குரோக்கசு சட்டைவசு\") என்ற செடியின் பூவிலிருந்து தருவிக்கப்படும் ஒரு நறுமணப் பொருளாகும். \"குரோக்கசு சட்டைவசு\" பூவில் மூன்று சூலகமுடிகள் உள்ளன. இவை ஒவ்வொன்றும் சூல்வித்திலையின் நுனியில் உள்ளன. இப்பூவின் உலர்த்தப்பட்ட சூலகமுடிகளும் சூல் தண்டுகளும் (சூலக அவற்றின் வழங்கித் தாவரங்களுடன் இணைப்பவை) சமையலில் உணவுக்குச் சுவையூட்டும், வண்ணமூட்டும் பொருளாகப் பயன்படுத்தப்படுகின்றன. நீண்டகாலமாக உலகின் மிக விலையுயர்ந்த நறுமணப் பொருளாக (எடையின் அடிப்படையில்) குங்குமப்பூ இருந்து வருகிறது. இச்செடி தோன்றிய இடம் தென்மேற்கு ஆசியாவாகும்.\n\nகுங்குமப்பூவின் கசப்புச் சுவை மற்றும் அயடபோர்ம் (\"iodoform\") அல்லது வைக்கோல் போன்ற மணத்திற்கும் அதில் உள்ள பைக்ரோக்குரோசின் (\"picrocrocin\"), சாஃபிரானல் (\"safranal\") ஆகிய வேதிப் பொருள்களே காரணம். குங்குமப்பூவில் கரோட்டின் வகை சாயமான (\"carotenoid dye\") குரோசின் (\"crocin\") இருப்பதால் அது உணவு வகைகளுக்கும் துணிகளுக்கும் தங்கம் போன்ற-மஞ்சள் வண்ணத்தைச் சேர்க்கப் பயன்படுகின்றது.\n\nSection::::பன்மொழி பெயர் வரலாறு.\nகுங்குமப்பூ ஆங்கிலத்தில் \"saffron\" என்றழைக்கப்படுகிறது இச்சொல் இலத்தீன் சொல்லான ' என்பதிலிருந்து தோன்றிய 12 ஆம் நூற்றாண்டின் பழைய பிரான்சியச் சொல்லான \"safran\" என்பதிலிருந்து தோன்றியதாகும். \"Safranum\" என்ற இலத்தீன் சொல் زعفران (za'ferân) என்ற பாரசீகச் சொல்லிலிருந்து பிறந்தது. முதலில் இச்சொல் அரபியச் சொல்லான زَعْفَرَان (\"za'farān\") என்பதிலிருந்தே வந்தது என்று சிலர் வாதிடுகிறார்கள்.(இந்த அரபியச் சொல் பெயர் உரிச்சொல்லான أَصْفَر (\"aṣfar\", \"மஞ்சள்\") என்பதிலிருந்து உருவானது). இருப்பினும் பாரசீகச் சொல்லான زرپران (\"zarparān\" ) - \"மஞ்சள் இலைகளைக் கொண்டுள்ள\" என்பதன் அரபிய மொழியாக்கப்பட்ட வடிவமே زَعْفَرَان (\"za'farān\") என்ற ஒரு மாறுபட்ட பெயர் வரலாற்றையும் சிலர் முன்வைக்கின்றனர். ' என்ற இலத்தீன் சொல்லே இத்தாலியச் சொல்லான \"zafferano\" என்ற சொல்லுக்கும் \"azafrán\" என்ற எசுப்பானிய சொல்லுக்கும் மூலமாகும்.\n\nSection::::உயிரியல்.\nவீட்டில் வளர்க்கப்படும் சாஃப்ரன் குரோக்கசு (\"குரோக்கசு சட்டைவசு\") செடியானது இலையுதிர் காலத்தில் பூக்கின்ற பல்லாண்டுத் தாவரம் ஆகும், இது காட்டில் வளர்வதில்லை. அநேகமாக இது மத்திய ஆசியாவைப் பூர்வீகமாகக் கொண்டதும் கிழக்கு மத்தியத்தரைப் பகுதியில் காணப்படுவதுமான இலையுதிர் காலத்தில் பூக்கும் \"குரோக்கசு கார்ட்ரைட்டியனசு\" (\"Crocus cartwrightianus\" ) என்ற வகையின் மலட்டு வடிவ மும்மடிய நிலையாக இருக்கலாம். நீளமான சூலகமுடிகளை உருவாக்க விரும்பிய பயிர்த்தொழிலாளர்கள் \"குரோக்கசு கார்ட்ரைட்டியன்சு\" (cartwrightianus) செடியை மிகப்பரந்த செயற்கைத் தேர்வு முறைக்கு உட்படுத்தியபோது உருவாகியதே சாஃப்ரன் குரோக்கசு இனமாகும். இவை மலட்டுத்தன்மை கொண்டவையாக இருப்பதால், இவற்றின் ஊதாநிறப் பூக்கள் வளம் மிக்க விதைகளை உருவாக்குவதில்லை. இவற்றின் இனப்பெருக்கத்திற்கு மனித உதவி தேவைப்படுகிறது. அதற்கு நிலத்துக்குக் கீழே இருக்கும் குமிழ் போன்ற மாச்சத்துச் சேமிக்கும் தண்டுக்கிழங்குகளைத் தோண்டி எடுத்து, சிறு துண்டுகளாக உடைத்து திரும்பவும் நடவேண்டும். இவ்வாறு நடப்படும் ஒரு தண்டுக்கிழங்கு ஒரு பருவம் வரை வாழும், இவை ஒவ்வொன்றும் இம்முறையில் பிரித்து நடுவதன் மூலம் பத்து வரையிலான புதிய தாவரங்களைக் கொடுக்கும். இந்தத் தண்டுக் கிழங்குகள் சிறிய, பழுப்பு நிறமான 4.5 செ.மீ வரையிலான விட்டத்தைக் கொண்ட சிறு கோள வடிவம் கொண்டவையாகும். இவை இணையான அமைப்பு கொண்ட நார்களாலான அடர்த்தியான காப்புறையைக் கொண்டிருக்கும்.\n\nகோடைகாலத் தூக்கத்துக்குப் பின்னர் இளவேனில் காலத்தில், இந்தத் தாவரத்தில் 5 முதல் 11 வரையிலான குறுகலாகவும், கிட்டத்தட்ட செங்குத்தாகவும் பச்சை இலைகள் துளிர்க்கின்றன. ஒவ்வொரு இலையும் 40 சென்டிமீட்டர் வரையிலான நீளம் கொண்டதாக இருக்கும். இலையுதிர் காலத்தில் ஊதாநிற மொட்டுகள் தோன்றுகின்றன. இவை அக்டோபர் மாதத்தில், (பெரும்பாலான பூக்கும் தாவரங்கள் தமது விதைகளை வெளியிட்டுவிட்ட பின்னரே), மிகச்சிறந்த நிறமுடைய பூக்களை உருவாக்குகின்றன. அவற்றின் நிறம் மென்மையான ஊதாவிலிருந்து அடர்த்தியான, பல வரிகளாக அமைந்த சாம்பல் கலந்த மென்மையான ஊதா நிறம் வரை வேறுபடுகின்றது. பூக்கும் காலத்தில் இந்தத் தாவரங்களின் சராசரி உயரம் 30 செண்டிமீட்டருக்கும் குறைவாக உள்ளன. ஒவ்வொரு பூவிலிருந்தும் மூன்று நீட்சிகளை உடைய சூல்தண்டுகள் உருவாகின்றன. அவை ஒவ்வொன்றின் முனையிலும் 25-30 மி.மீ குறுக்களவுள்ள, பளிச்சென்று தெரியும், கருஞ்சிவப்பு நிறமுள்ள சூலகமுடிகள் காணப்படுகின்றன.\n\nSection::::சாகுபடி.\n\"குரோக்கசு சட்டைவசு\" மத்தியத்தரைக் கடல் மாக்குவிசு (வட அமெரிக்க புதர்க்காடுகளை ஒத்தவை) பகுதிகளிலும் அவற்றை ஒத்த காலநிலை நிலவும் பகுதியிலும் அதிகமாக வளர்கின்றன. இப்பகுதிகளில் ஓரளவு வறண்ட நிலங்களில் வெப்பமான, உலர்ந்த கோடைத் தென்றல் காற்று வீசும் காலநிலை நிலவுகிறது, இது போன்ற காலநிலையே குங்குமப்பூ வளர மிக ஏற்ற காலநிலையாகும். இருப்பினும் இவை குளிர்காலங்களிலும் − 10°செ அளவு வரையிலான உறைபனிகளையும் தாங்கி வாழக்கூடியவை. மேலும் குளிர்மிகுந்த பனிக்கட்டி மூடியிருக்கும் சூழலிலும் சிறிது காலம் வாழக் கூடியவையாகும். 1000-1500 மி.மீ அளவிலான சராசரி ஆண்டு மழை பொழிவைக் கொண்டுள்ள காஷ்மீர் போன்ற குளிச்சியான சூழல்களில் குங்கப்பூ பயிரிட நீர்ப்பாசனம் தேவைப்படும். எடுத்துக்காட்டாக, ஈரானில் இச்செடிகள் வளர்கின்ற இடங்களுடன் ஒப்பிடுகையில் கிரேக்க நாடு (ஆண்டு மழைபொழிவு 500மி.மீ.) மற்றும் எசுப்பானியா (ஆண்டு மழைபொழிவு 20 மி.மீ.) ஆகிய நாடுகளிலுள்ள குங்குமப்பூச் செடி வளர்கின்ற இடங்கள் மிகவும் வறண்டவை. ஆனால் இவ்விடங்களில் மழைக் காலம் சாகுபடிக்கு உகந்தவாறு அமைந்திருப்பதால் பயிரிடல் சாத்தியமாகிறது.\n\nகுங்குமப்பூ சாகுபடிக்கு காலநேரமே மிக முக்கியம் - வளமான மழை நிறைந்த இளவேனில் காலமும் உலர்ந்த கோடைக்காலமும் இதற்கு மிக உகந்தவையாகும். பூப்பதற்கு சற்று முன்னர் வரும் மழை பொழிவு குங்குமப்பூவின் விளைச்சலை ஊக்குவித்து அதிகமாக்குகிறது. பூக்கின்ற காலத்தில் மழை அல்லது குளிரான காலநிலை இருந்தால், அது நோயைத் தூண்டி விளைச்சலைக் குறைக்கும். தொடர்ச்சியான ஈரம் கொண்ட அல்லது வெப்பமான காலநிலை தாவரங்களுக்குத் தீங்கை விளைவிக்கும். மேலும் முயல்களும் எலிகளும் பறவைகளும் குழிகள் தோண்டி பயிர்களை நாசம் செய்கின்றன. இவை தவிர உருளைப் புழுக்களும், இலைத் துருக்களும், தண்டுக்கிழங்கு அழுகல்களும் பிற அச்சுறுத்தல்களாகும்.\n\nநிழல் மிகுந்த சூழ்நிலைகளில் இத்தாவரங்கள் சரியாக வளருவதில்லை. நல்ல சூரிய ஒளியில் அவை மிகச்சிறப்பாக வளர்கின்றன. எனவே சூரிய ஒளியை நோக்கி சரிவாக அமைந்த நிலப்பகுதிகளில் பயிர் செய்யப்படுகிறது (அதாவது, வட அரைக்கோளப் பகுதிகளில் தெற்குச் சாய்வுள்ள நிலங்கள்). வட அரைக்கோளத்தில் பெரும்பாலும் சூன் மாதத்திலேயே விதைப்பு நடக்கிறது. அங்கு தண்டுக்கிழங்குகள் 7 முதல் 15 செ.மீ. வரையிலான ஆழத்தில் நடப்படுகின்றன. கிழங்குகள் எவ்வளவு ஆழமாக நடப்படுகின்றன, தண்டுக்கிழங்குகளுக்கு இடையே எவ்வளவு இடைவெளி விடப்படுகிறது, காலநிலை ஆகிய இம்மூன்றும் விளைச்சலைப் பாதிக்கின்ற முக்கியமான காரணிகளாகும். அதிக ஆழத்தில் நடப்பட்ட மூலத் தண்டுக்கிழங்குகள் உயர் தரமான குங்குமப்பூக்களை விளைவிக்கின்றன, எனினும் இவை குறைவான மொட்டுகளையும் சேய்த் தண்டுக்கிழங்குகளையும் கொடுக்கின்றன. இத்தாலிய பயிர்த்தொழிலாளிகள் 15 செ.மீ. ஆழத்திலும் 2–3 செ.மீ இடைவெளியிலுள்ள வரிசைகளிலும் கிழங்குகளை நடுவதன் மூலம் இழைகளின் விளைச்சலை அதிகரிக்கிறார்கள். 8–10 செ.மீ. ஆழம் பூ மற்றும் தண்டுக்கிழங்கு விளைச்சலுக்கு உகந்ததாகும். கிரேக்க, மொராக்கிய மற்றும் எசுப்பானிய பயிர்த்தொழிலாளிகள் தங்கள் இடங்களுக்கு ஏற்ற வேறுபட்ட ஆழங்கள் மற்றும் இடைவெளிகளைப் பயன்படுத்துகின்றனர்.\n\nகுங்குமப்பூ சாகுபடிக்கு உயர் கரிமப் பொருள்களைக் கொண்ட, எளிதில் தூள்தூளாகக் கூடிய தளர்வான, அடர்த்தி குறைந்த, நன்கு நீர்பாய்ச்சப்பட்ட, நன்கு நீர் வடிக்கப்பட்ட சுண்ணாம்பு நிறைந்த களி மண் வகைகள் (clay-calcareous) உகந்தவை. பாரம்பரியமான மேட்டுப்பாத்தி முறைகளில் நீர் வடிதல் சிறப்பாக உள்ளது. முற்காலத்தில் ஹெக்டேர் ஒன்றுக்கு 20–30 டன்கள் எருவைச் சேர்ப்பதன் மூலம் மண்ணின் கரிம வளம் அதிகரிக்கப்பட்டது. அதன் பிறகு எரு சேர்க்காமலே தண்டுக்கிழங்குகள் நடப்பட்டன. கோடைகாலத்தில் உறக்க நிலையில் உள்ள தண்டுக்கிழங்குகள், இலையுதிர் காலத்தின் ஆரம்பத்தில் தமது குறுகலான இலைகளைத் துளிர்த்து, மொட்டு விடத் தொடங்குகின்றன. இலையுதிர் காலத்தின் மத்தியப் பகுதியில் அவை பூக்கின்றன. காலையில் மலரும் பூக்கள் மாலைக்குள் வாடத் தொடங்கிவிடுகின்றன என்பதால் அறுவடையை மிக வேகமாகச் செய்ய வேண்டியது கட்டாயமாகிறது. ஒன்று அல்லது இரண்டு வாரங்களுக்குள் எல்லாச் செடிகளும் பூக்கின்றன. தோராயமாக 150 பூக்களிலிருந்து 1 கிராம் உலர்ந்த குங்குமப்பூ இழைகள் கிடைக்கின்றன. 12 கி உலர்ந்த குங்குமப்பூவைப் பெற (புதிதாக சாகுபடி செய்த குங்குமப்பூ 72 கி எடை இருக்கும்) 1 கிலோ பூக்கள் தேவைப்படுகின்றன. புதிதாகப் பறிக்கப்பட்ட ஒரு பூவிலிருந்து சராசரியாக 30 மி.கி. (0.46 கி) உலரா குங்குமப்பூ அல்லது 7 மி.கி. (0.11 கி) உலர்ந்த குங்குமப்பூ கிடைக்கும்.\n\nSection::::வேதியியல்.\nகுங்குமப்பூவில் எளிதில் ஆவியாகின்ற, நறுமணம் தருகின்ற 150 க்கும் அதிகமான சேர்மங்கள் உள்ளன. இதில் பல ஆவியாகாத செயல்மிகு கூறுகளும் உள்ளன. இவற்றில் சியாக்காந்தின் (zeaxanthin), லைக்கோப்பீன் (lycopene) மற்றும் பல்வேறு வகையான ஆல்ஃபா (α) மற்றும் பீட்டா-கரோட்டின்கள் ஆகியவை உள்ளிட்ட பல பொருள்களும், கரோட்டின் வகையினங்களும் உள்ளன. எனினும், குங்குமப்பூவின் தங்கம் போன்ற மஞ்சள்-செஞ்சிவப்பு நிறத்திற்கு பெரும்பாலும் ஆல்ஃபா (α) குரோசினே காரணம். இந்தக் குரோசின் டிரான்சு-குரோசெட்டின் இரு-(β-டி-ஜெண்டியோபயோசில்) எசுத்தர் (முறையான (ஐ.யு.பி.ஏ.சி) பெயர்: 8,8-டயப்போ-8,8-கரோட்டினாய்க் காடி) ஆகும். இதிலிருந்து குங்குமப்பூவின் நறுமணத்திற்குக் காரணமாக உள்ள இந்தக் குரோசின் கரோட்டின் வகையின குரோசெட்டினின் (carotenoid crocetin) டைச்செண்டியோபியோசு எசுத்தராகும் (digentiobiose ester) என்பது தெரிகிறது. குரோசின்கள் நீர் விரும்பும் கரோட்டின் வகைகளின் ஒரு தொடர். இவை குரோசெட்டினின் மானோகிளைக்கோசில் (monoglycosyl) அல்லது டைகிளைக்கோசில் பாலீன் எசுத்தர்கள் ஆகும். குரோசெட்டின் என்பது ஓர் இணைக்கப்பட்ட பாலீன் டைகார்பாக்ஃசிலிக் அமிலம். இது நீர் வெறுக்கும் தன்மையுள்ளது.; ஆகவே எண்ணெயில் கரையக்கூடியது. குரோசெட்டினை நீரில் கரையக்கூடிய இரண்டு செண்டியோபயோசுகளுடன் (இவை சர்க்கரைகள்) எசுத்தராக்கப்படும் போது உருவாகும் விளைபொருள் நீரில் கரையக்கூடியதாகவே இருக்கும். இதன் விளைபொருளான α-குரோசின் ஒரு கரோட்டின் வகையின நிறப்பொருளாகும். உலர்ந்த குங்குமப்பூவின் நிறையில் 10% க்கும் கூடிய அளவில் இது இருக்கலாம். இந்த எசுத்தராக்கப்பட்ட இரு செண்டியோபயோசுகளின் காரணமாக α-குரோசின், அரிசி உணவுகள் போன்ற நீர் அடிப்படையான (கொழுப்பில்லாத) உணவுகளுக்கு வண்ணமூட்டுவதற்கு உகந்ததாகிறது.\n\nகுங்குமப்பூவின் சுவைக்கு கசப்பான குளுக்கோசைட்டு பிக்ரோகுரோசினே காரணமாகும். பிக்ரோகுரோசின் (வேதியியல் வாய்பாடு: ; முறையான பெயர்: 4-(β-டி-குளுக்கோபைரனோசிலாக்ஃசி)-2,6,6- டிரைமீத்தைல்சைக்ளோஃகெக்ஃசு-1-ஈன்-1-கார்பொக்சல்டிஃகைட்) என்பது சாஃப்ரானல் (முறையான பெயர்: 2,6,6-டிரைமீத்தைல்சைக்ளோஃகெக்ஃசா-1,3-டையீன்-1- கார்பொக்சல்டிஃகைட்) எனப்படுகின்ற ஓர் ஆல்டிஃகைடு துணைக்கூறு, ஒரு கார்போஐதரேட்டு ஆகியவற்றின் கூட்டு ஆகும். இதற்கு பூச்சிக்கொல்லிப் பண்புகளும் உயிர்க்கொல்லிப் பண்புகளும் உள்ளன. இவை உலர்ந்த குங்குமப்பூவின் நிறையில் 4% வரையிலான அளவு இருக்கலாம். பிக்ரோகுரோசின் என்பது கரோட்டின் வகையான சியாகாந்தினின் (zeaxanthin) குறைக்கப்பட்ட ஒரு வடிவமென்பது குறிப்பிடத்தக்கது (ஆக்சிசனேற்ற பிளவு மூலம் உருவாக்கப்படும்). மேலும் இது டெர்ப்பீன் அல்டிஃகைட்டு சாஃப்ரானலின் கிளைக்கோசைடாகும். சிவப்பு நிறமுள்ள சியாக்காந்தின் மனித விழித்திரையில் இயற்கையாகவே காணப்படுகின்ற ஒரு கரோட்டின் வகையின நிறப்பொருள்களில் ஒன்று.\n\nஅறுவடைக்குப் பின்னர் குங்குமப்பூவை உலர்த்தும்போது வெப்பத்தினாலும் நொதியச் செயற்பாட்டாலும் பிக்ரோகுரோசின் பிரிந்து டி-குளுக்கோசும், ஒரு கட்டற்ற சாஃப்ரானல் மூலக்கூறும் உருவாகின்றன. எளிதில் ஆவியாகும் எண்ணெயான சாஃப்ரானலே குங்குமப்பூவின் தனித்துவ நறுமணத்திற்கு பெருங்காரணமாக உள்ளது. பிக்ரோகுரோசினை விட சாஃப்ரானல் கசப்பு குறைவானதாகும். இது உலர்ந்த குங்குமப்பூவின் சில மாதிரிகளில், எளிதில் ஆவியாகும் பகுதியின் நிறையில் 70% வரையிலான அளவைக் கொண்டுள்ளது. குங்குமப்பூவின் நறுமணத்துக்குக் காரணமாக உள்ள இரண்டாவது கூறு 2-ஐதராக்ஃசி-4,4,6-டிரைமீத்தைல்-2,5-சைக்ளோஃகெக்சாட்டீன்-1-ஒன் ஆகும். \"குங்குமப்பூ, உலர்ந்த வைக்கோல் போல மணம் கொண்டது\" என விவரிக்கப்படுவதற்கு இதன் நறுமணமே காரணமாகும். சாஃப்ரானலைவிட இது குறைந்த அளவிலேயே காணப்படுகின்ற போதிலும், குங்குமப்பூவின் நறுமணத்துக்கு இதுவே மிகுந்த சக்திவாய்ந்த பங்களிப்பை வழங்குவதாக வேதியியலாளர்கள் கண்டுபிடித்தனர். உலர்ந்த குங்குமப்பூ அடிக்கடி மாறும் பி.எச் அளவுகளால் அதிகம் பாதிக்கப்படும் தன்மை கொண்டது. ஒளியும், ஆக்சிஜனேற்ற காரணிகளும் இருக்கும்போது வேதியியல் வகையில் விரைவாகப் பிரிகை அடைகின்றன. ஆகவே வளிமண்ட ஆக்சிசனுடனான தொடர்பைக் குறைக்கும் பொருட்டு உலர்ந்த குங்குமப் பூவை காற்றுப் புகாத கொள்கலன்களில் சேமிக்க வேண்டியது கட்டாயமாகும். குங்குமப்பூ ஓரளவு வெப்பத்தைத் தாங்கக்கூடியதாகும்.\n\nSection::::வரலாறு.\nகுங்குமப்பூச் செடியின் சாகுபடி வரலாறு 3,000 க்கும் அதிகமான ஆண்டுகளுக்கு முற்பட்டது. வீட்டில் வளர்க்கப்படும் குங்குமப்பூவுக்கு முன்னோடி காட்டுக்குரிய \"குரோக்கசு கார்ட்ரைட்டியானசு\" ஆகும். வழக்கத்துக்கு மாறாக நீளமான சூலகமுடிகளைக் கொண்டவற்றைத் தெரிந்தெடுத்ததன் மூலம் விவசாயிகள் காட்டுக்குரிய மாதிரிகளை இனவிருத்தி செய்தனர். இவ்வாறு வெண்கலக் காலத்தில் கிரீட் தீவில் \"குரோக்கசு கார்ட்ரைட்டியானசின்\" மலட்டு வகையான \"குரோக்கசு சட்டைவசு\" வகை உருவானது. குங்குமப்பூ முதன்முதலில் அசிரிய மன்னன் அசுரினிப்பாலின் ஆணைப்படி கி.மு 7 ஆம் நூற்றாண்டில் தொகுக்கப்பட்ட தாவரவியல் குறிப்பில் குறிப்பிடப்பட்டுள்ளது என்று நிபுணர்கள் நம்புகிறார்கள். சுமார் 90 நோய்களுக்கான சிகிச்சையில் குங்குமப்பூவின் பயன்பாடு 4,000 ஆண்டுகளாக இருப்பது கண்டறியப்பட்டுள்ளது.\n\nSection::::ஆசியா.\nவடமேற்கு ஈரானில் உள்ள, வரலாற்றுக்கு முந்தைய இடங்களில், 50,000 ஆண்டுகள் பழைமையான ஓவியங்களில் குங்குமப்பூவிலான நிறப்பொருள்கள் கண்டுபிடிக்கப்பட்டுள்ளன. பின்னர், சுமேரியர்கள் தமது மருந்துகளிலும், மாய பானங்களிலும் காட்டில் வளருகின்ற குங்குமப்பூவைப் பயன்படுத்தினார்கள். மினோவ மாளிகை நாகரிகத்தின் கி.மு 2 ஆம் நூற்றாண்டு உச்சகாலத்துக்கு முன்னர் குங்குமப்பூ நீண்ட தூர வர்த்தகப் பொருளாக இருந்தது. கி.மு 10 ஆம் நூற்றாண்டுக்கு முன்பாக புராதன பாரசீகர்கள், பாரசீக குங்குமப்பூவை (\"குரோக்கசு சட்டைவசு\" 'Hausknechtii') டெர்பினா, இஸ்ஃபஹான், கோரசான் ஆகிய இடங்களில் பயிரிட்டார்கள். இந்த இடங்களில் குங்குமப்பூ நூல்கள் துணிகளாக நெசவு செய்யப்பட்டன. அவை தெய்வங்களுக்குச் சமயச்சடங்குகளில் படையலாக்கப்பட்டன; மேலும் சாயங்களிலும், நறுமணத் திரவியங்களிலும், மருந்துகளிலும், உடல் கழுவும் பொருட்களிலும் பயன்படுத்தப்பட்டன. பாரசீகத்தில் குங்குமப்பூ நூல்களை படுக்கைகள் முழுதும் தூவுவதற்கும், துக்க மனநிலைக்கான ஒரு சிகிச்சையாக சூடான தேனீரில் கலந்து குடிக்கவும் பயன்பட்டன. வெறிமயக்கப் பொருளாகவும், பாலுணர்ச்சி ஊக்கியாகவும் குங்குமப்பூவை பாரசீகர்கள் பயன்படுத்துவது குறித்து பாரசீகர் அல்லாதவர்கள் பயமும் கொண்டார்கள். மகா அலெக்சாண்டர் தனது ஆசியப் போர் நடவடிக்கைகளின் போது, போர்க் காயங்களைக் குணப்படுத்தும் மருந்தாக தனது கரைசல்கள், சாதம் மற்றும் குளியல்களில் பாரசீக குங்குமப்பூவைப் பயன்படுத்தினார். அலெக்சாண்டரின் படைவீரர்கள் பாரசீகர்களிடமிருந்து குங்குமப்பூக் குளியல் பழக்கத்தைப் பழகி, அதனைக் கிரேக்க நாட்டுக்குக் கொண்டுவந்தார்கள்.\n\nதெற்காசியாவிற்கு குங்குமப்பூவின் வருகை பற்றி விளக்கும் முரண்பட்ட கோட்பாடுகள் உள்ளன. 900–2500 ஆண்டுகளுக்கு முன்னதாக இது வந்ததாக காஷ்மீரி மற்றும் சீன ஆவணப் பதிவுகள் கூறுகின்றன. பண்டைய பாரசீகப் பதிவுகளை ஆய்வுசெய்கின்ற வரலாற்றாளர்கள் இது கி.மு 500 -க்கு சிறிது காலம் முன்னர் பாரசீகத்துக்கு வந்ததாகக் குறிப்பிடுகின்றனர்.\n\nஇந்த வருகை பாரசீகர்கள் காஷ்மீர் மீது படையெடுத்து குடியேறியதனாலோ அல்லது புதிய பூங்காக்களிலும் தோட்டங்களிலும் குங்குமப்பூ பயிரிட அவற்றின் தண்டுகளை மாற்று நடவு செய்ததனாலோ நிகழ்ந்திருக்கலாம். பின்னர் காஷ்மீர் குங்குமப்பூவை ஒரு சாயமாகவும், மனச்சோர்வுக்கான ஒரு சிகிச்சையாகவும் போனீசியர்கள் விற்பனை செய்தார்கள். அங்கிருந்து, உணவுப்பொருள்களிலும் சாயங்களிலும் குங்குமப்பூவின் பயன்பாடு தெற்காசியா முழுவதும் பரவியது. இந்தியாவிலுள்ள புத்தத் துறவிகள் கௌதம புத்தரின் இறப்புக்குப் பின்னர் குங்குமப்பூ வண்ணத்திலான அங்கிகளை ஏற்றுக்கொண்டனர். இருந்தபோதிலும், அந்த அங்கிகள் விலையுயர்ந்த குங்குமப்பூவால் சாயமேற்றப்படாமல் செலவு குறைந்த மஞ்சள் அல்லது பலாப்பழத்தால் சாயமேற்றப்பட்டது.. 2000 ஆண்டுகளுக்கும் மேலாக தமிழர்கள் குங்குமப்பூவைப் பயன்படுத்தி வருகிறார்கள். தமிழில் இது \"ஞாழல் பூ\" என அழைக்கப்படுகிறது. தலைவலியைக் குணப்படுத்த, வலியில்லாத குழந்தை பிறப்பு, இன்னும் பலவற்றுக்குப் பயன்படுத்தப்படுகிறது.\n\nகுங்குமப்பூ பாரசீகத்திலிருந்து மங்கோலிய படையெடுப்பாளர்களுடன் சீனாவுக்கு வந்தது என சில வரலாற்றாளர்கள் நம்புகிறார்கள். அதே சமயம், கி.மு 200–300 காலத்திய மருத்துவப் பெருநூலான \"ஷென்னாங் பென்கவோஜிங்\" (\"Shennong Bencaojing\" - 神農本草經—\"ஷென்னாங் கிரேட் ஹெர்பல்\", இதை \"Pen Ts'ao\" அல்லது \"Pun Tsao\" என்றும் அழைப்பர்) உட்பட பல பழமைமிக்க சீன மருத்துவ உரைகளிலும் குங்குமப்பூ குறிப்பிடப்பட்டுள்ளது. இப்புத்தகத்தைப் பிரசித்தி பெற்ற \"யான்\" (\"தீ\") பேரரசர் (炎帝) ஷென்னாங் எழுதியதாகக் கருதப்படும் மரபு உள்ளது. இது பல்வேறு நோய்களுக்கான, 252 தாவர வேதியியல் அடிப்படையான மருத்துவ சிகிச்சைகளை ஆவணப்படுத்துகிறது. இருப்பினும் கி.பி 3 ஆம் நூற்றாண்டளவில், குங்குமப்பூவின் பிறப்பிடம் காஷ்மீர் என சீனர்கள் குறிப்பிட்டார்கள். எடுத்துக்காட்டாக, சீன மருத்துவ நிபுணரான வான் ஜென், \"குங்குமப்பூவின் வாழ்விடம் காஷ்மீரில் உள்ளது. அங்குள்ள மக்கள் முக்கியமாக இதை புத்தருக்கு படைப்பதற்காக வளர்க்கிறார்கள்\" என்று தெரிவித்தார். தனது காலத்தில் எவ்வாறு குங்குமப்பூ பயன்படுத்தப்பட்டது என்பது பற்றியும் வான் குறிப்பிட்டுள்ளார்: \"[சாஃப்ரன் குரோக்கசு] பூவானது சில நாட்களுக்கு பின்னர் வாடுகிறது. அதன் பின்னர் குங்குமப்பூ பெறப்படுகிறது. இதன் ஒரேசீரான மஞ்சள் வண்ணத்துக்காக மதிப்பு பெற்றுள்ளது. ஒயினுக்கு நறுமணமூட்டவும் இதைப் பயன்படுத்தலாம்.\"\n\nSection::::ஐரோப்பா/மத்தியத்தரைக் கடல் பகுதி.\nகி.மு 1500-1600க்கு முன்பே, மினோவர்கள் தமது மாளிகைச் சுவரோவியங்களில் குங்குமப்பூவைச் சித்தரித்துள்ளனர். அந்த ஓவியங்கள் குங்குமப்பூ ஒரு குணப்படுத்தும் மருந்தாக பயன்பட்டதைக் காண்பிக்கின்றன. பின் வந்த கிரேக்க புராணக்கதைகள் சிலிசியா (\"Cilicia\") வுக்கான கடற் பயணங்களைப் பற்றிக் கூறுகின்றன. அப்பயணங்களில் கிரேக்க சாகசக்காரர்கள் உலகத்தின் மிகவும் பெருமதிப்பு மிக்கதெனத் தாங்கள் நம்பிய குங்குமப்பூவையே சேகரித்து எடுத்துவர எண்ணுகின்றனர். இன்னொரு புராணக் கதை குரோக்கசு மற்றும் இசுமைலாக்ஃசு ஆகியோரைப் பற்றிக் கூறுகிறது. இக்கதையில் குரோக்கசு மதிமயக்கப்பட்டு முதல் சாஃப்ரன் குரோக்கசு செடியாக மாற்றப்படுகிறான். புராதன காலத்து மத்தியத்தரைக் கடல் பகுதி மக்கள் —எகிப்திலுள்ள நறுமணப்பொருள் தயாரிப்பவர்கள், காசாவிலுள்ள மருத்துவர்கள், ரோட்சு, மற்றும் கிரேக்க \"ஃகெட்டரே\" விலைமகள்கள் உள்ளடங்கலாக—தமது நறுமணமூட்டிய தண்ணீர்கள், நறுமணப் பொருள்கள், களிம்புகள், கலவைகள், கண்ணிமைச் சாயக்கலவைகள் (மசுக்காராக்கள்), தெய்வீகப் படையல்கள் மற்றும் மருத்துவ சிகிச்சைகளில் குங்குமப்பூவைப் பயன்படுத்தினார்கள்.\n\nபிந்தைய ஹெல்லனிய எகிப்தில் (\"Hellenistic Egypt\"), கிளியோபாட்ரா உடலுறவில் அதிக இன்பம் கிடைக்கும் என்ற காரணத்திற்காக குளியலுக்கு குங்குமப்பூவைப் பயன்படுத்தினார். எகிப்திய சிகிச்சையாளர்கள் அனைத்து வகையான இரைப்பை குடல்சார்ந்த நோய்களுக்கும் குங்குமப்பூவை ஒரு சிகிச்சையாகப் பயன்படுத்தினர். சிடோன் மற்றும் டயர் போன்ற லேவண்ட் நகரங்களில் ஒரு துணிச் சாயமாகவும் குங்குமப்பூ பயன்படுத்தப்பட்டது. ஆலஸ் கார்னேலியஸ் செல்சஸ் என்பவர் காயங்கள், இருமல், வலி மற்றும் சிரங்கு ஆகியவற்றுக்கான மருந்துகளிலும், மித்ரிடேட்டியம் (\"mithridatium\") மருந்திலும் குங்குமப்பூவைச் சேர்த்துள்ளார்களெனக் குறிப்பிட்டுள்ளார். உரோமர்கள் குங்குமப்பூவின் மீது அதீத காதல் கொண்டவர்கள். ரோமக் குடியேற்றவாசிகள் தெற்கு காலில் (\"Gaul\") காலனிகளை அமைத்த போது தம்முடன் குங்குமப்பூவையும் எடுத்துச் சென்றனர். ரோமர்களின் ஆட்சி முடியும் வரை அங்கு மிகப்பரந்தளவில் இச்செடி பயிரிடப்பட்டிருந்தது. கி.பி 8 ஆம் நூற்றாண்டு மூர் இன மக்களுடன் அல்லது கி.பி 14 ஆம் நூற்றாண்டில் அவிக்னான் போப்பாண்டவர் பதவிக் காலத்துடன் குங்குமப்பூவானது பிரான்சுக்குத் திரும்பி வந்தது என்று மாறுபட்ட கோட்பாடுகள் கூறுகின்றன.\n\nஐரோப்பிய குங்குமப்பூப் பயிர் செய்கை ரோமர்களின் ஆட்சி வீழ்ச்சியுற்றதைத் தொடர்ந்து வெகுவாகக் குறைந்தது. இஸ்லாமிய நாகரிகத்தின் பரவலால் எசுப்பானியம், பிரான்சு மற்றும் இத்தாலி ஆகிய நாடுகளில் குங்குமப்பூ மீண்டும் அறிமுகப்படுத்தப்பட்டது. 14 ஆம் நூற்றாண்டின் கறுப்பு இறப்பு காலத்தின்போது, மருந்துக்கான குங்குமப்பூ தேவை மிக உயர்ந்தது. அதிகளவான குங்குமப்பூவை வெனிசிய மற்றும் ஜெனோவிய கப்பல்கள் வழியாக ரோட்ஸ் போன்ற தென் மற்றும் மத்தியதரைக் கடல் பகுதி நிலங்களிலிருந்து இறக்குமதி செய்யவேண்டிய நிலை ஏற்பட்டது. இதுபோன்று குங்குமப்பூவை ஏற்றி வந்த கப்பல்களில் ஒன்றை மேன்மக்கள் திருடியதால் பதினான்கு வாரங்களுக்கு நீடித்த \"குங்குமப்பூப் போர்\" மூண்டது. இந்தப் போர் மற்றும் அதனால் விளைந்த மூர்க்கத்தனமான குங்குமப்பூக் கடற்கொள்ளை பற்றிய பயம் ஆகியவற்றின் காரணமாக பேசல் நகரில் குங்குமப்பூப் பயிர் செய்கை குறிப்பிடத்தக்க அளவு அதிகரித்தது, இதனால் பேசல் நகரம் செழித்தது. இதன் பின்னர் குங்குமப்பூ பயிர் செய்கையும், வர்த்தகமும் நியூரம்பெர்க் நகருக்குப் பரவியது. இங்கு, குங்குமப்பூ கலப்படம் அதிகமாக இருந்ததால் \"சாஃரான்ஸ்சு\" (\"Safranschou\" ) என்னும் சட்டம் இயற்றப்பட்டது. அந்தச் சட்டத்தின்படி, குங்குமப்பூக் கலப்படத்தில் ஈடுபட்டவர்களுக்கு அபராதம் விதிக்கப்பட்டது, சிறைத் தண்டனையும் மரண தண்டனையும் வழங்கப்பட்டது.\n\nஇதற்குப் பின்னர், குங்குமப்பூ பயிரிடல் இங்கிலாந்து முழுவதும - குறிப்பாக நார்ஃபால்க் மற்றும் சஃப்பால்க் பகுதிகளில் - பரவியது. எசெக்சில் உள்ள சாஃப்ரன் வால்டன் சந்தை நகரம் (குங்குப்பூ பயிரிடலால் இப்பெயர் ஏற்பட்டது) குங்குமப்பூ பயிரிட்டு வர்த்தகம் செய்யும் இங்கிலாந்தின் பிரதான மையமாக வளர்ந்தது. இருப்பினும், புதிதாகத் தொடர்பு ஏற்பட்ட கிழக்கு மற்றும் வெளி நாடுகளிலிருந்து சாக்கலேட், காப்பி, தேயிலை மற்றும் வனிலா போன்ற அதிகளவு வேற்றுநாட்டுப் பொருள்களின் வருகையால் ஐரோப்பிய நாடுகளில் குங்குமப்பூவின் பயிர் செய்கையும் பயன்பாடும் குறைந்தது. தெற்கு பிரான்சு, இத்தாலி மற்றும் எசுப்பானியம் ஆகிய நாடுகளில் மட்டுமே குறிப்பிடத்தக்க அளவு பயிர் செய்கை நீடித்திருந்தது.\n\nஸ்வெங்ஃபெல்டர் தேவாலயக் (Schwenkfelder Church) குடிபெயர்வாளர்கள் ஐரோப்பாவிலிருந்து வெளியேறி அமெரிக்கா சென்றபோது தங்களுடன் குங்குமப்பூ தண்டுக்கிழங்குகளை ஒரு பெட்டியில் எடுத்துச் சென்றனர். இவ்வாறு ஐரோப்பியர்களே குங்குமப்பூவை அமெரிக்காவுக்குக் கொண்டு வந்தார்கள். ஸ்வெங்ஃபெல்டரைச் சேர்ந்தவர்கள் பலரும் முன்னர் ஐரோப்பாவில் பரந்தளவில் குங்குமப்பூவை பயிரிட்டு வந்திருந்தனர். 1730 ஆம் ஆண்டளவில், பென்சில்வேனியா டச்சுக்காரர்கள் குங்குமப்பூவை கிழக்கு பென்சில்வேனியா முழுவதுமாக பயிரிட்டிருந்தார்கள். கரீபியப் பகுதிகளின் எசுப்பானிய காலனியர்கள் இந்த புதிய அமெரிக்க குங்குமப்பூவை பெருமளவில் வாங்கியதாலும் குங்குமப்பூவுக்கான கிராக்கி அதிகரித்ததாலும் பிலடெல்ஃபியா பண்டச் சந்தை விலைப் பட்டியலில் குங்குமப்பூவின் விலை தங்கத்துக்கு நிகராக உயர்ந்தது. 1812 ஆம் ஆண்டு போரின் போது குங்குமப்பூ சரக்குக் கப்பல்கள் பல அழிக்கப்பட்டன; இதனால் கரீபியப் பகுதிகளுடனான குங்குமப்பூ வணிகம் வீழ்ச்சியுற்றது. எனினும் பென்சில்வேனிய டச்சுக்காரர்கள் உள்ளூர் வணிகத்துக்காகவும், தங்கள் கேக்குகள், நூடுல்ஸ் மற்றும் கோழி அல்லது நன்னீர் மீன் உணவுகளில் பயன்படுத்துவதற்காகவும் குறைந்த அளவுகளில் குங்குமப்பூவைத் தொடர்ந்து பயிரிட்டு வந்தனர். அமெரிக்காவில் குங்குமப்பூப் பயிர் செய்கை - முக்கியமாக லான்காஸ்டர் கவுண்டி, பென்சில்வேனியாவில் - தற்காலம் வரையிலும் தொடர்ந்தது.\n\nSection::::வணிகமும் பயனும்.\nகுங்குமப்பூவின் நறுமணம், சிறிதளவு புல் அல்லது வைக்கோல் போன்ற குணங்களைச் சிறிதளவு கொண்டு, உலோகம் சார்ந்த தேனை நினைவூட்டுவதாகவும் மற்றும் அதன் சுவை வைக்கோல் போன்றும் இனிப்பாகவும் உள்ளதாகவும் வல்லுநர்கள் விவரிக்கின்றனர். குங்குமப்பூவானது உணவுகளுக்கு பளபளப்பான மஞ்சள்-செம்மஞ்சள் வண்ணத்தையும் வழங்குகிறது. குங்குமப்பூ ஈரானிய (பாரசீக), அரபிய, மத்திய ஆசிய, ஐரோப்பிய, இந்திய, துருக்கிய மற்றும் கார்ன்வால் மக்களின் சமையல்களில் பெருமளவில் பயன்படுகிறது. இனிப்புத் தின்பண்டங்களிலும் குடிவகைகளிலும் குங்குமப்பூ பெரும்பாலும் சேர்க்கப்படுகிறது. குசம்பப்பூ (கார்தாமஸ் டிங்டோரியஸ்-\"Carthamus tinctorius\" - இது பெரும்பாலும் \"போர்த்துகேய குங்குமப்பூ\" அல்லது \"açafrão\" என விற்கப்படும்), அனாட்டோ (annatto) மற்றும் மஞ்சள் (குர்குமா லாங்கா -\"Curcuma longa\" ) ஆகியவை பொதுவாக குங்குமப்பூவுக்கு மாற்றுப் பொருள்களாக பயன்படுத்தப்படுகின்றன. மருத்துவத்தில், பாரம்பரிய மருத்துவ முறைகளின் ஒரு பகுதியாக வெகு காலமாகப் பயன்பட்டுள்ளது. நவீன மருத்துவம் கூட குங்குமப்பூவில் புற்றுநோய் எதிர்ப்பு (புற்றுநோயை-அடக்குகின்ற), விகார எதிர்ப்பு (விகாரத்தைத் தடுக்கின்ற), நோய் எதிர்ப்பை மாற்றுகின்ற மற்றும் ஆக்சிசனேற்றத் தடுப்பான்-போன்ற இயல்புகள் இருப்பதாகக் கண்டுபிடித்துள்ளது. குங்குமப்பூவானது, கரும்புள்ளிச் சேதம் (\"macular degeneration\") மற்றும் மாலைக்கண் நோய் ஆகியவற்றைக் குறைப்பது மட்டுமின்றி பிரகாசமான வெளிச்சத்தின் நேரடித் தாக்கத்திலிருந்தும் விழித்திரை அழுத்த நோயிலிருந்தும் கண்களைக் காக்கிறது என சமீபத்திய ஆய்வுகள் தெரிவிக்கின்றன. குங்குமப்பூ குறிப்பாக சீனா, இந்தியா போன்ற நாடுகளில் துணிச்சாயமாகவும் நறுமணப்பொருள் உற்பத்தியிலும் பயன்படுத்தப்பட்டு வருகிறது.\n\nகுங்குமப்பூ பயிரிடலில் பெரும்பகுதி மேற்கில் மத்தியதரைக் கடல் பகுதியிலிருந்து கிழக்கில் காஷ்மீர் வரையிலான நில மண்டலத்தில் நடக்கிறது. உலகளவில் ஓராண்டுக்கு கிட்டத்தட்ட 300 டன்கள் குங்குமப்பூ உற்பத்தி செய்யப்படுகிறது. ஈரான், ஸ்பெயின், இந்தியா, கிரீஸ், அஸர்பைஜன், மொரோக்கோ, இத்தாலி (உற்பத்தி அளவின் இறங்கு வரிசையில்) ஆகியவை குங்குமப்பூவை உற்பத்தி செய்யும் முக்கிய நாடுகள். பல்வேறு குங்குமப்பூ வகைகளைப் பயிர் செய்யும் ஈரானே அதிகமாக குங்குமப்பூவை உற்பத்தி செய்யும் நாடாகும். இந்நாடு உலகின் மொத்த குங்குமப்பூ உற்பத்தியில் 93.7 சதவீதத்திற்குப் பங்களிக்கிறது.\n\nஒரு பவுண்டு (454 கிராம்கள்) உலர் குங்குமப்பூவை உற்பத்தி செய்ய 50,000–75,000 பூக்கள் தேவை. இது ஒரு காற்பந்து மைதானத்தின் பரப்பளவில் மேற்கொள்ளப்படும் பயிர் செய்கைக்குச் சமமானது (ஒரு கிலோகிராமுக்கு 110,000-170,000 பூக்கள் அல்லது இரண்டு காற்பந்து மைதானங்கள் தேவை). 150,000 பூக்களைப் பறிப்பதற்கு நாற்பது மணிநேரம் வேலை செய்ய வேண்டியுள்ளது. ஈரப்பதத்தைப் பிரித்தெடுத்தலின் மூலம் அடுத்து சூலக முடிகள் விரைவாக உலர்த்தப்பட்டு, காற்றுப்புகாத கொள்கலன்களில் அடைக்கப்படுகின்றன. \nகுங்குமப்பூவின் மொத்தவிலையும் சில்லறை விலையும் பவுண்டு ஒன்றுக்கு 500 முதல் 5,000 அமெரிக்க டாலர்கள் வரை (1,100–11,000 அமெரிக்க டாலர்கள்/கி.கி) உள்ளன—இது பவுண்டு ஒன்றுக்கு £2,500/€3,500 அல்லது கிலோகிராம் ஒன்றுக்கு £5,500/€7,500 என்பதற்குச் சமம். அண்மையில் கனடாவில் குங்குமப்பூவின் விலை கிலோகிராம் ஒன்றுக்கு 18,000 கனடிய டாலர்களாக உயர்ந்தது. மேற்கத்திய நாடுகளில், சராசரியான சில்லறை விலை பவுண்டு ஒன்றுக்கு $1,000/£500/€700 (கிலோகிராம் ஒன்றுக்கு $2,200/£1,100/€1,550) ஆகும். ஒரு பவுண்டில் 70,000 முதல் 200,000 வரையிலான இழைகள் இருக்கும். பிரகாசமான கருஞ்சிவப்பு நிறம், சிறிதளவு ஈரத்தன்மை, நெகிழ்த்தன்மை, உடைந்த இழைத் துகள்கள் இல்லாமல் இருப்பது ஆகியவையே புத்தம் புது குங்குமப்பூவின் இயல்புகளாகும்.\n\nSection::::பயிர்வகைகள்.\nஉலகெங்கும் குங்குமப்பூவின் பல பயிர்வகைகள் வளர்க்கப்படுகின்றன. 'எசுப்பானிய சுப்பீரியர்' (Spanish Superior) என்றும், 'கிரீம்' (Creme) என்றும் வணிகப்பெயர்களைக் கொண்ட எசுப்பானிய நாட்டு குங்குமப்பூ வகைகள் வண்ணம், சுவை, நறுமணம் ஆகியவற்றில் இனிமையானவை. இவை அரசாங்கம் விதித்துள்ள தரநிலைகளால் தரப்படுத்தப்படுகின்றன. மிகுந்த தீவிரமான பயிர்வகைகள் ஈரானில் தோன்றியவையாக உள்ள நிலையில், இத்தாலிய குங்குமப்பூ வகைகள் எசுப்பானிய வகைகளை விட ஓரளவு அதிக சக்தியுள்ளவை. இந்தியாவிலிருந்து குங்குமப்பூவைப் பெறுவதில் மேலை நாட்டவர்களுக்கு குறிப்பிடத்தக்க அளவு தடைகள் இருக்கக்கூடும். எடுத்துக்காட்டாக, உயர் தர குங்குமப்பூவை வெளிநாடுகளுக்கு ஏற்றுமதி செய்வதை இந்தியா தடை செய்துள்ளது. இவை தவிர நியூசிலாந்து, பிரான்ஸ், சுவிட்சர்லாந்து, இங்கிலாந்து, அமெரிக்கா நாடுகளிலிருந்து பல்வேறு சிறப்புப் பயிர்வகைகளும் (எ.கா. இயற்கை உரமிட்டு வளர்க்கப்படுபவை) கிடைக்கின்றன. அமெரிக்காவில், மண்வாசனையுடைய பென்சில்வேனிய டச்சுக் குங்குமப்பூ (Pennsylvania Dutch saffron) சிறிய அளவுகளில் விற்கப்படுகிறது.\n\nநுகர்வோர்கள் குறிப்பிட்ட சில பயிர்வகைகளை உயர்தரம் எனக் குறிக்கிறார்கள். அதிக சாஃப்ரானல், குரோசின் உள்ளடக்கம், வடிவம், வழக்கத்துக்கு மாறாக நெடியுடைய நறுமணம் , அடர் வண்ணம் ஆகியவற்றைக் கொண்டிருக்கும் \"அக்குய்லா\" குங்குமப்பூ (\"zafferano dell'Aquila\"), இத்தாலியின் லோக்கீலா பகுதிக்கு அருகில் உள்ள நவெல்லி பள்ளத்தாக்கில் எட்டு ஹெக்டேர் பரப்பளவில் பிரத்யேக முறையில் வளர்க்கப்படுகிறது. இதைப் புனித விசாரணை-காலகட்ட எசுப்பானியாவிலிருந்து வந்த ஒரு டாமினிக்கிய துறவி இத்தாலியில் முதன்முதலில் அறிமுகப்படுத்தினார். ஆனால், இத்தாலியில் தரத்தையும் அளவையும் பொருத்த வரை மிகப்பெரிய அளவில் குங்குமப்பூ பயிர் செய்யும் இடம் சார்டினியாவில் உள்ள சான் கவினோ மான்ரியாலெ (\"San Gavino Monreale\") பகுதியில் உள்ளது. இப்பகுதியில் 40 ஹெக்டேர் நிலப்பரப்பில் (இத்தாலிய உற்பத்தியின் 60%) குங்குமப்பூச் செடிகள் வளர்க்கப்படுகின்றன. இது மிக உயர்ந்தளவு குரோசின், பிக்ரோகுரோசின், சாஃப்ரானல் உள்ளடக்கங்களையும் கொண்டுள்ளது. மற்றொன்று காஷ்மீரி \"மாங்ரா\" அல்லது \"லசா\" குங்குமப்பூ (\"குரோக்கசு சட்டைவசு\" 'காஷ்மீரியானஸ்') ஆகும். நுகர்வோருக்கு எளிதில் கிடைக்காத வகைகளில் இதுவும் ஒன்றாகும். காஷ்மீரில் அடுத்தடுத்து வந்த வறட்சி காலங்கள், கருகல் நோய்கள், பயிர் செய்கையில் தோல்விகள் ஆகியவையும் ஏற்றுமதிக்கு இந்தியாவின் தடையும் சேர்ந்து இவற்றின் விலை அதிகமாகக் காரணமாகின்றன. வலிமையான சுவை, நறுமணம், வண்ணமூட்டும் விளைவு ஆகியவற்றின் அடையாளமான மிக அடர்ந்த மெரூன்-ஊதா வண்ணம் கொண்ட காஷ்மீர் குங்குமப்பூ வகை உலகின் அடர்நிற குங்குமப்பூ வகைகளில் ஒன்றாக விளங்குகின்றது.\n\nSection::::தரம்.\nகுங்குமப்பூ அதன் குரோசின் (வண்ணம்), பிக்ரோகுரோசின் (சுவை), சாஃப்ரானல் (நறுமணம்) ஆகியவற்றின் உள்ளடக்கங்களை ஆய்வுகூடங்களில் அளப்பதன் மூலம் தரப்படுத்தப்படுகிறது. சூலகமுடி அல்லாத பொருள்களும் (\"பூவுக்குரிய கழிவுப் பகுதி\"), உயிரியல் சாராத பொருள் (\"சாம்பல்\") போன்ற மற்ற புறம்பான பொருள்களும் கலந்திருப்பதைக் கண்டறிதலும் இதில் முக்கியமாகக் கருதப்படுகிறது. தேசிய தரநிலைகள் அமைப்புகளின் ஒரு கூட்டமைப்பான தர நிர்ணயத்துக்கான சர்வதேச நிறுவனம் தரநிலைகளை அமைக்கிறது. ஐ.எஸ்.ஓ 3632 பிரிவு பிரத்தியேகமாக குங்குமப்பூவுக்கானதாகும். இது, சோதனை அடிப்படையிலான நிறச் செறிவு பொருத்து நான்கு வகையான தரங்களை அமைக்கிறது, அவை: IV (மிகமோசமானது), III, II, மற்றும் I (மிகச்சிறந்த தரம்) ஆகியவையாகும். குங்குமப்பூவின் மாதிரிகள், குரோசினுக்கான பிரத்தியேக ஒளிக்கதிர் ஆய்வுக் கருவியின் அளவீட்டின் மூலம் அவற்றிலுள்ள குரோசின் உள்ளடக்கத்தின் அகத்துறிஞ்சல் வலுவை அளவிடுவதன் மூலமாக தரப்படுத்தப்படுகின்றன. அகத்துறிஞ்சல் வலுவானது formula_1 என வரையறுக்கப்படுகிறது (பீயர்-லாம்பர்ட்டு விதி -Beer-Lambert law). இதில் formula_2 என்பது அகத்துறிஞ்சல் வலுவாகும். மேலும் இது கொடுக்கப்பட்ட குறிப்பிட்ட அலைநீலம் கொண்ட ஒளியினுடைய, பொருளின் ஒளி ஊடுபுகவிடும் தன்மையின் அளவைக் குறிக்கிறது. (formula_3 என்பது மாதிரியிலிருந்து வெளியேறுகின்ற ஒளியின் செறிவுக்கும் விழும் ஒளியின் செறிவுக்கும் உள்ள விகிதமாகும்).\n\nதரப்படுத்துபவர்கள் உலர் குங்குமப்பூ மாதிரிகளின் 440-நா.மீ அலைநீளம் கொண்ட ஒளிக்கான அகத்துறிஞ்சல் வலு மதிப்புகளை அளக்கிறார்கள். அகத்துறிஞ்சல் வலுவின் மதிப்பு அதிகமாக இருப்பது குரோசின் செறிவு அதிகமாக உள்ளதையும் அதிக வண்ணங்கொடுக்கும் ஆற்றலையும் குறிக்கிறது. இந்தத் தரவுகள் உலகெங்கும் உள்ள சான்றளிக்கப்பட்ட சோதனை ஆய்வுகூடங்களில் நிறமாலை ஒளிமானியியல் அறிக்கைகள் வழியாக அளக்கப்படுகின்றன. இந்த வண்ணத் தரங்கள் 80 ஐ விடக் குறைந்த அகத்துறிஞ்சல் வலு மதிப்பு (வகை IV குங்குமப்பூக்களுக்குரியது) முதல் 190 அல்லது அதிலும் அதிகமான அகத்துறிஞ்சல் வலு மதிப்பு (வகை I க்கு உரியது) வரை உள்ளன. உலகின் மிகச்சிறந்த மாதிரிகள் (மிகச்சிறந்த பூக்களிலிருந்து பறிக்கப்பட்ட, சூலகமுடிகளின் தேர்ந்தெடுக்கப்பட்ட அதிக சிவப்பு-மெரூன் நுனிகள்) 250 க்கும் மேற்பட்ட அகத்துறிஞ்சல் வலு மதிப்புகளைக் கொண்டுள்ளன. குங்குமப்பூ வகைகளுக்கான சந்தை விலைகள் நேரடியாக இந்த ஐ.எஸ்.ஓ புள்ளிகளைப் பொருத்தே அமைகின்றன. எனினும் பல விவசாயிகளும், வணிகர்களும், நுகர்வோர்களும் இதுபோன்ற ஆய்வுகூட தரவுகளை ஏற்பதில்லை. அவர்கள் வைன் சுவைத் தேர்வாளர்கள் பின்பற்றுவதைப் போன்ற ஒரு தரப்படுத்தும் அவர்களுக்கு நிறைவுதரும் முறையை விரும்புகிறார்கள். இதில் இழைகளின் தொகுதிகளை மாதிரிகளாகக் கொண்டு அவற்றின் சுவை, நறுமணம், இசையுந்தன்மை மற்றும் பிற இயல்புகளைப் பொருத்து தரப்படுத்துகின்றனர்.\n\nதரக்கட்டுப்பாட்டிலும் தரநிலையாக்கத்திலும் இதுபோன்ற முயற்சிகள் எடுக்கப்பட்டாலும், வரலாற்றுக் காலங்களிலிருந்து தொடரும் குங்குமப்பூக் கலப்படம், குறிப்பாக விலைகுறைந்த வகைகளில் தற்காலத்திலும் தொடர்கின்றது. குங்குமப்பூக் கலப்படமானது முதன் முதலில் ஐரோப்பாவின் மத்திய காலப்பகுதியில் ஆவணமாக்கப்பட்டது. அப்போது கலப்படம் செய்யப்பட்ட குங்குமப்பூவை விற்பனை செய்தவர்கள் \"சாஃரன்சு\" சட்டத்தின் படி தூக்கிலிடப்பட்டார்கள். குங்குமப்பூவுடன் பீட்டுக் கிழங்குகள், மாதுளை நார்கள், சிவப்புச் சாயமிடப்பட்ட பட்டு நார்கள் அல்லது சாஃப்ரன் குரோகசின் சுவையற்ற, மணமற்ற மஞ்சள் மகரந்தக் கேசரங்கள் போன்ற புறப் பொருள்களைக் கலப்பது போன்றவை பொதுவான கலப்பட முறைகளாகும். பிற முறைகளில் குங்குமப்பூ இழைகள் தேன் அல்லது காய்கறி எண்ணெய் போன்ற பாகுப் பொருள்களில் ஊற வைக்கப்படுகின்றன. எனினும், தூளாக்கப்பட்ட குங்குமப்பூவில் மஞ்சள், சிவப்பு மிளகு, செறிவைக் குறைக்கின்ற நிரப்பிகளாகப் பயன்படுத்தப்படும் பிற தூள்கள் ஆகியவற்றைக் கொண்டு கலப்படம் செய்வதற்கு அதிக வாய்ப்புள்ளது. வேறுபட்ட தர குங்குமப்பூ வகைகளைக் கலந்து தவறான பெயர்ச்சீட்டுகள் ஒட்டி விற்பதன் மூலமாகவும் கலப்படம் செய்யப்படுகிறது. இவ்வாறு இந்தியாவில் பெரும்பாலும் உயர் தரமான காஷ்மீரி குங்குமப்பூவானது விலைகுறைவான ஈரானிய இறக்குமதி வகைக் குங்குமப்பூவுடன் கலக்கப்படுகிறது. இந்தக் கலவைகள் பின்னர் சுத்தமான காஷ்மீர் குங்குமப்பூ எனக் கூறி சந்தையிலேற்றப்படுகிறது. இவ்வாறான செய்கையின் அதிகரிப்பால் காஷ்மீர் விவசாயிகளுக்கு பெரும் வருமான இழப்பு உண்டாகிறது.\n\n\n"}
{"id": "90686", "url": "https://ta.wikipedia.org/wiki?curid=90686", "title": "புத்தகப்புழு (ஓவியம்)", "text": "புத்தகப்புழு (ஓவியம்)\n\nபுத்தகப்புழு (\"The Bookworm\") என்பது 1850 ஆம் ஆண்டில் செருமன் ஓவியரும் கவிஞருமான கார்ல் இசுப்பிட்சுவெக் (Carl Spitzweg) என்பவரால் வரையப்பட்ட எண்ணெய் வண்ண ஓவியம் ஆகும். இவ்வோவியம் நெப்போலியப் போர்களுக்கும், 1848 ஆம் ஆண்டின் புரட்சிக்கும் இடைப்பட்ட காலத்து ஐரோப்பாவின் உள்நோக்கிய, பழமைவாத மனப்போக்கைப் படம்பிடித்துக் காட்டுகிறது. அதே நேரம், பரந்த உலகில் சுற்றிலும் நடப்பது பற்றிக் கவலைப்படாமல் இருக்கும் கல்விமான் ஒருவரினூடாக அவ்வாறான மனப்போக்கைக் கேலியும் செய்கிறது. \n\nஓவியத்தில், ஒழுங்கற்ற முறையில் உடையணிந்த ஒர் வயதான புத்தக விரும்பி, நூலக ஏணி மேல் ஏறி நிற்கிறார். அவர் தமது கைகளுக்கு அடியிலும் கால்களுக்கு இடையிலும் பல புத்தகங்களைச் செருகி வைத்தபடி, இன்னொரு புத்தகத்தை விரித்து வாசித்துக் கொண்டு நிற்கிறார். தனது சூழலையே மறந்தவராக அவர் தனது ஆராய்ச்சியில் மூழ்கிப்போயிருக்கிறார். சரியாக வைக்கப்படாத கைக்குட்டை ஒன்று சட்டைப் பையிலிருந்து அலங்கோலமாகத் தொங்கிக்கொண்டிருக்கிறது. உள்நோக்கிய மனப்போக்கைக் காட்டும் ஓவியங்களோடு கூடிய உட்கூரையும் பிற அழகூட்டல் கூறுகளும் ஒருகாலத்தில் அந்த நூலகம் இருந்த உயர்வான நிலையைக் காட்டினாலும், படத்தில் தூசி படிந்து காணப்படுகிறது. \n\nஓவியத்தின் வலது கீழ் மூலையில் நிறம் மங்கிப்போன ஒரு புவிக் கோளம் காணப்படுகிறது. கல்விமான் கையில் வைத்திருக்கும் நூல் மேலேயிருந்து வரும் மென்மையான பொன்னிற ஒளிக் கற்றைகளால் ஒளியூட்டப்படுகிறது. இவ்வாறான ஒளி இசுப்பிட்சிவெக்கின் ஓவியங்களில் காணப்படும் அவரது முத்திரை எனலாம். தரை காட்டப்படாததால், கல்விமான் ஏறி நிற்கும் ஏணியின் உயரம் படத்தில் தெரியவில்லை. எனினும் புவிக்கோள மாதிரியை வைத்து தரையின் இடத்தை ஓரளவு ஊகிக்கமுடியும். நூலகத்தின் மொத்த அளவு தெரியாவிட்டாலும், கல்விமான் மீவியற்பியல் பகுதியிலிருந்து புத்தகங்களைப் பார்த்துக்கொண்டிருப்பது மேலே கணப்படும் பெயர்ப் பலகையில் இருந்து தெரிகிறது. இது ஓரளவுக்கு நூலகத்தின் அளவைக் கோடிட்டுக் காட்டுவதுடன், புத்தக விரும்பியின் மறு உலகத் தன்மையையும் உணர்த்துகிறது. \n"}
{"id": "90687", "url": "https://ta.wikipedia.org/wiki?curid=90687", "title": "சாலிகிராமம், சென்னை", "text": "சாலிகிராமம், சென்னை\n\nசாலிகிராமம் () இந்திய மாநகர் சென்னையின் மேற்குப் பகுதியில் உள்ள குடியிருப்புப் பகுதி. வடபழநி மற்றும் விருகம்பாக்கத்தை அடுத்து அமைந்துள்ளது. இப்பகுதி திரைப்படத் தொழிலுக்குப் புகழ் பெற்றது. பிரசாத் திரைப்பிடிப்புத் தளம், அருணாச்சலம் திரைப்பிடிப்புத் தளம் மற்றும் இன்னபிற திரைப்பட தயாரிப்பு, தயாரிப்புக்குப் பிந்தைய வேலைகளுக்கான நிறுவனங்கள் ஆகியன இங்கு நிறைந்துள்ளன. பல திரைப்படக் கலைஞர்களும் தொழிலாளர்களும் இங்கு வசிக்கின்றனர். சூரியா மருத்துவமனை, பரணி மருத்துவமனை போன்ற முன்னணி மருத்துவமனைகள் இங்குள்ளன. அருணாச்சலம் சாலையில் பல வங்கிகள்,வணிக வளாகங்கள்,கடைகள் நிறைந்துள்ளன. \n\n﻿"}
{"id": "90688", "url": "https://ta.wikipedia.org/wiki?curid=90688", "title": "வேதி வினைகலன்", "text": "வேதி வினைகலன்\n\nவேதி வினைகலன் (\"Chemical Reactor\") என்பது வேதி வினைகள் நிகழ்த்தப்படுவதற்காக உருவாக்கப்படும் கலன் ஆகும். வேதிப் பொறியியலின் இன்றியமையாத ஒரு உறுப்பாக வேதி வினைகலன்கள் உள்ளன. இவற்றை வடிவமைப்பதில் பல்வேறு வேதிப்பொறியியல் கூறுகள் பங்குபெறுகின்றன. வேதிவினையின் முடிவாய் விழையும் பொருள் அதிகளவில் உற்பத்தியாகும் வண்ணம் செயல்திறன் கொண்டதாய் இவை வடிவமைக்கப்படும். \n\nவேதி வினைகலன்களை இரண்டு வகைப்படுத்தலாம். \nஇவ்விருவகை வினைகலன்களுமே தொகுப்பு மற்றும் தொடர் வினைகளுக்கு பயன்படுத்த இயன்றனவாகும். \nவினைகலனின் பொதுவாக மூன்று வடிவமைப்பு வகைகள் உள்ளன. அவையாவன:\n\nமேலும், வினையூக்கியூடிய வினைகலன்கள் பல சிறப்பு வினைகளுக்குத் தேவைப்படுகின்றன. இவை மேற்கண்ட மூவகை வடிவைப்பில் ஏதாவதொரு வகையினதாயிருக்கும்.\nவினைகலன்களில் நிகழ்ந்தேறும் வினைகளை, மாற்றும் காரணிகளாவன:\n"}
{"id": "90689", "url": "https://ta.wikipedia.org/wiki?curid=90689", "title": "அடுக்கு விளைவு", "text": "அடுக்கு விளைவு\n\nஅடுக்கு விளைவு (\"stack effect\") என்பது; கட்டிடங்கள், புகைபோக்கிகள், எரிவளிம அடுக்குகள், போன்றவற்றில் உள்ளிருந்து வெளியேயும், வெளியிலிருந்து உள்ளுக்கும் மிதப்பாற்றலால் உருவாக்கப்படும் காற்றின் ஓட்டத்தைக் குறிக்கும். வெப்பநிலை, நீர்த்தன்மை என்பவற்றால் ஏற்படும் வளியின் அடர்த்தி வேறுபாடுகள் இந்த மிதப்பாற்றலை உருவாக்குகிறது. இது நேர் அல்லது எதிர்மறை மிதப்பாற்றலாக இருக்கக்கூடும். வெப்பநிலை வேறுபாடும், அமைப்பின் உயரமும் கூடக்கூட மிதப்பாற்றலும் அதிகரிக்கும். இதனால் அடுக்கு விளைவும் கூடுதலாக இருக்கும். அடுக்கு விளைவை புகைபோக்கி விளைவு என்றும் குறிப்பிடுவது உண்டு. இது கட்டிடங்களுக்குள் இயற்கைக் காற்றோட்டத்துக்கு உதவுவதுடன், காற்று ஊடுருவலையும் ஏற்படுத்துகின்றது.\n\nSection::::கட்டிடங்களில் அடுக்கு விளைவு.\nகட்டிடங்கள் முற்றாகவே இறுக்கமாக மூடப்பட்டிருப்பதில்லை. தரைத் தளத்தில் கதவுகள் இருக்கும். இவற்றினூடாகவும் காற்று உட்செல்ல முடியும். கட்டிடங்களின் கீழ்ப்பகுதிகளில் வளி சூடாகும்போது அடர்த்தி குறைவதால் அது மேல்நோக்கிச் செல்கிறது. இருக்கக்கூடிய படிக்கட்டு வெளிகள் முதலியவற்றினூடாக மேல் தளங்களுக்குச் செல்லும் இச் சூடான வளி சாளரங்கள் மற்றும் இடைவெளிகளூடாக வெளியேறும். கீழ் மட்டத்திலிருந்து வளி மேலெழுந்து செல்வதால் கீழ் மட்டங்களில் அமுக்கம் குறையும். இதனால் குளிர்ந்த வெளிக் காற்று கீழ் மட்டத்திலுள்ள கதவுகள் போன்ற வெளிகளினூடாகக் கட்டிடங்களுக்குள் வரும். குளிரூட்டப்படும் கட்டிடங்களில் இது மறுதலையாக நடைபெறும். எனினும் இதில் வெப்பநிலை வேறுபாடுகள் குறைவாக இருப்பதால் அடுக்கு விளைவு முன்னதைப் போல் வலுவாக இருபதில்லை.\n\nஉயரமான நவீன கட்டிடங்களில், புறக்கூடு கூடிய அளவு இறுக்கமாக மூடப்பட்டிருப்பதால் அடுக்கு விளைவு குறிப்பிடத்தக்க அமுக்க வேறுபாட்டை ஏற்படுத்தலாம். இதனை ஈடு செய்வதற்கு வடிவமைப்பில் உரிய கவனம் செலுத்தவேண்டி இருக்கும். பொறிமுறைக் காற்றோட்ட வழிமுறைகளையும் கைக்கொள்ளவேண்டி இருக்கலாம். படிக்கட்டுகள், குளாய்வழிகள், உயர்த்திவழிகள் போன்றவை அடுக்கு விளைவை ஊக்குவிக்கின்றன. பிரிசுவர்கள், தளங்கள், தீத்தடுப்பு ஒழுங்குகள் போன்றவை இவ்விளைவைக் குறைக்க உதவலாம். தீத்தடுப்பைப் பொறுத்தவரை, அடுக்கு விளைவைக் குறைப்பது முக்கியமானது ஏனெனில் அடுக்கு விளைவினால் தீ கீழ்த் தளங்களிலிருந்து மேல் தளங்களுக்கு வேகமாகப் பரவும் வாய்ப்பு ஏற்படுகிறது.\n"}
{"id": "90691", "url": "https://ta.wikipedia.org/wiki?curid=90691", "title": "சாளக்கிராமம்", "text": "சாளக்கிராமம்\n\nசாளக்கிராமம் என்பது கண்ணனின் நிறம் கொண்ட கல் ஆகும். இது இந்துக்களால் திருமாலின் அருவத் தோற்றமாகக் கண்ணனை வழிபடப்படும் சிறப்புக் கல் இதுவாகும். இந்து சமயம் பெரும்பாலும் உருவ வழிபாட்டைக் கொண்டிருந்தாலும் சிவனை சைவர்கள் லிங்க வடிவில் வழிபடுவதுபோல வைணவர்கள் திருமாலை சாளக்கிராமக் கற்களில் வழிபடுகின்றனர்.இந்தப் புனிதக் கற்கள் நேபாளத்தின் முக்திநாத் பகுதியில் கண்டகி ஆற்றங்கரைகளில் காணப்படுகின்றன. இக்கற்களில் இயற்கையாகவே திருமாலின் சங்கு, சக்கரம், கதை, தாமரை போன்ற உருவங்கள் காணப்படுகின்றன. இவை நெடுங்காலமாக கோவில்கள், மடங்கள், வீடுகளில் வைக்கப்பட்டு வழிபடப்படுகிறது.\n\nSection::::சாளக்கிராம வகைகள்.\nபலவித வடிவங்களில் உள்ள சாளக்கிராமங்கள் அவற்றில் பதிந்துள்ள உருவம், அமைப்பு இவற்றிற்கேற்ப திருமாலின் பல அவதாரங்களாக பெயரிடப்படுகின்றன. எடுத்துக்காட்டாக சங்கு, சக்கரம், கதை, தாமரை ஆகியவை ஓர் குறிப்பிட்ட அமைப்பில் உள்ள கற்கள் கேசவம் என அழைக்கப்படுகின்றன.இவ்வாறாக கேசவம், மாதவம், நாராயணம், கோவிந்தம், விஷ்ணு, மதுசூதனம், திரிவிக்கிரமம், வாமனம், சிறீதரம், இரிசிகேசம், பத்மநாபம், தமோதரம், சங்கர்சனம், பிரத்யும்னம், நரசிம்மம், சனார்த்தனம், அரி, கிருஷ்ணம்.சந்தான கோபாலன், லட்சுமி நாராயணன், வராகமூர்த்தி, மத்ஸ்யமூர்த்தி, கூர்மம், சுதர்சனம், ஹிரண்ய கர்ப்பம் என்று 68 வகை சாளக்கிராமங்கள் உள்ளதாக பண்டைய நூல்கள் தெரிவிக்கின்றன.\n\nSection::::நீதிமன்ற சாட்சி.\nபண்டைய காலத்தில், மன்னர்களின் சபைகள், ஊர் சபைகள் ஆகியவற்றில் வழக்குகளில் சாட்சி சொல்லும் போது சாளக்கிராமத்தைக் கையில் கொடுத்து ’சாளக்கிராம சாட்சியாக’ சாட்சி சொல்லும் வழக்கம் இருந்தது.\n\n\n\nசாளக்கிராமம் உள்ள வீடு வைகுண்டத்திற்கு சமம் என்று பத்மபுராணம் கூறுகிறது.\n\nSection::::ஸ்ரீ சாளக்கிராம தத்துவ முக்தாவளி.\nசாளக்கிராம திருமஞ்சன தீர்த்தம் கங்கா தீர்த்தத்தைவிட உயர்ந்தது என்று ஸ்ரீ சாளக்கிராம தத்துவ முக்தாவளி எனும் நூல் கூறுகின்றது,\n\nSection::::ஸ்ரீதேவி பாகவதமும் ஸ்ரீநரசிம்ம புராணமும்.\nஸ்ரீதேவி பாகவதமும் ஸ்ரீநரசிம்ம புராணமும் சாளக்கிராம வழிபாட்டினை புகழ்கின்றன.\n\nSection::::துவாரகா சிலா.\nசாளக்கிராமத்தை துவாரகா சிலாவுடன் சேர்த்து வணங்குவது சிறப்பானது என்று கூறுவர்.\n\n\n"}
{"id": "90695", "url": "https://ta.wikipedia.org/wiki?curid=90695", "title": "கரும்பலகை", "text": "கரும்பலகை\n\nகரும்பலகை என்பது அழித்து அழித்து எழுதக்கூடிய ஒரு எழுது பரப்பு ஆகும். தொடக்கத்தில் கரும்பலகைகள் \"சிலேட்\" எனப்படும் இயற்கைக் கற்பலகைகளால் செய்யப்பட்டது. எனினும் இது பிற நாடுகளுக்கும் பரவிப் பரவலான பயன்பாட்டுக்கு வந்தபோது, மரப் பலகைகளில் கறுப்புப் பூச்சுப் பூசிக் கரும் பலகைகளாகப் பயன்படுத்தினர். சுவரின் ஒரு பகுதியில் கறுப்பு மை பூசிக் கரும் பலகையாகப் பயன்படுத்துவதும் உண்டு. கரும்பலகையில் எழுதுவதற்கு கல்சியம் சல்பேட்டு என்னும் வேதியியல் சேர்வையினால் செய்யப்படும் சிறிய உருளை வடிவான குச்சிகள் பயன்படுகின்றன. இவை வெண்ணிறமாக இருப்பதால் வெண்கட்டிகள் என அழைக்கப்படுகின்றன.\n\nSection::::அமைப்பு.\nகரும்பலகைகள் பலவிதமான அமைப்புக்களில் உள்ளன. அத்துடன் அவ்வக்காலத்துத் தேவைகளைப் பொறுத்தும் கரும்பலகைகளின் வடிவமைப்புக்கள் மாறி வந்துள்ளன. நிரந்தரமான, முழுச் சுவர்களால் சூழப்பட்ட வகுப்பறைகளில் உள்ள கரும்பலகைகள் பொதுவாக ஒரு பக்கச் சுவரில் பொருத்தப்படுவது வழக்கம். முதலில் கரும்பலகைகளை மரத்தினால் செய்து சுவரில் நிரந்தரமாகப் பொருத்திப் பயன்படுத்தினர். இதன் அளவும் வசதிக்கு ஏற்றபடி அமையும். வளர்ச்சியடைந்துவரும் நாடுகளிலுள்ள பாடசாலைகள் பலவற்றில் வகுப்பறைக் கட்டிடங்கள் அரைச் சுவர்களுடன் அமைவதுண்டு. தேவையேற்படும்போது பல வகுப்பறைகளை ஒன்றாக்கி பரீட்சை மண்டபம் முதலியனவாகப் பயன்படுத்தும் தேவைகளுக்காக வகுப்பறைகளுக்கு இடையில் நிரந்தரமான பிரிசுவர்களும் இருப்பதில்லை. இதனால் கரும்பலகைகளை நிரந்தரமாகச் சுவரில் பொருத்தும் சாத்தியம் கிடையாது. \nஇவ்வாறான வேளைகளில் தனியான தாங்கிகளுடன் கூடியவைய கரும்பலகைகள் பயன்பட்டன. இவ்வாறான கரும்பலகைகள் பொதுவாக மரத்தினால் செய்யப்பட்டன. இவற்றுட் சிலவற்றில் கரும் பலகையும் தாங்கியும் தனித்தனியாக இருக்கும். மூன்று கால்களைக் கொண்ட தாங்கியை நிறுத்தி, அதில் பொருத்தப்பட்டிருக்கும் முளைகளின்மீது கரும்பலகையை வைத்துப் பய்ன்படுத்துவர். பொதுவாக இவ்வாறான வடிவமைப்புக்களில் கரும்பலகையின் உயரத்தை மாற்றும் வசதிக்காக பலகையைத் தாங்கும் முளைகளை ஏற்றியோ இறக்கியோ வைப்பதற்கான வசதிகள் இருப்பதுண்டு. கரும்பலகையின் இரண்டு பக்கங்களிலும் மை பூசப்பட்டிருப்பதால் ஒரு பக்கத்தில் எழுதியதை அழிக்காமல் மறு பக்கம் திருப்பி வைத்துப் பயன்படுத்த முடியும். \nதனியான தாங்கிகளைக் கொண்ட வேறொரு வகையில் கரும்பலகை தாங்கியில் நிரந்தரமாகப் பொருத்தப்பட்டிருக்கும். ஆனால், இரண்டு கால்களையும் மேலே ஒரு நீள்சதுர வடிவான சட்டத்தையும் கொண்டிருக்கும் இவ்வகையில், சட்டத்துக்குள் பொருந்தும் படியான அளவைக் கொண்ட கரும்பலகை அதன் கிடை அச்சுப்பற்றிச் சுழலக் கூடிய வகையில் பொருத்தப்படும். இதன்மூலம் கரும்பலகையைச் சுழற்றுவதன் மூலம் பலகையின் இரண்டு பக்கங்களையும் இலகுவாகப் பயன்படுத்த முடியும். \n"}
{"id": "90699", "url": "https://ta.wikipedia.org/wiki?curid=90699", "title": "சார் மணி", "text": "சார் மணி\n\nசார் மணி அல்லது ஜார் மணி (tsar-kolokol, \"சார் கொலோகோல்\") (Tsar Bell) உலகின் மிகப் பெரிய மணி. இந்த மணி உடைந்த நிலையிலேயே காணப்படுகிறது. சார் மணி ரஷ்யாவின் தலைநகராகிய மொஸ்கோவிலுள்ள ரஷ்ய அதிபரின் உத்தியோகபூர்வ இடமான கிரெம்லினில் அமைந்துள்ளது. இம்மணி 1733-35 ஆம் ஆண்டளவில் ஐவான் மெட்டோரின் மற்றும் அவர் மகன் மிகெயில் ஆகியவர்களால் வடிவமைக்கப்பட்டது. இந்த மணியானது மூன்று தடவைகள் புதுப்பிக்கப்பட்டு, ஒவ்வொரு தடவையின்போதும் அதிகளவில் உலோகங்கள் சேர்க்கப்பட்டன. இதன் நிறை 445,170 பவுண்ட் (201,924 கி.கி) ஆகும். இதன் உயரம் 6.14 மீட்டர் (20.1 அடி). அத்துடன் அதன் விட்டம் 6.6 மீட்டர்கள் ஆகும். இந்த மணியினை 200 இற்கும் மேற்பட்ட தொழிலாளர்கள் ஒன்றிணைந்து வடிவமைத்ததனர்.\n\n1737 ஆண்டு ஏற்பட்ட மிகப்பெரிய தீ விபத்தின் காரணமாகவே இம்மணியில் ஒரு துண்டு உடைந்தது. இந்த உடைந்த துண்டின் எடை 11.5 தொன்களாகும். இதன் காரணத்தினால் இம்மணியானது ஒலிப்பதில்லை.\n\nSection::::மணியின் கலைநயம்.\nஐரோப்பிய கலைவடிவில் உருவான் இம்மணியின் வெளிப்புறத்தில் இயேசு கிறித்து, மேரி மாதா, திருமுழுக்கு யோவான், புனிதர்கள், அரசவை குருமார்களின் மற்றும் தேவதைகளின் உருவங்களும், அழகிய கொடிகளும் செதுக்கப்பட்டுள்ளது.\n\n\n"}
{"id": "90702", "url": "https://ta.wikipedia.org/wiki?curid=90702", "title": "செனாய் நகர்", "text": "செனாய் நகர்\n\nசெனாய் நகர் (Shenoy Nagar) தமிழகத் தலைநகர் சென்னையின் வடமேற்குப் பகுதியில் அமைந்துள்ள ஓர் முதன்மையான குடியிருப்புப் பகுதியாகும். அமிஞ்சிக்கரைக்கு வடக்கே அண்ணாநகருக்கும் கீழ்ப்பாக்கத்திற்கும் இடையே இப்பகுதி உள்ளது. இப்பகுதியில் பல்துறைகளில் சிறப்புச் சிகிச்சை அளிக்கும் பில்ரோத் மருத்துவமனை அமைந்துள்ளது. \n\n﻿"}
{"id": "90703", "url": "https://ta.wikipedia.org/wiki?curid=90703", "title": "சூளைமேடு", "text": "சூளைமேடு\n\nசூளைமேடு (Choolaimedu): சென்னையில் அமைந்துள்ள ஓர் முதன்மையான குடியிருப்பு மற்றும் வணிக சுற்றுப் பகுதி ஆகும். இதன் எல்லைகளாக கோடம்பாக்கம், வடபழநி, அமைந்தக்கரை, மகாலிங்கபுரம் மற்றும் நுங்கம்பாக்கம் ஆகியவை உள்ளன. ஒரு காலத்தில்,புலியூர் கிராமத்தின் பகுதியாக இருந்த இது இன்று வணிக மற்றும் குடியிருப்பு மையமாகத் திகழ்கிறது. பச்சையப்பர் காலத்தில், இன்றைய சூளைமேட்டில் செங்கல் சூளைகள் பல இருந்தன. அதனால், இது சூளைமேடு என பெயர் பெற்றது.சென்னையின் இரு போக்குவரத்து நெரிசல் மிகுந்த சாலைகளான ஆற்காடு சாலையையும், நெல்சன் மாணிக்கம் சாலையையும் சூளைமேடு இணைக்கிறது. நுங்கம்பாக்கம் தொடர்வண்டி நிலையம் சூளைமேட்டிற்கு அருகாமையில் உள்ளது.\nஇலயோலா கல்லூரி, பச்சையப்பன் கல்லூரி, மீனாட்சி பொறியியல் கல்லூரி மற்றும் பனிமலர் பல்தொழில் நுட்பப் பயிலகம் ஆகியன சூளைமேட்டிற்கு அண்மையில் உள்ள கல்வி நிறுவனங்களாகும். இவை மட்டுமின்றி பல பள்ளிகளும் இங்கு உள்ளன. ஆத்ரேயபுர சாலையில் சூளைமேடு காவல் நிலையம் உள்ளது. அரசு கிளை நூலகமும், அம்மா உணவகமும், சூளைமேடு நெடும்சாலையில் அமைந்துள்ளது.சங்கராபுரம் 3 வது தெருவில், சூளைமேடு தபால் நிலையம் உள்ளது.\n\nசூளைமேடு நெடுஞ்சாலையும் நெல்சன் மாணிக்கம் சாலையும் வணிக வளாகங்களைக் கொண்டிருக்கும் முக்கிய சாலைகளாகும்.இரண்டு பெரிய கோவில்கள், மூன்று தேவாலயங்கள் மற்றும் இரண்டு மசூதிகளுடன் அனைத்து சமயத்தினரும் நல்லிணக்கத்துடன் சகோதர, சகொதரிகளாக வாழும் முக்கிய பகுதியாக இது விளங்குகிறது. \n\nSection::::அமைவிடம்.\n \n\n﻿"}
{"id": "90704", "url": "https://ta.wikipedia.org/wiki?curid=90704", "title": "சௌகார்பேட்டை", "text": "சௌகார்பேட்டை\n\nசௌகார்பேட்டை (Sowcarpet) இந்திய மாநகரம் சென்னையின் வடபகுதியில் உள்ள ஓர் குடியிருப்புப் பகுதியாகும். மிகவும் பரபரப்பான வணிக மையமாகத் திகழும் இங்கு பல மொத்த விற்பனை சந்தைகள் அமைந்துள்ளன. சென்னையின் மிகப் பழைமையான பகுதிகளில் ஒன்றான இப்பகுதியில் தொன்மையான கட்டிடங்களையும் குறுகலானத் தெருக்களையும் காணலாம்.இங்கு விற்பனை செய்யப்படாத பொருளே இல்லை என்னுமளவிற்கு வணிகச் செயல்பாடுகள் மிகுந்து காணப்படுகிறது. \n\nஇங்கு கணிசமான வட இந்தியர்கள் வசிப்பதால் \"சோட்டா மும்பை\" எனவும் அழைக்கப்படுகிறது.1950களில் குசராத், இராசத்தானிலிருந்து குடிபெயர்ந்த மார்வாரிகள் அடகு வியாபாரம்,மொத்த விற்பனை முகமைகளில் ஈடுபடுகின்றனர். பல கடைகள் இந்தி அல்லது குசராத்தி பெயர்ப்பலகைகளைத் தாங்கி நிற்பதைக் காணலாம்.நாராயண முதலித் தெரு,கோவிந்தப்ப நாயக்கன் தெரு மற்றும் ரத்தன் பசார்,காசிச் செட்டி தெரு ஆகியன சில முக்கிய சாலைகளாகும்.\n\nசென்னை கந்தக்கோட்டம், ஏகாம்பரேசுவரர் ஆலயம், ரேணுகா பரமேசுவரி ஆலயம் இங்குள்ள சிறப்பான கோவில்களாகும். சமண வழிபாட்டுத் தலங்களும் உள்ளன.தேவாலயம் ஒன்றும் மசூதி ஒன்றும் உள்ளது.\n\nசௌகார்பேட்டையின் கிழக்கில் பாரி முனையும் மேற்கு எல்லையில் சென்ட்ரல் தொடர்வண்டி நிலையமும் உள்ளன.\n\n﻿"}
{"id": "90709", "url": "https://ta.wikipedia.org/wiki?curid=90709", "title": "குழற்றத்தனார்", "text": "குழற்றத்தனார்\n\nகுழற்றத்தனார் சங்ககாலப் புலவர்களில் ஒருவர். தத்தனார் என்பது இவர் பெயர். குழலிசையால் இவர் மக்களைக் கவர்ந்ததால் இவரைக் குழல் தத்தனார் என்றனர். இவரது பாடலாகச் சங்கநூல் தொகுப்பில் ஒரே ஒரு பாடல் உள்ளது. அது குறுந்தொகை 242 எண் கொண்ட பாடல்.\nதிருமணத்துக்குப் பின்னர் கணவனும் மனைவியுமாக வாழும் வாழ்க்கையைக் கற்பு வாழ்க்கை என்கின்றனர். தான் வளர்த்த மகள் கணவனோடு இனிதாக வாழும் வாழ்க்கையைக் கண்டுவந்த செவிலி அம் மகளைப் பெற்ற தாயிடல் அவள் வாழும் பாங்கை எடுத்துக் கூறுகிறாள்.\n\nSection::::குறுந்தொகை 242 சொல்லும் செய்தி.\nஅவள் சிற்றூரில் வாழ்கிறாள். அங்குக் காட்டுக்கோழியின் சேவல் தூறலுக்காகப் புதருக்கு அடியில் ஒதுங்கியது. தூறல் நின்ற பின்னர் புதரில் இருந்த நீர்த் திவலைகள் அதன் மேல் விழுந்தன. உடனே அது தன் பிடரி மயிரைச் சிலிர்த்துக்கொண்டது. அப்போது அதன்மேல் இருந்த நீர்த்திவலைகள் சிதறின. இப்படிப்பட்ட சிற்றூரில் அவள் வாழ்கிறாள்.\n\nஅவளது கணவன் அந்நாட்டு வேந்தன் அனுப்பிவைத்த வெளியூர்ப் பணிமேற் சென்றுள்ளான். அவள் அவனுடன் அவனது தேரில் அப்போது செல்ல முடியவில்லை.\n"}
{"id": "90717", "url": "https://ta.wikipedia.org/wiki?curid=90717", "title": "குளம்பனார்", "text": "குளம்பனார்\n\nகுளம்பனார் சங்ககாலப் புலவர்களில் ஒருவர். அவரது பாடல் ஒன்றே ஒன்று மட்டும் சங்கப்பாடல் தொகுப்பில் இடம் பெற்றுள்ளது. அது நற்றிணை 288 எண்ணுள்ள பாடலாக அமைந்துள்ளது.\n\nகுளம்பா தாயனார் என்னும் புலவர் குளம்பா என்னும் ஊரில் வாழ்ந்தவர். இந்தப் புலவர் குளம்பனார் குளம்பா என்னும் ஊரிலிருந்து வந்தவர் ஆதலால் குளம்பனார் என்னும் பெயரைப் பெற்றுள்ளார்.\nதலைவன் தலைவிக்காக வெளியில் காத்திருக்கிறான். திருமணம் செய்துகொண்டு இவளை அடைக என்று சொல்ல விரும்பும் தோழி தலைவிக்குச் சொல்வது போலத் தலைவன் காதில் விழுமாறு சொல்கிறாள்.\n\nSection::::நற்றிணை 288 சொல்லும் செய்தி.\nமயில் அருவித் துளியில் நனையும். அது பரக்கிளையில் ஏறி நின்றுகொண்டு ஆடி வெயிலில் தன்னைப் புலர்த்திக்கொள்ளும். இப்படிப்பட்ட நாட்டுக்குத் தலைவர் அவர்.\n\nஅவர் பிரிவால் என் நெற்றி பசந்துகிடக்கிறது. இதனை உணராத தாய் வேலனை அழைத்துவந்து நிறைநாழி நெல்லை அவன் முன் வைத்து, தன்னை ஒத்த செம்முது பெண்டிர் பலரையும் கூட்டிக், கட்டு என்னும் கழற்சிக்காயை உருட்டிப் பார்த்துக் காரணம் சொல்லும்படி கேட்டால், தினைப்புனம் காக்கும்போது நெடுவேள் முருகன் வருத்தினான் என்று வேலன் சொன்னால், அவருக்கும் நமக்கும் உள்ள உறவு என்னாவது?\n"}
{"id": "90718", "url": "https://ta.wikipedia.org/wiki?curid=90718", "title": "குளம்பா தாயனார்", "text": "குளம்பா தாயனார்\n\nகுளம்பா தாயனார் சங்ககாலப் புலவர்களில் ஒருவர். குளம்பா என்னும் ஊரில் வாழ்ந்தவர். சங்கப் பால் தொகுப்பில் இவரது பாடலாக ஒன்றே ஒன்று மட்டும் இடம் பெற்றுள்ளது. அது புறநானூறு 253 எண்ணுள்ள பாடலாக அமைந்துள்ளது.\nமுதுபாலை என்பது கணவனுடன் வெளியூர் செல்லும்போது வழியில் பாலைநிலத்தில் மனைவி கணவனை இழந்து புலம்பும் நிலையைக் கூறுவது என்று தொல்காப்பியம் குறிப்பிடுகிறது.\n\nSection::::புறநானூறு 253 சொல்லும் செய்தி.\nஎனக்காக யாரும் அவலம் கொள்ளவேண்டா. போரில் வெற்றி கண்ட இளைஞர்கள் என்னைப் பார்த்துச் சிரிக்கும் நிலை நேர்ந்துள்ளது. மூங்கில் வெட்டுவோர் அதன் நெல்-கதிர்களை வெட்டி எறிந்து சிதறிக் கிடப்பது போல என் கையில் உள்ள வளையல்களைச் சிதறிக்கிடக்கும்படி உடைத்துப் போட்டுவிட்டு வெறுங்கையை வீசிக்கொண்டு என் சுற்றத்தாருடன் நான் வாழ்வேன் என நினைக்கிறாயா? சொல்லுங்கள். - இவ்வாறு ஒரு பெண் புலம்புவதாக இவரது பாடல் கூறுகிறது.\n"}
{"id": "90723", "url": "https://ta.wikipedia.org/wiki?curid=90723", "title": "எல்சென்போர்ன் முகடு சண்டை", "text": "எல்சென்போர்ன் முகடு சண்டை\n\nஎல்சென்போர்ன் முகடு சண்டை (\"Battle of the Elsenborn Ridge\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். இச்சண்டையில் ஆர்டென் காட்டுப்பகுதியில் அமைந்திருந்த எல்சென்போர் முகட்டை நாசி ஜெர்மனியின் படைகள் கைப்பற்றாமல் அமெரிக்கப் படைகள் பாதுகாத்தன.\n\nஐரோப்பிய மேற்குப் போர்முனையில் நேசநாட்டுப் படைகளை முறியடித்து ஆண்ட்வெர்ப் துறைமுகத்தைக் கைப்பற்ற டிசம்பர் 1944 அன்று ஜெர்மானியப் படைகள் பல்ஜ் தாக்குதலைத் தொடங்கின. பல்ஜ் போர்முனையின் வடகளத்தின் ஒரு பகுதி எல்சென்போர்ன் முகடு. இதனைக் கட்டுப்படுத்துவோர் ஆண்ட்வெர்ப் நகருக்குச் செல்லும் தரைவழிச் சாலைப் பிணையத்தைக் (road network) கட்டுப்படுத்த இயலுமென்பதால், இம்முகட்டைக் கைப்பற்றுவது ஜெர்மானியர்களுக்கு அவசியமானது. டிசம்பர் 16ம் தேதி எல்சென்போர்ன் முகட்டை ஜெர்மானியப் படைகள் தாக்கின. அடுத்த பத்து நாட்கள் கடும் சண்டை நடைபெற்றாலும் ஜெர்மானியர்களால் முகட்டைக் கைப்பற்ற முடியவில்லை. முகட்டைப் பாதுகாத்த அமெரிக்கப்படைகளும், தாக்கிய ஜெர்மானியப் படைகளும் சரிநிகர் பலத்துடன் இருந்ததால், பத்துநாட்களாக இழுபறி நிலையே நீடித்தது. இறுதியில் பெரும் இழப்புகளுக்குப் பின்னர் ஜெர்மானியர்கள் இம்முகட்டைக் கைப்பற்றும் முயற்சியைக் கைவிட்டனர். இச்சண்டையில் இருதரப்புக்கும் பெரும் இழப்புகள் ஏற்பட்டாலும் ஜெர்மானியர்கள் தங்கள் இழப்புகளை ஈடுகட்டும் நிலையில் இல்லை. ஜெர்மனி தனது எஞ்சியிருந்த கடைசி இருப்புப் படைகளை பல்ஜ் சண்டையில் ஈடுபடுத்தியிருந்தது. எனவே இச்சண்டையின் இழப்புகளால் அமெரிக்கர்களை விட ஜெர்மானியர்களுக்கே பாதிப்பு அதிகமாக இருந்தது.\n"}
{"id": "90724", "url": "https://ta.wikipedia.org/wiki?curid=90724", "title": "சமச்சீர்க் கல்வி", "text": "சமச்சீர்க் கல்வி\n\nசமச்சீர் கல்வி முறை (\"சமச்சீர் கல்வி\"; \"சமச்சீர்க் கல்வி\") என்பது தமிழ்நாட்டில் அறிமுகப்படுத்தப்பட்ட ஒரு கல்வி முறையாகும். ஒன்றிலிருந்து பத்தாம் வகுப்புவரை செயல்படுத்தப் பட்டிருக்கும் இந்த சமச்சீர் கல்வி முறையானது, மாநில அளவில் இருந்து வந்த நான்கு தொடக்கக்கல்வி அமைப்புகள் ஒன்றாக்கப்பட்டன. மாநில அரசு கல்வி, மெட்ரிகுலேசன், ஆங்கிலோ இந்தியன், ஓரியண்டல் என்ற நான்கு அமைப்புகளின் கல்வி முறையை ஒன்றாக்கி மாநில அரசின் கீழ் செயல்படும் அமைப்பாக்குவது தான் திட்டம். \nஇதுவரை ஒன்று முதல் ஒன்பதாம் வகுப்புவரை இருந்த இக்கல்விமுறை 2014-2015ம் கல்வியாண்டில் 10ம் வகுப்பிற்கும் கொண்டுவர முடிவு செய்யப்பட்டுள்ளது. \n\nSection::::வரலாறு.\n2006ல் நடைபெற்ற தமிழ்நாடு சட்டமன்றத் தேர்தலில் திமுக தனது தேர்தல் அறிக்கையில் அனைத்துப் பள்ளிகளிலும் ஒரே தரமான கல்வி வழங்கிடும் சமச்சீர் கல்வி கொண்டு வரப்படும் என்று அறிவித்தது. 2006 தேர்தலில் திமுக வெற்றிபெற்று ஆட்சி அமைத்தது. அதனைத் தொடர்ந்து 2010ஆம் ஆண்டு தமிழ்நாடு சமச்சீர் பள்ளிக்கல்வி முறைச் சட்டம் இயற்றப்பட்டது.\nமுனைவர் எஸ்.முத்துக்குமரன் தலைமையிலான ஒருநபர் குழுவின் ஆய்வறிக்கையும், இது தொடர்பாக ஆராய்வதற்கு கர்நாடகா, குஜராத், கேரளா, மகாராஷ்டிரா ஆகிய மாநிலங்களுக்கு கல்வியாளர்கள் குழு நேரில் சென்று ஆய்வு செய்து அளித்த ஆய்வறிக்கையின் அடிப்படையில் சமச்சீர் பள்ளிக் கல்வி முறைச் சட்டம் சட்டப்பேரவையில் இயற்றப்பட்டது.\n\nSection::::தாய்மொழிக் கல்வி.\nமுத்துக்குமரன் தலைமையிலான குழு சமர்ப்பித்த 109 பரிந்துரைகளில் நான்கு மட்டுமே சமச்சீர் கல்வித் திட்டத்தில் ஏற்றுக் கொள்ளப்பட்டன. குறிப்பாக \"பொதுப் பள்ளி முறை, தாய்மொழி வழிக் கல்வி ஆகியவை புறக்கணிக்கப்பட்டன.\" தாய்மொழி கல்வித் திட்டத்தை அரசு கைவிடக் காரணம், அதற்கு மக்களிடம் ஆதரவு இல்லாத சூழல் ஆகும். இந்தச் சூழலுக்கு காலனித்துவம், பொருளாதாரம், கல்வி வணிக மயப்படுத்தப்படல், அரச கொள்கைகள் என பல காரணங்கள் உண்டு. \n\nSection::::வழக்குகள்.\n2010-11 கல்வியாண்டு முதல் 1ஆம் வகுப்பு மற்றும் 6ஆம் வகுப்புகளுக்கும், அதற்கடுத்த கல்வி ஆண்டில் ஏனைய வகுப்புகளுக்கும் இத்திட்டத்தைச் செயல்படுத்திடவும் திமுக தலைமையில் பதவி வகித்த தமிழக அரசு முடிவு செய்ததது. ஆனால் 2011 சட்டமன்றத் தேர்தலில் வெற்றி பெற்ற அதிமுக அரசு சமச்சீர் பாடங்கள் தரமானதாக இல்லை என்றும் மறு ஆய்வுக்குப் பின் அவை நடைமுறைபடுத்தப்படும் என்றும் அறிவித்தது. இதனை எதிர்த்து சென்னை உயர்நீதிமன்றத்தில் வழக்கு தொடுக்கப்பட்டு சூன் 10, 2011 அன்று தீர்ப்பு கூறப்பட்டது. இதன்படி தமிழ்நாட்டில் சமச்சீர் கல்விக்கு விதிக்கப்பட்ட தடைக்கு சென்னை உயர்நீதிமன்றம் இடைக்காலத் தடைவிதித்தது உயர்நீதி மன்றம்.இத்தீர்ப்பை எதிர்த்துத் தமிழக அரசு உச்சநீதிமன்றத்தில் 13 சூன், 2011 அன்று செய்தது. அவ்வழக்கில் கல்வியாளர்கள் எதிர்த்தரப்பாகத் தங்களையும் விசாரிக்கக் கோரி மனு தொடுத்தனர். இவ்வழக்கில் 1, 6 வகுப்புகளுக்கு சமச்சீர் கல்வியைத் தொடரச் சொல்லியும் இதர வகுப்புகளுக்குத் தேவையா என நிபுணர்குழு அமைக்குமாறும் இந்திய உச்சநீதிமன்றம் தீர்ப்பளித்தது. அதன்படி அமைக்கப்பட்ட நிபுணர்குழு சமச்சீர்ப் பாடநூல்கள் தரமற்றவை என்று அறிக்கையளித்தது. இதனைக் கொண்டு மாநில அரசு மீண்டும் சமச்சீர்க் கல்வி அமலாக்கத்தைக் கைவிட்டது. ஆனால் ஜூலை 18, 2011 அன்று சென்னை உயர்நீதி மன்றம் சமச்சீர்க் கல்வியை செயல்படுத்துமாறு ஆணையிட்டுத் தமிழக அரசின் சட்டத் திருத்தம் செல்லாது எனவும் அறிவித்தது. இத்தீர்ப்பை எதிர்த்து உச்ச நீதிமன்றத்தில் தமிழக அரசு ஜூலை 19, 2011 அன்று மேல்முறையீடு செய்தது. எனினும் இவ்வழக்கில் சமச்சீர்க் கல்வியை நடப்புக் கல்வியாண்டிலேயே செயல்படுத்த வேண்டும் எனவும் ஆகஸ்ட் 2ஆம் தேதிக்குள் மாணவர்களுக்குப் பாடநூல்களைத் தரவேண்டும் என்றும் ஆனால், தமிழக அரசு கேட்டுக் கொண்டதன் பேரில் சமச்சீர்க் கல்விப் பாடநூல்களைத் தருவதற்கு ஆகஸ்ட் 10 இறுதிநாளாக்கப்பட்டது. ஆகஸ்ட் 4ஆம் தேதியுடன் இரு தரப்பு வழக்கறிஞர்களின் வாதங்களும் முடிவடைந்தது. ஆனால், உச்சநீதிமன்றம் தேதி குறிப்பிடாமல் இவ்வழக்கின் தீர்ப்பை ஒத்திவைத்தனர். இறுதித் தீர்ப்பு 2011 ஆகஸ்ட் 9 அன்று காலை வழங்கப்பட்டது. இதில் உச்சநீதிமன்றம், \"சமச்சீர்க் கல்வி வழக்கில் சென்னை உயர்நீதிமன்றம் வழங்கிய தீர்ப்பில் தலையிட முடியாது என்றும் சமச்சீர்க் கல்வி முறையை 10 நாட்களுக்குள் நடைமுறைப்படுத்த வேண்டும்\" என்றும் தீர்ப்பளித்துள்ளது. மேலும் இவ்வழக்கில் 25 காரணங்களை ஆய்ந்து தீர்ப்பு வழங்கப்பட்டுள்ளதாகக் கூறித் தமிழக அரசின் மேல்முறையீட்டு மனுவையும் உச்சநீதிமன்றம் தள்ளுபடி செய்தது. இதனைத் தொடர்ந்து தமிழகம் முழுவதும் உள்ள அரசு மற்றும் தனியார் பள்ளிகளுக்கு சமச்சீர் பாடநூல்கள் விநியோகிக்கப்பட்டு அறிமுகப்படுத்தப்பட்டது. \n\nSection::::அறிமுகப்படுத்துவதற்கான காரணங்கள்.\nநான்குவகையான கல்வி அமைப்புகளால் மாணவர்களிடையே ஏற்றத்தாழ்வுகள் தவிர்ப்பதற்காக இத்திட்டம் கல்வியாளர்களால் ஆராயப்பட்டு அவற்றை நீக்கும் எண்ணத்துடன் அறிமுகப்படுத்தபட்டது.\n\nSection::::கருத்துக்களும் எதிர்கருத்துக்களும்.\nசமச்சீர்க் கல்வித் திட்ட செயலாக்கம் குறித்து ஆதரவான மற்றும் எதிர்நிலைகள் எடுக்கப்பட்டன. \n\nSection::::நீதிமன்ற வழக்குகள்.\nஅதிமுக தலைமையிலான அரசு 2011 ல் பதவியேற்றபின் முதலாம் வகுப்பு மற்றும் ஆறாம் வகுப்பு தவிர்த்து ஏனைய வகுப்புகளுக்கு இவ்வருடம் சமச்சீர்கல்வியை அமல்படுத்தப் போவதில்லை என்று அறிவித்தது. அதோடு நில்லாமல் பழைய புத்தகங்களை குறுகிய காலத்தில் அச்சடிக்க புதிய ஒப்பந்தப்புள்ளிகள் கோரப்பட்டன. ஏற்கெனவே ரூxxx கோடி செலவில் சமச்சீர் புத்தகங்கள் அச்சடிக்கப்பட்டிருந்தன என்பது குறிப்பிடத்தக்கது. \n\nசமச்சீர் கல்வியை நிறுத்திவைக்கும் அரசின் முடிவை எதிர்த்து பெற்றோர்கள் சார்பில் உச்சநீதிமன்றத்தில் வழக்கு தொடுக்கப்பட்டது. இந்த வழக்கை ஏற்றுக் கொண்ட உச்சநீதிமன்றம் அரசு குழு அமைத்து ஒருவாரகாலத்திற்குள் சென்னை உயர்நீதிமன்றத்தில் தாக்கல்செய்ய அறிவுறுத்தியது. \n\nஅதனைத்தொடர்ந்து தமிழக அரசு அமைத்த சமச்சீர் கல்வி ஆய்வுக்குழுவின் பரிந்துரையை உயர்நீதிமன்றம் ஜூலை 18 அன்று நடைபெற்ற அமர்வில் தள்ளுபடி செய்தது. சமச்சீர் கல்வியை இந்த ஆண்டே எல்லா வகுப்புக்கும் அமல்படுத்த ஆணையிட்டது. மேலும் மாணவர்களுக்கான புத்தகங்களை சூலை 22க்குள் விநியோகிக்க வேண்டும் என்று உத்தரவிட்டது. அதேசமயம் ஆட்சேபனைக்குரிய பாடத்திட்டங்களில் மாற்றங்கள் செய்ய வேண்டியதிருந்தால் அதை தெளிவுபடுத்தும் வகையில் குழு அமைத்து மாற்றம் செய்து துணைபட்டியல் இணைப்பாக தயார் செய்து 3 மாதங்களுக்குள் வழங்க வேண்டும் என்றும் நீதிபதிகள் உத்தரவிட்டனர்.\n\nமேற்கண்ட உயர்நீதிமன்ற உத்தரவை எதிர்த்து தமிழக அரசு உச்சநீதிமன்றத்தில் சூலை 19 அன்று மேல்முறையீடு செய்தது. இவ்வழக்கில் தங்களையும் பிரதிவாதியாக சேர்க்கவேண்டும் என்று பொதுப் பள்ளிகளுக்கான மாநில மேடை அமைப்பின் பொதுச் செயலாளர் பிரின்ஸ் கஜேந்திரபாபு, ஷியாம்சுந்தர், மணிமேகலை, சேஷாத்திரி உள்பட 5 பேர் உச்சநீதிமன்றத்தில் கேவியட் மனு? தாக்கல் செய்தனர்.\n\nஇதன் தீர்ப்பு சூலை 21ஆம் தேதி உச்சநீதிமன்றத்தில் விசாரணைக்கு வந்தது. சமச்சீர் கல்வி வழக்கில் உயர்நீதிமன்றம் அளித்திருந்த தீர்ப்புக்கு தடை வித்திக்க மறுத்து விட்டது. மேலும் ஆகஸ்ட் 2 ந்தேதிக்குள் சமச்சீர் பாட புத்தகங்களை வினியோகிக்க உத்தரவிட்டனர். இந்த வழக்கு குறித்த இறுதி விசாரனை சூலை26 ம் தேதி நடைபெறும் என்று அறிவிக்கப்பட்டுள்ளது. \n\nஇவ்வழக்கின் தீர்ப்பு ஆகஸ்ட் 4உடன் முடிந்த தருவாயில் தீர்ப்பு தேதி குறிப்பிடாமல் ஒத்திவைக்கப்பட்டு 2011 ஆகஸ்ட் 9 அன்று காலை வழங்கப்பட்டது. இதில் உச்சநீதிமன்றம், \"சமச்சீர்க் கல்வி வழக்கில் சென்னை உயர்நீதிமன்றம் வழங்கிய தீர்ப்பில் தலையிட முடியாது என்றும் சமச்சீர்க் கல்வி முறையை 10 நாட்களுக்குள் வழக்கில் கொண்டுவர வேண்டும்\" என்றும் தீர்ப்பளித்துள்ளது. மேலும் இவ்வழக்கில் 25 காரணங்களை ஆய்ந்து தீர்ப்பு வழங்கப்பட்டுள்ளதாகக் கூறித் தமிழக அரசின் மேல்முறையீட்டு மனுவையும் உச்சநீதிமன்றம் தள்ளுபடி செய்தது.\n\nSection::::சிறுபான்மை மொழிகள்.\nசமச்சீர் கல்வி அறிமுகப்படுத்தப்பட்டவுடன் சிறுபான்மை மொழிகளான உருது, அரபி, கன்னடம், தெலுங்கு போன்றவற்றிற்கு அச்சுறுத்தல் வந்தது. அம்மொழிகளும் சமச்சீர் கல்வியில் இடம்பெறவேண்டும் என்று தமுமுக போன்ற அமைப்புகள் ஆர்ப்பாட்டங்களில் ஈடுபட்டனர். 'உருது, அரபு மொழியை பாதுகாக்கும் வகையில், சமச்சீர் கல்வி அமைய வேண்டும்\" என, மனித நேய மக்கள் கட்சியின் தலைவர் ஜவாஹிருல்லா பேசினார்.\n\nSection::::முதல் பொதுத் தேர்வு.\nசமச்சீர்க் கல்வி திட்டத்தின் கீழ் முதன் முதலில் நடைபெற்ற பத்தாம் வகுப்பு தேர்வு முடிவுகள் சூன் 4, 2012ல் வெளியாயின. அதில் மாநில அளவில் தஞ்சை மாணவர் பி. ஸ்ரீநாத் முதலிடம் பிடித்தார். இவர் 500க்கு 497 மதிப்பெண் பெற்று இதுவரை யாரும் பெறாத வகையில் மாநிலத்தில் முதலிடம் பிடித்து சாதனை படைத்தார். நான்கு பாடங்களில் சதமடித்தார்.. இத்தேர்வில் சென்னையைச் சேர்ந்த அஞ்சலா பேகம், ரம்யா ஸ்ரீஷா கோடா, மிதிஷா சுரானா ஆகிய மாணவியர் 500-க்கு 497 மதிப்பெண் பெற்றனர். ஆனால் அவர்கள் தமிழை முதல் பாடமாக எடுக்காததால் மாநில தரவரிசையில் இடம்பெறவில்லை. முன்னதாக இத்தேர்விற்கு பள்ளிகள் மூலமாக 10 லட்சத்து 50 ஆயிரத்து 922 மாணவர்கள் தேர்வெழுதியதில் 9 லட்சத்து 5 ஆயிரத்து 538 பேர் தேர்ச்சியடைந்தனர்.\n\n"}
{"id": "90731", "url": "https://ta.wikipedia.org/wiki?curid=90731", "title": "போசளப் பேரரசு", "text": "போசளப் பேரரசு\n\nபோசளப் பேரரசு அல்லது ஹோய்சாளப் பேரரசு (\"Hoysala Empire\") பத்தாம் நூற்றாண்டு முதல் பதினான்காம் நூற்றாண்டு வரை இன்றைய கர்நாடகத்தின் பெரும்பாலான பகுதிகளை ஆண்டு வந்தது. இது தென்னிந்தியாவின் முக்கியமான பேரரசுகளில் ஒன்றாகும். இவர்கள் முதலில் பேளூரைத் தலைநகராகக் கொண்டும் பின் ஹளபீடினைத் தலைநகராகக் கொண்டும் ஆண்டு வந்தனர்.\n\nபோசளப் பேரரசர்கள் மேற்குத் தொடர்ச்சி மலையின் மேட்டுப் பகுதியான கர்நாடகவின் மலைநாடு பகுதிவாழ் மக்களின் வழிவந்தவர்கள். 12 ஆம் நூற்றாண்டில், மேற்குப் ப‌குதியை ஆண்ட‌ சாளுக்கிய‌ர்க‌ளுக்குள் ம‌ற்றும் கால‌ச்சூரி பேரரசுக்குள்ளும் ந‌ட‌ந்த‌ உள்நாட்டுப் போரைத் த‌ங்க‌ளுக்கு சாத‌க‌மாக்கிக் கொண்டு, த‌ங்க‌ள‌து எல்லைக‌ளை இன்றைய‌ க‌ர்நாட‌க‌ப் ப‌குதிக‌ளுக்கும் ம‌ற்றும் இன்றைய‌த் த‌மிழ்நாட்டிலிருக்கும் விளைச்சல் நிலங்கள் நிறைந்த காவிரியாற்றின் வ‌ட‌க்குப் ப‌குதிக்கும் விரிவுப்ப‌டுத்தின‌ர். 13ம் நூற்றாண்டிலே, அவர்கள் இந்தியாவில் இன்றைய கர்நாடகாவின் பெரும்பாலானப் பகுதிகளையும் , தமிழகத்தின் ஒருசிலப் பகுதிகளையும் மற்றும் வடக்கு ஆந்திரப்பகுதிகளையும் தங்கள் கட்டுப்பாட்டுக்குள் கொண்டுவந்துவிட்டனர்.\n\nதென்னிந்தியாவில் கலை, கட்டிடக்கலை, சமயம் இவற்றின் வளர்ச்சியில் ஹோய்சால அரசவைக் காலகட்டம் மிக‌ முக்கியமானதாகும். முதன்மையாகக் கோவில்களின் கட்டிடக்கலைக்காக ஹோய்சாலப் பேரரசன் இன்றும் நினைவுக்கூறப்படுகிறார். நூற்றுக்கும் மேற்பட்ட கோவில்கள் கர்நாடகா முழுவதும் இன்றும் காணப்படுகின்றன, அவைகளில் பெருமை வாய்ந்தவை பேளூரி்ல் உள்ள சென்னகேசவ கோவில், ஹளபீடில் உள்ள ஹோய்சாலசுவரா கோவில், சோமநாதபுரத்தில் உள்ள கேசவக் கோவில் ஆகியன. ஹோய்சால அரசர்கள் தொடர்ந்து கலைகளை வளர்த்து வந்தனர். அவர்கள் இடைவிடாது அளித்த‌ ஊக்கம் இலக்கியங்கள் கன்னடத்திலும்,சமசுக்கிரத்திலும் வளர்வதற்கு வழிசெய்தன. போசள மன்னர்கள் சமண, இந்து சமயங்களைப் பின்பற்றினர். விஷ்னுவர்த்தனன் என்ற மன்னரும் அவருடைய வாரிசுகளும் வைணவர்கள் ஆவர்.\n\n"}
{"id": "90738", "url": "https://ta.wikipedia.org/wiki?curid=90738", "title": "முதலாம் மகேந்திரவர்ம பல்லவன்", "text": "முதலாம் மகேந்திரவர்ம பல்லவன்\n\nமகேந்திரவர்மன் (கி.பி. 600 முதல் 630 வரை) தமிழ்நாட்டின் வடபகுதிகளை ஆண்ட பல்லவ அரசனாவான். இவனே வரலாற்றாளர்களால் முதலாம் மகேந்திரவர்ம பல்லவன் எனக் குறிப்பிடப்படுகிறான். இவன் களப்பிரரை ஒடுக்கி மீண்டும் பல்லவ அரசை நிறுவிய சிம்மவிட்டுணுவின் மகனாவான். இவனது ஆட்சிக்காலத்தில்தான் சாளுக்கிய பேரரசன் இரண்டாம் புலிகேசி காஞ்சியின் மீது படையெடுத்தான். புலிகேசியால் காஞ்சி முற்றுகையிடப்பட்டு பல்லவ சைன்யம் தோற்கடிக்கப்பட்டது. இவன் கி.பி 630 வரை ஆட்சியிலிருந்தான் என்பதில் கருத்தொற்றுமை இருந்தபோதிலும் ஆட்சிப்பொறுப்பை ஏற்றுக்கொண்ட ஆண்டு எது என்பதில் கருத்து வேறுபாடு காணப்படுகின்றது. ஆய்வாளர்கள் இவ்வாண்டை கி.பி 600, 610, 615 எனப் பலவாறாகக் குறிப்பிடுகின்றனர். \n\nபட்டப்பெயர்கள் \n\n\"மத்தவிலாசன்\" \n\n\"சித்திரகார புலி\" \n\n\"சங்கீரண கதி\" \n\n\"சத்ருமல்லன்\" \n\n\"அவனிபாஜன்\" \n\n\"பரிவாதனி\" என்ற வீணை வாசிப்பில் சிறந்தவன். \n\nமகேந்திரவர்மன் இலக்கியம் மற்றும் கட்டிடக்கலைகளைப் போற்றியதோடு அவை வளரவும் வழி செய்தான். புகழ் பெற்ற குடைவரைக் கோயில் கலையின் முன்னோடி இவ்வரசனே. மகேந்திரவர்மன் தான் கட்டிய மண்டகப்பட்டு குடைவறைக் கோவிலின் கல்வெட்டில் மரம், செங்கல் மற்றும் சுண்ணாம்புக் கலவையின்றி இக்கோவிலைக் கட்டியதாக அறிவித்துள்ளான். மகேந்திரவர்மனின் சிறந்த குடைவறைக் கோவில்களில் சிலவற்றை மகாபலிபுரத்தில் காணலாம்.\n\nமத்தவிலாச பிரஹசனம் என்னும் சமஸ்கிருத நாடகத்தையும் இவன் இயற்றியுள்ளான். இது சைவ மற்றும் பௌத்த துறவிகளை மையமாய்க் கொண்ட ஒரு நகைச்சுவை நாடகமாகும்.\n\nமகேந்திரவர்மன் இடையில் சமண மதத்தைத் தழுவியிருந்தான், பின்னர் சைவ நாயன்மார்களில் ஒருவரான அப்பரால் தன்நோய்த் தீர்க்கப்பெற்று மீண்டும் சைவ சமயத்திற்கு மாறினான்னென்று அறிகின்றோம்.\n\nமகேந்திரவர்மனையடுத்து பல்லவ அரசர்களில் மிகப்புகழ்பெற்றவனும் மகேந்திரவர்மனின் மகனுமான நரசிம்மவர்மன் அரியணையேறினான்.\n\n"}
{"id": "90740", "url": "https://ta.wikipedia.org/wiki?curid=90740", "title": "தமிழ் இணைய நூற்கடைகள்", "text": "தமிழ் இணைய நூற்கடைகள்\n\nதமிழ்ப் புத்தங்களை - குறிப்பாக இலக்கியம், வரலாறு போன்ற - உலகெங்கும் தபால்வழியில் பெற கீழ்கண்ட இணையவழி புத்தகக்கடைகள் உள்ளன. இவற்றில் கடன் அட்டை, வங்கி அட்டை (ATM), பணவிடை போன்ற பலவழிகளில் பணம் செலுத்தும் வசதிகள் உள்ளன.\n\n\n"}
{"id": "90742", "url": "https://ta.wikipedia.org/wiki?curid=90742", "title": "உலக மொழிகளின் பட்டியல்", "text": "உலக மொழிகளின் பட்டியல்\n\n\n\n"}
{"id": "90749", "url": "https://ta.wikipedia.org/wiki?curid=90749", "title": "பாடி", "text": "பாடி\n\nபெயர்க்காரணம்\n\nஇதற்கு நயன்மார்கள், குறிப்பாக சுந்தரர், (தமிழ் புனிதர்கள்) பாடிக்கு வந்து, சிவன் கோவிலில் (திருவள்ளீஸ்வரர் கோயில்) பாடல்களைப் பாடினர். \n\nபாடி இந்திய மாநகரம் சென்னையின் சுற்றுப்பகுதிகளில் ஒன்றாகும். சென்னையின் கோட்டையிலிருந்து 13 கி.மீ தொலைவில் உள்ளது. சென்னைக்கும் திருவள்ளூருக்கும் இடையே செல்லும் சென்னை-திருவள்ளூர் நெடுஞ்சாலையில் அமைந்துள்ளது. பாடி என வழங்கும் இவ்வூர், அம்பத்தூர் காவல் உதவிக் கண்காணிப்பாளரின் கீழ்வரும் கொரட்டூர் காவல் நிலைய எல்லைக்குட்பட்டதாகும். பாடிக்கெனத் தனி அஞ்சலகம் உண்டு. இதன் அஞ்சலக எண்: 600050. அருகில் கொரட்டூர் தொடர்வண்டி நிலையம் உள்ளது. அம்பத்தூர் நகராட்சிக்கு உட்பட்ட இவ்வூர், அம்பத்தூர் நகராட்சியுடன் சேர்ந்து சென்னை மாநகராட்சியில் இணைக்கப்பட்டுள்ளது; எனினும், இன்றும் பல அரசுத் துறை செயல்பாடுகள் திருவள்ளூர் மாவட்டத்தைச் சார்ந்தே நடைபெறுகிறது. தமிழகத் தேர்தல் தொகுதிப் பிரிவின்படி இவ்வூர் திருவள்ளூர் மாவட்டத்தின் முதல் தொகுதியாக உள்ள அம்பத்தூர் தொகுதியில் அடங்கியுள்ளது.\n\nSection::::தொழிற்சாலைகள்.\nபாடியில் பல தொழிற்சாலைகள் உள்ளன. லூகாசு டிவிஎசு, வீல்சு இந்தியா, சுந்தரம் ஃபாசுனர்சு, சுந்தரம் கிளேட்டன், பிரேக்சு இந்தியா போன்ற தொழிலகங்கள் சிலவாகும். இங்கிருந்த மிகப் பிரபலமான பிரிட்டானியா பிஸ்கட் கம்பெனி மூடப்பட்டது. இப்பகுதி மக்களுக்கும் அண்மையிலுள்ள கொரட்டூர்,மண்ணூர்பேட்டை, அம்பத்தூர் தொழிற்பேட்டை, அம்பத்தூர், முகப்பேர், அண்ணா நகர், திருமங்கலம்,வில்லிவாக்கம், கொளத்தூர், ஐசிஃப் பகுதி மக்களுக்கும் வேலை வாய்ப்பு கொடுப்பதில் இத்தொழிற்சாலைகள் பெரும் பங்காற்றுகின்றன. \n\nSection::::ஆலயங்கள்.\nஇங்குள்ள அருள்மிகு திருவலிதாயம் கோவில் சென்னைக்கருகில் உள்ள குரு பகவான் தலமாகும். இராமர், ஆஞ்சனேயர், சூரியன், சந்திரன் முதலானோர் இறைவனை வழிபட்ட தலம் என்பது தொன்நம்பிக்கை. இத்தலத்தின் மூலவர் திருவல்லீஸ்வரர் என்றும் திருவலிதமுடையநாயனார் என்றும் அழைக்கப்பெறுகிறார். தாயார் ஜெகதாம்பிகை ஆவார். பரத்வாஜ் தீர்த்தம் இத்தல தீர்த்தமாகவும், பாதிரி மற்றும் கொன்றை மரம் தலமரமாகவும் அறியப்பெறுகிறது. \n\nநெடுஞ்சாலையில் அமைந்துள்ள படவட்டம்மன் கோவில் மற்றுமொரு புகழ்பெற்ற கோவிலாகும்.\n"}
{"id": "90751", "url": "https://ta.wikipedia.org/wiki?curid=90751", "title": "வோல்கோகிராட் மாநில மருத்துவப் பல்கலைக்கழகம்", "text": "வோல்கோகிராட் மாநில மருத்துவப் பல்கலைக்கழகம்\n\nவோல்கோகிராட் மாநில மருத்துவப் பல்கலைக்கழகம் (\"Volgograd State Medical University\") உருசியாவின் வோல்கோகிராட் மாநிலத்தில் வோல்கா நதிக்கரையின் அருகில் அமைந்துள்ளது.\n"}
{"id": "90752", "url": "https://ta.wikipedia.org/wiki?curid=90752", "title": "வண்ணாரப்பேட்டை", "text": "வண்ணாரப்பேட்டை\n\nவண்ணாரபேட்டை (Washermanpet) இந்திய நகரம் சென்னையின் வடபகுதியில் உள்ள ஓர் குடியிருப்புப் பகுதியாகும். துவக்கத்தில் சென்னையின் வண்ணான் துறைகள் பல இங்கு இருந்த காரணத்தால் இப்பெயர் அமைந்தது. தி.நகர்,புரசைவாக்கம் பகுதிகளின் வளர்ச்சிக்கு முன்னர் இதுவே துணி வியாபார மையமாக இருந்தது. இப்பகுதி நகைக் கடைகளுக்கும் தீப்பெட்டி தொழிலுக்கும் புகழ்பெற்றது.\n\nSection::::பெயர்க்காரணம்.\nவண்ணாரப்பேட்டை ஆங்கில வாணிபக் கழகத்தின் துணிமணிகளை வெளுப்பதற்கும், துவைப்பதற்கும், சாயம் போடுவதற்கும் பல சலவைத் தொழிலாளர்கள் (வண்ணார்கள்) பெத்தநாயக்கபேட்டைக்கு வடபுறத்தில் வேலை பார்த்து வந்தனர். அவர்களுக்கு வேண்டிய திறந்தவெளியும், பெருமளவு நீரும் கிடைக்காததால், கறுப்பர் பட்டினத்திற்கு (இப்போதுள்ள ஜார்ஜ் டவுன்) வடக்கில் சென்று குடியேற வேண்டியதாயிற்று. அவர்களுக்கு இந்த இடம் வசதியாக மாறிப்போய் விட்டதால், அங்கேயே நிலைத்து வாழத் தொடங்கிவிட்டனர். அவர்கள் வாழ்ந்த பகுதி இந்தப் பகுதிக்கு வண்ணாரப்பேட்டை என்று பெயர் வந்தது.\n\n"}
{"id": "90754", "url": "https://ta.wikipedia.org/wiki?curid=90754", "title": "கொரட்டூர்", "text": "கொரட்டூர்\n\nகொரட்டூர் (Korattur) (13 06' 48.95N, 80 11'32.87E) இந்தியவின் சென்னைக்கு வடமேற்கில் அமைந்த புறநகர் குடியிருப்புகளில் ஒன்றாகும். சென்னை மாவட்டத்தில் உள்ள அம்பத்தூர் வட்டத்தில் உள்ள அம்பத்தூர் நகராட்சியைச் சேர்ந்தது கொரட்டூர். இப்பகுதி சென்னை - மும்பை செல்லும் இருப்புப் பாதையில் சென்ட்ரல் நிலையத்திலிருந்து 10 கி.மீ தொலைவில் உள்ளது. இருபதாம் நூற்றாண்டில் கிராமமொன்றாக இருந்த இப்பகுதி இன்று பரபரப்பான நகர்ப்பகுதியாக விளங்குகிறது. இங்குள்ள பல ஏரிகள் தூர்ந்து அங்கு கட்டிடங்கள் கட்டப்படுவதால் மழைக்காலங்களில் வடிகாலின்றி மழைநீர் தேங்கி நிற்கிறது. \n\nஇங்குள்ள குறிப்பிடத்தக்க கல்வி நிலையங்கள்:\n"}
{"id": "90758", "url": "https://ta.wikipedia.org/wiki?curid=90758", "title": "லாக்டிக் அமிலம்", "text": "லாக்டிக் அமிலம்\n\nலாக்டிக் அமிலம் \"(Lactic Acid)\" என்பது CH3CH(OH)COOH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இதனுடைய திண்ம நிலையில் இது வெண்மை நிறத்துடனும் நீரில் கரையக்கூடியதாகவும் உள்ளது. நீர்ம நிலையில் இது நிறமற்றதாக உள்ளது. இயற்கை முறையிலும் செயற்கையாகவும் லாக்டிக் அமிலம் தயாரிக்கப்படுகிறது. ஒரு ஐதராக்சில் குழுவும் அதற்குப் பக்கத்தில் கார்பாக்சில் குழுவும் இடம்பெற்றிருப்பதால் லாக்டிக் அமிலத்தை ஆல்பா ஐதராக்சி அமிலம் என வகைப்படுத்துகிறார்கள். இதனுடைய இணை காரமாகக் கருதப்படும் லாக்டேட்டு பல்வேறு உயிர்வேதியியல் செயல்முறைகளில் முக்கியப் பங்கு வகிக்கிறது. \nகரைசலில் கார்பாக்சில் குழுவிலிருந்து ஒரு புரோட்டானை இது அயனியாக்கி லாக்டேட்டு அயனியை CH3CH(OH)CO−2 உருவாக்குகிறது. அசிட்டிக் அமிலத்துடன் ஒப்பிடுகையில் லாக்டிக் அமிலத்தின் pKa மதிப்பு ஓர் அலகு குறைவாகும். இதன் பொருள் அசிட்டிக் அமிலத்தைக் காட்டிலும் லாக்டிக் அமிலம் பத்து முறை அதிகமாக புரோட்டான் நீக்கம் செய்கிறது. α- ஐதராக்சில் மற்றும் கார்பாக்சிலேட்டு குழுக்களுக்கு இடையிலான மூலக்கூற்றிடை ஐதரசன் பிணைப்பு காரணமாக உயர் அமிலத்தன்மை உண்டாகிறது.\n\nலாக்டிக் அமிலம் சமச்சீர்மையுடன் காணப்படுகிறது. இரண்டு ஒளியியல் மாற்றியங்க்களைக் கொண்டுள்ளது. L-(+)-லாக்டிக் அமிலம் அல்லது (S)-லாக்டிக் அமிலம் மற்றும் இதனுடைய ஆடி மாற்றியன்களான D-(−)-லாக்டிக் அமிலம் அல்லது (R)-லாக்டிக் அமிலம் என்பன அவ்விரண்டுமாகும். இவ்விரண்டு மாற்றியங்களின் சம அளவு கலவை DL-லாக்டிக் அமிலம், அல்லது சுழிமாய் லாக்டிக் அமிலம் எனப்படுகிறது. \nலாக்டிக் அமிலம் நீருறிஞ்ச்சும் தன்மை கொண்டது ஆகும். எத்தனாலுடன் அதனுடைய உருகு நிலைக்கும் சற்று அதிகமான வெப்ப நிலையில் 17 அல்லது 18 பாகை செல்சியசு வெப்பனிலையில் கலக்கிறது. D-லாக்டிக் அமிலம் மற்றும் L-லாக்டிக் அமிலம் இரண்டும் உயர் உருகு நிலை கொண்டிருக்கின்றன.\nவிலங்குகளில் லாக்டேட்டு டி ஐதரசனேசு நொதி வழியாக பைருவேட்டிலிருந்து நிலையாக எல்-லாக்டேட்டு உற்பத்தி செய்யப்படுகிறது. சாதாரணமான வளர்ச்சிதை மாற்ற செயல்முறையின் போது நிகழும் நொதித்தல் செயல்முறையிலேயே இந்த உற்பத்தி நிகழ்கிறது. லாக்டேட்டு வெளியேற்றப்படும் வீதத்தைக் காட்டிலும் லாக்டேட்டு உற்பத்தி வீதம் அதிகரித்தாலொழிய இதன் அடர்த்தி அதிகரிக்காது. பல்வேறு காரணிகள் இதை முறைப்படுத்துகின்றன. மோனோகார்பாக்சிலேட்டு இடமாற்றிகள், அடர்த்தி மற்றும் லாக்டேட்டு டி ஐதரசனேசு நொதியின் ஓரினவடிவம் மற்றும் திசுக்களின் ஆக்சிசனேற்ற திறன் உள்ளிட்டவை இக்காரணிகளில் அடங்கும். பொதுவாக ஓய்வு நேரத்தில் இரத்தத்தில் லாக்டேட்டு அளவு 1-2 மில்லிமோல்/லிட்டர் ஆகும். இது தீவிர உழைப்பின்போது 20 மில்லிமோல்/லிட்டர் ஆகவும் அதற்கும் மேற்பட்ட கடும் உழைப்பெனில் 25 மில்லிமோல்/லிட்டர் ஆகவும் இருக்கும்\n\nதொழிற்சாலைகளில் லாக்டிக் அமில பாக்டிரியாக்கள் லாக்டிக் அமில நொதித்தல் செயல்முறையை மேற்கொள்கின்றன. குளுக்கோசு, பிரக்டோசு அல்லது காலக்டோசு உள்ளிட்ட எளிய கார்போவைதரேட்டுகளை இவை லாக்டிக் அமிலமாக மாற்றுகின்றன. இந்த பாக்டிரியாக்கள் வாய் பகுதியிலும் வளர்கின்றன. இவை உற்பத்தி செய்யும் அமிலத்தன்மை பற் சொத்தைக்கு காரணமாகிறது.\n\nலாக்டேட்டு ஏற்றப்பட்ட லாக்டேட் ரிங்கர் கரைசல் மற்றும் ஆர்ட்மானின் கரைசல் ஆகியவற்றின் பகுதிப் பொருள்களில் லாக்டேட்டும் ஒரு முக்கிய கூறாகும். நரம்பு வழியாகச் செலுத்தப்படுகிற இக்கரைசல்களில் சோடியம் மற்றும் பொட்டாசியம் நேர்மின் அயனிகளும் லாக்டேட்டு மற்றும் குளோரைடு போன்ற எதிர்மின் அயனிகளும் காய்ச்சி வடிகட்டிய நீரில் கரைக்கப்பட்டுள்ளன. பொதுவாக மனித இரத்தத்துடன் சம அழுத்தம் கொண்ட இக்கரைசல்கள். விபத்துக் காயம், அறுவை சிகிச்சை, அல்லது தீவிபத்து ஆகியவற்றின் காரணமாக ஏற்படும் இரத்த இழப்புக்குப் பிறகான சிகிச்சையில் பொதுவாகப் பயன்படுத்தப்படுகிறது.\n"}
{"id": "90762", "url": "https://ta.wikipedia.org/wiki?curid=90762", "title": "அஸ்கார்பிக் அமிலம்", "text": "அஸ்கார்பிக் அமிலம்\n\nஅஸ்கார்பிக் அமிலம் (\"Ascorbic acid\") ஒரு சர்க்கரை அமிலம் ஆகும். அஸ்கார்பிக் அமிலம் அல்லது \"உயிர்ச்சத்து சி\" என்பது விலங்குகள் மற்றும் தாவரங்களில் காணப்படும் மோனோசாக்கரைட் உயிர் வளியேற்ற எதிர்ப்பொருள்களாகும். அஸ்கார்பிக் அமிலத்தை உருவாக்கத் தேவைப்படும் என்சைம்களுள் ஒன்று மனித பரிணாமத்தின்போது ஏற்பட்ட நிலைமாற்றத்தில் இழந்துவிட்ட அஸ்கார்பிக் அமிலத்தை உருவாக்கச் செய்கிறது, இது உணவு மற்றும் விட்டமினிலிருந்து பெறப்பட வேண்டும். மற்ற பெரும்பாலான விலங்குகளால் தங்கள் உடல்களில் இந்த உட்பொருளை உருவாக்கிக்கொள்ள முடியும் என்பதோடு அவற்றிற்கு உணவிலிருந்து தேவைப்படுவதில்லை. உயிரணுக்களில், இது அதனுடைய குறைக்கப்பட்ட வடிவத்தில் குளதாதயோன் உடனான எதிர்வினையால் தக்கவைக்கப்படுகிறது, இதனை புரோட்டீன் டைசல்பைட் ஐஸோமெரேஸ் மற்றும் குளுடாரெடாக்ஸின் ஆகியவற்றால் விரைவுபடுத்தலாம். அஸ்கார்பிக் அமிலம் ஒரு குறைவுபடுத்தும் துணைப்பொருள் என்பதுடன் இதனால் ஹைட்ரஜன் பெராக்சைட் போன்ற எதிர்வினையாற்ற உயிர்வாயு உயிரினங்களை சமன்செய்கிறது. இதனுடைய நேரடியான உயிர் வளியேற்ற விளைவுகளுக்கும் மேலாக அஸ்கார்பிக் அமிலம் உயிர் வளியேற்ற எதிர்ப்பொருள் என்சைமான அஸ்கார்பேட் பெராக்ஸிடேஸிற்கான அடுத்துள்ள அடுக்காகவும் இருக்கிறது, இந்த செயல்பாடு தாவரங்களிலான அழுத்த சமாளிப்பிற்கு முக்கியத்துவம் வாய்ந்ததாக இருக்கிறது. அஸ்கார்பிக் அமிலம் தாவரங்களின் எல்லா பாகங்களிலும் உயர் அளவுகளில் காணப்படுகிறது என்பதுடன் குளோரோபிளாஸ்டுகளில் 20 மில்லிமோலார் செறிவுகளை எட்டக்கூடியவையுமாகும்.\n"}
{"id": "90763", "url": "https://ta.wikipedia.org/wiki?curid=90763", "title": "மருந்தியல் மரபியல்", "text": "மருந்தியல் மரபியல்\n\nமருந்தியல் மரபியல் \"(pharmacogenetics)\" என்பது பலவகைப்பட்ட மருந்துகள் பலதரப்பட்ட மனிதர்களில் வெவ்வேறு வகையான விளைவுகளை உண்டாக்குவதைப் பற்றியும் மனித மரபியலில், மரபணுக்களில் இருக்கும் மரபுக்குறியீட்டு (genetic code) வேறுபாட்டைப் பயன்படுத்திப் புதிய மருந்துகளைக் கண்டறியும் மருந்தியலின் (pharmacology) புதிய துறை ஆகும்.\nSection::::மருந்துகள் ஒவ்வொரு மனிதரிலும் ஒவ்வொரு விளைவை உண்டாக்கும்.\nமருந்து ஒன்றாக இருப்பினும் அது ஒவ்வொரு மனிதரிலும் உண்டாக்கும் விளைவு வேறுவேறாக இருக்கும். இதற்கான காரணம் : மருந்துகள் நொதிகளின் தொழிற்பாட்டால் வளர்சிதைமாற்றத்திற்கு உள்ளாகின்றன. நொதிகள் எல்லாம் புரதங்கள். இப்புரதங்கள் மரபியல் குறியீட்டைக் கொண்ட டி.என்.ஏ வினால் உற்பத்தி செய்யப்படுகின்றன. எல்லா மனிதரின் மரபியல் குறியீடும் ஒரே மாதிரி இருப்பதில்லை. எனவே மருந்துகள் ஒவ்வொரு மனிதரிலும் உண்டாக்கும் விளைவும் வேறுவேறாக இருக்கின்றன.\n\nSection::::எடுத்துக்காட்டு.\nகுளுக்கோசு 6- பாஸ்ஃபட்டேசு டிஹைட்ரோஜினேசு (G6PD) எனும் நொதிக்குறைபாடு உள்ள மனிதர்களுக்கு மலேரியாவிற்கு எதிரான மருந்துகள் கொடுத்தால் அவர்களுக்கு மிகக் கடுமையான குருதிச்சிதைவு (hemolysis) ஏற்படும்.\n"}
{"id": "90770", "url": "https://ta.wikipedia.org/wiki?curid=90770", "title": "நோய்நீக்கல் குறியீட்டெண்", "text": "நோய்நீக்கல் குறியீட்டெண்\n\nநோய்நீக்கல் குறியீட்டெண் \"(therapeutic index)\" என்பது ஒரு மருந்தின் நோய்நீக்கும் அளவையும் அதே மருந்து மனித உடலில் நச்சுத்தன்மை உண்டாக்கும் அளவையும் ஒப்புமைப்படுத்துவதாகும்.\n\nஇது 50 விழுக்காட்டு மக்களில் நச்சுத் தன்மை உண்டாக்கும் மருந்தின் அளவை (TD), 50 விழுக்காட்டு மக்களில் நோய்நீக்கும் குறைந்தபட்ச பயனுறு மருந்தளவால் (ED) வகுக்கக் கிடைப்பதாகும்.\n\nஒரு மருந்தின் நோய்நீக்கல் குறியீட்டு எண் குறைவாக இருந்தால் அது கவனமாகத் தரப்பட வேண்டிய மருந்தாகும். இந்த மருந்துகளின் அளவைக் கட்டுப்படுத்தி மனித உடலுள் செலுத்த வேண்டும்.\n"}
{"id": "90771", "url": "https://ta.wikipedia.org/wiki?curid=90771", "title": "பேசின் பாலம் தொடருந்து நிலையம்", "text": "பேசின் பாலம் தொடருந்து நிலையம்\n\nபேசின் பிரிட்ஜ் (Basin Bridge) அல்லது பேசின் பாலம் இந்திய மாநகரம் சென்னையின் வடபகுதியில் ஓட்டேரி நளாவும் பக்கிங்காம் கால்வாயும் இணையும் இடமாகும்.இங்கு சென்னை படகு குழாம் படகு வலித்தல் போட்டிகளை நடத்துகிறது.\n\nபேசின் பாலம் சென்னை புறநகர் இருப்புவழியில் ஓர் தொடர்வண்டி நிலையமாகும். சென்னை சென்ட்ரலுக்கு அடுத்த முதல் தொடர்வண்டி சந்திப்பாகும். இந்நிலையத்தில் இருப்புவழி மூன்று வழிகளில் பிரிகிறது:முதலாவது ஆவடி மற்றும் அரக்கோணம் நோக்கியும் இரண்டாவது எண்ணூர் மற்றும் கும்மிடிப்பூண்டி நோக்கியும் மூன்றாவது சென்னைக் கடற்கரை நோக்கியும் பிரிகின்றன.\n\nசென்னையின் வடக்கே உள்ள வெளியூர்களுக்கு பேசின் பிரிட்ஜ் பேருந்து நிலையத்திலிருந்து பேருந்துகள் புறப்படுகின்றன.\n\nSection::::வரலாறு.\nஇந்த தொடருந்து நிலையம் 1979ஆம் ஆண்டு மின்மயமாகபட்டது. \n"}
{"id": "90773", "url": "https://ta.wikipedia.org/wiki?curid=90773", "title": "சரத்துஸ்தர்", "text": "சரத்துஸ்தர்\n\nசரத்துஸ்தர் (Avestan: Zaraϑuštra; English: Zoroaster), ஈரான் நாட்டின் மாமுனிவரும், சரத்துஸ்திர சமயத்தை உருவாக்கியவரும் ஆவார். இவர் வாழ்ந்த காலம் இன்னும் சரியாக தெரியவில்லை. சில அறிஞர்கள் இவர் கி.மு. 11 அல்லது 10ஆம் நூற்றாண்டில் வாழ்ந்ததாக நம்புகிறார்கள். மற்ற சிலர் இவர் கி.மு. 1750வில் இருந்து கி.மு. 1500 குள் அல்லது 1400 கி.மு..வில் இருந்து 1200 கி.மு. குள் வாழ்ந்ததாக நம்புகிறார்கள். இவர் இயக்கிய காதா சரத்துஸ்திர சமயத்தின் முக்கிய ஸ்தோத்திரம் ஆகும்.\n\nSection::::பிறப்பு.\nசரத்துஸ்திர புனித நூல் அவெத்தாபடி இவரது பிறப்பு \"ஆர்யாணம் வைச்சா\" என்கிற ஒரு மர்ம பிரதேசத்தில் நிகழ்ந்தது. சில வரலாற்றாளர் இவர் மேற்கு ஈரானில் பிறந்ததாக நம்புகிறார்கள். ஆனால் 20 மற்றும் 21ஆம் நூற்றாண்டை சேர்ந்த அறிஞர்கள் இதை மறுக்கிறார்கள். புதிய தலைமுறை வரலாற்றாளர்கள் இவர் கிழக்கு ஈரான், நடு ஆசியா அல்லது ஆப்கானித்தானில் பிறந்ததாக நம்புகிறார்கள்.\n\nசரத்துஸ்தர் ஈரானின் பிரபலமான \"ஸ்பிதாமா\" குடும்பத்தில் பிறந்தார். இவரது தந்தையின் பெயர் புற்ஷஸ்பர் ஆகும்; தாயின் பெயர் துக்தோவா.\n"}
{"id": "90775", "url": "https://ta.wikipedia.org/wiki?curid=90775", "title": "கர்நாடக வங்கி", "text": "கர்நாடக வங்கி\n\nகர்நாடக வங்கி (கன்னடம்: ಕರ್ನಾಟಕ ಬ್ಯಾಂಕ್ ಲಿಮಿಟೆಡ್) இந்தியாவின் ஒரு தனியார் வங்கியாகும். இது மங்களூர் நகரை தலைமையகமாக கொண்டு செயல்படுகிறது.\nஇந்த வங்கியின் தலைவர் மற்றும் நிர்வாக இயக்குனர் மஹாபலேஷ்வர்\n"}
{"id": "90776", "url": "https://ta.wikipedia.org/wiki?curid=90776", "title": "மல்லேசுவரம்", "text": "மல்லேசுவரம்\n\nமல்லேசுவரம் (\"Malleswaram\", மல்லேஸ்வரம்) என்னும் பகுதி இந்தியாவில் கருநாடக மாநிலத்தில் பெங்களூரு பெரு நகரத்தில் வடமேற்கே அமைந்துள்ள பகுதி. இங்கு \"காடு மல்லேசுவரா\" கோயில் உள்ளதால் இப்பெயர் பெற்றது. முன்னர் இவ்வூர் மல்லபுரா என அழைக்கப்பட்டது. 1898 ஆம் ஆண்டு கொடுசூரி நோய் பரவிய காலத்தில், பெங்களூரு நகரத்தின் நடுவே இருந்து வெளியே போய் குடியிருக்கப் பலர் விரும்பியதால் இப்பகுதி வளர்ச்சி பெற்றது. பசவனகுடியும் மல்லேசுவரமும் பெங்களூரு நகரத்தின் பழைய குடியிருப்புப் பகுதிகள். இதனை மைசூரு நாட்டரசின் திவானாக இருந்த சேசாத்திரி ஐயர் என்பவர் திட்டமிட்டு வளர்த்தெடுத்தது என்பர்.\n\nSection::::பண்பாட்டு அடையாளக் கூறுகள்.\nவயலின் வாசிப்பில் புகழ்பெற்ற திருமாகூடலு சௌடைய்யா நினைவாக, வயலின் வடிவத்தில் அமைந்த சௌடைய்யா நினைவு அரங்கு (\"The Chowdiah Memorial Hall\") இங்கு உள்ளது. இது பல கலைநிகழ்வுகளுக்கு ஒரு நடுவகமாக உள்ளது.\n"}
{"id": "90777", "url": "https://ta.wikipedia.org/wiki?curid=90777", "title": "மலாக்கா", "text": "மலாக்கா\n\nமலாக்கா (\"Malacca\", மலாய்: \"Melaka\") மலேசியாவிலுள்ள 13 மாநிலங்களில், மூன்றாவது சிறிய மாநிலம். வரலாற்றுச் சிறப்புகள் பெற்றது. தீபகற்ப மலேசியாவின் தென் பகுதியில் உள்ளது. இந்த மாநிலத்தின் தலைநகரத்தின் பெயரும் மலாக்கா.\n\nயுனெஸ்கோ நிறுவனம், 2008 ஆம் ஆண்டு ஜூலை 7 ஆம் தேதி மலாக்காவை உலகப் பாரம்பரியத் தளங்களில் ஒன்றாக அறிவித்தது. 20 அக்டோபர் 2010 அன்று, மலாக்கா பொருளாதார அபிவிருத்தி மற்றும் அபிவிருத்தி அமைப்பினால் அமைக்கப்பட்ட 'அபிவிருத்தி செய்யப்பட்ட மாநிலத்தின்' குறியீட்டை மலாக்கா சந்தித்ததாகவும், \"மேலகா மஜூ 2010\" என்ற அறிவிப்பு வெளியிடப்பட்டது என்றும் அறிவிக்கப்பட்டது. மில்லேனியம் அபிவிருத்தி இலக்குகள் அறிக்கை 2015 இன் அறிக்கையின்படி, 99.5% இளைஞர்களின் கல்வியறிவு விகிதம், நன்கு அறியப்பட்ட மக்கள்தொகை கொண்ட மாநிலமாக உள்ளது. 2016 இல், மலாக்கா மலேசியா வாழ பாதுகாப்பான இடத்தில் ஆக. 2017 ஆம் ஆண்டில் மாநில குற்ற விகிதங்கள் 15.5 சதவீதம் குறைந்து, 3,096 வழக்குகள் பதிவு செய்யப்பட்டுள்ளன. 2017 ஆம் ஆண்டில் குறைந்த வேலையின்மை விகிதத்தை பதிவு செய்த மாநிலமாக மலேசியா 1.08 சதவீதமாகவும், ஜூலை 26, 2018 ஆம் ஆண்டு வெளியிடப்பட்ட மாநில சமூக பொருளாதார அறிக்கை 2017 அறிக்கை வெளியிட்டது. சமீபத்திய ஆண்டுகளில், மலாக்கா பல சர்வதேச விருதுகளை பெற்றுள்ளது. நகரம் ஆசியா மற்றும் உலக முதல் சுற்றுலா செல்லும் இடங்கள் ஒன்றாக ஃபோர்ப்ஸ் மற்றும் லோன்லி பிளானட் உட்பட பல வெளியீடுகள் மூலம் பட்டியலிடப்பட்டுள்ளது. மலாக்கா மலேசியா 10 சிறந்த செல்லுமிடங்கள் ஒன்றாக Tripadvisor பட்டியலிடப்பட்ட. Waze ஆப் விருது 'என்ற இயக்ககத்தில் சிறந்த நகரம்' கொண்டு மலாக்கா அங்கீகரித்தனர். உலகளவில், வரலாற்று நகரம் சிட்னி, லிஸ்பன், மற்றும் பார்சிலோனா போன்ற பிற முக்கிய பெருநகரங்கள் விட உயர்ந்த தர வரிசையில் உள்ளது. நகரம் சிறந்த தெரு கலை நகரங்களின் 15 போன்ற HuffPost மூலம் அங்கீகாரம் பெற்றுள்ளது. கூடுதலாக, நேரம் பத்திரிகை வாழ மற்றும் ஓய்வு பெற சிறந்த இடங்களில் ஒன்றாக மலாக்கா வைக்கப்படும்.\n\nமலாக்கா மாநிலத்தில் மூன்று மாவட்டங்கள் உள்ளன. மத்திய மலாக்கா, அலோர் காஜா, ஜாசின் எனும் மூன்று மாவட்டங்கள். தென் மேற்கே மலாக்கா நீரிணையும் சுமத்திரா தீவும் இருக்கின்றன. வடக்கே நெகிரி செம்பிலான் மாநிலமும் தெற்கே ஜொகூர் மாநிலமும் உள்ளன. மலேசியத் தலைநகர் கோலாலம்பூரில் இருந்து 148 கி.மீ. தொலைவில் மலாக்கா நகரம் அமைந்து உள்ளது.\n\nSection::::வரலாறு.\nமலேசிய வரலாற்றில் மலாக்கா முக்கியத்துவம் வாய்ந்த ஒரு மாநிலம் ஆகும். 1402 ஆம் ஆண்டு பரமேசுவரா எனும் ஒரு சிற்றரசனால் மலாக்கா நகரம் உருவாக்கம் பெற்றது. இவர் பின்னாளில் இசுலாமியச் சமயத்தைத் தழுவி, தன் பெயரை இஸ்கந்தார் ஷா என்று மாற்றிக் கொண்டார். இவருக்கு ஸ்ரீ மகாராஜா எனும் மற்றொரு பெயரும் உண்டு. இவர் சிங்கப்பூரின் கடைசி ராஜாவாகவும் இருந்தவர். சிங்கப்பூரின் பழைய பெயர் துமாசிக்.\n\nSection::::மலாக்காவிற்குப் பெயர் வந்த விதம்.\n1401 ஆம் ஆண்டு, ஜாவாவில் இருந்த, மஜாபாகித் பேரரசு சிங்கப்பூரின் மீது படை எடுத்தது. அந்தக் கட்டத்தில் சிங்கப்பூரை ஆட்சி செய்த பரமேஸ்வரா அங்கிருந்து தப்பிப் போனார். ஒரு நாள் ஒரு மரத்தின் அடியில் ஓய்வு எடுத்துக் கொண்டிருந்தார். அப்போது நடைபெற்ற ஒரு நிகழ்ச்சி, அவரை அதிர்ச்சி அடையச் செய்தது. அவருடன் இருந்த நாய்களில் ஒன்றை ஒரு சருகு மான் எட்டி உதைத்து ஆற்றில் தள்ளியது.\n\nசருகுமானின் துணிச்சலைக் கண்டு பரமேஸ்வரா பிரமித்துப் போனார். பலவீனமான ஒன்று வலிமையான ஒன்றை எதிர்கொள்வது நல்ல ஒரு சகுனம் என்று கருதினார். எனவே, அவர் ஓய்வு எடுத்த இடத்திலேயே ஒரு அரசை உருவாக்கலாமே எனும் ஓர் எண்ணம் எழுந்தது. அதன்படி மலாக்கா எனும் பேரரசு அதே இடத்தில் உருவானது.\n\nபரமேஸ்வரா சாய்ந்து ஓய்வு எடுத்த மரத்தின் பெயரும் மலாக்கா. அந்த மரத்தின் பெயரையே பரமேஸ்வரா அந்த இடத்திற்கும் வைத்து விட்டார். இதுதான் இப்போதைய மலாக்காவிற்குப் பெயர் வந்த வரலாறு.\n\nSection::::மலாகாட் எனும் அரபுச் சொல்.\nஇந்தக் காரணங்கள் மட்டும் அல்ல. மற்றொரு காரணமும் உள்ளது. மலாகாட் என்றால் அரபு மொழியில் சந்தை என்று பொருள். மலாக்காவிற்கு வந்த அரபு வணிகர்கள் மலாகாட் எனும் பெயரிட்டு மலாக்காவை அழைத்து இருக்கலாம். அதனால் மலாகாட் எனும் சொல் மலாக்கா என்று மாறியதாகவும் சொல்லப் படுகிறது. \nபின்னர், அங்கு வாழ்ந்த மீனவர்களையும் உள்ளூர் வாசிகளையும் ஒன்றிணைத்து, ஓர் ஒன்றுபட்ட குடியிருப்புப் பகுதியை பரமேஸ்வரா தோற்றுவித்தார். அந்தக் கால கட்டத்தில் இந்தியா, இலங்கை, பாரசீக நாடுகளுக்கு வாணிகம் செய்யப் போகும் சீனக் கப்பல்கள் மலாக்கா நீரிணையைப் பயன் படுத்தி வந்தன. அந்தக் கப்பல்கள் மலாக்கா துறைமுகத்தில் அணைந்து போகும் வகையில், சில சிறப்பான சலுகைகள் வழங்கப்பட்டன. அதனால் நிறைய வணிகக் கப்பல்கள் மலாக்காவிற்கு வரத் தொடங்கின.\n\nSection::::சீனர்களின் வாணிக ஈடுபாடு.\nஇந்தக் கால கட்டத்தில் நிறைய சீனர்கள் மலாக்காவிற்கு வந்தனர். அவர்களின் வாணிக ஈடுபாடுகளும் வெகுவாக அதிகரிக்கத் தொடங்கின. மகிழ்ச்சியும் பெருமிதமும் கொண்ட பரமேஸ்வரா சீனர்களுக்குச் சிறப்புச் செய்ய மலாக்காவில் ஒரு குன்றுப் பகுதியையே ஒதுக்கிக் கொடுத்தார். அந்தக் குன்றுப் பகுதிதான் இப்போதைய புக்கிட் சீனா \"Bukit China\". மலேசிய வரலாற்றில் மிக முக்கியமான தடம் பதித்த சீனப் பாரம்பரிய இலக்கு.\n\n1424 ஆம் ஆண்டு பரமேஸ்வரா எனும் இஸ்கந்தார் ஷா காலமானார். அவர் புக்கிட் லாராங்கான் \"Bukit Larangan\" எனும் இடத்தில் அடக்கம் செய்யப் பட்டார். இந்த இடம் சிங்கப்பூரில் கென்னிங் ஹில் \"Fort Canning Hill\" என்று இப்போது அழைக்கப் படுகிறது. அவருக்குப் பிறகு அவருடைய மகன் ஸ்ரீ மகாராஜா எனும் சுல்தான் முகம்மது ஷா அரியணை ஏறினார்.\n\nகடல் கடந்து வணிகர்கள் மலாக்காவில் வியாபாரம் செய்ய வந்தனர். வாணிகம் அனைத்தும் பண்ட மாற்று வியாபாரமாக இருந்தது. வணிகப் பெருக்கத்தினால் மலாக்கா குறுகிய காலத்திலேயே மிகுந்த வளம் அடைந்தது. இந்த வளர்ச்சி சியாமியர்களைப் பெரிதும் கவர்ந்தது.\n\nSection::::சியாம் நாட்டின் படை எடுப்பு.\n1446 ஆம் ஆண்டிலும் 1456 ஆம் ஆண்டிலும் சியாம் மலாக்கா அரசின் மீது படை எடுத்தது. அப்போது மலாக்காவின் முதல் அமைச்சராக துன் பேராக் என்பவர் இருந்தார். இவர் அரசியல் ஞானத்தைப் பயன்படுத்தி சியாம் படைகளைப் பின் வாங்கச் செய்தார். அந்தச் சமயத்தில் மலாக்கா அரசு சீன நாட்டுடன் நல்ல அணுக்கமான உறவு முறையை வைத்து இருந்தது. இந்த மலாக்கா-சீன அரசியல் உறவுகள் தான் சியாம் நாட்டின் ஆக்கிரமிப்புத் தன்மைக்குத் தடை போட்டு வந்தன.\n\nதென் கிழக்கு ஆசியாவில் மலாக்கா ஒரு முக்கிய இடமாக விளங்கத் தொடங்கியது. சீனக் கடலோடி செங் ஹோ மலாக்காவிற்கு சில முறைகள் வந்து சென்றுள்ளார். 1456ல் சுல்தான் மன்சூர் ஷா ஆட்சி செய்யும் போது ஹாங் லீ போ எனும் சீன இளவரசி மலாக்காவிற்கு 500 உதவியாளர்களுடன் வந்து சேர்ந்தார்.\nஇவர் சீனாவின் மிங் அரசக் குடும்பத்தைச் சார்ந்தவர். மலாக்கா வந்த சில நாட்களில் இவர் சுல்தான் மன்சூர் ஷாவை திருமணம் செய்து கொண்டார். சுல்தான் மன்சூர் ஷா மலாக்காவை 1456 லிருந்து 1477 வரை ஆட்சி செய்தவர். அதன் பின்னர் இளவரசி ஹாங் லீ போவுடன் வந்த உதவியாளர்கள் மலாக்கா வாழ் மக்களுடன் நட்புறவுடன் பழகினர். காலப் போக்கில் உள்ளூர் வாசிகளை மணந்து கொண்டனர்.\n\nதனித் தனி குடும்பங்களாக மலாக்கா புக்கிட் சீனாவில் குடியேறினர். அதன் வழி பெரானாக்கான் Peranakan எனும் ஒரு புதிய சந்ததியினர் மலாக்காவில் தோன்றினர். இப்போது அவர்கள் பாபாக்கள் என்று அழைக்கப்படுகின்றனர். ஆண்களைப் \"பாபா\" என்றும் பெண்களை \"நோஞ்ஞா\" என்றும் அழைக்கின்றனர்.\n\nஇந்தக் கால கட்டத்தில் மலாக்கா அரசு மிகவும் வலிமை வாய்ந்த ஒரு பேரரசாக விளங்கியது. தீபகற்ப மலேசியாவின் தென் பகுதி, சுமத்திராவின் வட பகுதி மலாக்காவின் ஆளுமையின் கீழ் வந்தன. அதனால் பன்னெடும் காலமாக மலாக்காவின் எதிரியாக இருந்து வந்த தாய்லாந்து எனும் சியாமினால் மலாக்காவின் மீது படை எடுக்க முடியவில்லை. இந்தச் சமயத்தில் ஜாவாவை ஆண்டு வந்த மாஜபாகிட் பேரரசும் சரிவு காணத் தொடங்கியது. அது மட்டும் அல்ல. தென் கிழக்கு ஆசியாவில் இசுலாமிய சமயம் பரவுவதற்கு மலாக்கா ஒரு கேந்திர களமாகவும் விளங்கியது.\n\nSection::::ஐரோப்பியர்களின் ஆதிக்கம்.\nSection::::அல்புகர்க்கு மலாக்காவின் மீது படையெடுப்பு.\n1511 ஏப்ரல் மாதம் அல்பான்சோ டி அல்புகர்க்கு என்பவர் போர்த்துக்கலின் முடியேற்ற நாடான கோவாவில் இருந்து புறப்பட்டு மலாக்காவிற்கு வந்தார். 18 கப்பல்களில் 1200 போர் வீரர்களையும் கொண்டு வந்தார். ஏன் அவர் மலாக்கா பேரரசின் மீது போர் புரிய வந்தார் என்பதற்கும் சில காரணங்கள் உள்ளன. லோபெஸ் டி செக்குயிரா எனும் போர்த்துகீசிய மாலுமி 1509ல் மலாக்கா வந்திருந்தார். மலாக்காவிலும் மடகஸ்கார் தீவிலும் போர்த்துகீசியர்கள் வணிகம் செய்யும் வாய்ப்புகளைத் தேடி அவர் அங்கு வந்தார். போர்த்துகீசியர்கள் வியாபாரம் செய்யும் எண்ணத்துடன் தான் முதலில் மலாக்கா வந்தனர்.\n\nஅப்போது மலாக்காவின் சுல்தானாக முகமது ஷா இருந்தார். சுல்தானிடம் லோபெஸ் டி செக்குயிராவின் அணுகு முறை சரியாக அமையவில்லை. அதனால் சுல்தான் முகமது ஷா கோபம் அடைந்தார். இருந்தாலும் அந்தக் கோபத்தை அவர் வெளியே காட்டிக் கொள்ளவில்லை. லோபெஸ் டி செக்குயிராவைக் கொலை செய்ய சுல்தான் முகமது ஷா சூழ்ச்சி செய்தார். இதை லோபெஸ் டி செக்குயிரா ஒற்றர்கள் மூலமாகத் தெரிந்து கொண்டார். அதனால் இரவோடு இரவாக இந்தியாவிற்குத் தப்பிச் சென்றார். அந்தச் சூழ்ச்சியில் லோபெஸ் டி செக்குயிராவின் உதவியாளர்கள் சிலர் கொல்லப் பட்டனர். ஆகவே பழி வாங்கும் திட்டத்துடன் தான் அல்பான்சோ டி அல்புகர்க்கு, மலாக்காவின் மீது படை எடுத்தார்.\n\nமலாக்கா கடல்கரையில் ஒரு பெரிய போர் நடந்தது. போர்த்துக்கீசியர்கள் துப்பாக்கி, பீரங்கிகளைக் கொண்டு தாக்குதல் நடத்தினர். சுல்தான் முகமது ஷாவிடம் அத்தகைய ஆயுதங்கள் எதுவும் இல்லை. அந்தப் போரில் சுல்தான் முகமது ஷா தோல்வி அடைந்தார். பின்னர் அவர் சில அரச நேய விசுவாசிகளுடன் பகாங் காட்டிற்குள் ஓடி மறைந்து கொண்டார். பகாங் என்பது மலேசியாவில் ஒரு மாநிலம். மலேசியாவின் மிகப் பெரிய அடர்ந்த காடுகள் இந்த மாநிலத்தில் தான் உள்ளன.\n\nSection::::போர்த்துகீசிய சியாம் நல்லுறவு.\nஅதன் பின்னர் காட்டிற்குள் இருந்தவாறு போர்த்துகீசியர்களின் மீது சுல்தான் முகமது ஷா அடிக்கடி மறைவுத் தாக்குதல்கள் நடத்தினார். அந்தத் தாக்குதல்கள் போர்த்துகீசியர்களுக்குப் பெரும் சிரமங்களைக் கொடுத்தன. இதற்கு இடையில் மலாக்காவில் போர்த்துகீசியர்கள் தங்களின் பாதுகாப்பிற்காக ஒரு பெரிய கோட்டையைக் கட்டத் தொடங்கினார்கள். அந்தக் கோட்டையின் பெயர் ஆ பாமோசா. அந்தக் கோட்டையின் சிதைவுற்றப் பாகங்களை இன்றும் மலாக்காவில் பார்க்க முடியும். அவற்றை வரலாற்று நினைவுச் சின்னங்களாகக் கருதி, மலாக்கா வாழ் மக்கள் இதுகாறும் போற்றிப் பாதுகாத்து வருகின்றார்கள்.\n\nமலாக்காவைக் கைப்பற்றிய போர்த்துகீசியர்கள் அடுத்தக் கட்டமாக சியாம் நாட்டுடன் சுமுகமான உறவுகளை ஏற்படுத்திக் கொள்ள ஆசைப் பட்டனர். அதன் பொருட்டு தீவிரமான முயற்சிகளில் இறங்கினார்கள். ஏனென்றால், சியாம் எந்த நேரத்திலும் மலாக்காவைத் தாக்கும் தயார் நிலையிலேயே இருந்து வந்தது. சீன மிங் அரசர்களின் பாதுகாப்பு மட்டும் மலாக்காவிற்கு இல்லாமல் இருந்திருக்குமானால், சியாம் நாடு நிச்சயமாக மலாக்காவின் மீது எப்போதோ படை எடுத்து இருக்கும். அந்தச் சமயத்தில் சியாம் நாட்டை மன்னர் ராமாதிபோடி ஆண்டு வந்தார்.\n\nSection::::சுல்தான் முகமது ஷா பிந்தான் தீவில் தஞ்சம்.\nமன்னர் ராமாதிபோடியிடம் சமாதானம் பேசி நல்ல உறவுகளை ஏற்படுத்திக் கொள்ள போர்த்துகீசியர்கள் விரும்பினார்கள். ஆகவே அவர்கள் 1511 ஆம் ஆண்டு ஆகஸ்டு மாதம் டுவார்த்தே பெர்ணாண்டஸ் Duarte Fernandez எனும் தூதரைச் சியாம் நாட்டின் அயோத்தியாவிற்கு அனுப்பி வைத்தார்கள். மன்னர் ராமாதிபோடியும் முகம் சுளிக்காமல் அந்தத் தூதரைச் சகல மரியாதையுடன் வரவேற்று உபசரித்து அனுப்பினார். இவை அனைத்தும் போர்த்துகீசியர்கள் மலாக்காவைக் கைப்பற்றிய நான்கே மாதங்களில் நடந்து முடிந்தவை.\n\nபகாங் காட்டிற்குள் மறைந்து வாழ்ந்து வந்த சுல்தான் முகமது ஷா, பின்னர் பிந்தான் தீவில் தஞ்சம் அடைந்தார். ஜாவா தீவின் வடக்கே ரியாவ் தீவுக் கூட்டங்கள் உள்ளன. அங்குதான் இந்தப் பிந்தான் தீவும் இருக்கிறது. அங்கு இருந்தவாறு சுல்தான் முகமது ஷா அடிக்கடி மலாக்கா போர்த்துகீசியர்கள் மீது சின்னச் சின்னத் தாக்குதல்களை நடத்தி வந்தார். அந்தத் தாக்குதல்கள் போர்த்துகீசிய ஆளுமையில் பெரும் தாக்கங்களை ஏற்படுத்தவில்லை. இருப்பினும் அந்தத் தாக்குதல்கள் அவர்களுக்குப் பெரும் அச்சுறுத்தலாகவே இருந்து வந்தன. அது மட்டும் அல்ல. மலாக்காவின் போர்த்துகீசிய அரசாங்கத்திற்கு அது ஒரு பெரிய சவாலாகவும் விளங்கி வந்தது.\n\nSection::::மலாக்கா வாணிகம் பாதிப்பு.\nஇந்த அச்சுறுத்தலை அடியோடு களைந்து விட வேண்டும் என்று போர்த்துக்கீசியர்கள் நினைத்தனர். ஒரு பெரும் படையைத் திரட்டி பிந்தான் தீவிற்கு அனுப்பினர். இது 1526ல் நடந்தது. அந்தப் படைக்கு பெட்ரோ மாஸ்காரன்காஸ் என்பவர் தலைமை தாங்கினார். பிந்தான் தீவையே அழித்து விட வேண்டும் என்று போர்த் தளபதிக்கு கட்டளை இடப்பட்டது. அதன் படியே அவரும் செய்து முடித்தார். அந்தப் போருக்குப் பின்னர் சுல்தான் முகமது ஷாவும் அவருடைய குடும்பத்தினரும் சுமத்திராவில் உள்ள கம்பார் எனும் இடத்திற்குத் தப்பித்துச் சென்றனர். அங்கேயே அவர் தன்னுடைய கடைசி நாட்களையும் கழித்தார். 1526ல் சுல்தான் முகமது ஷா காலமானார். அத்துடன் மலாக்கா சுல்தான்களின் வரலாற்றுக்கும் ஒரு முற்றுப் புள்ளி வைக்கப் பட்டது\n\nமலாக்காவைப் போர்த்துகீசியர்கள் கைபற்றிய பின்னர் அதன் வாணிபச் சூழ்நிலையில் சில மாற்றங்கள் ஏற்பட்டன. மலாக்காவை நிர்வாகம் செய்வதிலும் அவர்களுக்கு பற்பல சிரமங்கள் ஏற்பட்டன. மலாக்கா ஒரு சுல்தானின் ஆட்சியின் கீழ் இருந்த போது பல தரப் பட்ட சமயத்தவர்கள் பாரபட்சம் இல்லாமல் மலாக்காவில் வியாபாரம் செய்ய வந்தனர். ஆனால், போர்த்துகீசியர்கள் வந்த பின்னர் மற்ற சமூகத்தினர் மலாக்காவிற்கு வர தயக்கம் காட்டினர். அவர்களின் பாதுகாப்பிற்கு முறையான உத்தரவாதம் இல்லாமல் போனதே அதற்கு முக்கியமான காரணம். ஆசிய வாணிகத்தைத் தங்கள் பிடிக்குள் கொண்டு வர வேண்டும் எனும் போர்த்துகீசியர்களின் தலையாய இலட்சியம் மலாக்காவில் நிறைவேறவில்லை.\n\nஅதற்குப் பதிலாக ஆசிய வாணிக வலைப் பின்னலையே அவர்கள் நலிவுறச் செய்து விட்டனர். மலாக்கா நீரிணையைப் பயன்படுத்துவது ஆபத்தானது என்று மேலை நாட்டு வணிகர்கள் ஒதுங்கிப் போகும் அளவிற்கு நிலைமை மோசமாகிப் போனது. அதனால் பெருவாரியான வணிகர்கள் மலாக்காவிற்கு வருவதை நிறுத்திக் கொண்டனர். மாறாக வேறு வாணிக மையங்களுக்குச் செல்லத் தொடங்கினர். அதனால் மலாக்காவின் வாணிகக் கேந்திரம் பாதிப்பு அடைந்தது.\n\nSection::::புனித பிரான்சிஸ் சேவியர் வருகை.\nஇந்தக் கால கட்டத்தில் தான் பிரான்சிஸ் சேவியர் எனும் புனிதப் பாதிரியார் மலாக்காவிற்கு வருகை தந்தார். இவர் உலகில் மிகவும் புகழ் பெற்ற கிறித்துவ சமயத் திருத்தொண்டர். 1545லிருந்து 1549ஆம் ஆண்டுகளில் பல மாதங்கள் அவர் மலாக்காவில் தங்கிச் சமயத் தொண்டுகள் செய்தார். கிறிஸ்துவ சமயப் போதனைகளைச் செய்தார்.\nகிறிஸ்துவத் திருச்சபைகளைக் கட்டுவதற்கு பல அரிதான முயற்சிகளை மேற்கொண்டார். கிறிஸ்துவ சமயம் மலாக்கா மக்களைச் சென்று அடைவதற்குப் பல வகைகளில் திருப்பணிகள் செய்து உள்ளார். பிரான்சிஸ் சேவியர் அவர்களின் சிலை மலாக்கா குன்றில் இன்றும் இருக்கிறது. ஒரு சில ஆண்டுகளுக்கு முன்பு அந்தச் சிலையின் ஒரு பக்கக் கரம் உடை பட்டுப் போனது. மலாக்கா வாழ் கிறிஸ்துவ மக்கள் மிகுந்த வேதனை அடைந்தனர். உடனே மலாக்கா அரசாங்கம் பொருள் உதவி செய்து அந்தச் சிலையைப் புனரமைப்பு செய்து கொடுத்தது.\n\n1641 ஆம் ஆண்டு டச்சுக்காரர்கள் மலாக்காவின் மீது படை எடுத்தனர். 130 ஆண்டுகள் போர்த்துகீசியர்களின் வசம் இருந்த மலாக்கா வீழ்ந்தது. இந்தத் தாக்குதலில் டச்சுக்காரர்களுக்கு ஜொகூர் சுல்தான் பெரிதும் உதவினார். 1798 ஆம் ஆண்டு வரை மலாக்காவின் வாணிகம் டச்சுக்காரர்களின் இரும்புப் பிடிக்குள் இருந்தது. இருப்பினும் மலாக்காவை ஒரு பெரிய வாணிக மையமாக உருவாக்க வேண்டும் என்பது டச்சுக்காரர்களின் நோக்கம் அல்ல. ஏனென்றால் அவர்களுடைய பிரதான வாணிப இலக்குகள் இந்தோனேசியா பத்தேவியாவில் இருந்தது. ஆகவே அவர்களுடைய சிந்தனை, சித்தாந்தம், செல்வாக்கு அனைத்தும் பத்தேவியாவைச் சுற்றிச் சுற்றியே வலம் வந்தன. மலாக்காவை இரண்டாம் பட்சமாகவே கருதினர்.\n\nSection::::ஆங்கிலோ-டச்சு உடன்படிக்கை.\nடச்சுக்காரர்கள் மலாக்காவில் பல ஆலயங்கள், பள்ளிக்கூடங்கள், பொது மண்டபங்களைக் கட்டி உள்ளனர். மலாக்காவின் வரலாற்றுச் சின்னங்களில் ஒன்றாக விளங்கும் ஸ்தாடைஸ் \"(Stadthuys)\" எனும் சிகப்புக் கட்டிடத்தைக் கட்டியவர்களும் டச்சுக்காரர்கள். மலாக்காவின் பிரதான சுற்றுலா மையமாக விளங்கும் மணிக்கூண்டு வளாகத்தில் சிகப்பு நிறக் கட்டிடங்கள் நிறைய உள்ளன. இவற்றைக் கட்டியவர்களும் டச்சுக்காரர்கள் தான்.\n\n1824 ஆம் ஆண்டு ஆங்கிலோ-டச்சு உடன்படிக்கை கையெழுத்தானது. அந்த உடன்படிக்கையின் படி சுமத்திராவில் இருந்த பென்கூலன் டச்சுக்காரர்களிடம் ஒப்படைக்கப் பட்டது. மலாக்கா நகரம் ஆங்கிலேயர்களிடம் ஒப்படைக்கப் பட்டது. ஆங்கிலேய வணிக நிறுவனமான பிரித்தானியக் கிழக்கிந்தியக் கம்பனி மலாக்காவை 1826 லிருந்து 1946 வரை நிர்வாகம் செய்தது.\n\nஅதன் பின்னர் மலாக்காவின் நிர்வாகம் ஆங்கிலேய காலனித்துவ ஆட்சியின் கீழ் வந்தது. 1946ல் நீரிணைக் குடியேற்றப் பிரதேசம் \"(Straits Settlements)\" உருவானது. இந்த அமைப்பில் சிங்கப்பூர், பினாங்கு பிரதேசங்களுடன் மலாக்காவும் இணைக்கப் பட்டது. சில ஆண்டுகளுக்குப் பிறகு மலாயன் யூனியன் எனும் ஐக்கிய மலாயா அமைப்பின் கீழ் மலாக்கா சேர்க்கப் பட்டது.\n\nSection::::மாநில அரசாங்கம்.\nSection::::மாநிலச் சட்ட மன்றம்.\nமலாக்கா மாநிலம் ஒரு சட்ட மன்றத்தினால் நிர்வாகம் செய்யப் படுகின்றது. மாநிலச் சட்ட மன்ற உறுப்பினர்கள் அனைவரும் மாநிலத் தேர்தலில் வெற்றி பெற்றவர்கள் ஆவர். மாநிலத் தேர்தல்கள் மலேசிய நாட்டின் பொதுத் தேர்தலின் போது நடைபெறும். இதுவரை 13 பொதுத் தேர்தல்கள் நடைபெற்றுள்ளன. மலாக்கா மாநிலச் சட்ட மன்றத்தில் 28 பேர் உறுப்பினர்களாகச் செயல் படுகின்றனர். இவர்களில் 23 உறுப்பினர்கள் ஆளும் பாரிசான் நேசனல் கட்சியைச் சேர்ந்தவர்கள். மற்ற ஐவரும் கெஅடிலான் எனும் கட்சியைச் சேர்ந்தவர்கள்.\n\nSection::::மாநிலச் சட்ட மன்றத்திற்கு ஒரு செயல் குழுவும் உண்டு. இந்தச் செயல் குழுவினர் அனைவரும் மாநில அமைச்சர்களின் தகுதிகளைப் பெற்றவர்கள். மற்ற சட்டமன்ற உறுப்பினர்களை விட இவர்களுக்குச் சலுகைகள் சற்றுக் கூடுதலாக இருக்கும். இவர்களுடைய பதவி காலம் ஐந்து ஆண்டுகள். மாநிலத்தில் அதிகமான வாக்குகள் பெற்ற ஆளும் அரசியல் கட்சி இந்தச் செயல் குழுவினரைத் தேர்வு செய்கிறது..\nSection::::மாநில அமைச்சர்கள்.\nமலாக்கா மாநிலத்தின் இந்தியர்களைப் பிரதிநிதிக்கும் மாநில அமைச்சராக மகாதேவன் சன்னாசி இருக்கின்றார். இவர் காடேக் சட்ட மன்ற தொகுதியைச் சேர்ந்தவர். மாநிலத்தின் தலைமைப் பதவியில் கவர்னர் எனும் யாங் டி பெர்த்துவா நெகிரி இருக்கின்றார். மலாக்கா மாநிலத்தின் யாங் டி பெர்த்துவா நெகிரியை மலேசிய நாட்டின் பேரரசர் அவர்கள் நியமனம் செய்கின்றார்.\n\nமாநில அரசாங்கத்தின் தலைமைப் பீடமாக இருப்பது முதல் அமைச்சர் துறை. இந்தத் துறை மாநில நிர்வாகத்தைக் கவனித்துக் கொள்கின்றது. 2010ல் மலாக்கா மாநிலத்தின் முதல் அமைச்சராக இருப்பவர் இட்ரிஸ் ஹாருண்.\n\nமலாக்கா மாநிலத்தின் நிர்வாகம் சிறப்பாகச் செயல் பட, அந்த மாநிலம் மூன்று மாவட்டங்களாகப் பிரிக்கப் பட்டுள்ளது.\n\nஅந்தந்த மாவட்டங்களின் மக்களின் பிரச்சினையை மாவட்ட அதிகாரிகளும் துணை மாவட்ட அதிகாரிகளும் கவனித்துக் கொள்கின்றனர்.\n\nSection::::பொருளாதாரம்.\nSection::::சுற்றுலாத் துறை.\nமலாக்கா மாநிலத்தில் சுற்றுலாத் துறையும் உற்பத்தித் துறையும் மிக மிக முக்கியமான துறைகளாக விளங்குகின்றன. மாநிலத்திற்கு அதிகமாக வருமானத்தை ஈட்டித் தரும் துறைகளாகவும் இருக்கின்றன. \"Visiting Malacca Means Visiting Malaysia\" என்பது மலாக்கா மாநிலத்தின் சுலோகம் ஆகும். தமிழில் \"மலாக்காவைப் பார்த்தால் மலேசியாவைப் பார்க்கலாம்\" என்று பொருள். மலாக்கா மாநிலம் மலேசியாவிலேயே மிகுந்த கலாசாரப் பாரம்பரியங்களையும் வரலாற்றுச் சிறப்புகளையும் கொண்ட மாநிலம் ஆகும்.\n\nசீனா, ஆத்திரேலியா, போர்த்துகல், நெதர்லாந்து, இங்கிலாந்து, கொரியா, சப்பான் போன்ற நாடுகளில் இருந்து அதிகமான சுற்றுப் பயணிகள் வருகின்றனர். மலாக்கா கைவினைப் பொருட்களை அதிகமாக விரும்பி வாங்கிச் செல்கின்றனர். பல சமூகத்தவரின் உணவு வகைகள் தாராளமாகவும் மலிவாகவும் கிடைக்கின்றன. மலேசியாவிலேயே உணவுப் பொருட்கள் மிக மலிவாகக் கிடைக்கின்ற இடம் மலாக்கா என்று சுற்றுப் பயணிகள் சொல்கின்றனர். சுற்றுப் பயணிகள் அதிகமானோர் வருவதால் மலாக்கா மாநிலத்திற்கு அதிகமாக வருமானமும் கிடைக்கின்றது.\n\nSection::::உற்பத்தித் துறை.\nசுற்றுலாத் துறையைத் தவிர உற்பத்தித் துறையும் மலாக்கா மாநிலத்திற்கு அதிகமான வருவாயைத் தேடித் தருகிறது. அமெரிக்கா, செருமனி, சப்பான், தைவான், சிங்கப்பூர் நாடுகளைச் சேர்ந்த தொழில் துறை நிறுவனங்கள் ஏராளமான தொழில்சாலைகளைத் திறந்து இருக்கின்றன. பெரும்பாலானவை பயனீட்டாளர் பொருள்கள், தொழில் நுட்பத் தளவாடப் பொருள்கள், வாகன உபரிப் பாகங்கள், மின்னியல் சாதனங்கள், கணினி உபரிப் பாகங்கள் போன்றவற்றைத் தயாரித்து வெளிநாடுகளில் உள்ள தங்களின் பிரதான நிறுவனங்களுக்கு அனுப்பி வைக்கின்றன.\n\nஏறக்குறைய 500 முதல் 800 வரையிலான தொழிற்சாலைகள் ஆயர் குரோ, பத்து பிரண்டாம் தொழில் பேட்டைகளில் உற்பத்தித் துறையில் ஈடுபட்டுள்ளன. பல ஆயிரம் பேருக்கு வேலை வாய்ப்புகளை வழங்கியும் வருகின்றன. மலாக்கா மாநிலம் ஒரு சிறிய மாநிலமாக இருந்தாலும் இங்கே மட்டும் 25 க்கும் மேற்பட்ட தொழில் பேட்டைகள் உள்ளன.\n\nSection::::மக்கள் தொகையியல்.\n2007 ஆம் ஆண்டு மலாக்காவின் மக்கள் தொகை 770,000.\n\n\nSection::::கல்வி.\nSection::::மணிப்பால் மருத்துவக் கல்லூரி.\nதனியார் மருத்துவக் கல்விக்கு மலாக்கா முதலிடம் வகிக்கிறது. மலாக்கா மாநகரத்தில் இருந்து 10 கி.மீ. தொலைவில் இருக்கும் புக்கிட் பாரு புற நகர்ப் பகுதியில் மலாக்கா மணிப்பால் மருத்துவக் கல்லூரி இருக்கிறது. 1997 ஆம் ஆண்டு தோற்றுவிக்கப் பட்ட இந்தக் கல்லூரியில் இது வரை 1500 மருத்துவர்கள் படித்துப் பட்டம் பெற்றுள்ளனர். புக்கிட் பெருவாங் புற நகர்ப் பகுதியில் பல்லூடகப் பல்கலைக்கழகம் ஒன்றும் உள்ளது. மலேசியாவில் இருக்கும் ஒரே பல்லூடகப் பல்கலைக்கழகம் இது தான். இந்தப் பலகலைக்கழகத்தில் கணினியியல் படிப்பதற்கு மத்தியக் கிழக்கு நாடுகளில் இருந்து ஆயிரக் கணக்கான மாணவர்கள் வருகின்றனர்.\n\nமலாக்காவில் உள்ள பல்கலைக்கழகங்கள்\n\n\nமலேசியாவிலேயே இளம் குற்றவாளிகளுக்கான கல்விக் கூடம் மலாக்காவில் தான் உள்ளது. மலாக்கா மாநகரத்தில் இருந்து 20 கி.மீ. தொலைவில் உள்ள தெலுக் மாஸ் எனும் இடத்தில் அந்தக் கல்விக் கூடம் செயல் பட்டு வருகின்றது. அதன் பெயர் ஹென்றி கர்னி கல்விக் கூடம் ஆகும். இப்பள்ளியில் பல தரப் பட்ட தொழில் திறன்கள் சொல்லித் தரப் படுகின்றன.\n\nமலாக்காவில் பணிபுரியும் வெளிநாட்டவர்களின் குழந்தைகள் கல்வி கற்பதற்கு மலாக்கா அனைத்துலப் பள்ளியும் இயங்கி வருகிறது. இந்தப் பள்ளி 1993 ஆம் ஆண்டு திறக்கப் பட்டது.\n\nSection::::மருத்துவ நலன்.\nமலாக்கா மாநிலத்தில் உள்ள மருத்துவமனைகள்:\n\n\nSection::::அரசாங்க மருத்துவமனைகள்.\nஇந்த இரு அரசாங்க மருத்துவமனைகளும் மலாக்கா மணிப்பால் மருத்துவ கல்லூரிக்கு பயிற்சி தரும் மருத்துவமனைகளாக விளங்குகின்றன.\n\n\nSection::::மாவட்ட உள்ளாட்சி மன்றம்.\nமலாக்கா மாநிலம் 3 மாவட்டங்களாகவும் 4 உள்ளாட்சி மன்றங்களாகவும் பிரிக்கப் பட்டுள்ளது.\n\nSection::::கலாசாரம்.\nமலாக்கா அறுநூறு ஆண்டுகள் வரலாற்றுப் பின்னணியைக் கொண்ட மாநகரம். அதனால் 2008-ஆம் ஆண்டு ஜூலை மாதம் 7 ஆம் தேதி மலாக்கா நகரம் உலகப் பாரம்பரிய பட்டியலில் இணைக்கப் பட்டது. இந்த நகருடன் பினாங்குத் தீவின் தலைப் பட்டினமான ஜோர்ஜ் டவுனும் அந்தப் பட்டியலில் இடம் பெற்றது.\n\n1400-ஆம் ஆண்டிலிருந்து, தொடக்க கால குடியேற்றவாசிகளாக மலாய்க்காரர்கள் இருக்கிறார்கள். அவர்கள் மாநிலத்தின் பெரிய சமூகமாகவும் விளங்குகின்றார்கள். மலாக்காவின் மலாய்க்காரர்கள் பாரம்பரியக் கலாசாரத்தில் சிறந்து விளங்குகின்றனர். மலாக்காவில் இரண்டு அரும் பொருள் காட்சியகங்கள் உள்ளன. ஒன்று பாபா நோஞ்ஞா பாரம்பரிய அரும் பொருள் காட்சியகம். மற்றொன்று மலாக்கா சுல்தான்களின் அரண்மனை பாரம்பரிய அரும் பொருள் காட்சியகம்.\n\nSection::::மலாக்காவின் உணவு வகைகள்.\nபல வகையான உணவுப் பொருட்களுக்கு மலாக்கா புகழ் பெற்ற இடமாக விளங்குகிறது. அத்துடன் உணவுப் பொருட்கள் மலிவாகவும் கிடைக்கிறது. சனிக்கிழமை ஞாயிற்றுக்கிழமைகளில் சிங்கப்பூரில் இருந்தும் சுற்றுப் பயணிகள் வந்து மலாக்கா உணவுகளைச் சாப்பிட்டு விட்டுப் போகிறார்கள். மலாய்க்காரர்களின் \"ஈக்கான் அசாம் பெடாஸ்\" எனும் உரைப்புளிப்பு மீன், \"சம்பால் பெலாச்சான்\", \"செஞ்சாலுக்\" போன்றவை அனைத்து சமூகத்தவரையும் கவர்ந்தவை. இந்த உணவு வகைகள் மலேசியாவிலேயே மிகவும் புகழ் பெற்றவை.\n\n\"சாத்தே செலுப்\" எனும் சாத்தே உணவுக்கு மலாக்கா மிகவும் பிரசித்தி பெற்றது. ஒரு தென்னை ஓலைக் குச்சியில் நான்கைந்து கோழி இறைச்சித் துண்டுகள் செருகப் படும். அவை அனலில் வாட்டி எடுக்கப் பட்டு கச்சான் குழம்பில் தொய்த்து பரிமாறப்படும். அதுதான் சாத்தே. பெரும்பாலும் சாத்தே செய்வதற்கு கோழி இறைச்சியும் மாட்டு இறைச்சியும் பயன் படுத்தப் படும். மலாக்காவில் சீன, இந்திய, போர்த்துகீசிய, டச்சு, ஆங்கில உணவுகளும் கிடைக்கும். \"நோஞ்ஞா லாக்சா\" எனும் கறிக் குழம்பும் சுவையான உணவுப் பொருளாகும்.\n\nSection::::சன்னாசிமலை ஆலயம்.\n16-ஆம் 17-ஆம் நூற்றாண்டுகளில் காலனித்துவ ஆட்சியாளர்களாக மலாக்காவில் தடம் பதித்தவர்கள் போர்த்துக்கிசியர்கள். இவர்களின் சந்ததியினர் மலாக்காவில் பண்டார் ஹிலிர் எனும் இடத்தில் இன்றும் வாழ்கிறர்கள். அவர்கள் வாழும் இடத்தைப் போர்த்துகீசிய குடியேற்றப் பகுதி என்று அழைக்கிறார்கள். அத்துடன் சில ஆயிரம் சீக்கியர்களும் மலாக்காவில் வசிக்கிறார்கள். ஒவ்வொரு வருடத்தின் மே மாதத்தில் மலேசிய வாழ் சீக்கியர்கள் ஜாலான் தெமாங்கோங்கில் உள்ள சீக்கிய ஆலயத்தில் ஒன்று கூடி சிறப்பு வழிபாடுகள் செய்கின்றனர்.\n\nமலாக்காவிலிருந்து பன்னிரண்டு கிலோ மீட்டர் தொலைவில் குருபோங் எனும் ஒரு சிறு நகரம் இருக்கிறது. இங்கே தான் புகழ்பெற்ற அருள்மிகு சன்னாசிமலை ஆலயம் உள்ளது. இது 150 ஆண்டு காலம் பழைமை வாய்ந்த ஓர் ஆலயம் .\n\nஇந்த ஆலயத்தில் ஆண்டு தோறும் சன்னாசிமலைத் திருவிழா மிக விமரிசையாக நடைபெறுகின்றது. ஆயிரக் கணக்கான பக்தர்கள் முருகப் பெருமானுக்கு காவடிகள் எடுத்து சிறப்புகள் செய்கின்றனர். இன்னொரு சிறப்பு என்னவென்றால் ஏராளமான சீனர்களும் காவடிகள் எடுக்கிறார்கள். சன்னாசிமலைத் திருவிழாவில் பல்லாயிரம் பக்தர்கள் திரண்டு தங்களுடைய நேர்த்திக் கடன்களை நிறைவேற்றுகின்றனர்.\n\nSection::::மலாக்கா செட்டி சமூகத்தவர்.\nதற்பொழுது மலாக்காவில் வசித்துவரும் மலாக்கா செட்டி சமூகத்தவர் ஐந்தாவது தலை முறையைச் சேர்ந்தவர்களாவர். மலாக்காவில் குடியேறிய செட்டி சமூகத்தவர் தங்கள் வழிபாட்டிற்காக அப்பகுதியில் சில இந்துக் கோயில்களை அமைத்து வழிபட்டனர். மிகப் பழமை வாய்ந்த சில கோயில்கள்.\n\n\nதற்போது, இந்த ஆலயங்களை மலாக்காவில் வசித்து வரும் இலங்கைத் தமிழர்கள் நிர்வகித்து வருகின்றனர்.\n\nSection::::போக்குவரத்துச் சேவை.\nஇப்போது மலாக்காவில் இரயில் சேவை இல்லை. இரண்டாவது உலகப் போருக்கு முன்னால் மலாக்கா மாநகரம் வரையில் இரயில் போக்குவரத்து இருந்தது. ஜப்பானியர் ஆட்சி காலத்தின் போது இரயில் தண்டவாளங்கள் பிரிக்கப் பட்டு பர்மா எனும் மியன்மாருக்கு அனுப்பப் பட்டன அங்கே வரலாற்றுப் புகழ் சயாம் மரண இரயில்பாதைக்குப் பயன் படுத்தப் பட்டன.\n\nமலாக்கா மாநகரில் “மலாக்கா சென்றல்” எனும் பிரதான பேருந்து நிலையம் உள்ளது. இந்தப் பேருந்து நிலையம் ஜாலான் துன் அப்துல் ரசாக் எனும் சாலைக்கும் ஜாலான் பாங்லிமா அவாங் சாலைக்கும் இடையில் கம்பீரமாக வீற்றுள்ளது. இது 2001 ஆம் ஆண்டில் கட்டப்பட்டது. இந்தப் பேருந்து நிலையத்தில் டிரான்ஸ் நேசினல், சிட்டி ஹாலிடேய்ஸ், மாயாங் சாரி போன்ற பேருந்து நிறுவனங்கள் 24 மணி நேர சேவைகளை வழங்கி வருகின்றன. மலாக்காவில் இருந்து சிங்கப்பூர், கோலாலம்பூர், ஈப்போ, பினாங்கு, அலோர் ஸ்டார், கோத்தா பாரு, குவாந்தான், ஹாட்ஞாய் போன்ற நகரங்களுக்கு பேருந்து சேவைகள் உள்ளன.\n\nபத்து பிரண்டாம் எனும் இடத்தில் விமான நிலையமும் உள்ளது. இந்த வட்டாரத்தின் முக்கிய நகரங்களுக்கு விமானச் சேவைகள் உள்ளன. விமானிகள் பயிற்சிக் கழகமும் இங்கே இருக்கிறது. அண்மையில் இந்த விமான நிலையத்தில் புனரமைப்பு பணிகள் மேற்கொள்ளப் பட்டு, அனைத்துல விமான நிலையமாகத் தரம் உயர்த்தப் பட்டது.\n\nவடக்கு-தெற்கு விரைவுசாலையை இணைக்கும் சந்திப்பு இடமாக ஆயர் குரோ விளங்குகிறது. சிம்பாங் அம்பாட் எனும் இடத்திலும் ஜாசின் எனும் இடத்திலும் வெவ்வேறு சந்திப்புகள் உள்ளன.\n\n\n\n\n"}
{"id": "90783", "url": "https://ta.wikipedia.org/wiki?curid=90783", "title": "வியாசர்பாடி ஜீவா", "text": "வியாசர்பாடி ஜீவா\n\nவியாசர்பாடி ஜீவா (Vyasarpadi) தொடர்வண்டி நிலையம் தென்னிந்தியாவின் தொன்மையான நிலையங்களில் ஒன்றாகும். முதன்முதலில் ஆற்காட்டிற்கு இங்கிருந்துதான் தொடருந்து விடப்பட்டது.தற்போதைய நிலையத்திலிருந்து 200 மீட்டர் தொலைவில் பழைய நிலையத்தின் இடிபாடுகளைக் காணலாம். ஓர் இருப்புவழிச் சந்திப்பான இங்கிருந்து நான்கு தடங்களில் பிரிகிறது. தெற்கத்திய வழி சென்ட்ரலுக்குச் செல்கிறது. கிழக்கு வழி சென்னை கடற்கரைச் சந்திப்பிற்குச் செல்கிறது. வடக்கத்திய வழி கொருக்குப்பேட்டை மற்றும் கூடூர் செல்கிறது. மேற்கத்திய வழி பெரம்பூர் மற்றும் அரக்கோணம் செல்கிறது. இந்தச் சுற்றுப் பகுதியின் பெயர் வியாசர்பாடி ஆகும். ஆயினும் தொடர்வண்டி நிலையத்திற்கு இடத்தின் பெயருடன் மூத்த பொதுவுடைமைத் தலைவர் ஜீவானந்தம் பெயரும் இணைந்து அவரது நினைவாக வியாசர்பாடி ஜீவா எனப் பெயரிடப்பட்டுள்ளது.\n\nஇங்குள்ள டான் பாசுகோ பள்ளியும் அதனுடன் இணைந்த தேவாலயமும் மிகவும் பிரசித்தமானவை. இந்த உரோமன் கத்தோலிக்க தேவாலயம் இத்தாலிய கட்டிட வடிவமைப்புடன் கவினுற கட்டப்பட்டுள்ளது.தவிர அம்பேத்கர் கலை மற்றும் அறிவியல் கல்லூரியும் உள்ளது.இங்குள்ள ரவீசுவரர் கோவில் சோழர்கள் காலத்தில் கட்டப்பட்ட மிகத் தொன்மையான கோவிலாகும்.\n"}
{"id": "90786", "url": "https://ta.wikipedia.org/wiki?curid=90786", "title": "தி. அ. முத்துசாமிக் கோனார்", "text": "தி. அ. முத்துசாமிக் கோனார்\n\nதி. அ. முத்துசாமிக் கோனார் (1858-1944) நாமக்கல் மாவட்டம் திருச்செங்கோட்டைச் சேர்ந்த தமிழறிஞர். அர்த்தநாரிக் கோனார், காத்தாய் அம்மாள் ஆகியோர் இவரது பெற்றோர். திண்ணைப் பள்ளிக்கூடம் நடத்திய பொன்னைய உபாத்தியாயரிடம் தமிழ் கற்றார். பிஜேஜய உபாத்தியாயரிடம் தெலுங்கும் வடமொழியும் கற்றார்.இசை, சமயக் கல்வி ஆகியவற்றிலும் நல்ல புலமை பெற்றவர். யாழ்ப்பாணம் மேலைப்புலோலி கதிரைவேற் பிள்ளையிடம் அஷ்டாவதானம் கற்றார். பலதுறைப் புலமை உடைய இவர் திருச்செங்கோடு மலைக்குப் படி அமைக்கும் பணியைச் செய்து கொண்டிருந்தவர். படி மேஸ்திரியாகவும் வேலை செய்துள்ளார். படிப்படியாக இலக்கியத்துறையில் நுழைந்த இவர் பல நூல்களைப் பதிப்பித்துள்ளார். 'திருச்செங்கோட்டு விவேகதிவாகரன்' என்னும் இதழை நடத்தினார். 'கொங்கு வேள்', 'கொங்கு மண்டலம்' ஆகியவையும் இவர் நடத்திய இதழ்கள். 'கொங்கு நாடு' என்னும் தலைப்பில் முதன்முதலாகக் கொங்கு நாட்டு வரலாறு எழுதியவர் இவர். 'கார்மேகக் கவிஞர்' எழுதிய 'கொங்கு மண்டல சதகம்' நூலை ஓலைச்சுவடியில் இருந்து அச்சில் பதிப்பித்ததோடு அந்நூலுக்கு விரிவான உரை எழுதியுள்ளார்.\n\nதிரு. வி. கலியாணசுந்தரனார் இவரை,\n\"ஊர்பலவும் ஆண்டுகளாய் ஓடிஉழைத்து\n\nஉரைகண்டே ஊன்றும் அச்சுத்\n\nதேர்புகுத்தித் தமிழருக்குச் சிறப்பாக\n\nவிருந்தளித்த செல்வன்\" என்று பாராட்டி உள்ளார்.\n\n"}
{"id": "90788", "url": "https://ta.wikipedia.org/wiki?curid=90788", "title": "பொ. வேல்சாமி", "text": "பொ. வேல்சாமி\n\nபொ. வேல்சாமி (பி. மே 12, 1951) தஞ்சாவூர் மாவட்டத்தைச் சேர்ந்தவர். பொம்மையா நாயக்கர், பாப்பம்மாள் ஆகியோர் இவரது பெற்றோர். \n\nSection::::கல்வி.\nதஞ்சாவூர் கரந்தைத் தமிழ்க் கல்லூரியில் பயின்று புலவர் பட்டம் பெற்றவர். முட்டை வணிகம் செய்து வருகிறார். தினமணி, காலச்சுவடு, தீராநதி, உங்கள் நூலகம், கவிதாசரண், புத்தகம் பேசுது உள்ளிட்ட பல இதழ்களில் கட்டுரைகள் எழுதியுள்ளார். 1990களில் தமிழ்ச் சூழலில் மிகப் பெரும் அதிர்வை ஏற்படுத்திய 'நிறப்பிரிகை' இதழின் ஆசிரியர் குழுவில் அ. மார்க்ஸ், ரவிக்குமார் ஆகியோரோடு இணைந்து இயங்கியவர். \nதமிழக வரலாற்று ஆய்வில் ஈடுபாடு கொண்டவர். வரலாற்றுத் தரவுகளை மறுவாசிப்பு செய்வதும் மாற்று வரலாற்றை உருவாக்குவதும் இவரது எழுத்தின் முக்கிய நோக்கம்.\n\n\n"}
{"id": "90789", "url": "https://ta.wikipedia.org/wiki?curid=90789", "title": "எழிலரசி", "text": "எழிலரசி\n\nஎழிலரசி (பிறப்பு: மார்ச் 20, 1968), தமிழ்ப் பெண் கவிஞர்.\n\nSection::::வாழ்க்கைக் குறிப்பு.\nவேலூர் மாவட்டம் ராணிப்பேட்டையில் பிறந்தவர். வே.மு.பிச்சாண்டி, சரஸ்வதி ஆகியோர் இவரது பெற்றோர். தமிழ் இலக்கியத்தில் முனைவர் பட்டம் பெற்றவர். 'தொடக்க காலத் தமிழ் நாவல்களில் பெண் சித்திரிப்பு' என்பது இவரது ஆய்வாகும். ஸ்திரீ தர்மம் என்னும் பெண்களுக்கான இதழ் குறித்து எம்.பிஎல் பட்டத்திற்கு ஆய்வு செய்துள்ளார். நாட்டுப்புறவியல் பட்டயச் சான்றிதழ் ஆய்வுக்காகக் குயவர் குடும்பம் ஒன்றை இனவரைவியல் நோக்கில் பதிவு செய்துள்ளார். தற்போது அரசு கலைக்கல்லூரி ஒன்றில் தமிழ்ப் பேராசிரியராகப் பணியாற்றுகின்றார். காலச்சுவடு, தக்கை, ஆனந்த விகடன் முதலிய இதழ்களில் இவரது கவிதைகள் வெளியாகி உள்ளன. இவரது கவிதைத் தொகுப்பு 'மிதக்கும் மகரந்தம்' என்பதாகும்.\n"}
{"id": "90793", "url": "https://ta.wikipedia.org/wiki?curid=90793", "title": "செ. இராசு", "text": "செ. இராசு\n\nபுலவர் செ. இராசு ஈரோடு மாவட்டம் பெருந்துறை வட்டம் வெள்ளமுத்துக்கவுண்டன் வலசு என்னும் ஊரில் 02.01.1938 இல் பிறந்தவர். சேர்ந்தவர். தகப்பனார் ந.சென்னியப்பன், தயார் நல்லம்மாள்.இவர்தம் மனைவி பெயர் கெளரி அம்மாள். இவருக்கு கணிப்பொறித் துறையில் பணிபுரியும் மூன்று ஆண்மக்கள் உண்டு.\n\nSection::::கல்வி.\nபள்ளிக் கல்வியை திருப்பூர், கருவம்பாளையம், தண்ணீர்ப்பந்தல், ஞானிபாளையம், ஈரோடு ஆகிய இடங்களில் பயின்றவர். திருப்பனந்தாள் செந்தமிழ்க் கல்லூரியில் வித்துவான் படிப்பை நிறைவுசெய்தவர்(1955-59). சென்னைப் பல்கலைக்கழகத்தில் பி.லிட்,முதுகலைப் பட்டங்களைப் பெற்றவர். மதுரை காமராசர் பல்கலைக்கழகத்தில் கொங்கு நாட்டு வரலாற்றில் சமண சமயம் என்னும் தலைப்பில் ஆய்வு செய்து முனைவர் பட்டம் பெற்றவர்.\n\nSection::::ஆசிரியர் பணி.\nஈரோட்டில் 1959 இல் தமிழாசிரியர் பணியைத் தொடங்கினார். ,1980-82 இல் தமிழ்நாடு அரசு தொல்லியல் துறையில் 1980 ஆம் ஆண்டு தொடங்கி 1982 ஆம் ஆண்டு வரை பணிபுரிந்தார். பிறகு தஞ்சாவூர் தமிழ்ப் பல்கலைக்கழகக் விரிவுரையாளராக 1982 இல் இணைந்து கல்வெட்டு,தொல்லியல் துறையில் துறைத் தலைமைப் பொறுப்பை ஏற்றுத் திறம்பட ஆய்வுப்பணியை மேற்கொண்டிருந்தார்.\n\nSection::::தொல்லியல் ஆய்வு பணி.\nபள்ளியில் தமிழாசிரியாராகப் பணியேற்றது முதல் இவரின் பன்முகத் திறன்களைப் பட்டை தீட்டியவர்கள்; சுவடிப்பயிற்சி - பெரும்புலவர் தெய்வசிகாமணிக் கவுண்டர்; கல்வெட்டுப் பயிற்சி - பேராசிரியர் கா.ம.வேங்கடராமையா; தொல்லியல் பயிற்சி - தொல்லியல் துறையின் மேனாள் இயக்குநர் இரா.நாகசாமி. தொடர்ந்து களப்பணிகள் வழியாகத் தன் பட்டறிவை வளர்த்துக்கொண்டு கடந்த ஐம்பது ஆண்டுகளாகக் கல்வெட்டு, செப்பேடு, ஓலைப் பட்டயம், ஓலைச்சுவடி, இலக்கியம் தொடர்பான ஆய்வுகளை மேற்கொண்டு வருகிறார்.\nSection::::கட்டுரைகள், நூல்கள்.\nஇவர் அடிப்படையில் தமிழ்ப்புலமை பெற்றவர். ஆதலால் தமிழ் ஆவணங்களைப் பிழையின்றி ,பொருள் உணர்ச்சியுடன் படிப்பதில் வல்லவர்.கல்வெட்டு,செப்பேடு,சுவடி பற்றிய தகவல் கிடைத்தவுடன் விரைந்து சென்று அவைகளை ஆய்வு செய்து செய்திகளாகவும், கட்டுரைகளாகவும்,நூல்களாகவும் வெளி உலகிற்கு வழங்குவதில் வல்லவர். கொங்கு நாடு தொடர்பான நூல்கள் பலவற்றைப் பதிப்பித்தும் எழுதியும் உள்ளார். கொங்கு நாட்டுச் சமுதாய ஆவணங்கள், மராட்டியர் செப்பேடுகள், சேதுபதி செப்பேடுகள் ஆகியவை அவர் பதிப்பில் சிறந்தவை. பஞ்சக் கும்மி என்னும் நூல் பதிப்பும் குறிப்பிடத்தக்கது. கச்சத்தீவு குறித்த இவர் எழுதிய நூல் பல வரலாற்று ஆதாரங்களைக் கொண்டதாகும். வட்டார வரலாற்றுத் துறையில் பெரிதும் ஈடுபட்டுப் பல நூல்களை உருவாக்கி உள்ளார். கொங்கு வட்டாரத்தில் உள்ள கோயில்கள், கொங்கு வேளாளர் குலங்கள் குறித்துப் பல நூல்களை இவர் எழுதியுள்ளார்.. இவர் வெளியிட்ட நூல்கள் நூற்றுக்கு மேல் அமைகின்றன. கட்டுரைகள் 250 அளவில் வெளிவந்துள்ளன.செய்திகள் 100 மேல் வந்துள்ளன.\nSection::::சிறப்புப் பட்டங்கள்.\nஇவர்தம் பணிக்கு மேலும் பெருமை கிடைக்கும்படி பல்வேறு தமிழ் அமைப்புகள் இவருக்குச் சிறப்புப் பட்டங்களை வழங்கிச் சிறப்பித்துள்ளது. அவற்றுள் கல்வெட்டறிஞர், பேரூராதீனப் புலவர்,கல்வெட்டியல் கலைச்செம்மல்,திருப்பணிச்செம்மல் உள்ளிட்ட பட்டங்கள் குறிப்பிடத் தக்கன.\nSection::::வெளிநாட்டுப் பயணம்.\nஇவர் மலேசியா,சிங்கப்பூர்,இலங்கை(4 முறை) நாடுகளுக்குக் கல்விப் பயணமாகச் சென்று வந்தவர்.\n\nSection::::தமிழ்நாடு அரசின் சிறந்த நூலாசிரியர் விருது.\nஇவர் எழுதிய \"\"தஞ்சை மராட்டியர் செப்பேடுகள்\"\" எனும் நூல் தமிழ் வளர்ச்சித் துறையின் 1983 ஆம் ஆண்டுக்கான சிறந்த நூல்களில் வரலாறு, தொல்பொருளியல் வகைப்பாட்டில் முதல் பரிசு பெற்றிருக்கிறது\n\nSection::::உ. வே. சா. விருது.\n2012 ஆம் ஆண்டு முதல் தமிழ்நாடு அரசு, தமிழ் வளர்ச்சித் துறை விருதுகளில் ஒன்றாக உ. வே. சா விருதையும் அளிக்கத் தொடங்கியது. இந்த உ.வே.சா விருதை முதலில் பெற்றவர் என்கிற பெருமையும் இவருக்கு உண்டு.\n\n"}
{"id": "90796", "url": "https://ta.wikipedia.org/wiki?curid=90796", "title": "அறை (இடம்)", "text": "அறை (இடம்)\n\nஅறை () என்பது, கட்டிடங்கள் அல்லது அது போன்ற வேறு அமைப்புக்களில் சுவர்களால் பிரித்து வேறாக்கப்பட்டுள்ள ஒரு இடம் ஆகும். இவ்வாறான இடப் பிரிவுகளின் அளவு, தன்மை பயன்பாடு என்பவை வேறுபாட்டு இருந்தாலும் எல்லாவற்றையும் அறை என்னும் பொதுப் பெயரால் குறிப்பிடலாம். எல்லாவகையான கட்டிடங்களிலும் அறைகள் உள்ளன. பெரும்பாலான கட்டிடங்களில் ஒன்றுக்கு மேற்பட்ட அறைகள் இருக்கும். பெரிய கட்டிடங்களில் அறைகள் நூற்றுக்கணக்கிலும் இருக்கக்கூடும். சில கட்டிடங்களில் உட்பிரிவுகள் இல்லாவிட்டால் முழுக்கட்டிடமுமே ஒரு அறையாகும். சிறிய குடிசை வீடுகளை இதற்கு எடுத்துக்காட்டாகக் கொள்ளலாம். மேற்கூறியவாறான இடப்பிரிவுகளின் அளவு மிகவும் பெரிதாக இருந்தால் அவற்றைக் கூடம், மண்டபம் போன்ற பெயர்களால் குறிப்பிடுவது வழக்கம். \n\nSection::::வகைகள்.\nஅறைகள் அவற்றில் பயன்பாட்டைப் பொறுத்து வெவ்வேறு பெயர்களால் அழைக்கப்படுகின்றன. எடுத்துக்காட்டாக வீடுகளில், படுப்பதற்குப் பயன்படும் அறை, படுக்கையறை என்றும், சமைப்பதற்குப் பயன்படும் அறை சமையலறை என்றும், உணவு உண்பதற்குப் பயன்படும் அறை சாப்பாட்டறை என்றும் அழைக்கப்படுகின்றன. \nஎல்லா அறைகளிலும் அடிப்படைக் கூறுகளாக தரை, சுவர்கள், கூரை என்பன காணப்படும். அரைகளின் பயன்பாடு, தேவை, முக்கியத்துவம் என்பவற்றைப் பொறுத்து அறைகளில் சாளரங்கள், உட்கூரைகள் போன்ற கூடுதல் அம்சங்களும் இருப்பதுண்டு. மனிதர்கள் வாழ்வதற்கும், இருந்து வேலைகளைச் செய்வதற்கும் பயன்படும் அறைகள் நல்ல காற்றோட்டம், போதிய வெளிச்சம் ஆகியவற்றைக் கொண்டிருக்க வேண்டும் என்பதால் இத்தகைய அறைகளில் சாளரங்கள் அமைக்கப்படும். பொருட்களைக் களஞ்சியப் படுத்துவதற்கான அறைகள் போன்றவற்றுக்கு சாளரங்கள் அவசியம் இல்லை. \n\nSection::::கட்டிட விதிகள்.\nகட்டிட அமைப்புகளைக் கட்டுப்படுத்துவதற்காக உருவாக்கப்படும் விதிமுறைகள் மக்களின் பொதுவான நன்மைகருதி, அறைகளுக்கான நீளம், அகலம், உயரம் போன்றவற்றுக்கான ஆகக்குறைந்த அளவுகள் எவ்வளவு இருக்கவேண்டும் என விதிப்பது உண்டு. இந்த அளவுகளும், அறைகளின் பயன்பாட்டுக்கேற்ப வேறுபடும். பொதுவாக வீடுகள் தொடர்பான இவ்வாறான விதிகள் படுக்கையறை, சமையலறை போன்றவற்றின் அளவுகளில் கூடிய கவனம் செலுத்துகின்றன. பிற கட்டிட வகைகள் தொடர்பிலும் அறைகளின் அளவுகளுக்கான சிறப்புத்தேவைகள் இருக்கும். \nபன்னாட்டுக் கட்டிட விதிக்கோவை, சமையலறை தவிர்ந்த ஏனைய மனிதர் வாழக்கூடிய அறைகளின் அகலம் 7 அடிகளுக்குக் (2134 மிமீ) குறைவாக இருக்கக்கூடாது என விதித்துள்ளது. அத்துடன் இவ்விதிகளின்படி இவ்வாறான அறைகளில் தரையில் இருந்து உட்கூரையின் உயரமும் 7 அடிக்குக் (2134 மிமீ) குறைவாக இருக்கக்கூடாது. வீடுகளைப் பொறுத்தவரை ஒவ்வொரு வீட்டிலும் ஒரு அறையாவது 120 சதுர அடிகளுக்குக் (13.9 சதுர மீட்டர்) குறையாத பரப்பளவு கொண்டதாக இருக்கவேண்டும் என்பதும், மனிதர் வாழக்கூடிய ஏனைய அறைகள் 70 சதுர அடிகளுக்குக் (6.5 சதுர மீட்டர்) குறைவாக இருக்கக்கூடாது என்பதும் பன்னாட்டுக் கட்டிட விதிக்கோவையின் ஆலோசனைகளில் அடங்குகின்றன.\nமனிதர்கள் வாழ்வதற்கும், நீண்டநேரம் இருந்து பணிபுரிவதற்குமான அறைகளுக்குத் தேவையான சாளரங்களின் அளவுகள் தொடர்பாகவும் கடைப்பிடிக்கவேண்டிய விதி முறைகள் உள்ளன. பொதுவாக ஒரு அறையின் பரப்பளவின் குறிப்பிட்ட பங்கு அல்லது நூற்றுவீத அளவுக்குச் சமமான பரப்பளவு கொண்ட சாளரங்கள் அமைக்கப்படவேண்டும் என விதிக்கப்படுவது உண்டு.\n\nSection::::பிற நடைமுறைகள்.\nகட்டிட விதிமுறைகளுக்குப் புறம்பாக, பொதுவான வடிவமைப்பு நடைமுறைகளில் சில அறைகளிலிருந்து வெளியிலுள்ள காட்சிகளைப் பார்ப்பதற்கான வசதிகள் செய்யப்படுவது விரும்பப்படுகிறது. இவ்வறைகளில் பெரிய அளவான சாளரங்களை அமைத்து இத்தேவையை நிறைவு செய்கின்றனர். சில அறைகள் கூடிய தரத்தையும், அழகையும் தரக்கூடிய கட்டிடப் பொருள்களைப் பயன்படுத்தி முடிப்புச் செய்யப்படுகின்றன. முக்கியத்துவம் குறைந்த அறைகளில், சீமெந்துப் பூச்சே முடிப்பாக அமைவது உண்டு. சில சமயங்களில் இது நிறமூட்டப்பட்டிருக்கும். முக்குயமான அறைகளில், விலையுயர்ந்த முடிப்புக்களைப் பயன்படுத்துவர். வெண்களி ஓடுகள்; கருங்கல், சலவைக்கல் போன்றவற்றிலாலான ஓடுகள்; கம்பளத் தரைவிரிப்புக்கள், மரப் பலகைகள், ஓடுகள் என்பன போன்ற பலவகையான முடிப்புக்கள் உள்ளன. இது போல நிறப்பூச்சுக்கள், வெண்களி ஓடுகள், சுவர்த் தாள்கள், மரப் படல்கள் போன்ற ஏராளமான முடிப்புக்களுடன் அறைகள் உள்ளன. \nஅழகு மட்டும் அறைகளுக்கான முடிப்புக்களை முடிவு செய்வதற்கான காரணியாக அமைவதில்லை. செலவு, நீடித்துழைக்கும் தன்மை, இலகுவாகத் தூய்மை பேணக்கூடிய தன்மை; உடற்பயிற்சி, விளையாட்டு, நடனம் போன்ற செயற்பாடுகளுக்கு தரைகள் சற்று மீள்தன்மையுடன் கூடியவைக்யாக இருக்கவேண்டிய தேவை; குளிரான இடங்களில் வெறுங்காலுடன் நடக்கும் போது தரை வெதுவெதுப்பாக இருக்கவேண்டியமை போன்ற பலவும் அறைகளுக்கான முடிப்புக்களைத் தெரிவு செய்வதில் கவனிக்கப்படுகின்றன. \n\nSection::::அறைகளின் அமைவிடம்.\nஒரு கட்டிடத்தில் அறைகளின் அமைவிடங்கள் தற்செயலாகவோ அல்லது எழுந்தமானமாகவோ அமைவதில்லை. பல காரணிகளால் அறைகள் குறிப்பிட்ட இடங்களில் அமைகின்றன. முன்னர் எடுத்துக்காட்டியவாறு சாளரங்களின் தேவை இருக்கும்போது அறைகள் வெளிச் சுவர்களை அண்டி அமைந்திருக்க வேண்டிய தேவை ஏற்படுகிறது. உள்ளேயிருந்தபடி வெளிக் காட்சிகளைப் பார்க்கக்கூடிய வசதிகள் வேண்டும்போது வெளியே நல்ல காட்சிகள் இருக்கக்கூடிய கட்டிடத்தின் பகுதிகளில் அறைகள் அமைக்கப்படுகின்றன. \nஅறைகளுக்குள் நிகழும் செயற்பாடுகள் எப்போதும் அவ்வறைகளோடு மட்டும் தொடர்புடையவையாக இருப்பதில்லை. இச் செயற்பாடுகள் பிற அறைகளின் செயற்பாடுகளோடு தொடர்புகளையும் கொண்டிருக்கின்றன. எடுத்துக்காட்டாகச் சமையலறையில் நிகழும் சமைத்தல் செயற்பாடு சாப்பாட்டு அறையின் உணவு அருந்தும் செயற்பாட்டோடு தொடர்புடையது. இலகுவாக உணவுகளைக் கொண்டுவந்து பரிமாறும் வசதிகளுக்காக இவ்வறைகள் அருகருகே இருப்பது வசதியாக இருக்கும். இவ்வாறான தேவைகளும் பிற அறைகள் தொடர்பில் அறைகளின் அமைவிடம் அமைவதற்குக் காரணமாக உள்ளன. \nசமூக, பண்பாட்டுத் தேவைகளும் அறைகளின் இட அமைவில் தாக்கம் கொண்டுள்ளன. பொதுப் பகுதி, ஓரளவு பொதுத் தன்மை கொண்ட பகுதி, தனிப்பட்ட பகுதி போன்ற வேறுபாடுகளும் அறைகளின் அமைவிடத் தன்மைக்குக் காரணமாகின்றன. பொதுவாக வீடுகளிலும், பிறவகைக் கட்டிடங்களிலும் வெளியாரை வரவேற்கும் அறைகள் வாயிலை அண்டி அமைவதையும், வெளியாரோடு தொடர்பற்ற பகுதிகள் வாயிலோடு நேரடித் தொடர்பின்றி அமைவதையும் காணமுடியும். சில பண்பாடுகளில் வீடுகளிலும், பிற பொதுக் கட்டிடங்களிலும்கூட ஆண்கள் பெண்களுக்கான அறைகளின் அமைவிடங்களில் சில வேறுபாடுகள் இருப்பதைக் காண முடியும். எடுத்துக்காட்டாகப் பெண்களுக்கான பகுதிகள் ஆண்களுடையவற்றைக் காட்டிலும் கூடிய அளவுக்குப் பொதுப் பகுதிகளிலிருந்து விலகி அமைந்திருப்பது உண்டு.\nஇந்தவகையில், மரபு வழியான நம்பிக்கைகளின் தாக்கமும் அறைகளின் இட அமைவில் இருப்பதுண்டு. சோதிடம், மரபுவழிச் சிற்பநூல்கள் போன்றவற்றில் அறைகளின் அமைவிடங்களுக்கான விதிகள் உள்ளன. இவையும் ஒரு கட்டிடத்தில் அறையொன்றின் அமைவிடத்தைத் தீர்மானிக்கும் காரணிகளாக அமைவது உண்டு.\n\n"}
{"id": "90807", "url": "https://ta.wikipedia.org/wiki?curid=90807", "title": "குறமகள் குறியெயினி", "text": "குறமகள் குறியெயினி\n\nகுறமகள் குறி எயினி சங்ககாலப் புலவர்களில் ஒருவர். பாலை நிலத்துப் பெண்ணை எயினி என்பர். குறி சொல்லும் பெண்ணாக இருந்தமையால் இவரைக் குறியெயினி என்றனர். குறிஞ்சி நிலத்துப் பெண் குறத்தி. முல்லையும் குறிஞ்சியும் முறைமையில் திரிந்து பாலை என்பதோர் படிமம் கெள்ளுமாகையால் குறிஞ்சி நிலக் குறமகள் எயினியாகவும் திணைநிலத் திரிவால் பேசப்படுகிறாள்.\n\nகுறமகள் இளவெயினி என்னும் புலவர் பெயரிலும் இந்தப் பெயர் அமைப்பை உணரலாம்.\n\nஇவரது பாடல் ஒன்றே ஒன்று மட்டும் சங்கப்பாடல் தொகுப்பில் இடம் பெற்றுள்ளது. அது நற்றிணை 357 எண் கொண்ட பாடலாக உள்ளது.\nSection::::நற்றிணை 357 சொல்லும் செய்தி.\nதிருமணம் காலம் தாழ்கிறது. தோழிக்குத் தலைவியைப் பற்றிய கவலை. தலைவி பொறுத்திருப்பேன் என்கிறாள்.\n\nமலைச்சோலைப் பாறையில் ஏறி மயில் ஆலிற்று. அப்போது அங்கிருந்த சுனையில் பூத்திருந்த நீலமலர் அவரும் நானும் நீராடும்போது எங்களைப் பார்த்து ஆடியது. நான் சூடியிருந்த நீலமலர்க் கண்ணியும் நீரலையில் ஆடியது. நான்தானே நீராடினேன். இப்போது அவர் பிரிந்தாலும் நானே தாங்கிக்கொள்வேன் - என்கிறாள் தலைவி.\n"}
{"id": "90811", "url": "https://ta.wikipedia.org/wiki?curid=90811", "title": "மனித நூலகத் திட்டம்", "text": "மனித நூலகத் திட்டம்\n\nமனித நூலகத் திட்டம் என்பது நூற்களுக்குப் பதிலாக மனிதர்களை தெரிவு செய்து பகிர்தல் ஆகும். நூற்களைப் போல, அல்லது நூற்களை விட கூடுதலான தகவல் அறிவு மனிதர்களிடம் இருக்கிறது. ஆகையால் மனிதர்களிடம் உரையாடி, பகிர்ந்து அறிவை வளர்க்க முடியும் என்ற கருத்துவின் அடிப்படையில் அமைந்ததே மனித நூலகத் திட்டம் ஆகும். இது ரொறன்ரோ நூலத் துறையால் தொடங்கப்பட்டுள்ளது. அரை மணி நேரத்திற்கு ஒரு மனிதரை நாம் தெரிவு செய்து, அவருடன் உரையாட முடியும். \n\n"}
{"id": "90812", "url": "https://ta.wikipedia.org/wiki?curid=90812", "title": "பயனியர் புரடக்சன்சு", "text": "பயனியர் புரடக்சன்சு\n\nபயனியர் புரடக்சன்சு (\"Pioneer Productions\") என்பது ஒரு ஐக்கிய இராச்சியத் தனியார் தொலைக்காட்சி நிகழ்ச்சிகள் உருவாக்கும் நிறுவனம் ஆகும். இந்த நிறுவனம் 500 மணித்தியாலங்களுக்கு மேலான அறிவியல் தொழில்நுட்ப நிகழ்ச்சிகளைத் தயாரித்து உள்ளது. பல பெரிய தொலைக்காட்சி நிறுவனங்கள் இதன் வாடிக்கையாளாராக உள்ளன.\n"}
{"id": "90827", "url": "https://ta.wikipedia.org/wiki?curid=90827", "title": "லான்சரேத் முகடு சண்டை", "text": "லான்சரேத் முகடு சண்டை\n\nலான்சரேத் முகடு சண்டை (\"Battle of Lanzareth ridge\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். பல்ஜ் தாக்குதலின் ஆரம்பத்தில் நிகழ்ந்த இச்சண்டையில் அமெரிக்கப் படையின் கண்காணிப்பாளர்களின் சிறு குழு ஒன்று நாசி ஜெர்மனியின் வான்குடை வீரர்களை ஒரு நாள்முழுவதும் தடுத்து தாமதப்படுத்தியது.\n\nடிசம்பர் 16, 1944 அதிகாலையில் ஜெர்மனியின் பல்ஜ் தாக்குதல் தொடங்கியது. தரைப்படைகளுக்கு முன்னேறும் பாதைகளில் உள்ள முக்கியமான இடங்களைக் கைப்பற்ற ஜெர்மானிய வான்குடை வீரர்கள் அனுப்பப்பட்டனர். பல்ஜ் போர்க்களத்தின் வடமுனையிலிருந்த பெல்ஜியத்தின் லான்சரேத் முகட்டை சுமார் 500 வான்குடை வீரர்கள் கைப்பற்ற முயன்றனர். அப்போது அப்பகுதியில் இருந்த இரு அமெரிக்க கள நோட்ட (reconnaissance) பிளாட்டூன்களும், ஒரு பீரங்கி கண்காணிப்பாளர் குழுவும் ஜெர்மானியர்களை எதிர்த்துத் தாக்கினர். எண்ணிக்கையில் மிகக்குறைவாக இருந்தாலும் ஒரு நாள் முழுவதும் அமெரிக்க வீரர்கள் ஜெர்மானியத் தாக்குதலைச் சமாளித்தனர். டிசம்பர் 16ம் தேதி மாலையில் தான் ஜெர்மானியர்களால் லான்சரேத் முகட்டைக் கைப்பற்ற முடிந்தது. லான்சரேத் முகட்டிலிருந்த அமெரிக்கப் படைவீரர்கள் போர்க்கைதிகளாக்கப்பட்டனர். அமெரிக்கர்கள்களின் இந்த எதிர்பாராத எதிர்ப்பால் பல்ஜ் தாக்குதலின் வடகளத்திற்கான ஜெர்மானிய கால அட்டவணை 20 மணி நேரம் தாமதமாகியது. இக்காலதாமதம் பல்ஜ் தாக்குதல் தோல்வியடைவிதில் சிறு பங்கு வகித்தது.\n\nலான்சரேத் முகட்டு சண்டை நெடு நாட்களுக்குப் பிரபலமடையாமல் இருந்தது. போர் முடிந்து பல வருடங்கள் கழித்து இச்சண்டையில் அமெரிக்கப் படைகளுக்குத் தலைமை தாங்கிய லெப்டினப்ட் லைல் பொக்கின் தொடர் முயற்சிகளுக்குப் பிறகு, இதில் பங்கேற்ற அமெரிக்க வீரர்களுக்கு உரிய அங்கீகாரமும் பதக்கங்களும் வழங்கப்பட்டன. பல்ஜ் தாக்குதலில் ஜெர்மானிய கவசப் படைகளை 20 மணி நேரம் தாமதப் படுத்தியவர்கள் அவர்கள் தான் என்றும் அதிகாரபூர்வ ஆவணங்களில் அங்கீகாரம் கிட்டியது.\n"}
{"id": "90832", "url": "https://ta.wikipedia.org/wiki?curid=90832", "title": "முக்கோணவியல்", "text": "முக்கோணவியல்\n\nமுக்கோணங்களின் பக்க நீள, கோண விகிதங்கிடையே உள்ள தொடர்பை விளக்கும் இயல் திரிகோணமிதி அல்லது முக்கோணவியல் (\"Trignometry\") ஆகும். நேரடியாக கணிக்க முடியாத சில சூழ்நிலைகளில் வடிவொத்த முக்கோணங்களின் துணைகொண்டு கணிக்க முக்கோணவியல் உதவுகின்றது. முக்கோணவியல் பல கணித கேள்விகளை தீர்ப்பதற்கு ஒரு கருவியாக உதவுகின்றது. முக்கோணவியலின் அடிப்படைகளை கண்டுபிடித்ததில், நிறுவியதில் இந்தியக் கணிதவியலாளர்களான ஆரியபட்டர், பிரம்ம குப்தன், மாதவன், நீலகண்டன் ஆகியவர்களின் பங்களிப்பு அடித்தளமானது.\n\nSection::::வரலாறு.\nசுமேரிய வானியிலாளர்கள் வட்டத்தை 360 பாகைகளாகப் பிரித்து கோணங்களின் அளவுகளை அறிமுகப்படுத்தினர். அவர்களும் அவர்களைத் தொடர்ந்த பாபிலோனியர்களும் முக்கோணங்களின் பக்கங்களின் விகிதங்களைப் பற்றி அறிய முற்பட்டு அவற்றின் பண்புகளைக் கண்டறிந்தனர். எனினும் அவர்கள் கண்டறிந்தவற்றை முறைப்படுத்தவில்லை. கிரேக்கர்கள் தான் முக்கோணவியலை ஒரு முறையான அறிவியலாக வடிவமைத்தனர்.\n\nகிரேக்க அறிவியலாளர் ஹிப்பார்க்கஸ் முக்கோணவியலின் தந்தையென அறியப்படுகிறார். கிரேக்க கணிதவியலார்கள் யூக்ளிடு, ஆர்க்கிமிடீஸ் இருவரும் நாண்கள், வட்டத்தில் வரையப்படும் கோணங்கள் ஆகியவற்றின் பண்புகளை ஆய்வு செய்து தேற்றங்களை நிறுவினர். அவை முக்கோணவியலின் முடிவுகளை ஒத்தமைந்திருதாலும் அவர்கள் தங்கள் முடிவுகளை இயற்கணித முறைமையில் அல்லாது வடிவவியல் ரீதியாகவே அமைத்திருந்தனர். ஹிப்பார்க்கசைத் தொடர்ந்து, தாலெமி ஒரு வட்டத்துக்குள் அமையும் நாண் குறித்த கருத்துக்களைத் தனது கண்டுபிடிப்புகளில் விரிவுபடுத்தினார்.\n\nபிறகு ஆர்யபட்டர் தனது சோதிட நூலான \"'சூர்ய சித்தாந்தவில்\"' புதிய வழக்கமான சைன் அல்லது ஜ்யாவைக் கண்டுபிடித்தார். ஆர்யாபட்டரின் ஜ்யா வழக்கம்தான் இற்றைய உலக முக்கோணவியலுக்குக் கதவு. 15 ஆம் நூற்றாண்டில் ஜெர்மனியை சார்ந்த ரெஜியோமோந்தானஸ் எனும் அறிஞர் அவரது நூலான \"'த திரியாங்குலிஸ்சில்\"' முக்கோணவியலின் ஐரோப்பிய பாகத்தை பூர்த்தி செய்தார்.\n\nவேகமாகப் பரவிய கடற்பயணங்களின் தேவைகளும் உலகின் பல புதிய பகுதிகளின் வரைபடங்களின் தேவைகளும் முக்கோணவியலை கணிதத்தின் முக்கியமான தனித்துறையாக வளர்ச்சியடையச் செய்தன. 1595 இல் ஜெர்மானிய கணிதவியலாளர் பார்த்தொலொமியஸ் பிட்டிஸ்கசால் அவரது \"திரிகோணமெட்ரியா\" (Trigonometria) இல் \"திரிகோணமிதி\" என்ற பெயர் இத்துறைக்கு முதன்முதலாக அறிமுகப்படுத்தப்பட்டது.\n\nலியோனார்டு ஆய்லர் முக்கோணவியலுக்குள் சிக்கலெண்களை முழுவதுமாக ஒருங்கிணைத்தார். 17 ஆம் நூற்றாண்டில் கணிதவியலாளர் கிரெகரி மற்றும் 18 ஆம் நூற்றாண்டின் கணிதவியலாளர் மெக்லாரின் ஆகிய இருவரின் கண்டிபிடிப்புகள் முக்கோணவியல் தொடர்களின் மேம்பாட்டுக்குத் துணை செய்தன. மேலும் 18 ஆம் நூற்றாண்டில் கணிதவியலாளர் டெயிலர், பொதுமைப்படுத்தப்பட்ட டெயிலரின் விரிவைக் கண்டுபிடித்தார்.\n\nSection::::அடிப்படை வரைவிலக்கணங்கள்.\nமுக்கோணவியலில் சைன், கொசைன், டேன்ஜெண்ட், கோசீக்கெண்ட், சீக்கெண்ட், கோடேன்ஜெண்ட் என ஆறு அடிப்படைச் சார்புகள் வரையறுக்கப்படுகின்றன. இவற்றை ஒரு செங்கோண முக்கோணம் அல்லது ஓரலகு வட்டம் வாயிலாக வரையறுக்கலாம். இந்த ஆறு சார்புகளில் முதல் மூன்று சார்புகளின் தலைகீழ்ச் சார்புகளாக முறையே அடித்த மூன்று சார்புகளும் அமையும்.\n\nSection::::செங்கோண முக்கோணத்தில்.\nஒரு செங்கோண முக்கோணத்தின் கோணம் \"A\" -ன் முக்கோணவியல் சார்புகளை வரையறுக்க அம்முக்கோணத்தின் பக்கங்களைப் பின்வருமாறு அழைக்கலாம்:\n\nசெங்கோணத்திற்கு எதிர்ப்பக்கம். இதன் அளவு  h. ஒரு செங்கோண முக்கோணத்தில் செம்பக்கந்தான் மூன்று பக்கங்களிலும் நீளமானது.\nநாம் எடுத்துக்கொண்ட கோணம் \"A\" -க்கு எதிரில் அமையும் பக்கம். இதன் நீளம்  a.\nசெங்கோணம் மற்றும் நாம் எடுத்துக்கொண்ட கோணம் இரண்டிற்கும் ( \"A\" மற்றும் \"C\") பொதுவான பக்கம். இதன் நீளம்  b.\n\nஇச் செங்கோண முக்கோணத்தில் முக்கோணவியல் சார்புகள் பின்வருமாறு வரயறுக்கப்படுகின்றன:\n\nSection::::ஓரலகு வட்டத்தில்.\nஆறு முக்கோணவியல் சார்புகளையும் ஓரலகு வட்டத்தைக் கொண்டு வரையறுக்கலாம். ஓரலகு வட்டம் என்பது ஆதிப்புள்ளியை மையமாகவும் ஆரம் 1 அலகும் கொண்ட வட்டமாகும். நடைமுறைக் கணக்கீடுகளுக்கு ஓரலகு வட்டத்தின் மூலமான வரையறை அவ்வளவாகப் பொருந்தாவிடினும், (0, π/2 ) -ல் அமையும் கோணங்களுக்கு மற்றுமல்லாது அனைத்து மெய்யளவு கோணங்களுக்கும் பொருத்தமாக அமையும். மேலும் ஒரே படத்தின் மூலம் அனைத்து முக்கியமான கோணங்களின் முக்கோணவியல் சார்புகளின் மதிப்புகளையும் காண முடிகிறது.\n\nஓரலகு வட்டத்தின் மீதமையும் ஒரு புள்ளி (x, y) எனில் அப்புள்ளியை முனையாகக் கொண்ட வட்டத்தின் ஆரத்தைச் செம்பக்கமாகக் கொண்டு வரையப்படும் செங்கோண முக்கோணத்தின் மற்ற இரு பக்க நீளங்கள் x, y. செம்பக்கத்தின் அளவு 1 அலகு. எனவே சைன் மற்றும் கொசைனின் வரையறை:\n\nஇவ்விரண்டிலிருந்து மற்ற நான்கு சார்புகளையும் காணலாம்.\n\nSection::::முக்கோணவியல் முற்றொருமைகள்.\nSection::::முக்கோணவியல் விதிகள்.\nABC முக்கோணத்தின் மூன்று கோணங்கள் \"A\",\"B\",\"C\" களுக்கு எதிரமையும் மூன்று பக்கங்கள் முறையே \"a\",\"b\",\"c\" . முக்கோணவியல் சார்புகளுக்கான பொதுவிதிகளில் முக்கியமான சில:\n\nஇங்கு \"R\" , முக்கோணத்தின் சுற்றுவட்ட ஆரம்.\n\n\n\nSection::::ஆய்லரின் வாய்ப்பாடு.\nஆய்லரின் வாய்ப்பாடு:\n\nஇதிலிருந்து சைன், கொசைன் மற்றும் டேன்ஜெண்ட்ற்கான வாய்ப்பாடுகள்:\n\nஆகிய எளிய வாய்ப்பாடுகளைக் கையாண்டு தீர்க்க முயற்சிக்க வேண்டும்.\n\nSection::::பயன்பாடுகள்.\nSection::::உயரங்கள் மற்றும் தூரங்களை அளவிடல்.\nமுக்கோணவியல் விகிதங்களைப் பயன்படுத்தி கோள்களுக்கிடையேயான தொலைவு, சிகரங்களின் உச்சியளவு, சூரியன் மற்றும் சந்திரன் ஆகியவற்றிற்கிடையேயான தூரம் முதலானவை கணக்கிடப்படுகின்றன. மேலும், தேசப்பட உருவாக்கம் மற்றும் அட்ச, தீர்க்க ரேகைகளைக் கொண்டு ஓரிடத்தின் அமைவிடத்தை அறிந்திடும் பயன்கள் இவற்றால் உண்டாகின்றன.\n\nSection::::தியோடலைட் கருவி.\nஇக்கருவியானது ஒரு பொருளை உற்றுநோக்குவோரின் பார்வைக் கிடைக்கோடு மற்றும் அப்பொருளுக்கிடைப்பட்ட கோணம் ஆகியவற்றை அளவிட உதவுகிறது. ஒன்றுக்கொன்று செங்குத்தாகக் காணப்படும் இரு சக்கரங்கள் தியோடலைட் கருவியில் உள்ளன. இவ்விரு சக்கரங்களிலும் அளவுகள் குறிக்கப்பட்டிருக்கும். மேலும், இக்கருவியில் ஒரு தொலைநோக்கி அமைப்பும் உள்ளது. இவற்றின் மூலம் கிடைமட்டக் கோணங்கள் மற்றும் நேர்க்குத்துக் கோணங்கள் ஆகியவை அளவிடப்படுகின்றன. தொலைநோக்கியைப் பயன்படுத்தித் தேவையான புள்ளியின் கோண அளவினை அளக்க முடியும்.\n\nSection::::பார்வைக்கோடு.\nபார்வைக் கோடு என்பது ஒரு புள்ளியை உற்றுநோக்கும்போது, பார்வைக்கும் அப்புள்ளிக்கும் இடைப்பட்ட நேர்க்கோடாகும்.\n\nSection::::ஏற்றக் கோணம்.\nகிடைமட்டப் பார்வைக் கோட்டிற்கும் மேலே காணப்படும் பார்வைக் கோட்டிற்கும் இடைப்பட்ட கோணம் ஏற்றக் கோணம் (Angle of Elevation) எனப்படும்.\n\nSection::::இறக்கக் கோணம்.\nகிடைமட்டப் பார்வைக் கோட்டிற்கும் கீழேயுள்ள பார்வைக் கோட்டிற்கும் இடைப்பட்ட கோணத்திற்கு இறக்கக் கோணம் (Angle of Depression) என்று பெயர்.\n\nSection::::ஏற்ற,இறக்கக் கோணங்களுக்கிடையேயான தொடர்பு.\nஉற்றுநோக்குபவர் ஒரு பொருளை நோக்கும்போது உண்டாகும் ஏற்றக் கோணமானது,அப்பொருளிலிருந்து உற்றுநோக்குபவரை நோக்கும் போது ஏற்படும் இறக்கக் கோணத்திற்குச் சமமாகும்.\n\n\n\n"}
{"id": "90835", "url": "https://ta.wikipedia.org/wiki?curid=90835", "title": "உயிரித் தொழில்நுட்பம்", "text": "உயிரித் தொழில்நுட்பம்\n\nஉயிரித் தொழில்நுட்பம் (\"Biotechnology\") என்பது நுண்ணுயிர்கள் மற்றும் நன்மை பயக்கும் மரபணுக்களை அடிப்படையாகக் கொண்டு வேளாண்மை, மருத்துவம், சுற்றுச்சூழல் மற்றும் தொழிற்துறைகளில் பயன்படுத்தப்படும் நுட்பமாகும். அறிவியல் அடிப்படையில் உயிரினங்களில் மேற்கொள்ளப்படும் மாற்ற முயற்சிகளை உயிர் தொழில்நுட்பம் என்று கூறலாம். உயிரித் தொழில்நுட்பம் என்ற சொற்றொடர் 1970களில் உருவாக்கப்பட்டது என்றாலும் இந்நுட்பம் பல ஆயிரம் ஆண்டுகள் பழமை வாய்ந்தது ஆகும்.\n\n21ம் நூற்றான்டில் உயிரித் தொழில்நுட்பமானது அடிக்கடி மரபுப் பொறியியலுடன் சுட்டியனுப்பப்படுகின்றது. எனினும் இந்த சொல் மிக அகலமாக எல்லைகளைக் கொன்டது. மனித இனத் தேவைகளுக்காக உயிரினங்களில் சிறுமாற்றஞ்செய்யப்பட்ட நடைமுறை வரலாற்றை கொண்டது. உள்நாட்டு பயிர்களின் தரத்தை அதிகரிக்க செயற்கைத் தேர்வு, மற்றும் கலப்பின முறை தொழில்நுட்பங்கள் பயன் படுத்தப்பட்டுள்ளன. உயிரித் தொழில்நுட்பத்தின் அனைத்து உபயோகங்களும் உயிரியல் பொறியியலை தழுவியது. நவீன அணுகுமுறையின் புதிய உத்திகளின் காரணமாக பாரம்பரிய தொழிற்சாலைகள் புதிய பயன்களை பெறுகின்றன. இவைகள் உற்பத்திப்பொருள்களின் தரத்தை மேம்படுத்தவும் உற்பத்தியை அதிகரிக்கவும் பயன் படுகின்றன. 1970ம் ஆண்டுக்கு முன்பாக உயிரித் தொழில்நுட்பம் பெரும்பாலும் உணவு தயாரித்தல் மற்றும் வேளாண்மை துறைகளில் மட்டுமே பயன்பட்டது. 1970க்கு பின்பு மேற்கத்திய அறிவியல் சார் நிறுவனத்தால் உயிரித் தொழில்நுட்பம் பெரிதும் பயன்படுத்தப் பட்டது. உயிரித் தொழில்நுட்பத்தில் மரபிழைச் சீரமைப்பு நுட்பம், திசு வளர்த்தல் மற்றும் கிடைமட்டமான மரபணு இடமாற்றம் ஆகிய உத்திகள் அடங்கும். உயிரித் தொழில்நுட்பமானது மரபியல், மூலக்கூறு உயிரியல், உயிர் வேதியியல், கருவியல் மற்றும் உயிரணு உயிரியல் ஆகிய துறைகளை ஒருங்கிணைத்தது. மேலும் இவைகள் வேதிப் பொறியியல் மற்றும் தகவல் தொழில் நுட்பத்துறைகளுடன்ம் இணைந்திருக்கும்.\n\nSection::::வரையறை.\nஉயிரித்தொழில்நுட்பத்துக்குப் பலவிதமான வரைவிலக்கணங்கள் கூறப்படுகின்றன. உயிரியல் பன்மயமத்தின் மீதான ஐக்கிய நாட்டு கருத்தரங்கு (UN Convention on Biological Diversity) உருவாக்கியுள்ள வரைவிலக்கணப்படி,\n\nSection::::வரலாறு.\nகாணவும் : உயிரித் தொழில்நுட்பத்தின் வரலாறு பற்றிய தனிக் கட்டுரை\n\nகி.மு. 2,000 - எகிப்தியர்களும் சுமேரியர்களும் வெண்ணை செய்வதிலும் Brewing-லும் நிபுணத்துவம் அடைகிறார்கள்.\n\nகி. மு. 300 - \nகிரேக்கர்கள் ஒட்டுத் தாவரங்களை (grafting techniques for plant breeding) செய்யும் முறையை அறிகிறார்கள்.\n\nகி. பி. 100 - \nசீனர்கள், தூளாக்கப்பட்ட chrysanthemum-களிலிருந்து முதல் பூச்சிக்கொல்லியைக் கண்டுபிடிக்கின்றனர்.\n\nகி. பி. 1663 - \nராபர்ட் ஹூக்கின் திசுள் (Cell) கண்டுபிடிப்பு.\n\n1675 - \nஆன்டன் வான் லீவன்ஹூக்கின் பாக்டீரியா கண்டுபிடிப்பு.\n\n1830 - \nபுரதங்கள் கண்டுபிடிப்பு.\n\n1835 - \nஎல்லா உயிரினங்களும் திசுள்களால் ஆனவை என்ற Matthias Scheiden மற்றும் Theodor Schwann கோட்பாடு வெளியீடு; ஒரு திசுளிலிருந்து தான் இன்னொரு திசுள் உருவாக முடியும் என்று Viichow அறிவிக்கிறார்.\n\n1865 - \nஜான் கிரிகோர் மெண்டல், பரம்பரை விதிகள் (Law of heridity) ஐக் கண்டுபிடிக்கிறார்.\n\n1870-1890 - \nபல வகை கலப்பினத் தாவரங்கள் உருவாக்கம். விவசாயிகள், நைட்ரஜனேற்ற பாக்டீரியாக்களை பயன்படுத்த ஆரம்பிக்கிறார்கள்.\n\n1928 - \nசர் அலெக்ஸாண்டர் ஃளெமிங்கின் பென்சிலின் நுண்ணுயிர்கொல்லி (Antibiotic) கண்டுபிடிப்பு.\n\n1953 - \nஜேம்ஸ் வாட்சனும் ஃரான்சிஸ் க்ரிக்கும் முதன்முதலில் DNAவின் இரட்டை சுருளமைப்பு (Double helix) வடிவத்தை விவரிக்கிறார்கள்.\n\n1968 - \n20 அமினோ அமிலங்களை உருவாக்கும் மரபுக்குறியீடுகளைக் கண்டறிந்ததற்காக Marshall W. Nirenbergம் ஹர் கோபிந்த் குரானாவும் நோபல் பரிசு பெறுகிறார்கள்.\n\n1970 - \nமுதல் restriction enzyme-ஐ அமெரிக்க நுண்ணுயிரியலாளர் டேனியல் நேதன்ஸ் (Daniel Nathans) கண்டுபிடித்தார். Restriction enzyme-கள் மரபியல் பண்புகளைத் தரும் வேதிப்பொருட்களை (genetic material) பல துண்டுகளாக வெட்ட உதவுவதன் மூலம் ஆராய்ச்சிப் பணிகளுக்கு ஏதுவாக இருக்கிறது.\n\n1972 - \nDNA துண்டுகளை ஒட்ட உதவும் DNA லைகேஸ் ( DNA ligase ) முதன்முதலில் பயன்படுத்தப்படுகிறது.\n\n1973 - \nStanley Cohen-ம் Herbert Boyer-ம் சேர்ந்து recombinant DNA தொழில்நுட்பத்தை கண்டுபிடித்தனர். இந்நிகழ்வு நவீன உயிரித் தொழில்நுட்பத்திற்கு வித்திட்டதாக கருதப்படுகின்றது.\n\n1978 - \nRecombinant மனித இன்சுலின் (Insulin) முதன்முதலில் உருவாக்கப்படுகிறது.\n\n1980 - \nமுதல் செயற்கை recombinant DNA மூலக்கூறினை உருவாக்கியதற்காக Paul Berg, Walter Gilbert, Fredrick Sanger ஆகியோருக்கு வேதியியலுக்கான நோபல் பரிசு வழங்கப்பட்டது.\n\n1981 - \nமுதல் transgenic விலங்கு 'the golden carp', சீன விஞ்ஞானிகளால் படி எடுக்கப்படுகிறது (Cloned).\n\n1982 - \nகால்நடைகளுக்கான முதல் recombinant DNA தடுப்பு மருந்து உருவாக்கம்.\n\nKary Mullis,சிறிய DNA துண்டுகளை விரைவில் பெருக்கம் செய்ய உதவும் 'பாலிமரேஸ் சங்கிலித்தொடர் வினையை' ( polymerase chain reaction (PCR)) கண்டுபிடிக்கின்றனர்.\n\n1983 - உலகின் முதல் மரபணு மாற்றம் செய்யப்பட்ட தாவரம் நான்கு வெவ்வேறு ஆராய்ச்சிக்குழுக்களால் தனித்தனியே உருவாக்கப்பட்டது (மேரி-டெல் கில்டொன், வாஷிங்டன் பலகலைக்கழகம், செயின்ட் லூயிஸ், அமெரிக்கா; ஜெஃப் ஷெல், மார்க் வான் மொன்டகு, பெல்ஜியம்; ரொபெர்ட் ஃப்ரேலி, ஸ்டீஃபன் ரொஜர்ஸ், ரொபெர்ட் கொர்ஷ், மான்சான்டோ, செயின்ட் லூயிஸ், அமெரிக்கா; ஜான் கெம்ப், திமோதி கால், விஸ்கான்சின் பல்கலைகழகம், அமெரிக்கா)\n\n1990 - \nஉலகின் முதல் மனித மரபணுத்தொகைத் திட்டம் தொடங்குகிறது.\n\n1997 - \nடோலி - படியெடுக்கப்பட்ட முதல் பாலூட்டி - பிறப்பு.\n\n1998 - \nகிட்டத்தட்ட 30,000 ஜீன்களின் இருப்பிடத்தை வரையறுக்கும் முதல் 'மாதிரி மனித மரபு ரேகை' அறிவிப்பு. (First draft of Human Genome)\n\n2000 - \nஅமெரிக்க விஞ்ஞானிகள் Craig Venter மற்றும் Francis Collins முதல் முழுமையான மனித மரபு ரேகையை உலகுக்கு அறிவிக்கிறார்கள்.\n\n\nSection::::பயன்பாடு.\nகாணவும்: உயிரித் தொழில்நுட்பத்தின் பயன்பாடுகள் பற்றிய தனிக் கட்டுரை\n\nSection::::வேளாண்மை.\nமரபன் திருத்தப் பயிர்கள் (\"மதி பயிர்கள்\") அல்லதுor ( உயிரித் தொழில்நுட்பப் பயிர்கள்\") என்பவை மரபணுப் பொறியியலால் அப்பயிரின் மரபன் திருத்தப்பட்ட வேளாண் பயிர்களாகும். பெருபாலான பயிர்களில் அவற்றில் இயல்பாக இல்லாத புதிய பண்பை அறிமுகப்படுத்தப்படுகிறது.தௌணவுப் பயிர்களில் பூச்சி எதிர்ப்பு, நோய் எதிர்ப்பு, தகைவுள்ள சுற்றுச்சூழல் நிலைமை தாங்கல், வேதிப்பொருள் எதிர்ப்பு (எ. கா: களைகொல்லி எதிர்ப்பு,), அழிவுக் குறைப்பு, அல்லது பயிரின் ஊட்டவளச் செழுமை ஆகிய பண்புகளைச் சுட்டிக் கட்டலாம். எடுத்துகாட்டுகளாக, உணவல்லாத பயிர்களில் தாவர வழி மருந்துசார் முகமைப் பொருள்கள், உயிரி எரிபொருள்கள், தொழிலகப் பயன்பொருள்கள், உயிரியல் சீராக்கம் ஆகியவற்றைக் கூறலாம்.\n\nஉழவர் படிப்படியாக மதி பயிர்த் தொழில்நுட்பத்தை ஏற்றுவருகின்றனர். 1996 முதல் 2011 வரையிலான கால இடைவெளியில் 94 மடங்கு மொத்த மதி பயிர்களின் பயிரீட்டு நிலப்பரப்பு உயர்ந்தது அதாவது, முதல் 1,600,000 kmவரை (395 மில்லியன் ஏக்கர்கள்) ஆக உயர்ந்தது. 2010 ஆம் ஆண்டளவில்10% அளவு உலகப் பயிரீட்டு நிலங்கள் மதி பயிர்களால் பயிரிடப்பட்டுள்ளன. 2011 ஆம் ஆண்டளவில், 395 மில்லியன் ஏக்கர்களில்(160மில்லியன் எக்டேர்கள்) வணிகவியலாக 11 வேறுபட்ட மதி பயிர்கள் அமெரிக்கா, பிரேசில், அர்ஜென்டீனா, இந்தியா, கனடா, சீனா, பராகுவே, பாக்கித்தன், தென் ஆப்பிரிக்கா,ஔராகுவே, பொலிவியா, ஆத்திரேலியா, பிலிப்பைன்சு, மயன்மார், பர்க்கினா பாசோ, மெக்சிகோ, எசுப்பானியா போன்ற 29 நாடுகளில் 2011 ஆம்ஆண்டில் பயிரிடப்பட்டுள்ளன.\n\nமரபன் திருத்த உணவுகள் என்பன மரபணுப் பொறியியலால் அந்த உணவாக்க உயிரிகளின் மரபனில் சிறப்பு மாற்றங்கள் அறிமுகப்படுத்திய உணவுகள் ஆகும். இந்த நுட்பங்கள் பயிர்களில் புதிய பண்புகளை அறிமுகப்படுத்தி உணவின் மரபியல் கட்டமைப்பில், முன்பு தெரிந்தெடுப்பு பயிர்வளர்ப்பிலும் சடுதிமாற்ற பயிர்வளர்ப்பிலும் இயலாத, கூடுதல் கட்டுபாட்டை உருவாக்கின. மதி உணவுகளின் வணிக விற்பனை, கால்கீன் குழுமம் மெதுவாகப் பழுக்கும் தக்காளியைச் சந்தையில் விற்றபோது1994 இல் தொடங்கியது. இதுநாள்வரை மதி உணவுகள் ஆக்கம் முதன்மையாக உயர்தேவை உள்ள காசுப் பயிர்களிலேயே குவிந்து உள்ளது. இவற்றில் மதி சோயா அவரை, மதி மக்கச்சோளம், மதி கனோலா, மதி பருத்திகோட்டி எண்ணெய் ஆகியன அடங்கும். இவை நோயீனி எதிர்ப்பும் களைக்கொல்லி எதிர்ப்பும் நல்ல ஊட்டவளமும் உள்ளனவாக திருத்தப்பட்டவை ஆகும். மதி கால்நடைகள் செய்முறையில் உருவாக்கப்பட்டாலும், அவை 2013 நவம்பர் வரை சந்தைக்குக் கொண்டுவரப்படவில்லை.\n\nஅண்மையில் அறிவியலான பொதுக்கருத்தேற்பு நடப்பில் கிடைக்கும் மதி பயிர்வழி உணவு இயல்பு பயிர்வழி கிடைக்கும் உணவை விட கூடுதலான இடர் தருவதில்லை என ஏற்பட்டுள்ளது. ஆனால், ஒவ்வொரு மதி உணவும் அறிமுகப்படுத்தும் முன்பு ஒரு சோதனைவழி சோதிக்கப்படபவேண்டும். என்றாலும், மக்கள் மதி உணவு பாதுகாப்ப்பனது என அறிவியலாளர்களைப் போல ஏற்றுக்கொள்வதில்லை. மதி உணவுக்கான சட்ட, ஒழுங்குமுறை நிலைமை நாட்டுக்கு நாடு வேறுபடுகிறது. சில நாடுகள் தடை செய்துள்ள்ன; சில நாடுகள் குறைந்த அளவில் ஏற்பு தந்துள்ளன; பிற நாடுகள் பல்வேறு ஒழுங்குமுறைகளால் இசைவு பல்வேறு அளவுகளில் தந்துள்ளன.\n\n\nSection::::சுற்றுச்சூழல்.\nநுண்ணுயிர்கள் பின்வரும் பணிகளுக்கு இன்றியமையாதவையாக உள்ளன.\n\n\n\nSection::::தொழிற்துறை.\nதோல் பதனிடுதல், உணவு பதப்படுத்துதல் (பாலாடைக்கட்டி, மது, நொதித்தல்) புதிய சிறந்த பண்புகளைக் கொண்டுள்ள (ஆடை) நூலிழை தயாரிப்பு மற்றும் புதிய மருந்துகள் கண்டுபிடிப்பு முதலிய துறைகளில் உயிரித் தொழில்நட்பம் முக்கிய பங்கு வகிக்கிறது.\n\nSection::::மரபுப் பொறியியல் தொழில்நுட்ப ஒழுங்குமுறை.\nமரபுப் பொறியியல் தொழில்நுட்ப ஒழுங்குமுறை இத்தொழில்நுட்பப் பயன்பாட்டால் உருவாகும் இடர்களை மதிப்பிட்டு மேலாளும் அணுகுமுறைகளிலும் மர்புத் திருத்த உயிரிகளையுல் பயிர்களையும் மீன்களையும் உருவாக்கி வெளியிடுவதிலும் அக்கறை கொள்கிறது. ஒவ்வொருநாட்டு அரசும் இதில் பலவகைகளில் வேறுபடுகிறது. அமெரிக்காவுக்கு ஐரோப்பாவுக்கும் இடையில் இவ்வொழுங்குமுறையில் கணிசமான வேறுபாடுகள் நிலவுகின்றன. மரபுத் திருத்தப் பொருள்களின் கருதும் பயனுக்கு ஏற்ப இவ்வொழுங்குமுறை ஒரே நாட்டிலும் கூட வேறுபடுகிறது. எடுத்துகாட்டாக உணவுக்காகப் பயன்படாத பயிர் உரிய உணவுப் பாதுகாப்பு ஒழுங்குமுறை ஆணையத்தால் ஆய்வுக்கு எடுத்துக்கொள்ளப்படுவதில்லை. ஐரோப்பிய ஒன்றியம் உள்நாட்டுக்கு ஒருபோக்கையும் ஏற்றுமதிக்கு ஒருபோக்கையும் கடைபிடிக்கிறது. உள்நாட்டுப் பயன்பாட்டுக்குச் சில மரபுத் திருத்த உயிரிகளையே ஏற்கும் அதேவேளையில், ஏற்றுமதிக்குப் பல மரபுத் திருத்த உயிரிகளுக்கு ஒப்புதல் தந்துள்ளது. மரபுத் திருத்தப் பயிர்களைப் பயிரிடல் , அவை மரபுத் திருத்தாத பயிர்களுடன் ஒருங்கே நிலவுதல் குறித்த புதிய விவாதங்களைக் கிளப்பியுள்ளது. ஒருங்கு நிலவிடல் ஒழுங்குமுறைகளின்படி, மரபுத் திருத்தப் பயிர்களுக்கான ஊக்க நல்கைகள் வேறுபடுகின்றன.\n\nSection::::கற்றல்.\nஅமெரிக்கப் பேராயத்துக்குப் பிறகு 1988 இல், தேசியப் பொது மருத்துவ அறிவியல் நிறுவனமும் தேசிய நலவாழ்வு நிறுவனங்களும் ஒரு நிதியளிப்பு முறையை உயிரித்தொழில்நுட்பப் பயிற்சி தருவதற்காக நிறுவின. இந்த நிதிக்காக நாடளாவிய பல்கலைக்கழகங்கள் தம் நிறுவன்ங்களில் உயிரித்தொழில்நுட்பத் திட்டங்களைச் செயல்படுத்த போட்டியிடுகின்றன. ஒவ்வொரு தகுதியான விண்ணப்பமும் ஐந்தாண்டுகளுக்கு நிதியளிக்கப்படுகின்றன. இந்நிதிக்கான புதிப்பிப்பும் போட்டிவழியே தான் நிகழ்த்தப்படுகிறது. பட்டப்படிப்பு மாணவர்கள் உயிரித்தொழில்நுட்பத் திட்டப் பயிற்சிக்காகப் பொட்டியிடுகின்றனர்; ஏற்கப்பட்டால், அவர்களின் முனைவர் பட்ட ஆய்வின்போது இரண்டு அல்லது மூன்று ஆண்டுகளுக்கு நல்கையும் பயிற்சியும் நலக்காப்பீட்டு உதவியும் தரப்படுகின்றன. இந்தவகைப் பயிற்சியை பத்தொன்பது நிறுவனங்கள் நல்குகின்றன. இளவல் பட்ட மட்டத்திலும் சமுதாயக் கல்லூரிகளிலும் கூட உயிரித்தொழில்நுட்பப் பயிற்சிகள் அளிக்கப்படுகின்றன.\n\n\n"}
{"id": "90850", "url": "https://ta.wikipedia.org/wiki?curid=90850", "title": "உடுவில் மீனாட்சி சுந்தரேசுவரர் திருக்கோவில்", "text": "உடுவில் மீனாட்சி சுந்தரேசுவரர் திருக்கோவில்\n\nமீனாட்சி சுந்தரேசுவரர் ஆலயம் இலங்கையின் வடக்கே யாழ்ப்பாணத்தின் வலிகாமம் பகுதியில் உள்ள உடுவில் கிராமத்தில் அமைந்துள்ளது . இது பொதுவாக உடுவில் அம்மன் கோயில் எனவும் அறியப்படுகிறது.\nSection::::வரலாறு.\nஏறக்குறைய தொள்ளாயிரம் ஆண்டுகளுக்கு முன் உடுவில் கிராமத்தில் கட்டுவயல் அல்லது வேம்படிவயல் என் அழைக்கப்பட்ட வயற்பரப்பிலே அல்லிக்கிழங்கு அகழ்ந்தெடுப்பதற்காக வயல் உழும்பொழுது கலப்பை ஒரு பெரிய கல்லிலே பட்டபோது அதிலிருந்து உதிரம் பெருகியதால் உழவு செய்தவர் மயக்கமடைந்தார். அப்போது \"நான் கண்ணகை அம்மன். என்னை எடுத்து வழிபாடு செய்\" என ஓர் அசரீரி ஒலித்தது. அப்போது அவர் மயக்கம் தெளிந்து அச்சிலையை எடுக்க அது பெரிய முண்டாகிருதியாகக் காணப்பட்டதால் அந்த இடத்திலேயே அதை வைத்து சிறு கோயில் கட்டி வழிபாடு செய்து வந்தனர். கண்ணகை அம்மன் வந்து தங்கிய இடங்களைக் குறிப்பிடும் பாடலில் அங்கணாக் கடவை முதல் உடுவில் உட்பட பல ஊர்கள் உள்ளமை இவ்வாலயத்தின் பழமையைப் புலப்படுத்துவதாக அமைகின்றது.\n\nசுமார் முன்னூறு ஆண்டுகளுக்கு முன் இந்தியாவின் கும்பகோணத்திலிருந்து வந்த இராமர் என்ற அந்தணரால் இத்தலத்தில் மீனாட்சி அம்மன் பிரதிட்டை செய்யப்பட்டது. இவரது வழித்தோன்றல்களால் பராமரிக்கப் பட்டுவரும் இக்கோயிலில் ஏறக்குறைய நூற்றைம்பது ஆண்டுகளுக்கு முன்னர் சோமசுந்தரப் பெருமானுக்குக் கோயில் அமைக்கப்பட்டது. தொடர்ந்து பரிவார மூர்த்திகள், திருமஞ்சனக்கிணறு, மடைப்பள்ளி உட்பட ஏனைய திருப்பணிகள் செய்யப்பட்டன.\n\nSection::::திருவிழா.\nஇக்கோயிலில் ஆண்டுக்கு ஒருமுறை சித்திரா பௌர்ணமியைத் தீர்த்தமாகக் கொண்டு 11 நாட்கள் திருவிழா நடைபெறும். பத்தாம், பதினோராம் நாட்களில் முறையே தேர், தீர்த்தத் திருவிழாக்கள் நடைபெறுகின்றன.\n"}
{"id": "90857", "url": "https://ta.wikipedia.org/wiki?curid=90857", "title": "மானிப்பாய் இந்துக் கல்லூரி", "text": "மானிப்பாய் இந்துக் கல்லூரி\n\nமானிப்பாய் இந்துக் கல்லூரி (\"Manipay Hindu College\") இலங்கையின் வட மாகாணத்தில் யாழ்ப்பாண மாவட்டத்தில் மானிப்பாய் என்ற இடத்தில் அமைந்துள்ள ஒரு உயர் பாடசாலை ஆகும்.\n\nSection::::வரலாறு.\n1909 ஆம் ஆண்டில் அமெரிக்க மிஷனைச் சேர்ந்த மைலோன் பிலிப்ஸ் என்பவரின் கருத்தின் மீது ஏற்பட்ட ஈடுபாட்டால் மானிப்பாயைச் சேர்ந்த செல்வந்தர் வேலாயுதம் சங்கரப்பிள்ளை என்பவரால் 1910, சூலை 4 ஆம் நாள் மானிப்பாய் இந்துக் கல்லூரிக்கு அடிக்கல் நாட்டி முதல் கட்டிடமாக சங்கரப்பிள்ளை கட்டிடம் அமைக்கப்பட்டது. இதற்காக அவர் இடத்தையும் பணத்தையும் கொடுத்தார்.\n\nபின்பு 1923 ம் ஆண்டு வாகீசர் பிராத்தனை மண்டபம் கட்டி முடிக்கப்பட்டது. 1954 சூன் 2 இல் பேராசிரியர் சின்னத்தம்பி அவர்களால் பெரிய நூலகம் அன்பளிப்புச் செய்யப்பட்டது. பின் 1955 இல் செல்லமுத்து கட்டிடமும், வீரசிங்கம் கட்டிடமும் அமைக்கப்பட்டன. 1965 இல் முத்துவேற்பிள்ளை கட்டிடமும் இரசாயன, பௌதீக ஆய்வுகூடங்களும் அமைக்கப்பட்டன. அடுத்து 1970ல் பேராயிரவர் கட்டிடமும் 1973 ல் பெற்றோர் ஆசிரியர் சங்கக் கட்டிடமும் அமைக்கப்பட்டன. பின்பு 1980 ல் வீரசிங்கம் நிர்வாகக் கட்டிடமும் 1982 ல் மஸ்கன் சுப்பிரமணியம் ஞாபகார்த்த கட்டிடமும் 1983ல் 3 மாடி கட்டிடமான சாரி மண்டபமும் அமைக்கப்பட்டன.\n\n\n\n"}
{"id": "90862", "url": "https://ta.wikipedia.org/wiki?curid=90862", "title": "சத்யா", "text": "சத்யா\n\nசத்யா என்பது கீழ்காண்பவைகளில் ஏதேனும் ஒன்றைக் குறிக்கலாம்:\n\n"}
{"id": "90868", "url": "https://ta.wikipedia.org/wiki?curid=90868", "title": "பெருமாள் முருகன்", "text": "பெருமாள் முருகன்\n\nபெருமாள் முருகன் (பி. 1966) ஒரு தமிழ் எழுத்தாளர் ஆவார். இவர் நாமக்கல் மாவட்டம் திருச்செங்கோடு வட்டம் கூட்டப்பள்ளியில் பிறந்தவர். தமிழ் வட்டார நாவலின் முன்னோடியாகிய எழுத்தாளர் ஆர். சண்முகசுந்தரம் குறித்து ஆய்வு செய்து தமிழ் இலக்கியத்தில் முனைவர் பட்டம் பெற்றவர். அரசு கலைக் கல்லூரி ஒன்றில் தமிழ்ப் பேராசிரியராகப் பணியாற்றுகின்றார். இவர் பெற்றோர் பெருமாள், பெருமாயி. தன் தந்தையின் பெயரைத் தன் பெயரோடு இணைத்துப் ”பெருமாள்முருகன்” என்னும் பெயரில் கவிதை, சிறுகதை, நாவல், கட்டுரை ஆகியவற்றை எழுதி வருகிறார். இளமுருகு என்னும் பெயரில் கவிதைகள் எழுதியுள்ளார். காலச்சுவடு இதழின் ஆசிரியர் குழுவில் ஒருவர். மனஓசை, குதிரைவீரன் பயணம் ஆகிய இதழ்களின் ஆசிரியர் குழுவில் பணியாற்றி உள்ளார். கல்வி பற்றிய பல கட்டுரைகளை எழுதியுள்ளார். இவரது ஏழு நாவல்கள் ஆங்கிலத்தில் மொழிபெயர்க்கப்பட்டுள்ளன. நிழல்முற்றம் நாவல் போலிஷ் மொழியிலும் மாதொருபாகன் நாவல் ஜெர்மன் மொழியிலும் வெளியாகியுள்ளன. அகராதியியல், பதிப்பியல் ஆகிய துறைகளில் ஆர்வமுடையவர். அத்துறைகளில் நூல்கள், கட்டுரைகள் எழுதியுள்ளார்.\n\n\n\n\n\n\n\n\n\n\nSection::::சர்ச்சை.\nஇவர் 2010இல் எழுதி பதிப்பித்த மாதொருபாகன் நாவல் பன்னாட்டு நிறுவனமான போர்ட் பௌண்டேஷனுக்குத் தொடர்புள்ள நிறுவனமான இந்தியா பௌண்டேஷன் ஃபார் ஆர்ட்ஸிடம் நிதி பெற்று,\nவரலாற்றாதாரமற்ற நிகழ்வுகளை வரலாற்று நாவல் என்றெழுதி, திருச்செங்கோடு மக்களின் உணர்வுகளைப் புண்படுத்திவிட்டதாகப் பல்வேறு வரலாற்றறிஞர்களும் அமைப்புகள் அந்நாவலுக்கு 2015இல் எதிர்ப்பு தெரிவித்தனர். அதைத்தொடர்ந்து இனி எந்த நாவலையும் கட்டுரையும் சிறுகதைகளையும் கவிதைகளையும் எழுதுவதில்லை எனவும், இனி மாதொருபாகன் மற்றும் அவர் எழுதிய எந்த நாவலையும் வெளியிடவேண்டாம் என்றும், விற்காமல் உள்ள நாவல்களைப் பதிப்பகத்தார் தன்னிடம் கொடுத்தால் உரிய தொகையைக் கொடுத்துவிடுவதாகவும், பெருமாள்முருகன் என்பவன் இறந்துவிட்டதாகவும், தமிழ் ஆசிரியரான பெ. முருகன் மட்டும் இருப்பதாகவும் திருச்செங்கோடு வட்டாட்சியரிடம் பொது மன்னிப்புக் கடிதம் எழுதித்தந்து, முகநூலில் தெரிவித்தார்.\nஒரு சாதியைச் சார்ந்த குழந்தை இல்லாத தம்பதிகளான காளி, பொன்னா பற்றியது இக்கதை. குழந்தை இல்லாததால் திருச்செங்கோட்டு தேர்த் திருவிழாவில் அடுத்த ஆணுடன் உறவு கொண்டு பொன்னா குழந்தை பெற முயல்வது போல் கதை எழுதப்பட்டுள்ளது.\n\nSection::::ஆதரவு.\nஎழுத்தாளர் இரா. பெருமாள்முருகனை 2015 சனவரி 12 ஆம் தேதி பேச்சுவார்த்தைக்கு என்று அழைத்து “மாதொரு பாகன்’’ நூலின் பிற்கால பிரதிகளைதிரும்பப் பெற்றுக்கொள்ள வேண்டும் என்றும் எதிர்காலத்தில் புதிய பதிப்பு வந்தாலும் திருச்செங்கோடு குறித்த விவரங்கள் இருக்கக்கூடாது என்றும் ஒப்பந்தம் போடப்பட்டது. இது அரசியல்சாசனம் வழங்கியுள்ள அடிப்படை உரிமைக்கு எதிரானது. ஒப்பந்தம் என்றாலும் உடன்பாடு என்றாலும் அது செல்லாது என்று சென்னை உயர்நீதிமன்றத்தில் தமிழ்நாடு முற்போக்குஎழுத்தாளர்-கலைஞர்கள் சங்கம் வழக்குத் தொடர்ந்தது..\n\n"}
{"id": "90871", "url": "https://ta.wikipedia.org/wiki?curid=90871", "title": "பஜ்ரங் லால் தாக்கார்", "text": "பஜ்ரங் லால் தாக்கார்\n\nபசுரங் லால் தாக்கர் (\"Bajranglal Takhar\", பிறப்பு: 5 சனவரி 1981, சிக்கார் மாவட்டம், ராஜஸ்தான்), துடுப்புப் படகோட்ட விளையாட்டு வீரர். இந்திய இராணுவத்தில் பணிபுரிபவர். சீனாவின் குவாங்சோவில் நடைபெறும் 2010 ஆசிய விளையாட்டுப் போட்டிகளில் தனியாள் துடுப்புப்படகு வலிக்கும் (individual sculls) விளையாட்டில் தங்கப் பதக்கம் வென்று சாதனை புரிந்துள்ளார். 2006 தோகா ஆசிய விளையாட்டுப் போட்டிகளிலும் இதே பிரிவில் வெள்ளிப் பதக்கம் வென்றுள்ளார்.\n"}
{"id": "90876", "url": "https://ta.wikipedia.org/wiki?curid=90876", "title": "ராஜஸ்தான்", "text": "ராஜஸ்தான்\n\nஇராஜஸ்தான் (\"Rājasthān\", தேவநாகரி: राजस्थान,என்பது இந்தியாவின் மாநிலங்களுள் ஒன்று. ஜெய்ப்பூர் இம்மாநிலத்தின் தலைநகராக உள்ளது. இதுதவிர உதயப்பூர் மற்றும் ஜோத்பூர் ஆகியன முக்கிய நகரங்கள் ஆகும். இராஜஸ்தானி, மார்வாரி, பஞ்சாபி, உருது மற்றும் இந்தி ஆகியன இங்கு பெரும்பான்மையான மக்களால் பேசப்படும் மொழிகள் ஆகும்.\n\nஇம்மாநில தார் பாலைவனத்தில் உள்ள பொக்ரான் எனுமிடத்தில் முதன் முதலாக 1974 ஆம் ஆண்டு மே மாதம் 18-ஆம் நாளன்று சிரிக்கும் புத்தர் எனும் பெயரில் இந்தியா தன் முதல் அணுகுண்டு சோதனையை நிகழ்த்தியது. பின்னர் இரண்டாம் முறையாக அதே இடத்தில், 1998 ஆம் ஆண்டு மே மாதம் 11, 13 தேதிகளில் சக்தி நடவடிக்கை எனும் பெயரில் ஐந்து அணுகுண்டுகள் வெடித்து சோதனை செய்தது.\n\nSection::::புவியியல்.\nஇந்தியாவின் மேற்குப் பகுதியல் உள்ள இராஜஸ்தான், பாகித்தான் எல்லையை ஒட்டி உள்ளது. குஜராத், மத்தியப் பிரதேசம், உத்தரப் பிரதேசம், தில்லி, அரியானா, பஞ்சாப் ஆகிய மாநிலங்கள் இராஜஸ்தானுக்கு அண்மையில் உள்ளன. இராஜஸ்தானின் வடமேற்கு பகுதியில் தார் பாலைவனம் அமைந்துள்ளது.\n\nஉலகின் பழமையான மலைத்தொடர்களில் ஒன்றான ஆரவல்லி மலைத்தொடர் இம்மாநிலத்தின் தென்மேற்கில் இருந்து வடகிழக்காக செல்கிறது. அபு சிகரம் இம்மலை மீதே அமைந்துள்ளது.\n\nSection::::மாவட்டங்கள்.\nராஜத்தானில் மொத்தம் 33 மாவட்டங்கள் உள்ளன. இவை அனைத்தும் ஜெய்ப்பூர், ஜோத்பூர், அஜ்மீர், உதய்ப்பூர், பிகானேர், கோட்டா, பரத்பூர் எனும் ஏழு கோட்டங்களில் அடங்கும். அவைகள் பின்வருவன;\n\n\nSection::::முக்கிய நகரங்கள்.\nஜெய்ப்பூர், ஜெய்சல்மேர், அஜ்மீர், உதயப்பூர், கோட்டா, பரத்பூர் மற்றும் சோத்பூர் நகரங்களாகும்.\n\nSection::::மக்கள் தொகையியல்.\n2011 ஆம் ஆண்டு இந்திய மக்கள் தொகை கணக்கெடுப்பின் படி மாநிலத்தின் மொத்த மக்கள் தொகை 68,548,437 ஆக உள்ளது. கிராமப்புறங்களில் 75.13% மக்களும், நகர்புறங்களில் 24.87% மக்களும் வாழ்கின்றனர். கடந்த பத்தாண்டுகளில் (2001-2011) மக்கள் தொகை வளர்ச்சி விகிதம் 21.31% ஆக உயர்ந்துள்ளது. மக்கள் தொகையில் 35,550,997 ஆண்களும் மற்றும் 32,997,440 பெண்களும் உள்ளனர். பாலின விகிதம் ஆயிரம் ஆண்களுக்கு பெண்கள் 928 வீதம் உள்ளனர். மக்கள் தொகை அடர்த்தி ஒரு சதுர கிலோ மீட்டரில் 519 பேர் வீதம் வாழ்கின்றனர். இம்மாநிலத்தின் சராசரி படிப்பறிவு 66.11 % ஆகவும், ஆண்களின் படிப்பறிவு 79.19 % ஆகவும், பெண்களின் படிப்பறிவு 52.12 % ஆகவும் உள்ளது. ஆறு வயதிற்குட்பட்ட குழந்தைகளின் எண்ணிக்கை 10,649,504 ஆக உள்ளது. பில் பழங்குடி மக்கள் தொகை 28,05,948 ஆக உள்ளது. \nSection::::சமயம்.\nஇம்மாநிலத்தில் இந்து சமயத்தவரின் மக்கள் தொகை \n60,657,103 (88.49 %) ஆகவும், இசுலாமிய சமய மக்கள் தொகை 6,215,37 (9.07%) ஆகவும், கிறித்தவ சமயத்தினரின் மக்கள் தொகை 96,430 (0.14%) ஆகவும், சீக்கிய சமய மக்கள் தொகை 872,930 (1.27%) ஆகவும், சமண சமய மக்கள் தொகை 622,023 (0.91%) ஆகவும், பௌத்த சமய மக்கள் தொகை \n12,185 (0.02 %) ஆகவும், பிற சமயத்து மக்கள் தொகை 4,676 (0.01 %) ஆகவும் மற்றும் சமயம் குறிப்பிடாதவர்கள் மக்கள் தொகை 67,713 (0.10%) ஆகவும் உள்ளது.\n\nSection::::மொழிகள்.\nஇம்மாநிலத்தின் ஆட்சி மொழியான இந்தி மொழியுடன், இராசஸ்தானி, மார்வாரி, குஜராத்தி, உருது, பஞ்சாபி மற்றும் ஆங்கில மொழியும் பேசப்படுகிறது.\n\n"}
{"id": "90880", "url": "https://ta.wikipedia.org/wiki?curid=90880", "title": "குடிசை", "text": "குடிசை\n\nகுடிசை என்பது சூழலில் கிடைப்பனவும், நீண்ட காலம் நிலைத்து இராதவையுமான பொருட்களால் அமைக்கப்படும் சிறிய இருப்பிடங்களைக் குறிக்கும். குடிசைகள் மனிதரின் இருப்பிடக் கட்டிடங்களின் மிகவும் பழைய வளர்ச்சிநிலை ஒன்றாக இருப்பினும், இன்றும் இவை உலகின் பல பாகங்களிலும் பரவலாகக் காணப்படுகின்றன. குறிப்பாக வளர்ந்துவரும் நாடுகள் பலவற்றில் பெரும் எண்ணிக்கையானோர் இன்னும் குடிசைகளிலேயே வாழ்ந்து வருகின்றனர்.\n\nSection::::பெயர்.\n\"குடிசை\" என்னும் சொல்லாட்சி சங்க இலக்கியங்களில் காணப்பட்டவிட்டாலும், ஒத்த வேர்ச் சொற்களில் இருந்து பிறந்த \"குடில்\" என்னும் சொல் புழக்கத்தில் இருந்துள்ளது. அக்காலத்தில், மக்கள் வாழ்ந்த குடிசைகளை ஒத்த இருப்பிடங்கள் பல்வேறு பெயர்களிட்டு அழைக்கப்பட்டன. இவை பல்வேறு வகையான குடிசைகளைக் குறித்தன எனலாம். குடில், குரம்பை, குறும்பு போன்றவை சங்க காலத்தில் குடிசை வகைகளைக் குறித்த சொற்களாகும். குடங்கர், குடிசல், குடிஞை, குடீரம், கைநிலை, சாளை, சிறகுகுடில், தொக்கடி, படலிடம், பண்ணை, புல்வீடு, மயடம், மாடம், குடிசில், என்னும் சொற்களும் குடிசையோடு ஒத்த பொருள் கொண்ட சொற்களாக, மதராசுப் பல்கலைக்கழகத் தமிழ் அகராதியில் காணக்கிடக்கின்றன. இவற்றுட் பெரும்பாலான சொற்கள் இன்று வழக்கிழந்துவிட்டன. ஆனால், குடிசை என்னும் சொல் ஒரு பொதுவான சொல்லாகத் தற்காலத்தில் புழக்கத்தில் இருந்து வருகிறது. \n\nSection::::வரலாறு.\nதொல்பழங்கால மனிதன் இயற்கையான குகைகளிலிருந்து வெளியேறித் தாங்களாகவே தமது வாழிடங்களை அமைக்க முற்பட்ட தொடக்க காலங்களில் இவ்வாழிடங்கள் விரைவில் அழியக்கூடிய பொருட்களால் ஆனவையாகவே இருந்திருக்கும். அக்கால மனிதர் இன்னும் வேட்டையாடுபவர்களாகவும், உணவுப் பொருள்களைச் சேகரித்து உண்பவர்களாகவுமே இருந்தனர். அவர்கள் இடத்துக்கிடம் அலைந்து திரிந்தனர். அதனால் முறையான வாழிடங்களை அமைத்து இருந்திருக்கக்கூடிய சாத்தியங்கள் குறைவு. வேளாண்மை செய்யக் கற்றுக்கொண்ட பின்னர் மனிதர் ஓரிடத்தில் தொடர்ந்து வாழத் தலைப்பட்டபோது, தங்களுக்கான வாழிடங்களையும் அமைத்துக்கொள்ள வேண்டி ஏற்பட்டது. இத்தொடக்ககால வாழிடங்கள் குடிசைகளே. முதலில் இவை ஏற்கனவே அறிமுகமானவையும் விரைவில் அழியக்கூடியனவுமான பொருட்களினால் ஆனவையாக இருந்தன. இதனால் இவற்றின் எச்சங்கள் எதுவும் தொல்லியல் சான்றுகளாகக் கிடைக்கவில்லை. \nஅண்மைக் கிழக்குப் பகுதிகளில் நத்தூபியப் பண்பாட்டு மக்கள் உலர் கற்கட்டுமான முறையில் அமைக்கப்பட்டவையும் ஒரு பகுதி நிலத்துக்குக் கீழ் அமைந்தவையுமான குழி வீடுகள் எனப்படும் குடிசைகளைக் கட்டி வாழ்ந்ததற்கான தொல்லியல் தடயங்கள் கிடைத்துள்ளன. வட்டவடிவம் கொண்ட இவை கிமு 9000 க்கு முற்பட்டவை. இப்பகுதியில் கிமு 9000 க்கும் கிமு 7000 க்கும் இடைப்பட்ட காலத்தில் குழைத்த குழைமண் கற்களைக் கொண்டு குடிசைகள் அமைக்கப்பட்டன. இக்காலத்திலேயே குடிசைகள் செவ்வகத் தள அமைப்பைக் கொண்டவையாகவும் மாற்றம் பெற்றன. இப்பகுதியில் காணப்படும் குடிசைகள் தொடர்பான தொல்லியல் எச்சங்களே தற்போது அறியப்பட்டவற்றுள் மிகப் பழையன. எனினும், இது போன்ற குடிசை அமைப்புக்களும் படிவளர்ச்சியும் உலகின் பல்வேறு பகுதிகளிலும் பல்வேறு கால கட்டங்களில் இடம்பெற்றமைக்கான சான்றுகள் உள்ளன. \nதமிழ்நாட்டிலும் வரலாற்றுக் காலத்துக்கு முந்திய வாழ்விடத் தடயங்கள் கிடைத்துள்ளன. புதிய கற்காலத்தில் மக்கள் வட்ட வடிவம், முட்டை வடிவம் அல்லது நீள்வட்ட வடிவம் கொண்ட குடிசைகளை அமைத்து வாழ்ந்ததற்கான சான்றுகள் கண்டுபிடிக்கப்பட்டுள்ளன. தொல்லியல் சான்றுகளின்படி சங்ககாலத்துக்கு முந்திய தமிழ் நாட்டில், மரம் மற்றும் இலை தளைகளைக் கொண்டு அமைக்கப்பட்ட குடிசைகளும், குழி தோண்டிக் கற்கள் அடுக்கிக் கட்டிய குடிசைகளும் இருந்ததாகத் தெரிகிறது. இக் குடிசைகளின் கூரைகள் பற்றியோ அல்லது அவற்றைத் தாங்கிய அமைப்பு முறை பற்றியோ அறிந்து கொள்வதற்கான போதிய தொல்லியல் தகவல்கள் கிடைக்காவிட்டாலும். வட்டமான தளவடிவத்துக்கு நடுவில் ஒற்றைத் தூண் நட்ட குழிகள் இருப்பதால் கூரை அதன் நடுவில் முதன்மையாகத் தாங்கப்பட்டமை தெரிகிறது இதனால் கூரை கூம்பு வடிவம் கொண்டதாக இருந்திருக்கும் என ஊகிக்க முடியும்.\n\nSection::::அமைப்பு.\nதற்காலக் குடிசைகள் பொதுவாகச் சிறிய அளவின. பெரும்பாலும் ஒன்று அல்லது இரண்டு அறைகளைக் கொண்டன. குடிசைகள், தூண்கள் அல்லது சுவர்கள் மீது தாங்கப்பட்ட கூரைகளைக் கொண்டவை. இவை பெரும்பாலும் செவ்வக அல்லது வட்டமான தள வடிவங்களை உடையவை. குடிசைகளைக் கட்டுவதற்கான பொருட்கள் அவை அமையும் சுற்றாடலிருந்தே பெரும்பாலும் பெறப்படுகின்றன. குடிசைகள் மிகப்பல வேறுபட்ட வடிவங்கள் உடையவையாகக் காணப்படுகின்றன. தட்பவெப்பநிலை, கட்டிடப்பொருட்கள், பயன்படுத்தும் தொழில்நுட்பம், புவியியல் அம்சங்கள், பாதுகாப்புத் தேவைகள், பொருளாதார நிலை, பண்பாடு என்பன குடிசைகளுக்கு வடிவம் கொடுப்பதில் பங்காற்றுகின்றன. இவற்றுள் பண்பாடே தலையாய இடம் வகிக்கின்றது என்று \"அமாசு ராப்பபோர்ட்\" (Amos Rapoport) என்பவர் தனது ஆய்வுகள் மூலம் எடுத்துக் காட்டுகிறார்.\n\n"}
{"id": "90893", "url": "https://ta.wikipedia.org/wiki?curid=90893", "title": "மருந்துப்போலி", "text": "மருந்துப்போலி\n\nமருந்துப்போலி அல்லது 'மருந்துக்குப் போலி' அல்லது 'ஆறுதல் மருந்து' (\"Placebo\") அல்லது 'வெற்று மருந்து' என்பது இதன் வேறு பெயர்களாகும், உண்மையான மருந்துகளால் அல்லது மருத்துவ நடைமுறைகளால் கிடைக்கக்கூடிய பலன்களை வழங்கக்கூடிய போலியான மருந்துகள் அல்லது மருத்துவ நடவடிக்கைகள் ஆகும். மருத்துவம் தொடர்பிலான ஆய்வுகளில் இது ஒரு கட்டுப்படுத்தப்பட்ட அளவிலான ஏமாற்றுவேலை அல்லது வஞ்சகத்திலேயே தங்கியுள்ளது எனலாம். பொதுவான மருந்துப்போலிகள் சடத்தன்மையான, விளைவுகள் எதையும் தரும் ஆற்றலற்ற மாத்திரைகள், போலி அறுவைச் சிகிச்சை, மற்றும் பொய்யான தகவல்களின் அடிப்படையிலான சில நடைமுறைகள் ஆகும். எனவே இதனை ஒரு போலி அல்லது தூண்டப்பட்ட மருத்துவக் குறுக்கீடு எனலாம்.\n\nSection::::மருந்துப்போலியின் பயன்பாடு.\nஒரு பொதுவான மருந்துப்போலியானது, ஒரு சடத்தன்மையான மாத்திரையை நோயாளிக்குக் கொடுத்து, அதனைப்பற்றிய உண்மையைக் கூறாது, அந்த மாத்திரையை உட்கொள்வதால், அவரது நோய் குணமாகும் எனக் கூறுதலாகும். இவை எவ்வித மருத்துவப் பண்பும் இல்லாத ஒரு பொருளாகவோ அல்லது குறிப்பிட்ட நோய்க்கான மருந்தாகவோ இருக்காமல் போனாலும், இதைத் தரும் போது நோயாளிகள் ஏதோ ஒரு வகையில் மனநிறைவுற்று அவரிடம் உளவியல் மாற்றம் ஏற்பட்டு அது அவரின் உடலிலும் மாற்றங்களை உண்டு செய்வது அறியப்பட்டுள்ளது. அந்த நோயாளியும் அதனை ஏற்றுக் கொள்ளக் கூடியவாராக இருந்து, அதனை நோய் தீர்க்கும் இயல்புடைய மாத்திரைதான் என முற்றாக நம்பும்போது, அவரது உடல்நிலையில் முன்னேற்றமேற்படுவதாக உணருவார். இதனை 'மருத்துப்போலித் தாக்கம்' என்பர்.\n\nSection::::மருந்துப்போலி தொடர்பான நெறிமுறைகள்.\nஇது தொடர்பாக பல்வேறு மாறுபட்ட கருத்துக்கள் நிலவி வருகின்றபோதிலும், மருத்துவத்தில் இதன் பயன்பாடும், மருத்துவ ஆய்வுகளும் தொடர்ந்து பரவலாக நடைபெற்று வருகின்றன. அத்துடன் இது அன்றாட வாழ்க்கையில் காணக்கூடிய ஒரு பொதுவான நிகழ்வாகவும் இருக்கிறது. உண்மையில் எந்த ஒரு உண்மையான மருத்துவ நடவடிக்கையிலும்கூட இப்படியான நம்பிக்கை ஒரு பகுதியாக இருக்கின்றது. \nமருந்துப்போலித் தாக்கமானது உடல் சார்ந்த நலத்தில் மூளையின் பங்கையும், நோயாளியின் ஏற்கும் தன்மையையும் சுட்டி நிற்கிறது. இருப்பினும், இந்த முறையானது மருத்துவத்தில் சிகிச்சைக்காகப் பயன்படும்போது, மருத்துவர்கள் தாம் தொழிலை ஆரம்பிக்கையில் எடுக்கும் Hippocrates இன் உறுதிமொழியை மீறுவதாகவும், நோயாளி மருத்துவருக்கிடையிலான நேர்மைத் தன்மையை சீர் குலைப்பதாகவும் கருதப்படுகிறது. அறிவியல், தொழில்நுட்பத்துக்கான பிரித்தானியப் பாராளுமன்றக் குழு, மருந்துப்போலியைப் பற்றிய தனது அறிக்கையில், இதில் நோயாளி குறிப்பிட்டளவு ஏமாற்றப்படுவதாயும், முழுமையான மருந்துப்போலி சிகிச்சையானது தவறான மருத்துவ முறை என்றும் கூறியுள்ளது.\nSection::::மருந்துப்போலியின் வரலாறு.\nமருத்துவ முறைகளின் ஆரம்பம் தொட்டே, இந்த மருந்துப்போலி ஏதோ ஒரு வகையில் மருத்துவத்துடன் இணைந்தே இருக்கின்றது. 1955 இல் Henry K. Beecher என்பவர் எழுதிய The Powerful Placebo என்ற வெளியீட்டுக்குப் பின்னர், இந்த மருந்துப்போலி நடைமுறை மருத்துவத்தில் முக்கியமானதாகக் கருதப்பட்டது. ஆனால் 2001 இல் நடத்தப்பட்ட ஒரு மருத்துவ சோதனை ஆய்வின் மதிப்பீடானது, மேற்கூறப்பட்ட கருத்தை கேள்விக்குள்ளாக்கியது. அந்த ஆய்வறிக்கையானது, மருந்துப்போலி நடவடிக்கைகளால், வலி போக்கப்படுவதும் அது தொடர்பான சில பலன்களும் தவிர, சிகிச்சையின் விளைவுகளை நிறுவுவதற்கு எந்த ஆதாரமுமில்லை எனக் கூறியது. அந்தக் கட்டுரைக்கு பலத்த எதிர்ப்புகள் வந்த போதிலும், அந்தக் கட்டுரையை எழுதியவர்கள் மீண்டும் தங்களது வாதத்தை உறுதிப்படுத்தி ஒரு அறிக்கையை 2010 இல் வெளியிட்டார்கள். அனேகமான மருத்துவப் போலி தொடர்பான ஆய்வுகள் ஆய்வின் தொடக்கம் முதல், முடிவு வரையிலான வேறுபாடுகளை மட்டும் கணக்கிலெடுத்த வேளையில், அந்தக் கட்டுரை ஆசிரியர்கள், நோய்த்தாக்கத்தின் இயற்கையான நோய் அதிகரிப்பையும், மருத்துவப்போலி தாக்கத்தையும் வேறுபடுத்தியறிய, மருத்துவப்போலி சிகிச்சைக்குட்பட்ட ஒரு பிரிவினரையும், சிகிச்சைக்குட்படுத்தாத ஒரு பிரிவினரையும் தங்கள் ஆய்வில் உள்ளடக்கியிருந்தனர்.\nSection::::மருந்து உற்பத்தியில் முக்கியத்துவம்.\nபுதியதொரு மருந்தைச் சந்தையில் அறிமுகப்படுத்தும் முன் அம் மருந்தை வெற்று மருந்தோடு பலமுறை ஒப்பிட்டுப் பார்ப்பர். வெற்று மருந்தைப் போல் இக்குறிப்பிட்ட மருந்து உளவியல் விளைவுகளால் உடலியங்கியல் விளைவுகளை உண்டு செய்கின்றதா அல்லது உண்மையிலேயே உடலியங்கியல் விளைவுகளைத் தான் உண்டு செய்கின்றதா என ஆய்வு செய்து அறிவார்கள். ஓப்பிய எதிர் மருந்துகள் கொடுப்பதன் மூலம் வெற்று மருந்து உளவியல் விளைவுகளால் உண்டாக்கும் உடலியங்கியல் விளைவுகளைத் தடுக்கலாம்.\n\nSection::::தொழில் நுட்ப உதவிகள்.\nஇந்தியாவில் மருந்துப்போலியை கண்டரிய பார்மாசெக்யூர் நிறுவனம் இணையதளத்தில் இலவச சேவையை தந்துள்ளது. மருந்து அட்டையில் குறிப்பிட்டுள்ள ஒன்பது இலக்கு எண்ணை, அதன் இணையதளத்தில் தேடினால் போலியானதா என்பது பற்றிய தகவல் கிடைக்கும். இச்சேவையை கைபேசியின் குறுஞ்செய்தி மூலமாக 9901099010 என்ற எண்ணிற்கு மருந்து அட்டையின் ஒன்பது இலக்க எண்ணை அனுப்பி பெறலாம்.\n\n\nSection::::அடிக்குறிப்புகள்.\nplacebo\n"}
{"id": "90896", "url": "https://ta.wikipedia.org/wiki?curid=90896", "title": "இறையியல்", "text": "இறையியல்\n\nஇறையியல் (\"Theology\") என்னும் சொல் \"இறைவன் (கடவுள்) தொடர்பான ஆய்வு\" என்னும் பொருள்கொண்டது. அதைவிடவும் விரிவான பொருளில் \"சமய நம்பிக்கை, சமய ஒழுக்கம், ஆன்மீகம் சார்ந்த ஆய்வு\" எனவும் அதை விளக்கலாம்.\n\nSection::::இறையியல் எதற்காக உருவாக்கப்படுகிறது?\nஇறையியலை உருவாக்குவோர் இறையியலார் (theologians) எனப்படுவர். இவர்கள் சமயம் தொடர்பான பொருள்களைப் புரிந்துகொள்ள, விளக்கியுரைக்க, விமர்சனம் செய்ய மெய்யியல், வரலாறு, மக்களினவியல், ஆன்மீகவியல் போன்ற பல துறைகளின் உதவியோடு ஆய்வினை மேற்கொள்வர்.\n\nஇறையியல் கீழ்வரும் பல குறிக்கோள்களை அடையும் வண்ணம் ஆக்கப்படுகிறது:\n\n\nSection::::இறையியல் என்னும் சொல்லின் வரலாறு.\nதமிழில் இறையியல் என்னும் சொல் பெரும்பாலும் கிறித்தவப் பின்னணியில் உருவானது. பழைய வழக்குப்படி, இது \"தேவ சாஸ்திரம்\" அல்லது \"வேத சாஸ்திரம்\" என்றும் \"மறையியல்\" என்றும் அழைக்கப்பட்டது.\n\nஆங்கிலத்தில் theology என்னும் சொல் கிரேக்க மொழியில் theologia (θεολογία) என்னும் கூட்டுச்சொல்லிலிருந்து பிறந்தது. இலத்தீனிலும் theologia என்னும் சொல்லே பயன்படுத்தப்படுகிறது. θεολογία (theologia) என்னும் கிரேக்கச் சொல் θεός = theos (= கடவுள்), λόγος (logos) (= சொல், உரை, விளக்கம், இயல்) என்னும் இரு மூலச் சொற்களால் ஆனது. தொடக்க காலக் கிறித்தவ அறிஞரும் இடைக்காலக் கிறித்தவ அறிஞரும் இச்சொல்லுக்கு அளித்த பொருள் கிறித்தவ மரபில் ஊன்றியது. பின்னர் பிற சமயங்களும் தம் சமய மரபு ஆய்வைக் குறிக்க \"இறையியல்\" என்னும் சொல்லைப் பயன்படுத்தலாயின.\n\n\n\n\n\n\n\n\n\nSection::::கிறித்தவ இறையியல் - பிற சமய இறையியல்கள்.\n\"இறையியல்\" என்னும் சொல்லைக் கிறித்தவ சமய மரபுக்கு மட்டுமே பயன்படுத்துவதா அல்லது எந்த சமய மரபுக்கும் பயன்படுத்தலாமா என்பது பற்றி அறிஞரிடையே ஒத்த கருத்து இல்லை. ஒருசிலர் கருத்துப்படி, இறையியல் என்னும் சொல்லைக் கிறித்தவ சமய மரபுக்குரியதாகக் கொள்வதே சரி. வேறுசிலர் எந்த மதங்கள் \"கடவுள்\" பற்றிய நம்பிக்கையின் அடிப்படையில் கடவுளின் பண்புகளை மனிதர் அறிந்து அப்பண்புகள் குறித்து ஆய்வு நிகழ்த்த இயலும் என்று கருதுகின்றனவோ அவை மட்டுமே \"இறையியல்\" நிகழ்த்துகின்றன என்பர். கடவுள் குறித்துப் பேசாத சமய மரபுகளில் \"இறையியல்\" உள்ளது என்பது முரணாகும் என்பது இவர்கள் வாதம்.\n\n\n\n\n\n\n\n\n\n\n\n\n\n\n"}
{"id": "90897", "url": "https://ta.wikipedia.org/wiki?curid=90897", "title": "குறியிறையார்", "text": "குறியிறையார்\n\nகுறியிறையனார் சங்ககாலப் புலவர்களில் ஒருவர். ஓடி விளையாடும் சின்னஞ்சிறு புதல்வர்களை இப்புலவர் 'குறியிறைப் புதல்வர் என்று குறிப்பிடுகிறார். இவரது இயற்பெயர் தெரியாத நிலையில் புறநானூற்றைத் தொகுத்த ஆசிரியர் இவருக்குக் குறியிறையனார் என்று அவரது பாடலிலுள்ள தொடரைக்கொண்டு பெயர் சூட்டியுள்ளார்.\n\nSection::::குறுந்தொகை 394 தரும் செய்தி.\nதலைவன் குற்றமில்லாதவன் என்று பசப்பித் தோழி தலைவியின் துன்பத்தைப் போக்க முயல்கிறாள். தலைவி ஒப்புக்கொள்ளவில்லை. அவன் தனக்குப் பகையாயின பாங்கை இயற்பழித்துக் கூறுகிறாள்.\n\nSection::::குறியிறை.\nசின்னஞ்சிறு ஆண் குழந்தைகள் எழுந்து நடக்கும் பருவத்தில் ஆடையின்றித் திரிவர். அக் குழந்தை தன் ஆண்குறியைத் தானே தொடாமல் இருப்பதற்காக அதன் அரைஞாண் கயிற்றில் சில தொங்கல்களைக் கோத்திருப்பர். குழந்தை அதனைப் பிடித்து இழுத்துக்கொள்ளும். தன் குறிகளைத் தொடாதிருக்க அரைஞாணில் தொங்கவிடப்பட்டிருக்கும் இந்தத் தொங்கலுக்குக் குறியிறை என்று பெயர்.\n\nSection::::உவமை.\nயானைக் குழவி சிறிதாக இருக்கும்போது சின்னஞ்சிறு பிள்ளைகளோடு சேர்ந்து விளையாடும். அதுவே பெரிதான பிறகு அவர்களும் பெரியவர்கள் ஆகி அவர்கள் விதைத்த தினையை மேயும் பகையாக மாறிவிடும். அதுபோலத் தலைவன் தலைவியோடு நகைத்துக்கொண்டு விளையாடிய காதல் விளையாட்டு பகையாக மாறிவிட்டதாம்.\n"}
{"id": "90898", "url": "https://ta.wikipedia.org/wiki?curid=90898", "title": "போர் விளைவு", "text": "போர் விளைவு\n\nபோர் விளைவு \"(Bohr effect)\" எனும் ஹீமோகுளோபினின் தனிப்பண்பை 1904 ஆம் ஆண்டு டச்சு நாட்டு உடலியங்கியல் அறிஞரான கிறிஸ்டியன் போர் (இயற்பியல் அறிஞர் நீல்ஸ் போரின் தந்தை) விவரித்தார். இவ்விளைவின் படி, குருதியில் புரோட்டான்களின் செறிவும் கரியமில வாயுவின் செறிவும் அதிகமாகும் போது ஹீமோகுளோபின் - ஆக்ஸிஜன் இடையிலான கவர்ச்சி குறைகிறது. ஆகவே ஆக்சிஜன் ஹீமோகுளோபினில் இருந்து பிரிந்து திசுக்களுக்குக் கிடைக்கிறது.\n"}
{"id": "90899", "url": "https://ta.wikipedia.org/wiki?curid=90899", "title": "பிரதமர் தேசிய நிவாரண நிதி", "text": "பிரதமர் தேசிய நிவாரண நிதி\n\n1948 ல், பாகிஸ்தானிலிருந்து இடம்பெயர்ந்த இந்தியர்களுக்கு உதவுவதற்காக அன்றைய பிரதமர் ஜவஹர்லால் நேருவின் வேண்டுகோளுக்கிணங்க பொதுமக்களின் பங்களிப்புடன் உருவாக்கப் பட்டது தான் \"பிரதமரின் தேசிய நிவாரண நிதி\". தற்போது இந்நிதி வெள்ளம், பூகம்பம், புயல் மற்றும் சூறாவளி போன்ற இயற்கை அழிவுகளினால் உயிரிழந்தவர்களின் குடும்பத்திற்கு அல்லது பாதிக்கப்பட்டவர்களுக்கு உடனடி நிவாரணத்திற்காக வழங்கப்படுகிறது. பெரும் கலவரங்கள் அல்லது பெரும் விபத்து போன்றவற்றினால் பாதிக்கப்பட்டவர்க்கும் இந்நிதி வழங்கப்படுகிறது. இதய அறுவைசிகிச்சை, நுரையீரல் மாற்று அறுவை சிகிச்சை, புற்று நோய் போன்ற மருத்துவ சிகிச்சைகளுக்கும் இந்நிதி பயன்படுகிறது. பிரதமரின் அறிவுறுத்தலின் பேரில் இந்நிதி பாதிக்கப்பட்டவர்களுக்கு வழங்கப்படுகிறது.\n\nஇந்நிதி முழுக்க முழுக்க பொதுமக்களின் பங்களிப்பை மட்டுமே கொண்டது. இந்நிதி பொதுத்துறை வங்கிகளில் இருப்புக் கணக்கில் முதலீடு செய்யப்படுகிறது. இதற்காக வழங்கப்படும் நிதிக்கு முழுமையான வருமான வரி விலக்கு அளிக்கப்படுகிறது.\n"}
{"id": "90901", "url": "https://ta.wikipedia.org/wiki?curid=90901", "title": "குறுங்கீரனார்", "text": "குறுங்கீரனார்\n\nகுறங்கீரனார் சங்ககாலப் புலவர்களில் ஒருவர். அவரது பாடலாக ஒன்றே ஒன்று சங்கத்தொகை நூல்களில் இடம் பெற்றுள்ளது. அது குறுந்தொகையில் 382-ம் பாடலாக அமைந்துள்ளது.\n\n\nSection::::குறுந்தொகை 382 பாடல் தரும் செய்தி.\n\"வருவேன்\" என்று தலைவன் சொல்லிச் சென்ற கார்காலம் வந்துவிட்டது. முல்லைப் பூவும், தளவம் பூவும் பூத்து மணம் பரப்புகின்றன. பொருள் தேடப் பிரிந்து சென்ற தலைவன் திரும்பவில்லை. அதை எண்ணித் தலைவிக்குக் கவலையாக உள்ளது. அவளது கவலையைப் போக்கத் தோழி அதனை 'வம்புப் பெய்யும் மாரி' என்று சொல்லித் தலைவியை ஏமாற்ற முயல்கிறாள். இது மாரிக் காலமாயின் அவர் வந்திருப்பாரே என்றும் கூறுகிறாள். இப்படிச் சொன்னால் தலைவி சற்று ஆறுதல் கொள்வாள் என்பது தோழியின் நம்பிக்கை.\n"}
{"id": "90906", "url": "https://ta.wikipedia.org/wiki?curid=90906", "title": "எகாக்கா கிளெசுக்கா", "text": "எகாக்கா கிளெசுக்கா\n\nஎகாக்கா கிளெசுக்கா (இசுபொட்டட் எல்க்/Spotted Elk), (1826 - டிசம்பர் 29, 1890) ஒரு முக்கிய அமெரிக்க முதற்குடிமக்கள் தலைவரக இருந்தவர். இவர் போரிலும், பேச்சுவார்த்தையிலும் திறமை மிக்கவராக விளங்கினார். 1890 ம் ஆண்டு, தெற்கு டகோட்டாவில், இவரும் இவரோடிருந்த 150 பேரும், ஐக்கிய அமெரிக்கப் படைத்துறையால் படுகொலை ((Wounded Knee Massacre)) செய்யப்பட்டார்கள்.\n"}
{"id": "90908", "url": "https://ta.wikipedia.org/wiki?curid=90908", "title": "கிறித்தவ இறையியல்", "text": "கிறித்தவ இறையியல்\n\nகிறித்தவ இறையியல் (\"Christian Theology\") என்பது கடவுள் தம்மை இயேசு கிறிஸ்து வழியாக வெளிப்படுத்தியுள்ளார் என்னும் உண்மையை மையப் பொருளாகக் கொண்டு, அதன் உட்கிடக்கையை அறிவியல் முறைப்படி ஆய்ந்து விளக்குதல் ஆகும். கடவுளின் வெளிப்பாட்டை மக்கள் தங்கள் வாழ்வில் அனுபவித்து அறிந்து உணர்ந்து ஏற்று அதனடிப்படையில் கிறித்துவின் சீடர்களாக வாழ்ந்திட இறையியல் துணைபுரிகிறது .\n\nகிறித்தவ இறையியல் விவிலிய விளக்கம், பகுத்தறிவு ஆய்வு, கருத்து மெய்ப்பித்தல் ஆகிய வழிமுறைகளைக் கையாண்டு, கிறித்தவ நம்பிக்கையை விளங்கிக்கொள்கிறது; விளக்குகிறது; விமர்சிக்கிறது; வளர்த்தெடுக்கிறது. கிறித்தவ இறையியலை ஆக்குவோர் அச்செயல் வழியாகத் தம் கிறித்தவ நம்பிக்கையை ஆழப்படுத்தவும் இயலுகிறது.\n\nகிறித்தவ நம்பிக்கையைப் பிற சமய மரபுகளோடு ஒப்பிட்டும், அதை மறுப்பாரின் கருத்துகளுக்குப் பதிலளித்து அதைக் காத்தும், கிறித்தவம் தூய்மையடையச் செய்தும், கிறித்தவ நம்பிக்கை பரவிட வழிசெய்தும், கிறித்தவ மரபுச் செல்வங்களை ஆழ்ந்து ஆய்ந்து அவற்றின் ஒளியில் இன்றைய சிக்கல்களுக்குத் தீர்வு காணவும் இறையியலார் உதவுகின்றனர்.\n\nSection::::நம்பிக்கையும் பகுத்தறிவும் (Faith and Reason).\nகிறித்தவ இறையியலின் முக்கியமான அடிப்படை அது நம்பிக்கையையும் பகுத்தறிவையும் இணைத்துப் பார்ப்பதில் அடங்கும். நம்பிக்கை என்பது இரு பொருள்களில் புரிந்துகொள்ளப்படுகிறது. முதல் பொருள் நம்பிக்கைக் கோட்பாடு (\"tenets of faith\") ஆகும். கிறித்தவ சமயம் ஒருசில உண்மைகளை மக்களுக்கு அறிவிக்கிறது. அந்த உண்மைகளை மக்கள் ஏற்று அவற்றின்படி வாழ வேண்டும் என்று கிறித்தவ மக்கள் குழு (திருச்சபை) கற்பிக்கிறது.\n\nநம்பிக்கையின் இரண்டாம் பொருள் தம்மையே மனிதருக்கு வெளிப்படுத்துகின்ற கடவுள் உண்மையானவர், அன்புடையவர் என்பதால் அவர்தம் வெளிப்பாட்டை உண்மையென்று மனதார, உள உறுதியோடும் பணிவோடும் ஏற்று அதன்படி ஒழுகுதல் ஆகும். இது பணிந்து ஏற்கும் நம்பிக்கை (\"faith as trust\") என்று கூறப்படும்.\n\nகடவுளுக்குப் பணிந்து, அவர் கூறுவதை உண்மையென ஏற்கும் அதே நேரத்தில் அந்த உண்மைகள் பகுத்தறிவுக்கு எதிராகப் போக நேரலாமே என்றொரு சிக்கல் எழுவது இயல்பு. பகுத்தறிவும் சரி, பணிந்து ஏற்கும் நம்பிக்கையும் சரி, இரண்டிற்கும் ஊற்றாக இருப்பவர் கடவுளே என்பதால் அவை இரண்டும் தமக்குள் முரண்பட முடியாது என்பது கிறித்தவ உறுதிப்பாடு.\n\nஅவ்வாறு முரண்பாடு எழுவதாகத் தோன்றினால், ஒருவேளை நாம் இறைவெளிப்பாட்டைச் சரியாகப் புரிந்துகொள்ளவில்லை என்றிருக்கலாம், அல்லது நமது பகுத்தறிவு எப்படியோ தவறிப்போயிருக்கலாம். எனவே, சரியான புரிதலும், தவறுநீக்கலும் நிகழும்போது நம்பிக்கைக்கும் பகுத்தறிவுக்கும் இடையிலான முரண்பாடு மறைந்துவிடும்.\n\nஆக, கிறித்தவ இறையியலாக்கத்தில் இரு தவறுகள் ஏற்படும் ஆபத்து உள்ளது. பகுத்தறிவு மிதமிஞ்சிப் போவது ஒரு தவறு. நம்பிக்கை பகுத்தறிவின் துணை வேண்டாம் என்று கருதுவது மற்ற தவறு.\n\nஇதையே சற்று விரிவாகக் கூறுவதாயிருந்தால், பகுத்தறிவு இவ்வுலகு சார்ந்த உண்மைகளைக் கண்டுகொள்வதில் தேர்ச்சியுள்ளது. அதே நேரத்தில் மனிதர் தம் பகுத்தறிவின்படி எப்போதும் நடப்பதில்லை என்பது துயரமான ஓர் உண்மையே. மனிதரை மனிதர் அடிமைகளாக நடத்துவது அறநெறிக்கு ஒவ்வாதது என்று நம் பகுத்தறிவு நமக்குக் கூறுகிறது. ஆனால் வரலாற்றில் ஒரு குழுவினர் மற்றொரு குழுவினரை அடிமைகளாக நடத்தியது உலகெங்கும் நடந்துள்ளது. இங்கே பகுத்தறிவு உண்மையைக் காணத் தவறிவிட்டது என்பதை நாம் ஏற்றே ஆக வேண்டும்.\n\nவிவிலியத்தின் முதல் நூல் \"தொடக்கத்தில் கடவுள் விண்ணுலகையும், மண்ணுலகையும் படைத்தார்\" என்று தொடங்குகின்றது. . கடவுள் ஆறு நாட்களில் அனைத்தையும் படைத்தார் என்னும் கூற்று ஆங்குளது. சில கிறித்தவர்கள் இந்த விவிலியக் கூற்றை எழுத்துக்கு எழுத்து அப்படியே பொருள்கொண்ட நேரங்கள் உண்டு. ஆனால் அறிவியல் நமக்குத் தரும் சான்றுகள்படி, இவ்வுலகும் பல்லாயிரக் கோடிக்கணக்கான விண்மீன்களும் கோள்களும் உருவாகி இன்றைய நிலையை அடைய எத்தனையோ கோடி ஆண்டுகள் ஆயின. இங்கே நம்பிக்கையும் பகுத்தறிவும், படைப்புக் கொள்கையும் பரிணாமக் கொள்கையும் ஒன்றுக்கொன்று முரண்படுவதுபோல் தெரிகிறது. இந்த முரண்பாட்டைக் களைவது எப்படி?\n\nகிறித்தவ இறையியலின்படி, விவிலிய நூல்கள் எழுத்துக்கு எழுத்து பொருள்கொள்ளக் கூடியவை அல்ல . ஏனென்றால் விவிலியம் என்பது கடவுளின் வெளிப்பாட்டை உள்ளடக்கியிருக்கிறது என்பது அறிவியல் தொடர்பான உண்மைகளை நமக்கு அளிப்பதற்கன்று. எனவே, மனித பகுத்தறிவு நமக்கு அறிவியல் தொடர்பான உண்மைகளை அறிவிக்கும்போது அந்த உண்மைகளுக்கும் ஊற்றாக இருப்பவர் கடவுளே என்பதை நாம் ஏற்பதாக இருந்தால், நம்பிக்கை என்பது மாற்றமடைய வேண்டும்; தூய்மைப்பட வேண்டும். கிறித்தவ நம்பிக்கையும் அறிவியலும் அவ்வப்போது மோதிக்கொண்டன என்பதை வரலாறு காட்டுகிறது\n\nஇவ்வாறு, கிறித்தவ இறையியல் மனித பகுத்தறிவையும் ஏற்கிறது, பகுத்தறிவுக்கு அப்பாற்பட்ட உண்மைகளைக் கடவுள் நமக்கு அறிவிக்க முடியும் என்பதையும் ஏற்கிறது. இவை இரண்டிற்கும் இடையே முரண்பாடு இல்லை எனவும், கடவுளுக்குப் பணிந்து அவர்தம் வெளிப்பாட்டை ஏற்பது பகுத்தறிவுக்கு முரணானதன்று எனவும் இறையியல் காட்டுகிறது.\n\nSection::::கிறித்தவ இறையியலுக்கும் வாழ்வில் வெளிப்படும் சமய நம்பிக்கைக்கும் இடையிலான உறவு.\nகிறித்தவ இறையியலும் சமய நம்பிக்கையும் ஒன்றோடொன்று தொடர்புடையன; ஆனால் அவற்றிற்கிடையே வேறுபாடு உண்டு. சமய நம்பிக்கை என்பது மக்களின் அன்றாட வாழ்வில் கடவுள் நம்பிக்கை வெளிப்படுவதையும் அவர்கள் சமய உண்மைகளைக் கடைப்பிடிப்பதையும் குறிக்கும். ஆனால் இறையியல் என்பது சமய நம்பிக்கையினின்று ஒரு படி அகன்று நிற்பது. சமய நம்பிக்கை என்றால் என்னவென்னும் கேள்வியை இறையியல் எழுப்புகிறது. சமய நம்பிக்கை பொருத்தமான விதத்தில் வெளிப்படுகிறதா அல்லது அங்கே மிகைப் போக்குகள் உளவா என்பதை இறையியல் விமர்சனக் கண்ணோடு நோக்குகிறது. சமய நம்பிக்கையின் அடிப்படைகள் யாவை என்னும் கேள்வியையும் இறையியல் எழுப்புகிறது.\n\nஇறையியலை மருத்துவப் படிப்புக்கு ஒப்பிடுவதாக இருந்தால், சமய நம்பிக்கை என்பது நோயாளரைப் பராமரித்து அவர்கள் நலம்பெற அருகிருந்து உதவுவதற்கு சமம். நோயாளரைப் பராமரிப்பது ஒரு கலை; மருத்துவப் படிப்பு ஓர் அறிவியல் துறை. சமய நம்பிக்கை என்பது மெய்ம்மை என்றால், இறையியல் என்பது கொள்கை.\n\nSection::::வரலாற்றுப் பார்வையில் கிறித்தவ இறையியல்.\nகிறித்தவத்தின் தொடக்க காலத்தில் இறையியலார் இறைநம்பிக்கையின் உட்கிடக்கை பற்றிச் சிந்தித்தார்கள். கடவுள் என்றால் யார்? இயேசு கிறித்து யார்? கடவுள் தம்மை எவ்வாறு வெளிப்படுத்தியுள்ளார்? - இவை போன்ற கேள்விகள் இறையியலின் மைய விவாதப்பொருள்கள் ஆயின. கடவுள் ஒருவரே. ஆயினும் அக்கடவுள் தம்மை மூன்று ஆள்களாக வெளிப்படுத்தியிருக்கிறார் (திரித்துவம்) என்னும் உண்மையைக் கிறித்தவ இறையியல் வகுத்தளித்தது . இந்த உண்மையின் அடிப்படை விவிலியத்தில் உள்ளது. ஆனால், அந்த உண்மையை ஆய்வுக்கு உட்படுத்தி, பகுத்தறிவின் கூரிய ஒளியை அங்கு பாய்ச்சி விளக்கம் அளித்த பணி இறையியலைச் சார்ந்தது.\nகடவுள்பற்றிய இரு பெரும் உண்மைகளைக் கிறித்தவ இறையியல் தொடக்க காலத்தில் வரையறுத்தது: 1) ஒரே கடவுள் மூன்று ஆள்களாய் இருக்கிறார். அம்மூவரும் தந்தை, மகன் (இயேசு கிறித்து), தூய ஆவி ஆவர். இவர்கள் மூவரும் மூன்று தனித்தனிக் கடவுளர் அல்ல, மாறாக ஒரே கடவுள் இவ்விதத்தில் தம்மை மனிதருக்கு வெளிப்படுத்தியுள்ளார். இதற்கான ஆதாரங்கள் விவிலியத்தில் உள்ளன. ஆனால் அவற்றை ஆய்ந்து, பகுப்பாய்வு செய்து, இறுதியாக ஒரு சுருக்கமான வாய்பாடாக எடுத்துரைக்க இறையியல் பெரும் துணையாயிற்று. 2) இரண்டாவது பேருண்மை இயேசு கிறித்துவைப் பற்றியதாகும். நாசரேத்து இயேசு என்பவர் ஏறத்தாழ இரண்டாயிரம் ஆண்டுகளுக்கு முன் பாலசுத்தீனம் என்னும் நாட்டில் மனிதராகப் பிறந்தார். ஆனால் அவர் கடவுளாகவும் இருந்தார். எனவே, இயேசு ஒரே ஆள் என்றாலும் அவரிடத்தில் மனித இயல்பும் இறை இயல்பும் இணைந்துள்ளன. அவர் இரண்டு ஆள்கள் அல்ல, மாறாக ஒரே ஆள்தான். ஆனால், அவர் முழுமையாகக் கடவுளும் முழுமையாக மனிதருமாக இருக்கின்றார்.\n\nஇந்த இரு மறை உண்மைகளும் கிறித்தவத்தின் தொடக்க நூற்றாண்டுகளில் இறையியல் துணையோடு நிறுவப்பட்டன. அதிகாரப் பூர்வமாகத் திருச்சபையால் கற்பிக்கப்பட்டன.\n\nநடுக்காலத்தில் (Middle Ages) கிறித்தவ இறையியலார் கிறித்தவர் எத்தகைய அறவாழ்வு வாழ வேண்டும் என்பதில் கருத்தைச் செலுத்தினர். மனித வாழ்வில் சில அடிப்படையான நற்பண்புகள் விளங்கும்போதுதான் அவர்கள் உண்மையான மனிதராக, கிறித்தவராக வாழ்கின்றனர் எனலாம். எனவே, அத்தகைய நற்பண்புகளை அடையாளம் கண்டு, அவற்றை மக்கள் கடைப்பிடிக்குமாறு எடுத்துரைக்கும் பணியைக் குறிப்பாக நடுக்கால இறையியல் ஆற்றியது. இந்நற்பண்புகள் அறநெறி சார்ந்தவை நான்கு, இறையுறவு சார்ந்தவை மூன்று என்பது இறையியல் மரபு. அறநெறி நற்பண்புகள் நீதி, பகுத்துணர்வு, அளவுடைமை, ஊக்கம் (\"justice, prudence, temperance, fortitude\") என்பவை ஆகும். இறையுறவு சார்ந்த நற்பண்புகள் பணிந்து ஏற்கும் நம்பிக்கை, எதிர்நோக்கு, அன்பு (\"faith, hope and charity [love]\") என்பவை ஆகும்.\n\nபின்னர், புரோட்டஸ்தாந்து சீர்திருத்த காலம் வந்தது. அப்போது சபை சீர்திருத்தம் தொடங்கியது. அப்போதைய இறையியல் திருச்சபையின் அதிகார அமைப்பில் கருத்தைச் செலுத்தியது. வழிபாடு எவ்வாறு அமைய வேண்டும், கிறித்தவரின் ஆன்மிக வாழ்வு மேம்பட என்ன செய்ய வேண்டும் போன்ற பொருள்களை ஆய்வதில் இறையியலார் கவனம் செலுத்தினர்.\n\nஇருபதாம் நூற்றாண்டில் இரு உலகப் போர்கள் நடந்து முடிந்த நிலையில், அறிவியல், மருத்துவம், தொழில்நுட்பம் போன்றவை பெருவளர்ச்சி கண்டன. இப்பின்னணியில் இன்றைய கிறித்தவ இறையியல் மனித மைய சிந்தனையாக வடிவெடுத்துவருகிறது. நவீனத்துவமும் பின்நவீனத்துவமும் எழுந்துள்ள சூழ்நிலையில் மனிதன் என்றால் யார்? இன்றைய மனிதருக்குக் கிறித்தவ நம்பிக்கையும் சமயமும் எச்செய்தியை அளிக்க இயலும்? இன்றைய உலகு கடவுளின் விருப்பத்துக்கு ஏற்ற உலகாக மாற வேண்டும் என்றால் மனிதர் என்ன செய்யலாம்? - இவை போன்ற கேள்விகள் இன்றைய கிறித்தவ இறையியல் எழுப்புகின்ற கேள்விகள் ஆகும்.\n"}
{"id": "90909", "url": "https://ta.wikipedia.org/wiki?curid=90909", "title": "அகுமதிய்யா முசுலிம் சமூகம்", "text": "அகுமதிய்யா முசுலிம் சமூகம்\n\nஅகுமதிய்யா முசுலிம் சமூகம் அல்லது அஃகுமதிய்யா முசிலிம் சமாஅத் அல்லது சமாஅத் அஃகுமதிய்யா (\"Ahmadiyya Muslim Community\", \"Jama'at Ahmadiyya\", , \"al-Jamā'a al-Ahmadīya al-Muslima\", உருது: \"احمدیہ جماعت\") என்பது 1889 ஆம் ஆண்டில் அம்ரித்சரைச் சேர்ந்த மிர்சா குலாம் அகமது (1835-1908) என்பவரால் நிறுவப்பட்ட அகமதியா இயக்கத்தில் இருந்து உருவான இரண்டு பிரிவுகளில் ஒன்றாகும். நிறுவனரின் இறப்புக்குப் பின்னர் அகுமதிய்யா இயக்கம் இரண்டாகப் பிரிந்தது. மற்றைய சமூகம் இலாகூர் அகுமதிய்யா இயக்கம் என அழைக்கப்படுகிறது. இப்பிரிவினர் “காதியானிக்கள்” என்று பரவலாக அழைக்கப்பட்டாலும் இச்சொல் தங்களை இழிவு படுத்துவதாகக் கூறுகின்றனர். (காதியான் என்பது மிர்சா குலாம் அகமது பிறந்த ஊர்).\n\nஇவர்கள் மிர்சா குலாம் அகமதை இறைத்தூதர் எனக்கூறுவதால் மற்ற இசுலாமிய பிரிவுகளான சியா இசுலாம் சுன்னி இசுலாம் இவர்களை முசுலிம்களாக ஏற்றுக்கொள்வதில்லை. அகுமதிய்யா முசுலிம் சமூகத்திற்கு மிர்சா மசுரூர் அகமது என்பவர் இப்போது தலைவராக உள்ளார். இன்று இந்த இயக்கம் உலகளாவிய அளவில் 198 நாடுகளில் இவரது தலைமையின் கீழ் செயல்பட்டுக்கொண்டிருக்கிறது. தமிழகத்தில் சென்னை, சாத்தான்குளம், மேலப்பாளையம் போன்ற சுமார் 22 இடங்களில் இந்த இயக்கம் செயல்பட்டு வருகின்றது.\n\n"}
{"id": "90915", "url": "https://ta.wikipedia.org/wiki?curid=90915", "title": "கூற்றங் குமரனார்", "text": "கூற்றங் குமரனார்\n\nகூற்றங் குமரனார் சங்ககாலப் புலவர்களில் ஒருவர், அவரது பாடல் ஒன்றே ஒன்று நற்றிணை 244 எண்ணுள்ள பாடலாகச் சங்கநூல் தொகுப்பில் இடம் பெற்றுள்ளது. \n\nதோழி தலைவியின் நிலையைத் தாய்க்கு அறத்தொடு நின்று எடுத்துரைக்கத் தலைவி ஒப்புதல் தரும் பாடல் இது.\n\nSection::::பாடல் சொல்லும் செய்தி.\nஅசுணம் வண்டிசையில் மயங்கித் திளைக்கும் நாட்டை உடையவன் தலைவன். தலைவி தோழியிடம் சொல்கிறாள்\n\nசெயலைத் தளிர்(அசோகந்தளிர்) போன்ற என் மாமை அழகு மாறிப் பசலைநிறம் படர்ந்துள்ளது. இதனைத் தலைவனுக்குச் சொல். அல்லது முருகு அயர முயலும் அன்னைக்கு உண்மையை எடுத்துச் சொல். இந்த இரண்டில் ஒன்றையும் செய்யாமல் இருக்கும் நீ கொடியை என்று தோழியைத் தலைவி தாக்கி எடுத்துரைக்கிறாள்.\nSection::::அசுணம்.\nமாரிக்கால முடிவில் கூதளம் பூ பூக்கும் கூதிர் காலத்தில் பூ மணத்தால் தேனிருக்கும் இடத்தை அறிந்த வண்டினம் பாடிக்கொண்டே செல்லும். அந்தப் பாடலின் இசையில் மயங்கி அசுணம் என்னும் விலங்கு கேட்டு மகிழும்.\n"}
{"id": "90917", "url": "https://ta.wikipedia.org/wiki?curid=90917", "title": "இளவரசர் வில்லியம், கேம்பிரிட்ச் கோமகன்", "text": "இளவரசர் வில்லியம், கேம்பிரிட்ச் கோமகன்\n\nகேம்பிரிட்ஜ் கோமகன் வில்லியம் ஆர்த்தர் பிலிப் லூயி, KG, FRS (பிறப்பு 21 சூன் 1982), வேல்சு இளவரசர் சார்லசுவிற்கும் வேல்சு இளவரசி டயானாவிற்கும் பிறந்த முதல் மகனாவார்.ஐக்கிய இராச்சியத்தின் பட்டத்து அரசி எலிசபெத் II மற்றும் எடின்பரோ கோமகன், இளவரசர் பிலிப் ஆகியோரின் பேரனும் ஆவார். அவரது தந்தையை அடுத்து ஐக்கிய இராச்சியம் மற்றும் பொதுநலவாய நாடுகளின் ஆட்சித் தலைமைக்கு உரிமை உடையவர்.\n\nஐக்கிய இராச்சியத்தின் பல பள்ளிகளில் தமது கல்வியை மேற்கொண்டு இறுதியில் புனித ஆண்ட்ரூசு பல்கலைக்கழகத்தில் பட்டம் பெற்றார். கல்வி இடைவெளிகளில் சிலி, பெலீசு மற்றும் ஆபிரிக்கா நாடுகளில் காலம் கழித்தவர், இராணுவத்தில் சேர்ந்தார்.இவரது இளவலான வேல்சு இளவரசர் ஹாரியுடன் குதிரைப்படையில் துணைநிலை படையதிகாரியாக (lieutenant) பணியாற்றினார். இரண்டாண்டுகள் கழித்து கிரான்வெல் அரச வான்படை கல்லூரியில் வானூர்தி ஒட்டல் பயிற்சி பெற்றார். 2009ஆம் ஆண்டு, வான்படைக்கு மாற்றப்பட்டு பறத்தல் துணைநிலை அதிகாரியாக உயர்வு பெற்றார். அங்கு உலங்கு வானூர்தி பறத்தலில் தேடல் மற்றும் நிவாரணப்படையில் சேரும் எண்ணத்துடன் பயிற்சி பெற்றார். 2010 இலையுதிர்காலத்தில், தமது பயிற்சிகளை முடித்து துணை வானூர்தி ஓட்டுனராக பணியாற்றி வருகிறார்.ஏப்ரல் 29, 2011 அன்று, இவர் தமது நீண்டநாள் தோழி கேட் மிடில்டனை இலண்டனில் உள்ள வெஸ்ட்மினிஸ்டர் அப்பேயில் மணந்தார்.\n\n\n"}
{"id": "90923", "url": "https://ta.wikipedia.org/wiki?curid=90923", "title": "ச. அ. சாமிநாத ஐயர்", "text": "ச. அ. சாமிநாத ஐயர்\n\nச. அ. சாமிநாத ஐயர் (இறப்பு: 1899) தஞ்சாவூரைச் சேர்ந்த ஒரு இந்திய வழக்கறிஞர், அரசியல்வாதி, பிரும்மஞானர் மற்றும் இந்திய சுதந்திரப் போராட்டத் தலைவராவார். இவர் தஞ்சை மக்கள் பேரவை (Tanjore Peoples Association) என்கிற கட்சியை துவக்கினார்.\n\n"}
{"id": "90924", "url": "https://ta.wikipedia.org/wiki?curid=90924", "title": "அமாசு ராப்பப்போர்ட்", "text": "அமாசு ராப்பப்போர்ட்\n\nஅமாசு ராப்பபோர்ட் (Amos Rapoport), ஒரு கட்டிடக்கலைஞரும், கட்டிடக்கலைப் பேராசிரியரும் ஆவார். வீடுகளின் வடிவத்துக்கும், பண்பாட்டுக்கும் இடையிலான தொடர்பாக அவர் செய்த ஆய்வுகளும், அதன் விளைவாக இவர் 1969 ஆம் ஆண்டில் எழுதிய \"வீட்டு வடிவமும் பண்பாடும்\" \"(House Form and Culture)\" என்னும் தலைப்பிட்ட நூலும் பெரிதும் அறியப்பட்டவை. இத்துறையில் ஒரு முன்னோடி ஆய்வான இவரது ஆய்வு கட்டிடக் கலை ஆய்வாளர்களில் கவனத்தை மிகக் குறைவாகவே பெற்றுவந்த குடிசை வீடுகள் முதலியவற்றை உள்ளடக்கிய நாட்டார் கட்டிடக்கலை தொடர்பில் புதிய ஆர்வத்தை ஏற்படுத்தியது. இது, உயர் பண்பாட்டுகளுக்குரிய கட்டிடங்களை மட்டுமே கட்டிடக்கலையாகப் பார்த்த நிலையை மாற்றி பல்வேறு இன மக்களின் மரபுவழிக் கட்டிடக் கலையின் பால் பலரையும் ஈர்த்தது என்று கூறலாம்.\n\nSection::::இளமைக்காலம்.\nஅமாசு ராப்பப்போர்ட் போலந்து நாட்டில் உள்ள வார்சோ நகரில் 1929 ஆம் ஆண்டு பிறந்தார். மெல்பேர்ன் பல்கலைக்கழகத்தில் கட்டிடக்கலை பயின்ற ராப்பப்போர்ட், 1954 ஆம் ஆண்டில் கட்டிடக்கலையில் இளநிலைப் பட்டம் (B. Arch) பெற்றார். பின்னர் ரைசு பல்கலைக்கழகத்தில் சேர்ந்து, 1956 ஆம் ஆண்டில் கட்டிடக்கலையில் முதுநிலைப் பட்டமும் (M. Arch) பெற்றார். 1962ஆம் ஆண்டில் மெல்பேர்ன் பல்கலைக்கழகத்திலிருந்து நகரம் மற்றும் பிரதேசத் திட்டமிடலில் பட்டப்பின் பட்டயக் கல்வியும் பெற்றார்.\n\nSection::::தொழில்.\n1952 ஆம் ஆண்டிலிருந்து 1961 ஆம் ஆண்டுவரை பல அலுவலகங்களிலும் கட்டிடக்கலைத்துறையில் பணிபுரிந்தார்.\nஇலண்டன் பல்கலைக்கழகக் கல்லூரி, பேர்க்லியில் உள்ள கலிபோர்னியா பல்கலைக்கழகம், ஆசுத்திரேலியாவில் உள்ள சிட்னிப் பல்கலைகழகம், மெல்பேர்ன் பல்கலைக்கழகம், விசுக்கோன்சின் - மில்வோக்கி பல்கலைக்கழகம் ஆகிய பல்கலைக் கழகங்களில் பேராசிரியராகப் பணிபுரிந்துள்ள இவர், இசுரேல், துருக்கி, பெரிய பிரித்தானியா, ஆர்சென்டீனா, பிரேசில், கனடா, மெக்சிக்கோ, பியுட்டோ ரிக்கோ, இந்தியா, சுவிட்சர்லாந்து, போன்ற பல நாடுகளின் பல்கலைக்கழகங்களில் வருகைப் பேராசிரியராகவும் இருந்துள்ளார்.\n\n"}
{"id": "90925", "url": "https://ta.wikipedia.org/wiki?curid=90925", "title": "துங்கபுரம்", "text": "துங்கபுரம்\n\nதுங்கபுரம் (\"Thungapuram\") தமிழ்நாட்டில் பெரம்பலூர் மாவட்டம், வேப்பூர்ஊராட்சிஒன்றியம், குன்னம்வட்டத்தில் அமைந்துள்ள ஒரு கிராமம்.\n\n"}
{"id": "90927", "url": "https://ta.wikipedia.org/wiki?curid=90927", "title": "சுருள் கதவு", "text": "சுருள் கதவு\n\nசுருள் கதவு என்பது, பெரிய அளவு கொண்ட வாயில்களில் அமைக்கப்படும் ஒருவகைக் கதவு ஆகும். உலோகங்களினால் செய்யப்படும் இவ்வகைக் கதவுகளைத், திறக்கும்போது கதவின் படல் மேல்நோக்கிச் சென்று வாயிலுக்கு மேலேயுள்ள தண்டொன்றில் சுருட்டப்படுகின்றது. மூடும்போது இச் சுருள் விரிந்து வாயிலை மறைக்கும் படி கீழ்நோக்கி வரும். பெரிய அளவுள்ள பொருட்களை உள்ளே கொண்டு செல்லவேண்டிய தேவையுள்ள தொழிற்சாலைகள், களஞ்சியங்கள் போன்ற இடங்களிலும், பெரிய ஊர்திகள் கட்டிடங்களுக்குள் சென்றுவர வேண்டிய இடங்களிலும் சுருள் கதவுகள் பயன்படுகின்றன. வீடுகளிலும் உள்ளே வண்டிகளை நிறுத்தும் இடங்களின் வாயில்களில் சுருள் கதவுகள் பயன்படுவதுண்டு.\nSection::::பயன்கள்.\nவழமையான பிணைச்சல்களோடு கூடிய கதவுகளைத் திறந்து மூடுவதற்கு தனியாக இடம் தேவைப்படுகிறது. இவ்விடங்களைப் பிற தேவைகளுக்குப் பயன்படுத்த முடியாது. சிறிய பிணைச்சல் கதவுகளைப் -பொறுத்தவரை இது பெரிய பிரச்சினையாகக் கொள்ளப்படுவதில்லை. ஆனால் பெரிய, அகலமான கதவுகள் தேவைப்படும் இடங்களில் பிணைச்சல் கதவுகளைப் பயன்படுத்துவதன் மூலம் பெறுமதியான இடப்பரப்பை வீணாக்கவேண்டி இருக்கும். அத்துடன் அவ்வாறான பெரிய கதவுகளின் நிறையும் அதிகமாக இருக்கும் என்பதால் அவற்றைத் தாங்குவதற்காக ஒழுங்குகளைச் செய்வதிலும், திறந்து மூடுவதிலும் பிரச்சினைகளை எதிர்நோக்கவேண்டி வரும். சுருள் கதவுகள் இத்தகைய பிரச்சினைகளுக்குத் தீர்வாக அமைக்ன்றன. \nSection::::பயன்படும் பொருட்கள்.\nசுருள் கதவுகள், எஃகு, அலுமினியம், துருவேறா எஃகு போன்ற உலோகங்களினால் செய்யப்படுகின்றன. சாதாரண எஃகுக் கதவுகள் உறுதியானவை ஆனால் துருப்பிடிப்பதற்கான வாய்ப்புக்கள் அதிகம், துருவேறா எஃகு இதற்குத் தீர்வாக அமையும் எனினும், இவ்வுலோகம் விலை கூடியது. அதனால் எல்லா இடங்களுக்கும் பொருத்தமாக அமையாது. அலுமினியத்தினால் செய்யப்படும் கதவுகள் துருப்பிடிப்பதில்லை. விலை சாதாரண எஃகிலும் கூடுதல் எனினும் துருவேறா எஃகை விட மலிவு. ஆனால் எஃகைப்போல் வலுவானது அல்ல. எனவே, தேவைக்கும் வசதிக்கும் ஏற்றபடி ஏதாவது ஒரு உலோகக் கதவைப் பயன்படுத்துவர்.\nSection::::அமைப்பு.\nசுருள் கதவின் படல்கள், ஒடுக்கமானதும் நீளமானதுமான உலோகத் தகடுகளைப் பயன்படுத்திச் செய்யப்படுகின்றன. ஒடுங்கிய இத் தகடுகலைப் பொருத்தமாக வடிவமைக்கப்பட்ட குறுக்குவெட்டு வடிவத்துடன் கூடிய பட்டிகளாக உருவாக்குவர். இப்பட்டிகளின் நீளப்பக்கங்களை ஒன்றோடொன்று கொழுவிப் படலை உருவாக்க முடியும். பொதுவாக இப்பட்டிகள் 75 சமீ, 100 சமீ போன்ற அகலங்களைக் கொண்டவையாக அமையும். நீளம் கதவின் அகலத்துக்குத் தக்கபடி வேறுபடும். பட்டிகளின் அகலம் குறைவாக இருப்பின் படலைத் தண்டில் இறுக்கமாகச் சுருட்ட முடியும். இப்பட்டிகளில் துளைகள் இட்டு இயற்கை ஒளியும் காற்றும் உள்ளே வருவதற்கு வழி செய்வதும் உண்டு. இவ்வாறான துளைகள் ஊடாக தூசி முதலியன உட்செல்லக்கூடும் என்பதாலும், வளிப்பதனம் செய்யப்பட்ட இடங்களில் அமைக்கப்படும் கதவுகளில் துளைகள் இடமுடியாது என்பதாலும், ஒளியை மட்டும் உள்ளே செல்ல விடும் வகையில் கண்ணாடிகள் இடப்பட்ட மிகச் சிறிய சாளரங்கள் அமைக்கப்படுவதும் உண்டு.\nSection::::வகைகள்.\nவளிப்பதனம் செய்யப்பட்ட இடங்களிக்கான கதவுகள் வெப்பக்காப்புச் செய்யப்பட்டவையாக இருத்தல் வேண்டும். இதனால் சுருள் கதவுகளில் வெப்பக்காப்புச் செய்யப்பட்ட கதவுகளும், வெப்பக் காப்புச் செய்யப்படாத கதவுகளும் கிடைக்கின்றன. வெப்பக்காப்புச் செய்யப்படாத கதவுகளின் படல்கள் ஒற்றைத் தகட்டினால் ஆனவை. வெப்பக்காப்புக் கொண்ட கதவுகளில் பட்டிகள் இரட்டைத் தகடுகளினால் செய்யப்பட்டு இரண்டு தகடுகளுக்கும் இடையே வெப்பக்காப்புப் பொருள் நிரப்பப்படும். இவ்வெப்பக்காப்புப் பொருளின் தடிப்பு 25 மிமீ வரை இருக்கும். தடிப்பு அதிகமானால் படலைத் தண்டில் சுருட்டும்போது சுருள் மிகவும் பெரிதாகிவிடும். \n"}
{"id": "90945", "url": "https://ta.wikipedia.org/wiki?curid=90945", "title": "இந்திய தேசிய தொழிற் கொள்கை", "text": "இந்திய தேசிய தொழிற் கொள்கை\n\nஒரு நாட்டின் தொழில் கொள்கை என்பது, அந்நாட்டின் தொழில்துறை நிறுவனங்களைத் தோற்றுவிப்பதற்கான கொள்கைகள், செயல் முறைகள், அவற்றைக் கட்டுப் படுத்தக் கூடிய சட்ட திட்டங்கள், அவற்றிற்கான நிதி ஆதாரங்கள் பற்றிய கொள்கைகள், தொழிலாளர் சட்டங்கள் போன்ற அனைத்து விடயங்களையும் பற்றி வரையறுத்துக் கூறுவதாகும்.\n\nஇந்தியாவின் முதல் தொழில்துறைக் கொள்கை தீர்மானம், 1948 ஆம் ஆண்டில் வெளியிடப்பட்டது.\n\nSection::::தொழில் கொள்கை தீர்மானம் - 1948.\n1948 ஆம் ஆண்டில் வெளியிடப்பட்ட தொழில் கொள்கை (Industrial Policy Resolution -1948), கலப்புப் பொருளாதாரத்திற்கு வித்திடுவதாய் அமைந்தது. தனியார் துறைக்கென சில தொழில்களும் பொதுத் துறைக்கென சில தொழில்களும் ஒதுக்கப் பட்டன. தொழில் துறைகள், அடிப்படையில் நான்கு பிரிவுகளாகப் பிரிக்கப்பட்டன.\n\nSection::::தொழில்கொள்கை தீர்மானம் - 1956.\nஇதன்படி தொழில் துறைகள் மூன்று பிரிவுகளாகப் பிரிக்கப் பட்டன. அரசாங்கம் தனது முழுப் பொறுப்பில் வைத்திருக்க விரும்பும் தொழில்கள் அட்டவணை - அ (A) ல் வகைப்படுத்தப் பெற்றன. அரசாங்கம் சில தொழில்களில் தானே முதன்மையாக இருக்வேண்டும் என விரும்பியது. இவற்றில் தனியார் நிறுவனங்கள் உறுதுணையாக இருக்கலாம். இத்தகைய தொழில்கள் அட்டவணை - ஆ (B) ல் வரிசைப் படுத்தப்பட்டன.\nஏனைய தொழில்கள் அனைத்தும் தனியார் துறைக்கு விடப்பட்டன. [அட்டவணை - இ (C)]\n\nSection::::அட்டவணை -அ.\nபதினேழு தொழில் துறைகள் இதில் இடம் பெற்றன\n\nSection::::அட்டவணை -ஆ.\nபன்னிரு தொழில்கள் இதன் கீழ் வந்தன \n\nSection::::அட்டவணை -இ.\nமேற்கண்ட இரண்டு அட்டவணைகளிலும் வராத பிற தொழில்கள் இதில் இடம் பெற்றன. இவற்றிற்கு தனியாரின் பங்களிப்புகள் வரவேற்கப்பட்டன.\n\nSection::::தொழில்கொள்கை அறிக்கை -1977.\nதேசிய தொழில்கொள்கை - 1956 (Industrial Policy Statement - 1977) இல் சில விரும்பத்தக்க விடயங்கள் இருந்தாலும் இக்கொள்கையைக் கடை பிடித்ததால் சில முரண்பாடுகளும் தோன்றி உள்ளதாக 1977 ஆம் ஆண்டு பதவிக்கு வந்த ஜனதா அரசு நினைத்தது. \"வேலையில்லாத் திண்டாட்டம் அதிகரித்து விட்டதாகவும் கிராமங்களுக்கும் நகரங்களுக்கும் உள்ள வேறுபாடு அதிகரித்து விட்டது என்றும் உண்மையான முதலீட்டு விகிதம் குறைந்து விட்டது என்றும் \" புதிய அரசு எண்ணியது. எனவே, தொழில்கொள்கை அறிக்கை -1977 உருவாக்கப்பட்டு வெளியிடப்பட்டது. \nஇக்கொள்கையின் சிறப்பம்சங்கள் பின்வருமாறு: \n\nSection::::தொழில்கொள்கை - 1980.\n1956 ஆம் ஆண்டில் வெளியிடப்பட்ட தொழில் கொள்கையையே பின்பற்றுவது என்று அரசு முடிவு செய்தது. தொழில்துறை வளர்ச்சியே இதன் முக்கிய நோக்கமாக இருந்தது. பெரிய தொழில் நிறுவனங்களுக்கு உரிமங்கள் வழங்கப்பட்டன.\n\nSection::::தொழில்கொள்கை - 1991.\nதிரு நரசிம்மராவ் தலைமையில் அமைந்த புதிய காங்கிரஸ் அரசு 1991 ஆம் ஆண்டு ஜூலை திங்களில் தனது தொழில் கொள்கையை வெளியிட்டது. இதன் முக்கிய நோக்கங்கள்:\n\nSection::::தொழில் துறைக்கான உரிமம் வழங்கும் கொள்கை.\nகீழ் காணும் தொழில் துறைகளுக்கு கண்டிப்பாக உரிமம் பெறவேண்டும்\n"}
{"id": "90946", "url": "https://ta.wikipedia.org/wiki?curid=90946", "title": "இந்திய ஏற்றுமதி-இறக்குமதி கொள்கை", "text": "இந்திய ஏற்றுமதி-இறக்குமதி கொள்கை\n\nஅமெரிக்கா மற்றும் ஐரோப்பிய நாடுகளில் இருந்துதான் இந்தியா தனக்கு வேண்டிய பொருட்களில்\nபெரும்பாலானவற்றை இறக்குமதி செய்கிறது. \n\nSection::::இந்திய ஏற்றுமதி - இறக்குமதிக் கொள்கை-(2001-02).\nமுக்கிய அம்சங்கள் :\n\nஇறக்குமதி செய்யப்படும் பொருட்களின் அலவுகளின் மீதான தடைகளை நீக்கும் பணி 1991 ஆம் ஆண்டு முதல் தொடங்கப்பட்டு பல்வேறு கட்டங்களாக நிறைவேற்றப்பட்டு வருகிறது.இதுவரையில் 715 பொருட்களின் மீதான தடைகள் விலக்கப் பட்டுவிட்டன.\nஏற்றுமதிக்கு நிகரான பொருட்கள் மற்றும் இடைனிலைப் பொருட்களுக்கு இத் திட்டம் மேலும் நீட்டிக்கப் படுகிறது \n(ஏற்றுமதிக்கான உற்பத்திப் பிரிவுகள்/ ஏற்றுமதிக்கான தயாரிப்புப் பிரிவுகள்/ மின்னியல் வன்பொருள் தொழில் நுட்பப் பூங்கா/மென்பொருள் தொழில் நுட்பப் பூங்கா)\nவெளி நாட்டு வாணிபத்திற்கான தலைமை இயக்குனரின் (DGFT) 29 அலுவலகங்களில் விண்ணப்பங்கலளை மென்பொருள் வடிவத்தில் சமர்ப்பிப்பதற்கு தேவையான வசதிகள் உருவாக்கப்படும்.\nமின்னஞ்சல் மூலம் விளக்கம் பெறும் வசதி உருவாக்கப்படும்\n\nSection::::இந்திய ஏற்றுமதி - இறக்குமதிக் கொள்கை-(2002-07).\n2002-07 ஆம் ஆண்டுக்கான ஏற்றுமதி இறக்குமதிக் கொள்கையின் முக்கிய அம்சங்கள் \nவிவசாயத் துறை\nகுடிசைத் தொழில்கள் மற்றும் கைத்தொழில்கள்\nசிறுதொழில் துறை\nதோல்பொருட்கள் துறை\nஜவுளித் துறை\nஆபரணங்கள்\n\nமின்னியல் வன்பொருள் பூங்கா\nஇரசாயனங்கள் மற்றூம் மருந்துப் பொருட்கள்\nதிட்டங்கள்\nவெளினாடுகளில் நிறைவேற்றப் பட்ட திட்டங்களில் ஓராண்டுக்குமேல் பயன்படுத்தப்பட்ட சாதனங்களை தடையின்றி இறக்குமதி செய்துகொள்ளும் வசதி\n"}
{"id": "90948", "url": "https://ta.wikipedia.org/wiki?curid=90948", "title": "இந்தியாவில் பங்குச் சந்தைகள்", "text": "இந்தியாவில் பங்குச் சந்தைகள்\n\nஇந்தியாவில் தற்போது பங்குவர்த்தகம் இரு பெரும் பங்குச்சந்தைகளில் நடை பெறுகிறது. அவை: இந்திய தேசிய பங்கு சந்தை மற்றும் மும்பை பங்குச் சந்தை. இவை தவிர பண்டகப் பொருட்கள் வர்த்தகம் நடக்கும் பண்டச் சந்தைகளும் (commodity exchanges) வேறு சிறு பங்குச் சந்தைகளும் உள்ளன.\n\nSection::::வரலாறு.\nமும்பையில் உள்ள பங்குத் தரகர்கள் இணைந்து இந்தியாவின் முதல் பங்குச் சந்தையான மும்பைப் பங்குச் சந்தையைத் தோற்றுவித்தார்கள். 1894 ஆம் ஆண்டில் அகமதாபாத் பங்குச் சந்தை உருவாக்கப்பட்டது. கல்கத்தா பங்குச் சந்தை 1908 ஆம் ஆண்டில் நிறுவப் பெற்றது.\n\nSection::::அங்கீகாரம் பெற்ற சந்தைகள்.\nSecurities Contracts (Regulations) Act, 1956. இன் படி கீழ்காணும் பங்குச் சந்தைகள் அங்கீகாரம் பெற்றன:\n"}
{"id": "90951", "url": "https://ta.wikipedia.org/wiki?curid=90951", "title": "2011 மலேசியத் தமிழர் வாழ்வியல் மாநாடு", "text": "2011 மலேசியத் தமிழர் வாழ்வியல் மாநாடு\n\nமலேசியத் தமிழர் வாழ்வியல் மாநாடு என்பது சனவரி 22-23, 2011 திகதிகளில் கோலாலம்பூரிலுள்ள மலாயாப் பல்கலைக்கழகத்தில் நடத்த திட்டமிடப்பட்டுள்ள மாநாடு ஆகும். இந்த மாநாட்டை மலாயாப் பல்கலைக்கழக இந்திய ஆய்வியல் துறையுடன் இணைந்து மலேசிய மாணவர்கள் தமிழ் அமைப்புகளின் கூட்டமைப்பான மலேசியத் தமிழ்க் காப்பகம் ஒழுங்கு செய்துள்ளது. இந்த மாநாட்டில் மலேசியத் தமிழர்களின் வரலாறும், வாழ்வியலும் சிறப்பாக ஆய்வு செய்யப்பபட்டது.\n\n"}
{"id": "90953", "url": "https://ta.wikipedia.org/wiki?curid=90953", "title": "தமிழ் செம்மொழி அகவை திருத்த மாநாடு", "text": "தமிழ் செம்மொழி அகவை திருத்த மாநாடு\n\nதமிழ் செம்மொழி அகவை திருத்த மாநாடு என்பது கோலாம்பூரில் இந்திய ஒன்றிய அரசு தமிழ் மொழி 1,5000 ஆண்டுகள் பழமையானது என்ற வரையறையை எதிர்த்தும், தமிழ் மொழி மூவாயிரம் ஆண்டுகளுக்கு முற்பட்டது என்றதை வலியுறுத்தியும் தமிழ் ஆவலர்களால் ஒழுங்குசெய்யப்பட்ட ஒரு மாநாடு ஆகும். இந்த மாநாட்டின் வேண்டுகோள்கள் இந்திய ஒன்றிய அரசு, தமிழக அரசு, மலேசிய இந்தியத் தூதரகம், யுனெஸ்கோ ஆகிய அமைப்புகளுக்கு முன்வைக்கப்பட்டது.\n\n"}
{"id": "90956", "url": "https://ta.wikipedia.org/wiki?curid=90956", "title": "மலேசிய இந்திய காங்கிரசு", "text": "மலேசிய இந்திய காங்கிரசு\n\nமலேசிய இந்திய காங்கிரசு ம.இ.கா (\"Malaysian Indian Congress\" அல்லது ’’MIC’’) என்பது மலேசியாவில் இயங்கும் ஒர் அரசியல் கட்சி ஆகும். இது 1946 ஆம் ஆண்டு நிறுவப்பட்டது. கோலாலம்பூர், செந்தூல் செட்டியார் மண்டபத்தில் 1946 ஆம் ஆண்டு ஆகஸ்டு மாதம் 3, 4, 5 ஆம் தேதிகளில் அகில மலாயா இந்தியர் மாநாடு நடைபெற்றது. அந்த அமைப்புக் கூட்ட மாநாட்டில் மலாயா, சிஙப்பூரைச் சேர்ந்த 561 பேர் கலந்து கொண்டனர். அந்த மாநாட்டில் “மலாயா இந்தியர் காங்கிரஸ்” என்ற பெயரில் ஓர் அமைப்பு உருவாக்கப்பட்டது.\n\nSection::::வரலாறு.\nமலேசிய இந்திய காங்கிரஸ் எனும் ம.இ.கா. மலாயாவில் வாழ்ந்த இந்தியர்களுக்காகத் தோற்றுவிக்கப் பட்டது. பெரும்பாலான இந்தியர்கள் பிரித்தானிய காலனித்துவ ஆட்சியாளர்களால், ஒப்பந்த அடிப்படையில் தென்னிந்தியாவில் இருந்து கொண்டு வரப் பட்டனர்.ம.இ.காவைத் தோற்றுவித்த ஜோன் ஏ. திவி, அப்போது இந்தியர்களிடையே நிலவிய சமூகப் பிரச்னைகளைக் களைவதற்காகப் பல முயற்சிகளை மேற்கொண்டார்.தமிழர்களின் கல்வித் தகுதிக்குறைவு, மதுவிற்கு அடிமை, குடும்பப் பிரச்னைகள் போன்றவையே அப்போதைய இந்தியர்களிடையே சமூகப் பிரச்னைகளாக நிலவி வந்தன.\n\nSection::::பிரித்தானியர்கள் மீது இந்தியர்களின் கசப்புணர்வுகள்.\nபூத் சிங் ம.இ.கா. தலைவராக இருந்த காலத்தில் \"Malayan Union\" எனும் மலாயா ஒன்றியத்தில் சேர்வதற்கு மலாயா இந்தியர்கள் சம்மதம் தெரிவிக்கவில்லை. அதற்கு பிரித்தானியர்கள் மீது இந்தியர்களுக்கு இருந்த கசப்புணர்வுகளே காரணம் ஆகும்.ம.இ.காவின் மூன்றாவது தலைவர் கே.இராமநாதன் காலத்தில், ம.இ.காவில் பொதுவான அரசியல் விழிப்புணர்வு ஏற்பட்டது.1951 ஆம் ஆண்டு ம.இ.கா.வின் நான்காவது தலைவராக கே.எல்.தேவாசர் பொறுப்பு ஏற்றார். மலேசிய அரசியலில் நிலைத்து நிற்க வேண்டுமானால் அரசியல் கூட்டுறவு கண்டிப்பாக இருக்க வேண்டும் எனபதை உணர்ந்தார்.\n\nSection::::கோலாலம்பூர் நகராட்சி தேர்தலில் வாய்ப்பு.\nஅதனால் மலாய்க்காரர்களின் அம்னோ கட்சி, சீனர்களின் ம.சீ.ச. கட்சியுடன் இணைந்து போகும் தனமைகளை முன் நிறுத்தினார். 1952 ஆம் ஆண்டு கோலாலம்பூர் நகராட்சி தேர்தலில் போட்டியிட ம.இ.காவிற்கு வாய்ப்பு கிடைத்தது.டத்தோ ஓன் ஜாபார் தலைமையில் மலாயா சுயேட்சை கட்சியில் \"Independent Malayan Party (IMP)\" ம.இ.கா இணைந்து அந்தத் தேர்தலில் போட்டியிட வாய்ப்புகள் கிட்டின.1955-இல் துன் வீ.தி.சம்பந்தன் பொறுப்பேற்ற பிறகு ம.இ.கா.வின் உறுப்பினர்கள் எண்ணிக்கை அதிகரித்தது. இவர் தலைமைத்துவத்தின் கீழ், ஒரு பரந்த அடிப்படையில் ம.இ.கா. புதுத் தோற்றம் கண்டது. 1957 ஆகஸ்டு 31ஆம் நாள் மலேசியாவிற்குச் சுதந்திரம் கிடைத்தது.\nஅந்த மெர்டேகா சுதந்திர ஒப்பந்தம் லண்டனில் கையெழுத்தானது. அதில் துன் வீ.தி.சம்பந்தன் மலேசிய இந்தியர்களின் பிரதிநிதியாகக் கையெழுத்திட்டார்.\n\nSection::::தடுமாறி நின்ற தமிழ்க் குடும்பங்கள்.\nஇந்தக் காலகட்டத்தில் ம.இ.கா. ஒரு பெரும் சவாலை எதிர்நோக்கியது. மேலை நாட்டு நிறுவனங்கள் ரப்பர் தோட்டங்களை விற்று விட்டுத் தாயகம் திரும்பிக் கொண்டிருந்தன. அந்த வாய்ப்புகளைப் பயன்படுத்திக் கொண்ட உள்நாட்டவர் அந்தத் தோட்டங்களை வாங்கித் துண்டாடத் தொடங்கினர்.அதனால் பல ஆயிரம் இந்தியத் தொழிலாளர்கள் வேலைகளை இழந்து வாழ்க்கையில் தடுமாறிப் போய் நின்றனர்.நடுத்தெருவிற்கு வந்து நின்ற தமிழ்க் குடும்பங்கள் ஆயிரம் ஆயிரம். இதைப் பார்த்த முன்னாள் பிரதமர் துங்கு அப்துல் ரஹ்மான் அவர்கள் இந்த விவகாரத்தில் உடனடியாகத் தலையிட்டு தோட்டங்கள் துண்டாடப் படுவதைத் தற்காலிகமாக நிறுத்தி வைத்தார். நாடாளுமன்றத்தில் தோட்டத் துண்டாடல் சட்டத்தையும் நிறைவேற்றினார்.\n\nSection::::அல்லும் பகலும் அலைந்த துன் சம்பந்தன்.\nமலேசியாவில் பிரதமர் பதவியில் இருந்தவர்களில் மலேசிய இந்தியர்களின் நலன்களில் அதிகமாகக் கவனம் செலுத்திய பிரதமர் துங்கு அப்துல் ரஹ்மான் ஆகும்.தோட்டங்கள் துண்டாடப் பட்டதினால் இந்திய இனம் தடுமாறிப் போய் நின்றக் கட்டத்தில் ம.இ.கா. தீவிரமாகக் களம் இறங்கியது. துன் வீ.தி.சம்பந்தன் வீடு வீடாக, தோட்டம் தோட்டமாகச் சென்று தோட்டத் தொழிலாளர்களிடம் பத்து பத்து வெள்ளியாகச் சேகரித்தார்.அல்லும் பகலும் அலைந்து பணத்தைச் சேர்த்தார். அரசாங்கச் சலுகைகளைப் பயன் படுத்தவில்லை. அத்துடன் அரசாங்க வாகனங்களையும் பயன் படுத்தவில்லை. தன் சொந்த வாகனங்களைப் பயன் படுத்தினார்.\n\nSection::::தேசிய நிலநிதிக் கூட்டுறவு சங்கம்.\nஅந்தப் பத்துப் பத்து வெள்ளி மூலதனத்தில் உருவானது தான் \"National Land Finance Cooperative Society (NLFCS)\" எனப் படும் தேசிய நிலநிதிக் கூட்டுறவு சங்கம். இந்தத் தேசிய நிலநிதிக் கூட்டுறவு சங்கம் தான் 1970 ஆம் ஆண்டுகளில் ஆசியாவிலேயே ஆகப் பெரிய கூட்டுறவு சங்கமாக விளங்கியது. துன் சம்பந்தனின் தன்னலமற்ற சேவைகளினால் ஆயிரம் ஆயிரம் இந்தியர் குடும்பங்கள் இப்போது நல்ல நிலையில் வாழ்ந்து கொண்டு இருக்கின்றன. துன் சம்பந்தன் அவர்களை மலேசிய இந்தியர்கள் கர்ம வீரர் காமராசராக நினைக்கின்றார்கள். மலேசியாவில் Bank Buruh எனும் தொழிலாளர் வங்கி உருவாவதற்குக் காரணமாக இருந்தவரும் துன் சம்பந்தன் அவர்களே.1973ஆம் ஆண்டில் இருந்து தேசிய நிலநிதிக் கூட்டுறவு சங்கத்தின் தலைவராக டான்ஸ்ரீ கே.ஆர். சோமசுந்தரம் பணியாற்றி வருகின்றார்.\n\n\n"}
{"id": "90964", "url": "https://ta.wikipedia.org/wiki?curid=90964", "title": "வீட்டு வடிவமும் பண்பாடும் (நூல்)", "text": "வீட்டு வடிவமும் பண்பாடும் (நூல்)\n\nவீட்டு வடிவமும் பண்பாடும் (House Form and Culture) என்பது கட்டிடக்கலைஞரும், கட்டிடக்கலைத் துறைப் பேராசிரியருமான அமாசு ராப்பப்போர்ட் என்பவர் ஆங்கிலத்தில் எழுதிய ஒரு நூல் ஆகும். பிரென்டிசு-ஆல் பண்பாட்டுப் புவியியல் தொடரின் ஒரு பகுதியாக இந்நூல் 1969 ஆம் ஆண்டில் வெளியிடப்பட்டது. உலகெங்கிலும் வாழும் பல்வேறு சமுதாயங்களில் புழக்கத்தில் இருக்கும் வீடுகளின் வடிவங்களைப் பண்பாட்டுக் காரணிகளே தீர்மானிக்கின்றன என்பதை இந்நூல் நிறுவமுயல்கிறது. 20 ஆம் நூற்றாண்டின் அறுபதுகளில், உலகம் முழுவதிலும் உள்ள சாதாரண மக்களுடைய கட்டிடங்களைக் கட்டிடக்கலையின் ஆய்வுப் பரப்புக்குள் கொண்டு வருவதில் இந்நூலின் பங்களிப்பு மிகவும் முக்கியமானது. \nSection::::நோக்கம்.\nபல ஆண்டுகள் ஒரு சூழல் வடிவமைப்பாளரின் நோக்கில், தொடக்கநிலை மற்றும் நாட்டார் கட்டிடங்கள், குடியிருப்புக்கள் என்பவை தொடர்பில் செய்த ஆய்வுகளின் விளைவே இந்நூல் என்று தனது முன்னுரையில் குறிப்பிட்டுள்ளார் நூலாசிரியர். இத்தகைய கட்டிடங்களை உருவாக்கும் காரணிகள் அவற்றுக்குத் தெளிவானவையும், அடையாளம் காணத்தக்கவையுமான இயல்புகளை அளிக்கின்றன என்றும் அவர் குறிப்பிடுகின்றார். அவற்றிலிருந்து தற்காலத்துக்குத் தேவையான பாடங்களைப் பெற்றுக்கொள்வதே ஆசிரியரது நோக்கமாகக் காட்டப்படுகிறது.\nSection::::உள்ளடக்கம்.\nவீடுகளின் வடிவங்களைத் தீர்மானிக்கும் காரணிகள் எவை என்னும் கேள்விக்கு விடையாகப் பல்வேறு காரணிகளை முன்வைத்துக் கோட்பாடுகள் முன்மொழியப்பட்டுள்ளன. தட்பவெப்ப நிலையும் அதன் பாதிப்புக்களிலிருந்து பாதுகாத்துக் கொள்வதற்கான தேவையுமே வீடுகளின் வடிவங்களைத் தீர்மானிக்கிறது என்பது ஒரு கொள்கை. கட்டிடப் பொருட்கள், கட்டுமானமுறை, தொழில்நுட்பம் என்பனவே இக் காரணிகள் என்பது இன்னொரு கருத்து. கட்டிடக்களம், பாதுகாப்புத் தேவைகள், பொருளாதாரம், சமயம், என்பவற்றையும் இத்தகைய காரணிகளாக முதன்மைப்படுத்திய கோட்பாடுகள் உள்ளன. இக் காரணிகள் வீட்டு வடிவத்தில் தாக்கங்களை ஏற்படுத்துகின்றன என்பதை ஏற்றுக்கொள்ளும் ராப்பப்போர்ட், முதன்மைக் காரணியாக விளங்குவது பண்பாடே என்கிறார். உலகின் பல பகுதிகளிலும் வாழும் பல சமுதாயங்களிலிருந்து எடுத்துக்காட்டுகளைப் பயன்படுத்தி எடுத்துக் கொண்ட பொருளை விளக்குகிறது இந்த நூல். \n"}
{"id": "90967", "url": "https://ta.wikipedia.org/wiki?curid=90967", "title": "அரைப்பேரச்சு", "text": "அரைப்பேரச்சு\n\nபேரச்சு என்பது ஒரு நீள்வட்டத்தின் பெரிய விட்டமாகும். விட்டமானது அதன் குவியங்கள் மற்றும் மையத்தின் ஊடாக செல்லும் கோடாகும், இது நீள்வட்டத்தின் மிக அகலமான அமைப்பில் முடியும்.அரைப்பேரச்சு (\"semi-major axis\") என்பது இதன் அரைவாசி ஆகும். ஆகவே இது மையத்திலிருந்து நீள்வட்டத்தின் குவிய விளிம்புக்கான தூரமாயிருக்கும்.\n"}
{"id": "90968", "url": "https://ta.wikipedia.org/wiki?curid=90968", "title": "கத்தோலிக்க திருச்சபையின் வரலாற்று நிகழ்ச்சிக் கால வரிசை", "text": "கத்தோலிக்க திருச்சபையின் வரலாற்று நிகழ்ச்சிக் கால வரிசை\n\nகிறித்தவ சமய வரலாற்றிலும் உலக வரலாற்றிலும் கத்தோலிக்க திருச்சபையின் வரலாறு ஒரு முக்கிய இடத்தை வகிக்கிறது . இயேசு கிறித்துவின் போதனைக்குச் செவிமடுத்து அவரைப் பின்பற்றியோர் ஒரு குழுவாக அமைந்த போது அக்குழு திருச்சபை என்னும் பெயர் பெற்றது. \nகத்தோலிக்க திருச்சபையின் வரலாற்று நிகழ்ச்சிக் கால வரிசை என்னும் இக்கட்டுரை உலகளாவிய முறையில் பரந்து விரிந்துள்ள கத்தோலிக்க திருச்சபையில் கடந்த இரண்டாயிரம் ஆண்டுகளாக நடந்துள்ள முதன்மையான நிகழ்வுகளைச் சுருக்கமாகத் தருகின்றது.\nSection::::கத்தோலிக்க திருச்சபை - பெயர் விளக்கம்.\nகிரேக்கத்தில் \"எக்ளேசியா\" (ekklesia - ἐκκλησία) என்றும் இலத்தீனில் ecclesia என்றும் அமைந்த மூலச் சொல்லுக்கு \"மக்கள் கூட்டம்/குழு/அவை/சபை\" (assembly, congregation, church community) என்பது பொருள். ஆங்கிலத்தில் church என்றுள்ள சொல் பழைய ஆங்கிலத்தில் இருந்த \"cirice\" என்னும் சொல்லின் திரிபு. அச்சொல் \"kirika\" என்னும் மேற்கு செர்மானிய மூலத்திலிருந்து வருவது. அதற்கும் அடிப்படையாக இருப்பது கிரேக்க மூலம். கிரேக்க மொழியில் kurios (κύριος) என்பது \"ஆண்டவர்\", \"தலைவர்\", \"மேல்நர்\" என்னும் பொருள்தரும். இச்சொல் சாவிலிருந்து உயிர்பெற்றெழுந்த இயேசு கிறித்துவைக் குறிக்க கிறித்தவர்களால் பயன்படுத்தப்பட்டது. \"ஆண்டவராகிய இயேசு கிறித்துவைச் சார்ந்தவர் குழு/சபை\" என்பது கிரேக்கத்தில் ekklēsia kuriakē (ἐκκλησία κυριακή =congregation of the Lord). இவ்வாறு church என்னும் சொல் \"திருச்சபை\" என்றும், திருச்சபையினர் கூடி வந்து வழிபாடு நடத்துகின்ற \"கோவில்\" என்றும் இருபொருள்கள் பெறலாயிற்று.\n\nகத்தோலிக்க என்னும் சொல்லும் கிரேக்க மொழியிலிருந்து வருவதே. இலத்தீனில் catholicus என்பதன் கிரேக்க மூலம் katholikos (καθολικός). அதன் பொருள் \"பொதுவான\", \"எங்கும் பரந்த\", \"அனைத்தையும் உள்ளடக்குகின்ற\" என்பது. உரோமையை மைய இடமாகக் கொண்ட கிறித்தவ திருச்சபை \"கத்தோலிக்க\" என்னும் பெயரைத் தன் அடைமொழியாகக் கொண்டது. எனவே அத்திருச்சபை உரோமை கத்தோலிக்க திருச்சபை\" (Roman Catholic Church = R.C. Church) என்னும் பெயராலும் அழைக்கப்படுவதுண்டு. இன்றைய உலகில் கத்தோலிக்க திருச்சபையே பிற கிறித்தவ சபைகளைவிட விரிந்து பரந்து காணப்படுகிறது. அதன் தலைவராகிய போப்பாண்டவரும் உலகறிந்த தலைவராக உள்ளார்.\n\nஇக்கட்டுரையில் உரோமன் கத்தோலிக்க திருச்சபையின் வரலாற்றில் நிகழ்ந்த முதன்மை நிகழ்ச்சிகள் கால வரிசையில் (Timeline) பட்டியலிடப்படுகின்றன. பொது நிகழ்ச்சிகளே குறிக்கப்படுவதால் இந்தியா , இலங்கை போன்ற தனி நாடுகளின் திருச்சபை வரலாறு பற்றிய விவரமான வரலாற்றினை வேறு இடங்களில் காணலாம்.\n\nஇயேசு கிறித்துவால் தோற்றுவிக்கப்பட்ட சபை திருச்சபை என்று அழைக்கப்படுகிறது. அத்திருச்சபை கத்தோலிக்க திருச்சபையில் உறைகிறது என்பது கத்தோலிக்க கொள்கை. பிற கிறித்தவ சபைகளிலும் கிறித்தவக் கொள்கைகளும் பண்புகளும் உள்ளன என்பதைக் கத்தோலிக்கர் மறுப்பதில்லை. என்றாலும், தன்னகத்தே கிறித்தவ வெளிப்பாட்டின் முழுமை உள்ளது என்பது கத்தோலிக்க சபையின் உறுதிப்பாடு.\n\nSection::::திருச்சபையில் ஏற்பட்ட பிளவுகள்.\nகடந்த இரண்டாயிரம் ஆண்டு வரலாற்றைப் பார்க்கும்போது, இயேசுவால் ஏற்படுத்தப்பட்ட திருச்சபையில் அவ்வப்போது பெரும் பிளவுகள் ஏற்பட்டதை நாம் அறிகிறோம்.\n\n\n\n\n\n\nSection::::திருச்சபை வரலாற்றின் கால கட்டங்கள்.\nகத்தோலிக்க திருச்சபையின் வரலாறு இரண்டாயிரம் ஆண்டுகளுக்கு மேலான கால கட்டத்தை உள்ளடக்கியது. அதன் வரலாற்றுக் காலங்களைப் பின்வருமாறு பிரிக்கலாம்:\n(தொடர்ச்சி): \n\n"}
{"id": "90982", "url": "https://ta.wikipedia.org/wiki?curid=90982", "title": "தமிழ்வாணன்", "text": "தமிழ்வாணன்\n\nதமிழ்வாணன் (மே 22, 1926 - நவம்பர் 10, 1977) தமிழக எழுத்தாளரும், இதழாசிரியரும் ஆவார்.\n\nSection::::வாழ்க்கைச் சுருக்கம்.\nதமிழ்வாணன் தமிழ்நாட்டின் இராமநாதபுரம் மாவட்டத்தில் உள்ள தேவகோட்டையில் வாழ்ந்த லெட்சுமணன் செட்டியாருக்கும் பிச்சையம்மை ஆச்சிக்கும் இரண்டாவது மகனாக 1926 மே 5ஆம் நாள் பிறந்தார். இராமநாதன் என்பது இவரது இயற்பெயர். தமிழ்த்தென்றல் திரு. வி.க. இவருக்கு \"தமிழ்வாணன்\" எனப் பெயரைச் சூட்டினார்..\n\nSection::::பத்திரிகைத் துறையில்.\nவல்லிக்கண்ணனை ஆசிரியராகக் கொண்டு திருச்சியில் இருந்து வெளிவந்த கிருஷ்ணசாமி ரெட்டியாரின் \"கிராம ஊழியன்\" பத்திரிகையில் தமிழ்வாணன் 30 ரூபாய் சம்பளத்தில் உதவி ஆசிரியராகச் சேர்ந்தார். பல எழுத்தாளர்களுடன் பழகும் வாய்ப்புக் கிடைத்தது. சில மாதங்களில் கிராம ஊழியன் ஆசிரியராய் பதவி உயர்வு பெற்றார். அதன் பின்னர் சென்னை வந்த தமிழ்வாணன் \"சக்தி\" என்ற மாத இதழை வெளியிட்டு வந்த வை.கோவிந்தன் தொடங்கிய \"அணில்\" என்ற குழந்தைகளுக்கான புதிய வார இதழில் ஆசிரியராகப் பொறுப்பேற்றார். \"துணிவே துணை\" என்ற சொற்றொடரை குறிக்கோளுரையாக அறிமுகப்படுத்தினார்.\n\nதனது பள்ளித் தோழரான வானதி திருநாவுக்கரசுடன் இணைந்து \"ஜில்,ஜில்\" பதிப்பகம் என்ற பெயரில் குழந்தைகளுக்காக நூல்கள் வெளியீட்டகம் ஒன்றைத் தொடங்கினர். அந்தப் பதிப்பகத்தின் முதல் வெளியீடு \"சிரிக்காதே!\". அதனை அடுத்து சவகர்லால் நேருவின் வாழ்க்கை வரலாற்றை எழுதினார். தொடர்ந்து \"அல்வாத் துண்டு\", \"சுட்டுத் தள்ளு\", \"பயமா இருக்கே\" என்ற பல தலைப்புகளில் நூல்கள் எழுதினார். இவருடைய ஒரு பக்க கட்டுரைகள் இன்றும் பிரபலமானவை.\n\nSection::::கல்கண்டு வார இதழ்.\nகுமுதம் ஆசிரியர் எஸ். ஏ. பி. அண்ணாமலை கல்கண்டு என்ற புதிய வார இதழை ஆரம்பித்து அதன் முழுப் பொறுப்பையும் தமிழ்வாணனிடம் ஒப்படைத்தார். துணிவே துணை என்ற தாரக மந்திரத்துடன் வெளிவந்த கல்கண்டு இதழை சிறுவர் முதல் முதியோர் வரை விரும்பிப் படித்தார்கள். அவர் ஆசிரியராக இருந்த \"கல்கண்டை\" அவரது புதல்வர்களுள் ஒருவரான லேனா தமிழ்வாணனும், அவர் தொடங்கிய மணிமேகலைப் பிரசுரத்தை லேனாவின் வழிகாட்டுதலுடன் இரவி தமிழ்வாணனும் வளர்த்து வருகிறார்கள்.\n\n\n"}
{"id": "90988", "url": "https://ta.wikipedia.org/wiki?curid=90988", "title": "கலோரி", "text": "கலோரி\n\nகலோரி (Calorie) அல்லது கனலி என்பது வெப்பத்திற்கான ஒரு அலகு ஆகும். இது அனைத்துலக முறை அலகுகளுக்கு முந்தைய காலத்தில் 1824ஆம் ஆண்டு நிக்கொலசு கிளெமண்ட் என்பவரால் உருவாக்கப்பட்டது. ஒரு கிராம் நீரின் வெப்பநிலையை ஒரு சென்டிகிரேடு அளவுக்கு உயர்த்துவதற்குப் பயன்படும் வெப்பத்தின் அளவு ஒரு கனலி ஆகும். தற்போது வெப்பம் அல்லது ஆற்றல் ஆகியவற்றை அளக்க அனைத்துலக முறை அலகான ஜூல் என்பதே பரவலாகப் பயன்படுகிறது. ஒரு கலோரி என்பது 4.2 ஜூலுக்குச் சமமாகும். உணவில் இருந்து கிடைக்கும் ஆற்றலுக்கு மட்டும் இன்னும் பல இடங்களில் கலோரி என்னும் அலகு பயன்படுத்தப்படுகிறது. நாம் உண்ணும் உணவு உயிர்வளியுடன் சேர்ந்து எரி சக்தியாக மாற்றமடைகிறது. இவ்வுடல் சக்தி உருவாகக் காரணமாக அமையும் எரிபொருள் சக்தியே கனலி ஆகும்.செல்லில் உள்ள மைட்டோகாண்டிரியா என்ற பகுதியில் தான் எரிதல் நடைபெறுகிறது. நம் உடல் நன்கு செயல்பட ஒரு குறிப்பிட்ட அளவு கனலி நமக்குத் தேவை. இத்தேவை நம் உடல் பருமன், நாம் செய்யும் வேலை இவற்றைப் பொருத்து அமையும்.\n\nSection::::உணவும் கனலியும்.\nநாம் உண்ணும் உணவுப் பொருட்கள் ஒவ்வொன்றிலும் அடங்கியுள்ள கனலியின் அளவு வெவ்வேறு எண்ணிக்கையுடையனவாகும். நாம் உட்கொள்ளும் உணவு உடலுள் எரிந்து ஒரு குறிப்பிட்ட எண்ணிக்கையில் கனலியை வெளிப்படுத்தும். சான்றாக ஒரு கிராம் புரத உணவு நான்கு கனலிகளை வெளியாக்கும். அதே சமயத்தில் ஒரு கிராம் கொழுப்பு உணவு ஒன்பது கனலிகளை வெளியாக்கும். கனலி வெப்பம் வெளிப்பட ஆதாரமான எரிபொருள்களைப் பற்றி உடல் கவலைப்படுவதே இல்லை. எவ்வகை உணவுப் பொருளாயினும் அதிலிருந்து எரிசக்தியாக கனலி வெளிப்பட்டு உடல் இயக்கம் செம்மையாக அமைய ஆற்றல் ஊட்டுகிறது.\n\nSection::::வேலையும் கனலியும்.\n10000 கலோரி – 1 கிலோ எடையாகும். நம் உடல் பருமன், நாம் மேற்கொள்ளும் பணி இவைகளுக்கேற்ப நமக்குக் கனலிகள் தேவைப்படுகின்றன. சான்றாக 45 கிலோ எடையுள்ள ஒருவன் ஓய்வாக இருக்கும்போது அவனுக்கு ஒரு நாளைக்கு 1,680 கிலோ கனலி வெப்பம் தேவைப்படுகிறது. அதே மனிதன் ஒரு சாதாரண வெலையைச் செய்வதென்றால் அவனுக்கு ஒரு நாளைக்கு 3,360 கனலி தேவைப்படும். அதே மனிதன் மிகக் கடினமான வேலையைச் செய்ய நேர்ந்தால் அவனுக்கு 6,720 கனலிகள் தேவைப்படும். இவாறு செய்யும் வேலைக்கேற்ப கனலி தரும் உணவு வகைகளை உட்கொள்வதன் மூலம்தான் அவரவர் உடலை நன்முறையில் பெணுதலாக வைத்துக் கொள்ளவும் ஆற்றலோடு உடலை இயக்கச் செய்யவும் முடியும். கோடைக் காலத்தைவிட குளிர் காலத்தில் நாம் அதிக அளவு கனலிகளைப் பயன்படுத்துகிறோம் பெரியவர்களைவிட குழந்தைகளுக்கு அதிக கனலி தேவைப்படும். காரணம் , முதியவர்களை விட சிறுவர்களுக்கு வேகமாக உண்ணும் உணவு எரிந்து வெப்ப சக்தியாக மாறுவதேயாகும்.\n\nSection::::உடலில் கனலி சேமிப்பு.\nஉடலின் முக்கிய எரிபொருட்களாக மாவுச் சத்து, ஸ்டார்ச்சு, சர்க்கரை ஆகியன அமையும். ஒரு வேளைக்கு நம் உடலுக்குத் தேவைப்படும் கனலி அளவை விட அதிக அளவு எரிபொருளை நம் உடல் பெற நேர்ந்தால், உடல் தன் தேவைக்கானது போக மீதமுள்ள கனலிகளை சேமித்து வைத்துக் கொள்ளும். இவ்வாறு ஒவ்வொரு நாளும் சேமிக்கும் எரிபொருள் மூன்றில் ஒரு பங்கு மட்டுமேயாகும். மீதமுள்லவை கொழுப்பாக மாறிவிடும். எனவே, நாம் உட்கொள்ளும் உணவின் மூலம் பெறக்கூடிய கனலிகளின் அளவை சரியாகக் கணக்கிட்டு கவனித்துக் கொண்டால் உடலில் தேவையற்ற கொழுப்பு தேங்காமல் பார்த்துக் கொள்ளமுடியும். இதன் மூலம் கொழுப்புகளால் விளையும் தொல்லைகளோ உடல் உபாதைகளோ இல்லாமல் செம்மையாக உடலை வைத்துக்கொள்ள முடியும்.\n\nபொதுவாக காய்கறிகள், பழங்களின் கலோரி அளவு குறைவு.\n\n"}
{"id": "90993", "url": "https://ta.wikipedia.org/wiki?curid=90993", "title": "எசாயா (நூல்)", "text": "எசாயா (நூல்)\n\nஎசாயா (\"Isaiah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஎசாயா என்னும் நூல் மூல மொழியாகிய எபிரேயத்தில் יְשַׁעְיָהו (Yeshayahu) எனவும், கிரேக்கத்தில் Ἠσαΐας (Ēsaïās) எனவும், இலத்தீனில் Isaias எனவும் ஒலிக்கப்படும். எசாயா என்னும் இறைவாக்கினர் பெயரால் இந்நூல் அழைக்கப்படுகிறது. இந்நூலின் பழைய தமிழ் மொழிபெயர்ப்பு இசையாஸ் ஆகமம் அல்லது ஏசாயா என்னும் பெயர் கொண்டிருந்தது.\n\nஎசாயா கி.மு. எட்டாம் நூற்றாண்டின் பிற்பகுதியில் எருசலேமில் வாழ்ந்தவர். அவர் சிறப்பான முறையில் இறைவனால் தேர்ந்தெடுக்கப்பட்டு, கற்பிக்கப்பட்டு யூதா மக்களிடம் அனுப்பப்பட்டவர்.\n\nSection::::பகுதிகள்.\nஎசாயா என்னும் மாபெரும் இறைவாக்கினர் பெயரால் வழங்கப்படும் இந்நூலை மூன்று பகுதிகளாகப் பிரிக்கலாம்.\n\n\nஇக்காலத்தில் தென் நாடாம் யூதா வலிமை மிக்க அண்டை நாடான அசீரியாவின் அச்சுறுத்தலுக்கு உள்ளாகியிருந்தது. ஆனால் யூதாவுக்கு வரவிருந்த அழிவுக்கு, அசீரியாவின் ஆற்றலைவிட, அந்த நாடு கடவுள் மீது நம்பிக்கை இழந்து அவருக்குப் பணியாது செய்த பாவங்களே உண்மையான காரணம் என்று எசாயா உணர்ந்தார். எனவே அவர் எழுச்சியூட்டும் சொற்களாலும் செயல்களாலும், அம்மக்களையும் அவர்கள் தலைவர்களையும் நேர்மையோடும் நீதியோடும் வாழுமாறு அழைத்தார். கடவுளுக்கு அவர்கள் செவிகொடாவிடில் இருளும் அழிவுமே காத்திருக்கின்றன என்று எச்சரித்தார். ஆயினும் தாவீதின் வழிமரபில் தோன்றவிருக்கும் ஓர் ஒப்பற்ற அரசர் மூலம், அனைத்துலகும் அமைதி பெறும் பொற்காலம் வரவிருந்ததையும் எசாயா முன்னறிவித்தார்.\n\n\nஇப்பகுதி யூதாவின் மக்களுள் பலர் பாபிலோனில் அடிமைகளாக நசுக்கப்பட்டு நம்பிக்கை இழந்து இருந்த காலத்தைச் சார்ந்தது. கடவுள் தம் மக்களை விடுவித்து அவர்களது சொந்த வீடான எருசலேமில் புது வாழ்வு வாழுமாறு அழைத்துச் செல்வார் என்று இறைவாக்கினர் முழக்கம் செய்தார். வரலாற்றின் ஆண்டவர் கடவுளே என்பதும் இசுரயேலர் மூலமாக மாந்தர் அனைவரும் நற்செய்தி பெற்று, இறையாசி பெறுவர் என்பதும் இங்கு வலியுறுத்தப் பெறுகின்றன. இப்பகுதியில் காணப்பெறும் \"ஆண்டவரின் ஊழியன்\" பற்றிய பாடல்கள் பழைய ஏற்பாட்டிலேயே மிகச் சிறந்த பகுதிகளாக ஏற்றுக்கொள்ளப்பட்டுள்ளன.\n\n\nஇவற்றுள் பெரும்பாலானவை எருசலேமுக்குத் திரும்பி வந்திருந்த மக்களுக்கு உரைக்கப்பட்டவை. கடவுள் இசுரயேலருக்குத் தாம் அளித்த வாக்குறுதியை நிறைவேற்றுவார் என்று இப்பகுதியில் வலுயுறுத்தப்படுகின்றது; நேர்மை, நீதி, ஓய்வுநாள், பலி, மன்றாட்டு ஆகியவற்றின் சிறப்பும் எடுத்துரைக்கப்படுகின்றது. இயேசு பெருமான் தம் பணியின் தொடக்கத்தில் இந்நூலின் (61:1-2) சொற்களைக் கையாள்வது குறிப்பிடத்தக்கது.\n\nSection::::குறிப்பிடத்தக்க ஒரு சிறு பகுதி.\nஎசாயா 49:15-16\n<br>\"ஆண்டவர் கூறுவது இதுவே:\n<br>பால்குடிக்கும் தன் மகவைத் \n<br>தாய் மறப்பாளோ?\n<br>கருத்தாங்கினவள் தன் பிள்ளைமீது\n<br>இரக்கம் காட்டாதிருப்பாளோ?\n<br>இவர்கள் மறந்திடினும், \n<br>நான் உன்னை மறக்கவே மாட்டேன்.\n<br>இதோ, என் உள்ளங்கைகளில் உன்னை \n<br>நான் பொறித்து வைத்துள்ளேன்.\"\n\nSection::::மேலும் காண்க.\nவிக்கிமூலத்தில் எசாயா நூல்\n"}
{"id": "90997", "url": "https://ta.wikipedia.org/wiki?curid=90997", "title": "பரமேசுவரா", "text": "பரமேசுவரா\n\nபரமேசுவரா (\"Parameswara\", 1344-1414) மலாக்கா பேரரசை உருவாக்கியவர். 1389 இல் இருந்து 1398 வரை சிங்கப்பூரை ஆட்சி செய்தவர். இவருடைய மற்ற பெயர் ஸ்ரீ மகாராஜா பரமேசுவரா. இவர் துமாசிக் எனும் இடத்தில் இருந்து வந்து மலாக்காவை 1402-இல் உருவாக்கினார். துமாசிக்கின் புதிய பெயர் சிங்கப்பூர்.\n\nSection::::சொல் இலக்கணம்.\nபரமேஸ்வரன் (परमेश्वर) எனும் சொல் சமஸ்கிருத மொழியில் இருந்து தருவிக்கப் பட்ட ஒரு தமிழ்ச் சொல். பரமா எனும் சொல்லும் ஈசுவரன் எனும் சொல்லும் இணைந்து பெற்றதே பரமேசுவரன் எனும் சொல் ஆகும். இந்துக் கடவுளான சிவனுக்கு மற்றொரு பெயர் ஈசுவரன்.\n\nSection::::சான்றுகள்.\nமலாக்கா வரலாற்றைப் பற்றி இதுவரையிலும் மூன்று பதிவுகள் மட்டுமே சான்றுகளாகக் கிடைத்து உள்ளன.<ref name=\"malaysiakini.com/letters/82470\">Historical records referring to Parameswara are attributable to 3 sources</ref> முதலாவது பதிவு கோர்டின்கோ டி எரேடியா \"(Gordinho D'Eredia)\" எனும் போர்த்துகீசிய மாலுமியின் பதிவு. 1600 ஆம் ஆண்டு வாக்கில் பதியப் பட்டது. அதில் பரமேஸ்வரா எனும் பெயர் பெர்மிச்சுரி \"(Permisuri)\" என்று குறிப்பிடப்பட்டு உள்ளது.\n\nஅடுத்தப் பதிவு செஜாரா மெலாயு \"(Sejarah Melayu - Malay Annals)\". மலாக்கா பேரரசு உச்சத்தில் இருந்த போது மலாக்காவில் என்ன நடந்தது என்பதை அந்த மலாய் வரலாற்றுப் பதிவேடுகளில் காண முடிகிறது. இருப்பினும் அந்த மலாய் வரலாற்றுப் பதிவேடுகளை 1612 ஆம் ஆண்டு ஜொகூர் சுல்தானகம் மறுதொகுப்புச் செய்தது.\n\nSection::::செஜாரா மெலாயு மறுதொகுப்பு.\nமலாக்கா எவ்வாறு கண்டுபிடிக்கப்பட்டது; மலாக்காவை ஆட்சி செய்தவர்களின் வரலாறு; மலாக்கா எவ்வாறு வீழ்ச்சி அடைந்தது போன்ற விவரங்கள் அந்தப் பதிவேடுகளில் பதிவு செய்யப்பட்டு உள்ளன. ஆனால், பரமேஸ்வரா எனும் பெயர் செஜாரா மெலாயுவின் எந்த ஓர் இடத்திலும் இடம் பெறவில்லை. ஆகவே, செஜாரா மெலாயு மறுதொகுப்புச் செய்யப்பட்டதால் வலுவான சான்றுகள் தேக்க நிலையை அடைகின்றன.\n\nஅடுத்தப் பதிவு சுமா ஓரியண்டல் \"(Suma Oriental)\" எனும் பதிவு. 1513 ஆம் ஆண்டு பதியப்பட்டது. இதை எழுதியவர் தோம் பைரஸ் \"(Tom Pires)\". இவர் ஒரு போர்த்துக்கீசியர். மலாக்காவைப் போர்த்துகீசியர்கள் கைப்பற்றிய பின்னர் எழுதப்பட்டது. பரமேஸ்வரா சிங்கப்பூரில் இருந்து வெளியேறிய வரலாற்றை இந்தப் பதிவு எடுத்துரைக்கின்றது.\n\nபரமேஸ்வரா என்பவர் ஸ்ரீ விஜயா பேரரசின் இளவரசர்; சிங்கப்பூரின் கடைசியான அரசர்; மலாயா தீபகற்பத்தின் மேற்கு கரை வழியாகப் பயணித்து மலாக்காவைத் தோற்றுவித்தார் என அந்தப் பதிவு சொல்கின்றது. மலாக்காவை செக்குயிம் டார்க்சா \"(Xaquem Darxa)\" என்றும் மொடவார்க்சா \"(Modafarxa)\" என்றும் தோம் பைரஸ் பதிவு செய்துள்ளார்.\n\n\nSection::::வாழ்க்கை வரலாறு.\nSection::::மலாக்காவைக் கண்டுபிடித்தல்.\nஜாவாவை ஆண்டு வந்த ஸ்ரீ விஜயா பேரரசின் செல்வாக்கு, 14-ஆம் நூற்றாண்டில் படிப்படியாகக் குறையத் தொடங்கியது. மலாய்த் தீவுக் கூட்டங்களில் இருந்த சிற்றரசர்களின் அச்சுறுத்தல்களும் அதிகரித்து வந்தன. ஸ்ரீ விஜயா எனும் பேரரசு ஜாவாத் தீவின் வரலாற்றில் மங்காதப் புகழைப் பெற்ற ஒரு மாபெரும் பேரரசு. சுற்று வட்ட அரசுகள் அனைத்தும் ஸ்ரீ விஜயா பேரரசிடம் திறை செலுத்தி வந்தன.\n\nதிறை என்றால் கப்பம். ஒரு பேரரசுக்கு மற்றொரு சிற்றரசு செலுத்தும் வரியைத் தான் கப்பம் என்பார்கள். அப்படி மற்ற சிற்றரசுகளிடமிருந்து திறைகள் வாங்கிய ஸ்ரீ விஜயா பேரரசு, 1290 ஆம் ஆண்டில் ஜாவாவிலிருந்து விரட்டப் பட்டது. ஜாவாவில் சிங்கசாரி எனும் ஓர் அரசு உருவானதும் ஸ்ரீ விஜயா பேரரசுவின் செல்வாக்கு சன்னம் சன்னமாகக் குறையத் தொடங்கியது. சிங்கசாரி வலிமை வாய்ந்த பெரும் அரசாகவும் மாறியது.\n\nSection::::இந்தோனேசியாவில் இந்தியப் பேரரசுகள்.\nஇந்தோனேசியாவைப் பல இந்தியப் பேரரசுகளும் சிற்றரசுகளும் 1000 ஆண்டுகளுக்கும் மேலாக ஆட்சி செய்து உள்ளன. அந்தப் பேரரசுகளைத் தோற்றுவித்தவர்கள்; எந்த ஆண்டில் எங்கே தோற்றுவித்தார்கள் எனும் சுருக்கமான விவரங்கள்:\n\n\nSection::::ஸ்ரீ விஜயா பேரரசு.\nஇந்தச் சிங்கசாரி அரசு, மஜாபாகிட் பேரரசின் வழித் தோன்றல் ஆகும். மலாயு எனும் இடத்தில் ஸ்ரீ விஜயா பேரரசின் அரண்மனை இருந்தது. அந்த அரண்மனையைச் சிங்கசாரி அரசு தாக்கிய சம்பவங்கள் நிறைய நடந்து உள்ளன. மலாயு எனும் இடம் இப்போது ஜாம்பி என்று அழைக்கப் படுகின்றது. பின்னர், ஸ்ரீ விஜயா பேரரசு தன்னுடைய தலைநகரத்தைப் பலேம்பாங்கிலிருந்து மலாயுவிற்கு மாற்றியது.\n\nஇருப்பினும் பலேம்பாங் முக்கியமான அரச நகராகவே விளங்கி வந்தது. 14 ஆம் நூற்றாண்டில் பலேம்பாங் அரச நகரமும், மஜாபாகிட் பேரரசின் கரங்களில் வீழ்ந்தது. அத்துடன் மாபெரும் ஸ்ரீ விஜயா பேரரசின் 1000 ஆண்டுகள் ஆளுமைக்கு ஒரு முற்றுப் புள்ளியும் வைக்கப் பட்டது.\n\nபலேம்பாங் தோற்கடிக்கப் பின்னர், ஸ்ரீ விஜயா அரசக் குடும்பத்தினர், பிந்தான் தீவில் அடைக்கலம் அடைந்தனர். ஸ்ரீ விஜயா அரச குடும்பத்தினருடன், பல ஆயிரம் மக்களும் அந்தத் தீவில் தஞ்சம் அடைந்தனர். அடுத்தக் கட்டமாகப் பிந்தான் தீவில் தற்காலிகமாக ஸ்ரீ விஜயா ஓர் அரசாட்சியை உருவாக்கிக் கொண்டது. அதற்குச் சாங் நீல உத்தமன் என்பவர் அரசர் ஆனார். இந்தக் கால கட்டத்தில் துமாசிக் எனும் சிங்கப்பூரை தெமாகி எனும் ஒரு சிற்றரசர் ஆண்டு வந்தார்.\n\nSection::::சாங் நீல உத்தமன்.\nஇவரைச் சியாம் நாட்டு அரசு ஒரு சிற்றரசராக நியமனம் செய்து வைத்தது. 1324-இல் பிந்தான் தீவிலிருந்து வந்த நீல உத்தமன் திடீரென்று துமாசிக்கின் மீது தாக்குதல் நடத்தினார். அந்தத் தாக்குதலில் தெமாகி சிற்றரசர் கொல்லப் பட்டார். இதனால் நீல உத்தமன் சியாம் அரசின் கோபத்திற்கும் உள்ளானார். பின்னர் சிங்கப்பூர் எனும் பெயரில் ஓர் ஊர் உருவாக்கப் பட்டது. உருவாக்கியவர் நீல உத்தமன். அடுத்து வந்த 48 ஆண்டுகளுக்குச் சிங்கப்பூர் எனும் ஊராட்சி நீல உத்தமனின் கட்டுப்பாட்டில் இருந்தது.\n\nSection::::ஸ்ரீ மகாராஜா சாங் உத்தாமா பரமேஸ்வரா.\n1403-இல் சீனாவில் இருந்து ஒரு சீனத் தூதர் சிங்கப்பூருக்கு வந்தார். அவர் சீன அரசரின் பிரதிநிதியாகும். அவர் நீல உத்தமனைச் சிங்கப்பூரின் அதிகாரப் பூர்வமான ஆட்சியாளராக நியமனம் செய்தார். அதைச் சீனா ஏற்றுக் கொண்டது. நீல உத்தமனுக்கு ஸ்ரீ மகாராஜா சாங் உத்தாமா பரமேஸ்வரா பத்தாரா ஸ்ரீ திரி புவானா \"(Sri Maharaja Sang Utama Parameswara Batara Sri Tri Buana)\" எனும் சிறப்புப் பெயரும் வழங்கப் பட்டது.\n\nநீல உத்தமனுக்குப் பிறகு அவருடைய மகன் ஸ்ரீ பராக்கிரம வீர ராஜா என்பவர் சிங்கப்பூரின் ராஜாவாகப் பதவி ஏற்றார். இவர் 1372 லிருந்து 1386 வரை சிங்கப்பூரை ஆட்சி செய்தார். அந்தச சமயத்தில் சிங்கப்பூர் ஆட்சியில் சில திருப்பங்கள் ஏற்பட்டன. அதனால் நீல உத்தமனின் பேரனாகிய ஸ்ரீ ராணா வீரா கர்மா பதவி ஏற்க வேண்டிய கட்டாயம் ஏற்பட்டது.\n\nSection::::பரமேஸ்வராவின் வரலாற்றுப் பயணம்.\nஇவர் சிங்கப்பூரை 13 ஆண்டுகள் ஆட்சி செய்தார். இந்தக் கால கட்டத்தில் மஜாபாகித் அரசு திடீரென்று சிங்கப்பூரின் மீது தாக்குதல் நடத்தியது. புதிதாகத் தோற்றுவிக்கப்பட்ட சிங்கப்பூர் அரசு ஏற்கனவே மஜாபாகித்தின் மீது சில தாக்குதல்களையும் நடத்தியுள்ளது. அந்தத் தாக்குதல்களுக்குப் பழி வாங்கும் படலமாக மஜாபாகித் அரசின் திடீர் தாக்குதல் அமைந்தது.\n\nஸ்ரீ மகாராஜா பரமேஸ்வரா என்பவர் சாங் நீல உத்தமனின் கொள்ளுப் பேரன் ஆகும். இவர் மஜாபாகித்தின் தாக்குதலிலிருந்து தப்பிக்க நினைத்தார். அதனால் சிங்கப்பூரிலிருந்து வெளியேறினார். ஸ்ரீ மகாராஜா பரமேஸ்வரா தன்னுடன் சில நேர்மையான விசுவாசிகளையும் அழைத்துக் கொண்டு மலாயாவின் பெருநிலப் பகுதிக்குள் நுழைந்தார். மலேசியாவின் பழைய பெயர் மலாயா. மலாயாவின் வடக்குப் பக்கமாக முன்னேறி வரும் போது மூவார் எனும் இடத்தை அடைந்தார்.\n\nமூவார் பகுதியில் பியாவாக் பூசோக் (அழுகிப் போன உடும்பு) எனும் ஓர் இடம் இருக்கிறது. அதற்கு அருகாமையில் கோத்தா பூரோக் எனும் மற்றோர் இடமும் இருக்கிறது. இந்த இரு இடங்களில் ஏதாவது ஓர் இடத்தில் தன்னுடைய புதிய அரசை உருவாக்கலாம் என்று பரமேஸ்வரா தீர்மானித்தார். நன்கு ஆராய்ந்து பார்த்ததில் அந்த இடங்கள் இரண்டுமே பரமேஸ்வராவுக்குப் பிடிக்கவில்லை. ஒரு புதிய அரசு அமைக்கப் பொருத்தமாகவும் அமையவில்லை. ஆகவே அவர் தொடர்ந்து வட திசையை நோக்கிப் பயணத்தை மேற்கொண்டார்.\n\nSection::::மீன்பிடி கிராமம்.\nஅப்படி போய்க் கொண்டு இருக்கும் போது செனிங் ஊஜோங் எனும் இடத்தை அடைந்தார். இந்தச் செனிங் ஊஜோங் இப்போது சுங்கை ஊஜோங் என்று அழைக்கப் படுகிறது. இந்த இடத்திலிருந்து சற்று தள்ளி ஒரு மீன்பிடி கிராமம் தென்பட்டது. அந்தக் கிராமம் பெர்த்தாம் ஆற்றின் துறைமுகத்தில் இருந்தது. பெர்த்தாம் ஆறு இப்போது மலாக்கா ஆறு என்று அழைக்கப் படுகின்றது.\n\nஅந்த மீன்பிடி கிராமம்தான் இப்போதைய மலாக்கா மாநகரம் உருவான இடம். இந்த இடத்தில் தான் ஒரு சருகுமான் ஒரு நாயை எட்டி உதைத்து ஆற்றில் தள்ளியது. நாய் மல்லாக்காக விழுந்ததாலும் பரமேஸ்வரா சாய்ந்து ஓய்வு எடுத்த மரத்தின் பெயர் மலாக்கா எனும் பெயர் கொண்டதாலும் அந்த இடத்திற்கு மலாக்கா என்று பெயர் வந்தது.\n\nSection::::பரமேஸ்வராவின் திருமணம்.\nஇந்தக் கால கட்டத்தில் வட சுமத்திராவில் பாசாய் எனும் ஓர் சிற்றரசு இருந்தது. இது கடல் கரையோரமாக இருந்தச் சிற்றரசு. சுமத்திரா எனும் சொல் சமுத்திரம் எனும் சமஸ்கிருதச் சொல்லிலிருந்து வந்தது. இந்தப் பாசாய் சிற்றரசின் இளவரசி மாலிக் உல் சாலி (Malik ul Salih)என்பவரைப் பரமேஸ்வரா 1409 ஆம் ஆண்டு திருமணம் செய்து கொண்டார். தன் பெயரை இஸ்கந்தார் ஷா என்றும் மாற்றிக் கொண்டார். ஷா என்பது ஓர் அரசரைக் குறிக்கும் பாரசீகச் சொல். பரமேஸ்வரா இறக்கும் வரையில் ஓர் இந்துவாக வாழ்ந்தார். மறைந்தும் போனார். ஆனால், தன்னுடைய குடிமக்களை மற்ற சமயங்களில் சேர்வதற்கு ஆதரவு வழங்கினார்.\n\nSection::::சமய மாற்றம்.\nபரமேஸ்வராவின் சமய மாற்றம் தெளிவற்ற நிலையில் உள்ளது. அவர் சமய மாற்றம் செய்து கொண்டார் என்பதற்குச் சரியான ஆதாரங்கள் இன்னும் கிடைக்கவில்லை. சீனாவில் கிடைத்த காலக் கணிப்புக் குறிப்புகளின் படி பரமேஸ்வராவின் மகன் 1414 இல் சீனாவிற்கு விஜயம் செய்து இருக்கிறார். தன்னுடைய தந்தையார் பரமேஸ்வரா இறந்து விட்டதாகச் சொல்லியும் இருக்கிறார்.\n\nசீனாவின் மிங் பேரரசர் பரமேஸ்வராவின் மகனை மலாக்காவின் இரண்டாவது ஆளுநராக அதிகாரப்பூர்வமாக ஏற்றுக் கொண்டுள்ளார். அந்தப் பரமேஸ்வராவின் மகன்தான் ஸ்ரீ ராம விக்ரமா என்று அழைக்கப் பட்டார். அவரைப் பரமேஸ்வர ராஜா என்று மலாக்காவில் அழைக்கப் பட்டு இருக்கிறார். அவருடைய குடி மக்கள் அவரைச் சுல்தான் ஸ்ரீ இஸ்கந்தர் சுல்கார்னாயின் ஷா என்றும் சுல்தான் மேகாட் இஸ்கந்தர் ஷா என்றும் அழைத்து உள்ளனர். இவர் மலாக்காவை 1414 லிருந்து 1424 வரை ஆட்சி செய்து உள்ளார்.\n\nSection::::இறப்பு.\n1414 ஆம் ஆண்டு பரமேஸ்வரா தன்னுடைய 70 ஆவது வயதில் காலமானார். அவருடய உடல் போர்டிக்சனுக்கு அருகில் இருக்கும் தஞ்சோங் துவான் எனும் இடத்தில் புதைக்கப் பட்டு இருக்கலாம் அல்லது சிங்கப்பூரில் உள்ள கென்னிங் கோட்டையில் புதைக்கப் பட்டு இருக்கலாம் என்று நம்பப் படுகிறது. கென்னிங் கோட்டைக்கு அருகில் ஓர் இஸ்லாமிய இடுகாடு இன்னும் இருக்கிறது. பரமேஸ்வராவுக்குப் பின் அவருடைய மகன் மேகாட் இஸ்கந்தர் ஷா மலாக்காவை 1424 ஆம் ஆண்டு வரை ஆட்சி செய்தார்.\n\nSection::::தொடர்ந்து வந்த ஆட்சியாளர்கள்.\nமலாக்காவின் மூன்றாவது ஆட்சியாளர் ராஜா தெங்ஙா என்பவர். இவரை ராடின் தெங்ஙா என்றும் அழைத்தனர். இவருக்கு ஸ்ரீ மகாராஜா எனும் விருது வழங்கப் பட்டது. இவர் இஸ்லாமிய சமயத்தைத் தழுவி முகமது ஷா எனும் விருதைப் பெற்றார். இவர் இந்திய முஸ்லிம் பெண்ணை மணந்து கொண்டதால் பெயர் மாற்றம் கண்டிருக்கலாம் என்று கல்வியாளகள் நம்புகின்றனர். அவர் இறந்த பிறகு அவருடைய மகனான ரோக்கான் இளவரசர் ராஜா இப்ராகிம் அரியணை ஏறினார்.\n\nSection::::சமூகச் சச்சரவுகள்.\nராஜா இப்ராகிம் ஆட்சி காலத்தில் நெருக்கடி நிலைமை ஏற்பட்டது. மலாக்காவில் வாழ்ந்த இந்திய முஸ்லீம் சமூகத்தினருக்கும் பாரம்பரிய இந்து மலாய்க்காரர்களுக்கும் இடையே சச்சரவு உண்டாகியது. ராஜா இப்ராகிமிற்கு இஸ்லாமியப் பெயர் இருந்தும் அவர் புதிய சமயத்தைத் தழுவவில்லை என்பது ஒரு குறைகூறல். அவர் ஸ்ரீ பரமேஸ்வரா தேவா ஷா பெயரில் ஆட்சி செய்தார் என்பது மற்றொரு குறைகூறல்.\n\nஅந்தச் சச்சரவுகளினால் அவரால் நல்ல முறையில் ஆட்சி செய்ய முடியவில்லை. பதினேழு மாதங்கள் தான் ஆட்சி செய்ய முடிந்தது. 1446ல் அவர் கத்தியால் குத்திக் கொலை செய்யப் பட்டார். அதன் பின்னர் ராஜா இப்ராகிமின் ஒன்று விட்டச் சகோதரர் ராஜா காசிம் பதவிக்கு வந்தார். ராஜா காசிமின் தாயார் ஒரு தமிழ் முஸ்லிம் ஆவார். ராஜா காசிமின் பெயர் சுல்தான் முசபர் ஷா என்று மாற்றம் கண்டது. மலாக்கா சுல்தான்களின் ஆட்சியில் புதிய சகாப்தம் மலர்ந்தது. இந்துக்களும் இந்து சமயமும் அதிகாரம் இல்லாமல் போயினர்.\n\nSection::::பரமேஸ்வராவின் வெளியுறவுக் கொள்கை.\nசீனாவின் மிங் பேரரசுடன் சுமுகமான உறவுகள் 15 ஆம் நூற்றாண்டின் தொடக்கக் காலத்திலேயே ஆரம்பித்தன. பரமேஸ்வரா சில முறைகள் சீனாவிற்குச் சென்று யோங்லே (r. 1402–1424)(சீன மொழியில்: 永樂) எனும் சீன மன்னரைச் சந்தித்து உறவாடி இருக்கிறார். பரமேஸ்வரா மலாக்காவிற்குத் திரும்பி வரும் போது அவருக்குத் துணையாகச் சீனக் கடல் பகுதித் தலைவர்கள் செங் ஹோ என்பவரும் இங் சிங் என்பவரும் மலாக்கா வந்துள்ளனர். சீனா-மலாக்கா தூதரக உறவுகளினால் மலாக்காப் பேரரசிற்குச் சீனா பாதுகாவலராக விளங்கியது.\n\nஅதனால் சியாம் நாடும் மஜாபாகித் அரசும் மலாக்காவின் விவகாரங்களில் தலையிடவில்லை. இந்தக் காரணத்தினால் மலாக்காவின் கடல் வழி வாணிகம் பெருகத் தொடங்கியது. சீனா, இந்தியா, மத்திய கிழக்கு, ஐரோப்பிய நாடுகளுக்கு இடையே மலாக்கா ஒரு முக்கிய வாணிகத் தளமாகவும் புகழ் பெற்று விளங்கியது.\n\nSection::::பரமேஸ்வராவும் அவருடைய மனைவியும்.\n1411 ஆம் ஆண்டு பரமேஸ்வராவும் அவருடைய மனைவியும் 540 அரசாங்க அதிகாரிகளுடன் சீனாவிற்குச் சென்று யோங்லே மன்னரை மரியாதை நிமித்தம் கண்டு நட்புறவு பாராட்டினார்கள். பரமேஸ்வரா சீனாவிற்கு வந்து அடைந்ததும் அவருக்கு மாபெரும் வரவேற்பு நல்கப் பட்டது. அந்த வரலாற்றுச் சிறப்பு மிக்கச் சந்திப்பைப் பற்றிய குறிப்பு ஏடுகள் மிங் பேரரசின் வரலாற்றுக் குறிப்புகளில் காணப் பெறலாம். சீன மொழியில் எழுதப் பட்டிருப்பதின் ஆங்கில மொழியாக்கம்:\n\nமேலே காணப்படுவதின் தமிழாக்கம்\n\nமிங் அரசருக்கு மலாக்கா வழங்கிய அன்பளிப்புகள்: மாணிக்கக் கற்கள், முத்து, கழுகின் அலகுகள், நாரையின் அலகுகள், தங்க நாரையின் அலகுகள், வெள்ளைத் துணிகள், மேற்கத்திய நூலிழைகள், காண்டாமிருகத்தின் கொம்புகள், யானைத் தந்தங்கள், கறுப்புக் கரடி, கருங்குரங்கு, வான்கோழி, கிளிகள், வாசனைப் பொருட்கள், தங்க வெள்ளிக் குச்சிகள்.\n\nSection::::பரமேஸ்வராவின் வாணிக மையங்கள்.\nபரமேஸ்வராவின் ஆட்சி காலத்தில் மலாக்கா மிகவும் புகழ் பெற்ற வாணிகத் துறைமுகமாக விளங்கியது. அங்கே 80 மொழிகள் பேசப் பட்டன. உலகின் பல்வேறு இடங்களிலிருந்து வணிகர்கள் மலாக்காவிற்கு வந்தனர். அந்த இடங்களின் விவரம் வருமாறு:\n\nதமிழ்நாடு, கெய்ரோ, ஏடன், ஓர்முஸ். ரோமாபுரி, துருக்கி, குஜாராத், கோவா, மலபார், ஒரிசா, ஸ்ரீ லங்கா, வங்காளம், சயாம், கெடா, பகாங், பட்டானி, கம்போடியா, சம்பா, கொச்சின், புருணை, லிங்கா, மினாங்கபாவ், பாசாய், மாலைத்தீவுகள்.\n\n16 ஆம் நூற்றாண்டில் கீழைத் தேச நாடுகளில் மலாக்கா மிகவும் முக்கியமான துறைமுகமாக விளங்கியது. அதன் செல்வ வளப்பத்தைக் கண்டு தோம் பைரஸ் (Tom Pires) என்பவர் \"“யார் ஒருவர் மலாக்காவின் பிரபுவாக இருக்கின்றாரோ அவர் வெனிஸ் நகரின் கழுத்தின் மீது கை வைத்தது போல் ஆகும்”\" என்று சொன்னார். தோம் பைரஸ் ஒரு போர்த்துகீசிய வணிகர், எழுத்தாளர் ஆகும்.\n\nSection::::பரமேஸ்வராவுக்குப் பின்.\nபரமேஸ்வரா எனும் ஒரு சாதாரண மனிதன் பகைவர்களிடமிருந்து தப்பித்து ஓடி வந்தான். எங்கே போவது என்று தெரியாமல் புகலிடம் தேடி அலைந்தான். வலிமையற்றது வலிமையானதைத் தோல்வி அடையச் செய்ய முடியும் என்பதைக் கண்டறிந்தான். அதையே ஒரு நல்ல சகுனமானக் கருதி ஓர் இருப்பிடத்தை உருவாக்கினான். அந்தச் சாதாரண இருப்பிடமே பின் நாளில் ஆசிய வரலாற்றில் மகத்துவம் வாய்ந்த தனிப் பெரும் வரலாறாக மாறியது. செல்வாக்கு மிக்க சக்தியாகவும் மாறியது.\n\nமலாக்காப் பேரரசு தென்கிழக்காசியத் தீவுக் கூட்டத்தின் தலைவிதியையே மாற்றி அமைத்தது. உலக மன்னர்கள் வியந்து மனப்பூர்வமாகப் பாராட்டினார்கள். அண்டை நாட்டு மன்னர்கள் ஆழ்ந்த மரியாதை கொடுத்தனர். மலாக்காவின் செல்வாக்கு அதிகாரமும் ஆதிக்க நிலைப்பாடும் தென்கிழக்காசியத் தீவுக் கூட்டத்தில் இஸ்லாமிய சமயம் பரவுவதற்குச் சாதகமாக அமைந்தன.\n\nSection::::கர்த்தாவிஜயா.\n1447 இல் கர்த்தாவிஜயா என்பவர் மஜாபாகித்தின் அரசரானார். இந்தோசீனாவில் இருந்த சம்பா நாட்டின் இளவரசியான தாராவதியை மணந்தார். மனைவியின் அறிவுரையின் படி இஸ்லாமியச் சமயத்தில் இணைந்தார். கர்த்தாவிஜயாவின் சகோதரர்களில் ஒருவரான சுனான் அம்பேல் என்பவர் ஜாவா சுராபாயாவில் இஸ்லாமியச் சமயம் பரவுவதற்கு மிகுந்த முயற்சிகளை எடுத்துக் கொண்டார்.\n\nஅந்தக் கால கட்டத்தில் பலேம்பாங் இஸ்லாத்திற்கு மாறியது. 1459 இல் சுல்தான் மன்சூர் ஷா கெடா, பகாங் மீது தாக்குதல்கள் நடத்தினார். வெற்றியும் பெற்றார். பகாங் நிலப் பகுதி மலாக்காவின் ஆளுமையின் கீழ் வந்தது. 1470 இல் சம்பாவில் ஏற்பட்ட படுகொலைகளிலிருந்து தப்பித்த 60,000 பேர் மலாக்காவில் தஞ்சம் அடைந்தனர்.\n\n\n\nSection::::உறுதியற்ற சான்றுகள்.\nபதிப்பிக்காமல் விட்டுச் செல்லப் பட்ட பலேம்பாங் அரச வரலாற்றுப் பதிவேடுகளிலிருந்து கிடைத்த ஆவணங்கள்.\n\n\n\n\n\n"}
{"id": "91000", "url": "https://ta.wikipedia.org/wiki?curid=91000", "title": "தெற்கு கன்னட மாவட்டம்", "text": "தெற்கு கன்னட மாவட்டம்\n\nதெற்கு கன்னடம் மாவட்டம் இந்திய மாநிலமான கர்நாடகத்தின் மாவட்டங்களில் ஒன்று. இது தென் கனரா மாவட்டம் என்றும் அறியப்படுகிறது. இதன் தலைநகரம் மங்களூர் ஆகும். இதன் மேற்கில் அரபிக்கடலும் கிழக்கில் மேற்குத்தொடர்ச்சி மலையும் அமைந்துள்ளன.\n\nSection::::நிர்வாகம்.\nஇம்மாவட்டம் ஐந்து வட்டங்களாகப் பிரிக்கப்பட்டுள்ளது. அவையாவன:\n\n\nSection::::மொழி.\nதுளு, கொங்கணி ஆகிய மொழிகள் இங்கு வாழும் பெரும்பான்மையான மக்களால் பேசப்படுகின்றன. கன்னடமும் குறிப்பட்டத்தக்க அளவு மக்களால் பேசப்படுகிறது.\n\n"}
{"id": "91004", "url": "https://ta.wikipedia.org/wiki?curid=91004", "title": "ஏ. எல். நஜிமுத்தீன்", "text": "ஏ. எல். நஜிமுத்தீன்\n\nஏ. எல். நஜிமுத்தீன் (பிறப்பு: நவம்பர் 23, 1953) இலங்கை எழுத்தாளரும், ஆய்வாளரும், நூலாசிரியருமாவார்.\n\nSection::::வாழ்க்கைக் குறிப்பு.\nநஜீமுத்தீன் மாத்தளை அரசினர் ஆண்கள் பாடசாலை, மாத்தளை சாகிராக் கல்லூரி, மாத்தளை புனித தோமஸ் கல்லூரி ஆகியவற்றின் பழைய மாணவராவார். இவர் நீதிமன்றத்தில் நீதிமன்ற முதலியாராகக் கடமையாற்றி தற்போது ஓய்வுபெற்றுள்ளார். இவரின் மனைவி மிஸ்ரியா. இவரின் பிள்ளைகள் நஸ்மினா, நாசிக் அஹமட், பாத்திமா ஹப்ஸா, ஆயிசா ஹானி.\n\nஇவரின் முதல் சிறுகதை 1972 இல் வீரகேசரி பத்திரிகையில் பிரசுரமானது. அதிலிருந்து பல சிறுகதைகளை இவர் எழுதியுள்ளார். எஸ்.பி. பாலசுப்பிரமணியத்தின் பாடல்கள் பற்றி இவர் எழுதிய ஆய்வுக்கட்டுரைகள் இந்தியாவிலிருந்து வெளிவரும் சினிமா மாத இதழில் தொடராக வெளிவந்தன. ஆரம்பகாலத்தில் அறிவியல் கதைகள் புனைவதிலும் அறிவியல் ஆய்வுக்கட்டுரைகள் எழுதுவதிலும் ஆர்வம் கொண்டிருந்த இவர், தற்போது முஸ்லிம் சமூகத்தின் வரலாறு தொடர்பான ஆய்வுகளை மேற்கொண்டு வருகின்றார்.\n\n\n\n"}
{"id": "91025", "url": "https://ta.wikipedia.org/wiki?curid=91025", "title": "மலேசியத் தமிழர் அமைப்புகள் பட்டியல்", "text": "மலேசியத் தமிழர் அமைப்புகள் பட்டியல்\n\n\n\n\n\n"}
{"id": "91033", "url": "https://ta.wikipedia.org/wiki?curid=91033", "title": "படலை", "text": "படலை\n\nபடலை என்பது மதில் அல்லது வேலியால் சூழப்பட்ட ஒரு இடத்துக்குள் நுழைவதற்கான வாயிலை அல்லது அவ்வாயிலில் திறந்து மூடத்தக்கவகையில் அமைக்கப்படும் கதவைக் குறிக்கும். படலை ஒரு குறிப்பிட்ட பகுதிக்குள் நுழைவதையோ வெளியேறுவதையோ கட்டுப்படுத்துவதற்குப் பயன்படுகின்றது. படல் என்பதற்கு \"பனையோலையாலேனும் முள்ளாலேனும் செய்யப்பட்ட அடைப்பு\", \"மறைப்புத் தட்டி\" என்று பொருள் தருகிறது மதராசுப் பல்கலைக் கழகத் தமிழ் அகராதி. படலை என்னும் சொல்லும் படல் என்பதிலிருந்து பெறப்பட்ட ஒரு சொல்லாகும்.\n\nமுற்றப் படலை\nபடலைப் பந்தல்\nபூப் பறித்துப் போடும் கூடை\nபூமாலை\nமுற்காலத்தில் படலைகள் பனை ஓலை, பனம் மட்டை, மரக்கழிகள் போன்றவற்றைப் பிணைத்துக் கட்டுவதன் மூலம் அமைக்கப்படன. இன்றும் இவ்வாறான படலைகளைக் காண முடியும் ஆயினும் தற்காலத்துப் படலைகள் மரப்பலகை, இரும்பு, அலுமினியம் போன்றவற்றால் செய்யப்படுகின்றன. \n"}
{"id": "91038", "url": "https://ta.wikipedia.org/wiki?curid=91038", "title": "கொன்றுண்ணல்", "text": "கொன்றுண்ணல்\n\nசூழலியலில் கொன்றுண்ணல் அல்லது இரை பிடித்துண்ணல் (predation) என்பது, தாக்கப்படும் உயிரினமான ஒரு இரைக்கும் (prey), தாக்கும் உயிரினமான ஒரு இரை பிடித்துண்ணி அல்லது கொன்றுண்ணிக்கும் (predator) இடையிலான உயிரியல் தொடர்பு என விளக்கப்படுகின்றது. கொன்றுண்ணிகள் உண்பதற்கு முன் இரையைக் கொல்லலாம் அல்லது கொல்லாமலும் விடலாம். ஆனாலும் இரை பிடித்துண்ணும் செயல் முறையில் இரையானது இறுதியில் இறப்புக்குள்ளாகி, அவற்றின் இழையங்கள் இரை பிடித்துண்ணியினால் உட்கொள்ளப்பட்டுவிடும்.\nஇன்னொரு வகை இறந்த உயிர் எச்சங்களை உண்ணுதல் (பிணந்தின்னல்) ஆகும். இவ்விரு உண்ணும் நடத்தைகளையும் வேறுபடுத்துதல் சில சமயங்களில் கடினமானது. எடுத்துக் காட்டாகச் சில ஒட்டுண்ணிகள் ஓம்புயிர்களில் உணவைப் பெற்றுக்கொண்டபின் அவற்றின் இறந்த உடல்களில் இளம் ஒட்டுண்ணிகள் உணவு பெறுவதற்காக அங்கேயே முட்டைகளையும் இடுகின்றன. கொன்றுண்ணலின் முக்கியமான இயல்பு, இரை உயிர்களில் கொன்றுண்ணிகள் ஏற்படுத்தும் தாக்கம் ஆகும். பிணந்தின்னிகள், கிடைப்பதை உண்கின்றனவேயன்றி உண்ணப்படும் உயிரினங்களில் நேரடியான தாக்கங்கள் எதையும் ஏற்படுத்துவது இல்லை.\n\nSection::::கொன்றுண்ணிகளின் வகைப்பாடு.\nகொன்றுண்ணி வகைப்பாடுகள் எல்லாவற்றினதும் பொது அம்சம், கொன்றுண்ணிகள், இரை உயிரினத்தின் வாழ்திறனைக் குறைக்கின்றன என்பதாகும். அதாவது கொன்றுண்ணல், இரையுயிர்களின் வாழுவதற்கான வாய்ப்புக்களையோ, இனம் பெருக்குவதற்கான வாய்ப்புக்களையோ அல்லது இரண்டையுமோ குறைக்கின்றது.\n\nSection::::செயற்பாட்டு வகைப்பாடு.\nஎந்த அளவுக்குக் கொன்றுண்ணிகள் தமது இரையுயிர்கள் மீது உணவுக்காகத் தங்கியுள்ளன, அவற்றுடன் எவ்வாறான தொடர்புகளைக் கொண்டுள்ளன என்னும் அடிப்படையில் அவற்றை வகைப்படுத்துவது சூழலியலாளருக்குப் பயன்படக்கூடியது. கொன்றுண்ணிகள் எதை உண்கின்றன என்பதில் கவனம் செலுத்துவதை விட அவை எந்த முறையில் உணவு பெறுகின்றன என்பதும், அவற்றுக்கும், இரையுயிர்களுக்கும் இடையில் உள்ள தொடர்புகளும் இவ் வகைப்படுத்தல் முறைக்கு அடிப்படையாக அமைகின்றன.\n\nSection::::உண்மையான கொன்றுண்ணல்.\nஉண்மையான கொன்றுண்ணலில் ஒரு உயிரினம் இன்னொரு உயிரினத்தைக் கொன்று உண்கின்றது. இதில், இரையுயிர் உடனடியாகவே இறந்துவிடுகிறது. சில கொன்றுண்ணிகள் இரைக்காக அவற்றைத் தேடிச் சென்று வேட்டையாடுகின்றன. வேறு சில, மறைந்து தாக்கும் கொன்றுண்ணிகள் போல, இரைகள் தாக்கும் தொலைவில் வரும்வரை ஒரே இடத்தில் காத்திருக்கின்றன. சில கொன்றுண்ணிகள், உண்பதற்கு முன் இரையைத் துண்டுதுண்டாகப் பிய்த்து விடுகின்றன. வேறு சிலவோ முழு இரையையும் முழுதாகவே விழுங்குகின்றன. முதல் வகைக்குச் சிங்கம் போன்றவற்றையும் இரண்டாவது வகைக்குப் பாம்பையும் எடுத்துக் காட்டாகக் கொள்ளலாம். சில முறைகளில், இரை, கொன்றுண்ணியின் வாயில் அல்லது சமிபாட்டுத் தொகுதியிலேயே இறக்கிறது.\n"}
{"id": "91041", "url": "https://ta.wikipedia.org/wiki?curid=91041", "title": "காவல்துறைக் கண்காணிப்பாளர்", "text": "காவல்துறைக் கண்காணிப்பாளர்\n\nகாவல்துறைக் கண்காணிப்பாளர் என்பது காவல்துறையில் மாவட்ட அளவில் உள்ள ஒரு உயர் பதவியாகும். இந்தியக் காவல் பணி (I.P.S-Indian Police Service)அதிகாரி ஒருவரை மாவட்டக் காவல்துறைக் கண்காணிப்பாளராக மாநில அரசு நியமிக்கிறது. இவர் மாவட்டத்தில் நடைபெறும் அனைத்துக் குற்றங்களையும் தடுக்கும் விதமாக தனக்குக் கீழுள்ள அதிகாரிகளைக் கொண்டு செயல்படுகிறார். மேலும் மாவட்ட ஆட்சித்தலைவர், மாவட்ட நீதித்துறை அதிகாரிகள் மற்றும் மாநில உயர் அதிகாரிகள் வழிகாட்டுதலின் பேரில் குற்றத் தடுப்பு நடவடிக்கைகளையும் மேற்கொண்டு வருகிறார். மேலும் காவல்துறை அமைச்சுப் பணியாளர்கள் உதவியுடன் காவல்துறையில் இருப்பவர்கள் அனைவரது சம்பளம், பணிமாற்றம் போன்ற அலுவலகப் பணிகளையும் கண்காணிக்கிறார்.\n\n"}
{"id": "91042", "url": "https://ta.wikipedia.org/wiki?curid=91042", "title": "வருவாய் கோட்டம்", "text": "வருவாய் கோட்டம்\n\nஇந்திய மாவட்டங்களில் வருவாய்த்துறையில் சில வட்டங்களை உள்ளடக்கி வருவாய் கோட்டம் (\"REVENUE DIVISION\") அல்லது வருவாய்த்துறைக் கோட்டம் அமைக்கப்படுகின்றன. இவற்றின் தலைமை அதிகாரிகளாக துணை ஆட்சியர் அல்லது வருவாய் கோட்டாட்சியர் நியமிக்கப்படுகிறார். இந்திய ஆட்சிப் பணி அதிகாரிகள் நியமிக்கப்பட்டால் \"துணை ஆட்சியர்\" என்றும், பதவி உயர்வு வழியாக நியமிக்கப்பட்டால் \"வருவாய்க் கோட்ட அலுவலர்\" என்றும் அழைக்கப்படுகிறார்.\n\nSection::::வருவாய் கோட்டாட்சியரின் கடமைகளும், பொறுப்புகளும்.\nவருவாய் கோட்டாட்சியரின் கடமைகளையும், பொறுப்புகளையும், வருவாய் துறை நிர்ணயம் செய்துள்ளது.\n\n\n"}
{"id": "91043", "url": "https://ta.wikipedia.org/wiki?curid=91043", "title": "வட்டம் (தாலுகா)", "text": "வட்டம் (தாலுகா)\n\nவட்டம் அல்லது தாலுகா இந்தியாவின் மாவட்ட வருவாய்த் துறையின் ஒரு நிருவாகப் பிரிவு. மாவட்டத்தில் இருக்கும் சில குறிப்பிட்ட பகுதிகளை எல்லைகளாகக் கொண்டு நிர்வாக வசதிக்குத் தகுந்தபடி சில வட்டாட்சி அமைப்புகள் அமைக்கப்படுகிறது. இந்த அமைப்பு வருவாய் வட்டம் எனப்படுகிறது. இந்த வட்டாட்சியில் உள்வட்டங்களும், வருவாய்க் கிராமங்களும் இந்த அமைப்பின் கீழ் கொண்டு வரப்படுகின்றன. இந்த வட்டாட்சி அமைப்பின் தலைமை அலுவலராக வட்டாட்சியர் ஒருவரும் அவருக்கு உதவி புரிவதற்காகச் சில மண்டல துணை வட்டாட்சியர்களும், வருவாய் ஆய்வாளர்களும், எழுத்தர்களும், கிராம நிர்வாக அலுவலர்களும் ,அலுவலக உதவியாளர்களும் நியமிக்கப்படுகின்றனர். இதற்கான அலுவலகம் வட்டாட்சியர் அலுவலகம் எனப்படுகிறது.\n\n\nSection::::இதையும் பார்க்க.\nமாவட்ட வருவாய்த்துறை அமைப்பு\n"}
{"id": "91047", "url": "https://ta.wikipedia.org/wiki?curid=91047", "title": "கூகைக் கோழியார்", "text": "கூகைக் கோழியார்\n\nகூகைக் கோழியார் சங்ககாலப் புலவர்களில் ஒருவர். இவரது பாடலாக ஒன்றே ஒன்று உள்ளது. அது புறநானூறு 364 எண் கொண்ட பாடலாக உள்ளது.\n\nஇவரது இயற்பெயர் தெரியவில்லை. எனவே புறநானூற்றைத் தொகுத்த ஆசிரியர் இவருக்கு இவரது பாடலிலுள்ள 'கூகைக் கோழி' என்னும் பெயரைக்கொண்டு இவருக்குக் கூகைக் கோழியார் என்று பெயர் சூட்டியுள்ளார்.\n\nகாஞ்சி என்னும் சொல் நிலையாமையைக் குறிக்கும். பெருங்காஞ்சி என்பது பெரிய நிலையாமை அதாவது கையறவைக் குறிக்கும். கையறவு என்பது ஒருவர் காலமான நிலை.\n\nSection::::புறநானூறு 364 பாடல் தரும் செய்தி.\nயாருடைய கையறவை இவர் பாடியுள்ளார் என்னுமிடத்திலுள்ள எழுத்து செல்லரித்துப்போய் படிக்க இயலாத நிலை ஏற்பட்டுவிட்டது.\n\nகாலமான அந்த வள்ளல் பாடினி அணிந்துகொள்ள வாடாமல் இருக்கக்கூடிய பொன்மாலைகளைப் பரிசிலாக வழங்கினானாம். பாணர்களுக்குத் தாமரை வழங்கினானாம். அந்தத் தாமரை கேணியில் பூக்காத பூவாம். தீக்கொழுந்து எரிவது போல் இருக்குமாம்.\n\nதீயில் சுட்டெடுத்த ஆட்டுக்கறித் துண்டுகளும், நறவுக் கள்ளும் நாவுக்குச் சுவையாகத் தருவானாம். பெற்றவர்கள் கள்ளை உண்டும், கறியைத் தின்றும் மகிழ்வதோடு மற்றவர்களுக்கு வழங்கியும் மகிழ்வார்களாம். அந்த அளவுக்கு மிகுதியாகத் தருவானாம்.\n\nகிடைந்நதற்கு அரியனவற்றை அவன் உரிமையாக்கித் தருவானாம்.\n\nஇவன் இறந்த பின் இவனது உடலை வெளியில் எறியாமல் தாழியில் இட்டுப் புதைத்துவிட்டார்களாம். அதனால் கூகைக்கோழி மனம் தாங்க முடியாமல் அமைதியின்றிப் புழுங்கிற்றாம்.\n"}
{"id": "91048", "url": "https://ta.wikipedia.org/wiki?curid=91048", "title": "எஸ். எம். ஏ. ஹசன்", "text": "எஸ். எம். ஏ. ஹசன்\n\nஎஸ்.எம்.ஏ. ஹசன் (பிறப்பு: மே 27, 1927) இலங்கை எழுத்தாளரும், ஆய்வாளரும், கல்வியியலாளரும், நூலாசிரியருமாவார்.\n\nSection::::வாழ்க்கைக் குறிப்பு.\nஎஸ்.எம்.ஏ. ஹசன் இலங்கையில் ஒரு ஓய்வுபெற்ற கல்வியியலாளரும், எழுத்தாளரும், நூலாசிரியருமாவார். மே 27, 1927ஆம் ஆண்டு கண்டியில் ஹீரஸ்ஸகல எனும் பிரதேசத்தில் பிறந்த இவர், ஹனா எனும் துணைப் பெயரில் எழுதியுள்ளார். இவரின் மனைவி சித்தி சர்தாபி ஹசன். இவரது பிள்ளைகள் ஜெய்னுல் இம்ரானி, முஹம்மத் ரூமி, முஹம்மத் ரிஸ்மி.\n\nஇவரது முதல் ஆக்கம் 1944ம் ஆண்டு தினகரன் பத்திரிகையில் பிரசுரமானது. 1958, 1964 காலப்பகுதியில் கண்டி மாவட்ட வீரகேசரி பத்திரிகையில் பணியாற்றியுள்ளார். இக்காலப் பகுதியில் வீரகேசரி பத்திரிகையில் வாரந்தோறும் வெளிவந்த இஸ்லாமிய உலகம் எனும் பகுதிக்கு பொறுப்பாளராகவும் செயலாற்றியுள்ளார். தொழில் ரீதியாக பாடசாலை ஆசிரியராகவும், அதிபராகவும் பணியாற்றிய இவர், ஓய்வுபெறும்போது கண்டி மாவட்ட கல்விப் பணிப்பாளராக இருந்தமை குறிப்பிடத்தக்கது. இவரால் எழுதப்பட்ட கலாநிதி பதியுத்தீன் மஹ்மூத் எனும் திறனாய்வு நூலுக்கு 1975ம் ஆண்டு சாகித்தியமண்டலப் பரிசு கிடைத்தது. \n\n\n"}
{"id": "91063", "url": "https://ta.wikipedia.org/wiki?curid=91063", "title": "பனிக்குருடு", "text": "பனிக்குருடு\n\nபனிக்குருடு \"(snow blindness)\" என்பது பனியடர்ந்த பகுதிகளில் பனியால் எதிரொளிக்கப்படும் புற ஊதாக்கதிர்களை (UV rays) வெறும் கண்களால் பார்ப்பதால் ஏற்படும் பிரச்சினையைக் குறிக்கும். பொதுவாக இந் நோயின் அறிகுறிகள் சில மணி நேரங்கள் கழித்து தான் ஆரம்பிக்கும். அத்தோடு இரண்டு மூன்று நாட்களுக்குள் தானாகவே இந்த அறிகுறிகள் மறைந்து விடும்.\nSection::::அறிகுறிகள்.\nகண்வலி, எரிச்சல், கண்ணீர் வடிதல், வெளிச்சத்தைப் பார்த்தால் கண்கூசுதல் (photophobia) முதலியன.\n\nSection::::நோயறிதல்.\nஒளிரும் சாயத்தைப் பயன்படுத்தி விழிவெளித்திரையில் உள்ள புண்களைக் கண்டறியலாம்.\n\nSection::::மருத்துவம்.\nநோயரை மேலும் வெளிச்சத்திற்கு உட்படுத்தக் கூடாது. இரண்டு மூன்று நாட்களுக்கு குளிர் கண்ணாடிகளை அணிந்து கொள்ள வேண்டும்.\nவலி நிவாரணி மருந்துகளைத் தரலாம். ஆரம்பத்தில் உணர்வு மரக்கச் செய்யும் மருந்துகளைப் பயன்படுத்தலாம். ஆனால் அவற்றின் நீடித்த பயன்பாடு புண் ஆறுவதைத் தாமதப்படுத்தும்.\n\n"}
{"id": "91068", "url": "https://ta.wikipedia.org/wiki?curid=91068", "title": "பந்த்", "text": "பந்த்\n\nபந்த் அல்லது துளுநாட்டு சத்திரியர் (துளு: ಬಂಟರ; கன்னடம்: ಬಂತವರು) என்றழைக்கப்படுவோர் துளு மொழியை தாய்மொழிகளாக கொண்டவர் ஆவர். இவர்கள் கர்நாடகத்தின் மேற்கு பகுதியில் இருக்கும் துளுநாட்டைச் சேர்ந்தவர்கள்.\n\nபந்த் என்றால் துளு மொழியில் வீரர் என்று பொருள். பந்துகள் இந்து மதத்தினர் ஆவர். இவர்களின் முதல் தெய்வம் ஆதி சக்தி எனினும், பிற தெய்வங்களான சிவன், விஷ்ணுவையும் வணங்குகின்றனர். மேலும் வினாயகர், கிருட்டினன், முருகன், மாரியம்மன் போன்ற கடவுள்களையும் வணங்குவர். அனைத்து கடவுள்களும் ஆதி சக்தியின் வடிவமே என்று எண்ணுகின்றனர். இவர்கள் தங்கள் நாடான துளுநாடு பரசுராமரால் உருவாக்கப்பட்டது என நம்புகின்றனர். இவர்களின் அடிப்படை உணவு அரிசி உணவாகும். மீன் போன்ற அசைவ உணவுகளையும் உண்பர். கேரளாவில் கொண்டாடப்படும் ஓணம் போன்ற பண்டிகையைக் கொண்டாடுகின்றனர். இந்த பந்த் மக்களின் பாரம்பரிய வீடுகளான குத்தூ வீடுகள் புகழ்பெற்றவை.\n"}
{"id": "91071", "url": "https://ta.wikipedia.org/wiki?curid=91071", "title": "சேலம் பா. அன்பரசு", "text": "சேலம் பா. அன்பரசு\n\nசேலம் பா. அன்பரசு (பி. செப்டம்பர் 6, 1942 - 2009) ஒரு தமிழக எழுத்தாளர். சேலத்தைச் சேர்ந்தவர். கல்வெட்டு, வட்டார வரலாறு, வானொலி நாடகம் ஆகிய துறைகளில் ஈடுபட்டுப் பல நூல்களை எழுதியுள்ளார். தகடூர் (தருமபுரி) அதியமான் பெருவழி நாவல்தாவளத்துக்குக் காதம் 27 என்பதைக் காட்டும் மைல்கல்லைப் புலவர் மா.கணேசன் உதவியுடன் 1978ஆம் ஆண்டு கண்டுபிடித்தார்.\n"}
{"id": "91073", "url": "https://ta.wikipedia.org/wiki?curid=91073", "title": "மனஓசை (இதழ்)", "text": "மனஓசை (இதழ்)\n\nமனஓசை 1981 முதல் 1991 வரை தமிழில் வெளிவந்த இடதுசாரி இயக்க இலக்கிய இதழ். இந்தியப் பொதுவுடைமைக் கட்சி (தமிழ்நாடு அமைப்புக் கமிட்டி) என்னும் மார்க்சிய-லெனினியக் கட்சியின் கலை இலக்கிய மக்கள் திரள் அமைப்பான 'மக்கள் கலாச்சாரக் கழகம்' இந்த இதழை நடத்தியது. பத்து ஆண்டுகளாகச் செயல்பட்ட இவ்விதழுக்கு நிரந்தரமாய் ஓர் ஆசிரியர் குழு தொடரவில்லை. ஆசிரியர் குழுவின் சேர்மானம் குறைந்தும் கூடியும் தொடர்ந்தது. ஆரம்பம் முதல் பங்கேற்றவர் சூரியதீபன் என்கிற பா. செயப்பிரகாசம் ஆவார். நீண்ட காலமாக ஆசிரியர் குழுவில் சுரேஷ் என்கிற பேராசிரியர் சீனிவாசன், வசந்தன், சங்கர் என்கிற திருஞானம், இளமுருகு என்கிற பெருமாள்முருகன் ஆகியோர் அங்கம் வகித்தனர். 1970களின் பிற்பாதியில் மனஓசை என்னும் பெயரில் இதழைத் தொடங்கி நடத்தியவர் முல்லை அம்பரீடன் என்பவர் ஆவார். அவரிடம் அனுமதி பெற்று மக்கள் கலாச்சாரக் கழகம் இப்பெயரைப் பயன்படுத்திக் கொண்டது.\n"}
{"id": "91076", "url": "https://ta.wikipedia.org/wiki?curid=91076", "title": "நெற்குத்திப் பாடல்", "text": "நெற்குத்திப் பாடல்\n\nநெற்குத்திப் பாடல் எனப்படுவது பழங் காலத்தில் உணவுக்காக நெல்லினை உரலில் குத்தும் போது உடற்களைப்புத் தெரியாமல் இருப்பதற்காக பாடப்படும் பாடல்கள் ஆகும்.\n"}
{"id": "91080", "url": "https://ta.wikipedia.org/wiki?curid=91080", "title": "இயற்கைத் தேர்வு", "text": "இயற்கைத் தேர்வு\n\nஇயற்கைத் தேர்வு (\"natural selection\") என்பது சுற்றுச்சூழலின் பண்புகளைப் பொறுத்து ஒரு சனத்தொகையின் குறிப்பிட்ட உயிரியல் குணவகைகள், மற்றும் மரபியல் குணவகைகளை ஆதாரமாகக் கொண்டு, அந்தக் குறிப்பிட்ட சனத்தொகை பெரும்பான்மையாகவோ அல்லது சிறுபான்மையாகவோ மாறும் ஒரு இயற்கையான நிகழ்முறை. இது அறிவியல் சரித்திரத்தில் ஏதோ ஒரு வடிவத்தில் பல நூற்றாண்டுகளாக புழக்கத்தில் இருந்திருந்தாலும், இதைச் சீராக எடுத்துக் கூறியவர் சார்லஸ் டார்வின் என்பவராகும். இயற்கைத் தேர்வு என்ற இந்தப் பெயரை அவர் பயன்படுத்தியதற்குக் காரணம் இதைச் செயற்கைத் தேர்வோடு, அல்லது தேர்ந்தெடுத்து வளர்ப்பதோடு, நாம் ஒப்பிட்டு பார்க்க வேண்டும் என்பதற்காகத்தான். இயற்கைத் தேர்வே பரிணாம வளர்சிக்கான ஒரு மத்திய பொறிமுறை.\n\nஎல்லா சனத்தொகைகளிலும் வேறுபாடுகள் ஏற்பட்டுக்கொண்டே இருக்கின்றன. இதற்கு முக்கியமான காரணம் மரபணுத் தகவலில் இயற்கையாக பல காரணங்களால் ஏற்படும் சீரற்ற பிறழ்வுகளாகும். இத்தகைய பிறழ்வுகள் அடுத்த தலைமுறைக்கு கடத்தப்படுமாயின் அவை தொடர்ந்த சந்ததிகளூடாக எடுத்துச் செல்லப்படும். ஒரு உயிரினம் தனது வாழ்நாளில், அதன் சுற்றுச்சூழலுடன் இடைவிடாது செயலெதிர்ச்செயலில் ஈடுபடுவதால், பல மாறுதல்களுக்கு உள்ளாகிறது. இதில் சுற்றுச்சுழல் எனும்போது, அது குறிப்பிட்ட உயிரினத்திற்கு வெளியில் காண்பவை மட்டுமல்ல. இதில் உயிரணுக்களின் மூலக்கூற்று உயிரியல், ஏனைய உயிரணுக்களுடனான தொடர்புகள், வேறு உயிரினங்கள், வேறு சனத்தொகைகள், வேறு இனங்கள் போன்றவற்றுடன், உயிரற்ற சுற்றுச்சூழலும் அடங்கும். ஒரு தனிப்பட்ட உயிரினம் அதில் ஏற்படும் தனிமுரண்பாட்டு மாறுதல்களால், வேறு உயிரினங்களை விடச் சிறந்த முறையில் சுற்றுச்சூழலில் தன்னைத் தக்க வைத்துக் கொள்ளக் கூடியதாக இருக்கும். இதன் காரணத்தினால் பிழைத்து தொடர்ந்தும் தப்பி வாழக் கூடியதாக இருக்கும்.\n\nஇயற்கைத் தேர்வு நவீன உயிரியலின் முக்கிய பாகமாகும். இயற்கைத் தேர்வு (Natural selection) என்ற சொற்பதம் முதன் முதலில் சார்ல்ஸ் டார்வினால் அவர் 1859 இல் எழுதிய உயிரினங்களின் தோற்றம் (On the Origin of Species) என்ற நூலில் அறிமுகப்படுத்தப்பட்டது.\n\nSection::::முக்கிய நியமங்கள்.\nஇயற்கைத் தேர்வானது இயற்கைச் சூழலிலுள்ள அனைத்து உயிரினங்களின் வாழ்க்கை வெற்றியை நிர்ணயிக்கும் செயற்பாடாகும். உதாரணமாக வேகமாக ஓடும் முயலால் இரைகௌவிகளிடமிருந்து தப்பி வாழ முடியும். காலப்போக்கில் வேகமாக ஓட முடியாத முயல்கள் இரைகௌவிகளிடம் பிடிபட்டு கொன்றுண்ணலால் அழிவடைய வேகமாக ஓடும் முயல்களின் இனப்பெருக்கத்தால் உருவாகும் முயல்களே தப்பும். எனவே முயல் கூட்டமொன்றில் வேகமாக ஓடும் முயல்களின் மரபணு நிலைத்திருத்தல் இயற்கைத் தேர்வுக்கு உதாரணமாகும்.\n\nஐக்கிய இராச்சியத்தில் இடம்பெற்ற ஒரு நிகழ்வு இயற்கைத் தேர்வினை உறுதிப்படுத்தியது. Peppered moth (\"Biston betularia\") எனப்படும் அந்துப்பூச்சி இனத்தில் typica அல்லது betularia எனப்படும் வெளிர் நிற வகையும், carbonaria எனப்படும் கருமை நிற வகையும் காணப்படுகின்றன. ஆரம்பத்தில் மரங்களிலுள்ள பாசிக்காளான்களின் (Lichen) வெளிர் நிறத்தையொத்த அந்துப்பூச்சியின் வகை அதிகளவில் காணப்பட்டது. இதற்குக் காரணம் மரத்தண்டிலுள்ள பாசிக்காளான்களின் நிறத்தோடு ஒத்திருந்ததால், வெளிர் நிறமானவை பறவைகளால் இலகுவில் அடையாளம் காணப்படவில்லை. 19 ஆம் நூற்றாண்டில் ஐக்கிய இராச்சியத்தில் நிகழ்ந்த கைத்தொழில் புரட்சியின் பின், திடீரென ஏற்பட்ட தொழிற்சாலைகளின் மாசினால், மரத்தின் தண்டுகள் கறுப்பு நிறமாக மாறி, பாசிக்காளான்களும் இறந்தன. 1848 ஆம் ஆண்டில், இந்த இனத்தின் கருமை நிறம் கொண்ட தனியன்கள் மான்செஸ்டர் பிரதேசத்தில் கண்டறியப்பட்டது. அந்த இடத்தில், 1895 ஆம் ஆண்டளவில், இந்த அந்துப்பூச்சியில், 98 % கருமை நிறமாகவே இருந்தது அவதானிக்கப்பட்டது. ஒரு வருடத்தில் ஒரு சந்ததியை மட்டும் உருவாக்கும் இந்த இனத்தைப் பொறுத்தளவில், இந்த மாற்றம் மிகவும் விரைவான மாற்றமாகும்.\n\nசூழலினால் ஏற்பட்ட இந்த மாற்றத்தைக் கட்டுப்படுத்துவது, ஒரே மரபணு இருக்கையில் அமைந்துள்ள ஒரு மரபணுவின் இரு மாற்றுரு வடிவங்களாகும். இவற்றில் கருமை நிறத்துக்கான மாற்றுரு ஆட்சியுடையதாக மாற்றம் பெற்று விட்டது. ஐரோப்பாவில் உள்ள இந்த உயிரி, இவ்விரு தோற்றங்களுடன், இரண்டுக்கும் இடைப்பட்ட நிறத்தில் பகுதிக்கருமை கொண்ட ஒரு வடிவமாக (\"insularia\") உருவாகியுள்ளதாகவும், அது வேறு மாற்றுருக்களால் கட்டுப்படுத்தப்பட்டதாகவும் அறியப்பட்டது.\n\nகருமை நிறத்திற்குரிய மாற்றுரு சூழல் மாசு நிலைமைக்கு முன்னர் குறிப்பிட்ட இனத்தின் எண்தொகையில் குறைந்த மட்டத்தில் இருந்தது. பின்னர் சூழல் மாசினால் மரங்களில் கருமை படர, பாசிக்காளான்களும் அழிவடைய, வெளிர்நிற வடிவம் இலகுவாக பறவைகளுக்கு இரையாகின. இதனால் வெளிர்நிற மாற்றுருவுக்குரிய மட்டம் குறைய ஆரம்பித்தது. எனவே கருமைநிறம் ஆட்சியுடையதாகியது.\n\nஇதில் வேறொரு விடயமும் கவனத்தைக் கவர்ந்தது. ஒரு நூற்றாண்டின் பின்னர் குறிப்பிட்ட கருமை நிற வடிவத்தில் கருமையின் அளவும் கூடியிருந்தது. இதனால், கருமை நிறமானது மிகவும் உறுதியான தேர்வுக்கு உட்பட்டிருந்தது அறிய முடிந்தது.\n\nமரத்தின் பின்புலத்தை ஒத்திருக்கும் தன்மைகொண்டு, மரங்களில் ஓய்வான நிலையில் இருந்து, அதன்மூலம் பூச்சியுண்ணும் பறவைகளிடமிருந்து பாதுகாத்துக் கொள்ளக்கூடிய இயல்புடைய இது போன்ற இனங்களில் மட்டுமே இந்த தொழிற்சாலை மாசினால் ஏற்பட்ட தாக்கம் வெளித் தெரிந்தது. ஏனைய இறந்த இலைகளில் வாழும் பூச்சிகளிலோ, அல்லது பட்டாம்பூச்சிகளிலோ இந்தத் தாக்கம் வெளிப்படவில்லை.\n\nமேற்கூறிய நிகழ்விலிருந்து தக்கன பிழைத்தல் என்ற இயற்கைத் தேர்வின் முக்கிய நியமம் புலனாகின்றது. 'பிழைத்தல்' எனப்படுவது ஒரு குறிப்பிட்ட உயிரினம் எவ்வளவு காலம் உயிர்வாழ்கின்றது என்பதல்ல, அது இனப்பெருக்கத்தில் எந்தளவுக்கு வெற்றியடைகின்றது என்பதேயாகும். உதாரணமாக ஒரு உயிரினம் ஏனையவற்றைவிடக் குறுகிய காலம் வாழ்ந்தாலும் அதிக குட்டிகளை உருவாக்கினால் அதன் மரபணுப் பரம்பலின் அளவு அதிகமாகும். இதனால் குறிப்பிட்ட அந்த உயிரினம், தனது பிரத்தியேகமான இயல்பின் காரணமாக மிக அதிகளவில் உருவாக்கப்படும்.\n"}
{"id": "91082", "url": "https://ta.wikipedia.org/wiki?curid=91082", "title": "லோஷீம் இடைவெளிச் சண்டை", "text": "லோஷீம் இடைவெளிச் சண்டை\n\nலோஷீம் இடைவெளிச் சண்டை (\"Battle of Losheim Gap\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். பல்ஜ் தாக்குதலின் ஆரம்பத்தில் நிகழ்ந்த இச்சண்டையில் நாசி ஜெர்மனியின் படைகள் ஜெர்மனி-பெல்ஜியம் எல்லையில் அமைந்துள்ள குறுகலான லோஷீம் பள்ளத்தாக்கைக் கைப்பற்றின. பெல்ஜியத்தின் மீது படையெடுக்க இந்த பள்ளத்தாக்கு பயன்படுத்தப்பட்டது. ஆனால் எதிர்பார்த்த நேரத்தில் இந்த பள்ளத்தாக்கைக் கைப்பற்ற முடியாமல் போனதால், பல்ஜ் தாக்குதலுக்கான ஜெர்மானிய கால அட்டவணையில் தாமதம் ஏற்பட்டது.\n"}
{"id": "91084", "url": "https://ta.wikipedia.org/wiki?curid=91084", "title": "பல் வளர்ச்சி", "text": "பல் வளர்ச்சி\n\nபல் வளர்ச்சி அல்லது ஆங்கிலத்தில் ஓடோன்டோஜெனிசிஸ் எனப்படுவது பற்கள் தொடக்க நிலையிலுள்ள உயிரணுக்களிலிருந்து உருவாகி, வளர்ந்து வாய்க்குள் வெளிப்படும் ஒரு கடினமான செயல்பாடு. பல்வேறு வகையான உயிரினங்கள் பற்களைக் கொண்டிருந்தாலும், மனிதரல்லாதவைகளின் பல் வளர்ச்சி பெரும்பாலும் மனிதர்களில் இருப்பது போலவே உள்ளது. மனிதப் பற்கள் ஒரு ஆரோக்கியமான வாய்வழிச் சூழலைக் கொண்டிருப்பதற்கு, பற்சிப்பி, பல்திசு, பற்காரை மற்றும் பல்சூழ் திசுவியல் ஆகிய அனைத்தும் கரு வளர்ச்சியின் அந்தந்த காலகட்டத்திலேயே வளர்ச்சிபெறவேண்டும். முதன்மை (பால்) பற்கள் ஆறிலிருந்து எட்டாவது வாரத்திற்கு இடையில் உருவாகத் தொடங்குகிறது மற்றும் நிலையான பற்கள் இருபதாவது வாரத்தில் உருவாகத் தொடங்குகின்றன. இந்த நேரங்களில் பற்கள் வளர்ச்சிபெறத் துவங்கவில்லையென்றால் அவை எப்போதுமே வளர்ச்சிபெறாது.\n\nபல் வளர்ச்சியைத் துவக்கும் செயல்முறையை உறுதிசெய்வதன் மீது குறிப்பிடத்தக்க அளவு ஆய்வுகள் மேற்கொள்ளப்பட்டிருக்கின்றன. பற்கள் வளர்ச்சிப்பெறுவதற்குத் தேவையான முதல் செவுள் வளைவின் திசுக்களுக்குள்ளாகவே ஒரு காரணி இருப்பதாக பரவலாக ஏற்றுக்கொள்ளப்பட்டுள்ளது.\n\nமுதுகெலும்புடைய விலங்குகளிடத்தில் பல்வேறு சிறப்புத்தன்மையுடைய தோல் மேல்புறச் செல் திசு ('பேனிரெஸ்') குறிப்பிட்ட கட்டமைப்புகளைக் கெட்டிப்படுத்திவிட்டு உருவாகின்றன: உதாரணத்திற்கு கெரற்றின் கட்டமைப்பு (முடி, நகங்கள்) அல்லது புற உடற்கூடு கட்டமைப்பு (செதில்கள், பற்கள்).\nசுறாமீன்களின் பிளேகாய்ட் செதில்கள் மற்றும் பற்கள் ஒத்தமைப்புடைய உறுப்புகளாகக் கருதப்படுகிறது.\n\nSection::::மேலோட்டப் பார்வை.\nபல் முனை (சில நேரங்களில் பல் கிருமி என்றும் அழைக்கப்படும்) என்பது ஒன்றுசேர்ந்த உயிரணுக்களின் ஒரு தொகுப்பாகும், அவை இறுதியில் ஒரு பல்லாக உருவெடுக்கிறது. இந்த உயிரணுக்கள் முதல் செவுள் வளைவின் புறச்சருமியம் மற்றும் நரம்பு முகட்டின் எக்டோமெசென்கைம் மூலம் ஏற்படுகிறது. பல் முனை மூன்று பாகங்களாக ஒழுங்கமைக்கப்பட்டுள்ளது: பற்சிப்பி உறுப்பு, பற்காம்பு மற்றும் பற்பை.\n\n\"பற்சிப்பி உறுப்பு\" , வெளிப்புற பற்சிப்பி தோலிழமம், உட்புற பற்சிப்பி தோலிழமம், தாரையிய நுண்வலை (stellate reticulum) மற்றும் அடுக்கு இடைஎலும்புகள் (stratum intermedium) ஆகியவற்றால் அமைக்கப்பட்டிருக்கிறது. இந்த உயிரணுக்கள் அமீலோபிளாஸ்ட்கள் ஏற்படுவதற்கு வழிவகைசெய்கிறது, இவை பற்சிப்பி மற்றும் குறைக்கப்பட்ட பற்சிப்பி தோலிழமம் ஆகியவற்றை உற்பத்தி செய்கிறது. வெளிப்புற பற்சிப்பி தோலிழமம் மற்றும் உட்புற பற்சிப்பி தோலிழமம் கூடும் இடம் கழுத்துப்புற சுருக்கு (cervical loop) என்றழைக்கப்படுகிறது. ஆழமான திசுக்களில் கழுத்துப்புறத்துக்குரிய சுருக்கு உயிரணுக்களின் வளர்ச்சி எர்ட்விக்கின் தோல் மேற்புற வேர் உறையை உருவாக்குகிறது, இது தான் பல்லின் வேர் வடிவத்தை முடிவுசெய்கிறது.\n\n\"பற்காம்பு\" , ஓடண்ட்டோபிளாஸ்ட்களாக உருவாகும் உயிரணுக்களைக் கொண்டிருக்கிறது, இவை பல்திசு-உருவாக்கும் உயிரணுக்களாகும். அதுமட்டுமல்லாமல், பற்காம்பு மற்றும் உட்புற பற்சிப்பி தோலிழமம் கூடுமிடம் தான் ஒரு பல்லின் தலை வடிவத்தைத் தீர்மானிக்கிறது. பற்காம்புகளுக்குள்ளாகவே இருக்கும் இடைநுழைத் திசுச் செல்கள், பற் கூழ் உருவாவதற்குக் காரணமாக இருக்கிறது.\n\n\"பற் பை\" மூன்று முக்கிய உட்பொருள்களை ஏற்படுத்துகிறது: மூல பற்காரைச் செல்கள் (cementoblasts) அத்திமூலச்செல்கள் (osteoblasts) மற்றும் நார்முன்செல்கள் (fibroblasts). மூல பற்காரைச் செல்கள் ஒரு பல்லின் பற்காரையை உருவாக்குகின்றன. அத்திமூலச்செல்கள் பற்களின் வேர்களைச் சுற்றி பற்குழி எலும்பை ஏற்படுத்துகின்றன. நார்முன்செல்கள், பல்லைச்சுற்றி கட்டுநாண்களை உருவாக்குகிறது, இவை பற்காரை மூலம் பற்களைப் பற்குழி எலும்புடன் இணைக்கிறது.\n\nSection::::மனித பல் வளர்ச்சியின் காலவரிசை.\nபின்வரும் அட்டவணை மனித பல் வளர்ச்சியின் காலவரிசையை வழங்குகிறது. முதன்மைப் பற்களின் ஆரம்ப கால்சியமேற்றலுக்கான காலம் \"கருப்பையில்\" இருக்கும் வாரங்களாகும். சுருக்கம்: வார. = வாரங்கள்; மாத. = மாதங்கள்; ஆண்டு. = ஆண்டுகள்.\n\nSection::::வளர்ச்சிப்பெறும் பல் முனை.\nபல் உருவாக்கத்தின் ஆரம்பகட்ட நிலையில் நுண்பெருக்கி வழியாகக் காணக்கூடிய ஒன்றாக இருப்பது இடைகழி தசைச்சவ்வு (vestibular lamina) மற்றும் பல் தசைச்சவ்வு (dental lamina) ஆகியவற்றுக்கு இடையிலான வேறுபாட்டைத்தான். பல் தசைச்சவ்வு, வளர்ச்சிப்பெறும் பல் முனையைக் கணிசமான காலம் வரையில் வாயின் தோல் மேல்புறச் செல் அடுக்குடன் இணைக்கிறது.\n\nபல் வளர்ச்சி பொதுவாக பின்வரும் படிநிலைகளாகப் பிரிக்கப்படுகிறது: அரும்பு படிநிலை, மூடி, மணி வடிவம் மற்றும் இறுதியாக முழுவளர்ச்சி படிநிலை. பல் வளர்ச்சியின் படிநிலைப்படுத்துவது ஒரு தொடர்தன்மையில் ஏற்படும் மாற்றங்களை வகைப்படுத்தும் முயற்சியாக இருக்கிறது; ஒரு குறிப்பிட்ட பல் வளர்ச்சியை எந்தப் படிநிலைக்கு ஒதுக்கவேண்டும் என்பதைத் தீர்மானிப்பது அவ்வப்போது கடினமாக இருக்கிறது. வளர்ச்சிப்பெறும் ஒரே பல்லின் வெவ்வேறு உடற்கூற்றியல் பிரிவுகளில் மாறுபடும் தோற்றங்களினால் இந்தத் தீர்மானித்தல் மேலும் கடினமாகிறது, அப்போது அவை வெவ்வேறு படிநிலைகளாகத் தோன்றும்.\n\nSection::::அரும்பு நிலை.\nஉயிரணுக்களின் தெளிவற்ற ஒழுங்கமைப்புடன் தோன்றும் பல் முனையினால் அரும்பு படிநிலை குணவியல்பு படுத்தப்படுகிறது. தாடையின் எக்டோமீசென்கைம் ஊடாக சீதப்படல உயிரணு பரவியவுடன் இந்தப் படிநிலை தொடங்கிவிடுகிறது. பொதுவாக கரு சுமார் 6 வாரங்களாக இருக்கும் போது இது ஏற்படுகிறது. பல்தகடின் முடிவில் பல் முனையே உயிரணுக்களின் ஒரு குழுவாக இருக்கிறது.\n\nSection::::மூடியிடும் நிலை.\nபல் முனையில் உயிரணுக்களின் ஒழுங்கமைப்பின் முதல் அறிகுறிகள் மூடியிடும் படிநிலையில் ஏற்படுகிறது. எக்டோமீசென்கைமல் உயிரணுக்களின் ஒரு சிறு குழு செல்புறம்பு பொருட்களை உற்பத்தி செய்வதை நிறுத்திவிடுகிறது, இது பற்காம்பு என்றழைக்கப்படும் உயிரணுக்களின் திரள்களுக்கு வழிவகுக்கிறது. இந்த நேரத்தில், பல் முனை எக்டோமீசென்கைமல் திரள்களைச் சுற்றி வளர்ச்சிப்பெற்று ஒரு மூடியைப் போன்ற தோற்றத்தைக் கொள்கிறது, பின்னர் பற்சிப்பி (அல்லது பல்) உறுப்பாக ஆகிறது. பற்பை என்றழைக்கப்படும் எக்டோமீசென்கைமல் உயிரணுக்களின் உறைவு பற்சிப்பி உறுப்பைச் சூழ்ந்துகொண்டு பற்காம்பை வரம்புக்குட்படுத்துகிறது. இறுதியில், பற்சிப்பி உறுப்பு பற்சிப்பியை உற்பத்தி செய்யும், பல் காம்பு பல்திசு மற்றும் பற்கூழை உற்பத்தி செய்யும் மற்றும் பற் பை ஒரு பல்லுக்குத் தேவையான அனைத்து ஆதரவு கட்டமைப்புகளையும் உற்பத்தி செய்யும்.\n\nSection::::மணி வடிவ நிலை.\nமணி வடிவ படிநிலை ஏற்படக்கூடிய திசுநிலை வேறுபாடு மற்றும் உருவவியல் வேறுபாடுகளுக்காக அறியப்படுகிறது. இந்தப் படிநிலையின் போது பல் உறுப்பு மணி வடிவத்தில் இருக்கும், அவற்றின் பெரும்பாலான உயிரணுக்கள் விண்மீன் வடிவ தோற்றம் கொண்டிருப்பதால் விண்மீன்வடிவ நுண்வலை என்று அழைக்கப்படுகிறது. பற்சிப்பி உறுப்பின் விளிம்பில் இருக்கும் உயிரணுக்கள் மூன்று முக்கிய அடுக்குகளாகப் பிரிகின்றன. பல் உறுப்பின் விளிம்பில் இருக்கும் கனசதுர உரு செல்கள் வெளிப்புற பற்சிப்பி தோலிழமம் என்று அழைக்கப்படுகிறது. பற்காம்புக்கு அருகில் இருக்கும் பற்சிப்பி உறுப்பின் தூணுருவச்செல்கள் உட்புற பற்சிப்பி தோலிழமம் என்று அழைக்கப்படுகிறது. உட்புற பற்சிப்பி தோலிழமம் மற்றும் விண்மீன்வடிவ நுண்வலைகளுக்கிடையில் இருக்கும் உயிரணுக்கள் படல இடைஎலும்பு (stratum intermedium) என்று அறியப்படுகிறது. பல் உறுப்பின் வெளிப்புற மற்றும் உட்புற பற்சிப்பி தோலிழமம் இணையும் ஓரம் \"கழுத்துப்பகுதிக்குரிய சுருக்கு\" என்று அறியப்படுகிறது. தொகுத்துச் சொல்வதென்றால், உட்புறத்திலிருந்து வெளிப்புறம் வரைக்குமான அடுக்குகளில் அடங்கியிருப்பவை, தந்தைனம் (dentine), பற்சிப்பி (உட்புற பற்சிப்பி தோலிழமம் அல்லது அமிலோபிளாஸ்ட்டுகள், அவை வெளிப்புறமாக/மேற்புறமாக நகரும்போது)), உட்புற பற்சிப்பி தோலிழமம் மற்றும் படல இடைஎலும்பு (இவை உட்புற பற்சிப்பி தோலிழமத்தின் செயற்கையான செயல்பாடுகளை ஆதரிக்கும் சிறப்புத்தன்மையுடைய அடுக்கு உயிரணுக்கள்) அதனைத் தொடர்ந்து இருப்பது ஆரம்பநிலை 'பற்சிப்பி உறுப்பின்' ஒரு பகுதி, இதன் மத்தியில் இருப்பது விண்மீன்வடிவ நுண்வலை உயிரணுக்களால் செய்யப்பட்டது. இவையனைத்தும் வெளிப்புற பற்சிப்பி தோலிழமம் அடுக்குகளால் உறையிடப்பட்டிருக்கிறது.\n\nமணி வடிவ படிநிலையின்போது இதர நிகழ்வுகள் ஏற்படும். பல் தகடு பிரிவுறச் செய்கிறது, அது வாய்க்குழியின் தோலிழமத்திடமிருந்து வளர்ச்சிப்பெற்றுவரும் பற்களை முழுமையாகப் பிரித்துவிடுகிறது; வாய்க்குள் இறுதி வெளிப்பாடு ஏற்படும் வரையில் அவை இரண்டும் மீண்டும் இணையாது.\n\nஉட்புற பற்சிப்பி தோலிழமத்தின் வடிவத்தால் தூண்டப்பட்ட பல்லின் தலை இந்த படிநிலையில் தான் வடிவம் கொள்கிறது. வாய் முழுவதும் இருக்கும் எல்லா பற்களும் இதே செயல்முறைக்கு ஆட்படுகிறது; ஆனால் பற்கள் ஏன் பல்வேறு மகுட வடிவங்களைப் பெறுகின்றன என்பதற்கான காரணம் இன்னமும் உறுதியற்றதாகவே இருக்கிறது - உதாரணத்திற்கு, வெட்டுப்பற்கள் எதிராக கோரைப்பற்கள். இரு மேலோங்கிய கருதுகோள்கள் இருக்கின்றன. பல் வளர்ச்சியின்போது எக்டோமீசென்கைமில் காணப்படும் ஒவ்வொரு வகையான பல் வடிவத்திற்கும் ஆக்கக்கூறுகள் இருப்பதாக \"கள மாதிரிகள்\" பரிந்துரைக்கின்றன. வெட்டுப்பற்கள் போன்ற சில குறிப்பிட்ட வகை பற்களுக்கான ஆக்கக்கூறுகள் ஒரே பகுதியில் ஓரிடத்திற்குட்படுத்தப்பட்டு வாயின் வெவ்வேறு பகுதிகளுக்கு விரைவாக சிதறிவிடுகிறது. இவ்வாறு, எடுத்துக்காட்டாக \"வெட்டுப்பல் களம்\" பற்களை வெட்டுப்பல் வடிவமாக உருவாக்கும் காரணிகளைக் கொண்டிருக்கிறது, மேலும் இந்தக் களம் மத்திய வெட்டுப்பல் பகுதியில் கவனம்செலுத்தப்படுகிறது, ஆனால் இது கோரைப் பல் பகுதியில் விரைவாக குறைந்துவிடுகிறது. மற்றொரு மேலோங்கிய கருதுகோளாக இருப்பது \"செல்வர்க்க மாதிரி\", ஒரு குறிப்பிட்ட வடிவிலான பற்களை உருவாக்குவதற்கு, ஒரு குழுவான எக்டோமீசென்கைமில் செல்களைத் தோலிழமம் செயல்பட திட்டமிடுவதாகப் பரிந்துரைக்கப்படுகிறது. செல்வர்க்கம் என்று அழைக்கப்படும் இந்த உயிரணுக்களின் குழு பல்தகடை ஒரு பல் வளர்ச்சியாக இணங்கச் செய்து பல் முனையாக உருவெடுக்கச் செய்கிறது. \"வளர்ச்சிப்பெறும் பகுதி\" என்றழைக்கப்படும் பகுதியில் பல் தகடின் வளர்ச்சி தொடர்கிறது. முதல் பல் முனையிலிருந்து ஒரு குறிப்பிட்ட தூரத்திற்கு வளர்ச்சிப்பெறும் பகுதி பயணம் செய்தவுடன் இரண்டாவது பல் முனை வளர்ச்சிப்பெறத் துவங்கும். இந்த இரு மாதிரிகளும் ஒன்றையொன்று விலக்கும் என்ற அவசியமுமில்லை அல்லது பரவலாக ஏற்றுக்கொள்ளப்பட்ட பல் அறிவியலும் அவ்வாறு இருப்பதாக கருதுவதில்லை: பல் வளர்ச்சியின் வெவ்வேறு நேரங்களில் இரு மாதிரிகளும் தாக்கம் ஏற்படுத்துவதாக ஒப்புக்கொள்ளப்பட்டுள்ளது.\n\nஇந்தப் படிநிலையில் ஒரு வளர்ச்சிப்பெறும் பல்லில் தோன்றக்கூடிய இதர கட்டமைப்புகளாக இருப்பவை பற்சிப்பி முடிச்சுகள், பற்சிப்பி நாண்கள், மற்றும் பற்சிப்பி குழாய்க்குழிவு.\n\nSection::::பல்தலை படிநிலை.\nபல் வளர்ச்சியின் அடுத்த கட்டத்தின் போது பற்சிப்பி மற்றும் பல்திசு உட்பட கடின திசுக்கள் உருவாகின்றன. இந்தப் படிநிலை, பல்தலை அல்லது முதிர்வு நிலை என்று சில ஆராய்ச்சியாளர்களால் அழைக்கப்படுகிறது. இந்த நேரத்தில் முக்கிய திசுக்களுக்குரிய மாற்றங்கள் ஏற்படும். முந்தைய படிநிலையில், பல் முனையின் ஒட்டுமொத்த அளவு அதிகரிப்பதற்காக எல்லா உட்புற பற்சிப்பி தோலிழம உயிரணுக்களும் வகுத்துக்கொண்டிருந்தன, ஆனால் இழையுருப்பிரிப்பு என்று அழைக்கப்படும் விரைவான வகுத்தல் பற்களின் சிப்பிமேடு உருவாகும் இடத்தில் இந்த பல்தலை படிநிலையின் போது நின்றுவிடுகிறது. முதல் கனிமமாக்கப்பட்ட கடின திசுக்கள் இந்த இடத்தில் உருவாகின்றன. அதே நேரத்தில் உட்புற பற்சிப்பி தோல்திசு உயிரணுக்கள் கனசதுர உருவிலிருந்து கனப்பட்டை உருவிற்கு மாற்றம் கொள்கிறது. இந்த உயிரணுக்களின் அணுக்கருக்கள் பற்காம்புகளிடமிருந்து விலகி படல இடைஎலும்புக்கு அருகே நகர்கின்றன.\n\nபற்காம்புகளுக்கு அருகிலிருக்கும் உயிரணு அடுக்கு திடீரென்று அளவில் அதிகரித்து ஓடோன்டோபிளாஸ்டுகளாக வேறுபடுத்துகிறது இவைதான் பல்திசுக்களை உருவாக்கும் உயிரணுக்களாகும். உட்புற பற்சிப்பி தோலிழமங்களில் மாற்றங்கள் ஏற்படாவிட்டால் ஓடோன்டோபிளாஸ்டுகள் உருவாகாது என ஆராய்ச்சியாளர்கள் நம்புகின்றனர். உட்புற பற்சிப்பி தோலிழமத்திற்கான மாற்றம் மற்றும் ஓடோன்டோபிளாஸ்டுகளின் உருவாக்கமும் சிப்பிமேடுகளின் முனைகளில் தொடர்ந்து நடைபெறுவதால் ஓடோன்டோபிளாஸ்டுகள் தங்களுடைய உடனடி சுற்றுப்புறங்களில் கரிமப்பொருளணி(organic matrix) என்னும் ஒரு வித பொருளைச் சுரக்கின்றன. பல்திசு உருவாக்கத்திற்குத் தேவைப்படும் பொருளைக் கரிமப்பொருளணி கொண்டிருக்கிறது. ஓடோன்டோபிளாஸ்டுகள் கரிமப்பொருளணியை நிரப்புவதால் அவை பற்காம்பின் மையத்தை நோக்கி இடம்பெயர்கின்றன. இவ்வாறு, பற்சிப்பி போலல்லாமல், பல்திசு பல்லின் வெளிப்புற மேற்பரப்புக்கு மிக அருகாமையில் வளர்ச்சிப்பெறத் தொடங்கி உள்ளுக்குள்ளாக முன்னேறுகிறது. ஓடோன்டோபிளாஸ்டுகள் உள்ளுக்குள் நகரத் தொடங்கியவுடன் சைடோபிளாஸ்மிக் (செல்சோறு) நீட்டிப்புகள் விட்டுச் செல்லப்படுகிறது. பல்திசுவின் தனித்தன்மையுடைய, குழாய் வடிவிலான மிக நுட்பமான தோற்றமானது இந்த நீட்டிப்புகளைச் சுற்றி பல்திசுவின் தோற்றத்தின் விளைவாகவே ஏற்பட்டவை.\n\nபல்திசுவின் தோற்றம் தொடங்கியபின்னர், உட்புற பற்சிப்பி தோலிழமத்தின் உயிரணுக்கள் இந்த பல்திசுவின மீது ஒரு கரிமப்பொருளணியைச் சுரக்கின்றது. இந்தக் கரிமப்பொருளணி உடனடியாக கனிமத்தன்மை பெற்றுப் பல்லின் பற்சிப்பியாகிறது. பல்திசுவின் வெளியில் இருப்பவை அமிலோபிளாஸ்ட்டுகள், இவை பற்சிப்பி உருவாக்கத்தின் செயல்முறையைத் தொடர்ந்து செய்யும் உயிரணுக்களாகும்; அதனால் பற்சிப்பி உருவாக்கம் வெளிப்புறம் நோக்கி நகர்ந்து வளர்ந்துவரும் பல்லின் வெளிப்புற மேற்பரப்பிற்குப் புதிய பருப்பொருளைச் சேர்க்கிறது.\n\nSection::::கடினத் திசு உருவாக்கம்.\nSection::::பற்சிப்பி.\nபற்சிப்பியின் உருவாக்கம் அமீலோஜெனிசிஸ் என்றழைக்கப்படுகிறது இது பல் வளர்ச்சியின் பல் தலை படிநிலையில் ஏற்படுகிறது. பற்திசு மற்றும் பற்சிப்பி உருவாக்கத்திற்கிடையிலான உறவை \"எதிரிடையான தூண்டல்\" கட்டுப்படுத்துகிறது; பற்திசு உருவாக்கம் எப்போதுமே பற்சிப்பி உருவாக்கத்திற்கு முன்னர் ஏற்படவேண்டும். பொதுவாக பற்சிப்பியின் உருவாக்கம் இரு கட்டங்களில் ஏற்படுகிறது: சுரப்பு மற்றும் முதிர்வு நிலைகள். சுரக்கும் காலகட்டத்தில் புரதங்கள் மற்றும் ஒரு கரிமப்பொருளணி ஓரளவுக்கு கனிமமாக்கப்பட்ட பற்சிப்பியை ஏற்படுத்துகிறது; முதிர்வு நிலை பற்சிப்பி கனிமமாதலை முழுமைப்படுத்துகிறது.\n\nசுரக்கும் கட்டத்தில் அமிலோபிளாஸ்ட்டுகள், பற்சிப்பி திசுஉட்பொருளுக்குப் பங்களிக்கும் பற்சிப்பி புரதங்களை வெளியிடுகிறது, பின்னர் அது கார பாஸ்பட்டேஸ் நொதியால் கனிமப்படுத்தப்படுகிறது. பெரும்பாலும் கர்ப்ப காலத்தின் மூன்றாவது அல்லது நான்காவது மாதத்தில் ஏற்படும் இந்த கனிமப்படுத்தப்பட்ட திசுவின் தோற்றம், உடலில் பற்சிப்பி தோன்றியதற்கான முதல் அடையாளமாகும். அமீலோபிளாஸ்ட்டுகள் பற்சிப்பியை பல்திசுவுக்குப் பக்கத்திலேயே பற்களின் முனையாக ஆன இடத்தில் சேர்க்கிறது. பின்னர் பற்சிப்பியின் வளர்ச்சி வெளிப்புறமாக, பல்லின் மத்தியிலிருந்து விலகித் தொடர்கிறது.\n\nமுதிர்வுறும் காலகட்டத்தில், பற்சிப்பி உருவாக்கத்தில் பயன்படுத்தப்பட்ட சில கருப்பொருட்களை அமிலோபிளாஸ்ட்டுகள் பற்சிப்பியிலிருந்து கொண்டு செல்கிறது. இவ்வாறு அமீலோபிளாஸ்ட்டுகளின் செயல்பாடு சுரக்கும் படிநிலையில் ஏற்படுவதுபோன்று பற்சிப்பியின் உற்பத்தியிலிருந்து கருப்பொருட்களைக் கொண்டுசெல்லும் செயல்பாடாக மாறிவிடுகிறது. இந்தப் படிநிலையில் அமீலோபிளாஸ்ட்டுகளால் கொண்டுசெல்லப்படும் பெரும்பாலான பொருட்கள் கனிமப்படுத்தலை முழுமைப்படுத்துவதற்காகப் பயன்படுத்தப்படும் புரதங்களாகும். இதல் உள்ளடங்கியிருக்கும் முக்கியமான புராதங்களாக இருப்பவை அமீலோஜெனின்கள், அமீலோபிளாஸ்டின்கள், எனாமெலின்கள் மற்றும் டஃப்டெலின்கள். இந்தப் படிநிலையின் இறுதிக்குள் பற்சிப்பி அதனுடைய கனிமப்படுத்தலை முழுமைப்படுத்துகிறது.\n\nSection::::பல்திசு.\nடென்டினோஜெனிசிஸ் என்று அறியப்படும் பல்திசுவின் உருவாக்கம் தான் பல் வளர்ச்சியின் பல்தலை படிநிலையின் முதல் அடையாளங்காணும் அம்சமாக இருக்கிறது. பல்திசுவின் உருவாக்கம் எப்போதுமே பற்சிப்பி உருவாக்கத்திற்கு முன்னரே நடைபெறவேண்டும். வெவ்வேறு படிநிலையிலான பல்திசு உருவாக்கம் பல்வேறு வகையான பல்திசுக்களை விளைவிக்கிறது: கவச பல்திசு, முதன்மைப் பல்திசு, இரண்டாம் நிலை பல்திசு மற்றும் மூன்றாம் நிலை பல்திசு.\n\nபல்திசு உருவாக்கும் உயிரணுக்களான ஓடோன்டோபிளாஸ்ட்டுகள் பற்காம்பின் உயிரணுக்களிடமிருந்து வேறுபடுகிறது. உட்புற பற்சிப்பி தோலிழமம் பக்கத்திலேயே பல்லின் எதிர்கால சிப்பிமேட்டுப் பகுதியின் மிக அருகில் அவை ஒருவித கரிமப்பொருளணியைச் சுரக்கத் தொடங்குகின்றன. அந்தக் கரிமப்பொருளணி பெரும் விட்டங்களுடன் (விட்டம் 0.1–0.2 μm) கூடிய சவ்வு நார்களைக் கொண்டிருக்கிறது. ஓடோன்டோபிளாஸ்ட்டுகள் பல்லின் மையத்தை நோக்கி நகரத் தொடங்கி, ஓடோன்டோபிளாஸ்ட் செயல்முறை என்றழைக்கப்படும் ஒரு நீட்டிப்பை உருவாக்குகிறது. இவ்வாறு பல்திசு உருவாக்கம் பல்லின் உட்பகுதியை நோக்கி முன்னேறுகிறது. இந்த ஓடோன்டோபிளாஸ்ட் செயல்முறை ஹைட்ராக்சிபிடைட் படிகங்களைச் சுரக்கச் செய்யவும் திசுஉட்பொருளின் கனிமப்படுத்தலுக்கும் காரணமாக இருக்கிறது. கனிமப்படுத்தலின் இந்தப் பகுதி கவச பல்திசு என்றழைக்கப்படுகிறது மேலும் இது வழக்கமாக சுமார் 150 μm தடிப்புடன் கூடிய அடுக்காகும்.\n\nகவச பல்திசு பற்காம்பின் முன்னரே இருக்கும் நிலப் பொருட்களால் உருவாகும் அதேவேளையில் முதன்மைப் பல்திசு வேறொரு செயல்முறை மூலம் உருவாகிறது. ஓடோன்டோபிளாஸ்ட்டுகள் உருவளவில் அதிகரித்து, கனிமப்படுத்தலுக்கான கரிமப்பொருளணிக்குப் பங்களிக்கும் எந்தச் செல்புறம்பு வளஆதாரமும் கிடைக்கப்பெறாமல் செய்கிறது. அத்துடன் பெரிய ஓடோன்டோபிளாஸ்டுகள் சவ்வு குறைந்த அளவிலேயே சுரக்கக் காரணமாக இருக்கிறது, இதன் விளைவாகக் கனிமப்படுத்தலுக்குப் பயன்படுத்தக்கூடிய பலவின படிகக் கருவாக்கம் இன்னும் இறுக்கமாக அடுக்கப்படுகிறது. இதர பொருட்களும் (கொழுப்பினிகள், பாஸ்போ புரோட்டீன்கள் மற்றும் பாஸ்போலிபிட்கள் போன்றவை) கூட சுரக்கப்படுகின்றது.\n\nஇரண்டாம் நிலை பல்திசு, வேர் உருவாக்கம் முழுமையடைந்தவுடன் ஏற்படுகிறது மேலும் மிக மெதுவாகவே உருவெடுக்கும். அது பல்லுடன் இணைந்து ஒரே சீரான அளவில் உருவெடுப்பதில்லை, ஆனால் அதற்குப் பதிலாக ஒரு பல்லின் தலை அருகில் இருக்கும் பிரிவுகளுடன் இணைந்து வேகமாக உருவெடுக்கிறது. இந்த வளர்ச்சி வாழ்நாள் முழுவதும் தொடர்கிறது மேலும் வயதான தனிநபர்களிடத்தில் காணப்படும் சிறு பகுதிகளாலான பற்கூழ்களுக்குக் காரணமாக இருக்கிறது. மூன்றாம் நிலை பல்திசு, சீரடையும் பற்திசு என்றும் அறியப்படுவது, அரைப்புத் தேய்வு அல்லது பல்சொத்தை போன்ற ஊக்கிகளின் எதிர்வினையால் ஏற்படுகின்றது.\n\nSection::::பற்காரை.\nபற்காரை தோற்றம் சிமெண்டோஜெனிசிஸ் என்று அழைக்கப்படுகிறது இது பற்களின் வளர்ச்சியில் பின்னர் ஏற்படுகிறது. மூல பற்காரைச் செல்கள் என்னும் உயிரணுக்கள்தான் சிமெண்டோஜெனிசிஸ் ஏற்படுவதற்குக் காரணமாக இருக்கிறது. இரு வகை பற்காரைகள் உருவாகின்றன: திசுக்களுடைய மற்றும் திசுக்களற்றவை.\n\nதிசுக்களற்ற பற்காரை முதலில் உருவாகிறது. மூல பற்காரைச் செல்கள் நுண்குமிழ் செல்களிடமிருந்து வேறுபடுகின்றன, இந்தச் செல்கள் எர்ட்விக்கின் தோல் மேற்புற வேர் உறை (HERS) சீர்கேடடையத் தொடங்கியவுடன் தான் பல்லின் வேர் மேற்பரப்பைச் சென்றடையும். மூல பற்காரைச் செல்கள் பல்லிலிருந்து விலகி புலம்பெயர்வதுற்கு முன்னர் வேரின் மேற்பரப்பு முழுவதும் வலப்பக்க கோணத்தில் தூய்மையான சவ்வு நூலிழைகளைச் சுரக்கிறது. மூல பற்காரைச் செல்கள் நகரத்தொடங்கியவுடன், நூலிழைகளின் கட்டுகளை நீட்டிக்கவும் தடிக்கச்செய்யவும் அதிக சவ்வு சேர்க்கப்படுகிறது. நார்திசுக்களற்ற புரதங்களான எலும்பு சையலோபுரதம் மற்றும் ஆஸ்டியோகால்சின் ஆகியவையும் கூட சுரக்கப்படுகிறது. திசுக்களற்ற பற்காரை புரதச்சத்து மற்றும் நார்ச்சத்தின் சுரக்கப்பட்ட நார்க்கூழைக் கொண்டிருக்கிறது. கனிமப்படுத்துதல் நடைபெறுவதால், மூல பற்காரைச் செல்கள் பற்காரையிலிருந்து தூர விலகிச் செல்கின்றன, மேலும் மேற்புறமெங்கும் விட்டுச்செல்லப்பட்ட நூலிழைகள், இதன் விளைவாக உருவாகிக்கொண்டிருக்கும் பல்லைச்சுற்றி கட்டுநாண் பகுதியுடன் இணைந்துகொள்ளும்.\n\nபெரும்பாலான பல் உருவாக்கம் முழுமையடைந்த பிறகு மற்றும் எதிர் வளைவில் இருக்கும் பல்லுடன் நெருக்கப் பொருத்தம் ஏற்பட்ட பிறகு திசுக்களுடைய பற்காரை உருவாகிறது. பல்லைச்சுற்றி கட்டுநாண் பகுதியின் நூலிழை கட்டுகளைச் சுற்றி இத்தகைய பற்காரைகள் உருவாகின்றன. திசுக்களுடைய பற்காரையை உருவாக்கும் மூல பற்காரைச் செல்கள் அவை உற்பத்திச் செய்யும் பற்காரையிலேயே சிக்கிக்கொள்கின்றன.\n\nதோற்றம்கொள்ளும் மூல பற்காரைச் செல்கள்களின் துவக்கம் திசுக்களுடைய பற்காரை மற்றும் திசுக்களற்ற பற்காரைகளிடமிருந்து வேறுபடுவதாக நம்பப்படுகிறது. தற்போதைய பெரும் கருதுகோள்களில் ஒன்றாக இருப்பது திசுக்களுடைய பற்காரையை உற்பத்திச் செய்யும் உயிரணுக்கள் பல்லின் பக்கத்துப் பகுதியிலிருந்து குடிபெயர்கிறது எனவும், அதே நேரத்தில் திசுக்களற்ற பற்காரையை உற்பத்திச் செய்யும் உயிரணுக்கள் பற்காம்பிலிருந்து எழுவதாகவும் கருதப்படுகிறது. இருந்தபோதிலும், ஒரே வேரைக் கொண்டிருக்கும் பற்களில் திசுக்களுடைய பற்காரை வழக்கமாகக் காணப்படுவதில்லை என்பது தெரிந்ததே. முன்கடைவாய்ப்பற்கள் மற்றும் கடைவாய்ப்பற்களில், திசுக்களுடைய பற்காரை உச்சியின் மிக அருகாமையில் இருக்கும் வேரின் பாகத்தில் மற்றும் பன்மடங்கு வேர்களுக்கிடையில் இருக்கும் இடைமூல வேர்களின் பகுதிகளில் மட்டுமே காணப்படும்.\n\nSection::::பல்சூழ் திசுவியலின் தோற்றம்.\nஒரு பல்லின் கட்டுமானத்தை ஆதரித்துக்கொண்டிருக்கும் பல்சூழ் திசு, பற்காரை, பல்லைச்சுற்றி கட்டுநாண், ஈறு மற்றும் பற்குழி எலும்புகளைக் கொண்டிருக்கிறது. இவற்றில் இருக்கும் பற்காரை மட்டுமே பல்லின் ஒரு அங்கமாகும். பற்குழி எலும்பு, பற்களின் வேரைச் சூழ்ந்துகொண்டு அதற்கு ஆதரவு அளிக்கிறது மேலும் \"பல் பொருத்துக்குழி\" யை உருவாக்குகிறது. பல்லைச்சுற்றி இருக்கும் கட்டுநாண், பற்குழி எலும்பை பற்காரையுடன் இணைக்கிறது மேலும் பல்லில் கண்ணுக்குப் புலப்படும் ஈறுதான் அதனைச் சூழ்ந்திருக்கும் திசு.\n\nSection::::பல்லைச்சுற்றி கட்டுநாண்.\nபற்காம்பிலிருக்கும் உயிரணுக்கள்தான் பல்லைச்சுற்றிய கட்டுநாண் (PDL) உருவாக்கத்திற்குக் காரணமாக இருக்கிறது. பல்லைச்சுற்றி கட்டுநாண் ஏற்படுவதற்குக் காரணமாக இருக்கும் குறிப்பிட்ட நிகழ்வுகள், உதிரும் (பால்) மற்றும் நிலையான பற்களுக்கிடையில் வேறுபடுகிறது மற்றும் பல்வேறு விலங்கு இனம்|இனங்களுக்கிடையில் வேறுபடுகிறது. இருந்தபோதிலும், பல்லைச்சுற்றி கட்டுநாண் உருவாக்கம் பற்காம்பின் கட்டுநாண் நார்முன்செல்லுடன் தொடங்குகிறது. இந்த நார்முன்செல்கள் சவ்வைச் சுரக்கிறது, இது அருகிலிருக்கும் எலும்பு மற்றும் பற்காரைகளின் மேற்பரப்பில் இருக்கும் நார்களுடன் இடைவினைபுரிகிறது. இந்த இடைவினைபுரிதல், பல் வாய்க்குள் வெளிப்படும்போது உருவாகும் ஒரு தொடுப்புக்கு இட்டுச்செல்கிறது. பற்களின் ஒழுங்கமைப்பு மற்றும் எதிர்ப்புற வளைவுகளில் இருக்கும் பற்களுடன் ஒன்று மற்றொன்றுடன் தொடர்புகொள்ளும் ஒரு ஏற்பாடாக இருக்கும் அடைப்பு பல்லைச்சுற்றி கட்டுநாண் ஏற்படுவதைத் தொடர்ந்து பாதிக்கிறது. இந்தப் பல்லைச்சுற்றி கட்டுநாணின் இடையுறாத உருவாக்கம், கிடைநிலை மற்றும் குறுக்கு இழைநார்கள் போன்று பல்வேறு திசை அமைவுகளில் இழைநார்களின் குழுக்கள் உருவாவதற்கு வழிவகுக்கிறது.\n\nSection::::பற்குழி எலும்பு.\nவேர் மற்றும் பற்காரை உருவாக்கம் தொடங்கியவுடன், அதை ஓட்டியுள்ள பகுதிகளில் எலும்பு உருவாக்கப்படுகிறது. உடல் முழுவதுமே எலும்புகளை உருவாக்கும் உயிரணுக்கள், எலும்பாக்கிகள் என்று அழைக்கப்படுகிறது. பற்குழி எலும்பு வழக்கில் இந்த எலும்பாக்கி செல்கள் பற்காம்புகளிலிருந்து உருவாகிறது. முதன்மைப் பற்காரை உருவாவதைப் போலவே, சவ்வு நார்களும் பல்லின் மேற்பரப்பின் அருகில் உருவாக்கப்படுகிறது மேலும் அவை பல்லைச்சுற்றிய கட்டுநாணுடன் இணைந்துகொள்ளும் வரை அங்கேயே இருக்கின்றன.\n\nமனித உடம்பில் இருக்கும் எந்தவொரு எலும்பைப் போலவே பற்குழி எலும்பும் வாழ்நாள் முழுவதும் மாற்றம் செய்யப்படுகிறது. எலும்பாக்கிகள் எலும்பை உருவாக்குகின்றன எலும்புறிஞ்சிகள் அவற்றை அழிக்கின்றன, குறிப்பாக ஒரு பல்லின் மீது அழுத்தம் கொடுக்கப்படும்போது. பல் அமைப்பியல் மூலம் பற்களின் நகர்வு முயலும்போது இது உண்மையாக இருக்கிறது, அதனை நோக்கி நகரும் ஒரு பல்லிலிருந்து இறுக்க அழுத்தத்தின் கீழுள்ள பல்லின் பகுதி உயர்ந்த எலும்புறிஞ்சி நிலையைக் கொண்டிருக்கிறது, இது எலும்புத்திசு அழிவு ஏற்படுத்துகிறது. ஒரு பகுதியிலிருந்து நகரும் பல்லுடன் இணைக்கப்பட்டிருக்கும் பல்லைச்சுற்றி கட்டுநாணிலிருந்து அழுத்தம் பெறும் எலும்புப் பகுதி உயர்ந்த எண்ணிக்கையிலான எலும்பாக்கியைக் கொண்டிருக்கிறது, இது எலும்பு உருவாக்கத்தை விளைவிக்கிறது.\n\nSection::::ஈறு.\nஈறு மற்றும் பல்லுக்கிடையிலான இணைப்பு பல்ஈறுக்குரிய கூடல் என்று அழைக்கப்படுகிறது. இந்தக் கூடல் மூன்று தோலிழம வகைகளைக் கொண்டிருக்கிறது: ஈறு தோலிழமம், சிறியகுழிவு தோலிழமம் மற்றும் கூடலுக்கூரிய தோலிழமம். பல் மற்றும் வாய்க்கு இடையில் இருக்கும் தோலிழமத்துக்குரிய சுற்றுப்பட்டை என்றழைக்கப்படும் தோலிமழத்துக்குரிய உயிரணுக்களின் ஒரு தொகுப்பிலிருந்து இந்த மூன்று வகைகளும் தோன்றுகின்றன.\n\nஈறு தோற்றம் பற்றி இன்னமும் முழுமையாகப் புரிந்துகொள்ளப்படவில்லை, ஆனால் ஈறுக்குரிய தோலிழமம் மற்றும் பற்களுக்கிடையில் ஹெமிடெஸ்மோசோம்ஸ் உருவாகிறது என்பதும் \"முதன்மைத் தோலிழமத்துக்குரிய இணைவு\" க்குப் பல் தான் காரணமென்றும் அறியப்பட்டுள்ளது. அமீலோபிளாஸ்ட்டுகளின் எஞ்சியவையால் வழங்கப்படும் சிறு இழைமம் போன்ற கட்டமைப்புகள் மூலம் ஹெமிடெஸ்மோசோம்ஸ் உயிரணுக்களுக்கிடையில் ஊன்றுதளையை வழங்குகிறது. ஒரு முறை இது ஏற்பட்டுவிட்டால், கூடலுக்குரிய தோலிழமம் பற்சிப்பி உறுப்பின் பொருட்களில் ஒன்றான குறைக்கப்பட்ட பற்சிப்பி தோலிழமத்தின் மூலம் உருவாகி விரைவாக பிரிக்கப்படுகிறது. இது கூடலின் தோலிழமத்துக்குரிய அடுக்குகளின் முடிவில்லாத அதிகரித்த அளவு மற்றும் ஊட்டச்சத்தின் எந்த மூலத்திலிருந்தும் அமீலோபிளாஸ்டுகளின் மிச்சமீதங்களைத் தனிமைப்படுத்தும் விளைவை ஏற்படுத்துகிறது. அமீலோபிளாஸ்டுகள் சீர்கெட்டுவரவும் ஈறுக்குரிய குழிவு உருவாக்கப்படுகிறது.\n\nSection::::நரம்பு மற்றும் இரத்த நாளங்களின் தோற்றம்.\nஅவ்வப்போது நரம்புகள் மற்றும் இரத்த நாளங்கள் ஒன்றுடன் மற்றொன்று இணையாகவே உடலில் பாய்கிறது, மேலும் இரண்டின் தோற்றமும் வழக்கமாக ஒரே நேரத்திலும் ஒத்த முறையிலும் ஏற்படுகிறது. எனினும் வாயைச் சுற்றியிருக்கும் நரம்புகள் மற்றும் இரத்த நாளங்களுக்கு இது பொருந்துவதில்லை, ஏனெனில் அவற்றின் வளர்ச்சி விகிதம் வெவ்வேறாக இருக்கிறது.\n\nSection::::நரம்பு தோற்றம.\nபல் வளர்ச்சியில் மூடியிடும் பருவத்தின் போது நரம்பு நார்த்திசுகள் பல் அருகே செல்லத் தொடங்கி பற்பையினை நோக்கி வளரத் தொடங்குகிறது. அங்குச் சென்றவுடன் நரம்புகள் பல் முனையைச் சுற்றி வளர்ச்சிப்பெற்று பல்திசு உருவாக்கம் தொடங்கியவுடன் பற்காம்புக்குள் நுழைந்துவிடுகிறது. நரம்புகள் எப்போதுமே பற்சிப்பி உறுப்புக்குள் பெருகி வளர்வதில்லை.<\n\nSection::::இரத்த நாளத் தோற்றம்.\nஇரத்த நாளங்கள் பற்பையில் வளர்ச்சிபெற்று மூடியிடும் பருவத்தில் பற்காம்புக்குள் நுழைந்துவிடுகிறது. பற்காம்பின் நுழைவுவாயிலில் இரத்த நாளக் குழுக்கள் உருவாகின்றன. பல்தலை பருவத்தின் தொடக்கத்தில் இரத்த நாளங்கள் அதிகபட்ச எண்ணிக்கையை எட்டுகிறது இறுதியில் பற்கூழில் பற்காம்பு உருவாகிறது. வாழ்நாள் முழுவதும் ஒரு பல்லில் இருக்கும் பல்பல் திசுவின் அளவு குறைந்துவருகிறது, அவ்வாறென்றால் வயது கூட கூட பல்லிற்கான இரத்த வழங்கலும் குறையும். பற்சிப்பி உறுப்பு, அதன் புறத்திசு தோற்றத்தின் காரணமாக அது இரத்த நாளங்களற்றவையாக இருக்கிறது, மேலும் பற்சிப்பி மற்றும் பல்திசுவின் கனிமப்படுத்தப்பட்ட திசுக்களுக்கு இரத்தத்திலிருந்து ஊட்டச்சத்துக்கள் தேவைப்படாது.\n\nSection::::பல் வெளிப்படுதல்.\nபற்கள் வாய்க்குள் நுழைந்தவுடன் பல் வெளிப்படுதல் ஏற்பட்டு காணக்கூடியதாக ஆகிறது. பல் வெளிப்படுதல் ஒரு கடினமான செயல்முறை என ஆராய்ச்சியாளர்கள் ஏற்றுக்கொண்டாலும், வெளிப்படுத்துதலைக் கட்டுப்படுத்தும் இயக்கமுறையினை அடையாளப்படுத்துவதில் குறைந்த அளவிலான ஏற்புடைமையே இருக்கிறது. பொதுவாக நிலைபெற்றிருந்த கோட்பாடுகள், காலப்போக்கில் பொய்ப்பிக்கப்பட்டிருக்கிறது அவற்றில் உள்ளடங்குபவை: (1) பல்லின் வேர் வளர்ச்சியால் பல் மேற்புறம் நோக்கி வாய்க்குள் தள்ளப்படுகிறது, (2) பல்லைச் சுற்றி எலும்பு வளர்ச்சிபெறுவதால் பல் மேல் நோக்கி தள்ளப்படுகிறது, (3) இரத்த நாளங்களின் அழுத்தத்தால் பல் மேல் நோக்கி தள்ளப்படுகிறது மற்றும் (4) மெத்தையாக்கப்பட்ட கூட்டுக் காம்பால் பல் மேல் நோக்கி தள்ளப்படுகிறது. மெத்தையாக்கப்பட்ட கூட்டுக் காம்பு கோட்பாடு முதன் முதலில் ஹாரி சிச்செர் அவர்களால் பரிந்துரைக்கப்பட்டு 1930 ஆம் ஆண்டு முதல் 1950 ஆம் ஆண்டுகள் வரையில் பரவலாக கற்பிக்கப்பட்டு வந்தது. ஒரு திசுவியல் வில்லையில் நுண்நோக்காடியின் கீழ் சிச்செர் அவர்கள் கண்டறிந்த பல்லுக்கு கீழே இருக்கும் கட்டுநாண் தான் பல் வெளிப்படுவதற்கு காரணமாக இருக்கிறது என்னும் கோட்பாட்டை ஏற்றுக்கொள்ளச் செய்தது. பின்னாளில், சிச்செர் கண்டறிந்த \"கட்டுநாண்\" அந்த வில்லையை தயாரிக்கும் செயல்முறையின் போது உருவான ஒரு சாதாரண கைவண்ணம் என முடிவுசெய்யப்பட்டது.\n\nமிகப் பரவலாக ஏற்றுக்கொள்ளப்பட்ட தற்போதைய கோட்பாடாக இருப்பது, பல் வெளிப்படுதலில் பல்வேறு ஆக்கச் சகதிகள் உட்பட்டிருந்தாலும், பல்லைச்சுற்றிய கட்டுநாண் தான் இந்த செயல்முறைக்கான முக்கிய தூண்டுவிசையை அளிக்கிறது எனபதாகும். பல்லைச்சுற்றிய கட்டுநாண்கள் தம் சவ்வு நார்களை சுருங்கச்செய்து குறுக்குத் தொடர்பிணைப்பு ஏற்படுத்துவதன் மூலமும் தங்கள் நார்முன்செல்களை இறுக்குவதன் மூலமும் வெளிப்படுதலை முன்னெடுப்பதாக கோட்பாட்டாளர்கள் கற்பிதம் கூறுகின்றனர்.\n\nவெவ்வேறு மனிதர்களுக்கு வெவ்வேறு காலகட்டத்தில் பல் வெளிப்படுதல் நிகழ்ந்தாலும் ஒரு பொதுவான வெளிப்படும் காலநேரம் இருக்கிறது. இயல்பில் மனிதர்கள் 20 முதன்மைப் (பால்பல்) பற்கள் மற்றும் 32 நிலையான பற்களைக் கொண்டிருக்கிறார்கள். பல் வெளிப்படுதல் மூன்று படிநிலைகளைக் கொண்டிருக்கிறது முதலாவதாக, உதர்வு பல்அமைப்பு படிநிலை எனப்படுவது முதன்மைப் பற்கள் மட்டுமே புலப்படும்போது ஏற்படுகிறது. முதல் நிலையான பற்கள் வாய்க்குள் வெளிப்பட்டவுடன், பற்கள் கலவையான (அல்லது நிலைமாறுபடுகின்ற) பல்அமைப்பு முறையில் இருக்கிறது. வாயிலிருந்து இறுதி முதன்மைப் பல் விழுந்த பிறகு — உதிர்ந்துவிழும் ஒரு செயல்முறை — பற்கள் நிலையான பல்அமைப்பு முறையில் இருக்கிறது.\n\nகீழ்த்தாடைக்குரிய மத்திய வெட்டுப்பற்கள் வரத்தொடங்கியவுடன் முதன்மைப் பல்அமைப்பு தொடங்கிவிடுகிறது, இது பொதுவாக எட்டாவது மாதத்தில் தொடங்கி முதல் நிலையான கடைவாய்ப்பற்கள் வாயில் தோன்றும் வரையில் இது நிலைத்திருக்கும், வழக்கமாக ஆறாவது ஆண்டு வரையில். முதன்மைப் பற்கள் பொதுவாக பின்வரும் வரிசைமுறையில் வெளிப்படும்: (1) மத்திய வெட்டுப்பல், (2) பக்கவாட்டு வெட்டுப்பல், (3) முதல் கடைவாய்ப்பல், (4) கோரைப்பல் மற்றும் (5) இரண்டாவது கடைவாய்ப்பல். ஒரு பொது விதிமுறையாக, வாழ்நாளின் ஒவ்வொரு ஆறு மாதத்திற்கும் நான்கு பற்கள் வெளிப்படும், மேல்தாடைக்குரிய பற்கள் வெளிப்படுவதற்கு முன்னரே கீழ்த்தாடைக்குரிய பற்கள் வெளிப்படும், மேலும் ஆண்களை விட பெண்களிடத்தில் பற்கள் விரைவிலேயே வெளிப்படும். முதன்மைப் பல்அமைப்பின்போது நிலையான பற்களின் பல் முனைகள், முதன்மைப் பற்களின் கீழே அண்ணம் அல்லது நாக்கிற்கு அருகே வளர்ச்சிபெறுகிறது.\n\nமுதல் நிலையான கடைவாய்ப்பல் வாய்க்குள் தோன்றியவுடன் கலவையான பல்அமைப்பு முறை தொடங்கிவிடுகிறது, இது வழக்கமாக ஆறாவது ஆண்டில் நடைபெறும், மேலம் இது இறுதி முதன்மைப் பல்லை இழக்கும் வரையில் நீடித்திருக்கும், வழக்கமாக பதினொன்று அல்லது பன்னிரண்டாவது ஆண்டு வரையில் இருக்கும். மேல்தாடையில் வெளிப்படும் நிலையானப் பற்கள் கீழ்த்தாடையில் வெளிப்படும் நிலையான பற்களிலிருந்து வேறுபட்ட வரிசைமுறையில் வெளிப்படுகிறது. மேல்தாடைக்குரிய பற்கள் பின்வரும் வரிசைமுறையில் வெளிப்படும்: (1) முதல் கடைவாய்ப்பல் (2) மத்திய வெட்டுப்பல், (3) பக்கவாட்டு வெட்டுப்பல், (4) முதல் முன்கடைவாய்ப்பல், (5) இரண்டாவது முன்கடைவாய்ப்பல், (6) கோரைப்பல், (7) இரண்டாவது கடைவாய்ப்பல் மற்றும் (8) மூன்றாவது கடைவாய்ப்பல். கீழ்த்தாடைக்குரிய பற்கள் பின்வரும் வரிசைமுறையில் வெளிப்படும்: (1) முதல் கடைவாய்ப்பல் (2) மத்திய வெட்டுப்பல், (3) பக்கவாட்டு வெட்டுப்பல், (4) கோரைப்பல், (5) முதல் முன்கடைவாய்ப்பல், (6) இரண்டாவது முன்கடைவாய்ப்பல், (7) இரண்டாவது கடைவாய்ப்பல் மற்றும் (8) மூன்றாவது கடைவாய்ப்பல். முதன்மைப் பல்அமைப்பில் எந்தவொரு முன்கடைவாய்ப் பற்களும் இல்லாததால், முதன்மைக் கடைவாய்ப் பற்கள் நிலையான முன்கடைவாய்ப் பற்களால் மாற்றியிடப்படுகிறது. நிலையான பற்கள் மாற்றியிடப்படுவதற்கு தயாராகும் முன்னரே எந்தவொரு முதன்மைப் பல்லும் இழக்கநேரிட்டால் பின்பக்க பற்கள் முன்னோக்கி நகர்ந்து வாய்க்குள் இருக்கும் இடைவெளியை இழக்கச் செய்யும். இது நிலையான பற்கள் வெளிப்படும்போது நெருக்கப் பல் மற்றும்/அல்லது இடமாற்றத்தை விளைவிக்கக்கூடும், இது வழக்கமாக பொருந்தாப்பல் அமைப்பு எனக் குறிப்பிடப்படுகிறது. இத்தகைய சூழல்களில் நேரான பல் தொகுப்பினைப் பெறுவதற்கு பற்கள் சீரமைப்பு தேவைப்படும்.\n\nஇறுதி முதன்மைப் பல் இழக்கப்படும்போது நிலையான பல்அமைப்பு தொடங்குகிறது, இது வழக்கமாக 11 அல்லது 12 ஆம் ஆண்டுகளில் நடைபெறும், மேலும் இது ஒரு மனிதனின் வாழ்நாள் முழுவதும் நிலைத்திருக்கும் அல்லது எல்லா பற்களும் இழக்கப்படும்வரையில் (பல்உதிர்ந்தவாய்) நீடித்திருக்கும். இந்தப் படிநிலையின்போது, மூன்றாவது கடைவாய்ப்பற்கள் (\"ஞானப் பற்கள்\" என்றும் அழைக்கப்படுகிறது) சொத்தை, வலி அல்லது அடைப்பு காரணமாக அவ்வப்போது நீக்கப்படுகிறது. பல் இழப்புக்கான முக்கிய காரணங்களாக இருப்பது சொத்தை மற்றும் பல்லைச்சுற்றி நோய்கள்.\n\nபற்கள் வெளிப்பட்ட உடனேயே பற்சிப்பி ஒரு குறிப்பிட்ட படலத்தால் மூடப்படுகிறது: சிசு வளரியல் தோற்றத்தின் கட்டமைப்பான நாஸ்மித்தின் சவ்வு அல்லது 'பற்சிப்பி மேல்தோல்' கெரட்டின்|கெரட்டினால் உருவாக்கப்படுகிறது இது பற்சிப்பி உறுப்பு ஏற்படுவதற்குக் காரணமாக இருக்கிறது.\n\nSection::::ஊட்டச்சத்து மற்றும் பல் வளர்ச்சி.\nமனித உருவாக்கம் மற்றும் வளர்ச்சியின் இதர அமசங்களைப் போலவே, வளர்ச்சிபெற்றுவரும் பல்லில் ஊட்டச்சத்து ஒரு விளைவினைக் கொண்டிருக்கிறது. ஒரு ஆரோக்கியமான பல்லிற்குத் தேவைப்படும் அத்தியாவசிய ஊட்டச்சத்துக்களில் உள்ளடங்குபவை சுண்ணசத்து, பாஸ்பரசு மற்றும் உயிர்ச்சத்துக்கள் (வைட்டமின்கள்) ஏ, சி மற்றும் டீ. ஹைட்ரோக்சிபடைட் படிகங்கள் சரியாக உருவாகுவதற்குச் சுண்ணாம்புச் சத்து மற்றும் பாஸ்பரசு தேவைப்படுகிறது, மேலும் அவற்றின் இரத்த அளவை வைட்டமின் டீ பராமரிக்கிறது. சவ்வுக்கு வைட்டிமின் சி தேவைப்படுவதுபோல் கெரட்டின் உருவாவதற்கு வைட்டமின் ஏ அவசியமாகிறது. வளர்ச்சிப்பெற்று வரும் பல்லின் ஹைட்ரோக்சிபடைட் படிமத்துக்குள் ஃபுளோரைட் இணைக்கப்படுகிறது மேலும் அந்தப் பல்லை கனிம நீக்கம் மற்றும் தொடர்ந்துவரும் சொத்தையை எதிர்க்கவும் செய்யவைக்கிறது.\n\nஇந்த ஊட்டச்சத்துகளின் குறைபாடு பல் வளர்ச்சியில் பரந்து விரிந்த பாதிப்புகளைக் கொண்டிருக்கும். சுண்ணாம்புச்சத்து, பாஸ்பரசு மற்றும் வைட்டமின் டீ பற்றாக்குறையாக இருக்கும் சூழ்நிலைகளில், பல்லின் கடினக் கட்டமைப்புகள் குறைந்த அளவே கனிமப்படுத்தப்பட்டிருக்கும். வைட்டமின் ஏ வின் பற்றாக்குறை பற்சிப்பி உருவாக்த்தின் அளவைக் குறைத்துவிடும். ஃபுளோரைடு குறைபாடு, பல் ஒரு அமிலத்தன்மையிலான சூழலுக்கு வெளிப்படும்போது அது அதிகரித்த கனிம நீக்கத்தை ஏற்படுத்துகிறது, மேலும் இது மறுகனிமப்படுத்துதலை தாமதப்படுத்துகிறது. மேலும் பல் வளர்ச்சியடைந்து கொண்டிருக்கும்போது ஃபுளோரைடு அதிகமாக இருந்தால் அது ஃபுளோரோசிஸ் என்னும் நிலைமைக்குக் கொண்டு செல்லும்.\n\nSection::::இயல்பு மாற்றம்.\nவளர்ச்சித் தொடர்பாக பல எண்ணிக்கையிலான பல் இயல்புமாற்றங்கள் இருக்கின்றன.\n\nபல்முளையாமை (Anodontia) என்பது முழுமையான பல் வளர்ச்சியின்மை மற்றும் குறைந்த பல்முளையாமை (hypodontia) என்பது சில பல் வளர்ச்சியின்மையைக் குறிக்கும். பல்முளையாமை மிகவும் அபூர்வமானது, இது பெரும்பாலும் ஹெபோஹைட்ராடிக் எக்டோடெர்மல் டிஸபிளேசியா எனப்படும் இயல்பு பிறழ்ந்த வளர்ச்சி நிலைமையில் ஏற்படும், அதே நேரத்தில் ஹைபோடோன்சியா மிகவும் பொதுவான வளர்ச்சிக்குரிய இயல்பு மாற்றமாக இருக்கிறது, இது 3.5–8.0% மக்கள் தொகையைப் பாதிக்கிறது (மூன்றாவது கடைவாய்ப்பற்கள் சேர்க்கப்படாமல்). மூன்றாவது கடைவாய்ப்பற்கள் இல்லாமலிருப்பது சாதாரணமானதுதான், இது மக்கள் தொகையில் 20–23% ருக்கு ஏற்படுகிறது, அதைத் தொடர்வது இரண்டாவது முன்கடைவாய்ப்பல் மற்றும் பக்கவாட்டு வெட்டுப்பல். ஹைபோடோன்ஷியா அவ்வப்போது பல்தகடு இல்லாமையுடன் தொடர்புபடுத்தப்படுகிறது, இது நோய்த் தொற்று மற்றும் வேதிச்சிகிச்சை போன்ற சூழலியல் அழுத்தங்களால் ஊறுபடத்தக்கதாக இருக்கிறது மேலும் இது டௌன் நோய்த்தொகை மற்றும் கிரௌசன் நோய்த்தொகை போன்ற பல நோய்த்தொகைகளுடனும் கூட தொடர்புபடுத்தப்படுகிறது.\n\nஹைபெர்டோன்ஷியா தொடர்பற்ற பற்களின் வளர்ச்சியாகும். இது 1–3% ககேசியர்களிடம் ஏற்படுகிறது மேலும் இது ஆசியர்களிடம் அடிக்கடி ஏற்படுகிறது. இந்நிலைமையில் உள்ள சுமார் 86% வழக்குகள் வாயில் ஒரு கூடுதல் ஒற்றைப் பல்லை உள்ளடக்கியிருக்கிறது, இது பெரும்பாலும் வெட்டுப்பற்கள் அமைந்திருக்கும் மேல் தாடை எலும்பில் பொதுவாகக் காணப்படும். பல்தகடு அதிகமாக ஏற்படுவதுடன் ஹைபெர்டோன்ஷியா தொடர்புகொண்டிருப்பதாக நம்பப்படுகிறது.\n\nடிலாசரேஷன் என்பது வாயில் காணப்படும் வழக்கத்துக்கு மாறான ஒரு வளைவு, இது வளர்ச்சிப்பெற்றுவரும் பல் முனையை செயல்படுத்தும் மனவேதனையுடன் கிட்டத்ததட்ட எப்போதுமே தொடர்புப்படுத்தப்படுகிறது. ஒரு பல் உருவாகிக்கொண்டிருக்கும்போது, ஒரு உந்துச்சக்தி பல்லை அதன் அசல் நிலையிலிருந்து நகர்த்தக்கூடும், இவ்வாறாக இதர பற்களும் வழக்கத்துக்கு மாறான கோணத்தில் உருவாக வழிசெய்யும். பல் முனைக்குப் பக்கத்திலேயே இருக்கும் சிறைப்பைகள் அல்லது கட்டிகள் தான் டிலாசரேஷன் ஏற்படுத்துவதற்கான உந்துசக்திகளாக அறியப்படுகிறது, முதன்மைப் (பால்பல்) பற்கள் அதிர்ச்சியின் காரணமாக மேல்நோக்கி ஈறுகளுக்குள் தள்ளப்படுகிறது, அங்கு அது நிலையான பல்லின் பல் முனையை நகர்த்துகிறது.\n\nபகுதிக்குரிய ஓடோன்டோடிஸ்பிளேசியா அபூர்வமானது, ஆனால் இது பெரும்பாலும் மேல் தாடை எலும்பு மற்றும் முன்புற பற்களில் ஏற்படக்கூடும். அதற்கான காரணம் கண்டறியப்படவில்லை; பல்வேறு காரணங்களும் ஏற்றுக்கொள்ளப்பட்டிருக்கிறது, அவற்றுள் நரம்பு முகடு உயிரணுக்களில் தொந்தரவு, நோய் தொற்று, ஊடுகதிர்ச் சிகிச்சை மற்றும் சத்து நீரோட்ட வருகையில் குறைபாடு (மிகப் பரவலாக ஏற்றுக்கொள்ளப்பட்ட கருதுகோள்) ஆகியவையும் அடங்கும். பகுதிக்குரிய ஓடோன்டோடிஸ்பிளேசியாவால் பாதிப்புக்குள்ளான பற்கள் எப்போதுமே வாயில் வெளிப்படுவதில்லை, அவை சிறு பல்தலைகளைக் கொண்டு மஞ்சள்-பழுப்பு நிறத்துடன் ஒழுங்கற்ற வடிவங்களில் இருக்கும். ஊடுகதிர் நிழற்படங்களில் இந்தப் பற்கள் அரைகுறை ஒளியூடுருவிச் செல்லக்கூடியதாகவும் \"மிகச் சிறியதாக\"வும் தோன்றுகிறது, இதன்விளைவாக இவற்றுக்கு \"பேய்ப் பற்கள்\" என்னும் அடைபெயரும் இருக்கிறது.\n\nSection::::மூலக்கூற்று உயிரியல்.\nமீன்களில் ஹாக்ஸ் மரபணு வெளிபபடுத்தும் தன்மை பற்கள் துவங்குவதற்கான இயங்குமுறையை ஒழுங்குப்படுத்துகிறது.\n\nஎலிகளில் பற்கள் வளர்ச்சிப்பெறத் துவங்குவதற்கு WNT சமிக்கைகள் தேவைப்படுகின்றன.\n\nஆரம்பகட்ட மூடியிடும் காலகட்ட பல் கிருமியில் பற்காம்பின் எக்டோ-மீசென்கைமெல் உயிரணுக்களை உறைவிப்பதில் NGF-R நிலைபெற்றிருந்தது மேலும் பல்லின் உருவத்தோற்றம் மற்றும் திசு அணு வேறுபாட்டு நிகழ்வுகளின்போது அவை பன்மடங்கு செயல்பாடுகளை நிகழ்த்துகிறது. பல் செனிக்காமை மற்றும் சுற்றயலான முப்பெருநரம்பு இல்லாமைக்கும் இடையில் உறவு இருக்கிறது (ஹைபோடென்ஷியா பார்க்கவும்).\n\nபற்களின் எல்லா காலகட்டங்களும் (முனை, மூடி, மணி, பல்தலை), வளர்ச்சி மற்றும் உருவத்தோற்றமும் சோனிக் ஹெட்ஜ்ஹாக் என்னும் புரதம்|புரதத்தால் ஒழுங்கமைக்கப்படுகிறது.\n\nபல் வளர்ச்சிப்பெறும்போது கெரட்டினேற்றம் மற்றும் அமிலோஜெனிசிஸ் ஆகியவற்றுக்கிடையில் திடமான ஒற்றுமைகள் இருக்கின்றன.\nபல் கிருமியின் சீதப்படல உயிரணுக்களிலும் கூட கெரட்டின் இருக்கிறது மேலும் சமீபத்தில் வெளிப்பட்ட பல்லில் (நாஸ்மித் சவ்வு அல்லது பற்சிப்பி புறத்தோல்) ஒரு மெல்லிய கெரடின் படலம் இருக்கிறது.\n\nபல் உருவத்தோற்றம் மற்றும் ஓடோன்டோபிளாஸ்ட் வேறுபடுத்துதலில் பற்சிப்பி ஒரு சமிக்கையிடும் மையமாக திரட்டிக்கொள்கிறது.\n\nபல்வேறு தோற்றவமைப்புக்குரிய உள்ளீடுகள் பற்களின் அளவை ஒழுங்குபடுத்துகிறது.\n\nவரலாற்றுக் காலத்துக்கு முந்தைய மனிதனின் பற்களின் வடிவம் நவீனகாலத்து மனிதனைவிட வேறுபட்டு இருக்கிறது.\n\nசில தோல் அயல் திசுக்கட்டிகளில் (குறிப்பாக முட்டைப்பை, நுரையீரல், கணையம், விரைகள்) முழுமையான பற்கள் உருவாகின்றன.\n\nபல் வெளிப்படுதலுக்கு இணைதைராய்டு இயக்குநீர் அவசியமாக இருக்கிறது.\n\nSection::::விலங்குகளில் பல் வளர்ச்சி.\nஜீனோம் உடன் பற்கள்|பற்களைக் கொண்டிருக்கும் உயிர்ப்பொருள் அநேகமாக புழு பேரினமான ஆன்சைலோஸ்டோமாவாகத் (ஆன்சைலோஸ்டோமா டியோடெனேல், நெக்டோர் அமெரிக்கானஸ்) தான் இருக்கும்.\n\nபற்கள் அடாவிக் கட்டமைப்புடையது மற்றும் அவற்றின் வளர்ச்சி பல முதுகெலும்பிகளிடம் ஒன்று போலவே இருக்கிறது.\n\nமீன்கள் பல சிறப்புடைய எலும்புகள் நிறைந்த கட்டமைப்புகளைக் கொண்டிருக்கிறன்றன, அவை பற்களைக் கொண்டும் வாழ்கின்றன (அர்ச்சோசார்கஸ் புரபாடோசீபாலஸ் உயரிவகைப் பிரிவு பெர்சிஃபோர்மெஸ், ஸ்பாரிடே குடும்பம்) இல்லாமலும் வாழ்கின்றன (காரிஸ்டையீடே உயரிவகைப் பிரிவு பெர்சிஃபோர்மெஸ், காரிஸ்டையீடே குடும்பம், இளம்பருவங்களிடம் பற்களின் சுவடுகள் காணப்படுகின்றன).\n\nபெரும்பாலான விலங்குகளைப் போலல்லாமல், சுறாமீன்கள் தீவிரமான வேறொரு இயக்க அமைப்பு மூலம் தன் வாழ்நாள் முழுவதும் தொடர்ந்து புதிய பற்களை உற்பத்தி செய்கிறது. சுறா மீனின் பற்களுக்கு வேர்கள் இல்லாததால் அவை உணவு உண்ணும் போது எளிதில் தங்கள் பற்களை இழக்கின்றன (ஒரு ஆண்டில் சுமார் 2,400 பற்கள் வரையில் ஒரு ஒற்றை சுறாமீன் இழக்கும் என்று விலங்கியல் ஆய்வாளர்கள் மதிப்பிடுகின்றனர்) — அதனால் அவை கண்டிப்பாக தொடர்ந்து மாற்றியிடப்படவேண்டும். சுறா மீனின் பற்கள் நாக்கின் அருகில் இருக்கும் உருமாறிய செதில்களிலிருந்து உருவெடுத்து அவை முழுமையாக வளர்ச்சிப்பெற்று, பயன்படுத்தப்பட்டு இறுதியில் விலகிவிடும் வரையில் வரிசையாக தாடையின் வெளிப்புறமாக நகர்கின்றன.\n\nபாம்புகள் பொதுவாக பற்கள் உடையவை, சில விதிவிலக்குகள் (ஆப்பிரிக்க முட்டை உண்ணும் பாம்பு) இருக்கின்றன.\n\nஇன்று பறவைகள் பற்கள் கொண்டிருப்பதில்லை, இருந்தபோதிலும் ஆர்சியோப்டெர்க்ஸ் போன்ற வரலாற்று காலத்துக்கு முந்தைய பறவைகள் அவ்வாறு கொண்டிருந்ததாக ஊகிக்கப்படுகிறது.\n\nஉயிரிவகைப் பிரிவு டுபிலிடென்டேடா (பிரிவு பாலூட்டி) பிரிவில் பற்கள் பற்சிப்பி இல்லாமலிருக்கிறது, அவற்றுக்கு வெட்டுப்பற்கள் மற்றும் கோரைப்பற்களின் பற்றாக்குறையாக இருக்கிறது, மேலும் கடைவாய்ப்பற்கள் வேரிலிருந்து தொடர்ந்து வளர்ச்சிப்பெறுகிறது.\n\nபொதுவாக, மனித இனமற்ற பாலூட்டிகளின் பல் வளர்ச்சி மனிதப் பல் வளர்ச்சி போன்றே ஒத்திருக்கிறது. வேறுபாடுகள் உருவியல், எண், வளர்ச்சி காலவரிசை மற்றும் பற்களின் வகைகளில் அடங்கியிருக்கிறது, இது பல்லின் அசல் வளர்ச்சியில் வழக்கமாக இருப்பதில்லை.\n\nமனித இனமற்ற பாலூட்டிகளில் பற்சிப்பியின் தோற்றம் மனித இனங்களில உள்ளதைப் போன்றே ஒத்திருக்கிறது. அமிலோபிளாஸ்ட்கள் மற்றும் பற்சிப்பி உறுப்பு, பற்காம்பு உட்பட, ஒரே மாதிரியாகச் செயல்படுகிறது. இருந்தபோதிலும், மனிதர்கள் மற்றும் பெரும்பாலான இதர விலங்குகளில் அமிலோபிளாஸ்டுகள் இறந்தபோதிலும் —மேற்கொண்டு பற்சிப்பி உருவாக்கத்தை இயலாததாகச் செய்கிறது—கொறிக்கும் விலங்குகள் தொடர்ந்து பற்சிப்பியை உற்பத்தி செய்கின்றன, அவை பல்வேறு பொருட்களைக் கடிப்பதன் மூலம் தங்கள் பற்களைக் கொஞ்சம் கொஞ்சமாக அரித்துச் சேதப்படுத்துகின்றன. கொறிக்கும் விலங்குகள் பற்களை நெரிக்காமல் தடுக்கப்பட்டால், இறுதியில் அவற்றின் பற்கள் வாயின் மேற்கூரையைக் கிழித்துவிடும். கூடுதலாக, கொறிக்கும் விலங்குகளின் வெட்டுப்பற்கள் பல்தலை மற்றும் வேர் ஒத்த அமைப்புச் செயலிகள் என்று அறியப்படும் இரு சமப்பகுதிகளைக் கொண்டிருக்கின்றன. உதட்டுப்பகுதியின் பாதி பற்சிப்பியால் மூடப்பட்டிருக்கிறது மேலும் அது ஒரு மகுடம் போல் காட்சித்தருகிறது, அதே நேரத்தில் நாக்குப்பகுதியின் பாதி பல்திசுவால் மூடப்பட்டிருக்கிறது மற்றும் அது ஒரு வேர் போல் காட்சியளிக்கிறது. கொறிக்கும் விலங்கின் வெட்டுப்பல்லின் வேர் மற்றும் மகுடம் ஒரே நேரத்தில் வளர்ச்சிப்பெற்று அந்த விலங்கின் வாழ்நாள் முழுவதற்கும் வளர்ந்துகொண்டே இருக்கும்.\n\nகொறிக்கும் விலங்கின் பற்சிப்பியில் இருக்கும் தாது பகிர்ந்தளிப்பானது, குரங்குகள், நாய்கள், பன்றிகள் மற்றும் மனிதர்களிடமிருந்து வேறுபட்டு இருக்கிறது. குதிரை பற்களில், பற்சிப்பி மற்றும் பல்திசு அடுக்குகள் ஒன்றுடன் ஒன்று பிணைந்து இருக்கிறது, இது பற்களின் வலிமையை அதிகரிக்கச் செய்து அதன் தேய்மானத்தைக் குறைக்கிறது.\n\n\"பல் பொருத்துக்குழி\"யை உருவாக்கும் ஆதரவு கட்டமைப்புகள் பாலூட்டிகள் மற்றும் முதலை இனத்தில் தனித்துக் காணப்படுகிறது. கடற்பசுக்களில், கீழ்த்தாடைக்குரிய கடைவாய்ப்பற்கள் தாடையிலிருந்து தனித்து வளர்ச்சி கொள்கிறது மற்றும் அவை ஒரு மிருதுவான திசுவால் தனிமைப்படுத்தப்பட்ட எலும்பாலான உறையில் பொதிந்துவைக்கப்பட்டுள்ளது. யானைகளின் தொடர்வரிசையிலான பற்களிலும் கூட இது ஏற்படுகிறது, இது இழந்த பற்களுக்குப் பதிலாக வெளிப்படுகிறது.\n\n"}
{"id": "91085", "url": "https://ta.wikipedia.org/wiki?curid=91085", "title": "தொழில்நுட்பப் பரபரப்புப் புனைவு", "text": "தொழில்நுட்பப் பரபரப்புப் புனைவு\n\nதொழில்நுட்பப் பரபரப்புப் புனைவு (\"techno thriller\") என்பது ஒரு வகைப் புனைவுப் பாணி. போர் புனைவு, உளவுப் புனைவு, அறிபுனை போன்ற புனைவுப் பாணிகளின் கூறுகளை உள்ளடக்கி உருவானது. இவ்வகைப் படைப்புகளில் தொழில்நுட்ப விஷயங்களுக்கு, குறிப்பாக ராணுவத் தொழில்நுட்ப விஷயங்களுக்கு முக்கியத்துவம் தரப்பட்டிருக்கும். உளவு, ஆயுதங்கள், பன்னாட்டு அரசியல், தொலைதொடர்பு போன்ற விஷயங்களைப் பற்றி கதையோட்டத்தோடு மேலதிக விவரங்கள் தரப்பட்டிருக்கும். \n\nமைக்கேல் கிரைட்டன் மற்றும் டாம் கிளான்சி இருவரும் இப்பாணியின் தந்தையராகக் கருதப்படுகின்றனர். கிரைட்டனின் \"தி ஆண்ட்ரோமீடா ஸ்ட்ரென்\" (\"The Andromeda Strain\"), கிளான்சியின் \"தி ஹண்ட் ஃபார் தி ரெட் அக்டோபர்\" (\"The Hunt for the Red October\") ஆகிய புதினங்கள் இப்பாணியின் முன்னோடிப் படைப்புகளாகக் கருதப்படுகின்றன. இவை வெளியாவதற்கு முன்பே இயான் பிளெமிங் போன்றோர் தொழில்நுட்பங்களை மையப்படுத்தி பரப்பரப்புப் புனைவுகளை படைத்திருந்தாலும், இவ்விரு புத்தகங்களே இப்பாணிக்கென தனியொரு அடையாளத்தை ஏற்படுத்தின. தற்சமயம் இவ்விரு எழுத்தாளர்களைத் தவிர லாரி பாண்ட், பேட்ரிக் ராபின்சன், டேல் பிரெளன், டான் பிரெளன், ஸ்டீபன் கூண்ட்ஸ், டகளல் பிரெஸ்டன், லீ சைல்ட் ஆகியோரும் இப்பாணியின் முக்கிய எழுத்தாளர்களாகக் கருதப்படுகிறார்கள்.\n"}
{"id": "91088", "url": "https://ta.wikipedia.org/wiki?curid=91088", "title": "பெரும் மனத் தளர்ச்சிச் சீர்குலைவு", "text": "பெரும் மனத் தளர்ச்சிச் சீர்குலைவு\n\nமீள் மனத் தளர்ச்சிச் சீர்குலைவு , மருத்துவ மனத் தளர்ச்சி , பெரும் மனச்சோர்வு , ஓர்முனை மனச்சோர்வு அல்லது ஓர்முனை மனச் சீர்குலைவு என்றும் அறியப்படும் பெரும் மனத் தளர்ச்சிச் சீர்குலைவு, மிகவும் தாழ் நிலையிலான சுய மதிப்பு, பொதுவாக மகிழ்ச்சி அளிக்கக் கூடியனவற்றில் ஆர்வமின்றி இருத்தல் அல்லது அவற்றில் மகிழ்ச்சி கொள்ளாது இருத்தல் போன்ற தாழ் மன நிலையைச் சுட்டிக் காட்டும் ஒரு மன நிலைச் சீர்குலைவாகும். பெரும் மனத் தளர்ச்சிச் சீர்குலைவு என்னும் சொற்றொடரினை அமெரிக்க உள நோயியல் கழகம் (American Psychiatric Association) உருவாக்கியது. 1980ஆம் ஆண்டு பதிப்பித்த \"மனநிலைக் கோளாறுகளின் நோயறிதல் மற்றும் புள்ளிவிபரக் கையேடு\" (Diagnostic and Statistical Manual of Mental Disorders (DSM-III) என்னும் நூலில், இச்சொல் மன நிலைச் சீர்குலைவு என்பதன் அறிகுறித் தொகுதியாக அறிமுகமாகி, அதன் பின்னர் பெருமளவில் கையாளப்பட்டு வருகிறது. பொதுவாக உளச்சோர்வு என்னும் சொல்லே இந்தச் சீர்குலைவினைக் குறிக்கப் பயன்படுகிறது. ஆயினும், பிற மனத் தளர்ச்சிச் சீர்குலைவுகளைக் குறிக்கவும் இது பயன்படுகிறது. ஆகவே, மருத்துவ மற்றும் ஆராய்ச்சிக்கான பயன்பாடுகளுக்கு மேலும் துல்லியமான சொல் தேவை என்பதால் அத்தளங்களில் இதைக் கையாளுவதில்லை. ஒரு மனிதரின் குடும்பம், பணி அல்லது பள்ளி வாழ்க்கை, உறக்கம் மற்றும் உண்ணும் பழக்கம் மற்றும் பொதுவான உடல் நலம் ஆகியவற்றைப் பாதிக்கும் ஒரு நிலையாக பெரும் மனத் தளர்ச்சி உள்ளது. அமெரிக்க ஐக்கிய நாட்டில் பெரும் மனத் தளர்ச்சிச் சீர்குலைவு கொண்டுள்ளோரில் சுமார் 3.4 விழுக்காட்டினர் தற்கொலை செய்து கொள்கின்றனர்; மற்றும் தற்கொலை செய்து கொள்வோரில் 60 விழுக்காட்டிற்கும் மேலானோர் மனத் தளர்ச்சி அல்லது வேறு வகையான மனத் தளர்ச்சிச் சீர்குலைவு கொண்டுள்ளனர்.\n\nபெரும் மனத் தளர்ச்சிச் சீர்குலைவு நோயினைக் கண்டறிதலானது, நோயாளி தமது அனுபவங்களாகக் கூறுபவை, அவரது நண்பர்களும் குடும்பத்தினரும் அவரது நடத்தையாக உரைப்பவை மற்றும் மன நிலைப் பரிசோதனை ஆகியவற்றின் அடிப்படையிலேயே அமைந்துள்ளது. உடல் நலத்தை அறிவதற்கு மருத்துவர்கள் இயற்பியல் சார்பான சோதனைகளையும், அறிகுறிகளையும் பெருமளவில் சார்ந்திருப்பினும், பெரும் மனத் தளர்ச்சிச் சீர்குலைவை அறிவதற்கு, ஆய்வகச் சோதனைகள் ஏதுமில்லை. பெரும் மனத் தளர்ச்சிச் சீர்குலைவை, அதன் ஆரம்ப நிலையிலேயே கண்டறிந்து சிகிச்சை அளிக்காவிடில் அது பின்னர் குணமடைவதை மெதுவடையச் செய்து விடும் அல்லது அந்நபரின் உடல் நலத்தை மோசமடையச் செய்து விடும் என்று கெல்டர், மௌ மற்றும் கெட்டெஸ் (Gelder, Mayou and Geddes) (2005) ஆகியோர் கூறுகின்றனர். இந்நோய் பெரும்பாலும் 20 முதல் 30 வயதிற்குள்ளாகவே வருகிறது. 30 முதல் 40 வயது வரையிலும் இது உச்சத்தில் இருக்கிறது.\n\nநோயாளிகள் குறிப்பாக மனத்தளர்ச்சி - எதிர் மருத்துவ சிகிச்சை பெறுகின்றனர். பெரும்பாலான நிகழ்வுகளில், இவர்கள் உளப்பிணி சிகிச்சை அல்லது நோய் பற்றிய கலந்தாய்வு ஆகியவற்றையும் பெறுகின்றனர். சுய - உதாசீனம் அல்லது தமக்குத் தாமே தீங்கிழைத்துக் கொள்ளுதல் ஆகியவற்றில் ஈடுபடும் நோயாளிகளுக்கு மருத்துவ மனையில் அனுமதிக்கப்படுதலும் அவசியமாகலாம். நோயாளிகளில் சிலருக்கு பொது உணர்வு நீக்கியின் கீழ் மின்தூண்டல் வலிப்புச் சிகிச்சையும் (electroconvulsive therapy) அளிக்கப்படுகிறது. இந்த மனச்சீர்குலைவு நீடிக்கும் காலகட்டம் நபருக்கு நபர் பெரிதும் வேறுபடுகிறது. சிலருக்கு இது வாரக் கணக்கிலாகவும், வேறு சிலருக்கு வாழ் நாள் முழுவதுமான மீள் பெரும் மனத் தளர்ச்சிக் கால கட்டம் என்பதாகவும் காணப்படுகிறது. மனத் தளர்ச்சி கொண்டுள்ள நோயாளிகளின் வாழ்நாள் எதிர்பார்ப்பு, என்பது அந்நோயற்றோரை விடக் குறைவானதே. மருத்துவ நோய்கள் மற்றும் தற்கொலைகள் போன்றவற்றிற்கு அதிக அளவில் அந்நோயாளிகள் ஏதுவாவதும் இதற்கான ஒரு காரணமாகும். தற்கொலைக்கான ஆபத்தை மருத்துவங்கள் அதிகரிக்கின்றனவா எனத் தெளிவாகவில்லை. தற்போது சிகிச்சை பெற்று வருவோரும், முன்னர் சிகிச்சை பெற்று வந்தவர்களும் சமூகத்தில் அடையாளம் காணப்பட்டு இழுக்கு அடையலாம்.\n\nகடந்த பல நூற்றாண்டுகளாக, மனத் தளர்ச்சியைக் கண்டறிதல் மற்றும் அதன் காரணங்களைப் புரிந்து கொள்ளுதல் ஆகியவை, இவை மனத் தளர்ச்சியின் பல கூறுகளை இன்னமும் ஆராய்ச்சி விவாதங்களின் மையக் கருத்தில் கொள்ளவில்லை எனினும், பரிணாமத்திற்கு உள்ளாகி வருகின்றன. உள ரீதியான, உள - சமூக ரீதியான, மரபு வழியான, பரிணாம வழியான மற்றும் உடல் ரீதியான காரணிகள் இந்நோய்க்குக் காரணங்களாக முன்வைக்கப்படுகின்றன. சில வகை மருந்துகளை நீண்ட காலத்திற்கு எடுத்துக் கொள்வது மனத் தளர்ச்சியின் அறிகுறிகளுக்கு காரணமாகவும் இருக்கலாம்; அவற்றை மோசமடையவும் செய்யலாம். தனி நபர் குண நலன், ஒருவரோடொருவர் தொடர்பு கொள்ளும் முறைமை மற்றும் கற்றல் ஆகியவற்றின் அடிப்படையில் உளவியல் சிகிச்சை முறைமைகள் அமைந்துள்ளன. உடல் ரீதியான பெரும்பான்மையான கருத்தாக்கங்கள் செரோட்டோனின், நோர்பைன்ஃபெரைன், டோபமைன் போன்ற மெனோமைன் வேதிப் பொருட்களைக் குவி மையப்படுத்துகின்றன. இவை இயற்கையாகவே மூளையில் இருப்பவை மற்றும் நரம்பணுக்களின் இடையிலான தொடர்பிற்குத் துணை புரிபவை.\n\nSection::::அறிகுறிகளும் குறிகளும்.\nபெரும் மனத் தளர்ச்சியானது ஒரு நபரின் குடும்ப வாழ்க்கை தனிப்பட்ட உறவுகள், பணி, அல்லது பள்ளி வாழ்க்கை, உறக்கம், உண்ணும் பழக்கம் மற்றும் பொதுவான உடல் நலம் ஆகியவற்றைக் குறிப்பிடத்தக்க அளவில் பாதிக்கிறது. செயல்பாடு மற்றும் பொதுவான நலவாழ்வு ஆகியவற்றின் மீது இதன் பாதிப்பானது நாள்பட்ட நீரிழிவு போன்ற நோய் நிலைகளுடன் ஒப்பிடப்படுவதாக உள்ளது.\n\nபெரும் மனத் தளர்ச்சி நிகழ்வுக்கு உள்ளாகும் ஒரு நபர் மிகவும் தாழ்ந்த ஒரு மன நிலையை வெளிப்படுத்துகிறார். இது அவரது வாழ்வின் பல்வேறு கூறுகளையும் பாதித்து, முன்னர் அவருக்கு மகிழ்வூட்டிய நடவடிக்கைகளில் தற்போது மகிழ்வுறுவதில் முனைப்பின்மையை வெளிப்படுத்துகிறது. மனத் தளர்ச்சி கொண்டோர், சற்றேனும் மதிப்பற்ற விடயங்களை எண்ணி அசைபோடுதல், தேவையற்ற குற்றவுணர்வு அல்லது வருத்தம், தவிப்பு, நம்பிக்கை இழப்பு மற்றும் சுய வெறுப்பு ஆகியவற்றை முன்னீடுபாடாகக் கொண்டுள்ளனர். மிகத் தீவிரமான நிகழ்வுகளில், மனத் தளர்ச்சி கொண்டுள்ளோர் உளப்பிணியின் அறிகுறிகளையும் கொண்டிருக்கலாம். இத்தகைய அறிகுறிகள் பொதுவாக, விரும்பத்தகாதவையான, மருட்சி அல்லது, உளமாயம் போன்ற அறிகுறிகளை உட்கொண்டிருக்கும். பிற அறிகுறிகள், கவனம் செலுத்துவதில் மற்றும் நினைவாற்றலில் குறைவு (இது மனச்சோர்வு, உளப்பிணி ஆகிய பண்புக் கூறுகளைக் கொண்டோரில் குறிப்பாகக் காணப்படுவதாகும்), சமூக நிகழ்வுகள் மற்றும் நடவடிக்கைகளிலிருந்து விலகிக் கொள்வதான தன்மை, பாலியல் ஈடுபாட்டுக் குறைவு மற்றும் மரணம் அல்லது தற்கொலை பற்றிய எண்ணங்கள் ஆகியவற்றை உட்கொள்ளும்.\n\nமனத் தளர்ச்சி நோயாளிகளிடையே உறக்கமின்மை பொதுவானதாகும். இதற்கு உருமாதிரியான ஒரு உதாரணம் சொல்வதென்றால், ஒரு நபர் மிகவும் அதிகாலையில் உறக்கத்திலிருந்து விழிப்படைந்து பிறகு மீண்டும் உறங்க முடியாத நிலையைக் கூறலாம். இருப்பினும், உறக்கமின்மை என்பது உறங்குவதில் சிரமம் என்னும் நிலையையும் உள்ளடக்குகிறது. மனத் தளர்ச்சி கொண்டோரில் குறைந்த பட்சமாக 80 விழுக்காட்டினரையாவது உறக்கமின்மை பாதிக்கிறது. மிகு உறக்கம் அல்லது நீண்ட நேர உறக்கம் என்பதும் நிகழலாம். இது மனத் தளர்ச்சி கொண்டோரில் 15 விழுக்காட்டின்ரைப் பாதிக்கிறது. சில மனத் தளர்ச்சி-எதிர் மருத்துவங்கள், அவற்றின் தூண்டுதல் விளைவினால், இவ்வாறான உறக்கமின்மையைத் தோற்றுவிக்கலாம்.\n\nமனத் தளர்ச்சியுடைய ஒரு நபர் ஒன்றிற்கும் மேற்பட்ட பல அறிகுறிகளைக் காட்டலாம். இவற்றில், சோர்வு, தலை வலி, செரிமானப் பிரச்சினைகள் ஆகியவை அடங்கும். உலக சுகாதார நிறுவனத்தின் (World Health Organization) தகுதி நிலைக் கூற்றின்படி, வளர்ந்து வரும் நாடுகளில் இத்தகைய உடல் ரீதியான பிரச்சினைகள் மிகவும் பொதுவானவை. பொதுவாக, பசியுணர்வு குறைகிறது. இதன் காரணமாக எடை குறைகிறது. ஆயினும், அதிகரித்த பசியுணர்வு மற்றும் எடை கூடுதல் ஆகியவையும் நிகழலாம். குடும்பத்தினரும் நண்பர்களும் பாதிப்புற்ற நபரின் நடத்தையில் கிளர்ச்சி அல்லது சோம்பல் ஆகியவற்றைக் கண்ணுறலாம்.\n\nகுழந்தைகளைப் பொறுத்தவரையில், மனத் தளர்ச்சி என்னும் கருத்துரு மிகவும் சர்ச்சைக்குட்பட்டதாக உள்ளது. காரணம், சுய- பிம்ப உணர்வு என்பது எப்போது ஒரு குழந்தைக்கு உருவாகிறது, எப்போது அது முழுவதுமாக நிலை பெறுகிறது என்பதின் மீதான கருத்தின் அடிப்படையிலேயே இது அமையும். மனத் தளர்ச்சிக்கு ஆட்பட்ட குழந்தைகள் தளர்ச்சி என்னும் நிலையை விட சிடுசிடுவென்ற மன நிலையையே பெரும்பாலும் வெளிப்படுத்துவர். தமது வயது மற்றும் நிலையைப் பொறுத்து மாறுபட்ட அறிகுறிகளை வெளிப்படுத்துகின்றனர். பெரும்பாலானோர் பள்ளியில் ஆர்வமிழந்து, கல்வித் திறனில் வீழ்ச்சி அடைகின்றனர். இவர்களைத் தொட்டாற்சிணுங்கி, நச்சரித்தல், சார்புற்றிருத்தல் அல்லது பாதுகாப்பின்மை கொண்டிருத்தல் ஆகிய குண நலன்களால் விவரிக்கலாம்.\nபொதுவான மன நிலை மாற்றம் என இத்தகைய அறிகுறிகளைத் தவறாகக் கண்டறிவதனால், நோய கண்டறிதல் தாமதமடைகிறது. கவனக் குறைவு அதிநடவடிக்கைக் கோளாறு என்பதனுடனும் மனத் தளர்ச்சி தொடர்புற்று, அதன் விளைவாக நோய் கண்டறிதல் மற்றும் சிகிச்சை ஆகிய இரண்டையும் சிக்கலுக்கு உள்ளாக்கலாம்.\n\nமனத் தளர்ச்சி கொண்டோரில் வயது முதிர்ந்தவர்கள், மிக அண்மையில் விளைந்ததான புரிதிறன் குறைபாட்டினைக் கொண்டிருக்கலாம். இதை ஞாபகமறதி, மேலும் குறிப்பாக, மெதுவடைந்த இயக்கம் ஆகியவற்றைக் கொண்டு அறியலாம். வயதானவர்களிடையே மனத் தளர்ச்சி பெரும்பாலும் வாதம், பிற இதய நோய்கள், பார்க்கின்ஸன் நோய் மற்றும் நாள்பட்ட நுரையீரல் அடைப்பு நோய் ஆகிய உடல் ரீதியான காரணங்களுடன் சேர்ந்து இருப்பதாகக் காணப்படுகிறது.\n\nSection::::காரணங்கள்.\nஉயிரியல், உளவியல் மற்றும் சமூகவியல் சார்ந்த காரணிகள் அனைத்துமே மனத் தளர்ச்சியை உருவாக்குவதில் பங்களிக்கின்றன என்னும் கருத்தை உயிரிய-உளலிய-சமூகலிய மாதிரி முன்வைக்கிறது. பழக்கம் காரணமாக இறுக்கத்திற்கு ஆளாதல் (diathesis–stress model) என்னும் உருமாதிரி, முன்னரே இருப்பதான ஊறுக்கு ஆளாகும் நிலை அல்லது பழக்கம், இறுக்கமான வாழ்க்கை நிகழ்வுகளால் தூண்டப்பட்டு மனத் தளர்ச்சியை விளைவிப்பதாகக் கூறுகிறது. முன்னரே இருப்பதான, இத்தகைய ஊறுக்கு ஆளாகும் நிலையானது மரபணுக்கள் வழியாகவோ அல்லது திட்டமுறை காரணமாகவோ இருக்கலாம். முன்னது, பிறப்பு மற்றும் வளர்ப்பு ஆகியவற்றின் ஊடாடுதலைக் குறிப்பாகக் குறிப்பிடுகையில், இரண்டாவதானது, இளமைப் பருவத்தில் புகட்டிய உலக அறிவினின்றும் வெளிப்படுவதாக உள்ளது.\n\nஇத்தகைய முன்மாதிரிகள் பட்டறிவு சார்ந்த ஆதரவைப் பெற்றுள்ளன. எடுத்துக்காட்டாக, நியூசிலாந்து நாட்டில் ஆராய்ச்சியாளர்கள் மனத் தளர்ச்சி பற்றி ஆய்ந்தறிய முன்னோக்கிய அணுகுமுறை ஒன்றை மேற்கொண்டனர், அதாவது துவக்கத்தில் இயல்பான கூட்டுக் குடும்ப முறையில் இருந்தவர்களில் பின்னர் மனத் தளர்ச்சி எவ்வாறு உருவானது என்பதைக் காலப் போக்கில் ஆவணப்படுத்தினர். மிகவும் இறுக்கமான வாழ்க்கை நிகழ்வுகளை அனுபவித்தவர்கள் மனத் தளர்ச்சியை மேற்கொண்டும் அடைவதற்கான வாய்ப்புகளை செரட்டோனின் கடத்தி (5-ஹெச்டீடீ) மரபணுவில் உள்ள மாறுபாடுகள் பாதிப்பதாக ஆராய்ச்சியாளர்கள் முடிவு செய்தனர். குறிப்பாகச் சொல்வதென்றால், அத்தகைய நிகழ்வுகளை மனத் தளர்ச்சி தொடரக் கூடும்; இருப்பினும்,ஒன்று அல்லது இரண்டு எதிரெதிர் பண்புக் கூறுகளை கொண்டோரிடத்தில் அது தோன்றுவதற்கான சாத்தியம் அதிகம். மேலும், சுவீடன் நாட்டு ஆய்வு ஒன்று இவ்வாறு உரைத்தது: பாராம்பரியக் கூறு (தனி நபர்களில் மனத் தளர்ச்சி உண்டாவதற்கான சாத்தியக் கூறு எந்த அளவுப் பாகையில் மரபணு வேறுபாடுகளுடன் தொடர்புற்றுள்ளது என்பதை விவரிப்பதாகும்) பெண்களில் 40 விழுக்காடு மற்றும் ஆண்களில் 30 விழுக்காடு என்பதாக உள்ளது. பரிணாம உளவியலாளர்கள் மனத் தளர்ச்சிக்கான மரபு அடிப்படை, இயற்கையாகவே தேர்ந்தெடுத்தல் என்பதன் தக அமைவு நிகழ்வின் வரலாற்றில் ஆழப் புதைந்திருப்பதாக உரைக்கிறது. பெரும் மனத் தளர்ச்சியுடன் தொடர்புடைய பொருள் தூண்டிய மனத் தளர்ச்சிச் சீர்குலைவு, மருந்துப் பயன்பாடு, தவறான மருந்துப் பயன்பாடு, அல்லது சில மயக்க மற்றும் வசிய மருந்துகளின் விளைவான விலகல் அறிகுறிகள் ஆகியவற்றுடன் அவ்வப்போது தொடர்புபடுத்தப்படுகிறது.\n\nSection::::உயிரியல் காரணங்கள்.\nSection::::ஒற்றை அமீன் கருதுகோள்.\nபெரும்பாலான மனத் தளர்ச்சி -எதிர் மருத்துவங்கள் மூளையில் உள்ள நரம்பணுக்களுக்கு இடையிலான செனாப்டிக் பிளவுகளில் உள்ள, ஒன்று அல்லது அதற்கு மேற்பட்ட ஒற்றை அமீன்களின் (monoamines) - அதாவது செரட்டோனின், நோர்பைன்ஃபெரின் மற்றும் டோபமைன் போன்ற நரம்புக்கடத்திகளின் - அளவுகளை அதிகரிக்கின்றன. சில மருத்துவங்கள் நேரடியாகவே ஒற்றை அமீன் ஏற்பிகளைப் பாதிக்கின்றன.\nசெரட்டோனின் பிற நரம்புக்கடத்தி அமைப்புகளை ஒழுங்கமைப்பதில் ஈடுபடுவதாகக் கருதப்படுகிறது. குறைவான செரட்டோனின், இந்த அமைப்புகள் அசாதாரணமான மற்றும் ஒழுங்கற்ற முறைகளில் வேலை செய்ய அனுமதிக்கலாம். \"இசைவுடமை கருதுகோள்\" (permissive hypothesis), குறைவான செரட்டோனின் அளவுகள் மற்றொரு ஒற்றை அமீன் நரம்பணுக் கடத்தியான நோர்பைன்ஃபெரின் அளவுகள் குறைவதை ஊக்குவிப்பதாகக் கூறுகிறது. சில மனத் தளர்ச்சி - எதிர் மருந்துகள் நோர்பைன்ஃபெரின் அளவுகளை நேரடியாகவே அதிகரிக்கின்றன. மற்றவை மூன்றாவது ஒற்றை அமீன் நரம்பணுக்கடத்தியான டோபமைனின் அளவை அதிகரிக்கின்றன. இவ்வாறான ஆய்வுக் கண்டறிதல்களின் காரணமாக, மனத் தளர்ச்சியின் ஒற்றை அமீன் கருதுகோள் உருவானது.\nதற்காலத்தியக் கருத்துரு, சில நரம்புக்கடத்திகளின் குறைபாடுகள் மனத் தளர்ச்சியில் அவற்றின் ஒத்த கூறுகளுக்குப் பொறுப்பானவை எனக் கூறுகிறது. \"விழிப்பாக இருத்தல், ஆற்றல் ஆகியவற்றிற்கு நோர்பைன்ஃபெரின் தொடர்புடையதாக இருக்கலாம்; அதே நேரம் கவனம் செலுத்துதல், வாழ்வில் ஆர்வம் ஆகியவற்றுடனும் அது தொடர்பு கொண்டுள்ளது. செரட்டோனின் குறைவு, கவலை, மிகை விருப்பு, விரும்பா இணக்கம் ஆகியவற்றுடன் தொடர்புறுகிறது. கவனம் செலுத்துதல், ஊக்குவிக்கப்படுதல், இன்பம் அனுபவித்தல், வெகுமதி மற்றும் வாழ்வில் ஆர்வமுடமை ஆகியவற்றுடன் டோபமைன் தொடர்புற்றுள்ளது. இந்தக் கருத்துருவை முன்வைப்பவர்கள் மிகவும் முதன்மையாக உள்ள அறிகுறிகளைப் பாதிப்பதான, இயக்கவியல் கொண்ட மனத் தளர்ச்சி - எதிர் மருத்துவத்தைத் தேர்ந்தெடுக்குமாறு பரிந்துரைக்கின்றனர். கவலை மற்றும் எரிச்சல் உணர்வு அதிகம் கொண்ட நோயாளிகளுக்கு எஸ்எஸ்ஆர்ஐ அல்லது நோர்பைன்ஃபெரின் ரெபுடேக் தணிப்பி கொண்டு சிகிச்சை அளித்தல் வேண்டும்; ஆற்றல் மற்றும் வாழ்வில் ஆர்வம் இழந்தவர்களுக்கு நோர்பைன்ஃபெரின் மற்றும் டோபமைன் ஆகியவற்றை அதிகரிக்கும் மருத்துவத்தை அளிக்க வேண்டும்.\n\nஆற்றல் வாய்ந்த மனத் தளர்ச்சி எதிர் மருத்துவங்கள், ஒற்றை அமீன் அளவுகளை அதிகரிப்பதில் வகிக்கும் பங்கு பற்றிய மருந்தகக் கணிப்புகள் மட்டும் அல்லாது, உளவியல் மரபணு தொடர்பான அண்மைய ஆய்வுகள், முதன்மையான ஒற்றை அமீன் பணியில் தோற்ற மாறுபாடுகள் (phenotypic variation) ஓரளவேனும் மனத் தளர்ச்சியுடன் தொடர் கொண்டிருக்கலாம் என்று கருதுகின்றன. இவ்வாறான கண்டுபிடிப்புகள் ஒரு புறம் இருப்பினும், மனத் தளர்ச்சிக்குக் காரணம் ஒற்றை அமீன் குறைபாடு மட்டுமே அல்ல. கடந்த இருபது ஆண்டுகளில், இவ்வாறான ஒற்றை அமீன் கருதுகோளின் வரம்புகளை ஆராய்ச்சிகள் வெளிப்படுத்தியுள்ளன. இக்கருதுகோள் மனத் தளர்ச்சிக் காரணியை போதுமான அளவு விளக்கவில்லை என உளவியலாளர் சமூகம் அழுந்தக் கூறியுள்ளது. இதற்கு எதிர் வாதமாக எம்ஏஓ தணிப்பிகள் மற்றும் எஸ்எஸ்ஆர்ஐ ஆகியவற்றின் மூலம் மன நிலை ஊக்க விளைவு உருவாவதற்குப் பல வாரங்கள் ஆகும் என்றும், ஆனால் ஒற்றை அமீன் வழியான ஊக்கம் சில மணி நேரங்களிலேயே கிடைக்கப் பெறுமென்றும் கூறப்படுகிறது. இது குறித்த மற்றொரு எதிர் வாதம், ஒற்றை அமீன் இழப்பை உருவாக்கும் மருந்தியல் செயலிகளின் மீதான சோதனைகளின் அடிப்படையில் உள்ளது. மையமாகக் கிடைக்கப் பெறும் ஒற்றை அமீனின் அளவை ஆய்ந்து குறைக்கும் செயலால், மருத்துவம் பெறாத மனத் தளர்ச்சி நோயாளிகளின் மன நிலை சற்றே தாழ் நிலை அடையலாம் என இது உரைக்கிறது. இவ்வாறான குறைவு ஆரோக்கியமான மக்களின் மன நிலையைத் தாழ்நிலைக்கு உள்ளாக்காது. ஆற்றலுள்ள சிகிச்சையாக இருப்பதற்கு, இவ்வாறான மனத் தளர்ச்சி எதிர் மருந்துகளுக்கு முழுமையான ஒரு ஒற்றை அமீன் அமைப்பு தேவை. டியாப்டைன் மருந்து ஒரு செரட்டோனின் ரெபுடேக் அதிகரிப்பியாகும் மற்றும் ஓபிபிரமால் மருந்து ஒற்றை அமீன் அமைப்பின் மீது எந்தவொரு பாதிப்பும் கொண்டிருப்பதில்லை. இருப்பினும், இவற்றைப் போன்ற சில மருந்துகள் மனத் தளர்ச்சி எதிர் மருத்துவத்தின் பண்புக் கூறுகளைக் கொண்டுள்ளன. ஒற்றை அமீன் கருதுகோள் ஏற்கனவே வரம்புகளுக்கு உடபட்டதாக உள்ளது. அதனைப் பலருக்கும் பொருந்துவதான ஒரு கருத்துருவாக சந்தைப்படுத்துகையில், அது, \"சமநிலை இழந்த வேதிப் பொருட்கள்\" என்பதாக, மிகவும் எளிமைப்படுத்திய ஒரு கருத்துருவாக அமைந்து விடுகிறது.\n\nவாழ்வில் இறுக்கமான சூழல் அனைவரிலும் அல்லாது சில நபர்களில் மட்டும் ஏன் மனத் தளர்ச்சி நிகழ்வுகளுடன் தொடர்புற்றுள்ளது என்பதை, 2003ஆம் ஆண்டு நிகழ்ந்த மரபணு - சூழல் ஊடாடுதல் (gene-environment interaction (GxE)) என்பதன் மீதான ஆய்வு விளக்க முற்பட்டது. செரட்டோனின் கடத்தியுடன் தொடர்புடைய பகுதியின் (5-ஹெச்டீடீஎல்பிஆர்) எதிரெதிர் பண்புக்கூறு மாறுபாடுகளை சார்ந்திருப்பதாக இது கூறியது. 2009ஆம் ஆண்டிலான ஒரு பெரும் ஆய்வு வாழ்வின் இறுக்கமான நிகழ்வுகளுடன் மனத் தளர்ச்சி தொடர்புற்றுள்ளது; ஆயினும், 5-ஹெச்டீடீஎல்பிஆர் உடன் உள்ள தொடர்புக்கான ஆதாரம் இல்லை என கண்டறிந்தது. 2009ஆம் ஆண்டின் மற்றொரு பெரும் ஆய்வு, இக்கருத்துடன் உடன்பட்டது. இதன் மீதான ஆய்வுகளின் ஒரு மறு ஆய்வு 2010ஆம் ஆண்டு நிகழ்ந்தது. இது, சூழல் காரணமான பாதகங்களை மதிப்பிடும் முறைமைகள் மற்றும் இவ்வாறான ஆய்வுகளின் முடிவுகள் ஆகியவற்றின் இடையில் சீரான ஒரு தொடர்பு இருப்பதாகக் கண்டறிந்தது. 2009ஆம் ஆண்டைச் சார்ந்த இரண்டு பெரும் பகுப்பாய்வுகளும் எதிர் - மறைச் சார்புடைய ஆய்வுகளே எனவும் இவை பாதகங்கள் பற்றி சுயமாக அளிக்கப்பட்ட அறிக்கைகளையே சார்ந்திருந்தன என்றும் இது கண்டறிந்தது.\n\nSection::::பிற கோட்பாடுகள்.\nமனத் தளர்ச்சிக்கு ஆளான நோயாளிகளின் மீது செய்யப்பட்ட காந்த ஒத்திசைவு பிம்பமுறைமை (MRI) அவர்களது மூளையின் கட்டமைப்பு அவ்வாறு மனத் தளர்ச்சிக்கு ஆளாகாதோரிடமிருந்து பல்வேறு வகையிலும் மாறுபட்டிருப்பதாகக் காட்டியுள்ளது. இந்த முடிவுகளில் ஓரளவு முரண்பாடு இருப்பினும், பெரும் பகுப்பாவுகள் மனத் தளர்ச்சி கொண்டோரில், மூளைப் பின்மேட்டின் சிறிய கனபரிமாணங்கள் மற்றும் அதிக எண்ணிக்கையிலான மிகைப்பதற்ற திசு மாற்றங்கள் ஆகியவற்றிற்கு ஆதாரம் இருப்பதாகக் காட்டியுள்ளன.\nவாழ்வின் பிற்காலப் பகுதியில் மனத் தளர்ச்சி பெற்ற நோயாளிகளின் மிகை உணர்வு நிலை நாளவட்டம் சார் மனத் தளர்ச்சி (vascular depression) என்னும் ஒரு கோட்பாடு உருவாக வழிவகுத்தது.\n\nமன நிலை, நினைவாற்றல் ஆகிய இரண்டிற்கும் மையமான மூளைப் பின்மேடு நரம்புகள் மற்றும் மனத் தளர்ச்சி ஆகியவற்றிற்கு இடையில் இணைப்பு இருக்கக் கூடும். மூளைப் பின்மேட்டு நரம்பணுக்களின் இழப்பு சில மனத் தளர்ச்சி நோயாளிகளிடையே காணப்பட்டுள்ளது. இது பழுதடைந்த நினைவாற்றல் மற்றும் சிறு அளவிலான தளர்ச்சி கொண்ட மனநிலையுடன் தொடர்பு கொண்டுள்ளது. மூளையில் செரட்டோனின் அளவுகளை மருந்துகள் அதிகரிக்கலாம். இதன் காரணமாக திசு உருவாக்கத்தை ஊக்குவித்து, மூளைப் பின்மேட்டின் மொத்த அளவை அதிகரிக்கலாம். இந்த அதிகரிப்பானது மன நிலை மற்றும் நினைவாற்றலின் மீட்சிக்கு உதவலாம். இதைப் போன்ற தொடர்புகள் மனத் தளர்ச்சி மற்றும் பின்புற மூளை மேலுறை ஆகியவற்றின் இடையிலும் காணப்பட்டு உணர்வு பூர்வமான நடத்தையில் கட்டுப்பாட்டை ஈடுபடுத்துவதாக உள்ளன.\nமூளையிலிருந்து - பெறப்பட்டும் ஊட்டச்சத்துக் காரணியானது brain-derived neurotrophic factor (BDNF), திசு உருவாக்கத்திற்குப் பொறுப்பான ஊட்டச்சத்துக்களில் ஒன்றாகும். இரததப் பிளாசுமாவில் இந்த பிடிஎன்எஃப் அளவானது சாதாரண மனிதர்களை விட, மனத் தளர்ச்சி நோயாளிகளில் மிகவும் (அதாவது மூன்று பங்கிற்கும் மேலாக) குறைந்து காணப்படுகிறது. இரத்தத்தில் பிடிஎன்எஃப் அளவுகளை மனத் தளர்ச்சி எதிர் சிகிச்சை அதிகரிக்கிறது. வேறு பல சீர்குலைவுகளிலும் குறைந்த அளவிலான இரத்த பிடிஎன்எஃப் அளவுகள் காணப்பட்டாலும், மனத் தளர்ச்சிக்கு இது காரணம் என்பதற்கும் மற்றும் மனத் தளர்ச்சி எதிர் மருந்துகளின் இயக்கமுறைமைக்கும் ஓரளவு ஆதாரம் உள்ளது.\n\nஅடிமூளைப்பகுதி - அடிமூளைச் சுரப்பி - அண்ணீரக அச்சு ஆகியவற்றின் மிகு செயற்பாடு பெரும் மனத் தளர்ச்சி விளைவதற்கு ஒரு காரணமாக இருக்கக் கூடும் என்பதற்கு ஓரளவு ஆதாரம் உள்ளது. இது இறுக்கமான சூழலுக்கு மூளையில் நாளமில்லா நரம்பு அளிக்கும் பதிலளிப்பை ஒத்ததாகும். கார்ட்டிசோல் என்னும் வளரூக்கி மற்றும் விரிவுபட்ட மூளையின் அடிப்பகுதி மற்றும் அண்ணீரகச் சுரப்பிகள் ஆகியவற்றின் அதிகரித்த அளவுகள் நாளமில்லாச் சுரப்பி அமைப்புகள் பெரும் மனத் தளர்ச்சி உள்ளிட்ட சில மனநலக் கோளாறுகளுக்கான காரணிகளாக இருக்கலாம் என ஆராய்ச்சிகள் அறிவிக்கின்றன. அடிமூளையில் கார்ட்டிகோடிராப்பின் விடுவிக்கும் இயக்குநீர் அதிக அளவில் சுரப்பதான செயற்பாடு இதை ஊக்குவிப்பதாகக் கருதப்படுகிறது. இது புரிதிறன் மற்றும் உணர்வெழுச்சி ஆகியவற்றுடன் ஈடுபடுவதாக உள்ளது.\n\nபருவம் அடைகையிலும், மகப்பேற்றிற்குப் பின்னரும் மற்றும் மாதவிடாய் நின்ற பருவத்தில் குறைவதுமான எஸ்ட்ரோஜன் என்னும் இயக்குநீர் மனத் தளர்ச்சிச் சீர்குலைவுகளுடன் தொடர்புறுத்தப்பட்டுள்ளது. இதற்கு மறுபுறம், பருவமடைவதற்கு முன்னதான மற்றும் மகப்பேற்றிற்குப் பிந்தைய காலத்தில் எஸ்ட்ரோஜன் அளவுகள் குறைவது, மனத் தளர்ச்சிக்கான ஆபத்தின் அதிகரிப்புடன் தொடர்புற்றுள்ளது. எஸ்ட்ரோஜன் அளவுகள் எதிர்பாராது குறைதல், அல்லது அவற்றில் ஏற்ற இறக்க நிலைகள் அல்லது தொடர்ந்து அவை குறைவான அளவிலேயே இருத்தல் ஆகியவை தாழ் மனநிலையுடன் தொடர்புறுகின்றன. மகப்பேற்றுக்குப் பிந்தைய காலம், மாதவிடாய் வற்றிய அல்லது நின்ற காலம் ஆகிய காலகட்டங்களில் எஸ்ட்ரோஜன் அளவுகளை நிலை நிறுத்துவதும், மீட்பதும் மனத் தளர்ச்சி்யிலிருந்து மருத்துவ ரீதியான மீட்சியைச் செயல்படுத்துவதாக காணப்பட்டுள்ளன.\n\nஒட்டுமொத்தமான உயிரணு இயக்கத்திற்குத் தேவையான உயிரணு ஊனீருக்கு அவசியமான மூலக்கூறுகளின் சாத்தியமான பங்கினைப் பற்றியும் பிற ஆராய்ச்சிகள் ஆய்ந்துள்ளன. பெரும் மனத் தளர்ச்சிச் சீர்குலைவின் அறிகுறிகள், ஏறத்தாழ உடலின் நோயெதிர்ப்பு மண்டலம் நோய்த்தொற்றுக்களுடன் போரிடுகையில் உடலின் பதிலளிப்பான சுகவீன நடத்தை என்பதை ஒத்ததாக உள்ளன. உயிரணு ஊனிர் சரியான முறையில் சுற்றிவராத காரணத்தினால், உடலின் ஒத்திசைவு பழுதுபடுவதன் ஒரு வெளிப்பாடாக மனத் தளர்ச்சி இருக்கலாம் என்ற ஒரு சாத்தியம் இதன் காரணமாக எழும்புகிறது. இத்தகைய நோய்ப்பரவலுக்கு ஏதுவான உயிரணு ஊனீர் மனத் தளர்ச்சிக் கோளாறில் வகிக்கும் பங்கின் மீதான மருந்தகப் பெரும் ஆய்வு ஒன்று, மனத் தளர்ச்சி நோயாளிகளில் ஐஎல்-6 மற்றும் டிஎன்எஃப்-α ஆகியவை இரத்தத்தில் அதிகச் செறிவு கொண்டுள்ளதாக அறிவித்துள்ளது.\n\nSection::::உளவியல் ரீதியானவை.\nமனத் தளர்ச்சி உண்டாவதற்கும் மற்றும் அது நீடித்திருப்பதற்கும் தனி நபர் பண்புக்கூறுகளும் அவற்றின் மேம்பாடும் முக்கியப் பங்கு கொண்டிருக்கின்றன. மேலும், எதிர்மறையான உணர்ச்சிப் பெருக்கு ஒரு பொதுவான முன்னீடாக உள்ளது. எதிரிடை நிகழ்வுகளுடன் மனத் தளர்ச்சி நிகழ்வுகள் தீவிரமாக தொடர்புற்றிருந்தாலும், அவற்றை ஒருவர் எவ்வாறு எதிர் கொள்கிறார் என்னும் அவரது பண்புக்கூறு இதில் முக்கியப் பங்காற்றுகிறது. மேலும், குறைந்த அளவிலான சுய மதிப்பு மற்றும் சுய தோல்வியுணர்வு, சிதைவுக்குள்ளான சிந்தனை ஆகியவையும் மனத் தளர்ச்சியுடன் தொடர்பு கொண்டுள்ளன. மதப்பற்று மிக்கவர்களிடையே மனத் தளர்ச்சி நேர்வதற்கான வாய்ப்பு குறைவு; அவ்வாறு நேர்ந்தாலும், அது விரைவாக நீங்கி விடுவதாக உள்ளது. மனத் தளர்ச்சியின் காரணிகள் மற்றும் அவற்றின் விளைவுகளைப் பிரித்துக் காண இயல்வதில்லை. இருப்பினும், மனத் தளர்ச்சி கொண்டோர் தமது சிந்தனையோட்டத்தைத் தாமே அறிந்து கொண்டு அதைச் சரிப்படுத்தும் ஆற்றல் பெற்றிருந்தால், அவர்களது சுய மதிப்பு மற்றும் மன நிலை மேம்படுவதைக் காண முடிகிறது.\n\nஆரோன் டி. பெக் (Aaron T. Beck) என்னும் அமெரிக்க உளவியலாளர், ஜார்ஜ் கெல்லி (George Kelly) மற்றும் ஆல்பர்ட் எல்லிஸ் (Albert Ellis) ஆகிய முன்னோடிகள் உருவாக்கிய கருத்துருவைப் பின்பற்றி, தற்போது மனத் தளர்ச்சியின் புரிதிறன் மாதிரியாக அறியப்படும் ஒரு உருமாதிரியை 1960ஆம் ஆண்டுகளின் துவக்கத்தில் உருவாக்கினார். மனத் தளர்ச்சியின் மூலக் கூறுகளாக அவர் மூன்று விடயங்களைக் கூறினார்: அவை, ஒருவரது சுய மதிப்பீடு, உலகம் மற்றும் அவரது எதிர்காலம் ஆகியவற்றைப் புரிந்து கொள்வதில் பிழைகள் கொண்டதாக எதிர்மறையான எண்ண ஓட்டம், \"மனத் தளர்ச்சி சிந்தனையின் மீண்டும் மீண்டும் வருவதான பாங்கு\" மற்றும் தகவலைச் செய்முறைப்படுத்துவதில் சிதைவு ஆகிய மும்மைக் கூற்றுத் தொகுதியாகும். இந்தக் கொள்கைகளின் அடிப்படையில் அவர் புரிதிறன் நடத்தை சிகிச்சைமுறை என்னும் ஒரு கட்டமைத்த நுட்பத்தை உருவாக்கினார். மார்ட்டின் செலிக்மான் (Martin Seligman) என்னும் அமெரிக்க உளவியலாளரின் கருத்துப்படி, மனிதர்களில் உண்டாகும் மனத் தளர்ச்சி, ஆய்வக விலங்குகளின் கற்றறிந்த இயலாமை (learned helplessness) என்பதை ஒத்ததாக உள்ளது. இவை தம்மால் தப்பிக்க இயலும் என்று அறிந்த பின்னரும் விரும்பத்தகாத சூழல்களில் தொடர்ந்து இருக்கின்றன. காரணம், அச்சூழலைத் தங்களால் கட்டுப்படுத்த இயலாது என்று துவக்கத்தில் அவை அறிந்தமையே ஆகும்.\n\n1960ஆம் ஆண்டுகளில், இங்கிலாந்து உளவியலாளர் ஜான் பௌல்பி John Bowlby, பற்றுடமைக் கோட்பாடு (Attachment theory) என்பதை உருவாக்கினார். இக்கோட்பாடு, ஒரு குழந்தைக்கும் அதனை கவனித்துக் கொண்ட வயது வந்தவருக்கும் அதன் குழந்தைப் பருவத்தில் இருந்த உறவு முறை மற்றும் அக்குழந்தைக்குப் பிற்காலத்தில் வரக்கூடிய மனத்தளர்ச்சி ஆகியவற்றிற்கு இடையில் தொடர்பு இருப்பதாக உரைத்தது.\n\nகுறிப்பாக, \"மிகச் சிறு வயதில் பெற்றோர் அல்லது கவனிப்பாளரின் பிரிவு அல்லது நிராகரிப்பு (இது தான் அன்பு செலுத்தப்படத் தகுதியில்லை என்ற உணர்வை அக்குழந்தைக்கு அளிக்கக் கூடும்) ஆகியவை உள்ளார்ந்து ஒரு பாதுகாப்பின்மை உணர்வு உருவாவதற்குக் காரணமாகின்றன... தம்மை அன்புக்கு அல்லது நம்பிக்கைக்கு அருகதையற்றவர் என்று உள்ளார்ந்து உணர்ந்து கொள்வதான புரிதிறன், பெக் முன்வைத்த புரிதிறன் மும்மைத்தொகுதி என்னும் கருத்துருவுக்கு இசைவு கொண்டுள்ளது. பற்றுடமைக் கோட்பாட்டின் அடிப்படை நெறிகளை பல ஆய்வுகள் தூக்கி நிறுத்தியுள்ளன. இருப்பினும், துவக்க காலத்து பற்றுடமை பற்றிய சுய- அறிவிப்பு, பின்னாளில் நேரும் மனத் தளர்ச்சியுடன் வெளிப்படையான அளவு தொடர்பு கொண்டுள்ளதா என்பதைப் பொறுத்த ஆராய்ச்சி இன்னும் முடிவுறவில்லை.\n\nமனத் தளர்ச்சிக்கு ஆளான நபர்கள் பல நேரங்களில் எதிர்மறை நிகழ்வுகளுக்கு தம்மைத்தாமே பழி கூறிக் கொள்கின்றனர். 1993ஆம் ஆண்டு மருத்துவ மனையில் அனுமதிக்கப்பட்ட வயது வந்தவர்களிடையே நிகழ்த்திய ஒரு ஆய்வு, எதிர்மறை நிகழ்வுகளுக்காக தம்மைத்தாமே பழி கூறிக் கொள்ளும் நபர்கள், நேர்மறை வெளிப்பாடுகளுக்காக தமக்குப் பாராட்டுக்களை வழங்கிக் கொள்வதில்லை என்று காட்டியது. இந்தப் போக்கானது சோர்வுப் பண்பு அல்லது தோல்வி மனப்பான்மை வழி விளக்கமளிக்கும் போக்கு ஆகியவற்றிற்கு மூலப் பண்புக் கூறாகும். கனடா நாட்டு சமூகவியல் உளவியலாளரான ஆல்பர்ட் பண்டுரா (Albert Bandura) சமூகப் புரிதிறன் என்னும் கோட்பாட்டிற்காக அறியப்படுகிறார். மனத் தளர்ச்சி கொண்ட நபர்கள் தாங்கள் அடைந்த தோல்விகள் மற்றும் அவர்கள் வாழ்வில் வெல்ல முடியும் என்ற ஒரு தூண்டுதல் சமூகத்தின் தரப்பிலிருந்து கிடைக்கப் பெறாமை, ம்ன உளைச்சல் மற்றும் இறுக்கம் உள்ளிட்ட அவர்களது சொந்த உடல் மற்றும் உணர்வு நிலைக ஆகியவற்றின் அடிப்படையில் தங்களைப் பற்றி எதிர்மறையான நம்பிக்கைகளைக் கொண்டிருப்பதாக அவர் கூறுகிறார். இவை அவர்கள் தம்மைப் பற்றிக் கொண்டுள்ள கருத்தில் ஆதிக்கம் செலுத்தி சுய-திறத்தன்மை இன்மையை உருவாக்கலாம். அதாவது, தங்களது இலக்குகளை அடைவதற்குத் தேவையான முறையில் நிகழ்வுகளைத் தம்மால் கட்டுப்படுத்த இயலும் என அவர்கள் நம்புவதில்லை.\n\nமனத் தளர்ச்சிக்கு ஆளான பெண்களிடம் நிகழ்த்தப்பட்ட ஒரு சோதனை, ஆரம்பகால வாழ்வில் தாயை இழந்தது, நம்பிக்கைக்கு உரித்தான ஒரு உறவு இன்மை, வீட்டில் பல குழந்தைகளைப் பார்த்துக் கொள்ளவேண்டிய பொறுப்பு மற்றும் வேலையின்மை ஆகியவை வாழ்வின் இறுக்க உணர்வுகளோடு இணைந்து மனத் தளர்ச்சிக்கான அவர்களது ஆபத்தை அதிகரிப்பதாகச் சுட்டிக் காட்டுகிறது. வயது முதிர்ந்தோரிடம் பெரும்பாலும் அவர்களது ஆரோக்கியப் பிரச்சினைகள், துணைவர்/ துணைவி அல்லது குழந்தைகள் ஆகியோரிடம் கொண்டுள்ள உறவுகளில் மாற்றங்கள், கவனிப்பு அளிப்பவர் என்ற நிலையிலிருந்து கவனிப்பு வேண்டுபவர் என்ற நிலைக்கு மாறுதல், மிகவும் வேண்டிய ஒருவரின் மரணம் அல்லது வயது முதிர்ந்த நண்பர்களிடமிருந்து (அவர்களுக்கே வயதாவதாலும், ஆரோக்கியப் பிரச்சினைகள் உருவாவதாலும்) சமூக உறவுகள் கிடைக்கப்பெறுதல் அல்லது அவற்றின் தரம் ஆகியவற்றிலான மாறுதல் ஆகியவை மனத் தளர்ச்சியின் காரணிகளாக உள்ளன.\n\nமனத் தளர்ச்சி பற்றிய புரிதலானது, உளவியலின் பிரிவுகளான உளவியல் பகுப்பாய்வு மற்றும் மனித நேயம் ஆகியவற்றிற்கும் பங்களித்துள்ளது. ஆஸ்திரிய நாட்டு உளவியலாளர் சிக்மண்ட் ஃபிராய்ட் (Sigmund Freud) உளவியல் பகுப்பாய்விற்காக மிகவும் அறியப்பட்டவர். மனத் தளர்ச்சி அல்லது \"மனச் சோர்வு\" ஆகியவை ஒருவருடன் ஒருவருக்குள்ள உறவுகளின் இழப்பு மற்றும் ஆரம்ப வாழ்க்கை அனுபவங்கள் ஆகியவற்றுடன் தொடர்பு கொண்டிருக்கலாம் என இவர் கூறுகிறார். இருத்தலியல் (மனிதர்கள் உலகில் இருத்தலின் சாரம் என்ன என்ற தேடல்) சிகிச்சையாளர்கள் நிகழ்காலத்தின் பொருள் மற்றும் எதிர்காலம் பற்றிய பார்வை ஆகிய இரண்டுடனும் மனத் தளர்ச்சியை இணைக்கின்றனர். மனிதநேயம் சார் உளவியல் என்பதன் நிறுவனரான அமெரிக்க உளவியலாளர் ஆபிரகாம் மாஸ்லோ, (Abraham Maslow) மனிதர்கள் தங்களது தேவைகளைத் தாங்களே நிறைவேற்ற இயலாதபோது (அதாவது தங்களது முழுச் சக்தியையும் தாங்கள் உணராதபோது) மனத் தளர்ச்சி உருவாகலாம் என்று கருத்துரைக்கிறார்.\n\nSection::::சமூக ரீதியானவை.\nபொதுவாக, வறுமை மற்றும் சமூகத்தில் தனிமைப்படுத்தப்படுதல் ஆகியவை மனநல நோய்கள் அதிகரிப்புடன் தொடர்புறுகின்றன. குழந்தைளிடம் உடல்ரீதியான, உணர்வு முறையிலான மற்றும் பாலியல்தொடர்பான, தவறான நடத்தை அல்லது உதாசீனம் அவர்கள் தமது வாழ்வின் பிற்காலத்தில் மனத் தளர்ச்சி நோய்க்கு ஆளாவதற்கான ஆபத்தை அதிகரிப்பதுடன் தொடர்புற்றுள்ளன. ஒரு குழந்தை தான் வளர்ச்சி அடையும் பருவத்தில்தான், சமூகத்தில் தான் எப்படி ஒரு அங்கமாக இருக்க வேண்டும் என்பதைப் புரிந்து கொள்கிறது என்பதால் இந்தக் கருத்துக்குச் சிறந்த வரவேற்பு உள்ளது. ஒரு குழந்தையைக் கவனித்துக் கொள்பவர் அதைத் தவறாக நடத்தும்பொழுது, அது அக்குழந்தையின் தனிமனிதப் பண்பினைச் சிதைத்து மனத் தளர்ச்சி மட்டும் அல்லாது வேறு பல மனம் மற்றும் உணர்வுகளைப் பொறுத்த செயலிழப்புகளுக்கும் வழி வகுக்கும் என்பது திண்ணம். பெற்றோர் (குறிப்பாக தாய்) மனத் தளர்ச்சி கொண்டிருப்பது, அவர்களது மண வாழ்வில் கடுமையான மோதல்கள், பெற்றோரில் ஒருவரது மரணம் அல்லது குழந்தை வளர்ப்பில் இடையூறுகள் போன்ற குடும்பச் செயற்பாட்டில் இடையூறுகள் ஆகியவை மனத் தளர்ச்சி ஆபத்திற்கான கூடுதல் காரணிகள் ஆகும். இறுக்கமான வாழ்க்கை நிகழ்வுகள், பருவமடைந்த பின்னர் நிகழும் பெரும் மனத் தளர்ச்சி நிகழ்வுகளுடன் தீவிரமாகத் தொடர்புற்றுள்ளன. இந்த முறையில் பார்க்கையில், சமூக நிராகரிப்புடன் தொடர்புடைய வாழ்க்கை நிகழ்வுகள் மனத் தளர்ச்சியுடன் குறிப்பாகத் தொடர்பு கொண்டுள்ளதாகத் தெரிய வருகிறது. மீண்டும் மீண்டும் வருவதான மனத் தளர்ச்சி நிகழ்வுகளை விடவும், இதன் முதலாவது நிகழ்வையே இறுக்கமான வாழ்க்கை நிகழ்வுகளுடன் உடனடியாகத் தொடர்புறுத்த இயலும் என்னும் ஒரு கருத்து நிலவுகிறது. இது, காலப்போக்கில் மனத் தளர்ச்சி மீண்டும் மீண்டும் வருகிற காரணத்தால் நோயாளிகள் வாழ்க்கையின் இறுக்கத்திற்கு உணர்வேற்றம் கொண்டு விடக் கூடும் என்னும் கருத்துடன் இணக்கமுறுவதாக உள்ளது.\n\nஇறுக்கமான வாழ்க்கை நிகழ்வுகள் மற்றும் சமூக ஆதரவு ஆகியவற்றிற்கு இடையிலான உறவு என்பது வாதத்துக்குரிய பொருளாகவே இருந்து வருகிறது. சமூக ஆதரவின்மை என்பது இறுக்கமான வாழ்க்கைச் சூழல் மனத் தளர்ச்சிக்குக் கொண்டு செல்வதற்கான சாத்தியத்தை அதிகரிக்கக் கூடும்; அல்லது, சமூக ஆதரவின்மை என்பதே ஒரு இறுக்கமான வாழ்க்கை நிகழ்வாக மாறி, நேரடியாகவே மனத் தளர்ச்சியை விளைவிக்கக் கூடும். சுற்று வட்டாரத்தில் குற்றம், சட்டவிரோத மருந்துகள் ஆகியவற்றின் நடமாட்டம் போன்ற சமூகக் கோளாறுகள் மனத் தளர்ச்சிக்கான ஆபத்துக் காரணியாக இருக்கும் வாய்ப்புண்டு. இதற்கு மாறாக, மேம்பட்ட வசதிகள் ஒரு காக்கும் காரணியாக விளங்கலாம். பணியிடத்தில் பாதகமான சூழல், குறிப்பாக மிகவும் கடினமான மற்றும் முடிவெடுக்கும் அதிகாரமற்ற நிலை, மனத் தளர்ச்சியுடன் தொடர்புறுகின்றது. ஆயினும், இதற்கான காரணிகள் ஒத்திசையாமலும், குழப்பமாகவும் இருப்பதனால், இதை உறுதியாகக் கூற முடிவதில்லை.\n\nSection::::பரிணாம ரீதியானவை.\nபெரும் மனத் தளர்ச்சி, சில வேளைகளில், ஒரு தனிநபரின் இனப்பெருக்கத் தகுதியுடமையை அதிகரிப்பதாக\nபரிணாமக் கோட்பாடு கண்ணோட்டத்தில் ஒரு கருதுகோள் முன்வைக்கப்படுகிறது.\nமனத் தளர்ச்சியானது, பரிணாம வளர்ச்சியில் குறிப்பிட்ட இயக்க முறைமைகளால் மனித இனப் பொது மரபணுவில் விதைக்கப்பட்டிருக்கக் கூடும் என்னும் கருத்தினை மனத் தளர்ச்சிக்கு பரிணாம அணுகுமுறை மற்றும் பரிணாம உளவியல், ஆகியவை தெரிவிக்கின்றன. மரபு வழியிலான மனத் தளர்ச்சி அதிக அளவில் இருப்பது மற்றும் மனத் தளர்ச்சியின் சில கூறுகள் பற்றுடமை மற்றும் சமூகத் தரநிலை ஆகியவற்றுடன் தொடர்புடைய நடத்தை போன்றவறைக் கொண்டிருப்பது ஆகியவற்றை இது விளக்குவதாக இருக்கலாம். தற்போதைய நடத்தை முறைகளை, நவீனகாலச் சூழல்களில் அவை இணக்கமற்று காணப்படினும், உறவு முறைகள் அல்லது வளங்கள் ஆகியவற்றை நெறிப்படுத்துவதற்காக மேற்கொண்ட இணக்கம் என்று விளக்கலாம்.\n\nமற்றொரு கண்ணோட்டத்தில் பார்க்கையில், மனத் தளர்ச்சி குறித்து ஆலோசனை அளிக்கும் ஒரு மனநலவியலாளர், மனத் தளர்ச்சி என்பதை ஒரு உயிரிய-வேதியியல் சுகவீனம் அல்லது கோளாறு என்று காணாது இவ்வாறு காணலாம்: \"ஒரு நபர், குற்றவுணர்வு, அவமானம் அல்லது நிராகரிப்பாகத் தாம் கருதுவது ஆகியவற்றால் உந்தப்பட்டு, பொதுவாக எதிர்மறையாகவே, தமது பயன் வீழ்ச்சியுற்றது என்ற எண்ணம் கொள்வது, பெரும்பாலும் ஒரு இனமெங்கும் பரிணமித்த உணர்வு நிரல்களின் தொகுதியாக விளங்கும் ஒரு கண்ணோட்டத்தினால் செயற்படுவதாக உள்ளது.\" இத்தகைய எண்ணத் தொகுப்புக்கள் முற்காலத்தில், தங்களது திறன்கள் வீழ்ச்சி அடைந்தமையால் ஒதுக்கப்பட்ட வயதான வேட்டைக்காரர்களில் மேய்ச்சல் தடுக்கும் போக்காக இருந்தது. பிற்காலத்தில் இது, இன்றைய சமூகத்தில் ஒதுக்கப்பட்ட உறுப்பினர்களிடையே தொடர்ந்து காணப்படுகிறது. இத்தகைய ஒதுக்கப்படும் போக்கினால் தாம் பயனற்றவர் என்பதாக, ஏறத்தாழ ஒரு வசியம் போன்றே, உருவாகும் எண்ணமானது, நண்பர்கள் மற்றும் உறவினரின் ஆதரவைப் பெறக்கூடும். உடல் வலி, உடலுக்கு மேலும் ஊறு விளைவிக்கும் செயல்களைச் செய்ய விடாது தடுப்பதைப் போன்றே, மன ரீதியான ஒரு அவல உணர்வு, இடர்ப்பாடான நிலைகளில் அவசரமான அல்லது தவறான முறையில் இசைவுறுவதான பின்விளைவுகளைத் தடுப்பதாகப் பரிணமித்திருக்கலாம்.\n\nSection::::மருந்து மற்றும் மதுவின் பயன்பாடு.\nடிஎஸ்எம்-IV கூற்றின்படி, மனத் தளர்ச்சியின் காரணம், \"பொருளால் தூண்டப்படும் மனநிலை இடையூறு\" என்று அறியப்படும், பொருளின் தவறான பயன்பாடு அல்லது அதற்குண்டான ஏதேனும் எதிரிடைப் பின்விளைவு ஆகியவற்றால் உருவாகும் ஒரு நோய்க்குறித் தொகுதியாக, அதாவது \"ஒரு பொருளின் நேரடியான விளைவாக\", இருக்கும் பட்சத்தில், மனத் தளர்ச்சிச் சீர்குலைவுக்கான நோய் கண்டறிதலை மேற்கொள்ள இயலாது. குடிப்பழக்கம் அல்லது அளவுக்கு அதிகமாக மது அருந்துதல் ஆகியவை பெரும் மனத் தளர்ச்சி உருவாவதற்கான ஆபத்தை அதிகரிக்கின்றன. மதுவைப் போலவே, பென்சோடியாசெப்பைன் என்னும் வேதிப் பொருளும் மைய நரம்பு மண்டல அடக்கியாகும். இந்த வகை மருந்துகள் உறக்கமின்மை, மனக் கலக்கம் மற்றும் தசைப் பிடிப்பு ஆகியவற்றிற்குப் பொதுவாகப் பயன்படுகின்றன. மதுவைப் போலவே இந்த வேதிப்பொருளும் பெரும் மனத் தளர்ச்சி விளையும் ஆபத்தை அதிகரிப்பதாகும். இவை, செரட்டோனின் மற்றும் நோர்பைன்ஃபெரின் ஆகியவற்றின் அளவுகளைக் குறைக்கும் நரம்பியவேதியியல் விளைவினால் இந்த அதிகரித்த ஆபத்து உண்டாவதாகக் கூறலாம்.\nபென்சோடியாசெப்பைன் மருந்தின் நாள்பட்ட பயன்பாடு மனத் தளர்ச்சியை உருவாக்கலாம் அல்லது மோசமாக்கலாம், அல்லது, மனத் தளர்ச்சி நீட்டித்த விலகல் அறிகுறிகளின் ஒரு பகுதியாகவும் அது இருக்கலாம்.\n\nSection::::நோய் கண்டறிதல்.\nSection::::மருத்துவ மதிப்பீடு.\nபயிற்சி பெற்ற ஒரு பொது மருத்துவர் அல்லது ஒரு உளப்பிணி மருத்துவர் அல்லது ஒரு மனவியலாளர் போன்றோர் நோய் கண்டறிதலை மேற்கொள்ளலாம். இவர், நோயாளியின் தற்போதைய சூழல், வாழ்க்கை வரலாறு, தற்போதைய அறிகுறிகள் மற்றும் குடும்ப வரலாறு ஆகியவற்றைப் பதிவு செய்வார். ஒரு தனிநபரைப் பாதித்திருக்கக் கூடிய உயிரிய, உளலிய மற்றும் சமூகவியக் காரணியகளைக் கண்டறிந்து தொகுப்பதே மருத்துவ ரீதியான நோக்கமாகும். மருந்து மற்றும் மதுப் பயன்பாடு போன்று, இவர்கள் தமது தற்போதைய (ஆரோக்கியமான அல்லது அவ்வாறு அல்லாத) மன நிலையை எவ்வாறு ஒழுங்குபடுத்திக் கொள்கின்றனர் என்பதைப் பற்றியும் மதிப்பீடு செய்பவர் அவர்களுடன் கலந்தாராயலாம். இத்தகைய மதிப்பீடு ஒரு மனநிலைப் பரிசோதனையையும் உள்ளிடும். இது, குறிப்பாக நம்பிக்கையின்மை அல்லது தோல்வி மனப்பான்மை ஆகியவற்றின் பின்னணியில், அந்த நபரின் தற்போதைய மனநிலை, எண்ணவோட்டம், சுய -தீங்கு விளைவித்துக் கொள்வது, அல்லது தற்கொலை எண்ணங்கள் அல்லது முயற்சிகள் கொண்டிருப்பது மற்றும் நேர்மறையான எண்ணங்களோ அல்லது திட்டங்களோ இல்லாமலிருத்தல் ஆகியவற்றின் ஒரு மதிப்பீடாக விளங்கும். கிராமப் பகுதிகளில் சிறப்பு மன நல சேவைகள் மிகவும் அரிதானவை. ஆகவே, இந்த நோய் கண்டறிதலும் அதன் மேலாண்மையும் பெரும்பாலும், ஆரம்ப சுகாதார மைய மருத்துவர்களிடமே உள்ளது. வளரும் நாடுகளில் இந்தப் பிரச்சினையானது மேலும் குறிப்பானதாக உள்ளது. மனத் தளர்ச்சியை நோய் கண்டறிவதற்கு, தரநிலையிடும் அளவுகோலில் மதிப்பெண் இடுவது மட்டுமே போதுமானது அல்ல. ஆனால், அது ஒரு குறிப்பிட்ட கால கட்டத்தில் அறிகுறிகளின் தீவிரத்தன்மையை சுட்டிக்காட்டுவதாக அமைந்திருக்கும். எனவே, ஒரு குறிப்பிட்ட அளவிற்கு மேலாக மதிப்பெண்கள் பெறும் ஒரு நபர் மனத் தளர்ச்சிச் சீர்குலைவுக்காக முழுமையாக மதிப்பிடப்படுவதை இது சாத்தியமாக்கும். இந்த நோக்கத்திற்காகப் பல்வேறு அளவீட்டுக் கருவிகள் பயன்படுகின்றன. தகுதிநிலை காணும் நிரல்கள் மனத் தளர்ச்சியைத் தடமறியப் பரிந்துரைக்கப்படுகின்றன. ஆனால், அவை நோய் கண்டறியும் விகிதம், சிகிச்சை அலலது அதன் வெளிப்பாடு ஆகியவற்றை மேம்படுத்துவதில்லை என ஆதாரங்கள் உரைக்கின்றன.\n\nஆரம்ப நிலை மருத்துவர்கள் மற்றும் உளப்பிணியியல் தொடர்பில்லாத மருத்துவர்கள் மனத் தளர்ச்சியை நோய் கண்டறிவதில் சிரமங்களை எதிர் கொள்ளலாம். இதற்கு அவர்கள் மனத் தளர்ச்சியின் உடல் ரீதியான அறிகுறிகளை அறிந்து அவற்றிற்கு சிகிச்சை அளிப்பதில் பயிற்சி பெறாமையும் மற்றும் மனத் தளர்ச்சியானது பெரும் அளவில் உடல்-மன ரீதியான அறிகுறிகளைத் தோற்றுவிக்கும் என்பதை அறிந்து கொள்ளாமையுமே காரணமாகும். உளப்பிணி மருத்துவர் அல்லாதோர் மூன்றில் ஒரு பங்கு நிகழ்வுகளை கண்டு கொள்ளாது விட்டு விட்டு, தேவையற்று, பிற நோய்களினால் அவதியுறுவோருக்கு இதற்கான சிகிச்சையை அளிக்கின்றனர்.\n\nபெரும் மனத் தளர்ச்சி நோயாளி ஒருவருக்கு அந்நோயைக் கண்டறிவதற்கு முன்னதாக, அவருக்கு வேறு நோய்களின் அறிகுறிகளைக் கண்டு விலக்குவதற்காக, ஒரு மருத்துவ பரிசோதனை மற்றும் தேர்ந்தெடுத்த ஆய்வுகளை மேற்கொள்ள வேண்டும். இவற்றில் தைராய்டு சுரப்பியின் குறை செயல்பாடு என்பதை விலக்குவதற்கான டிஎஸ்ஹெச் மற்றும் தைராக்சின் ஆகியவற்றை அளவிடுதல், வளர்சிதைவு இடையூறு இல்லை என விலக்குவதற்காக அடிப்படை மின்பகுளி மற்றும் சீரம், கால்சிய பரிசோதனைகள் மற்றும் மண்டலியத் தொற்று அல்லது நாள்பட்ட நோய் ஆகியவற்றை விலக்குவதற்காக, ஈஎஸ்ஆர் உள்ளிட்ட முழு இரத்த அணு எண்ணிக்கை ஆகியவை உட்படும்.\nமருந்துகள் அல்லது மது ஆகியவற்றின் தவறான பயன்பாடு காரணமான எதிரிடைப் பின்விளைவுகளும் இவ்வாறு விலக்கப்பட வேண்டும். ஆண்களில் மனத் தளர்ச்சி விளைவதற்கு ஒரு காரணமான இனப்பெருக்க இயக்கக் குறைவைக் கண்டறிவதற்கு டெஸ்ட்டாஸ்டரோன் அளவுகளையும் மதிப்பீடு செய்ய வேண்டும்.\n\nவயது முதிர்ந்த மனத் தளர்ச்சி நோயாளிகளில், தற்சார்புடைய புரிதிறன் குறித்த புகார்கள் இருக்கக் கூடும். ஆனால், இவை அல்சைமர் நோய் போன்ற அறிவாற்றல் இழப்புக் கோளாறு என்பதன் துவக்கமாக இருக்கக் கூடும். புரிதிறன் சோதனை மற்றும் மூளையைப் பிம்பம் எடுத்தல் ஆகியவை அறிவாற்றல் இழப்பிலிருந்து மனத் தளர்ச்சியை வேறுபடுத்திக் காட்ட உதவும். கணினி வழிக் கதிர்வீச்சு வரைவி பரிசோதனை உளப்பிணி நோயுற்றோருக்கு விரைவாக உருவாகும் அல்லது பிற அசாதாரணமான அறிகுறிகளைக் காட்டுவதான மூளை நோய்க்குறியியலை விலக்க உதவலாம். உயிரியல் சார்ந்த எந்தவொரு சோதனையாலும் பெரும் மனத் தளர்ச்சியை உறுதிப்படுத்த இயலாது. மருத்துவ ரீதியான சுட்டிக்காட்டுதல் இலலாதவரையிலும், பொதுவாக, அடுத்து வருவதான ஒரு நிகழ்வுக்கு புலனாய்வுகளை மீண்டும் நிகழ்த்துவதில்லை.\n\nSection::::டிஎஸ்எம்-IV-டிஆர் மற்றும் ஐசிடி-10 தகுதி நிலைகள்.\nஇரண்டாவதாக கூறப்பட்ட செய்முறை ஐரோப்பிய நாடுகளில் பெரும்பான்மையாகவும், முதலாவது செய்முறை அமெரிக்க ஐக்கிய நாடுகள் மற்றும் ஐரோப்பியா - அல்லாத பல நாடுகளிலும் பயன்படுகிறது. இரண்டு நூல்களின் ஆசிரியர்களும் ஒருவரது கருத்தை மற்றவர் உறுதி செய்து கொள்ளும் வகையில் பணி புரிந்துள்ளனர்.\n\nடிஎஸ்எம்-IV-டிஆர், பெரும் மனத் தளர்ச்சி சீர்குலைவை மனநிலைச் சீர்குலைவு என்று வகைப்படுத்துகிறது. இதற்கான நோய் கண்டறிதல் ஒரு தனிப்பட்ட பெரும் மனத் தளர்ச்சி நிகழ்வு அல்லது அதன் மீள் நிகழ்வுகள் ஆகியவற்றின் பேரில் அமைந்துள்ளது. இதர தகுதிநிலைகள் இத்தகைய நிகழ்வு மற்றும் அச்சீர்குலைவின் செயல்பாடு ஆகியவற்றை வகையறுக்கப் பயன்படுகின்றன. மனத் தளர்ச்சி நிகழ்வின் வெளிப்பாடானது, பெரும் மனத் தளர்ச்சி நிகழ்விற்கான தகுதி நிலையை சந்திக்காவிட்டால் அது வேறு வகையாகக் குறிப்பிடப்படாத உளச்சோர்வுக் கோளாறு என்பதாக வகைப்படுத்தப்படுகிறது. ஐசிடி-10, \"பெரும் மனத் தளர்ச்சிச் சீர்குலைவு\" என்னும் சொல்லைப் பயன்படுத்துவதில்லை. ஆனால், (இலேசான, மிதமான அல்லது தீவிரமான்) மனத் தளர்ச்சி நிகழ்வைக் கண்டறிவதற்கான தகுதிநிலைகளை அதையொத்த முறையில் விவரிக்கிறது. இத்தகைய பல நிகழ்வுகளில் கிளர்ச்சி அல்லது ஆவேசப் பண்புக் கூறு இல்லை எனில், அவற்றை விவரிக்க \"மீள்வருகை\" என்னும் சொற்றொடர் பயன்படலாம்.\n\nSection::::பெரும் மனத் தளர்ச்சி நிகழ்வு.\nகுறைந்த பட்சம் இரண்டு வாரங்களுக்காவது தொடர்ந்து நீடித்திருக்கும் தீவிரமாகச் சோர்வுற்ற மன நிலையால் ஒரு பெரும் மனத் தளர்ச்சி நிகழ்வு பண்புறுத்தப்படுகிறது. இத்தகைய நிகழ்வுகள் அங்கொன்று, இங்கொன்றுமாகவோ அல்லது மீண்டும் மீண்டும் வருவதாகவோ இருக்கலாம். இவை இலேசானதாகவோ (சில அறிகுறிகள் குறைந்த பட்ச தகுதிநிலையை விடச் சற்றே அதிக அளவிலேயே இருக்கலாம்) அல்லது தீவிரமானதாகவோ (சமூக மற்றும் பணியிட செயற்பாடுகளில் குறிப்பிடத்தக்க பாதிப்பு) இருக்கலாம். உளப்பிணிக் கூறுகளுடனான ஒரு நிகழ்வு தீவிரமான ஒரு நிகழ்வு என்றே மதிப்பீடு செய்யப்படும். இதனைப் பொதுவாக \"உளப்பிணி மனத் தளர்ச்சி\" என்று குறிப்பிடுவர். நோயாளி கிளர்ச்சி உடனான ஒரு நிகழ்வினைக் கொண்டிருந்தால் அல்லது குறிப்பிடத்தக்க அளவில் உற்சாகம் மிகுந்த மனநிலை கொண்டிருந்தால், இருமுனைச் சீர்குலைவு என்னும் மன நோய்க்கான நோய்கண்டறியும் சோதனை நிகழ்த்தப்படும். கிளர்ச்சியற்ற மனத் தளர்ச்சியை சில சமயம் \"ஓர்முனைச் சீர்குலைவு\" என்று குறிப்பிடுவர். காரணம், மன நிலையானது ஒரே உணர்ச்சிக் கட்டத்தில், அதாவது ஒரு முனையிலேயே, நிலைத்திருக்கும்.\n\nஉற்றாரின் உயிரிழப்பு காரணமாக விளையும் இயல்பான துயரம் மனத் தளர்ச்சி நிகழ்வாக மாறும் சாத்தியமும், அத்தகைய மன நிலை நீடித்து பெரும் மனத் தளர்ச்சி நிகழ்வாக மாறும் சாத்தியமும் உண்டு. இருப்பினும், டிஎஸ்எம்-IV-டிஆர், இவ்வாறான கையறுநிலையின் விளைவாக நிகழ்வனவற்றை மனத் தளர்ச்சி நிகழ்வுகளாகக் கொள்வதில்லை. மனத் தளர்ச்சியை உருவாக்கக் கூடிய பிற தனிப்பட்ட மற்றும் சமூகச் சூழல்களைக் கருத்தில் கொள்வதில்லை என்பதால் இத்தகுதிநிலை விமர்சனத்திற்கு ஆளகியுள்ளது. மேலும், டிஎஸ்எம்-IV தகுதி நிலைக்கு பட்டறிவு சார் ஆய்வுகள் மிகக் குறைந்த ஆதாரங்களையே கண்டு கொண்டுள்ளன. காரணம், இது ஒரு மரபு வழி நோய் கண்டறிதலாக, வேறுபட்ட தீவிரத்தன்மை மற்றும் கால அளவு கொண்ட மனத் தளர்ச்சிக் குறிகளைக் கருத்தில் கொண்டுள்ளது. மேலும், இதனுடன் தொடர்புடையதான டிஸ்தீமியா போன்ற நாள்பட்ட ஆயினும் இலேசான மனநிலை இடையூறு, குறுகிய கால அளவுகளைக் கொண்ட நிகழ்வுகள், மனத் தளர்ச்சியின் சில அறிகுறிகளையே கொண்ட சிறு அளவிலான மனத் தளர்ச்சிச் சீர்குலைவு, அடையாளம் காணத்தக்க ஒரு நிகழ்வு அல்லது இறுக்கமான சூழல் ஆகியவற்றின் விளைவான தாழ் மனநிலையின் காரணமாக மனத் தளர்ச்சியுடன் இணைந்து வருவதான ஒத்திசையா மனநிலைக் கோளாறு போன்றவற்றை இது கருத்தில் கொள்வதில்லை.\n\nSection::::துணை வகைகள்.\nஎம்டிடி என சுருக்கமாக அழைக்கப்படும் பெரும் மனத் தளர்ச்சிச் சீர்குலைவின் ஐந்து துணை வகைகளை டிஎஸ்எம்-IV-டிஆர் இனம் காண்கிறது. இவை \"சுட்டிக் காட்டிகள்\" என அழைக்கப்படுகின்றன. இவற்றிற்குக் கூடுதலாக, கால அளவு, தீவிரம் மற்றும் உளப்பிணியின் கூறுகள் இருத்தல் ஆகியவையும் குறித்துக் கொள்ளப்படுகின்றன.\n\nகுறைந்த பட்சம் ஒரு இரண்டு வருடம் அல்லது அதற்கு மேற்பட்ட கால கட்டத்தில், குளிர்கால மாதங்களில் இரண்டு முறைகளாவது நிகழ்ந்திருக்க வேண்டும்; அல்லது வேறு பருவ காலங்களில் நிகழாதிருக்க வேண்டும்.\n\nSection::::மாறுபாடுள்ள நோய்கண்டறிதல்கள்.\nஒரு நோயை அது பெரும் மனத் தளர்ச்சி நோய்தான் என கண்டறிவதற்கு, அவை டிஸ்தீமியா, சோர்வுடன் கூடிய இருமுனைச் சீர்குலைவு அல்லது அனுசரிப்புக் கோளாறு ஆகிய சாத்தியமான பிற நோய்கள் அல்ல எனப் பிரித்தறிதல் தேவை. டிஸ்தீமியா என்பது நாள்பட்ட, இலேசான மன நிலை இடையூறாகும். இதில், நோயாளி ஏறத்தாழ ஒரு இரண்டு வருட காலத்திற்குக் கிட்டத்தட்ட ஒவ்வொரு நாளிலுமே ஒரு தாழ் மனநிலையைத் தெரிவித்து வரலாம். பெரும் மனத் தளர்ச்சியைப் போல இதற்கான அறிகுறிகள் தீவிரமானவை அல்ல. ஆயினும், டிஸ்தீமியா, இரண்டாம் நிலை பெரும் மனத் தளர்ச்சியின் நிகழ்வுகளை நோயாளிகள் அனுபவிப்பதற்கு ஏதுவான இருக்கலாம். சில வேளைகளில் இது \"இரட்டை மனத் தளர்ச்சி\" என்றும் அழைக்கப்படுகிறது. தாழ் மனநிலையுடன் கூடிய அனுசரிப்புக் கோளாறு: இது அடையாளம் காணக் கூடிய ஒரு நிகழ்வு அல்லது இறுக்கம் விளைவிக்கும் நிகழ்வு ஆகியவற்றிற்கு உளவியல் ரீதியான ஒரு பதிலளிப்பாக விளைகிறது. இதன் விளைவான உணர்ச்சி மற்றும் நடத்தை அறிகுறிகள் முக்கியமானவையாக இருப்பினும், பெரும் மனத் தளர்ச்சிச் சீர்குலைவு என்பதற்கான தகுதி நிலையை இது அடைவதில்லை. இருமுனைச் சீர்குலைவு: இது \"வெறி கொண்ட மனத் தளர்ச்சிச் சீர்குலைவு\" என்றும் அறியப்படுகிறது. இந்த நிலையில் மிகுவெறி மற்றும் மந்த வெறி ஆகிய இரு முனைகளுக்கு இடையில் மனத் தளர்ச்சி நிகழ்வுகள் ஊசலாடுவதாக இருக்கும். தற்போது மனத் தளர்ச்சியை என்பது ஒரு தனிப்பட்ட சீர்குலைவு என வகைப்படுத்தினாலும், பெரும் மனத் தளர்ச்சி கொண்டவராக நோயறியப்பட்ட நபர்கள் மந்த நிலைக்கான அறிகுறிகளையும் கொண்டு மன நிலைச் சீர்குலைவின் தொடர்வினையையும் அனுபவிக்கின்றனர்.\n\nபெரும் மனத் தளர்ச்சிச் சீர்குலைவு என கண்டறிவதற்கு முன்னர் அது பிற சீர்குலைவுகளாக இருக்கக் கூடிய சாத்தியத்தை விலக்க வேண்டும். இவை உடல் ரீதியான சுகவீனம். மருத்துவங்கள் மற்றும் பொருட்களின் தவறான பயன்பாடு/1} ஆகியவற்றால் விளையும் மனத் தளர்ச்சிகளை உட்கொள்ளும். சுகவீனத்தின் காரணமாக விளையும் மனத் தளர்ச்சி், ஒரு பொதுவான மருத்துவ நிலையாக மனத் தளர்ச்சிச் சீர்குலைவு என நோயறியப்படும். இந்த நிலை மருத்துவ வரலாறு, ஆய்வகக் கண்டுபிடிப்புகள் மற்றும் உடற்பரிசோதனை ஆகியவற்றின் அடிப்படையில் அமைந்திருக்கும். மருந்துகள் அல்லது நச்சுப் பொருட்களை உள்ளிட்டவற்றின் பயன்பாட்டினால் விளையும் மனத் தளர்ச்சியே பொருள் தூண்டிய மனத் தளர்ச்சி எனப்படுகிறது. இது போன்றவற்றில், அப்பொருளே மனத் தளர்ச்சிச் சீர்குலைவுக்கு முதற்காரணமாக அறியப்படுகிறது.\n\nமனப்பித்து என்பது உளவியல் கூறுகளுடன் கூடிய பெரும் மனத் தளர்ச்சியிலிருந்து வேறுபட்டதாகும். குறைந்த பட்சமாக இரண்டு வாரங்களுக்காவது, முதன்மையான மன நிலை அறிகுறிகள் இல்லாது, மருட்சி அல்லது உள மாய நிகழ்வுகளுடன் விளைவதாக இருப்பின் மனப்பித்துக் கோளாறு என அது நோய் கண்டறியப்படும்.\n\nமனப்பித்து, மருட்சிக் கோளாறு மற்றும் உளவியற் கோளாறு ஆகியவற்றில் மனத் தளர்ச்சிக்கான அறிகுறிகள் தென்படலாம். ஆயினும், இவற்றில் இத்தகைய அறிகுறிகள் நோயின் முதன்மையான அறிகுறிகளுடன் இணைந்தவை என்றே அறியப்படுகின்றன. இதனால், பெரும் மனத் தளர்ச்சி நிகழ்விற்கான தகுதி நிலையை முழுவதுமாக சந்திக்கும் வரையிலும் ஒரு தனிப்பட்ட நோயறிதல் இவற்றிற்குத் தேவைப்படாது. அவ்வாறு நோய் கண்டறியும் நடைமுறை செய்யப்பட்டால், மனப்பித்து நோய்க்கான நோயறிதலையும் மேற்கொள்ள வேண்டும்.\n\nஇலக்கின்மை, ஈடுபாடின்மை, கவனம் செலுத்துவதில் சிரமம், நினைவாற்றல் இழப்பு ஆகிய முதுமை மறதியின் சில புரிதிறன் தொடர்பான அறிகுறிகள் பெரும் மனத் தளர்ச்சி நோயின் அறிகுறிகளுடன் குழப்பிக் கொள்ளப்படலாம். குறிப்பாக, வயது முதிர்ந்த நோயாளிகளில் இவற்றை அறுதியிட்டுக் கூறுவது கடினமாகும். இவ்விரண்டு நோய்க்கோளாறுகளையும் பிரித்தறிய, நோயாளியின் நோய்க்கு- முந்தைய நிலை உதவக்கூடும். முதுமை மறதியின் சில நிகழ்வுகளில், புரிதிறன் செயற்பாடு குறைவதான நோய்க்கு-முந்தைய வரலாறு காணப்படுவதுண்டு. பெரும் மனத் தளர்ச்சி நோயில், நோயாளிகள், ஒப்புமையில், ஒரு இயல்பான நோய்க்கு முந்தைய வரலாறு மற்றும் மனத் தளர்ச்சியுடன் தொடர்புடைய, திடீரென நிகழ்வதான, ஒரு புரிதிறன் குறைதலைக் கொண்டிருப்பர்.\n\nSection::::நோய்த் தடுப்பு.\n2008ஆம் ஆண்டில் நிகழ்ந்த ஒரு பெரும் ஆய்வு, ஒருவரோடு ஒருவர் கலந்து பழகும் சிகிச்சை முறைகள் புதிதாக மனத் தளர்ச்சி உருவாவதைத் தடுப்பதில் திறத்தன்மை கொண்டிருப்பதாகக் கண்டறிந்தது. இத்தகைய இடையூடுகளை தனிப்பட்ட நபர்களுக்கோ அல்லது சிறிய குழுக்களுக்கோ அளிக்கையில், அவை மிகவும் திறனுள்ளவையாகக் காணப்படுகின்றன. எனவே, இவை பெருமளவு மக்களையும், இதற்கு இலக்காக அறியப்படும் நோயாளிகளையும் இணையத்தின் வழி சென்றடைய இயலும். இருப்பினும், இதற்கு முன்பாக நிகழ்ந்த ஒரு பெரும் ஆய்வு, திறன்-ஊக்குவித்தல் உடனான தடுப்பு நிரல்கள், நடத்தையில் மேம்பாட்டினைக் குறி வைத்து நிகழ்த்தப்படும் நிரல்களை விட உயர்ந்தன என்று கண்டறிந்தது. குறிப்பாக சமூக ஆதரவற்ற, வயதான நோயாளிகளுக்கான ஆதரவு நிரல்கள் மிகவும் பயன்படுவதாக விளங்கின. இவர்களுக்கு நடத்தை சார் நிரல்கள் பயனளிப்பதாகக் காணப்பட்டன. மேலும், மிகவும் பயன் தருவதாக அமைந்த நிரல்கள் குறைந்த பட்சமாக எட்டு அமர்வுகளை ஈடுப்டுத்தின. இவை 60 முதல் 90 நிமிடங்கள் வரை நீடித்தன. இவற்றில், தொழில்முறையாளர்களும், சராசரியான மக்களும் இணைந்து சேவையளித்தனர். இவை மிகவும் உயர்ந்த வடிவமைப்பு கொண்டிருந்தன. இவற்றில் பங்கேற்பாளர் விகிதம் மிக உயர்வாக இருந்தது. மேலும், இவை நன்கு வரையறுத்த ஊடாடல்களைக் கொண்டிருந்தன. மனத் தளர்ச்சியைச் சமாளிக்கும் பயிற்சியைப் பல்வேறுபட்ட மக்கள் தொகையில் நிரலாக்க முடிகிறது. மேலும், இது பயன் தரும் பல விளைவுகளைக் கொண்டுள்ளது. இதனால், இது மிகவும் வெற்றிகரமான உளவியற்கல்வி ஊடாடுதலாக விளங்குகிறது. இது, பெரும் மனத் தளர்ச்சியின் நிகழ்வை சுமார் 38 விழுக்காடு வரை குறைக்கிறது. பிற உளவியற் சிகிச்சை முறைகளுடன் ஒப்பிடுகையில், இது சிறந்த முறையில் பயனளிப்பதாகத் தெரிகிறது.\n\nSection::::மேலாண்மை.\nமனத் தளர்ச்சிக்கான மிகவும் பொதுவான மூன்று சிகிச்சைகள் உளப்பிணி சிகிச்சை, மருத்துவ சிகிச்சை மற்றும் மின்தூண்டல் வலிப்புச் சிகிச்சை (electroconvulsive therapy) ஆகியவையாகும்.\nஉளப்பிணி சிகிச்சை 18 வயதிற்குக் கீழானவர்களில் பயன்படுகிறது. மின்தூண்டல் வலிப்பு சிகிச்சை என்பது ஒரு இறுதி முயற்சியாகும். சாதாரணமாக புற நோயாளி என்ற முறையிலேயே கவனிப்பு அளிக்கப்படுகிறது. நோயாளிக்கு தனக்கோ அல்லது பிறருக்கோ தீங்கு விளைக்கும் ஆபத்து குறிப்பிடத்தக்க அளவில் இருந்தால், அவர் உள்நோயாளியாகவும் மருத்துவ மனையில் அனுமதிக்கப்பெறலாம்.\n\nவளரும் நாடுகளில் சிகிச்சைக்கான விருப்பத் தேர்வுகள் மிகவும் குறைவே. இந்நாடுகளில் மனநலப் பணியாளர், மருத்துவங்கள் மற்றும் உளப்பிணி சிகிச்சை ஆகியவற்றிற்கான அணுக்கம் மிகவும் குறுகியதாகும். பல நாடுகளிலும், மனநலச் சேவைகளை மேம்படுத்துதல் என்பதானது மிகக் குறைந்த அளவிலேயே உள்ளது. மனத் தளர்ச்சி என்பது வளர்ந்த நாடுகளிலேயே நிகழ்வதான ஒன்று என்ற கண்ணோட்டமே பரவலாக உள்ளது. இதற்கு மாறாக, இந்நிலையானது உயிருக்கு ஆபத்து விளைவிக்கக் கூடிய ஒரு நிலை என்பதற்கு ஆதாரங்கள் இருப்பினும், என்னும் இது குறித்த விழிப்புணர்வு வளரும் நாடுகளில் அதிகம் இல்லை.\n\nSection::::உளப்பிணி சிகிச்சை.\nஉளப்பிணி சிகிச்சையாளர்கள், உளப்பிணி மருத்துவர்கள், மருந்தக, சமூக சேவையாளர்கள், ஆலோசனையாளர்கள், தகுந்த பயிற்சி பெற்ற உளப்பிணி செவிலியர் ஆகியோரை உள்ளிட்ட ஆரோக்கியத் தொழில்முறையாளர்கள், தனி நபர்கள் அல்லது குழுக்களுக்கு உளப்பிணி சிகிச்சையை அளிக்கலாம். மனத் தளர்ச்சியின் சிக்கலான மற்றும் நீண்ட நாள்பட்ட வகைகளுக்கு மருத்துவம் மற்றும் உளப்பிணி சிகிச்சை ஆகிய இரண்டுமே பயன்படுகிறது. ஆரோக்கியம் மற்றும் மருத்துவச் சிறப்பிற்கான தேசிய நிறுவனத்தின் National Institute for Health and Clinical Excellence வழிகாட்டுதலின்படி, 18 வயதிற்குக் கீழானவர்களுக்கு உளப்பிணி சிகிச்சை முறையுடன் மட்டுமே மருந்தளிக்கப்பட வேண்டும். இது, புரிதிறன் நடத்தை சிகிச்சை முறை, பிறருடன் பழகுவதற்கான சிகிச்சை மற்றும் குடும்ப சிகிச்சை எனப் பல்வேறு வகைப்படலாம். உளப்பிணி சிகிச்சை வயதானவர்களிடம் திறன் கொண்டதாகக் காணப்பட்டுள்ளது. உளப்பிணி சிகிச்சையானது அவ்வப்போது ஊக்கம் அளிப்பதான பயிற்சிகள் மூலமாக, ஒரு முறை குண்மாகி விட்ட மனத் தளர்ச்சி மீண்டும் மீண்டும் வருவதைக் குறைப்பதில் வெற்றி கண்டுள்ளது.\n\nபுரிதிறன் நடத்தை சிகிச்சை முறையே மிகவும் நன்கு ஆயப்பட்ட உளப்பிணி சிகிச்சை முறையாகும். இதில் நோயாளி தமது புரிதிறனைக் குழப்புகிற சுய தோல்வியுணர்வுடன் போராடுவதற்கும் தமது எதிர் -ஆக்க நடத்தைகளை மாற்றியமைத்துக் கொள்வதற்கும் கற்றுக் கொள்கிறார். மிதமானது முதல் தீவிரமானது வரையிலான மனத் தளர்ச்சி கொண்டுள்ள நோயாளிகளில், மனத் தளர்ச்சி-எதிர் மருத்துவத்தைப் பயன்படுத்துவதை விட இத்தகைய சிகிச்சை முறைகளைப் பின்பற்றுவது அதிகப் பலனளிக்கும் என 1990ஆம் ஆண்டுகளின் இடைப்பகுதியில் நடந்த ஒரு ஆராய்ச்சி அறிவித்துள்ளது. மிகவும் தீவிரமான மனத் தளர்ச்சி நிகழ்வுகளின் மீதான விளைவுகளை முழுவதுமாக அறிய இயலவில்லை எனினும், இளம் பருவத்தினரிடையே இச்சிகிச்சை முறை திறனுற்றதாக உள்ளது.\n\nபுரிதிறன் நடத்தை சிகிச்சைமுறையுடன் ஃப்ளூவாக்ஸ்டைன் மருந்தை அளிப்பது கூடுதலான பயன் தருவதில்லை. அவ்வாறு இருப்பினும், அப்பயன் மிகக் குறைந்த அளவினதாகவே உள்ளது. இளம்பருவத்தினரிடையே இச்சிகிச்சை முறை வெற்றிகரமாக இருப்பதற்குப் பல காரணிகள் உள்ளன: பகுத்தறிதல் உயர் நிலைகளில் இருத்தல், நம்பிக்கையின்மை குறைவாக இருத்தல், எதிர்மறையான எண்ணங்கள் குறைவாக இருத்தல் மற்றும் புரிதிறன் திரிபுகள் குறைவாக இருத்தல் ஆகியவை அவற்றில் சிலவாகும். நோய் மீட்சியைத் தடுப்பதில் இவ்வகை சிகிச்சை சிறப்பாகத் பயன் அளிக்கிறது.\nமனத் தளர்ச்சி நோயாளிகளில் பல வேறுபட்ட வகைகளில் புரிதிறன் நடத்தை சிகிச்சை மேற்கொள்ளப்படுகிறது. பகுத்தறியும் உணர்வினைத் தூண்டுவதான சிகிச்சை மற்றும், மிக அண்மையிலான, கவனம் சார் புரிதிறன் சிகிச்சை (mindfulness-based cognitive therapy) ஆகியவை அவற்றில் சில வகைகளாகும்.\n\nசிக்மண்ட் ஃபிராய்டு துவக்கிய உளப்பகுப்பாய்வு ஆழ்மனத்தின் பகுப்பாய்வின் மூலமாக மனச் சிக்கலைத் தீர்க்க வேண்டுமென வலியுறுத்துகிறது. பெரும் மனத் தளர்ச்சி கொண்ட நோயாளிகளுக்கு சிகிச்சை அளிக்க இத்தகைய உளப்பகுப்பாய்வு உத்திகளை சில மருத்துவர்கள் பயன்படுத்துகின்றனர். உளவியக்க ஆற்றல் சிகிச்சை (psychodynamic psychotherapy) எனப்படும் சிகிச்சை முறை, பல தோற்றுவாய்களிலிருந்தும் திரட்டிய உத்திகளைக் கொண்டதாக மற்றும் அடிப்படையாக உளப்பகுப்பாய்வினை ஒற்றியதாக விளங்குகிறது. இது, சமூகம் மற்றும் பிறருடன் பழகும் முறைமை ஆகியவற்றைச் சிறப்பாகக் குவிமையப்படுத்துகிறது. ஒரு சிறு கால கட்டத்திற்கு உளவியக்கவாற்றல் ஆதரவு கொண்ட சிகிச்சை முறையிலான கட்டுப்படுத்தப்பட்ட மூன்று சோதனைகளைக் கொண்டிருந்த ஒரு பெரும் பகுப்பாய்வு, இத்தகைய சிகிசசை, இலேசானது முதல் மிதமானது வரையிலான மனத் தளர்ச்சிக்குத் திறனுள்ள சிகிச்சையாக விளங்குகிறது என்று கண்டறிந்தது.\n\nபொருள் சார் சிகிச்சை முறை (Logotherapy) என்னும் இருத்தல்சார் உளப்பிணி சிகிச்சைமுறையை (existential psychotherapy) ஆஸ்திரிய நாட்டினைச் சேர்ந்த விக்டர் ஃபிராங்க் என்னும் உளப்பிணி மருத்துவர் உருவாக்கினார். இது ஒரு நோயாளியின் மனதில் இருப்பதான, தாம் தேவையற்றவர் மற்றும் தமது வாழ்வு பொருளற்றது என்னும் எண்ணங்களுடன் கூடியதான இருத்தல்சார் வெற்றிடத்தை (existential vacuum) நிரப்புவதை குறிக்கோளாகக் கொண்டது. சற்றே முதிர்ந்த இளம்பருவத்தினரிடையே இந்த சிகிச்சை முறை மிக்க பலனளிப்பதாக அறியப்படுகிறது.\n\nSection::::மனத் தளர்ச்சி-எதிர் மருந்துகள்.\nமனத் தளர்ச்சி-எதிர் மருந்துகள், உளப்பிணி சிகிச்சை முறையை விட அதிகமான அளவில் திறத்தன்மை, குறிப்பாக நாள்பட்ட பெரும் மனத் தளர்ச்சி நோய் சிகிச்சையில், கொண்டுள்ளன. இருப்பினும், இந்த மருத்துவத்தின் பாதகமான பக்க விளைவுகளின் காரணமாக, இதனைக் கொண்டு நிகழ்த்திய குறுகிய காலச் சோதனைகளில் நோயாளிகள், குறிப்பாக மனத் தளர்ச்சியின் தீவிரமான வடிவங்களைக் கொண்டவர்கள், உளப்பிணி சிகிச்சையை விடவும் விரைவில் இந்த மருத்துவத்துடனான சிகிச்சையை விட்டு விட்டனர். மருந்துகள் உடனான சிகிச்சையை விடவும் உளவியல் ரீதியான சிகிச்சையையே அவர்கள் அதிகம் விரும்பினர்.\n\nமிகக் குறைந்த பக்க விளைவுகளுடன் மிகத் திறன் கொண்ட மனத் தளர்ச்சி மருந்தினைக் கண்டுபிடிக்க, மருந்தளவு சரிசெய்யப்பட்டுக் கொண்டே இருக்க வேண்டும்; தேவையானால், வெவ்வேறு வகைகளைச் சேர்ந்த மனத் தளர்ச்சி எதிர் மருத்துவங்களையும் முயன்று பார்க்கலாம். முதலாவதாகச் செலுத்தப்படும் மனத் தளர்ச்சி-எதிர் மருத்துவத்திற்கான பதிலளிப்பு 50 முதல் 75 விழுக்காடு வரை காணப்படுகிறது. மேலும், நோயின் கொடுமை தணிந்து நோயாளி தனது இயல்புக்குத் திரும்புவதற்கு மருந்தளிப்பு துவங்கி ஆறு முதல் எட்டு வாரங்கள் வரையிலும் ஆகலாம். மனத் தளர்ச்சி எதிர் மருத்துவம் கொண்ட சிகிச்சை பொதுவாக 16 முதல் 20 வாரங்கள் வரை தொடர்கிறது. நோய் மீண்டும் வருவதைத் தடுப்பதற்காகவே இவ்வாறு செய்யப்படுகிறது. சில நேரங்களில் ஒரு வருடம் வரையிலும் கூட தொடருமாறு பரிந்துரைக்கப்படுகிறது. நாள்பட்ட மனத் தளர்ச்சி கொண்டோர் நோய் மீட்சியைத் தவிர்க்க கால வரையின்றி இந்த மருத்துவத்தைக் கைக்கொள்ள வேண்டியிருக்கலாம்.\n\nசெர்ட்ராலைன், எஸ்சிட்டாபிராம், ஃப்ளூவாக்ஸ்டைன், பரோக்ஸ்டைன் மற்றும் சைட்டோபிராம் போன்ற தேர்ந்தெடுத்த செரோடோனின் மீளேற்பு தணிப்பிகள் (Selective serotonin reuptake inhibitors) ஆகியவை இச்சிக்ச்சையில் பயன்படும் முதன்மை மருந்துகளாக விளங்குகின்றன. காரணம், அவற்றின் திறத்தன்மை, ஒப்புமையில் குறைந்த அளவு பக்க விளைவுகளைக் கொண்டுள்ளமை, மற்றும் பிற மனத் தளர்ச்சி-எதிர் மருந்துகளை விடவும் அதிக மருந்தளவிலும் குறைவான நச்சுத்தன்மை கொண்டுள்ளமை, ஆகியவையே ஆகும். இவ்வாறான எஸ்எஸ்ஆர்ஐ மருந்துகளில் ஒரு மருந்திற்குப் பதிலளிக்காத நோயாளியை மற்றொரு மருந்திற்கு மாற்றிவிடலாம். இதன் காரணமாக ஏறத்தாழ 50 விழுக்காடு நிகழ்வுகளில் மேம்பாடு காணப்படுகிறது.\nமற்றொரு வழி, வகையற்ற மனத் தளர்ச்சி-எதிர் மருந்தான புரோபியான் மருந்திற்கு மாறுவதாகும். வென்லாஃபாக்சைன் என்னும் மனத் தளர்ச்சி எதிர் மருந்து வேறு விதமாகச் செயல்பட்டு எஸ்எஸ்ஆர்ஐ மருந்துகளை விட ஓரளவு அதிக திறன் கொண்டதாக உள்ளது.\nஇருப்பினும், வென்லாஃபாக்ஸைன் உடனான மருத்துவத்தை ஐக்கிய இராச்சியத்தில் முதல் நிலை சிகிச்சையாக மேற்கொள்வதில்லை. இதில் உள்ள ஆபத்துக்கள் இதன் பலன்களை விஞ்சுவதே காரணம். குறிப்பாக குழந்தைகள் மற்றும் இளம்பருவத்தினருக்கு இதை அளிப்பதை ஊக்குவிக்கப்பதில்லை.\nஇளம்பருவத்தினருக்கு வருகின்ற மனத் தளர்ச்சி நோய்க்கு ஃப்ளூவாக்ஸ்டைன் மற்றும் எஸ்சிட்டாலோபிராம் ஆகிய இரண்டுமே பொதுவாகப் பரிந்துரைக்கும் மருந்துகளாகும். குழந்தைகளில் மனத் தளர்ச்சி-எதிர் மருந்துகள் பலன் உள்ளவையாகக் காணப்படவில்லை. எந்தவொரு மனத் தளர்ச்சி எதிர்-மருந்தும் சீரம் சோடியம் அளவுகள் குறைதலை விளைக்கலாம். (இது ஹைப்போனேட்ரேமியா (hyponatremia), அதாவது இரத்தத்தில் குறைந்த அளவு சோடியம் என வழங்கப்படுகிறது.) இருப்பினும், எஸ்எஸ்ஆர்ஐ மருந்துகளில் இது அதிக அளவில் அறிவிக்கப்பட்டுள்ளது. எஸ்எஸ்ஆர்ஐ மருந்துகள் உறக்கமின்மையை உண்டாக்குவதும் அல்லது மோசமாக்குவதும் கூட அரிதான நிகழ்வுகள் அல்ல. அத்தகைய நிகழ்வுகளில் மிர்ட்டாசபைன் என்னும் மருந்தினைப் பயன்படுத்தலாம்.\n\nஒற்றை அமீன் ஆக்சிடேசு தணிப்பிகள் (Monoamine oxidase inhibitors) என்பவை மனத் தளர்ச்சி-எதிர் மருத்துவத்தின் பழம் வகைகள். இவை உயிருக்கு ஆபத்து விளைக்கும் வண்ணம் உணவு மற்றும் மருந்துகளுடன் பெரும் அளவில் இடையூறு விளைக்க வல்லவை. தற்போதும் பயனில் இருப்பினும் அவை அரிதானவையே. இந்த வகை மருந்துகளில் பல புதிய, அதிக அளவில் சகிப்புத்தன்மை கொண்ட அடுத்த தலைமுறை மருந்துகள் உருவாகிவிட்டன.\n\nநோயாளி, குறைந்த பட்சம் இரண்டு மனத் தளர்ச்சி-எதிர் மருந்துகள் உடனான தொடர் சிகிச்சைகளுக்குப் பிறகும், போதுமான அளவு பதிலளிக்காதவிடில், அந்நோய் \"முறி மனத் தளர்ச்சி\" (refractory depression) அல்லது \"சிகிச்சை-எதிர் மனத் தளர்ச்சி\" (treatment-resistant depression) எனப்படுகிறது. பல பெரும் ஆய்வுகளிலும் சுமார் 35 விழுக்காடு நோயாளிகளே மருத்துவ சிகிச்சையின் மூலம் பலன் அடைகின்றனர். ஒரு நோயாளி சிகிச்சை-எதிர் மனத் தளர்ச்சி கொண்டுள்ளாரா அல்லது, பெரும் மனத் தளர்ச்சி நோயாளிகளில் மிகப் பொதுவாகக் காணப்படுவதான உடன் இருக்கும் வேறு கோளாறுகளின் காரணமாக மருத்துவம் அவருக்குப் பலன் தரவில்லையா எனத் தீர்மானிப்பது ஒரு மருத்துவருக்கு மிகவும் கடினமான பணி.\n\nபல்வேறு அமெரிக்கப் பல்கலைக் கழகங்களிலிருந்து பங்கேற்ற உளவியலாளர்களின் குழு, இலேசானது முதல் மிதமானது வரையிலான மனத் தளர்ச்சி நோயில் பெரும்பாலான மனத் தளர்ச்சி எதிர் மருந்துகள் பிளாசிபோவை விட பெரும் அளவில் அதிகப் பலன் கொண்டவை அல்ல என்று கண்டறிந்துள்ளது. இந்த ஆய்வு பராக்ஸ்டைன் மற்றும் இமிபிராமைன் ஆகிய மருந்துகளின் மீது குவிமையம் கொண்டிருந்தன.\n\nSection::::மருத்துவங்களின் சேர்க்கை.\nசிகிச்சை - எதிர் நிலைகளில், வேறு வகையிலான மருத்துவம் ஒன்றைச் சேர்த்து மனத் தளர்ச்சி-எதிர் மருந்தின் பலனை அதிகரிக்கச் செய்யலாம். மனத் தளர்ச்சி-எதிர் மருந்துடன் மட்டுமேயான சிகிச்சைக்குப் பதிலளிக்காத நோயாளிகளில் அதனுடன் லித்தியம் உப்புகளைச் சேர்ப்பது நடைமுறையில் உள்ளது. மேலும், மீண்டும் மீண்டும் வருவதான மனத் தளர்ச்சி நிகழ்வுகளின் தற்கொலைக்கான ஆபத்தை லித்தியம் கணிசமாகக் குறைக்கிறது. டிரையோடோதைரோனைன் என்னும் ஒரு தைராய்டு சுரப்பியின் இயக்கு நீரைச் சேர்ப்பது, இயல்பான தைராய்டு செயற்பாடு உள்ள நோயாளிகளிலும், லித்தியம் போன்றே செயல்படக் கூடும். நோயாளி மனத் தளர்ச்சி மருந்திற்குப் பதிலளிக்காதபோது, வகையற்ற உளப்பிணி-எதிர் மருந்தினைச் சேர்ப்பதானது, பக்க விளைவுகளை அதிகரிக்கக் கூடும். இருப்பினும், அது மனத் தளர்ச்சி-எதிர் மருந்தின் திறத்தன்மையை அதிகரிப்பதாக அறியப்பட்டுள்ளது.\n\nSection::::மருந்தளித்தல் மற்றும் உளப்பிணி சிகிச்சை ஆகியவற்றின் திறத்தன்மை மீதான ஒரு ஒப்புமை.\nபுள்ளி விபரங்களின் அடிப்படையில் மனத் தளர்ச்சி மருந்துகள் பிளாசிபோவை விட உயர்வானவை எனினும் அவற்றின் ஒட்டு மொத்தமான பலன், மிகக் குறைவானது முதல் மிதமானது வரையிலேயே உள்ளது என அண்மையில் எஃப்டிஏவிற்கு அளிக்கப்பட்ட இரண்டு பெரும் பகுப்பாய்வு முடிவுகள் அறிவிக்கின்றன. அந்த வகையில், \"மருத்துவ முக்கியத்துவம் வாய்ந்த\" ஒரு பலனுக்கான, ஆரோக்கியம் மற்றும் மருத்துவச் சிறப்பிற்கான தேசிய நிறுவனம் விதிக்கும் தகுதி நிலையை பெரும்பாலும் அவை அடைவதில்லை. குறிப்பாக, பலனின் அளவானது மிதமான மனத் தளர்ச்சியில் மிகச் சிறியதாக இருந்தது. ஆயினும், அது நோயின் தீவிரத்துடன் அதிகரிப்பதாக அமைந்து, மிகவும் தீவிரமான மனத் தளர்ச்சி நோயாளிகளில் \"மருத்துவ முக்கியத்துவம்\" பெறுவதாக உள்ளது. தீவிர மனத் தளர்ச்சி கொண்ட நோயாளிகள் பிளாசிபோ உடனான சிகிச்சையை விட உளப்பிணி சிகிச்சை அல்லது இமிபிராமின் என்னும் மனத் தளர்ச்சி எதிர் மருந்துடனான சிகிச்சையிலிருந்து பலன் அடைந்தனர் என அறிவித்த முந்தைய மருத்துவ ஆய்வுகளின் முடிவுகளுடன் இந்த் முடிவுகள் ஒத்திசைவு கொண்டதாக உள்ளன. இவ்வாறு ஒத்த முடிவுகளைப் பெறினும், இவற்றின் மேல் விளக்கம் குறித்து நூலாசிரியர்கள வாதிக்கலாயினர். \"மாற்று சிகிச்சைகள் ஏதும் பலன் அளிக்காத நிலையில், மிகவும் தீவிரமான மனத் தளர்ச்சி நோயால் அவதியுறும் நோயாளிகளைத் தவிர வேறு எவருக்கும்\nமனத் தளர்ச்சி-எதிர் மருத்துவத்தைப் பரிந்துரைப்பதற்கு மிகக் குறைந்த ஆதரவே உள்ளது\" என ஒரு நூலாசிரியர் உரைக்கிறார். மனத் தளர்ச்சி எதிர் மருத்துவம் என்னும் கோப்பை \"முழுமையாக இருப்பதிலிருந்து வெகு தொலைவில் உள்ளது\" என்று கூறும் மற்றொரு நூலாசிரியர் \"அது முழுவதும் காலியானது\" என்பதை மறுக்கிறார். மருத்துவத்திற்கு முதல் நிலை மாற்றாக உள்ள உளப்பிணி சிகிச்சை அதை விடவும் உயர்வான திறத்தன்மை கொண்டிருக்கவில்லை என்று அவர் சுட்டிக் காட்டுகிறார்.\n\nபெரும் மனத் தளர்ச்சியில், உளப்பிணி சிகிச்சையின் அளவிற்கு மனத் தளர்ச்சி எதிர் மருந்துகளும் திறத்தன்மை கொண்டுள்ளன என ஒரு ஆராய்ச்சி கூறுகிறது. இது, பெரும் மனத் தளர்ச்சியின் தீவிரமான மற்றும் இலேசான வகைகள் இரண்டிற்குமே பொருந்தும். இதற்கு மாறாக, டிஸ்தீமியா நோய்க்கு மருந்துகள் அதிகப் பலன் அளிக்கின்றன. எஸ்எஸ்ஆர்ஐ துணைப்பிரிவு உளப்பிணி சிகிச்சையை விட சற்றே அதிக அளவில் திறத்தன்மை கொண்டிருக்கலாம். இதற்கு மாறாக, உளப்பிணி சிகிச்சையை விட மனத் தளர்ச்சி-எதிர் மருந்துகள் கொண்ட செயற்திட்டங்களிலிருந்து அதிக அளவில் நோயாளிகள் நின்று விடுகின்றனர். அம்மருந்துகளின் பக்க விளைவுகள் இதற்குக் காரணமாக இருக்கலாம். உளப்பிணி சிகிச்சை, எப்போதாவது கொடுக்கப்படும் \"ஊக்க\" அமர்வுகளைத் தவிர்த்து ஏறக்குறைய நிறுத்தப்பட்ட பின்னரும், முழுவதுமாக குணமாகி விட்ட மனத் தளர்ச்சியின் மீட்சியை வெற்றிகரமான தடுப்பதாகத் தெரிகிறது. மனத் தளர்ச்சி-எதிர் மருந்துகள் உடனான சிகிச்சையைத் தொடர்வதன் மூலமாக நோய்த்தடுப்பில் அதே அளவிலான வெற்றியை அடைய முடியும். இருப்பினும், மருத்துவமும், உளப்பிணி சிகிச்சை முறையும் வெவ்வேறானவை என்றும், அவற்றை ஒப்பிட இயலாதென்றும் வாதிடுகின்றனர். உணர்ச்சிகளின் பின்னால் உள்ள பொருளைப் புரிந்து கொள்ளுதல், அவற்றை நிவர்த்தி செய்தல் ஆகியவற்றை உளப்பிணி சிகிச்சை முறை ஈடுபடுத்துகிறது. மருத்துவமோ உணர்ச்சிகளை உயிரிய வேதியியல் முறை கொண்டு ஒழுங்குபடுத்துகிறது. பெரும்பாலான நிகழ்வுகளில், இரண்டு அணுகுமுறைகளையுமே, ஒன்றாகவோ அல்லது ஒன்றன் பின் ஒன்றாகவோ மேற்கொள்வது அவசியமாக இருக்கலாம்.\n\nSection::::மனத் தளர்ச்சி-எதிர் மருந்துகளும் தற்கொலை எண்ணங்களும்.\nஎஸ்எஸ்ஆர்ஐ கொண்டு சிகிச்சை அளிக்கப்பட்ட குழந்தைகள், இளம் பருவத்தினர் மற்றும் 18-24 வயதான இளைஞர்கள் ஆகியோரின் மீதான சில ஆய்வுகளில் தற்கொலைக்கான உளக் கற்பனைகள் மற்றும் நடத்தை ஆகியவற்றிற்கான ஆபத்து மிகுந்திருப்பதாகத் தெரிய வந்தது. எஸ்எஸ்ஆர்ஐ மருந்துகள் வயது வந்தோரில் தற்கொலைக்கான ஆபத்தை அதிகரிக்குமா, அல்லவா என்பது தெளிவாகவில்லை. எஸ்எஸ்ஆர்ஐ மருந்துகள் மற்றும் தற்கொலைக்கான ஆபத்து ஆகியவற்றிற்கு இடயே எந்த விதத் தொடர்பும் இல்லை என்று ஒரு ஆய்வு கண்டறிந்தது. பிளாசிபோவுடன் ஒப்பிடுகையில் எஸ்எஸ்ஆர்ஐ மருந்துகளைப் பயன்படுத்துவோரில் தற்கொலை முயற்சிக்கான ஆபத்து அதிகரிப்பதாக பிற ஆய்வுகள் கூறுகின்றன. இருப்பினும், மரபுவழியாக, மிக அதிக அளவில் தற்கொலை விகிதம் கொண்ட பல நாடுகளிலும் எஸ்எஸ்ஆர்ஐ மருந்துகளின் பரவலான பயன்பாடு அவ்வித ஆபத்தைக் குறிப்பிடும் அளவு குறைத்திருப்பதாக வேறு பல ஆய்வுகள் தெரிவிக்கின்றன.\n\n24 வயதிற்கும் கீழான மனத் தளர்ச்சி நோயாளிகளில் தற்கொலைக்கான ஆபத்து அதிகரித்தபடியால், எஸ்எஸ்ஆர்ஐ மற்றும் இதர மனத் தளர்ச்சி-எதிர் மருந்துகளின் மீது கறுப்புப் பெட்டி எச்சரிக்கையை, அச்சிடும் முறை 2007ஆம் ஆண்டு அமெரிக்க ஐக்கிய நாடுகளில், அறிமுகமானது. ஜப்பானிய சுகாதார அமைச்சகம் இதை ஒத்த எச்சரிக்கை அறிக்கைகளை விடுத்துள்ளது.\n\nSection::::மின்தூண்டல் வலிப்புச் சிகிச்சை.\nஇரண்டு மின்முனைகளின் வழியாக மின்துடிப்புகள் மூளைக்கு அனுப்பப்படும் ஒரு நடைமுறையே மின்தூண்டல் வலிப்புச் சிகிச்சையாகும். இதில், பொதுவாக ஒவ்வொரு நெற்றிப் பொட்டின் மீதும் ஒரு மின்முனை, வலிப்பைத் தூண்டுவதற்காக வைக்கப்படுகிறது; பொதுவாக இந்த நடைமுறையின்போது, நோயாளி குறுகிய-கால பொது உணர்வு நீக்கியின் கீழ் இருப்பார். ஈசீடீ எனப்படும் இந்த சிகிச்சை முறையை, மனத் தளர்ச்சி எதிர் மருந்துகள் மற்றும், குறைந்த அளவில், உளப்பிணி சிகிச்சை முறை அல்லது பிற ஆதரவான ஊடுருவல்களுக்குப் பதிலளிக்காத தீவிரமான மனத் தளர்ச்சி நிகழ்வுகளுக்கு மருத்துவ மனை உளப்பிணி மருத்துவர்கள் பரிந்துரைக்கின்றனர். மனத் தளர்ச்சி-எதிர் மருத்துவத்தை விட மிக விரைவாக ஈசீடீ செயலாற்றுவதால், இந்த சிகிச்சை முறை, ஆவேச உணர்வுடன் கூடிய மனத் தளர்ச்சி, உணவு அருந்துவதை நோயாளி முற்றிலுமாக நிறுத்தி விடுதல் அல்லது மிகத் தீவிரமான முறையில் நோயாளி தற்கொலை எண்ணம் அல்லது முயற்சிகளைக் கொண்டிருத்தல் போன்றவற்றிற்கான அவசர நிலை சிகிச்சைகளுக்கு முதல் தேர்வாக உள்ளது. உடனடியான மிகக் குறுகிய காலகட்டத்திற்கு மருந்தியல் சிகிச்சையை விடவும் ஈசீடீ சிகிச்சை அதிகப் பலன் கொண்டதே. ஆயினும், வழக்கமான நடைமுறையில் இதனால் நோய் குறைதல் என்பது மிகவும் குறைவே என இனம் சார்ந்த குறிப்பிடத்தக்க ஆய்வு ஒன்று கண்டறிந்துள்ளது. ஈசீடீ சிகிச்சையை மட்டும் பயன்படுத்துகையில் நோயின் மீட்சி முதல் ஆறு மாதங்களில் மிக அதிக விகிதத்தில் உள்ளது. இதை 50 விழுக்காடாக முந்தைய ஆய்வுகள் உணர்த்தின. அண்மைய ஆய்வுகள் இன்னமும் அதிகமாக, பிளாசிபோவுடன் இணைந்தும், இது 84 விழுக்காடாக உள்ளது என உரைக்கின்றன. இவ்வாறு ஆரம்பத்திலேய நோய் மீட்சி அடைவது உளப்பிணி சிகிச்சை மருத்துவத்தால் அல்லது மேற்கொண்டும் ஈசீடீ சிகிச்சையால் குறைக்கப்படலாம். சில ஒழுங்குமுறை அதிகாரிகள் இவ்வாறு மேற்கொண்டும் ஈசீடீ சிகிச்சை அளிப்பதைப் பரிந்துரைக்கவில்லை எனினும், இத்தகைய நடைமுறை அதிக அளவிலேயே உள்ளது. ஈசீடீ சிகிச்சையுடனான பொதுவான ஆரம்ப கட்ட எதிரிடை விளைவுகள் குறுகிய மற்றும் நீண்ட கால நினைவாற்றல் இழப்பு, இலக்கற்ற நிலை மற்றும் தலைவலி ஆகியவற்றை உள்ளிட்டவை. ஈசீடீ சிகிச்சைக்குப் பிறகான நினைவாற்றலில் இடையூறு பொதுவாக சில மாதங்களில் சரியாகி விடுகிறதென்றாலும், இந்த சிகிச்சை இன்னமும் சர்ச்சைக்குரிய ஒன்றாகவே உள்ளது; மற்றும் இதன் பாதுகாப்பு மற்றும் திறத்தன்மை குறித்த விவாதங்கள் தொடர்ந்தவாறே உள்ளன.\n\nSection::::ஆழ் மூளைத் தூண்டுதல்.\nபார்க்கின்சன் நோய் போன்ற சில அசைவுக் கோளாறுகளுக்கு சிகிச்சையளிக்க பிரத்தியேகமாகப் பயன்படும் நரம்பியல் அறுவை சிகிச்சை ஆழ் மூளைத் தூண்டுதல் எனப்படும். இந்த நடைமுறையில், ஒரு நரம்பியல் அறுவை சிகிச்சை நிபுணர் மண்டை ஓட்டில் ஒரு துளையை இட்டு, அதன் வழியே ஒரு மின்முனையை நோயாளியின் திசுவுக்குள் செலுத்துகிறார். பின்னர், மார்புப் பகுதியில் வைக்கப்படும் ஒரு கருவியானது, உள்வைக்கப்பட்ட மின்முனைக்கு சமிக்கைகளை, தலைத் தோலின் கீழ் பொருத்திய மின்கம்பிகள் மூலமாக அனுப்பும்.\n\nவலிப்பு மற்றும் மனத் தளர்ச்சி ஆகியவற்றிற்காக இந்த முறையைப் பயன்படுத்துவதிலேயே மருத்துவ சோதனைகள் குவிமையம் கொண்டுள்ளன. ஆயினும், இதனை உணவு மற்றும் மருத்துவ நிர்வாகம்ஒழுங்குமுறை ஆணையம் (எஃப்டிஏ) இன்னமும் அங்கீகரிக்கவில்லை. இதற்கு மூளையில் அறுவை சிகிச்சை தேவையாக இருப்பதால், மனத் தளர்ச்சிக்கான சிகிச்சை முறைகளில் மிக அதிகமான ஊடுருவல் கொண்ட சிகிச்சைமுறை இதுவேயாகும்.\n\nSection::::உடற்பயிற்சி.\nஇலேசான மனத் தளர்ச்சியின் மேலாண்மைக்கு ஐக்கிய இராச்சிய சுகாதார ஆணையம் (U.K. health authorities) உடற்பயிற்சியைப் பரிந்துரைக்கிறது. ஆனால், புள்ளி விபரங்களின்படி இது பெரும் மனத் தளர்ச்சி நோயாளிகளில் மிகக் குறைந்த அளவு பலனே கொண்டுள்ளது.\n\nSection::::நேரடியாக வாங்கும் மருந்துகள்.\nஉலகின் சில பகுதிகளில், மூலிகை நிவாரணமாக செயிண்ட் ஜான்ஸ் வார்ட் என்னும் மருந்து நேரடியாக கடைகளில் கிடைக்கப் பெறுகிறது. இருப்பினும், பெரும் மனத் தளர்ச்சி நோயின் சிகிச்சையில் இதன் திறத்தன்மை முரண்பட்டதாகவும், குழப்பமூட்டுவதாகவும் உள்ளது. இதன் மருந்துத் தயாரிப்புத் தரம் மற்றும் இதிலுள்ள செயல்படும் பொருட்களின் அளவுகள் ஆகியவை ஒரே நிலையாக அன்றி மாறுபடுவதனால், இதன் பாதுகாப்பு கேள்விக்குறியானதே. மேலும், மனத்தளர்ச்சி-எதிர் மருத்துவம் உட்பட மருத்துவர்களால் பரிந்துரைக்கப்படும் பல மருந்துகளுடனும் இது இடைவினை புரிகிறது. மேலும், நாளமிலாச் சுரப்பி இயக்குநீர் சார்ந்த கருத்தடையின் திறத்தன்மையை இது குறைத்து விடக் கூடும்.\n\nபெரும் மனத் தளர்ச்சி நோயின் சிகிச்சையில் ஒமேகா -3 கொழுப்பு அமிலம் கொள்ளும் திறத்தன்மையும் தெளிவற்றதாகவே உள்ளது. இதன் மீதாக நிகழ்ந்த கட்டுப்படுத்தப்பட்ட மற்றும் பெரும் ஆய்வுகள் நேர்மறை மற்றும் எதிர்மறை ஆகிய இருவகை முடிவுகளையும் அறிவித்துள்ளன.\n\nஎஸ்-அடினோசில்மெதியோனைன் S-adenosylmethionine (SAMe) மீதான குறுகிய கால மருத்துவ சோதனைகளின் மறு ஆய்வு அது வயது வந்தவர்களில் பெரும் மனத் தளர்ச்சி நோயின் சிகிச்சையில் திறன் பெற்றிருக்கலாம் என்று தெரிவிக்கின்றன. 2002ஆம் ஆண்டு நிகழ்ந்த ஒரு மறு ஆய்வு, டிரைப்டோஃபான் மற்றும் 5-ஹைட்ரோடிரைப்டோஃபான் ஆகிய மருந்துகள் இரண்டும் பிளாசிபோவை விடத் திறன் வாய்ந்தவை என்று அறிவித்தன; ஆயினும், அவற்றின் சார்பாகக் கிடைக்கப்பெறும் ஆதாரங்களில் பெரும்பாலானவை குறைதரமாக, அறுதியிட்டுக் கூற இயலாத வண்ணம் உள்ளன.\n\nSection::::உடல் ரீதியான பிற சிகிச்சைகள்.\nமண்டையோட்டு வழியாக மீண்டும் மீண்டும் காந்தத் தூண்டல்கள் Repetitive transcranial magnetic stimulation (rTMS) என்பது மூளைக்குப் புறத்திலிருந்து சக்தி வாய்ந்த காந்தப் புலங்களை அனுப்புவதாகும். சிகிச்சை-எதிர்ப்பு கொண்ட மனத் தளர்ச்சியில் இந்த முறையைப் பயன்படுத்துவதை பல்வகை கட்டுப்படுத்தப்பட்ட ஆய்வுகள் ஆதரிக்கின்றன. ஐரோப்பா, கானடா, ஆஸ்திரேலியா மற்றும் அமெரிக்க ஐக்கிய நாடுகளில் இத்தகைய நிலைகளுக்காக இந்த சிகிச்சை அங்கீகாரம் பெற்றுள்ளது. சிக்கலற்ற மனத் தளர்ச்சி மற்றும் சிகிச்சை-எதிர் மனத் தளர்ச்சி ஆகிய இரண்டிலுமே இது ஒரேயளவு திறத்தன்மை உடையதாக உள்ளது. இருப்பினும், இரண்டையும் ஒரே நேரத்தில் அடக்கிய ஒரு ஆய்வில், இது ஈசீடீ சிகிச்சையை விடத் தாழ்வானதாக அறியப்பட்டது.\n\n2005ஆம் ஆண்டு அமெரிக்க ஐக்கிய நாடுகளில் வாகஸ் நரம்புத் தூண்டுதல் (Vagus nerve stimulation) சிகிச்சை-எதிர் மனத் தளர்ச்சி நோய்க்கான சிகிச்சையாக அங்கீகாரம் பெற்றது. இதன் மீதாக நடைபெற்ற இரு புறம் மறை நிலை கொண்ட சோதனையில் சிகிச்சை-எதிர்ப்பு கொண்ட மனத் தளர்ச்சி நோயாளிகளின் மீது துணை சிகிச்சையாக மேற்கொள்ளப்பட்ட ஒரே பெரும் ஆய்வில், குறுகிய காலப் பலன்கள் எதையும் காட்ட இது தவறிவிட்டது. 2008ஆம் ஆண்டில் ஒரு சீரான மறு ஆய்வு, மறைவில்லாத ஆய்வுகளில் வெளிப்பட்ட முடிவுகள் அவற்றின் திறத்தன்மை நிரூபணம் ஆவதற்காக மேலும் மருத்துவ சோதனைகளுக்கு உட்பட வேண்டும் என அறிவித்தது.\n\nSection::::நோய் குணமடைதலின் கணிப்பு.\nசிகிச்சை அளித்தாலும் அளிக்காவிட்டாலும், பெரும் மனத் தளர்ச்சி நிகழ்வுகள் காலப்போக்கில சரியாகி விடுகின்றன. வெளி நோயாளிகளின் காத்திருப்புப் பட்டியல் ஒரு சில மாதங்களிலேயே அறிகுறிகள் குறைதலை 10-15 விழுக்காடு வரை காட்டுகிறது. மேலும் 20 விழுக்காட்டினர் பெரும் மனத் தளர்ச்சி என்பதற்கான தகுதி நிலையை முழுமையாக எய்துவதில்லை. ஒரு நிகழ்வின் காலகட்டத்தில் இடைநிலை என்பதானது 23 வாரங்கள் என்பதாக கணக்கிடப்படுகிறது. இதில், குணமடையும் விகிதம் அதிக பட்சமாக முதல் மூன்று வாரங்களுக்குள்ளாக உள்ளது.\n\nதங்களது மனத் தளர்ச்சி நோயின் முதல் நிகழ்வை அனுபவிப்பவர்களில் 80 விழுக்காட்டினர் குறைந்த பட்சம் தங்கள் வாழ்வில் மேலும் ஒரு முறையாவது இந்நோயினால் அவதியுறுவார் என்று ஆய்வுகள் காண்பிக்கின்றன. ஒரு நோயாளியின் வாழ்நாளில் சராசரியாக நான்கு நிகழ்வுகள் இருக்கலாம். பொதுவான மக்கள் தொகையில் நடந்த ஆய்வுகளில், சிகிச்சை அளிக்கப்பட்டாலும் இல்லாவிடினும், பாதிப்பேர் நோய் நீங்கி நலமாக இருப்பதாகவே தெரிகிறது. எஞ்சிய பாதிப்பேர் குறைந்த பட்சம் மீண்டும் ஒரு முறையாவது இந்நோய்க்கு ஆளாகின்றனர் மற்றும் 15 விழுக்காட்டினர் நாள்பட்டதும் மீள்வதுமாக இந்நோயை அனுபவிக்கின்றனர். தேர்ந்தெடுத்த உள் நோயாளிகளின் மீதான ஆய்வுகளில் குணமடைதல் குறைவாகவும், நாள்பட்ட தன்மை அதிகமாகவும் காணப்பட்டது. புற நோயாளிகளின் மீதான ஆய்வுகளில் ஏறத்தாழ அனைவருமே குணமடைந்ததாகவும், நிகழ்வுகளின் இடைநிலைக் காலம் 11 மாதங்களாக இருப்பதாகவும் தெரிய வந்தது. தீவிரமான அல்லது உளப்பிணி சார் மனத் தளர்ச்சி கொண்டவர்கள் பிற மனத் தளர்ச்சி வகைகளுக்கான தகுதி நிலைகளையும் சந்திக்கின்றனர். இவர்களில் சுமார் 90 விழுக்காட்டினர் நோய் மீட்சியை அனுபவிக்கின்றனர்.\n\nஅறிகுறிகளை சிகிச்சையால் முழுதுமாக குணமாக்காவிடில், நோய் மீட்சி அடைவது சாத்தியமே. தற்போதைய வழிகாட்டுதல்களின்படி, குணமடைந்த பின்னர் நான்கு முதல் ஆறு மாதங்கள் வரை மனத் தளர்ச்சி-எதிர் மருந்துகளைத் தொடர்வது நோய் மீட்சியைத் தடுக்கலாம். தோராயமாக்கப்பட்ட மற்றும் கட்டுப்படுத்தப்பட்ட பல சோதனைகளில் கிடைத்துள்ள ஆதாரங்களின்படி, குணமடைந்த பின்னர் மனத் தளர்ச்சி மருந்துகளைத் தொடர்வது நோய் மீட்சியை 70 விழுக்காடு வரையில் குறைக்கலாம் (இது பிளாசிபோ எடுத்துக் கொண்டோரில் 41 விழுக்காடாகவும் மனத் தளர்ச்சி-எதிர் மருந்து எடுத்துக் கொண்டோரில் 18 விழுக்காடாகவும் இருந்தது). குறைந்த பட்சமாக பயன்பாட்டின் முதல் 36 மாதங்களுக்காவது இவற்றின் நோய்த்தடுப்பு விளைவு நீடிக்கின்றது.\n\nமனத் தளர்ச்சியின் மீள் நிகழ்வுகளை அனுபவிப்போருக்கு, மேலும் தீவிரமான, நீண்ட நாள் மனத் தளர்ச்சி நேராதிருப்பதற்கு, விரைவான மற்றும் தொடர் சிகிச்சை தேவைப்படும். சில நேரங்களில் மருந்துகளை நீண்ட காலத்திற்கோ அல்லது தமது வாழ்நாளின் மீதிப் பகுதி முழுவதற்குமாகவோ எடுத்துக் கொள்வது சிலருக்கு அவசியமாகி விடலாம்.\n\nநோய் குணமடைவதன் வெளிப்பாடு குறைவாக இருப்பதற்கான காரணங்கள், உகந்ததல்லாத சிகிச்சையை அளிப்பது, தீவிரமான ஆரம்பகட்ட அறிகுறிகள் உளப்பிணியை உள்ளிட்டிருப்பது, மிக இளம் வயதில் இந்நோய்க்கு ஆளாவது, அதிக அளவிலான முந்தைய நிகழ்வுகள், ஒரு வருடத்திற்குப் பிறகும் முழுமையாக குணமாகாது இருத்தல், முன்னரே இருப்பதான தீவிர மன மற்றும் மருத்துவக் கோளாறுகள் மற்றும் குடும்ப வாழ்வு செயல்பாடின்மை ஆகியவையாகும்.\n\nமனத் தளர்ச்சி கொண்ட நோயாளிகளின் வாழ்நாள் எதிர்பார்ப்பு அந்நோயற்றோரை விடக் குறைவானதே. இதற்கு இந்நோயாளிகள் தற்கொலைக்கான ஆபத்தில் இருப்பதும் ஓரளவு காரணமாக இருக்கலாம். இருப்பினும், பிற காரணங்களினாலும் இவர்களது மரண விகிதம் அதிகமாகவே உள்ளது. இதய நோய் போன்ற பிற மருத்துவ நிலைகளுக்கு மேலும் ஏதுவான நிலையில் இவர்கள் இருப்பதும் இதற்குக் காரணமாகும். தற்கொலை செய்து கொள்வோரில் 60 விழுக்காட்டினர் வரை பெரும் மனத் தளர்ச்சி போன்ற மனத் தளர்ச்சிச் சீர்குலைவுகளைக் கொண்டுள்ளனர். ஒருவர் குறிப்பிடத்தக்க அளவில் நம்பிக்கையின்மை கொண்டிருந்தாலோ அல்லது மனத் தளர்ச்சி் மற்றும் எல்லைக்கோட்டிலான தனிமனிதப் பண்புக் கோளாறு borderline personality disorder ஆகிய இரண்டையும் கொண்டிருந்தாலோ, இதற்கான ஆபத்து அதிகரிக்கிறது. அமெரிக்க ஐக்கிய நாடுகளில் பெரும் மனத் தளர்ச்சி நோய் கண்டறிதலுடன் தொடர்புற்ற தற்கொலைக்கான ஆபத்து 3.4 விழுக்காடாக கணக்கிடப்படுகிறது. இது (பெண்களில் தற்கொலை முயற்சிகள் அடிக்கடி நிகழ்கின்றன எனினும்) சராசரியாக ஆண்களில் ஏழு விழுக்காடாகவும் பெண்களில் 1 விழுக்காடாகவும் உள்ளது. முன்னர் ஏற்கப்பட்டதை விட இக்கணிப்பு குறைவானதே. முன்னர் மருத்துவமனையில் அனுமதிக்கப்பட்ட நோயாளிகளின் மீது நடந்த ஆய்வுகளில் இது 15 விழுக்காடாக இருந்தது.\n\nSection::::நோய்ப்பரவு இயல்.\nSection::::நோய் பாதிப்புப் பரிமாணம்.\nஉலகெங்கும் நோயுற்ற விகிதம் அதிகரிப்பதற்குப் மனத் தளர்ச்சி முதன்மையான ஒரு காரணமாக விளங்குகிற்து. இது வாழ்நாள் முழுதும் தொடர்வதான பாதிப்பு நாட்டுக்கு நாடு மாறுபடுகிறது. ஜப்பானில் 3 விழுக்காடு எனத் தொடங்கி அமெரிக்க ஐக்கிய நாடுகளில் 17 விழுக்காடு வரையிலுமாக உள்ளது. பெரும்பாலான நாடுகளில் தம் வாழ்நாளில் மனத் தளர்ச்சியினால் அவதியுறுவோரின் விழுக்காடு எட்டு முதல் 12 வரையாக உள்ளது. வட அமெரிக்காவில், ஒரு வருடத்திற்கும் நீண்டதான பெரும் மனத் தளர்ச்சி நோயைப் பெறுவதற்கான வாய்ப்பு ஆண்களுக்கு 3-5 விழுக்காடாகவும், பெண்களுக்கு 8-10 விழுக்காடாகவும் உள்ளது. மக்கள் தொகை சார்ந்த ஆய்வுகள், ஏன் இவ்வாறு உள்ளது மற்றும் அறியாத காரணிகள் ஏதும் இதில் பங்களிக்கின்றனவா என்பது தெளிவாகா விட்டாலும், மனத் தளர்ச்சி நிகழ்வு ஆண்களைப் போல இரு மடங்கு பெண்களுக்கு உள்ளதாக தொடர்ந்து அறிவித்து வருகின்றன. ஒப்புமையில் அதிக நிகழ்வுகள் இருப்பதற்குக் காரணம் வயது என்பதையும் விட பூப்பெய்தும்போது நிகழும் மாற்றங்களேயாகும். இவை, 15 முதல் 18 வயது வரையில் அதிகரிக்கும் விகிதங்களாக உள்ளன மற்றும் இவற்றிற்கு சுரப்பிகளின் இயக்குநீரை விட மனவியல் மற்றும் சமூகம் சார்ந்த காரணிகளே முதன்மையாக உள்ளன.\n\n30 துவங்கி 40 வயதிற்குள் பொதுவாக மக்கள் தமது முதல் மனத் தளர்ச்சி நிகழ்வை அனுபவிக்கத் தலைப்படுகின்றனர். 50 முதல் 60 வயதிற்குள்ளாக இதன் அடுத்த, சிறு உச்சம் என்ப்படும் நிகழ்வுகள் உண்டாகின்றன. வாதம், பார்க்கின்சன் நோய் அல்லது தண்டுவட மரப்பு நோய் ஆகிய நரம்பியல் தொடர்பான நோய்கள் மற்றும் மகப்பேற்றுக்குப் பின்னரான முதல் வருடம் ஆகியவற்றில் மனத் தளர்ச்சியின் ஆபத்து அதிகரிப்பதாக உள்ளது. இதய நோய்க்குப் பிறகு இது மேலும் பொதுவான நிகழ்வாக உள்ளது மற்றும் அத்தகைய நிகழ்வுகளில், குணமடைதலை விட மோசமடைவதே அதிக அளவில் உள்ளது. வயது முதிர்ந்தோரில் மனத் தளர்ச்சி நோயின் பரிமாணம் பற்றி மாறுபட்ட ஆய்வுக் கருத்துக்கள் வெளியாகியுள்ளன. ஆனால், பெரும்பாலான தரவுகள் இந்த வயதினரில் நோய் நிகழ்வு குறைவதைக் காட்டுகின்றன.\n\nSection::::உடன் இருக்கும் நோய் நிலைகள்.\nபெரும் மனத் தளர்ச்சி, பெரும்பாலும் பிற உளப்பிணி பிரச்சினைகளுடன் இணைந்து ஏற்படுகிறது. 1990–92 வருடங்களில் வெளியான தேசிய உடனிருக்கும் நோய்கள் கருத்தாய்வு \"National Comorbidity Survey\" (US) பெரும் மனத் தளர்ச்சி நோயாளிகளில் 51 விழுக்காட்டினர் வாழ்நாள் முழுதும் நீடிக்கும் கலக்க மனநிலை நோயாலும் அவதியுறுவதாக அறிவித்தது. கலக்க மன நிலை நோய்க்கான அறிகுறிகள் மனத் தளர்ச்சி நோயின் பாதையைப் பாதிப்பதாக, அதாவது அது குணமாவதைத் தாமதிப்பதாக, அதன் மீட்சிக்கான ஆபத்தை மற்றும் இயலாமையை அதிகரிப்பதாக மற்றும் தற்கொலைக்கான முயற்சிகளையும் அதிகரிப்பதாக, அமையக் கூடும். அமெரிக்க நரம்பியல் நாளமில்லாச் சுரப்பி மருத்துவர் ராபர்ட் சபோல்ஸ்கி (Robert Sapolsky), மன இறுக்கம், கலக்க மன நிலை மற்றும் மனத் தளர்ச்சி ஆகியவற்றிற்கான தொடர்பினை உயிரியல் முறைப்படி அளவிட்டு வெளிக்காட்ட இயலும் என்று வாதிடுகிறார். மது மற்றும் மருந்தின் தவறான பயன்பாடு, குறிப்பாக பற்றுடமை, ஆகியவை அதிகரிதத விகிதத்தில் காணப்படுகின்றன. மேலும், கவனக் குறைவு மற்றும் மிகு செயற்பாடு கோளாறு (ADHD நோய் கண்டறியப்பட்டவர்களில் மூன்றில் ஒரு பங்கினர் அதனுடன் இணை நோயாக மனத் தளர்ச்சியையும் உருவாக்கிக் கொள்கின்றனர். உணர்வதிர்ச்சிக் கோளாறுக்குப் பிந்தைய மன இறுக்கம் மற்றும் மனத் தளர்ச்சி ஆகியவை பெரும்பாலும் ஒன்றாகவே ஏற்படுகின்றன.\n\nமனத் தளர்ச்சி மற்றும் வலி ஆகியவை பெரும்பாலும் ஒன்றாகவே ஏற்படுகின்றன. வலியுடன் இருப்பது மிகுந்த மனச்சோர்வை அளிக்கும் என்னும் எளிய காரணத்தினால் இது நிகழ்வதாக இருக்கலாம். குறிப்பாக, வலி நாள்பட்டதாகவும், கட்டுக்கடங்காததாகவும் இருக்கையில் இவ்வாறு நேரலாம். செலிக்மன் முன்வைத்த கற்றறிந்த இயலாமை என்னும் கோட்பாடுடனும் இது பொருந்துவதாக உள்ளது. மனத் தளர்ச்சி நோயாளிகளில் 65 விழுக்காட்டினருக்கும் மேலாக, வலியின் ஒன்று அல்லது அதற்கு மேற்பட்ட அறிகுறிகள் உள்ளன. வலியினால் அவதியுறும் நோயாளிகளில் ஐந்திலிருந்து 85 விழுக்காடு வரையிலானவர்கள் மனத் தளர்ச்சியினாலும் அவதியுறுவார்கள். இது, பொதுவான வகையில் குறைவாகவும், சிறப்பு மருத்துவ மனைகளில் அதிக அளவிலும் காணப்படுகிறது. மனத் தளர்ச்சி நோயைக் கண்டறிதல் பெரும்பாலும் தாமதமாகிறது அல்லது விட்டு விடப்படுகிறது. இதன் காரணமாக, நோயின் வெளிப்பாடு மேலும் மோசமடைகிறது. மனத் தளர்ச்சி கண்டு கொள்ளப்பட்டு ஆனால் தவறாகப் புரிந்து கொள்ளப்பட்டு விட்டால், நோயின் வெளிப்பாடு நிச்சயம் மோசமாகவே இருக்கக் கூடும்.\n\nஇதய நோய்களுக்கான ஆபத்து 1.5 முதல் இரண்டு மடங்கு வரை அதிகரிப்பதுடனும் மனத் தளர்ச்சி தொடர்புறுகிறது. அறிந்த பிற ஆபத்துக் காரணிகளைத் தவிர்த்து, புகை பிடித்தல், பருமன் போன்ற ஆபத்துக் காரணிகளுடன் நேரடியாகவோ அல்லது மறைமுகமாகவோ இது தொடர்புறுகிறது. மனத் தளர்ச்சி கொண்டோர் இதயக் கோளாறுகளுக்கான மருத்துவப் பரிந்துரைகளைக் கடைப்பிடிப்பது என்பதற்கான வாய்ப்பு சற்று குறைவே. இது, அவர்களுக்கான ஆபத்தை மேலும் அதிகரிக்கிறது. கூடுதலாக, உள்ளார்ந்த மனத் தளர்ச்சி நோயை இதய நோய் நிபுணர்கள் கண்டு கொள்ளாமல் இருக்கலாம். இதனால், அவர்களின் கவனிப்பின் கீழ் உள்ள நோயாளிகளின் இதய நோய் பிரச்சினை சிக்கலடையலாம்.\n\nSection::::நோயின் ஆதிக்கம்.\nமனத் தளர்ச்சி பெரும்பாலும் வறுமை மற்றும் வேலையின்மை ஆகியவற்றுடன் தொடர்புறுகிறது. பெரும் மனத் தளர்ச்சியானது, வட அமெரிக்காவிலும் மற்றும் பிற உயர்-ஊதிய நாடுகளிலும் நோய் பாரம் (disease burden) என்பதன் முதன்மையான காரணமாகவும் மற்றும் உலகெங்கிலும் நாலாவது பெரும் காரணமாக உள்ளது. உலக சுகாதார நிறுவனம், 200ஆம் ஆண்டில், உலகெங்கிலும் இது ஹெச்ஐவி நோய்க்கு அடுத்த இடத்தில், நோய் பாரத்திற்கு இரண்டாவது காரணமாக இருக்கலாம் என கணித்துள்ளது. நோய் மீட்சியில் சிகிச்சை பெறுவதில் தாமதம் அல்லது சிகிச்சை பெறாதிருத்தல் மற்றும் சிகிச்சை அளிப்பதில் மருத்துவங்களின் செயல்திறமையின்மை ஆகியவை இந்த ஆற்றலின்மைக்கு சிகிச்சை அளிப்பதில் இரு பெரும் தடைகளாக உள்ளன.\n\nSection::::வரலாறு.\nபண்டைய கிரேக்க மருத்துவர் ஹிப்போகிரேட்டஸ் (Hippocrates) உளச்சோர்வு நோயை குறிப்பிட்ட மன மற்றும் உடல் ரீதியான அறிகுறிகளுடன் கூடிய ஒரு குறிப்பிடத்தக்க நோயாக விவரித்தார். \"அச்சங்களும், சோர்வுகளும் நீண்ட காலம் நீடித்திருப்பது\" இந்த நோயின் அறிகுறி என அவர் கூறினார். இது, இந்த நோயைப் பற்றிய இன்றைய கருத்துருவை ஒத்த ஆனால் அகன்ற ஒரு விவரிப்பாகும். வருத்தம், சோகம், சோர்வு, பல நேரங்களில் அச்சம், வெகுள்தல், மருட்சி மற்றும் மிகை விருப்பு ஆகியவற்றை உள்ளிட்ட அறிகுறித் தொகுதி காணப்படுவதற்கு அதிக முதன்மையை வழங்கியது.\n\nமனத்தளர்ச்சியை மன அழுத்தம் என்ற சொல் கொண்டும் வழங்குகின்றனர். தளர்ச்சி, (\"டிப்ரஷன்\" ) என்னும் சொல்லுக்கு இலத்தீன் மொழியில் \"கீழாக அழுத்துவது\" என்னும் பொருள் கொண்ட \"டிப்ரெமிரா\" என்னும் வினைச்சொல்லே வேராகும். 14ஆம் நூற்றாண்டு துவங்கி \"அழுத்துதல்\" என்பதற்குப் பொருள் கிளர்ச்சியுறுவதை அடக்குதல் என்றானது. 1665ஆம் ஆண்டு ஆங்கில நூலாசிரியர் ரிச்சர்ட் பேக்கர் என்பவர் தமது \"கிரானிக்கிள்ஸ்\" என்னும் நூலில், \"ஆர்வத்தை அடக்கி வைத்த\" ஒருவரைப் பற்றிக் குறிப்பிடுகிறார். மற்றொரு ஆங்கில எழுத்தாளரான சாமுவேல் ஜான்சன் இதே போன்ற பொருளில் இச்சொல்லை 1753ஆம் ஆண்டு பயன்படுத்தினார். உடற்கூறு மற்றும் பொருளாதாரம் ஆகிய இயல்களிலும் இச்சொல் வழங்கலானது. 1856ஆம் வருடம், உளவியல் அறிகுறியாக இச்சொல்லை முதன் முதலாகப் பயன்படுத்தியவர் ஃபிரெஞ்சு உளப்பிணி மருத்துவரான லூயி டெலாசிவூ (Louis Delasiauve) என்பவராவார். 1860ஆம் வருட வாக்கில் மருத்துவ அகராதிகளில் உணர்ச்சிகளைக் குறைக்கும் ஒரு உடற்கூறு தொடர்பான மற்றும் ஒரு உருவகச் சொல்லாகப் புழக்கத்திற்கு வந்து விட்டது. அரிஸ்டாட்டில் காலம் துவங்கி, உளச்சோர்வு என்பது கற்றல், கூர்மதி,மிகுந்த சிந்தனை மற்றும் ஆக்கவுணர்வு ஆகியவை கொண்டோருடன் தொடர்புடைய ஒரு சொல்லாக அமைந்து விட்டது. இந்நோய் பற்றிய புதிய கருத்துரு இவற்றை ஒதுக்கித் தள்ளியது. 10ஆம் நூற்றாண்டில் இது பெண்களுடன் அதிக அளவில் தொடர்புறுத்தப்பட்டது.\n\n\"உளச்சோர்வு\" என்பதே மிகவும் பொதுவாகப் பயன்பட்ட மருத்துவச் சொல்லாக இருப்பினும், \"மனத் தளர்ச்சி\" என்னும் சொற்றொடர் மருத்துவக் கட்டுரைகளில் பயன்படலானது. இது அந்த நூற்றாண்டின் இறுதியில் உளச்சோர்வு என்னும் பொருள் கொண்ட மற்றொரு சொல் என்றே நிலவி வந்தது. பல்வேறு நிலைகள் கொண்ட உளச்சோர்வை \"மனத் தளர்ச்சி நிலைகள்\" எனக் குறிப்பிட்ட ஜெர்மானிய உளப்பிணி சிகிச்சை மருத்துவரான எமில் கிராப்லின் (Emil Kraepelin) இந்தச் சொல்லை அதன் முழுப் பொருளிலும் முதன் முறையாகப் பயன்படுத்தியவர் எனலாம்.\n\n1917ஆம் ஆண்டு, சிக்மண்ட் ஃபிராய்டு \"இரங்கல் மற்றும் உளச்சோர்வு\" என்னும் தமது கட்டுரை ஒன்றில், உளச்சோர்வு நிலையை துக்கம் கடைப்பிடிக்கும் நிலைக்கு ஒப்பிட்டார். ஒரு மரணம் அல்லது காதற்பிரிவு போன்று, மிகவும் உயர்வாக மதித்திருந்த ஒரு புற உறவை இழப்பதானது உள்ளார்ந்த ஒரு இழப்பினையும் விளைவிக்கும் என்ற அவர் கருத்துரு ஒன்றை அவர் தெரிவித்தார். இதனை அவர், மனத் தளர்ச்சியுற்ற நபர் தமது அன்புக்கு உகந்த பொருளைத் தமது ஆழ்மனத்தின் வழியாக அடையாளம் கண்டு, தம்மைத்தாமே நேசிப்பதைப் போன்ற (நார்சிஸிஸ்டிக் narcissistic) செயல்முறையாக, சுயம் என்பதன் \"பாலியல் ஆர்வமாக\" , ஆர்வ விடுப்பாக வெளிப்படுத்துவது என விவரித்தார். இத்தகைய இழப்புக்கள் தீவிர உளச்சோர்வு அறிகுறிகளில் முடிகின்றன. இவை, துக்கம் கடைப்பிடிப்பதை விடவும் ஆழமான உணர்வுகளைக் கொண்டுள்ளன. இதை வெளியுலகம் எதிர்மறையாகப் பார்ப்பது மட்டும் அன்றி, ஒருவரது சுயமே இத்துடன் சமரசம் செய்து கொள்வதில்லை. ஒரு நோயாளி தன்னைத்தானே பழி கூறிக் கொள்ளுதல், அவரது தாழ்வு மனப்பான்மை மற்றும் அவர் தம்மைப் பயனற்றதாக எண்ணிக்கொள்ளுதல் ஆகியவை மூலம் அந்நோயாளிக்குத் தன்னைப் பற்றியே உள்ளதான கருத்து வெளிப்படுகிறது. ஆரம்ப கால வாழ்க்கையும் இந்நிலைக்கு ஏதுவான ஒரு காரணி என அவர் வலியுறுத்தினார்.\n\nசமூக மற்றும் உயிரியக் காரணிகள் கலந்த ஒரு கட்டமைப்பில் ஒரு மனிதனின் வாழ்க்கைப் பின்னணியில அவன் இவற்றிற்கு \"எதிர் வினை\" யாற்றுவதான செயலை மெயர் முன்னிலைப்படுத்தினார். \"உளச்சோர்வு\" என்பதை விட \"மனத் தளர்ச்சி\" என்னும் சொற்றொடரையே கையாள வேண்டும் என அவர் வலியுறுத்தினார்.\n\nடிஎஸ்எம் வழிகாட்டுதலின் முதற்பதிப்பு (டிஎஸ்எம்-I,1952) \"மனத் தளர்ச்சி எதிர் விளைவு\" என்னும் சொற்றொடரைக் கொண்டிருந்தது. டிஎஸ்எம்-II \"மனத் தளர்ச்சி நரம்பியல் கோளாறு\" என்பதை உள்ளார்ந்த ஒரு மோதல் அல்லது அடையாளம் காணக் கூடிய ஒரு மோதலுக்கு அளவுக்கதிகமான ஒரு பின்விளைவு என வரையறுத்தது. பெரும் அழுத்தக் கோளாறுகளுக்குள்ளாக, கிளர்ச்சிசார் அழுத்த உளப்பிணி என்பதையும் இது உட்கொண்டிருந்தது.\n\n20ஆம் நூற்றாண்டின் இடைப் பகுதியில், மூளையின் நரம்புக் கடத்திகளில் வேதிப் பொருட்களின் அசம நிலையால் மனத் தளர்ச்சி விளைவதாக ஆராய்ச்சியாளர்கள் கருத்துரைத்தனர். இந்தக் கோட்பாடு, 1950ஆம் ஆண்டு ரெஸ்பெரைன் மற்றும் ஐசோனியாசிட் ஆகியவை ஒற்றை அமீன் நரம்புக்கடத்திகளின் அளவுகளை மாற்றி மனத் தளர்ச்சி அறிகுறிகளைப் பாதிப்பதாகக் கண்டறிந்ததன் அடிப்படையில் உருவானது.\n\n\"பெரும் மனத் தளர்ச்சிச் சீர்குலைவு\" என்னும் சொற்றொடரை அமெரிக்க ஐக்கிய நாட்டு மருத்துவக் குழு ஒன்று 1970ஆம் ஆண்டுகளின் இடைப்பகுதியில் அறிமுகப்படுத்தியது. அறிகுறிகளின் வடிவமைப்பின் அடிப்படையில் நோய் கண்டறியும் தகுதி நிலையின் ஒரு பகுதியாக (முன்னரே இருந்த ஃபெயினர் தகுதிநிலை என்பதன் மீது கட்டமைத்ததாக இது \"ஆராய்ச்சி நோய் கண்டறியும் தகுதி நிலை\" என அழைக்கப்பட்டது)), டிஎஸ்எம்-II நூலில் எடுத்தாளப்பட்டது. இதே தகுதிநிலையில் பயன்படுத்திய ஐசிடி-10 என்பதன் நிலைமாறாத் தன்மையைப் பாதுகாக்க, ஒன்பதே மாற்றங்களுடன் டிஎஸ்எம் நோய் கண்டறியும் அளவுகோலைப் ப்யன்படுத்தி, \"இலேசான மனத் தளர்ச்சி நிகழ்வு\" என்பதைக் குறிக்க, மிதமான மற்றும் தீவிரமான மனத் தளர்ச்சி என மேலும் துவக்க நிலை வகைகளை அமைத்தனர். \"உளச்சோர்வு\" என்பதன் ஆதிகாலக் கருத்து இன்னமும் உளச்சோர்வு துணை வகை என்னும் நிலையில் வழக்கில் உள்ளது.\n\nமனத் தளர்ச்சி என்பதன் புதிய வரையறையின் மீது எதிரெதிரான கண்டுபிடிப்புகள் மற்றும் கருத்துக்கள் இருந்தபோதிலும் அது பரவலான ஒப்புதலைப் பெற்றது. உளச்சோர்வு என்பதற்கான நோய்கண்டறியும் அமைப்புக்கே திரும்ப வேண்டும் என்று பட்டறிவின் அடிப்படையில் வாதங்கள் இன்னமும் தொடர்கின்றன. நோய் கண்டறியும் தகுதிநிலையை விரிவாக்கியதற்கும் விமர்சனங்கள் எழுந்துள்ளன. 1950ஆம் ஆண்டுகளின் பிற்பகுதியிலிருந்து மனத் தளர்ச்சி-எதிர் மருந்துகளின் வணிகம் மற்றும் இவற்றின் உயிரிய மாதிரி ஆகியவற்றுடன் இது தொடர்புபடுத்தப்படுகிறது.\n\nSection::::சமூக மற்றும் கலாசாரக் கூறுகள்.\nமனத் தளர்ச்சி என்பதைப் பற்றி மக்கள் கொண்டிருக்கும் கருத்து ஒரு கலாசாரத்தினுள்ளும், பல்வேறு கலாசாரங்களுக்கு இடையிலும் வேறுபடுகிறது. ஒரு விமர்சகர் இவ்வாறு கூறுகிறார்: \"அறிவியற்பூர்வமாக அறுதியிட்ட நிலை இல்லாத காரணத்தால், மனத் தளர்ச்சியின் மீதான வாதங்கள் மொழி பற்றிய கேள்விகளை நோக்கித் திசை திரும்பி விடுகின்றன. நாம் அதை எப்படிச் சொல்கிறோம் -'நோய்', 'கோளாறு', 'மன நிலை' - மற்றும் அதை நாம் எப்படிப் பார்க்கிறோம், கண்டறிகிறோம் மற்றும் சிகிச்சை அளிக்கிறோம் ஆகிய அனைத்தையுமே அது பாதிக்கிறது.\" தீவிரமான மனத் தளர்ச்சி குறித்து, அது தனிப்பட்ட ஒருவருக்குத் தொழில் முறையான சிகிச்சை தேவைப்படும் நோயா அல்லது அது சமூக அல்லது ஒழுக்கம் சார்ந்த பிரச்சினைகளை சுட்டிக் காட்டுவதா அல்லது உயிரிய அசம நிலையின் காரணமாக அது உருவாகிறதா அல்லது ஒரு நெருக்கடியை தனிநபர்கள் புரிந்து கொள்வதில் உள்ள வேறுபாடுகளை அது பிரதிபலிக்கிறதா, அவ்வாறு செய்வதன் மூலம் அவரது இயலாமை மற்றும் உணர்வுப் போராட்டம் ஆகியவற்றை அது உறுதி செய்கிறதா என்று கலாசார ரீதியாக பல்வேறு கருத்துக்கள் நிலவுகின்றன.\n\nசீனா போன்ற சில நாடுகளில் இதற்கான நோய் கண்டறிதல் என்பது அவ்வளவாகப் பொதுவானதல்ல. சீனர்கள் உணர்வுத் தளர்ச்சியை மறுதளிக்கின்றனர் அல்லது அதை உடற்கூறுக்குத் தொடர்புடையதாகக் கருதுகின்றனர் என ஒரு கருத்து நிலவுகிறது (1980ஆம் ஆண்டுகளின் துவக்கத்திலிருந்து சீனர்கள் மனத் தளர்ச்சியை இவ்வாறு மறுதளிப்பது வெகுவாகக் குறைந்து விட்டது குறிப்பிடத்தக்கது) இதற்கு மாறாக, மேற்கத்தியக் கலாசாரத்தில், மனித வாழ்வில் சில நெருக்கடியான நிலைகளின் வெளிப்பாட்டினை மனத் தளர்ச்சிச் சீர்குலைவு என்ற நிலைக்கு உயர்த்தி விடுவதாகவும் கூறப்படுவதுண்டு. மனத் தளர்ச்சி பற்றிய மேற்கத்தியக் கருத்து, அது துயரம் அல்லது சோகம் என்பதை ஒரு மருத்துவக் கருத்துருவாக மாற்றி விட்டது என ஆஸ்திரேலியப் பேராசிரியர் கோர்டன் பார்க்கரும் (Gordon Parker) பிறரும் வாதிடுகின்றனர். இதைப் போன்றே, ஹங்கேரிய - அமெரிக்க உளப்பிணி மருத்துவரான தாமஸ் சயாஸ் (Thomas Szasz) மற்றும் பலரும், மனத் தளர்ச்சி என்பது ஒரு உருவகச் சுகவீனம் என்றும் அது உண்மையான நோய் போலத் தவறாகக் கருதப்படுகிறது என்றும் கூறுகின்றனர். டிஎஸ்எம் மற்றும் அந்த உத்தியைப் பயன்படுத்தும் விவரிப்பு உளப்பிணியியல் (descriptive psychiatry) ஆகியவை, மனத் தளர்ச்சி போன்ற அருவமான கருத்துருக்களை சமூகக் கட்டமைப்பின் காரணமாக விளையக் கூடிய மெய்யான நிகழ்வாகக் கருதுகின்றன எனவும் ஒரு கவலை நிலவுகிறது. அமெரிக்க முன்மாதிரி உளவியலாளர் ஜேம்ஸ் ஹில்மேன் (James Hillman) இவ்வாறு எழுதுகிறார்: \"மனத் தளர்ச்சியானது, அடைக்கலம், வரம்பு, குவிமையம், ஈர்ப்பு, அழுத்தம் மற்றும் தன்னடக்கம் கொண்ட இயலாமை ஆகியவற்றைக் கொண்டு வருவதால் அது ஆத்மாவுக்கு ஆரோக்கியமானதே\" மனத் தளர்ச்சியை சிகிச்சைகள் மூலம் குணமாக்குவது என்பது கிறித்துவக் கருத்தான உயிர்த்தெழுதல் என்பதை எதிரொலிப்பதாகவும், ஆனால் ஆத்மார்த்தமான ஒரு நிலையை அது சைத்தானின் நிலையாக மாற்றி விடுவதாகவும் ஹில்மேன் வாதிடுகிறார்.\n\nமனத் தளர்ச்சியை வெளிப்படுத்துவதுடன் சமூக இழுக்கு இணைந்திருப்பதன் காரணமாகவோ அல்லது இந்த நோயைக் கண்டறிதல் மற்றும் சிகிச்சை அளித்தல் ஆகியவை பற்றிய அறியாமையின் காரணமாகவோ, வரலாற்று நாயகர்கள் பலரும் இதைப் பற்றிப் பேசுவதையோ அல்லது இதற்குச் சிகிச்சை பெறுவதையோ தவிர்த்தே வந்துள்ளன்ர். இருப்பினும், இத்தகைய வரலாற்று நாயகர்களின் குடும்ப உறுப்பினர்கள், நண்பர்கள் ஆகியோர் எழுதிய கடிதங்கள், கட்டுரைகள் அல்லது அறிக்கைகள் ஆகியவற்றை ஆராய்கையில், அவர்கள் மனத் தளர்ச்சியை ஏதாவது ஒரு வடிவில் கொண்டிருந்திருக்க வேண்டும் எனப் புலப்படுகிறது. இவ்வாறு மனத் தளர்ச்சியால் அவதியுற்றிருக்கக்கூடியவர்கள் பட்டியலில், ஆங்கிய எழுத்தாளர் மேரி ஷெல்லி (Mary Shelley), அமெரிக்க - ஆங்கிலேய எழுத்தாளர் ஹென்றி ஜேம்ஸ் (Henry James) மற்றும் அமெரிக்க அதிபர் ஆபிரகாம் லிங்கன் (Abraham Lincoln) ஆகியோர் அடங்குவர். சமகாலத்திய புகழ் வாய்ந்தோர் சிலரும் இத்தகைய மனத் தளர்ச்சி கொண்டிருந்திருக்கக் கூடியது சாத்தியமே. இவர்களில், கனடியப் பாடலாசிரியர் லியோனார்ட் கொஹென் (Leonard Cohen) மற்றும் அமெரிக்க நாடக ஆசிரியர் டென்னெஸ் வில்லியம்ஸ் (Tennessee Williams) ஆகியோரும் உண்டு. வில்லியம் ஜேம்ஸ் (William James) மற்றும் ஜான்.பி.வாட்சன் (John B. Watson) போன்ற முன்னோடியான சில உளவியலாளர்கள் தங்களது மனத் தளர்ச்சி நிலைக்குத் தாமே சிகிச்சை அளித்துக் கொண்டதுண்டு.\n\nஆக்க உணர்விற்கு நரம்பியல் கோளாறுகளும் மனத் தளர்ச்சிச் சீர்குலைவுகளும் தொடர்பு கொண்டுள்ளனவா என்பதன் மீதான விவாதம் தொடர்ந்து வருகிறது. இந்த விவாதம் அரிஸ்ட்டாட்டிலின் காலத்திலிருந்தே இருந்து வருகிறது. மனத் தளர்ச்சியின் மீதான சில பிரதிபலிப்புகளை ஆங்கில இலக்கியம் அளிக்கிறது. ஆங்கிலேயத் தத்துவ இயலாளர் ஜான் ஸ்டூவார்ட் மில் (John Stuart Mill) பல மாதங்களுக்கு நீடித்த, \"நரம்புகளின் ஒரு மந்தமான நிலை\"யினை அனுபவித்தார். ஒரு மனிதர் \"மகிழ்வான கிளர்ச்சியை அனுபவிக்க ஏதுவற்று இருப்பது; பிற நேரங்களில் மகிழ்ச்சியூட்டக் கூடிய ஒன்று சுவையற்றதாகவோ கருத்தற்றதாகவோ மாறி விடுவதான ஒரு மன நிலை\" என இதை அவர் விவரிக்கிறார். சாமுவேல் டெய்லர் கோலரிட்ஜ் (Samuel Taylor Coleridge) (\"Dejection\") எழுதிய \"மனச்சோர்வு\" என்பதை இந்நிலையின் மிகக் கச்சிதமான விவரணையாக அவர் மேற்கோள் காட்டுகிறார். இதில் கோலரிட்ஜ் தம்முடைய நிலையையே விவரித்திருந்தார்: \"வலியில்லாத துயரம், கருமையான, வறண்டதான வெற்றிடம்/ கலக்கமான, மூச்சுத் திணறுவதைப் போன்ற, உணர்வெழுச்சியற்ற துயரம்/ சொற்களிலோ, பெருமூச்சினிலோ அல்லது கண்ணீர்த் துளியிலோ இயற்கையான வடிகாலைக் கொள்ளாத, நிவாரணமே இல்லாத நிலை\".\n\n1780ஆம் ஆண்டுகளில் ஆங்கில எழுத்தாளரான சாமுவேல் ஜான்சன், தமது மனத் தளர்ச்சியை விவரிக்க, 'கறுப்பு நாய்\" என்னும் சொற்றொடரைப் பயன்படுத்தினார். இதைத் தொடர்ந்து மனத் தளர்ச்சி நோயால் அவதியுற்ற முன்னாள் ஆங்கிலேய பிரதமர் சர்.வின்ஸ்டன் சர்ச்சில் (Sir Winston Churchill) இச்சொற்றொடரைப் பிரபலப்படுத்தினார்.\n\nமனத் தளர்ச்சியின் மீதான சமூகரீதியான இழுக்கு என்பது பரவலாக உள்ளது. மன ஆரோக்கிய சேவை மையங்களுடன் தொடர்பில் இருப்பது இதை ஓரளவிற்குக் குறைக்கிறது. இதைப் பற்றிய பொது மக்களின் கருத்து, ஆரோக்கியத் தொழில் முறையாளர்களின் கருத்துக்கு முற்றிலும் மாறுபட்டதாக அமைந்துள்ளது. மருந்தியல் ரீதியான சிகிச்சைகளை விட மாற்று சிகிச்சைகளே உதவி புரிவதாக அவர்கள் கருதுகின்றனர். மருந்தியல் ரீதியான சிகிச்சைகளை அவர்கள் கீழ்த்தரமாகக் கருதுகின்றனர். ஐக்கிய இராச்சியத்தில் ராயல் காலேஜ் ஆஃப் சைக்கியாட்டிரிஸ்ட்ஸ் Royal College of Psychiatristsமற்றும் ராயல் காலேஜ் ஆஃப் ஜெனரல் பிராக்டிஷனர்ஸ் Royal College of General Practitioners ஆகிய அமைப்புகள், மனத் தளர்ச்சி மீதான சமூக இழுக்கைக் குறைப்பதற்கான விழிப்புணர்வுப் பிரசாரமாக, 'மனத் தளர்ச்சியை முறியடிப்போம்' என்ற இயக்கத்தை 1992 முதல் 1996ஆம் ஆண்டு வரையிலும் ஐந்து வருடங்களுக்கும் மேலாக நிகழ்த்தின. இதன் பின்னர் எம்ஓஆர்ஐ (MORI) நிகழ்த்திய ஒரு ஆய்வில், இந்த இயக்கம் மனத் தளர்ச்சி மற்றும் அதற்கான சிகிச்சை ஆகியவை குறித்த பொது மக்களின் கருத்தில் மிகக் குறைந்த அளவே நேர்மறையான மாற்றத்தை உருவாக்கியதாகக் கூறியது.\n\n\n"}
{"id": "91089", "url": "https://ta.wikipedia.org/wiki?curid=91089", "title": "எரேமியா (நூல்)", "text": "எரேமியா (நூல்)\n\nஎரேமியா (\"Jeremaiah\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::பெயர்.\nஎரேமியா என்னும் நூல் மூல மொழியாகிய எபிரேயத்தில் יִרְמְיָה, Yirmĭyahu (பொருள்: \"யாவே உயர்த்துகிறார்\") என்று அழைக்கப்படுகிறது. எரேமியா என்னும் இறைவாக்கினர் பெயரால் இந்நூல் அழைக்கப்படுகிறது.\n\nSection::::பண்புகள்.\nஎரேமியா என்ற இறைவாக்கினர் கி.மு. 7ஆம் நூற்றாண்டின் பிற்பகுதியிலும் 6ஆம் நூற்றாண்டின் முற்பகுதியிலும் வாழ்ந்தார். இந்நெடிய பணிக்காலத்தில் இசுரயேல் மக்களுக்கு நிகழவிருந்த தண்டனை பற்றி முன்னெச்சரிக்கை விடுத்தார். பாபிலோனிய மன்னனால் எருசலெம் திருக்கோவிலும் அழிவுற்றதையும் யூதா அரசனும் நாட்டினரும் நாடுகடத்தப்பட்டதையும் தம் கண்ணால் கண்டார். ஆயினும் அம்மக்கள் பபிலோனிய அடிமைத்தனத்தினின்று மீளவிருப்பதையும் நாடு புத்துயிர் பெறவிருப்பதையும் முன்னறிவித்தார்.\n\nஎரேமியா மென்மையான அன்புள்ளம் படைத்தவர். ஆயினும் மக்களுக்கெதிராகத் தண்டனைத் தீர்ப்பு உரைக்குமாறு அவர் இறைவனால் பணிக்கப்பட்டார். கடவுள் தந்த இவ்வழைப்பிற்காகத் \"துன்புறும் மனிதன்\" ஆன இவரைப் பற்றிய உணர்ச்சிகரமான பல பகுதிகள் இந்நூலில் காணக்கிடக்கின்றன. இந்நூலின் சில சிறப்பான பகுதிகளில், \"இதயத்தில் எழுதப்பட்ட சட்டத்தைக் கொண்ட புதியதோர் இறைக்குலம் தோன்றவிருக்கிறது\" என்னும் நம்பிக்கைப் பேரொளி சுடர்விடுகின்றது.\n\nSection::::குறிப்பிடத்தக்க ஒரு சிறு பகுதி.\nஎரேமியா 31:33-34\n\n<br>\"அந்நாள்களுக்குப் பிறகு, இசுரயேல் வீட்டாரோடு நான் செய்யவிருக்கும் உடன்படிக்கை இதுவே:\n<br>என் சட்டத்தை அவர்கள் உள்ளத்தில் பதிப்பேன்; அதை அவர்களது இதயத்தில் எழுதிவைப்பேன்.\n<br>நான் அவர்களின் கடவுளாய் இருப்பேன்; அவர்கள் என் மக்களாய் இருப்பார்கள், என்கிறார் ஆண்டவர்.\n<br>இனிமேல் எவரும் 'ஆண்டவரை அறிந்துகொள்ளும்' எனத் தமக்கு அடுத்திருப்பவருக்கோ சகோதரருக்கோ கற்றுத்தர மாட்டார்.\n<br>ஏனெனில் அவர்களுள் பெரியோர் முதல் சிறியோர் வரை அனைவரும் என்னை அறிந்துகொள்வர், என்கிறார் ஆண்டவர்.\n<br>அவர்களது தீச்செயலை நான் மன்னித்துவிடுவேன்; அவர்களுடைய பாவங்களை இனிமேல் நினைவு கூரமாட்டேன்.\"\n\nSection::::மேலும் காண்க.\nவிக்கிமூலத்தில் எரேமியா நூல்\n"}
{"id": "91094", "url": "https://ta.wikipedia.org/wiki?curid=91094", "title": "பேச்சிப்பாறை அணை", "text": "பேச்சிப்பாறை அணை\n\nபேச்சிப்பாறை அணை (Pechiparai Reservoir) கன்னியாகுமரி மாவட்டத்தில் உள்ள பெரிய அணையாகும். இது தமிழ்நாட்டில் கன்னியாகுமரி மாவட்டத்தில், மேற்குத் தொடர்ச்சி மலையடிவாரத்தில் பேச்சிப்பாறை என்னுமிடத்தில் அமைந்துள்ளது. இது மாவட்டத் தலைநகர் நாகர்கோவிலிலிருந்து 43 கிலோமீட்டர் (27 மைல்) தொலைவில் அமைந்துள்ளது. இவ் அணை கோதையாற்றின் குறுக்கே கட்டப்பட்டுள்ளது. இந்த அணை 1897-1906 காலகட்டத்தில் ஐரோப்பிய பொறியாளர் திரு மிஞ்சின் அவர்களால் அப்போதைய திருவிதாங்கூர் மகாராசா மூலம் திருநாள் காலத்தில் கட்டப்பட்டது.இதன் அப்போதைய கட்டுமானத்திற்காக செலவளிக்கப்பட்ட தொகை 26.1 லட்சம். இவ்வணை கன்னியாகுமரி மாவட்டத்தின் விவசாய மற்றும் குடிநீர் தேவையை பூர்த்தி செய்கின்றது. இவ்வணை மேற்குத் தொடர்ச்சி மலைத்தொடர் அடிவாரத்தில் கட்டப்பட்டுள்ளது. இந்த அணையின் உயரம் முதலில் 42 அடியாக இருந்தது. பின்பு 1964-ஆம் ஆண்டு மேலும் 6 அடிகள் கூட்ட முடிவு செய்து 1969 ஆம் ஆண்டு அணையின் உயரம் 48 அடியாக கட்டிமுடிக்கப்பட்டது. கல்குளம், அகத்தீசுவரம், தோவாளை மற்றும் ராதாபுரம் ஆகிய வட்டங்கள் இதன் மூலம் பலன் பெறுகின்றன. சுமார் 50 ஆயிரம் ஏக்கர் நிலம் இதனால் பாசன வசதி பெறுகின்றது. இதன் நீர்ப்பிடிப்பு பகுதி 207.19 சதுர கிலோமீட்டர்கள் ஆழம் 14.6 மீட்டர்கள் ( 48 அடி). அணையின் நீளம் 425.5 மீட்டர்கள் உயரம் 120.7 மீட்டர்கள் .இங்கு பேச்சியம்மன் பெயாில் சிறு கோயில் ஒன்று கட்டப்பட்டு தெய்வ வழிபாடும் நடைபெற்று வருகிறது.\n"}
{"id": "91097", "url": "https://ta.wikipedia.org/wiki?curid=91097", "title": "உளவுப்புனைவு", "text": "உளவுப்புனைவு\n\nஉளவுப்புனைவு அல்லது ஒற்றர் புனைவு (\"Spy Fiction\") என்பது ஒருவகை புனைவுப் பாணி. பன்னாட்டு அரசியல், உளவு நிறுவனங்கள், ஒற்றர்கள் போன்ற கருப்பொருளைக் கொண்ட புனைவுப் படைப்புகள் உளவுப்புனைவு எனப்படுகின்றன. 19ம் நூற்றாண்டின் இறுதியிலேயே ஒற்றர்கள் பற்றிய புனைவுப் படைப்புகள் வரத்தொடங்கி விட்டாலும், 20ம் நூற்றாண்டில் பன்னாட்டு அரசாங்கள் தொழில்முறை உளவு முகாமைகளை உருவாக்கிய பின்னரே இப்பாணி பரவலாக அறியப்பட்டது. உலகப் போர்களின் போது தொடங்கிய உளவுப்புனைவின் பெருவளர்ச்சி, பனிப்போர் காலகட்டத்தில் உச்சத்தை எட்டியது. நிஜ உலகில் அமெரிக்க சி. ஐ. ஏ மற்றும் சோவியத் யூனியனின் கேஜிபி ஆகிய முகாமைகளிடையே நடைபெற்ற மோதல்கள் பல்லாயிரக்கணக்கான உளவுப் புனைவுப் படைப்புகளுக்குக் கருபொருளாய் அமைந்தன. புதினங்கள், சிறுகதைகள், திரைப்படங்கள், தொலைக்காட்சித் தொடர்கள், நிகழ்பட ஆட்டங்கள் என பலவகைகளில் புனைவுப் படைப்புகள் வெளியாகின. ஜான் லே காரீ, ஃபிரெட்ரிக் ஃபோர்சித், டாம் கிளான்சி போன்றோர் இக்காலகட்டத்தின் உலகப் புகழ் பெற்ற உளவுப் புனைவு எழுத்தாளர்களாவர். பனிப்போர் முடிவுக்கு வந்த பின் பன்னாட்டுத் தீவிரவாதத்தைக் களமாகக் கொண்டு உளவுப்புனைவுப் படைப்புகள் படைக்கப்படுகின்றன.\n"}
{"id": "91107", "url": "https://ta.wikipedia.org/wiki?curid=91107", "title": "செங்கோட்டை (நகரம்)", "text": "செங்கோட்டை (நகரம்)\n\nசெங்கோட்டை (Sengottai), இந்தியாவின் தமிழ்நாடு மாநிலத்தில் அமைந்துள்ள தென்காசி மாவட்டத்தில் இருக்கும் ஒரு நகராட்சி ஆகும்.இது கேரளாவின் கொல்லம் மாவட்டத்தை எல்லையாகக் கொண்டுள்ளது.\nசெங்கோட்டை 2.68 சதுர கிலோ மீட்டர் நிலப்பரப்பில் இயற்கை எழில் கொஞ்சும் நகரம் ஆகும். கோட்டை போன்ற அமைப்பில் நுழைவு வாயில் இருந்ததால் இப்பெயர் பெற்றது. 1956 வரை கேரள மாநில அரசின் கீழ் இப்பகுதி இருந்தது. இங்கு வாழும் மக்களின் தாய்மொழி தமிழ். மேலும் கேரள அரசால் இப்பகுதியின் வளர்ச்சி தடுக்கப்பட்டது. இதைக் கண்டித்து நாகர்கோவிலைச் சேர்ந்த மார்ஷல் நேசமணி, கஞ்சன் நாடார், சிதம்பரம் பிள்ளை ஆகியோருடன் சேர்ந்து செங்கோட்டை மக்கள் போராட்டத்தில் ஈடுபட்டனர். இதில் 9 பேர் சுட்டுக் கொல்லப்பட்டனர். பின் தமிழக முதல்வர் காமராஜர் முயற்சியால் இப்பகுதி தமிழகத்துடன் இணைக்கப்பட்டது. இந்த தாலுகாவின் கீழ் தென்காசி ஒரு காலத்தில் இருந்தது.\n\nSection::::மக்கள் வகைப்பாடு.\n24 வார்டுகள் கொண்ட செங்கோட்டை நகராட்சியின் 2011ஆம் ஆண்டின் மக்கள்தொகை கணக்கெடுப்பின்படி மொத்த மக்கள்தொகை 26,823 ஆகும். அதில் ஆண்கள் 13,183, பெண்கள் 13,640 ஆகவுள்ளனர். பாலின விகிதம் 1000 ஆண்களுக்கு 1035 பெண்கள் வீதம் உள்ளனர். எழுத்தறிவு 86.62 % ஆகவுள்ளது. மக்கள்தொகையில் இந்துக்கள் 76.98%, இசுலாமியர் 21.19%, கிறித்தவர் 1.77% மற்றும் பிறர் 0.06% ஆக உள்ளனர்.\n\nSection::::மாநில எல்லை பிரச்சினை.\nஇந்தியா 1947 ம் ஆகத்து 15ம் நாள் சுதந்திரம் பெற்றப் போது திருவிதாங்கூர் சமஸ்தானம்( இன்றைய கேரளா) இந்திய கூட்டாட்சியில் சேருவதில்லை என்று முடிவெடுத்தது. இருப்பினும் வேறுவழியின்றி மன்னர் திரு சித்திரை திருநாள் பாலராமலர்மா, பல்வேறு சூழ்நிலைகளால் இந்திய கூட்டாட்சியில் 1947 செப்டம்பர் 4 ம் நாள் இணைத்தார். 1949 ம் ஆண்டு அன்றய திருவிதாங்கூர்-கொச்சி மாநிலத்துடன் செங்கோட்டை முதல் கம்பிளி வரையிலான தமிழக பகுதிகள் இணைக்கப்பட்டது. அக்காலத்தில் தென் திருவிதாங்கூரின் தாலுக்காவான \"செங்கோட்டை\" மக்கள் தமிழைத் தாய் மொழியாகக் கொண்டிருந்தனர். முதல் மற்றும் இரண்டாம் ஐந்து ஆண்டுத் திட்டங்களில் தமிழ் பகுதிகளில் விவசாய வளர்ச்சிக்காக வகுக்கப்பட்ட நீர்பாசன திட்டங்களை மலையாள திருவிதாங்கூர் அரசு முடக்கியது. இதனால் வெறுப்படைந்த செங்கோட்டை தமிழர்கள், திருவிதாங்கூரிலிருந்து பிரிந்து தமிழகத்துடன் இணைவதற்கு 1948 செப்டம்பர் மாதம் 8 ம் தேதி கன்னியாகுமரியில் மார்சல் ஏ.நேசமணி தலைமையில் போராட்டங்களை தொடங்கினர். இவரின் தலைமையில் திருவிதாங்கூர் தமிழ்நாடு காங்கிரசு என்ற அரசியல் அமைப்பை அவர் உருவாக்கி, இணைப்பு போராட்டங்களை நடத்தினார். தமிழக மக்கள் பல உயிர் தியாகங்கள், சிறை கொடுமைகள் மற்றும் காவல் துறையின் அட்டூழியங்கள் ஆகியவற்றை எதிர்கொண்டனர். இதன் பயனாக 1956 ம் ஆண்டு நவம்பர் 1 ம் தேதி குமரி மாவட்டம் மற்றும் செங்கோட்டை தாலுகா (அகரை,கம்பிளி பகுதிகள்) தமிழகத்துடன் இணைந்தது. மலையாள ஆதிக்க நாயர்களிடமிருந்து சுமார் 200 ஆண்டு காலங்களாக அனுபவித்து வந்த சாதி கொடுமையில் இருந்து விடுதலை பெறுவதற்காகவும் இந்த போராட்டத்தை மக்கள் முன்னின்று நடத்தி வெற்றியும் பெற்றனர். திருவிதாங்கூர் பகுதிகளில் நிலவிவந்த சாதிக் கொடுமைகளும் இப்பகுதிகள் பிரிந்து சென்று தமிழகத்துடன் இணைய இன்னொரு காரணமாக இருந்தது.\nSection::::பின்னணி.\n\"முதல் காரணம்:\"\nமத்திய அரசின் தமிழக பகுதிக்கான நீர்பாசன திட்டங்களை திருவிதாங்கூர் சமஸ்தான அரசு தடுத்தது.\n\"இரண்டாம் காரணம்:\"\nதிருவிதாங்கூர் நாடு இந்து ஆகம அடிப்படையில் ஆட்சி நடத்தப்பட்டமையால் சாதிக் கோட்பாடுகள் மிகக் கடுமையாக கடைபிடிக்கப்பட்டு வந்தது. உயர் இந்துக்கள், இழிவு இந்துக்கள் என சமுதாயத்தை இருகூறுகளாக்கினர். இழிவு இந்துக்களை தீண்டத்தகாதவர்களாகவும், காணத்தகாதவர்களாகவும், நடமாடத் தகுதியற்றவர்களாகவும் கருதி சமுதாயத்தில் அவர்களை இழிவுபடுத்தினர். இந்த நிலை மாற திருவிதாங்கூரிலிருந்து பிரிந்து செல்ல தமிழர்கள் விரும்பினர். இதுவும் பிரிவினைக்கு இரண்டாவது காரணமாக அமைந்தது.\n\"மூன்றாம் காரணம்:\"\nதமிழ் மக்கள் குறிப்பாக நாடார் சமுதாய மக்கள், மலையாள நாயர்கள் மற்றும் அவர்களைச் சாரந்தப் பிரிவு மக்களுக்கு எதிராகப் போராடினர். 1948 ல் இப்போராட்டம் தீவிரமடைந்தது. பட்டம் தாணுபிள்ளை சுதந்திர திருவிதாங்கூரின் முதலமைச்சராக அப்போது செயலாற்றி வந்தார். இவர் இழிவு சமூகம் என கருதப்பட்டவர்களின் மேல் கடுமையான அடக்குமுறைகளை பயன்படுத்தினார். மங்காட்டில் தேவசகாயம், கீழ்குளத்தில் செல்லையன் இருவரையும் மலையாளக் காவல்துறையினர் சுட்டுக் கொன்றனர். இதனைத் தொடர்ந்து நாடார்களுக்கும் நாயர்களுக்கும் மோதல் ஏற்பட்டது. நாயர்களுக்கு தாணுபிள்ளையின் அரசு ஆதரவு அளித்தது. இந்த சூழ்நிலையில் 1954 ம் ஆண்டு ஆகத்து 11 ம் நாள் திருவிதாங்கூர் தமிழ் பகுதிகள் முழுவதிலும் விடுதலை தினம் கடைபிடிக்கப்பட்டது. இத்தருணத்தில் பட்டம் தாணு பிள்ளை திருவிதாங்கூரில் இரண்டாவது முறையாக முதலமைச்சராக இருந்தார். இவரது ஆணையின் படி தமிழக மக்கள் மீது இரண்டாவது முறையாக துப்பாக்கிச் சூடு நடத்தினர் மலையாள காவல்துறையினர். இதனால் 11 பேர் குண்டடிப்பட்டு இறந்தனர். இவர்களில் நாடார் சமுதாயத்தைச் சேர்ந்த 5 பேர் வீரமரணம் அடைந்தனர். துப்பாக்கி சூடு முடிந்தவுடன் போராட்டக்காரர்களை அடக்க தாணுபிள்ளை அரசு தீவிர நடவடிக்கை எடுத்தது. அன்று முதல் (11-08-1954) தாணுபிள்ளை பதவியிலிருந்து விலகும் வரை (14-02-1955), அதாவது 188 நாட்கள்,நாடார் சமுதாய மக்கள் மீது காவல் துறையினர் மிகக் கடுமையான அடக்குமுறைகளைக் கையாண்டனர். பலர் சிறைகளில் அடைக்கப்பட்டு சித்திரவதைக்கு ஆளாகினர். இதுவும் பிரிவினைக்கு முக்கிய காரணமாகும்.\n\n"}
