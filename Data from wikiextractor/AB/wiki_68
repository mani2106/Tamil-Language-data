{"id": "87395", "url": "https://ta.wikipedia.org/wiki?curid=87395", "title": "தமிழ் நடை", "text": "தமிழ் நடை\n\nஒரு மொழியின் இலக்கணத்திற்கு அப்பாலும் உரைநடையில் பின்பற்ற வேண்டிய நெறிமுறைகள் உள்ளன. உரைநடையின் கருத்துத் தெளிவிற்கு இந்த நெறிமுறைகள் உதவுகின்றன. இந்த நெறிமுறைகளைத் தொகுத்துத் தரும் நூல் நடைக் கையேடு (Manual of Style) என்று அழைக்கப்படுகிறது.\n\nதமிழ் அறிஞர்கள் பலரின் துணையோடு \"இந்திய மொழிகளின் நடுவண் நிறுவனம்\" (மைசூர்), \"தமிழ்ப் பல்கலைக் கழகம்\" (தஞ்சாவூர்), \"மொழி அறக்கட்டளை\" (சென்னை) ஆகிய மூன்று நிறுவனங்கள் இணைந்து, 2001ஆம் ஆண்டு தமிழ் நடைக் கையேடு என்னும் நூலை வெளியிட்டன. 2004இல் அந்நூலின் மறு பதிப்பு வெளியானது. இந்நூலில் தரப்படுகின்ற நெறிமுறைகளை எளிமைப் படுத்தி வழங்குவதே இக்கட்டுரைத் தொடரின் நோக்கம்.\n\nSection::::நடை என்றால் என்ன?\nநடை என்பதற்கு \"எழுத்தில் ஒருவர் தமக்கென்று ஏற்படுத்திக்கொண்ட பாணி\" என்பது எல்லோரும் அறிந்த பொருள். இதை \"ஒருவருடைய நடைப் பாங்கு\" என்னும் தனிநபர் சார்ந்த பொருளில் கொள்ளலாம்.\n\nஆனால், நடை என்பதற்கு ஒரு பொதுவான பொருளும் உண்டு. \"ஒழுங்கான அமைப்பில் எழுதுவதற்கான நெறிமுறை\" என்பதே இப்பொதுவான பொருள். \n\nSection::::நடையின் இரு பெரும் பிரிவுகள்.\nதமிழ் நடையில் இரு பெரும் பிரிவுகள் உண்டு. அவை முறையே \"செய்யுள்நடை\", \"உரைநடை\" என்று வழங்கப்படுகின்றன. உரைநடையின் நெறிமுறைகளே இவண் விளக்கப்படுகின்றன.\n\nSection::::உரைநடையின் நெறிமுறைகள்.\nகடந்த நூற்றாண்டுகளில் ஓலைகளில் எழுதப்பட்ட தமிழ் உரைநடையிலிருந்து தற்காலத் தமிழின் உரைநடை பெரிதும் வேறுபடுகிறது. எழுதும்போது நெறிகளைப் பின்பற்றுவதில் இன்று மிகுந்த வேறுபாடுகள் இருக்கின்றன. பல வேறுபாடுகள் எழுதுவோரின் அல்லது அச்சிடுவோரின் கவனக்குறைவு, அக்கறையின்மை ஆகியவற்றின் விளைவாக இருந்தாலும், வேறுசில தற்காலத் தமிழில் உள்ள நெகிழ்ச்சியைக் காட்டுகின்றன.\n\nஇருப்பினும், தற்காலத் தமிழின் பெரும்பான்மை வழக்குகள் அல்லது விரும்பத் தகுந்த வழக்குகள் இங்கே தொகுத்துத் தரப்படுகின்றன. இவற்றை ஆறு தலைப்புகளில் வரிசைப்படுத்தலாம்:\n\nமேற்கூறிய பொருள்கள் தனித்தனி கட்டுரைகளாக விக்கியில் தரப்படுகின்றன. அவற்றைக் காண்க.\n"}
{"id": "87396", "url": "https://ta.wikipedia.org/wiki?curid=87396", "title": "அக்கிரா சுசுக்கி", "text": "அக்கிரா சுசுக்கி\n\nஅக்கிரா சுசுக்கி (Akira Suzuki, 鈴木 章) (பிறப்பு செப்டம்பர் 12, 1930) 2010 ஆம் ஆண்டுக்கான நோபல் பரிசு பெற்ற வேதியியலாளர். போரானிக் காடி, பலேடியம் வினையூக்கி தொடர்பான சுசுக்கி விளைவு என்னும் விளைவை 1979 இல் கண்டுபிடித்தார்.\n\n2010 ஆம் ஆண்டுக்கான வேதியியல் நோபல் பரிசை, அக்கிரா சுசுக்கி, ரிச்சர்டு ஃகெக், ஐ-இச்சி நெகிழ்சி ஆகிய இருவருடனும் சேர்ந்து பெற்றார்.\n\nSection::::வாழ்க்கை.\nசுசுக்கி செப்டம்பர் 12, 1930 இல் நிப்பானில் (சப்பானில்) ஒக்கைய்டோவில் முக்கவா என்னும் இடத்தில் பிறந்தார். ஒக்கைடோ பல்கலைக்கழகத்தில் பயின்று முனைவர் பட்டம் பெற்றார். பின்னர் அங்கேயே துணைப்பேராசிரியராக சில காலம் இருந்த பின்னர், 1963 முதல் 1965 வரை அமெரிக்காவில் உள்ள பர்டியூ பல்கலைக்கழகத்தில் எர்பர்ட் சார்லசு பிரௌன் என்பாரிடன் மேல் முனைவராக (posdoc) பணிபுரிந்துவிட்டு மீண்டும் ஒக்கைடோ பல்க்லைக்கழகத்துக்கே திரும்பினார். 1994 இல் ஒக்கைடோ பல்கலைக்கழகத்தில் இருந்து ஓய்வு பெற்றார் \n"}
{"id": "87397", "url": "https://ta.wikipedia.org/wiki?curid=87397", "title": "வெளிச் சோதனை முறை கருக்கட்டல்", "text": "வெளிச் சோதனை முறை கருக்கட்டல்\n\nவெளிச் சோதனை முறை கருக்கட்டல் (\"IVF - In vitro fertilization\") அல்லது ஆய்வுகூடச் சோதனை முறை கருக்கட்டல் என்பது உடலுக்கு வெளியே பெண் உயிரின் கரு முட்டையானது, விந்துடன் இணைந்து கருக்கட்டல் நிகழும் செயல்முறையாகும். இது செயற்கைக் கல முறைமூலம் செய்யப்படும் கருக்கட்டல் ஆகும். இவ்வாறு கருமுட்டையுடன், விந்தை இணைத்து, செயற்கையாக உருவாக்கப்படும் கருக்களை ஒரு பெண்ணின் கருப்பையில் தக்கமுறையில் வைப்பதன் மூலம் அக்கரு வளர்ந்து முளையமாகி அப்பெண், ஒரு குழந்தையைப் பெற்றுக் கொள்ள வாய்ப்பை ஏற்படுத்தலாம். பொதுவாகக் குழந்தை பெற்றுக் கொள்வதில் ஆர்வமிருந்தும், இயற்கையாகச் சில சிக்கல்களைக் கொண்டிருக்கும் பெற்றோருக்கு, இம்முறையினால் குழந்தை பெற்றுக் கொள்ள உதவலாம். இம்முறையால் பிறக்கும் குழந்தையைப் பொதுவான பேச்சு வழக்கில் \"சோதனைக் குழாய்க் குழந்தை\" என அழைப்பார்கள். (சோதனைக் குழாய் என்பது உயிரியல், வேதியியல் ஆய்வுக்கூடங்களில் பயன்படுத்தப்படும் கண்ணாடி அல்லது நெகிழியினாலான குழாய் போன்ற அமைப்புடைய கலனாகும். ஆனால் பொதுவாக வெளிச் சோதனை முறை கருக்கட்டலில் பயன்படுத்தப்படுவது தட்டையான பெத்திரிக்கிண்ணமென அழைக்கப்படும் கலனாகும்).\n\nசோதனைக் குழாய்க் குழந்தை முறையைக் கண்டுபிடித்த பிரித்தானிய அறிவியலாளர் ராபர்ட் எட்வர்ட்சுக்கு கிடைத்தது.\n\nSection::::பயன்பாடு.\nபலோப்பியன் குழாயிலிருக்கும் குறைபாடு காரணமாகப் பெண்களில் மலட்டுத்தன்மை இருக்கும் வேளையில், கருக்கட்டல் கடினமாகிவிடும். அதேபோல் ஆணின் மலட்டுத்தன்மைக்கு விந்துக்களின் தரம் போன்றன குறைவாக இருந்தாலும் கருக்கட்டல் கடினமாகும். இப்படியான நிலைகளில் இம்முறையில் செயற்கையாக, உடலுக்கு வெளியாகக் கருக்கட்டல் நிகழ்த்தப்படும். ஆணின் விந்தின் தரம் குறைபாடுள்ளதாக இருப்பின், விந்தை நேரடியாக முட்டையினுள் செலுத்துவர். இதனைக் \"குழியமுதலுருவுக்குள்ளான விந்து ஊசிமூலம் ஏற்றும் முறை\" (intracytoplasmic sperm injection - ICSI) எனலாம்.\n\nநலமுடன் விளங்கும் கருமுட்டை, கருக்கட்டும் திறன் கொண்ட விந்து, மேலும் கருத்தரிப்பை ஆரோக்கியமாக ஏற்கக்கூடிய கருப்பை என்பன இம்முறை வெற்றியளிப்பதற்கான தேவைகள். இந்த முறைக்கான செலவு கூடுதலாக இருப்பதால் வேறு செலவு குறைந்த முறைகள் வெற்றி அளிக்காத நிலையிலேயே இம்முறை பயன்படுத்தப்படும். \n\nஇம்முறையில் சிலசமயம் முட்டை வழங்கும் பெண்ணும், கருக்கட்டலின் பின்னர் கருவைத் தாங்கிக் கருத்தரிப்புக்கு உட்படும் பெண்ணும் வெவ்வேறு நபராக இருப்பர். குழந்தை வேண்டும் பெண்ணிடமிருந்து நல்ல தரமான முட்டைகளைப்பெற முடியாதெனின், வேறொரு பெண்ணிடம் முட்டைகள் பெற்று கருக்கட்டலுக்குப் பின்னர் முளையத்தைக் குழந்தை வேண்டும் பெண்ணின் கருப்பையின் உள்வைத்துப் பதிக்கிறார்கள். இதனால் மாதவிடாய் நிறுத்தம் ஏற்பட்ட பெண்களும்கூடக் குழந்தையைப் பெற்றுக் கொள்ள முடிகின்றது. 50 வயதைக் கடந்த பெண்களும் இம்முறையால் குழந்தை பெற்றுக் கொண்டுள்ளனர். குழந்தை வேண்டும் பெண்ணின் கருப்பை கருவைத் தாங்கும் வல்லமை அற்றதாகக் கருதப்படின் அப்பெண்ணின் முட்டை கருக்கடிய பின்னர் வேறொரு பெண்ணின் கருப்பையில் பதிப்பார்கள். குழந்தை பிறந்த பின்னர் முதலாவது பெண்ணிடம் குழந்தையைத் தருவார்கள். குழந்தையைப் பெற்றுக் கொடுப்பவர் பதிலித்தாய் என அழைக்கப்படுவார்.\n\nகுழந்தை வேண்டும் ஆணின் விந்துக்கள் ஆரோக்கியம் அற்றதாக இருக்கும் வேளையில் வேறொரு ஆண் விந்துவழங்கியாக இருக்க முடியும்.\n\nSection::::செயல்முறை.\nபெண்ணின் முட்டையைப் பாலோப்பியன் குழாயிலேயே வைத்து உறிஞ்சி கருக்கட்டலில் பயன்படுத்தலாம் எனினும், அப்படிச் செய்யும்போது குறைந்த அளவிலேயே வெற்றியளிப்பதாக உள்ளது. அதனால் பெண்ணுக்கு இயக்குநீர்களை அளித்துச் சூலகத்தின் தொழிற்பாட்டைக் கூட்டி அதிக எண்ணிக்கையான முட்டைகள் உருவாகச் செய்கிறார்கள். பின்னர், அம்முட்டைகளைச் சூலகத்திலிருந்து பிரித்தெடுத்து, உடலுக்கு வெளியாக ஒரு நீர்ம வளர்ப்பூடகம் ஒன்றில் வைக்கிறார்கள். அவற்றுடன் ஆணிலிருந்து பெறப்படும் விந்துப் பாய்மத்தைச் சேர்ப்பதனால் முட்டையுடன் விந்து இணைந்து கருக்கட்டுகிறது. பின்னர் கருக்கட்டலுக்கு உட்பட்டு கலப்பிரிவுக்குள்ளாகும் (உயிரணுப்பிரிவுக்குள்ளாகும்) கரு முட்டையைப் பெண்ணின் கருப்பைக்குள் செலுத்தி, பெண்ணின் வெற்றிகரமான கருத்தரிப்புக்கு உதவி, குழந்தை பெற வழி செய்கின்றனர்.\n\nSection::::சூலகத்தின் மேலதிகத் தூண்டல்.\nஒவ்வொரு மாதமும் ஏற்படும் மாதவிடாய்ச் சுழற்சியின்போது, பொதுவாக ஒரு பெண்ணின் சூலகத்திலிருந்து ஒரு கருமுட்டையே முதிர்ந்து வெளியேறும். இந்த வெளிச்சோதனை முறையைச் செயல்படுத்துவதற்காக, ஒன்றுக்கு மேற்பட்ட முட்டைகளை முதிரச்செய்யும் நோக்கில் பெண்ணுக்கு இயக்குநீர்களை வழங்கி அவளது சூலகத்தைக் கூடுதலாகத் தூண்டுகின்றனர். இதற்குக் கருமுட்டை தூண்டும் இயக்குநீர் எனப்படும் இயக்குநீர் பயன்படுத்தப்படும். கிட்டத்தட்ட 10 நாட்களுக்கு இவ்வாறு இயக்குநீர் வழங்கப்படும். அவ்வேளையில் தொடர்ந்த மருத்துவக் கண்காணிப்பும் இருக்கும். அனேகமாகப் பத்தாவது நாளில் முட்டைகள் போதிய வளர்ந்த நிலையை அடைந்துவிடுகின்றன.\n\nஇந்தத் தூண்டல் செயல்முறையானது வேறுபட்ட வழிகளில் வழங்கப்படுவதுண்டு. சிலசமயம் அளவுக்கதிகமான தூண்டல் ஏற்பட்டு பெண்ணுக்குச் சூழிடரைத் தோற்றுவிக்கக்கூடும். அரிதான வேளைகளில் இதனால் இறப்பும் ஏற்பட வாய்ப்புண்டு. ஆதலினால், மிகவும் கவனமாக, தொடர்ந்த மருத்துவக் கண்காணிப்புடன் செயல்படல் அவசியமாகும்.\n\nSection::::முட்டை மீட்பு.\nசூலகத்தில் முட்டைகள் குறிப்பிட்ட வளர்ச்சியை அடைந்ததும், பொதுவாக லூட்டினைசிங் இயக்குநீரின் செயலொத்த மனிதக்கரு வெளியுறை கருவகவூக்கி [HCG] எனப்படும் இயக்குநீரை ஊசிமூலம் செலுத்தி இறுதி முதிர்நிலையைத் தூண்டுவர். இந்த ஊசி ஏற்றப்பட்டு 38-40 மணித்தியாலங்களில் பொதுவாக முட்டைகள் சூலகத்திலிருந்து வெளியேறும். ஆனால் அவ்வாறு முட்டைகள் தாமாகச் சூலகத்திலிருந்து பாலோப்பியன் குழாயினூடாக வெளியேறுவதற்கு முன்னமே, மனிதக்கரு வெளியுறை கருவகவூக்கி ஊசியேற்றப்பட்டு 34-36 மணித்தியாலங்களில் முட்டைகளைச் செயற்கையாகச் சூலகத்திலிருந்து அகற்றி வெளியே எடுக்கிறார்கள்.\n\nஇவை அகற்றப்படும் முறையானது \"யோனியூடான முட்டை மீட்பு\" (transvaginal oozyte retrieval) எனப்படும். இம்முறையில் மீயொலி வழிகாட்டியுடன், யோனியினுள் ஊசியொன்றைச் செலுத்தி, அங்கிருந்து யோனிச் சுவரினூடாகச் சூலகத்தை நோக்கி ஊசியைச் செலுத்தி, அங்கிருக்கும் முதிர்ந்த முட்டைகளைப் பெறும் வழிமுறையாகும். பொதுவாக 10-30 முட்டைகள் இந்த ஊசியினூடாக உறிஞ்சிப் பெறப்படும். இதனைச் செய்வதற்கு கிட்டத்தட்ட 20 நிமிடங்கள் எடுக்கும். இதன்போது வலியேற்படாமல் இருக்க மயக்க மருந்தைப் பயன்படுத்தி, விழிப்புநிலை தடுமாறுதல் ஏற்படுத்தப்படுகின்றது. இதன்போது உடலில் சில பகுதிகளில் மட்டும் உணர்வற்ற நிலையோ அல்லது முழு மயக்கநிலையோ பேணப்படலாம்.\n\nSection::::முட்டை விந்து ஏற்பாடு.\nபெறப்பட்ட முட்டைகளிலிருந்து வெற்றிகரமான கருத்தரிப்புக்கு ஏற்ற தரமான முட்டைகள் கருக்கட்டலுக்காகத் தெரிவு செய்யப்படும். அதேபோல் விந்துப்பாய்மத்தில் இருக்கும் வீரியம் குன்றிய உயிரணுக்களை அகற்றி விந்துக்களை கருக்கட்டலுக்காகத் ஏற்பாடு செய்கின்றனர். விந்தானது வழங்கியிடமிருந்து பெறப்பட்டிருப்பின், அவை உறைநிலையில் வைக்கப்பட்டு, முன்னரே தயார்ப்படுத்தப்படுகின்றன. பின்னர் கருக்கட்டல் செயல்முறைக்கு முன்னர் உறைநிலையிலிருந்து மீட்டுப் பயன்படுத்தப்படும். தரமான மேலதிக முட்டைகள் இருப்பின் அவை உறைநிலையில் வைத்துப் பாதுகாக்கப்படும். குறிப்பிட்ட பெண்ணின் கருத்தரிப்பு வெற்றியடையாவிடின், இந்த முட்டைகளைப் பயன்படுத்தி மீண்டும் முயற்சிக்கலாம். கருத்தரிப்பு வெற்றியடைந்திருப்பின், பெண்ணின் விருப்பத்தின் பேரில் வேறு குழந்தை பெற விரும்புபவர்களுக்கு வழங்கலாம். ஆனால் முட்டை, விந்துக்களை உறைநிலையில் வைப்பதற்கான அனுமதி உண்டா, இல்லையா என்பது நாட்டுக்கு நாடு வேறுபடும்.\n\nSection::::கருக்கட்டல்.\nதகுந்த வளர்ப்பூடகம் ஒன்றில் விந்துக்களையும் முட்டைகளையும் 75,000:1 என்ற விகிதத்தில் கலந்து 18 மணித்தியாலங்களுக்கு விடுவர். இந்தக் குறிப்பிட்ட நேரத்திற்குள் பொதுவாகக் கருக்கட்டல் நிகழ்ந்திருக்கும். வீரியமான விந்துகள் குறைவாக இருந்தாலோ விந்துக்களின் நகர்வுத்திறன் குறைவாக இருந்தாலோ நல்ல வீரியமான ஒரு தனி விந்து தெரிவு செய்யப்பட்டு, முட்டையினுள் நேரடியாக உட்செலுத்தப்படும். இதனைக் \"குழியமுதலுருவுள்ளான விந்து உட்செலுத்தல்\" (\"intracytoplasmic sperm injection - ICSI\") என்று அழைப்பர்.\n\nகருக்கட்டியதும் தோன்றும் கருவணு கலப்பிரிவுக்குள்ளாகி இரு உயிரணுக்களைத் தோற்றுவிக்கும். இந்தக் கருவணுவானது, பின்னர் அதற்குரிய வளர்ப்பூடகத்துக்கு மாற்றப்பட்டு மேலும் வளர வழி செய்யப்படும். கிட்டத்தட்ட 48 மணித்தியாலங்களுக்கு, அதாவது கருவணு 6 அல்லது 8 உயிரணுக்களாகப் பிரியும்வரை அதே வளர்ப்பூடகத்தில் வளர வைக்கப்படும்.\n\nசில வேளைகளில் முட்டைகளை வெளியே எடுத்து ஆணின் விந்துடன் சேர்த்து பெண்ணின் பலோப்பியன் குழாயினுள்ளே கருக்கட்டலுக்காக வைப்பார்கள். இதனைப் \"பலோப்பியன் குழாயினுள்ளான புணரி மாற்றீடு\" (\"gamete intrafallopian transfer\") என அழைப்பர். அப்படியான நேரங்களில் கருக்கட்டல் பெண்ணின் உடலினுள்ளே நிகழ்வதால், அது வெளிச் சோதனை முறையாக அல்லது செயற்கைக் கல முறையாக அமைவதில்லை.\n\nSection::::முளைய வளர்ப்பு.\nமுட்டை எடுக்கப்பட்ட நாளிலிருந்து 3 நாட்களுக்குப் பொதுவாக முளையத்தை வளர்ப்பூடகத்தில் வளர்ப்பர். சில நாடுகளில், நல்ல தரமான கருவணுக்கள் தோன்றியிருப்பின், நீடிக்கப்பட்ட வளர்ப்பூடகத்தில், 5 நாட்கள் வரை கூட வளர விடுவர். அப்படி விடும் கருவணுக்கள் கருத்தரிக்கும் விகிதம் கூடுவதாக அறியப்படுகின்றது.. ஆனால் பல நாடுகளில் 2-3 நாட்களில் ஊடகத்திலிருந்து இடமாற்றம் செய்யப்படுகின்றது.\n\nபின்னர் முளையம் வேறு செயற்கை வளர்ப்பூடகத்திலோ, அல்லது பெண்ணின் கருப்பை யின் அகவுறை மேற்பரப்பிலிருந்து பெறப்படும் உயிரணுக்களின் மேலாகவோ வளர்க்கப்படும். செயற்கை வளர்ப்பூடகமாயின், அவை ஒரு தனி வளர்ப்பூடகமாகவோ, அல்லது வெவ்வேறு வளர்ப்பூடகத்துக்கு மாற்றப்படுவதன் மூலம் தொடர் வளர்ப்பூடகமாகவோ அமைக்கப்படலாம்.\n\nஇறுதியில் நன்கு வளர்ச்சியடைந்த முளையம் பெண்ணின் கருப்பையினுள் வைப்பதற்காகத் தெரிவு செய்யப்படும். பொதுவாக உருவவியல் அமைப்புக்களைப் பார்த்தே தரமான முளையம் தீர்மானிக்கப்படும். தேவைக்கு அதிகமான எண்ணிக்கையில் முளையம் இருப்பின் அவை உறைநிலையில் பாதுகாக்கப்படும். மீண்டும் அதே பெண்ணுக்குத் தேவைப்பட்டால் பயன்படுத்திக் கொள்ளலாம். இல்லையெனில் வேறு பெண்ணுக்கு அவருடைய அனுமதியுடன் வழங்கலாம்.\n\nSection::::முளைய மாற்றம்.\nகருக்கட்டியவற்றுள் தரமான முளையங்களின் எண்ணிக்கை, பெண்ணின் வயது, உடல்நலம், மலட்டுத்தன்மை ஏற்பட்டதன் காரணங்கள் ஆகியவற்றைப் பொறுத்து கருப்பைக்குள் எத்தனை முளையங்களை வைப்பதென முடிவு செய்வர். இது நாட்டுக்கு நாடு வேறுபடும். ஒன்றுக்கு மேற்பட்ட முளையத்தை வைக்கும்போது கருத்தரிப்பதற்கான வாய்ப்பு கூடும் என்றாலும், ஒன்றுக்கு மேற்பட்ட கருக்கள் தங்குவதனால் ஏற்படக்கூடிய பிரச்சனைகளையும் கருத்தில் கொண்டு சில நாடுகளில் ஒரு முளையம் மட்டுமே பயன்படுத்தப்படும். வேறுசில நாடுகளில் ஒன்றுக்கு மேற்பட்ட முளையத்தை கருப்பையில் வைப்பர். அவ்வாறு வைத்தபின் ஒன்றுக்கு மேற்பட்ட முதிர்கருக்கள் கருப்பையில் வளருமிடத்தில், கருவைப் பெறுபவரின் விருப்பத்தின்பேரில் ஒரு முதிர்கருவை வைத்துக்கொண்டு ஏனையவற்றைக் கருக்கலைப்பு மூலம் அகற்றுவதும் உண்டு. முளையத்தை ஒடுங்கிய, நெகிழியினாலான கதீட்டர் எனப்படும் நுண்ணிய குழாய் துணையுடன் யோனி, கருப்பை வாய் (cervix) ஊடாகக் கருப்பையினுள் செலுத்துவர். பின்னர் முளையம் கருப்பைக்குள் வளரத் தொடங்கும்.\n\nSection::::சோதனை முறையின் வெற்றி வாய்ப்பு.\nஇந்தச் சோதனை முறையில், வெற்றி வீதம் என்பது கணக்கிட முனையும் விருப்ப விளைவைக் குறிக்கும். கணக்கிடும் முறையின் அடிப்படையில் இது கருத்தரிப்பு வீதத்தையோ உயிருடன் குழந்தைகள் பிறக்கும் வீதத்தையோ குறிக்கிறது. \n\nSection::::கருத்தரிப்பு வீதம்.\nகருத்தரிப்பு வீதம் என்பது சோதனைக்குழாய் முறையில் முட்டைகளைப் பெற்று வெளியே கருக்கட்டியதும் முட்டைகளைப் பெண்ணின் கருப்பையினுள் வைத்தபின்னர் வெற்றியுடன் கருத்தரிப்பு ஏற்படும் வீதத்தைக் குறிக்கும். அதாவது, கருத்தரிப்பு சோதனையில் கருவானது கருப்பையில் பதிந்திருப்பதை உறுதிப்படுத்துவதையே இது குறிக்கும். குழந்தையின் இதயத் துடிப்பு கருத்துக்கெடுக்கப்பட வேண்டியதில்லை. அவ்வாறு இதயத் துடிப்பு கருத்தில் கொள்ளப்படுமாயின் அது 'வாழும் பிறப்பு வீதம்' எனக் கருதப்படும். பெண்களின் வயது கூடும்போது கருத்தரிப்பு வீதம் குறையும். அதேபோல் உறைய வைக்கப்பட்ட முட்டைகளைக் கருக்கட்டச் செய்யும்போது, புதிதாக எடுக்கப்படும் முட்டைகளைக் கருக்கட்டச் செய்வதைக் காட்டிலும் குறைந்த கருத்தரிப்பு வீதத்தையே அவதானிக்க முடிகின்றது.\n\nஉயிரித் தொழில்நுட்பத்தில் ஏற்பட்டுள்ள வளர்ச்சியின் விளைவால் இந்தக் கருத்தரிப்பு வீதம் அண்மைய ஆண்டுகளில் கூடி வந்துள்ளது. இம்முறையால் ஏற்படும் கருத்தரிப்பு வீதம் #5% என கனடாவில் உள்ள அமைப்பொன்று அண்மையில் கணக்கிட்டுள்ளது. பிரான்சில் செய்தவொரு கருத்துக் கணிப்பின்படி இந்த வெளிச் சோதனை முறைக் கருக்கட்டலை முயன்று பார்த்தபின்னர் 40 விழுக்காட்டுப் பெற்றோர்கள் இந்தப் பரிசோதனை முறையின்போதும், மேலும் 26 விழுக்காட்டுப் பெற்றோர்கள் இம்முறையை இடை நிறுத்திய பின்னரும் குழந்தையைப் பெறுகின்றனர். இச்சோதனை முறையை இடை நிறுத்தியபின்னர் பெறப்படும் குழந்தைப்பேறு 46% தத்தெடுப்பதன் மூலமும், 42% தன்னிச்சையாக நிகழும் கருத்தரிப்பு மூலமும் ஏற்படுகிறது. இச்சோதனையை இடை நிறுத்தியபின்னர் தன்னிச்சையாக நிகழும் கருத்தரிப்புக்குக் காரணம் இயக்குநீர்கள் மூலகம் சூலகத்தின் தொழிற்பாடு கூட்டப்பட்டிருப்பதின் பின்விளைவாக இருக்கலாம் என நம்பப்படுகின்றது.\n\nSection::::வாழும் பிறப்பு வீதம்.\nவாழும் பிறப்பு வீதம் என்பது சோதனைக்குழாய் முறையில் நடத்தப்படும் மொத்த சோதனைகளில் உயிருடன் குழந்தை பிறக்கும் விகிதத்தைக் குறிக்கும். இந்தக் கணக்கெடுப்பில் கருச்சிதைவு, செத்துப் பிறப்பு என்பன கருத்தில் கொள்ளப்படுவதில்லை. அத்துடன் இரட்டைக் குழந்தைகளோ, அல்லது மூன்று குழந்தைகளோ பிறந்தால்கூட, அந்த நிகழ்வை ஒரு குழந்தைப்பிறப்பு நிகழ்வாகவே கணக்கில் கொள்வர்.\n\nSection::::வெற்றி தோல்விக்கான காரணிகள்.\nபெண்ணிண் வயது இந்தச் சோதனை முறை கருக்கட்டலின் வெற்றி தோல்வி வாய்ப்புகளுக்கான முக்கியமான காரணியாகும். அகவை 23 முதல் 29 வரை இருப்பது உகந்ததாக அறியப்பட்டுள்ளது.. அத்துடன் கருத்தரிப்பு நிகழாமல் இருந்த காலத்தில் கருமுட்டை தூண்டும் இயக்குநீரின் அளவு, முட்டைக்குழியங்களின் எண்ணிக்கை என்பனவும் வெற்றி தோல்வியைப் பாதிக்கின்றன.\n\nSection::::மன அழுத்தம்.\n2005 ஆம் ஆண்டில் சுவீடனில் 166 பெண்களிடம் வெளிச் சோதனை முறை கருக்கட்டல் செயல்முறைகள் தொடங்குவதற்கு ஒரு மாதம் முன்னர் இருந்து தொடங்கிச் செய்யப்பட்ட ஓர் ஆய்வில், மன அழுத்தத்துக்கும் கருக்கட்டலில் கிடைக்கும் விளைவுக்கும் நேரடித் தொடர்பு எதுவும் இல்லையென அறியப்பட்டது. எனவே இந்தச் செய்தியை சோதனைமூலம் குழந்தை பெற்றுக் கொள்ள வருபவர்களிடம் கூறும்படி மருத்துவர்கள் அறிவுறுத்தப்பட்டார்கள். இருப்பினும், இந்த வெளிச் சோதனை முறை கருக்கட்டலின் விளைவு மன அழுத்தத்தையும் மனத்தளர்ச்சியையும் உருவாக்கவல்லது. இந்த முயற்சியில் ஏற்படும் செலவுகளைப் பற்றிய கவலை கூட வசதி குறைந்த பெற்றோர்களுக்கு இவ்வகையான நிலைமையைத் தோற்றுவிக்கக்கூடும். அதேவேளை இந்த முறையைத் தவிர்த்து இருக்கும் பெற்றோருக்குத் தொடர்ந்து குழந்தையற்று இருக்கும் நிலைமையே கூட மன அழுத்தம், மனத்தளர்ச்சி போன்ற சிக்கல்களைத் தோற்றுவிக்கக்கூடும்.\n\nSection::::குத்தூசி மருத்துவம்.\nவெளிச் சோதனை முறை கருக்கட்டலுடன் குத்தூசி மருத்துவத்தையும் சேர்த்து செய்வது நல்ல பலனைத் தரக் கூடியது எனச் சோதனைமுறை கருக்கட்டலில் தேர்ச்சி பெற்ற மருத்துவர்கள் கருதுகிறார்கள். பிரித்தானிய மருத்துவ ஆய்விதழில் வந்த ஒரு கட்டுரையின்படி வெளியே கருக்கட்டல் மூலம் பெறப்பட்ட முளையத்தைப் பெண்ணின் கருப்பைக்குள் வைக்கும்போது, இந்தக் குத்தூசி மருத்துவத்தையும் சேர்த்து செய்தால் கருக்கட்டலில் வெற்றி கிடைக்கும் அளவும், கருத்தரிப்பு காலத்தில் கருவின் வளர்ச்சியும், குழந்தை உயிருடன் பிறப்பதற்கான வாய்ப்பும் மிகுவதாக அறிந்துள்ளனர்.\n\nகுத்தூசி மருத்துவத்தின் நான்கு முக்கிய பொறிமுறைகள் இவ்வாறான வெற்றிகளுக்குக் காரணமாகின்றன.\n\n\nகருமுட்டைகளை செயற்கை முறையில் பிரித்தெடுக்கும்போது, வலியைப் போக்குவதற்காக வழங்கப்படும் வலி நிவாரணிகளுக்குப் பதிலாக, மின் குத்தூசி மருத்துவ முறையைப் பயன்படுத்துவதால், குறைந்த செலவினத்தைக் கொண்டிருப்பதுடன், குறைந்த காலத்திலேயே நல்ல மருத்துவ விளைவுகளைப் பெறலாம்.\n\n\n\n\n\n\n\n\n\n\n\nSection::::சிக்கல்கள்.\nஇந்த வெளிச் சோதனை முறை கருக்கட்டலில் பல நிலைகளில் சிக்கல்கள் ஏற்படலாம். \n\nSection::::அளவுக்கதிகமான தூண்டல்.\nஅளவுக்கதிகமான கருமுட்டை தூண்டலால் சிக்கல்கள் வரலாம். இதனால் சூலகங்கள் வீங்கி வலியைக் கொடுக்கலாம். 30% பெண்களில் இது சிறிய அளவிலோ மிதமான அளவிலோ காணப்படும். \n\nSection::::பல குழந்தைகள்.\nஇந்த வெளிச் சோதனை முறை கருக்கட்டலில் உள்ள முக்கியமான சிக்கல் பல குழந்தைகள் ஒன்றாக உருவாதலாகும். இம்முறையின் வெற்றியினைக் கருத்திற்கொண்டு ஒன்றுக்கு மேற்பட்ட முளையங்கள் பெண்ணின் கருப்பையில் பதிய வைக்கப்படுவதுண்டு. அவ்வேளையில் ஒன்றுக்கு மேற்பட்ட குழந்தைகள் உருவாதலுக்கான வாய்ப்பு அளிக்கப்படுகிறது. ஆனால் சில நாடுகளில் பல குழந்தைகள் உருவாவதினால் ஏற்படும் சிக்கலைத் தவிர்க்க ஒன்று அல்லது இரண்டு கருமுட்டைகள் மட்டுமே கருப்பையினுள் வைக்கலாம் என்ற கட்டுப்பாடு உள்ளது.\n\nSection::::பிறப்புக் குறைபாடு.\nவெளிச் சோதனை முறை கருக்கட்டலால் பிறக்கும் குழந்தைகள் பிறப்புக் குறைபாட்டுடன் பிறக்கலாம் என்று சிலர் கூறினாலும், அவ்வாறு பிறப்புக் குறைபாட்டு வீதம் இயற்கை முறையுடன் ஒப்பிடும்போது இங்கே அதிகமாக இருப்பதற்கான சான்றுகள் இல்லையென்றும் கூறப்படுகின்றது.\n\nSection::::வேறு சிக்கல்கள்.\nஇந்த வெளிச்சோதனை முறை கருக்கட்டல் வெற்றியடையாத வேளையில் குழந்தைப்பேறு கிடைக்காத நிலையில் பெண்களில் மனத்தளர்ச்சி ஏற்படுவதற்கான வாய்ப்பு அதிகரித்திருப்பதாகவும், ஆனால் பதற்றக் குழப்பம் ஏற்படும் வாய்ப்பு அதிகமாகவில்லை என்றும் கணிக்கப்பட்டுள்ளது. அதேவேளை இந்த முறையில் ஏற்படும் வெற்றி-தோல்வி ஆண்களில் மனத்தளர்ச்சி, பதற்றக் குழப்பம் போன்ற சூழிடரை ஏற்படுத்தவில்லை என்றும் அவதானிக்கப்பட்டுள்ளது. கருமுட்டைத் தூண்டலுக்காக இயக்குநீர்கள் செலுத்தப்படுவது பெண்களில் அதிகளவில் மனத்தளர்ச்சி ஏற்படக் காரணமாகலாம்.\n\nSection::::சட்ட விதிமுறைகள்.\nவெளிச்சோதனை முறை கருக்கட்டல் தொடர்பான சட்டங்களும், விதிமுறைகளும் நாட்டுக்கு நாடு வேறுபட்டுக் காணப்படுகின்றன. அமெரிக்கா, ஆசுத்திரேலியா போன்ற நாடுகளில் வெவ்வேறு மாநிலங்களில்கூட இந்தச் சட்ட விதிமுறைகள் வெவ்வேறாகக் காணப்படுகின்றன.\n\nஒவ்வொரு நாட்டிலும் முட்டை அல்லது விந்து அல்லது இரண்டுமே வழங்கிகளிடமிருந்து பெறப்பட முடியுமா, எத்தனை கருமுட்டைகளைக் கருப்பையில் வைக்கலாம், பதிலித்தாயை பயன்படுத்த அனுமதியுண்டா போன்ற பல்வேறு விடயங்களில் பல சட்ட விதிமுறைகள் நடைமுறையில் உள்ளன. தகப்பனாகப் போகும் ஆணின் விந்து தரம் குறைவாக இருப்பின், வேறொரு ஆணிடமிருந்து விந்தைப் பெற சில நாடுகளில் அனுமதியுண்டு. ஆனால் சில நாடுகளில் இம்முறைக்கு கணவனின் விந்தே பெற முடியும் என்ற கட்டுப்பாடு உள்ளது. அதேவேளை செயற்கை விந்தூட்டல் முறைக்கு விந்து வழங்கி ஒருவரிடமிருந்து விந்து பெறப்பட அனுமதிக்கப்படுகிறது. சில நாடுகளில் விந்து வழங்கும் ஆணின் அடையாளம் மறைக்கப்பட்டே இருக்க வேண்டும் என்ற கட்டுப்பாடு உள்ளது.\n\n"}
{"id": "87398", "url": "https://ta.wikipedia.org/wiki?curid=87398", "title": "அம்ம வாழி", "text": "அம்ம வாழி\n\nஅம்ம வாழி - எனத் தொடங்கும் சங்கப்பாடல்கள் பல உள்ளன.\nSection::::பொருள் நுட்பம்.\nSection::::வாழி.\nHave a good day என்று இக்காலத்தில் பொதுப்பட வாழ்த்துவது போல அக்காலத்தில் 'வாழி', 'வாழியோ' என்று கூறிச் சங்ககால மக்கள் பிறரை வாழ்த்தினர். அதில் ஒரு வேறுபாடு. Hello! good morning என்பது போலத் தமிழர் தொடக்கத்திலும் வாழ்த்தியிருக்கிறார்கள்.\n\nSection::::அம்ம.\n'அம்ம கேட்பிக்கும்', அம்ம என்னும் பொது விளி 'அம்மா' என நீண்டும் வரும் என்பது தொல்காப்பியம் குறிப்பிடுகிறது. இது போன்று சங்கப்பாடல்களில் எல்லா, எலுவ என்னும் பொது விளிச்சொற்றளும் பயன்படுத்தப்பட்டுள்ளன.\n\n"}
{"id": "87402", "url": "https://ta.wikipedia.org/wiki?curid=87402", "title": "ஆண் முலை வீக்கம்", "text": "ஆண் முலை வீக்கம்\n\nஆண் முலை வீக்கம் \"(Gynecomastia)\" என்பது ஆண்களில் இயல்புக்கு மாறாக முலைகள் பெரிதாக வளர்ச்சி அடைவதாகும். இது சாதாரணமாக குழந்தைகள், பருவ வயதடைந்தோர், முதியோர் ஆகியோரில் இயல்பாகக் காணப்படும். பருவ வயது வந்த பையன்களுக்கு இது மன உளைச்சலைத் தரக் கூடியது. பெரும்பாலான பையன்களில் இந்நிலை ஓரிரு வருடங்களுக்குள் சரியாகி விடும். ஆண்முலை வீக்கத்தின் காரணம் துல்லியமாகத் தெரியவில்லை. பால் ஹார்மோன்களின் சமநிலையின்மை காரணமாக இருக்கலாம் என்று பொதுவாக நம்பப்படுகிறது. மருந்துகள், உடல் நோய்கள் போன்றவை இச்சமநிலையை உண்டாக்குகின்றன.\n\nSection::::காரணங்கள்.\nSection::::மருந்துகள்.\nஅக்காலத்தில் வயிற்றுப்புண்ணுக்குத் தரப்பட்ட சிமெட்டிடின் (தற்போதைய ரானிட்டிடின் மருந்தின் முன்னோடி) ஆண்முலை வீக்கத்தையும் ஆண்மையிழப்பையும் உண்டாக்கக் கூடியது. டிஜாக்சின், (இதயச் செயலிழப்பிற்குத் தரப்படும் மருந்து) கஞ்சா, மார்ஃபின், ஸ்பைரனோலாக்டோன், வின்கிறிஸ்டின் போன்ற மருந்துகளும் ஆண்முலை வீக்கத்தை உண்டாக்குபவை.\n\nSection::::கல்லீரல் நோய்கள்.\nகல்லீரலில் தான் ஈஸ்ட்ரோஜனின் (estrogen) சிதைமாற்றம் நடைபெறும். எனவே கல்லீரல் செயலிழப்பு நேரும் போது ஈஸ்ட்ரோஜன் மிகுந்து ஆண் முலை வீக்கம் ஏற்படுகிறது.\n\nSection::::இயக்குநீர் சமநிலையின்மை நிலைகள்.\nஅட்ரினல் கட்டி\n\nஅக்ரோமெகலி\n\nபுரோலாக்டினோமா\n\nகுஷிங்க் நோய்\n\nSection::::தொழு நோய்.\nதொழு நோயில் இரண்டு விரைகளும் அழிந்து விடுவதால் இயல்பான டெஸ்டோஸ்டீரோன் சுரப்பு இல்லாமல் போய் ஈஸ்ட்ரோஜன் மிகுந்து ஆண் முலை வீக்கம் ஏற்படும்\n\nSection::::மருத்துவம்.\nமேலே கூறியது போல பெரும்பாலான வளர் இளம் பருவ ஆடவருக்கு சில வருடங்களில் இந்‌நிலை சரியாகி விடும். ஆனால் இது உள்ளே மறைந்திருக்கும் கொடிய வியாதியின் ஒரே அறிகுறியாக இருக்கவும் வாய்ப்புண்டு.\nவெப்ஸ்டர் அறுவைசிகிச்சை எனும் அறுவை சிகிச்சை அழகியல் காரணங்கள் பொருட்டு இந்நோய் நிலைக்காகச் செய்யப்படுகிறது.\n"}
{"id": "87404", "url": "https://ta.wikipedia.org/wiki?curid=87404", "title": "ஹில்டனின் விதி", "text": "ஹில்டனின் விதி\n\n'மனித உடலில் ஒரு மூட்டுக்குச் செல்லும் நரம்பு அந்த மூட்டுக்கு நரம்பியக்கம் வழங்குவதோடு மட்டுமன்றி அம்மூட்டினை இயக்கும் தசைகளுக்கும் நரம்பியக்கம் வழங்கும்' என்ற தனது அவதானிப்பை இங்கிலாந்தைச் சேர்ந்த மருத்துலர் ஜான் ஹில்டன் 1860களில் வெளியிட்டார். அவர் பெயரால் அவ்விதி ஹில்டனின் விதி என்று அழைக்கப்படுகிறது.\n\nSection::::விதியின் விரிவாக்கம்.\nமேலே கண்ட விதியை நாம் இவ்வாறு விரிவாக்கலாம். மூட்டுக்கும் மூட்டினை இயக்கும் தசைகளுக்கும் நரம்பியக்கம் வழங்கும் நரம்பு அம்மூட்டின் மேல் உள்ள தோலுக்கும் நரம்புணர்ச்சி வழங்குகிறது. இதுவே மூட்டழற்சியில் எரிச்சலூட்டும் களிம்புகள் தடவி வலியைக் கட்டுப்படுத்துவதன் அடிப்படை ஆகும்\n"}
{"id": "87410", "url": "https://ta.wikipedia.org/wiki?curid=87410", "title": "காந்தாபிரியா", "text": "காந்தாபிரியா\n\nகாந்தாபிரியா (\"Cantabria\") என்பது ஒரு வரலாற்று முக்கியத்துவம் உள்ள ஒரு பகுதியும் எசுப்பானியா நாட்டின் ஆட்சி பிரிவுகளுள் ஒன்றும் ஆகும். இதன் தலைநகரம் சான்தான்தேர் ஆகும். இதன் பரப்பளவு 5,321 சதுர கி.மீ. ஆகும். இதன் மக்கட்தொகை 591,886 ஆகும். இதன் ஆட்சி மொழி எசுப்பானியம் ஆகும்.\n"}
{"id": "87412", "url": "https://ta.wikipedia.org/wiki?curid=87412", "title": "வியானுவேவா தே வியாயேசுகூசா", "text": "வியானுவேவா தே வியாயேசுகூசா\n\nவியானுவேவா தே வியாயேசுகூசா (\"Villanueva de Villaescusa\") என்பது எசுப்பானியாவில் வியாயேசுகூசா நகராட்சியில் உள்ள ஒரு குடியிருப்பு ஆகும். இது வியாயேசுகூசாவின் தலைநகரமாகிய கோஞ்சாவில் இருந்து 0.8 கி.மீ. தொலைவில் உள்ளது. இங்கு ஏறத்தாழ 969 மக்கள் வசிக்கின்றனர்.\n"}
{"id": "87413", "url": "https://ta.wikipedia.org/wiki?curid=87413", "title": "கிராபீன்", "text": "கிராபீன்\n\nகிராபீன் (\"Graphene\") என்பது கரி அல்லது கார்பனின் புறவேற்றுமை வடிவங்களுள் ஒன்று. மற்றொன்று வைரம். இது வலைப்பின்னல் போன்ற, அறுபக்க வடிவில் பிணைக்கப்பட்டுள்ள கரிம அணுக்களாலான, மெல்லிய தாளையொத்த பொருள். இதுவே முதலில் உருவாக்கப்பட்ட இரு-பரிமாணப் பொருள் எனலாம். கிராபீனின் தடிமன் ஒரு-அணு அளவையொத்தது. இதிலுள்ள கரிம அணுக்கள் sp இணைப்பில் உருவானவை; இதன் வேதிச் சமன்பாடு CH.\n\nSection::::கண்டுபிடிப்பு.\nகிராபீன் ஆண்ட்ரே கேம், கான்ஸ்ட்டாண்டின் நோவாசெலோவ் ஆகியோரால் முதன்முதலில் கிராபைட்டிலிருந்து பிரித்தெடுக்கப்பட்டது; இச்செயலுக்காகவும் கிராபீனைப் பற்றிய இயற்பியலை விளக்கியதற்காகவும் இவர்களிருவருக்கும் இயற்பியல் நோபல் பரிசு 2010-ஆம் ஆண்டு வழங்கப்பட்டது.\n\nSection::::பென்சில் கரியிலிருந்து கிராபீன்.\nகேமும் நோவாசெலோவும் பென்சில் கரியின் மேல் தெரியொட்டு நாடாவை (sellotape) மீண்டும் மீண்டும் ஒற்றி எடுப்பதன் மூலம் கிராபைட்டை செதில் செதிலாக்கினர்; ஆனால், அதன் தடிமன் அதிகமாகவே இருந்ததால், அச்செதில்களை ஆக்சிசனேற்றப்பட்ட சிலிக்கான் தளத்தின் மேல் வைத்து மீண்டும் ஒற்று வேலையைச் செய்ததன் மூலம் இறுதியில் கிராபீனைப் பிரித்தெடுத்தனர்.\n\n\nSection::::கிராபீனின் சில வியத்தகு சிறப்பியல்புகள்.\nSection::::தனிச்சிறப்புடைய மின்கடத்துத் தன்மை.\nகிராபீனின் தனிச்சிறப்பு வாய்ந்த மின்கடத்துத் தன்மை இரு விதங்களில் ஆராயப்படுகிறது:\n\n\n"}
{"id": "87414", "url": "https://ta.wikipedia.org/wiki?curid=87414", "title": "வியாயேசுகூசா", "text": "வியாயேசுகூசா\n\nவியாயேசுகூசா என்பது எசுப்பானியாவிலுள்ள காந்தாபிரியாவில் உள்ள ஒரு நகராட்சி ஆகும். இதன் பரப்பளவு 28.02 சதுர கி.மீ. ஆகும். இதன் மக்கட்தொகை 3,639 ஆகும். இதன் தலைநகரம் கோஞ்சா ஆகும். \n\n"}
{"id": "87415", "url": "https://ta.wikipedia.org/wiki?curid=87415", "title": "கோஞ்சா", "text": "கோஞ்சா\n\nகோஞ்சா என்பது எசுப்பானியாவில் உள்ள காந்தபிரியா பகுதியில் உள்ள வியாயேசுகூசா நகராட்சியின் தலைநகரம் ஆகும். இது காந்தபிரியாவின் தலைநகரமாகிய சாந்தாந்தரில் இருந்து 16.5 கி.மீ. தொலைவில் உள்ளது. இங்கு ஏறத்தாழ 479 மக்கள் வசிக்கின்றனர். \n"}
{"id": "87417", "url": "https://ta.wikipedia.org/wiki?curid=87417", "title": "லியான்யோ", "text": "லியான்யோ\n\nலியான்யோ என்பது எசுப்பானியாவிலுள்ள காந்தபிரியா பகுதியில் உள்ள வியாயேசுகூசா நகராட்சியில் உள்ள ஒரு குடியிருப்பு ஆகும். இது சான்தான்தேரில் இருந்து 19.5 கி.மீ. தொலைவில் உள்ளது. இது கோஞ்சாவில் இருந்து 3 கி.மீ. தொலைவில் உள்ளது. இதன் மக்கட்தொகை ஏறத்தாழ 1480 ஆகும். \n"}
{"id": "87418", "url": "https://ta.wikipedia.org/wiki?curid=87418", "title": "ஒபிரேகோன்", "text": "ஒபிரேகோன்\n\nஒபிரேகோன் என்பது எசுப்பானியாவின் வியாயேசுகூசா நகராட்சியில் உள்ள ஒரு குடியிருப்பு ஆகும். இது சான்தான்தேரில் இருந்து 13.9 கி.மீ தொலைவில் உள்ளது. இது கோஞ்சாவில் இருந்து 3.3 கி.மீ. தொலைவில் உள்ளது. இதன் மக்கட்தொகை ஏறத்தாழ 613 ஆகும். \n"}
{"id": "87419", "url": "https://ta.wikipedia.org/wiki?curid=87419", "title": "யோசே லூயிசு கயீகாசு", "text": "யோசே லூயிசு கயீகாசு\n\nயோசே லூயிசு கயீகாசு என்பவர் ஒரு கட்டடக்கலை வள்ளுனர் ஆவார். இவர் காந்தாபிரியாவில் உள்ள வியானுவேவா தே வியாயேசுகூசாவில் 1928ஆம் ஆண்டு பிறந்தார். இவர் 2010ஆம் ஆண்டு சூலை திங்கள் 13ஆம் தேதி மறைந்தார். ரேசிங்கு தே சான்தான்தேரை கட்டியது இவரே. \n"}
{"id": "87420", "url": "https://ta.wikipedia.org/wiki?curid=87420", "title": "சார்திநேரோ", "text": "சார்திநேரோ\n\nசார்திநேரோ என்பது எசுப்பானியாவில் உள்ள சாந்தாந்தர் நகரத்திலுள்ள ஒரு அரங்கம் ஆகும். தற்போது இது கால்பந்து விளையாட்டுகளை நடத்துவதற்கு பயன்படுத்தப்படுகிறது. இது 22,400 மக்களை அமர்த்தும் அளவிற்கு இடம் கொண்டது. இது 1988ஆம் ஆண்டு கட்டப்பட்டது ஆகும். \n"}
{"id": "87421", "url": "https://ta.wikipedia.org/wiki?curid=87421", "title": "ரோமாரேதா", "text": "ரோமாரேதா\n\nரோமாரேதா என்பது எசுப்பானியாவில் உள்ள ஒரு அரங்கம் ஆகும். \n"}
{"id": "87422", "url": "https://ta.wikipedia.org/wiki?curid=87422", "title": "ரோசாலேதா", "text": "ரோசாலேதா\n\nரோசாலேதா என்பது எசுப்பானியாவில் உள்ள ஒரு அரங்கம் ஆகும்.\n"}
{"id": "87427", "url": "https://ta.wikipedia.org/wiki?curid=87427", "title": "மேசுதையா", "text": "மேசுதையா\n\nமேசுதையா (\"Mestalla\") என்பது எசுப்பானியாவில் உள்ள ஒரு அரங்கம் ஆகும். இது எசுப்பானியாவில் உள்ள வாலேன்சியா நகரில் உள்ளது. இது ஒரு கால்பந்து விளையாட்டு அரங்கம் ஆகும். இது 1923, மே 20 ஆம் தேதி திறந்துவைக்கப்பட்டது. இது ஐம்பத்தைந்து ஆயிரம் மக்களை அமர்த்தக்கூடிய அளவிற்கு பெரியது.\n"}
{"id": "87428", "url": "https://ta.wikipedia.org/wiki?curid=87428", "title": "ரியாசோர்", "text": "ரியாசோர்\n\nரியாசோர் என்பது எசுப்பானியாவில் உள்ள ஒரு அரங்கம் ஆகும். இது எசுப்பானியாவின் வடமேற்கு பகுதியிலுள்ள கலீசியாவில் உள்ளது. இது 1940ஆம் ஆண்டு கட்டப்பட்டது. இது 1944ஆம் ஆண்டு அக்தோபர் திங்கள் 28ஆம் தேதி திறந்துவைக்கப்பட்டது. இது முப்பத்திநான்கு ஆயிரத்து அறநூறு மக்களை அமர்த்தக்கூடியது. இது சாந்தியாகோ ரேய் பெதுறேயீரா என்னும் கட்டட வல்லுனரால் கட்டப்பட்டது. \n"}
{"id": "87429", "url": "https://ta.wikipedia.org/wiki?curid=87429", "title": "மொலினோன்", "text": "மொலினோன்\n\nமொலினோன் (\"El Molinón\") என்பது எசுப்பானியாவில் உள்ள ஒரு அரங்கம் ஆகும். இது எசுப்பானியாவில் உள்ள கிகோன் நகரத்தில் உள்ளது. இது ஒரு கால்பந்து விளையாட்டு அரங்கம் ஆகும். இது 1908ஆம் ஆண்டு திறக்கப்பட்டது. இது இருபத்தொன்பது ஆயிரத்து ஐநூறு பார்வையாளர்களை அமர்த்தக்கூடியது.\n"}
{"id": "87432", "url": "https://ta.wikipedia.org/wiki?curid=87432", "title": "மலட்டுத்தன்மை", "text": "மலட்டுத்தன்மை\n\nமலட்டுத்தன்மை (Infertility) என்பது ஒரு மனிதனால் , விலங்கினால் அல்லது தாவரத்தினால் இயற்கை வழியில் புதிதாக ஒரு உயிரினத்தை உருவாக்கவல்ல கருக்கட்டல் என்னும் செயற்பாட்டில் பங்கு கொள்ளும் உயிரியல் ஆற்றலின்மையைக் குறிக்கும். இந்த மலட்டுத்தன்மை ஆண்களிலும், பெண்களிலும் இருக்கலாம். இந்த மலட்டுத்தன்மை என்பது சில சமயம் கருத்தரிப்பின்போது, வளர்ந்து வரும் கருவை முழுமையான கருக்காலத்தைக் கடந்து குழந்தையை பெற்றுக் கொள்ள முடியாமல் போகும் பெண்களின் ஆற்றலின்மையைக் குறிக்கவும் பயன்படுத்தப்படுகிறது. இந்த மலட்டுத்தன்மைக்கு பல காரணிகள் இருப்பினும், அவற்றில் பல மருத்துவ சிகிச்சை முறைகளால் மாற்றியமைக்கப்பட்டு, மலட்டுத்தன்மையிலிருந்து விடுபட உதவுகின்றது. இவற்றை மலட்டுத்தன்மை சிகிச்சை எனலாம்.\nமலட்டுத்தன்மை அற்ற வளமான பெண்களில் முட்டை வெளியிடலுக்கு சில நாட்கள் முன்னரும், பின்னரும் கருக்கட்டும் தன்மை காணப்படும். மாதவிடாய் சுழற்சியின் ஏனைய நாட்களில் இவ்வாறான கருக்கட்டும் தன்மை காணப்படுவதில்லை.\n\nSection::::வரைவிலக்கணம்.\n\"மக்கட் தொகையியலாளர்களின் வரைவிலக்கணப்படி மலட்டுத்தன்மை என்பது சனத்தொகையில் இனப்பெருக்கத்துக்குரிய வயதை அடைந்த பெண்களில் குழந்தை பெற்றுக்கொள்ளும் ஆற்றல் இல்லாதிருப்பதாகும். அதேவேளை தொற்று நோயியலாளர்களின் வரைவிலக்கணப்படி குழந்தை உருவாக்கத்திற்கான முயற்சியும் வாய்ப்பும் இருந்தும் கரு கொள்ளல் விகிதத்திற்கான வாய்ப்பின்மையை எதிர்கொள்ளுதல் ஆகும் தற்போது பெண்கள் கரு கொள்ளல் விகிதம் அவர்களது 24 வயதில் உச்சமாகவும் அது 30 வயதில் குறைவதாகவும் 50 வயதுக்குப் பின் அரிதாக நடைபெறுவதாகவும் இருக்கும், முட்டை வெளியேறி 24 மணித்தியாலங்களில் பெண்கள் கருவளம் உள்ளவர்களாக இருப்பர். ஆண்களில் கருக்கொள்ளல் 25 வயதில் உச்சமாகவும் 40 வயதின் பின் குறைவதாகவும் இருக்கும்.\n\nSection::::உலக சுகாதார அமைப்பின் வரைவிலக்கணம்.\nஉலக சுகாதார அமைப்பு மலட்டுத்தன்மை என்பதை பின்வருமாறு வரைவிலக்கணப்படுத்துகின்றது:\n\nSection::::முதன்மையான எதிர் இரண்டாம் நிலை மலட்டுத்தன்மை.\nமுதன்மையான மலட்டுத் தன்மை என்பது பெண்ணொருவர் குழந்தை பெற விருப்புடையவராக தொடர்ந்து 12 மாதங்களுக்கு மேல் எந்தவொரு கருத்தடை சாதனமும் பயன்படுத்தாமல் இணைந்தும் உயிருடன் பிறப்பு ஒருபோதும் நடைபெறாமல் இருப்பதாகும்.\n\nஇரண்டாம் நிலை மலட்டுத் தன்மை என்பது பெண்ணொருவர் குழந்தை பெற விருப்புடையவராக தொடர்ந்து 12 மாதங்களுக்கு மேல் எந்தவொரு கருத்தடை சாதனமும் பயன்படுத்தாமல் இணைந்தும் முந்திய குழந்தைப் பேறுக்குப் பின் கருக்கொள்ளல் நடைபெறாமல் இருப்பதாகும்.\n\nSection::::தாக்கங்கள்.\nSection::::உளவியல் தாக்கம்.\nமலட்டுத் தன்மை காரணமாக ஒருவர் தனி ப்பட்ட முறையில் கவலைப்படுவதுடன் சமூக மதிப்பும் இல்லாது போகின்றது. ஆயினும் உயர் தொழில்நுட்ப முறைகளைப் பயன்படுத்தி (IVFமுறை),குழந்தைப் பேரைப் பெற்றுக் கொள்ளும் வாய்ப்புகள் உள்ளன. மலட்டுத்தன்மை நம்மை அறியாமலேயே மன அழுத்தம்,கட்டுப்பாடின்மை, வயது முதிரும் போதான வளர்ச்சியின் போக்கு என்பன காரணமாக அமையும். .\n\nமலட்டுத் தன்மை பல்வேறு உளவியல் தாக்கங்களையும் தரவல்லது. வாழ்க்கைத்துணை குழந்தைப் பேற்றுக்கு காட்டும் அதீத ஆர்வம் பாலியல் எழுச்சியின்மைக்கு வழிகோலும். மன முறிவு, மருத்துவத் தீர்மானங்கள் பிரிவுகளை ஏற்படுத்தும். குழந்தைப் பேறின்மை என்பது புற்று நோய், இதயநோய்கள் போல மன அழுத்தத்தைத் தரக்கூடியது.\n\nSection::::காரணங்கள்.\nSection::::நிர்ப்பீடன மலட்டுத்தன்மை.\nவிந்துக்கு எதிரான உடலெதிரிகள் காரணமாக 10-30% ஆனவர்கள் மலட்டுத்தன்மையால் பாதிக்கப்படுகின்றனர் ஆண் பெண் இருபாலானவர்களிலும் உருவாகும் இந்த பிறபொருளெதிரி விந்தின் மேற்பரப்பு உள்ள உடலெதிரியை பாதிப்பதால் அது பெண் கருப்பையின் பயணிக்க முடியாமை, இறப்புவீதம் என்பன கருத்தைத்தலைப் பாதிக்கும்.\n"}
{"id": "87433", "url": "https://ta.wikipedia.org/wiki?curid=87433", "title": "மலட்டுத்தன்மை சிகிச்சை", "text": "மலட்டுத்தன்மை சிகிச்சை\n\nமலட்டுத்தன்மை சிகிச்சை (Infertility Treatment) எனப்படுவது, ஆண்களிலோ, பெண்களிலோ அல்லது இருவரிலும் கூட்டாகவோ, குழந்தை ஒன்றைப் பெற்றுக்கொள்ள முடியாத மலட்டுத்தன்மை காணப்படும்போது, அந்நிலையை அகற்றி, குழந்தைப் பேற்றைக் கொடுப்பதற்காக வழங்கப்படும் சிகிச்சை அல்லது மேற்கொள்ளப்படும் தொழில் நுட்பமாகும். இந்தச் சிகிச்சையானது முழுமையாகவோ, அல்லது பகுதியாகவோ செயற்கையான முறைகளைக் கொண்டிருக்கும்.\n\nஇந்தச் சிகிச்சைகள் கடினமானவையாகத் தோன்றினாலும், மலட்டுத்தன்மைக்கான காரணிகள் பற்றியும், சிகிச்சைகள் பற்றியும் தெளிவான விழிப்புணர்வுடன் சிகிச்சைக்குட்படும்போது, மன அழுத்தம் குறைவாகி சிகிச்சை வெற்றியளித்து, குழந்தையைப் பெற்றுக்கொள்ளல் இலகுவாகும். உண்மையில் மலட்டுத்தன்மையற்ற பெற்றோராக இருப்பினும், கடத்தப்படக்கூடிய எய்ட்சு போன்ற தொற்று நோய்கள் குழந்தை பெற்றுக் கொள்ள விரும்பும் பெற்றோர்களில் காணப்படுமாயின், கருத்தரிப்பின்போது அவ்வகை நோய்கள் நோய்த்தொற்றுமூலம் குழந்தைக்கும் வருவதனைத் தவிர்ப்பதற்காகவும் இவ்வகையான சிகிச்சைகள் எடுத்துக் கொள்ளப்படுவதுண்டு.\n\nSection::::முட்டை உருவாக்கத்தை அதிகரித்தல் (Ovulation Induction).\nசூல்முட்டை உருவாக்கத்தை அதிகரிக்கச் செய்யும் மருந்துகள் பயன்படுத்தும் முறை. இது பொதுவாக ஒழுங்கற்ற மாதவிடாய் சுழற்சி கொண்ட பெண்களுக்குச் சிகிச்சையளிக்க வல்லது. இங்கு கொடுக்கப்படும் பல வகையான மருந்துகளும் பெண்களின் இனப்பெருக்கத் தொகுதியைத் தூண்டி, அதன் மூலம் கருக்கட்டல் ஏற்படுவதற்கான நிகழ்தகவை அதிகரிக்கச் செய்யும். இந்த மருந்துகளில் பெரும்பாலானவை இயக்குநீர்களாகும். இயற்கையாக இருக்கும் இயக்குநீரின் குறைபாட்டை நிவர்த்தி செய்வதற்காக இவை வழங்கப்படலாம். புரோஜெஸ்தரோன் (Progesterone) இயக்குநீரே பொதுவாகச் சிகிச்சையில் பயன்படுத்தப்படுகின்றது.\n\nSection::::செயற்கை விந்தூட்டல் (Artificial Insemination - AI).\nஇந்தச் செயற்கை விந்தூட்டல் முறையில், கருக்கட்டலுக்கு உதவும் முகமாக, ஆணிடமிருந்து பெறப்படும் விந்தானது சில சுத்தப்படுத்தலின் பின்னர், நேரடியாகப் பெண்ணின் இனப்பெருக்கத் தொகுதியினுள் செலுத்தப்படும். விந்து சுத்தப்படுத்தப்படுவதன் மூலம், விந்துப் பாய்மத்தில் இருக்கும் தேவையற்ற, ஆபத்தான வேதிப்பொருட்கள் அகற்றப்படுவதனால் கருக்கட்டலுக்கான சந்தர்ப்பத்தை அதிகரிக்கச் செய்யலாம். இந்த முறைக்கு உதவுவதற்காக மலட்டுத்தன்மையைப் போக்க உதவும் மருந்துகளும் பயன்படுத்தப்படலாம்.இம்முறை கால்நடைகளிலேயே ஆரம்பத்தில் நடைமுறைப்படுத்தப்பட்டது. பின்னர் அதே தொழில்நுட்பத்தைப் பயன்படுத்தி மனிதரிலும் இது பயன்பாட்டுக்கு வந்தது. 1970 களில் இம்முறை மிகவும் பரவலாக அறியப்பட்டது.\nவிந்தானது பெண்ணின் ஆண் துணையிடம் இருந்தோ, ஆண் துணை இல்லாதவிடத்து, அல்லது ஆண் துணையிடமிருந்து வளமான விந்தைப் பெறமுடியாத நிலை இருக்குமிடத்து, வேறொரு விந்து வழங்கியிடமிருந்து விந்து பெறப்படும். அந்த விந்து கருப்பை வாய்ப் பகுதியிலோ (Intracervical Insemination - ICI), அல்லது கருப்பையின் உள்ளேயோ (Intrauterine insemination) செலுத்தப்படும். சில அனுகூலங்கள் காரணமாகக் கருப்பையினுள் செலுத்தும் முறையே தற்போது பரவலாகச் செய்யப்பட்டு வருகின்றது.\nஇம்முறை பயன்படுத்தப்படும்போது, வெற்றிகரமான கருக்கட்டலுக்காக, சூல்முட்டை வெளியேறுதலைச் சரியாக அறிந்து கொள்ள, குருதிப் பரிசோதனைகள், மீயொலி சோதனை போன்றவற்றினால் பெண்ணின் மாதவிடாய்ச் சுழற்சி மிகவும் உன்னிப்பாக அவதானிக்கப்படும்.\nஒருபால் திருமணம் செய்திருக்கும் தம்பதிகளுக்கும் குழந்தை பெற்றுக்கொள்ள இம்முறை மிகவும் உதவியாக இருக்கும்.\n\nSection::::நுட்பத்துணை இனப்பெருக்கத் தொழில்நுட்பம் (Assisted Reproductive Technology - ART).\nகருக்கட்டலுக்கான சந்தர்ப்பத்தை அதிகரிக்கச் செய்யும் முகமாகச் சூல்முட்டையானது பெண்ணின் சூலகத்தில் இருந்து அகற்றப்பட்டு, கருக்கட்டலுக்கு உட்படுத்தப்பட்ட பின்னர், மீண்டும் பெண்ணின் உடலினுள் வைக்கப்படும், (அல்லது இன்னொரு பெண்ணுக்கு வழங்கப்படும்) தொழில்நுட்பமே பொதுவாக \"நுட்பத்துணை இனப்பெருக்கத் தொழில்நுட்பம்\" என அழைக்கப்படும். ஆனால் நோய்க் கட்டுப்பாடு, தடுப்பு மையம் கொடுத்துள்ள வரைவிலக்கணத்தின்படி, மலட்டுத்தன்மையைப் போக்கி, குழந்தை பெற்றுக் கொள்வதற்காகச் சூல்முட்டையையோ, விந்தையோ சரியான முறையில் கையாளும் அனைத்துத் தொழில்நுட்ப செயல்முறைகளுமே நுட்பத்துணை இனப்பெருக்கத் தொழில்நுட்பம் எனப்படும். இந்த வரைவிலக்கணத்தின்படி, முட்டை உருவாக்கத்தை அதிகரிப்பதற்கான சூலகத் தூண்டல் முறைக்காகப் பெண்கள் மருந்துகளை உட்கொள்ளலும், மற்றும் செயற்கை விந்தூட்டலும்கூட நுட்பத்துணை இனப்பெருக்கத் தொழில்நுட்பமாகவே கருதப்படும்.\n\nஇது பல்வேறு முறைகளால் நிகழ்த்தப்படும். அவற்றில் முக்கியமான நான்கு முறைகள்:\n\nSection::::வெளிச் சோதனை முறை கருக்கட்டல் (In Vitro Fertilization - IVF).\nஇந்த வெளிச் சோதனை முறை கருக்கட்டல் மிகவும் பரவலாக அறியப்படும் தொழில்நுட்பமாகும். முதிர்ச்சி அடைந்த சூல்முட்டையானது பெண்ணின் சூலகத்தில் இருந்து அகற்றப்பட்டு, வெளியே சோதனை அறையில் வைத்து, ஆண் துணையிடமிருந்து பெறப்படும் விந்துடன் கருக்கட்டச் செய்யப்பட்டு, கருக்கட்டலின் பின்னர், முளைய விருத்தி ஆரம்பித்த பின்னர் முளையம் மீண்டும் கருப்பையினுள் வைக்கப்படும்.\n\nசிறந்த முட்டைகளைப் பெறுவதற்காக ஆரம்பத்தில் முட்டை உருவாக்கத்தைத் தூண்டும் சிகிச்சை வழங்கப்படும்போது, சிலருக்கு அளவுக்கதிகமான தூண்டல் நிகழ்வதனால் சில பிரச்சனைகள் ஏற்படும். சூலகம் பெரிதாவதனால் வயிற்றில் வலி, குமட்டல், வாந்தி, பசியின்மை போன்ற அறிகுறிகள் தோன்றலாம். பொதுவாக இவை குறைந்தளவிலேயே இருப்பினும் 1 % ஆனவர்களில் தீவிரமான பிரச்சனையாக வரக் கூடும்.\n\nSection::::பாலோப்பியன் குழாய் உள்ளான புணரி/பாலணு இடமாற்றம் (Gamete Intrafallopian Transfer - GIFT).\nஇம்முறையில் சூல்முட்டைகள் சூலகத்திலிருந்து அகற்றப்பட்டு, பின்னர் சூல்முட்டையும், விந்தும் கருக்கட்டச் செய்யப்படும் நோக்குடன் பாலோப்பியன் குழாயினுள் செலுத்தப்படும். உடலுக்கு வெளியே, சோதனை அறையில் வைத்துக் கருக்கட்டலைத் தவிர்த்து, பாலணுக்களான சூல்முட்டையும், விந்தும் உடலின் உள்ளேயே வைத்துக் கருக்கட்டத் தூண்டப்படுவதனால், இது வெளிச் சோதனை முறை கருக்கட்டலிலிருந்து வேறுபடுகின்றது.\n\nSection::::பாலோப்பியன் குழாய் உள்ளான இருபாலணு இணைவுக்கரு இடமாற்றம் (Zygote Intrafallopian Transfer - ZIFT).\nஇங்கு சூல்முட்டை அகற்றப்பட்டு, உடலுக்கு வெளியே, சோதனை அறையில் வைத்து விந்துடன் கருக்கட்டச் செய்யப்பட்டு, முளைய விருத்திக்கு முன்னராகவே, அதாவது கருவணுக் கலமாகவே (zygote) பாலோப்பியன் குழாயினுள் செலுத்தப்படும்.\n\nSection::::குழியமுதலுரு உள்ளான விந்து உட்செலுத்தல் (Intracytoplasmic Sperm Injection - ICSI).\nஇந்த முறையும் தற்போது பிரபலமடைந்து வருகின்றது. இங்கே முதிர்ந்த சூல்முட்டையானது பெறப்பட்டு, அதனுள் வளமான ஒரு விந்து நேரடியாகச் செலுத்தப்பட்டு, கருக்கட்டச் செய்து, பின்னர் முளையமானது கருப்பை யினுள் வைக்கப்படும்.\n\nஇவைதவிர, இம் முறைகளிலிருந்து சில மாற்றங்களுடன் செய்யப்படக் கூடிய வேறு சில முறைகளும் உள்ளன.\n\nSection::::மேலதிக மலட்டுத்தன்மை சிகிச்சை.\nசில உடற்கூற்றியல் தொடர்பான மலட்டுத்தன்மை இருப்பின், அவற்றை நேரடியாக அறுவைச் சிகிச்சை மூலமாகவோ, அல்லது தேவைப்படாதவிடத்து, வேறு அறுவைச் சிகிச்சையல்லாத முறைகளாலோ சிகிச்சை அளித்து மலட்டுத்தன்மையை நீக்கலாம்.\n\nSection::::சூழிடர்.\nபொதுவாக வெளிச் சோதனை முறை கருக்கட்டலினால் பிறவிக் குறைபாடுகள் ஏற்படுவதில்லை. ஆனாலும் இவ்வகையான சிகிச்சைகள் கருத்தரிப்பிற்கான சூழிடரை அதிகரிப்பதாகக் கூறப்படுகிறது.. மருத்துவ தொழில்நுட்ப முறைகள் முன்னேற்றமடைந்து செல்கையில் இவ்வகையான சூழிடர்களும் குறைந்து செல்வது அவதானிக்கப்பட்டுள்ளது.\n\nபொதுவான சூழிடர்கள்:\n\nSection::::பயன்பாடு.\nகடந்த பல ஆண்டுகளாக இவ்வகையான சிகிச்சையால் பிறக்கும் குழந்தைகளின் எண்ணிக்கை அதிகரித்து வருகின்றது. 2009 இல் செய்யப்பட்ட ஒரு ஆய்வின்படி, அமெரிக்காவில் 2009 இற்கு முன்னரான 10 ஆண்டுகளில் நுட்பத்துணை இனப்பெருக்கத் தொழில்நுட்ப சிகிச்சை செய்யப்படுவது இரண்டு மடங்கை விட மேலாக அதிகரித்திருப்பது தெரியவந்தது. 2006 ஆம் ஆண்டில் 140,000 சிகிச்சைகள் வழங்கப்பட்டு, 55,000 குழந்தைகள் பிறந்ததாக அறியப்பட்டது.\n\nஇத்தகைய சிகிச்சை முறைக்கான தொழில்நுட்பமும் முன்னேற்றமடைந்து வருகின்றது. இதனால் வெற்றியளிக்கும் வீதமும் அதிகரிக்கின்றது. குழந்தை பெற்றுக்கொள்ள முடியாத, ஆனால் குழந்தை வேண்டுமென விரும்பும் பெற்றோருக்கு இவ்வகைச் சிகிச்சைகள் மிகவும் உதவியாக இருக்கின்றன.\n\n"}
{"id": "87434", "url": "https://ta.wikipedia.org/wiki?curid=87434", "title": "செயற்கை விந்தூட்டல்", "text": "செயற்கை விந்தூட்டல்\n\nசெயற்கை விந்தூட்டல் எனப்படுவது பெண்ணின் இனப்பெருக்கத் தொகுதியினுள், ஆணுடன் ஏற்படும் பாலுறவு நிகழ்வினால் ஏற்படும் இயற்கையான விந்தூட்டல் (natural insemination - NI) முறையாலன்றி, செயற்கையான முறையில் விந்தை உட்செலுத்தும் முறையாகும். இது குழந்தைப் பேற்றிற்காக செய்யப்படும் 'தூண்டிய இனப்பெருக்கத் தொழில்நுட்ப முறை'களில் ஒன்றாகும். பெண்ணின் ஆண் துணையிடமிருந்தோ அல்லது வேறு விந்து வழங்கியான ஒரு ஆணிடமிருந்தோ பெறப்படும் விந்தானது, இங்கே பயன்படுத்தப்படும். இது மனிதர்களுக்கு மாத்திரமண்றி விலங்கு வளர்ப்பில் கால்நடைகள், பன்றிகள் முதலானவற்றுக்கும் பொதுவாக பயன்படுத்தப்பட்டு வருகின்றது. \n\nசெயற்கை விந்தூட்டல் முறையானது இனவிருத்தி தொழில்நுட்பம், விந்து வழங்கல், விலங்கு வளர்ப்பு ஆகியவற்றுடன் இணைந்து செய்யப்படும். செயற்கை விந்தூட்டல் கருப்பைக்கு வெளியிலான விந்தூட்டம், கருப்பைக்கு உள்ளான விந்தூட்டம் என இரு வகைப்படும். செயற்கை விந்தூட்டத்தின் மூலம் அகனள் தொடர்பினைப் பேணும் பெண்கள் தமக்கான குழந்தையைப் பெற்றுக் கொள்வதுடன் விந்து வீரியமின்மை காரணமாக குழந்தைப் பெறில்லதவர்களுக்கு குழந்தையைப் பெற்றுக் கொள்ள முடியும். கருப்பைக்கு உள்ளான விந்தூட்டம் இலகுவான விந்தூட்ட முறையாக கூறப்படுகின்றது. \n\nSection::::மனிதர்களில்.\nஎதிப்பால் சேர்க்கையுடைய தம்பதிகளில் கருத்தரித்தல் கடினமாகும் போது செயற்கை முறை விந்தூட்டல் ஒரு மாற்று முறையாகப் பரிந்துரைக்கப்ப்டுகின்றது. இதற்கு முன்னர் வைத்தியர்கள் இயற்கைக் கருத்தரித்தலைத் தடைப்படுத்துகின்ற புறக்காரணிகள் மற்றும் உளவியல் காரணிகளை அகற்ற முனைவர். பின்னர் இருவரதும் கருவளத்தன்மைக்கான சோதனைகளை மேற்கொள்வர். ஆண்களில் குறிப்பாக விந்தின் இயக்கத்தன்மை, எண்ணிக்கை, வீரியம் என்பன சோதிக்கப்படும். கருத்தரித்தல் சாத்தியமாகாதவிடத்து செயற்கை விந்தூட்டம் மேற்கொள்ளப்படலாம்.\n\nசெயற்கை விந்தூட்டலில் பயன்படுத்தப்படும் விந்து குழந்தையை எதிர்பார்க்கும் தாயின் கணவனுடையதாக அல்லது வேறு விந்து வழங்கியுடையதாக இருக்கலாம்.இங்கு எல்லாச் சந்தர்ப்பத்திலும் தாய் குழந்தையின் உயிரியல் தாயாக இருப்பார். ஆனால் விந்து வேறு வழங்கியிடமிருந்து பெறப்படும் போது உரியியல் தந்தை வேறுபடுவார்.\n\nசெயற்கை விந்தூட்டல் மூலம் குழந்தை பெற்றுக்கொள்வதற்கு பல்வேறு காரணங்கள் அமையலாம். எடுத்துக்காட்டுக்கு, சில பெண்களின் நிர்ப்பீடனத் தொகுதி தமது இணையினது விந்தை ஏற்றுக் கொள்ளாமல் விடுதல் . சில பெண்களில் கருப்பை வாயில் சிக்கல்கள் காணப்படலாம்- அதாவது அடைப்புகள், தடித்த தசை. இவர்களுக்கு செயற்கை விந்தூட்டல் பயனுடையது.\n\nSection::::தயார்படுத்தல்.\nமுட்டை வெளியேற்றப்பட்டதில் இருந்து பன்னிரண்டு மணி நேரத்தில் கருத்தரித்தல் நடைபெற வாய்ப்புகள் அதிகம் என்பதால் பெண்களின் மாதவிடாய்ச் சக்கரம் நுணுக்கமாக் கவனிக்கப்படும். இதற்கு முட்டை வெளியேற்ற கருவி, மீயொலி, குருதிப் பரிசோதனை என்பனவும் உடல் வெப்ப அளவீடு, பெண்குறி தசைகளின் அமைப்பு குஏறித்த அவதானம் என்பனவும் பயன்படும். இதற்காக வேதிப்பொருள் மூலம் முட்டை வெளியேற்றம் தூண்டப்படும் முறை காணப்பட்டாலும் அது பல்கருக்கட்டலுக்கு வாய்ப்பளிக்கும்.\n\nவிந்து நேரடியாகவோ அல்லது சுக்கிலத்திலிருந்து வேறாக்க்கப்பட்டு தூய்தாக்கப்பட்ட விந்தோ பயன்படும் தூய்தாக்கப்பட்ட விந்தின் கரு கொள்ளால் அளவு அதிகமாகும். இங்கு செறிவாக்கபட்ட விந்து எண்ணிக்கை துணியப்பட்டு அதிகுளிரூட்டலுக்கு உட்படுத்தபட்டு காக்கப்படும். விந்து வழங்குபவர் சமூகத்தொடர்பு நோய்களுக்கு பரிசோதிக்கபடுவார்.\n\nSection::::கருவள அளவு.\nசெயற்கை விந்தூட்டலில் கருக்கொள்ளல் விகிதம் ICI முறையில் ஒரு மாதவிடாய் சுற்றுக்கு 10 முதல் 15% ஆக இருக்கும். IUI முறையில் ஒரு மாதவிடாய் சுற்றுக்கு 15–20% ஆக இருக்கும். IUI இல் ஆறு மாதவிடாய் சுற்றுக்கு, 60முதல் 70% ஆக அமையும்.\n"}
{"id": "87441", "url": "https://ta.wikipedia.org/wiki?curid=87441", "title": "கோயம்புத்தூர் மேற்கு (சட்டமன்றத் தொகுதி)", "text": "கோயம்புத்தூர் மேற்கு (சட்டமன்றத் தொகுதி)\n\n1951ம் ஆண்டில் கோவைக்கு இரு தொகுதிகள் ஒதுக்கப்படவில்லை. ஒரு தொகுதி மட்டுமே ஒதுக்கப்பட்டிருந்தது. 2009ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி இந்த சட்டமன்ற தொகுதி நீக்கப்பட்டு, கோயம்புத்தூர் தெற்கு தொகுதியாக மாற்றப்பட்டது.\n\n"}
{"id": "87442", "url": "https://ta.wikipedia.org/wiki?curid=87442", "title": "கோயம்புத்தூர் கிழக்கு (சட்டமன்றத் தொகுதி)", "text": "கோயம்புத்தூர் கிழக்கு (சட்டமன்றத் தொகுதி)\n\n1951ம் ஆண்டில் கோவைக்கு இரு தொகுதிகள் ஒதுக்கப்படவில்லை. ஒரு தொகுதி மட்டுமே ஒதுக்கப்பட்டிருந்தது. 2009ம் ஆண்டின் இந்திய தேர்தல் ஆணையத்தின் தொகுதி மறு சீரமைப்பு கட்டளைப்படி கோவை கிழக்கு தொகுதி நீக்கப்பட்டு, கோயம்புத்தூர் வடக்கு என பெயர் மாற்றப்பட்டது.\n\n"}
{"id": "87444", "url": "https://ta.wikipedia.org/wiki?curid=87444", "title": "வங்காள கலைக்களஞ்சியங்கள்", "text": "வங்காள கலைக்களஞ்சியங்கள்\n\nவங்காள மொழியில் அல்லது வங்காளம் தொடர்பான கலைக்களஞ்சியங்கள் வங்காள கலைக்களஞ்சியங்கள் எனப்படுகின்றன. வங்காள மொழியில் 19 ம் நூற்றாண்டில் இருந்தே கலைக்களஞ்சியங்கள் வெளிவருகின்றன. \n\n"}
{"id": "87447", "url": "https://ta.wikipedia.org/wiki?curid=87447", "title": "உரையசைக் கிளவிகள்", "text": "உரையசைக் கிளவிகள்\n\nதமிழில் பேசும்போது இடையிடையே சில சொற்களைப் பேசுவதை அசைத்துக்கொள்வதற்காகப் பயன்படுத்துவர். இதற்கு இலக்கண நூலார் உரையசைக் கிளவி (\"interjection\") என்று பெயரிட்டுள்ளனர். இத்தகைய சொற்கள் இங்குத் தொகுக்கப்படுகின்றன.\nSection::::முழுமையான இடைச்சொல்.\nSection::::அத்தை.\nபுலவர் தோழ கேளாய் அத்தை - குறுந்தொகை 129\n\nSection::::அம்ம.\nபாடலின் தொடக்கமாக அம்ம என்னும் உரையசைக் கிளவி 68 இடங்களில் வருகின்றன. மற்றும் பாடலின் இடையில் வருவன பற்பல.\n\nSection::::எலுவ.\nஎலுவ சிறாஅர் ஏமுறு நண்ப - குறுந்தொகை 129\n\nSection::::எல்லா.\nஎல்லா இஃதொத்தன் என் பெறான் கேட்டைக்காண் - கலித்தொகை 61\n"}
{"id": "87448", "url": "https://ta.wikipedia.org/wiki?curid=87448", "title": "ஜெம்புளூ சண்டை", "text": "ஜெம்புளூ சண்டை\n\nஜெம்புளூ சண்டை (\"Battle of Gembloux\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. பெல்ஜியம் சண்டையின் ஒரு பகுதியான இச்சண்டையில் நாசி ஜெர்மனியின் படைகள் பெல்ஜியத்தைத் தாக்கியதால் பிரெஞ்சு முதன்மைப் படைகளை ஆர்டென் காட்டுப் பகுதியிலிருந்து நகர்ந்து பெல்ஜியத்தை நோக்கி விரைந்தன.\n\nமே 10, 1940ல் ஜெர்மானியப் படைகள் பெல்ஜியம் மற்றும் பிரான்சின் மீது இருமுனைத் தாக்குதலைத் தொடங்கின. ஜெர்மனியின் போர் உபாயத் திட்டமான “மஞ்சள் திட்ட” (ஜெர்மன்: Fall Gelb) த்தின்படி பெல்ஜியம் மீதான தாக்குதல் திசை திருப்பும் தாக்குதலாகும். இதன் மூலம் பிரான்சின் முதன்மைப் படைப்பிரிவுகளை பெல்ஜியத்திற்கு வரவழைக்க வேண்டும். அவை பெல்ஜியத்தை அடைந்த பின், அவற்றின் பின்பகுதியில் ஆர்டென் காடு வழியாக ஜெர்மானிய ஆர்மி குரூப் ஏ முக்கியத் தாக்குதல் நடத்த வேண்டுமென்று மஞ்சள் திட்டம் வகுக்கப்பட்டிருந்தது. அதன்படி பிரெஞ்சு முதலாம் ஆர்மியை பெல்ஜியத்துக்கு இழுக்க மே 12ம் தேதி இரண்டு ஜெர்மானிய கவச டிவிசன்கள் பெல்ஜியத்தின் ஹன்னூட் பகுதியைத் தாக்கின. ஹன்னூட் சண்டையில் பிரெஞ்சுப் படைகள் வெற்றியடைந்த பின்னர் ஜெம்புளூ இடைவெளியில் நிறுத்தப்பட்டிருந்த பிரெஞ்சுப் படைகளை ஜெர்மானிய 6வது ஆர்மி தாக்கியது. மே 14, 15 இரு நாட்கள் நடந்த இந்த சண்டையில் ஜெர்மானிய படைகளால் பிரெஞ்சு பாதுப்பாப்பு கோட்டை ஊடுருவ முடியவில்லை. சுற்றிக் கொண்டும் போக முடியவில்லை. இச்சண்டை பிரெஞ்சுப் படைகளுக்கு வெற்றியில் முடிவடைந்தது. ஆனால் ஹன்னூட்டிலும் ஜெம்புளூவிலும் பிரெஞ்சு முதலாம் ஆர்மிக்கு ஏற்பட்ட சேதங்கள் அதன் பலத்தை வெகுவாகக் குறைத்தன. ஜெர்மானியப் படைகளின் ஆர்டென் காட்டுத் தாக்குதலால், அப்படை பின் வாங்கும் வழி அடைபடும் நிலை உண்டானது. எனவே இப்பிரிவு பெல்ஜியத்திலிருந்து பின்வாங்கி லீல் நகருக்குச் சென்றது. மே 28ம் தேதி அங்கு நடந்த சண்டையில் ஜெர்மானியப் படைகளால் முழுதும் தோற்கடிகப்பட்டது. ஜெர்மானிய இருமுனைத் தாக்குதல் எளிதில் வெற்றியடைந்ததால் ஹன்னூட்டிலும், ஜெம்புளூவிலும் பிரெஞ்சுப் படைகள் அடைந்த வெற்றி பயனில்லாமல் போனது.\n\n"}
{"id": "87460", "url": "https://ta.wikipedia.org/wiki?curid=87460", "title": "ஏட்ரியாட்டிக் கடல்", "text": "ஏட்ரியாட்டிக் கடல்\n\nஏட்ரியாட்டிக் கடல் (\"Adriatic Sea\") மத்தியத் தரைக்கடலின் ஒரு பிரிவு. இது ஐரோப்பாவின் இத்தாலிய குடாவுக்கும் பால்கன் குடாவுக்கும் இடையில் அமைந்துள்ளது. இக்கடலின் மேற்குக் கரையில் இத்தாலியும், மேற்குக் கரையில் பொசுனியாவும் எர்செகோவினாவும், சுலோவேனியா, குரோஷியா, அல்பேனியா மற்றும் மொண்டனேகுரோ நாடுகளும் உள்ளன. ரீனோ, போ, அடிகே, பிரெண்டா, பியாவே, சோக்கா, கிருக்கா, செடினா, நெரெட்வா, டிரின் ஆகிய ஆறுகள் இக்கடலில் பாய்கின்றன. இக்கடலின் கிழக்குப்பகுதியில் குரோசியாவுக்கு அண்மையாக 1300க்கு மேற்பட்ட தீவுகள் உள்ளன. இதன் அதிகபட்ச ஆழம் 1,233 மீட்டர் (4,045 அடி) ஆகும். இது மத்தியதரைக்கடலை விட உப்புத்தன்மை குறைந்ததாகக் காணப்படுகின்றது.\n"}
{"id": "87468", "url": "https://ta.wikipedia.org/wiki?curid=87468", "title": "எலும்பு மெழுகு", "text": "எலும்பு மெழுகு\n\nஎலும்பு மெழுகு \"(bone wax)\" அறுவை சிகிச்சையின் போது எலும்புகளில் இருந்து இரத்தம் கசிவதைத் தவிர்க்க உதவுகிறது. இது தேனீ மெழுகால் (\"bee's wax)\" செய்யப்படுகிறது. ஐசோ புரப்பைல் பால்மிடேட், பாரஃபின் \"(paraffin)\" போன்ற மிருதுவாக்கிகளை (softening agent) உள்ளடக்கியது. இதைக் குருதி கசியும் எலும்பு முனையில் அழுத்தித் தேய்க்கும் போது இது இரத்தக்கசிவை நிறுத்துகிறது.\n\n"}
{"id": "87469", "url": "https://ta.wikipedia.org/wiki?curid=87469", "title": "ஐஎஸ்ஓ 13485", "text": "ஐஎஸ்ஓ 13485\n\nஐஎஸ்ஓ 13485 \"(ISO 13485)\" சீர்தரத்துக்கான அனைத்துலக நிறுவனம் வெளியிட்ட நியமங்களுள் ஒன்றாகும். இது 2003 ஆம் ஆண்டில் வெளியிடப்பட்டது. இந்நியமம் மருத்துவத் துறையில் பயன்படும் கருவிகளின் வடிவமைப்பு மற்றும் தயாரிப்புக்கான தரத்தை நிர்ணயிக்கிறது.\n"}
{"id": "87472", "url": "https://ta.wikipedia.org/wiki?curid=87472", "title": "கவலை", "text": "கவலை\n\nதவறான கணிப்பால் ஏற்படுகின்ற ஒரு மன நோய் தான் கவலை. உறுதியின்மை அல்லது ஏதேனும் அபாயத்தைச் சந்திக்க நேரிடும்போது நாம் உணரும் ஒருவகை சாதாரண உணர்ச்சிதான் கவலை. \"வேதாத்திரி மகரிஷி\" கவலை என்பதை கற்பனையான வலை என்று குறிப்பிடுகிறார்.\n\nகவலை அல்லது துயரம் என்பது இழப்பு, உதவியற்ற நிலை, பயனற்ற நிலை போன்ற உணர்ச்சிகளை வெளிக்காட்டும் ஒரு மன உணர்வாகும். இந்நிலையில் மனிதர்கள் பொதுவாக அமைதியாகவும், ஆற்றலற்ற நிலையிலும், ஏனையோரிடமிருந்து விலகியும் இருக்கத் தலைப்படுவர். அத்துடன் அழுகை மூலமும் அவர்களது இந்த மனநிலை வெளிக்காட்டப்படும்.\n\nமனநிலை தற்காலிகமாக பாதிக்கப்பட்டிருப்பின் அது கவலை எனவும், தொடர்ந்த, ஆழமான மனநிலை பாதிப்பு இருப்பதுடன், தமது வழக்கமான செயல்களை செய்யும் திறனை இழந்தும் இருப்பின் அது மனச்சோர்வு எனவும் கருதப்படும்.\n\nபோல் எக்மான் வகுத்துள்ள ஆறு அடிப்படை உணர்ச்சிகளான மகிழ்ச்சி, கவலை, கோபம், ஆச்சரியம், பயம் மற்றும் அருவருப்பு ஆகியவற்றில் கவலையும் அடங்கும்..\n"}
{"id": "87482", "url": "https://ta.wikipedia.org/wiki?curid=87482", "title": "மாரியோ பார்க்காசு யோசா", "text": "மாரியோ பார்க்காசு யோசா\n\nமாரியோ பார்க்காசு யோசா ( [ˈmaɾjo ˈβarɣaz ˈʎosa], \"Mario Vargas Llosa\", பி. மார்ச் 28, 1936) ஒரு பெருவிய எழுத்தாளர், அரசியல்வாதி மற்றும் இதழாளர். 2010ம் ஆண்டிற்கான இலக்கிய நோபெல் பரிசினை வென்றவர். யோசா, இலத்தீன் அமெரிக்காவின் (தெற்கு மற்றும் மத்திய அமெரிக்காவின்) முதன்மையான எழுத்தாளர்களுள் ஒருவராகக் கருதப்படுகிறார்.\n\nஎசுப்பானிய மொழியில் எழுதும் யோசா 1960களில் \"நாய்களின் நகரம்\" எனப் பொருள் படும் எசுப்பானிய மொழிப் புதினம் La ciudad y los perros (ல சியுடாடு இ லொசு பெர்ரொசு) என்பதை 1963 இல் எழுதினார். இது ஆங்கிலத்தில் \"தி டைம் ஆஃப் தி ஃகீரோ\" (The Time of the Hero) என அறியப்படுகின்றது. 1965 இல் \"பச்சை வீடு\" எனப்பொருள்படும் \"ல காசா பெர்டே\" (La Casa Verde, ஆங்கிலத்தில் \"தி கிரீன் ஃகவுசு\" The Green House) என்னும் புதினத்தை எழுதினார். பெரு நாட்டின் தனிவல்லாட்சியர் (சர்வாதிகாரி) மானுவேல் ஏ. ஓதிரியா (Manuel A. Odría) என்பாரின் ஆட்சியை அடிப்படையாக கொண்டு 1969 இல் வரைந்த \"கான்வர்சேசியோன் என் ல கத்தேடரல்\" (Conversación en la catedral) (ஆங்கிலத்தில் \"கன்வர்சேசன் இன் தி கத்தீடரல்\" Conversation in the Cathedral) என்னும் புதினம் போன்ற பற்பல எழுத்துகளின் வழி புகழ் எய்தினார். நகைச்சுவை புதினங்கள், துப்பறியும் புதினங்கள், வரலாற்றுப் புதினங்கள், பரபரப்பூட்டும் அரசியல் புதினங்கள் என பலவகைப்பட்ட புனைவுப் படைப்புகளை எழுதியுள்ளார். இவரது பல படைப்புகள் திரைப்படங்களாக எடுக்கப்பட்டுள்ளன. அரசியலிலும் தீவிர ஈடுபாடு கொண்ட லோசா 1990ம் ஆண்டு பெரு நாட்டு அதிபர் தேர்தலில் போட்டியிட்டு தோல்வியடைந்தார். 1993ம் ஆண்டு எசுப்பானியா நாட்டுக் குடியுரிமையைப் பெற்ற இவர் தற்போது இலண்டன் (ஐக்கிய இராச்சியம்) நகரில் வசித்து வருகிறார்.\n\n"}
{"id": "87487", "url": "https://ta.wikipedia.org/wiki?curid=87487", "title": "வங்காளப்பீடியா", "text": "வங்காளப்பீடியா\n\nவங்காளப்பீடியா என்பது பங்காளாதேசத்தின் முதல் கலைக்களஞ்சியம் ஆகும். இது வங்காளதேசம், மக்கள், மொழி, பண்பாடு, வாழ்வியல், கலைகள் பற்றிய தகவல்களைக் கொண்டிருக்கிறது. 500 பக்கள் உடைய பத்துத் தொகுதிகளாக இது வெளிவந்துள்ளது. இது வங்காள மொழியிலும், ஆங்கில மொழியிலும் உள்ளது. \n\n"}
{"id": "87489", "url": "https://ta.wikipedia.org/wiki?curid=87489", "title": "அரேக்கிப்பா", "text": "அரேக்கிப்பா\n\nஅரேக்கிப்பா (\"Arequipa\", ) என்பது அதே பெயரையுடைய அரேக்கிப்பா மாநிலத்தின் தலைநகரம். இது பெரு நாட்டின் தெற்கே 904,931 மக்கள் வாழும் நகரம். மக்கள் தொகையளவில் பெரு நாட்டிலேயே இரண்டாவது பெரிய நகரம். அரேக்கிப்பா நகரம் ஆண்டீய மலைத்தொடரில், கடல் மட்டத்தில் இருந்து 2,380 மீட்டர் (7,800 அடிகள்) உயரத்தில், பனி உறைந்த உச்சியைக் கொண்ட எல் மிசிட்டி (El Misti) எரிமலை அருகே காட்சிதரும் இடத்தில் அமைந்துள்ளது. \n\nஅரேக்கிப்பாவில் சில்யார் (sillar) என்றழைக்கப்படும் வெண்னிற எரிமலைக் கற்களைக் கொண்டு எசுப்பானியரின் காலனித்துவம் ஆட்சியில் கட்டப்பட்ட கட்டடங்கள் நிறைய உள்ளன. இந்த வெண்ணிற கற்களால் ஆன கட்டங்களால், இந்த நகரத்திற்கு \"வெண்ணிற நகரம்\" (La Ciudad Blanca, லா சியுதாது பிளான்கா) என்னும் செல்லப்பெயர் உண்டு. இந்த இந்த நகரத்தில் ஐபீரிய மக்களோடு கலந்த வெள்ளை நிற கிரியோல் மக்கள் அதிகமாக இந்த இடத்தில் வாழ்ந்ததால், காலனித்துவ நாட்களிலேயே இச் செல்லப்பெயர் பெற்றாதாகவும் கருத்துகள் உள்ளன. அரேக்கிப்பாவின் வரலாற்றுப் புகழ் மிக்க அழகிய கட்டடங்கள் உள்ள நகர நடுவகம் யுனெசுக்கோ (UNESCO)-வின் உலக மரபு இடமாக (World Heritage Site) 2000 ஆம் ஆண்டு அறிவிக்கப்பட்டது. \n"}
{"id": "87492", "url": "https://ta.wikipedia.org/wiki?curid=87492", "title": "கிகோன்", "text": "கிகோன்\n\nகிகோன் (\"Gijón\") என்பது எசுப்பானியாவில் உள்ள ஆதூரியா பகுதியில் உள்ள ஒரு நகராட்சியும் அதன் தலைநகரமும் ஆகும். ஐரோப்பிய மத்திய கால குறிப்புகள் இதனை கிகியா என்று குறிப்பிடுகின்றன. இது ஒரு முக்கியமிக்க ரோமானிய நகரமாக இருந்தது. ஆனால் ரோமானியர்கள் வருவதற்கு முன்பே இங்கு மக்கள் வாழ்ந்து வந்தனர். இன்று இதன் பரப்பளவு 181.6 சதுர கி.மீ. ஆகும். இங்கு தற்போது ஏறத்தாழ 275,699 மக்கள் வசிக்கின்றனர்.\n"}
{"id": "87494", "url": "https://ta.wikipedia.org/wiki?curid=87494", "title": "ஆதூரியா", "text": "ஆதூரியா\n\nஆதூரியா என்பது எசுப்பானிய இராச்சியத்தின் ஒரு ஆட்சி பிரிவு ஆகும். இது எசுப்பானிய இராச்சியத்தில் சேர்க்கப்படுவதற்கு முன்பு ஐரோப்பிய மத்திய காலத்தில் ஆதூரியா இராச்சியாமாக இருந்தது. இதன் தலைநகரம் ஒவியேதோ ஆகும். இதன் பரப்பளவு 10,604 சதுர கி.மீ. ஆகும். இதன் மக்கட்தொகை ஏறத்தாழ 1,076,896 ஆகும். இதன் ஆட்சிமொழிகள் எசுப்பானியம் மற்றும் ஆதூரியம் ஆகும்.\n"}
{"id": "87495", "url": "https://ta.wikipedia.org/wiki?curid=87495", "title": "ஒவியேதோ", "text": "ஒவியேதோ\n\nஒவியேதோ (\"Oviedo\") என்பது எசுப்பானியாவில் உள்ள ஆதூரியாவின் தலைநகரம் ஆகும். இந்நகரம் கி.பி.761 இல் மாகிமோ மற்றும் புரோமேத்தானசு ஆகிய இரு துறவிகளால் தோற்றுவிக்கப்பட்டது என நம்பப்படுகிறது. இதன் பரப்பளவு 18.665 சதுர கி.மீ. ஆகும். இதன் மக்கட்தொகை ஏறத்தாழ 224,005 ஆகும்.\n"}
{"id": "87497", "url": "https://ta.wikipedia.org/wiki?curid=87497", "title": "ஆதூரிய மொழி", "text": "ஆதூரிய மொழி\n\nஆதூரியம் (வியமாந்தம்: \"Lenga asturian-a\") என்பது ரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி எசுப்பானிய இராச்சியத்தில் உள்ள ஆதூரியாவில் பேசப்பட்டு வருகிறது. இம்மொழியை ஏறத்தாழ ஒரு இலச்சத்து ஐம்பதாயிரம் முதல் நான்கு இலச்சத்து மக்களால் பேசப்படுகிறது. எசுப்பானியம் மட்டுமின்றி ஆதூரியமும் ஆதூரியாவில் ஆட்சி மொழியாக உள்ளது. இம்மொழியை எழுதுவதற்கு இலத்தீன் எழுத்துகளையே பயன்படுத்துகின்றனர்.\n"}
{"id": "87504", "url": "https://ta.wikipedia.org/wiki?curid=87504", "title": "சான்தான்தேர்", "text": "சான்தான்தேர்\n\nசான்தான்தேர் (எசுத்தோனியம்: \"Santander\") என்பது எசுப்பனியாவில் உள்ள காந்தாபிரியா பகுதியின் தலைநகரம் ஆகும். இது ஒரு துறைமுக நகரம் ஆகும். இதன் பரப்பளவு 35 சதுர கி.மீ. ஆகும். இதன் மக்கட்தொகை ஏறத்தாழ 183,466 ஆகும். இது கடல்மட்டத்தில் இருந்து 15 மீ. உயரத்தில் உள்ளது. இந்நகரம் கி.பி. 26 இல் தோற்றுவிக்கப்பட்டது. எசுப்பானியத்தை தவிர இதற்கு வேறு ஆட்சிமொழிகள் ஏதும் கிடையாது.\n"}
{"id": "87508", "url": "https://ta.wikipedia.org/wiki?curid=87508", "title": "வாலேன்சியா", "text": "வாலேன்சியா\n\nவாலேன்சியா என்பது எசுப்பானியாவில் உள்ள வாலேன்சியா பகுதியின் தலைநகரம் ஆகும். இப்பகுதியிலேயே மக்கட்தொகை மிகுந்த நகரம் இதுவே. இது எசுப்பானியாவிலேயே மூன்றாவது அதிக மக்கட்தொகை கொண்ட நகரம் ஆகும். இதன் பரப்பளவு 134.65 சதுர கி.மீ. ஆகும். இதன் மக்கட்தொகை ஏறத்தாழ 814,208 ஆகும். இந்நகரம் கி.மு. 137இல் தோற்றுவிக்கப்பட்டது.\n"}
{"id": "87509", "url": "https://ta.wikipedia.org/wiki?curid=87509", "title": "மாலாகா", "text": "மாலாகா\n\nமாலாகா என்பது எசுப்பானியாவில் உள்ள ஆந்தலூசியா பகுதியில் உள்ள ஒரு நகராட்சியும் நகரமும் ஆகும். இதன் பரப்பளவு 395 சதுர கி.மீ. ஆகும். இதன் மக்கட்தொகை ஏறத்தாழ 568,305 ஆகும். இந்நகரம் கி.மு. ஏழாம் நூற்றாண்டில் தோற்றுவிக்கப்பட்டது ஆகும். \n"}
{"id": "87513", "url": "https://ta.wikipedia.org/wiki?curid=87513", "title": "பெனம்பிரா", "text": "பெனம்பிரா\n\nபெனம்பிரா என்பது ஒரு மேற்கத்திய இசைக்குழு ஆகும். இது பிரான்சு நாட்டை சேர்ந்த ஒரு கோதிக்கு மெட்டல் இசைக்குழு ஆகும். இது 1996ஆம் ஆண்டு தோற்றுவிக்கப்பட்டது. இதுவரை இவ்விசைக்குழு மூன்று இசைக்கொவைகளை வெளியிட்டுள்ளது. \n"}
{"id": "87517", "url": "https://ta.wikipedia.org/wiki?curid=87517", "title": "எமிலியானோ-ரோமாஞோலோ", "text": "எமிலியானோ-ரோமாஞோலோ\n\nஎமிலியானோ-ரோமாஞோலோ என்பது ரோமானிய மொழிக்குடும்பத்தை சேர்ந்த ஒரு மொழி ஆகும். இது இத்தாலியின் வடக்கு பகுதியில் உள்ள எமிலியா-ரோமாஞா மற்றும் லோம்பார்தி பகுதிகளில் பேசப்பட்டு வருகிறது. இம்மொழி இரண்டு மில்லியன் மக்களால் பேசப்படுகிறது. \n"}
{"id": "87519", "url": "https://ta.wikipedia.org/wiki?curid=87519", "title": "எமிலியா-ரோமாஞா", "text": "எமிலியா-ரோமாஞா\n\nஎமிலியா-ரோமாஞா என்பது வடக்கு இத்தாலியில் உள்ள ஒரு ஆட்சிப் பகுதி ஆகும்.\n"}
{"id": "87520", "url": "https://ta.wikipedia.org/wiki?curid=87520", "title": "சரகோசா", "text": "சரகோசா\n\nசரகோசா (\"Zaragoza\" , ; ) எசுப்பானியாவில் உள்ள ஒரு நகரம் ஆகும். இது இதே பெயருள்ள மாநிலத்தின் தலைநகரமாகவும் அரகொன் தன்னாட்சி சமூகத்தின் தலைநகரமாகவும் விளங்குகின்றது. இது எப்ரோ ஆற்றங்கரையில் அமைந்துள்ளது. அரகொன் மற்றும் எப்ரோ ஆற்று வடிநிலத்தின் மையத்தில் இந்த நகரம் அமைந்துள்ளது. \n\nசெப்டம்பர் 1, 2010இல் சரகோசாவின் மக்கள்தொகை 701,090 ஆக இருந்தது. இதன் நிர்வாக எல்லைக்குள்ளான நிலப்பரப்பு 1,062.64 சதுர கி.மீ (410.29 சதுர மைல்கள்) ஆகும். எசுப்பானியாவின் நகராட்சிகளில் இது மக்கள்தொகையின்படி ஐந்தாவது இடத்தில் உள்ளது. ஐரோப்பிய ஒன்றியத்தில் நகர எல்லைகளுக்கான மக்கள்தொகைப்படியான வரிசையில் 32வதாக உள்ளது. பெருநகர் பகுதியின் மக்கள்தொகை 783,763 குடிகளாக 2006இல் மதிப்பிடப்பட்டது. அரகொன் மக்கள்தொகையில் 50 விழுக்காடு பேர் இந்த நகராட்சியில் வசிக்கின்றனர். \n\nநகரம் கடல்மட்டத்திலிருந்து 199 மீட்டர்கள் (653 அடிகள்) உயரத்தில் உள்ளது. சரகோசா 2008ஆம் ஆண்டு கோடைக்காலத்தில் நீர் மேலாண்மை மற்றும் பேணத்தகு மேம்பாடு குறித்த உலகக் கண்காட்சியை \"எக்ஸ்போ 2008\" நடத்தியது. 2012ஆம் ஆண்டு ஐரோப்பிய பண்பாட்டுத் தலைநகரமாக தேர்ந்தெடுக்க நியமிக்கப்பட்டது. \n\nநாட்டுப்புறக் கதைகள், உள்ளூர் சமையல்முறை, தூண் அன்னை பசிலிக்கா, லா சியோ பெருங்கோவில், அல்யபேரியா அரண்மனை போன்ற கட்டிடங்களுக்காக அறியப்பட்டது. இந்தக் கட்டிடங்கள் அரகொன் முதெகர் கட்டிடப்பாணியின் அங்கமாக உள்ளன;இவை ஐக்கிய நாடுகள் கல்வி, அறிவியல், பண்பாட்டு நிறுவன உலகப் பாரம்பரியக் களமாக உள்ளன. எசுப்பானியாவில் முதன்மையாகக் கொண்டாடப்படும் திருவிழாக்களில் இங்கு கொண்டாடப்படும் \"தூண் திருவிழா\" (Fiestas del Pilar) ஒன்றாகும்.\n\n"}
{"id": "87528", "url": "https://ta.wikipedia.org/wiki?curid=87528", "title": "பிரான்சு சண்டை", "text": "பிரான்சு சண்டை\n\nபிரான்சு சண்டை (\"Battle of France\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பிரான்சின் வீழ்ச்சி (\"Fall of France\") என்றும் அழைக்கப்படுகிறது. மே 10 – ஜூன் 25, 1940ல் நடைபெற்ற இச்சண்டையில் நாசி ஜெர்மனி பிரான்சைத் தாக்கி கைப்பற்றியது.\n\nசெப்டம்பர் 1, 1939ல் ஜெர்மானியப் படைகள் போலந்தைத் தாக்கியதால் இரண்டாம் உலகப் போர் தொடங்கியது. போலந்தைக் கைப்பற்றிய பிறகு ஜெர்மனி அடுத்து மேற்குத் திசையில் தாக்கத் தயாரானது. இத்தாக்குதலை எதிர்பார்த்து நேச நாடுகள் பிரான்சு-ஜெர்மானிய எல்லையில் தயார் நிலையில் இருந்தன. நேச நாட்டுக் கூட்டணியில் பிரான்சு, பிரிட்டன், நெதர்லாந்து மற்றும் பெல்ஜியம் போன்ற நாடுகள் இடம் பெற்றிருந்தன. மே 10, 1940ல் ஜெர்மனியின் மேற்குப் போர்முனைத் தாக்குதல் ஆரம்பமாகியது. இத்தாக்குதலுக்கான ஜெர்மானிய மேல்நிலை உத்தி ”மஞ்சள் திட்டம்” (ஜெர்மன்:Fall Gelb) என்று குறிப்பெயரிடப்பட்டிருந்தது. அதன்படி ஜெர்மானியப் படைகள் மேற்கு எல்லையில் இரு இடங்களில் தாக்கின. பெல்ஜியத்தின் மீதான ஜெர்மானியத் தாக்குதலின் நோக்கம் நேச நாட்டுப் படைகளைத் திசை திருப்புவதாகும். பெல்ஜியத்தைப் பாதுகாக்க நேச நாட்டு முதன்மைப் படைகள் விரைந்து வந்தபின், அவற்றின் பின் பகுதியில் ஆர்டென் காடுகள் வழியாக ஜெர்மனியின் முக்கிய தாக்குதல் நடைபெற்றது. ஜெர்மானிய உத்தி வெற்றியடைந்து, நேச நாட்டு முதன்மைப் படைகளின் பெரும் பகுதி ஜெர்மானியக் கிடுக்கிப் பிடிக்குள் சிக்கிக் கொண்டது. ஜெர்மானியக் கிடுக்கியின் இரு கரங்களும் வேகமாக முன்னேறி மே மாத இறுதிக்குள் ஆங்கிலக் கால்வாயை அடைந்தன. ஜெர்மானியப் படைவளையம் வேகமாக இறுகினாலும் சிக்கிய நேசநாட்டுப் படைகளின் பெரும்பகுதி டன்கிர்க் துறைமுகம் வழியாக இங்கிலாந்துக்கு தப்பின. இத்துடன் (ஜூன் 4) பிரான்சு சண்டையின் முதல் கட்டம் பெரும் ஜெர்மானிய வெற்றியில் முடிவடைந்தது. \n\nஅடுத்த கட்டமாக பிரான்சின் எஞ்சிய பகுதிகளைக் கைப்பற்றும் ஜெர்மானிய நடவடிக்கை (சிவப்புத் திட்டம் - \"Fall Gelb\"). ஜூன் 5ம் தேதி தொடங்கியது. பிரான்சின் மையப்பகுதி மீது ஜெர்மானியப் படையெடுப்பு ஆரம்பமாகியது. ஜூன் 10ம் தேதி இத்தாலியும் பிரான்சைத் தாக்கியது. இரு முனைத் தாக்குதலைச் சமாளிக்க முடியாமல் பிரான்சின் படைகள் பின்வாங்கத் தொடங்கின. ஜூன் 14ம் தேதி பிரான்சின் தலைநகர் பாரிஸ் ஜெர்மானியர் வசமானது. போர்டியூ நகருக்கு இடம் பெயர்ந்த பிரான்சின் அரசுள் பெரும் குழப்பம் நிலவியது. அரசு கவிழ்ந்து தளபதி ஃபிலீப் பேதான் பிரதமராகப் பொறுப்பேற்றார். ஜூன் 17ம் தேதி பேதான் ஜெர்மனியிடம் சண்டை நிறுத்தம் கோரினார். ஜூன் 22ல் போர் நிறுத்தம் கையெழுத்தாகி பிரான்சு சரணடைந்தது. அடுத்த நான்காண்டுகள் ஜெர்மானிய-இத்தாலிய ஆக்கிரமிப்பில் கழிந்தன. பிரான்சு மூன்றாகப் பிரிக்கப்பட்டது - வடக்கு மற்றும் மேற்கு பகுதிகள் ஜெர்மானியரின் நேரடி ஆக்கிரமிப்பிலும், தென் கிழக்கில் சில பகுதிகள் இத்தாலியின் கட்டுப்பாட்டிலும் வந்தன. மீதமிருந்த பகுதிகள் பிரெஞ்சு அரசின் நேரடிக் கட்டுப்பாட்டில் இருந்தன. விஷி (Vichy) அரசாங்கம் என்றழைக்கப்பட்ட அந்த பிரெஞ்சு அரசுக்கு ஜெர்மானிய-இத்தாலிய ஆக்கிரமிப்பு பகுதிகளில் பெயரளவில் மட்டுமே அதிகாரமிருந்தது. இவ்வாறு பிரான்சு சண்டை அச்சு நாடுகளுக்கு பெருத்த வெற்றியுடன் முடிவடைந்தது. \n\nSection::::பின்புலம்.\n1939 செப்டம்பரில் ஹிட்லர் போலந்தைத் தாக்கிக் கைப்பற்றினார். அடுத்து மேற்கு நோக்கி தன் கவனத்தைத் திருப்பினார். முதல் உலகப் போரில் ஜெர்மனி தோற்று வெர்சாய் ஒப்பந்ததில் கையெழுத்திட நேர்நத அவமானத்திற்கு இம்முறை நேச நாடுகளை வென்று பழி தீர்த்துக் கொள்ள வேண்டுமென விரும்பினார். மேலும் சோவியத் யூனியனுடன் எப்படியும் போர் மூளும் என்று அவர் உறுதியாக நம்பினார். அவ்வாறு நிகழ்வதற்கு முன் மேற்கிலுள்ள எதிரிகளை முறியடித்துவிட வேண்டும் இல்லையெனில் இருமுனைப் போர் ஒன்றில் சிக்கிக் கொள்ள நேரிடும் என்று அவர் உணர்ந்திருந்தார். போலந்தைக் கைப்பற்றிய பின்னர் நாசி ஜெர்மனியின் படைகள் டென்மார்க், நார்வே ஆகிய நாடுகளையும் தாக்கி ஆக்கிரமித்தன. ஆனால் பிரான்சுடனான எல்லைப் பகுதியில் போர் மூளாமல் மந்த நிலை நிலவியது. பிரான்சின் மேற்கு அரணை முறியடித்து நேச நாடுகளைத் தோற்கடிக்க புதிய திட்டங்களை வகுக்குமாறு தன் தளபதிகளுக்கு உத்தரவிட்டார்.\n\nமேற்குப் போர்முனைக்கான ஜெர்மானிய மேல்நிலை உத்தி ஜெனரல் ஃபிரான்சு ஹால்டரால் உருவாக்கப்பட்ட மஞ்சள் திட்டமாகும். போருக்கு முன்பே உருவாக்கப்பட்டிருந்த இத்திட்டம் பிரான்சைக் கீழ் நாடுகள் (low countries - பெல்ஜியம், நெதர்லாந்து மற்றும் லக்சம்பர்க்) வழியாகத் தாக்க பரிந்துரைத்தது. மேல்நிலை உத்தியளவில் முதல் உலகப் போரின் ஷிலீஃபன் திட்டத்தை ஒத்திருந்தது. ஆனால் இத்திட்டம் ஹிட்லருக்கும் பிற தளபதிகளுக்கும் ஏற்புடையதாக இல்லை. திட்டத்தின் படி நேரடித் தாக்குதல் நடத்தினால் இழப்புகள் பெரிதாக இருக்கும் என்று அவர்கள் நம்பினார்கள். மேலும் 19ம் நூற்றாண்டிலிருந்து ஜெர்மானியப் போர் உத்திகளின் அடிப்படையாக இருந்து வரும் இயங்குநிலைப் போர்க் கோட்பாட்டிற்கு (\"Bewegungskrieg\") இது புறம்பானது என்று அவர்கள் கருதினார்கள். எதிரிகளின் முக்கிய படைகளை ஒரு பொறியில் சிக்க வைத்து அழிக்க வேண்டுமென்பதே (\"Kesselschlacht\" - கொப்பரைப் போர்; எதிரியின் படைகளை கொதிக்கும் கொப்பரையில் வறுத்தெடுப்பது போல அழிக்க வேண்டுமென்று பொருள்) ஜெர்மானியப் போர்க் கோட்பாடு. ஆனால் ஹால்டரின் மஞ்சள் திட்டம் இதற்கு புறம்பாக அரண் நிலைகளை நேரடியாகத் தாக்க வேண்டுமெனக் கூறியது.\n\nஇந்நிலையில், ஃபீல்டு மார்ஷல் எரிக் வான் மான்ஸ்டீன் மஞ்சள் திட்டத்தில் சில மாற்றங்கள் செய்தார். பான்சர் படைகளின் (கவச படைகள்) முன்னோடியாகக் கருதப்படும் தளபதி குடேரியனின் உதவியுடன் புதிய மான்ஸ்டீன் திட்டம் தயாரிக்கப்பட்டது. இதன்படி பெல்ஜியம் போன்ற கீழ் நாடுகளின் மீதான தாக்குதல் திசைதிருப்பும் தாக்குதலாக மாற்றப்பட்டது. பெல்ஜியம் நேச நாட்டுப்படைகளை ஈர்க்கும் பொறியாக மட்டும் இருக்கும். அவை பெல்ஜியத்துக்கு விரைந்தவுடன் அவற்றின் பின் பகுதியில், பிரான்சின் ஆர்டென் காடுகள் வழியாக ஜெர்மானிய முக்கிய தாக்குதல் நடக்கும். முந்தையப் போர்களில் போலல்லாமல் கவசப் படைகள் தன்னிச்சையாக வேகமாக முன்னேற வேண்டும். தரைப்படைப் பிரிவுகள் முடிந்த வரை அவற்றைப் பின் தொடர வேண்டும். ஆனால் அவற்றுக்காக கவசப் படைகள் காத்திருக்கக் கூடாது. வேகமாக முன்னேறி எதிரி படைகளை அதிர்ச்சியில் ஆழ்த்தித் தாக்கி ஆங்கிலக் கால்வாயை அடைய வேண்டும். மான்ஸ்டீனின் இத்திட்டம் ஹிட்லராலும் பிற தளபதிகளாலும் ஏற்றுக்கொள்ளப்பட்டது.\n\nஜெர்மானிய உத்தியை பெல்ஜிய உத்தியாளர்கள் ஓரளவு கணித்து விட்டனர். ஆனால அவர்களது எச்சரிக்கையை பிரான்சும், பிரிட்டனும் பொருட்படுத்தவில்லை. நேச நாட்டுத் தளபதிகள் பிரான்சின் எல்லை அரணான மஷினோ கோடு உடைக்க முடியாததென்றும் எனவே ஜெர்மனியின் முக்கியத் தாக்குதல் பெல்ஜியத்தில் தான் நடக்குமென்று நம்பினார்கள். தாக்குதல் தொடங்கியவுடன் பெல்ஜியத்துக்கு விரைந்து சென்று ஜெர்மானியப் படைகளை அங்கே தடுத்து நிறுத்த வேண்டுமென நேச நாட்டு உத்தி வகுக்கப்பட்டது. பெல்ஜியமும் நெதர்லாந்தும் பெயரளவில் நடுநிலை நாடுகளாக இருந்ததால், தாக்குதல் தொடங்குமுன் அங்கு தங்கள் படைகளை நகர்த்த பிரான்சும், பிரிட்டனும் விரும்பவில்லை.\n\nSection::::படை பலம்.\n1940ல் மேற்குப் போர்முனையில் எண்ணிக்கையளவில் நேச நாட்டுப் படைகளே பலம் வாய்ந்தவையாக இருந்தன. ஜெர்மானிய தரப்பில் 141 டிவிசன்களும் முப்பது லட்சம் படைவீரர்களும் இத்தாக்குதலுக்காகப் பயன்படுத்தப்பட்டனர். மேற்குப் போர்முனையில் ஜெர்மானியப் படைகள் மூன்று ஆர்மி குரூப்புகளாகப் பிரிக்கப்பட்டிருந்தன. ஃபீல்டு மார்ஷல் கெர்ட் வான் ரன்ஸ்டெட் தலைமையிலான ஆர்மி குருப் ஏ விடம் ஆர்டென் காடுகளில் முக்கியத் தாக்குதல் நடத்தும் பொறுப்பு ஒப்படைக்கப்பட்டது. இதில் ஏழு கவச டிவிசன்கள் உட்பட 45 1/2 டிவிசன்கள் இருந்தன. இந்த ஆர்மி குரூப்பு 4வது, 12வது மற்றும் 16வது ஆர்மிகளாகப் பிரிக்கப்பட்டிருந்தது. ஃபெடோர் வான் போக் தலைமையிலான ஆர்மி குரூப்பு பி விடம் பெல்ஜியம் மற்றும் நெதர்லாந்து மீதான திசை திருப்பும் தாக்குதலை நடத்தும் பொறுப்பு ஒப்படைக்கப்பட்டிருந்தது. இதில் முன்று கவச டிவிசன்கள் உட்பட 29 1/2 டிவிசன்கள் இடம்பெற்றிருந்தன. இப்பிரிவு 6வது மற்றும் 18வது ஆர்மிகளாகப் பிரிக்கப்பட்டிருந்தது. இவ்விரண்டு ஆர்மி குரூப்புகளும் மான்ஸ்டீன் திட்டத்தின் ”கொப்பரை”யின் இரு கரங்களாகப் பயன்படுத்தப்பட்டன. இவை தவிர வில்லெம் ரிட்டர் வான் லீப் தலைமையில் 18 டிவிசன்களைக் கொண்ட ஆர்மி குரூப் சி யும் உருவாக்கப்பட்டது. முக்கிய தாக்க்தலில் ஈடுபடும் ஆர்மி குரூப் ஏ வை பக்கவாட்டிலிருந்து நேசப்படைகள் தாக்காத வண்ணம் பாதுகாக்கும் பணி இதற்குக் கொடுக்கப்பட்டது.\n\nஜெர்மானியர்களை எதிர்க்க நேச நாடுகள் ஆறு கவச டிவிசன்கள், 24 எந்திரமயமாக்கப்பட்ட டிவிசன்கள் உட்பட 144 டிவிசன்களை மேற்குப் போர்முனையில் நிறுத்தியிருந்தன. இவற்றுள் 93 பிரெஞ்சு, 22 பெல்ஜிய, 10 பிரிட்டிஷ், 9 டச்சு, 2 போலந்திய மற்றும் 1 செக் டிவிசனும் அடக்கம். இவை தவிர வேறு பல சிறு படைப்பிரிவுகளும் களத்திலிருந்தன. ஐரோப்பாவிற்கு அனுப்பப்பட்டிருந்த பிரிட்டிஷ் படை “பிரிட்டிஷ் பயணப் படை” (\"British Expeditionary Force\") என்று அழைக்கப்பட்டது. பீரங்கிகள் மற்றும் டாங்குகளின் எண்ணிக்கையிலும் நேசநாடுகளின் கையே ஓங்கியிருந்தது. வான்படை எண்ணிக்கையிலும் நேசநாடுகள் ஜெர்மனியை விட அதிக எண்ணிக்கையில் சண்டை விமானங்களையும், குண்டு வீசி விமானங்களையும் கொண்டிருந்தன. ஆனால் தொழில்நுட்ப மற்றும் தாக்குதல் திறன் அடிப்படையில் ஜெர்மானிய விமானப்படை (லுஃப்வாஃபே) நேச நாட்டு வான்படைகளை விட முன்னணியில் இருந்தது.\n\nSection::::சண்டையின் போக்கு.\nபிரான்சு சண்டை இரு கட்டங்களாக நடைபெற்றது. மே 10 முதல் டன்கிர்க் காலிசெய்தல் முடிவடைந்த ஜூன் 4 வரை முதல் கட்டம். ஜூன் 4 முதல் போர் நிறுத்த ஒப்பந்தம் அமலுக்கு வந்த ஜூன் 25 வரை இரண்டாம் கட்டம்.\n\nSection::::முதல் கட்டம்.\nமே 9 பின்னிரவில் ஜெர்மானிய போர்த் தலைமையகம் தாக்குதலைத் தொடங்குமாறு தனது படைப்பிரிவுகளுக்கு ஆணையிட்டது. தாக்குதல் தொடங்குவதற்கு முன்பே எந்தவொரு எதிர்ப்புமின்றி மே 9ம் தேதி மாலையில் ஜெர்மானியப் படைகள் லக்சம்பர்கை ஆக்கிரமித்தன. மே 10 அன்று அதிகாலையில் ஆர்மி குரூப் பி யின் பெல்ஜியம் மற்றும் நெதர்லாந்து (டச் குடியரசு) மீதான திசை திருப்பும் தாக்குதல் ஆரம்பமாகியது. ஜெர்மானியத் திட்டப்படி இதுவே அவர்களின் முக்கிய தாக்குதல் என்று நம்பிய நேசநாடுகள் தங்கள் முக்கியப் படைகளை பெல்ஜியத்துக்கு அனுப்பின. அதி வேகமான இந்த முன்னேற்றம், அப்படைகளின் ஒழுங்கமைப்பை சீர்குலைத்ததுடன் அவற்றின் எரிபொருள் கையிருப்பைக் கணிசமாகக் குறைத்தது. நெதர்லாந்துக்கு பிரான்சின் படைகள் வந்து சேர்வதற்குள், ஜெர்மானியப் படைகளின் கை அங்கு ஓங்கி விட்டது.\n\nநெதர்லாந்து சண்டையின் துவக்கத்தில் ஜெர்மானிய வான்குடை வீரரக்ள் (ஃபால்ஷிர்ம்யெகர்) அந்நாட்டின் முக்கிய அரண் நிலைகளைத் தாக்கிக் கைப்பற்றினர். ஜெர்மானிய வான்படை லுஃப்ட்வாஃபே டச்சு வான்படையை எளிதில் முறியடித்து டச்சு வான்வெளியில் ஆதிக்க நிலையை எட்டியது. பின்னர் ஜெர்மானியத் தரைப்படைகளுக்குத் துணையாக டச்சு தரைப்படைகளின் மீது குண்டுவீசத் தொடங்கியது. டச்சு எதிர்த்தாக்குதல்களால், ஜெர்மானிய வான்குடைப் பிரிவுகளில் பெருத்த சேதம் ஏற்பட்டது. ஆனால் டச்சுப் படைகளாலும், அவற்றின் துணைக்கு வந்த பிரெஞ்சுப் படைகளாலும் ஜெர்மானிய முன்னேற்றத்தைத் தடுத்து நிறுத்த முடியவில்லை. மே 13ம் தேதி ஜெர்மனியின் பான்சர் (கவச) படைகள் ரோட்டர்டாம் நகரத்தின் எல்லையை அடைந்து விட்டன. நிலைமை கைமீறிப் போனதை அறிந்த டச்சு அரசு, மே 14ம் தேதி சரணடைந்தது. \n\nநெதர்லாந்தைப் போலவே பெல்ஜியம் சண்டையிலும் ஜெர்மானியப் படைகளுக்கு ஆரம்பத்தில் எளிதில் வெற்றிகள் கிட்டின. ஜெர்மானிய வான்குடை வீரர்கள் பெல்ஜிய எல்லைக் கோட்டையான எபென் எமேலைத் தாக்கிக் கைப்பற்றினர். ஜெர்மானிய முன்னேற்றத்தைத் தடுக்க பிரான்சின் முதலாம் ஆர்மியும், பிரிட்டிஷ் பயணப் படைகளும் பெல்ஜியத்துக்கு வந்து சேர்ந்தன. இங்கு தான் முக்கியத் தாக்குதல் நிகழும் என்று நிரூபிக்கும் வண்ணம், ஹன்னூட்டிலும் ஜெம்புளூவிலும் ஜெர்மானியப் படைகள் தாக்குதல் நடத்தின. இவ்விரண்டு சண்டைகளிலும் பிரெஞ்சுப் படைகள் வெற்றி பெற்றாலும், அவற்றின் கவனம் இப்பொழுது முழுவதும் பெல்ஜியப் போர் முனையிலேயே இருந்தது. மான்ஸ்டீனின் திசை திருப்பும் திட்டம் முழு வெற்றியடைந்தது.\n\nமே 11ம் தேதி ஆர்டென் காடுகள் வழியான ஜெர்மானிய முக்கிய தாக்குதலை ஆர்மி குரூப் ஏ தொடங்கியது. இதனை எதிர்பார்க்காத பிரெஞ்சுப் படைகள் அதிர்ச்சியில் ஆழ்ந்ததால் பெரிய எதிர்த்தாக்குதல் நிகழ்த்தவிலலை. வேகமாக முன்னேறிய ஜெர்மானியப் படைகள் மே 12ம் தேதி மியூசே ஆற்றை அடைந்தன. மியூசே ஆற்றைக் கடப்பதற்காக மூன்று இடங்களில் பாலங்களைக் கைப்பற்றின. இவற்றுள் முக்கியமானவை செடான் நகரருகே அமைந்திருந்த பாலங்கள். மூன்று நாட்கள் சண்டைக்குப் பின்னர் இப்பாலங்கள் ஜெர்மானியர் வசமாகி அவர்களது படைகள் மியூசே ஆற்றைக் கடக்கத் தொடங்கின. செடானில் ஏற்பட்ட தோல்வி பிரெஞ்சுத் தளபதிகளுக்கு பெரும் குழப்பத்தை ஏற்படுத்தியது.\n\nமியூசே ஆற்றைக் கடந்தவுடன் ஜெர்மானியக் கவசப் படைகள் தரைப்படைகளின் துணையின்றி பிரான்சினுள் வேகமாக முன்னேறத் தொடங்கின. நிதானமாக பகுதிகளைக் கைப்பற்றுவதை விட வேகமான முன்னேற்றத்தால் எதிரியை வியப்பில் ஆழ்த்தி அவர்கள் எதிர்வினையாற்றுமுன் பெரும் குழப்பத்தை ஏற்படுத்தி அவர்கள் மன உறுதியைக் குலைக்கும் மின்னலடித் தாக்குதல் (பிளிட்ஸ்க்கிரீக்) முறையை பயன்படுத்தின. தாக்குதல் தொடங்கி நான்கு நாட்களுள் பிரான்சின் தளபதிகளும், தலைவர்களும் மன உறுதியை இழந்தனர். முன்னேறும் ஜெர்மானிய பான்சர் படைகளின் பக்கவாட்டில் எதிர்த்தாக்குதல் நடத்த பிரான்சிடம் இருப்புப் படைகளும் இல்லை. முதன்மைப் படைகள் அனைத்தும் பெல்ஜியத்துக்குப் போயிருந்தன. பிரான்சு அரசு போரில் தோல்விதான் என்ற மனநிலைக்கு வந்து விட்டது. ஆர்மி குரூப் ஏ வின் முக்கிய தாக்குதல் ஆங்கிலக் கால்வாயை நோக்கி வேகமாக முன்னேறிக்கொண்டிருந்த அதே சமயத்தில் ஆர்மி குரூப் பி யின் திசை திருப்பும் தாக்குதலும் எதிர்ப்புகளை முறியடித்து முன்னேறியது. ஜெர்மானியப் படைவளையத்தின் இரு கரங்களும் நேசநாட்டுப் படைகளை பெல்ஜியத்திலும், வடமேற்கு பிரான்சிலும் சுற்றி வளைத்தன. மே மாதத்தின் இறுதி வாரத்தில் இந்தப் படை வளையம் இறுகத் தொடங்கியது. இதனை உடைத்து சிக்கிய படைகளைத் தப்ப வைக்க நேசநாட்டுப் படைகள் மேற்கொண்ட எதிர்த்தாக்குதல்கள் ஜெர்மானியரால முறியடிக்கப்பட்டன. போரில் தோல்வி உறுதியென்பதை உணர்ந்த நேச நாட்டுத் தளபதிகள் டன்கிர்க் துறைமுகம் வழியாக தங்கள் படைகளை இங்கிலாந்துக்கு காலி செய்யத் தொடங்கினர். முடிந்த வரை அதிகமான படைகளைத் தப்புவிக்க, ஜெர்மானியப் படைகளைத் தாமதப்படுத்துவதற்காக கலே, லீல் போன்ற இடங்களில் நேச நாட்டுப் படைகள் ஜெர்மானியரை எதிர்த்தன. இதனால் டன்கிர்க்கிலிருந்து சுமார் மூணேகால் லட்சம் நேச நாட்டுப் படைகள் தப்பின. ஜூன் 4ம் தேதி டன்கிர்க் நகரம் ஜெர்மானியர் வசமானது. பிரான்சு சண்டையின் முதல் கட்டம் முடிவடைந்தது.\n\nSection::::இரண்டாம் கட்டம்.\nஜூன் 4ல் பிரான்சின் நிலை மோசமாக இருந்தது. பெல்ஜியம், நெதர்லாந்து, வடமேற்கு பிரான்சு ஆகிய பகுதிகள் ஜெர்மானியர் வசமாகியிருந்தன. நெதர்லாந்து மே 14ம் தேதியும், பெல்ஜியம் மே 28ம் தேதியும் சரணடைந்திருந்தன. பிரான்சின் முன்னணிப் படைகள் சிதறியிருந்தன அல்ல ஜெர்மானியரால் கைப்பற்றப்பட்டிருந்தன. துணைக்கு வந்த பிரிட்டிஷ் பயணப்படை தளவாடங்களையெல்லாம் இழந்து இங்கிலாந்துக்குத் தப்பியிருந்தது. ஒரு மாதம் முன்பு பலம் பொருந்தியதாக காட்சியளித்த நான்கு நேச நாடுகளின் கூட்டணியில் இப்போது பலவீனமான பிரான்சு மட்டுமே எஞ்சியிருந்தது. பிரான்சின் அரசாங்கத்திலும், படைத் தலைமையகத்திலும் பெரும் குழப்பம் நிலவியது.\n\nமுதல் கட்டத்தில் வெற்றியடைந்த ஜெர்மானியப் படைகள் வேகமாக தங்கள் அடுத்த திட்டமான சிவப்புத் திட்டத்தை செயல் படுத்தின. ஜூன் 5ம் தேதி பிரெஞ்சுத் தலைநகர் பாரிசைக் கைப்பற்றும் நோக்குடன் செய்ன் ஆற்றை நோக்கி ஜெர்மானியப் படைகள் முன்னேறத் தொடங்கின. பிரான்சிடம் மீதமிருந்த பலவீனமான இருப்புப் படைகளால் ஜெர்மானிய முன்னேற்றத்தைத் தடுக்க முடியவில்லை. ஜூன் 10ம் தேதி இத்தாலி தென்கிழக்கு பிரான்சின் மீது படையெடுத்தது. இருமுனை தாக்குதல்களும் ஏற்கனவே பிரான்சின் தலைவர்களிடம் நிலவிய குழப்பமும் பிரான்சின் எதிர்ப்பை அறவே தகர்த்துவிட்டன. ஜூன் 14ல் பாரிஸ் ஜெர்மானியர் வசமானது. போர்டோ நகருக்கு இடம்பெயர்ந்த பிரான்சு அரசு கவிழ்ந்தது. பிரெஞ்சு பிரதமர் பால் ரேனோ பதவி விலகினார். அவருக்குப் பதிலாக முதல் உலகப் போரில் புகழ்பெற்ற தளபதியான மார்ஷல் ஃபிலிப்பு பேதான் பிரெஞ்சுப் பிரதமராகப் பொறுப்பேற்றார். பேதான் ஜூன் 17ல் ஜெர்மானியர்களிடம் போர் நிறுத்தம் கோரினார். ஜூன் 22ம் தேதி ஹிட்லர் முன்னிலையில் போர் நிறுத்தம் கையெழுத்தாகி ஜூன் 25ல் அமலுக்கு வந்தது. 1918ல் முதல் உலகப் போரில் ஜெர்மனி பிரான்சிடம் சரணடைந்த அதே இடத்தில், வெர்சாய் ஒப்பந்தம் கையெழுத்தாகிய அதே தொடர்வண்டிப் பெட்டியில் இம்முறை ஜெர்மனியிடம் பிரான்சு சரணடைந்தது.\n\nSection::::விளைவுகள்.\nசரணடைந்த பிரான்சு அச்சு நாடுகளால் மூன்றாகப் பிரிக்கப்பட்டது. வடக்கு மற்றும் மேற்குப் பகுதிகள் ஜெர்மனியாலும், தென்கிழக்கில் சில பகுதிகள் இத்தாலியாலும் ஆக்கிரமிக்கப்பட்டன. எஞ்சியிருந்த \"சுதந்திரப் பகுதி\" (\"Zone Libre\") பேதானின் அரசாங்கத்தின் கட்டுப்பாட்டிலிருந்தது. ஜெர்மானிய ஆக்கிரமிப்புப் பகுதியில் பேதானின் விஷி அரசாங்கத்தின் அதிகாரம் பெயரளவில் செல்லுபடியானாலும், ஜெர்மானியர் விருப்பத்தை மீறி அங்கு எதுவும் நடக்க இயலாது. பேதானின் அரசாங்கம், பிரான்சின் தோல்வியை ஒப்புக்கொண்டு, ஜெர்மானியர் விருப்பப்படியே நடந்து கொண்டது. யூத ஒழிப்பு, உள்நாட்டு எதிர்ப்புப் படைகளை ஒழித்தல் போன்ற அனைத்து விஷயங்களிலும் ஜெர்மானியருடன் ஒத்துழைத்தது. ஆனால் பேதானின் அரசாங்கத்தை ஏற்றுக் கொள்ளாத தளபதி சார்லஸ் டி கோல் நாடு கடந்த பிரெஞ்சு அரசையும் சுதந்திர பிரெஞ்சுப் படையமைப்பையும் நிறுவினார். ஆப்பிரிக்கா மற்றும், ஆசியாவில் அமைந்திருந்த பிரெஞ்சுக் காலனிகள் மற்றும் ஏனைய நேச நாட்டு அரசுகளின் துணையுடன் செயல்பட்டார். பிரான்சிலும் பேதானின் அரசை ஏற்றுக் கொள்ளாத பல உள்நாட்டு எதிர்ப்புக் குழுக்கள் உருவாகின. அடுத்த நான்காண்டுகளுக்கு பிரான்சு ஜெர்மனியின் ஆக்கிரமிப்பில் இருந்தது. ஜூன் 6, 1944ல் ஓவர்லார்ட் நடவடிக்கையின் மூலம் நேச நாட்டுப் படைகள் பிரான்சின் மீது படையெடுத்து அதை ஜெர்மானியர் பிடியிலிருந்து மீட்டன.\n\n1940ல் மேற்குப் போர்முனையில் மட்டும் ஜெர்மானியப் படைகள் பிரான்சு, பிரிட்டன், டச்சு மற்றும் பெல்ஜியப் படைகளைத் தோற்கடித்து பெருத்த வெற்றி அடைந்திருந்தன. இப்படையெடுப்பில் 44,000 ஜெர்மானிய வீரர்கள் கொல்லப்பட்டனர் ஒன்றரை லட்சம் பேர் காயமடைந்தனர். பிரான்சின் படைகளில் 85,000 பேர் கொல்லப்பட்டனர். சுமார் 1,20,000 காயமடைந்தனர். பதினைந்து லட்சம் பிரெஞ்சுப் படையினர் கைது செய்யப்பட்டு ஜெர்மானிய கைதி முகாம்களில் அடைக்கப்பட்டனர்.\n"}
{"id": "87531", "url": "https://ta.wikipedia.org/wiki?curid=87531", "title": "லியூ சியாபோ", "text": "லியூ சியாபோ\n\nலியூ சியாபோ (\"Liu Xiaobo\", டிசம்பர் 28, 1955 - சூலை 13, 2017) என்பவர் ஒரு சீன எழுத்தாளர், அரசியல் விமரிசகர், மனித உரிமைச் செயற்பாட்டாளர் ஆவார். 2010ஆம் ஆண்டின் அமைதிக்கான நோபல் பரிசு பெற்றவர். இவர் சீனாவில் அரசியல் சீர்திருத்தம் வேண்டியும், கம்யூனிஸ்டுகளின் ஒரு-கட்சி ஆட்சி முறையையும் எதிர்த்துப் போராடி, உரிமைச் சாசனம் 08 எழுதியவர். 2009ம் ஆண்டு, அரசின் அதிகாரத்தைச் சீர்குலைக்க மற்றவர்களைத் தூண்டினார் என்று இவரைக் குற்றஞ்சாட்டி சீன அரசு பதினொரு ஆண்டுகள் சிறைத் தண்டனை வழங்கியது. கல்லீரல் புற்றுநோயால் பாதிக்கப்பட்ட இவரை 2017 சூன் 26 இல் சீன அரசு மருத்துவமனையில் சிகிச்சை பெற அனுமதித்தது. 2017 சூலை 13 அன்று இவர் மருத்துவமனையில் காலமானார்.\n\n"}
{"id": "87534", "url": "https://ta.wikipedia.org/wiki?curid=87534", "title": "தமிழ் எண் கணித சோதிடம்", "text": "தமிழ் எண் கணித சோதிடம்\n\nஒன்று முதல் ஒன்பது வரையிலான எண்கள் ஒவ்வொன்றும் ஒவ்வொரு கோள்களின் ஆதிக்கமுடையவை. இந்த கோள்களின் செயல்பாட்டிற்கேற்ப அந்த எண்களுக்கு உரியவர்களின் வாழ்க்கையில் பொதுவான குணங்களும், நிகழ்வுகளும் அமைகின்றன என்கிறது எண் கணித சாஸ்திரம்.\n\nஒவ்வொருவருக்கும் குறிப்பிட்ட எண்கள் என்று எப்படி தேர்வு செய்யப்படுகிறது? ஒவ்வொருவர் பிறந்த தினத்தின் கூட்டுத்தொகையைக் கொண்டு அதற்கான எண்கள் கண்டறியப்படுகிறது. உதாரணமாக, முத்துக்கமலம் பிறந்த நாள் 21-03-1999 என்று வைத்துக் கொள்வோம்.\n\nமுத்துக்கமலத்தின் பிறந்த நாள் 21 என்பதால் இவரின் பிறந்தநாளின் கூட்டுத்தொகை 3.\n\nபிறந்த நாள் வழியிலான எண் - 3\n\nமுத்துக்கமலம் ஆங்கில எழுத்துக்களின்படி MUTHUKAMALAM பெயரின் கூட்டு எண் - 5\n\n4+6+4+5+6+2+1+4+1+3+1+4 = 41 = 5\n\nஆங்கிலப் பெயர் வழியிலான எண் - 5\n\nஆங்கில எழுத்துக்களுக்கான எண்கள்\n\nA, I, J, Q, Y – 1\nB, K, R, - 2\nC, G, L, S – 3\nD, M, T – 4\nE, H, N, X – 5\nU, V, W – 6\nO, Z – 7\n\nSection::::தமிழ் எண்கணிதம்.\nதமிழ் எண்கணிதம் என்பது தமிழில் எழுதப்பட்ட ஆங்கில எண்கணித முறை அல்ல. முழுக்க முழுக்கத் தமிழ் முறைப்படி எழுதப்பட்ட எண்கணிதம் ஆகும். உலகிலேயே முதல் முறையாக ஆங்கிலம் அல்லாத பிற மொழியில் எழுதப்பட்ட எண்கணித முறை தமிழ் எண்கணித முறை ஆகும். இது தமிழுக்கும் தமிழருக்கும் பெருமை சேர்க்கும் விசயம் ஆகும். ஆங்கில எண்கணித முறை தவறானது என்று இங்கே நிறுவப்பட்டுள்ளது. தமிழ் எண்கணித முறை எவ்வாறு சரி என்பதும் இங்கே விளக்கப்பட்டுள்ளது. ஆங்கில எண்கணிதம் முறையினை இதுநாள் வரையிலும் பின்பற்றி வந்த தமிழ் மக்கள் அனைவரும் அந்த தவறை மேலும் செய்யாமல் நமது பண்பாட்டிற்கு ஏற்ற தமிழ் எண்கணிதத்தினை பின்பற்றுவதே அறிவுடைமை ஆகும்.\n\nSection::::ஆங்கில எண்கணிதமுறையின் தவறுகள்.\nஇம்முறையில் ஆங்கில எழுத்துக்களுக்கு எவ்வித அடிப்படையும் இன்றி மதிப்பெண்களை வழங்கி உள்ளனர். ஆங்கில எழுத்துக்களுக்கு மேல்நாட்டு அறிஞர்கள் பலரும் பலவிதமான மதிப்பெண்களை வழங்கி உள்ளனர். நாம் பயன்படுத்துகின்ற ஆங்கில எண்கணித முறையான சீரோ எண்கணித முறையிலும் கூட மதிப்பெண்கள் எவ்வித அடிப்படையும் இன்றி எதேச்சையாக வழங்கப்பட்டு உள்ளன. சான்றாக 'b' க்கு மதிப்பு 2 ஆகவும் 'l' க்கு மதிப்பு 3 ஆகவும் கொடுக்கப்பட்டு உள்ளது. இவ்வாறு கொடுத்ததற்கு எவ்வித அடிப்படை விதிகளும் பின்பற்றப் படவில்லை. சரியான அடிப்படை இல்லாததால் இம்முறையினை போலியான முறை என்று கூறலாம்.\n\nஒன்றுக்கொன்று முரணான கருத்துக்களுக்கு இம்முறையில் ஒரே மதிப்பெண் வழங்கப்பட்டு உள்ளது. சான்றாக, வெற்றியும் தோல்வியும் ஒன்றுக்கொன்று முரணானவை. ஆனால் இம்முறையில் இந்த இரண்டு சொற்களுக்கும் ஒரே மதிப்பெண் (26) வருகிறது. இது இம்முறையில் உள்ள குளறுபடியினைத் தெளிவாகக் காட்டுகிறது.\n\nஒரே இடத்தில் பிறக்கின்ற வேறு வேறு ஒலிகளுக்கு வேறு வேறு மதிப்பெண்கள் வழங்கப்பட்டு உள்ளன. சான்றாக 'l' உம் 'n' உம் ஒரே இடத்தில் பிறப்பவை. இவற்றுக்கு வேறுவேறு மதிப்பெண்கள் வழங்கி உள்ளனர். இது தவறாகும். ஏனென்றால் ஒரு உண்மையான தாய் தனக்குப் பிறந்த எல்லா குழந்தைகளையும் ஒன்றாகவே மதிப்பாள். அடிப்படை மட்டுமின்றி வழங்கிய முறையிலும் தவறு உள்ளது என்பதற்கு இது சான்றாகும்.\n\nஆங்கில எண்கணித முறையில் ஒவ்வொரு மதிப்பெண்ணுக்கும் ஒரு ஆட்சிக்கோள் இருக்கும். சான்றாக எண் 1 க்கு சூரியன், 2 க்கு சந்திரன், 6 க்கு சுக்கிரன். ஆனால் கோளுக்கும் எண்ணுக்கும் உள்ள தொடர்பு வரையறுக்கப் படவில்லை. அதாவது எவ்விதமான அடிப்படையும் இன்றி கோள்களுக்கு எண்கள் வழங்கப்பட்டு உள்ளன. கோள்களின் ஆங்கிலப் பெயர்களின் அடிப்படையிலாவது எண்களை வழங்கி இருக்கலாம். சான்றாக சனி கிரகத்தின் ஆங்கிலப் பெயரான 'SATURN' என்பதில் உள்ள எழுத்துக்களின் மதிப்பெண்களைக் கூட்டினால் 21 அதாவது 3 வரும். எனவே சனி கோளுக்கு எண் 3 ஐ வழங்கி இருக்கலாம். இவ்வாறே ஏனைய கோள்களுக்கும் வழங்கி இருக்கலாம். ஆனால் அவ்வாறு வழங்கப் படவில்லை. எவ்வித அடிப்படையும் இன்றி கோள்களுக்கு எண்கள் வழங்கப்படிருப்பது ஆங்கில எண்கணித முறையின் 'கண்மூடித் தனமான' போக்கை காட்டுகிறது.\n\nஇம்முறையில் பெயரின் முதல் எழுத்தாக வரும் ஆங்கில எழுத்தின் வடிவத்தின் அடிப்படையில் அந்த எழுத்தை தனது பெயரின் முதல் எழுத்தாகக் கொண்டவர்களுடைய குண நலன்கள் இன்னவாறு இருக்கும் என்றும் கூறியுள்ளனர். சான்றாக 'A' என்ற எழுத்தை பெயரின் முதல் எழுத்தாகக் கொண்டவர்களின் குணங்கள் இவ்வாறு இருக்கும் என்று கூறப்பட்டுள்ளது. இது முற்றிலும் தவறான அணுகுமுறையாகும். ஏனென்றால் ஆங்கிலத்தில் ஒரு ஒலிக்கு இரண்டு வகையான வரி வடிவங்கள் உள்ளன. சான்றாக 'ஏ' என்ற ஒலிக்கு 'A' , 'a' என்று இரண்டு வரிவடிவங்கள் உண்டு. இவற்றில் ஒரு வடிவத்தின் அடிப்படையில் பலன்களைக் கூறினால் தவறாகும். இரண்டு வடிவங்களின் அடிப்படையில் இருவிதமான பலன்களைக் கூறுவது அறிவின்மை ஆகும். எப்படிப் பார்த்தாலும் இரண்டு வரிவடிவங்களைக் கொண்ட ஆங்கில மொழியில் வரிவடிவ அடிப்படையில் ஒருவரது குணநலன்களைக் கூறுவது பொருந்தா ஒன்றாகும்.\n\nSection::::நடைமுறைச் சிக்கல்கள்.\nமேற்கண்ட தவறுகள் மட்டுமின்றி, தமிழர்கள் இம்முறையினை பின்பற்றுவதில் கீழ்க்காணும் நடைமுறைச் சிக்கல்களும் உள்ளன. தமிழ் எழுத்துக்கள் பலவற்றிற்கு சரியான ஆங்கில எழுத்துக்கள் இல்லை. சான்று: த்,ச்,ற்,ங்,ஞ்,ண்,ந்,ழ்,ள் ஆகியவற்றுக்கு சரியான ஒற்றை ஆங்கில எழுத்துக்கள் இல்லை. இந்த சிக்கல் இருப்பதால், தமிழ்ப் பெயர்களை ஆங்கில எழுத்துக்களில் எழுதி மதிப்பெண் வழங்குவதில் தவறு நேர்கிறது. சான்றாக, முத்துக்கமலம் என்ற தமிழ்ப் பெயருக்கு மதிப்பெண் காணலாம். முத்துக்கமலம் என்ற பெயரை ஆங்கிலத்தில் எழுதும் போது 'muthukamalam' என்று எழுதுகின்றனர். இது தவறாகும். ஏனென்றால் இந்த ஆங்கிலப் பெயரின் உண்மையான ஒலிப்பு 'முட்ஹுகமலம்' ஆகும். இது எவ்வளவு பெரிய தவறு என்பதை உணருங்கள். ஒலிப்பு தவறாகும் போது ஒலிகளின் மதிப்பும் தவறாகி பெயருக்கான மதிப்பெண் முழுக்க முழுக்க தவறாகி விடுகிறது. இவ்வளவு சிக்கல்கள் நிறைந்த போலியான ஒரு எண்கணித முறையினை நாம் இன்னமும் ஏன் பின்பற்ற வேண்டும்?. வாருங்கள், நமது பண்பாட்டிற்கு ஏற்ற தமிழ் எண்கணித முறையினைப் பற்றி காணலாம்.\n\nSection::::தமிழ் எண்கணித முறை.\nஇந்த முறைப்படி, தமிழ் ஒலிகளுக்கு கீழ்க்காணும் மதிப்பெண்கள் வழங்கப்பட்டு உள்ளன.\n\n\nமுத்துக்கமலம் = ம்+உ+த்+த்+உ+க்+க்+அ+ம்+அ+ல்+அ+ம் = 6+3+8+8+3+1+1+3+6+3+2+3+6=53=8\n\nமுத்துக்கமலம் தமிழ் வழியிலான பெயர் எண்=8\n\nமேற்காணும் மதிப்பெண்களின் அடிப்படையில் வாரக்கோள்களின் தமிழ்ப் பெயர்களுக்கு கீழ்க்கண்டவாறு மதிப்பெண்கள் அமையும்.\n\n\nராகுவும் கேதுவும் நிழல் கோள்கள் என்பதால் அவற்றுக்கு வேறுமுறையில் மதிப்பெண்கள் வழங்கப்பட்டன. இனி தமிழ் முறைப்படி,\n\n\nSection::::அடிப்படைகள்.\nதமிழ் எண்கணித முறையானது கீழ்க்காண்பவற்றை அடிப்படையாகக் கொண்டு அமைக்கப்பட்டுள்ளது.\n\n\n\nSection::::தமிழ் எண் கணித பலன்கள்.\nதமிழ் எண் கணித சோதிட முறைப்படி ஒன்று முதல் ஒன்பது வரையிலான எண்களும் அதற்கான பண்பு மற்றும் குணங்கள் எனும் பலன்கள் கணிக்கப்பட்டுள்ளன.\n"}
{"id": "87539", "url": "https://ta.wikipedia.org/wiki?curid=87539", "title": "யாளி", "text": "யாளி\n\nயாளி என்பது தமிழ் கோயில்களில் காணப்படும் ஒரு தொன்ம உயிரினச் சிற்பமாகும். இதை வியாழம், என்றும் அழைக்கிறார்கள். இவற்றைப் பொதுவாக தமிழ் கோயில்களின் தூண்களில் காணலாம். தென்னிந்தியச் சிற்பங்களில் பரவலாகக் காணப்படும் யாளி இந்துத் தொன்மக்கதைகளில் வரும் சிங்கம் போன்ற ஓர் உயிரினமாகும். இது சிங்கத்தையும் யானையையும் விட மிகவும் வலிமையானது என நம்பப்படுகிறது. பொதுவாக யாளி யானையைத் தாக்குவது போன்று உள்ளதைச் சிற்பங்களில் காணலாம்.\n\nமதுரை மீனாட்சியம்மன் கோயிலிலும் வேறு சில முருகன் கோயில்களிலும் உற்சவர் சிலைகள் உலா வரும் பொழுது யாளி போன்று வடிவமைத்த வாகனங்களில் வருவது வழக்கம்.\n\nSection::::சங்க இலக்கியங்களில் யாளி.\nஇள நாகனார் பாடிய நற்றிணைப் பாடல் ஒன்று யாளி விலங்கினை \"ஆளி\" என்னும் சொல்லால் குறிப்பிடுகிறது. அது காட்டில் வாழும் விலங்கு என்றும், அது புலியைக் கொல்லும் என்றும், யானையை அது தன் நகங்களால் பற்றி இழுக்கும் என்றும் அதன் ஆற்றலை விளக்குகிறது.\nஇது அன்றில் பறவை போலவும், அனிச்சம் செடியினம் போலவும் வாழ்ந்து மறைந்துபோன உயிரினம் ஆகும்.\n\nSection::::யாளியின் வரலாறு.\nசிங்கமுகத்தில் யானையின் துதிக்கையை நினைவூட்டும் உறுப்புடன் காணப்படும் யாளி, இந்தியாவில் கி. மு. 25,000 ஆம் ஆண்டுக்குப் பின்னர் வழக்கத்துக்கு வந்தது. கி. பி. 800களில் தமிழ்நாட்டின் கோயில் கட்டுமானம் செங்கற்களுக்குப் பதிலாக கருங்கற்களைப் பயன்படுத்தத் தொடங்கியது. முதன்முதலாக பராந்தக சோழன், ஆதித்த சோழன் காலத்தில் கோயில்களைக் கருங்கற்கள் கொண்டு கலைநயத்துடன் கட்டினார்கள். இதனைக் \"கற்றளி\" என்று வரலாற்றாளர்கள் குறிப்பிடுவார்கள். இதற்கு முன் மாமல்லபுரம், அஜந்தா, புத்தவிகாரங்கள் போன்ற இந்தியக் கோவில்களில் உள்ள சிற்பங்களில், இந்தச் சிற்பத்தினைப் பற்றிய குறிப்புகள் எதுவும் கிடைக்கவில்லை. இந்தியச் சிற்ப நூல்களிலும் இதைப் பற்றிக் குறிப்புகள் இல்லை.\n\nSection::::யாளி வகைகள்.\nயாளிகள் பொதுவாக சிங்கத்தின் உடல் அமைப்பைக் கொண்டுள்ளன. அவற்றின் தலைகளோ வேறு ஒரு விலங்கின் சாயலில் வடிவமைக்கப்படுகின்றன. யானை, சிங்கம் (சிம்மம்), ஆடுகளின் (மகரம்) தலைகளையும், அரிதாக நாய் , எலி போன்றவற்றின் தலைகளையும் யாளியிடம் காணலாம்.\n\nபொதுவாக யாளியின் முக்கிய வகைகள்\n\nசுருள்யாளி என்பது ஒரு சிற்ப அலங்காரக் குறியீடு ஆகும். தென்னிந்திய இந்து கோவில்களின் கைப்பிடிசுவரில் இந்த அமைப்பு செதுக்கப்பட்டு இருக்கும். தலை திரும்பிய யாளி உருவத்தின் வாய்ப்புறத்திலிருந்து வளைவளைவாக செல்லும் கல் அலங்கார வளைவுகளை கொண்டிருக்கும் யாளி உருவை சுருள்யாளி என்பர். குறிப்பாக கல்மண்டபப் படிகளின் சுவர்களில் இவற்றைக் காணலாம்.\n\n"}
{"id": "87547", "url": "https://ta.wikipedia.org/wiki?curid=87547", "title": "க. த. திருநாவுக்கரசு", "text": "க. த. திருநாவுக்கரசு\n\nக. த. திருநாவுக்கரசு (1931- 1989) தமிழ்ப் பேராசிரியர், தமிழ் எழுத்தாளர், அறிஞர், விமர்சகர், மொழிபெயர்ப்பாளர். இவர் வரலாறு, கல்வெட்டு, மொழியியல், சமூகவியல், மானிடவியல், தத்துவம் போன்ற பல்வேறு துறைகளில் புலமை பெற்றவர். சென்னை பச்சையப்பன் கல்லூரியில் படித்தவர். முனைவர் மு. வரதராசனின் படைப்பிலக்கியங்களை ஆய்வுசெய்து முனைவர் பட்டம் பெற்றவர். இவருக்கு சாகித்ய அகாடமி நிறுவனம் 'திருக்குறள் மணி' என்னும் பட்டம் வழங்கிப் பாராட்டியது. பின்னர் உலகத் தமிழாராய்ச்சி நிறுவனத்தில் பேராசிரியராகப் பணி புரிந்தார். 1974ல் இவர் எழுதிய திருக்குறள் நீதி இலக்கியம் என்ற இலக்கிய விமர்சன புத்தகத்திற்கு சாகித்திய அகாதமி விருது வழங்கப்பட்டது.\n\n\n\n\n\n"}
{"id": "87555", "url": "https://ta.wikipedia.org/wiki?curid=87555", "title": "சமூகவலை பக்கக்குறிப்பு", "text": "சமூகவலை பக்கக்குறிப்பு\n\nசமூகவலை பக்கக்குறிப்பு (Social Bookmarking) என்பது, வலைத்தளங்களின் பக்கத்தை சேமிக்க அல்லது மற்றவருடன் பகிர்ந்துக் கொள்ள செய்யப்படும் இணையப் பயன்பாட்டு முறையாகும். இவை பொதுவாக ஒரு இணையப்பக்கத்தின் முகவரி, அதைப்பற்றிய சிறுகுறிப்பு, அதன் வகைப்பிரிவு ஆகிய தகவல்களைக் கொண்டதாக இருக்கும். இதன் மூலம் ஒருவர் தனக்குப் பிடித்த இணையப் பக்கங்களை மற்றவருடன் பகிர்ந்துக் கொள்ளமுடிகிறது, மற்றவரின் பகிர்வை இவரும் பயன்படுத்தமுடிகிறது. \n\nசில பக்கக்குறிப்பு சேவை வழங்கும் இணையதளங்கள் தானாக திரட்டிக் கொள்பவைகளாகவும், பயனர் சமர்பிக்கும்படியாகவும் இருக்கும் மேலும் சில தளங்களில் ஓட்டு முறை மூலம் பிரபலாமான பக்கக்குறிப்புகள் தரவரிசைப்படுத்தப்படும். \n\n"}
{"id": "87558", "url": "https://ta.wikipedia.org/wiki?curid=87558", "title": "உரிமைச் சாசனம் 08", "text": "உரிமைச் சாசனம் 08\n\nஉரிமைச் சாசனம் 08 என்பது 350 மேற்பட்ட சீன புலைமையாளர்களால் முதலில் கையெழுதிடப்பட்ட உரிமைப் பிரகடனச் சாசனம் ஆகும். இது சீனாவில் சர்வதிகாரம் முடிக்கப்பட்டு, மக்களாட்சி வர வேண்டும் என்றும், மனித உரிமைகள் மதிக்கப்பட வேண்டும் என்றும் வேண்டுகிறது. இந்த ஆவணத்தை எழுதியதற்கான லியூ சியாபோ அவர்களுக்கு 11 ஆண்டுகள் சிறைத் தண்டனையை சீன அரசு விதித்தது. இவருக்கு 2010 அமைதிக்கான நோபல் பரிசு வழங்கப்பட்டது.\n\n"}
{"id": "87561", "url": "https://ta.wikipedia.org/wiki?curid=87561", "title": "இருபிளவுப் பரிசோதனை", "text": "இருபிளவுப் பரிசோதனை\n\nஇருபிளவுப் பரிசோதனை அல்லது யங் பரிசோதனை என்பது 1801 ம் ஆண்டு யங் அவர்கள் செய்த, ஒளியின் இயல்புகள் தொடர்பாக முக்கிய முடிவுகளை சுட்டிய பரிசோதனை ஆகும். இந்த பரிசோதனையில் அணுத் துகள்கள் அல்லது ஓரியல் அலைகள் இரு சிறு பிளவுகளுக்கிடையில் செலுத்தப்படும் போது, எதிரில் உள்ளத் திரையில் அலைகளின் குறிக்கீட்டைக் காண முடிகிறது.\n\n1801 ஆம் ஆண்டில், குறுக்கீடு எனப்படும் அலை இயல்பு, ஒளிக்கும் பொருந்தும் என்று யங் நிரூபித்துக் காட்டினார். இந்தக் குருக்கீடியல்பை, நாம் அன்றாட வாழ்வில், நீரலைகளில் எளிதில் காண முடிகிறது. நீர் நிரம்பிய குளத்திலோ, தொட்டியிலோ, ஒரு கல்லை வீசி எறிந்தால், அவ்விடத்தை மையாமாகக் கொண்டு, பல வட்ட அலைகள் ஒன்றன் பின் ஒன்றாகத் தோன்றி விரிவடைந்து, கரை வரைச் சென்று மோதி முடியும் (கீழே காண்பித்திருப்பது போல்)\n\n<நீர்த்துளி படம்>\n\nஉற்றுப் பார்த்தல் இவ்வட்ட அலைகள், நீர்ப் பரப்பின் சம அளவினின்று, மேலெழும்பியும்-கீழ்தாழ்ந்தும் பரவிக் கொண்டிருக்கும். மேலெழும்பிய பகுதியின் அதிக பட்ச உயரம் அலைமுடி எனவும், கீழ்த்தாழ்ந்த பகுதியின் குறைந்த பட்ச ஆழம் அலையடி எனவும் அழைக்கப் படுகின்றன.\n\n<மேலெழும்பியும்-கீழ்தாழ்ந்தும் படம்>\n\nமேலும், ஒரே நேரத்தில் இரண்டு கற்களை அருகாமையில் எறிந்தால், முதற்கல்-மைய வட்ட அலைகளும், இரண்டாம் கல்-மைய வட்ட அலைகளும் மோதி நின்றோ, ஓடிந்தோ விடாமல் ஒன்றன் மீது ஒன்றாகப் பரவும்.\n\n<இரண்டு கல் படம்>\n\nகூர்ந்து கவனிக்கையில், முதற்கல்லின் தோன்றிய அலைமுடியும், இரண்டாம் கல்லின் தோன்றிய அலைமுடியும் சந்திக்கையில், அவை கூடி, மொத்த அலைமுடி இரு மடங்காக உயரும். அதே போல், அலையடிகள் சந்திக்கையில், மொத்த அலையடி இருமடங்காகத் தாழும். ஆனால், ஒரு அலைமுடியும், அலையடியும் சந்திக்கையில், அவை ஒன்றோடொன்று கழிந்து, நீர்ப் பரப்பின் சம அளவிற்கு வந்து விடும். இப்படிப்பட்ட அலைகளின்\n\nகூடுதல்-ஆழிதல் நிகழ்வையே குறுக்கீடு என அழைக்கிறோம்.\n\n<அலைமுடி அலையியாடி கூடுதல் படம்>\n\nஇரண்டு கரகளிக் கொண்டு நாம் உருவாக்கிய குருக்க்கிட்டுப் படிவத்தை, ஒரு கல்லையும், இரு கீற்றுக்களையும் கொண்டும் உருவாக்கலாம்.\n\nகுவாண்டம் இயற்பியலில் இந்தப் பரிசோதனை ஒளியின் பிரிக்கமுடியாத அலை துகள் இயலைக் காட்டுகிறது.\n\n"}
{"id": "87567", "url": "https://ta.wikipedia.org/wiki?curid=87567", "title": "முற்றுப்புள்ளி", "text": "முற்றுப்புள்ளி\n\nநிறுத்தற்குறிகளில் முற்றுப்புள்ளி \"(Full stop)\" என்பது ஒரு வாக்கியத்தின் முடிவில் இடம் பெறுவதாகும். இது கோட்டின் மீது எழுதப்படுவதால் இதை கிளிப் என்றும் கூறுகிறார்கள். இது கோட்டின் மேல் பகுதியில் வைக்கப்படும் புள்ளியான நடுப்புள்ளியிலிருந்து வேறுபடுகிறது.\n\nமுற்றுப்புள்ளி வேறு பல இடங்களிலும் பயன்படுத்தப்படுகிறது. பெயர்களுக்கு முன்பு போடப்படும் முதலெழுத்துகளுக்குப் பின்பும் சில நேரங்களில் சுருக்கங்களுக்கு நடுவிலும் பயன்பசுத்தப்படுகிறது. கணிதத்திலும் இதன் பங்கு குறிப்பிடத் தகுந்தது. அங்கே இப்புள்ளியை தசம எண்களைக் குறிப்பிட உதவுகிறது.\n"}
{"id": "87568", "url": "https://ta.wikipedia.org/wiki?curid=87568", "title": "ரெ. சண்முகம்", "text": "ரெ. சண்முகம்\n\nரெ. சண்முகம் (டிசம்பர் 14, 1934 - அக்டோபர் 8, 2010) மலேசியாவின் முன்னணிக் கலைஞரும் கவிஞரும் ஆவார். பாடலாசிரியர், கதாசிரியர், இசையமைப்பாளர், நடிகர், பாடகர், எழுத்தாளர், வானொலி நாடக ஆசிரியர், நடிகர்,என்ற பல்வேறு துறைகளில் மிக சிறந்து விளங்கினார். மாடலன், தமிழடியான் என்ற புனைபெயர்களும் இவருக்கு உண்டு. மலேசிய வானொலி அறிவிப்பாளராகவும் இவர் பணியாற்றியுள்ளார்.\n\nSection::::வாழ்க்கைக் குறிப்பு.\n1920ல் மலேயாவுக்கு வந்த இவரது தகப்பனார் திருச்சியைச் சேர்த்தவர். தாயார் மலேயாவில் பிறந்தவர். 1934-ஆம் ஆண்டு டிசம்பர் 14-ஆம் தேதி கூலிமில் பிறந்த சண்முகம் தனது தொடக்க கால வாழ்க்கையை இசைத்துறையில் கழித்தார். தமிழ்ப்பள்ளியில் 4-ஆம் வகுப்பு வரை மட்டுமே கல்வி பயின்ற போதும் யாப்பு இலக்கணப் பிழையின்றி கவிதைகள் படைத்தார். இவர் மலேசிய எழுத்தாளர் ரெ. கார்த்திகேசுவின் மூத்த சகோதரர் ஆவார். ரெ. சண்முகத்திற்கு சந்திரா என்ற மனைவியும் மலர்விழி, தர்மவதி என்று இரு மகள்களும் ரவி என்ற மகனும் உள்ளனர். \n\n\nSection::::விருதுகள்.\nமலேசிய அரசு விருதுகள் உட்படப் பல விருதுகள் இவர் பெற்றுள்ளார். மலேசியத் தமிழ் இசைக்கலையில் இவராற்றிய பணிகளுக்காக ‘செவ்விசைச் சித்தர்’ எனும் விருதும் வழங்கப்பட்டுள்ளது.\n\n"}
{"id": "87573", "url": "https://ta.wikipedia.org/wiki?curid=87573", "title": "கொலை", "text": "கொலை\n\nகொலை என்பது ஒரு மனிதரை இன்னொரு மனிதர் கொல்வது அல்லது மரணம் அடையச் செய்வதாகும். பொதுவான சூழ்நிலைகளில் கொலை ஒரு குற்றச்செயலாகவே கருதப்படுகிறது. ஆனால் போர், எதிர்ப்புப் போராட்டம் போன்ற சூழ்நிலைகளில் கொலை தொடர்பான ஒரு தெளிவான அற நிலைப்பாடு கடினமானது.\nSection::::வடிவம்.\nகொலைகள் பல வடிவங்களில் நடக்கின்றன, அவற்றுள் ஒன்று பஞ்சாப் மாநிலம் அமிர்தசரஸ் நகரில் சம்பளம் கேட்ட பீகார் தொழிளாலி ராம்சிங் என்பவர் அடித்தே கொலை செய்யப்பட்டார்.\n\n"}
{"id": "87576", "url": "https://ta.wikipedia.org/wiki?curid=87576", "title": "ரோசா இன்புரா", "text": "ரோசா இன்புரா\n\nரோசா இன்புரா (ஆங்கிலம்: \"Rosa Infra\") என்பது ஒரு உருசிய கோதிக்கு மெட்டல் இசைக்குழு ஆகும். இது 2006ஆம் ஆண்டு மாசுகோ நகரத்தில் நிகோலை கர்புசினால் தோற்றுவிக்கப்பட்டது. இந்த இசைக்குழுவின் பெயர் பல அர்த்தங்களை கொண்டிருந்தாலும் பெரும்பாலும் இதன் பொருள் யாரும் செல்ல முடியா ஆழத்திலிருந்து வளரும் சீவன் மற்றும் நம்பிக்கைக்கான மலர் என்றே கூறப்படுகிறது. \n\n"}
{"id": "87578", "url": "https://ta.wikipedia.org/wiki?curid=87578", "title": "சு. சமுத்திரம்", "text": "சு. சமுத்திரம்\n\nசு. சமுத்திரம் (1941 – ஏப்ரல் 1, 2003) ஒரு தமிழ் எழுத்தாளர். வேரில் பழுத்த பலா என்ற புதினத்துக்காக சாகித்திய அகாதமி விருது பெற்றவர்.\n\nSection::::வாழ்க்கைக் குறிப்பு.\nசமுத்திரம் திருநெல்வேலி மாவட்டத்தில் திப்பண்ணம்பட்டி கிராமத்தில் பிறந்தவர். அவர் அகில இந்திய வானொலியிலும் தூர்தர்ஷனினிலும் வேலை பார்த்தவர். அவர் 14 புதினங்கள், 4 குறுநாவல்கள், 2 கட்டுரைத் தொகுப்புகள், ஒரு நாடகம், 300க்கும் மேற்பட்ட சிறுகதைகள் எழுதியுள்ளார். அவரது சிறுகதைகள் 22 தொகுப்புகளாகப் பிரசுரிக்கப்பட்டுள்ளன அவரது பல படைப்புகள் தெலுங்கு, மலையாளம் மற்றும் ஹிந்தி மொழிகளில் மொழிபெயர்க்கப்பட்டுள்ளன. அவர் ஒரு சோஷியலிசவாதி. அவரது படைப்புகளில் சோஷியலிசக் கருத்துக்கள் பரவியிருந்தது. அடிமட்டத்து மக்களின் வாழ்க்கையும் அவர்கள் பட்ட துன்பங்களும் அவரது படைப்புகளின் முக்கியக்களமாக அமைந்தன. 1990ல் அவரது புதினம் \"வேரில் பழுத்த பலா\" சாகித்திய அகாதமி விருது பெற்றது. 2003ல் சென்னையில் அவர் ஒரு விபத்தில் காலமானார்.\n\n\n\n"}
{"id": "87582", "url": "https://ta.wikipedia.org/wiki?curid=87582", "title": "அண்மைய விண்மீன்களின் கிளீசுப் பட்டியல்", "text": "அண்மைய விண்மீன்களின் கிளீசுப் பட்டியல்\n\nஅடிக்கடி கவனத்தில் ஈர்க்கப்படும், பூமியில் இருந்து 25 பாசெக்கு (parsecs) தூரத்தில் காணப்படும் புதிய விண்மீன்களின் பட்டியல் அண்மைய விண்மீன்களின் கிளீசுப் பட்டியல் என அழைக்கப்படுகிறது.\nSection::::முதற்பதிப்பும் பிற்சேர்க்கையும்.\n1957 இல் ஜெர்மனிய நாட்டு வானியல் வல்லுனர் வில்கேல்ம் கிளீசு (21 சூன் 1915 – 12 சூன் 1993) என்பவர் முதலாவது விண்மீன் பட்டியலை வெளியிட்டார், இதில் நம் பூமியிலிருந்து 20 பாசெக்குகள் தூரத்தில் உள்ள ஏறத்தாழ ஆயிரம் விண்மீன்கள் அடங்கிய விபரம் காணப்பட்டது. 1969இல் இந்தத் தொகுப்பு மேலும் விரிவாக்கப்பட்டு விண்மீன்களுக்கும் பூமிக்கும் உள்ள தூரம் 22 பாசெக்குகளாக நீட்டப்பட்டது. முதலாவது பட்டியலில் அடங்கும் நட்சத்திரங்கள் இவரது பெயரால் ‘கிளீசு’ என்றும் அதன் சுருக்கப்பெயர்கள் அவரது ஆங்கில முதல் இரண்டு எழுத்துக்களைத் தாங்கி ‘GL’ எனவும் அழைக்கப்பட்டு இந்தப்பெயர்களுக்குப் பின்னர் உரிய இலக்கங்களாக ஒன்றிலிருந்து 915 வரை இடப்பட்டது, இதன் படி விண்மீன்களின் பெயரீடு ‘GLNNN’ ஆக அமைந்தது. மேலும் விரிவாக்கப்பட்ட பதிப்பில் விண்மீன்களது எண்ணிக்கை 1529 வரையில் பட்டியலாக்கப்பட்டது, இதிலிருந்து பெயரீடு ‘GlNNN.NA’ ஆகவும் இதற்குரிய இலக்கங்கள் 1.0 – 965.0 எனும் வகையில் தசம எண்களாகவும் வகுக்கப்பட்டு பட்டியலானது ஏறுவரிசையில் அமைக்கப்பட்டது.\n1970இல் இந்தப் பட்டியலுக்குரிய பிற்சேர்க்கை இரிச்சார்ட்டு வான்டர் இரயெட் உவூலி மற்றும் அவரது சகாக்களால் வெளியிடப்பட்டது, இதில் தூரமானது 25 பாசெக்குகளாக நீட்டப்பட்டது.\n\nSection::::பின்னைய பதிப்புக்கள்.\nகிளீசு தனது பட்டியலின் இரண்டாவது பதிப்பினை 1979இல் ஹார்த்முட் ஜரெய்ப் என்பவருடன் இணைந்து வெளியிட்டார், பெயரீடானது ‘GJ’ (கிளீசு – ஜரெய்ப்) எனப் பட்டியலில் சேர்க்கப்பட்டது.\nமூன்றாவது பதிப்பு 1991இல் மீண்டும் இருவரினதும் கூட்டு முயற்சியால் உருவாக்கப்பட்டது, இதில் 3803 விண்மீன்களின் விபரங்கள் அடங்கி உள்ளன, இந்தப் பட்டியலே தற்போதும் பயன்பாட்டில் உள்ளது என்பது குறிப்பிடத்தக்கது.\n"}
{"id": "87590", "url": "https://ta.wikipedia.org/wiki?curid=87590", "title": "ஷாமினி குமரேசன்", "text": "ஷாமினி குமரேசன்\n\nஷாமினி குமரேசன் (பிறப்பு 1988) இந்தியா, தமிழ்நாடு மாநில தொழில்முறை மேசைப்பந்தாட்ட வீரர். 2010ஆம் ஆண்டு தில்லியில் நடந்த 19வது பொதுநலவாய மேசைப்பந்தாட்டப் போட்டியில் பெண்கள் அணி ஆட்டத்தில் வெள்ளி பதக்கம் பெற்றவர்.\n"}
{"id": "87603", "url": "https://ta.wikipedia.org/wiki?curid=87603", "title": "எஸ். எஸ். சந்திரன்", "text": "எஸ். எஸ். சந்திரன்\n\nஎஸ். எஸ். சந்திரன் (இறப்பு: அக்டோபர் 9, 2010) தமிழ்த் திரைப்பட நடிகரும், அரசியல்வாதியும் ஆவார். இவர் நகைச்சுவை செல்வர், கலைமாமணி போன்ற பட்டங்களைப் பெற்றுள்ளார்.\n\nSection::::திரைப்படங்களில்.\n80களிலும், 90களின் துவக்கத்திலும், இயக்குனர் ராமநாராயணன் இயக்கத்தில், ஏராளமான படங்களில் நடித்தவர். நகைச்சுவை, மற்றும் குணசித்திர வேடங்களிலும், வில்லன் வேடங்களிலும் நடித்து இருக்கிறார். ரஜினிகாந்துடன் மாப்பிள்ளை, உழைப்பாளி ஆகிய படங்களில் நடித்துள்ளார். பாட்டி சொல்லை தட்டாதே, தங்கமணி ரங்கமணி, சகாதேவன் மகாதேவன், கதாநாயகன் ஆகிய படங்களில் இவரது நடிப்பு சிறப்பாகப் பேசப்பட்டது. ஒருமுறை சொல்லி விடு, எங்கள் குரல் ஆகிய படங்களைத் தயாரித்தும் இருக்கிறார். விஜய் தொலைக்காட்சியில் \"வாங்க பேசலாம்\" என்ற நிகழ்ச்சியை டெல்லி கணேசுடன் இணைந்து தொகுத்து வழங்கி வந்தார்.\n\nSection::::அரசியலில்.\nஎஸ்.எஸ்.சந்திரன், அண்ணா திராவிட முன்னேற்றக் கழகத்தில் இணைந்து 2001 முதல் 2007 வரை நாடாளுமன்ற மாநிலங்களவை உறுப்பினராக இருந்தார். பின்னர் அதிமுகவின் கொள்கைப் பரப்புத் துணை செயலாளர் பொறுப்பில் நியமிக்கப்பட்டு தமிழ்நாடு முழுவதும் கட்சி கூட்டங்களில் உரையாற்றி வந்தார்.\n\nSection::::மறைவு.\nதிருவாரூர் மாவட்டத்தில் நடந்த நிகழ்ச்சி ஒன்றில் கலந்து கொள்வதற்காக அவர் மன்னார்குடி சென்றிருந்தபோது, 2010 அக்டோபர் 9 அதிகாலையில் நெஞ்சுவலி ஏற்பட்டு மாரடைப்பால் காலமானார். இறக்கும் போது அவருக்கு வயது 69. எஸ்.எஸ். சந்திரனுக்கு ராஜம் என்ற மனைவியும் ரோஹித், ரங்கராஜ் என்ற மகன்களும் கண்மணி என்ற மகளும் உள்ளனர்.\n\n"}
{"id": "87644", "url": "https://ta.wikipedia.org/wiki?curid=87644", "title": "லட்சுமி (இந்துக் கடவுள்)", "text": "லட்சுமி (இந்துக் கடவுள்)\n\nஇலக்குமி (\"Lakshmi\") என்பவர் இந்து சமயத்தில் வணங்கப்படும் பெண் கடவுளாவார். இவர் செல்வத்தை வழங்கும் கடவுளாகவும் விஷ்ணுவின் துணைவியாகவும் சித்தரிக்கப்படுகிறார். விஷ்ணுவின் அவதாரங்களின் துணையாக இவரும் சீதை, உருக்மணி, பத்மாவதி போன்று அவதாரம் எடுப்பதாக கூறுவதுண்டு. \n\nSection::::தோற்றம் மற்றும் புராணம்.\nஅமுதம் வேண்டி தேவர்களும், அசுரர்களும் பாற்கடலைக் கடைந்த தருணத்தில் அதிலிருந்து எண்ணற்ற பொருள்களும், இறைகளும் வெளிவந்தன. அதில் ஒன்றாக லட்சுமி தேவியும் தோன்றினார். \n\nSection::::பெயர்கள்.\n\"லட்சுமி\" என்ற சொல்லுக்கு லட்சணம் பொருந்தியவள் என்று பொருள்.\n\n\nSection::::வேறு பெயர்கள்.\nதிருமகள், அலைமகள், ஐஸ்வர்யா, வைஷ்ணவி, நாராயணி, பார்கவி, ஜலஜா, மாதவி, சுஜாதா, ஸ்ரேயா எனப் பல்வேறுப் பெயர்களில் அழைக்கப்படுகிறார்.\n\nSection::::லட்சுமி வடிவங்கள்.\nலட்சுமியின் வடிவங்களாக அஷ்ட லட்சுமி எனும் எட்டு வடிவங்களும், 16 வடிவங்களும் சமய நூல்களில் குறிப்பிடப்பட்டுள்ளன.\n\nSection::::அஷ்ட லட்சுமிகள்.\nசெல்வத்தின் அதிபதியாக வணங்கப்படும் லட்சுமியின் வடிவமானது ஆதிலட்சுமி, தான்ய லட்சுமி, தைரிய லட்சுமி, கஜ லட்சுமி, சந்தான லட்சுமி, விஜயலட்சுமி, வித்யா லட்சுமி, தன லட்சுமி என எட்டு வடிவங்களாக காணப்படுகிறது.\n\nSection::::16 வடிவங்கள்.\nதனலட்சுமி, வித்யாலட்சுமி, தான்யலட்சுமி, வரலட்சுமி, சவுபாக்யலட்சுமி, சந்தானலட்சுமி, காருண்யலட்சுமி, மகாலட்சுமி, சக்திலட்சுமி, சாந்திலட்சுமி, சாயாலட்சுமி, த்ருஷ்ணாலட்சுமி, சாந்தலட்சுமி, கிருத்திலட்சுமி, விஜயலட்சுமி, ஆரோக்கிய லட்சுமி என லட்சுமிகள் 16 வகை வடிவங்களாக காணப்படுகிறது.\n\n\n\n\n\n"}
{"id": "87690", "url": "https://ta.wikipedia.org/wiki?curid=87690", "title": "ஐசாக் அசிமோவ்", "text": "ஐசாக் அசிமோவ்\n\nஐசாக் அசிமோவ் (\"Isaak Asimov\", , சனவரி 2, 1920 – ஏப்ரல் 6, 1992) ஒரு அமெரிக்க அறிபுனை எழுத்தாளரும், பாஸ்டன் பலகலைக்கழகத்தின் உயிர் வேதியியல் பேராசிரியராகவும் பணியாற்றியவர். அறிபுனைப் புத்தகங்களைத் தவிர வெகுஜன அறிவியல் புத்தகங்களையும் எழுதியுள்ளார்.\n\nஅசிமோவ் அறிபுனை எழுத்தின் முன்னோடிகளில் ஒருவராகக் கருதப்படுகிறார். இவர் எழுதிய \"ஃபவுண்டேஷன்\" (Foundation series) வரிசைப் புதினங்களும், \"ரோபோ\" (Robot series) வரிசைப் புதினங்களும் அறிபுனை இலக்கியத்தின் செம்மையான படைப்புகளாகக் கருதப்படுகின்றன. தனது வாழ்நாளில் 500 க்கும் மேற்பட்ட புத்தகங்கள் மற்றும் 90,000 கடிதங்களை எழுதிய அசிமோவ் தூவி தசம முறையிலுள்ள (நூலகப் பகுப்பு முறை) பத்து துறை பகுப்புகளில் ஒன்பது துறைகளில் புத்தகங்களை எழுதியுள்ளார். அவர் எழுதாத ஒரே துறை - மெய்யியல் மற்றும் உளவியல். அசிமோவ் வாழ்ந்த காலத்தில் அறிபுனை இலக்கியத்தின் முப்பெரும் எழுத்தாளர்களுள் ஒருவராகக் கருதப்பட்டார். (மற்ற இருவர் ஆர்தர் சி. கிளார்க்கும் ராபர்ட் ஹெய்ன்லீனும்). புதினங்கள் தவிர குறுநாவல்கள், சிறுகதைகள், அபுனைவு கட்டுரைகள் போன்ற வடிவங்களிலும் அசிமோவ் எழுதியுள்ளார்.\n\nSection::::வாழ்க்கைச் சரித்திரம்.\nஅசிமோவ் அக்டோபர் 4, 1919 மற்றும் ஜனவரி 2, 1920க்கு இடைப்பட்ட காலத்தில் தற்போதைய பெலாரஸின் எல்லையிலுள்ள சோவியத் ரஷிய ஃபெடரேட்டிவ் சோசலிச குடியரசில் அன்னா ராசேல் (பெர்மன்) அசிமோவுக்கும், ஜுடாஹ் அசிமோவுக்கும் பிறந்தார். அசிமோவின் உண்மையான பிறந்த தினம் தெரியவில்லை; எனினும் அசிமோவே தன் பிறந்தநாளை ஜனவரி 2 ஆம் திகதி கொண்டாடினார்.\nஅசிமோவுடன் பிறந்தவர்கள் இருவர்; சகோதரி, \"மார்ஷியா\" (பிறப்பு: மான்யா, ஜூன் 17, 1922 - ஏப்ரல் 2, 2011), சகோதரன், \"ஸ்டான்லி\" (ஜூலை 25, 1929 - ஆகஸ்ட் 16, 1995), ஸ்டான்லி \"நியூயார்க் நியூஸ் டே\" எனும் தினப்பத்திரிக்கையின் துணை அதிபராக இருந்தவர் என்பது குறிப்பிடத்தக்கது.\nஅசிமோவுக்கு மூன்று வயதாக இருக்கும்போது அவர்கள் குடும்பம் அமெரிக்காவுக்குக் குடிப்பெயர்ந்தது, அவர் யிட்டிஷ் மொழியும், ஆங்கில மொழியும் பேசுவார் ஆனால் ரஷிய மொழியைக் கற்கவில்லை. தன் பெற்றோர்கள், மிட்டாய் கடை ஒன்றினை நடத்தி வந்தனர் அவற்றில் தன் குடும்ப உறுப்பினர்களே வேலை செய்து வந்தனர். 1928ல் தனக்கு 8 வயது ஆன போது அவர் இயற்கையாகவே அமெரிக்கக் குடிமகன் ஆனார்.\n\nSection::::கல்வியும், பணியும்.\nஅசிமோவ் சிறு வயதிலேயே அறிவியல் புனை கதைகளைப் படிக்கத் தொடங்கினார். ஆனால் அவரது தந்தையோ அவற்றைப் படிப்பது வீண் வேலை என்பார். அதற்கு அசிமோவ் அது அறிவியல் எனும் தலைப்பைக் கொண்டுள்ளது எனவே அது கல்வி சார்ந்தது என கூறுவார். அசிமோவ், தன் 11 வயதின் போது சொந்தமாகக் கதை எழுதினார், 19வயதின் போது அவரது அறிவியல் புனைகதைகள் நாளிதழ்களில் வெளியாகி அவருக்கு விசிறிகள் உருவானதை உணர்ந்தார். அசிமோவ் நியுயார்க் சிட்டி பப்லிக் பள்ளியிலும், ப்ரூக்ளின் ஆண்கள் மேல்நிலை பள்ளியிலும் படித்தார். 15 வயதில் சேத் லோ ஜூனியர் கல்லூரியில் விலங்கியல் சேர்ந்து பின்னர் பூனைகளைச் சோதனைக்காக வெட்டுவதை ஏற்றுகொள்ள முடியாததால் இரண்டாம் பருவத்தின் போது வேதியலில் சேர்ந்தார். 1938ல் சேத் லோ ஜூனியர் கல்லூரி மூடப்பட்ட பின் தற்போதைய கொலம்பியா பல்கலைக் கழகத்தில் சேர்ந்து 1939ல் வேதியலில் இளநிலை பட்டம் பெற்றார். பின்னர் அவர் அதே பல்கலைக் கழகத்தில் சேர்ந்து 1938ல் வேதியலில் முதுநிலைப் பட்டம் பெற்று, 1948ல் உயிர்வேதியலில் டாக்டர் பட்டம் பெற்றார். இடையில் 3 வருடம் பிலடெல்பியா கடற்படை விமான நிலையத்தில் வேலை செய்து வந்தார். \nடாக்டர் பட்டம் பெற்ற பின் பாஸ்டன் மருத்துவியல் பல்கலைக்கழகத்தில் ஆசிரியராகச் சேர்ந்தார். 1958ல் இருந்து முழு நேர எழுத்தாளர் ஆனார், அவ்வருமானம் தன் ஆசிரியர் வருமானத்தை விட அதிகரித்தது. பின்னர் 1979ல் பாஸ்டன் பல்கலைக்கழகம் அவர் எழுத்தை கவுரவப் படுத்தும் விதமாக உயிர்வேதியலில் அவரைப் பேராசிரியராகப் பணியமர்த்தி அவரைப் பெருமைப்படுத்தியது. அசிமோவின் 1956லிருந்தான தனிப்பட்ட ஆவணங்கள் பல்கலைக் கழகத்தின் \"முகர் நினைவு நூலக\"த்தில் ஆவணப்படுத்த படப்பட்டு வந்தது. இந்த ஆவணங்கள் 464 பெட்டிகள் அல்லது 71 மீட்டர் அலமாரி இடத்தை நிரப்பக் கூடியதாக உள்ளது.\n\nSection::::தனிப்பட்ட வாழ்க்கை.\nஅசிமோவ், கெர்ட்ரூட் ப்லுகர்மேன் என்பவரை ஜூலை 26, 1942ல் திருமணம் செய்து கொண்டார். அவர்களுக்கு டேவிட் (பிறப்பு: 1951), ராபின் ஜோன் (பிறப்பு:1955) என இரு குழந்தைகள் பிறந்தனர். 1970ல் இவ்விருவரும் பிரிந்து, அசிமோவ் மான்ஹாட்டனுக்கு சென்று வாழ தொடங்கினார். 1973ல் கெர்ட்ரூடிடமிருந்து விவகரத்து பெற்ற இரு வாரங்கள் கழித்து அவர் ஜேனட் ஜெப்சன் என்பவரை திருமணம் செய்து கொண்டார். அசிமோவ் மிகவும் சிறிய அடக்கமான இடங்களையே விரும்பினார். அதே சமயம் விமானங்களில் பறப்பது அவருக்கு அதிக பயத்தை தந்தது. இந்த பயத்தின் தாக்கம் தன் கதைகளின் புனை கதாபாத்திரத்தில் குறிப்பாக வெண்டல் அர்த் மர்மக் கதைகளிலும் பிற ரோபோ கதைகளிலும் காணலாம்.\nஅசிமோவ் ஒரு சிறந்த பேச்சாளர், அறிவியல் புனைக்கதை மாநாட்டின் முக்கிய அங்கமாகவே அவர் கருதப்பட்டார். அவர் மிகவும் நட்பானவர், எப்போதும் அணுகக்கூடியவர். பொறுமையாக, ரசிகர்களின் ஆயிரக்கணக்கிலான கடிதங்களுக்கு விடையளிப்பார். அவர் கட்டுக்கோப்பான, நடுத்தர உயரம் உடையவர். ஆனால் உடல் திறமை மிகவும் மோசமாயிருந்தது. அவருக்கு நீச்சல் அடிக்கவோ, மிதி-வண்டி ஓட்டவோ தெரியாது; ஆனால் பாஸ்டனுக்கு பெயர்ந்த பின் சிற்றுந்து ஓட்ட கற்றுக் கொண்டார். 1984ல் அமெரிக்க மனிதநேய சங்கம் அவரை அந்த வருடத்தின் மனிதநேயமிக்க மனிதராக தேர்வு செய்தது. பின் 1985ல் இருந்து 1992 வரை அமெரிக்க மனிதநேய சங்கத்தின் கவுரவ முதல்வராக பதவி வகித்தார். அவருக்கு பின் அப்பதவி அவர் நண்பர் கர்ட் வான்னகட்டுக்கு வழங்கப்பட்டது. ஐசாக் அசிமோவ்; கமிட்டி ஃபார் தி சயின்டிஃபிக் இன்வெஸ்டிகேஷன் ஆஃப் க்லெயிம்ஸ் ஆஃப் தி பாராநார்மல், இப்போது கமிட்டி ஃபார் ஸ்கெப்டிகல் இன்கௌயரி என அழைக்கப்படும் குழுவை ஆரம்பித்ததில் ஒருவர் ஆவார்.\n\nSection::::நோயும் மரணமும்.\nஅசிமோவுக்கு 1977ல் மாரடைப்பு ஏற்பட்டு, டிசம்பர் 1983ல் மூன்று மாற்று வழி இணைப்பறுவை (பை பாஸ் சர்ஜரி) செய்யப்பட்டது. ஏப்ரல் 6, 1992ல் \nஅசிமோவ் இறந்த போது தன் சகோதரர் ஸ்டான்லி அசிமோவின் மரணத்திற்கு இதயம் மற்றும் சிறுநீரகம் செயலிழந்ததே காரணம் என கூறினார். பத்து வருடங்கள் கழித்து ஜேனட் ஜெப்சன் எழுதிய \"அசிமோவின் சுயசரிதை\" எனும் புத்தகத்தில் ஐசாக் அசிமோவின் இதயம் மற்றும் சிறுநீரகம் செயலிழக்கக் காரணம், பை பாஸ் அறுவை சிகிச்சையின் போது தான் பெற்ற எச்.ஐ.வி எனும் கிருமி கலந்த இரத்தமே ஆகும் என எழுதி இருந்தார். அவர் அந்த புத்தகத்தின் இறுதியுரையில் அசிமோவின் டாக்டர்கள் இதை முன்னரே வெளியிடாததற்குக் காரணம் தன் குடும்ப உறவினர்களுக்கும் இத்தகைய நோய் தாக்கி இருக்கக் கூடும் எனும் தவறான அபிப்ராயம் மக்களுக்கு வந்து விடக் கூடாது என்பதற்காகத்தான் எனவும் எழுதி இருந்தார்.\n\nSection::::வெளி இணைப்புகள்.\nஅதிகாரப்பூர்வ இணையதளம்\n"}
{"id": "87694", "url": "https://ta.wikipedia.org/wiki?curid=87694", "title": "மீ. ப. சோமு", "text": "மீ. ப. சோமு\n\nமீ. ப. சோமசுந்தரம் (ஜூன் 17, 1921 - ஜனவரி 15, 1999 ) ஒரு தமிழ் எழுத்தாளர். மீ. ப. சோமு என்பது அவரது புனைப்பெயர். அவர் பத்திரிக்கை, கவிதை, புதினம், சிறுகதை, கட்டுரை, இசை போன்ற பல துறைகளிலும் சிறந்து விளங்கியவர். 1962ல் தமிழுக்கான சாகித்திய அகாதமி விருது பெற்றவர்.\n\nSection::::வாழ்க்கைக் குறிப்பு.\nசோமு திருநெல்வேலி மாவட்டத்திலுள்ள மீனாட்சிபுரம் கிராமத்தில் பிறந்தவர். சென்னை பல்கலைக்கழகத்தில் கீழ்த்திசையியல் படித்து வித்வான் பட்டம் பெற்றவர். இவர் புதுமைப்பித்தனின் நண்பர். 1938ல் ஆனந்த விகடன் நடத்திய சிறுகதைப் போட்டியில் வெற்றிபெற்றார். அவர் 1946ல் \"இளவேனில்\" என்ற அவரது கவிதைத் தொகுப்பு வெளியானது. அக்கவிதைத் தொகுப்பு மாநில அரசின் விருது பெற்றது. 1954 – 56களில் கல்கி தமிழ்ப் பத்திரிக்கையின் ஆசிரியராக பணி புரிந்தார். 1958 -60 களில் \"நண்பன்\" என்ற மாத இதழைத் தொடங்கி அதன் ஆசிரியராகப் பணியாற்றினார். நாற்பது ஆண்டுகளுக்கும் மேலாக அகில இந்திய வானொலியில் பணியாற்றி 1981 இல் ஓய்வு பெற்றார். அங்கு தலைமைத் தயாரிப்பாளராகவும் பண் ஆராய்ச்சி ஒருங்கிணைப்பாளராகவும் பணியாற்றினார். அவரது பயணக் கட்டுரை \"அக்கரைச்சீமையில் ஆறுமாதங்கள்\" 1962ன் தமிழுக்கான சாகித்திய அகாதமி விருது பெற்றது. அவர் எண்ணற்ற கவிதைகள், சிறுகதைகள், புதினங்கள், நாடகங்கள், ஆய்வுக் கட்டுரைகள், பயணக் கட்டுரைகள் மற்றும் இசை ஆய்வுக் கட்டுரைகளும் எழுதியுள்ளார். தமிழ்க்கலைக்களஞ்சியத்திலும் இவரது பங்களிப்பு குறிப்பிடத்தக்கது. சோமு 1999ல் மரணமடைந்தார்.\n\n\n\n\n"}
{"id": "87702", "url": "https://ta.wikipedia.org/wiki?curid=87702", "title": "உயர்செறிவு கொழுப்புப்புரதம்", "text": "உயர்செறிவு கொழுப்புப்புரதம்\n\nஉயர்செறிவு கொழுப்புப் புரதம் அல்லது உயரடர்த்தி கொழுமியப்புரதம் \"(High-density lipoprotein (HDL))\" முக்கியமான ஐந்து வகை கொழுப்புப் புரதங்களிலே மிகச் சிறியதும் அதிக செறிவுடையதுமாகும். தண்ணீரில் கலந்த எண்ணெய் மிதப்பது போல நமது குருதியில் உள்ள கொழுப்பு மிதக்காமல் இருக்க அவை புரதங்களோடு பிணைக்கப்பட்டு உள்ளன.\n\nHDL-C குருதிச் சோதனை உயர்செறிவு கொழுப்புப் புரத மூலக்கூறில் உள்ள கொலஸ்டிரால் அளவைக் கணக்கிட்டுச் சொல்கிறது. இம் மூலக்கூறு இரத்தக் குழாய்களில் படியும் கொழுப்புக் கட்டியை எடுத்துச் செல்கிறது. எனவே மாரடைப்பு, பக்கவாதம் போன்றவற்றைக் குறைக்கிறது. எனவே HDL-C நல்ல கொலஸ்டிரால் என அழைக்கப்படுகிறது.\n"}
{"id": "87723", "url": "https://ta.wikipedia.org/wiki?curid=87723", "title": "சீ. தம்பிராசா", "text": "சீ. தம்பிராசா\n\nபண்டிதர் சீ. தம்பிராசா (பிறப்பு: 1924) ஈழத்து தமிழறிஞர். இந்து சமய கலாசார அலுவல்கள் திணைக்களத்தின் “தமிழ் ஒளி” விருது பெற்றவர். பல இலக்கியக் கட்டுரைகளை எழுதியவர். மேடைப் பேச்சாளர்.\n\nSection::::வாழ்க்கைக் குறிப்பு.\nபண்டிதர் தம்பிராசா 1924 இல் இலங்கையின் கிழக்கு மாகாணத்தில் மட்டக்களப்பு மாவட்டத்தில் பெரிய கல்லாறு கிராமத்தில் பிறந்தவர். 1951 முதல் 1971 வரையிலான 20 வருடங்கள் இவர் பெரிய கல்லாறு சைவ மகா சபையின் செயலாளராகத் தொடர்ந்து பணியாற்றியுள்ளார்.\n\n\nSection::::விருதுகள்.\nஇவரது சமய இலக்கிய பணிகளுக்காகப் பல்வேறு கெளரவங்களும், பரிசுகளும் பாராட்டுகளும் இவருக்குக் கிடைத்துள்ளன.\n\n"}
{"id": "87725", "url": "https://ta.wikipedia.org/wiki?curid=87725", "title": "புள்ளி (தமிழ் நடை)", "text": "புள்ளி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது. \n\nSection::::முற்றுப்புள்ளிக்கும் புள்ளிக்கும் ஒற்றுமை வேற்றுமைகள்.\nகூற்று, ஏவல் போன்ற வாக்கியங்களின் இறுதியில் இடப்படுகின்ற நிறுத்தக்குறி முற்றுப்புள்ளி என அழைக்கப்படுகிறது. புள்ளி என்பது தோற்றத்தில் முற்றுப்புள்ளி போலவே இருந்தாலும், இரு குறிகளும் வெவ்வேறு பொருள்களைக் குறிக்க பயன்படுகின்றன.\nவாக்கிய இறுதியில் வருவது முற்றுப்புள்ளி, ஏனைய இடங்களில் வருவது புள்ளி என்பதே அடிப்படை வேற்றுமை.\n\nSection::::புள்ளி (.) இட வேண்டிய இடங்கள்.\nபுள்ளி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\n<br>\"(அ) தென்னிந்திய மொழிகள்:\"\n\n<br>\"(ஆ) மனிதனின் மூன்று அடிப்படைத் தேவைகள்:\"\n\n<br>\"(இ) 1.1 முன்னுரை\"\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "87728", "url": "https://ta.wikipedia.org/wiki?curid=87728", "title": "முப்புள்ளி (தமிழ் நடை)", "text": "முப்புள்ளி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. இவை பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் புள்ளி என்பது அடிப்படையானது. அது கால்புள்ளி (comma), அரைப்புள்ளி (semicolon), முக்கால்புள்ளி (colon), முற்றுப்புள்ளி (full stop), புள்ளி (point), முப்புள்ளி (ellipsis) என்று வேறுபடுத்தப்பட்டு எழுத்தில் கையாளப்படுகிறது. \n\nSection::::முப்புள்ளி (...).\nமூன்று புள்ளிகளாலாகிய முப்புள்ளி (ஆங்கிலத்தில் ellipsis; கிரேக்க மூலம்: ἔλλειψις, élleipsis = \"விடுபட்டது\") கீழ்வருவனவற்றைக் குறிக்கப் பயன்படுகிறது:\n\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "87729", "url": "https://ta.wikipedia.org/wiki?curid=87729", "title": "மே. ரா. மீ. சுந்தரம்", "text": "மே. ரா. மீ. சுந்தரம்\n\nமேலநத்தம் இராமசந்திர ஐயர் மீனாட்சிசுந்தரம் (சுந்தா, ஏப்ரல் 13, 1913 - நவம்பர் 11, 1995) எழுத்தாளர், கவிஞர். எழுத்தாளர் கல்கியின் வாழ்க்கை வரலாற்றை எழுதியவர். மே.ரா.மீ.சுந்தரம் என்ற பெயரில் நிறைய எழுதினார்.\n\nSection::::வாழ்க்கைக் குறிப்பு.\nமீனாட்சிசுந்தரம் தமிழ்நாடு திருநெல்வேலி மாவட்டம் மேலநத்தம் கிராமத்தில் இராமசந்திர ஐயர் - ருக்மணி அம்மாள் தம்பதிக்கு பிறந்தார். தொடக்க காலத்தில் கிராம முன்சீப்பாக 13 ரூபாய் சம்பளத்தில் பணிக்குச் சேர்ந்தார். சுந்தா, மீனாட்சி என்பவரைத் திருமணம் செய்துகொண்டார். அவர்களுக்கு இரு மகள்கள் உள்ளனர்.\n\nவேலை பார்க்கும்போதே புத்தகம் படிப்பதில் ஈடுபாடு கொண்டார். கவிதை எழுதுவதில் ஆர்வம் ஏற்பட்டது. கலைமகள் நடத்திய கவிதைப் போட்டி ஒன்றில் முதல் பரிசாக தங்கப்பதக்கம் கிடைத்தது.\n\nரசிகமணி டி.கே.சி. பரிந்துரையின் பேரில் திருச்சி வானொலி நிலையத்தில் சுந்தா பணியில் சேர்ந்தார். இதன் மூலம் ராஜாஜி, தொ.மு.சி. பாஸ்கரத் தொண்டைமான் ஆகியோருடன் நெருங்கிப் பழகும் வாய்ப்பு சுந்தாவுக்கு ஏற்பட்டது. எழுதத் தொடங்கினார். எழுத்திலே இயற்கையாக அமைந்த நகைச்சுவை, இலக்கியக் கவிதைநடை பலரைக் கவர்ந்தது. ஆசிரியர் கல்கியுடன் நெருங்கிப் பழகும் வாய்ப்புக் கிடைத்தது.\n\nSection::::தில்லி வானொலியில் பணி.\nபிறகு, தில்லி வானொலிக்குச் செல்லும்படி நேர்ந்தது. தில்லியில் பல இலக்கிய நண்பர்கள் அறிமுகமானார்கள். தில்லி வானொலியில் தமிழ்ச் செய்திப் பிரிவில், தமிழ்ச் செய்தி தயாரிப்பதோடு செய்தி வாசிப்பாளராகவும் பணியாற்றினார். \"செய்திகள் வாசிப்பது எம்.ஆர்.எம்.சுந்தரம்' என்ற குரலுடன் தனது ஒலிபரப்பைத் தொடங்குவார். செய்திப் பிரிவில் தலைவராகப் பதவி உயர்வு கிடைத்தது. \n\nதமிழ்ச் செய்திப் பிரிவில் பணியாற்றியதோடு தமிழில் புதிய சொல் வடிவங்களைத் தாமே உருவாக்கிப் படிப்பார். \"அடிக்கல் நாட்டுதல்', \"குழந்தைகள் காப்பகம்' என்று பல சொற்களை உருவாக்கிப் பயன்படுத்தினார். குடும்பக் கட்டுப்பாடு பிரசாரத்துக்காக சுந்தா உருவாக்கிய சொற்றொடர்கள்தாம் \"நாம் இருவர் நமக்கு இருவர்', \"அதிகம் பெறாதீர், அவதியுறாதீர்' போன்றவை.\n\nதில்லி தமிழ்ச்சங்கம் தொடங்கிய காலத்தில் அதன் வளர்ச்சிக்கு உதவியவர்களுள் சுந்தாவுக்கு முக்கிய பங்குண்டு. அந்த நாள்களில் தமிழ்ச் சங்கம் \"சுடர்' என்ற அருமையான இலக்கிய இதழ் ஒன்றைத் தயாரித்தது. \"சுடர்' தயாரிப்பதில் சுந்தாவின் பங்கு அதிகம். பிபிசி தமிழோசை நிகழ்ச்சியிலும் இவர் மூன்றாண்டுகள் பணியாற்றியிருந்தார்.\n\nசுந்தா நாடகங்களில் நடித்திருக்கிறார். பாட்டி வேடம் போட்டிருக்கிறார். குறவன்-குறத்தி நடனம் என்று நகைச்சுவை நாடகங்களும் நடத்தியிருக்கிறார். \n\nSection::::எழுத்தாளராக.\nவானொலி நிலையப் பணியிலிருந்து ஓய்வுபெற்ற பிறகு, தினமணி கதிரில் \"தலைநகரில் ஒரு தலைமுறை\" என்ற தொடரை எழுதினார். அதன் பின்னர் 1976 ஆம் ஆண்டு கல்கி நிறுவனர் ரா. கிருஷ்ணமூர்த்தியின் வாழ்க்கையை \"பொன்னியின் புதல்வர்\" என்ற பெயரில் கல்கி இதழில் 4 ஆண்டுகளாக எழுதினார். இது நூலாக 912 பக்கங்களில் வெளிவந்தது.\n\nஇது தவிர \"இதய மலர்கள்' என்ற கவிதைத் தொகுப்பும், \"கருநீலக் கண்கள்' என்ற சிறுகதைத் தொகுப்பும் வெளிவந்துள்ளன. ஆங்கிலத்தில் சிறு சிறு - ஒரு பக்க எழுத்துச் சித்திரங்களை தொடக்கக் காலத்தில் எழுதியிருக்கிறார்.\n\n"}
{"id": "87731", "url": "https://ta.wikipedia.org/wiki?curid=87731", "title": "கேள்விக்குறி (தமிழ் நடை)", "text": "கேள்விக்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று கேள்விக்குறி ஆகும். இதை வினாக்குறி என்றும் கூறுவர். \n\nSection::::கேள்விக்குறி (?) இடும் இடங்கள்.\nஒரு பொருள் குறித்து மேலும் அறியவோ ஐயம், வியப்பு போன்ற உணர்வுகளைத் தயக்கத்தோடு வெளிப்படுத்தவோ கேள்விக்குறி பயன்படுகிறது.\n\nகேள்விக்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "87732", "url": "https://ta.wikipedia.org/wiki?curid=87732", "title": "உணர்ச்சிக்குறி (தமிழ் நடை)", "text": "உணர்ச்சிக்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று உணர்ச்சிக்குறி ஆகும். இது வியப்புக்குறி என்று அறியப்பட்டாலும், மகிழ்ச்சி, அச்சம், வெறுப்பு போன்ற வேறு பல உணர்ச்சிகளையும் வெளிப்படுத்த பயன்படுவதால் உணர்ச்சிக்குறி என்பதே அதிகப் பொருத்தமானது.\n\nSection::::உணர்ச்சிக்குறி (!) இடும் இடங்கள்.\nவியப்பு, மகிழ்ச்சி, அச்சம், வெறுப்பு, இரக்கம் போன்ற உள்ளுணர்வுகளை வெளிப்படுத்தவும் விளித்துப் பேசவும் உணர்ச்சிக்குறி பயன்படுகிறது.\n\nஉணர்ச்சிக்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "87733", "url": "https://ta.wikipedia.org/wiki?curid=87733", "title": "மாகேம்", "text": "மாகேம்\n\nமாகேம் (ஆபிரிக்கானம்: \"Mahem\") என்பது கொக்கு குடும்பத்தை சேர்ந்த ஒரு பறவை ஆகும். இது ஆபிரிக்காவில் உள்ள சகாராவின் தென் பகுதியில் உள்ள சவானாவில் வாழ்கிறது. இது இரு வகைப்படும். \n"}
{"id": "87737", "url": "https://ta.wikipedia.org/wiki?curid=87737", "title": "கியோம் த ரோதேசு", "text": "கியோம் த ரோதேசு\n\nகியோம் த மில்லோ என்பவர் 1196ஆம் ஆண்டு முதல் 1208ஆம் ஆண்டு வரை ரோதேசின் கவுண்டராகவும் கார்லாத்தின் துணைகவுண்டராகவும் இருந்தார். இவர் இரண்டாம் இயூகின் புத்திரன் ஆவார். இவரது தந்தையின் மறைவிற்கு பின்பு இவர் அவரது பொறுப்புகளை ஏற்றார். இவர் செவேராக்கின் ஆண்டவனாகிய கீயின் மகளை (இர்துவான் த செவேராக்கு) மணந்தார். இவர் 1208ஆம் ஆண்டு மறைந்தார். \n"}
{"id": "87740", "url": "https://ta.wikipedia.org/wiki?curid=87740", "title": "நதியா", "text": "நதியா\n\nநதியா (பிறப்பு: அக்டோபர் 24, 1966) தமிழ்த் திரைப்பட நடிகை ஆவார். இவரது இயற்பெயர் \"சரீனா அனூஷா மோய்டு\" ஆகும். 1984-94 காலகட்டத்தில் கதாநாயகியாகவும், பின்னர் 2004 முதல் தற்போது வரை துணைப் பாத்திரங்களிலும் நடித்து வருகிறார். தமிழில் பூவே பூச்சூடவா என்ற திரைப்படத்தின் மூலம் அறிமுகமானார். இவர் தமிழ் மற்றும் மலையாள மொழிப் படங்களிலும் நடித்துள்ளார்.\n\nநதியா தமிழ்ப் படங்களில் நடித்து ரசிகைகளின் மனதில் இடம் பெற்று தாக்கத்தை ஏற்படுத்தியவர். இவர் கதாநாயகியாக நடித்த கால கட்டங்களில் எந்தப் பொருளை எடுத்தாலும் நதியாவின் பெயர் சொல்லிவிற்கும் அளவிற்கு பிரபலமாக இருந்தார் - நதியா வளையல், நதியா செருப்பு, நதியா புடவை நதியா பெண்கள் சைக்கிள் ஆகியவையாகும்.\n\nSection::::குடும்ப வாழ்க்கை.\nஇவரின் தந்தை மோய்டு இஸ்லாம் மதத்தையும், தயார் லலிதா இந்து மதத்தைச் சேர்ந்தவர்கள் ஆவார். இவர் தமிழ், மலையாளம், மராட்டி, ஆங்கிலம் ஆகிய மொழிகளில் பேசும் திறன் பெற்றவர். இவர் மராட்டியரான சிரீஸ் காட்போல் என்பவரை 1988 ஆம் திருமணம் செய்துக்கொண்டார். இவர்களுக்கு சனம், ஜனா என இரண்டு பெண் குழந்தைகள் உள்ளனர்.\n"}
{"id": "87741", "url": "https://ta.wikipedia.org/wiki?curid=87741", "title": "ஆணோவரின் முதலாம் எர்ணசுட்டு அகசுத்து", "text": "ஆணோவரின் முதலாம் எர்ணசுட்டு அகசுத்து\n\nமுதலாம் எர்னசுத்து அகசுத்து (\"Ernest Augustus I of Hanover\") 1771ஆம் ஆண்டு சூன் திங்கள் 5ஆம் தேதி பிறந்தார். இவர் 1851ஆம் ஆண்டு நவம்பர் திங்கள் 18ஆம் தேதி மறைந்தார். இவர் 1837ஆம் ஆண்டு சூன் திங்கள் 20ஆம் தேதி முதல் அவர் மறைவு வரை ஆணோவரின் அரசனாக திகழ்ந்தார்.\n"}
{"id": "87742", "url": "https://ta.wikipedia.org/wiki?curid=87742", "title": "புரோந்து", "text": "புரோந்து\n\nபுரோந்து என்பது பிரான்சில் ஏற்பட்ட ஒரு உள்நாட்டு போர் ஆகும். இது 1648ஆம் ஆண்டு முதல் 1653ஆம் ஆண்டு வரை நீடித்தது. இது பாரிசு நகர மக்களால் மேற்கொள்ளப்பட்ட ஒரு உள்நாட்டு போர் ஆகும். இதன் நோக்கம் காரத்தினால் மசரானை பணிநீக்கம் செய்யவேண்டும் என்பதே ஆகும்.\n"}
{"id": "87743", "url": "https://ta.wikipedia.org/wiki?curid=87743", "title": "கோகிலவர்த்தனி சிவராஜா", "text": "கோகிலவர்த்தனி சிவராஜா\n\n\"கோகிலவர்த்தனி சிவராஜா\" (சுப்பிரமணியம்) இலங்கை வானொலியின் பிரபல அறிவிப்பாளர்களில் ஒருவர்.ஆரம்ப காலத்தில் இலங்கை வானொலி நாடகங்களில் நடித்ததோடு சிறந்த மெல்லிசைப்பாடல்களையும் பாடியவர்.\n\n\n"}
{"id": "87745", "url": "https://ta.wikipedia.org/wiki?curid=87745", "title": "ஆர்லாந்தோ புளூம்", "text": "ஆர்லாந்தோ புளூம்\n\nஆர்லாந்தோ யோனத்தான் பிலாஞ்சார்து புளூம் என்பவர் 1977ஆம் ஆண்டு யனவரி திங்கள் 13ஆம் தேதி பிறந்தார். இவர் இங்கிலாந்தில் உள்ள காந்தர்பரியில் பிறந்தார். இவர் ஒரு ஆங்கில திரைப்படநடிகர் ஆவார். இவரது மனைவி மிராந்தா கேர் ஆவார். இவர் கரீபியக் கடற்கொள்ளையர்கள், நியூயார்க், ஐ லவ் யூ, மெயின் ஸ்ட்ரீட் போன்ற திரைப்படங்களில் நடித்ததற்காக உலகப் புகழ் பெற்றவர்.\n"}
{"id": "87746", "url": "https://ta.wikipedia.org/wiki?curid=87746", "title": "மிராந்தா கேர்", "text": "மிராந்தா கேர்\n\nமிராந்தா மே கேர் என்பவர் 1983ஆம் ஆண்டு ஏபிரல் திங்கள் 20ஆம் தேதி பிறந்தார். இவர் ஆத்திரேலியவை சேர்ந்த ஒரு அழகி ஆவார். இவரது 13ஆம் வயது முதல் இவர் மாடலாக உள்ளார். இவர் 2010ஆம் ஆண்டு ஆங்கில திரைப்படநடிகர் ஆர்லாந்தோ புளூமை மணந்தார்.\n"}
{"id": "87747", "url": "https://ta.wikipedia.org/wiki?curid=87747", "title": "இங்கிலாந்தின் முதலாம் வில்லியம்", "text": "இங்கிலாந்தின் முதலாம் வில்லியம்\n\nஇங்கிலாந்தின் முதலாம் வில்லியம் அல்லது வில்லியம், வாகையாளர் அல்லது கியோம் த நோர்மாந்தி (ஏறத்தாழ 1027 -செப்டம்பர் 9,1087). இங்கிலாந்தை ஆண்ட முதல் நோர்மானியர் இவரே. இவர் 1066ஆம் ஆண்டு முதல் இவரது மறைவு வரை இங்கிலாந்தை ஆண்டார்..\n"}
{"id": "87750", "url": "https://ta.wikipedia.org/wiki?curid=87750", "title": "சாந்துமவுல்", "text": "சாந்துமவுல்\n\nசாந்துமவுல் என்பது ஒரு மேற்கத்திய இசைக்குழு ஆகும். இது செருமனி நாட்டை சேர்ந்த ஒரு \"மத்தியக்கால கிராமிய ராக் இசை\" இசைக்குழு ஆகும். இது 1998ஆம் ஆண்டு செருமனியில் உள்ள மியுன்சன் நகரத்தில் தோற்றுவிக்கப்பட்டது.\n"}
{"id": "87754", "url": "https://ta.wikipedia.org/wiki?curid=87754", "title": "கோர்வுசு கோராகுசு", "text": "கோர்வுசு கோராகுசு\n\nகோர்வுசு கோராகுசு என்பது மத்தியகால இசை மற்றும் மத்தியகால மெட்டல் இசை ஆகிய இசைவகைகளை வாசிக்கும் செருமனி நாட்டை சேர்ந்த ஒரு மெட்டல் இசைக்குழு ஆகும். இது 1989ஆம் ஆண்டு தோற்றுவிக்கப்பட்டது.\n"}
{"id": "87760", "url": "https://ta.wikipedia.org/wiki?curid=87760", "title": "சால்தாதியோ மோர்திசு", "text": "சால்தாதியோ மோர்திசு\n\nசால்தாதியோ மோர்திசு என்பது ஒரு மேற்கத்திய மெட்டல் இசைக்குழு ஆகும். இது செருமனி நாட்டை சேர்ந்த ஒரு மத்தியகால மெட்டல் இசைக்குழு ஆகும். இது 2000ஆம் ஆண்டு செருமனியில் உள்ள மனேமில் தோற்றுவிக்கப்பட்டது.\n"}
{"id": "87761", "url": "https://ta.wikipedia.org/wiki?curid=87761", "title": "பென்சில்வேனியா தச்சு", "text": "பென்சில்வேனியா தச்சு\n\nபென்சில்வேனியா தச்சு அல்லது பென்சில்வேனியா இடாய்ச்சு என்பது வட அமெரிக்காவில் பேசப்படும் ஒரு செருமானிய மொழிக்குடும்பத்தை சேர்ந்த மொழி ஆகும். இது இரண்டு இலச்சத்து ஐம்பது ஆயிரம் மக்களால் பேசப்படுகிறது.\n"}
{"id": "87764", "url": "https://ta.wikipedia.org/wiki?curid=87764", "title": "உசுபேகிய மொழி", "text": "உசுபேகிய மொழி\n\nஉசுபேகிய மொழி என்பது ஒரு துருக்கிய மொழி ஆகும். இது உசுபெக்கிசுத்தனின் ஆட்சி மொழி ஆகும். இம்மொழி 25.5 மில்லியன் மக்களுக்கு தாய்மொழி ஆகும். \n"}
{"id": "87766", "url": "https://ta.wikipedia.org/wiki?curid=87766", "title": "செல்மிசு", "text": "செல்மிசு\n\nசெல்மிசு என்பது ஒரு மேற்கத்திய இசைக்குழு ஆகும். இது செருமனி நாட்டை சேர்ந்த ஒரு மிட்டரால்டார் ராக் இசைக்குழு ஆகும். இது 1999ஆம் ஆண்டு செருமனியில் உள்ள போனில் தோற்றுவிக்கப்பட்டது. \n"}
{"id": "87767", "url": "https://ta.wikipedia.org/wiki?curid=87767", "title": "கோர்பிகுலாணி", "text": "கோர்பிகுலாணி\n\nகோர்பிகுலாணி என்பது ஒரு மேற்கத்திய இசைக்குழு ஆகும். இது பின்லாந்தை சேர்ந்த ஒரு இசைக்குழு ஆகும். இதன் இசைவகை கிராமிய மெட்டல் ஆகும். இது 2003ஆம் ஆண்டு பின்லாந்தில் உள்ள லாதியில் தோற்றுவிக்கப்பட்டது.\n"}
{"id": "87769", "url": "https://ta.wikipedia.org/wiki?curid=87769", "title": "பண்டைய ஆங்கிலம்", "text": "பண்டைய ஆங்கிலம்\n\nபண்டைய ஆங்கிலம் என்பது ஆங்கில மொழியின் துவக்கக்காலத்தில் ஆங்கில மொழி பேசப்பட்ட, எழுதப்பட்ட முறையை குறிக்கும். இது ஆங்கிலோ சாக்ச மக்களால் பேசப்பட்ட மொழி ஆகும். எனவே இதனை ஆங்கிலோ சாக்ச மொழி என்றும் அழைப்பர். இது ஓர் அழிந்துபட்ட மொழியாகும்.\n"}
{"id": "87770", "url": "https://ta.wikipedia.org/wiki?curid=87770", "title": "இசுலேன்சுக மொழி", "text": "இசுலேன்சுக மொழி\n\nஇசுலேன்சுக மொழி (ஐஸ்லாந்து மொழி, Icelandic) என்பது ஐசுலாந்தில் பேசப்படும் மொழி. இது ஒரு வட செருமானிய மொழி ஆகும். இதற்கு மிகவும் நெருங்கிய மொழி பரோசு ஆகும். இம்மொழியை மூன்று இலட்சத்து இருபதாயிரத்திற்கும் மேற்பட்டவர்கள் பேசுகின்றனர்.\n"}
{"id": "87771", "url": "https://ta.wikipedia.org/wiki?curid=87771", "title": "பரோசு மொழி", "text": "பரோசு மொழி\n\nபரோசு மொழி (\"Faroese\") என்பது இந்தோ ஐரோப்பிய மொழிக் குடும்பத்தை சேர்ந்த ஒரு மொழி ஆகும். இது செருமானிய மொழிக்குடும்பத்தின் கீழ் வரும். இம்மொழியை பரோ தீவுகளில் நாற்பத்தெட்டாயிரம் மக்கள் பேசுகின்றனர். மேலும் டென்மார்க்கில் இருபத்தைந்தாயிரம் மக்கள் பேசுகின்றனர். உலக அளவில் இம்மொழியை அறுபதாயிரம் முதல் எண்பதாயிரம் பேர் வரை பேசுகின்றனர்.\n"}
{"id": "87772", "url": "https://ta.wikipedia.org/wiki?curid=87772", "title": "இலத்துவிய மொழி", "text": "இலத்துவிய மொழி\n\nஇலத்துவிய மொழி என்பது லாத்வியாவின் ஆட்சி மொழி ஆகும். இம்மொழி 1.39 மில்லியன் மக்களுக்கு தாய்மொழி ஆகும். உலக அளவில் இம்மொழியை 1.5 மில்லியன் மக்கள் பேசுகின்றனர். இம்மொழியை எழுதுவதற்கு இலத்தீன் எழுத்துக்கள் பயன்படுத்துகிறது. \n"}
{"id": "87773", "url": "https://ta.wikipedia.org/wiki?curid=87773", "title": "சாவகம் (மொழி)", "text": "சாவகம் (மொழி)\n\nசாவாக மொழி என்பது இந்தோனேசியாவில் உள்ள சாவகத்தில் பேசப்படும் மொழி ஆகும். இம்மொழி 75.5 மக்களின் தாய்மொழி ஆகும். உலக அளவில் இம்மொழி 80 மில்லியன் மக்களால் பேசப்படுகிறது. இம்மொழி ஆத்திரோனேசிய மொழிக்குடும்பத்தை சேர்ந்தது.\n"}
{"id": "87774", "url": "https://ta.wikipedia.org/wiki?curid=87774", "title": "இலுகுசெம்பூர்கிய மொழி", "text": "இலுகுசெம்பூர்கிய மொழி\n\nஇலுகுசெம்பூர்கிய மொழி என்பது லக்சம்பர்கின் ஆட்சி மொழி ஆகும். இது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இது செருமானிய மொழிக்குடும்பத்தின் கீழ் வரும் ஒரு மொழி ஆகும். இம்மொழி மூன்று இலச்சத்து தொண்ணூறாயிரம் மக்களால் பேசப்படுகிறது. \n"}
{"id": "87776", "url": "https://ta.wikipedia.org/wiki?curid=87776", "title": "செருபோகுரோவாசிய மொழி", "text": "செருபோகுரோவாசிய மொழி\n\nசெருபோகுரோவாசிய மொழி என்பது இந்திய-ஐரோப்பிய மொழிக் குடும்பத்தை சேர்ந்த தென் சிலாவிய மொழிகளுள் ஒன்று. இம்மொழி செருபியா, குரோவாசியா, பாசுனியாவும் எர்சகொவினாவும், மான்டினேகிரோ போன்ற நாடுகளின் முதன்மை மொழியாக உள்ளது. இம்மொழியை 15 மில்லியன் மக்கள் பேசுகின்றனர். பல வழக்கு மொழியான இதில் ஒன்றையொன்று புரிந்துகொள்ளக்கூடிய நான்கு வேறுபாடுகளைக் கொண்டது. இம்மொழி இலத்தீன் எழுத்துக்கள் மற்றும் சிரில்லிய எழுத்துக்களைக் கொண்டு எழுதப்படுகிறது.\n\nஇம்மொழி, யூகோசுலாவியா உருவாவதற்குப் பல பத்தாண்டுகள் முன்பே, 19 ஆம் நூற்றாண்டின் நடுப்பகுதியில் சீர்தரப்படுத்தப்பட்டது. தொடக்கத்தில் இருந்தே செருபியச் சீர்தரம், குரோசியச் சீர்தரம் என இரட்டைச் சீர்தரங்கள் காணப்பட்டன. செருபியரும், குரோசியரும் இரு வேறு மதங்களைப் பின்பற்றுபவர்கள். வரலாற்று அடிப்படையில், வெவ்வேறு பேரரசுகளுக்குள் அடங்கியிருந்தவர்கள். இசுட்டக்காவியக் கிளைமொழியின் கிழக்கு எர்சகோவினியத் துணை வழக்கை அடிப்படையாகக் கொண்டிருந்தாலும், சற்றே வேறுபட்ட இலக்கிய வடிவங்களைத் தமது சீர்தரங்களாகக் கொண்டிருந்தனர். விடுதலைக்குப் பின்னர், பொசுனியம், பொசுனியா-எர்சகொவினாவில் அலுவல் சீர்தரமாக்கப்பட்டது. மான்டனெகிரின் சீர்தரம் ஒன்றை உருவாக்குவதற்கும் முயற்சி செய்கின்றனர். இதனால், செருபோகுரோவாசியம் அவ்வப்பகுதிகளில், செருபியம், குரோசியம், பொசுனியம், மான்டனேகிரின் என இனப் பெயர்கள் இட்டு வழங்கப்படுகிறது. 20 ஆம் நூற்றாண்டில், செரிபோகுரோவாசியம் யூகோசுலாவிய இராச்சியத்தின் அலுவல் மொழியாகப் பயன்பட்டது. அப்போது இது \"யூகோசுலாவியம்\" எனப்பட்டது. பின்னர், யூகோசுலாவிய சோசலிசக் கூட்டாட்சிக் குடியரசின் அலுவல் மொழிகளுள் ஒன்றாக விளங்கியது. யூகோசுலாவியா கலைக்கப்பட்ட பின்னர், மொழி தொடர்பான மனப்போக்கில் மாற்றம் ஏற்பட்டு, இன, அரசியல் அடிப்படைகளில் மொழி பிரிவடைந்தது.\n"}
{"id": "87779", "url": "https://ta.wikipedia.org/wiki?curid=87779", "title": "செபுவான மொழி", "text": "செபுவான மொழி\n\nசெபுவான மொழி என்பது ஒரு ஆத்திரோனேசிய மொழிக்குடும்பத்தை சேர்ந்த மொழி ஆகும். இம்மொழி பிலிப்பைன்ஸ் நாட்டில் பேசப்படுகிறது. இம்மொழியை ஏறத்தாழ 20 மில்லியன் மக்கள் பேசுகின்றனர். இம்மொழி \"அபகாதா\" எழுத்துக்கள் மற்றும் \"பிலிப்பினோ\" எழுத்துக்களையே எழுதப்பயன்படுத்துகிறது. \n"}
{"id": "87780", "url": "https://ta.wikipedia.org/wiki?curid=87780", "title": "ஐத்தி கிரியோல் மொழி", "text": "ஐத்தி கிரியோல் மொழி\n\nஐத்தி கிரியோல் மொழி என்பது ஐத்தி குடியரசின் ஆட்சி மொழி ஆகும். இம்மொழி கிரியோல் மொழிகளில் ஒன்றாகும். இம்மொழியைப் பன்னிரண்டு மில்லியன் மக்கள் பேசுகின்றனர். கிரியோல் மொழிகளிலேயே இதுதான் மிகப் பரவலாக பேசப்படும் மொழி ஆகும். பகாமாசு, ஐத்தி (அல்லது எய்ட்டி) மக்கள் போக, கியூபா, கனடா, பிரான்சு, கேமன் தீவு, கினியா, மார்ட்டினீக்கு, குவாடலூப்பு, பெலீசு, திர்னிடாடு, வெனீசுலா, ஐவரிக் கரை, புயெர்ட்டோ இரிக்கோ போன்ற நாடுகளில் உள்ளவர்களும் இந்தக் கிரியோல் மொழியைப் பேசுகின்றனர்,\n\nஇம்மொழி எய்ட்டி (ஐத்தியின்) அரசு ஏற்புப் பெற்ற இரண்டு மொழிகளுள் ஒன்று. மற்றது பிரான்சியம். இம்மொழி 18-ஆவது நூற்றாண்டில் பிரான்சியம், அரபி, ஆப்பிரிக்க மொழிகள், எசுப்பானியம், தையினோ, அரவாக்கு, ஆங்கிலம் போன்ற மொழிகளின் கலப்பால் உருவானது\n"}
{"id": "87781", "url": "https://ta.wikipedia.org/wiki?curid=87781", "title": "நீநொர்ஸ்க் மொழி", "text": "நீநொர்ஸ்க் மொழி\n\nநீநொர்ஸ்க் மொழி என்பது நோர்வே நாட்டின் மக்களால் பேசப்படும் நோர்வே மொழியின்ஆட்சி மொழி வடிவங்கள் இரண்டில் ஒன்றாகும். மற்றைய மொழி வடிவம் பூக்மோல் ஆகும். ஆகும். இது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இது செருமானிய மொழிக்குடும்பத்தின் கீழ் வரும். இம்மொழியை எழுதுவதற்கு நார்வேசிய எழுத்துக்களையே பயன்படுத்துகின்றனர்.\n\nஇந்த மொழி வடிவமானது நோர்வேயில் 27 மாநகரங்களில் அரசகரும மொழி வடிவமாக அறிவிக்கப்பட்டுள்ளது. இதனால் நோர்வே சனத்தொகையின் 12 % மானோர் இம்மொழி வடிவத்தை அரசகருமங்களில் பயன்படுத்துகின்றனர்.\n"}
{"id": "87793", "url": "https://ta.wikipedia.org/wiki?curid=87793", "title": "ஆரோமானிய மொழி", "text": "ஆரோமானிய மொழி\n\nஆரோமானிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி கிரீசு, அல்பேனியா, செர்பியா, பல்கேரியா போன்ற நாடுகளில் பேசப்படுகிறது. இம்மொழியை மூன்று இலட்சம் மக்கள் பேசுகின்றனர். இம்மொழியை எழுதுவதற்கு ஆரோமானிய எழுத்துக்களையே பயன்படுத்துகின்றனர். \n"}
{"id": "87795", "url": "https://ta.wikipedia.org/wiki?curid=87795", "title": "அருமேனிய மொழி", "text": "அருமேனிய மொழி\n\nஅருமேனிய மொழி ( \"\") என்பது அருமேனியர்களால் பேசப்படும் மொழி ஆகும். இம்மொழி இந்தோ ஐரோப்பிய மொழிக்குடும்பத்தை சேர்ந்தது ஆகும். இம்மொழி 6.7 மில்லியன் மக்களால் பேசப்படுகிறது. இம்மொழி அருமேனிய எழுத்துக்களை கொண்டு எழுதப்படுகிறது.\n"}
{"id": "87797", "url": "https://ta.wikipedia.org/wiki?curid=87797", "title": "குரோவாசிய மொழி", "text": "குரோவாசிய மொழி\n\nகுரோவாசிய மொழி என்பது ஒரு வகையான செருபோகுரோவாசிய மொழி ஆகும். இம்மொழி குரோவாசியா, பாசுனியா, செருபியா, ரோமானியா போன்ற நாடுகளில் பேசப்படுகிறது. இம்மொழியை ஏறத்தாழ 5.5 மில்லியன் மக்கள் பேசுகின்றனர். இம்மொழி இலத்தீன் எழுத்துக்களை கொண்டே எழுதப்படுகிறது. \n"}
{"id": "87799", "url": "https://ta.wikipedia.org/wiki?curid=87799", "title": "தாய் (மொழி)", "text": "தாய் (மொழி)\n\nதாய் (\"Thai\", \"Phasa Thai\" ) என்பது தாய்லாந்தின் தேசிய மொழியும் ஆட்சி மொழியும் ஆகும். இது தாய்லாந்து, வடக்கு மலேசியா, கம்போடியா, லாவோசு போன்ற நாடுகளில் பேசப்படுகிறது. இம்மொழி ஏறத்தாழ இருபது மில்லியன் மக்களுக்கும் மேற்பட்டவர்களால் பேசப்படுகிறது. இம்மொழி தாயி எழுத்துக்களைக் கொண்டே எழுதப்படுகிறது. \n"}
{"id": "87801", "url": "https://ta.wikipedia.org/wiki?curid=87801", "title": "ஜே. ஆர். ஆர். டோல்கீன்", "text": "ஜே. ஆர். ஆர். டோல்கீன்\n\nஜே. ஆர். ஆர். டோல்கீன் (\"J. R. R. Tolkien\", ஜனவரி 3, 1892 – செப்டம்பர் 2, 1973) என்று பரவலாக அறியப்படும் ஜான் ரொனால்ட் ரூல் டோல்கீன் (\"John Ronald Reuel Tolkien\") ஒரு ஆங்கில எழுத்தாளர், கவிஞர் மற்றும் பேராசிரியர். ஆங்கிலக் கனவுருப்புனைவு பாணியின் முன்னோடியாகக் கருதப்படுபவர். \"த லார்ட் ஆஃப் தி ரிங்க்ஸ்\", \"த ஹாபிட்\", \"தி சில்மரீலியன்\" ஆகியவை இவரது மிகவும் அறியப்பட்ட படைப்புகள். டோல்கீனுக்கு முன்பே பல எழுத்தாளர்கள் கனவுருப்புனைவுப் படைப்புகளை எழுதியிருந்தாலும் அவரது படைப்புகளே இருபதாம் நூற்றாண்டில் அப்புனைவுப் பாணிக்கு புத்துயிர் அளித்து வாசகர்களிடையே புகழ்பெறச் செய்தன. எனவே டோல்கீன் 'நவீன கனவுருப்புனைவு இலக்கியத்தின் தந்தை' எனக் கருதப்படுகிறார்.\n\nSection::::வாழ்க்கைக் குறிப்பு.\nSection::::குடும்பப் பின்புலம்.\nடோல்கீனின் தந்தை வழி மூதாதையர் ஐரோப்பாவின் கீழ்சாக்சனி பகுதியில் இருந்து 18ம் நூற்றாண்டில் இங்கிலாந்துக்குக் குடி பெயர்ந்தவர்கள். காலப்போக்கில் ஆங்கிலச் சமூகத்தில் ஒன்றிணைந்துவிட்டனர். அவரது தாய்வழி பாட்டனும்-பாட்டியும் இங்கிலாந்தின் பர்மிங்காம் நகரில் வாழ்ந்தவர்கள். சஃபீல்ட் (\"suffield\") என்ற குடும்பப் பெயர் கொண்ட அவர்கள் பர்மிங்கம்மின் நகர மையத்தில் 19ம் நூற்றாண்டில் பல தொழில்கள் புரிந்து வந்தனர்.\n\nSection::::குழந்தைப் பருவம்.\nடோல்கீன் தென்னாப்பிரிக்காவின் ஆரஞ்சு விடுதலை மாநிலத்தின் புளூம்ஃபோண்டெய்ன் நகரில் ஆர்த்தர் ரூல் டோல்கீன் - மேபல் சஃபீல்டு இணையருக்கு மகனாக ஜனவரி 3, 1892 அன்று பிறந்தார். அவரது தந்தை ஆர்த்தர் ஒரு வங்கி மேலாளர். ஆர்த்தர் இங்கிலாந்தில் தான் பணிபுரிந்து வந்த வங்கியில் பணி உயர்வு பெற்று அதன் புளூம்ஃபோண்டெய்ன் கிளையை நிருவகிப்பதற்காக தென்னாப்பிரிக்கா சென்றிருந்த போது ஜே. ஆர். ஆர். டோல்கீனின் பிறப்பு நிகழ்ந்தது. டோல்கீனுக்கு ஹிலரி ஆர்த்தர் ரூல் என்ற இளைய சகோதரர் ஒருவரும் உண்டு. டோல்கீனுக்கு மூன்று வயதிருக்கும் போது அவரது தாய் அவரையும் அவரது தம்பியையும் ஒரு நீண்ட குடும்பப் பயணமாக இங்கிலாந்துக்கு அழைத்து சென்றார். அப்போது புளூம்ஃபோண்டெய்னில் அவரது தந்தை வாதநோயினால் பாதிக்கப்பட்டு மரணமடைந்தார். இதனால் டோல்கீன் குடும்பம் தென்னாப்பிரிக்கா திரும்பாமல் இங்கிலாந்திலேயே தங்கிவிட்டது.\nடோல்கீன் பர்மிங்காம் அருகில் உள்ள சேர்ஹோல் என்ற பசுமையான கிராமத்தில் தன் இளமைப்பருவத்தைக் கழித்தார். அதன் அழகிய இயற்கைச்சூழலும் அவர் சிறுவனாகச் சுற்றிப்பார்த்த பல இடங்களும் அவரது பிற்கால எழுத்துகளில் கற்பனையாக உருவாக்கிய பல இடங்களுக்குத் தூண்டுகாரணமாக அமைந்தன. டோல்கீனின் தாய் மேபல் தானே தனது இரு மகன்களுக்கும் ஆரம்பத்தில் கல்வி கற்பித்தார். தாயின் கல்வி புகட்டலால் டோல்கீனுக்குத் தாவரங்கள் மீதும் தாவரவியலிலும் ஆர்வம் உண்டானது. அத்துடன் நிலக்காட்சி ஓவியங்கள் வரைவதிலும் விருப்பம் ஏற்பட்டது. இவற்றைக் காட்டிலும் மொழிகளைக் கற்பதில் சிறுவன் டோல்கீன் அதிக ஆர்வம் கொண்டார். நான்கு வயதிலேயே வேகமாகப் படிக்கக் கற்றுக் கொண்ட அவர் வெகு விரைவில் சரளமாக எழுதவும் தொடங்கிவிட்டார்.\n\nடோல்கீன் பர்மிங்காம் எட்வர்ட் அரசர் பள்ளியிலும், புனித பிலிப்பு பள்ளியிலும் கல்வி கற்றார். 1900 ஆம் ஆண்டு பாப்டிச புரோட்டாஸ்தாந்த திருச்சபையைச் சேர்ந்த மேபல் டோல்கீன், உரோமன் கத்தோலிக்கராக மாறினார். இதனைக் கடுமையாக எதிர்த்த அவரது குடும்பம் அவருடனான உறவைத் துண்டித்துக் கொண்டது. 1904ம் ஆண்டு நீரிழிவு நோயினால் பாதிக்கப்பட்டு மேபல் இறந்து போனார். அப்போது அவருக்கு வயது 34. தனது மகன்கள் இருவரையும் வளர்க்கும் பொறுப்பை பர்மிங்காம் கத்தோலிக்கத் திருச்சபையைச் சேர்ந்த பாதிரியார் பிரான்சிஸ் சேவியர் மார்கனிடம் ஒப்படைத்தார். டோல்கீனும் அவருடைய தம்பியும் ரோமன் கத்தோலிக்கர்களாக வளர்க்கப்பட்டனர். பர்மிங்காமின் எட்ஜ்பாஸ்டன் பகுதியில் வளர்ந்த டோல்கீன் மனதில் அப்பகுதியில் இருந்த உயர் கோபுரங்களான \"பெர்ரட்ஸ் ஃபோலி\" (Perrott's Folly) மற்றும் \"எட்ஜ்பாஸ்டன் வாட்டர்வொர்க்ஸ் டவர்\" (Edgbaston Waterworks Tower) ஆகியவை ஆழ்ந்த தாக்கத்தை ஏற்படுத்தின. அவரது பிற்காலப் புனைவுப் படைப்புகளில் உயர்கோபுரங்கள் பல தோன்றுவதற்கு இது ஒரு காரணமாக இருந்திருக்கலாம் எனக் கருதப்படுகிறது. பர்மிங்காம் அருங்காட்சியகம் மற்றும் ஓவியக்காட்சிக் கூடத்தில் காட்சிக்கு வைக்கப்பட்டிருந்த மத்தியக்காலப் புனைவியல் ஓவியங்களும் அவரது மனதில் தாக்கத்தை ஏற்படுத்தின.\n\nSection::::இளமைக் காலத் தாக்கங்கள்.\n1911 இல் சுவிட்சர்லாந்திற்கு கோடை விடுமுறையைக் கழிக்கச் சென்றார் டோல்கீன். அப்போது இண்டர்லேக்கன் என்ற இடத்திலிருந்து லாட்டர்புருனென் என்ற இடத்துக்கு மலை நடையாகச் சென்றார். அந்த நடையே பிற்காலத்தில் அவர் எழுதிய \"தி ஹோபிட்\" புதினத்தில் பில்போ பாகின்ஸ் பாத்திரம் பனிசூழ் மலைகளுக்குச் செல்லும் நிகழ்வுக்குத் தூண்டுகோலாக அமைந்தது. டிசம்பர் 1914 இல் டோல்கீன் தனது பள்ளி நண்பர்கள் மூவருடன் நடத்திய ஒரு சந்திப்பிற்குப் பிறகு கவிதை எழுதுவதில் நாட்டம் கொண்டார். பள்ளிப்படிப்பை முடித்த பின்னர் ஆக்ஸ்ஃபோர்டில் உள்ள எக்சிட்டர் கல்லூரியில் தன் கல்வியைத் தொடர்ந்தார். செவ்வியல் இலக்கியங்களை முதலில் பயின்ற அவர் 1913 இல் ஆங்கில மொழி மற்றும் இலக்கியம் படிக்கத் தொடங்கினார். 1915 இல் கல்லூரி இறுதித் தேர்வில் முதல் வகுப்பில் தேர்ச்சி பெற்றார்.\n\nSection::::காதலும் திருமணமும்.\nடோல்கீன தனது பதினாறாவது வயதில் எடித் மேரி பிராட் என்ற இளம் பெண்ணை சந்தித்தார். எடித் டோல்கீனை விட மூன்று வயது மூத்தவர்; புரோட்டாஸ்தாந்தத் திருச்சபையைச் சேர்ந்தவர். தமது பெற்றோரை இழந்திருந்த இருவரும் ஒத்த மனமுடையவர்களாக இருந்தனர். பர்மிங்காமை சுற்றித் திரிந்த அவர்களிடையேயான உறவு 1909 இல் காதலாக மாறியது. டோல்கீனது வளர்ப்பாளர் பாதரியார் பிரான்சிஸ் மார்கனுக்கு இந்தக் காதல் ஏற்புடையதாக இல்லை. எடித் புரோட்டஸ்தாந்தியர் என்பதும், காதல் டோல்கீனது மனதைப் படிப்பிலிருந்து திசை திருப்பிவிடும் என்று அவர் கருதியதே காரணம்.\nபாதரியார் மார்கன் டோல்கீன் அவருக்கு 21 வயதாகும் வரை எடித்தை சந்திக்கக்கூடாது, அவருடன் பேசக்கூடாது, கடிதம் எழுதக்கூடாது எனத் தடைவிதித்தார். இத்தடையை மதித்து டோல்கீன் எடித்துடனான தொடர்பை முறித்துக் கொண்டார். ஒரே ஒரு முறை இதனை மீறிய போது பாதரியார் மார்கன் அவரை பல்கலைக்கழகத்திலிருந்து நிறுத்தி விடுவதாக மிரட்டிக் கடிந்து கொண்டார். 21 வயது நிரம்பிய அன்றே டோல்கீன் தன்னை மணந்து கொள்ளும்படி வேண்டி எடித்துக்கு ஒரு கடிதம் எழுதினார். டோல்கீன் தன்னை மறந்து விட்டதாக எண்ணியிருந்த எடித் வேறொருவரைத் திருமணம் செய்ய நிச்சயம் செய்திருந்தார். ஆனால் மீண்டும் டோல்கீனைச் சந்தித்த போது அவர்களிடையேயிருந்த காதல் வலுவடைந்தது. தனது திருமண ஒப்பந்தத்தை முறித்துக் கொண்ட எடித் டோல்கீனை மணம் புரியப்போவதாக அறிவித்தார். டோல்கீனது வற்புறுத்தலால், அவர்களது திருமண நிச்சய நாளன்று எடித் தயக்கத்துடன் ரோமன் கத்தோலிக்கத்தைத் தழுவினார். ஜனவரி 13, 1913 இல் நிச்சயமான எடித்-டோல்கீன் திருமணம் மார்ச் 22, 1916 இல் இங்கிலாந்தின் வார்விக் நகரில் உள்ள புனித மேரி கத்தோலிக்கத் திருச்சபையில் நடைபெற்றது.\n\nSection::::முதலாம் உலகப் போர்.\n1914 ஆம் ஆண்டு ஐக்கிய இராச்சியம் முதலாம் உலகப் போரில் ஈடுபட்டது. டோல்கீன் அவரது உறவினர்கள் எதிர்பார்த்தது போல் உடனடியாக பிரித்தானியத் தரைப்படையில் தன்னார்வலராக இணையவில்லை. மாறாக, தனது கல்லூரிப் பட்டத்தைப் பெறும் வரை படையில் இணைவதைத் தள்ளிப்போடும் ஒரு திட்டத்தில் சேர்ந்து கொண்டார். ஜூலை 1915 இல் பட்டம் பெற்ற பின்னர் லங்காசயர் ஃபூசிலியர்ஸ் ரெஜிமண்ட் படைப்பிரிவில் இரண்டாவது லெப்டினன்டாக சேர்ந்தார். ஸ்டிராஃபர்ட்சயரில் உள்ள கன்னோக் சேஸ் என்ற இடத்தில் 13வது இருப்பு பட்டாலியன் படைப்பிரிவில் பதினோரு மாதங்கள் படைப்பயிற்சி பெற்றார். அங்கிருந்த போது, மனைவி எடித்துக்கு எழுதிய கடிதம் ஒன்றில் தனது மேலதிகாரிகளைப் பற்றி ”இங்கு மேன்மக்கள் அரிதாகவே காணக்கிடைக்கின்றனர், ஏன், மனிதர்கள் கூட அரிதாகவே உள்ளனர்” என்று குறைபட்டுக்கொண்டார். பின் அங்கிருந்து 11வது சேவை பட்டாலியனுக்கு மாற்றப்பட்டார். பிரித்தானியப் பயணப்படையின் ஒரு உறுப்பினராக ஜூன் 4, 1916 இல் பிரான்சை அடைந்தார். ஒரு படைப் போக்குவரத்துக் கப்பலில் இங்கிலாந்தில் இருந்து கிளம்பிய நிகழ்வு \"தி லோன்லி ஐல்\" என்ற கவிதையை எழுதத் தூண்டியது. “[போரில்] நிமிடத்திற்கு டசன் கணக்கில் கீழ்நிலை அதிகாரிகள் கொல்லப்படுகிறார்கள்... என் மனைவியைப் பிரிவது செத்துப்போவது போலிருந்தது”.\n\nபிரான்சின் சோம் போர்முனையில் தொலைதொடர்பு அதிகாரியாகப் பணியாற்றிய டோல்கீன் தீப்வால் ரிட்ஜ் சண்டை மற்றும் ஷ்வாபென் அரண் மீதான தாக்குதல்களில் பங்கேற்றார். போர்க்களத்தில் பல்வேறு சமூகப் பின்னணி கொண்டவர்களுடன் கடினமான ஒரு சூழலில் ஒன்றாகப் பணிபுரியும் அனுபவம் டோல்கீனுக்கு ஏற்பட்டது. இதன் மூலம் பிரித்தானிய சமூகத்தின் கீழ்மட்டத்தைச் சேர்ந்த சாதாரண போர்வீரர்கள் மற்றும் இங்கிலாந்தின் விவசாயப் பகுதிகளைச் சேர்ந்த வீரர்கள் பற்றிய புரிதலும் அனுபவமும் அவருக்கு ஏற்பட்டது. டோல்கீன் போர்க்களத்திலிருந்த காலம் எடித்துக்கு மிகவும் சோதனையான ஒன்று. ஒவ்வொரு முறை அவரது வீட்டுக்கதவு தட்டப்படும் போதும் கணவரின் மரணசெய்தி தான் வந்துள்ளதோ என்று அவர் அஞ்சினார். அப்போது படைவீரர்கள் தங்கள் குடும்பத்தாருக்கு எழுதும் கடிதங்கள் பிரித்தானியப் படைத்துறையால் தணிக்கை செய்யப்பட்டு வந்தன (அவர்கள் எங்கு இருக்கிறார்கள், போர் நிலை பற்றிய செய்திகள் தணிக்கை செய்யப்பட்டுவிடும்). இத்தணிக்கையில் சிக்காமல் செய்திகளைப் பரிமாறிக் கொள்ள எடித்தும் டோல்கீனும் தங்கள் கடிதங்களில் ஒரு தனிப்பட்ட குறியீட்டு முறையைப் பயன்படுத்தி தகவல் பரிமாறிக் கொண்டனர்.\n\nஅக்டோபர் 27, 1916 இல் டோல்கீன் பதுங்குகுழிக் காய்ச்சலால் பாதிக்கப்பட்டார். பதுங்குகுழிகளில் பரவலாக இருந்த பேண் ஒட்டுண்ணிகளின் மூலம் இந்நோய் படைவீரர்களிடையே பரவி வந்தது. நவம்பர் 8 ஆம் தேதி நோயினால் பலவீனமடைந்த டோல்கீன் இங்கிலாந்திற்குத் திருப்பி அனுப்பப்பட்டார். அவரது இளமைக்கால நண்பர்கள் பலர் முதலாம் உலகப் போரில் போர்முனைகளில் மரணமடைந்தனர். டோல்கீன் களப்பணிக்கு உடல்நல அடிப்படையில் தகுதியற்றவர் என அறிவிக்கப்பட்டதால் போரின் எஞ்சிய காலகட்டத்தை பாதுகாவல் பணிகளிலும் மருத்துவமனைகளிலும் கழித்தார். உடல்நலம் தேறிவந்த இக்காலகட்டத்தில் \"தி புக் ஆஃப் லாஸ்ட் டேல்ஸ்\" நூலை எழுதத் தொடங்கினார். 1917-18 காலத்தில் பலமுறை அவரது உடல்நலம் சரியில்லாது போனாலும், லெப்டினண்டாக பதவு உயர்வு பெற்று தாயக முனையில் பல முகாம்களில் பணியாற்றினார். அவருடைய முதல் குழந்தையான ஜான் பிரான்சிஸ் ரூல் டோல்கீன் பிறந்ததும் இக்காலகட்டத்தில் தான். கிங்க்ஸ்டன் அபான் ஹல் என்ற இடத்தில் பணி புரிந்த போது எடித்தும் டோல்கீனும் அருகிலிருந்த காட்டுப்பகுதிக்கு ஒரு முறை நடையாகச் சென்றனர். அங்கு பூத்திருந்த மரங்களிடையே எடித் நடனமாடிய காட்சி அவருடைய மனதில் ஆழப்பதிந்தது. பிற்காலத்தில் அவர் எழுதிய \"பெரெனும் லூத்தியனும்\" கதையில் பெரெனும் லூத்தியனும் சந்திக்கும் நிகழ்வு இதைப் பின்பற்றி அமைக்கப்பட்டது. எடித்தை “எனது லூத்தியன்” என்று டோல்கீன் அடிக்கடி குறிப்பிட்டுள்ளார்.\n\nSection::::ஆய்வுப் பணியும் எழுத்துப்பணியும்.\n[[முதல் உலகப் போர்|முதல் உலகப் போரின் முடிவுக்குப் பின்னர் டோல்கீன் [[ஆக்சுபோர்ட்]] ஆங்கில அகரமுதலியில் வேலைக்குச் சேர்ந்தார். அங்கு டபிள்யூ வில் தொடங்கும் [[ஜெர்மனி|ஜெர்மானிய]] மூலச் சொற்களின் வரலாற்றையும் சொற்பிறப்பியலையும் ஆய்வு செய்தார்.. 1920 இல் லீட்ஸ் பல்கலைக்கழகத்தில் ஆங்கில விரிவுரையாளரானார். விரைவில் அப்பல்கலைக்கழக்கத்தின் மிகவும் வயது குறைந்த பேராசிராயாகவும் பதவி உயர்வு பெற்றார். லீட்ஸ் பல்கலைக்கழகத்தில் பணியாற்றும் போது “நடு ஆங்கில சொல்லடைவு” (\"Middle English Vocabulary\") மற்றும் ”சர் கவைனும் பச்சை நைட்டும்” (\"Sir Gawain and the Green Knight\") கதையின் செம்பதிப்பு (ஈ. வீ. கோர்டனுடன் இணைந்து) ஒன்றையும் வெளியிட்டார். இவ்விரு படைப்புகளும் பல நூற்றாண்டுகளுக்கு தமது பகுப்புகளில் தரத்தை நிர்ணயம் செய்யும் படைப்புகளாகத் திகழ்ந்தன. மேலும் \"சர் கவைன், பியர்ல், சர் ஓர்ஃபியோ\" போன்ற கவிதைகளை மொழிபெயர்த்தார். 1925 இல் ஆக்சுபோர்ட் பல்கலைக்கழகத்துக்குத் திரும்பி ஆங்கிலோ சாக்சனுக்கான ராலின்சன் மற்றும் பாஸ்வர்த் பேராசிரியராகப் பதவியேற்றார். பெம்ப்ரோக் கல்லூரியில் சக ஆய்வாளராகவும் பதவியேற்றார்.\n\nபெம்ப்ரோக் கல்லூரியில் பணியாற்றிய காலத்தில் தான் 'தி ஹாபிட்' நூலையும், 'தி லார்ட் ஆஃப் தி ரிங்க்சின்' முதல் இரு பகுதிகளையும் எழுதினார். அப்போது அவர் வடக்கு ஆக்ஸ்போர்டில் உள்ள 20, நார்த்மூர் சாலை என்ற முகவரியில் வசித்து வந்தார். 1932 இல் ”நாடென்ஸ்\" (\"Nodens\") என்ற மொழியறிவியல் ஆய்வுக் கட்டுரை ஒன்றை எழுதினார். 1928ம் ஆண்டு சர் மோர்ட்டிமர் வீலர் குளோசஸ்டர்சயரின் லிட்னி பூங்காவில் ஒரு பண்டைய உரோம அசஸ்கிளெப்பெயான் வகைக் கோயில் ஒன்றை அகழ்ந்து கண்டுபிடித்தது இக்கட்டுரை எழுதத் தூண்டுகோலாக அமைந்தது.\n\nSection::::பேவொல்ஃப்.\n1936 இல் டோல்கீன் ஆற்றிய ”பேவொல்ஃப்: பயங்கர விலங்குகளும் விமர்சகர்களும்” (\"Beowulf: The Monsters and the Critics\") என்ற விரிவுரை பேவொல்ஃப் இலக்கிய ஆய்வில் பெரும் தாக்கத்தை ஏற்படுத்தியது. பேவொல்ஃப் இலக்கியத் திறனாய்வில் டோல்கியனின் கட்டுரை ஒரு திருப்புமுனையாக அமைந்தது என லூயிஸ். ஈ. நிக்கல்சன் குறிப்பிட்டுள்ளார். அதுவரை அதன் மொழியியல் கூறுகள் மட்டுமே கவனிக்கப்பட்டு வந்த அப்படைப்பின் கவிதை நயத்தை அனைவரது கவனத்துக்கும் கொணர்ந்தார் டோல்கீன். .பேவொல்ஃபில் அடிக்கடி பயங்கர விலங்குகளுடன் நடக்கும் மோதல்கள் வருவதால் அது சிறுபிள்ளைத்தனமானது என்ற பொதுக்கருத்து இலக்கிய ஆய்வாளர்களிடையே நிலவி வந்தது. பேவொல்ஃபின் ஆசிரியர் இனக்குழு சண்டைகள் பற்றி மட்டுமல்லாது மனிதனின் விதியினைப் பற்றியும் தனது படைப்பினை ஆக்கியுள்ளார் என்று வாதிட்ட டோல்கீன் அதனால் அச்சமூட்டும் விலங்குகள் அப்படைப்பின் இன்றியமையாத அங்கமாக உள்ளன என்று கருதினார். பேவொல்ஃபில் இனக்குழு மோதல்கள் இடம்பெறாத பகுதிகளில் கனவுருப்புனைவுக் கூறுகளைத் தேடக்கூடாதென்று கூறினார் டோல்கீன். டோல்கீன் பேவொல்ஃப் மீது தான் கொண்டிருந்த பெருமதிப்பை வெளிப்படையாகத் தனது கட்டுரையில் குறிப்பிட்டுள்ளார். அவர் மீது அப்படைப்பு கொண்டிருந்த தாக்கம் அவரது நடு உலகுப் புனைவுக்களத்தில் புலனாகிறது. டோல்கீன் வகுப்பறைகளில் பேஃவொல்ஃப் பற்றிய தனது விரிவுரைகளை நடத்திய விதம் அவற்றை கேட்போரிடையே மிகப்பிரபலமாக மாறியது. 2003 ஆம் ஆண்டு [[பாட்லீயன் நூலகம்|பாட்லீயன் நூலகத்தில்]] டோல்கீன் எழுதிய பேவொல்ஃப் மொழிபெயர்ப்பு மற்றும் குறிப்புகள் அடங்கிய 2000 பக்க கையெழுத்துப்படி கண்டெடுக்கப்பட்டது.\n\nSection::::போர்க்காலமும் அதன் பின்பும்.\n[[படிமம்:Merton College and chapel from St Marys.JPG|thumb|டோல்கீன் ஆங்கில மொழி மற்றும் இலக்கியப் பேராசிரியராகப் பணியாற்றிய மெர்ட்டன் கல்லூரி]]\n\n[[இரண்டாம் உலகப் போர்]] துவங்குவதற்கு முன்னர் [[பிரித்தானியா|பிரித்தானிய]] அதிகாரிகள் டோல்கீனை எதிரிகளின் தொலைத்தொடர்புக் ரகசியக் குறியீடுகளை உடைக்கும் பணிக்கமர்த்தத் திட்டமிட்டனர். ஜனவரி 1939 இல் நாட்டு நெருக்கடி காலத்தில் வெளியுறவு அமைச்சகத்தின் [[குறியாக்கவியல்]] பிரிவில் பணியாற்ற சம்மதமா என்று டோல்கீனிடம் வினவப்பட்டது. அதற்கு இசைந்த டோல்கீன் மார்ச் 27 முதல் அரசின் இரகசியக் குறியீடுக் கல்லூரியில் பயிற்சி பெறத் துவங்கினார். நாட்டுக்காகப் பணியாற்ற அவர் ஆர்வமாக இருந்தாலும் அவரது சேவை தங்களுக்குத் தேவையில்லை என்று அரசு தரப்பில் கூறிவிட்டனர். 2009 ஆம் ஆண்டு இது பற்றி வெளியிட்ட செய்தி ஒன்றில் \"[[தி டெய்லி டெலிகிராஃப்]]\" இதழ் எக்காரணத்தினாலோ டோல்கீன் அரசின் முழு நேர ஊழியராகும் வாய்ப்பை (ஆண்டொன்றுக்கு £500 ஊதியத்துடன்) ஏற்க மறுத்து விட்டார் என்று தெரிவித்தது.\n\n1945 இல் ஆக்சுஃபோர்டின் மெர்ட்டன் கல்லூரிக்கு பணிமாறிய டோல்கீன் அங்கு ஆங்கில மொழி மற்றும் இலக்கியத்திற்கான மெர்ட்டன் பேராசிரியாகப் பதவியேற்றார். 1959 இல் ஓய்வு பெறும் வரை அப்பதவியை வகித்து வந்தார். 1948 இல் தனது மாபெரும் படைப்பான \"தி லார்ட் ஆஃப் தி ரிங்க்ஸ்\" புதினத்தை எழுதி முடித்தார் டோல்கீன். டப்ளின் பல்கலைக்கழகக் கல்லூரியில் வெளி ஆய்வாளராகவும் பல ஆண்டுகள் பணியாற்றினார். 1954 இல் [[அயர்லாந்து]] தேசியப் பல்கலைக்கழகம் அவருக்கு ஒரு மதிப்புறு பட்டத்தை வழங்கி சிறப்பித்தது. 1966 இல் வெளியான [[யெரூசலேம் விவிலியம்|யெரூசலேம் விவிலியத்தின்]] ஒரு பகுதியாக [[யோனா (நூல்)|யோனா நூலையும்]] டோல்கீன் மொழிபெயர்த்தார்.\n\nSection::::குடும்பம்.\nடோல்கீன் இணையருக்கு நான்கு பிள்ளைகள் இருந்தனர்: ஜான் பிரான்சிஸ் ரூல் டோல்கீன் (17 நவம்பர் 1917 – 22 ஜனவரி 2003), மைக்கேல் ஹிலரி ரூல் டோல்கீன் (22 அக்டோபர் 1920 – 27 பெப்ரவரி 1984), [[கிரிஸ்டோஃபர் டோல்கீன்|கிரிஸ்டோபர் ஜான் ரூல் டோல்கீன்]] (21 நவம்பர் 1924 -), பிரிசில்லா மேரி ஆன் ரூல் டோல்கீன் (18 ஜூன் 1929). டோல்கீன் தனது பிள்ளைகள் மீது மிகுந்த பாசம் கொண்டிருந்தார். அவர்களது குழந்தைப் பருவத்தில் ஒவ்வொரு ஆண்டும் [[கிறிஸ்துமஸ்]] தந்தை எழுதியது போன்ற ஓவியங்கள் கொண்ட கடிதங்களை அவர்களுக்கு எழுதினார். அவற்றில் கிறிஸ்துமஸ் தந்தையின் கதைகள் விவரிக்கப்பட்டிருக்கும்.\n\nSection::::ஓய்வு.\nடோல்கீன் 1959 இல் ஓய்வு பெற்றார். அப்போதிலிருந்து அவர் 1973 இல் ஓய்வு பெறும் வரை அவரது இலக்கியப் புகழ் அதிகரித்துக் கொண்டே போனது. அவரது நூல்களின் விற்பனை அவருக்கு பெருமளவு செல்வத்தை ஈட்டித் தந்தது. முன்னரே ஓய்வு பெறாமல் போனேனே என்று அவர் வருத்தப்படும் அளவுக்கு நூல் விற்பனை மூலம் அவருக்கு செல்வம் கிட்டியது. ஆரம்பத்தில் வாசகர்களின் கடிதங்களுக்கு ஆர்வத்துடன் பதில் எழுதி வந்தார். ஆனால் 1960களின் எதிர்ப்பண்பாட்டு இயக்கத்தினரிடையே தனது நூல்களுக்குக் கிடைத்த வரவேற்பை அவர் விரும்பவில்லை. அவரது புகழ் வெகுவாகப் பரவியதால் தொலைபேசி எண் தொகுப்பிலிருந்து தனது தொலைபேசி எண்ணை நீக்க நடவடிக்கை மேற்கொண்டார் டோல்கீன். எடித்தும் டோல்கீனும் பின்னர் கடலருகே இருந்த பூர்ன்மவுத் சுற்றுலாத் தலத்திற்கு இடம் பெயர்ந்தனர். இந்த இடமாற்றம் எடித்துக்கு மிகுந்த மனமகிழ்ச்சியை அளித்தது. டோல்கீன் தனது பழைய சுற்றுப்புறங்களைப் பிரிந்து தவித்தாலும், எடித் மீது கொண்டிருந்த நேசத்தினால், தனது மனைவியின் மகிழ்ச்சிக்காக அந்த மாற்றத்தை ஏற்றுக் கொண்டார். 1972 இல் டோல்கீனுக்கு [[பிரித்தானியா]]வின் [[சர்]] பட்டம் வழங்கப்பட்டது. அதே ஆண்டு [[ஆக்ஸ்போர்டு பல்கலைக்கழகம்]] அவருக்கு ஒரு மதிப்புறு [[முனைவர் பட்டம்]] வழங்கியது.\n\nSection::::இறப்பு.\n[[படிமம்:Tolkiengrab.jpg|thumb|எடித் மற்றும் ஜே. ஆர். ஆர். டோல்கீனின் கல்லறை, வோவர்கோட் கல்லறைத் தோட்டம், ஆக்சுஃபோர்ட்]]\nநவம்பர் 29, 1971 இல் எடித் தனது 82வது வயதில் இறந்தார். மனைவியின் மரணத்துக்குப் பின்னர் டோல்கீன் மீண்டும் ஆக்சுபோர்டுக்கு இடம் பெயர்ந்தார். மனைவி இறந்து 21 மாதங்களிலேயே (செப்டம்பர் 2, 1973) டோல்கீனும் மரணமடைந்தார். எடித்தும் டோல்கீனும் ஆக்சுபோர்ட் நகரின் வோல்வர்கோட் கல்லறைத் தோட்டத்தில் ஒரே கல்லறையில் அடக்கம் செய்யப்பட்டுள்ளனர். அவர்களது கல்லறைக் கல்லில் அவர்களது பெயர்களுடன் “லூத்தியன்” மற்றும் “பெரென்” என்ற பெயர்களும் பொறிக்கப்பட்டுள்ளன. டோல்கீனின் நடுவுலகுப் புனைவுலகில் லூத்தியனும் பெரெனும் காதலர்கள். டோல்கீன் எடித்தை தனது லூத்தியனாகவே கருதினார்.\n\nSection::::கருத்துகள்.\nடோல்கீன் ஒரு பக்தி மிக்க உரோமன் கத்தோலிக்கர். [[பழமைவாதம்|பழமைவாத]] சமய மற்றும் அரசியல் கருத்துகள் கொண்டிருந்தவர். 1943 இல் அவர் எழுதிய கடிதமொன்றில் “எனது அரசியல் நிலைப்பாடு [[அரசின்மை]]யின் பக்கம் திரும்பி வருகிறது. நான் விரும்பும் அரசின்மை கட்டுப்பாடுகளைத் தளர்த்துவது பற்றியது; வெடிகுண்டு வீசுவது பற்றியதல்ல” என்று குறிப்பிடுகிறார். [[தொழில்மயமாக்கம்|தொழில்மயமாக்கத்தின்]] பக்க விளைவுகளை அவர் விரும்பவில்லை. இங்கிலாந்தின் நாட்டுப்புறம் அவற்றால் அழிந்துவருவதாக அவர் கருதினார். வாழ்நாள் முழுவதும் மகிழ்வுந்துகளை பயன்படுத்தாமல் மிதிவண்டியில் பயணம் செய்தார்.\n\"தி லார்ட் ஆஃப் தி ரிங்ஸ்\" புதினத்தில் ஷையர் பகுதி தொழில்மயமாவதை அவர் சித்தரிக்கும் விதம் இவ்விசயத்தில் அவரது எண்ணங்களைத் தெளிவாகக் காட்டுகிறது. இது போல டோல்கீனின் வாழ்நாளில் நடந்த பல விசயங்கள் அவரது நடு உலகுப் படைப்புகளில் சித்தரிக்கப்பட்டுள்ளன எனப் பல விமர்சகர்கள் குறிப்பிட்டுள்ளனர். \"தி லார்ட் ஆஃப் தி ரிங்சில்\" காட்டப்படும் நடு உலகு இரண்டாம் உலகப் போர் மற்றும் அதற்கு அடுத்த காலகட்டத்து இங்கிலாந்தைக் குறிக்கின்றது என்ற கருத்து விமர்சகர்களால் முன்வைக்கப்பட்டது. ஆனால் டோல்கீன் இதை ஆணித்தரமாக மறுத்தார். இது போலவே டோல்கீனின் ஆழமான கிறித்தவ நம்பிக்கை அவரது படைப்புகளில் தெரிகின்றது என்ற கருத்தும் விமர்சகர்களிடையே நிலவுகிறது. டோல்கீனின் சமய நம்பிக்கையும், தொன்மக் கதைகளின் மீது கொண்டிருந்த பற்றும் அவரை தொன்மக் கதைகள் இறையுண்மையின் எதிரொலி என்று கருதச் செய்தன.\nSection::::சமயம்.\nடோல்கீனின் ஆழமான கத்தோலிக்க நம்பிக்கையே எழுத்தாளர் [[சி. எஸ். லூயிஸ்]] இறைமறுப்பினை விட்டு கிறித்தவத்தை ஏற்றுக் கொண்டதற்கு காரணமாக அமைந்தது. ஆனால் லூயிஸ் உரோமன் கத்தோலிக்கத்தை ஏற்காமல் [[இங்கிலாந்து திருச்சபை]]யில் சேர்ந்தது டோல்கீனுக்கு ஏமாற்றம் அளித்தது. தனது வாழ்நாளின் இறுதிப்பகுதியில் [[இரண்டாம் வத்திக்கான் சங்கம்|இரண்டாம் வத்திக்கான் சங்கத்தினால்]] ஏற்படுத்தப்பட்ட வழிபாட்டு மாற்றங்கள் அவருக்கு ஏமாற்றத்தை அளித்தன.\n\nSection::::அரசியலும் இனமும்.\nடோல்கீன் பழமைவாத கருத்துகள் கொண்டவர். அரசின்மையை விரும்பியவர். ஆனால் அரசின் கட்டுப்பாடுகள் குறைய வேண்டுமென மட்டுமே அவர் விரும்பினார், கட்டுப்பாடற்ற வன்முறையை அவர் ஆதரிக்கவில்லை. [[எசுப்பானிய உள்நாட்டுப் போர்|எசுப்பானிய உள்நாட்டுப் போரில்]] [[பிரான்சிஸ்கோ பிராங்கோ]] தலைமையிலான தேசியவாத [[பாசிசம்|பாசிஸ்டுகளை]] அவர் ஆதரித்தார். பிராங்கோவின் எதிர் தரப்பு குடியரசுவாதிகள் திருச்சபைக் கட்டிடங்களை அழித்து கிறித்தவப் பாதரியார்களைக் கொலை செய்கிறார்கள் என்று அவர் கேள்விப்பட்டதே இந்த நிலைப்பாட்டுக்குக் காரணமாக அமைந்தது. டோல்கீன் [[ஜோசப் ஸ்டாலின்|ஜோசப் ஸ்டாலினைக்]] கடுமையாக எதிர்த்தார்; ஸ்டாலின் ஒரு “இரத்த வெறி பிடித்த கொலைகாரன்” என்று கருதினார்.\n\nடோல்கீனின் படைப்புகளில் இனவாதமும் இனவெறியும் இழையோடியிருக்கின்றனவா என்று இலக்கியத் திறனாய்வாளர்களிடையே சர்ச்சை உள்ளது. டோல்கீனின் படைப்புகளில் இனவாதம் உள்ளதெனக் கருதுவோர் மூன்று வகைப்படுகிறார்கள் - \n\nடோல்கீன் [[தென்னாபிரிக்காவின் இனவொதுக்கல்]] கொள்கையை கடுமையாகச் சாடியுள்ளார். இரண்டாம் உலகப் போருக்கு முன்னரே [[இட்லர்|இட்லரையும்]] அவரது [[நாசிக் கட்சி]]யினையும் வெளிப்படையாக எதிர்த்தார். அவரது தி ஹாபிட் புதினம் [[நாசி ஜெர்மனி]]யில் வெளியான போது அவர் [[ஆரியர்]] இனத்தவரா என்று டோல்கீனிடம் வினவப்பட்டது. இது அவருக்கு பெரும் கோபத்தை ஏற்படுத்தியது. தனது பதிப்பாளருக்கு எழுதிய கடிதமொன்றில் நாசிக்களின் இனக்கொள்கையை தான் வெறுப்பதாகவும், தனக்கு பல [[யூதர்|யூத]] நண்பர்கள் இருப்பதாகவும் குறிப்பிட்டார். இப்படி இனத்தை மையப்படுத்தி கேள்விகள் எழுந்தால் தனது புதினத்தின் [[இடாய்ச்சு]] (செருமானிய) மொழிபெயர்ப்பை நிறுத்தி விடலாமென்றும் குறிப்பிட்டார். [[நேச நாடுகள்]] ஜெர்மனி மற்றும் ஜப்பானுக்கு எதிராகக் கையாண்ட [[ஒட்டுமொத்தப் போர்]] கொள்கையினையும் டோல்கீன் எதிர்த்தார். போரினால் ஜெர்மனிக்கு ஏற்பட்ட அழிவுகள் மனித நாகரிகத்துக்கு ஏற்பட்ட பேரிடர்களில் ஒன்று என்றும் ஒட்டுமொத்த ஜெர்மன் மக்களுக்கு எதிராக இங்கிலாந்தில் மேற்கொள்ளப்பட்ட பரப்புரை இழிவானது என்றும் கருதினார். [[நாகசாகி]] மற்றும் [[ஹிரோஷிமா]] மீதான அணுகுண்டு வீச்சினால் பேரதிர்ச்சிக்குள்ளான டோல்கீன், அணுகுண்டுகளை உருவாக்கிய [[மன்ஹாட்டன் திட்டம்|மன்ஹாட்டன் திட்ட]] அறிவியலாளர்களைப் “பைத்தியக்காரர்கள்” எனச் சாடினார்.\n\nSection::::எழுத்து.\nSection::::தாக்கங்கள்.\nடோல்கீனின் நடு உலகுப் புனைவுப் படைப்புகள் மீது தாக்கம் கொண்டவை பல. [[மொழியறிவியல்]], [[தேவதைக் கதை]]கள், ஆங்கில-சாக்சன் தொன்மவியல், நார்சு தொன்மவியல், அவரது உரோமன் கத்தோலிக்க நம்பிக்கைகள், பிரித்தானிய சாகசக் கதைகள், முதலாம் உலகப் போரில் அவருக்கு ஏற்பட்ட அனுபவங்கள் போன்றவை அவற்றில் அடக்கம். [[ரிச்சர்ட் வாக்னர்|ரிச்சர்ட் வாக்னரின்]] நிபெலுங்கின் மோதிரம் (\"Der Ring des Nibelungen\") என்ற காப்பிய [[ஒபேரா]] இசைத்தொடரின் நேரடித் தழுவலே \"தி லார்ட் ஆஃப் தி ரிங்ஸ்\" எனப் பல இலக்கியத் திறனாய்வாளர்கள் கருதுகின்றனர். பல்கலைத் திறனாளியான [[வில்லியம் மோரிஸ்]] டோல்கீன் மீது பெரும் தாக்கம் செலுத்தியவராவார். டோல்கீன் மோரிசின் நேசக் கதைகளையும் கவிதைகளையும் போலத் தானும் எழுத விரும்பினார். தனது நடு உலகின் பல இடங்களுக்கு மோரிசின் படைப்புகளில் இருந்து பெயர்களை எடுத்து இட்டார். [[ஹெச். ரைடர் ஹக்கார்ட்|ஹெச். ரைடர் ஹக்கார்டின்]] \"ஷீ\" புதினமும் பிற படைப்புகளும் டோல்கீன் படைப்புகளில் தாக்கம் செலுத்தியவை.\n\nஜெர்மானிய மக்களின் பண்பாட்டுக் கூறுகள் டோல்கீனைக் கவர்ந்தவை. குறிப்பாக பழைய ஆங்கில இலக்கியம், தொன்மவியல், கதைகள் போன்றவற்றில் அவருக்கு மிகுந்த ஈடுபாடு இருந்தது. பேஃவொல்ஃப், நார்சு பெருங்கதைகளான வால்சங்கா பெருங்கதை, ஹெர்வரார் பெருங்கதை, ஐசுலாந்திய எட்டா கவிதைகள் மற்றும் உரைகள் ஆகியவற்றின் தாக்கங்கள் டோல்கீனின் படைப்புகளில் காணக்கிடைக்கின்றன. டோல்கீன் வாக்னரின் நிபெலுங்கின் மோதிரத்தின் அடிப்படையில் தான் தி லார்ட் ஆஃப் தி ரிங்க்சின் ஒரு மோதிரம் (\"One Ring\") உருவாக்கப்பட்டதென மறுத்தாலும், இரண்டிற்கும் உள்ள ஒற்றுமை மறுக்க முடியாத ஒன்று என்று இலக்கியத் திறனாய்வாளர்கள் கருதுகின்றனர். ஜெர்மானியப் படைப்புகள் தவிர சோஃபகிளீசின் இடீஃபஸ் அரசன் (\"Oedipus the King\") நாடகம், ஃபின்லாந்திய காப்பியச் செய்யுள் கலவேலா, [[கெல்ட்டியர்|கெல்ட்டிய]] வரலாறு மற்றும் கதைகளின் தாக்கமும் டோல்கீனின் படைப்புகளில் புலனாகிறது. \nதனது உரோமன் கத்தோலிக்க நம்பிக்கை தனது படைப்புகள் மீது பெரும் தாக்கம் கொண்டிருந்தது என்பதை டோல்கீன் ஒப்புக் கொண்டிருக்கிறார்:\n\nSection::::படைப்புகள்.\nSection::::நடு உலகு.\n[[படிமம்:Jrrt lotr cover design.jpg|right|250px|டோல்கீன் வடிவகைத்த \"தி லார்ட் ஆஃப் தி ரிங்ஸ்\" முதல் பதிப்பின் முன்னட்டைகள்]]\nடோல்கீனின் புனைவுப் படைப்புகளில் மிகப் பெரும்பாலானவை அவர் உருவாக்கிய நடு உலகு புனைவுக் களத்தில் நடைபெறுகின்றன. முதலாம் உலகப் போர்க் காலத்தில் டோல்கீன் இந்த புனைவுலகை உருவாக்கத் துவங்கினார். 1936 இல் வெளியாகிய \"[[தி ஹாபிட்]]\" பெரும் வெற்றி பெற்றது. தனது குழந்தைகளை மகிழ்விப்பதற்காக சில ஆண்டுகளுக்கு முன்பு டோல்கீன் அப்புதினத்தை எழுதியிருந்தார். லண்டன் நூல் வெளியீட்டர்களான ஜார்ஜ் ஆலென் & அன்வின் அதனைப் பதிப்பிக்க முன்வந்தனர். சிறுவர்களால் மட்டுமல்லாது வயது வந்தோராலும் இப்புதினம் பெரிதும் விரும்பட்டது. இதன் தொடர்ச்சியான அடுத்த புதினத்தை எழுதுமாறு டோல்கீனுக்கு வேண்டுகோள்கள் விடுக்கப்பட்டன. அவற்றை ஏற்று \"தி லார்ட் ஆஃப் தி ரிங்ஸ்\" புதினத்தை எழுதினார். இப்புதினமே அவருக்கு பெரும் புகழைப் பெற்றுத் தந்தது. இதனை எழுதி முடிக்க அவருக்கு பத்து ஆண்டுகள் ஆயின. அதனை எழுதத் துவங்கிய போது சிறுவர் படைப்பாகவே எழுத எண்ணினார் டோல்கீன். ஆனால் பின்பு கனமான பின்னணியும், கருப்பொருட்களையும் அமைத்து வயது வந்தோருக்கான படைப்பாக மாற்றி விட்டார்.\n\n1954-55 இல் இந்நூல் வெளியானது. அக்காலகட்டத்தில் நீளமான நூல்களை அச்சிடுவதற்கு அதிகப் பொருள் செலவழிக்க வேண்டிய நிலை நிலவியது. அதனால் பதிப்பாளர்கள் அதனை மூன்று தொகுதிகளாக வெளியிட்டனர். 1960 களில் \"தி லார்ட் ஆஃப் தி ரிங்சின்\" புகழ் உலகெங்கும் பரவியது. இன்று வரை 20ம் நூற்றாண்டு இலக்கியத்தில் மிகவும் விரும்பப்படும் நூல்களுள் ஒன்றாக விளங்குகிறது. பிரிட்டன் மட்டுமல்லாது ஆங்கிலம் பேசும் பிற நாடுகளிலும் வாசகர்களால் மிகவும் விரும்பப்படுகின்ற படைப்புகள் பட்டியல்களில் தொடர்ந்து மேல் நிலைகளில் உள்ளது. பிற மொழி வாசகர்களிடத்தும் பெரும் வரவேற்பைப் பெற்றுள்ளது. இப்புதினத்தின் வெற்றியே தற்காலக் [[கனவுருப்புனைவு]]ப் பாணியின் வளர்ச்சிக்கும் வெற்றிக்கும் தூண்டுகோலாக அமைந்தது.\nடோல்கீனின் இறப்பிற்குப் பின், அவரது வாழ்நாளில் வெளியாகாத அவரது படைப்புகள் பல வெளியாகின. அவர் தனது மகன் கிரிஸ்டோஃபர் டோல்கீனை தனது இலக்கிய வாரிசுரிமையாளராக நியமித்திருந்தார். கிரிஸ்டோஃபர் [[கை கேவ்ரியல் கே]] என்ற எழுத்தாளருடன் இணைந்து தனது தந்தையின் வெளியாகாத பல படைப்புகளைத் தொகுத்து \"தி சில்மரிலியன்\" என்ற பெயரில் 1977ம் ஆண்டு வெளியிட்டார். மேலும் 1980 இல் மேலும் சில படைப்புகளை ”நியூமெனார் மற்றும் நடுவுலகின் முடிவடையாக் கதைகள்” (\"Unfinished Tales of Númenor and Middle-earth\") என்ற தலைப்புகளில் வெளியிட்டார். 1983-96 காலகட்டத்தில் தன் தந்தையின் எஞ்சியிருந்த வெளியாகாத கதைகள், அவரது குறிப்புகள், விமர்சனங்கள் ஆகியவற்றைத் தொகுத்து 12 பகுதிகளாக நடுவுலகின் வரலாறு (\"The History of Middle-earth\") என்ற பெயரில் வெளியிட்டார். இவற்றில் டோல்கீன் எழுத ஆரம்பித்து பாதியில் நிறுத்திய, ஒன்றுக்கு ஒன்று முரணான கதைகளும் அடங்கும்.டோல்கீனின் வாழ்நாளில் வெளியாகாத பல படைப்புகள் 21ம் நூற்றாண்டிலும் தொடர்ந்து வெளியாகி வருகின்றன.\n\nSection::::பிற படைப்புகள்.\nநடு உலகுப் படைப்புகளைத் தவிர டோல்கீன் வேறு சில புனைவுப் படைப்புகளையும் அபுனைவு ஆய்வு நூல்களையும் எழுதியுள்ளார். பழைய ஆங்கில காப்பியச் செய்யுளான [[பேவொல்ஃப்]] பற்றிய அவரது ஆய்வு நூல் ”பேவொல்ஃப்: பயங்கர விலங்குகளும் விமர்சர்களும்” பேவொல்ஃப் இலக்கியத் திறனாய்வுத் துறையில் ஒரு திருப்பு முனையாக அமைந்தது. தன் குழந்தைகளுக்காக எழுதிய ”தந்தை கிறிஸ்துமஸ்”, ”மிஸ்டர் பிளிஸ்”, ரோவெராண்டம் போன்ற சிறுவர் கதைகளையும் டோல்கீன் எழுதியுள்ளார்.\n\nSection::::மொழிகளும் மொழியறிவியலும்.\nSection::::மொழியறிவியல் பணி.\nடோல்கீன் மொழிகள் மீதும் மொழியறிவியல் மீதும் அதிக நாட்டம் கொண்டிருந்தார். பல்கலைக்கழகத்தில் ஆங்கில மொழியறிவியலைக் கற்ற அவர் பழைய நார்சு மொழியினைச் சிறப்புப் பாடமாகக் கொண்டிருந்தார். ஆக்சுஃபோர்ட் ஆங்கில அகரமுதலி தயாரிப்பில் பணியாற்றிய போது டபிள்யூ என்ற எழுத்தில் துவங்கும் பல சொற்களுக்கான உள்ளடக்கத்தை உருவாக்க உழைத்தார். லீட்சு பலகலைக்கழகத்தில் அவர் பணியாற்றிய போது மொழியியல் கற்கும் மாணவர் எண்ணிக்கையை ஐந்திலிருந்து இருபதாக உயர்த்தினார். பழைய ஆங்கில நாயகச் செய்யுள், ஆங்கிலத்தின் வரலாறு, செருமானிய மொழியறிவியல் அறிமுகம், பழைய மற்றும் நடு ஆங்கில மொழியறிவியல், பழைய ஐசுலாந்தியம், காத்திக், நடுக்கால வெல்சு மொழி போன்ற பாடங்களைக் கற்பித்தார். [[இலத்தீன்]], பிரெஞ்சு, இடாய்ச்சு ஆகிய மொழிகளைத் தனது தாயிடமிருந்து கற்ற டோல்கீன் நடு ஆங்கிலம், பழைய ஆங்கிலம், [[பின்லாந்து மொழி|ஃபின்னியம்]], காத்திக், கிரேக்கம், இத்தாலியம், பழைய நார்சு, எசுப்பானியம், வெல்சு, நடுக்கால வெல்சு ஆகியவற்றைப் பள்ளியில் கற்றார். இவை தவிர டானியம், லொம்பார்டியம், உருசியம், செர்பியம், சுவீடியம் ஆகியவற்றையும் ஓரளவு அறிந்திருந்தார். இனம் மற்றும் மொழி தொடர்பான விசயங்களின் மீது ஆழ்ந்த ஈடுபாடு கொண்டிருந்தார்.\n\nSection::::மொழி உருவாக்கம்.\nடோல்கீன் தனது ஆய்வுப் பணி மற்றும் புனைவுப் படைப்பாக்கத்தின் பகுதியாக பல மொழிகளை உருவாக்கினார். நடு உலகுக் கதைகளத்தில் தோன்றும் ஒவ்வொரு இனத்தவருக்கும் தனித்தனியே மொழிகளை உருவாக்கினார். குறிப்பாக [[எல்வு (த லார்ட் ஆப் த ரிங்ஸ்)|எல்ஃபுகளுக்காக]] ஒரு மொழிக்குடுமபத்தையே தோற்றுவித்தார். டோல்கீன் படைப்புகளுக்கு கிடைத்த வரவேற்பால், கனவுருப்புனைவு படைப்புகளில் புதிய மொழிகள் உருவாக்கும் வழக்கம் பரவலாகப் பின்பற்றப்படுகிறது.\n\nSection::::இலக்கியத் தடம்.\nகனவுருப்புனைவுப் பாணியின் முன்னோடிகளில் முதன்மையானவரக டோல்கீன் கருதப்படுகிறார். டோல்கீன் தனது படைப்பாம்சங்களை பிறர் மறு உருவாக்கம் செய்வதை விரும்பவில்லை. தனது படைப்புகளை சித்தரிக்கும் ஓவியங்களையும், அதன் அடிப்படையில் எழுதபட்ட திரைக்கதையினையும் கடுமையாக விமர்சனம் செய்தார். எனினும் தி ஹாபிட் மற்றும் தி லார்ட் ஆஃப் தி ரிங்ஸ் புதினங்களைத் திரைப்படமாக்கும் உரிமையை யுனைட்டட் ஆர்டிஸ்ட்ஸ் நிறுவனத்துக்கு 1968 இல் விற்றார். டோல்கீன் மறைவுக்குப் பின்னர் 1970களில் இரு புதினங்களும் [[அசைப்படம்|அசைப்படங்களாக]] எடுக்கப்பட்டன. 2001-03 காலகட்டத்தில் [[நியூலைன் சினிமா]] நிறுவனம் \"தி லார்ட் ஆஃப் தி ரிங்ஸ்\" புதினத்தை மூன்று படங்களாக வெளியிட்டது. [[பீட்டர் ஜாக்சன்]] இயக்கத்தில் வெளியான இம்முப்படம் வணிக ரீதியாக பெரும் வெற்றி பெற்றது; விமர்சகர்களாலும் பாராட்டப்பட்ட இம்மூன்று படங்களும். பல [[ஆசுக்கர் விருது]]களை வென்றன. இதனைத் தொடர்ந்து \"தி ஹாபிட்\" புதினமும் அதே இயக்குனரால் இரு திரைப்படங்களாக எடுக்கப்பட்டு வருகிறது.\n\nSection::::நினைவுச் சின்னங்கள்.\n[[படிமம்:Tolkien reading day in Apollo, Solaris Centre 8872.jpg|right|thumb|250px|டோல்கீன் வாசிப்பு நாள் - [[டாலின்]], [[எஸ்டோனியா]]]]\n[[படிமம்:Tolkien's Sarehole Mill blue plaque.jpg|thumb|right|சார்ஹோல் ஆலை நீலப்பலகை]]\nஇங்கிலாந்தின் கிழக்கு சசெக்ஸ் பகுதியில் உள்ள ஈஸ்ட்பர்ன் நகரில் ஒரு சாலைக்கு டோல்கீன் சாலை எனப் பெயரிடப்பட்டுள்ளது. 1982 இல் கண்டுபிடிக்கப்பட்ட ஒரு [[சிறுகோள்]] “2675 டோல்கீன்” என்று டோல்கீன் நினைவாகப் பெயரிடப்பட்டுள்ளது. ஆக்சுஃபோர்ட் பல்கலைக்கழகத்தில் ஒரு பேராசிரியர் பதவிக்கு அவர் பெயர் இடப்பட்டுள்ளது (டோல்கீன் ஆங்கில இலக்கியம் மற்றும் மொழிப் பேராசிரியர்). [[நெதர்லாந்து]] நாட்டில் கெல்டிராப் என்ற நகரில் ஒரு புதிய பகுதியின் தெருக்களுக்கு டோல்கீன் மற்றும் அவரது படைப்புகளில் தோன்றும் கதை மாந்தர்களின் பெயர்கள் சூட்டப்பட்டுள்ளன. [[பால்டிக் கடல்]] மற்றும் பிற ஐரோப்பிய கடல் பகுதிகளில் பயணிக்கும் ஒரு இசுக்கூனர் வகைக் கப்பலுக்கு “ஜே. ஆர். டோல்கீன்” என்று பெயரிடப்பட்டுள்ளது. பர்மிங்காம் நகரின் பல பூங்காக்களும் நடைபாதைகளும் டோல்கீனுக்கு அர்ப்பணிக்கப்பட்டுள்ளன. ஒவ்வொரு ஆண்டும் டோல்கீன் வாழ்ந்த இடத்துக்கு அருகே உள்ள சார்ஹோல் ஆலையில் டோல்கீன் நினைவு வார இறுதி ஒன்று கடைபிடிக்கப்படுகிறது. 2005 ஆம் ஆண்டு அங்கு லார்ட் ஆஃப் தி ரிங்ஸ் வெளியாகி 50 ஆண்டுகள் நிறைவு பெற்றது கொண்டாடப்பட்டது. அமெரிக்காவின் [[கலிபோர்னியா]] மாநிலத்தில் உள்ள சரடோகா மற்றும் சான் ஹொசே நகரங்களில் உள்ள இரு பகுதிகளின் தெருக்களுக்கு டோல்கீன் படைப்புகளில் இருந்து பெயர்கள் இடப்பட்டுள்ளன. கலிபோர்னியா பல்கலைக்கழகம் (டேவிஸ்) இல் ஒரு குடியிருப்பின் தெருக்களுக்கு லார்ட் ஆஃப் தி ரிங்சிலிருந்து பெயர்கள் இடப்பட்டள்ளன. இதேபோல் கலிபோர்னியா பல்கலைக்கழகம் (இர்வைன்) இலும் ஒரு குடியிருப்பு உள்ளது.\n\n1969 இல் டோல்கீன் படைப்புகளின் ரசிகர்களால் டோல்கீன் சங்கம் ஒன்று உருவாக்கப்பட்டது. இச்சங்கம் 2003 முதல் ஒவ்வொரு ஆண்டின் மார்ச் 25 ம் நாளை டோல்கீன் வாசிப்பு நாளாகக் கடைபிடித்து வருகிறது. டோல்கீனை நினைவு கூறும் வண்ணம் ஐக்கிய இராச்சியத்தில் ஐந்து [[நீலப் பலகை]]கள் வைக்கப்பட்டுள்ளன. வரலாற்றுச் சிறப்பு மிக்க இடங்களில் அங்கு நிகழ்ந்த வரலாற்று நிகழ்வுகளை நினைவு கூற இப்பலகைகள் வைக்கப்படுவது வழக்கம். டோல்கீன் வாழ்ந்த இடங்கள், தங்கிய இடங்கள் என வடக்கு ஆக்சுஃபோர்டில் ஒன்றும், பர்மிங்காமில் நான்குமாக மொத்தம் ஐந்து நீலப் பலகைகள் வைக்கப்பட்டுள்ளன.\n\n\n\nSection::::வெளி இணைப்புகள்.\n[[பகுப்பு:த லோட் ஒவ் த ரிங்ஸ்]]\n[[பகுப்பு:ஆங்கில கனவுருப்புனைவு எழுத்தாளர்கள்]]\n[[பகுப்பு:கனவுருப்புனைவு எழுத்தாளர்கள்]]\n[[பகுப்பு:1973 இறப்புகள்]]\n[[பகுப்பு:1892 பிறப்புகள்]]"}
{"id": "87803", "url": "https://ta.wikipedia.org/wiki?curid=87803", "title": "சிசிலிய மொழி", "text": "சிசிலிய மொழி\n\nசிசிலிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி சிசிலி, அபுலியா, கலபிரியா, கம்பானியா, கனடா, அமெரிக்க ஐக்கிய நாடுகள், மெக்சிகோ போன்ற நாடுகளில் பேசப்படுகிறது. இம்மொழியை ஏறத்தாழ எட்டு மில்லியன் மக்கள் பேசுகின்றனர். இம்மொழியை இலத்தீன் எழுத்துக்களைக்கொண்டே எழுதுகின்றனர்.\n"}
{"id": "87810", "url": "https://ta.wikipedia.org/wiki?curid=87810", "title": "காந்தோநீசிய மொழி", "text": "காந்தோநீசிய மொழி\n\nகாந்தோநீசிய மொழி என்பது தென் சீனாவில் பேசப்படும் ஒரு சீன மொழி ஆகும். இம்மொழி சீனா, மலேசியா, வியட்னாம் போன்ற நாடுகளில் பேசப்படுகிறது. இம்மொழியை ஏறத்தாழ 56 மில்லியன் மக்கள் பேசுகின்றனர். இம்மொழி பாரம்பரிய சீன எழுத்துக்களைக் கொண்டே எழுதப்படுகிறது. \n"}
{"id": "87812", "url": "https://ta.wikipedia.org/wiki?curid=87812", "title": "சத்திரபதி", "text": "சத்திரபதி\n\nசத்திரபதி 2004 ஆம் ஆண்டு வெளிவந்த தமிழ்த் திரைப்படமாகும். சிறீமகேசின் இயக்கத்தில் வெளிவந்த இத்திரைப்படத்தில், சரத்குமார், நிகிதா, வடிவேலு, ரம்பா மற்றும் பலர் நடித்துள்ளனர். எஸ். ஏ. ராஜ்குமாரின் இசையமைப்பில் வாலி, அறிவுமதி, பா. விஜய், நா. முத்துக்குமார், எஸ். ஏ. ராஜ்குமார் ஆகியோர் பாடல்களை எழுதியிருந்தனர்.\n"}
{"id": "87813", "url": "https://ta.wikipedia.org/wiki?curid=87813", "title": "தைசனீசிய மொழி", "text": "தைசனீசிய மொழி\n\nதைசனீசிய மொழி என்பது சீனாவில் பேசப்படும் காந்தோநீசிய மொழியின் ஒரு வட்டாரவழக்கு ஆகும். இது ஒன்று முதல் இரண்டு மில்லியன் மக்களால் பேசப்படுகிறது. இம்மொழி சீனோ திபெத்திய மொழிகுடும்பத்தை சேர்ந்த ஒரு மொழி ஆகும். இதனை தென் சீனா, அமெரிக்க ஐக்கிய நாடுகள், கனடா, வியட்னாம் போன்ற நாடுகளில் பேசுகின்றனர்.\n"}
{"id": "87814", "url": "https://ta.wikipedia.org/wiki?curid=87814", "title": "பெலருசிய மொழி", "text": "பெலருசிய மொழி\n\nபெலருசிய மொழி (\"Belarusian language\") என்பது பெலருசியர்களால் பேசப்படும் மொழி ஆகும். இது உருசிய மொழியுடன் சேர்ந்து பெலருசின் அரச அலுவல் மொழியாக விளங்குகிறது. இது உருசியா, உக்ரைன், போலந்து போன்ற நாடுகளிலும் பேசப்படுகிறது. இம்மொழியை ஏறத்தாழ நான்கு முதல் ஒன்பது மில்லியன் மக்கள் பேசுகின்றனர். இம்மொழி இலத்தீன் மற்றும் சிரிலிக்கு எழுத்துக்களைக்கொண்டே எழுதப்படுகிறது. \n"}
{"id": "87815", "url": "https://ta.wikipedia.org/wiki?curid=87815", "title": "சுண்டா மொழி", "text": "சுண்டா மொழி\n\nசுண்டா மொழி என்பது இந்தோனேசியாவில் பேசப்படும் ஒரு மொழி ஆகும். இது பெரும்பாலும் மேலைச் சாவகம், பந்தன், ஜகார்த்தா மற்றும் நடுச் சாவகத்தின் சில பகுதிகள் ஆகிய பகுதிகளிலேயே பேசப்படுகிறது. இம்மொழி ஆத்திரோனேசிய மொழிக்குடும்பத்தை சேர்ந்தது ஆகும். இம்மொழியை ஏறத்தாழ முப்பத்து மூன்று மில்லியன் மக்கள் பேசுகின்றனர். இம்மொழி சுண்டா எழுத்துக்களைக் கொண்டே எழுதப்படுகிறது.\n"}
{"id": "87816", "url": "https://ta.wikipedia.org/wiki?curid=87816", "title": "சமோகீத்திய மொழி", "text": "சமோகீத்திய மொழி\n\nசமோகீத்திய மொழி என்பது இலித்துவானிய மொழியின் ஒரு வட்டாரவழக்காகும். இம்மொழி இலித்துவானியாவில் பேசப்படுகிறது. இம்மொழியை ஏறத்தாழ ஐந்து இலட்சம் மக்கள் பேசுகின்றனர். இது இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். \n"}
{"id": "87817", "url": "https://ta.wikipedia.org/wiki?curid=87817", "title": "இலித்துவானிய மொழி", "text": "இலித்துவானிய மொழி\n\nஇலித்துவானிய மொழி என்பது இலித்துவானியா நாட்டின் ஆட்சிமொழி ஆகும். இம்மொழி இந்தோ ஐரோப்பிய மொழிக்குடும்பத்தை சேர்ந்த ஒரு மொழி ஆகும். இம்மொழியை ஏறத்தாழ நான்கு மில்லியன் மக்கள் பேசுகின்றனர். இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "87818", "url": "https://ta.wikipedia.org/wiki?curid=87818", "title": "ஆராகோனீசிய மொழி", "text": "ஆராகோனீசிய மொழி\n\nஆராகோனீசிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி எசுப்பானியாவிலுள்ள ஆராகோனில் பேசப்படுகிறது. இம்மொழி ஏறத்தாழ பத்தாயிரம் முதல் முப்பதாயிரம் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "87819", "url": "https://ta.wikipedia.org/wiki?curid=87819", "title": "சுவாசு மொழி", "text": "சுவாசு மொழி\n\nசுவாசு மொழி என்பது ஒரு துருக்கிய மொழி ஆகும். இது மத்திய உருசியாவில் பேசப்படுகிறது. இம்மொழியை ஏறத்தாழ 1.64 மில்லியன் மக்கள் பேசுகின்றனர். இம்மொழியை சிரிலிக்கு எழுத்துக்களைக்கொண்டே எழுதுகின்றனர். ஆனால், அதனுடன் சேர்த்து நான்கு கூடுதலான எழுத்துக்களையும் இது பயன்படுத்துகிறது. \n"}
{"id": "87820", "url": "https://ta.wikipedia.org/wiki?curid=87820", "title": "வாலோன் மொழி", "text": "வாலோன் மொழி\n\nவாலோன் மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளை சேர்ந்த ஒரு மொழி ஆகும். இம்மொழி பெல்சியம் மற்றும் பிரான்சில் பேசப்படுகிறது. இம்மொழியை ஏறத்தாழ ஆறு இலச்சம் மக்கள் பேசுகின்றனர். இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "87821", "url": "https://ta.wikipedia.org/wiki?curid=87821", "title": "அரகொன்", "text": "அரகொன்\n\nஅரகொன் என்பது எசுப்பானியாவில் உள்ள ஒரு பகுதி ஆகும். இதன் தலைநகரம் சரகோசா ஆகும். இதன் பரப்பளவு 47,719 சதுர கி.மீ. ஆகும். இதன் மக்கட்தொகை ஏறத்தாழ 1,277,471 ஆகும்.\n"}
{"id": "87822", "url": "https://ta.wikipedia.org/wiki?curid=87822", "title": "நபுலிதான மொழி", "text": "நபுலிதான மொழி\n\nநபுலிதான மொழி என்பது இத்தாலியில் உள்ள நேபுல்சில் பேசப்படும் ஒரு மொழி ஆகும். இது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி ஏறத்தாழ ஏழு மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது. \n"}
{"id": "87823", "url": "https://ta.wikipedia.org/wiki?curid=87823", "title": "எரேரோ மொழி", "text": "எரேரோ மொழி\n\nஎரேரோ மொழி என்பது பான்டு மொழிக்குடும்பத்தை சேர்ந்த ஒரு மொழி ஆகும். இம்மொழி நமிபியா, போட்சுவானா ஆகிய நாடுகளில் பேசப்படுகிறது. இது ஏறத்தாழ 2.37 இலட்சம் மக்களால் பேசப்படுகிறது. \n"}
{"id": "87847", "url": "https://ta.wikipedia.org/wiki?curid=87847", "title": "ஆர்னெம் சண்டை", "text": "ஆர்னெம் சண்டை\n\nஆர்னெம் சண்டை (\"Battle of Arnhem\") இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. மார்க்கெட் கார்டன் நடவடிக்கையின் ஒரு பகுதியான இதில் பிரிட்டிஷ் வான்குடை வீரர்கள் நெதர்லாந்தில் ரைன் ஆற்றின் மீதமைந்திருந்த ஆர்னெம் பாலத்தைக் கைப்பற்ற முயன்று தோற்றனர். \n\n1944ம் ஆண்டு நேச நாட்டுப் படைகள் நாசி ஜெர்மனியைத் தாக்கத் திட்டமிட்டன. ஜெர்மானிய எல்லை அரண் கோடான சிக்ஃபிரைட் கோட்டை நேரடியாகத் தாக்குவதற்குப் பதிலாக நெதர்லாந்தில் உள்ள முக்கிய பாலங்களைக் கைப்பற்றி குறுகிய முனையில் தாக்குதல் நிகழ்த்துவது என்று நேச நாட்டுத் தளபதிகள் முடிவு செய்தனர். இதற்காக மார்க்கெட் கார்டென் நடவடிக்கை மேற்கொள்ளப்பட்டது. வான்குடை வீரர்கள் நெதர்லாந்து வான்வெளியிலிருந்து குதித்து பாலங்களை முதலில் கைப்பற்ற வேண்டும். முன்னேறி வரும் நேசநாட்டுத் தரைப்படைகள் பாலங்களை அடையுவரை அவற்றை ஜெர்மானியர்கள் குண்டு வைத்து தகர்க்காமல் பாதுகாக்க வேண்டும். இதுவே இந்த நடவடிக்கையின் நோக்கம். மார்க்கெட் கார்டனின் இலக்குகளில் ஒன்று ஆர்னெம் நகரில் ரைன் ஆற்றின் மீது அமைந்திருந்த பாலம். குறிவைக்கப்பட்ட பாலங்களுள் அதுவே நேசநாட்டுப் படை நிலைகளிலிருந்து வெகுதூரத்தில் அமைந்திருந்தது. அதனைக் கைப்பற்றும் பொறுப்பு பிரிட்டிஷ் முதலாம் வான்குடை டிவிசன் மற்றும் போலந்திய சுதந்திர வான்குடை பிரிகேட் ஆகிய படைப்பிரிவுகளிடம் ஒப்படைக்கப்பட்டது.\n\nசெப்டம்பர் 17ம் தேதி நேச நாட்டு வான்குடை வீரர்கள் வான் வழியாக ஆர்னெம் பாலத்தைத் தாக்கினர். ஆனால் தரையிறங்குவதில் ஏற்பட்ட குழப்பத்தால், திட்டமிட்டவற்றுள் ஒரு சிறு படை மட்டுமே ஆர்னெம் பாலத்தை அடைய முடிந்தது. ஏனைய படைகள் அப்பகுதியில் ஓய்வு எடுப்பதற்காக தங்கியிருந்த எஸ். எஸ் படைப்பிரிவுகளால் தடுத்து நிறுத்தப்பட்டன. எதிர்பார்த்ததை விட ஜெர்மானிய எதிர்வினை கடுமையாக இருந்ததால், நேசநாட்டுத் தரைப்படைகளாலும் (முப்பதாவது கவச [[கோர் (படைப்பிரிவு)|கோர்) திட்டமிட்டபடி முன்னேறி ஆர்னெம் பாலத்தை அடைய முடியவில்லை. ஆர்னெம் பாலத்தின் ஒரு முனை பிரிட்டிஷ் வீரர்கள் வசமும் மற்றொரு முனை ஜெர்மானியர் வசமும் இருந்தன. நான்கு நாட்கள் ஜெர்மானிய எதிர்த்தாக்குதல்களைச் சமாளித்த பிரிட்டிஷ் படையினர் செப்டம்பர் 21ம் தேதி முற்றிலுமாக முறியடிக்கப்பட்டனர். அடுத்த சில நாட்களில் எஞ்சியிருந்த நேச நாட்டுப் படைகளை ஜெர்மானியப் படைகள் சுற்றி வளைத்து அழிக்க முயன்றன. ஆர்னெம் நகரத்திலும், அதன் சுற்றுப்புறங்களிலும் கடும் சண்டை நடந்தது. செப்டம்பர் 25-26ல் மிஞ்சியிருந்த நேசநாட்டுப் படைகள் பின்வாங்கி ரைன் ஆற்றைக் கடந்து தப்பின. இச்சண்டை ஜெர்மானிய வெற்றியில் முடிவடைந்தது. பின்னாளில் இச்சண்டையை பற்றி \"எ பிரிட்ஜ் டூ ஃபார்\" என்ற பெயரில் புத்தகம் வெளியாகி அதன் அடிப்படையில் ஒரு ஆங்கிலத் திரைப்படமும் எடுக்கப்பட்டது.\n\n[[பகுப்பு:மேற்குப் போர்முனை (இரண்டாம் உலகப் போர்)]]\nSection::::மேற்கோள்கள்.\n[[பகுப்பு:1944 நிகழ்வுகள்]]\n[[பகுப்பு:நெதர்லாந்து]]"}
{"id": "87867", "url": "https://ta.wikipedia.org/wiki?curid=87867", "title": "ராபர்ட் ஏ. ஐன்லைன்", "text": "ராபர்ட் ஏ. ஐன்லைன்\n\nராபர்ட் ஏ. ஐன்லைன் அல்லது ராபர்ட் ஏ. ஹைன்லைன் (\"Robert A. Heinlein\", ஜூலை 7, 1907 – மே 8, 1988) ஒரு அமெரிக்க ஆங்கில அறிபுனை எழுத்தாளர். அறிபுனை இலக்கியத்தின் முன்னோடிகளில் ஒருவராகக் கருதப்படுபவர். இருபதாம் நூற்றாண்டின் அறிபுனை எழுத்தாளர்களும் மிகவும் பிரபலமானவர், அடுத்த தலைமுறை எழுத்தாளர்களிடம் பெரும் தாக்கத்தை ஏற்படுத்தியவர் ஆனால் அதே சமயம் பெரும் சர்ச்சைகளிலும் சிக்கியவர். ஆங்கில இலக்கிய உலகின் விளிம்பில் ஒரு குறிப்பிட்ட வாசகர் வட்டத்தில் மட்டும் வாசிக்கப்பட்டு வந்த அறிபுனை இலக்கியத்தை இலக்கிய மையத்துக்கு அழைத்து வந்த முன்னோடிகளுள் இவரும் ஒருவர். இவர் ஆங்கில அறிபுனை பாணியின் முப்பெரும் எழுத்தாளர்களுள் ஒருவராகக் கருதப்படுகிறார். (மற்ற இருவர் - ஆர்தர் சி. கிளார்க்கும், ஐசாக் அசிமோவும்).\n\nஐன்லைன் தனது அறிபுனைப் படைப்புகளில் பல சமூகம், அரசியல் சார்ந்த விஷயங்களையும் விரிவாக அலசியுள்ளார். இவரது படைப்புகள் பெரும்பாலும் தனிமனித சுதந்திரம், தன்னிறைவு போன்ற கருத்துகளை முன்வைக்கின்றன. இவரது படைப்புகளில் ராணுவ ஆட்சி முறையையும், பாசிசத்தையும் சமூகத்தின் பிரச்சனைகளுக்கு தீர்வுகளாக முன்வைக்கிறார் என்ற குற்றச்சாட்டுகளும் உள்ளன. அறிபுனை எழுத்தாளர்களுக்கு வழங்கப்படும் விருதுகளுள் மிக உயரியதான ஹூகோ விருது இவருக்கு நான்கு முறை வழங்கப்பட்டுள்ளது. வெளியாகி ஐம்பது வருடங்களாகியும் இவரது புத்தகங்கள் அறிபுனை வாசகர்களிடம் இன்றும் பெருத்த வரவேற்பை பெற்றுள்ளன.\n\n"}
{"id": "87868", "url": "https://ta.wikipedia.org/wiki?curid=87868", "title": "உலம்பார்து மொழி", "text": "உலம்பார்து மொழி\n\nஉலம்பார்து மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இது இத்தாலி, சுவித்தர்லாந்து, லோம்பார்தி ஆகிய நாடுகளில் பேசப்படுகிறது. இம்மொழி ஏறத்தாழ 3.5 மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "87869", "url": "https://ta.wikipedia.org/wiki?curid=87869", "title": "மோசரபு மொழி", "text": "மோசரபு மொழி\n\nமோசரபு மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இது ஐபீரிய மூவலன்தீவில் வாழ்ந்த இசுலாமியரால் பேசப்பட்ட ஒரு மொழி ஆகும். இம்மொழி 14ஆம் நூற்றாண்டு வரை பேசப்பட்டது. இம்மொழி அரபு எழுத்துக்களைக்கொண்டே எழுதப்பட்டது.\n"}
{"id": "87871", "url": "https://ta.wikipedia.org/wiki?curid=87871", "title": "இரிபுவாரிய மொழி", "text": "இரிபுவாரிய மொழி\n\nஇரிபுவாரிய மொழி என்பது இந்தோ ஐரோப்பிய மொழிக்குடும்பத்தை சேர்ந்த செருமானிய மொழிகளுள் ஒன்றாகும். இது செருமனி, பெல்சியம், நெதர்லாந்து ஆகிய நாடுகளில் பேசப்படுகிறது. இம்மொழி ஏறத்தாழ 2.5 இலட்ச மக்களால் பேசப்படுகிறது. \n"}
{"id": "87878", "url": "https://ta.wikipedia.org/wiki?curid=87878", "title": "சுலோவாக்கிய மொழி", "text": "சுலோவாக்கிய மொழி\n\nசுலோவாக்கிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இது சுலோவாக்கியா நாட்டில் பேசப்படுகிறது. இது ஏறத்தாழ ஏழு மில்லியனுக்கும் அதிகமானோரால் பேசப்படுகிறது. இம்மொழி சுலோவாக்கிய எழுத்துக்களைக் கொண்டே எழுதப்படுகிறது. \n"}
{"id": "87879", "url": "https://ta.wikipedia.org/wiki?curid=87879", "title": "பன்றிக்குருவி", "text": "பன்றிக்குருவி\n\nவெண்தலை சிலம்பன், தவிட்டுக் குருவி, கரியில்லாக்கிளி (மலையாளத்தில்), புலுணி என்று பலவாறு அழைக்கப்படும் பன்றிக்குருவி தென்னிந்தியா (பெல்காம், ஐதராபாத், தெற்குக் கோதாவரி பள்ளத்தாக்கு ஆகிய பகுதிகளை வட எல்லையாகக் கொண்டது) , இலங்கைப் பகுதிகளில் மட்டுமே காணப்படும் குருவி (இலங்கையில் இதனை புலுனி என்றும் அழைப்பர்) - பெரும்பான்மையான சிலம்பன்களைப் போலவே இக்குருவியும் குடிபெயர்வதில்லை. உருவத்திலும் செயலிலும் கள்ளிக்குருவியை ஒத்து இருப்பதால் இதை எளிதில் தவறாக கள்ளிக்குருவி என்றெண்ணக் கூடும். ஆனால், பன்றிக்குருவியின் தலை வெளிர் நிறங்கொண்டு இருக்கும்; மார்பும் தொண்டையும் சற்று கருந்தோற்றத்துடன் விளங்கும்.\n"}
{"id": "87880", "url": "https://ta.wikipedia.org/wiki?curid=87880", "title": "கண்டோனீயம்", "text": "கண்டோனீயம்\n\nகண்டோனீயம் அல்லது கண்டோனிசு (ஆங்கிலம்:Cantonese) என்பது சீன-திபெத்திய மொழிக் குடும்பத்தின் ஒரு தென்சீன மொழியாகும். இம்மொழி தென்சீனாவின் ஒரு மாகாணமான குவாங்தோ மாகாணத்தில், கண்டன் பகுதியில் வசித்த மக்களால் பேசப்பட்ட மொழியென்பதால், இம்மொழியின் பெயரும் \"கண்டோனிசு\" என்றழைக்கப்படுகின்றது. ஹொங்கொங்கில் இம்மொழியும் ஆங்கிலமும் ஆட்சி மொழிகளாகும். ஹொங்கொங்கில் பெரும்பான்மையோரின் மொழியும் \"கண்டோனிசு\" ஆகும். இம்மொழிப் பேசுவோர் ஹொங்கொங், தென்சீனா, மக்காவ் மற்றும் சிறுதொகையின் வேறுசில நாடுகளிலும் வசிக்கின்றனர்.\n\nSection::::பலுக்குதல்.\n\"கண்டோனிசு\" என அழைக்கப்படும் சொல், ஆங்கில ஒலிப்புக்கு அமைவாகவே எழுத்துப்பெயர்ப்பு செய்யப்பட்டுள்ளது. ஹொங்கொங் வாழும் தமிழர்கள் அவ்வாறே உச்சரிக்கின்றனர். அத்துடன் தாய்மொழி அல்லாத பிற மொழியினர் இந்த வழக்கையே கொண்டுள்ளனர். அதேவேளை \"கண்டோனிசு\" எனும் சொல்லை சீன மொழியிலும் ஒரேமாதிரி ஒலிக்கப்படுவதில்லை. தென்சீன, மத்தியசீன, மேற்குசீன மக்களிடையே இதன் ஒலிப்பு வேறுபாடுகளைக் கொண்டுள்ளது. எடுத்துக்காட்டாக: மத்தியசீனர்கள் குவோங்ஃபூவா என்றும், மேற்குசீனர்கள் பாக்வா என்றும், தென்சீனர்கள் குவோங்ந்தாவ்வா என்றும் ஒலிப்பர். அதேவேளை ஹொங்கொங் மக்களும், மக்காவ் மக்களும் குவோங்துங்வா என்று ஒலிப்பர். இருப்பினும் ஹொங்கொங்கின் புதிய தலைமுறையினரின் பேச்சு வழக்கில் \"கண்டோனிசு\" என்றே அழைக்கப்படுவதும் காணக்கூடியதாக உள்ளது.\n"}
{"id": "87884", "url": "https://ta.wikipedia.org/wiki?curid=87884", "title": "ழூல் வேர்ண்", "text": "ழூல் வேர்ண்\n\nழூல் வேர்ண் (ஜூல் வேர்ண்; \"Jules Verne\"; பெப்ரவரி 8, 1828 – மார்ச் 24 1905) ஒரு பிரெஞ்சு அறிபுனை எழுத்தாளர். அறிபுனை இலக்கியத்தின் தந்தையர் என்று கருதப்படும் இருவருள் ஒருவர். (மற்றவர் ஹெச். ஜி. வெல்ஸ்). விண்வெளிப் பயணம், விமானப் பயணம், நீர்மூழ்கிகள் போன்றவை கண்டுபிடிக்கப்படும் முன்பே வேர்ண் தனது புதினங்களில் அவற்றைப் பற்றி விரிவாக எழுதியுள்ளார். பிரெஞ்சு மொழியில் எழுதப்பட்ட இவரது படைப்புகள் பல மொழிகளில் மொழிபெயர்க்கப்பட்டுள்ளன. அகதா கிறிஸ்டிக்கு அடுத்தபடியாக மிக அதிகம் மொழிபெயர்க்கப்பட்ட எழுத்தாளர் இவரே. இவரது படைப்புகளில் பல திரைப்படங்களாக எடுக்கப்பட்டுள்ளன. இவரது நினைவாக 2008ம் ஆண்டு ஏவப்பட்ட ஒரு விண்கலத்துக்கு ழூல் வேர்ண் என்று பெயரிடப்பட்டுள்ளது.\n\nSection::::இவற்றையும் பார்க்க.\nசிக்கலான விஷயத்தை எளிய மொழியில் சொல்லும் கலையைஹெட்செல் எனும் பதிப்பாளர் சொல்லித்தந்தார் ;சந்தோஷமான முடிவுகளையும் வைக்க அவர் அறிவுரை தந்தார் .அப்படியே செய்தார் இவர் ; நிலவுக்கு பூமியில் இருந்து போவதாக அப்பொழுதே கதை எழுதினார் .\nSection::::நூல்கள்.\nஅவரின் நூல்கள் உலக அளவில் அகதா கிறிஸ்டிக்கு அடுத்தபடியாக அதிக மொழிகளில் மொழிபெயர்க்க பட்டுள்ளது . பூமியில் இருந்து வான்நோக்கி ஒரு மனிதன் எழுகிற சிலை அவரின் நினைவிடத்தில் இருக்க நீங்காத்துயில் கொண்டிருக்கிறார் அவர் . முடிவில்லா அற்புதங்களை நோக்கிய தேடல்கள் என்றைக்கும் மனித குலத்தை முன்னணியில் வைத்திருக்கும் என்றார் அவர் .\".தங்க எரிமலை \"எனும் அவரின் நூலின் தலைப்பை போலவே சாகசத்தை பொற்குழம்பு போல - உமிழ்ந்த அவரின் பிறந்தநாள் இன்று.\n\nSection::::வெளி இணைப்புகள்.\nஜூல்ஸ் வெர்னே புனைகதை எழுத்தாளர் பிறந்த தின சிறப்பு பகிர்வு விகடன்\n"}
{"id": "87891", "url": "https://ta.wikipedia.org/wiki?curid=87891", "title": "இரட்டை மேற்கோள்குறி (தமிழ் நடை)", "text": "இரட்டை மேற்கோள்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று இரட்டை மேற்கோள்குறி ஆகும். இது ஒற்றை மேற்கோள்குறியோடு சில ஒப்புமைகள் கொண்டுள்ளது. \nSection::::இரட்டை மேற்கோள்குறி (\" \") இடும் இடங்கள்.\nஒருவரின் கூற்றைத் தனித்துக் காட்டவும் நூல்களிலிருந்து ஏதாவது பகுதியை ஆதாரமாகக் காட்டவும் இரட்டை மேற்கோள்குறி பயன்படுகிறது.\n\nஇரட்டை மேற்கோள்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "87897", "url": "https://ta.wikipedia.org/wiki?curid=87897", "title": "ஒற்றை மேற்கோள்குறி (தமிழ் நடை)", "text": "ஒற்றை மேற்கோள்குறி (தமிழ் நடை)\n\nநல்ல தமிழில் எழுத விரும்புவோர் அதற்கேற்ற தமிழ் நடையைக் கையாளல் வேண்டும். மொழி நடை என்பது \"ஒழுங்கான அமைப்பில் எழுதுவதற்கான நெறிமுறை\"யைக் குறிக்கும்.\n\nஇத்தகைய நெறிமுறையில் நிறுத்தக்குறிகள் (\"punctuation marks\") பெரும் பங்கு வகிக்கின்றன. பேச்சின் ஒலிப்பு வேறுபாடுகளை உரைநடையில் காட்டவும், செய்திப் பரிமாற்றத்தில் குழப்பம் ஏற்படாமல் தவிர்க்கவும், கருத்துத் தெளிவு துலங்கவும், படிப்பவரின் அக்கறையை தேவைப்படும் இடங்களுக்கு எடுத்துச் செல்லவும் பயன்படும் குறிகளாகும்.\n\nநிறுத்தக்குறிகளுள் ஒன்று ஒற்றை மேற்கோள்குறி ஆகும். இது இரட்டை மேற்கோள்குறியோடு சில ஒப்புமைகள் கொண்டுள்ளது. \nSection::::ஒற்றை மேற்கோள்குறி (' ') இடும் இடங்கள்.\nஒரு மேற்கோளுக்குள் இன்னொரு மேற்கோள் வரும்போது அல்லது ஒரு குறிப்பிட்ட சொல்லையோ தொடரையோ தனித்துக் காட்ட ஒற்றை மேற்கோள்குறி பயன்படுகிறது.\n\nஒற்றை மேற்கோள்குறி இட வேண்டிய இடங்கள் எடுத்துக்காட்டுகளுடன் கீழே தரப்படுகின்றன:\n\nSection::::சான்றுகள்.\n1) இந்திய மொழிகளின் நடுவண் நிறுவனம் (மைசூர்), மொழி அறக்கட்டளை (சென்னை), தமிழ்ப் பல்கலைக்கழகம் (தஞ்சாவூர்), \"தமிழ் நடைக் கையேடு\", சென்னை: அடையாளம், 2004.\n"}
{"id": "87899", "url": "https://ta.wikipedia.org/wiki?curid=87899", "title": "எஸ். நடராஜன்", "text": "எஸ். நடராஜன்\n\nஎஸ். நடராஜன் இலங்கை வானொலியின் மூத்த அறிவிப்பாளர்களில் ஒருவர். இலங்கை வானொலியில் அறிவிப்பாளராக, செய்தி வாசிப்பவராக, நிகழ்ச்சி தயாரிப்பாளராக, நேர்முக வர்ணனையாளராக 30 ஆண்டுகளுக்கு மேலாகவும், ஒளிபரப்புத்துறையில் 20 ஆண்டுகளுக்கு மேலாகவும் பணியாற்றியவர்.\n\nSection::::வாழ்க்கைச் சுருக்கம்.\nநடராஜன் இலங்கையின் வடக்கே யாழ்ப்பாண மாவட்டத்தில் புன்னாலைக்கட்டுவன் என்னும் ஊரில் சோமசுந்தர ஐயர், மனோன்மணி ஆகியோருக்குப் பிறந்தவர். தந்தை உள்ளூர் அஞ்சல் நிலையப் பொறுப்பதிகாரியாகப் பணியாற்றியவர். நடராஜன் புன்னாலைக்கட்டுவன் அரசினர் பாடசாலை, ஏழாலை விக்கினேசுவரா வித்தியாலயம், உரும்பிராய் இந்துக் கல்லூரி ஆகியவற்றில் கல்வி பயின்றார். 1951 இல் உள்நாட்டு இறைவரித்திணைக்களத்தில் எழுத்தராகப் பணியில் சேர்ந்து, வரி உத்தியோகத்தராகப் பதவி உயர்வு பெற்றார்.\n\nSection::::அறிவிப்புத் துறையில்.\nஇலங்கை வானொலியில் வீ. ஏ. கபூர் தயாரித்து வழங்கிய \"வளரும் பயிர்\" நிகழ்ச்சியில் கலந்து கொண்டார். பின்னர் சிறுவர் மலர் நிகழ்ச்சியின் வானொலி மாமாவாக இருந்து அந்நிகழ்ச்சியைத் தயாரித்து வழங்கினார். 1960 ஆம் ஆண்டில் பகுதி நேர ஒலிபரப்பாளரானார். அந்நாட்களில் இருந்து செய்திகளை ஆங்கிலத்தில் இருந்து தமிழுக்கு மொழிபெயர்த்து செய்திகளை வாசித்தும் வந்தார். பலதும் பத்தும், முத்தி நெறி, செய்தியின் பின்னணியில், வெளிநாட்டுச் செய்தி விமரிசனம், தொழிலாளர் வேளை, சைவநீதி போன்ற நிகழ்ச்சிகளையும் தயாரித்து வந்தார்.\n\nநல்லூர் முருகன் ஆலயம், திருக்கேதீஸ்வரம், செல்லசந்நிதி முருகன் ஆலயம் போன்றவற்றின் உற்சவ காலங்களிலும், ஆடிவேல் திருவிழாக்காலத்திலும் நேர்முகவர்ணனை வானொலியில் வழங்கியவர்.\n\n"}
{"id": "87904", "url": "https://ta.wikipedia.org/wiki?curid=87904", "title": "பகுத்தறிவின் எதிரிகள்", "text": "பகுத்தறிவின் எதிரிகள்\n\nபகுத்தறிவின் எதிரிகள் என்பது அறிவியலாளர் ரிச்சர்ட் டாக்கின்சு அவர்களால் விபரணம் செய்யப்பட்ட ஒர் ஆவணப் படம் ஆகும். சோதிடம், ஆவியுடன் போசுதல், குறி கூறுதல்,மாற்று மருத்துவம் போன்ற பல வகை, அறிவியல் அடிப்படை இல்லாத செயற்பாடுகளை இந்த அவணப் படங்கள் கடுமையாக விமர்சிக்கின்றன. இந்தப் போக்கு, வெறும் பொழுது போக்கென விட்டுவிடுதல் ஏலாது என்றும், மிகவும் பாரதூரமான விளைவுகளை இது தரக் கூடும் என்றும் இவர் வாதிக்கிறார்.\n\n"}
{"id": "87907", "url": "https://ta.wikipedia.org/wiki?curid=87907", "title": "எல்லாக் கொடுமைகளின் வேர் இதுவா?", "text": "எல்லாக் கொடுமைகளின் வேர் இதுவா?\n\nஎல்லாக் கொடுமைகளின் வேர் இதுவா (\"தி ரூட் ஆஃப் ஆல் ஈவில்?\") அல்லது கடவுள் என்னும் ஏமாற்றல் (\"தி காட் டெலூடன்\") என்பது அறிவியலாளர் ரிச்சர்ட் டாக்கின்சு அவர்களால் உருவாக்கம் செய்யப்பட்ட ஒரு ஆவணப் படம் ஆகும். மனித இனம் சமயத்திலும், கடவுளிலும் நம்பிக்கை வைக்காமல் இருந்தால் உலகு முன்னேற்றம் பெறும் என்ற கருத்தை இந்த ஆவணப் படம் வலியுறுத்துகிறது. \n\nஇந்தத் தலைப்பு சர்ச்சைக்கு உரியதாகும். இந்தத் தலைப்பை ரிச்சர்ட் டாக்கின்சு ஏற்றுக் கொள்ளவில்லை. இதைத் தொலைக்காட்சி தயாரிப்பாளர்கள் பார்வையாளர்களின் கவனத்தை ஈர்ப்பதற்காக வைத்தார்கள். டாக்கின்சு, எல்லாக் கொடுமைகளுக்கும் ஒன்றே வேர் என்று சாடுவது முட்டாள்தனம் என்று கூறி உள்ளார். \n"}
{"id": "87916", "url": "https://ta.wikipedia.org/wiki?curid=87916", "title": "பெரியார் வலைக்காட்சி", "text": "பெரியார் வலைக்காட்சி\n\nபெரியார் வலைக்காட்சி என்பது ஈ. வெ. இராமசாமி, ஈ.வெ.இராமசாமியின் கொள்கைகள் பற்றிய உரைகளின், நிகழ்வுகளின் நிகழ்படங்களை தொகுத்துத் தரும் வலைத்தளம் ஆகும். இங்கு சில குறும்படங்களும் உண்டு. தமிழில் சமூக விடயங்கள் தொடர்பான நிகழ்படங்களைத் தொகுத்துத் தருவதில் முதலில் வெளிவந்த வலைத்தளிங்களில் இதுவும் ஒன்று. \n\nSection::::தொழில்நுட்பம்.\nபெரியார் வலைக்காட்சியின் அனைத்து கோப்புக்களும் யு டியூப்பில் ஏற்றப்பட்டு, இங்கே தொகுக்கப்படுகின்றன. இடைமுகம் மிகவும் எளிமையான ஒரு நீண்ட பக்கம் ஆகும். \n\n"}
{"id": "87920", "url": "https://ta.wikipedia.org/wiki?curid=87920", "title": "நேதர்துவித்து மொழி", "text": "நேதர்துவித்து மொழி\n\nநேதர்துவித்து மொழி என்பது இந்தோ ஐரோப்பிய மொழிக்குடும்பத்தை சேர்ந்த செருமானிய மொழிகளுள் ஒன்றாகும். இது செருமனி, நெதர்லாந்து, ஆர்கேந்தீனா, பொலிவியா, பிரேசில், அமெரிக்க ஐக்கிய நாடுகள், கனடா, பராகுவே, உருகுவே போன்ற நாடுகளில் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது.\n"}
{"id": "87922", "url": "https://ta.wikipedia.org/wiki?curid=87922", "title": "பினீசிய எழுத்து", "text": "பினீசிய எழுத்து\n\nபினீசிய எழுத்து (Phoenician alphabet) என்பது கி.பி. 1050இற்கும் பழமையான ஒரு எழுத்துமுறை ஆகும்.\n"}
{"id": "87923", "url": "https://ta.wikipedia.org/wiki?curid=87923", "title": "வளரி வலைக்காட்சி", "text": "வளரி வலைக்காட்சி\n\nவளரி வலைக்காட்சி புகலிடம், ஈழம் தொடர்பான நிகழ்வுகள், உரைகள், நேர்காணல்கள், விபரணங்கள் ஆகியவற்றின் நிகழ்படங்களைக் கொண்ட வலைத்தளம் ஆகும். \n\nSection::::தொழில்நுட்பம்.\nவளரியின் நிகழ்படங்கள் அவர்களின் வழங்கியில் தரவேற்றப்பட்டுள்ளன. இடை முகம் முழுமையாகத் தமிழில், தகுந்தவாறு வகைப்படுத்தப்பட்டு காட்சிப்படுத்தப்படுகிறது. \n\n"}
{"id": "87924", "url": "https://ta.wikipedia.org/wiki?curid=87924", "title": "எச். ஜி. வெல்ஸ்", "text": "எச். ஜி. வெல்ஸ்\n\nஹெச். ஜி. வெல்ஸ் அல்லது எச். ஜி. வெல்சு (\"H. G. Wells\", செப்டம்பர் 21, 1866 – ஆகஸ் 13, 1946) ஒரு ஆங்கில எழுத்தாளர். சம காலத்திய புதினங்கள், வரலாறு, அரசியல், சமூக விமர்சனம் என்று பலவகைப்பட்ட துறைகளில் எழுதினாலும் இவர் தனது அறிபுனை படைப்புகளாலேயே அறியப்படுகிறார். வெல்ஸ் அறிபுனை இலக்கியத்தின் தந்தையர் என்று கருதப்படும் இருவருள் ஒருவர். (மற்றவர் ழூல் வேர்ண்).\n\nவெல்ஸ் ஒரு சமதர்மவாதி. பொதுவாக அவர் அமைதிவாதத்தை ஆதரித்தாலும் முதலாம் உலகப் போர் துவங்கிய போது அதனை ஆதரித்தார். ஆனால் பின்னர் இந்த ஆதரவு எதிர்ப்பாக மாறி விட்டது. இவரது பிற்காலத்திய எழுத்துகளில் அரசியல் கருத்துகள் பரவலாக முன்வைக்கப்பட்டுள்ளன. இவரது எழுத்தின் மத்திய காலகட்டத்தில் (1900-1920) எழுதப்பட்ட படைப்புகளில் அறிபுனை படைப்புகள் குறைவு. கீழ், நடுத்தர வர்க்கம், பெண் வாக்குரிமைப் போராளிகள் போன்ற சமூகத் தொடர்புடையவற்றைப் பற்றி இக்காலகட்டத்தில் புதினங்களை எழுதினார். காலப் பயணம், மரபியல் சோதனைகள், வேற்று கிரக வாசிகள் பூமியைத் தாக்குதல், நிலவுக்கு மனிதன் செல்வது, அணு ஆயுதப் போர் போன்ற பிரபல அறிபுனை பாணிகளை இலக்கிய உலகுக்கு அறிமுகப்படுத்திய முன்னோடி வெல்சே. இவரது எழுத்துக்களால் கவரப்பட்ட ராபர்ட் கொடார்ட் என்னும் அறிவியலாளர் எறிகணைகளை (ராக்கெட்) கண்டுபிடித்தார். வெல்சின் படைப்புகள் பின் வந்த எழுத்தாளர் தலைமுறைகளில் பெரும் தாக்கத்தை ஏற்படுத்தின. அவற்றுள் பல திரைப்படங்களாகவும், வானொலி நிகழ்ச்சிகளாகவும் தயாரிக்கப் பட்டுள்ளன.\nஇவர் பல புதினங்களை எழுதியுள்ளார் அதில் தி டைம் மெஷீன் என்ற புதினம் கால பயணத்தில் சென்று வருவது பற்றி எழுதப்பட்டு இருக்கும் இவருடைய இந்த புதினம் அறிவியல் விந்தையாக அவரது காலத்தில் இருந்து பல ஆண்டுகள் கழித்து வந்த பலரும் வியக்கும் விதத்தில் காலப் பயணம் குறித்து எழுதினர். அவருடைய இந்த புதினம் பல தொலைக்காட்சி தொடர்கள் ,திரைப்படங்களுக்கு மூலமாக அமைந்து இருந்தது .பல வரிபட கதைகளுக்கும் அடிப்படையாக அமைந்தது இதை 1895 வெளியிட்டார் .இந்த கதையின் கதாநாயகன் தனது நிகழ்காலத்தில் இருந்து கடந்தகாலத்தில் சென்றுவிடுவார். சோவியத் யூனியன் தலைமை பொறுப்பை எற்றவுடன் சோவியத் யூனியன் குறித்த இவருடைய கருத்து மாறியது 1934 ஆம் ஆண்டு இவர் ஜோசப் ஸ்டாலின் அவர்களை ஜூலை 23ஆம் தேதி சந்தித்து ஒரு நேர்காணல் நடத்தினார் .அந்த பேச்சுவார்த்தை மாலை 4:00 மணி முதல் 6:50 வரை நடை பெற்றது இந்த நேர்காணலின் பொழுது அவர்களுக்கு இடையில் நடைபெற்ற உரையாடலில் மனிதர்கள் மூளையை மாற்றி அமைக்க ஒரு ஐந்து ஆண்டு திட்டம் அமைக்கலாம் என்றும் அதன் மூலம் மேம்பட்ட மனிதகுலம் அமையும் என்று ஸ்டாலினிடம் கூறினார்.\n\nSection::::ஓவியர்.\nஇவருக்கு ஓவியத்தின் மீது நாட்டம் இருந்தது. தனக்கு உரிய பாணியில் மிக சுவாரசியமாகவும் சிறப்பாகவும் தன்னை வெளிக்காட்டி கொள்ள அவருக்கு இந்த ஓவியங்களும் வரைபடங்களும் உதவியாக இருந்தன .அவர் இந்த ஓவியங்களை வரைவதற்கு தனியாக காகிதங்களை வைத்து இருக்கவில்லை தன்னுடைய நாட்குறிப்பின் முகப்பு பக்கத்திலும் உட்பக்கங்களின் கடைசிப் பகுதிகளிலும் பெரும்பாலும் இவற்றை தீட்டினார் .அந்த வரைபடங்கள் பலவகைப்பட்டதாக இருந்தன அரசியல் விமர்சனங்களில் இருந்து தனது விருப்பங்கள் வரை பலவற்றை உள்ளடக்கியவாறு இருந்தது. அவருடைய திருமணத்திற்கு பிறகு அவருடைய மணவாழ்கை பற்றி பல சித்திரங்களை வரைந்தார். அதில் அவருடைய மனைவி அமி காதேரினே பற்றியது ஆகும் அவரை இவர் செல்லமாக ஜேன் என்று அழைப்பார் .இந்த காலகட்டத்தில் இவருடைய படங்களும் ஓவியங்களும் பிச்ஷுவாஸ் என்று அழைக்கப் பட்டன.\n\nSection::::முதலாம் உலகப் போர்.\nமுதலாம் உலகப் போர் தீவிரம் அடைந்து கொண்டு இருந்த நிலையில் இவர் பிரித்தானியா அரசுக்கு ஆதரவு அளித்து வந்தார் இவர் பல முறை பிரித்தானியா அரசை எதிர்த்தும் அதன் கொள்கைகளை விமர்சித்தாலும் 1916ஆம் ஆண்டு போர் விரைவாக முடிந்து அமைதி திரும்ப வேண்டும் என்று எண்ணினார்\n\nSection::::யுஜெநீக்ஸ் (EUGENICS).\nஇவர் மனிதகுலம் நலமாகவும் வளமாகவும் வாழ வேண்டும் என்று பேராவல் கொண்டார் ஆகையால் யுஜெநீக்ஸ் மூலம் மரபணுவின் தரத்தை மேம்படுத்தி சிறந்த மனித குலம் உருவாக வேண்டும் என்னும் கொள்கை கொண்ட இந்த யுஜெநீக்ஸ் இவர் ஆதரித்தார்\n\nSection::::மதம்.\nவெல்ஸ் பல புத்தகங்களை எழுதி உள்ளார் அவற்றில் கடவுள் கண்ணுக்கு தெரியாத அரசன் (GOD THE INVISIBLE KING) குறிப்பிடத்தக்கது. 1917 ஆண்டு இந்த புத்தகத்தை எழுதினர் அதில் இவருக்கு கடவுள் பற்றி எப்படி தெரியும் என்ற கேள்விக்கும் .எந்த கடவுளை பின்பற்றி இந்த புத்தகத்தை எழுதினர் என்று பல கேள்விகள் இதை படித்தவர்களுக்கு எழுந்தது .அதற்கு அவர் அளித்த பதில் இந்த உலகத்தில் இருக்கும் எந்த ஒரு கடவுளையும் எந்த ஒரு மதத்தையும் சார்ந்தது இல்லை எனது கடவுள் பற்றிய யோசனை என்று கூறினார் .இந்த புத்தகத்தில் தெளிவாகவும் ஆணித் தனமாகவும் அதன் ஆசிரியர் மதத்தை குறித்து கருத்து தெளிவாக விளங்குகிறது .மேலும் தனிப்பட்ட மற்றும் ஆத்மார்த்தமான கடவுள் பற்றிய கருத்தையும் வெளிப்படுத்தி உள்ளார் .\n\nSection::::ஆசிரியர் பணி.\n1879 ஆம் ஆண்டு வெல்ஸின் தாயார் அவரது உறவினர் உதவியுடன் இங்கிலாந்தில் உள்ள வூகி எனும் இடத்தில் ஒரு பள்ளியில் சிறு வகுப்புகளுக்கு பாடம் கற்பிக்கும் ஆசிரியராக பணிபுரிந்தார் .ஆசிரியராக சில காலம் பணிபுரிந்த பிறகு அவர் கல்லூரி விரிவுரையாளர் பணியில் சேர்ந்தார்\n\n"}
{"id": "87926", "url": "https://ta.wikipedia.org/wiki?curid=87926", "title": "நோர்வே மொழி", "text": "நோர்வே மொழி\n\nநோர்வே மொழி அல்லது நோர்வேஜிய மொழி அல்லது நோர்வேசிய மொழி அல்லது நொர்ஸ்க் மொழி என்பது இந்தோ இந்தோ-ஐரோப்பிய மொழிகுடும்பத்தை சேர்ந்த செருமானிய மொழிகளுள் ஒன்றாகும். இது முதன்மையாக நோர்வேயில் வாழும் மக்களால் பேசப்படுகின்றது. நோர்வேயில் வாழும் கிட்டத்தட்ட 4.8 மில்லியன் மக்களும், நோர்வேயிலிருந்து முன்னைய நாளில் அமெரிக்காவில் குடியேறி அங்கே வாழ்ந்துவரும் மக்களும், அவரது சந்ததியினருமாகிய கிட்டத்தட்ட 50,000 மக்களும், கனடாவிற்கு இடம்பெயர்ந்து வாழ்ந்துவரும் கிட்டத்தட்ட 7,700 மக்களும் இந்த மொழியைப் பேசுகின்றவர்களாய் உள்ளனர்.\n\nநோர்வே மொழியில், அரசாங்கத்தால் அங்கீகரிக்கப்பட்ட ஆட்சி மொழி வடிவங்களாக பூக்மோல், நீநொர்ஸ்க் என்னும் இருவேறு எழுத்து மொழி வடிவங்கள் உள்ளன. இவ்விரு மொழி வடிவங்களுமே நோர்வேயில் பயன்படுத்தப்பட்டு வருகின்றன. \nஇவை தவிர அரசாங்க கரும மொழியாக ஏற்றுக் கொள்ளப்படாத வேறு இரு எழுத்து மொழி வடிவங்களும் உள்ளன. அவையாவன:\n\nSection::::அரிச்சுவடி.\nநோர்வே மொழியின் இரு மொழி வடிவங்களும் நோர்வேசிய எழுத்துக்களைக்கொண்டே எழுதப்படுகிறது. நோர்வே மொழியில் 29 எழுத்துக்கள் உள்ளன. இவை இலத்தீன் மொழியின் எழுத்து வடிவத்தை அடிப்படையாகக் கொண்டன . அவற்றில் 26 எழுத்துக்கள் ஆங்கிலத்திலுள்ள அதே எழுத்தைக் கொண்டிருப்பினும் உச்சரிப்பில் வேற்பாட்டைக் கொண்டன. மேலதிகமாக மூன்று எழுத்துக்களும் உள்ளன.\n"}
{"id": "87930", "url": "https://ta.wikipedia.org/wiki?curid=87930", "title": "குவான்மய மொழி", "text": "குவான்மய மொழி\n\nகுவான்மய மொழி என்பது அங்கோலா, நமிபியா ஆகிய நாடுகளின் தேசிய மொழி ஆகும். இம்மொழி அங்கோலாவில் ஏறத்தாழ 4.21 இலட்ச மக்களால் பேசப்படுகிறது. இம்மொழி நமிபியாவில் ஏறத்தாழ 2.5 இலட்ச மக்களால் பேசப்படுகிறது. இது ஒவாம்போ மொழியின் ஒரு வட்டார வழக்காகும். இம்மொழியில் பரிசுத்த வேதாகமம் 1974ஆம் ஆண்டில் பதிப்பித்து வெளியிடப்பட்டது.\n"}
{"id": "87932", "url": "https://ta.wikipedia.org/wiki?curid=87932", "title": "ஒவாம்போ மொழி", "text": "ஒவாம்போ மொழி\n\nஒவாம்போ மொழி அல்லது அம்போ மொழி என்பது அங்கோலா மற்றும் வட நமிபியாவில் வழங்கப்படும் வட்டாரவழக்குகள் ஆகும். இதில் குவான்யமாவும் இந்தோங்காவுமே பரவலாக பயன்படுத்தப்பட்டுவருகின்றன. இம்மொழி ஏறத்தாழ 6.7 இலட்ச மக்களால் பேசப்பட்டுவருகிறது. \n"}
{"id": "87933", "url": "https://ta.wikipedia.org/wiki?curid=87933", "title": "முசுகோக மொழி", "text": "முசுகோக மொழி\n\nமுசுகோக மொழி என்பது முஸ்கோஜிய மொழிக்குழுவைச் சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகளில் உள்ள ஓக்லகோமா, அலபாமா, ஜோர்ஜியா, புளோரிடா பகுதிகளில் பேசப்படுகிறது. இம்மொழி ஏறத்தாழ 6,213 மக்களால் பேசப்படுகிறது. \n"}
{"id": "87937", "url": "https://ta.wikipedia.org/wiki?curid=87937", "title": "இரா. தண்டாயுதம்", "text": "இரா. தண்டாயுதம்\n\nஇரா. தண்டாயுதம் ( 1939 - ? ) ஒரு தமிழ் எழுத்தாளர், விமர்சகர் மற்றும் மொழிபெயர்ப்பாளர். 1975ன் தமிழுக்கான சாகித்திய அகாதமி விருது பெற்றவர்.\n\nSection::::வாழ்க்கைக் குறிப்பு.\nதண்டாயுதம் மலேசியாவிலுள்ள மலாயாப் பல்கலைக்கழகத்தில் விரிவுரையாளராக வேலை பார்த்தார். அவர் தமிழ் இலக்கியத்தைப் பற்றிய விமர்சன மற்றும் ஆய்வுப் படைப்புகள் பல வெளியிட்டார். அவர் சில புனைவுகளும் எழுதியுள்ளார். அவரது விமர்சனப் படைப்புகள் தமிழ் இணையப் பல்கலைக்கழகத்திலும் பாரதிதாசன் பல்கலைக்கழகத்திலும் பாடத்திட்டமாக்கப் பட்டுள்ளன. \"தற்காலத் தமிழ் இலக்கியம்\" என்ற அவரது இலக்கிய விமர்சனம் 1975ன் தமிழுக்கான சாகித்திய அகாதமி விருது பெற்றது. மலேசியாவில் அவரது நினைவாக டாக்டர் தண்டாயுதம் இலக்கியப் பேரவை என்ற இலக்கிய அமைப்பு நிறுவப்பட்டுள்ளது.\n\n\n\n"}
{"id": "87938", "url": "https://ta.wikipedia.org/wiki?curid=87938", "title": "இரிமோட்டு மொழி", "text": "இரிமோட்டு மொழி\n\nஇரிமோட்டு மொழி என்பது ஆத்திரனேசிய மொழிக்குடும்பத்தை சேர்ந்த ஒரு மொழி ஆகும். இது ஏறத்தாழ 1.2 இலட்ச மக்களால் பேசப்படுகிறது. 1970ஆம் ஆண்டு முதல் இம்மொழி பேசுபவர்களின் எண்ணிக்கை குறைந்துகொண்டேவருகிறது. இதற்கு ஆத்திரனேசிய வட்டாரவழக்கு, பாப்புவா வட்டாரவழக்கு என இரு வட்டாரவழக்குகள் உள்ளன. இம்மொழி பப்புவா நியூ கினியின் ஆட்சி மொழியும் ஆகும். \n"}
{"id": "87939", "url": "https://ta.wikipedia.org/wiki?curid=87939", "title": "செருபிய மொழி", "text": "செருபிய மொழி\n\nசெருபிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இது ஏறத்தாழ ஒன்பது முதல் பத்து மில்லியன் மக்களால் பேசப்படுகிறது. இதற்கு சுதோவாக்கிய வட்டாரவழக்கு, தோர்லாக்கிய வட்டாரவழக்கு என இரு வட்டாரவழக்குகள் உள்ளன.\n"}
{"id": "87940", "url": "https://ta.wikipedia.org/wiki?curid=87940", "title": "உக்குரேனிய மொழி", "text": "உக்குரேனிய மொழி\n\nஉக்குரேனிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இது உக்ரைன் நாட்டின் ஆட்சி மொழி ஆகும். இது ஏறத்தாழ நாற்பத்திரண்டு முதல் நாற்பத்தேழு மில்லியன் மக்களால் பேசப்படுகிறது. இம்மொழி உக்குரேனிய எழுத்துக்களைக்கொண்டே எழுதப்படுகிறது.\n"}
{"id": "87944", "url": "https://ta.wikipedia.org/wiki?curid=87944", "title": "அபர மொழி", "text": "அபர மொழி\n\nஅபர மொழி என்பது ஆபிரோ ஆசிய மொழிக்குடும்பத்தை சேர்ந்த ஒரு மொழி ஆகும். இது எதியோபியா, எரிதுரேயா, திபுதி போன்ற நாடுகளில் பேசப்பட்டுவருகிறது. இம்மொழி ஏறத்தாழ 1.4 முதல் 1.5 மில்லியன் மக்களால் பேசப்படுகிறது. இம்மொழி இலத்தீன் எழுத்துக்களையும் கேயேசு எழுத்துக்களையும் கொண்டு எழுதப்படுகிறது.\n"}
{"id": "87945", "url": "https://ta.wikipedia.org/wiki?curid=87945", "title": "கனுரி மொழி", "text": "கனுரி மொழி\n\nகனுரி மொழி என்பது வட ஆப்பிரிக்காவில் பேசப்படும் ஒரு மொழி ஆகும். இம்மொழி ஏறத்தாழ நான்கு மில்லியன் மக்களால் பேசப்படுகிறது. இன்றைய அளவில் இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "87946", "url": "https://ta.wikipedia.org/wiki?curid=87946", "title": "வோலாபுக்கு மொழி", "text": "வோலாபுக்கு மொழி\n\nவோலாபுக்கு மொழி என்பது செயற்கையாக தோற்றுவிக்கப்பட்ட ஒரு மொழி ஆகும். இம்மொழி 1879–1880 ஆம் ஆண்டுகளில் தோற்றுவிக்கப்பட்டது. இம்மொழி இருபது பேரால் மட்டுமே பேசப்படுகிறது. இம்மொழியின் சொற்கள் பெரும்பாலமாக ஆங்கிலம், பிரெஞ்சு, இடாயச்சு ஆகிய மொழிகளில் இருந்தே எடுக்கப்பட்டது.\n"}
{"id": "87948", "url": "https://ta.wikipedia.org/wiki?curid=87948", "title": "சமாரேன மொழி", "text": "சமாரேன மொழி\n\nசமாரேன மொழி \"அல்லது\" வினர மொழி என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இது பிலிப்பைன்ஸ் நாட்டில் பேசப்படும் ஒரு மொழி ஆகும். இம்மொழி பிலிப்பீன எழுத்துக்களைக்கொண்டே எழுதப்படுகிறது. இம்மொழி 3.4 மில்லியன் மக்களுக்கு தாய்மொழி ஆகும். \n"}
{"id": "87949", "url": "https://ta.wikipedia.org/wiki?curid=87949", "title": "ஹெலிகோலாந்து பைட் சண்டை (1939)", "text": "ஹெலிகோலாந்து பைட் சண்டை (1939)\n\nஹெலிகோலாந்து பைட் சண்டை (\"Battle of the Heligoland Bight\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு வான்படை சண்டை. டிசம்பர் 18, 1939ல் நடைபெற்ற இச்சண்டையில் நாசி ஜெர்மனியின் வான்படை \"லுஃப்ட்வாஃபே\". ஜெர்மானியத் துறைமுகங்களின் மீது குண்டு வீச வந்த பிரிட்டிஷ் வான்படை விமானங்களைத் தாக்கி முறியடித்தது. ஹெலிகோலாந்து பைட் என்பது வடகடலின் ஒரு குடா பகுதியாகும்.\n\nசெப்டம்பர் 1939ல் ஜெர்மனி போலந்தைத் தாக்கியதால் இரண்டாம் உலகப்போர் தொடங்கியது. அக்டோபர் 1939- மே 1940, காலகட்டத்தில் ஐரோப்பாவின் மையப் பிரதேசங்களில் போர் சூடுபிடிக்காமல் மந்தமான நிலை இருந்தது. ஆனால் அட்லாண்டிக் பெருங்கடலில் நேச நாட்டு கப்பல் படைக்கும் ஜெர்மானியக் கடற்படைக்கும் அட்லாண்டிக் சண்டை தீவிரமாக நடந்து கொண்டிருந்தது. அச்சண்டையில் ஜெர்மானிய யு-போட்டுகள் (நீர்மூழ்கிகள்) பிரிட்டனுக்கு அமெரிக்காவிலிருந்து தளவாடங்களை ஏற்றிவரும் கப்பல் கூட்டங்களைத் தாக்கிக் கொண்டிருந்தன. ஜெர்மானியக் கடல் மேற்பரப்புப் போர்க்கப்பல்களும் இச்சண்டையில் பங்குபெறக்கூடாதென்பதற்காக, ஜெர்மானியத் துறைமுகங்களில் நிற்கும் போர்க்கப்பல்களைக் குண்டுவீசி அழிக்க பிரிட்டிஷ் குண்டுவீசி தலைமையகம் முடிவு செய்தது. டிசம்பர் 18, 1939ல் மூன்று பிரிட்டிஷ் குண்டுவீசி சுகுவாட்ரன்கள் (மொத்தம் 24 விமானங்கள்) வட கடல் குடா பகுதியான ஹெலிகோலாந்து பைட்டில் உள்ள ஜெர்மானியப் போர்க்கப்பல்களைத் தாக்க அனுப்பப்பட்டன. அவற்றுள் இரண்டு இலக்கை அடையுமுன்னர் எந்திரக் கோளாறு காரணமாக திரும்பிவிட்டன. மீதமிருந்த 22 விமானங்களை எதிர்க்க லுஃப்ட்வாஃபே சுமார் நூறு சண்டை விமானங்களை அனுப்பியது. ஹெலிகோலாந்து பைட் கடற்பகுதியின் வான்வெளியில் இரு வான்படைகளுக்கும் நடந்த சண்டையில் ஜெர்மானியர்கள் வென்றனர். பன்னிரெண்டு பிரிட்டிஷ் குண்டுவீசிகள் சுட்டு வீழ்த்தப்பட்டன. பிரிட்டிஷ் படை கப்பல்களைத் தாக்காமல் தளங்களுக்குத் திரும்பியது.\n\nஅளவில் சிறியதாக இருந்தாலும், இரண்டாம் உலகப் போரின் மேற்குப் போர்முனையில் நிகழ்ந்த முதல் குறிப்பிடத்தக்க வான்சண்டை இதுதான். இச்சண்டையின் மூலம் இரு தரப்புகளின் வான் வழித்தாக்குதல் கோட்பாடுகள் மாற்றப்பட்டன. பகல் வெளிச்சத்தில் குண்டு வீசி விமானங்கள் எதிர்தரப்பின் சண்டை விமானங்களிடமிருந்து தப்ப இயலாதென்று அனைவருக்கும் புலனானது. இதனால் பிரிட்டிஷ் வான்படை இரவு நேர தாக்குதல்களில் கவனம் செலுத்த ஆரம்பித்தது. இந்த சண்டையில் லுஃப்ட்வாஃபே விற்கு கிடைத்த வெற்றி ஜெர்மானிய வான்படைத் தளபதிகளை மெத்தனம் கொள்ளச் செய்தது. உண்மையான நிலையை விடக் கூடுதலாக தங்களது பலத்தை எடை போட்ட அவர்கள், பகல் வெளிச்சத்தில் தாக்கக்கூடிய புதியரக சண்டை விமானங்களை உருவாக்கத் தவறினர். இந்தப் பிழையினால் அடுத்து நிகழ்ந்த ரைக்கின் பாதுகாப்பிற்கான வான்போரின் 1943-45 காலகட்டத்தில் ஜெர்மானிய வான்படை பலவீனமான நிலையில் செயல்பட்டது. \n\n"}
{"id": "87951", "url": "https://ta.wikipedia.org/wiki?curid=87951", "title": "தனியாமங்கலம்", "text": "தனியாமங்கலம்\n\nஇது பிரதான கிராமம் மட்டுமின்றி, மேலும், பாரதி நகர், முத்துராமலிங்கம்பட்டி, தேத்தாம்பட்டி ஆகிய பகுதிகளையும் உள்ளடக்கியுள்ளது, மக்களின் பிரதான தொழில் விவசாயமாக இருப்பினும் கடந்த காலங்களில் பெரும்பான்மையான இளைய சமுதாயத்தினர் இங்கிருந்து சென்று மத்திய கிழக்கு மற்றும் தென் கிழக்கு ஆசிய நாடுகளில் பணிபுரியத் தொடங்கியுள்ளனர், தமிழக அரசியலில் ஈடு இணையற்ற தலைவர்களுள் ஒருவரான தியாகி.கன.கக்கன் அய்யா அவர்கள் இந்த கிராமத்தில்தான் பள்ளி ஆசிரியராய்ப் பணியாற்றி பின்னாளில் தீவிர அரசியலில் ஈடுபட்டார் என்பது குறிப்பிடத்தக்கது.\n\nSection::::மக்கள் வகைப்பாடு.\nஇந்திய 2001 மக்கள் தொகை கணக்கெடுப்பின்படி 3,748 மக்கள் இங்கு வசிக்கின்றார்கள். இவர்களில் 1,757 ஆண்கள், 1,991 பெண்கள் ஆவார்கள். தனியாமங்கலம் மக்களின் சராசரி கல்வியறிவு 75.81% ஆகும்.தனியாமங்கலம் மக்கள் தொகையில் 15.93% ஆறு வயதுக்குட்பட்டோர் ஆவார்கள்.\n"}
{"id": "87961", "url": "https://ta.wikipedia.org/wiki?curid=87961", "title": "அகன மொழி", "text": "அகன மொழி\n\nஅகன மொழி என்பது நைகர் காங்கோ மொழிக்குடும்பத்தை சேர்ந்த ஒரு மொழி ஆகும். இம்மொழி கானா, சுரினாம் போன்ற நாடுகளில் பேசப்பட்டு வருகிறது. இம்மொழியை ஏறத்தாழ பத்தொன்பது மில்லியன் மக்கள் பேசுகின்றனர். இம்மொழி பெரும்பாலும் அகனர்களாலேயே பேசப்படுகிறது.\n"}
{"id": "87962", "url": "https://ta.wikipedia.org/wiki?curid=87962", "title": "நுவோசு மொழி", "text": "நுவோசு மொழி\n\nநுவோசு மொழி என்பது சீனோ திபெத்திய மொழிக்குடும்பத்தை சேர்ந்த ஒரு மொழி ஆகும். இம்மொழி ஏறத்தாழ இரண்டு மில்லியன் மக்களால் பேசப்படுகிறது. இம்மொழி சீனாவில் உள்ள சிச்சுவான், யுன்னான் பகுதிகளில் பேசப்படுகிறது. இம்மொழி குவான்வேன் அல்லது வைசு என்றழைக்கப்படும் எழுத்துக்களைக்கொண்டே எழுதப்படுகிறது.\n"}
{"id": "87964", "url": "https://ta.wikipedia.org/wiki?curid=87964", "title": "செயன மொழி", "text": "செயன மொழி\n\nசெயன மொழி என்பது அலுகு மொழிக்குடும்பத்தை சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகளில் உள்ள மோந்தானா, ஒக்லகோமா பகுதிகளில் பேசப்படுகிறது. இம்மொழியை ஏறத்தாழ 1,721 மக்கள் பேசுகின்றனர்.\n"}
{"id": "87965", "url": "https://ta.wikipedia.org/wiki?curid=87965", "title": "நியாஞ்ச மொழி", "text": "நியாஞ்ச மொழி\n\nநியாஞ்சா மொழி அல்லது சேவா மொழி என்பது நைகர் காங்கோ மொழிகளின் ஒரு கிளைப்பிரிவான பண்டு மொழிக் குழுமத்தைச் சேர்ந்த ஒரு மொழி ஆகும். சொற்களின் முன்னொட்டாக வரக்கூடிய 'சி' (Chi) என்பது மொழி என்பதைக் குறிப்பதால், இந்த மொழி சிச்சேவா (Chichewa) அல்லது சிநியாஞ்சா (Chichewa) என அழைக்கப்படுகின்றது. \n\nஇம்மொழி சாம்பியா, மாலாவி, மொசாம்பிக்கு, சிம்பாவே ஆகிய நாடுகளில் பேசப்படுகிறது. இம்மொழியை ஏறத்தாழ ஒன்பது மில்லியன் மக்கள் பேசுகின்றனர்.\n"}
{"id": "87966", "url": "https://ta.wikipedia.org/wiki?curid=87966", "title": "இலகு மொழி", "text": "இலகு மொழி\n\nஇலகு மொழி என்பது இலகு மக்களால் பேசப்படும் மொழி ஆகும். உருசியாவிலுள்ள தாகேத்தானில் இம்மொழி பேசப்படுகிறது. இம்மொழி ஏறத்தாழ ஒன்றரை இலட்சம் மக்களால் பேசப்படுகிறது. இம்மொழி சிரிலிக்கு எழுத்துக்களைக்கொண்டே எழுதப்படுகிறது. \n"}
{"id": "87967", "url": "https://ta.wikipedia.org/wiki?curid=87967", "title": "ஒலுகாந்த மொழி", "text": "ஒலுகாந்த மொழி\n\nஒலுகாந்த மொழி என்பது நைகர் காங்கோ மொழிக்குடும்பத்தை சேர்ந்த ஒரு மொழி ஆகும். இம்மொழி உகாண்டாவில் பேசப்படுகிறது. இம்மொழி ஏறத்தாழ பத்து மில்லியனிற்கும் மேற்பட்ட காந்தர்களால் பேசப்படுகிறது.\n"}
{"id": "87996", "url": "https://ta.wikipedia.org/wiki?curid=87996", "title": "இதய அடைப்பிதழ்", "text": "இதய அடைப்பிதழ்\n\nஇதய அடைப்பிதழ் (இதய தடுக்கிதழ், இதய ஒரதர், \"heart valve\") என்பது இதயத்துள் காணப்படும், குருதியை ஒரு வழியே மட்டும் புகவிடும், திறந்து மூடும் வலிமையான மென்சவ்வுத் துண்டுகளான அமைப்பாகும், இத்தகைய மெல்லிய இழைய துண்டுகள் ‘இதழ்’ அல்லது ‘கூர்’ என அழைக்கப்படுகிறது.\n\nமனிதன் உட்பட பாலூட்டிகளில் நான்கு வகையான அடைப்பிதழ்கள் காணப்படுகின்றன, இவை ஒவ்வொரு இதய அறையினதும் வெளிக் கதவு போன்று அமைந்துள்ளன, இவற்றின் தொழிற்பாட்டினால் முன்னே பாயும் குருதி பின்னோக்கிப் பாய்தல் தடுக்கப்படுகிறது.\n\nஇதயத்தில் காணப்படும் நான்கு வகையான அடைப்பிதழ்களாவன:\nஇதய அடைப்பிதழ்கள் சரியாக உரிய நேரத்தில் மூடப்படாமல் தொழிற்படுமாயின், குருதி ஒரு வழியே முன்னோக்கிப் பாய்வது தடைப்பட்டு, வந்தவழியே (பிழையான திசையில்) பின்னோக்கிப் பாயும், இந்த நிலை பின்னொழுக்கு எனப்படும்.\n\nSection::::இதய மேல்-கீழ் அறை அடைப்பிதழ்.\nசிறிய அடைப்பிதழ்களான இவை, கீழிதயவறை சுருங்கும் போது அங்கிருந்து மேல் இதயவறைக்கு குருதி பின்னோக்கிப் பாய்வதைத் தடுக்கிறது. இவை கீழிதயவறையுடன் இதயவாயினாண்கள் மூலமாகப் பிணைக்கப்பட்டுள்ளது. \nஇதயவாயினாண்கள் நுண்காம்புத்தசையுடன் தொடுக்கப்பட்டுள்ளன, இவை ஒன்று சேர்ந்து துணை அடைப்பிதழ் உபகரணம் என அழைக்கப்படுகிறது. இவற்றின் தொழிற்பாடு அடைப்பிதழ்களை கெட்டியாகப் பிடித்து வைத்திருத்தல் ஆகும். இதனால் அடைப்பிதழ் மேலிதயவறை நோக்கிப் புரட்டப்படுதல் தடுக்கப்படுகிறது. அடைப்பிதழ்களின் திறந்து மூடலில் துணை அடைப்பிதழ் உபகரணம் எந்தவித பங்கும் வகிப்பதில்லை, மாறாக, அமுக்க வித்தியாசத்தின் காரணத்தாலேயே அவை திறந்து மூடுகின்றன. இதய மேல்-கீழ் அறை அடைப்பிதழ்கள் மூடும் ஒலியானது முதல் இதய ஒலி(S1) ஆகும்.\nSection::::இருகூர் அடைப்பிதழ்.\nமைட்ரல் வால்வு எனவும் பெயர் கொண்ட இந்த அடைப்பிதழ், இரு இதழ்களைக் கொண்டுள்ளது. இது இடது மேல் இதயவறையில் இருந்து இடது கீழ் இதயவறைக்குக் குருதி பாய்வதற்கு இசைவளிக்கிறது.\nஇந்தத் தடுக்கிதழ் வாதக்காய்ச்சலினால் முக்கியமாகப் பாதிக்கப்படும் ஒரு அமைப்பு ஆகும்.\nSection::::முக்கூர் அடைப்பிதழ்.\nமூன்று இதழ்களைக் கொண்ட இந்தத் தடுக்கிதழ் இதயத்தின் வலது மேல் இதயவறையில் இருந்து வலது கீழ் இதயவறைக்குக் குருதி பாய்வதற்கு இசைவளிக்கிறது.\n\nSection::::அரைமதி அடைப்பிதழ்.\nஇவை இதயத்தில் இருந்து வெளியேறும் தமனிகளான நுரையீரல் நாடி, பெருநாடி ஆகியவற்றின் தொடக்க அடியில் அமைந்துள்ளன. இவற்றின் ஒவ்வொரு இதழ்களினதும் வடிவம் பிறை போன்றதாகும். இதயத்தின் சுருக்கத்தின் போது கீழ் இதய அறைகளில் இருந்து தமனிகளுக்கு குருதி பாய்ச்சப்படுவதற்கு இசைவளிக்கும் அதேநேரத்தில் மீண்டும் பின்நோக்கி இதயவறைகளுக்குள் குருதி பாய்வதைத் தடுக்கிறது. இவை இதயவாயினாண்களைக் கொண்டிருப்பதில்லை.\nSection::::பெருநாடி அடைப்பிதழ்.\nஇடது கீழ் இதயவறைக்கும் பெருநாடிக்கும் இடையில் அமைந்துள்ளது, மூன்று இதழ்களைக் கொண்டுள்ளது. கீழ் இதயவறையின் சுருக்கத்தின் போது இடது கீழ் இதயவறையில் அமுக்கம் அதிகரிக்கும், இது பெருநாடியில் உள்ள அமுக்கத்தைவிடக் கூடும்போது பெருநாடி அடைப்பிதழ் திறக்கின்றது, இதனால் இடது கீழ் இதயவறையில் இருந்து குருதி பெருநாடிக்கு வெளியேறுகிறது. இதயவறைச் சுருக்கம் முடிவடையும் போது இடது கீழ் இதயவறை அமுக்கம் விரைவாகக் குறைகிறது, இதனால் பெருநாடி அமுக்கம் காரணமாக பெருநாடி அடைப்பிதழ் மூடப்படுகிறது, இதனால் ஏற்படும் ஓசை இரண்டாம் இதய ஒலியின் (S2) ஒரு பகுதியான A2 ஆகும்.\nபிறப்புக் குறைபாடு காரணமாக இரண்டு இதழ் கொண்ட பெருநாடி அடைப்பிதழ் காணப்படலாம். \nSection::::நுரையீரல் அடைப்பிதழ்.\nவலது கீழ் இதயவறைக்கும் நுரையீரல் நாடிக்கும் இடையில் அமைந்திருக்கும் மூன்று இதழ்களைக் கொண்டுள்ள அரைமதி தடுக்கிதழாகும். பெருநாடி அடைப்பிதழைப் போலவே தொழிற்படுகின்றது. கீழ் இதயவறையின் சுருக்கத்தின் போது வலது கீழ் இதயவறையில் அமுக்கம் அதிகரிக்கும், இது நுரையீரல் நாடியில் உள்ள அமுக்கத்தைவிடக் கூடும்போது நுரையீரல் நாடி அடைப்பிதழ் திறக்கின்றது, இதனால் வலது கீழ் இதயவறையில் இருந்து குருதி நுரையீரல் நாடிக்கு வெளியேறுகிறது. இதயவறைச் சுருக்கம் முடிவடையும் போது வலது கீழ் இதயவறை அமுக்கம் விரைவாகக் குறைகிறது, இதனால் நுரையீரல் நாடி அமுக்கம் காரணமாக நுரையீரல் நாடி அடைப்பிதழ் மூடப்படுகிறது, இதனால் ஏற்படும் ஓசை இரண்டாம் இதய ஒலியின் (S2) ஒரு பகுதியான P2 ஆகும்.\nவலது இதய அறையில் அமுக்கமானது இடது இதய அறையை விடக் குறைவான காரணத்தால் இரண்டாவது இதய ஒலியின் P2 பகுதி மெல்லியதாகக் கேட்கின்றது. சில இளம் வயதுடையோரில் உட்சுவாசத்தின் போது A2, P2 பிளவுபட்டுக் கேட்கும், இது ஒரு சாதாரண உடற்செயலியல் நிகழ்வு ஆகும்.\n"}
{"id": "87997", "url": "https://ta.wikipedia.org/wiki?curid=87997", "title": "அதிரப்பள்ளி அருவி", "text": "அதிரப்பள்ளி அருவி\n\nஅதிரப்பள்ளி அருவி (Athirappilly Falls) என்பது கேரளாவின் திருச்சூர் மாவட்டத்தில் அதிரப்பள்ளி ஊராட்சியில் அமைந்துள்ள ஒரு அருவியாகும். 24 மீட்டர் உயரமுடைய இந்த அருவி சாலக்குடி ஆற்றில் வழச்சல் மற்றும் சோலையாறு காட்டுப்பகுதிக்கு அருகில் உள்ளது. இந்த அருவிக்கு மேற்பகுதியிலுள்ள சாலக்குடி ஆற்றில் அணை கட்ட கேரள அரசு முன்மொழிந்த திட்டம் சர்ச்சையை கிளப்பியது. 1990 முதல் 2007 வரை இச்சர்ச்சை நீடித்தது. \n\nSection::::சுற்றுலா.\nஅதிரப்பள்ளி அருவிக்கு அருகிலுள்ள தொடருந்து நிலையம் 30 கிமீ தொலைவிலுள்ள சாலக்குடியில் உள்ளது ஆகும். வானூர்தி நிலையம் 54 கிமீ தொலைவிலுள்ள கொச்சி பன்னாட்டு நிலையமாகும். திருச்சூர் 58 கிமீ தொலைவில் உள்ளது. சாலக்குடியில் இருந்து வாடகை மகிழுந்துகள் மூலமும் பேருந்துகள் மூலமும் இவ்வருவிக்கு எளிதில் செல்லலாம். கேரளாவின் மிகப்பெரிய நீர்வீழ்ச்சியான அதிரப்பள்ளி நீர்வீழ்ச்சி இந்தியாவின் நயாகரா என்ற பெயரால் அழைக்கப்படுகிறது. \n\nஇந்த அருவிக்கு இந்தியா முமுவதும் இருந்து சுற்றுலா பயணிகள் வருகிறார்கள். கிட்டத்தட்ட ஆண்டுக்கு 7 மில்லியன் சுற்றுலா பயனிகள் வந்து செல்வதாக ஒரு கணக்கெடுப்பு தெரிவிக்கிறது. குறிப்பாக தென்மேற்கு பருவமழை காலத்தின் நீர் வரத்து நன்கு இருக்கும் என்பதால் அப்போது செல்வது சிறந்ததாகும்.\n\nSection::::திரைப்படம்.\nஅருவி அமைந்த பகுதி மிக அழகாக இருப்பதன் காரணமாக இது திரைப்படம் எடுப்பவர்களை கவர்ந்துள்ளது. பல்வேறு மலையாளப்படங்கள் இங்கு எடுக்கப்பட்டுள்ளன. 1986 ல் கமல்ஹாசன் நடித்த தமிழ் படமான புன்னகை மன்னன் இங்கு எடுக்கப்பட்டது. இதன் காரணமாக தமிழகத்தில் புன்னகை மன்னன் அருவி என்று இதற்கு பட்டப்பெயர் உண்டு. இருவர் திரைப்படத்தில் வரும் நறுமுகையே நறுமுகையே என்ற பாடல் இங்கு எடுக்கப்பட்டதாகும். இராவணன் திரைப்படத்திலும் இவ்வருவிப்பகுதி இடம்பெற்றுள்ளது.\n\nSection::::அணைத்திட்டம்.\n1994ல் கேரள மின்சார வாரியம் 163 மெகாவாட் மின்சாரம் தயாரிக்கும் அதிரப்பள்ளி நீர் மின் திட்டத்தை முன் மொழிந்தது. 23 மீட்டர் உயரமும் 311 மீட்டர் அகலமும் உடைய சாலக்குடி ஆற்றின் குறுக்கே அணையுள்ள அணை இதில் ஒன்றாகும். இது வழச்சல் காட்டுப்பகுதியிலும் அதிரப்பள்ளி அருவிக்கு மேல் 5 கிமீ தொலைவிலும் வழச்சல் அருவிக்கு மேல் 400 மீட்டர் தொலைவிலும் கட்டப்படும் என தெரிவித்தது. இதனால் சுற்றுச்சூழலும் சுற்றுலாவும் பாதிக்கப்படும் என பல ஆர்வலர்கள் இத்திட்டத்தை எதிர்த்தார்கள். மேலும் இத்திட்டத்தால் சாலக்குடி ஆற்றின் நீர் முழுவதும் மின் உற்பத்திக்கு திருப்பி விடப்பட்டு அதிரப்பள்ளி - வழச்சல் அருவிகள் நீர் இன்றி வறண்டு விடும் என அச்சப்பட்டார்கள். இதனால் கேரள மின்சார வாரியம் அருவிக்கு பாதிப்பு ஏற்படாத வகையில் குறிப்பிட்ட அளவு நீரை அருவிக்கு திறந்து விட ஓர் திட்டத்தை முன்மொழிந்தது. 2005ல் கேரள சுற்றுச்சூழல் மற்றும் வனத்துறை அமைச்சகம் அணை திட்டத்துக்கு அனுமதி அளித்தது. 2006ல் கேரள உயர் நீதிமன்றம் அந்த அனுமதியை நீக்கிவிட்டு மீண்டும் பொது மக்கள் கருத்துகளை கேட்க வேண்டும் என உத்தரவிட்டது. 2007லும் இதுதொடர்பான தருக்கம் தொடர்ந்தது.\n"}
{"id": "87999", "url": "https://ta.wikipedia.org/wiki?curid=87999", "title": "தி கிராண்ட் டிசைன்", "text": "தி கிராண்ட் டிசைன்\n\nதி கிராண்ட் டிசைன் (ஆங்கிலம்:\"The Grand Design\") என்பது முதன்மையான இயற்பியலாளர் இசுடீபன் ஃகாக்கிங் மற்றும் லென்னர்ட் லாடினோவால் எழுதப்பட்ட ஒரு பொதுமக்கள் அறிவியல் நூல் ஆகும். இந்த நூலில் அண்டத்தின் தோற்றத்தை விளக்க இறை கருத்துரு தேவை இல்லை என்று வாதிக்கப்படுகிறது. இயற்பியல் விதிகளால் மட்டும் பெரும் வெடிப்பையும், அண்டத்தையும் விளக்க முடியும் என்று இந்த நூல் வாதிக்கிறது. இந்த நூலின் விமர்சனங்களுக்குப் பதில் தருகையில், ஃகாக்கிங், \"இறை இல்லை என்று நிரூபிக்க முடியாது, ஆனால் அறிவியல் இறையைத் தேவையற்றதாக ஆக்குகிறது\" என்று கூறினார்.\n"}
{"id": "88003", "url": "https://ta.wikipedia.org/wiki?curid=88003", "title": "பரசிட்டமோல் நச்சுமை", "text": "பரசிட்டமோல் நச்சுமை\n\nவலிநீக்கி மாத்திரையான பரசிட்டமோலின் (\"பனடோல்\", \"அசிட்டாமினோபோன்\") அளவு மிகைப்புப் பயன்பாடு பரசிட்டமோல் நச்சுமை எனப்படும். உலகிலேயே பொதுவான நச்சூட்டுக் காரணியாக விளங்கும் பரசிட்டமோல், பிரதானமாக கல்லீரலையே சேதத்துக்குண்டாக்குகிறது. \nபரசிட்டமோல் அளவுமிகைப்பாட்டிற்கு உள்ளான பெரும்பாலானவர்களுக்கு முதல் 24 மணி நேரத்துக்கு எதுவித நச்சுமைக்குரிய அறிகுறிகளும் தென்படாமல் இருக்கலாம். மற்றையோர் வயிற்று வலி, குமட்டுதல் போன்ற அறிகுறிகளைக் கூறலாம். நாட்கள் செல்லச் செல்ல கல்லீரல் செயலிழப்புக்கான அறிகுறிகள் உருவாக சாத்தியமுண்டு; அவையாவன குருதி வெல்லம் குறைதல், குருதியின் பி.எச் (pH) பெறுமானம் குறைந்து அமிலத்தன்மையைக் குருதி பெறுதல், இலகுவில் குருதிப்போக்கு ஏற்படக்கூடிய நிலை, கல்லீரல் – மூளை நலிவு. சில வேளைகளில் சுயமாக இயல்பு நிலைக்குத் திரும்பினாலும் சிகிச்சை வழங்கப்படாத நிகழ்வுகள் மரணத்தில் முடியலாம். \nSection::::நச்சுத்தன்மை.\nநச்சுமையை உண்டாக்கவல்ல மருந்தின் அளவு வேறுபடக்கூடும். வயது வந்தோரில் ஏழு தொடக்கம் பத்து கிராமிற்கு மேற்பட்ட ஒருநேரப் பயன்பாடு அல்லது 150-200 மில்லிகிராம்/ கிலோகிராம் உடல் நிறை அளவிலான பயன்பாடு நஞ்சூட்டத்தை ஏற்படுத்தவல்லது. 24 மணிநேரத்தில் வெவ்வேறு சிறிய மருந்தளவுகள் மேற்கூறிய மொத்த அளவைத் தாண்டுமாயினும் நச்சுத்தன்மையை ஏற்படுத்தும். \nSection::::அறிகுறிகள்.\nமூன்று கட்டங்களாக நச்சுத்தன்மை ஏற்படுவதைப் பிரிக்கலாம்.\nSection::::நச்சுமைக்குரிய சூழ் இடர் காரணி.\nமிதமிஞ்சிய நீண்டநாள் மதுபானப் பயன்பாடு, பட்டினி இருத்தல், வேறு சில மருந்துவகைகள் பயன்படுத்துதல், எ.கா: ஐசொனியாசிட் என்பன நச்சுமைக்குரிய சூழ் இடர் காரணியாகத் திகழ்கின்றன.\nSection::::தடுப்பு.\nசரியான மருந்தளவைத் தெரிந்திருத்தல்; ஒரு கிலோ உடல் நிறைக்கு தேவையான பரசிட்டமோலின் அளவு 15 மில்லிகிராமாகப் பயன்படுத்துதல். ஒரு நாளிற்கான பரசிட்டமோலின் அளவு நான்கு கிராம்களுக்கு மேல் செல்லக்கூடாது.\n\nSection::::சிகிச்சை.\nசிகிச்சையின் நோக்கம் பரசிட்டமோலை உடலில் இருந்து அகற்றி குளுட்டாதியோனை ஈடுசெய்வதாகும். அளவு மிகைப்பாட்டினால் பாதிக்கப்பட்டவர் உடனடியாகக் கொண்டுவரப்பட்டிருந்தால், பரசிட்டமோல் மேலும் அகத்துறிஞ்சப்படுவதைத் தடுப்பதற்கு கிளர்வுற்ற கரி (activated charcoal) பயன்படுத்தலாம், மாற்றுமருந்தாக N-அசெட்டைல்சிஸ்டெய்ன் உபயோகிக்கப்படுகிறது. கல்லீரல் மிகவும் பாதிப்புற்றால் கல்லீரல் மாற்றுச் சிகிச்சை அவசியமானதாகும். உடனடி சிகிச்சை நல்ல விளைவைத் தரும் அதேசமயம் தாமதமான சிகிச்சை கல்லீரலைப் பாதிப்பதுடன் இறப்பையும் உண்டாக்க வழிவகுக்கும். \n"}
{"id": "88009", "url": "https://ta.wikipedia.org/wiki?curid=88009", "title": "நியூயார்க் நகர சப்வே", "text": "நியூயார்க் நகர சப்வே\n\nநியூயார்க் நகர சப்வே என்பது உள்ளூர் பகுதிகளை இணைக்கும் தொடருந்து சேவையாகும். நியூயார்க் நகருக்கு சொந்தமான இது நியூயார்க் நகர போக்குவரத்து அமைப்புக்கு குத்தகைக்கு விடப்பட்டுள்ளது. நியூயார்க் நகர போக்குவரத்து அமைப்பு ஓர் துணை அமைப்பை உருவாக்கி சப்வே-ஐ இயக்குகிறது. இது உலகின் மிகப்பழைமையான பெரிய பொது போக்குவரத்து அமைப்பாகும். இதில் 468 நிறுத்தங்கள் இயக்கத்திலுள்ளன. 2009ல் இதில் பயணித்தவர்களின் எண்ணிக்கை 1,579,866,600 ஆகும். தோராயமாக வாரநாட்களில் 5 மில்லியன் பயணிகளும், சனிக்கிழமைகளில் தோராயமாக 2.9 மில்லியன் பயணிகளும் ஞாயிற்றுக்கிழமைகளில் தோராயமாக 2.3 மில்லியன் பயணிகளும் பயணித்தார்கள்.\n\nடோக்கியோ, மாசுகோ, சியோல் நகர மெட்ரோ அமைப்புகளில் நியூ யார்க் நகர சப்வேவை விட ஆண்டுக்கு அதிக எண்ணிக்கையில் பயணிகள் பயணிக்கிறார்கள்.\n\nசப்வே நிறுத்தங்கள் நியூ யார்க் நகரம் முழுவதும் உள்ளன. இதன் 468 நிறுத்தங்களில் இரண்டை தவிர அனைத்தும் 24 மணி நேரமும் பயன்பாட்டில் உள்ளவை.\n\n2005ல் இதன் பயன்பாடு உச்சத்தை தொட்டது, அப்போது அதன் பயணித்தவர்களின் எண்ணிக்கை 1.45 பில்லியன் ஆகும். 2008வரை அதிக பயணிகள் சப்வேயை பயன்படுத்தும் போக்கு தொடர்ந்தது. 2008ம் ஆண்டின் சனவரி முதல் பிப்ரவரி வரையான காலகட்டத்தில் சப்வே-ஐ பயன்படுத்தியோர் எண்ணிக்கை 6.8 விழுக்காடு அதிகரித்தது. இதற்கு காரணம் அப்போதிருந்த அதிகபடியான எரிபொருள் விலை ஆகும்.\n\nஅமெரிக்க ஆற்றல் துறையின் அறிக்கை 1955ல் படி சப்வே பெட்டிகளின் மூலம் வெளிப்பட்ட ஆற்றல் மைலுக்கு பயணிக்கு 3492 பிவெஅ ஆகும். இதுவே தானுந்துகளில் மைலுக்கு பயணிக்கு 3702 பிவெஅ ஆகும். இது அமெரிக்கா முழுவதற்கும் ஆன தானுந்தின் சராசரி அளவாகும். நியூயார்க் நகரில் தானுந்துகளை ஓட்டும் போது அது நகர் பகுதி என்பதால் ஆற்றல் குறைவாக இருக்கும்.\n\nஇதன் தடங்கள் மூன்று அல்லது நான்கு தண்டவாளங்களை கொண்டிருக்கும். பொதுவாக வெளிப்புறமுள்ள இரண்டும் அனைத்து நிறுத்த வண்டிகளாலும் உள்புறமுள்ள தண்டவாளம் விரைவு வண்டிகளாலும் பயன்படுத்தப்படும்.\n"}
{"id": "88010", "url": "https://ta.wikipedia.org/wiki?curid=88010", "title": "திணையும் காலமும்", "text": "திணையும் காலமும்\n\nஓர் ஆண்டை ஆறு பருவ காலங்களாகப் பகுத்துக் காண்பது தமிழ்நெறி. இந்தப் பகுப்பைப் பெரும்பொழுது என்பர். அதே போல ஒரு நாளையும் ஆறு பொழுதுகளாகப் பகுத்துக் காண்பர். இதற்குச் சிறுபொழுது என்று பெயர். \nSection::::தொல்காப்பிய நெறி.\nதொல்காப்பியர் இந்தக் காலப்பொழுதுகளை ஐந்திணை நிலப் பாகுபாட்டோடும், ஐந்திணை மக்களின் ஒழுக்கப் பாகுபாட்டோடும் ஒப்பிட்டுப் பார்த்துள்ளார். தொல்காப்பியம் அகத்திணையியல் நூற்பா எண் 6 முதல் 10 முடிய உள்ள 5 நூற்பாக்கள் தரும் செய்தியை இங்குள்ள அட்டவணையில் காணலாம்.\n"}
{"id": "88012", "url": "https://ta.wikipedia.org/wiki?curid=88012", "title": "உகி மொழி", "text": "உகி மொழி\n\nஉகி மொழி என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி இந்தோனேசியாவிலுள்ள சுலாவேசியில் பேசப்படுகிறது. இம்மொழி ஏறத்தாழ மூன்றரை முதல் நான்கு மில்லியன் மக்களால் பேசப்படுகிறது. இது லோன்தார மற்றும் ரோம எழுத்துக்களைக்கொண்டே எழுதப்படுகிறது.\n"}
{"id": "88013", "url": "https://ta.wikipedia.org/wiki?curid=88013", "title": "இந்தோங்க மொழி", "text": "இந்தோங்க மொழி\n\nஇந்தோங்க மொழி அல்லது ஒசிவாம்போ மொழி என்பது நைகர் காங்கோ மொழிக்குடும்பத்தைசேர்ந்த பண்டு மொழிகளுள் ஒரு மொழி ஆகும். இம்மொழி நமிபியாவிலும் அன்கோலவிலும் பேசப்படுகிறது. இம்மொழி ஏறத்தாழ ஏழு இலட்ச மக்களால் பேசப்படுகிறது. இம்மொழி குவான்மய மொழியுடன் மிக நெருங்கியது. \n"}
{"id": "88014", "url": "https://ta.wikipedia.org/wiki?curid=88014", "title": "புரியாத்திய மொழி", "text": "புரியாத்திய மொழி\n\nபுரியாத்திய மொழி என்பது புரியாத்தியர்களால் பேசப்படும் ஒரு மொழி ஆகும். இம்மொழி புரியாத்திய குடியரசில் பேசப்படுகிறது. இம்மொழியை ஏறத்தாழ நான்கு இலட்ச மக்கள் பேசுகின்றனர். இம்மொழி அல்தைக்கு மொழிக்குடும்பத்தை சேர்ந்தது என நம்பப்படுகிறது. \n"}
{"id": "88015", "url": "https://ta.wikipedia.org/wiki?curid=88015", "title": "கயின மொழி", "text": "கயின மொழி\n\nகயின மொழி (\"Marshallese language\", மார்சலீய மொழி: ' அல்லது ' ) என்பது ஆத்திரோனேசிய மொழிக் குடும்பத்தின் ஒரு பகுதியான மலாய-பொலினீசிய மொழிகளைச் சேர்ந்தது. இம்மொழி நவூருவிலும் மார்சல் தீவுகளிலும் பேசப்படுகிறது. இம்மொழியை ஏறத்தாழ நாற்பத்துநான்கு இலட்ச மக்கள் பேசுகின்றனர். இம்மொழிக்கு இரு வட்டார வழக்குகள் உள்ளன. அவை:\n\n"}
{"id": "88016", "url": "https://ta.wikipedia.org/wiki?curid=88016", "title": "இத்தோ மொழி", "text": "இத்தோ மொழி\n\nஇத்தோ மொழி என்பது செயற்கையாக கட்டப்பட்ட ஒரு மொழி ஆகும். இம்மொழி எஸ்பெராண்டோ மொழியை பின்பற்றியே உருவாக்கப்பட்டது. இம்மொழி ஏறத்தாழ நூறு முதல் இருநூறு மக்களால் பேசப்படுகிறது. இம்மொழி ஆம் ஆண்டு தோற்றுவிக்கப்பட்டது. \n"}
{"id": "88017", "url": "https://ta.wikipedia.org/wiki?curid=88017", "title": "கபைல மொழி", "text": "கபைல மொழி\n\nகபைல மொழி என்பது ஆபிரோ ஆசிய மொழிக்குடும்பத்தை சேர்ந்த மொழிகளுள் ஒன்றாகும். இம்மொழி அல்கேரியா, பெல்சியம், கனடா போன்ற நாடுகளில் பேசப்படுகிறது. இம்மொழி ஏற்ழ்தாழ மூன்று மில்லியன் மக்களால் பேசப்படுகிறது. இம்மொழி பெருபர் எழுதுக்களைக்கொண்டே எழுதப்படுகிறது. \n"}
{"id": "88018", "url": "https://ta.wikipedia.org/wiki?curid=88018", "title": "தயீத்திய மொழி", "text": "தயீத்திய மொழி\n\nதயீத்திய மொழி என்பது ஆத்திரோனேசிய மொழிக்குடும்பத்தை சேர்ந்த பாலினேசிய மொழிகளுள் ஒன்றாகும். இம்மொழி பிரெஞ்சு பொலினீசியாவில் பேசப்பட்டுவருகிறது. இம்மொழி ஏறத்தாழ ஒரு இலட்சத்து இருபதாயிரம் மக்களால் பேசப்படுகிறது.\n"}
{"id": "88022", "url": "https://ta.wikipedia.org/wiki?curid=88022", "title": "கொழுக்கட்டை", "text": "கொழுக்கட்டை\n\nகொழுக்கட்டை என்பது இலங்கையிலும் தென்னிந்தியாவிலும் உண்ணப்படும் ஒரு இனிப்பு வகை. பச்சரிசி மாவு மற்றும் கரும்புச் சர்க்கரை வெல்லத்தினால் இது செய்யப்படுகிறது. அரை‌த்து வறு‌த்த‌ ப‌ச்ச‌ரி‌சி மாவை ஆ‌வியில் வேகவைத்து வட்டமாகத் தட்டி, நடுவே வெல்லத்தூள் வைத்து மூடிய பின்னர் மறுபடியும் ஆ‌வி கட்டி இறக்கி இது செய்யப்படுகிறது.\n\nSection::::கொழுக்கட்டை வகைகள்.\nஇந்தக் கொழுக்கட்டையில் பல வகைகள் இருக்கின்றன. பால் கொழுக்கட்டை, பூரணக் கொழுக்கட்டை என்பது போன்ற கொழுக்கட்டையுடன் சேர்க்கக் கூடிய பொருளுடன் தொடர்புடைய பல வகை கொழுக்கட்டைகள் இருக்கின்றன. இலங்கையின்\n\nSection::::மோதகம்.\nஇலங்கையில் உண்ணப்படும் கொழுக்கட்டையில் பயறு முக்கிய பங்கு வகிக்கின்றது. வறுத்த அரிசிமா அல்லது அவித்த கோதுமைமாவை சுடுநீரில் கிண்டி பதமாகக் குழைத்தெடுத்து சிறு சிறு வட்டமாகத் தட்டி அதனுள்ளே வறுத்து அதன் உள்ளே அவித்த பயறு, தேங்காய்ப்பூ, சர்க்கரை ஆகியவை கலந்த கலவையை இட்டு மூடி ஆவியில் அவிக்கப்படும் இந்த உணவு உருண்டையாகச் செய்யப்படும் போது சமஸ்கிருத மொழியில் மோதகம் எனப்படுகிறது. \n\nSection::::பல்லு கொழுக்கட்டை.\nஒருவிதமான நீள் வடிவில் செய்யப்படும் போது இது கொழுக்கட்டை எனப்படுகிறது. கொழுக்கட்டையினுள் உள்ளீட்டை வைத்து மூடும் போது அதன் நுனியை விரல்களால் பல்வடிவில் நெளித்து நெளித்து அமர்த்தி விடுவதால் அது பல்லு கொழுக்கட்டை என்றும் சொல்லப்படுகிறது.\n\nSection::::பிடிகொழுக்கட்டை.\nஇதே மாவையும் சர்க்கரை, பயறு, தேங்காய்ப்பூ கலந்த உள்ளீட்டையும் ஒன்றாகப் பிசைந்து ஒரு கையால் அமர்த்திப் பிடித்து ஆவியில் அவித்தெடுப்பது பிடிகொழுக்கட்டை எனப்படும்.\n\nSection::::பால் கொழுக்கட்டை.\nநீள வடிவிலும் உருண்டையாகவும் உருட்டி வெல்லம், பால் அல்லது தேங்காய்ப் பால் கலந்த கலவையில் வேகவைத்துச் செய்யப்படும் ஒரு வகையான கொழுக்கட்டையாகும். இதைத் தென் மாவட்டங்களில் காலை உணவாகத் தயாரிப்பது உண்டு.\n\nSection::::சடங்கில் கொழுக்கட்டை.\nசைவ சமயத்தவர்களின் முக்கிய நிகழ்வுகளில் பழம், பாக்கு, வெற்றிலை போல கொழுக்கட்டைக்கும் ஒரு தனியிடம் இருக்கிறது. திருமணம், சாமத்தியச்சடங்கு, விரதம், கோயில் திருவிழா போன்ற பல சமயநிகழ்வுகளிலும் சம்பிரதாய நிகழ்வுகளிலும் கொழுக்கட்டை முக்கிய இடத்தை வகிக்கின்றது. குழந்தைகளுக்கு முதல் பல் முளைத்ததும் பல்லுக்கொழுக்கட்டை என்ற பெயரில் கொழுக்கட்டை அவித்து, அவர்களின் தலையில் கொட்டி கொண்டாடுவார்கள்.\n\nSection::::வழிபாட்டில் கொழுக்கட்டை.\nஇந்து சமய வழிபாடுகளில் கொழுக்கட்டை சிறப்பு உணவாகப் பூசைக்குப் பயன்படுத்தப்பட்டு அதன் பிறகு அனைவருக்கும் உண்பது கொடுக்கப்படுகிறது.\n\nSection::::விநாயகர் வழிபாடு.\nஇந்து சமயக் கடவுள்களில் ஒருவரான விநாயகர் வழிபாட்டின் போது கொழுக்கட்டை சிறப்பு உணவாக (நைவேத்தியமாக) பூசையில் வைக்கப்படுகிறது. பின்னர் பக்தர்களுக்கு பிரசாதமாக வழங்கப்படுகிறது. \n\nSection::::ஔவையார் வழிபாடு.\nதமிழ்நாட்டின் தென் மாவட்டங்களில் தை , ஆடி மாதங்களில் பெண்கள் மட்டும் சேர்ந்து ஏதாவது ஒரு வீட்டில் கொண்டாடும் ஔவையார் வழிபாட்டிற்காக உப்பில்லாமல் நீள வடிவில் செய்யப்படும் கொழுக்கட்டை, “அவ்வையார் கொழுக்கட்டை” எனப்படுகிறது. இக்கொழுக்கட்டையை ஆண்கள் தின்பதற்கோ, பார்ப்பதற்கோ பெண்கள் அனுமதிப்பதில்லை. \n\nSection::::பொருள் விமர்சனம்.\nகட்டைக்கும் கட்டிக்கும் பெரிய வேறுபாடு இல்லைதான். ஆனாலும் , கட்டை என்ற சொல் மரக்கட்டை , சீவல்க்கட்டை போன்று பயன்படுவதால் கொழுக்கட்டி என்று சொன்னால் என்ன? \n\nNote: கொழு - கொழைவான , கொழ கொழ என்ற \n\n"}
{"id": "88023", "url": "https://ta.wikipedia.org/wiki?curid=88023", "title": "ஊர்ட்கென் காடு சண்டை", "text": "ஊர்ட்கென் காடு சண்டை\n\nஊர்ட்கென் காடு சண்டை (ஆங்கிலம்: \"Battle of Hürtgen Forest\", இடாய்ச்சு: \"Schlacht im Hürtgenwald\") என்பது இரண்டாம் உலகப் போரின் மேற்குப் போர்முனையில் ஜெர்மானிய அமெரிக்க படையினரிடையே நிகழ்ந்த ஒரு சண்டைத் தொடரைக் குறிக்கிறது. பெல்ஜிய-ஜெர்மானிய எல்லைப்பகுதியில் உள்ள ஊர்ட்கென் (யூர்ட்கென்) காட்டுப் பகுதியில் செப்டம்பர் 140, 1944 - பெப்ரவரி 10, 1945 காலகட்டத்தில் நடந்த இச்சண்டை இரண்டாம் உலகப்போரில் ஜெர்மானிய மண்ணில் அதிக நாட்கள் தொடர்ந்து நடந்த சண்டையாகும். மேலும் வரலாற்றில் அமெரிக்கத் தரைப்படையினர் தொடர்ச்சியாக அதிக நாட்கள் ஈடுபட்ட சண்டையும் இதுவே.\n\n1944 இன் பிற்பகுதியில் நேச நாட்டுப் படைகள் நாசி ஜெர்மனியின் பிடியில் நான்கு ஆண்டுகளாய் சிக்கியிருந்த மேற்கு ஐரோப்பாவின் பெரும்பகுதிகளை மீட்டனர். பிரான்சு, பெல்ஜியம், நெதர்லாந்து ஆகிய நாடுகளிலிருந்து ஜெர்மானியப் படைகள் மிகப்பெரும்பாலும் தோற்கடிக்கப்பட்டு வெளியேற்றப் பட்டன. அடுத்து ஜெர்மனி மீது நேரடியாகத் தாக்குவது நேச நாட்டுப் படைகள் திட்டம். ஜெர்மனியின் எல்லையிலிருந்த இரைன் ஆற்றையும் உரூர் ஆற்றையும் கடக்க பல வழிகளில் நேச நாட்டுப் படைகள் முயன்றன. இதற்காக முதலில் வகுக்கப்பட்ட மேல்நிலை உத்தி மார்க்கெட் கார்டன் நடவடிக்கையின் தோல்வியால் பலனற்றுப் போனது. அடுத்து ஆஹன் இடைவெளி வழியாக ஜெர்மனிக்குள் ஊடுருவ ஆஹன் சண்டை தொடங்கியது. அதில் ஈடுபட்டிருந்த அமெரிக்கப் படைகளைப் பக்கவாட்டிலிருந்து ஜெர்மானியப் படைகள் தாக்காமல் காக்க, அமெரிக்கத் தளபதிகள் ஊர்ட்கென் காட்டுப் பிரதேசத்தைக் கைப்பற்ற முயன்றனர். ஊர்ட்கென் காட்டுப்பகுதி ஜெர்மானியர்களின் எதிர்கால உத்திக்கு மிக அவசியமானதாக இருந்தது. அடுத்து நிகழ்த்த அவர்கள் திட்டமிட்டிருந்த ஆர்டென் தாக்குதலுக்கு (பல்ஜ் சண்டை) இப்பகுதியே படைகளை ஒழுங்கமைக்கும் பகுதியாகத் (staging area) தேர்ந்தெடுக்கப்பட்டிருந்தது. மேலும் உரூர் ஏரியின் முகப்புப் பகுதியிலுள்ள ஷ்வாம்மானுவேல் அணைக்கட்டுக்குச் செல்லும் சாலைகள் ஊர்ட்கென் வழியாகச் சென்றன. அந்த அணைக்கட்டைத் திறந்து விட்டு உரூர் ஆற்றில் வெள்ளம் பாயச்செய்து ஆற்றைக்கடப்பத்தைத் தடுக்க முடியும். இவ்விரு காரணங்களால் ஊர்ட்கென் பகுதி ஜெர்மானியருக்கு அதிமுக்கியமானதாக இருந்தது. \n\nசெப்டம்பர் 1944 இல் அமெரிக்கப் படைகள் ஊர்ட்கன் தாக்குதலைத் தொடங்கின. ஜெர்மானியர்களின் கடுமையான எதிர்த்தாக்குதல்களால் சண்டையில் யாருக்கும் வெற்றியில்லாமல் இழுபறி நிலை ஏற்ப்ட்டது. சிக்ஃபிரைட் கோட்டின் அரண்நிலைகளைப் பயன்படுத்தி ஜெர்மானியர்கள் அமெரிக்கப்படைகளுக்குப் பெரும் இழப்புகளை விளைவித்தனர். இச்சண்டையில் 33,000 அமெரிக்கர்களும் 28,000 ஜெர்மானியரும் மாண்டனர். ஆஹன் சண்டையில் வெற்றி கிட்டினாலும், உரூர் ஆற்றைக் கடக்கும் அமெரிக்க முயற்சி தோல்வியடைந்தது. டிசம்பர் 17 ஆம் தேதி பல்ஜ் சண்டை தொடங்கியதால் இழுபறி நிலை முடிவுக்கு வந்தது. அச்சண்டை முடிவு பெறும்வரை (பெப்ரவரி 1945) வரை ஊர்ட்கென் காடு அமெரிக்கர் வசமாகவில்லை \n\nSection::::பின்புலம்.\n1944 இல் ஜெர்மானியப் படைகள் ஐரோப்பாவின் மேற்கு, கிழக்கு ஆகிய இருபோர்முனைகளிலும் பின்வாங்கிக் கொண்டிருந்தன. மேற்கில் நேசநாட்டுப் படைகள் பிரான்சு, பெல்ஜியம் மற்றும் நெதர்லாந்தை ஜெர்மானிய ஆக்கிரமிப்பிலிருந்து மீட்டபின்னர் ஜெர்மனியைத் தாக்கத் தயாராகின. ஜெர்மானிய-பிரெஞ்சு எல்லையில் அமைந்திருந்த பலமான ஜெர்மானிய எல்லை அரண்கோடான சிக்ஃபிரைட் கோட்டை உடைத்து முன்னேற பல இடங்களில் நேசநாட்டுப்படைகள் முயன்றன. நெதர்லாந்து வழியாக ரைன் ஆற்றைக் கடந்து ஜெர்மனியைத் தாக்க மேற்கொள்ளப்பட்ட மார்க்கெட் கார்டன் நடவடிக்கையின் தோல்வி ஒரு வழியை அடைத்து விட்டது. ஆஹன் இடைவெளி வழியாக ஜெர்மனி மீது படையெடுக்க அடுத்த முயற்சி ஆரம்பமாகியது. \n\nஆஹன் நகரைத் தாக்கிக் கொண்டிருந்த அமெரிக்க முதலாம் ஆர்மியை ஜெர்மானியப் படைகள் ஊர்ட்கென் காடுகள் வழியாக பக்கவாட்டில் தாக்கலாம் என்று அமெரிக்கத் தளபதிகள் அஞ்சினர். மேலும் உரூர் ஆற்றை நேச நாட்டுப்படைகள் கடக்கும் போது அணைக்கட்டைத் திறந்து ஆற்றில் வெள்ளத்தை ஏற்படுத்த ஜெர்மானியர் முயல்வர் என்தால், அதைக் கைப்பற்ற அமெரிக்கத் தளபதிகள் திட்டமிட்ட்னர். ரூர் அணைக்கட்டுக்குச் செல்லும் வழி ஊர்ட்கென் காடுகள் வழியாகச் சென்றது. இதனால் ஊர்ட்கென் காடுகளை முதலில் கைப்பற்றுவது அவசியமானது. ரூர் ஆற்றுக்கும் ஆஹன் நகருக்கும் இடைப்பட்ட அடர்ந்த காட்டுப்பகுதிதான் ஊர்ட்கென். சிக்ஃபிரைட் கோட்டின் பல அரண்நிலைகள் இந்தக் காட்டில் அமைந்திருந்தன. எந்திர ஊர்திகளும் டாங்குகளும் எளிதில் போக முடியாத அளவுக்கு மரங்கள் அடர்ந்திருந்தன. 1944 இன் பிற்பகுதியில் கடும் பனிப்பொழிவால் ஊர்ட்கென் வழியாகச் சென்ற சில பாதைகளும் அடைபட்டிருந்தன. \n\nஇக்காட்டினுள் ஜெர்மானியப் பாதுகாவல் படைகள் வலுவான நிலையில் இருந்தன. அமெரிக்கர்களின் அதிகமான எண்ணிக்கையும், வலிமையான டாங்குப்படைகளும் காட்டு நிலப்பரப்பில் பலனற்றுப் போயின. மேலும் உறைந்த சாலைகள் வழியாகத் தளவாடங்களை ஊர்ட்கெனுக்கு கொண்டு செல்வதும் எளிதான காரியமில்லை. தளவாடங்களைப் படைவீரர்கள் தாங்களே சுமந்து செல்ல வேண்டியதாயிற்று. மேலும் ஜெர்மானியப் பாதுகாவல் படைகள் இப்பகுதியில் சில ஆண்டுகளாக நிறுத்தப்பட்டிருந்தால், நிலப்பரப்பையும், அதில் சண்டையிடும் உத்திகளையும் நன்கு அறிந்திருந்தன. அமெரிக்கப் படைகளுக்கு இம்மாதிரியான நிலப்பரப்பில் போரிட போதுமான அனுபவம் இல்லை.\n\nSection::::சண்டையின் போக்கு.\nஊர்ட்கென் காட்டுக்கான சண்டை இரண்டு கட்டங்களாக நடைபெற்றது. \n\nSection::::முதல் கட்டம்.\nஊர்ட்கென் காட்டுக்கான சண்டையின் முதல் கட்டம் செப்டம்பர் 19 முதல் நவம்பர் 10 வரை நீடித்தது. ஜெர்மானியப் படைகளுக்குத் தளவாடங்கள் கொண்டு செல்லப்படும் பாதையில் அமைந்திருந்த ஷ்மிட் என்ற ஊரைத் தாக்கிக் கைப்பற்ற அமெரிக்கப் படைகள் இந்த கட்டத்தில் முயன்றன. இரு மாதங்கள் நடந்த கடும் சண்டையில் இரு தரப்புக்கும் பெருத்த சேதம் ஏற்பட்டது. மெதுவாக முன்னேறிய அமெரிக்கப்படைகள் நவம்பர் 3ம் தேதி ஷ்மிட் நகரைக் கைப்பற்றின. ஆனால் உடனடியாக ஜெர்மானியர்கள் எதிர்த்தாக்குதல் நடத்தி அமெரிக்கப்படைகளைப் பின்வாங்கச் செய்தனர். கூடுதல் படைகளின் உதவியுடன் நவம்பர் 10ம் தேதி ஷ்மிட் அமெரிக்கர் வசமானது.\n\nSection::::இரண்டாம் கட்டம்.\nஇரண்டாவது கட்டத்தில் ஊர்ட்கென் காட்டின் வடபகுதியை ஆக்கிரமித்து, ஊர்ட்கென் நகரைக் கைப்பற்றி உரூர் ஆற்றை அடைய அமெரிக்கப் படைகள் முயன்றன. இந்தப் பொறுப்பு அமெரிக்க ஏழாவது கோரிடம் கொடுக்கப்பட்டது. நவம்பர் 16 ஆம் தேதி காட்டினுள் அமெரிக்கப்படைகள் முன்னேறத் தொடங்கின. கடும் ஜெர்மானிய எதிர் தாக்குதலால் மிக மெதுவாகவே அமெரிக்கப்படைகளால் முன்னேற முடிந்தது. அடர்ந்த காட்டினுள் டாங்குகளைப் பயன்படுத்த முடியாததால் அமெரிக்கத் தரைப்படையினருக்கு நிறைய இழப்புகள் ஏற்பட்டன. ஏழாவது கோரின் முன்னேற்றம் நவம்பர் 21ல் முற்றிலும் தடைபட்டது. காட்டைக் கைப்பற்றும் பணி ஐந்தாவது கோர் வசம் ஒப்படைக்கப்பட்டது. டிசம்பர் 16 வரை சண்டை நீடித்தது. ஊர்ட்கென் காட்டுப்பகுதி மெல்ல மெல்ல அமெரிக்கர்கள் வசமாகத் தொடங்கியது. ஆனால் டிசம்பர் 16ம் தேதி, ஜெர்மானியப் படைகள் தங்களது ஆர்டென் தாக்குதல் நடவடிக்கையைத் தொடங்கியதால், மூன்று மாதங்களாக ஊர்ட்கெனில் நடந்து வந்த சண்டை தேவையற்றுப் போனது. இரு தரப்பினரின் கவனமும் புதிய களமுனைக்குத் திரும்பியதால், ஊர்ட்கெனில் சண்டை ஓய்ந்தது. ஜெர்மானியத் தாக்குதலை முறியடிக்க அமெரிக்கர்களுக்கு மேலும் இரு மாதங்களாயின. இதற்குள் ஊர்ட்கெனிலிருந்த ஜெர்மானியப் படைகள் பெரும்பாலும் பின் வாங்கிவிட்டன. பெப்ரவரி 1945 இல் ஊர்ட்கெனில் மீண்டும் தங்கள் தாக்குதலைத் தொடங்கிய அமெரிக்கர்கள் எளிதில் காட்டையும் சுற்றியிருந்த ஊர்களையும் கைப்பற்றினர்.\n\nSection::::தாக்கம்.\nஊர்ட்கென் காடு சண்டை இரண்டாம் உலகப் போரின் தேவையற்ற சண்டைகளில் ஒன்றாகக் கருதப்படுகிறது. கடினமான நிலப்பரப்பில், தயாரான நிலையில் உள்ள பாதுகாப்புப் படைகளை எதிர்த்து தாக்கினால் பெரும் சேதம் உண்டாகும் என்று தெரிந்தும் ஊர்ட்கென் காட்டைக் கைப்பற்ற முயன்றனர் அமெரிக்கத் தளபதிகள். ஆனால் அக்காடு யார் வசமிருந்தாலும் அதனால் மேற்குப் போர்முனை நிலவரத்தில் எந்தப் பெரிய பாதிப்பையும் ஏற்படுத்தியிருக்காது. அக்காட்டைக் கைப்பற்ற அதிக அளவில் உயிர்களைப் பலி கொடுத்தது அநாவசியமான செயல் என்று பல ராணுவ வரலாற்றாளர்கள் கருதுகிறார்கள். மேலும் ஊர்ட்கென் சண்டை நடந்துகொண்டிருக்கும் போதே பல்ஜ் சண்டை தொடங்கியதால், ஊர்ட்கெனைக் கைப்பற்றும் தேவையில்லாது போனது. அதுவரை ஏகப்பட்ட இழப்புகளுடன் மேற்கொண்ட முயற்சி வீணானது. ஊர்ட்கென் சண்டையில் இரு தரப்பிலும் தலா 12,000 பேர் வரை கொல்லப்பட்டார்கள். மேலும் இரு தரப்பிலும் தலா இருபதாயிரம் பேர் காயமடைந்தனர்.\n"}
{"id": "88028", "url": "https://ta.wikipedia.org/wiki?curid=88028", "title": "கனவுருப் புனைவு", "text": "கனவுருப் புனைவு\n\nகனவுருப் புனைவு () அல்லது மிகுபுனைவு (\"Fantasy fiction\") இலக்கியத்தில் ஒரு வகைப் பாணி. மாயவாத வித்தைகள், அமானுட கருப்பொருட்கள், பயங்கர மிருகங்கள், கற்பனை உலகுகள், சமூகங்கள் ஆகிய கருட்பொருட்களைப் பற்றி எழுதப்படும் புனைவுப் படைப்புகள் கனவுருப் படைப்புகளாக கருதப்படுகின்றன. 1950கள் வரை கனவுருப்புனைவு எழுத்து இலக்கியத்தில் மட்டும் இருந்தது. அதன் பின்னர் தொலைக்காட்சி நிகழ்ச்சிகள், திரைப்படங்கள், இசை, வரைகதைகள், நிகழ்பட ஆட்டங்கள், ஓவியங்கள் மற்றும் படப் புதினங்கள் (graphic novels) என பல வடிவங்களில் கனவுருப்புனைவுகள் படைக்கப்படுகின்றன. \n\nஹோமரின் கிரேக்க தொன்ம காவியம் ஒடிசி கனவுருப்புனைவிற்கான கூறுகளைக் கொண்டுள்ளது. ஆனால் 19ம் நூற்றாண்டில் தான் கனவுருப்புனைவு தனிப்பாணியாக உருவானது. 20ம் நூற்றாண்டின் மத்தியில் ஜே. ஆர். ஆர். டோல்கீனின் த லார்ட் ஆப் த ரிங்ஸ் புத்தகங்கள் வெளியான பிறகு கனவுருப்புனைவு பாணி இலக்கிய உலகின் மைய நீரொட்டத்துக்கு வந்தது. 1990களில் ராபர்ட் ஜோர்டான், ஜார்ஜ் ஆர். ஆர். மார்ட்டின், ஜே. கே. ரௌலிங், நீல் கெய்மென் பொன்ற எழுத்தாளர்களின் படைப்புகள் கனவுருப்புனைவு பாணிக்கு வெகுஜன ஆதரவைப் பெற்றுத்தந்தன. தற்போது பல கனவுருப்புனைவுகளை திரைப்படங்களாகவும், தொலைக்காட்சித் தொடர்களாகவும் எடுக்கும் வழக்கமும் அதிகரித்துள்ளது.\n"}
{"id": "88037", "url": "https://ta.wikipedia.org/wiki?curid=88037", "title": "வட விரிசிய மொழி", "text": "வட விரிசிய மொழி\n\nவட விரிசிய மொழி என்பது இந்தோ ஐரோப்பிய மொழிக்குடும்பத்தை சேர்ந்த செருமானிய மொழிகளுள் ஒரு மொழி ஆகும். இம்மொழி செருமனியில் பேசப்படுகிறது. இம்மொழி ஏறத்தாழ பத்தாயிரம் பேரால் பேசப்படுகிறது. \n"}
{"id": "88038", "url": "https://ta.wikipedia.org/wiki?curid=88038", "title": "திகுரிஞா மொழி", "text": "திகுரிஞா மொழி\n\nதிகுரிஞா மொழி என்பது ஆபிரோ ஆசிய மொழிக்குடும்பத்தை சேர்ந்த செமித்திய மொழிகளுள் ஒன்றாகும். இது எரித்திரியா, எதியோப்பியா போன்ற நாடுகளிற் பேசப்படுகிறது. இம்மொழியை ஏறத்தாழ 6.7 மில்லியன் மக்கள் பேசுகின்றனர்.\n"}
{"id": "88039", "url": "https://ta.wikipedia.org/wiki?curid=88039", "title": "சுவாங்கு மொழி", "text": "சுவாங்கு மொழி\n\nசுவாங்கு மொழி என்பது சீனாவின் ஒரு பகுதியில் பெசாப்படும் மொழி ஆகும். இம்மொழியை ஏறத்தாழ பதினான்கு மில்லியன் மக்கள் பேசுகின்றனர். இம்மொழி பேசப்படும் குவாஞ்சி பகுதியில் இம்மொழியே ஆட்சி மொழி ஆகும்.\n"}
{"id": "88040", "url": "https://ta.wikipedia.org/wiki?curid=88040", "title": "ஒரோமோ மொழி", "text": "ஒரோமோ மொழி\n\nஒரோமோ மொழி என்பது ஆபிரோ ஆசிய மொழிக்குடும்பத்தை சேர்ந்த ஒரு மொழி ஆகும். இம்மொழி எதியோபியா, கென்யா, சோமாலியா போன்ற நாடுகளில் பேசப்படுகிறது. இம்மொழி ஏறத்தாழ இரண்டு கோடிக்கும் மேலான மக்களால் பேசப்படுகிறது.\n"}
{"id": "88041", "url": "https://ta.wikipedia.org/wiki?curid=88041", "title": "பசுகிர மொழி", "text": "பசுகிர மொழி\n\nபசுகிர மொழி என்பது அல்தைக்கு மொழிக்குடும்பத்தை சேர்ந்த துருக்கிய மொழிகளுள் ஒன்றாகும். இது உருசியா, உசுபெகிச்தான், கசாகிஸ்தான் போன்ற நாடுகளில் பேசப்படுகிறது. இம்மொழியை ஏறத்தாழ இரண்டு மில்லியன் மக்கள் பேசுகின்றனர். இம்மொழியை பசுகிர எழுத்துக்களைக்கொண்டே எழுதுகின்றனர். \n\nSection::::பசுகிர எழுத்துகள்.\nபசுகிர எழுத்துக்கள் சிரிலிக்கு எழுத்துக்களையே அடிப்படையாக கொண்டவை. \n"}
{"id": "88042", "url": "https://ta.wikipedia.org/wiki?curid=88042", "title": "தும்புக்க மொழி", "text": "தும்புக்க மொழி\n\nதும்புக்க மொழி என்பது தும்புக்கர்களால் பேசப்படும் மொழி ஆகும். இம்மொழி நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி மலாவி, சாம்பியா, தான்சானியா போன்ற நாடுகளில் பேசப்படுகிறது. இம்மொழியை ஏறத்தாழ இரண்டு மில்லியன் மக்கள் பேசுகின்றனர்.\n"}
{"id": "88043", "url": "https://ta.wikipedia.org/wiki?curid=88043", "title": "இராவண காவியம்", "text": "இராவண காவியம்\n\nஇராவண காவியம் எனும் நூல், இருபதாம் நூற்றாண்டில் தமிழ்மொழியில் தோன்றிய காவியங்களுள் ஒன்று. திராவிட இயக்கத்தின் தாக்கத்தால் புலவர் குழந்தை அவர்களால் இயற்றப்பட்ட இக்காவியம் 1946 இல் வெளிவந்தது. இக்காப்பியம் தமிழ்க் காண்டம், இலங்கைக் காண்டம், விந்தக் காண்டம், பழிபுரி காண்டம், போர்க் காண்டம் என ஐந்து காண்டங்களையும் 57 படலங்களையும் 3100 பாடல்களையும் கொண்டுள்ளது. இராமாயணக் காவிய கதையைக் கொண்டே இராவணனைக் காவியத் தலைவனாக கொண்டு இக்காவியம் படைக்கப்பட்டது.\n\nஇராவண காவியம் படிப்போர் இராவணனையும் அவனைச் சார்ந்தோரையும் போற்றும் படியும், இராம, இலக்குவர்களையும் மற்றவர்களையும் வெறுக்கும் படியும் புலவர் குழந்தை திறம்பட பாடியுள்ளார். இக்காவியத்தை வால்மீகி, கம்பர், துளசிதாசர் இன்னும் பலர் எழுதிய இராமாயணங்களில் உள்ள செய்திகளையே அடிப்படையாகக் கொண்டு, இராவணனைத் தமிழ்க் கதாநாயகனாக சித்தரிக்கிறது. இந்த நூல் சென்னை மாநிலத்தில் இந்திய தேசிய காங்கிரஸ் ஆட்சியில் 1948 - ஆம் ஆண்டு ஜூன் 2 - ஆம் தேதி தடைசெய்யப்பட்டு பிறகு 1971ம் ஆண்டு அரசின் தடை நீக்கப்பட்டது.\n\nSection::::கதை.\nஇராவண காவியம் பின்வரும் பகுதிகளைக் கொண்டுள்ளது.\n\nSection::::இராவணனின் இல்லறம்.\nஇரண்டாம் கடல்கோளுக்குப் பின்னர்த் தோன்றிய இலங்கையில் விச்சிரவாவு என்ற மன்னர், தமிழகத்தினை ஆண்டுவந்தார். அவருடைய மனைவியின் பெயர் கேகசி. இவர்கள் இருவருக்கும் இராவணன், கும்பகன்னன், பீடணன் என மூன்று ஆண் குழந்தைகளும், காமவல்லி என்ற பெண் பிள்ளையும் பிறந்தனர். விச்சிரவாவின் மரணத்திற்கு பிறகு இராவணன் தமிழகத்தினை ஆண்டார்.முல்லை நாட்டு மன்னன் மாயோனின் மகள் வண்டார் குழலியை இராவணன் காதலித்து திருமணம் செய்துகொண்டார். இருவருக்கும் சேயோன் என்ற மகன் பிறந்தான்.\n\nSection::::ஆரியர் வருகை.\nவடநாட்டில் இருந்து தமிழகத்தின் வடக்குப்பகுதியில் ஆரியர்கள் குடியேறினார்கள். அங்கு கோசிகன் (விசுவாமித்திரர்) போன்ற முனிவர்கள் உயிர்பலி கொடுத்து யாகம் செய்தார்கள். அதனை தடுப்பதற்காக இடைவள நாட்டை ஆண்டு வந்த தமிழரசியான தாடகை என்பவர் இராவணனுக்கு கோரிக்கை வைத்தார். அதனை ஏற்று இராவணன் சுவாகு என்னும் படைத்தலைவனுடன் தன் சேனையை அனுப்பினார். கோசிக முனிவரின் யாகம் தடைப்பெற்றது.\n\nSection::::இராம சகோதரர்களின் கொலைகள்.\nவேள்வி தடைப்பட்டதால் கோசிக முனிவர் (விசுவாமித்திரர்) அயோத்தி சென்று இராம இலக்குவனை அழைத்து வந்து மீண்டும் யாகம் செய்தார். அதனை தடுத்த தாடகை, சுவாகு, மாரீசன் மூவரும் இராம சகோதரர்களால் கொல்லப்பட்டார்கள். படைத்தலைவன் கொல்லப்பட்டதால் இராவணன் தன்னுடைய தங்கையை பாதுகாக்க கரன் எனும் படைத்தலைவனை விந்தக நாட்டுக்கு அனுப்பி வைத்தார்.\n\nகாமவல்லியை கண்ட இராமன் அவளிடம் காமமுற்று, அவளை வற்புருத்தினார். இராமரின் விருப்பத்திற்கு இனங்காததால், இலக்குவன் காமவல்லியின் உறுப்புகளை அறுத்து கொன்றார். இராவணன் தங்கையின் பாதுகாப்பிற்காக அனுப்பிய கரனும் அழிக்கப்பெற்றார்.\n\nSection::::சீதையை இராவணன் கவர்தல்.\nபடைத்தலைவனும்,தங்கையும் கொல்லப்பட்ட செய்தியை தூதர்கள் மூலம் அறிந்த இராவணன், விந்தகம் வந்தார். அங்கே தங்கை வளர்த்த மானை அனுப்பி இராம சகோதர்களை சீதையிடமிருந்து பிரித்தார். பின்பு சீதையை கவர்ந்து சென்று இலங்கையில் தன் தங்கையாக போற்றினார்.\n\nSection::::பீடணன் வெளியேறல்.\nஇராவணன் அரசவையில் இராமனை எதிர்த்து போர்புரிவது என்று தீர்மானிக்கப்பட்டது. அதற்கு பீடணன் எதிர்ப்பு தெரிவித்தார். சீதை இராமனிடம் அனுப்பிவைத்து பகையின்றி வாழ்வது என்றார். பீடணனின் கருத்தினை ஏற்காமல் இராவணன் அவரை வெளியேற்றினார். அதானால் பீடணன் தன் படைகளுடன் இராமனிடம் சேர்ந்தார். இலங்கையை எளிதில் வெல்லும் வழிகளை இராமனுக்கு கூறினார்.\n\nSection::::கும்பகன்னன், சேயோன், இராவணன் வீர மரணம்.\nஇராமனுக்கும் இராவணுக்கும் இடையே போர் மூண்டது. கும்பகன்னன் போரில் வீர மரணமடைந்தார். அதனை கேள்வியுற்று வருத்தமடைந்திருந்த இராவணன் அவருடைய மகன் சேயோன் தேற்றினார். அதன் பின் சேயோனும் போரில் ஈடுபட்டு வீரமரணம் அடைந்தார். தமயனும், மகனும் இறந்ததை அடுத்து இராவணன் போரில் ஈடுபட்டார்.\n\nஇராமனால் இராவணனின் தேர்ப்பாகன் கொல்லப்பட்டார், பீடணனால் இராவணனின் தேர்க் குதிரைகள் கொல்லப்பட்டன. மாதலி என்பவர் கொடுத்த அம்பினை இராமன் எய்தார். அதன் மூலம் இராவணனும் வீரமரணம் அடைந்தார்.\n\n"}
{"id": "88044", "url": "https://ta.wikipedia.org/wiki?curid=88044", "title": "கோங்கோ மொழி", "text": "கோங்கோ மொழி\n\nகோங்கோ மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி அங்கோலா, காங்கோ குடியரசு போன்ற நாடுகளில் பேசப்படுகிறது. இம்மொழியை ஏற்ழ்தாழ ஏழு மில்லியன் மக்கள் பேசுகின்றனர். இது கிதூபா என்னும் மொழிக்கு அடித்தளமாக அமைந்த மொழி ஆகும். \n"}
{"id": "88045", "url": "https://ta.wikipedia.org/wiki?curid=88045", "title": "கிதூபா மொழி", "text": "கிதூபா மொழி\n\nகிதூபா மொழி என்பது மத்திய ஆப்பிரிக்காவில் பேசப்படும் ஒரு மொழி ஆகும். இம்மொழி ஏறத்தாழ ஐந்து முதல் பதினைந்து மில்லியன் மக்களால் பேசப்படுகிறது. இது ஒரு கிரியோல் மொழி ஆகும். இது கோங்கோ மொழியை அடிப்படையாகக்கொண்ட ஒரு மொழி ஆகும். \n"}
{"id": "88046", "url": "https://ta.wikipedia.org/wiki?curid=88046", "title": "சாங்கோ மொழி", "text": "சாங்கோ மொழி\n\nசாங்கோ மொழி என்பது ஒரு கிரியோல் மொழி ஆகும். இம்மொழி மத்திய ஆப்பிரிக்க நாடுகளில் பேசப்படுகிறது. இம்மொழியை ஏறத்தாழ ஒன்றரை மில்லியன் முதல் ஐந்து மில்லியன் மக்கள் பேசுகின்றனர். ஆனால், இம்மொழி ஏறத்தாழ நான்கு இலட்ச மக்களுக்கு மட்டுமே தாய்மொழி ஆகும்."}
{"id": "88047", "url": "https://ta.wikipedia.org/wiki?curid=88047", "title": "சுவாசி மொழி", "text": "சுவாசி மொழி\n\nசுவாசி மொழி என்பது நைகர் காங்கோ மொழிக்குடும்பத்தை சேர்ந்த ஒரு மொழி ஆகும். இம்மொழி சுவாசிலாந்து, தென் ஆபிரிக்கா, மொசாம்பிக்கு போன்ற நாடுகளில் பேசப்படுகிறது. இம்மொழியை ஏறத்தாழ மூன்று மில்லியன் மக்கள் பேசுகின்றனர்.\n"}
{"id": "88049", "url": "https://ta.wikipedia.org/wiki?curid=88049", "title": "செரோக்கி மொழி", "text": "செரோக்கி மொழி\n\nசெரோக்கி மொழி என்பது இரோக்கிய மொழிக்குடும்பத்தை சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகளில் உள்ள ஒக்லகோமாவில் பேசப்படுகிறது. இம்மொழியை ஏறத்தாழ பன்னிரண்டு முதல் இருபத்திரண்டாயிரம் மக்கள் பேசுகின்றனர். இம்மொழி இலத்தீன் எழுத்துக்களையும் செரோக்கி எழுத்துக்களையும் கொண்டு எழுதப்படுகிறது.\n"}
{"id": "88051", "url": "https://ta.wikipedia.org/wiki?curid=88051", "title": "நவூரு மொழி", "text": "நவூரு மொழி\n\nநவூரு மொழி (\"Nauruan language\", dorerin Naoero) என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி தெற்கு பசிபிக்கிலுள்ள நவூருவில் பேசப்படுகிறது. இம்மொழியை ஏறத்தாழ ஏழாயிரம் மக்கள் பேசுகின்றனர்.\n"}
{"id": "88052", "url": "https://ta.wikipedia.org/wiki?curid=88052", "title": "ஆஷஸ்", "text": "ஆஷஸ்\n\nஆஷஸ் (\"Ashes\") என்பது பழமையான துடுப்பாட்டத் தொடர் ஆகும். தேர்வுத் துடுப்பாட்ட வகையைச் சேர்ந்த இத்தொடர் இங்கிலாந்து மற்றும் ஆஸ்திரேலியா அணிகளுக்கிடையே 1882-ம் ஆண்டு தொடங்கி தற்போது வரை இரு வருடங்களுக்கு ஒருமுறை நடைபெற்று வருகிறது. போட்டிகளின் எண்ணிக்கையில் பல்வேறு மாறுதல்கள் இருந்தாலும் 1998 ஆண்டில் இருந்து ஒரு தொடரில் மொத்தம் ஐந்து போட்டிகள் என்ற அளவில் விளையாடப்பட்டு வருகின்றது. இது ஐக்கிய இராச்சியம் அல்லது ஆத்திரேலியா நாடுகளில் நடைபெறும். ஒருவேளை தொடர் வெற்றி/தோல்வியின்றி சமமாக முடிந்தால் அதற்கு முந்தைய தொடரில் வெற்றி பெற்றிருந்த அணி ஆஷஸ் தாழியைத் தக்கவைத்துக் கொள்ளும். \n\nஇங்கிலாந்து அணித்தலைவர் இவோ பிளைக்குத் தனிப்பட்ட முறையில் பரிசாக வழங்கப்பட்ட ஆஷஸ் தாழி தற்போது லார்ட்ஸ் மைதானத்தில் உள்ள எம்சிசி அருங்காட்சியகத்தில் உள்ளது. தொடரில் வெல்லும் அணிக்கு வெற்றியின் அடையாளமாக ஆஷஸ் தாழியின் பிரதி வழங்கபடுகிறது. மேலும் 1998-99 தொடரில் இருந்து ஆஷஸ் தொடர்களில் வெற்றிபெறும் அணிக்கு ஆஷஸ் தாழி போன்ற தோற்றத்தில் வாட்டர்ஃபோர்ட் படிகத்தால் செய்யப்பட்ட ஆஷஸ் கிண்ணம் ஒன்றும் வழங்கப்பட்டு வருகிறது. \n\nSection::::வரலாறு.\n1882-ம் ஆண்டு இங்கிலாந்து நாட்டின் ஓவல் மைதானத்தில் நடைபெற்ற தேர்வுத் துடுப்பாட்ட போட்டியில் ஆஸ்திரேலிய அணி 7 ஓட்டங்களால் இங்கிலாந்தை வீழ்த்தியது. இதை விமர்சித்து எழுதிய இங்கிலாந்து பத்திரிகையான 'த ஸ்போர்டிங் டைம்ஸ்', \"இங்கிலாந்து துடுப்பாட்டம் இறந்துவிட்டது, இங்கிலாந்து துடுப்பாட்டம் எரிக்கப்பட்டு அதன் சாம்பல் ஆஸ்திரேலியாவுக்குக் கொண்டு செல்லப்பட்டு விட்டது\" என இரங்கல் செய்தியாக அறிவித்தது. இதையடுத்து இங்கிலாந்து அணித்தலைவராக இருந்த இவோ பிளை அடுத்து வரும் குளிர்காலத்தில் ஆஸ்திரேலியா சென்று விளையாடவுள்ள 1882-83 தேர்வுத் தொடரை வென்று \"சாம்பலை மீட்டுக் கொண்டுவருவோம்\" என்று சூளுரைத்தார். இதனால் \"சாம்பலை மீட்கும் சவால்\" என்று அந்தச் சுற்றுப்பயணத்தை இங்கிலாந்து ஊடகங்கள் குறிப்பிட்டன.\n\nஇவோ பிளை தலைமையிலான இங்கிலாந்து அணி, ஆஸ்திரேலியாவுக்குச் சென்று மூன்று போட்டிகள் கொண்ட 1882-83 ஆஷஸ் தொடரில் விளையாடியது. இரண்டு போட்டிகள் முடிவில் 1-1 என்ற கணக்கில் இரு அணிகளும் சமநிலை வகிக்க, மூன்றாவது போட்டியில் இங்கிலாந்து வென்று ஆஸ்திரேலியாவைப் பழிதீர்த்தது. அதற்குப் பரிசாக மெல்போர்னைச் சேர்ந்த மூன்று பெண்கள், இங்கிலாந்து அணித்தலைவர் இவோ பிளைக்கு, மட்பாண்டத்தால் செய்யப்பட்ட தாழியைப் பரிசாக வழங்கினர். அதில் மூன்றாவது போட்டியில் பயன்படுத்தப்பட்ட மரத்துண்டுகளின் சாம்பல் இருப்பதாகக் கருதப்படுகிறது. இதுவே ஆஷஸ் தொடர் உருவான வரலாறு ஆகும். \n\nSection::::முடிவுகள்.\n2017-18 வரை நடைபெற்ற ஆஷஸ் தொடர்களின் முடிவுகள்:\n"}
{"id": "88053", "url": "https://ta.wikipedia.org/wiki?curid=88053", "title": "சாகி", "text": "சாகி\n\nஹெக்டர் ஹு மன்ரோ (18 டிசம்பர் 1870 – 13 நவம்பர் 1916) என்பவர் இங்கிலாந்தை சேர்ந்த எழுத்தாளர். சாகி (Saki) என்ற புனைப்பெயரால் பரவலாக அறியப்படுபவர். அவரின் எழுத்துக்கள் சமூக சாடல்கள் மற்றும் நையாண்டித்தனம் நிறைந்ததாக இருக்கும். இவரது சிறுகதைகள் ஓ ஹென்றி மற்றும் டொரோத்தி பர்கர் அவர்களின் எழுத்துக்களுடன் ஒப்பிடலாம். இவரது கதைகளின் கதா பாத்திரங்கள் மிகவும் நுணுக்கமாக சித்திரிக்க பட்டிருக்கும், தவிர மிக நியாய பட்ட கதையோட்டம் நிறைந்ததாக இருக்கும். \"ஓபன் விண்டோ\" இவரது சிறந்த படைப்புகளில் ஒன்றாகும்.\n"}
{"id": "88062", "url": "https://ta.wikipedia.org/wiki?curid=88062", "title": "வி. முத்தழகு", "text": "வி. முத்தழகு\n\nவி. முத்தழகு இலங்கையின் பிரபல மெல்லிசை, திரையிசைப் பாடகர்.\n\nகண்டியில் பேராதனையில் பிறந்து மெல்லிசைப் பாடகராக கலை உலகிற்கு வந்தவர் வி. முத்தழகு. சிங்களம், தமிழ், இந்தி, உருது, மலையாளம், ஆங்கிலம் ஆகிய மொழிகளில் பாடியிருக்கிறார். மெல்லிசைப் பாடல்கள், மேடை நிகழ்ச்சிகள், திரைப்படப் பாடல்கள் என அவர் பங்களிப்பு இருந்திருக்கிறது. 1953 ஆம் ஆண்டு முதல் இன்று வரை 5000 க்கும் மேற்பட்ட பாடல்களை பாடியுள்ளார்.\n\nSection::::கலைத்துறை பிரவேசம்.\nகொழும்பு, பம்பலப்பிட்டி சென். மேரிஸ் வித்தியாலயத்தில் முத்தழகு கல்வி பயின்றார். 1963 இல் அப்பாடசாலையின் சிங்களப் பிரிவில் மெல்லிசைப் பாடல் போட்டி ஒன்று நடைபெற்றது. அப்போட்டியில் இவருக்கு இரண்டாவது பரிசு கிடைத்தது. இச்சம்பவத்தின் பின் இசையே அவரது வாழ்க்கையாகவும் தொழிலாகவும் மாறியது. அதே ஆண்டில் பாகித்தானில் லாகூர் பல்கலைக்கழகத்தில் இசை நிகழ்ச்சியொன்று நடைபெற்றது. சாரண இயக்கத்தில் அங்கு சென்ற முத்தழகு இந்த இசை நிகழ்ச்சியில் பாடினார். உருது மொழியிலும் சிங்கள மொழியிலும், தமிழிலும் பாடினார்.\n\nSection::::மெல்லிசைப் பாடல்கள்.\nஇலங்கை வானொலியில் மெல்லிசை பாடுவதற்கு வி.முத்தழகு தேர்வுபெற்றபின் 1971ல் தனது முதலாவது மெல்லிசைப்பாடலை இலங்கை வானொலியில் பாடும் சந்தர்ப்பத்தை பெற்றார். க. கணபதிப்பிள்ளை பாடல் எழுத ஆர். முத்துசாமி இசையமைத்தார். அன்னை பராசக்தி... என்ற பாடலை பாடினார். தொடர்ந்து ஏராளமான மெல்லிசைப்பாடல்களை இலங்கை வானொலியில் பாடியிருக்கிறார். 1970 - 1980 காலப் பகுதியில், இலங்கை வானொலியின் புகழ்பெற்ற ஒரு மெல்லிசைப் பாடகராக முத்தழகு விளங்கினார்.\n\nSection::::திரைப்படப் பாடல்கள்.\nநம் நாட்டில் தயாரிக்கப்பட்ட பல தமிழ், சிங்கள திரைப்படங்களில் ஏராளமான பாடல்களை பாடியிருக்கிறார். முதன் முதலில் புதிய காற்று படத்தில் பாடும் வாய்ப்பை வி. பி. கணேசன் இவருக்கு வழங்கினார். இந்தத்திரைப்படத்தில் இவர் முதலில் பாடிய 'ஓகோ என்னாசை ராதா' மிகுந்த வரவேற்பைப் பெற்றது. இலங்கையில் உருவான தமிழ்ப் படங்களில் இவர்தான் அதிகமாகப் பாடியிருக்கிறார் என்று கூறலாம். தொடர்ந்து கோமாளிகள், ஏமாளிகள், நான் உங்கள் தோழன், தென்றலும் புயலும், வாடைக்காற்று, தெய்வம் தந்த வீடு, அநுராகம், எங்களில் ஒருவன், நெஞ்சுக்கு நீதி, அவள் ஒரு ஜீவநதி, நாடு போற்ற வாழ்க, சர்மிளாவின் இதயராகம் போன்ற படங்களில் பாடினார். புதிய காற்று 1975ஆம் ஆண்டு திரைக்கு வந்தது. 'சர்மிளாவின் இதயராகம்' 1993ஆம் ஆண்டு திரைக்கு வந்தது. 20 ஆண்டு இடைக்காலத்தில் உருவான சகல தமிழ்ப் படங்களிலும் முத்தழகு பின்னணி பாடியிருக்கிறார். 10க்கு மேற்பட்ட சிங்களப் படங்களிலும் பாடியிருக்கிறார். யசபாலித்த நாணயக்காரவே முத்தழகுவுக்கு சிங்களச் சினிமாவில் பாடும் முதல் வாய்ப்பை வழங்கினார். 'அஞ்சானா' என்ற படத்தில் விஜய குமாரதுங்கவுக்கு பின்னணி பாடும் வாய்ப்பே அது. தமிழில் 'நாடு போற்ற வாழ்க' என்ற பெயரில் வெளிவந்த படமே, சமகாலத்தில் 'அஞ்சானா' என சிங்களத்தில் தயாரிக்கப்பட்டது. இரண்டு மொழிப்படங்களிலும் முத்தழகு பின்னணி பாடினார்.\n\nSection::::தனி நபர் இசை நிகழ்ச்சிகள்.\n'சப்தஸ்வரம்' என்ற தனி நபர் இசை நிகழ்ச்சியைப் பலமுறை மேடையேற்றியவர். 1974ஆம் ஆண்டு முதல் 2004ஆம் ஆண்டுவரையுள்ள 30 வருட காலத்தில் 'சப்தஸ்வரம்' நிகழ்ச்சியை 15 முறை மேடையேற்றியிருக்கிறார். 'சப்த ஸ்வரம்' தமிழ் நிகழ்ச்சியைப் போல் 'காதல் மொட்டுகள் மலர்கின்றன' என்ற தலைப்பில் தனி நபர் சிங்கள நிகழ்ச்சியை 10 முறைக்கு மேல் நடத்தியிருக்கிறார்.\n\nSection::::விருதுகள்.\n1995ஆம் ஆண்டு சிறந்த பாடகருக்கான ஜனாதிபதி விருதும் 2002 ஆம் ஆண்டு தேசிய பாடகருக்கான 'கலாபூஷணம்' விருதும் கிடைத்தது. 1987 ஆம் ஆண்டு இந்து கலாசார அமைச்சு இவருக்கு 'மெல்லிசைச் செல்வன்' என்ற பட்டத்தை வழங்கியது. 'இன்னிசை மணி', 'கலை மணி' என்பனவும் முத்தழகுவுக்கு கிடைத்த மேலும் சில பட்டங்களாகும்.\n\n"}
{"id": "88063", "url": "https://ta.wikipedia.org/wiki?curid=88063", "title": "அவர மொழி", "text": "அவர மொழி\n\nஅவர மொழி என்பது அவர ஆந்திக்கு மொழிக்குடும்பத்தை சேர்ந்த ஒரு மொழி ஆகும். இம்மொழி உருசியா, துருக்கி, கசாகிஸ்தான் போன்ற நாடுகளில் பேசப்படுகிறது. இம்மொழியை ஏறத்தாழ எட்டு மில்லியன் மக்கள் பேசுகின்றனர். இம்மொழி சிரிலிக்கு எழுத்துக்களைக்கொண்டே எழுதப்படுகிறது.\n"}
{"id": "88064", "url": "https://ta.wikipedia.org/wiki?curid=88064", "title": "தேதுன மொழி", "text": "தேதுன மொழி\n\nதேதுன மொழி என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி கிழக்குத் திமோரின் இரண்டு ஆட்சிமொழிகளுள் ஒன்றாகும். இம்மொழி கிழக்குத் திமோர், இந்தோனேசியா, மலேசியா, ஆத்திரேலியா, போர்த்துகல், ஐக்கிய இராச்சியம் போன்ற நாடுகளில் பேசப்படுகிறது. இம்மொழியை ஏறத்தாழ எட்டு இலட்சம் மக்கள் பேசுகின்றனர். \n"}
{"id": "88065", "url": "https://ta.wikipedia.org/wiki?curid=88065", "title": "சமோவ மொழி", "text": "சமோவ மொழி\n\nசமோவ மொழி என்பது ஆத்திரோனேசிய மொழிக்குடும்பத்தை சேர்ந்த ஒரு மொழி ஆகும். இம்மொழி சமோவா, அமெரிக்க சமோவா ஆகிய நாடிகளில் பேசப்படுகிறது. இம்மொழியை ஏறத்தாழ மூன்றரை மில்லியன் மக்கள் பேசுகின்றனர்.\n"}
{"id": "88067", "url": "https://ta.wikipedia.org/wiki?curid=88067", "title": "மோல்தோவ மொழி", "text": "மோல்தோவ மொழி\n\nமோல்தோவ மொழி என்பது உரோமானிய மொழியின் ஒரு வட்டாரவழக்காகும். இது மோல்தோவா குடியரசின் ஆட்சி மொழி ஆகும். இம்மொழி சிரிலிக்கு எழுத்துக்களைக்கொண்டே எழுதப்படுகிறது. இம்மொழி ரோமானிய மொழிக்குடும்பத்தை சேர்ந்த ஒரு மொழி ஆகும்.\n"}
{"id": "88068", "url": "https://ta.wikipedia.org/wiki?curid=88068", "title": "போந்திக்கு மொழி", "text": "போந்திக்கு மொழி\n\nபோந்திக்கு மொழி என்பது ஒரு வகையான கிரேக்க மொழி ஆகும். இம்மொழி இந்தோ ஐரோப்பிய மொழிக்குடும்பத்தை சேர்ந்தது ஆகும். இம்மொழி கிரீசு, உருசியா, உக்ரைன், துருக்கி, செருமனி, நெதர்லாந்து போன்ற நாடுகளில் பேசப்படுகிறது. இம்மொழி ஏறத்தாழ மூன்று இலட்ச மக்களால் பேசப்படுகிறது. இம்மொழியை கிரேக்க எழுத்துக்களையும் இலத்தீன் எழுத்துக்களையும் கொண்டு எழுதுகின்றனர். \n"}
{"id": "88069", "url": "https://ta.wikipedia.org/wiki?curid=88069", "title": "பண்டைய மசிதோனிய மொழி", "text": "பண்டைய மசிதோனிய மொழி\n\nபண்டைய மசிதோனிய மொழி என்பது இந்தோ ஐரோப்பிய மொழிக்குடும்பத்தை சேர்ந்த சிலாவிய மொழிகளுள் ஒன்றாகும். இம்மொழி கிழக்கு ஐரோப்பாவில் பேசப்படுகிறது. இம்மொழி கிலகோலிதிக்கு எழுத்துக்களையும் சிரிலிக்கு எழுத்துக்களையும் கொண்டே எழுதப்படுகிறது. \n"}
{"id": "88070", "url": "https://ta.wikipedia.org/wiki?curid=88070", "title": "உரோமானி மொழி", "text": "உரோமானி மொழி\n\nஉரோமானி மொழி என்பது ரோமா மக்களால் பேசப்படும் மொழி ஆகும். இம்மொழி இந்தோ ஐரோப்பிய மொழிக்குடும்பத்தைச் சேர்ந்த இந்தோ ஆரிய மொழிகளுள் ஒன்றாகும். இம்மொழி மத்திய மற்றும் கிழக்கு ஐரோப்பாவில் பேசப்படுகிறது. இம்மொழி இரண்டரை மில்லியன் மக்களால் பேசப்படுகிறது. \n"}
{"id": "88071", "url": "https://ta.wikipedia.org/wiki?curid=88071", "title": "இலவோத்திய மொழி", "text": "இலவோத்திய மொழி\n\nஇலவோத்திய மொழி என்பது கிரடை மொழிக்குடும்பத்தை சேர்ந்த ஒரு மொழி ஆகும். இம்மொழி தாய்லாந்து, லாவோசு, சீனா, அமெரிக்க ஐக்கிய நாடுகள், பிரான்சு, ஆர்கேந்தீனா போன்ற நாடுகளில் பேசப்படுகிறது. இம்மொழி ஏற்ழ்தாழ ஐந்து மில்லியன் மக்களால் பேசப்படுகிறது. இம்மொழி இலவோத்திய எழுத்துக்களைக்கொண்டே எழுதப்படுகிறது.\n"}
{"id": "88072", "url": "https://ta.wikipedia.org/wiki?curid=88072", "title": "அபுகாசிய மொழி", "text": "அபுகாசிய மொழி\n\nஅபுகாசிய மொழி என்பது அபுகாசியர்களால் பேசப்படும் மொழி ஆகும். இம்மொழி துருக்கி, சிரியா, ஈரான், ஈராக்கு, யோர்தான், உக்ரைன், உருசியா போன்ற நாடுகளில் பேசப்படுகிறது. இம்மொழி ஏறத்தாழ ஒன்றேகால் இலட்ச மக்களால் பேசப்படுகிறது. இம்மொழி அபுகாசிய எழுத்துக்களைக்கொண்டே எழுதப்படுகிறது.\n"}
{"id": "88073", "url": "https://ta.wikipedia.org/wiki?curid=88073", "title": "மிராந்தீசிய மொழி", "text": "மிராந்தீசிய மொழி\n\nமிராந்தீசிய மொழி என்பது இந்தோ ஐரோப்பிய மொழிக்குடும்பத்தை சேர்ந்த ரோமானிய மொழிகளுள் ஒன்றாகும். இம்மொழி போர்த்துகீசு நாட்டில் பேசப்படுகிறது. இம்மொழி ஏறத்தாழ பத்து முதல் பதினைந்தாயிர மக்களால் பேசப்படுகிறது.\n"}
{"id": "88074", "url": "https://ta.wikipedia.org/wiki?curid=88074", "title": "மோட்சா மொழி", "text": "மோட்சா மொழி\n\nமோட்சா மொழி என்பது உராலிக்கு மொழிக்குடும்பத்தை சேர்ந்த மோர்துவினிக்கு மொழிகளுள் ஒன்றாகும். இம்மொழி உருசியா, அருமேனியா, ஆத்திரேலியா, அமெரிக்க ஐக்கிய நாடுகள் ஆகிய நாடுகளில் பேசப்படுகிறது. இம்மொழி ஏறத்தாழ ஐந்து இலட்ச மக்களால் பேசப்படுகிறது. இம்மொழி மோர்தோவியாவில் ஆட்சிமொழி ஆகும்.\n"}
{"id": "88075", "url": "https://ta.wikipedia.org/wiki?curid=88075", "title": "தோக் பிசின்", "text": "தோக் பிசின்\n\nதோக் பிசின் (Tok Pisin) பப்புவா நியூ கினியாவில் பேசப்படும் ஒரு கிரியோல் அல்லது கலப்பு மொழி ஆகும். இது பப்புவா நியூகினியாவின் உத்தியோக மொழியாக இருப்பதுடன் நாட்டில் மிகப் பரவலாகப் பயன்படும் மொழியாகவும் உள்ளது. எனினும், நாட்டின் மேற்கு மாகாணம், வளைகுடா மாகாணம், மத்திய மாகாணம், ஓரோ மாகாணம், மில்னே குடா மாகாணம் ஆகியவற்றில் தொக் பிசினின் பயன்பாடு குறுகிய வரலாற்றைக் கொண்டதுடன், நாட்டின் பிற பகுதிகளைப்போல் இப்பகுதிகளில் கூடிய அளவுக்கு, குறிப்பாக முதியோர் மத்தியில், பேசப்படுவதில்லை. இது ஒரு வணிகக் கலப்பு மொழியாக உருவாகியிருக்கக்கூடும் எனினும் இது இப்போது தனித்தன்மை வாய்ந்த மொழியாக ஆகியுள்ளது. ஆங்கிலம் பேசுவோர் இதை \"நியூகினியா கலப்பு மொழி\" (New Guinea Pidgin) என்றோ \"கலப்பு ஆங்கிலம்\" (Pidgin English) என்றோ அழைக்கின்றனர்.\n\nஐந்து மில்லியனுக்கும் ஆறு மில்லியனுக்கும் இடைப்பட்ட எண்ணிக்கையான மக்கள் தொக் பிசின் மொழியைப் பயன்படுத்துகின்றனர். எனினும் இம்மொழியைச் சரளமாகப் பேசுவர் என்று சொல்லமுடியாது. பலர் இப்போது இந்த மொழியை முதல் மொழியாகப் பயின்று வருகின்றனர். குறிப்பாக, உள்ளூர் மொழிகளைப் பேசும் பெற்றோரையோ, பெற்றோருக்குப் பெற்றோரையோ கொண்ட சிறுவர்கள் தோக் பிசினை முதல் மொழியாகக் கற்கின்றனர். நகரப் பகுதியில் வாழும் குடும்பங்களும், காவல்துறை, பாதுகாப்புத்துறையைச் சார்ந்தோரும் பெரும்பாலும் தொக் பிசின் மொழியிலேயே தம்முள் பேசிக்கொள்கின்றனர். இவர்கள் உள்ளூர் மொழிகளைச் சரளமாகப் பயன்படுத்தத் தெரியாதவர்களாகவோ, அல்லது உள்ளூர் மொழியொன்றை தோக் பிசினுக்குப் பின் இரண்டாவது மொழியாகக் கற்பவர்களாகவோ இருக்கின்றனர். ஒரு மில்லியன் மக்கள் தோக் பிசினை முதன்மை மொழியாகப் பயன்படுத்துகின்றனர் எனலாம். தோக் பிசின் மொழி, பப்புவா நியூகினியாவின் பிற மொழிகளைப் படிப்படியாப் புறந்தள்ளி வருகிறது.\n"}
{"id": "88076", "url": "https://ta.wikipedia.org/wiki?curid=88076", "title": "வேந்த மொழி", "text": "வேந்த மொழி\n\nவேந்த மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி தென் ஆபிரிக்கா, சிம்பாவே போன்ற நாடுகளில் பேசப்படுகிறது. இம்மொழி ஏறத்தாழ ஒன்பது இலட்ச மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது. \n"}
{"id": "88077", "url": "https://ta.wikipedia.org/wiki?curid=88077", "title": "சமோரோ மொழி", "text": "சமோரோ மொழி\n\nசமோரோ மொழி என்பது ஒரு ஆத்திரோனேசிய மொழி ஆகும். இம்மொழி மரியானா தீவுகளில் பேசப்படுகிறது. இம்மொழி ஏறத்தாழ அறுபதாயிரம் மக்களுக்கு தாய்மொழி ஆகும். \n"}
{"id": "88078", "url": "https://ta.wikipedia.org/wiki?curid=88078", "title": "பிசுலாமா மொழி", "text": "பிசுலாமா மொழி\n\nபிசுலாமா மொழி என்பது கிரோயோல் மொழிகளை சேர்ந்த ஆங்கில கிரியோல் மொழிகளுள் ஒன்றாகும். இம்மொழி வனுவாட்டு நாட்டின் ஆட்சிமொழிகளுள் ஒன்றாகும். இம்மொழி ஏறத்தாழ இரண்டு இலட்ச மக்களால் பேசப்படுகிறது.\n"}
{"id": "88079", "url": "https://ta.wikipedia.org/wiki?curid=88079", "title": "இனுபிக்கு மொழி", "text": "இனுபிக்கு மொழி\n\nஇனுபிக்கு மொழி என்பது இனுவித்து மொழியின் வட்டாரவழக்காகும். இது அமெரிக்க ஐக்கிய நாடுகள், உருசியா, கனடா போன்ற நாடுகளில் பேசப்படுகிறது. இம்மொழி ஏறத்தாழ இரண்டாயிரம் மக்களால் பேசப்படுகிறது. இம்மொழி இனுபிக்கு எழுத்துகளைக்கொண்டு எழுதப்படுகிறது.\n"}
{"id": "88080", "url": "https://ta.wikipedia.org/wiki?curid=88080", "title": "சோங்க மொழி", "text": "சோங்க மொழி\n\nசோங்க மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி தென் ஆபிரிக்கா, சிம்பாவே, மொசாம்பிக்கு, சுவாசிலாந்து போன்ற நாடுகளில் பேசப்படுகிறது. இம்மொழி ஏறத்தாழ மூன்று மில்லியன் மக்களால் பேசப்படுகிறது.\n"}
{"id": "88092", "url": "https://ta.wikipedia.org/wiki?curid=88092", "title": "அ. ச. ஞானசம்பந்தன்", "text": "அ. ச. ஞானசம்பந்தன்\n\nஅ. ச. ஞானசம்பந்தன் (நவம்பர் 10, 1916 – ஆகஸ்ட் 27, 2002) ஒரு தமிழ் அறிஞர், எழுத்தாளர் மற்றும் இலக்கிய விமர்சகர். அவர் 1985 ஆம் ஆண்டின் தமிழுக்கான சாகித்திய அகாதமி விருது பெற்றவர். சுருக்கமாக அ. ச. ஞா என்றும் அழைக்கப் பட்டார்.\nSection::::வாழ்க்கைக் குறிப்பு.\nஅ. ச. ஞானசம்பந்தன் திருச்சிராப்பள்ளி மாவட்டத்தில் கல்லணைக்கருகில் உள்ள அரசன்குடி என்ற ஊரில் பிறந்தவர். அவரது பெற்றோர் அ. மு. சரவண முதலியார் மற்றும் சிவகாமி ஆவர். அவரது தந்தை சைவசமய பக்திக் காவியமான திருவிளையாடல் புராணத்திற்கு உரையெழுதிய தமிழ் அறிஞர். ஞானசம்பந்தன் லால்குடி போர்டு உயர்நிலைப் பள்ளியில் படித்து முடித்த பின் இடைநிலை வகுப்புக்கு (இண்டெர்மீடியட்) அண்ணாமலைப் பல்கலைக்கழகத்தில் இயற்பியல் பாடத்தைத் தேர்வு செய்து படித்தார்.\nஅங்கு தமிழ்ப் பேராசிரியராக இருந்த சோமசுந்தர பாரதியார் அவரது தமிழ் அறிவையும் ஆர்வத்தையும் அடையாளம் கண்டு அவரை இயற்பியலில் இருந்து தமிழுக்கு மாறும்படி செய்தார். அக்கல்லூரியில் படிக்கும் போது வி. எஸ். ஸ்ரீனிவாச சாஸ்திரி, திரு. வி. க, தெ. பொ. மீனாட்சி சுந்தரம் போன்ற தமிழ் அறிஞர்களின் தொடர்பு அவருக்குக் கிடைத்தது. தமிழில் முதுகலைப் பட்டம் பெற்று 1942ல் பச்சையப்பன் கல்லூரியில் தமிழ் விரிவுரையாளராக வேலையில் சேர்ந்தார். அக்கல்லூரியில் 1956 வரை வேலை பார்த்தார்.\n\nSection::::எழுத்துப் பணி.\nஅ. ச. ஞானசம்பந்தனின் முதல் புத்தகமான \"ராவணன்\" \"மாட்சியும்\" \"வீழ்ச்சியும்\" என்ற புத்தகம் 1945ல் வெளியானது. இப்புத்தகமும், \"கம்பன் காலை\" (1950) மற்றும் \"தம்பியர் இருவர்\" (1961) ஆகிய புத்தகங்களும் அவருக்குக் கம்பராமாயணத்தில் இருந்த செறிந்த அறிவுக்குச் சான்றாக அமைந்தன. பச்சையப்பாக் கல்லூரியிலிருந்து வெளியேறிய பின் 1956 – 1961 வரை அகில இந்திய வானொலியின் சென்னை அலுவலகத்தில் நாடகங்கள் தயாரிப்புப் பிரிவின் பொறுப்பு அலுவலராக வேலை பார்த்தார். 1959ல் தமிழ்ப் பதிப்பகங்களின் பணியகத்தின் செயலாளரானார். 1969 – 1972 வரை தமிழ் நாட்டுப் பாடநூல் கழகத்தின் தலைவராக இருந்தார். 1970ல் மதுரை காமராசர் பல்கலைக்கழகத்தில் தமிழ்த்துறையின் தலைவராகப் பணியில் சேர்ந்து பின் 1973ல் அப்பல்கலைக்கழகத்திலிருந்து ஓய்வு பெற்றார். பின்னாளில் அதே பல்கலைக்கழகத்தில் தாகூர் ஓய்வுப் (Tagore emeritus professor) பேராசிரியாராகப் பணியாற்றினார். அவர் தனது கடைசி காலத்தைச் சென்னையில் தமிழ் இலக்கிய ஆராய்ச்சியில் கழித்தார். அவர் ஒரு சைவ சமய அறிஞராகவும் பாடநூல் தயாரிப்பாளர் மற்றும் தமிழ் விரிவுரையாளராகவும் வாழ்ந்தவர். அவர் எழுதிய நூல்கள் 35 ஆராய்ச்சிப் புத்தகங்கள், 3 மொழிபெயர்ப்பு புத்தகங்கள் மற்றும் ஏராளமான பாடப் புத்தகங்களும் கட்டுரைகளும் ஆகும். 1985ல் \"கம்பன்: புதிய பார்வை\" என்ற அவரது இலக்கிய விமர்சன நூல் தமிழுக்கான சாகித்திய அகாதமி விருது பெற்றது.\n\n\n\n\n"}
{"id": "88096", "url": "https://ta.wikipedia.org/wiki?curid=88096", "title": "அம்மூவனார்", "text": "அம்மூவனார்\n\nஅம்மூவனார் சங்ககாலப் புலவர்களில் ஒருவர். சங்கத்தொகை நூல்களில் 127 பாடல்கள் இவர் பாடியனவாகக் காணப்படுகின்றன.\nஇவற்றில் குறுந்தொகை 127 குறிஞ்சித்திணை. நற்றிணை 397 பாலைத்திணை. ஏனைய 125 பாடல்களும் நெய்தல் திணை.\n\nSection::::குறுந்தொகைப் பாடல் தொடுப்பு.\nஐங்குறு நூறு - நெய்தல் திணை\n"}
{"id": "88100", "url": "https://ta.wikipedia.org/wiki?curid=88100", "title": "சோசா மொழி", "text": "சோசா மொழி\n\nசோசா மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி தென் ஆபிரிக்காவிலும் லெசோத்தோவிலும் பேசப்படுகிறது. இம்மொழி ஏறத்தாழ எட்டு மில்லியன் மக்களால் பேசப்படுகிறது. இம்மொழி இலத்தீன் எழுத்துக்களை ஒத்த எழுத்துக்களைக்கொண்டே எழுதப்படுகிறது.\n"}
{"id": "88101", "url": "https://ta.wikipedia.org/wiki?curid=88101", "title": "சோத்தோ மொழி", "text": "சோத்தோ மொழி\n\nசோத்தோ மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இது செசோத்தோ, தென் சோத்தோ எனும் பெயர்களாலும் அறியப்படும் இம்மொழி தென் ஆபிரிக்காவிலும் லெசோத்தோவிலும் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது. இது ஏனைய பண்டு மொழிகளைப் போலவே உருபன்களை ஒன்றுடன் ஒன்று ஒட்டுவதன் மூலம் உருவான சொற்களைப் பெருமளவில் கொண்ட ஒட்டுநிலை மொழி வகையைச் சேர்ந்தது.\n"}
{"id": "88102", "url": "https://ta.wikipedia.org/wiki?curid=88102", "title": "செச்சன மொழி", "text": "செச்சன மொழி\n\nசெச்சன மொழி என்பது செச்சனியாவில் பேசப்படும் ஒரு மொழி ஆகும். இம்மொழி ஏறத்தாழ ஒன்றரை மில்லியன் மக்களால் பேசப்படுகிறது. இம்மொழி சிரிலிக்கு எழுத்துகள் மற்றும் இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88103", "url": "https://ta.wikipedia.org/wiki?curid=88103", "title": "கிரிம்சன் மூன்லைட்டு", "text": "கிரிம்சன் மூன்லைட்டு\n\nகிரிம்சன் மூன்லைட்டு என்பது ஒரு மேற்கத்திய இசைக்குழு ஆகும். இது ஒரு கிறித்துவ பிளாக்கு மெட்டல் இசைக்குழு ஆகும். இது பிளாக்கு மெட்டல், கிறித்துவ மெட்டல், அன்பிலாக்கு மெட்டல் போன்ற இசைவகைகளை தொடர்கின்றது. இது 1997ஆம் ஆண்டு சுவீடன் நாட்டில் தோற்றுவிக்கப்பட்டது.\n"}
{"id": "88104", "url": "https://ta.wikipedia.org/wiki?curid=88104", "title": "சுவான மொழி", "text": "சுவான மொழி\n\nசுவான மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி தென் ஆபிரிக்கா, சிம்பாவே, நமிபியா போன்ற நாடுகளில் பேசப்படுகிறது. இம்மொழி ஏறத்தாழ நான்கரை மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88105", "url": "https://ta.wikipedia.org/wiki?curid=88105", "title": "கிகுயு மொழி", "text": "கிகுயு மொழி\n\nகிகுயு மொழி என்பது நைகர் காங்கோ மொழிக்குடும்பத்தை சேர்ந்த பண்டு மொழிகளுள் ஒன்றாகும். இம்மொழி கென்யாவில் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது. இம்மொழி இலத்தீன் எழுத்துக்களை ஒத்த எழுத்துக்களைக்கொண்டே எழுதப்படுகிறது.\n"}
{"id": "88106", "url": "https://ta.wikipedia.org/wiki?curid=88106", "title": "சீலாந்திய மொழி", "text": "சீலாந்திய மொழி\n\nசீலாந்திய மொழி என்பது இந்தோ ஐரோப்பிய மொழிக்குடும்பத்தை சேர்ந்த செருமானிய மொழிகளுள் ஒன்றாகும். இம்மொழி நெதர்லாந்திலுள்ள சீலாந்தில் பேசப்படுகின்றது. இம்மொழி ஏறத்தாழ இரண்டு இலட்சம் மக்களால் பேசப்படுகின்றது. இம்மொழி இலத்தீன் எழுத்துக்களை ஒத்த சீலாந்திய எழுத்துக்களைக்கொண்டே எழுதப்படுகின்றது. \n"}
{"id": "88107", "url": "https://ta.wikipedia.org/wiki?curid=88107", "title": "எவு மொழி", "text": "எவு மொழி\n\nஎவு மொழி என்பது நைகர் காங்கோ மொழிக்குடும்பத்தை சேர்ந்த ஒரு மொழி ஆகும். இம்மொழி கானா, தோகோ போன்ற நாடுகளில் பேசப்படுகிறது. இம்மொழி ஏறத்தாழ மூன்று மில்லியனிற்கும் மேற்பட்ட மக்களால் பேசப்படுகிறது. இம்மொழி இலத்தீன் எழுத்துக்களைக் கொண்டே எழுதப்படுகிறது.\n"}
{"id": "88108", "url": "https://ta.wikipedia.org/wiki?curid=88108", "title": "மிந்தோங்க மொழி", "text": "மிந்தோங்க மொழி\n\nமிந்தோங்க மொழி என்பது சினோ திபெத்திய மொழிக்குடும்பத்தை சேர்ந்த சீன மொழிகளுள் ஒன்றாகும். இம்மொழி சீனா, வியட்நாம், அமெரிக்க ஐக்கிய நாடுகள் போன்ற நாடுகளில் பேசப்படுகிறது. இம்மொழி ஏறத்தாழ ஒன்பது மில்லியன் மக்களால் பேசப்படுகிறது. \n"}
{"id": "88109", "url": "https://ta.wikipedia.org/wiki?curid=88109", "title": "கிரீன்லாந்து மொழி", "text": "கிரீன்லாந்து மொழி\n\nகிரீன்லாந்து மொழி என்பது கிரீன்லாந்து, தென்மார்க்கு இராச்சியம் போன்ற நாடுகளில் பேசப்படும் மொழி ஆகும். இம்மொழி ஏறத்தாழ ஐம்பத்தேழு ஆயிரம் மக்களால் பேசப்படுகிறது.\n"}
{"id": "88111", "url": "https://ta.wikipedia.org/wiki?curid=88111", "title": "நிதி அறிவுத்திறன்", "text": "நிதி அறிவுத்திறன்\n\nநிதி அறிவுத்திறன் என்பது நிதி பற்றி புரிந்துகொள்ள ஒருவருக்கு இருக்கும் ஆற்றலைக் குறிக்கிறது. குறிப்பாக நிதி பற்றி விழிப்புணர்வு மிக்க, சிறந்த முடிவுகளை எடுக்க ஒருவருக்கு உதவும் அறிவையும், திறன்களையும் இது குறிக்கிறது. உலகெங்கும் தனிநபர் கடன், அரசுகள் கடன் அதிகரித்து வருகின்றன. ஏமாற்றுதல், தெளிவற்ற முதலீட்டுச் சூழல், பொருளாதார நெருக்கடி ஆகியனவும் நிதி அறிவுத்திறன் நோக்கிய கவனத்தை ஈர்த்துள்ளன. \n\n"}
{"id": "88123", "url": "https://ta.wikipedia.org/wiki?curid=88123", "title": "சன் படங்கள்", "text": "சன் படங்கள்\n\nசன் பிக்சர்ஸ் அல்லது சன் படங்கள் கலாநிதி மாறனின் சன் குழுமத்தில் இடம் பெற்றுள்ள ஒரு நிறுவனம். இது தமிழ்த் திரைப்படங்களைத் தயாரித்தும் வெளியிட்டும் வருகிறது.\n"}
{"id": "88124", "url": "https://ta.wikipedia.org/wiki?curid=88124", "title": "நடுநிலை மொழி", "text": "நடுநிலை மொழி\n\nநடுநிலை மொழி என்பது செயற்கையாக கட்டப்பட்ட ஒரு மொழி ஆகும். இம்மொழி 1951ஆம் ஆண்டு தொற்றுவிக்கப்பெற்றது. இம்மொழி இலத்தீன் எழுத்துக்களைகொண்டே எழுதப்படுகிறது. இம்மொழி சில நூறு மக்களால் பேசப்படுகிறது.\n"}
{"id": "88125", "url": "https://ta.wikipedia.org/wiki?curid=88125", "title": "ஐமர மொழி", "text": "ஐமர மொழி\n\nஐமர மொழி என்பது ஐமர மொழிக்குடும்பத்தை சேர்ந்த ஒரு மொழி ஆகும். இம்மொழி பொலிவியா, பெரூ, சிலி போன்ற நாடுகளில் பேசப்படுகிறது. இம்மொழி ஏறத்தாழ இரண்டு மில்லியன் மக்களால் பேசப்படுகிறது. \n"}
{"id": "88126", "url": "https://ta.wikipedia.org/wiki?curid=88126", "title": "பிக்கார்து மொழி", "text": "பிக்கார்து மொழி\n\nபிக்கார்து மொழி என்பது இந்தோ ஐரோப்பிய மொழிக்குடும்பத்தை சேர்ந்த உரோமானிய மொழிகளுள் ஒன்றாகும். இது பிரான்சு, பெல்சியம் போன்ற நாடுகளில் பேசப்படுகிறது. இம்மொழி பிரெஞ்சு மொழியுடன் அதிக நெருக்கமுடையது. \n"}
{"id": "88127", "url": "https://ta.wikipedia.org/wiki?curid=88127", "title": "காக்க காக்க (திரைப்படம்)", "text": "காக்க காக்க (திரைப்படம்)\n\nகாக்க காக்க 2003ம் ஆண்டு வெளிவந்த ஒரு தமிழ்த் திரைப்படம். இதில் சூர்யா, ஜோதிகா மற்றும் ஜீவன் நடித்துள்ளார்கள். இதனை இயக்கியவர் கௌதம் மேனன்.\n"}
{"id": "88128", "url": "https://ta.wikipedia.org/wiki?curid=88128", "title": "மொங்கோலிய மொழி", "text": "மொங்கோலிய மொழி\n\nமொங்கோலிய மொழி () என்பது அல்தைக்கு மொழிக்குடும்பத்தை சேர்ந்த மங்கோலிய மொழிகளுள் ஒன்றாகும். இம்மொழி சீனா, மங்கோலியா ஆகிய நாடுகளில் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது. இம்மொழி மங்கோலிய எழுத்துக்களைக்கொண்டும் மங்கோலிய சிரிலிக்கு எழுத்துகளைக்கொண்டும் எழுதப்படுகிறது.\n"}
{"id": "88129", "url": "https://ta.wikipedia.org/wiki?curid=88129", "title": "நோர்மாந்திய மொழி", "text": "நோர்மாந்திய மொழி\n\nநோர்மாந்திய மொழி என்பது இந்தோ-ஐரோப்பிய மொழிக்குடும்பத்தை சேர்ந்த உரோமானிய மொழிக் குடும்பத்தை சேர்ந்த ஒரு மொழி ஆகும். இம்மொழி பிரான்சு, இங்கிலாந்து, அயர்லாந்து, கனடா போன்ற நாடுகளில் பேசப்படுகிறது. இம்மொழி பிரெஞ்சு எழுதுக்களைக்கொண்டே எழுதப்படுகிறது. இம்மொழி பிரான்சில் உள்ள நோர்மாண்டி எனப்படும் பிரதேசத்தில் பொது வழக்கில் உள்ளது. அங்கு அரசாங்க மொழியாக அங்கீகரிக்கப்படவில்லை ஆயினும், இது பிரதேச மொழியாக ஏற்றுக் கொள்ளப்பட்டுள்ளது.\n"}
{"id": "88131", "url": "https://ta.wikipedia.org/wiki?curid=88131", "title": "வேல் (திரைப்படம்)", "text": "வேல் (திரைப்படம்)\n\nவேல் 2007ம் ஆண்டு வெளியான தமிழ்த் திரைப்படம். ஹரி இயக்கத்தில் வெளியான இப்படத்தில் சூர்யா, அசின் ஆகியோர் நடித்துள்ளனர்.\n\nஇத்திரைப்படத்தில் நடிகர் சூர்யா இரட்டை வேடத்தில் நடித்துள்ளார்.\n\n"}
{"id": "88132", "url": "https://ta.wikipedia.org/wiki?curid=88132", "title": "சொரானி மொழி", "text": "சொரானி மொழி\n\nசொரானி மொழி (سۆرانی) என்பது இந்தோ ஐரோப்பிய மொழிக்குடும்பத்தை சேர்ந்த இரானிய மொழிகளுள் ஒன்றாகும். இம்மொழி ஈரான், ஈராக்கு போன்ற நாடுகளில் பேசப்படுகிறது. இம்மொழி ஏறத்தாழ ஆறு மில்லியன் மக்களால் பேசப்படுகிறது.\n"}
{"id": "88133", "url": "https://ta.wikipedia.org/wiki?curid=88133", "title": "பருமிய மொழி", "text": "பருமிய மொழி\n\nபருமிய மொழி என்பது சீனோ திபெத்திய மொழிக்குடும்பத்தை சேர்ந்த பருமிய மொழிகளுள் ஒன்றாகும். இம்மொழி பருமா, தாய்லாந்து, சிங்கபூர், மலேசியா போன்ற நாடுகளில் பேசப்படுகிறது. இம்மொழி ஏறத்தாழ முப்பத்திரண்டு மில்லியன் மக்களுக்கு தாய்மொழி ஆகும். \n\nஇம்மொழி 33 எழுத்துக்களை கொண்டது.\n"}
{"id": "88134", "url": "https://ta.wikipedia.org/wiki?curid=88134", "title": "சுகாத்து மொழி", "text": "சுகாத்து மொழி\n\nஸ்காட்‌ மொழி என்பது இந்தோ ஐரோப்பிய மொழிக்குடும்பத்தை சேர்ந்த ஜெர்மானிய மொழிகளுள் உள்ள ஆங்கில விரிசிய மொழிகளுள் ஒன்றாகும். இது ஸ்காட்‌லேன்ட் நாட்டில் பேசப்படுகிற ஒரு மொழி ஆகும். இம்மொழி ஏறத்தாழ ஒன்றரை மில்லியன் மக்களால் பேசப்படுகிறது.\n"}
{"id": "88136", "url": "https://ta.wikipedia.org/wiki?curid=88136", "title": "வோரோ மொழி", "text": "வோரோ மொழி\n\nவோரோ மொழி என்பது உராலிக்கு மொழிக்குடும்பத்தை சேர்ந்த தென் எசுத்தோனியா மொழிகளுள் ஒன்றாகும். இம்மொழி எசுத்தோனியாவில் பேசப்படுகிறது. இம்மொழி ஏறத்தாழ எழுபதாயிரம் மக்களால் பேசப்படுகிறது.\n"}
{"id": "88140", "url": "https://ta.wikipedia.org/wiki?curid=88140", "title": "ஆட்டோகிராப் (திரைப்படம்)", "text": "ஆட்டோகிராப் (திரைப்படம்)\n\nஆட்டோகிராஃப் 2004 ஆம் ஆண்டு வெளிவந்த தமிழ்த் திரைப்படம். சேரன் இதனை எழுதி, இயக்கி, தயாரித்ததுடன் நடிக்கவும் நடித்தார். இப்படம் வணிக நோக்கில் பெருவெற்றி பெற்றதுடன் சிறந்த பொழுதுபோக்குத் திரைப்படத்துக்கான தேசிய விருது, சிறந்த திரைப்படத்துக்கான பிலிம்பேர் விருது உட்பட பல்வேறு விருதுகளை வென்றது.\n\n\nSection::::வென்ற விருதுகள்.\nஇத்திரைப்படம் வெளியான நாள்முதல் இப்படம் வென்ற விருதுகளை கீழே காணலாம்.\n\nஇந்திய தேசிய திரைப்பட விருதுகள்\n\nபிலிம்பேர் விருதுகள்\n\nதமிழக அரசு திரைப்பட விருதுகள்\n\nSection::::பாடல்கள்.\nரசிகர்களிடம் சிறப்பான வரவேற்பு பெற்ற பாடல்களைக் கொண்ட இத்திரைப்படத்திற்கு இசையமைத்தவர் பரத்வாஜ் ஆவார். \n"}
{"id": "88141", "url": "https://ta.wikipedia.org/wiki?curid=88141", "title": "கோவில் (திரைப்படம்)", "text": "கோவில் (திரைப்படம்)\n\nகோவில் 2003ம் ஆண்டு வெளி வந்த ஒரு தமிழ்த் திரைப்படம். ஹரி இயக்கிய இப்படத்தில் சிலம்பரசன், சோனியா அகர்வால், வடிவேலு, ராஜ்கிரண், நாசர் ஆகியோர் நடித்துள்ளனர். ஹாரில் ஜெயராஜ் இப்படத்தின் இசையமைப்பாளர்.\n\n"}
{"id": "88142", "url": "https://ta.wikipedia.org/wiki?curid=88142", "title": "சிங்கம் (திரைப்படம்)", "text": "சிங்கம் (திரைப்படம்)\n\nசிங்கம் 2010ம் ஆண்டு வெளியான தமிழ்த் திரைப்படம். ஹரி இயக்கிய இப்படத்தில் சூர்யா, அனுசுகா செட்டி ஆகியோர் நடித்துள்ளனர் .\n\n\n"}
{"id": "88143", "url": "https://ta.wikipedia.org/wiki?curid=88143", "title": "கந்தசாமி (திரைப்படம்)", "text": "கந்தசாமி (திரைப்படம்)\n\nகந்தசாமி 2009ம் ஆண்டு வெளி வந்த ஒரு தமிழ்த் திரைப்படம். சுசி கணேசன் இயக்கிய இப்படத்தில் விக்ரம், சிரேயா சரன், பிரபு, ஆசிஷ் வித்யார்த்தி, வடிவேல் போன்றவர்கள் நடித்திருந்தனர்.\n\nSection::::மேற்கோள்கள்.\n \n"}
{"id": "88148", "url": "https://ta.wikipedia.org/wiki?curid=88148", "title": "அழற்சிக்கு எதிரான இயக்க ஊக்கிகள் இல்லாத மருந்துகள்", "text": "அழற்சிக்கு எதிரான இயக்க ஊக்கிகள் இல்லாத மருந்துகள்\n\nஅழற்சிக்கு எதிரான இயக்க ஊக்கிகள் இல்லாத மருந்துகள் அல்லது அழற்சிக்கு எதிரான இசுட்டீரோய்டு இல்லாத மருந்துகள் (Nonsteroidal anti-inflammatory drugs – NSAID) என அழைக்கப்படுபவை வலியைப் போக்கும் வலிநீக்கியாகவும், காய்ச்சலைக் குறைக்கும் காய்ச்சலடக்கியாகவும், அதிகமான அளவுகளில் அழற்சியைக் கட்டுப்படுத்துவதாகவும் காணப்படும், இயக்க ஊக்கிகளுக்குரிய (steroids) மூலக்கூறுகளைக் கொண்டிராத மருந்துகள் ஆகும். இந்த மருந்துக் குழுவில் மிகவும் பரவலாக அறியப்பட்ட அசுப்பிரின் (aspirin), இபுப்புரொஃபன் (ibuprofen), நப்ரோக்ஃசென் (naproxen) போன்றவை விளங்குகின்றன.\n\nSection::::இயல் இயக்க முறை.\nபுரோசிட்டாகிளாண்டின் (prostaglandin) எனப்படும் வேதிப்பொருள் உடலில் அழற்சி, வலி, காய்ச்சல் என்பனவற்றை ஏற்படுத்துவதில் முக்கிய பங்கை வகிக்கிறது; ஒரு செய்தி அனுப்பும் ஊடகம் போலத் தொழிற்படுகிறது. புரோசிட்டாகிளாண்டினின் உற்பத்தியைக் கட்டுப்படுத்துவதன் மூலம் உடலில் ஏற்பட்ட வலி, காய்ச்சல் போன்ற அறிகுறிகளைக் குறைக்கலாம்.\n\nபுரோசிட்டாகிளாண்டின் கொழுப்புக்காடியான அரக்கிடோனிக் காடியில் இருந்து உருவாகுகின்றது, இந்த உருவாக்கத்தை ஊக்குவிக்கும் நொதியமாக சைக்கிளோஆக்சிசனேசு விளங்குகிறது, அழற்சிக்கு எதிரான இயக்க ஊக்கிகள் அல்லாத மருந்துகள் இந்த நொதியத்தைத் தடுப்பதனால் புரோசிட்டாகிளாண்டின் உருவாகுதல் நிறுத்தப்படுகிறது, இதன் மூலம் அழற்சி, வலி, காய்ச்சல் என்பன கட்டுப்படுத்தப்படுகின்றன. சைக்கிளோஆக்சிசனேசு சமநொதியங்களாகக் காணப்படுகிறது; சைக்கிளோஆக்சிசனேசு – 1 (COX-1), சைக்கிளோஆக்சிசனேசு – 2 (COX-2), சைக்கிளோஆக்சிசனேசு – 3 (COX-3) என்பன அவையாகும். அநேகமான அழற்சிக்கு எதிரான இயக்க ஊக்கிகள் அல்லாத மருந்துகள் மேற்கூறப்பட்ட நொதியங்கள் இரண்டையுமே தாக்குகிறது, அதேவேளை ஒன்றை மட்டும் தெரிந்தெடுத்துத் தாக்கும் மருந்துகளும் உண்டு.\n\nஇந்த இயல் இயக்க முறையைப் பற்றி அசுப்பிரின் மூலம் விளக்கிய சோன் வேன் (1927-2004) இதற்காக நோபெல் பரிசைப் பெற்றார். பெரும்பான்மையான இயல் இயக்க முறையின் பகுதிகள் இன்னமும் தெளிவாக அறியப்படாமலேயே உள்ளன.\n\nSection::::வகைப்பாடு.\nவேதியற் கட்டமைப்பைப் பொறுத்து அழற்சிக்கு எதிரான இசுட்டீரோய்டு அல்லாத மருந்துகள் வகைப்படுத்தப்பட்டுள்ளன.\n\nSection::::சைக்கிளோஆக்சிசனேசு – இரண்டினை (COX-2) தேர்ந்தெடுத்துத் தடுப்பவை.\nஇவற்றில் பெரும்பான்மையானவை தற்போது பயன்பாட்டில் இல்லை.\nSection::::வேறு அழற்சிக்கு எதிரான இசுட்டீரோய்டு அல்லாத மருந்துகள்.\nநிமெசுலைட் (Nimesulide) : சல்ஃபோனனிலைட்டுக்கள் பிரிவைச் சேர்ந்தது, மிகவும் தீவாய்ப்புடையது (ஆபத்தானது); கல்லீரல் நச்சுத்தன்மையை ஏற்படுத்தக்கூடியது.\nSection::::பயன்பாடுகள்.\nஉடனடியான வலி, அழற்சி போக்கியாக அல்லது நீண்ட நாட்களாக இருந்துவரும் வலியைப் போக்குவதற்காக வழமையாகப் பயன்படுத்தப்படுகிறது. சில இவ்வகை மருந்துகளின் நீண்ட காலப் பயன்பாடு குடற்புற்று நோயின் தீவிரத்தைக் குறைக்கவல்லது என்று அறியப்பட்டுள்ளது. \nபின்வரும் நோய்களில் இவை பொதுவாகப் பயன்படுத்தப்படுகின்றன: \nஅசுப்பிரினானது குருதிச் சிறுதட்டுக்கள் ஒருங்கிணைவதை நிறுத்துகிறது, இதனால் குருதிக்குழாய்களில் குருதி உறைவது தடுக்கப்படுகிறது, இதன் மூலம் சில இதயக்குழலிய நோய்களில் இருந்து பாதுகாக்கப்படுகிறது.\nSection::::மருந்து இயக்கத் தாக்கியல்.\nபெரும்பான்மை அழற்சிக்கு எதிரான இசுட்டீரோய்டு அல்லாத மருந்துகள் 3-5 வரையிலான pKa பெறுமானம் கொண்ட வலுவற்ற காடிகளாகும். இரைப்பையில் இருந்தும் குடலில் இருந்தும் நன்கு அகத்துறிஞ்சப்படுகின்றன, பின்னர் குருதிப்புரதங்களுடன் பிணைக்கப்பட்டு கல்லீரலில் வளர்சிதை மாற்றங்களுக்கு உள்ளாகின்றன, இறுதியில் செயலற்ற விளை பொருட்கள் சிறுநீர் மூலம் வெளியேற்றப்படுகின்றன.\nSection::::பக்க விளைவுகள்.\nபெரும்பான்மையான பக்கவிளைவுகள் இரையகக் குடலியத் தொகுதியிலும் சிறுநீரகத்திலும் நிகழ்கின்றன. இவ்விளைவுகள் மாத்திரையின் உள்ளெடுக்கப்படும் அளவைப் பொறுத்தது ஆகும். அனேகமான சந்தர்ப்பங்களில் அவதானிக்கப்பட்ட இரைப்பையில் புண்ணால் ஓட்டை ஏற்படல், குருதிப்போக்கு என்பன இறப்பை ஏற்படுத்தக்கூடிய அளவிற்கு ஆபத்தானதாகும்.\n\nபக்க விளைவுகளைக் காட்டும் அட்டவணை \nSection::::இதயக்குழலியத் தொகுதி.\nஆய்வொன்றின் படி இவ்வகையான மாத்திரைகள் மாரடைப்பை ஏற்படுத்தவல்லது என அறியப்பட்டுள்ளது.\nவேறொரு ஆய்வில் \"ஏட்ரியக் குறு நடுக்கத்திற்குரிய\" (atrial fibrillation) ஆபத்தானது இம்மருந்துகளைப் பயன்படுத்துவதால் அதிகமாகிறது எனவும் அறியப்பட்டுள்ளது.\n\nSection::::இரையகக் குடலியத் தொகுதி.\nஇரையக சீதமென்சவ்வில் மருந்தின் அமில மூலக்கூறுகள் நேரடியாக உறுத்துவதாலும், சைக்கிளோஒக்சிசனேசு நொதியங்கள் தடுக்கப்படுவதால் இரையகத்திற்குப் பாதுகாப்பு வழங்கும் புரோசுடாகிளாண்டின் அளவு குறைக்கப்படுவதாலும் இரையகக் குடலியத் தொகுதியில் பாதிப்பு ஏற்படுகிறது. இரையகச் சீதமென்சவ்வை இயற்கையாக புறக்காரணிகளில் இருந்து பாதுகாக்க புரோசுடாகிளாண்டின், இருகாபனேற்று, சீதம் ஆகியன உதவுகின்றன, புரோசுடாகிளாண்டின் உற்பத்தி தடுக்கப்படுவதால் இரையக அமிலத்தின் உற்பத்தி பெருகி இருகாபனேற்று, சீதம் ஆகியவற்றின் அளவுகள் குறைவடைகின்றன இது இரையகப்புண் ஏற்பட வழிகோலுகிறது.\n\nபொதுவான இரையகக்குடலிய எதிர் விளைவுகள்:\nமருந்தின் நீண்ட நாள் பயன்பாடு மற்றும் மிகையான மருந்து அளவு இரையகப் புண் உண்டாவதற்குரிய சூழ் இடர் காரணியாக திகழ்கின்றது. டிக்ளோஃபெனாக் மற்றும் இபுப்புரொஃபெனைக் காட்டிலும் கெற்றோபுரொஃபென், இன்டோமெதாசின், பிரோக்சிகம் உபயோகிப்பதில் இரையகக்குடலிய எதிர் விளைவுகள் அதிகமாக உள்ளன. குடற்பயன்பூச்சுக் கொண்டிருக்கும் அசுப்பிரின் போன்ற மருந்துகளின் உபயோகம் எதிர்விளைவுகளைக் குறைகிறது. \nஇரையகக்குடலிய எதிர் விளைவுகள் சில முறைகள் மூலம் தடுக்கப்படலாம்; புரோட்டான் பம்பு தடுப்பிகளான ஒமிப்ரசோல் போன்றவை இரையக அமிலம் சுரப்பதைத் தடுக்கின்றன.\nSection::::குடல் அழற்சிய நோய்கள்.\nகுருதிப்போக்கின் காரணமாக, பெருங்குடல் புண் அழற்சி (ulcerative colitis) அல்லது குரோன் நோய் போன்ற குடல் அழற்சிய நோய்கள் உள்ள போது ஒருபோதும் இசுடீரோய்டு அல்லாத அழற்சிக்கு எதிரான மருந்துகள் பயன்படுத்துதல் கூடாது, பரசிட்டமோல் அல்லது கோடின் போன்ற மாத்திரைகள் குடல் அழற்சிய நோய்கள் உள்ள போது வலிபோக்கியாக உபயோகிக்கலாம். \nSection::::சிறுநீரகம்.\nசிறுநீரக இரத்த ஓட்டவியலில் பாரதூரமான பாதிப்புகளை புரோசுடாகிளாண்டின் அளவு குறைக்கப்படுவதன் மூலம் இசுடீரோய்டு அல்லாத அழற்சிக்கு எதிரான மருந்துகள் ஏற்படுத்துகின்றன. இங்கு உப்பு – நீர் தேக்கி வைக்கப்படல், உயர் குருதி அழுத்தம் போன்றவை குறிப்பிடத்தக்க விளைவுகளாகும். சில அரிதான சந்தர்ப்பங்களில் இந்த அழற்சிக்கு எதிரான மருந்துகள் சிறுநீரக அழற்சியையும் சிறுநீரக கூட்டறிகுறிகளையும் சிறுநீரகச் செயலிழப்பையும் ஏற்படுத்தலாம்.\nSection::::பிரசவத்தின் போது.\nஇசுடீரோய்டு அல்லாத அழற்சிக்கு எதிரான மருந்துகள் பிரசவத்தின் போது உபயோகித்தல் நல்லதல்ல, இதனால் பிறந்த உடனே மூடப்படவேண்டிய தமனி நாளம் (ductus arteriosus) கருவறையில் உள்ளபோதே மூடப்படலாம், மேலும் குறைப்பிரசவமும் நிகழலாம். \nமாறாக, பரசிட்டமோல் பிரசவத்தின் போது பாதுகாப்பான மருந்தாக விளங்குகிறது, எனினும் மருந்தின் அளவு அதிகமாகக் கூடாது. \nSection::::வேறு எதிர் விளைவுகள்.\nபொதுவானவை: கல்லீரல் நொதியங்கள் உயர்வடைதல், தலைவலி, தலைச்சுற்று.\nபொதுவில்லாதவை: பொட்டாசியம் உயர்வடைதல், குழப்பநிலை, சுவாசக்குழாய் சுருங்குதல், அரிப்பு, முக-உடல் வீக்கம்.\n\nSection::::சேர்ந்து பயன்படுத்துவதால் உள்ள விளைவுகள்.\nசைக்கிளோஒக்சிசனேசு – 2 தடுக்கும் மருந்துகள் பயன்பாட்டில் உள்ள போது சாதாரண மற்றைய இசுடீரோய்டு அல்லாத அழற்சிக்கு எதிரான மருந்துகள் பயன்படுத்துதல் கூடாது. இதே போல, நாளாந்தம் அசுப்பிரின் பயன்படுத்தும் ஒருவர் மற்றைய இசுடீரோய்டு அல்லாத அழற்சிக்கு எதிரான மருந்துகள் பயன்பாட்டைத் தவிர்த்தல் வேண்டும்.\n"}
{"id": "88150", "url": "https://ta.wikipedia.org/wiki?curid=88150", "title": "ஊடக அறிவுத்திறன்", "text": "ஊடக அறிவுத்திறன்\n\nஊடக அறிவுத்திறன் (Media literacy) என்பது பல்வேறு ஊடகங்கள் வழியே பகிரப்படும் தகவல்களை பகுத்தாயவும், மதிப்பீடு செய்யவும், தாமே தகவல்களை உருவாக்கிப் பகிரவும் ஒருவருக்கு இருக்கும் திறமையைக் குறிக்கிறது. ஊடக அறிவுத்திறன் பக்க சார்பான பரப்புரையை, சந்தைப்படுத்தலை, தணிக்கையை, சார்பு உள்ள செய்திகளை அடையாளப்படுத்த உதவுகின்றது. பல மூலங்களிலிருந்து ஆதாரபூர்வமான தகவல்களை பிரித்தெடுக்க உதவுகின்றது. \n\nஊடகத்தின் ஆக்கர்கள் யார்? ஊடகத்தின் சாய்வு அல்லது பார்வை என்ன? ஊடகத்தின் நோக்கம் என்ன? ஊடகம் தகுந்த ஆதாரங்களை முன்வைக்கிறதா, அல்லது மேலோட்டமாக முடிவுகளை முன்வைக்கிறதா? இது செய்தியா, அல்லது ஆசிரியருரையா, அல்லது இரண்டின் கலப்பா? போன்ற கேள்விகள் ஊடக ஒருவர் என்னதை வாசிக்கிறார், கேக்கிறார், பாக்கிறார் என்பதை கேள்விக்கு உட்படுத்தலை ஊடாக அறிவுத்திறனை ஊக்குவிக்கிறது. ஒருவர் ஊடகம் ஊடாக தனது தகவலை எப்படிப் பகிரலாம் என்பதையும் சொல்லித்தருகிறது. \n\n"}
{"id": "88151", "url": "https://ta.wikipedia.org/wiki?curid=88151", "title": "நல அறிவுத்திறன்", "text": "நல அறிவுத்திறன்\n\nநல அறிவுத்திறன் என்பது வாழ்க்கையின் பல்வேறு நிலைகளில் நலத்தைப் பேண, மேம்படுத்த தேவையான தகவல்களையும், திறங்களையும் பெற, புரிந்துகொள்ள, மதிப்பீடு செய்ய, பகிர்ந்துகொள்வதற்கான ஆற்றலைக் குறிக்கிறது. \n\n\n"}
{"id": "88152", "url": "https://ta.wikipedia.org/wiki?curid=88152", "title": "ஆனை மலை", "text": "ஆனை மலை\n\nஆனை மலை என்பது மேற்குத் தொடர்ச்சி மலையில் தமிழ்நாடு மற்றும் கேரளாவில் பரவியுள்ள மலைத்தொடராகும். இதன் உயரமான முடி ஆனைமுடி ( 2, 695 மீ (8, 842 அடி)) ஆகும் இது கேரளாவின் இடுக்கி மாவட்டத்தில் அமைந்துள்ளது. இதுவே இமயமலைத்தொடரில் அல்லாத இந்தியாவின் உயரமான முடி ஆகும். \n\nமேற்குத் தொடர்ச்சி மலையில் இடைவெளி ஏற்படுத்தும் பாலக்காட்டு கணவாயின் தென் புறத்தில் இம் மலைத்தொடர் அமைந்துள்ளது. இதுவும் நீல மலைத்தொடரும் இணைந்த பகுதியில் தான் மேற்குத் தொடர்ச்சி மலையும் கிழக்கு தொடர்ச்சி மலையும் இணைகின்றன. இதன் தென் மேற்கே கேரளாவும் தென் கிழக்கில் ஏலக்காய் மலைகளும் கிழக்கில் பழனி மலைகளும் எல்லைகளாக உள்ளன. \nஇதன் வனப்பகுதி ஆனது உயரமான பகுதிகளில் தேக்கு மர வளர்ப்பின் காரணமாகவும் உயரம் குன்றிய கீழ் பகுதிகளில் காப்பி மற்றும் தேயிலை வளர்ப்பின் காரணமாகவும் பல துண்டுகளாக்கப்பட்டுள்ளது. \n\nபல ஆறுகள் இப்பகுதியில் உற்பத்தியாகின்றன. ஆழியாறு, சின்னாறு, பாம்பாறு, பரம்பிக்குளம் ஆறு ஆகியவை அவற்றுல் சிலவாகும். பல அணைகளும் இங்குள்ளன. ஆழியாறு அணை, அமராவதி அணை, சோலையாறு அணை, நீராறு அணை, பரம்பிக்குளம் அணை ஆகியவை அவற்றுல் சிலவாகும். \nதமிழ்நாட்டின் உடுமலைப்பேட்டையையும் கேரளாவின் மூணாறையும் இணைக்கும் கேரள மாநில நெடுஞ்சாலை 17 (SH 17) ஆனைமலையின் வழியாக செல்கிறது.\n"}
{"id": "88158", "url": "https://ta.wikipedia.org/wiki?curid=88158", "title": "பில் வாட்டர்சன்", "text": "பில் வாட்டர்சன்\n\nபில் வாட்டர்சன் (\"Bill Watterson\"; பி. ஜூலை 5, 1958) ஒரு அமெரிக்க கேலிப்பட ஓவியர். புகழ்பெற்ற கால்வினும் ஆபுசும் படக்கதையை உருவாக்கியவர். இவரது முழுப்பெயர் இரண்டாவது வில்லியம் பாய்ட் வாட்டர்சன்.\n\nவாட்டர்சன் வாஷிங்டன் டிசி நகரில் பிறந்து ஒஹாயோ மாநிலத்திலுள்ள சாக்ரின் ஃபால்ஸ் என்ற நகரில் வளர்ந்தார். சிறுவயதிலேயே கேலிப்படங்களை வரையத் தொடங்கினார். அவரது பள்ளியின் இதழ்களிலும், ஆண்டுப்புத்தகத்திலும் அவை வெளியாயின். புகழ்பெற்ற பீநட்ஸ், போகோ, கிரேசி காட் போன்ற கேலிப்படங்களால் கவரப்பட்டு தொழில்முறை கேலிப்பட ஓவியராக முடிவுசெய்தார். கென்யன் கல்லூரியில் படித்து அரசறவியல் துறையில் இளங்கலைப் பட்டம் பெற்ற வாட்டர்சன் 1980ல் \"சின்சினாட்டி போஸ்ட்\" என்னும் செய்தித்தாளில் அரசியல் கேலிப்படங்களை வரையும் ஓவியராக வேலைக்கு சேர்ந்தார். நான்காண்டுகளுக்குப் பிறகு கால்வினும் ஆபுசும் படக்கதையை உருவாக்கி பெருவெற்றி கண்டார். 1985 முதல் 1995 வரை பத்தாண்டுகள் வெளியான கால்வினும் ஆபுசும் கேலிப்படங்களின் வரலாற்றில் மிக முக்கியமான இடத்தைப் பிடித்துள்ளது. அமெரிக்காவில் மட்டுமின்றி பல நாடுகளில் பல மொழிகளில் வெளியானது. 1995ல் புகழின் உச்சியில் இருந்த போதே கால்வினும் ஆபுசும் கதையை நிறுத்திவிட்டார் வாட்டர்சன். கால்வினைக் கொண்டு தான் சொல்லவந்தவை அனைத்தையும் சொல்லி விட்டதாகவும் ஓவியக்கலையின் பிற பாணிகளில் படைப்புகளை உருவாக்க விரும்புவதால் இக்கதையை நிறுத்தியதாகவும் அவர் இதற்கு காரண்ம் சொல்லியுள்ளார். 1995க்கு பின்னர் இயற்கை நிலக்காட்சி ஓவியங்களை வரைந்து வரும் வாட்டர்சன், பொது வாழ்விலிருந்து விலகிக் கொண்டார். வாசகர்களை சந்திப்பதையும், பொது நிகழ்ச்சிகளில் பங்கேற்பதையும் தவிர்த்து வருகிறார். மிக அரிதாக இதழ்கள்களுக்கு பேட்டியளிக்கிறார்.\n\nகால்வினும் அபுசும் கதைக்காக இருமுறை (1986 மற்றும் 1988) வாட்டர்சனுக்கு அமெரிக்காவின் தேசிய கேலிப்படக் கலைஞர்களின் கூட்டமைப்பு வழங்கும் சிறந்த கேலிப்படக் கலைஞர் விருது (ரூபன் விருது) கிடைத்தது. 1992ம் மூன்றாம் முறையாக இதே விருதுக்கு வாட்டர்சன் பரிந்துரைக்கப்பட்டார். மேலும் 1988ல் இதே அமைப்பு வழங்கும் சிறந்த நகைச்சுவை படக்கதைக்கான விருதும் ”கால்வினும் ஆபுசும்” கதைக்கு வழங்கப்பட்டது. இவை தவிர கேலிப்படங்களுக்கு வழங்கப்படும் பிற உயரிய விருதகளான ஹார்வே விருது, ஆடம்சன் விருது, ஸ்புரோயிங் விருது, மேக்ஸ் அண்ட் மோரிட்ஸ் விருது போன்றவையும் வாட்டர்சனுக்கு வழங்கப்பட்டுள்ளன.\n"}
{"id": "88159", "url": "https://ta.wikipedia.org/wiki?curid=88159", "title": "அழகி", "text": "அழகி\n\n"}
{"id": "88163", "url": "https://ta.wikipedia.org/wiki?curid=88163", "title": "நீல் கெய்மென்", "text": "நீல் கெய்மென்\n\nநீல் கெய்மென் (\"Neil Gaiman\", பி. நவம்பர் 10, 1960) ஒரு பிரிட்டானிய எழுத்தாளர். அறிபுனை மற்றும் கனவுருப்புனைவு பாணிகளில் புதினங்கள், சிறுகதைகள், படக்கதைகள், ஒலி நாடகங்கள், படப்புதினங்கள், திரைக்கதைகள் எழுதியுள்ளார். \"தி சேண்ட்மான்\", \"கோரலைன்\", \"அமெரிக்கன் காட்ஸ்\", \"ஸ்டார்டஸ்ட்\", \"தி கிரேவ்யார்ட் புக்\" போன்றவை இவரது குறிப்பிடத்தக்க படைப்புகள். இவரது படைப்புகள் பலமுறை ஹுகோ, நெபுலா, பிராம் ஸ்டோக்கர் போன்ற விருதுகளை வென்றுள்ளன. இவை தவிர நியூபெரி பதக்கம், கார்னகி இலக்கியப் பதக்கம் போன்ற உயரிய இலக்கிய பதக்கங்களையும் வென்றுள்ளார். பெரும் எண்ணிக்கையில் தீவிர வாசகர்களைப் பெற்றுள்ள இவர் இலக்கிய உலகின் ”ராக்கிசை நட்சத்திரம்” என்று வர்ணிக்கப்பட்டுள்ளார்.\n\n1980களில் பத்திரிக்கையாளராக தன் தொழில் வாழ்க்கையைத் தொடங்கிய கெய்மென் எழுதிய முதல் புத்தகம் டுயூரன் டுயூரன் இசைக்குழுவின் வரலாறாகும். 1987ல் பத்திரிக்கையாளர் பணியிலிருந்து விலகி, படக்கதைகளையும் படப்புதினங்களையும் எழுதத் தொடங்கினார். இவரது படைப்புத்திறனால் கவரப்பட்ட டீசீ காமிக்ஸ் நிறுவனம் இவரை வேலைக்கு அமர்த்தியது. 1990களில் தி சேண்மேன் படக்கதை வரிசையும் டீசீ காமிக்சின் பாத்திரங்களைக் கொண்டு பிற படக்கதைகளையும் எழுதினார். 1990ல் கனவுருப்புனைவு எழுத்தாளர் டெர்ரி பிராட்ச்செட்டுடன் சேர்ந்து எழுதிய \"குட் ஓமன்ஸ்\" புதினத்தின் மூலம் கெய்கெனின் புதின எழுத்துப்பணி தொடங்கியது. \"அனான்சி பாய்ஸ்\", \"அமெரிக்கன் காட்ஸ்\" ஆகியவை இவருடைய புகழ்பெற்ற புதினங்கள். 1995ல் தொலைக்காட்சித் தொடர்களுக்குத் திரைக்கதை எழுதத் தொடங்கிய கெய்மென் பல அறிபுனை தொலைக்காட்சித் தொடர்களுக்கும், கனவுருப்புனைவு திரைப்படங்களுக்கும் திரைக்கதை எழுதியுள்ளார். கெய்மெனின் \"கோரலைன்\", \"ஸ்டார்டஸ்ட்\" போன்ற புத்தகங்கள் திரைப்படங்களாக வெளிவந்துள்ளன.\n\n"}
{"id": "88181", "url": "https://ta.wikipedia.org/wiki?curid=88181", "title": "சின்னத் தம்பி", "text": "சின்னத் தம்பி\n\nசின்ன தம்பி 1992 ஆம் ஆண்டு பி. வாசு இயக்கத்தில் தமிழில் வெளியான திரைப்படம். இதில் பிரபு, குஷ்பூ, கவுண்டமணி நடித்திருந்தனர்.\n\nSection::::கதைச்சுருக்கம்.\nவசதி படைத்த குடும்பத்தில் மூன்று சகோதரர்களின் செல்லத் தங்கையான நந்தினி தான் கதையின் நாயகி. நாயகனின் இறந்துபோன தந்தை ஒரு பாடகர். நாயகியின் பிறந்தநாளன்றும், பூப்புனிதநீராட்டுவிழாவிலும் நாயகனை பாட அழைக்கப்படுகிறார்.\n\nமூன்று சகோதரர்களும் நந்தினியை தங்கள் சொந்த மகள் போல வளர்க்கின்றனர். தங்கையால் குடும்பத்தில் மகிழ்ச்சி திளைக்கும் என்றும் நம்புகின்றனர். ஆனால், சோதிடர் ஒருவர், நாயகி தன் சகோதரர்களின் விருப்பத்திற்கு மாறாக, தன் விருப்பத்திற்கு உரியவனையே திருமணம் செய்து கொள்வாள் என்று கணித்துக் கூறுகிறார். இது நாயகியின் சகோதரர்களை கோபப்படுத்துகிறது. இது நடப்பதை தடுக்க, நாயகியை வீட்டுக்காவலில் வைத்து வளர்க்கின்றனர். கல்வி உட்பட அனைத்தும் வீட்டிலேயே நடைபெறுகிறது. நாயகி ஊருக்குள் வரும்போது மற்றவர் சந்தித்தாலோ, பேசினாலோ, நாயகியின் சகோதரர்களால் தண்டிக்கப்படுகின்றனர்.\n\nநாயகனான சின்னத்தம்பி, தன் ஏழை விதவைத்தாயால் வளர்க்கப்படுகிறார். அப்பாவியான குணமுடைய இவர், பாட்டுப்பாடி பொழுதைக் கழிக்கிறார். \nநாயகி நந்தினி பருவமடைய, அந்த நிகழ்வுக்கும் பாட சின்னத்தம்பி அழைக்கப்படுகிறான். அப்போது <nowiki>\"அரைத்த சந்தனம்\"</nowiki> என்ற பாடலைப் பாடுகிறார். நந்தினியின் ஊழியர்களாகவும் மெய்க்காப்பாளர்களாகவும் சில ஆண்கள் இருந்தனர்.\n\nஒரு நாள் சின்னத்தம்பி நந்தினியின் மெய்க்காப்பாளர்களோடு சண்டையிட்டு அவர்களைத் தோற்கடிக்கிறான். நந்தினியின் மெய்க்காப்பாளராக இருப்பதற்கு சின்னதம்பியே சரியானவன் என்று நினைத்த நந்தினியின் அண்ணன் அவனுக்கு வேலை கொடுக்கிறார். தனிமையில் வளர்ந்த நந்தினி, வெளியில் சுற்றிப்பார்க்க நினைக்கிறாள், அதனால் அவள் தன் அண்ணன்களுக்குத் தெரியாமல் ஊரைச் சுற்றிப்பார்க்க சின்னத்தம்பியுடன் செல்கிறாள்.\n\nஒரு நாள், நந்தினியைப் பார்த்த ஒரு தொழிற்சாலை தொழிலாளி தண்டிக்கப்படுகிறான். இதனால் அவமானமடைந்த அந்தத் தொழிலாளி அந்த சகோதரர்களுக்குச் சொந்தமான புதிய தொழிற்சாலையின் திறப்புவிழாவில் நந்தினியை கொல்லத் திட்டமிட்டுள்ளார். சின்னத் தம்பி அந்த சதித்திட்டத்தைக் அறிந்து, சரியான நேரத்தில் நந்தினியை காப்பாற்றுகிறான். நடந்ததை அறியாத நாயகியின் சகோதரர்கள், சின்னத்தம்பி நந்தினியைத் தொட்டு தூக்கியதைக் கண்டு கோபமடைந்து அடிக்கின்றனர். நந்தினி அவர்களைத் தடுத்து நிறுத்தி, உண்மைகளைச் சொல்கிறாள். பிறகு சின்னத தம்பி தனது வேலையை விட்டு விலகவே, அன்று இரவு நந்தினி சின்னத்தம்பியை சந்திப்பதற்கும், மன்னிப்புக் கேட்கவும், அவனை வேலைக்கு வரும்படி அழைக்கவும் செல்கிறாள். சின்னத்​​தம்பி அவளது சகோதரர்களின் வன்முறையைக் கண்டு அவர்களுடன் இருக்க விரும்பவில்லை என மறுக்கிறார். இதில் இருந்து தப்பிக்க தனக்கு தாலி கட்டுமாறு நந்தினி கூறுகிறாள். அப்பாவியான சின்னத்தம்பியும், திருமணம் செய்கிறோம் என்று அறியாமல் தாலி கட்டிவிடுகிறான்.\n\nசின்னத தம்பி மீண்டும் வேலைக்கு வருகிறான், நந்தினியின் உயிரைக் காப்பாற்றியதற்காக சகோதரர்கள் சின்னத்தம்பிக்கு விருந்து அளிக்கின்றனர். நடந்ததை அறியாக நாயகியின் சகோதரர்கள், நாயகிக்கு திருமணம் செய்விக்க முன்வருகின்றனர். சுமங்கலி பூஜை அன்று அனைத்துப் பெண்கள் முன்பும் சின்னத்தம்பியிடம் ’நமக்கு நடந்தது திருமணம்’ என்று புரியவைக்க முயல்கிறாள் நாயகி நந்தினி. இதைக் கண்ட அவளது அண்ணிகள் அதிர்ச்சி அடைந்தனர். பிறகு, நந்தினியின் அண்ணன்கள் அவளுக்கு மணமகனை பார்த்துவிட்டதாகவும் அவரைப் பற்றி சின்னத்தம்பியைப் பாடுமாறும் கூற, நாயகன் பாட, உணர்ச்சிவசப்பட்ட நாயகி நாயகனை கட்டித்தழுவுகிறார். நடந்தவற்றை அறிந்த ந்நந்தினியின் மூத்த அண்ணன் சின்னத்தம்பியை அவளுக்கு ஊரறிய திருமணம் செய்து வைப்பதாக பொய் கூறுகிறார். இதனால் நந்தினி மகிழ்கிறாள். பிறகு அவள் சகோதரர்களோ, சின்னத்தம்பியைக் கொன்றுவிட்டால் அவன் கட்டிய தாலி தானாக இறங்கிவிடும் என்று நினைக்கின்றனர்.\n\nநந்தினியின் சகோதரர்களை நினைத்து பயந்த சின்னத்தம்பியின் தாய் அவனை மறைவாக இருக்குமாறு கூறுகிறார். நந்தினியின் சகோதரர்கள் சின்னத்தம்பியை தேடி வர, சின்னத்தம்பியின் தாய் தன் மகன் இருக்கும் இடத்தைக் கூற மறுக்க, சித்திரவதைக்கு ஆளாகிறார். நடந்ததை அறிந்த நந்தினி, மனமுடைகிறாள். சின்னத்தம்பி, தன் தாயை அவமானப்படுத்திய அந்த சகோதரர்களை அடித்து உதைக்க, பிறகு அவனும் அவன் அம்மாவும் ஊரைவிட்டுச் செல்ல முடிவெடுத்தனர். இதை அறிந்த நந்தினி மயங்கிவிடவே, மனந்திரும்பியை நந்தினியின் அண்ணன்கள் சின்னத்தம்பியின் தாயிடம் மன்னிப்புக் கேட்கின்றனர். மனமகிழ்ந்த நாயகன் பாட்டுப் பாட, நாயகி எழுகிறாள். இருவரும் இணைவதாக கதை முடிகிறது.\n\n\nSection::::தயாரிப்பு.\nஇயக்குநர் பி. வாசுவின் மகனான நடிகர் சக்தி முதன்முறையாக இப்படத்தில் சிறு வயது பிரபுவாக நடித்திருந்தார். இப்படம் பி. வாசு, நடிகர் பிரபு இருவரும் என் தங்கச்சி படிச்சவ (1988), மற்றும் பிள்ளைக்காக (1989) படங்களைத் தொடர்ந்து மூன்றாவது முறையாக இணைந்த திரைப்படமாகும்.\n\nSection::::பாடல்கள்.\nஇளையராஜா இசையமைத்த இப்படத்தின் பாடல்கள் இத்திரைப்படத்தில் 35 நிமிடங்கள் இடம் பெற்றன. அனைத்துப் பாடல்களும் சிறப்பான வரவேற்பு பெற்ற பாடல்களாகும்.\n\nSection::::மறுஆக்கங்கள்.\nதமிழில் மாபெரும் வெற்றி பெற்ற இத்திரைப்படம் இதர இந்திய மொழிகளில் மறுஆக்கம் செய்யப்பட்டது.\n"}
{"id": "88186", "url": "https://ta.wikipedia.org/wiki?curid=88186", "title": "கோவி. மணிசேகரன்", "text": "கோவி. மணிசேகரன்\n\nகோவி. மணிசேகரன் ஒரு தமிழ் எழுத்தாளர் மற்றும் திரைப்பட இயக்குனர் ஆவார். 1992 இல் அவர் தமிழுக்கான சாகித்திய அகாதமி விருது பெற்றார்.\nSection::::வாழ்க்கைக் குறிப்பு.\nமணிசேகரன் 50 ஆண்டுகளுக்கும் மேலாக எழுத்துலகில் உள்ளார். இவர் 8 நாடகங்கள், 29 சிறுகதைத் தொகுப்புகள், 30 சமூகப் புதினங்கள், 50 வரலாற்றுப் புதினங்கள், 8 கட்டுரைகள் எழுதியிருக்கிறார். இவரது வரலாற்றுப் புதினங்கள் இவருக்குப் பெயர் பெற்றுத் தந்தன. 1992ல் இவரது வரலாற்றுப் புதினமான \"குற்றாலக் குறவஞ்சி\" தமிழுக்கான சாகித்திய அகாதமி விருது பெற்றது. இவர் இரண்டு தமிழ் மற்றும் ஒரு கன்னட திரைப்படங்களை இயக்கியுள்ளார். புகழ்பெற்ற திரைப்பட இயக்குனர் கே. பாலசந்தரிடம் 21 ஆண்டுகளாக உதவி இயக்குனராக பணிபுரிந்தார். இவரது திரைப்படம் \"தென்னங்கீற்று\" தமிழக ரசிகர்மன்ற விருதும் கர்நாடக அரசின் நீரிக்‌ஷே விருதும் பெற்றது.\n\n\n\n\n"}
{"id": "88189", "url": "https://ta.wikipedia.org/wiki?curid=88189", "title": "குவாரனி மொழி", "text": "குவாரனி மொழி\n\nகுவாரனி மொழி என்பது செவ்விந்தியர்களின் மொழிகளுள் ஒன்றாகும். இம்மொழி பொலிவியா, பிரேசில், ஆர்கந்தீனா, பராகுவே போன்ற நாடுகளில் பேசப்படுகிறது. \n"}
{"id": "88191", "url": "https://ta.wikipedia.org/wiki?curid=88191", "title": "எருசிய மொழி", "text": "எருசிய மொழி\n\nஎருசிய மொழி (эрзянь кель) என்பது உராலிக்கு மொழிக்குடும்பத்தை சேர்ந்த மோர்துவினிக்கு மொழிகளுள் ஒன்றாகும். இது உருசியா, அருமேனியா, உக்ரைன், எசுதோனியா போன்ற நாடுகளில் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது. \n"}
{"id": "88192", "url": "https://ta.wikipedia.org/wiki?curid=88192", "title": "இலிகுரிய மொழி", "text": "இலிகுரிய மொழி\n\nஇலிகுரிய மொழி: \n"}
{"id": "88193", "url": "https://ta.wikipedia.org/wiki?curid=88193", "title": "பங்கசீன மொழி", "text": "பங்கசீன மொழி\n\nபங்கசீன மொழி என்பது ஆத்திரோனேசிய மொழிகளின் கீழ் வரும் பிலிப்பிய மொழிக்குடும்பத்தை சேர்ந்த ஒரு மொழி ஆகும். இம்மொழி பிலிபைன்சில் பேசப்படும் ஒரு மொழி ஆகும். இம்மொழி ஏறத்தாழ ஒன்றரை மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88194", "url": "https://ta.wikipedia.org/wiki?curid=88194", "title": "திமிலி மொழி", "text": "திமிலி மொழி\n\nதிமிலி மொழி என்பது இந்தோ ஐரோப்பிய மொழிகளின் கீழ் வரும் ஈரானிய மொழிக்குடும்பத்தை சேர்ந்த ஒரு மொழி ஆகும். இம்மொழி துருக்கியில் பேசப்படுகிறது. இம்மொழி ஏறத்தாழ ஒன்றரை முதல் இரண்டரை மில்லியன் மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88195", "url": "https://ta.wikipedia.org/wiki?curid=88195", "title": "கோமி மொழி", "text": "கோமி மொழி\n\nகோமி மொழி என்பது உராலிக்கு மொழிகளின் கீழ் வரும் பெருமிக்கு மொழிக்குடும்பத்தை சேர்ந்த ஒரு மொழி ஆகும். இம்மொழி உருசியாவில் பேசப்படுகிறது. இம்மொழி ஏறத்தாழ மூன்று மில்லியன் மக்களால் பேசப்படுகிறது. இம்மொழி சிரிலிக்கு எழுத்துக்களைக்கொண்டே எழுதப்படுகிறது.\n"}
{"id": "88197", "url": "https://ta.wikipedia.org/wiki?curid=88197", "title": "விசிய மொழி", "text": "விசிய மொழி\n\nவிசிய மொழி என்பது ஆத்திரோனேசிய மொழிகளை சேர்ந்த ஒசியானிக்கு மொழிக்குடும்பத்தை சேர்ந்த மொழிகளுள் ஒன்றாகும். இம்மொழி ஏறத்தாழ ஆறரை மில்லியன் மக்களால் பேசப்படுகிறது. இம்மொழி பிஜி நாட்டில் பேசப்படுகிறது. ஆங்கிலம், பிஜி இந்தி ஆகிய மொழிகளுடன் பிஜித் தீவுகளின் ஆட்சி மொழியாக விளங்குகிறது.\n"}
{"id": "88198", "url": "https://ta.wikipedia.org/wiki?curid=88198", "title": "கேசிய மொழி", "text": "கேசிய மொழி\n\nகேசிய மொழி என்பது சீனோ திபெத்திய மொழிகளின் கீழ் வரும் சீன மொழிக்குடும்பத்தை சேர்ந்த ஒரு மொழி ஆகும். இது சீனா, தாய்லாந்து, மலேசியா போன்ற நாடுகளில் பேசப்படுகிறது. இம்மொழி ஏறத்தாழ முப்பத்திநான்கு மில்லியன் மக்களால் பேசப்படுகிறது.\n"}
{"id": "88199", "url": "https://ta.wikipedia.org/wiki?curid=88199", "title": "கிருகிசு மொழி", "text": "கிருகிசு மொழி\n\nகிருகிசு மொழி என்பது அல்தைக்கு மொழிக்குடும்பத்தை சேர்ந்த ஒரு மொழி ஆகும். இம்மொழி கிர்கிசுத்தான் நாட்டில் பேசப்படுகிறது. இம்மொழி ஏறத்தாழ நான்கரை மில்லியன் மக்களால் பேசப்படுகிறது. இம்மொழி சிரிலிக்கு எழுத்துக்களையும் அரபு எழுத்துக்களையும் கொண்டே எழுதப்படுகிறது.\n"}
{"id": "88200", "url": "https://ta.wikipedia.org/wiki?curid=88200", "title": "தோங்க மொழி", "text": "தோங்க மொழி\n\nதோங்க மொழி என்பது ஆத்திரோனேசிய மொழிக்குடும்பத்தை சேர்ந்த பொலினேசிய மொழிகளை சார்ந்த ஒரு மொழி ஆகும். இம்மொழி தோங்கா, அமெரிக்க ஐக்கிய நாடுகள், கனடா போன்ற நாடுகளில் பேசப்படுகிறது. இம்மொழி ஏறத்தாழ இரண்டு இலட்ச மக்களால் பேசப்படுகிறது.\n"}
{"id": "88201", "url": "https://ta.wikipedia.org/wiki?curid=88201", "title": "ஆச்சே மொழி", "text": "ஆச்சே மொழி\n\nஆச்சே மொழி என்பது ஆத்திரோனேசிய மொழிக் குடும்பத்தைச் சேர்ந்த ஒரு மொழி ஆகும். இம்மொழி இந்தோனேசியா, மலேசியா போன்ற நாடுகளில் பேசப்படுகிறது. இம்மொழி ஏறத்தாழ மூன்று மில்லியன் மக்களால் பேசப்படுகிறது. இதனைப் பெரும்பான்மையாகப் பேசுவோர் இந்தோனேசியாவின் சுமாத்திராவின் வட பகுதியில் அமைந்துள்ள அச்சே மாகாணத்தில் வாழ்கின்றனர்.\n"}
{"id": "88202", "url": "https://ta.wikipedia.org/wiki?curid=88202", "title": "மாரி மொழி", "text": "மாரி மொழி\n\nமாரி மொழி என்பது உராலிக்கு மொழிக்குடும்பத்தை சேர்ந்த ஒரு மொழி ஆகும். இம்மொழி ஏறத்தாழ ஆறு இலட்ச மக்களால் பேசப்படுகிறது. இம்மொழி மாரீ, உருசியா போன்ற நாடுகளில் பேசப்படுகிறது.\n"}
{"id": "88204", "url": "https://ta.wikipedia.org/wiki?curid=88204", "title": "தராந்தின மொழி", "text": "தராந்தின மொழி\n\nதராந்தின மொழி என்பது இந்தோ ஐரோப்பிய மொழிகளின் கீழ் வரும் உரோமானிய மொழிகளை சேர்ந்த ஒரு மொழி ஆகும். இம்மொழி இத்தாலி, அமெரிக்க ஐக்கிய நாடுகள் போன்ற நாடுகளில் பேசப்படுகிறது. இம்மொழி ஏறத்தாழ மூன்று இலட்ச மக்களால் பேசப்படுகிறது.\n"}
{"id": "88205", "url": "https://ta.wikipedia.org/wiki?curid=88205", "title": "வெநேத மொழி", "text": "வெநேத மொழி\n\nவெநேத மொழி என்பது இந்தோ ஐரோப்பிய மொழிகளின் கீழ் வரும் உரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி இத்தாலி, சுலோவேனியா, குரோவாசியா போன்ற நாடுகளில் பேசப்படுகிறது. இம்மொழி ஏறத்தாழ ஆறு முதல் ஏழு மில்லியன் மக்களால் பேசப்படுகிறது.\n"}
{"id": "88206", "url": "https://ta.wikipedia.org/wiki?curid=88206", "title": "இத்திய மொழி", "text": "இத்திய மொழி\n\nஇத்திய மொழி (\"Yiddish\") என்பது இந்தோ ஐரோப்பிய மொழிகளின் கீழ் வரும் செருமானிய மொழிக்குடும்பத்தை சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகள், போலாந்து, பிரேசில், உருசியா போன்ற நாடுகளில் பேசப்படுகிறது. இம்மொழி ஏறத்தாழ ஒன்றேமுக்கால் மில்லியன் மக்களால் பேசப்படுகிறது.\n"}
{"id": "88207", "url": "https://ta.wikipedia.org/wiki?curid=88207", "title": "மாவோரி மொழி", "text": "மாவோரி மொழி\n\nமாவோரி மொழி என்பது ஆத்திரோனேசிய மொழிகளின் கீழ் வரும் ஒசானிய மொழிக்குடும்பத்தை சேர்ந்த மொழிகளுள் ஒன்றாகும். இம்மொழி ஏறத்தாழ ஒன்றரை மில்லியன் மக்களால் பேசப்படுகிறது. இம்மொழி நியூசிலாந்தில் பேசப்படுகிறது.\n"}
{"id": "88208", "url": "https://ta.wikipedia.org/wiki?curid=88208", "title": "யாகுத மொழி", "text": "யாகுத மொழி\n\nயாகுத மொழி என்பது அல்தைக்கு மொழிகளின் கீழ் வரும் துருக்கிய மொழிக்குடும்பத்தை சேர்ந்த ஒரு மொழி ஆகும். இம்மொழி உருசியா, அமெரிக்க ஐக்கிய நாடுகள், பிரேசில் போன்ற நாடுகளில் பேசப்படுகிறது. இம்மொழி ஏறத்தாழ நான்கரை மில்லியன் மக்களால் பேசப்படுகிறது.\n"}
{"id": "88209", "url": "https://ta.wikipedia.org/wiki?curid=88209", "title": "எகிப்திய அரபு", "text": "எகிப்திய அரபு\n\nஎகிப்திய அரபு மொழி என்பது ஆபிரோ ஆசிய மொழிகளின் கீழ் வரும் அரபு மொழிக்குடும்பத்தை சேர்ந்த ஒரு மொழி ஆகும். இம்மொழி எகிப்தில் பேசப்படுகிறது. இம்மொழி ஏறத்தாழ ஐம்பத்து நான்கு மில்லியன் மக்களால் பேசப்படுகிறது.\n"}
{"id": "88210", "url": "https://ta.wikipedia.org/wiki?curid=88210", "title": "கிலாக்கி மொழி", "text": "கிலாக்கி மொழி\n\nகிலாக்கி மொழி என்பது இந்தோ ஐரோப்பிய மொழிகளின் கீழ் வரும் ஈரானிய மொழிக்குடும்பத்தை சேர்ந்த ஒரு மொழி ஆகும். இம்மொழி ஈரானில் பேசப்படுகிறது. இம்மொழி ஏறத்தாழ இரண்டு முதல் நான்கு மில்லியன் மக்களால் பேசப்படுகிறது.\n"}
{"id": "88211", "url": "https://ta.wikipedia.org/wiki?curid=88211", "title": "காசாக்கு மொழி", "text": "காசாக்கு மொழி\n\nகாசாக்கு மொழி என்பது அல்தைக்கு மொழிகளின் கீழ் வரும் துருக்கிய மொழிக்குடும்பத்தை சேர்ந்த ஒரு மொழி ஆகும். இம்மொழி கசாகிசுதான், மங்கோலியா, சீனா, உருசியா, துருக்கி போன்ற நாடுகளில் பேசப்படுகிறது. இம்மொழி ஏறத்தாழ எட்டு மில்லியன் மக்களால் பேசப்படுகிறது.\n"}
{"id": "88212", "url": "https://ta.wikipedia.org/wiki?curid=88212", "title": "இலிம்பூர்கு மொழி", "text": "இலிம்பூர்கு மொழி\n\nஇலிம்பூர்கு மொழி என்பது இந்தோ ஐரோப்பிய மொழிகளின் கீழ் வரும் செருமானிய மொழிக்குடும்பத்தை சேர்ந்த ஒரு மொழி ஆகும். இம்மொழி நெதர்லாந்து, பெல்சியம், செருமனி போன்ற நாடுகளில் பேசப்படுகிறது. இம்மொழி ஏறத்தாழ ஒன்றரை மில்லியன் மக்களால் பேசப்படுகிறது.\n"}
{"id": "88213", "url": "https://ta.wikipedia.org/wiki?curid=88213", "title": "சவகான மொழி", "text": "சவகான மொழி\n\nசவகான மொழி என்பது கிரியோல் மொழிகளின் கீழ்வரும் எசுப்பானிய கிரியோல் மொழிகளுள் ஒன்றாகும். இம்மொழி பிலிப்பைன்ஸ் நாட்டில் பேசப்படுகிறது. இம்மொழி ஏறத்தாழ இரண்டரை மில்லியன் மக்களால் பேசப்படுகிறது. இம்மொழி இலத்தீன் எழுத்துக்களையும் எசுப்பானிய எழுத்துக்களையும் கொண்டே எழுதப்படுகிறது.\n"}
{"id": "88214", "url": "https://ta.wikipedia.org/wiki?curid=88214", "title": "விரியூலிய மொழி", "text": "விரியூலிய மொழி\n\nவிரியூலிய மொழி என்பது இந்தோ ஐரோப்பிய மொழிகளின் கீழ்வரும் உரோமானிய மொழிக்குடும்பத்தை சேர்ந்த ஒரு மொழி ஆகும். இம்மொழி இத்தாலி நாட்டில் பேசப்படுகிறது. இம்மொழி ஏறத்தாழ எட்டு இலட்ச மக்களால் பேசப்படுகிறது. இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88215", "url": "https://ta.wikipedia.org/wiki?curid=88215", "title": "நோவியல் மொழி", "text": "நோவியல் மொழி\n\nநோவியல் மொழி என்பது செயற்கையாக தோற்றுவிக்கப்பட்ட ஒரு மொழி ஆகும். இம்மொழி உருமானிய மற்றும் செருமானிய மொழிகளை அடிப்படையாகக் கொண்டே தோற்றுவிக்கப்பட்டது. இம்மொழி 1928ஆம் ஆண்டு தோற்றுவிக்கப்பட்டது.\n"}
{"id": "88216", "url": "https://ta.wikipedia.org/wiki?curid=88216", "title": "கசுபிய மொழி", "text": "கசுபிய மொழி\n\nகசுபிய மொழி என்பது இந்தோ ஐரோப்பிய மொழிகளின் கீழ்வரும் சிலாவிய மொழிக்குடும்பத்தை சேர்ந்த ஒரு மொழி ஆகும். இம்மொழி போலாந்தில் பேசப்படுகிறது. இம்மொழி ஏறத்தாழ ஐம்பதாயிரம் மக்களால் பேசப்படுகிறது. \n"}
{"id": "88217", "url": "https://ta.wikipedia.org/wiki?curid=88217", "title": "மேற்கு பஞ்சாபி மொழி", "text": "மேற்கு பஞ்சாபி மொழி\n\nமேற்கு பஞ்சாபி மொழி என்பது இந்தோ ஐரோப்பிய மொழிகளின் கீழ்வரும் இந்தோ ஆரிய மொழிக்குடும்பத்தைச் சேர்ந்த ஒரு மொழி ஆகும். இம்மொழி பாகிசுத்தானில் பேசப்படுகிறது. இம்மொழி ஏறத்தாழ அறுபத்திரண்டரை மில்லியன் மக்களால் பேசப்படுகிறது. இந்தியா, பாக்கிசுத்தான் எல்லைப் பகுதிகளைச் சேர்ந்த பஞ்சாப் பகுதியில் பேசப்பட்ட மொழி பஞ்சாபி மொழியாகும். பாக்கித்தானில் பேசப்படும் பஞ்சாபியும் இந்தியாவில் பேசப்படும் பஞ்சாபியும் ஒரே மொழியென்றாலும், இரண்டும் வெவ்வேறு எழுத்துமுறைகளால் எழுதப்படுகின்றன. மேற்கு பஞ்சாபி சாமுகி எழுத்துகளால் எழுதப்படுகிறது\n"}
{"id": "88218", "url": "https://ta.wikipedia.org/wiki?curid=88218", "title": "இலோகானோ மொழி", "text": "இலோகானோ மொழி\n\nஇலோகான மொழி என்பது ஆத்திரோனேசிய மொழிகளின் கீழ்வரும் பிளிப்பீனிய மொழிக்குடும்பத்தை சேர்ந்த ஒரு மொழி ஆகும். இம்மொழி அமெரிக்க ஐக்கிய நாடுகள், பிலிப்பைன்ஸ் போன்ற நாடுகளில் பேசப்படுகிறது. இம்மொழி ஏறத்தாழ பத்து மில்லியன் மக்களால் பேசப்படுகிறது.\n"}
{"id": "88219", "url": "https://ta.wikipedia.org/wiki?curid=88219", "title": "இலதீன மொழி", "text": "இலதீன மொழி\n\nஇலதீன மொழி என்பது இந்தோ ஐரோப்பிய மொழிகளின் கீழ்வரும் எசுப்பானிய மொழிக்குடும்பத்தை சேர்ந்த ஒரு மொழி ஆகும். இம்மொழி பிரான்சு, துருக்கி, கிரீசு, அமெரிக்க ஐக்கிய நாடுகள் போன்ற நாடுகளில் பேசப்பட்டு வருகிறது. இம்மொழி ஏறத்தாழ ஒரு இலட்சத்திற்கும் மேற்பட்ட மக்களால் பேசப்படுகிறது.\n"}
{"id": "88220", "url": "https://ta.wikipedia.org/wiki?curid=88220", "title": "பிஜி இந்தி", "text": "பிஜி இந்தி\n\nஃபிஜி இந்தி என்பது இந்தோ ஐரோப்பிய மொழிகளின் கீழ்வரும் அவாதி மொழிக்குடும்பத்தை சேர்ந்த ஒரு மொழி ஆகும். இம்மொழி ஆத்திரேலியா, நியூசிலாந்து, அமெரிக்க ஐக்கிய நாடுகள் போன்ற நாடுகளில் பேசப்படுகிறது. இம்மொழி ஏறத்தாழ நான்கரை இலட்ச மக்களால் பேசப்படுகிறது.\n"}
{"id": "88221", "url": "https://ta.wikipedia.org/wiki?curid=88221", "title": "பீகாரி மொழிகள்", "text": "பீகாரி மொழிகள்\n\nபிகாரி மொழிகள் (Bihari languages) என்பது இந்தியாவிலுள்ள பீகாரில் பேசப்படும் மொழிகளை குறிக்கும். இம்மொழிகள் இந்தோ ஐரோப்பிய மொழிகளின் கீழ்வரும் இந்தோ ஆரிய மொழிக்குடும்பத்தை சேர்ந்தவை. இம்மொழிகள் முக்கியமாக இந்திய மாநிலங்களான பீகார், ஜார்கண்ட், மேற்கு வங்காளம் மற்றும் உத்தரப் பிரதேசம் மற்றும் நேபாளத்தில் பேசப்படுகிறது.\n\nஇந்த மொழிகளை பேசுபவர்கள் அதிக எண்ணிக்கையில் இருந்தபோதிலும், 'மைதிலி' மட்டுமே இந்தியாவில் அரசியலமைப்பு அங்கீகாரம் பெற்றது, இது இந்திய அரசியலமைப்பின் 92 வது திருத்தத்தின் மூலம் அரசியலமைப்பு அந்தஸ்தை பெற்றது, 2003 ஆம் ஆண்டில் (2004 இல் அங்கீகாரம் பெற்றது). மைதிலி மற்றும் போஜ்பூரி இரண்டும் நேபாளத்தில் அரசியலமைப்பு அங்கீகாரம் பெற்றுள்ளது.\nபீகாரில், கல்வி மற்றும் உத்தியோகபூர்வ விஷயங்களுக்கு பயன்படுத்தப்படும் மொழி இந்தியாகும். இந்த மொழிகள் 1961 மக்கள் தொகை கணக்கெடுப்பின்படி இந்தி உச்சரிப்பாகவே இருந்தன. இது மாநில மற்றும் தேசிய அரசியலில் இம்மொழிகள் ஆபத்தான நிலைமைகளை உருவாக்குகிறது. 1950இல் சுதந்திரம் அடைந்த பிறகு பீகார் அதிகாரப்பூர்வ மொழிச் சட்டத்தில் இந்திமொழிக்கு உத்தியோகபூர்வ அந்தஸ்து வழங்கப்பட்டது. 1981 ல் பீகாரில் ஒரே அதிகாரப்பூர்வ மொழியாக இருந்த இந்தி அகற்றப்பட்டது. உருது இரண்டாவது அதிகாரப்பூர்வ மொழியின் நிலையை பெற்றது.\n\nSection::::மொழி பேசுபவர்கள்.\nபிகாரி மொழிகளை பேசுபபவர்கள் பற்றிய எண்ணிக்கை பற்றிய சரியான ஆதாரமின்மை காரணமாக கணக்கெடுப்பது மிகவும் கடினமாகும். நகர்ப்புற பிராந்தியத்தில் இந்த மொழியின் பெயரை இந்தி மொழியில் மொழி பெயர்த்துள்ளதாலும், அவர்கள் சாதாரண சூழல்களில் பயன்படுத்துவதாலும், அதைப்பற்றி தெரியாத காரணத்தினாலும். இந்த பிராந்தியத்தின் படித்த மற்றும் நகர்ப்புற மக்கள் தங்கள் மொழிக்கான பொதுவான பெயராக இந்தி என்று நம்புகின்றனர்.\n\nSection::::பிகாரி குழுவில் சேர்க்கப்பட்ட சில முக்கிய மொழிகள் மற்றும் பேச்சுவழக்குகள்.\nபிகார் மொழியில் ஒருசில மொழிகளில் மைதிலி மொழி கலந்திருப்பதாகவும், மேலும் பிற பிகாரி மொழிகளுடன் ஒப்பிடுகையில் அது அண்டைமாநில மொழியான பெங்காலிக்கு மிகவும் ஒற்றுமைகள் இருப்பதைக் குறிப்பிடுகிறது\n\n"}
{"id": "88222", "url": "https://ta.wikipedia.org/wiki?curid=88222", "title": "மால்திய மொழி", "text": "மால்திய மொழி\n\nமால்திய மொழி என்பது ஆபிரோ ஆசிய மொழிகளின் கீழ்வரும் அரபு மொழிக்குடும்பத்தை சேர்ந்த ஒரு மொழி ஆகும். இம்மொழி மால்டா, கனடா, அமெரிக்க ஐக்கிய நாடுகள் போன்ற நாடுகளில் பேசப்படுகிறது. இம்மொழி ஏறத்தாழ மூன்று முதல் நான்கு மில்லியன் மக்களால் பேசப்படுகிறது.\n"}
{"id": "88223", "url": "https://ta.wikipedia.org/wiki?curid=88223", "title": "பவேரிய மொழி", "text": "பவேரிய மொழி\n\nபவேரிய மொழி என்பது இந்தோ ஐரோப்பிய மொழிகளின் கீழ்வரும் செருமானிய மொழிக்குடும்பத்தை சேர்ந்த ஒரு மொழி ஆகும். இம்மொழி இத்தாலி, செருமனி, பவேரியா போன்ற நாடுகளில் பேசப்படுகிறது. இம்மொழி ஏறத்தாழ பன்னிரண்டு மில்லியன் மக்களால் பேசப்படுகிறது.\n"}
{"id": "88224", "url": "https://ta.wikipedia.org/wiki?curid=88224", "title": "மின்னான் மொழி", "text": "மின்னான் மொழி\n\nமின்னான் மொழி என்பது சீனோ திபெத்திய மொழிகளின் கீழ்வரும் மின் மொழிக்குடும்பத்தை சேர்ந்த மொழி ஆகும். இம்மொழி ஏறத்தாழ நாற்பத்தொன்பது மில்லியன் மக்களால் பேசப்படுகிறது. இம்மொழி சீனா, மலேசியா, சிங்கப்பூர், இந்தோனேசியா போன்ற நாடுகளில் பேசப்படுகிறது.\n"}
{"id": "88225", "url": "https://ta.wikipedia.org/wiki?curid=88225", "title": "இலிங்கள மொழி", "text": "இலிங்கள மொழி\n\nஇலிங்கள மொழி என்பது நைகர்-கொங்கோ மொழிகளின் கீழ்வரும் பண்டு மொழிக்குடும்பத்தை சேர்ந்த ஒரு மொழி ஆகும். இம்மொழி காங்கோ நாட்டில் பேசப்படுகிறது. இம்மொழி ஏறத்தாழ பத்து மில்லியனிற்கும் மேற்பட்ட மக்களால் பேசப்படுகிறது.\n"}
{"id": "88226", "url": "https://ta.wikipedia.org/wiki?curid=88226", "title": "சாதேர்லாந்து விரிசிய மொழி", "text": "சாதேர்லாந்து விரிசிய மொழி\n\nசாதேர்லாந்து விரிசிய மொழி என்பது இந்திய-ஐரோப்பிய மொழிகளின் கீழ்வரும் விரிசிய மொழிக்குடும்பத்தை சேர்ந்த ஒரு மொழி ஆகும். இம்மொழி செருமனி நாட்டில் பேசப்படுகிறது. ஏறத்தாழ இரண்டாயிரம் மக்கள் இம் மொழியைப் பேசுகின்றனர்.\n"}
{"id": "88227", "url": "https://ta.wikipedia.org/wiki?curid=88227", "title": "கான் மொழி", "text": "கான் மொழி\n\nகான் மொழி என்பது சீனோ திபெத்திய மொழிகளின் கீழ்வரும் சீன மொழிக்குடும்பத்தை சேர்ந்த ஒரு மொழி ஆகும். இம்மொழி சீனாவில் பேசப்படுகிறது. இம்மொழி ஏறத்தாழ இருபது முதல் ஐம்பது மில்லியன் மக்களால் பேசப்படுகிறது. \n"}
{"id": "88235", "url": "https://ta.wikipedia.org/wiki?curid=88235", "title": "2 குறிப்பேடு", "text": "2 குறிப்பேடு\n\n2 குறிப்பேடு (2 Chronicles) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். இதன் முன்னே அமைந்துள்ள 1 குறிப்பேடு என்னும் நூல் தாவீது அரசர் ஆட்சிக்காலத்தில் நிகழ்ந்தவற்றை எடுத்துக் கூறுகிறது; எருசலேமில் கோவில் கட்டுவதற்கான அனைத்து ஏற்பாடுகளையும் தாவீது அரசரே செய்தார் என்று விளக்குகிறது.\n\nSection::::நூலின் பெயர்.\n\"1 & 2 குறிப்பேடு\" என்னும் நூல்கள் மூல மொழியாகிய எபிரேயத்தில் \"Divrei Hayyamim\" (= நாள் நிகழ்வுகள்) என அறியப்படுகின்றன. அதாவது, யூதா-இசுரயேல் நாடுகளை ஆண்ட அரசர்களின் \"காலத்தில்\" (\"நாள்களில்\") நிகழ்ந்தவை அங்கே குறிக்கப்பட்டுள்ளன. இதனால், பழைய தமிழ் மொழிபெயர்ப்பில் \"குறிப்பேடு\" என்பது \"நாளாகமம்\" என்று அறியப்பட்டது.\n\nகிரேக்க மொழியில் \"குறிப்பேடுகள்\" Paralipomenon (Παραλειπομένων) என்னும் பெயரால், அதாவது \"விடுபட்டவை\" அல்லது \"பிற\", அல்லது \"வேறு\" என்னும் பொருள்படும் வகையில் அழைக்கப்பட்டன.\n\nSection::::2 குறிப்பேடு நூலின் மையக் கருத்துகள்.\n\"இரண்டாம் குறிப்பேடு\" என்னும் இந்நூல் \"முதலாம் குறிப்பேட்டின்\" தொடர்ச்சியாகும்.\n\nஇதன் முற்பகுதி சாலமோனது ஆட்சியின் தொடக்கம் முதல் அவரது இறப்பு வரையிலான நிகழ்ச்சிகளை விரித்துரைக்கிறது.\n\nநூலின் இரண்டாம் பகுதி அரசர் சாலமோனின் மகனும் அவருக்குப்பின் வந்தவனுமான ரெகபெயாமுக்கு எதிராக எரொபவாமின் தலைமையில் வடநாட்டுக் குலங்கள் கிளர்ந்தெழுந்ததை விளக்குகிறது.\n\nமூன்றாம் பகுதி எருசலேம் வீழ்ச்சியுற்ற கி.மு. 586 வரையிலான தென்னாட்டுக் குலங்கள் பற்றிய வரலாற்றைக் கொண்டுள்ளது.\n\nSection::::மேலும் காண்க.\nவிக்கிமூலத்தில் குறிப்பேடு - இரண்டாம் நூல்\n"}
{"id": "88242", "url": "https://ta.wikipedia.org/wiki?curid=88242", "title": "தில்லாலங்கடி (திரைப்படம்)", "text": "தில்லாலங்கடி (திரைப்படம்)\n\nதில்லாலங்கடி 2010 ஆம் ஆண்டில் வெளிவந்த ஒரு தமிழ்த் திரைப்படம் ஆகும். மோகன் தயாரித்த இப் படத்தை எம். ராஜா இயக்கினார். இப் படத்தில் கதாநாயகனாக ஜெயம் ரவியும், கதாநாயகியாக தமன்னாவும் நடித்திருந்தனர். ஷாம், வடிவேலு, சந்தானம் ஆகியோரும் நடித்துள்ள இப்படத்துக்கு யுவன் சங்கர் ராஜா இசையமைத்தார்.\n"}
{"id": "88246", "url": "https://ta.wikipedia.org/wiki?curid=88246", "title": "பிரபஞ்சன்", "text": "பிரபஞ்சன்\n\nபிரபஞ்சன் (ஏப்ரல் 27, 1945 - திசம்பர் 21, 2018) ஒரு தமிழ் எழுத்தாளர் மற்றும் விமர்சகர். இவர் 1995 ஆம் ஆண்டு, தமிழுக்கான சாகித்திய அகாதமி விருது பெற்றவர்.\n\nSection::::வாழ்க்கைக் குறிப்பு.\nபிரபஞ்சன் பிறந்த ஊர் புதுச்சேரி. இவரது இயற்பெயர் சாரங்கபாணி வைத்தியலிங்கம். இவரது தந்தை ஒரு கள்ளுக்கடை வைத்திருந்தார்.\n\nபுதுச்சேரியில் பள்ளிப் படிப்பை முடித்துவிட்டு கரந்தை கல்லூரியில் புலவர் பட்டம் பெற்றார். தஞ்சாவூரில் ஆசிரியராகத் தனது வாழ்க்கையைத் தொடங்கினார். குமுதம், ஆனந்த விகடன் மற்றும் குங்குமம் ஆகிய வார இதழ்களில் பணிபுரிந்தார். 1961ல், இவரது முதல் சிறுகதை \"என்ன உலகமடா\" பரணி என்ற இதழில் வெளியானது. இவர் சுயமரியாதை இயக்கத்தில் ஈடுபாடு கொண்டிருந்தார். இதுவரை 46 புத்தகங்களுக்கும் கூடுதலாக எழுதியுள்ளார்.\n\n1995ல் இவரது வரலாற்றுப் புதினம் \"வானம் வசப்படும்\" தமிழுக்கான சாகித்திய அகாதமி விருது பெற்றது. இப்பபுதினம் ஆனந்தரங்கம் பிள்ளையின் காலத்தைக் களமாகக் கொண்டுள்ளது. இவரது படைப்புகள் இந்தி, தெலுங்கு, கன்னடம், ஜெர்மன், பிரெஞ்சு, ஆங்கிலம் மற்றும் சுவீடிய மொழிகளில் மொழிபெயர்க்கப்பட்டுள்ளன. இவரது நாடகமான \"முட்டை\" தில்லி பல்கலைக்கழகப் பாடத்திட்டத்திலுள்ளது. இவரது சிறுகதைத் தொகுப்பான \"நேற்று மனிதர்கள்\" பல கல்லூரிகளில் பாடப்புத்தகமாக உள்ளது.\n\nஇவரது மனைவியின் பெயர் பிரமிளா ராணி. மூன்று மகன்கள் உள்ளனர். இவர் சென்னையிலும் புதுச்சேரியிலும் வசித்து வந்தார்.\n\n\n\n\n\nSection::::குறு நாவல்கள்.\nSection::::சிறுகதைகள்.\nபிரபஞ்சன் - சிறுகதைகள்\n\n\n"}
{"id": "88247", "url": "https://ta.wikipedia.org/wiki?curid=88247", "title": "நித்யஸ்ரீ மகாதேவன்", "text": "நித்யஸ்ரீ மகாதேவன்\n\nநித்யஸ்ரீ மகாதேவன் ஒரு புகழ்பெற்ற கர்நாடக இசைப் பாடகி. டி. கே. பட்டம்மாள் பேத்தி என்பது குறிப்பிடத்தக்கது\n\nடி.கே.பட்டம்மாளின் மகன்கள் சிவகுமார் மற்றும் லட்சுமணன் ஆவர். சிவகுமாரின் மகள், நித்யஸ்ரீ மகாதேவன் ஆவார். நித்யஸ்ரீயின் சகோதரியின் மகளாகிய லாவண்யா சுந்தரராமன், வளர்ந்துவரும் இளம் இசைக் கலைஞர் ஆவார்.\n\nSection::::பிறப்பு.\nநித்யஸ்ரீ மகாதேவன், தமிழ்நாட்டில், திருவையாற்றில் லலிதா மற்றும் சிவகுமார் தம்பதியருக்கு மகளாக ஆகஸ்ட் மாதம் 25 ஆம் தேதி, 1973 ஆம் ஆண்டில் பிறந்தார். இவர், பிரபல கர்நாடக இசைப் பாடகியான டி. கே. பட்டம்மாள் அவர்களின் மகன்வழி பேத்தி மற்றும் மிருதங்க வித்வானான பாலக்காடு மணி ஐயரின் பேத்தி ஆவார்.\n\nSection::::ஆரம்ப வாழ்க்கையும், கல்வியும்.\nமுதலில், தனது தாயாரிடம் சங்கீதப் பயிற்சி மேற்கொண்டார். மேலும், டி. கே. பட்டம்மாளிடம் சங்கீதம் கற்ற அவர், சிறு வயதிலிருந்தே அவரது கச்சேரிகளில் பங்கேற்றார். அவரது தந்தை பாலக்காடு மணி ஐயரின் சிஷ்யன் என்பதாலும், அவரை சங்கீதக் கலையில் மேலும் ஊக்குவித்தார். சங்கீதக் கச்சேரிகளுக்கிடையே தனது பள்ளிப்படிப்பை முடித்த அவர், வணிகவியலில் தனது இளங்கலைப் பட்டதை எஸ்.ஐ.ஈ.டி கல்லூரியில் பெற்றார்.\n\nSection::::இசைப் பயணம்.\nதனது பதினாறாவது வயதில், ஆகஸ்ட் மாதம் 10 ஆம் தேதி, 1987ஆம் ஆண்டில் செம்மொழி இசை இளைஞர் சங்கத்திற்காகப் பாடியதே, அவரது முதல் மேடை கச்சேரியாகும். ஒரு மணி நேரம் நடைபெற்ற இக்கச்சேரி பிரபலமான கர்நாடக சங்கீத இசை வல்லுனர்களான டி. கே. பட்டம்மாள், டி. கே. ஜெயராமன், விஜய் சிவா, ஆர். கே. சிவகுமார், கே. வி. நாராயணஸ்வாமி போன்றோர் முன்னிலையில் நடந்தது. அவரது பாட்டியைப் போலவே, அவரும் பாபநாசம் சிவன் மற்றும் கோபாலகிருஷ்ண பாரதி அவர்களின் பாடல் தொகுப்புகளை மேடையில் பாடினார். பாபநாசம் சிவன் அவர்களின் இசைத் தொகுப்புகளைத் தொகுத்து இரண்டு ஆல்பங்களாக வெளியிட்ட அவர், ‘பாபநாசம் சிவன் – எ லெஜென்ட்’ என்ற தலைப்பில் ஒரு விரிவுரையும் கோவையில் கொடுத்துள்ளார். கோபாலகிருஷ்ண பாரதி அவர்களின் இசைத் தொகுப்புகளைத் தொகுத்து இரண்டு ஆல்பங்களாக வெளியிட்ட அவர், கோவையில் உள்ள பி.எஸ்.ஜி அறிவியல் மற்றும் கலைக் கல்லூரியில் அவரது வாழ்க்கை மற்றும் கலைக்காக அவரது அர்ப்பணிப்பு பற்றி பேசியுள்ளார்.\n\nஅவர் 100க்கும் மேற்பட்ட இசை ஆல்பங்களை வெளியிட்டுள்ளார். இந்தியாவில் உள்ள அனைத்து முக்கிய சபாக்களிலும் பாடிய அவர், அமெரிக்கா, கனடா, ஆஸ்திரேலியா, ஜெர்மனி, பிரான்ஸ், சிங்கப்பூர், மலேசியா என உலகம் முழுவதும் பல நாடுகளில் கச்சேரிகள் நிகழ்த்தியுள்ளார். கர்நாடக சங்கீத வல்லுனராக மட்டுமல்லாமல், பக்திப் பாடல்கள், தேசபக்திப் பாடல்கள், சினிமா பாடல்கள் என நூற்றுக்கணக்கானப் பாடல்களைப் பாடிய அவர், இந்தியா சுதந்திரம் அடைந்து 50 ஆண்டுகள் நிறைவடைந்த கொண்டாட்டத்தை வெளிபடுத்தும் விதமாகப் பல தேசபக்திப் பாடல்களைக் கச்சேரிகள் ஒருங்கிணைத்து பாடியுள்ளார்.\n\nSection::::இல்லற வாழ்க்கை.\nதனுஜாஸ்ரீ மற்றும் தேஜாஸ்ரீ என்று இரு மகள்கள் உள்ளனர். இவரின் கணவர் மகாதேவன் டிசம்பர் 21 ஆம் தேதி, 2012 ஆம் ஆண்டில் அடையார் ஆற்றில் விழுந்து தற்கொலை செய்து கொண்டார்.\n\nமேலும் மும்பை மற்றும் ஹைதராபாத்தில் நடந்த சர்வதேச இசை விழாக்களில் ‘சங்கீத நாடக அகாடமி விருதுக்காக’ இருமுறை பங்கேற்ற அவர், ‘பெஸ்ட் கான்செர்ட் விருது’, ‘பெஸ்ட் பெர்ஃபாமிங் ஆர்டிஸ்ட்’, ‘பத்ம சாதனா’, ‘நாத கோவிதா’, ‘இசைக்கனல்’, ‘கானம்ரிதாகலாரசனா’, ‘சுனதாவிநோதினி’, ‘இசைக்கலைத் தாரகை’ போன்ற பல விருதுகளையும், பட்டங்களையும் வென்றுள்ளார்.\n\n\n"}
{"id": "88248", "url": "https://ta.wikipedia.org/wiki?curid=88248", "title": "மாமிலாடன்", "text": "மாமிலாடன்\n\nமாமிலாடன் சங்ககாலப் புலவர்களில் ஒருவர். சங்கத் தொகையில் இவரது பாடல் ஒன்றே ஒன்று உள்ளது. அது குறுந்தொகை 46 எண்ணுள்ள பாடல்.\n\nமாமலாடன் என்றும் இவர் பெயர் சில பதிப்புகளில் உள்ளது. மலைய நாட்டு மன்னனை மலாடர் கோமான் என்று சங்கப்பாடல் குறிப்பிடுகிறது. இதனை எண்ணும்போது இந்தப் புலவர் மலைய நாட்டவர் எனத் தெருயவரும்.\nஆம்பல் பூவைப்போல் நிறம் கொண்ட ஊர்க்குருவி வீட்டுக் கூரையில் கூடு கட்டிக்கொண்டு வாழும். வீட்டு முற்றத்தில் காயவைத்திருக்கும் பொருள்களைத் தின்றுவிட்டு மரத்தடியில் எருவாகிக்கொண்டிருக்கும் பூ, விதை போன்றவற்றையும் பொறுக்கி உண்ணும். அவர் பொருள் தேடச் சென்ற நாட்டில் அந்தக் குருவி இல்லை போலும். (இருந்திருந்தால் அதனைப் பார்த்தவுடன் என் நினைவு வருமல்லவா? - இப்படி தலைவி தோழியிடம் சொல்கிறாள்.\n"}
{"id": "88250", "url": "https://ta.wikipedia.org/wiki?curid=88250", "title": "மாற்பித்தியார்", "text": "மாற்பித்தியார்\n\nமாற்பித்தியார் சங்ககாலப் புலவர்களில் ஒருவர். இவர் பாடியனவாகச் சங்கத்தொகை நூல்களில் 2 பாடல்கள் உள்ளன. அவை புறநானூறு 251, புறநானூறு 252\n\nஇரண்டும் தாபதவாகை என்னும் துறையைச் சேர்ந்தவை. 'நாலிரு வழக்கின் தாபத பக்கம்' என்று தொல்காப்பியம் (1021) இதனைக் குறிப்பிடுகிறது. தவம் செய்பவரைப் பற்றிக் கூறுவது தாபதவாகை. தவம் செய்வோரின் பணி எட்டு வகையில் அமைந்திருக்கும் என்பது தொல்காப்பியர் வகைப்பாடு.\n\n\n"}
{"id": "88253", "url": "https://ta.wikipedia.org/wiki?curid=88253", "title": "தாபத வாகை", "text": "தாபத வாகை\n\nதவம் செய்பவரைப் பற்றிக் கூறுவது தாபதவாகை. \n\n'நாலிரு வழக்கின் தாபத பக்கம்' என்று தொல்காப்பியம் (1021) இதனைக் குறிப்பிடுகிறது. தவம் செய்வோரின் பணி எட்டு வகையில் அமைந்திருக்கும் என்பது தொல்காப்பியர் வகைப்பாடு.\n\nSection::::தாபத வாழ்க்கை.\nபுறநானூறு 251, 252 பாடல்களில் மாற்பித்தியார் என்னும் புலவர் தாபத வாழ்க்கை எப்படியிருக்கும் என்பதைக் காட்டுகிறார். அவை இங்குத் தொகுத்துத் தரப்பட்டுள்ளன.\n"}
{"id": "88255", "url": "https://ta.wikipedia.org/wiki?curid=88255", "title": "1842", "text": "1842\n\n1842 (MDCCCXLII) ஒரு சனிக்கிழமையில் ஆரம்பமான ஒரு கிரிகோரியன் சாதாரண ஆண்டாகும், அல்லது பழைய 12 நாட்கள் பின்னோக்கிய ஜூலியன் நாட்காட்டியில் வியாழக்கிழமையில் ஆரம்பமான ஒரு சாதாரண ஆண்டாகும்.\n\n\n\n"}
{"id": "88259", "url": "https://ta.wikipedia.org/wiki?curid=88259", "title": "ப. கந்தப்பிள்ளை", "text": "ப. கந்தப்பிள்ளை\n\nப. கந்தப்பிள்ளை (1766 - சூன் 2, 1842) யாழ்ப்ப்பாணத்தைச் சேர்ந்த புலவரும், அறிஞரும் ஆவார். பல நாடகங்களை இவர் இயற்றியுள்ளார். மருத்துவராகவும் இவர் அறியப்பட்டவர். இவர் ஆறுமுக நாவலரின் தந்தை.\n\nSection::::வாழ்க்கைக் குறிப்பு.\nகந்தப்பிள்ளை 1766 ஆம் ஆண்டில் பரமானந்தர் என்பவருக்குப் பிறந்தவர். தமிழோடு, டச்சு, போர்த்துக்கீசம், மற்றும் ஆங்கிலம் ஆகிய மொழிகளை அறிந்தவர். 18 ஆண்டுகளாக இவர் ஆராச்சி என்ற அரசுப்பணியாளராகத் தொழில் புரிந்து வந்ததனால் இவரை ஆராச்சிக் கந்தர் எனவும் அழைப்பர். வேலைப்பணியோடு மருத்துவமும் இவருக்குத் தெரிந்திருந்தது. இவரது தந்தை பரமானந்தர், பாட்டனார் இலங்கைக்காவல முதலியார் அனைவரும் தமிழ் அறிஞர்கள். கந்தப்பிள்ளைக்கு ஆறுமுக நாவலருடன் சேர்த்து ஐந்து ஆண் பிள்ளைகளும் மூன்று பெண்களும் இருந்தனர். நாவலரைத் தவிர மற்ற நால்வரும் அரசப் பணியாற்றியவர்கள். மூத்தவர் தம்பு என்பார் தந்தை வழியே ஆராச்சி என்ற அரசுப் பணியாளராக இருந்தார்.\n\nSection::::நாடகங்கள் இயற்றல்.\nபணியில் இருந்து இளைப்பாறிய பின்னர் கந்தப்பிள்ளை தமது இறுதிக் காலத்தை நாடகங்கள் இயற்றுவதில் போக்கினார். சந்திரகாச நாடகம், இராமவிலாசம், நல்லை நகர்க் குறவஞ்சி, கண்டி நாடகம், எரோது நாடகம், சமநீக்கிலார் நாடகம், இரத்தினவல்லி விலாசம் முதலான 21 நாடகங்களை இவர் இயற்றியுள்ளார்.\n\n"}
{"id": "88267", "url": "https://ta.wikipedia.org/wiki?curid=88267", "title": "சென்னை 600028", "text": "சென்னை 600028\n\nசென்னை 600028 2007 இல் வெளியான ஒரு தமிழ்த் திரைப்படம். எஸ்.பி.பி. சரண், ஜே.கே. சரவணா ஆகியோரால் தயாரிக்கப்பட்டு வெங்கட் பிரபுவால் இயக்கப்பட்டது. சிவா, ஜெய், நிதின் சத்யா, அரவிந்த் ஆகாஷ், பிரேம்ஜி அமரன், அஜய் ராஜ், விஜய் வசந்த், பிரசன்னா, ரஞ்சித், கார்த்திக், அருண், விஜயலக்ஸ்மி அஹாதியன், கிறிஸ்டியன் செடெக், இளவரசு, சம்பத் குமார் ஆகியோர் நடித்துள்ளனர். யுவன் சங்கர் ராஜா, பிரேம்ஜி அமரன் ஆகியோர் திரைப்படத்திற்கு இசையமைத்துள்ளனர்.\n"}
{"id": "88269", "url": "https://ta.wikipedia.org/wiki?curid=88269", "title": "எஸ்ரா (நூல்)", "text": "எஸ்ரா (நூல்)\n\nஎஸ்ரா (Ezra) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும்.\n\nSection::::நூலின் பெயர்.\nஎஸ்ரா என்னும் இந்நூல் \"1 & 2 குறிப்பேடு\" என்னும் நூல்களின் தொடர்ச்சியாகும். இந்நூலைத் தொகுத்தவர் திருச்சட்ட வல்லுநரும் குருவுமாக கி.மு. 5ஆம் நூற்றாண்டில் செயல்பட்ட \"எஸ்ரா\" என்பவர் எனக் கருதப்படுவதால் இப்பெயர் எழுந்தது (எபிரேயம்: עֶזְרָא, கிரேக்கம்: Ἔσδρας; இலத்தீன்: Esdras).\n\nSection::::எஸ்ரா நூலின் பின்னணி.\nகி.மு. 538இல் பாரசீக மன்னர் சைரசு பாபிலோனியாவைக் கைப்பற்றினார். அதே ஆண்டில் அவர் இசுரயேல் மக்களுக்கு விடுதலை அளித்து யூதாவுக்குத் திரும்பிச் செல்ல அனுமதித்தார். செருபாபேலின் தலைமையில் இசுரயேல் மக்களுள் ஒரு பகுதியினர் முதலில் திரும்பி வந்தனர். திரும்பிவந்த இசுரயேலர் எருசலேமில் அழிந்திருந்த கோவிலைத் திரும்பவும், 515இல் கட்டியெழுப்பிப் புனிதப்படுத்தினர். மீண்டும் அங்கு வழிபாடு நடத்தினர்.\n\nசில ஆண்டுகளுக்குப் பின் எஸ்ராவின் தலைமையில் இசுரயேல் மக்களுள் மற்றொரு பகுதியினர் திரும்பி வந்தனர்.\n\nஎஸ்ரா ஒரு குரு; திருச்சட்ட வல்லுநர். உடன்படிக்கையின் மக்களாகவும், இறைவனின் புனித மக்களாகவும் தேர்ந்துகொள்ளப்பட்ட இசுரயேல் மக்களின் சிறப்பு நிலையைக் காக்குமாறு அவர்களின் மறைவாழ்விலும், சமூக வாழ்விலும் எஸ்ரா மறுமலர்ச்சி ஏற்படுத்தினார்.\n\nமேலும் எஸ்ரா \"இறையாட்சி\" இசுரயேல் மக்களிடையே நிலவுமாறு அரசியல், மறை ஆகியவற்றின் பொறுப்பைக் குருக்களிடமே ஒப்படைத்து, அவற்றிற்கான சட்டதிட்டங்களை வகுத்துத் தந்தார்.\n\nஇந்நூலின் பெரும் பகுதி எபிரேயத்திலும், சிறு பகுதி (4:8-6:18, மற்றும் 7:12-16) அரமேயத்திலும் எழுதப்பட்டுள்ளன.\n\nSection::::மேலும் காண்க.\nவிக்கிமூலத்தில் எஸ்ரா நூல்\n"}
{"id": "88270", "url": "https://ta.wikipedia.org/wiki?curid=88270", "title": "மாறோக்கத்துக் காமக்கணி நப்பாலத்தனார்", "text": "மாறோக்கத்துக் காமக்கணி நப்பாலத்தனார்\n\nஇந்த நப்பாலத்தனார் சங்ககாலப் புலவர்களில் ஒருவர். இவரது ஊர் மாறோக்கம். இவர் ஒரு கணியர் (சோதிடர்). இவரது கணிப்பு காதலர் இருவரிடையே இருக்கும் காமத்தை மையமாகக் கொண்டு அளவிடுவது. சங்கத்தொகை நூல்களில் இவரது பாடலாக ஒன்றே ஒன்று உள்ளது. அது அகநானூறு 377ஆம் பாடலாக இருக்கிறது. பாலைத் திணை மேலது.\n\nஊர் மன்றத்தில் தலை நரைத்துப்போன அகவை முதிர்ந்த கிழவர்கள் வல்லு விளையாடிக் காலம் கழிப்பர். பாலைநில மறவர் ஆனிரைகளை கவர்வதால் அந்த மன்றம் பாழாகி வெறிச்சோடிக் கிடக்கும். அவர்கள் விளையாடிய வல்லுப் பலகைகள் கறையான் புற்று ஏறிக்கிடக்கும். \nநசை தர வந்தோர் இரந்த பொருள்களை மழைபோல் கைம்மாறு கருதாமல் வழங்கவே ஆடவர் பொருள் தேடிவர இல்லாளைப் பிரிந்து செல்வர்.\nகறையான் புல்லரிசியைத் தன் புற்றில் சேர்த்து வைத்திருக்கும். புற்றைக் கிண்டி அந்த விதைக்காத அரிசியை எடுத்து உணவு சமத்துக்கொள்வர்.\n\nSection::::இவரது பாடல் தரும் செய்தி.\nஇப்படிப்பட்ட வறண்ட நிலத்தில் இளைப்பாறும்போது தன்னை அவர் நினைக்கமாட்டாரா என்று தலைவி ஏங்குவதாக இந்தப் பாடல் அமைந்துள்ளது.\n"}
{"id": "88274", "url": "https://ta.wikipedia.org/wiki?curid=88274", "title": "காகிதக்கூழ் புனைவு", "text": "காகிதக்கூழ் புனைவு\n\nகாகிதக்கூழ் புனைவு (\"Pulp Fiction\") என்பது ஒரு இலக்கியப் பாணி. 1896ல் தொடங்கி 1950கள் வரை வெளியான காகிதக்கூழ் இதழ்களில் வெளியான புனைவுக் கதைகள் இவ்வாறு அழைக்கப்படுகின்றன. இந்த இதழ்கள் பொதுவாக 128 பக்கங்களுடன் 10 அங்குலம் நீளம், 7 அங்குலம் அகலம் உடையனவாக இருந்தன. மலிவான ஒழுங்கற்ற முனைகளையுடைய காகிதக் கூழ் பக்கங்களில் அச்சடிக்கப்பட்டிருந்தன. எனவே இவை “காகிதக்கூழ்” இதழ்கள் என்று அழைக்கப்பட்டன. 19ம் நூற்றாண்டில் பிரபலமாக இருந்த டைம் புதினங்கள், பென்னி டிரட்ஃபுல் புதினங்கள் போன்ற மலிவு விலைப் புனைவு நூல்களின் 20ம் நூற்றாண்டு இலக்கிய வாரிசாக இவை அமைந்தன. இலக்கிய உலகில் மதிக்கப்பட்ட பல எழுத்தாளர்களின் கதைகள் இந்த இதழ்களில் வெளியானாலும், பெரும்பாலும் இவற்றில் இச்சையைத் தூண்டும் புனைவுகளே இடம் பெற்றிருந்தன. இவற்றி அட்டைப்படங்கள் பரபரப்பைத் தூண்டும் விதத்தில் வரையப்பட்டிருந்தன. 20ம் நூற்றாண்டில் பிரபலமடைந்த அதி நாயக படக்கதைகள் காகிதக்கூழ் புனைவுகளின் வழித்தோன்றல்களாகக் கருதப்படுகின்றன. தமிழ் நாட்டில் 20ம் நூற்றாண்டின் பிற்பகுதியில் பரவலாகப் படிக்கப்பட்ட ”பாக்கெட் நாவல்”கள் (ராஜேஷ் குமார், பட்டுக்கோட்டை பிரபாகர் போன்ற எழுத்தாளர்களின் படைப்புகள்) தமிழில் காகிதக்கூழ் புனைவுகளாகக் கருதப்படுகின்றன. \n"}
{"id": "88286", "url": "https://ta.wikipedia.org/wiki?curid=88286", "title": "மாவளத்தான்", "text": "மாவளத்தான்\n\nமாவளத்தான் சோழ அரசன் நலங்கிள்ளியின் தம்பி. அண்ணனுக்கு உதவியாக இவன் ஆவூர் கோட்டையை முற்றுகையிட்டான். கோட்டைக்குள் இருந்தவன் நெடுங்கிள்ளி என்னும் சோழ அரசன். மாவளத்தன் என்னும் புலவர் இவன் என்று கருதுவாரும் உண்டு.\n\nSection::::மாவளத்தானைப் பாடிய புலவர்கள்.\nSection::::கோவூர் கிழார்.\nநெடுங்கிள்ளி ஆவூர்க் கோட்டையில் அடைந்திருந்தான். மாவளத்தான் கோட்டையை முற்றிகை யிட்டிருந்தான். கோட்டைக்குள் இருந்த மக்கள் உணவுக்குத் தவித்தனர். புலவர் கோவூர் கிழார் நெடுங்கிள்ளியிடம் மக்கள் படும் அவதியை விளக்கினார். நெடுங்கிள்ளி அறவோனாக இருந்தால் கோட்டைக் கதவைத் திறந்து மாவளத்தானுக்கு விட்டுக்கொடுத்துவிடு வெளியேற வேண்டும். அல்லது மறவோனாக இருந்தால் மாவளத்தானோடு போரிட்டு வெல்ல வேண்டும். இரண்டுமில்லாமல் அடைந்துகிடத்தல் அறமும் அன்று. மறமும் அன்று என எடுத்துரைத்தார். (நெடுங்கிள்ளி அறவோனாக நடந்துகொண்டான்.\n\nSection::::தாம்பபல் கண்ணனார்.\nபார்ப்பன புலவர் தாமப்பல் கண்ணனாரும் மாவளத்தானும் வட்டு விளையாடினர். புலவர் வட்டாட்டத்தில் நகர்த்தும் காய்களைக் கையில் மறைத்து மாவளத்தானை ஏமாற்றினார். அதனைப் பார்த்துவிட்ட மாவளத்தான் தான் உருட்டி விளையாடிக்கொண்டிருந்த காயால் புலவரை அடித்தான்.\n\nஅடிபட்ட புலவர் வக்கணையாகப் பேசினார். சோழர் குடியின் பெருமையைப் பேசினார். சோழர் குடிப் பிறந்த இவனது முன்னோர் பார்ப்பார் நோவன செய்யார். நீ பார்ப்பானாகிய என்னை நோவச் செய்துள்ளாய் என்றார். அது கேட்ட மாவளத்தான் தன் குடியின் பெருமையையும், தான் செய்தது இழிசெயலாகவும் கருதி நாணி நின்றான்.\n\nபுலவர் 'பிழை செய்தது நான். நீ பிழை செய்தது போல நாணினாய். தமக்குப் பிழை செய்தோரைப் பொறுத்துக்கொள்ளுதல் உன் குடியில் பிறந்தவர்களுக்கு எளிது போலும்' என்று சொல்லி மாவளத்தானைப் பாராட்டினார்.\n\n"}
{"id": "88287", "url": "https://ta.wikipedia.org/wiki?curid=88287", "title": "சுதுமலை புவனேசுவரி அம்மன் கோயில்", "text": "சுதுமலை புவனேசுவரி அம்மன் கோயில்\n\nசுதுமலை புவனேசுவரி அம்மன் கோயில் இலங்கையின் வட மாகாணத்தில் யாழ்ப்பாணத்தில் உள்ள சுதுமலை என்ற ஊரில் உள்ள புராதன அம்பாள் ஆலயம் ஆகும்.\n\nஇன்றைக்கு பல நூற்றாண்டுகளுக்கு முன்னர் தோற்றம் பெற்ற இவ்வாலயம் யாழ்ப்பாணத்தின் வரலாற்றுச் சிறப்பு மிக்க ஐதீக கதைகளுடன் கூடியது. இவ்வாலயத்துக்கு அருகாமையில் சிவன், முருகன், பைரவர் ஆலயங்கள் உள்ளன.\n\nஆலயத்தின் பின்புறத்தில் தலவிருட்சங்களாக நொச்சி, ஆல், அரசு, கடம்ப மரங்கள் போன்றவற்றின் கீழ் தங்கு சங்களை (கண்ணகி அம்மன்) அம்பாளும் அமைந்துள்ளார். இவ்வாலயத்தினை வழிவழியாக வந்த தர்மகத்தா சபையினர் நெறிப்படுத்தி வருகின்றார்கள்.\n\nஇங்கு சிறப்பு உற்சவங்கள், மகோற்சவங்கள், ஆடிப்பூரம், நவராத்திரி, கந்தசட்டி, திருவெம்பாவை என்பன நடைபெற்று வருகின்றன. இதைவிட தொன்று தொட்டு சித்திரை மாதம் முதலாம் வாரம் வருகின்ற வெள்ளிக்கிழமையில் ஆரம்பமாகி கந்த புராண படலமும் மார்கழி மாதத்தில் திருவாசக முற்றோதலும் நடைபெற்று வருகின்றன. 1999 ஆம் ஆண்டு நடைபெற்ற குடமுழுக்கு விழாவைத் தொடர்ந்து வந்த காலங்களில் ஆலயத்தில் விநாயகர் தேர், சப்பறம், தீர்த்தக்கேணி, கல்யாண மண்டபம், அன்னதான மண்டபம் போன்ற திருப்பணிகள் நிறைவு பெற்று காணப்படுகின்றது.\n\nசுதுமலை அம்மனின் வரலாற்றைக் கூறும் ஆவணமாக த. காசிநாதன் எழுதிய சுதுமலை சிறீ புவனேஸ்வரி அம்பாள் ”கோயில் வரலாறு” என்னும் நூலும், பண்டிதர் மு. கந்தையா எழுதிய ”சிறீ புவனேஸ்வரி அம்மை பிள்ளைத்தமிழ்” என்னும் நூலும், வித்துவான் சைவப்புலவர் வ. செல்லையா எழுதிய “புவனேஸ்வரி அம்மை போற்றித்திருவகவல்” எனும் நூலும் ஆலயத்தின் சான்றுகளாக அமைந்துள்ளன.\n\n"}
{"id": "88288", "url": "https://ta.wikipedia.org/wiki?curid=88288", "title": "தாமப்பல்கண்ணனார்", "text": "தாமப்பல்கண்ணனார்\n\nதாமப்பல் கண்ணனார் சங்ககாலப் புலவர்களில் ஒருவர். இவரது பாடலாகச் சங்கநூல் தொகுப்பில் ஒரே ஒரு பாடல் உள்ளது. அது புறநானூறு 43 எண்ணுள்ள பாடலாக அமைந்துள்ளது. அப்பாடலில் இவர் தன்னை ஒரு பார்ப்பனன் என்று கூறிக்கொள்கிறார். \nSection::::வட்டு விளையாட்டு.\nஇப் புலவர் சோழ அரசன் நலங்கிள்ளியின் தம்பி மாவளத்தான் என்பவனோடு வட்டு ஆடினார்.\n\nபுலவர் வட்டாட்டத்தில் நகர்த்தும் காய்களைக் கையில் மறைத்து மாவளத்தானை ஏமாற்றினார். அதனைப் பார்த்துவிட்ட மாவளத்தான் தான் உருட்டி விளையாடிக்கொண்டிருந்த காயால் புலவரை அடித்தான்.\n\nஅடிபட்ட புலவர் வக்கணையாகப் பேசினார். சோழர் குடியின் பெருமையைப் பேசினார். சோழர் குடிப் பிறந்த இவனது முன்னோர் பார்ப்பார் நோவன செய்யார். நீ பார்ப்பானாகிய என்னை நோவச் செய்துள்ளாய் என்றார். அது கேட்ட மாவளத்தான் தன் குடியின் பெருமையை எண்ணித், தான் செய்தது இழிசெயல் எனக் கருதி நாணி நின்றான்.\n\nபுலவர் 'பிழை செய்தது நான். நீ பிழை செய்தது போல நாணினாய். தமக்குப் பிழை செய்தோரைப் பொறுத்துக்கொள்ளுதல் உன் குடியில் பிறந்தவர்களுக்கு எளிது போலும்' என்று சொல்லி மாவளத்தானைப் பாராட்டினார்.\n\nSection::::சோழன் சிபி வரலாறு.\nபறந்த பருந்தின் பற்று நகம் பட்டுத் தப்பிய புறா சோழன் சிபியின் மடியில் விழுந்தது. புறாவையும் காப்பாறவேண்டும், பருந்துக்கும் இரை தரவேண்டும் எனக் கருதிய மன்னன் புறாவின் எடைக்குச் சமமாகத் தன்னையே நிறுத்துக் கழுகுக்குக் கொடுத்தான். சோழனின் முன்னோர் இத்தகைய அருள் உள்ளம் கொண்டவர் என்று புலவர் கூறினார்.\n\nSection::::வெளி இணைப்புகள்.\nதாமப்பல் கண்ணனார் பாடல் புறநானூறு 43\n"}
{"id": "88290", "url": "https://ta.wikipedia.org/wiki?curid=88290", "title": "சிபிச் சக்கரவர்த்தி", "text": "சிபிச் சக்கரவர்த்தி\n\nசிபிச் சக்கரவர்த்தி என்று பெயரிட்டு பொதுவாக வழங்கப்படும் சோழப் பெரு வேந்தன் வரலாற்றைப் பண்டைய நூல்கள் பறைசாற்றுகின்றன.\n\nSection::::சோழன் சிபி வரலாறு.\nSection::::கம்பராமாயணம்.\nஇராமனின் சூரிய குலப் பெருமையைச் சனகனுக்குக் கூறும் விசுவாமித்திரர் சிபிச் சக்கரவர்த்தி சூரிய குலத்தில் தோன்றியவன் என்று குறிப்பிடுகிறார். \n"}
{"id": "88294", "url": "https://ta.wikipedia.org/wiki?curid=88294", "title": "நெகேமியா (நூல்)", "text": "நெகேமியா (நூல்)\n\nநெகேமியா (Nehemiah) என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::நூலின் பெயர்.\nஎஸ்ரா என்னும் இந்நூல் \"எஸ்ரா\" நூலைப் போன்று \"குறிப்பேட்டின்\" தொடர்ச்சியாகும். எபிரேய மொழியில் \"நெகேமியா\" (נְחֶמְיָה) என்றால் \"இறைவனே எனக்கு ஆறுதல்\" என்பது பொருள். \n\nSection::::நெகேமியா நூலின் பின்னணியும் பொருளும்.\nநெகேமியா என்பவர், பாரசீகத் தலைநகரான சூசாவில் மன்னர் அர்த்தக்சசுத்தாவுக்குப் பானப் பணிவிடைக்காரராக இருந்தார். சொந்த நாடு திரும்பிய இசுரயேல் மக்களின் இழிநிலையைக் கண்டு வருத்தமுற்றார். பாரசீக மன்னரால் யூதா நாட்டின் ஆளுநராக நியமனம் பெற்றார். பாழடைந்து கிடந்த எருசலேம் நகரின் மதிலைப் பல எதிர்ப்புகளுக்கிடையே மனம் தளராது கட்டியெழுப்பினார். சமய, சமூக சீர்திருத்தங்களை இசுரயேல் மக்களிடையே செய்தார்.\n\nநெகேமியா காலத்தில் சட்டவல்லுநரான எஸ்ரா திருச்சட்டத்தை மக்கள் முன் வாசிக்க, மக்கள் தங்கள் பாவங்களை அறிக்கையிட்டு, உடன்படிக்கையின்படி வாழ உறுதி பூண்டனர். இறைவனின் உதவியின்றித் தம்மால் ஒன்றும் செய்ய இயலாது என்பதை நெகேமியா உணர்ந்திருந்தார். எனவே, அவர் பலமுறை இறைவனிடம் மன்றாடினார்.\nகி.மு. 538இல் பாரசீக மன்னர் சைரசு பாபிலோனியாவைக் கைப்பற்றினார். அதே ஆண்டில் அவர் இசுரயேல் மக்களுக்கு விடுதலை அளித்து யூதாவுக்குத் திரும்பிச் செல்ல அனுமதித்தார். செருபாபேலின் தலைமையில் இசுரயேல் மக்களுள் ஒரு பகுதியினர் முதலில் திரும்பி வந்தனர். திரும்பிவந்த இசுரயேலர் எருசலேமில் அழிந்திருந்த கோவிலைத் திரும்பவும், 515இல் கட்டியெழுப்பிப் புனிதப்படுத்தினர். மீண்டும் அங்கு வழிபாடு நடத்தினர். \n\nசில ஆண்டுகளுக்குப் பின் எஸ்ராவின் தலைமையில் இசுரயேல் மக்களுள் மற்றொரு பகுதியினர் திரும்பி வந்தனர்.\n\nஎஸ்ரா ஒரு குரு; திருச்சட்ட வல்லுநர். உடன்படிக்கையின் மக்களாகவும், இறைவனின் புனித மக்களாகவும் தேர்ந்துகொள்ளப்பட்ட இசுரயேல் மக்களின் சிறப்பு நிலையைக் காக்குமாறு அவர்களின் மறைவாழ்விலும், சமூக வாழ்விலும் எஸ்ரா மறுமலர்ச்சி ஏற்படுத்தினார்.\n\nமேலும் எஸ்ரா \"இறையாட்சி\" இசுரயேல் மக்களிடையே நிலவுமாறு அரசியல், மறை ஆகியவற்றின் பொறுப்பைக் குருக்களிடமே ஒப்படைத்து, அவற்றிற்கான சட்டதிட்டங்களை வகுத்துத் தந்தார்.\n\nஇந்நூலின் பெரும் பகுதி எபிரேயத்திலும், சிறு பகுதி (4:8-6:18, மற்றும் 7:12-16) அரமேயத்திலும் எழுதப்பட்டுள்ளன.\n\nSection::::மேலும் காண்க.\nவிக்கிமூலத்தில் நெகேமியா நூல்"}
{"id": "88295", "url": "https://ta.wikipedia.org/wiki?curid=88295", "title": "எஸ்தர்", "text": "எஸ்தர்\n\nஎஸ்தர் (\"Esther\", ; ), இயற்பெயர் அதசா (\"Hadassah\"), என்பவர் விவிலிய நூல்களில் ஒன்றாகிய எஸ்தர் நூலில் காவியத்தலைவி ஆவார். விவிலியத்தின்படி, இவர் ஒரு யூதப் பெண்ணும் பாராசீக பேரரசர் அகஸ்வேரின் பட்டத்து அரசியும் ஆவார். பேரரசர் அகஸ்வேர் அகாமனிசியப் பேரரசின் பேரரசன் சைரசு என மரபுப்படி அடையாளம் காணப்பட்டுள்ளார். எஸ்தரின் கதை பூரிம் என்ற யூதப் பெருவிழாவின் அடைப்படையாக அமைந்துள்ளது.\n\nSection::::எஸ்தர் நூலின் பெயரும் கருப்பொருளும்.\nஇந்நூலில் வருகின்ற கதைத் தலைவியின் பெயர் \"எஸ்தர்.\" எழில்மிகு தோற்றமும் வடிவழகும் கொண்ட இளம் யூதப் பெண் (எஸ் 2:7). அவரை மையமாகக் கொண்டு அமைந்துள்ள இந்நூலில் இடம்பெற்றுள்ள நிகழ்ச்சிகள் பாரசீகப் பேரரசர் அகஸ்வேரின் குளிர்கால அரண்மனையில் நடைபெற்றவை.\n\nயூதப் பெண்ணாகிய எஸ்தர் தம் மக்கள்பால் பேரன்பு கொண்டிருந்தார். அம்மக்களை அழிக்க எதிரிகள் திட்டமிட்டபோது எஸ்தர் மிகுந்த துணிவுடன் செயல்பட்டதை இந்நூல் விளக்குகிறது. \n\n\"பூரிம்\" என்ற யூதப் பெருவிழாவின் பொருளும் அதன் பின்னணியும் இந்நூலில் எடுத்துக் கூறப்படுகின்றன.\n"}
{"id": "88296", "url": "https://ta.wikipedia.org/wiki?curid=88296", "title": "மௌனம் பேசியதே", "text": "மௌனம் பேசியதே\n\nமௌனம் பேசியதே 2002 ஆம் வந்த தமிழ்த் திரைப்படம். இத்திரைப்படத்தில் சூர்யா,த்ரிஷா மற்றும் பலர் நடித்துள்ளனர்.\n\nSection::::வகை.\nகாதல் திரைப்படம்\n\nSection::::கதை.\nகாதலை வெறுக்கும் ஒரு நண்பன், காதலில் இருக்கும் நண்பன் இருவரின் வாழ்க்கையைச் சுற்றிப் பின்னப்பட்ட கதை. காதலை வெறுத்து ஒதுங்கும் ஒருவன் காதலினால் எவ்வாறு மாறுகிறான், அவனது உணர்வுகளைத் துல்லியமாகக் காட்டும் இத்திரைப்படத்தில் நடிகர் சூர்யாவின் நடிப்பு மிகவும் பேசப்பட்டது. \n"}
{"id": "88297", "url": "https://ta.wikipedia.org/wiki?curid=88297", "title": "உன்னை நினைத்து", "text": "உன்னை நினைத்து\n\nஉன்னை நினைத்து 2002 ஆம் ஆண்டு வெளிவந்த தமிழ்த் திரைப்படம் ஆகும். இத்திரைப்படத்தில் சூர்யா, ஸ்னேகா,லைலா மற்றும் பலர் நடித்துள்ளனர்.\n"}
{"id": "88298", "url": "https://ta.wikipedia.org/wiki?curid=88298", "title": "யோபு (நூல்)", "text": "யோபு (நூல்)\n\nயோபு (\"Book of Job\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::நூல் பெயர்.\nயோபு என்னும் விவிலிய நூலின் கதைத் தலைவர் பெயர் \"யோபு\" ஆகும். எபிரேய மொழியில் இது אִיוֹב‎ ʾ iyov என வரும். \n\nSection::::யோபு நூலின் கருப்பொருள்.\nவிலியத்திலுள்ள ஞான இலக்கியங்களுள் யோபு என்னும் இந்நூல் தலைசிறந்தது. உலக இலக்கியங்கள் வரிசையிலும் இடம்பெறும் நூல் இது.\n\nஒரு காலத்தில் கடவுளுக்கு ஏற்ற நீதிமானாக ஒருவர் வாழ்ந்து வந்தார்; அவர் பெயர் யோபு. அவர் செல்வர்; கடவுளுக்கு அஞ்சி நடந்தவர். கடவுளின் அனுமதியுடன் சாத்தான் (= \"எதிரி\") யோபைச் சோதித்தான். இதனால் யோபு மக்களை இழந்தார். சொத்து சுகத்தை இழந்தார்; உடல் நலத்தையும் இழந்தார். இருப்பினும் அவர் கடவுளைத் தூற்றினாரில்லை. அவருக்கு ஏற்புடையவராகவே வாழ்ந்து வந்தார். அவர் மனைவியும் நண்பர்களும் அவருடன் வாக்குவாதம் செய்து, இறைவனின் நீதியை விளக்க முயன்றனர்.\n\nபழைய ஏற்பாட்டுப் பின்னணியின்படி, துன்பத்திற்குக் காரணம் ஒருவர் செய்யும் பாவமே. ஆகவே, யோபு படும் துன்பத்திற்குக் காரணம் அவர் செய்த பாவமே என்பது நண்பர்களின் கூற்று. தாம் அத்தகைய குற்றம் ஏதும் செய்யவில்லை என்பது யோபு கூறும் மறுப்பு.\n\nதுன்பத்திற்கு விடை தேடிய யோபு, இறுதியில் கடவுளின் திட்டத்தைத் துருவி ஆய்ந்து, அனைத்திற்கும் விளக்கம் கண்டிட மனித அறிவால் இயலாது என்னும் முடிவுக்கு வருகிறார். \n\nஇவ்வாறு, \"நீதிமான் ஏன் துன்பப்பட வேண்டும்?\" என்ற வினாவிற்கு விடை காணும் போக்கில், நாடகம் போல் அமைந்துள்ளது இந்நூல்.\n\nSection::::யோபு நூல் தொகுக்கப்பட்ட காலம்.\nயோபு நூல் எக்காலக் கட்டத்தில் தொகுக்கப்பட்டது என்று திட்டவட்டமாகத் தெரியவில்லை. பல அறிஞர்கள் இந்நூல் பாபிலோனிய அடிமை வாழ்வுக்குப் பிற்பட்டது என்பர். எனவே, இந்நூல் கி.மு. 6ஆம் நூற்றாண்டின் தொடக்கத்தில் தொகுக்கப்பட்டிருக்கலாம்.\n\nSection::::மேலும் காண்க.\nவிக்கிமூலத்தில் யோபு நூல்\n"}
{"id": "88332", "url": "https://ta.wikipedia.org/wiki?curid=88332", "title": "நிமாய் கோஷ்", "text": "நிமாய் கோஷ்\n\nநிமாய் கோஷ் (Nimai Ghosh, 1914-1988) ஒரு வங்காள திரைப்பட இயக்குனர். பொதுவுடைமைவாதியான இவர் \"சின்ன முல்\" என்ற வங்காள மொழி திரைப்படத்தையும் பாதை தெரியுது பார் என்ற தமிழ்த் திரைப்படத்தையும் இயக்கியதற்காக அறியப்படுபவர். 1950களில் பல தமிழ்த் திரைப்படங்களுகளில் ஒளிப்பதிவாளராகப் பணியாற்றினார். 1960ல் வெளியான பாதை தெரியுது பார் வணிகரீதியாக தோல்வியடைந்தது. கோஷ் அதன் பின்னர் தமிழ்ப் படங்களிலும் கன்னட மொழிப் படங்களிலும் 1970கள் வரை ஒளிப்பதிவராகப் பணியாற்றினார்.\n"}
{"id": "88335", "url": "https://ta.wikipedia.org/wiki?curid=88335", "title": "ஊன்பொதி பசுங்குடையார்", "text": "ஊன்பொதி பசுங்குடையார்\n\nஊன்பொதி பசுங்குடையார் சங்ககாலப் புலவர்களில் ஒருவர். 4 சங்கப் பாடல்கள் இவர் பாடியனவாக உள்ளன. நான்கும் புறநானூற்றுப் பாடல்கள். அவற்றின் எண் 10, 203, 370, 378\n\nஇந்தப் புலவர் இந்தச் சோழனின் அரண்மனை வாயிலில் நின்றுகொண்டு அவன் வஞ்சிப் போரில் வென்றதைப் பாடினார். அவன் தன் அணிகலன்களைப் புலவர்க்கு மிகுதியாக வழங்கினான். புலவர் தாங்கமுடியாத அளவுக்கு வழங்கினான். புலவருடன் வந்து சேர்ந்து பாடிய அவரது சுற்றத்தார் வறுமையில் வாடியவர்கள். அவர்கள் அந்த நகைகளை முன்பின் பார்த்ததில்லை. எந்த அணியை எங்கே அணிந்துகொள்வது என்று தெரியவில்லை. விரலில் அணியவேண்டுவனவற்றைக் காதுகளில் தொங்கவிட்டுக் கொண்டார்களாம். காதில் அணியவேண்டிய அணிகளை விரலில் செருகிக்கொண்டார்களாம். இடுப்பில் அணியும் அணிகளைக் கழுத்தில் தொங்கவிட்டுக்கொண்டார்களாம். கழுத்தில் அணியவேண்டிய அணிகளை இடுப்பில் கட்டிக்கொண்டார்களாம். இது எப்படியிருந்தது என்றால்,\n\n'கடுந்தெறல் இராமன் உடன் புணர் சீதையை\nவலித்த கை அரக்கன் வௌவிய ஞான்றை\nநிலஞ்சேர் மதர் அணி கண்ட குரங்கின்\nசெம்முகப் பெருங்கிளை இழை பொலிந்து ஆங்கு'\nஇருந்ததாம்.\n\nஇராமனுடன் காட்டுக்கு வந்திருந்த சீதையை இராவணன் வௌவிச் சென்றான். அவள் இராமனுக்கு வழி தெரியத் தான் அணிந்திருந்த அணிகலன்களை ஒவ்வொன்றாக ஆங்காங்கே நிலத்தில் போட்டுவிட்டுச் சென்றாள். அவள் அணிந்திருந்ததைப் பார்த்த செங்குரங்குகள் (முசு) அவற்றை எடுத்து எதனை எங்கு அணிவது என்று தெரியாமல் தாறுமாறாக அணிந்துகொண்டது போல் இருந்ததாம்.\n"}
{"id": "88337", "url": "https://ta.wikipedia.org/wiki?curid=88337", "title": "விஜய்", "text": "விஜய்\n\nவிஜய் என்ற பெயரில் உள்ள கட்டுரைகள்:\n"}
{"id": "88350", "url": "https://ta.wikipedia.org/wiki?curid=88350", "title": "சங்கப் பாடல்களில் இராமாயணம்", "text": "சங்கப் பாடல்களில் இராமாயணம்\n\nசங்கப் பாடல்கள் இரண்டிலும், பழமொழி நானூறு பாடல் ஒன்றிலும் இராமாயணக் கதை பற்றிய குறிப்புகள் உள்ளன.\nSection::::சீதை செயல்.\nஊன்பொதி பசுங்குடையார் என்னும் புலவர் சோழ அரசன் இளஞ்சேட் சென்னியின் அரண்மனை வாயிலில் நின்றுகொண்டு அவன் செருப்பாழி (பாழி, மிதியல் செருப்பு என்னும் ஊரை வஞ்சிப் போரில் வென்றதைப் பாடினார். அவன் தன் அணிகலன்களைப் புலவர்க்கு மிகுதியாக வழங்கினான். புலவர் தாங்கமுடியாத அளவுக்கு வழங்கினான். புலவருடன் வந்து சேர்ந்து பாடிய அவரது சுற்றத்தார் வறுமையில் வாடியவர்கள். அவர்கள் அந்த நகைகளை முன்பின் பார்த்ததில்லை. எந்த அணியை எங்கே அணிந்துகொள்வது என்று தெரியவில்லை. விரலில் அணியவேண்டுவனவற்றைக் காதுகளில் தொங்கவிட்டுக் கொண்டார்களாம். காதில் அணியவேண்டிய அணிகளை விரலில் செருகிக்கொண்டார்களாம். இடுப்பில் அணியும் அணிகளைக் கழுத்தில் தொங்கவிட்டுக்கொண்டார்களாம். கழுத்தில் அணியவேண்டிய அணிகளை இடுப்பில் கட்டிக்கொண்டார்களாம். இது எப்படியிருந்தது என்றால்,\n\nஇருந்ததாம்.\n\nஇராமனுடன் காட்டுக்கு வந்திருந்த சீதையை இராவணன் வௌவிச் சென்றான். அவள் இராமனுக்கு வழி தெரியத் தான் அணிந்திருந்த அணிகலன்களை ஒவ்வொன்றாக ஆங்காங்கே நிலத்தில் போட்டுவிட்டுச் சென்றாள். அவள் அணிந்திருந்ததைப் பார்த்த செங்குரங்குகள் (முசு) அவற்றை எடுத்து எதனை எங்கு அணிவது என்று தெரியாமல் தாறுமாறாக அணிந்துகொண்டது போல் இருந்ததாம்.\n\nSection::::தனுஷ்கோடியில் இராமன்.\nகடுவன் மள்ளனார் என்னும் சங்ககாலப் புலவர் இராமன் தனுஷ்கோடி ஆலமரத்தடியில் வேதம் ஓதிய செய்தியைக் குறிப்பிடுகிறார்.\n\nதலைவன் திருமணம் செய்துகொள்ள வந்துவிட்டான். அவனையும் உன்னையும் இணைத்து அலர் தூற்றிய ஊரார் வாய் அடங்கிவிட்டது - என்று தோழி தலைவியிடம் சொல்கிறாள். இது செய்தி. ஊர் வாய் அடங்கியதற்குக் காட்டப்படும் உவமைதான் இராமனைப் பற்றிய செய்தி.\nஇராமன் தன் வெற்றிக்குப் பின் பாண்டியரின் ஆட்சிக்கு உட்பட்டிருந்த தனுஷ்கோடி வந்தடைந்தான். முழங்கிக்கொண்டிருக்கும் கடல் இரக்கத்தோடு காணப்பட்டது. அங்கு ஆறு கடலோடு கலக்கும் முன்றுறை (முன் துறை) ஓரத்தில் ஓர் ஆலமரம் இருந்தது. அந்த மரத்தடியில் அமர்ந்துகொண்டு இராமன் தன் மறைகளை ஓதிக்கொண்டிருந்தான். அப்போது பல விழுதுகளை உடைய அந்த ஆலமரம் தன் ஒலியை அவித்து வைத்துக்கொண்டது. அதாவது ஆலமரத்துப் பறவைகள் ஒலிப்பதை மறந்து கேட்டுக்கொண்டிருந்தன. (ஆல மரத்தடியில் குழுமியிருந்த மற்ற உயிரினங்களும் ஒலி எழுப்பாமல் வாய்மூடிக்கொண்டன.)\n\nSection::::பழமொழி நூலில் இராமாயணம்.\nபதினெண்கீழ்க்கணக்கு நூல்களில் ஒன்று பழமொழி நானூறு. இலங்கை அரசன் இராவணனின் தம்பி வீடணன். இவன் இராமனை நண்பனாகப் பெற்று இலங்கை அரசனானான் என்று அந்தப் பாடல் குறிப்பிடுகிறது. \n"}
{"id": "88361", "url": "https://ta.wikipedia.org/wiki?curid=88361", "title": "கடுவன் மள்ளனார்", "text": "கடுவன் மள்ளனார்\n\nகடுவன் மள்ளனார் சங்ககாலப் புலவர். சங்கப் பாடல்களில் 4 பாடல்கள் இவர் பாடியனவாக உள்ளன. அகநானூறு 70, 256, 354, குறுந்தொகை 82 ஆகியன அவை.\nSection::::பாடல் தரும் செய்திகள்.\nசங்கப் பாடல்களில் இராமாயணம்\nSection::::தனுஷ்கோடியில் இராமன் (அகநானூறு 70).\nSection::::பாடல்.\n'வென்வேல் கவுரியர் தொன்முது கோடி\nமுழங்கு இரும் பௌவம் இரங்கும் முன் துறை\nவெல்போர் இராமன் அருமறைக்கு அவித்த\nபல்வீழ் ஆலம் போல\nஒலி அவிந்தன்று இவ் அழுங்கல் ஊரே'\nSection::::செய்தி.\nஅவர் திருமணம் செய்துகொள்ள வந்துவிட்டார். அவரையும் உன்னயும் இணைத்து அலர் தூற்றிய ஊரார் வாய் அடங்கிவிட்டது - என்று தோழி தலைவியிடம் சொல்கிறாள். இது செய்தி. ஊர் வாய் அடங்கியதற்குக் காட்டப்படும் உவமைதான் இராமனைப் பற்றிய செய்தி.\nஇராமன் தன் வெற்றிக்குப் பின் பாண்டியரின் ஆட்சிக்கு உட்பட்டிருந்த தனுஷ்கோடி வந்தடைந்தான். முழங்கிக்கொண்டிருக்கும் கடல் இரக்கத்தோடு காணப்பட்டது. அங்கு ஆறு கடலோடு கலக்கும் முன்றுறை (முன் துறை) ஓரத்தில் ஓர் ஆலமரம் இருந்தது. அந்த மரத்தடியில் அமர்ந்துகொண்டு இராமன் தன் மறைகளை ஓதிக்கொண்டிருந்தான். அப்போது பல விழுதுகளை உடைய அந்த ஆலமரம் தன் ஒலியை அவித்து வைத்துக்கொண்டது. அதாவது ஆலமரத்துப் பறவைகள் ஒலிப்பதை மறந்து கேட்டுக்கொண்டிருந்தன. (ஆல மரத்தடியில் குழுமியிருந்த மற்ற உயிரினங்களும் ஒலி எழுப்பாமல் வாய்மூடிக்கொண்டன.)\n\nSection::::கள்ளூர் மக்கள் மன்றத் தீர்ப்பு (அகநானூறு 256).\nSection::::கள்ளூர் மக்கள் மன்றத் தீர்ப்பு.\nஅழகி ஒருத்தியின் நல்லுடலை ஒருவன் அவளது விருப்பம் இல்லாமல் நுகர்ந்துவிட்டான். கள்ளூர் மக்கள் மன்றத்தில் அவன் முறையிட்டாள். மக்கள் மன்றம் கேட்டபோது அவளை எனக்குத் தெரியாது என்று அந்த அறனிலாளன் பொய் கூறினான். சூள் உரைத்துச் சத்தியமும் செய்தான். மன்றம் சாட்சிகளை வினவி உண்மையைத் தெரிந்துகொண்டது. மன்றம் அவனது சுற்றத்தாரைக் கேட்டது. சுற்றத்தாரில் சிலர் அவன் குற்றவாளி என ஒப்புக்கொண்டனர். சிலர் ஒப்புக்கொள்ளவில்லை. ஒப்புக்கொள்ளாத சுற்றத்தாரையும் குற்றவாளி என மன்றம் தீர்மானித்து அவர்களையும் அவனையும் மன்றத்தில் நிறுத்தி அவர்கள் தலையில் சுண்ணாம்புக் கற்களை வைத்துத் தண்ணீர் ஊற்றி நீறாக்கியது. (சுண்ணாம்புக் கல் வேகும்போது உச்சாந் தலையும் வெந்து புண்ணாகும்). இது சங்ககாலத் தீர்ப்புகளில் ஒன்று.\nSection::::சங்கப்பாடல் (பகுதி).\n'தொல்புகழ் நிறைந்த பல்பூங் கழனிக்\nகரும்பு அமல் படப்பைப் பெரும்பெயர்க் கள்ளூர்த்\nதிருநுதல் குறுமகள் அணிநலம் வவ்விய\nஅறனிலாளன் அறியேன் என்ற\nதிறன் இல் வெஞ்சூள் அறிகரி கடாஅய்\nமுறியார் பெருங்கிளை செறியப் பற்றி\nநீறு தலைப்பெய்த ஞான்றை\nவீறு சால் அவையத்து ஆர்ப்பினும் பெரிதே'\n\nதலைவன் பரத்தையோடு சேர்ந்து நீராடினான். பரத்தையும் அவளது சுற்றத்தாரும் தலைவிக்குத் தெரியாவண்ணம் மறைத்துவிட்டனர். என்றாலும் ஊருக்குத் தெரிந்துவிட்டது. ஊர் கோவை பேசியது. கள்ளூர் அவைக்களம் சிரித்து ஆரவாரித்தது போலத் தலைவனைப் பற்றிப் பேசிச் சிரித்ததாம்.\n\nSection::::ஆமை நடை போல் கள் உண்டவர் நடை.\nகள் உண்டவர் நடையை இப் பாடல் 'மகிழ்பு இயங்கு நடை' என்று குறிப்பிடுகிறது. இந்த நடை ஆமை நடப்பது போல் இருக்குமாம்.\n\nSection::::தீதிலாட்டி (அகநானூறு 354).\nதீதில்லாத் தன் மனைவியைத் தலைவன் தீதிலாட்டி என்று குறிப்பிடுகிறான்.\n\nவேந்தன் பாசறை வெற்றி முழக்கத்தில் இருக்கிறோம். ஆனிரை இல்லம் மீள ஆயர் ஊதும் குழலோசை கேட்கிறது. தீதிலாட்டியின் கண்கள் முல்லைப் போது போல் மலர, அவள் நெற்றிப் பசப்பு நீங்க வலவன் வள்பு உறுக்க வேண்டும் (தேரோட்டி தன் குதிரைகளுக்குச் சேணம் பூட்டவேண்டும்) - என்கிறான் போரில் வென்று மீளும் தலைவன்.\n\nதலைவன் தலைவியின் கூந்தலைக் கோதி வாரி உலர வைப்பானாம். அவரைப் பூ பூக்கும் அறுசிரப் பனிக்காலமும் வந்துவிட்டது. அப்படிச் செய்ய அவன் இங்கு இல்லையே என்று அவனைப் பிரிந்திருக்கும் தலைவி தோழியிடம் சொல்லிக் கலங்குகிறாள்.\n"}
{"id": "88364", "url": "https://ta.wikipedia.org/wiki?curid=88364", "title": "மொப்லின்", "text": "மொப்லின்\n\nமொப்லின் என்பது இன்டெல் நிறுவனத்தால் ஆரம்பிக்கப்பட்ட ஒரு திறமூல இயங்குதளம். இது \"நடமாடும் இணைய சாதனங்கள்\"(Mobile Internet Devices) மற்றும் \"இணையக் கணினி பெட்டிகளுக்கும்\"(Netbooks) பயன்படும் வகையில் உருவக்கப்பற்ற ஒரு இயங்குதளம். தற்போது இது நோக்கியாவின் மெமோவுடன் இணைக்கப்பட்டு மீகோ என்று வழங்கப்பட்டு வருகிறது.\n"}
{"id": "88367", "url": "https://ta.wikipedia.org/wiki?curid=88367", "title": "பாரசீகக் கட்டிடக்கலை", "text": "பாரசீகக் கட்டிடக்கலை\n\nபாரசீகக் கட்டிடக்கலை என்பது பாரசீகம் என்று அழைக்கப்பட்ட இன்றைய ஈரான் நாட்டினதும் பண்டைக் காலத்தில் அதன் செல்வாக்குக்கு உட்பட்டிருந்த பெரிய ஈரானினதும் கட்டிடக்கலையைக் குறிக்கும். இக் கட்டிடக்கலையின் வரலாறு ஏறத்தாழ கிமு 5000 ஆண்டு தொடக்கம் தொடர்ந்து பல ஆயிரவாண்டுகள் நிலவியது. இதன் செல்வாக்குடன் கூடிய கட்டிடங்கள் சிரியா முதல் வட இந்தியா மற்றும் சீன எல்லை வரையும், காக்கேசியப் பகுதி தொடக்கம் சான்சிபார் வரையும் பரந்து காணப்படுகின்றன. பாரசீகக் கட்டிடக்கலை சார்ந்த கட்டிடங்கள் குடியானவர்களின் குடிசைகள், தேநீர் இல்லங்கள், பூங்கா மண்டபங்கள், உலகின் மிகப் பெரிய கட்டிடங்களுள் அடங்கக்கூடிய கட்டிடங்கள் எனப் பல்வேறுபட்டுக் காணப்படுகின்றன.\n\nபாரசீகக் கட்டிடக்கலை அமைப்பு அடிப்படையிலும், அழகியல் அடிப்படையிலும் பல்வகைப்பட்டுக் காணப்படுகின்றது. இவ்வாறமைந்த கட்டிடங்கள் முன்னைய மரபுகளினதும் பட்டறிவினதும் அடிப்படையில் படிப்படியாக வளர்ச்சி பெற்றவையாக உள்ளன. அடிக்கடி இடம்பெற்ற ஆக்கிரமிப்புகள், பண்பாட்டு அதிர்ச்சிகள் எல்லாவற்றையும் கடந்து, எவ்விதமான திடீர்ப் புத்தாக்கங்களும் இன்றிப் பாரசீகக் கட்டிடக்கலை, பிற முசுலீம் நாடுகளின் கட்டிடக்கலையிலிருந்து வேறுபட்ட தனித்துவமான ஒரு கட்டிடக்கலையாக வளர்ச்சியடைந்தது இக் கட்டிடக்கலையின் வடிவம், அளவு; வளைகூரை, குவிமாடம் என்பவற்றின் கட்டுமானங்கள்; அழகூட்டல்கள் என்பன வேறெந்தக் கட்டிடக்கலைக்கும் குறையாத பெறுமதி வாய்ந்தவை.\nமரபு வழியில், பாரசீகக் கட்டிடக்கலையின் முதன்மையான அழகூட்டற்கூறு அண்டக் குறியீட்டியம் ஆகும். இதன் மூலமே மனிதனை மேலுலகத்தின் சக்திகளோடு தொடர்புடன் வைத்திருக்க முடியும் என நம்பப்பட்டது. இக் கருத்துரு ஏறத்தாழ ஆசியாவின் எல்லாப் பகுதிகளிலும் காணப்பட்டதோடு, இன்றுவரை நிலைத்திருப்பதையும் காண முடியும். இது பாரசீகத்தின் கட்டிடக்கலைத் தொடர்ச்சிக்கு அடிப்படையாக அமைந்ததோடு அல்லாமல், அதன் உணர்வு அடிப்படையிலான இயல்புகளுக்கும் முதன்மைக் காரணமாக அமைந்துள்ளது.\n\nSection::::அடிப்படைக் கொள்கைகள்.\nஉள்நாட்டு அரசியல் குழப்பங்களாலும், வெளிநாட்டுத் தலையீடுகளினாலும், தற்காலிகமான விலகல்கள் இருந்தபோதும், மரபுவழியான பாரசீகக் கட்டிடக்கலை ஒரு தொடர்ச்சியைப் பேணி வந்துள்ளது. இதனால் இக் கட்டிடக்கலையானது வேறு கட்டிடக்கலைப் பாணிகளுடன் குழம்பிக்கொள்ள முடியாத வகையிலான பாணியை எக்காலத்தும் கொண்டிருந்தது எனலாம்.\n\nபாரசீகக் கட்டிடக்கலையிலே எந்தக்கட்டிடமுமே முக்கியத்துவம் அற்றது எனக் கூற முடியாது. பூங்கா மண்டபங்கள் கூட மதிப்புக்கு உரிய வகையிலேயே சிறப்பாக வடிவமைக்கப்பட்டன. மிகவும் எளிமையான வழியோரத் தங்குமிடங்கள் கூடக் கவர்ச்சி மிக்கவையாகவே இருந்தன. வெளிப்படுத்தும் தன்மையிலும், புரிந்துகொள்ளக்கூடிய தன்மையிலும் பெரும்பாலான பாரசீகக் கட்டிடங்கள் தெளிவானவையாகவே இருந்தன. எளிமையும், செறிவும் கொண்ட வடிவங்கள் காண்பவர்களோடு ஒரு நெருக்கத்தை ஏற்படுத்தும் அதே வேளை அழகூட்டல்களும், நுட்பமான அளவு விகிதங்களும் அவற்றைத் தொடர்ச்சியாகப் பார்க்கத் தூண்டுகின்றன.\n\nSection::::பாணிகளின் வகைப்பாடு.\nபாரசீகத்தின் செல்வாக்குக்கு உட்பட்டிருந்த நிலப்பகுதிகளிலும் பல்வாறு காலகட்டங்களிலும் நிலவிய மரபுவழிக் கட்டிடக்கலையைப் பின்வருமாறு ஏழு பாணிகளாக வகுக்க முடியும்.\n\n\n\nSection::::கட்டிடப்பொருட்கள்.\nகிடைக்கக்கூடிய கட்டிடப்பொருட்கள் பாரசீகக் கட்டிடக்கலையில் முதன்மையான வடிவங்களைத் தீர்மானித்தன. பாரசீகத்தின் பல்வேறு பகுதிகளிலும் உள்ள மேட்டு நிலங்களில் களிமண் எளிதில் கிடைக்கக்கூடியதாக இருந்ததால், பழைய காலத்துக் கட்டிடங்களில் களிமண் பயன்படுத்தப்பட்டது. களிமண்ணை அச்சுக்களில் இட்டு கூடிய அளவுக்கு அழுத்தி உலரவிடும் மிகவும் தொன்மையான தொழில் நுட்பம் பயன்பட்டது. இப் பழைய தொழில்நுட்பம் எப்பொழுதும் முற்றாகக் கைவிடப்படவில்லை. நல்ல நெகிழ் தன்மை கொண்ட மண்ணும், சுண்ணாம்பும் போதிய அளவில் கிடைத்ததால் செங்கல் உற்பத்திக்கும் வழி ஏற்பட்டது.\n\nSection::::வடிவம்.\nபாரசீகக் கட்டிடக்கலை பெருமளவில் குறியீட்டு வடிவங்களைப் பயன்படுத்துகின்றது. வட்டம், சதுரம் போன்ற தூய வடிவங்கள் பயன்படுத்தப்படுவதுடன் கிடை அமைப்பு பெரும்பாலும் சமச்சீர் ஆனவையாகவும், நீள்சதுர முற்றங்களையும், மண்டபங்களையும் கொண்டிருப்பவையாகவும் காணப்படுகின்றன.\n\nSection::::வடிவமைப்பு.\nபாரசீகக் கட்டிடக்கலையின் சில வடிவமைப்புக் கூறுகள் பாரசீக வரலாற்றுக் காலம் முழுதும் தொடர்ந்து இருப்பதைக் காணலாம். அளவு தொடர்பான உணர்வும்; எளிமையானவையும், மிகப் பெரியனவுமான வடிவங்களும் தெளிவாகத் தெரிவன.\n\n"}
{"id": "88372", "url": "https://ta.wikipedia.org/wiki?curid=88372", "title": "ஆல்பிரட் நோபிள் பரிசு", "text": "ஆல்பிரட் நோபிள் பரிசு\n\nஆல்பிரட் நோபிள் பரிசு (\"Alfred Noble Prize\") என்பது அமெரிக்க குடிசார் பொறியாளர்கள் அமைப்பின் (American Society of Civil Engineers) கிளைச் சங்கங்களின் ஆய்விதழ்களி்ல் வெளியிடப்படும் ஆய்வுக் கட்டுரைகளில் மிகச் சிறந்த கட்டுரையைப் படைக்கும், முப்பைத்தைந்து வயதுக்கு மேற்போகாத நபருக்கு வழங்கப்படுகிறது.\n\nஇப்பரிசு அமெரிக்க குடிசார் பொறியாளர்கள் அமைப்பின் முன்னாள் தலைவரான ஆல்பிரட் நோபிள் என்பவர் நினைவாக 1929 ஆம் ஆண்டிலிருந்து வழங்கப்பட்டு வருகிறது.\n\nஆல்பிரட் நோபிள் பரிசுக்கும் நோபல் பரிசுக்கும் எவ்விதத் தொடர்பும் கிடையாது.\n\nஇதுவரை ஆல்ஃபிரட் நோபிள் பரிசைப் பெற்றவர்களின் பட்டியலை இங்குக் காணலாம் ஆல்ஃபிரட் நோபிள் பரிசு பெற்றவர்கள்\n\n"}
{"id": "88374", "url": "https://ta.wikipedia.org/wiki?curid=88374", "title": "தோப்பில் முகமது மீரான்", "text": "தோப்பில் முகமது மீரான்\n\nதோப்பில் முகமது மீரான் என்பவர் (செப்டம்பர் 26, 1944 - மே 10, 2019) தமிழ், மலையாள எழுத்தாளர் ஆவார். இவர் 1997 ஆம் ஆண்டில் தமிழுக்கான சாகித்திய அகாதமி விருது பெற்றார்.\n\nSection::::வாழ்க்கைக் குறிப்பு.\nமுகமது மீரான் கன்னியாகுமரி மாவட்டத்தில், தேங்காப்பட்டினம் என்ற ஊரில் பிறந்தார். இவரது மனைவியின் பெயர் \"ஜலீலா மீரான்\". இவர் 5 புதினங்களையும் 6 சிறுகதைத் தொகுப்புகளையும் சில மொழிபெயர்ப்புகளையும் எழுதி வெளியிட்டுள்ளார். இவரது புதினம் \"சாய்வு நாற்காலி\" 1997 இல் தமிழுக்கான சாகித்திய அகாதமி விருது பெற்றது.\n\n\n\n\n\n"}
{"id": "88377", "url": "https://ta.wikipedia.org/wiki?curid=88377", "title": "சங்ககாலத் தீர்ப்பு", "text": "சங்ககாலத் தீர்ப்பு\n\nகடுவன் மள்ளனார் என்னும் புலவர் கள்ளூர் மக்கள் மன்றத் தீர்ப்பை உவமையாகக் கையாண்டுள்ளார். (அகநானூறு 256) \nSection::::கள்ளூர் மக்கள் மன்றத் தீர்ப்பு.\nஅழகி ஒருத்தியின் நல்லுடலை ஒருவன் அவளது விருப்பம் இல்லாமல் நுகர்ந்துவிட்டான். கள்ளூர் மக்கள் மன்றத்தில் அவன் முறையிட்டாள். மக்கள் மன்றம் கேட்டபோது அவளை எனக்குத் தெரியாது என்று அந்த அறனிலாளன் பொய் கூறினான். சூள் உரைத்துச் சத்தியமும் செய்தான். மன்றம் சாட்சிகளை வினவி உண்மையைத் தெரிந்துகொண்டது. மன்றம் அவனது சுற்றத்தாரைக் கேட்டது. சுற்றத்தாரில் சிலர் அவன் குற்றவாளி என ஒப்புக்கொண்டனர். சிலர் ஒப்புக்கொள்ளவில்லை. ஒப்புக்கொள்ளாத சுற்றத்தாரையும் குற்றவாளி என மன்றம் தீர்மானித்து அவர்களையும் அவனையும் மன்றத்தில் நிறுத்தி அவர்கள் தலையில் சுண்ணாம்புக் கற்களை வைத்துத் தண்ணீர் ஊற்றி நீறாக்கியது. (சுண்ணாம்புக் கல் வேகும்போது உச்சாந் தலையும் வெந்து புண்ணாகும்). இது சங்ககாலத் தீர்ப்புகளில் ஒன்று.\nSection::::சங்கப்பாடல் (பகுதி).\n'தொல்புகழ் நிறைந்த பல்பூங் கழனிக்\nகரும்பு அமல் படப்பைப் பெரும்பெயர்க் கள்ளூர்த்\nதிருநுதல் குறுமகள் அணிநலம் வவ்விய\nஅறனிலாளன் அறியேன் என்ற\nதிறன் இல் வெஞ்சூள் அறிகரி கடாஅய்\nமுறியார் பெருங்கிளை செறியப் பற்றி\nநீறு தலைப்பெய்த ஞான்றை\nவீறு சால் அவையத்து ஆர்ப்பினும் பெரிதே'\n\nதலைவன் பரத்தையோடு சேர்ந்து நீராடினான். பரத்தையும் அவளது சுற்றத்தாரும் தலைவிக்குத் தெரியாவண்ணம் மறைத்துவிட்டனர். என்றாலும் ஊருக்குத் தெரிந்துவிட்டது. ஊர் கோவை பேசியது. கள்ளூர் அவைக்களம் சிரித்து ஆரவாரித்தது போலத் தலைவனைப் பற்றிப் பேசிச் சிரித்ததாம்.\n"}
{"id": "88388", "url": "https://ta.wikipedia.org/wiki?curid=88388", "title": "வேதி தகவலியல்", "text": "வேதி தகவலியல்\n\nகணினி தொழில்நுட்பத்தின் முக்கிய பயன்பாடுகளில் ஒன்று வேதி தகவலியலாகும். வேதி தகவலியல் என்பது பன்முக நெறிகளைக் கொண்ட துறையாகும். இதில் உள்ளடக்கிய துறைகளாவன கட்டமைப்பு குறிப்பிடுதல், ஆராய்தல், மூலக்கூறு பண்புகளை முன்னுரைதல், மூலக்கூறு கட்டமைப்புகளை பார்வையிடுதல். எனவே, இத்துறை வேதியியலின் பல சிக்கல்களுக்கு தீர்வு காண்பதாக உள்ளது. தகவல் தொழில்நுட்பத்தின் பயன்பாடுகளின் வாயிலாக அறிவியல் குறிப்புகளை அமைத்தலும், ஆராய்தலும் மற்றும் பலபடி சேர்மங்கள் பற்றிய குறிப்புகளை விரிவுப்படுத்துவதும் இதன் முக்கிய நோக்கமாகும்.\n\nSection::::வரையறை.\nவேதி தகவலியல் என்பது வேதியியல் துறையிலுள்ள எல்லையில்லா சிக்கல்களுக்கு தீர்வு காண கணினி மற்றும் தகவல் தொழில்நுட்ப துறையை பயன்படுத்துவதாகும்.\n\nSection::::குறிக்கோள்.\nவேதி கட்டமைப்பின் வாயிலாக பெறப்பட்ட எண்ணற்ற தகவல்களை உருவாக்கவும், வேதியியல் பகுதிப்பொருட்களின் பண்புகளை துல்லியமாக முன்னுரைப்பதாகும்.\n\nSection::::கருவிகள்.\nபுள்ளியியல் கருவிகள், தகவல் ஆராய்வு கருவிகள், காட்சி சார்ந்த தொழில்நுட்பங்கள், வலைத்தள மொழிகள் பற்றிய விழிப்புணர்வு மரபுசார்ந்த கணக்கிடும் முறை மற்றும் தொடர்பு பண்புகள்.\n\nSection::::பயன்பாடுகள்.\nSection::::முலக்கூறு கட்டமைப்பை முன்னுரைத்தல்.\nவேதி தகவலியலின் உதவியுடன், மூலக்கூறு மற்றும் உயிரிய மூலக்கூறுகளின் கட்டமைப்பையும், பண்புகளையும் மற்றும் முன்னறியாத மூலக்கூறின் எதிர்ச்செயல்பாடுகளையும் கூறலாம்.\n\nSection::::எதிர்ச்செயலின் வேகம்.\nமுன்னறியாத எதிர்ச்செயலின் வேகத்தையும் அதன் செயல்முறையையும் ஆற்றலுடைய மூலக்கூறுகளைக் கொண்டு முன்னுரைக்கப்படுகிறது.இது கணக்கீட்டு முறைகளால் முன்னுரைக்கப்படுகிறது.\n\nSection::::எதிர்ச்செயலின் நிலை.\nகணக்கீட்டு வேதியியலானது வேதியியல் வல்லுனரை அணு மற்றும் மூலக்கூறு எவ்வாறு செயல்படுகிறது என்பதை ஆய்வு செய்ய உதவுகிறது.\n\nSection::::முலக்கூறு வடிவமைத்தைல்.\nஇது குவாண்டம் மற்றும் மூலக்கூறு இயந்திரவியல் முறைகளை பயன்படுத்தி முப்பரிமாண முலக்கூறு கட்டமைப்புகளை ஆராயவும்,வடிவமைக்கவும் பயன்படுகிறது.\n\nSection::::துணைக்கூட்டு சேர்மங்களை குறியிடுதல்.\nவினைபடு தொகுதிகளை உள்ளடக்கிய சில மூலக்கூறுகள் உயிரியல் குறிக்கோள்களை கொண்ட ஒழுங்கற்ற முறைகளில் வினைபுரிகிறது.மற்ற மூலக்கூறுகள் தேர்வுகளுடன் குறிக்கப்படுகிறது.\n\nSection::::எச். ஐ.வி தடுப்பான்.\nஅண்மையில் நிகழ்ந்த மருந்துப் பொருள் வடிவமைப்பானது எச்.ஐ.வி அணுவின் தடுப்பான் வடிவமைப்பாகும். எச்.ஐ.வி அணு வடிவமைத்த தடுப்பானை ஒன்றாக பின் தொடர்கிறது. வேதி தகவலியலை பயன்படுத்தி வேதியியல் கட்டமைப்புகள் மட்டும் தேடுவதற்கான கருவியாக இல்லை.அதனுடைய பண்புகளும் இதற்கு உதவுகிறது.மருந்து பொருள் வடிவமைத்தல்,வேதி தகவலியலின் பயன்பாடுகளைக் கொண்டு எளிதாகப்படுகிறது.\n\n18 மில்லியன் சேர்மங்களை அமெரிக்காவின் வேதியியல் குழுமம் கொண்டுள்ளது.\nகேம்ப்ரிட்ஜ் வடிவமைப்பு செய்தி தொகுப்பு படிக மற்றும் கரிம சேர்மங்கள், கரிம உலோக சேர்மங்களை கொண்டுள்ளது.இது மேலும் 15,000க்கும் மேற்பட்ட எக்ஸ்ரே ஆய்வு குறிப்புகளையும் கொண்டுள்ளது.\n\nஇத்தொகுப்பு கனிம சேர்மத் தொகுப்புகளைக் கொண்டுள்ளது.\nஇத்தொகுப்பு புரத மற்றும் டி.என்.ஏ மூலக்கூறுகளைக் கொண்டுள்ளது.\nஇக்குழு உலகளவில் உள்ள படிக ஆராய்ச்சி மையங்களில் உள்ள தகவல்களை சேகரித்தும் அதனை தக்க வைக்கவும், அத்தகவல்களைப் பகிர்ந்தளிக்கவும் செய்கிறது.\n\nSection::::கட்டமைப்பு தகவல்களை பார்வைக்கு வைத்தல்.\nமூலக்கூறு வடிவமைப்புகளை பற்றிய செய்முறை தகவல்கள் மிகவும் பயனுள்ள ஆராய்ச்சி கொள்கைகளை முன்னுரைக்க உதவுகிறது. தற்போது உபயோகத்தில் உள்ள் சில முக்கிய முறைகள் முப்பரிமான முலக்கூறினை கண்டுபிடிக்க உதவுகிறது. இது எக்ஸ் கதிர் படிக மாதிரியைக் கொண்டு கண்டறியப்படுகிறது. இவ்வாறு மின்னணு முறையில் தகவல்களை சேகரித்து மற்றும் பகிர்ந்தளிக்கப்படுவன செய்தி தொகுப்புகள் ஆகும்.\n\nSection::::முடிவுரை.\nவேதிதகவலியல் என்பது வேதியலுக்கும் தகவல் தொழில் நுட்பத்திற்கும் இடையேயான தொடர்பை தெளிவாக விளக்குவதுடன், இந்த துறை மிகச் சிறந்த கருவியாகச் செயல்பட்டு வேதியியலைப் பற்றி அனைவரும் தெரிந்து கொள்ள எளிய வகையில் பயன்படுகிறது.\n"}
{"id": "88403", "url": "https://ta.wikipedia.org/wiki?curid=88403", "title": "கம்பர்மலை", "text": "கம்பர்மலை\n\nகம்பர்மலை என்பது இலங்கையின் வட மாகாணத்தில் வடமராட்சிப் பகுதியில் வல்வெட்டித்துறைக்கு அண்மையில் அமைந்துள்ள ஓர் ஊர். இங்கு உள்ள உப பிரதேசங்கள் பாரதி, முல்லைகட்டை, சோந்தம்பை, வேலகாடூ, மணல்தெரு, வேலியம்தோட்டம், சத்திரங்கை, வல்லாவத்தை, செம்பாடு, மல்லாமலை, பங்குரன் ஆகியனவாகும்.\n\nஇங்கு செய்யப்படும் பரம்பரை தொழில்கள் விவசாயம், சீவல் ஆகியன.\n\n\n\n"}
{"id": "88404", "url": "https://ta.wikipedia.org/wiki?curid=88404", "title": "திருப்பாடல்கள் (நூல்)", "text": "திருப்பாடல்கள் (நூல்)\n\nதிருப்பாடல்கள் (\"Book of Psalms\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::திருப்பாடல்கள் நூல் பெயர்.\nதிருப்பாடல்கள் என்னும் நூல் விவிலியப் பக்திப் பாடல்கள், இறை மன்றாட்டுகள் ஆகியவற்றின் தொகுப்பு ஆகும். எபிரேய மூல மொழியில் இந்நூல் Tehillim (תְהִלִּים), அதாவது \"புகழுரைகள்\" என அறியப்படுகிறது. இசுரயேலரின் சமய நம்பிக்கை இந்நூலிலுள்ள 150 பாடல்களில் துலங்கி மிளிர்கிறது எனலாம்.\n\nSection::::திருப்பாடல்கள் நூலின் உள்ளடக்கம்.\nதிருப்பாடல்கள் நூலில் அடங்கியுள்ள பாடல்கள் பல்வேறு கால கட்டங்களில் பல்வேறு கவிஞர்களால் இயற்றப்பட்டவை ஆகும். இப்பாடல்களை இசுரயேல் மக்கள் தங்கள் வழிபாட்டில் பயன்படுத்தினர். காலப்போக்கில் இவற்றின் தொகுப்பு அவர்களது திருமறைநூலின் முக்கியப் பகுதியாக ஏற்றுக்கொள்ளப்பட்டது.\n\nSection::::திருப்பாடல்கள் வகைகள்.\nதிருப்பாடல்கள் நூலில் உள்ள 150 பக்திப் பாடல்களும் பல வகைகளைச் சார்ந்தவை. அவையாவன:\n\n\nஇப்பாடல்கள் தனி மனிதரின் வேண்டுதலாகவோ, நாட்டு மக்களின் மன்றாட்டாகவோ அமைந்துள்ளன. இவற்றுள் பல, தனிப்பட்ட இறையடியாரின் உள்ளக் கிடக்கையை வெளிப்படுத்துகின்றன; ஏனையவை இசுரயேல் இனத்தின் நாட்டங்களையும் உணர்ச்சிகளையும் படம்பிடித்துக் காட்டுகின்றன.\n\nகிறிஸ்து இயேசுவின் திருவாழ்விலும் திருப்பணியிலும், திருப்பாடல்கள் சிறப்பிடம் பெற்றிருந்தன. புதிய ஏற்பாட்டிலும் இப்பாடல்கள் மேற்கோளாக எடுத்தாளப்பட்டுள்ளன. எனவே, இப்பாடல்கள் கிறித்தவத் திருமறையிலும் திருச்சபையின் இறைவழிபாட்டிலும் தொடக்கத்திலிருந்தே சிறப்பிடம் பெற்றுள்ளமை குறிப்பிடத்தக்கது.\n\nSection::::திருப்பாடல்கள் நூல் தொகுக்கப்பட்ட காலம்.\nஇந்நூல் கி.மு. 3ஆம் - 2ஆம் நூற்றாண்டளவில் தொகுக்கப்பட்டது என அறிஞர் கருதுகின்றனர். ஆனால், தனித்தனிப் பாடல்கள் வெவ்வேறு காலகட்டங்களில் இயற்றப்பட்டன என்பது தெளிவு. ஒருசில பாடல்கள் தாவீது அரசரால் (கி.மு. சுமார் 1040 - 970) இயற்றப்பட்டிருக்கலாம், அல்லது அவரது ஆட்சியின்போது எழுந்திருக்கலாம். வேறு சில பாடல்கள் பின்னைய நூற்றாண்டுகளைச் சார்ந்தவை. ஆக, இப்பாடல்கள் இயற்றப்பட்ட காலம் கி.மு. 1000த்திலிருந்து 300 வரை இருக்கலாம் என்பது அறிஞர் கருத்து.\n\nSection::::திருப்பாடல்களின் வரிசை முறை.\nதிருப்பாடல்கள் நூலில் அடங்கியுள்ள பாடல்களை வரிசைப்படுத்துவதில் சில வேறுபாடுகள் உள்ளன. மூல மொழியாகிய எபிரேய விவிலிய வரிசை முறையிலிருந்து கிரேக்க மொழிபெயர்ப்பு வரிசை முறை மாறுபடுகின்றது. கத்தோலிக்க திருச்சபை கிரேக்க வரிசைமுறையைக் கடைப்பிடித்தது; சீர்திருத்த சபைகள் பெரும்பாலும் எபிரேய வரிசைமுறையைக் கடைப்பிடித்தன. சில வேளைகளில் எபிரேய வரிசைமுறை அடைப்புக்குறிகளுக்குள் தரப்படுவதுண்டு.\n\n1995இல் வெளியான தமிழ்த் திருவிவிலியம் எபிரேய வரிசைமுறையைக் கையாளுகிறது. இந்த வரிசைமுறையையும், எபிரேய - கிரேக்க விவிலியத் திருப்பாடல் வரிசை வேறுபாடுகளையும் கீழ்வரும் பட்டியலில் காண்க:\n\nSection::::திருப்பாடல்கள் நூல் ஆன்ம வாழ்வை வளப்படுத்தும் கருவி.\nயூத சமயத்தவரும் கிறித்தவ சமயத்தவரும் திருப்பாடல்கள் நூலில் அடங்கியுள்ள பாடல்களைத் தங்கள் ஆன்ம வாழ்வை வளப்படுத்தும் விதத்தில் பயன்படுத்திவருகின்றனர். இக்கண்ணோட்டத்தில் திருப்பாடல்கள் ஆறு வகையாகப் பிரிக்கப்படுகின்றன:\n\nSection::::1) இறைபுகழ் திருப்பாக்கள்.\nஇவை இசுரயேலர் தங்கள் கடவுளைப் படைப்பின் தலைவராகவும் மீட்பளிக்கும் இறைவனாகவும் ஏத்திப் பாடிய பாடல்களாகும். அவை: இறைவனின் மாட்சியை அவரது படைப்பிலும் மீட்பிலும் கண்டு வாழ்த்தும் பாடல்கள் (திபா 8; 19; 29; 33; 100; 103; 104; 108; 111; 113; 114; 117; 135; 136; 145; 146; 147; 148; 149; 150); கடவுள் அரசராக இருந்து உலகை ஆளுகிறார் என்று வாழ்த்தும் பாடல்கள் (திபா 47; 93; 96; 97; 98; 99); ஆண்டவர் கோவில்கொண்டுள்ள சீயோன் மலையைப் புகழ்ந்து, மனிதரைப் படைத்தாளும் அவரைப் புகழ்ந்தேத்தும் பாடல்கள் (திபா 46; 48; 76; 84; 87; 122).\n\nSection::::2) புலம்பல் பாடல்கள்.\nதனிநபர்களும் இசுரயேல் சமூகமும் தங்கள் துன்பதுயரங்களிலும், நோய்நொடிகளிலும் இன்னல் இக்கட்டுகளிலும், பழிபாவங்களிலும் இறைவனை நோக்கிக் கூவி அழைக்கும் பாடல்கள் இவை. தனியார் புலம்பல், சமூகப் புலம்பல் என இப்பாடல்கள் இரு பிரிவுகளிலே அமையும். \n\nதனியார் புலம்பல்: திருப்பாடல்களிலே மிக அதிக எண்ணிக்கையுடைஅ இப்பாடல்கள் தனி அடியார்களின் உள்ளக் குமுறல்களின் வெளிப்பாடுகளாக உள்ளன. காண்க: திபா 5; 6; 7; 10; 12; 13; 17; 22; 25; 26; 28; 31; 35; 36; 38; 39; 41; 42; 43; 51; 54; 55; 56; 57; 59; 61; 63; 64; 69;70; 71; 86; 88; 102; 109; 120; 130; 140;141; 142; 143. \n\nசமூகப் புலம்பல்: மாற்றார் படையெடுப்பு, பஞ்சம், பிணி முதலியவற்றால் துன்புற்ற இசுரயேல் மக்கள் சமூகமாக ஒன்றுகூடிப் பெருமூச்சுவிட்டு அழும் பாடல்கள் இக்குழுவில் அடங்கும். காண்க: திபா 12; 44; 58; 60; 74; 79; 80; 83;85; 90; 94; 106; 123; 126; 137.\n\nSection::::3) நம்பிக்கைப் பாடல்கள்.\nதனி மனிதராகவும் சமூகமாகவும் இசுரயேலர் கடவுள் மட்டில் தங்களுக்குள்ள ஆழ்ந்த நம்பிக்கையை வெளிப்படுத்தினர். இந்நம்பிக்கை உருவகங்கள், அடையாளங்கள் வழியாக வெளிப்பட்டது. தனியார் நம்பிக்கையையும் சமூக நம்பிக்கையையும் வெளிப்படுத்தும் பாடல்கள் உள்ளன.\n\nதனியார் நம்பிக்கைப் பாடல்கள்: தனியொருவர் இறைவன் மேல் கொண்டுள்ள ஆழ்ந்த பற்றுறுதியை இப்பாடல்கள் படம்பிடித்துக் காட்டுகின்றன. காண்க: திபா 3; 4; 16; 23; 27; 62; 121; 131.\n\nசமூக நம்பிக்கைப் பாடல்கள்: வழிபாட்டில் கூடியுள்ள இசுரயேல் மக்கள் தங்கள் குழு வெளிப்பாடாக இறைவன் மீதுள்ள ஆழ்ந்த பிடிப்பை வெளிப்படுத்தும் பாடல்கள் இவை. காண்க: திபா 116; 125; 129.\n\nSection::::4) நன்றிப் பாடல்கள்.\nஇறைவனிடமிருந்து பெற்ற கொடைகளை நினைந்து அவருக்கு நன்றி செலுத்தும் பாடல்கள் திருப்பாடல் நூலில் பல உண்டு. இவையும் தனியார் பாடல், சமூகப்பாடல் என இருவகைப்படும்.\n\nதனியார் நன்றிப் பாடல்கள்: நோய்நொடி மற்றும் துன்பதுயரங்களினின்று, தம்மை இறைவன் பாதுகாத்ததற்காக, தனி நபர்கள் பாடிய நன்றிப் பாடல்கள் இவை. காண்க: திபா 9; 30; 32; 34; 40; 41; 92; 107; 115; 138.\n\nசமூக நன்றிப் பாடல்கள்: நாட்டுக்கும் மக்களுக்கும் ஏற்பட்ட தீமைகளிலிருந்து பாதுகாத்த இறைவனுக்கு, இசுரயேல் மக்கள் சமூகமாகக் கூடி நன்றி செலுத்தியபோது பாடப்பட்ட பாடல்கள் இவை. காண்க: திபா 65; 66; 67; 68; 118; 124.\n\nSection::::5) அரச திருப்பாடல்கள்.\nஇசுரயேலர் தங்களை ஆண்ட அரசரையும் அவரது நேர்மையான ஆட்சியையும் தங்கள் வேண்டல்களில் இணைத்தனர். இப்பாடல்களில் அவர்கள் அரசருக்காக மன்றாடுகின்றனர்; அரசரைப் போற்றிப் பாடுகின்றனர்; அரசர் அரியணையேறும் விழா, அரசரின் திருமணவிழா போன்றவற்றைக் கொண்டாடுகின்றனர். காண்க: திபா 2; 18; 20; 21; 45; 72; 89; 101; 110; 132; 144.\n\nSection::::6) அறிவுரை வழங்கும் திருப்பாடல்கள்.\nஇத்தொகுதியில் வரும் திருப்பாடல்கள் அனைத்தும் மக்களின் நல்வாழ்வுக்கு வழிகாட்டுவனவாக அமைந்துள்ளன. கடவுளைப் பற்றிய அறிவை மக்களுக்குப் புகட்டும் பாடல்களில் இறையறிவின் பண்புகள், அதை அடையும் வழிகள் மற்றும் நன்மை தீமை பற்றிய நெறிகள் அறிவுரை முறையில் பல பாடல்களில் உள்ளன. காண்க: திபா 1; 37; 49; 73; 91; 112; 119; 127; 128; 133; 139.\n\nகடவுள் மனிதருக்கு வழங்கும் செய்தியை எடுத்துரைக்கும் பாணியில் அமைந்த திருப்பாடல்கள் உண்டு. காண்க: திபா 14; 50; 52; 53;75;82; 95.\n\nகடந்த கால வரலாற்றில் நடந்த நிகழ்ச்சிகளின் அடிப்படையில் மக்களுக்கு அறிவு புகட்டும் திருப்பாடல்கள் உண்டு. காண்க: திபா 78; 105; 68; 77; 85; 106; 129; 136; 144.\n\nதிருவழிபாட்டில் பங்குபெறுவது பற்றிய குறிப்புகளை உள்ளடக்கிய திருப்பாடல்களும் உள்ளன. காண்க: திபா 15; 24; 134.\n"}
{"id": "88405", "url": "https://ta.wikipedia.org/wiki?curid=88405", "title": "ஏலக்காய் மலை", "text": "ஏலக்காய் மலை\n\nஏலக்காய் மலை மேற்குத் தொடர்ச்சி மலைத்தொடரின் தென் பகுதியில் அமைந்துள்ளது. இது தமிழ்நாட்டின் தென் மேற்கு பகுதியிலும் கேரளத்தின்தென் கிழக்கு பகுதியிலும் உள்ளது. இம்மலைப்பகுதியில் ஏலக்காய் அதிகம் பயிராவதால் இதற்கு ஏலக்காய் மலை என பெயர் ஏற்பட்டது. ஏலக்காய் தவிர காப்பி மற்றும் மிளகும் இங்கு பயிராகின்றன. \nஏலக்காய் மலையின் நடுப்பகுதி அமைந்துள்ள ஆள்கூறு 9'52\"N 77'09\"E ஆகும். ஆழமான பள்ளத்தாக்குகள் உடைய மலைப்பகுதிகளை கொண்ட இதன் பரப்பு 2,800 சதுர கிமீ ஆகும். மேற்கு நோக்கி பாயும் பெரியாறு, பம்பை ஆறு ஆகியவை இம்மலைப்பகுதி வழியாக பாய்கின்றன. இடுக்கி அணை, முல்லைப் பெரியாறு அணை ஆகியவை இம்மலைத்தொகுதியில் உள்ளன. இதன் வடமேற்கில் ஆனை மலையும் வடகிழக்கில் பழனி மலையும், தென் பகுதியில் அகத்திய மலையும் உள்ளன. \n\nகுளிர் காலத்தில் இம் மலைப்பகுதியின் வெப்பநிலை சராசரியாக 15° செல்சியசும் கோடை காலமான ஏப்ரல், மே மாதங்களில் 31° செல்சியசும் இருக்கும். ஆண்டு சராசரி மழைப்பொழிவு பெரியாறு உள்ள பகுதிகளில் 2,000 - 3,000 மிமீ இது குறைந்து 1500 மிமீ ஆக திருவில்லிப்புத்தூர் வனவிலங்கு காப்பகத்தின் கிழக்கு பகுதியில் பெய்கிறது. இதன் மேற்கு பகுதி மூன்றில் இரண்டு பங்கு மழையளவை தென்மேற்கு பருவக்காற்றின் மூலம் பெறுகிறது. இவை வடகிழக்குப் பருவக்காற்றின் மூலமும் சிறிதளவு மழைப்பொழிவை பெறுகின்றன.\n"}
{"id": "88406", "url": "https://ta.wikipedia.org/wiki?curid=88406", "title": "பழனி மலைகள்", "text": "பழனி மலைகள்\n\nபழனி மலைகள் என்பது தமிழ் நாட்டில் அமைந்துள்ள மலைப்பகுதியாகும். இது மேற்குத் தொடர்ச்சி மலைத்தொடரின் கிழக்கு நோக்கிய நீட்சியாக உள்ளது. இதன் மேற்கு பகுதியில் ஆனை மலை உள்ளது. கிழக்கு பகுதியில் தமிழ் நாட்டு சமவெளி உள்ளது. இதன் பரப்பு 2,068 சதுர கிமீ ஆகும். இதன் உயரமான பகுதிகள் தென் மேற்கே உள்ளன அங்கு இவற்றின் உயரம் 1,800-2,500 மீட்டர் (5,906-8,202 அடி). கிழக்குப்பகுதியில் மலையின் உயரம் 1,000-1,500 மீட்டர் (3,281-4,921 அடி) ஆகும். இதன் தென் பகுதியில் வைகை ஆறு பாயும் கம்பம் பள்ளத்தாக்கும் வட பகுதியில் கொங்கு நாடும் உள்ளன. இம்மலையின் பெரும்பாலான பகுதிகள் திண்டுக்கல் மாவட்டத்திலேயே உள்ளன. இதன் மேற்கு பகுதி தேனி மாவட்டத்திற்கும் திண்டுக்கல் மாவட்டத்திற்கும் எல்லையாக உள்ளது. புகழ் பெற்ற மலை நகரமான கொடைக்கானல் இதன் தென் நடுப்பகுதியில் உள்ளது. \n"}
{"id": "88420", "url": "https://ta.wikipedia.org/wiki?curid=88420", "title": "ரே பிராட்பரி", "text": "ரே பிராட்பரி\n\nரே பிராட்பரி (\"Ray Bradbury\", ஆகத்து 22, 1920 - சூன் 5, 2012) ஒரு அமெரிக்க ஆங்கில எழுத்தாளர். அறிபுனை, கனவுருப்புனைவு, திகில் புனைவு, மர்மப் புனைவு போன்ற பல பாணிகளில் எழுதி புகழ் பெற்றவர். 20ம் நூற்றாண்டின் ஊகப் புனைவு எழுத்தாளர்களுள் முதன்மையானவராக கருதப்படுவோரில் இவரும் ஒருவர். முதலில் காகிதக்கூழ் இதழ்களில் வெளியான பிராட்பரியின் கதைகள் பின்னர் இலக்கிய உலகில் மதிப்பு பெற்ற பதிப்பகங்களின் வாயிலாக வெளியாக தொடங்கின. அறிபுனை படைப்புகளில் ஆரம்பித்து பின்னர் பல்வேறு பாணிகளிலும் கதைகளை எழுதினார் பிராட்பரி; இவர் கவிதைகளையும் எழுதியுள்ளார். 1950களில் இவரது பல கதைகள் ஈசி காமிக்ஸ் நிறுவனத்தால் படக்கதைகளாக வெளியிடப்பட்டன.\n\nஇவர் எழுதிய பிறழ்ந்த உலகுப் (dystopia) புதினமான \"பாரன்ஃகைட் 451\" உலகப்புகழ் பெற்றது. இது தவிர \"தி மார்ஷியன் குரோனிகிள்ஸ்\", \"தி இல்லுஸ்டிரேட்டட் மேன்\" ஆகியவை இவரது குறிப்பிடத்தக்க பிற படைப்புகள். இவரது புத்தகங்கள் பல திரைப்படங்களாகவும் தொலைக்காட்சித் தொடர்களாகவும் எடுக்கப்பட்டுள்ளன. பிராட்பரி தனது படைப்புகளுக்காக பல்சார் விருது, அமெரிக்க தேசிய கலைப் பதக்கம், சிறப்பு புலிட்சர் பரிசு, எம்மி விருது உடபட பல விருதுகளையும் பரிசுகளையும் பெற்றுள்ளார். அமெரிக்கை அறிபுனை மற்றும் கனவ்ருப்புனைவு எழுத்தாளர்கள் சங்கம் ஆண்டு தோறும் வழங்கும் சிறந்த திரைக்கதை ஆசிரியருக்கான விருதிற்கு “ரே பிராட்பரி விருது” என்று பெயரிட்டுள்ளது. இவரை கெளரவிக்கும் வண்ணம் ஒரு சிறுகோளுக்கு “பிராட்பரி 9666” என்று பெயரிடப்படுள்ளது.\n\n"}
{"id": "88429", "url": "https://ta.wikipedia.org/wiki?curid=88429", "title": "பெற்றோல் பொறி", "text": "பெற்றோல் பொறி\n\nபெட்ரோல் பொறி என்பது ஒரு உள் எரி பொறி இயந்திரம் ஆகும். பெரும்பாலும் சிறுரக வண்டிகளில் இது பொருத்தப்படுகிறது. இது பெட்ரோல், காற்று கலந்த கலவையை எரி-வளி கலப்பி \"(carburator)\" வழியாகச் உருளைக்குள் இழுத்து உந்துருளியினால் \"(piston)\" அழுத்தம் அடையச்செய்து தீப்பொறிச்செருகியின் \"(spark plug)\" உதவியினால் கலவையை எரித்து, வெப்ப ஆற்றலை ஏற்படுத்தி, அந்த ஆற்றலை வண்டி நகர்வதற்குத் தேவையான இயந்திர ஆற்றலாக மாற்றித் தருகிறது.\n"}
{"id": "88433", "url": "https://ta.wikipedia.org/wiki?curid=88433", "title": "டீசல் எஞ்சின்", "text": "டீசல் எஞ்சின்\n\nபெரும்பாலும் கனரக வாகனங்களில் டீசல் எஞ்சின் பொருத்தப்படுகிறது. டீசல் எஞ்சின் முதலில் காற்றை மட்டும் சிலிண்டருக்குள் இழுத்து பிஸ்டனால் காற்றை அழுத்தமும் அதிக வெப்பமும் அடையச் செய்கிறது.அவ்வாறு அழுத்தமும் வெப்பமும் அடைந்த காற்றின் ஊடே எரிபொருள் தெளிக்கப்படுவதால் காற்றும் எரிபொருளும் கலந்த கலவை மேலும் வெப்பமும் அழுத்தமும் அடைந்து வெப்ப சக்தியை இயந்திர சக்தியாக மாற்றுகிறது.\n"}
{"id": "88434", "url": "https://ta.wikipedia.org/wiki?curid=88434", "title": "பயோ டீசல் எஞ்சின்", "text": "பயோ டீசல் எஞ்சின்\n\nஇது தாவரங்கள் மற்றும் தாவரங்களின் விதைகளில் இருந்து பெறப்படும் எரிபொருளான பயோ டீசலில் செயல்படக்கூடியது. ஆமணக்கு, காட்டாமணக்கு, புங்கை போன்ற தாவரங்கள் இதற்காக பயன்படுகின்றன. இந்த எஞ்சின் டீசல் எஞ்சின், பெட்ரோல் எஞ்சினின் மாற்றாக பயன்படுத்தலாம். இது சுற்றுச்சூழல் மாசுபடுவதைக் குறைக்கவும் நாட்டின் பொருளாதார இழப்பைத் தவிர்க்கவும் பயன்படலாம்.\n"}
{"id": "88439", "url": "https://ta.wikipedia.org/wiki?curid=88439", "title": "வேட்டைக்காரன் (2009 திரைப்படம்)", "text": "வேட்டைக்காரன் (2009 திரைப்படம்)\n\nவேட்டைக்காரன் சன் பிச்ச்சரின் தயாரிப்பில் பாபுசிவன் இயக்கத்தில் \"விஜய்\",அனுஷ்கா,மற்றும் பலர் நடிப்பில் டிசம்பர் 18 2009 அன்று வந்த தமிழ்த் திரைப்படமாகும். இப்படம் 2007-ல் வெளியான போக்கிரி பட வசூலை முறியடித்து சாதனை படைத்தது.\n\nSection::::கதை.\nதூத்துக்குடியை சேர்ந்தவர் ரவி (விஜய்). ஊரில் எங்கு தப்பு நடந்தாலும் அங்கு நியாயம் கேட்க ரவி சென்று விடுவான். அதனால் ஊரில் ரவியின் பெயர் 'போலீஸ் ரவி' என்று ஊர் மக்கள் சூட்டினர். ரவியின் ஆசை, கனவு, லட்சியம் எல்லாம், சென்னையில் வசிக்கும் தேவராஜ் (ஸ்ரீ ஹரி) போன்று ஒரு பெரிய போலீஸ் ஆபிசர் ஆக வேண்டும் என்பது தான். 12 முடித்த பின்பு 'போலீஸ் ரவி' சென்னையில் ஒரு கல்லூரியில் சேருகிறான். சென்னையில் சுசீலா (அனுஷ்கா ஷெட்டி) என்னும் பென்னை பார்த்தவுடன் காதலில் விழுகிறான். சுசீலாவின் பாட்டியின் உதவியுடன் சுசீலாவும் ரவியை காதலிக்கிறாள். ரவி படிக்கும் கல்லூரியில் உமாவும் படிக்கிறாள். ரவியும் உமவும் நன்பர்களாக பழகுகின்றனர்.\n\nசென்னையில் செல்லா எனும் ஒரு ரவுடி, தான் ஆசை கொள்ளும் அனைத்து பெண்களையும் அடைய வேண்டும் எனும் என்னம் கொண்டவன். செல்லா உமாவை ஒரு நாள் பார்த்துவிட்டு, உமாவை அனுப்புமாறு உமாவின் தந்தையை மிரட்டுவான். இதை அறிந்த ரவி செல்லாவையும் அவன் ஆட்களையும் அடித்து துவம்சம் செய்து விடுவான். செல்லாவின் தந்தை வேதனாயகம் (சலிம் கோஸ்) தன் கையில் உள்ள ஒரு காவல் அதிகாரி 'கட்டபொம்மன்' (ஷியாஜி ஷிண்டே) மூலம் ரவியை போலி என்கௌன்டெர் (encouonter) மூலம் 'பாம் செல்வம்' என்பவனுக்கு பதிலாக கொள்வதர்க்கு ஏற்பாடுகள் செய்வான். அதில் இருந்து ரவி தப்பித்து விடுவான். ரவி, தேவராஜ் வசிக்கும் வீட்டிற்கு சென்ற பின்பு, வேதனாயகம் தேவராஜின் குடும்பத்தை அழித்துவிட்டு அவரையும் குருடணாக்கி விட்டான் என்று.\n\nரவி எங்கு செல்வது என தெரியாமல் வேதனாயகமிடம் செல்லும் பொழுது, வேதனாயகம் நீ என் அடிமையாக இருக்க வேண்டும் என்று கூறி அவன் வாழ்க்கை வர்லாற்றை ரவியிடம் கூறுவான். பின்பு ரவியும் அவன் நன்பர்களும் சேர்ந்து வேதனாயகத்தையும் அவன் கூட்டாலிகளையும் எதிர்த்து போராடுவார்கள். இப்போராட்டத்தில் இருவ்ர் பக்கத்திலும் உயிர் இழப்புகள் ஏற்படும். கடைசியில் யார் ஜெய்கிறார்கள், ரவி போலீஸ் ஆகிறான இல்லையா என்பது தான் மீதி கதை.\n\n"}
{"id": "88440", "url": "https://ta.wikipedia.org/wiki?curid=88440", "title": "வில்லு (திரைப்படம்)", "text": "வில்லு (திரைப்படம்)\n\nவில்லு என்பது பிரபு தேவாவால் இயக்கப்பட்ட ஒரு திரைப்படம் ஆகும். இத்திரைப்படம் 2009ஆம் ஆண்டு ஜனவரி திங்கள் 12ஆம் தேதி வெளியிடப்பட்டது. இத்திரைப்படத்தின் இசை தேவி ஸ்ரீ பிரசாத்தால் அமைக்கப்பட்டுள்ளது. இத்திரைப்படத்தில் ஜோசப் விஜய், நயன்தாரா, வடிவேலு, பிரகாஷ் ராஜ் ஆகிய நடிகர்கள் நடித்துள்ளனர். இந்த படம் தோல்வியை சந்தித்தது.\n"}
{"id": "88448", "url": "https://ta.wikipedia.org/wiki?curid=88448", "title": "அழகர் மலை", "text": "அழகர் மலை\n\nஅழகர் மலை மதுரையின் வடக்கே 19 கீ.மீ. தொலைவில் உள்ள ஒரு மலையாகும். இதுவொரு அடர்ந்த காடுகள் சூழ்ந்த உயிரியற் பல்வகைமை கொண்டது. பல அரியவகை மூலிகை மரங்களும், நீர் ஊற்றுக்களும் உள்ளன. சங்ககாலப் பகுதியின் பிற்பகுதியில் தோன்றிய நூல் என்று கருதப்படும் பரிபாடல் 15ஆம் பாடலில் இந்த மலையின் பெருமை விரிவாகப் பேசப்படுகிறது. இதனைப் பாடியவர் இளம்பெரு வழுதி.\n\nSection::::மலையின் பெயர்கள்.\nஅழகர்மலையைக் குறிக்கும் பெயர்களில் குறிப்பிடத்தக்கவை சில. \nஇக் குன்றில் குடிகொண்டுள்ள திருமலால் கள் அணிந்த பசுந்துளசியை மாலையாக அணிந்துகொண்டுள்ளதால கள்ளழகர் எனப்பட்டார். \n\n\n"}
{"id": "88449", "url": "https://ta.wikipedia.org/wiki?curid=88449", "title": "ஜோசப் ராசேந்திரன்", "text": "ஜோசப் ராசேந்திரன்\n\nஜோசப் ராஜேந்திரன் (இறப்பு: 11 செப்டம்பர் 2015) இலங்கையின் புகழ்பெற்ற மெல்லிசை, திரைப்படப் பாடகரும், வானொலி அறிவிப்பாளரும் ஆவார்.\n\nSection::::சிறப்புத் தகவல்.\nமறைந்த தென்னிந்தியப் பாடகர் ஏ. எம். ராஜாவின் குரலை ஒத்தவர் என்பதால் இவரது பாடல்களை ஏ. எம். ராஜாவே பாடியதாக ரசிகர்கள் நினைத்துக் கொள்வதுண்டு.\n\n\n\n"}
{"id": "88450", "url": "https://ta.wikipedia.org/wiki?curid=88450", "title": "ராஜஸ்தான் அணுமின் நிலையம்", "text": "ராஜஸ்தான் அணுமின் நிலையம்\n\nராஜஸ்தான் அணு சக்தி நிலையம் ராஜஸ்தான் மாநிலத்தில், ராவத்பாட்டா எனுமிடத்தில், அமைந்துள்ளது. இவ்விடம் கோட்டாவில் இருந்து சுமார் 65 கிலோமீட்டர் தூரத்தில், சம்பல் ஆற்றின் அருகிலும், ராணா பிரதாப் சிங் ஏரியை உள்ளடக்கிய அணையின் அருகாமையிலும் நிலைகொண்டுள்ளது. 1980 ஆம் ஆண்டுகளில் கோட்டாவில் பாரமான நீர் தயாரிக்கும் ஆலை செயல்பட்டுவந்தது.\n\nராஜஸ்தான் அணு சக்தி நிலையத்திற்கான திட்டப்பணிகள் 1968 ஆம் ஆண்டுகளில் துவங்கி, 1973 ஆம் ஆண்டில் முதல் 220 மெகா வாட் திறன் கொண்ட, காண்டு (CANDU) வகையிலான, அணு சக்தி உலைகள் கானடா நாட்டின் உதவியுடன் செயல்பட்டது. உயரழுத்தம் கொண்ட அணு சக்தி உலைகள் முதல் முதலாக இங்கு தான் செயல்பட்டது. \n1974 ஆம் ஆண்டில் போக்ரானில் இந்தியா அணு சக்தி ஆய்வுகள் நடத்தியதன் விளைவாக கானாடா நாட்டினர் இத்திட்டத்தில் இருந்து விலகினர். அதனால் இதே திறனுடன் கூடிய இரண்டாவது உலையை காலதாமதமாக 1981 ஆம் ஆண்டில் தான் இயக்க முடிந்தது. முதலில் கட்டிய உலையின் திறனும் படிப்படியாக குறைந்து தற்பொழுது 100 மெகா வாட் அளவுக்குக் குறைந்து செயல்படுகிறது.\n\nஅதற்குப் பின்னால் இங்கு மேலும் 220 மெகா வாட் திறன் கொண்ட, இரு அணு சக்தி உலைகள் முறையே 1999 ஆம் ஆண்டிலும், 2000 ஆம் ஆண்டிலும் செயல்பட துவங்கின. தற்பொழுது 220 மெகா வாட் திறன் கொண்ட, மேலும் இரு உலைகள் கட்டி 2010 ஆம் ஆண்டில் முடித்துள்ளனர். 700 மெகா வாட் திறன் கொண்ட இரு அணு சக்தி ஆலைகளை கட்டுவதற்கும் திட்டங்கள் தீட்டி வருகின்றனர்.\n"}
{"id": "88458", "url": "https://ta.wikipedia.org/wiki?curid=88458", "title": "இலங்கையில் கல்வி", "text": "இலங்கையில் கல்வி\n\nஇலங்கை 2500 ஆண்டுகளுக்கு முன் நாகரிகமடையத் தொடங்கியதிலிருந்தே கல்விக்கு முக்கியத்துவமளித்து வருகிறது. இலங்கையின் சுதேசிகள் தத்தமது நம்பிக்கைகள், பழக்க வழக்கங்கள், வழிபாட்டு முறைகள், புராணக்கதைகள் முதலானவற்றினூடான முறைசாராக் கல்வி முறைகளையும் சாத்திர சம்பிரதாயங்கள், சடங்காசாரங்கள், மருத்துவ முறைகளையும் கொண்டவர்களாயிருந்தனர்.\n\nSection::::விசயனின் வருகையின் பின் இலங்கையில் கல்வி.\nவிசயனின் வருகையின் பின் இந்தியாவின் வழிபாட்டு முறைகள் இலங்கையில் பரவியது. பிராமணர்கள் இந்தியாவிலிருந்து அழைக்கப்பட்டு குருகுலக்கல்வி முறைகள் ஏற்படுத்தப்பட்டன. சில தொழில் முறைகள் குலத்தொழில்களாகக் கற்பிக்கப்பட்டன.\n\nஎ.கா:\n\nSection::::பௌத்தக் கல்வி.\nஇலங்கையின் பௌத்த சமயப் போதனைகள் மகிந்தனின் வருகையுடன் ஆரம்பமாகியது. புத்த மதத்தை முழுதாக ஏற்றுக் கொண்ட மன்னன் தேவநம்பிய தீசன் மகிந்த தேரருக்கு மகாமேக நந்தவனத்தினை நன்கொடையாக வழங்கினார். முதலாவது பௌத்தக் கல்வி நிலையம் இவ்விடத்தில் அமைக்கப்பட்டது.\n\nஅரச குருகுலங்களில் பிராமணர்களுக்கு வளங்கப்பட்ட பணி பிக்குமார்களின் கைக்கு மாறியது.\n\nSection::::பிரிவேனாக்களின் தோற்றம்.\nபிக்குமார் கல்வி கற்பதற்காக பிரிவேனாக்கள் அமைக்கப்பட்டன. பின்னர் இப் பிரிவேனாக்கள் பொது மக்களுக்கும் கல்வியை வழங்கியது. மக்களுக்கு சமயத்தையும் அதனூடாகக் கல்வியையும் போதிப்பது பிக்குகளின் கடமையாகக் கருதப்பட்டது.\n\nகிராமம் தோறும் பன்சல அமைக்கப்பட்டது. இப்பன்சல ஆரம்பக்கல்வியை வழங்கியது. பிரிவேனாக்கள் இடைநிலைக் கல்வியை வழங்கியது. உயர்கல்வியை மகாவிகாரைகள் வழங்கின. மகாவிகாரைகள் தங்குமிடம்,நூலகம் முதலான வசதிகளுடன் காணப்பட்டன. அக்காலத்தில் அனுராதபுரம் மகாவிகாரை பிரதான கல்வி நிலையமாகக் காணப்பட்டது\n\nSection::::அந்நியர் ஆட்சியில் இலங்கையில் கல்வி முறை.\nSection::::போத்துக்கீசர் காலக் கல்வி.\nபோத்துக்கீசர் இலங்கைக்கு 1505 இல் வந்தனர். 1553 இல் ஆட்சிப் பொறுப்பேற்ற தர்மபாலன் 1556 இல் 'டொன்யூவான்' எனத் தன் பெயரை மாற்றிக் கொண்டு கத்தோலிக்கராக ஞானத்தானம் பெற்றுக்கொண்டான். இதனால் போத்துக்கீசரின் செல்வாக்கு உயர்வடைந்தது. \n\nபோத்துக்கீசர் கல்விக்கான பொறுப்புகளை கத்தோலிக்க மதகுருக்களிடம் ஒப்படைத்திருந்தர். பிரான்சிஸ்கன், யேசுயிட்சு, ஓகஸ்டீனியன், டெமினிக்கன் ஆகிய நான்கு சமயக்குழுக்கள் இதற்காகச் செயற்பட்டன. \n\nபோத்துக்கீசக் கல்வி நிறுவனங்கள்\n\n\nSection::::ஒல்லாந்தர் காலக் கல்வி முறை(கி.பி 1658-1796).\nஒல்லாந்தர் காலத்தில் கல்விக்கான முழுப் பொறுப்பையும் அரசே செயற்படுத்தியது. கட்டாய கல்வி அமுல்படுத்தப்பட்டது. பாடசாலைக்கு சமூகமளிக்காத பிள்ளைகளின் பெற்றேரர் தண்டிக்கப்பபட்டார்கள்.பதினைந்து வயதுவரைக் கட்டாயக் கல்வி பின் நான்கு வருடங்கள் வளர்ந்தோர் கல்வி எனும் முறை காணப்பட்டது.\n\nஒல்லாந்தரின் கல்வி நிறுவனங்கள்\nSection::::பிரித்தானியரின் கல்விமுறை (1798-1930).\nஅரசின் நேரடிப் பங்கேற்புடன் மிசனறிகள் கல்வி வளர்ச்சியில் பங்காற்றின.பல்வேறு மிசனறிகள் தொழிற்பட்டன. புதிய பாடசாலைகள் உருவாக்கப்பட்டன.பாடநூல்கள் அச்சிடப்பட்டு மாணவர்களுக்கு வழங்கப்பட்டன. திறமையான மாணவர்களுக்கு கொழும்பு அக்கடமியில் கற்க வாய்ப்புகள் அளிக்கப்பட்டன.\n\nஇலங்கையில் செயற்பட்ட மிசனறிக் குழுக்கள்\nSection::::இலங்கையின் சுதேசக் கல்வி.\n1930 களில் இலங்கையில் இலவசக் கல்வி முறைக்கான அடித்தளங்கள் இடப்பட்டது முதல் இங்கு நவீன கல்வியுகம் தோன்றியது எனலாம்.\n\nSection::::இலங்கையின் கல்விப் படிநிலைகள்.\nஇலங்கையின் கல்வி முறையானது மூன்று பிரதான படிநிலைகளைக் கொண்டது.\n\nபொதுக் கல்வி\n\nமூன்றாம் நிலை மற்றும் பல்கலைக் கழகக் கல்வி\n\nதொழிற்கல்வி\n"}
{"id": "88460", "url": "https://ta.wikipedia.org/wiki?curid=88460", "title": "மா. ராமலிங்கம்", "text": "மா. ராமலிங்கம்\n\nமா.இராமலிங்கம் (பி. 5. 10. 1939 ) ஒரு தமிழ் எழுத்தாளர் மற்றும் மொழிபெயர்ப்பாளர். இவர் 1981ன் தமிழுக்கான சாகித்திய அகாதமி விருது பெற்றவர். எழில்முதல்வன் என்ற பெயரில் அறியப்பட்டவர்.\nSection::::வாழ்க்கைக் குறிப்பு.\nஇராமலிங்கம் திருவாரூர் மாவட்டத்திலுள்ள திருத்துறைப்பூண்டியில் பிறந்தவர். இவர் 1964ல் தமிழக அரசு கல்வித்துறையில் பணியில் சேர்ந்தார். சிறிது காலத்திற்குப்பின் இவர் கும்பகோணம் அரசு கலைக் கல்லூரியில் தமிழ்த்துறைத் தலைவராகவும் பேராசிரியராகவும் பணிபுரிந்தார். இவர் தமிழ் இலக்கிய விமர்சனம் குறித்து ஏழு புத்தகங்கள் எழுதியுள்ளார். இவரது நவீன தமிழ் உரைநடை பற்றிய இலக்கிய விமர்சன நூலான \"புதிய உரைநடை\" 1981ல் தமிழுக்கான சாகித்திய அகாதமி விருது பெற்றது.\n\nஇவர் உயர்நிலைக் கல்வியைத் திருத்துறைப்பூண்டியிலும், தமிழ் இளங்கலைப் பட்ட வகுப்பினைக் கும்பகோணம் அரசு கல்லூரியிலும் பயின்றவர். முதுலைப் பட்ட வகுப்பினைச் சென்னை மாநிலக்கல்லூரியில் பயின்று முதல் வகுப்பில் தேர்ச்சி பெற்றவர். இதற்காகப் பல பரிசில்களைப் பெற்றவர். சென்னைப் பல்கலைக்கழகத்தின் வாயிலாக 1975 இல் முனைவர் பட்டம் பெற்றவர்.\n1964 முதல் 1974 வரை சென்னை மாநிலக் கல்லூரியில் துணைப்பேராசிரியராகப் பணியாற்றியவர். அதன் பிறகு மன்னார்குடி, இராமநாதபுரம், கோயமுத்தூர், இராசிபுரம், பொன்னேரி, கும்பகோணம் கல்லூரிகளில் பேராசிரியராகவும் துறைத்தலைவராகவும் பணிபுரிந்த பெருமைக்குரியவர். 1985 முதல் 2000 வரை திருச்சிராப்பள்ளி பாரதிதாசன் பல்கலைக்கழகத்தில் தமிழ்த்துறைத் தலைவராக விளங்கி ஓய்வு பெற்றவர்.\n\n\n\n\n\n\n"}
{"id": "88461", "url": "https://ta.wikipedia.org/wiki?curid=88461", "title": "கைகா அணுமின் நிலையம்", "text": "கைகா அணுமின் நிலையம்\n\nகைகா அணு மின் நிலையம் இந்தியாவில் கர்நாடக ‎மாநிலத்தில் அமைந்த உத்தர கன்னடம் மாவட்டத்தில் நிலைகொண்டுள்ள ‎கைகா என்ற இடத்தில், மார்ச் மாதம் 2000 ஆம் ஆண்டு முதல் செயல் பட்டு ‎வருகிறது. இந்திய அணுமின் கழகம் (Nuclear Power Corporation of India) வழிநடத்தும் அணு மின் நிலையங்களில் இந்த ஆலையும் ஒன்றாகும்.‎ இத்திட்டத்தை இந்திய அணுமின் கழகம் 1989 ஆம் ‎ஆண்டு முதல் செயல்படுத்தத் தொடங்கியது. முதல் இரு உலைப்பணிகள் ‎நடக்கும் பொழுது, இந்த ஆலையின் ஈயத்தால் ஆன சுவர் இடிந்து விழுந்ததால் ‎சர்ச்சைகள் எழுந்தன, அதனால் ஆலையின் முதல் கட்டப்பணிகள் 2000 ‎ஆண்டில் தான் முடிவு பெற்றது. ‎\n\n‎2009 ஆம் ஆண்டில் அதிக அளவில் கதிரியக்கம் ஏற்பட்டதால் பல ‎பணியாளர்கள் பாதிப்புக்கு ஆளாயினர். குடிக்கும் தண்ணீரில் அணு ‎உலைகளில் செலுத்தும் கனமான தண்ணீர் கலந்ததாகவும் ஒரு சர்ச்சை ‎எழுந்தது. இதன் காரணமாக முதலில் ரூபாய் ‎‎750 கோடி அளவில் திட்டமிட்ட பணிகள் காலதாமதம் காரணமாக ரூபாய் 2275 ‎கோடி அளவிற்கு உயர்ந்தது. ‎\n\nஇந்த ஆலையில் தற்பொழுது நான்கு அணு சக்தியில் இருந்து மின்சாரம் தயாரிக்கும் அணு மின் உலைகள் ‎உள்ளன, அவற்றில் மூன்று நடைமுறையில் உள்ளது மேலும் ஒரு உலையின் ‎கட்டிடப் பணிகள் நடந்து வந்தன. இவை நான்கும் சிறிய ‎அளவிலான 220 மெகாவாட் திறன் கொண்ட காண்டு (CANDU) வகை ‎உலைகள் ஆகும், இவற்றில் இரு பழைய உலைகள் ஆலையின் மேற்கு பாகத்திலும், ‎புதிய உலைகள் கிழக்கு பாகத்திலும் உள்ளன.\nSection::::நான்காவது அணு மின் நிலையம்.\nகைகாவில் நான்காவது அணு மின் நிலையம் 24-11-2010 முதல் செயல்படத் துவங்கியது. இதுவே இந்தியாவில் தற்பொழுது செயல்பாட்டில் உள்ள இருபதாம் அணு உலை ஆகும். இந்தச் சாதனை மூலம் உலகில் அணு மின் நிலையங்களை இயக்குவதன் வழியாக மின்சாரம் தயாரிப்பதில் இந்தியா ஆறாவது இடத்தை பிடித்துள்ளது. இவ்வாறு மின்சாரம் தயாரிப்பதில் அமேரிக்கா, பிரான்ஸ், ஜப்பான், ரஷ்யா, கொரியா நாடுகள் முன்னிலை வகிக்கின்றன. மேலும் இதன் மூலமாக இந்தியாவில் அணு மின் நிலையங்களில் இருந்து தயாரிக்கும் மின்சாரத்தின் ஒட்டுமொத்த அளவு 4780 மெகா வாட் ஆக அதிகரித்துள்ளது. \n"}
{"id": "88467", "url": "https://ta.wikipedia.org/wiki?curid=88467", "title": "எச். பி. லவ்கிராஃப்ட்", "text": "எச். பி. லவ்கிராஃப்ட்\n\nஎச். பி. லவ்கிராஃப்ட் அல்லது ஹெச். பி. லவ்கிராஃப்ட் (\"H. P. Lovecraft\", ஆகஸ்ட் 20, 1890 – மார்ச் 15, 1937) ஒரு அமெரிக்க ஆங்கில எழுத்தாளர். திகில் புனைவு, கனவுருப்புனைவு அறிபுனை ஆகிய பாணிகளில் எழுதியுள்ள இவர் 20ம் நூற்றாண்டு திகில் இலக்கியத்தின் முன்னோடிகளில் ஒருவராகக் கருதப்படுகிறார்.\n\nலவ்கிராஃப்டின் படைப்புகள் பெரும்பாலும் அண்டத் திகில் (cosmic horror) என்ற கருப்பொருளைக் கொண்டு எழுதப்பட்டுள்ளன. வாழ்க்கை மனிதர்களின் மனங்களால் புரிந்து கொள்ள இயலாத ஒன்று, அண்டவெளி மனிதர்களுக்கு புலப்பட்டாத ஒன்று என்றும் லவ்கிராஃப்ட் கருதினார். கேதுலூ (Cthulhu) என்ற சக்தி வாய்ந்த வேற்றுலக உயிரினத்தை மையமாகக் கொண்டு லவ்பிராஃப்ட் எழுதிய புத்தகங்கள் உலகப்புகழ் பெற்றவை. லவ்கிராஃப்ட் இறந்து எழுபது ஆண்டுகள் கழிந்த பின்னும் கேதுலூ பற்றிய கதைகள் அடிக்கடி வெளியிடப்படுகின்றன. புதினங்கள் தவிர கேதுலூவைப் பற்றி நிகழ்பட ஆட்டங்கள், படக்கதைகள், படப்புதினங்கள் (graphic novels) என பலவகைப் புனைவுகள் உருவாகியுள்ளன. அவர் வாழ்ந்த காலத்தில் அவருக்கு இருந்த வாசகர் வட்டத்தைவிட அவரது மறைவுக்குக் பின்னால் பல மடங்கு புதிய வாசகர்கள் உருவாகியுள்ளனர்.\n\nSection::::தாக்கங்கள்.\nஎட்கர் ஆலன் போ, கெர்டுரூட் பாரோஸ் பர்னெட் , ராபர்ட் டபிள்யூ சாம்பர்ஸ், டன்சானி பிரபு, ஆல்கெர்னான் பிளாக்வுட், அர்தர் மேக்கன், ஏ. மெர்ரிட், ஆஸ்வால்ட் ஸ்பெங்க்ளர், ஆகஸ்த்திய இலக்கியம்\n\nSection::::பின்பற்றுவோர்.\nஸ்டீபன் கிங், ஆகஸ்ட் டெர்லெத், ராபர்ட் புளோக், ஃபிரிட்ஸ் லைபர், ஹோர்ஹே லூயிஸ் போகேஸ், மிஷேல் ஹூல்பெக், ராபர்ட் ஈ. ஹோவார்ட், ராம்சே காம்பெல், ஆலன் மூர், ஜீன் வொல்ஃபே, சைனா மைவில், ஜார்ஜ் ஆர். ஆர். மார்ட்டின், குயேர்மோ டெல் டோரோ, நீல் கெய்மென், பிரையன் லும்லே\n\n"}
{"id": "88471", "url": "https://ta.wikipedia.org/wiki?curid=88471", "title": "சௌந்தரா கைலாசம்", "text": "சௌந்தரா கைலாசம்\n\nசௌந்தரா கைலாசம் (பெப்ரவரி 28, 1927 - அக்டோபர் 15 2010) தமிழக எழுத்தாளர். எளிதாகப் புரிந்து ஏற்றுக் கொள்ளும் வகையில் பல கவிதைகளை எழுதியவர். சிலேடைகளைக் கவிதைகளில் புகுத்துவதில் வல்லவராகத் திகழ்ந்தவர். சிலேடைச் செல்வராகத் திகழ்ந்த கி.வா.ஜகன்னாதன் மற்றும் அன்றைய தமிழறிஞர்களுடன் நட்பு கொண்டு, தமிழ் மேடைகளில் கவிதை முழக்கமிட்டவர்.\n\nSection::::வாழ்க்கைக் குறிப்பு.\nதமிழ்நாட்டில் கரூர் அருகில் உள்ள செட்டிபாளையத்தில் பிறந்த சௌந்தரா, தனது 15வது வயதில் பி. எஸ். கைலாசத்தை (நீதிபதி) திருமணம் செய்துகொண்டார். 3 மகள்கள், ஒரு மகன் உள்ளனர். 9ம் வகுப்பு வரை படித்துள்ள சௌந்தரா கைலாசம் பக்தி இலக்கியங்களில் ஆழ்ந்தும் தோய்ந்தும் தாமே பாடல் இயற்றத் தொடங்கினார். தமிழறிஞர்கள் உள்பட பலரும் இவர் முயற்சிகளைப் பாராட்டி ஊக்கமூட்டியுள்ளனர். இந்து அறநிலையத் துறை, திரைப்படத் தணிக்கைக் குழு, அகில இந்திய வானொலி ஆலோசனைக் குழுவில் உறுப்பினராகப் பொறுப்பு வகித்துள்ளார்.\n\nஅகில இந்திய வானொலியில் பல்வேறு கவியரங்குகளில் பங்கேற்றுள்ள இவர், சொற்பொழிவுகளையும் நிகழ்த்தியுள்ளார்.\n\nSection::::பிறப்பும் இளமைப்பருவமும்.\nதமிழ்நாட்டில் கரூர் அருகில் உள்ள செட்டிபாளையத்தில் பிறந்த சௌந்தரா, தனது 15வது வயதில் பி.எஸ். கைலாசத்தை (நீதிபதி) திருமணம் செய்து கொண்டார். 3 மகள்கள், ஒரு மகன் உள்ளனர். 9ம் வகுப்பு வரை படித்துள்ள சௌந்தரா கைலாசம் பக்தி இலக்கியங்களில் ஆழ்ந்தும் தோய்ந்தும் தாமே பாடல் இயற்றத் தொடங்கினார்.\n\nSection::::சொந்த வாழ்க்கையும் , கணவர் பற்றும்.\nதனது 14 வது ஆண்டில்,சௌந்திரா திரு. பி.எஸ். கைலாசத்தை மணந்து கொண்டார் . பி.எஸ்.கைலாசம் ,அப்போது புகழ் பெற்ற வழக்கறிஞர் \nவி .எல் .எத்திராஜ் வழிகாட்டுதலின் கீழ் ஜூனியர் வக்கீலாய் வேலை பார்த்தார் .பி.எஸ். கைலாசம் சௌந்தராவின் இலக்கிய நடவடிக்கைகளை ஊக்குவித்தார். பச்சையப்பன் கல்லூரியில் பல இலக்கிய கூட்டங்களில் கலந்து கொண்டார். மாணாக்கர்கள் அவரை ஒரு வாய்வீச்சு போட்டியில் ஒரு நீதிபதியாக செயல்படுமாறு கேட்டுக் கொண்டனர். அந்த சந்தர்ப்பத்தில் ஒரு விரிவுரையை வழங்கும்படி நிர்பந்திக்கப்பட்டார், அவரது முதல் பேச்சு உரையாட அனைவரின் பாராட்டையும் பெற்றார் .இதுவே முதல் தூண்டுகோல் ஆயிற்று . \n\nஇவர், மத்திய உள்துறை அமைச்சர் ப.சிதம்பரத்தின் மனைவி நளினி சிதம்பரத்தின் தாயார் .முன்னாள் நீதிபதி கைலாசத்தின் மனைவியான சௌந்தரா கைலாசம், தன் கணவரின் நினைவைப் போற்றும் வகையில், அவர் எழுதும் கடிதங்களில் ”நாதன் தாள் வாழ்க” என்றே முத்திரையிடுவார். \n\nஇந்து அறநிலையத் துறை, திரைப்படத் தணிக்கைக் குழு, அகில இந்திய வானொலி ஆலோசனைக் குழுவில் உறுப்பினராகப் பொறுப்பு வகித்துள்ளார்.அகில இந்திய வானொலியில் பல்வேறு கவியரங்குகளில் பங்கேற்றுள்ள இவர், சொற்பொழிவுகளையும் நிகழ்த்தியுள்ளார்.\n\nSection::::மரபு கவிதை.\n அருளாளன் வடபழநி ஆண்டி!\n\n\nSection::::எழுதிய நூல்கள்.\nஇவை தவிர கட்டுரை, சிறுகதை நூல்களையும் படைத்துள்ளார். \n\n"}
{"id": "88473", "url": "https://ta.wikipedia.org/wiki?curid=88473", "title": "எட்கர் ஆலன் போ", "text": "எட்கர் ஆலன் போ\n\nஎட்கர் ஆலன் போ (\"Edgar Allan Poe\", ஜனவரி 19, 1809 – அக்டோபர் 7, 1849) ஒரு அமெரிக்க எழுத்தாளர், கவிஞர், தொகுப்பாசிரியர் மற்றும் இலக்கிய விமர்சகர். ஆங்கில கற்பனாவாத இயக்கத்தின் (\"Romantic movement\") எழுத்தாளர்களுள் ஒருவரான போ, துப்பறிவுப் புனைவுப் (\"Detective fiction\") பாணியினைக் கண்டுபிடித்தவராகவும் கருதப்படுகிறார். மேலும் அறிபுனை பாணியின் முன்னோடிகளில் ஒருவராகவும் கருதப்படுகிறார். பிரபலமான அமெரிக்க எழுத்தாளர்களுள், எழுத்தின் மூலம் கிட்டிய வருமானத்தை மட்டும் கொண்டு வாழ்க்கையை நடத்த முதலில் முயன்றவர் போ. இதனால் அவர் வறுமையில் வாட நேர்ந்தது. \nபாஸ்டன் நகரில் பிறந்த போ, இளம் வயதிலேயே தந்தையையும் தாயையும் இழந்தார் (அவரது தந்தை குடும்பத்தைக் கைவிட்ட சிறிது நாட்களிலேயே அவரது தாய் இறந்து விட்டார்). பின்னர் ரிச்மண்ட் நகரின் ஆலன் தம்பதியினர் போவை வளர்த்தனர். வர்ஜீனியா பல்கலைக்கழகத்தில் சிறிது காலம் படித்த போ, பொருளாதார நெருக்கடியால் கல்லூரிப் படிப்பைக் கைவிட்டார். 1827ல் அவரது முதல் புத்தகமான \"டாமர்லேனும் பிற கவிதைகளும்\" வெளியானது. அடுத்த பல ஆண்டுகளுக்கு பல இலக்கியப் பத்திரிக்கைகளில் புத்தக விமர்சனங்களை எழுதினார். 1835ல் வர்ஜீனியா கிளெம் என்னும் பெண்ணை மணந்தார். 1845ல் அவரது \"தி ரேவன்\" என்ற கவிதை வெளியாகி பெரும் வரவேற்பைப் பெற்றது. ஆனால் இவ்வெற்றி போவிற்கு செல்வத்தைத் தேடித் தரவில்லை . 1849ல் போ பால்டிமோர் நகரில் தனது நாற்பதாவது வயதில் மரணமடைந்தார்.\n\nஇன்று அமெரிக்க இலக்கியத்தின் பெரும்புள்ளிகளில் ஒருவராக கருதப்படுகிறார் போ. அவரது எழுத்தின் தாக்கம் இலக்கிய உலகில் மட்டுமல்லாமல், அண்டவியல், மறைமொழியியல் (cryptology) போன்ற துறைகளிலும் உணரப்படுகிறது. போவும் அவரது படைப்புகளும் எண்ணற்ற புத்தகங்கள், திரைப்படங்கள், தொலைக்காட்சித் தொடர்கள், கவிதைகள் மற்றும் இசைத் தொகுப்புகளில் குறிப்பிடப்பட்டுள்ளன. போ வாழ்ந்த பல வீடுகள் அருங்காட்சியகங்களாக மாற்றப்பட்டுள்ளன.\n\n"}
{"id": "88477", "url": "https://ta.wikipedia.org/wiki?curid=88477", "title": "கச்சிப்பேட்டு இளந்தச்சனார்", "text": "கச்சிப்பேட்டு இளந்தச்சனார்\n\nகச்சிப்பேட்டு இளந்தச்சனார் சங்ககாலப் புலவர்களில் ஒருவர். இவர் பாடியதாகச் சங்கநூலில் ஒரே ஒரு பாடல் உள்ளது. அது நற்றிணை 256.\n\nகச்சிப்பேட்டுப் பெருந்தச்சனார் என்னும் பெயருள்ள புலவர் ஒருவரும் உள்ளார். இவர் கச்சிப்பேட்டு இளந்தச்சனாரின் அண்ணன்.\nSection::::நற்றிணை 256 தரும் செய்தி.\nஇது முல்லைத்திணைப் பாடல். \nபிரிந்து செல்வதாயின் காலையில் செல். (இரவு எம்முடன் தங்கு) - என்கிறாள் தலைவி.\n"}
{"id": "88479", "url": "https://ta.wikipedia.org/wiki?curid=88479", "title": "கச்சிப்பேட்டுப் பெருந்தச்சனார்", "text": "கச்சிப்பேட்டுப் பெருந்தச்சனார்\n\nகச்சிப் பேட்டுப் பெருந்தச்சனார் சங்ககாலப் புலவர்களில் ஒருவர். இவர் பாடியனவாக 144, 213 எண்களில் நற்றிணைப் பாடல்கள் இரண்டு உள்ளன.\n\nகச்சிப்பேட்டு இளந்தச்சனார் என்னும் புலவர் இவரது தம்பி.\nSection::::நற்றிணை 144 தரும் செய்தி.\nஇது குறிஞ்சித்திணைப் பாடல்.\n\nபுலி தாக்குதலிலிருந்து தப்ப ஆண்யானை போராடிக்கொண்டிருக்கும். பெரிய மலைப்பாம்பிடமிருந்து தப்பப் பெண்யானை போராடிக்கொண்டிருக்கும். (இப்படிப்பட்ட கொடிய வழி வேண்டாம். திருமணம் செய்துகொள்) - என்கிறாள் தலைவிய\n\nSection::::நற்றிணை 213 தரும் செய்தி.\nஇது குறிஞ்சித்திணைப் பாடல்.\nவேரில் பழுத்திருக்கும் பலாப்பழத்தை கன்று போட்ட செவலைப் பசு மேயும். பக்கத்து மூங்கில் காட்டில் ஓடை நீரைப் பருகும். அங்கே எம் சிறுகுடி உள்ளது. அங்கிருந்து நான் தினைபுனம் காக்கச் செல்லலாமா என எண்ணுகிறேன். அது நல்லதா? - தலைவன் கேட்கும்படி தலைவி இப்படிச் சொல்கிறாள்.\n\nSection::::பழந்தமிழ்.\nஅவன் அங்கு வரலாம் என்று இடம் சுட்டுகிறாள்.\n"}
{"id": "88483", "url": "https://ta.wikipedia.org/wiki?curid=88483", "title": "கச்சிப்பேட்டுக் காஞ்சிக் கொற்றனார்", "text": "கச்சிப்பேட்டுக் காஞ்சிக் கொற்றனார்\n\nகச்சிப்பேட்டுக் காஞ்சிக் கொற்றனார் சங்ககாலப் புலவர்களில் ஒருவர். காஞ்சியில் பிறந்து அதன் அருகில் உள்ள கச்சிப்பேடு என்னும் ஊர்ப்பகுதியில் வாழ்ந்தவர் இவர். குறுந்தொகை நூலில் 213, 216 எண்ணுள்ள இரண்டு பாடல்கள் இவரால் பாடப்பட்டவை.\nSection::::குறுந்தொகை 213 தரும் செய்தி.\nகலைமான் பாலை நிலத்தில் தனக்கு உணவு கிடைக்காமையால் காலால் பறித்துத் ததரல் என்னும் கிழங்குகளைத் தன் குட்டிக்கு ஊண்டித் தானும் உண்ணும். தெறித்துத் துள்ளி விளையாடும் தன் குட்டிக்கு நிழல் இல்லாமையால், தான் போய்க் குட்டியின் பக்கத்தில் நின்று அதற்கு நிழல் தரும். \nபொருள் தேடச் சென்ற நம் தலைவர் நசை உள்ளவர். ( இந்தக் காட்சிகளைப் பார்க்கும்போது நம் நினைவு வந்து விரைவில் திரும்பிவிடுவார்.)\n\nஅவர் வாடா வள்ளி உள்ள பாலைநிலக் காட்டில் செல்கிறார். நான் தோடார் எல்வளை நெகிழப் பாடமை சேக்கையில் தூங்காமல் துன்புற்றுக் கிடக்கிறேன். இதனை எண்ணிப் பார்க்காமல் அவர் திரும்புவேன் என்று சொன்ன பருவ மழை இங்குப் பெய்கிறது. இன்னும் பெய்ய மின்னுகிறது. (என்ன செய்வேன்) - தலைவி தோழியிடம் இவ்வாறு சொல்கிறாள்.\n"}
{"id": "88485", "url": "https://ta.wikipedia.org/wiki?curid=88485", "title": "மேரி மக்கிலொப்", "text": "மேரி மக்கிலொப்\n\nமேரி மக்கிலொப் (\"Mary MacKillop\", அல்லது சிலுவையின் புனித மேரி சனவரி 15, 1842 - ஆகத்து 8, 1909) என்பவர் ஆத்திரேலிய கத்தோலிக்க அருட்சகோதரியும் புனிதரும் ஆவார். இவர் அரு. ஜூலியன் டெனிசன் வூட்ஸ் என்பவருடன் இணைந்து திரு இருதயத்தின் புனித யோசேப்புவின் சகோதரிகள் என்ற துறவறசபையினை நிறுவினார். இச்சபையின் மூலம் பல கத்தோலிக்கப் பள்ளிகள், நலன்புரி அமைப்புகளை வறிய மக்களுக்கான கல்வி மேம்பாட்டைக் குறிக்கோளாகக் கொண்டு ஆஸ்திரலேசியா எங்கணும் தோற்றுவித்தார். ஆத்திரேலியாவில் புனிதர் பட்டம் பெற்ற முதல் நபர் மேரி மக்கிலொப் ஆவார்.\n\nஉலக இளையோர் நாள் 2008இல் திருத்தந்தை பதினாறாம் பெனடிக்ட் 2008 சூலை 17 அன்று சிட்னிக்குப் பயணம் மேற்கொண்டபோது மேரி மக்கிலொப்பின் கல்லறைக்கு சென்று செபித்தார். மேரி மக்கிலொப்ப்பின் பரிந்துரையால் நடந்தது என நம்பப்படும் இரண்டாம் அதிசயத்தினை 2009 டிசம்பர் 19 இல் திருத்தந்தை அங்கீகரித்தார். இதனையடுத்து 2010, அக்டோபர் 17 ஆம் நாள் வத்திக்கான் நகரில் திருத்தந்தையினால் புனிதராக அதிகாரபூர்வமாக அறிவிக்கப்பட்டார்.\n\n"}
{"id": "88496", "url": "https://ta.wikipedia.org/wiki?curid=88496", "title": "சுனைனா (நடிகை)", "text": "சுனைனா (நடிகை)\n\nசுனைனா (ஆங்கிலம்:Sunaina) இவர் ஒரு தென்னிந்தியத் திரைப்பட நடிகை ஆவார். தமிழ், மலையாளம் மற்றும் தெலுங்கு ஆகிய மொழித் திரைப்படங்களில் நடித்து வருகிறார்.\n\nSection::::வாழ்க்கை குறிப்பு.\nசுனைனா ஏப்ரல் 17, 1989 ஆம் ஆண்டு இந்தியாவின் மகாராஷ்டிரா மாநிலம், நாக்பூரில் பிறந்தார். இவர் நாக்பூர் மவுண்ட் கார்மல் பெண்கள் உயர்நிலைப் பள்ளியில், படித்துவந்தார். தற்போது வர்த்தக இளங்கலை படிப்பு படிப்பதற்கு ஒரு தனியார் கல்லூரியில் சேர்ந்துள்ளார்.\n\nசெப்டம்பர் 26, 2008 ஆம் ஆண்டு சுனைனா நகுலுடன் இணைந்து நடித்த காதலில் விழுந்தேன் என்ற தமிழ் திரைப்படத்தின் மூலம் அறிமுகமானார். இப்படத்தில் இடம் பெற்றுள்ள நாக்கு முக்கா என்ற கானாப் பாடல் தமிழகம் முழுவதும் நல்ல வரவேற்பைப் பெற்றுத்தந்தது.\n"}
{"id": "88499", "url": "https://ta.wikipedia.org/wiki?curid=88499", "title": "சுனைனா", "text": "சுனைனா\n\nசுனைனா என்ற தலைப்பிலுள்ள கட்டுரைகள்\n"}
{"id": "88501", "url": "https://ta.wikipedia.org/wiki?curid=88501", "title": "மார்க்சியப் பெரியாரியப் பொதுவுடைமைக் கட்சி", "text": "மார்க்சியப் பெரியாரியப் பொதுவுடைமைக் கட்சி\n\nதோழர் வே. ஆனைமுத்துவால், பெரியார் மறைந்த சில ஆண்டுகளில் ’பெரியார் சம உரிமைக் கழகம்’ என்ற பெயரில் தோற்றுவிககப்பட்டுப் பின்னர் மார்க்சியப் பெரியாரியப் பொதுவுடைமைக் கட்சி எனப் பெயர் மாற்றம் செய்யப்பட்டது. \nவிகிதாச்சார இடஒதுக்கீடு கோரி தொடர்ந்து போராடி வருகிறது. \n\nஇந்த அமைப்பின் பொதுச் செயலாளராகச் செயல்படும் தோழர் வே. ஆனைமுத்து மண்டல் குழு அமைக்கப் படவும், அக்குழுவின் அறிக்கை வெளியிடப்படவும் காரணமாக இருந்தார். இவற்றிற்கு, தமிழ் நாட்டில் மட்டுமில்லாமல் வட இந்தியாவிலும் இவர் போராட்டங்கள் நடத்தியதும், அப்போதைய பிரதமர், குடியரசுத் தலைவர், அமைச்சர்கள் ஆகியோரையும், அதிகாரிகளையும் சந்தித்து இவர் தன் கோரிக்ககை மனுவை அளித்ததே காரணம். அவ்வாறே, தமிழ் நாட்டில் எம்.ஜி.ஆர் ஆட்சிக் காலத்தில் இடஒதுக்கீட்டில் பொருளாதார அளவுகோலை எதிர்த்து போராடினார். பின்னர் மக்களவைத் தேர்தல் தோல்விகளுக்குப் பிறகு அந்த பொருளாதார அளவுகோலை எம்.ஜி.ஆர் நீக்கினார். இதன் தொடர்ச்சியாக இட ஒதுக்கீட்டின் அளவை 68% அளவாக உயர்த்தினார். இதற்கு அப்போதைய அமைச்சர் பன்ருட்டி எஸ். ராமச்சந்திரன் வாயிலாக முயற்சி செய்தவர் வே. ஆனைமுத்துவே. \n\n2010ஆம் ஆண்டில் தோழர் வே. ஆனைமுத்து தொகுத்த பெரியாரின் எழுத்தும், பேச்சும் கொண்ட 20 தொகுப்பு நுல்களை முதல்வர் கலைஞர் வெளியிட்டுள்ளார்.\n"}
{"id": "88502", "url": "https://ta.wikipedia.org/wiki?curid=88502", "title": "புவியரசு", "text": "புவியரசு\n\nபுவியரசு ( பி. 1930 ) ஒரு தமிழ்க் கவிஞர் மற்றும் மொழிபெயர்ப்பாளர். இவர் 2009ன் தமிழுக்கான சாகித்திய அகாதமி விருது பெற்றவர்.\nSection::::வாழ்க்கைக் குறிப்பு.\nபுவியரசு உடுமலைப்பேட்டைக்கு அருகிலுள்ள லிங்கவநாயக்கன்புதூர் கிராமத்தில் சுப்பையா என்பவருக்கு மகனாகப் பிறந்தவர். இவரது இயற்பெயர் எஸ். ஜெகநாதன்.ஜெகநாதன் என்ற சமஸ்கிருத வார்த்தையின் தமிழாக்கம் தான் புவியரசாகும். இவரது பெற்றோர் கிராமத்திலிருந்து குடிபெயர்ந்து கோயம்புத்தூரில் வசித்தனர். இவர் இடைநிலை பட்டத்தைக் கோயம்புத்தூர் அரசு கலைக் கல்லூரியிலும் தமிழ் வித்வான் பட்டத்தைப் பேரூர் தமிழ்க் கல்லூரியிலும் பெற்றார். இவர் 30 ஆண்டுகளுக்கும் மேலாக ஆசிரியராகப் பணிபுரிந்தார். இவரது படைப்புகள் 1952லிருந்து வெளிவர ஆரம்பித்தன. இவர் அரசியல்ரீதியாக ஒரு மார்க்சிசவாதி. திராவிடக் கட்சிகளுக்கு எதிரானவர். இவர் தமிழ்மொழியைத் தமிழ்நாட்டின் ஆட்சிமொழியாக்குவதற்கு நடந்த போராட்டங்களிலும் எல்லைப் போராட்டங்களிலும் ஈடுபட்டு சிறை சென்றவர். சிறிதுகாலம் மட்டும் இயங்கிய \"வானம்பாடி இலக்கிய இயக்கத்தைத்\" தோற்றுவித்தவர்களில் இவரும் ஒருவர். தனது இலக்கியப் பயணத்தில் 80க்கும் மேற்பட்ட படைப்புகளைத் தந்துள்ளார். ஷேக்ஸ்பியர், கலில் கிப்ரான், உமர் கய்யாம், ஓஷோ, ஃபியோடார் டாஸ்டோவ்ஸ்கி மற்றும் ரவீந்திரநாத் தாகூர் ஆகியோரின் படைப்புகளைத் தமிழில் மொழிபெயர்த்துள்ளார். இவரது சில கவிதைகள் ஆங்கிலம், ரஷ்ய,ஹங்கேரி மற்றும் சிங்கள மொழிகளிலும் இந்திய மொழிகளான மலையாளம், கன்னடம் மற்றும் ஹிந்தியிலும் மொழிபெயர்க்கப்பட்டுள்ளன. இவரது கவிதை \"புரட்சிக்காரன்\" 2007ல் மொழிபெயர்ப்புக்கான சாகித்திய அகாதமி விருது பெற்றது. இக்கவிதை காஜி நஸ்ருல் இஸ்லாம் எழுதிய \"தி ரெவலூஷனரி\" என்ற கவிதையின் தமிழ் மொழிபெயர்ப்பாகும். இவரது கவிதைத் தொகுப்பான \"கையொப்பம்\" 2009ன் தமிழுக்கான சாகித்திய அகாதமி விருது பெற்றது. தமிழ் ஆசிரியர்களுக்கு முறையான பயிற்சி அளிப்பதற்காக ஏற்படுத்தப்பட்ட அறக்கட்டளையானது, புவியரசு வளர்ச்சி மையம் என இவரது பெயரால் அழைக்கப்படுகிறது. தற்சமயம் இவர் கோயம்புத்தூரில் வசித்து வருகிறார்.\n\n\n\nSection::::விருதுகள்.\nSection::::தமிழ்நாடு அரசின் சிறந்த நூலாசிரியர் பரிசு.\nஇவர் எழுதிய \"\"முக்கூடல்\"\" எனும் நூல் தமிழ்நாடு அரசின் தமிழ் வளர்ச்சித் துறையின் 2004 ஆம் ஆண்டுக்கான சிறந்த நூல்களில் புதுக்கவிதை எனும் வகைப்பாட்டில் பரிசு பெற்றிருக்கிறது.\n"}
{"id": "88503", "url": "https://ta.wikipedia.org/wiki?curid=88503", "title": "கடம்பனூர்ச் சாண்டிலியன்", "text": "கடம்பனூர்ச் சாண்டிலியன்\n\nகடம்பனூர்ச் சாண்டிலியன் சங்ககாலப் புலவர்களில் ஒருவர். குறுந்தொகை 207 எண்ணுள்ள பாடல் ஒன்று மட்டும் இவரது பெயரில் உள்ளது. \nSection::::பாடல் தரும் செய்தி.\nஒடிந்து கிடக்கும் வளையல் போல் வானத்தில் பிறை தோன்றுகிறது. (அதைப் பார்த்து நான் மாதத்தை எண்ணிக் கணக்கிட்டுக்கொண்டிருக்கிறேன்.)\nபாலை நிலத்தில் அவர் செல்கிறார். அங்கே பெண்யானையின் வருத்தத்தைப் போக்க ஆண்யானை யா மரத்தை ஒடித்து அதன் நாரைக் கையிலே வைத்துக்கொண்டு முழங்கும். (அதைப் பார்த்து என்னை நினைப்பார். தோழி! கவலை வேண்டாம் என்கிறாள் தலைவி)\n"}
{"id": "88509", "url": "https://ta.wikipedia.org/wiki?curid=88509", "title": "கடலூர்ப் பல்கண்ணனார்", "text": "கடலூர்ப் பல்கண்ணனார்\n\nகடலூர்ப் பல்கண்ணனார் சங்ககாலப் புலவர்களில் ஒருவர். இவரது பாடல் ஒன்றே ஒன்று நற்றிணை 380ஆம் பாடலாக உள்ளது.\nSection::::பாடல் தரும் செய்தி.\nபரத்தையிடம் சென்ற தலைவன் இல்லம் மீள்கிறான். அவனுக்குத் தூதாகப் பாணன் தலைவியிடம் வருகிறான். தோழி வீட்டில் நுழையக் கூடாது என்று தடுக்கிறாள். அவள் சொல்கிறாள்.\nSection::::பாடல் பகுதி.\nநெய்யும் குய்யும் ஆடி மெய்யொடு\nமாசு பட்டன்றே கலிங்கமும் தோளும்\nதிதலை மென்முலை தீம்பால் பிலிற்றிப்\nபுதல்வற் புல்லிப் புனிறு நாறும்மே\nSection::::செய்தி.\nஎன் ஆடை சமைக்கும்போது தொட்ட எண்ணெய் பட்டும், தாளிக்கும்போது சிதறியவை பட்டும் அழுக்கேறிக் கிடக்கிறது. என் உடம்பு குழந்தைக்குப் பால் கொடுத்துப் புனிற்று நாற்றம் அடிக்கிறது.\n\nஅதனால் அவர் பகட்டும் பெண்ணைத் தேடிச் சேரி சென்றார்.\n\nநீயோ யாழை மீட்டிக்கொண்டு வந்து இப்போது என்னைத் தொழுகிறாய். அன்று அவர் செல்லத் தேரில் குதிரை பூட்டியவன் நீதானே? தந்திரமாக எதையும் பேசாதே. (நாங்கள் மயங்கமாட்டோம்) - என்கிறாள் தோழி.\n"}
{"id": "88510", "url": "https://ta.wikipedia.org/wiki?curid=88510", "title": "கடுந்தொடைக் காவினார்", "text": "கடுந்தொடைக் காவினார்\n\nகடுந்தொடைப் காவினார் சங்ககாலப் புலவர்களில் ஒருவர். இவரது பாடலாக ஒன்றே ஒன்று உள்ளது. அது அகநானூறு 109. பாலைத் திணை. இவர் தன் பாடலால் பெயர் பெற்ற புலவர். காட்டில் கடுந்தொடையால் அம்பு எய்பவரை இவர் தம் பாடலில் குறிப்பிட்டுள்ளார்.\n\nSection::::பாடல் தரும் செய்தி.\nபாலைத் திணைப் பாடலாகிய இதில் பொருள் தேடத் தலைவன் சென்ற நாட்டில் இருக்கும் கொடுமைகள் அடுக்கிக் காட்டப்படுகின்றன. \n\nஇப்படிப்பட்ட வழியில் அவர் பொருள் தேடச் சென்றிருக்கிறாரே!\n"}
{"id": "88522", "url": "https://ta.wikipedia.org/wiki?curid=88522", "title": "கடுந்தோட் கரவீரன்", "text": "கடுந்தோட் கரவீரன்\n\nகடுந்தோட் கரவீரன் சங்ககாலப் புலவர்களில் ஒருவன். இவனைக் கரவீரனார் என்று குறிப்பிடாததால் இவனை ஒரு குறுநிலத் தலைவன் என்று எண்ண வேண்டியுள்ளது. இந்தப் புலவர் பாடியதாக ஒரே ஒரு பாடல் உள்ளது. அது குறுந்தொகை 69.\nSection::::பாடல் தரும் செய்தி.\nதோழி தலைவனை இரவில் வரவேண்டாம் என்கிறாள்.\n\nதன் எண்ணத்தை இயற்கையின்மீது ஏற்றும் கற்பனை இது.\nகலை இறந்துவிட்டதாம். மந்தி தன் குட்டியை மரக்கிளை பிரியும் இடத்தில் கிடத்திவிட்டு இறந்த கடுவனைப் பிரிந்திருக்க மாட்டாமல் உயரமான பாறைமேல் ஏறிக் கீழே விழுந்து தன்னை மாய்த்துக்கொண்டதாம். (இரவில் வந்து தலைவனுக்கு இன்னல் நேரின் தலைவி உயிர் வாழமாட்டாள். ஆகவே திருமணம் செய்துகொண்டு இவளை அடைக - என்கிறாள் தோழி)\n"}
{"id": "88523", "url": "https://ta.wikipedia.org/wiki?curid=88523", "title": "கடுவன் இளமள்ளனார்", "text": "கடுவன் இளமள்ளனார்\n\nகடுவன் இளமள்ளனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது நற்றிணை 150.\nSection::::பாடல் தரும் செய்தி.\nஇது மருதத் திணைப் பாடல்.\n\nபரத்தை ஒருத்தி தலைவனை ஏளனப்படுத்தி அவனுடைய பாணனிடம் பேசுகிறாள்.\n\nஉன் தலைவனைப் பார்த்தால் எனக்குச் சிரிப்பு வருகிறது. அவன் என்னிடம் வந்து நீ 'என்னலும்' (என்ன சொன்னாலும்) பிரியமாட்டேன் என்கிறான்.\n\nஅவன் தான் அரசனிடம் பெற்ற தாரையும் கண்ணியையும் என்னிடம் காட்டித் தன் பெருமையைக் கூறுகிறான்.\n\nஒருமுறை என் தாய் சினம் கொண்டு கணுக்களை உடைய மூங்கில் கோலைக் காட்டி அவனை விரட்டியதை நினைத்தாலே சிரிப்பு வருகிறது.\n\nவழுதி அரசன் யானைப்படையைக் கொண்டு பல போர்களில் வெற்றி கண்டான். அவன் கோட்டைக்குச் சென்று அவனைத் தொழுது இந்தத் தாரும் கண்ணியும் பெற்றான் போலும்!\n"}
{"id": "88524", "url": "https://ta.wikipedia.org/wiki?curid=88524", "title": "திகில் புனைவு", "text": "திகில் புனைவு\n\nதிகில் புனைவு (\"Horror Fiction\") ஒரு வகை இலக்கிய பாணி. வாசகரின் உள்ளத்தில் பயத்தையும், திகிலையும் உருவாக்கும் நோக்குடன் எழுதப்படும் புனைவுகள் திகில் புனைவுகள் எனப்படுகின்றன. இவ்வகைப் படைப்புகள் மரணம், தீய சக்திகள், பேய்கள், பயங்கர மிருகங்கள், தொடர் கொலைகாரர்கள், அமானுட விஷயங்கள், மந்திரவாதிகள், காட்டேறிகள், போன்றவற்றை மைய கருப்பொருட்களாக கொண்டுள்ளன. திகில் புனைவு படைப்புகளில் திகிலை உண்டாக்கும் பொருள் அமானுடப் பொருளாகவும் (பேய், மந்திரவாதி) இருக்கலாம் அல்லது சாதாரண பொருளாகவும் (கொடிய விலங்கு, கொலைகாரர்கள்) இருக்கலாம்.\n\nபழங்காலத்து நாட்டார் கதைகளை அமானுட திகில் புனைவுகளாகக் கருதலாம். ஆனால் எழுத்துவடிவில் திகில் புனைவுகள் உருவானது 17ம் நூற்றாண்டில் தான். அக்காலகட்டத்தில் எழுதப்பட்ட காத்திக் திகில் கதைகள் நவீன திகில் புனைவின் முதல் வடிவங்களாயின. 18ம் நூற்றாண்டில் திகில் கதைகள் பிரபலமாகின. மேரி ஷெல்லியின் பிராங்கன்ஸ்டைன், எட்கர் ஆலன் போவின் படைப்புகள் இந்த நூற்றாண்டின் முறபகுதியில் திகில் கதைகளை இலக்கிய உலகின் மைய நீரோட்டத்துக்கு கொண்டு செல்லத் தொடங்கின. இவை தொடங்கிய பணியை பிராம் ஸ்டோக்கரின் டிராகுலா, ராபர்ட் லூயில் ஸ்டீபன்சனின் டாக்டர் ஜெக்கிலும் மிஸ்டர் ஹைடும், ஆஸ்கார் வைல்டின் தி பிக்சர் ஆஃப் டோரியன் கிரே போன்ற படைப்புகள் பூர்த்தி செய்தன. 20ம் நூற்றாண்டில் திகில் புனைவுகளுக்கு வாசகர்களிடையே வரவேற்பு அதிகரித்தது. ஹெச். பி. லவ்கிராஃப்ட், ரே பிராட்பரி, ஸ்டீபன் கிங், டீன் கூண்ட்ஸ் போன்றோர் இந்த நூற்றாண்டின் குறிப்பிடத்தக்க திகில் புனைவு எழுத்தாளர்கள். திகில் புனைவுகளில் பல திரைப்படங்களாக எடுக்கப்பட்டு திரைப்படங்களிலும் “திகில் திரைப்படங்கள்” என்றொரு பாணி உருவாகியுள்ளது. இவற்றைத் தவிர படக்கதைகள், நிகழ்பட ஆட்டங்கள், படப்புதினங்கள், மங்கா போன்ற துறைகளிலும் திகில் புனைவுகள் படைக்கப்படுகின்றன.\n\nதமிழ் எழுத்துலகில் இந்திரா செளந்தரராஜன், பி. டி. சாமி ஆகியோர் திகில் புனைவு எழுத்தாளர்களில் குறிப்பிடத்தக்கவர்கள். புதுமைப்பித்தனின் சில கதைகளிலும் (எ. கா. \"காஞ்சனை\") திகில் புனைவின் கூறுகள் காணப்படுகின்றன.\n\n"}
{"id": "88530", "url": "https://ta.wikipedia.org/wiki?curid=88530", "title": "கடுவன் இளவெயினனார்", "text": "கடுவன் இளவெயினனார்\n\nகடிவன் இள எயினனார் சங்ககாலப் புலவர்களில் ஒருவர். பரிபாடல் நூலில் இவரது பாடல்கள் மூன்று உள்ளன. எண் 3, 4, ஆகிய இரண்டு பாடல்கள் திருமாலை வாழ்த்துவதாகவும், எண் 5 கொண்ட பாடல் செவ்வேளை வாழ்த்துவதாகவும் அமைந்துள்ளன.\n\nSection::::பாடல் தரும் செய்திகள்.\nSection::::பரிபாடல் 3 திருமால்.\n94 அடிகள் கொண்ட இந்தப் பாடலைப் பெட்டன் நாகனார் என்பவர் இசை அமைத்துப் பாலையாழ்ப் பண்ணில் பாடிவந்தார். \nSection::::'தொண்டு' (ஒன்பது).\n'பாழ் என, கால் என, பாகு என, ஒன்று என,\nஇரண்டு என, மூன்று என, நான்கு என, ஐந்து என,\nஆறு என, ஏழு என, எட்டு எனத், தொண்டு என\nநால்வகை ஊழி எண் நவிற்றும் சிறப்பினை'\n\nதிருமாலைக் காலம் தந்த கடவுள் என்கிறார். \n\nSection::::(தொண்டு + நூறு = தொண்ணுறு) (தொண்டு + ஆயிரம் = தொள்ளாயிரம்).\nதமிழ்நெறிப் புணர்ச்சியில் சிக்கல் இல்லாத இந்தத் 'தொண்டு' என்னும் எண்ணைத் தொல்காப்பியர் காட்டவில்லை. காரணம் தொல்காப்பியர் அவரது முன்னோர் இலக்கணத்தை வழிமொழிந்து 'தொண்ணூறு', 'தொள்ளாயிரம்' ஆகிய தொடர்களுக்குப் புணர்ச்சி விதி கூறியுள்ளார்.\n\nSection::::இன்றைய அறிவியல்.\nஇப்படி நான்கு வகையான ஊழி எண்ணங்களாய் இருந்து சொல்லிக் காட்டிக்கொண்டிருக்கிறான்.\n\nSection::::பரிபாடல் 4 திருமால்.\n73 அடிகள் கொண்ட இந்தப் பாடலைப் பெட்டன் நாகனார் என்பவர் இசை அமைத்துப் பாலையாழ்ப் பண்ணில் பாடிவந்தார். திருமாலின் புகழ் பாடும் பாடல் இது. இதில் கூறப்பட்டுள்ள உவமைகள் நயமாக உள்ளன.\n\nநின், வெம்மையும் விளக்கமும் ஞாயிற்று உள\nநின், தண்மையும் சாயலும் திங்கள் உள\nநின், சுரத்தலும் வண்மையும் மாரி உள\nநின், புரத்தலும் நோன்மையும் ஞாலத்து உள\nநின், நாற்றமும் வண்மையும் பூவை உள\nநின், தோற்றமும் அகலமும் நீரின் உள\nநின், உருவமும் ஒலியும் ஆகாயத்து உள\nநின், வருதலும் ஒடுக்கமும் மருத்தின் உள\nSection::::மருத்து = chemical change.\nமருத்து = chemical change ஒன்று மற்றொன்றாக மருவுதல் 'மருத்து'\n\nSection::::பரிபாடல் 5 செவ்வேள்.\n81 அடிகள் கொண்ட இந்தப் பாடலைக் கண்ணன் நாகனார் என்பவர் இசை அமைத்துப் பாலையாழ்ப் பண்ணில் பாடிவந்தார். முருகப் பெருமானின் பெருமைகள் இதில் விரிவாகப் பேசப்படுகின்றன.\n"}
{"id": "88531", "url": "https://ta.wikipedia.org/wiki?curid=88531", "title": "வைகிங்கு மெட்டல்", "text": "வைகிங்கு மெட்டல்\n\nவைகிங்கு மெட்டல் என்பது மேற்கத்திய இசைவகைகளுள் ஒன்றாகும். இவ்விசைவகை மெட்டல் இசையின் கீழ் வரும். இது மெட்டல் இசைவகைகளுள் ஒன்றான பிளாக்கு மெட்டல் இசையில் இருந்து தோன்றியது. இது இசுகாண்டிநேவியா நாட்டில் 1980ஆம் ஆண்டுகளின் கடைப்பகுதியில் தோற்றுவிக்கப்பட்டது. \n"}
{"id": "88532", "url": "https://ta.wikipedia.org/wiki?curid=88532", "title": "மாண் தீவின் இசை", "text": "மாண் தீவின் இசை\n\n15ஆம் நூற்றாண்டிற்கு முன்பு இருந்த மாண் தீவின் இசையை பற்றி சிறிதே தீர்மானிக்க இயலும். அப்போது இதில் பரவலாக பயன்படுத்தப்பட்ட இசைக்கருவிகள் உளுரமும் யாழும் ஆகும். இவ்விசை செல்திக்கு இசை, நார்சுக இசை மற்றும் வேறு சில இசை பாரம்பரியங்களை மிகவும் அழகாகவும் இனிமையாகவும் பிரதிபலிக்கக்கூடிய ஒரு இசைவகை ஆகும். \n"}
{"id": "88544", "url": "https://ta.wikipedia.org/wiki?curid=88544", "title": "நீதிமொழிகள் (நூல்)", "text": "நீதிமொழிகள் (நூல்)\n\nநீதிமொழிகள் (\"Book of Proverbs\") என்பது கிறித்தவ மற்றும் யூதர்களின் திருநூலாகிய திருவிவிலியத்தில் (பழைய ஏற்பாடு) இடம்பெறுகின்ற ஒரு நூல் ஆகும். \n\nSection::::நீதிமொழிகள் நூல் பெயர்.\nநீதிமொழிகள் என்னும் நூல் ஒழுக்கத்தையும் சமயத்தையும் சார்ந்த போதனைகளின் தொகுப்பாகும். எபிரேய மூல மொழியில் இந்நூல் מִשְלֵי = Mishlay, அதாவது \"அறவுரைகள்\" என அறியப்படுகிறது. கிரேக்க மொழிபெயர்ப்பில் παροιμίαι (paroimiai) என்றும், இலத்தீன் மொழிபெயர்ப்பில் \"proverbia\" என்றும் இந்நூல் பெயர் பெறுகிறது. பழைய தமிழ் மொழிபெயர்ப்பு \"பழமொழி ஆகமம்\" என்றிருந்தது.\n\nSection::::நீதிமொழிகள் நூலின் உள்ளடக்கம்.\nநீதிமொழிகள் நூலில் அடங்கியுள்ள போதனைத் தொகுப்பு சொற்கோவை, பழமொழி ஆகிய வடிவங்களில் காணப்படுகின்றது. இப்போதனைகளுள் பெரும்பாலானவை அன்றாட வாழ்வையும் நடைமுறை வழக்கையும் அடிப்படையாகக் கொண்டுள்ளன.\n\nஇந்நூல் \"ஆண்டவரிடம் கொள்ளும் அச்சமே ஞானத்தின் தொடக்கம்\" (நீமொ 1:7) எனத் தொடங்கி, சமய ஒழுக்கம் பற்றியும் நல்லறிவு, நன்னடத்தை ஆகியவை பற்றியும் விளக்கிக் கூறுகின்றது. \n\nஇங்குக் காணப்படும் சொற்கோவைகள் பண்டைய இசுரயேலின் ஞானிகளுடைய அனுபவமிக்க அறிவுரைகளாக அமைந்துள்ளன. மேலும் குடும்ப உறவுகள், பொருளீட்டு முயற்சிகள், சமூக உறவுகள், நன்னடத்தை, தற்கட்டுப்பாடு ஆகிய முறைமைகள் பற்றியும், மனத்தாழ்வு, பொறுமை, ஏழையர்பால் அன்பு, மாறாத நட்பு ஆகிய பண்புகள் பற்றியும் இந்நூல் விரித்துரைக்கின்றது.\n\nSection::::நூல் தொகுக்கப்பட்ட காலம்.\nநீதிமொழிகள் நூலின் ஆசிரியர் சாலமோன் அரசர் (ஆட்சிக்காலம்: கி.மு. சுமார் 962இலிருந்து 922 வரை) என்பது மரபுவழிச் செய்தி. நூலின் தொடக்கத்தில் இது குறிக்கப்படுகிறது. \"தாவீதின் மகனும் இசுரயேலின் அரசனுமாகிய சாலமோனின் நீதிமொழிகள்\" (நீமொ 1:1) என்றே இந்நூல் தொடங்குகிறது. சாலமோன் ஞானம் மிகுந்தவர் என்னும் செய்தி விவிலியத்தில் பல இடங்களின் உண்டு.\n\nஆக, சாலமோன் அரசரோ அல்லது அவரது காலத்தில் வேறு ஒருசிலரோ நீதிமொழிகள் பலவற்றை உருவாக்கியிருக்கலாம் அல்லது தொகுத்திருக்கலாம். ஆனால், பிற்கால ஆசிரியர்களின் தாக்கமும் அங்கிருப்பது தெளிவாகத் தெரிகிறது.\n\nஎனவே, நீதிமொழிகள் நூலின் பெரும்பகுதி சாலமோன் காலத்தில் எழுந்தது; நீதிமொழிகளின் ஒரு பகுதியாவது கி.மு 8ஆம் நூற்றாண்டளவில் தொகுக்கப்பட்டிருக்க வேண்டும். கி.மு. 5ஆம் நூற்றாண்டு வரை வாய்மொழியாக மக்களிடையே நிலவிய நீதிமொழிகள் பின்னர் கி.மு 3ஆம் நூற்றாண்டளவில் தற்போதுள்ள நூலாகத் தொகுக்கப்பட்டிருக்கலாம் என்பது அறிஞர் கருத்து.\n\nSection::::நீதிமொழிகள் நூலின் சிந்தனைப் பாணி.\nநூல் முழுவதிலும் ஞானமுள்ளோருக்கும் அறிவிலிகளுக்கும் (\"மூடர்\") இடையே உள்ள வேறுபாடு சுட்டிக்காட்டப்படுகிறது. ஞானமுள்ளோர் \"நேர்மையானவர்கள்\" என்றும் அழைக்கப்படுகின்றனர். \n\nஇந்நூலின் முதல் ஒன்பது அதிகாரங்கள் தீமையினின்றும் குறிப்பாகக் காமத்தினின்றும் விலகும்படி எச்சரிக்கின்றன. அவை பிறரைக் கொன்று பொருளைக் கவரும் திருடர் கூட்டத்தில் சேராமலும் விலைமகளிரை நாடி செல்வத்தையும் பிறரின் நன்மதிப்பையும் இழக்காமலும், தீமையைவிட்டு விலகித் தீயோரின் உறவை விட்டு நன்னெறியில் செல்லுமாறும் கற்பிக்கின்றன. பெற்றோரின் அறிவுரைக்குச் செவிமடுத்து வாழ்தல், சோம்பலை விலக்குதல், எறும்பு போல ஊக்கத்தோடு உழைத்து உண்ணுதல் போன்ற அறிவுரைகள் இப்பகுதியில் உள்ளன. ஞானம் இங்கே ஒரு பெண்ணாக உருவகிக்கப்படுகிறது.\n\nபத்தாம் அதிகாரத்திலிருந்து 29ஆம் அதிகாரம் முடிய உள்ள பகுதி \"சாலமோனின் நீதிமொழிகள்\" என்னும் தலைப்பின் கீழ் உள்ளது.\nஇங்கே ஞானமுள்ளோர் (மெய்யறிவு உள்ளோர், நேர்மையானவர்கள், நல்லார்) எத்தகைய நற்பண்புகளைக் கொண்டிருப்பர் என்றும் அறிவிலிகள் (பொல்லார், மூடர், மதிகெட்டவர், மடையர், பேதையர்) எத்தகைய தீயகுணமுடையவராயிருப்பர் என்றும் பழமொழிப் பாணியில் அரிய அறிவுரைகள் உள்ளன. \n\nவள்ளுவர் கூறும் \"சான்றோர்\" என்னும் கருத்து விவிலிய நூலில் வரும் ஞானமுள்ளோருக்கு (நேர்மையானவர்களுக்கு) ஒத்திருப்பதை இவண் சுட்டிக்காட்டலாம்.\n\nநூலின் இறுதி இரண்டு அதிகாரங்களிலும் ஆகூர், இலமுவேல் ஆகியோர் தந்த அறிவுரைத் தொகுப்பு உள்ளது. \n\nSection::::திருக்குறளும் நீதிமொழிகள் நூலும்: ஓர் ஒப்பீடு.\nதிருக்குறளுக்கும் நீதிமொழிகள் நூலுக்கும் இடையே பல ஒற்றுமைகள் இருப்பதை ஆய்வாளர்கள் சுட்டிக்காட்டியுள்ளனர். \"ஞானம்\" என்பது நீதிமொழிகள் நூலில் மைய இடம் பெறுகிறது. வள்ளுவர் அதனை \"அறிவு\" என்பார். \"அறிவுடைமை\" என்னும் அதிகாரத்தில் வள்ளுவர் அமைத்துள்ள பத்து குறள்களும் \"அறிவு\" என்றால் என்னவென்பதை விளக்குகின்றன. சில எடுத்துக்காட்டுகள்:\n\n\n(பொருள்: உலகில் வாழ்கின்ற மக்களின் வாழ்க்கை எவ்வகையில் உள்ளதோ, அவ்வகையில் மக்களோடு இணைந்து ஒன்றுபட வாழ்வதே உண்மை அறிவாகும்).\n\nமேலும், \n\n(பொருள்: மனத்தைச் சென்ற இடத்தில் செல்லவிடாமல், தீமையானதிலிருந்து நீக்கிக் காத்து நன்மையானதில் செல்லவிடுவதே உண்மை அறிவாகும்). \n\nதிருக்குறளுக்கு உரைவகுத்த பரிமேலழகர் அறத்துப்பாலின் இறுதியில் வருகின்ற \"நிலையாமை\", \"துறவு\", \"மெய்யுணர்தல்\", \"அவாவறுத்தல்\" என்னும் நான்கு அதிகாரங்களின் உள்ளடக்கத்தையும் ஞானம் என்று குறிப்பிட்டார். \"ஞானமாவது வீடு பயக்கும் உணர்வு\" என்பது பரிமேலழகர் கூற்று. நீதிமொழிகள் நூலும் திருக்குறளும் ஞானம் (அறிவு, மெய்யறிவு, மெய்யுணர்வு) பற்றிக் கூறுவனவற்றில் பல ஒற்றுமைகள் இருப்பதைக் கீழ்வரும் அடைவு தெளிவாகக் காட்டுகிறது.\n\nSection::::மேலும் காண்க.\nவிக்கிமூலத்தில் நீதிமொழிகள் நூல்"}
{"id": "88550", "url": "https://ta.wikipedia.org/wiki?curid=88550", "title": "ஓவர்லூன் சண்டை", "text": "ஓவர்லூன் சண்டை\n\nஓவர்லூன் சண்டை (\"Battle of overloon\") அல்லது அய்ன்டிரீ நடவடிக்கை (\"Operation Aintree\") என்பது இரண்டாம் உலகப் போரின் மேற்குப் போர்முனையில் நேச நாடுகளுக்கும், நாசி ஜெர்மனிக்கும் நெதர்லாந்தில் நடந்த ஒரு சண்டை. செப்டம்பர் 30–அக்டோபர் 18, 1944ல் நடந்த இந்த சண்டையில் நேசநாட்டுப் படைகள் வெற்றி பெற்று வென்ரே நகரை ஜெர்மானியரிடமிருந்து கைப்பற்றின.\n\nநெதர்லாந்ந்து வழியாக ஜெர்மனியைத் தாக்கும் நேசநாட்டுத் திட்டம் மார்க்கெட் கார்டன் நடவடிக்கையின் தோல்வியால் கைவிடப்பட்டது. ஆனால் இத்தாக்குதலின் போது நெதர்லாந்தின் ஒரு பகுதி நேசநாட்டுப் படைகளால் மீட்கப்பட்டது. இந்தப் பகுதியை மீண்டும் கைப்பற்றுவதற்காக மியூசே ஆற்றின் மேற்குக் கரையிலிருந்த ஒரு பாலமுகப்புப் பிரதேசத்திலிருந்து (bridgehead) ஜெர்மானியப் படைகள் தாக்குதல் நடத்தத் தொடங்கின. இந்தத் தாக்குதல்களை முறியடிக்க ஜெர்மானிய பால்முகப்பினைக் கைப்பற்ற நேசநாட்டுத் தளபதிகள் முடிவு செய்தனர். அய்ன்டிரீ நடவடிக்கை என்று பெயரிடப்பட்ட இந்தத் தாக்குதலின் நோக்கம் மியூசே ஆற்றின் மேற்குக்கரையிலிருந்த ஜெர்மானியப் படைகளைத் தோற்கடித்து ஓவர்லூன் கிராமத்தையும் வென்ரே நகரையும் கைப்பற்றுவதாகும். அமெரிக்கத் தரைப்படையின் 7வது கவச டிவிசன் ஓவர்லூன் கிராமத்தைத் தாக்கிக் கைப்பற்ற முயன்று தோல்வியடைந்தது. பின்னர் இந்த பொறுப்பு பிரிட்டானிய 3வது தரைப்படை டிவிசனுக்கும் 11வது கவச டிவிசனுக்கும் தரப்பட்டது. ஓவர்லூனைச் சுற்றியிருந்த பிரதேசங்களில் மூன்று வாரங்கள் கடுமையான சண்டைக்குப் பிறகு பிரிட்டானியப்படைகள் தங்கள் இலக்கில் வெற்றியடைந்தன. ஆனால் சண்டையில் ஓவர்லூன் கிராமம் அழிந்துவிட்டது நேச நாட்டுப்படைகளுக்கும் பெருத்த சேதம் ஏற்பட்டது. 2500 படைவீரர்கள் இச்சண்டையில் இறந்தனர்; பல டாங்குகளும் நாசமாகின. ஓவர்லூன் வெற்றிக்குப்பின் வென்ரே நகர் நேசநாட்டுப்படைகளின் வசம் வந்தாலும், மியூசே ஆற்றங்கரையிலிருந்து ஜெர்மானியப் படைகளை முழுவதுமாக வெளியேற்ற முடியவில்லை. டிசம்பர் 1944ல் தான் இப்பகுதி முழுவதும் நேசநாடுகளின் கட்டுப்பாட்டில் வந்தது. இரண்டாம் உலகப்போரின் போது நெதர்லாந்து மண்ணில் நடந்த மிகக்கடுமையான சண்டை இதுவென்றாலும், தற்போது இது பரவலாக அறியப்படுவதில்லை.\n"}
{"id": "88554", "url": "https://ta.wikipedia.org/wiki?curid=88554", "title": "ஜார்ஜ் ஆர். ஆர். மார்ட்டின்", "text": "ஜார்ஜ் ஆர். ஆர். மார்ட்டின்\n\nஜார்ஜ் ஆர். ஆர். மார்ட்டின் அல்லது ஜார்ஜ் ஆர். ஆர். மார்டின் (\"George R. R. Martin\", பி. செப்டம்பர் 20, 1948) ஒரு அமெரிக்க கனவுருப்புனைவு எழுத்தாளர். ஜார்ஜ் ரேமண்ட் ரிச்ச்சர்ட் மார்ட்டின் என்பது இவரது முழுப்பெயர். ஜி. ஆர். ஆர். எம் என்று தனது முன்னெழுத்துகளாலும் அறியப்படுகிறார். \"எ சாங் ஆஃப் ஐஸ் அண்ட் ஃபயர் (A Song of Ice and Fire)\" கனவுருப்புதின வரிசை இவரது குறிப்பிடத்தக்க படைப்பாகும். கனவுருப்புனைவுகளைத் தவிர திகில் புனைவு, அறிபுனை போன்ற பாணிகளிலும் புத்தகங்களை எழுதியுள்ளார். பல ஆங்கில தொலைக்காட்சித் தொடர்களில் திரைக்கதை ஆசிரியராகவும் பணியாற்றியுள்ளார். அமெரிக்காவின் டொல்கீன் என்று கருதப்படும் மார்ட்டின் தற்போது கனவுருப்புனைவு உலகின் பெரும் புள்ளிகளில் ஒருவராவார்.\n\n1970களில் அறிபுனை சிறுகதைகளை எழுதத் தொடங்கிய மார்ட்டின் பல முறை ஹூகோ மற்றும் நெபூலா விருதுகளுக்கு பரிந்துரை செய்யப்பட்டார். 1980களில் தொலைக்காட்சித் துறையில் சேர்ந்து திரைக்கதைகளை எழுதத்தொடங்கினார். \"தி டிவிலைட் சோன்\", \"பியூட்டி அண்ட் தி பீஸ்ட்\" போன்ற வெற்றிபெற்ற தொடர்களில் திரைக்கதை எழுத்தாளாராகப் பணியாற்றினார். இக்காலகட்டத்தில் புத்தகங்களில் தொகுப்பாசிரியாராகவும் வேலை பார்த்தார். 1996ல் \"எ சாங் ஆஃப் ஐஸ் அண்ட் ஃபயர்\" வரிசையில் முதல் புதினமான \"எ கேம் ஆஃப் துரோண்ஸ் (A Game of Thrones)\" வெளியாகி பெரு வெற்றி பெற்றது. ஏழு புத்தகங்களைக்கொண்ட இந்த வரிசையில் இதுவரை ஐந்து புத்தகங்கள் வெளியாகியுள்ளன. மார்ட்டினின் பல படைப்புகள் திரைப்படங்களாகவும், தொலைக்காட்சித் தொடர்களாகவும் எடுக்கப்பட்டுள்ளன. தற்சமயம் \"எ கேம் ஆஃப் துரோண்ஸ்\" புதினம் அமெரிக்காவின் ஹெச். பி. ஓ நிறுவனத்தால் தொலைக்காட்சித் தொடராகத் தயாரிக்கப்பட்டு வருகிறது. தனது எழுத்துக்காக ஹூகோ, நெபூலா, பிராம் ஸ்டோக்கர் உட்பட பல விருதுகளை வென்றுள்ளார். வாசகர்களுடன் இணையம் மூலமாகவும், அறிபுனை / கனவுருப்புனைவு கருத்தரங்குகள் மூலமாகவும் நெருங்கிய தொடர்பு கொண்டுள்ள மார்ட்டின் தனது மிகப்பிரபலமான படைப்பான \"எ சாங் ஆஃப் ஐஸ் அண்ட் ஃபயர்\" ஐ முடிக்காமல் இழுத்தடிக்கிறார் என்ற குற்றச்சாட்டும் எழுந்துள்ளது.\n\n"}
{"id": "88559", "url": "https://ta.wikipedia.org/wiki?curid=88559", "title": "கரைச்சிக்குடியிருப்பு", "text": "கரைச்சிக்குடியிருப்பு\n\nகரைச்சிக்குடியிருப்பு முல்லைத்தீவு நகரில் இருந்து 1 கிலோமீற்றர் தொலைவில் தெற்குப் பக்கமாக அமைந்துள்ளது ஒரு கிராமமாகும். இங்கு வீரகத்திப்பிள்ளையார் ஆலயம் அமைந்துள்ளது.\n"}
{"id": "88563", "url": "https://ta.wikipedia.org/wiki?curid=88563", "title": "மெகி புயல் (2010)", "text": "மெகி புயல் (2010)\n\nமெகி புயல் அல்லது மெகி சூறாவளி (\"Typhoon Megi\") என்பது 2010 ஆம் ஆண்டில் பசிபிக் பகுதியில் தாக்கிய அதிதீவிர புயல் ஆகும். கொரிய மொழியில் \"மெகி\" என்பது கெளுத்தியைக் குறிக்கும். குறைந்தது 885 மில்லிபார் அழுத்தத்தைக் கொண்டுள்ள இச்சூறாவளி இதுவரை பதிவான வெப்பவலயப் புயல்களில் அதிதீவிரமானது எனக் கூறப்படுகிறது. இப்புயல் பிலிப்பைன்சின் வடகிழக்குத் தீவான லூசோனில் 2010 அக்டோபர் 18 இல் தரை தட்டியது. அங்கு பலத்த சேதத்தை விளைவித்து சீனாவை நோக்கி நகர்ந்து வருகிறது.\n"}
{"id": "88572", "url": "https://ta.wikipedia.org/wiki?curid=88572", "title": "மதுரை மருத்துவக் கல்லூரி", "text": "மதுரை மருத்துவக் கல்லூரி\n\nமதுரை மருத்துவக் கல்லூரி மதுரையில் 1954 ல் தமிழக அரசால் அரசு இராசாசி மருத்துவமனையுடன் இணைந்த மருத்துவப்பள்ளியாக ஆரம்பிக்கப்பட்டது. இந்த மருத்துவமனை இருபது மில்லியன் மக்கள்தொகையுள்ள தமிழ்நாட்டின் தென்பகுதியிலுள்ள துவக்க மற்றும் இரண்டாம் நிலை மருத்துவமனைகளிலிருந்து பரிந்துரைக்கப்படும் நோயாளிகளுக்கு மூன்றாம் நிலை சிகிச்சை வழங்கும் நிறுவனமாக விளங்குகிறது. இந்த மருத்துவக்கல்லூரி டாக்டர் எம்.ஜி.ஆர். மருத்துவப் பல்கலைக்கழகத்துடன் இணைக்கப்பட்டுள்ளது. உலக சுகாதார அமைப்பின் ஏற்பு பெற்றுள்ளது. இக்கல்லூரி ஆகஸ்ட் 2, 1954 இல் அப்போதைய முதல்வர் காமராசர் மற்றும் மைய அரசின் சுகாதாரத்துறை அமைச்சர் ராசகுமாரி அம்ரத் கவுர் அவர்களால் துவங்கப்பட்டது. கே.பி. சாரதி முதல் சிறப்பு அதிகாரியாகவும் மற்றும் சாரா ஜே சவுரி முதல் முதல்வராகவும் இருந்தனர். நிரந்தர அங்கிகாரம் 1954 லும், இந்திய மருத்துவக் கழகத்தின் அங்கிகாரம் 1961 லும் பெற்றது. தற்போதைய கட்டிடம் 1958 இல் கட்டப்பட்டது. இக்கல்லூரி 1979 இல் வெள்ளி விழாவும், 2004 பொன் விழாவும் கண்டது. இது முதலில் சென்னைப் பல்கலைக் கழகத்துடனும், பின் மதுரை காமராசர் பல்கலைக் கழகத்துடனும் இணைக்கப்பட்டிருந்தது. தமிழ்நாடு டாக்டர் எம்.ஜி.ஆர். மருத்துவப் பல்கலைக்கழகம் உருவாக்கப்பட்டதிலிருந்து அதனுடன் இணைக்கப்பட்டுள்ளது.\n\nSection::::கற்பிக்கப்படும் பாடங்கள்.\nமதுரை மருதுவக்கல்லூரியில் பட்டப் படிப்பு தவிர பட்ட மேற்படிப்பு, சிறப்பு மேற்படிப்புகள், பட்டயப்படிப்புகள்\nSection::::பட்டப் படிப்பு.\nஎம்.பி.பி.எஸ்.,\n\n\n\n\n"}
{"id": "88578", "url": "https://ta.wikipedia.org/wiki?curid=88578", "title": "ஜே. எம். ஆரூண்ரஷீத்", "text": "ஜே. எம். ஆரூண்ரஷீத்\n\nஜே. எம். ஆரூண்ரஷீத் ஆங்கிலம் J.M.HaroonRasheed இந்திய அரசியல்வாதி \nஇவரது தந்தை பெயர் ஜமால் மொய்தீன். தாயார் பெயர் எஸ்.ஜே.எம்.எச். பீவி. பிறந்தது 1950ம் ஆண்டு. பிறந்த ஊர் சென்னை .\n\nஹஸரன் பீவி என்ற மனைவியும், 2 மகன்கள், 2 மகள்கள் உள்ளனர். சென்னை வண்ணாரப்பேட்டையில் உள்ள சர் தியாகராஜா கல்லூரியில் இன்டர்மீடியட் படித்துள்ளார். அடிப்படையில் தொழிலதிபர்.\n1996ம் ஆண்டு வில்லிவாக்கம் சட்டப்பேரவை உறுப்பினராகவும் ,2004ம் ஆண்டு பெரியகுளம் நாடாளுமன்ற உறுப்பினராகவும், பின்னர் தேனி நாடாளுமன்ற உறுப்பினராக மக்கள் பணியாற்றியுள்ளார்.\n"}
{"id": "88579", "url": "https://ta.wikipedia.org/wiki?curid=88579", "title": "வேற்றிட இயக்குநீர்", "text": "வேற்றிட இயக்குநீர்\n\nவேற்றிட இயக்குநீர் \"(ectopic hormone)\" என்பது தான் இயல்பாகச் சுரக்கப்படும் உறுப்பின் இழையத்தில் இருந்து அல்லாது வேறு ஒரு இழையத்தால் சுரக்கப்படும் இயக்குநீர் ஆகும். பொதுவாக வேற்றிட இயக்குநீர்கள் புற்றுநோய்க் கலங்களால் சுரக்கப்படுகின்றன. மனித உடலில் உள்ள ஒவ்வொரு உயிரணுவிலும் உள்ள டி.என்.ஏ இலும் எல்லா இயக்குநீருக்குமான மரபியல் தகவல்கள் உண்டு. ஆனால் இயல்பான நிலையில் எல்லா உயிரணுக்களிலும் அத்தகவல்கள் மொழிபெயர்க்கப்பட்டு இயக்குநீர்ப் புரதங்கள் உண்டாவதில்லை. ஆனால் புற்றுநோய்க் கலங்கள் நிலைப்பிறழ்வடைந்தவையாதலால் அவை இயல்புக்கு மாறாக இயக்குநீரைச் சுரக்கின்றன.\n\n(எ.கா) இயல்பாக சிறுநீரகத்தின் மேல் உள்ள அட்ரீனல் சுரப்பியால் சுரக்கப்படும் ACTH இயக்குநீர் நுரையீரலில் ஏற்படும் சிறிய கலப்புற்று நோயில் (small cell carcinoma of lung) சுரக்கப்படுவது.\n"}
{"id": "88583", "url": "https://ta.wikipedia.org/wiki?curid=88583", "title": "சப்பானியக் கட்டிடக்கலை", "text": "சப்பானியக் கட்டிடக்கலை\n\nசப்பானியக் கட்டிடக்கலை என்பது, சப்பானிய மக்களின் கட்டிடக்கலையைக் குறிக்கும். சப்பானியப் பண்பாட்டின் பிற அம்சங்களைப் போலவே சப்பானியக் கட்டிடக்கலையும் மிக நீண்ட வரலாறு கொண்டது. தொடக்கத்தில் இக் கட்டிடக்கலை சீனாவின் தாங் வம்சக் கட்டிடக்கலையின் செல்வாக்குக்கு உட்பட்டிருந்தது. எனினும், இது தனக்கே உரிய தனித்துவமான, சப்பானியரின் உள்ளூர்ப் பண்பாட்டு அம்சங்களையும் வேறுபாடுகளையும் உள்ளடக்கியதாக வளர்ச்சியடைந்தது.\n"}
{"id": "88585", "url": "https://ta.wikipedia.org/wiki?curid=88585", "title": "நீத்தார்", "text": "நீத்தார்\n\nSection::::தொல்காப்பியர்.\nகாமம் சான்ற கடைக்கோட் காலை\nஏமம் சான்ற மக்களொடு துவன்றி\nஅறம் புரி சுற்றமொடு கிழவனும் கிழத்தியும்\nசிறந்தது பயிற்றல் இறந்ததன் பயனே. (தொல்காப்பியம் கற்பியல் 51)\nSection::::விளக்கம்.\nSection::::இறந்து வாழ்பவர்.\nகாம வாழ்க்கை நிறைவுற்ற வாழ்க்கையின் கடைசிக் காலத்தில் பாதுகாவலாக இருக்கும் மக்களோடு பின்னிப் பிணைந்து சுற்றத்தாரும் சேர்ந்திருக்கும் வாழ்க்கையை அமைத்துக்கொண்டு அகவை முதிர்ந்த மனைக் கிழவனும் மனைக் கிழத்தியும் இப்படித்தான் வாழவேண்டும் என்று அனைவருக்கும் பயிற்றுவிக்கும் பாங்கோடு உலகியலோடு ஒன்றாமல் விலகியிருந்து வாழ்வதுதான் 'இறந்ததன் பயன்' என்கிறார் தொல்காப்பியர்.\n\nSection::::திருவள்ளுவர்.\nSection::::இறைநிலை.\nதிருவள்ளுவர் முதல் நான்கு அதிகாரங்களில் இறைநிலையைக் காட்டுகிறார். \nSection::::இறை - முதல் அதிகாரம்.\nநமக்குள் பகவாகவும், நமக்கு வெளியில் ஆதியாகவும் இறைவன் இருக்கிறான். அவன் நமக்குள் அறிவு, மலரும் மனம், ஆசை முதலானவையாக இருக்கிறான். பிறர் அறிவு, பிறர் மனம், பிறர் ஆசை முதலானவையாக ஒருவனுக்கு வெளியிலும் இருக்கிறான். நம் அனைவரின் அறிவு, மனம், ஆசை முதலானவற்றை யெல்லாம் கடந்தவனாகவும் இருக்கிறான்.\nSection::::வான் - இரண்டாம் அதிகாரம்.\nஉலகில் உயினம் வாழ உதவும் மழையாக இருக்கிறான்.\n\nSection::::அறம்.\nமக்களின் கூட்டு வாழ்க்கைக்கு உதவும் அறநெறியாக இருக்கிறான்.\n\nSection::::கணியன் பூங்குன்றனார்.\n'உரம் சாச் செய்யார் உயர்தவம்' (நற்றிணை 226)\n\nஒருவன் தன் உடலிலும் உள்ளத்திலும் உள்ள தெம்பாகிய உரத்தைச் சாகடிக்காமல் செய்யும் தவமே உயர்தவம் என்கிறார் கணியன் பூங்குன்றனார்.\n"}
{"id": "88596", "url": "https://ta.wikipedia.org/wiki?curid=88596", "title": "கணக்காயன் தத்தனார்", "text": "கணக்காயன் தத்தனார்\n\nகணக்காயன் தத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது குறுந்தொகை 304. கணக்கு என்னும் சொல் நூலைக் குறிக்கும். கீழ்க்கணக்கு, மேல்கணக்கு என்னும் தொடர்களால் இதனை உணரலாம். நூல்களை மாணாக்கர்களுக்குச் சொல்லித் தருபவர் கணக்காயர்.\n\nSection::::குறுந்தொகை 304 தரும் செய்தி.\nதலைவன் பிரிந்தால் தலைவி தாங்கமாட்டாள் என்று கவலைப்படும் தோழிக்குத் தலைவி சொல்லும் செய்தி இது.\n\nஅவனுக்கும் அவளுக்கும் இடையே உள்ள உறவை அவள் 'பகைதரு நட்பு' என்று கூறுவது புதுமையாக உள்ளது.\n\nகடலை 'நீர்ச் சுரம்' என்பதும் புதுமை.\n\nமீன்மீது உளியை வீசும்போது கரையில் மேயும் அன்னப் பறவைகள் வெள்ளைச் சிறகுகளை விரித்துக்கொண்டு ஓடுமாம். தலைவன் அத்தகைய நாட்டை உடையவனாம்.\n\nமீன் மீது வீசும் உளி என்பது தலைவி மாட்டுத் திணிக்கப்படும் பிரிவு போன்றது எனக் கொள்வது இறைச்சிப்பொருள்\nSection::::பழக்கம்.\nபரதவர் உளியை வீசிக் கடலில் பெருமீனைப் பிடிப்பார்களாம்.\n"}
{"id": "88601", "url": "https://ta.wikipedia.org/wiki?curid=88601", "title": "ஆஃகன் சண்டை", "text": "ஆஃகன் சண்டை\n\nஆஃகன் சண்டை (ஆஹன் சண்டை; \"Battle of Aachen\") என்பது இரண்டாம் உலகப் போரின் மேற்குப் போர்முனையில் நேச நாடுகளுக்கும், நாசி ஜெர்மனிக்கும் நடந்த ஒரு சண்டை. அக்டோபர் 2-21, 1944ல் நடைபெற்ற இந்த சண்டையில் அமெரிக்கப் படைகள் ஜெர்மனியின் ஆஹன் நகரைத் தாக்கி கைப்பற்றின.\n\n1944ல் நேச நாட்டுப் படைகள் ஜெர்மனியின் ஆக்கிரமிலிருந்து பிரான்சு நாட்டை முழுவதுமாக மீட்டன. அடுத்து ஜெர்மனியை நேரடியாகத் தாக்கத் திட்டமிட்டன. பிரான்சுக்கான சண்டைகளில் பெரும் இழப்புகளைச் சந்தித்த ஜெர்மானியத் தரைப்படை பிரெஞ்சு-ஜெர்மானிய எல்லை அரணான சிக்ஃபிரைட் கோட்டிற்குப் பின்வாங்கி அடுத்த கட்ட மோதலுக்குத் தயாரானது. சேதமடைந்திருந்த படைப்பிரிவுகள் மறு சீரமைக்கப்பட்டு நேச நாட்டுத் தாக்குதலை எதிர்கொள்ள மொத்தம் 2,30,000 ஜெர்மானிய வீரர்கள் மேற்கு எல்லையில் நிறுத்தப்பட்டிருந்தனர். செப்டம்பர் 1944ல் அமெரிக்கப்படைகள் பிரெஞ்சு-ஜெர்மானிய எல்லையருகே உள்ள ஆஹன் நகரைத் தாக்கத் தொடங்கின. அப்போதிருந்த ஆஹன் நகர ஜெர்மானியத் தளபதி அமெரிக்கர்களிடம் சரணடையை முடிவு செய்தார். ஆனால் அவரது நோக்கம் ஜெர்மானிய எஸ். எஸ் படைகளுக்குத் தெரிந்து விட்டதால், அவர் கைது செய்யப்பட்டு அவருக்குப் பதில் கர்னல் கெரார்ட் வில்க் ஆஹன் நகரத் தளபதியாக நியமிக்கப்பட்டார். அக்டோபர் 2ம் தேதி அமெரிக்க முதலாம் ஆர்மியின் தாக்குதல் ஆரம்பமாகியது\n\nஅமெரிக்கத் தளபதிகள் 1வது மற்றும் 30வது காலாட்படை டிவிசன்களைக் கொண்டு இரு திசைகளிலிருந்து ஆஹன் நகரைச் சுற்றி வளைத்து பின் கைப்பற்றத் திட்டமிட்டனர். ஜெர்மனியின் 81வது கோர் ஆஹன் நகரைப் பாதுகாத்து வந்தது. சண்டையின் ஆரம்பத்தில் இதில் நான்கு காலாட்படை டிவிசன்களும் இரண்டு எண்ணிக்கை குறைவான கவசப் படைப்பிரிவுகளும் இடம்பெற்றிருந்தன. சண்டை நடந்து கொண்டிருந்த போது மேலும் ஒரு கவச டிவிசன், ஒரு கவசஎறிகுண்டாளர் டிவிசன், முதலாவது எஸ். எஸ். அடால்ஃப் ஹிட்லர் டிவிசன் (ஹிட்லரின் மெய்க்காப்பாளர்கள்) போன்ற படைப்பிரிவுகள் (மொத்தம் 24,000 வீரர்கள்) ஆஹனுக்கு அனுப்பபட்டன. அமெரிக்கப் படைகளை விட ஜெர்மானியப் படைகள் எண்ணிக்கையில் குறைவாக இருந்தாலும், நகரமெங்கும் கட்டப்பட்டிருந்த அரண்நிலைகள் (pillbox) அவர்களுக்கு சாதமாக அமைந்தன.\n\nஅமெரிக்க 30வது டிவிசன் அக்டோபர் 2ம் தேதி வடதிசையிலிருந்து ஆஹன் நகரைத் தாக்கியது. ஜெர்மானியர்களின் கடும் எதிர்த்தாக்குதல் அதன் முன்னேற்றத்தைத் தடை செய்தது. அமெரிக்கர்களின் பீரங்கித் தாக்குதலும், வான்வழி குண்டுவீச்சும் ஜெர்மானியப் பாதுகாவலர்களைப் பெரிதாகப் பாதிக்கவில்லை. வடக்கில் சண்டை நடந்துகொண்டிருக்கும் போதே அக்டோபர் 9ம் தேதி தெற்கிலிருந்து அமெரிக்க 1வது டிவிசன் தன் தாக்குதலைத் தொடங்கியது. இரண்டு நாட்களில் அதற்கு அளிக்கப்பட்டிருந்த இலக்குகளை எட்டியபின், 30வது டிவிசனுடன் கைகோர்த்து நகரைச் சுற்றி வளைக்கக் காத்திருந்தது. ஆனால் 30வது டிவிசனால் குறித்த நேரத்துக்குள் அதற்குக் கொடுக்கப்பட்டிருந்த இலக்குகளை அடைய முடியவில்லை. மேலும் ஐந்து நாட்கள் கடுமையான சண்டைக்குப் பின்னரே இரு படைப்பிரிவுகளும் கைகோர்க்க முடிந்தது. இச்சண்டை நடந்து கொண்டிருக்கும் போது அமெரிக்க பீரங்கிகள் ஆஹன் நகரின் மீது தொடர்ந்து குண்டு வீசின. இக்காலகட்டத்தில் சுமார் 153 டன் எடையுள்ள 5000 குண்டுகள் நகரின் மீது வீசப்பட்டன. அக்டோபர் 16ம் தேதி இரு அமெரிக்க டிவிசன்களும் சேர்ந்து நகருக்குள் முன்னேறத் தொடங்கின.\n\nஅக்டோபர் 16-21ல் ஆஹன் நகரத் தெருக்களில் இரு தரப்பினருக்கும் கடும் சண்டை நிகழ்ந்தது. நகரெங்கும் கட்டப்பட்டிருந்த அரண்நிலைகள், வீடுகளின் நிலவறைகள், பதுங்குகுழிகள், பாதாளச் சாக்கடைகள், போன்றவற்றிலிருந்து தாக்கும் ஜெர்மானியப் படைகளைச் சமாளித்து அமெரிக்கப் படைகள் மெல்ல நகரின் மையப்பகுதியை நோக்கி முன்னேறின. கடும் சண்டைக்குப்பின் 21ம் தேதி ஜெர்மானியத் தளபதி மில்க் ஆஹன் நகர் சரணடைவதாக அறிவித்தார். இச்சண்டையில் இரு தரப்பிலும் தலா 5,000 பேர் உயிரிழந்தனர். மேலும் சுமார் 5,000 ஜெர்மானியப் படைவீரர்கள் கைது செய்யப்பட்டனர். ஆஹன் நகர் அமெரிக்கர் வசமானாலும், ஜெர்மனியின் உட்பகுதியுள் நேசநாட்டு முன்னேற்றம் தடைபட்டது. \n\n"}
{"id": "88610", "url": "https://ta.wikipedia.org/wiki?curid=88610", "title": "கண்ணகனார்", "text": "கண்ணகனார்\n\nகண்ணகனார் சங்ககாலப் புலவர்களில் ஒருவர். அவரது பாடல்கள் இரண்டு உள்ளன. இவர் சங்ககால இசை வல்லுநராகவும் திகழ்ந்தார்.\nSection::::கோப்பெருஞ்சோழன், பிசிராந்தையார் நட்பு.\nகோப்பெருஞ்சோழன் வடக்கிருந்து உயிர் வித் துணிந்தான். இது உறையூரில் நிகழ்ந்தது. கோப்பெருஞ்சோழனின் நண்பர் பிசிராந்தையார். பாண்டிய நாட்டிலிருந்த பிசிர் என்னும் ஊரில் வாழ்ந்த புலவர் பிசிராந்தையார். இருவரும் ஒருவரை ஒருவர் பார்த்ததில்லை. என்றாலும் உள்ளத்தால் ஒன்றுபட்ட நண்பர்களாக விளங்கினர். கோப்பெருஞ்சோழன் வடக்கிருந்து உயிர் விடத் துணிந்தபோது தன் நடுகல்லுக்குப் பக்கத்தில் பிசிராந்தையாருக்கும் இடம் ஒதுக்குமாறு கூறிவிட்டு வடக்கிருந்தார்.\n\nஉணர்வால் ஒன்றுபட்டிருந்த பிசிராந்தையார் உள்ளம் துரப்ப (உந்த) நண்பரைக் காண உறையூர் வந்தார். நண்பர் வடக்கிருப்பதைப் பார்த்துத் தானும் அவர் அருகில் அமர்ந்து வடக்கிருந்தார். இருவரும் உயிர் துறந்தனர்.\n\nஇந்தக் காட்சியைக் கண்ட கண்ணகனார் பாடிய பாடல் இது.\n\nபொன் நிலத்தடியில் கிடக்கும். மணி நித்தின்மேல் கிடக்கும். முத்து அதிக ஆழமில்லாத கடலில் கிடக்கும். துகிர் என்னும் பவளம் அதிக ஆழமான கடலுக்கடியில் கிடக்கும். என்றாலும் மாலையாகக் கோக்கப்படும்போது ஒன்றாகக் காணப்படும். அதுபோலச் சான்றோர் சான்றோர்பால் ஆவர். சால்பில்லாத சாலார் சாலார்பால் ஆவர் - என்கிறார் கண்ணகனார்.\n\n\nSection::::கழங்கு விளையாட்டு.\nமகளிர் மணலில் கழங்கு விளையாடுவது போல ஈந்துமுள் பழம் பாறைகளில் சிதறும் பாலை வழியே அவர் செல்வார். அவற்றைப் பார்க்கும்போது நாம் விளையாடும்போது பார்த்துக் காதல் கொண்டது அவர் நினைவுக்கு வருமல்லவா? - தோழி தன்னைப்பற்றிக் கவலைப்பட்டதற்கு மறுமொழியாக, நம் நினைவு வந்து விரைவில் திரும்புவார் என்று தலைவி விடை பகர்கின்றாள்.\n"}
{"id": "88612", "url": "https://ta.wikipedia.org/wiki?curid=88612", "title": "பரவாக்கோட்டை", "text": "பரவாக்கோட்டை\n\nபரவாக்கோட்டை (\"Paravakkottai\") இது இந்திய மாநிலம் தமிழ்நாடு, திருவாரூர் மாவட்டம், மன்னார்குடி வட்டம் மன்னார்குடி ஊராட்சி ஒன்றியத்தில் உள்ள ஊர் ஆகும்..\n\nபரவாக்கோட்டைக்கு மேற்கே மதுக்கூர், வடக்கே மன்னார்குடி ஆகிய ஊர்கள் அமைந்துள்ளன.\nஇங்கு பாரத் ஸ்டேட் வங்கி மற்றும் அரசு மேல்நிலை பள்ளி உள்ளது. \n\nSection::::போக்குவரத்து.\nமன்னார்குடி-பட்டுக்கோட்டை மதுக்கூர் வழியாக செல்லும் பேருந்தில் ஏறினால் மன்னார்குடிக்கும் மதுக்கூருகும் இடையில் உள்ளது இக்கிராமம். \n"}
{"id": "88616", "url": "https://ta.wikipedia.org/wiki?curid=88616", "title": "கண்ணகாரன் கொற்றனார்", "text": "கண்ணகாரன் கொற்றனார்\n\nகண்ணகாரன் கொற்றனார் சங்ககாலப் புலவர்களில் ஒருவர். இவரது பாடலாக ஒன்றே ஒன்று உள்ளது.\n\nகண்ணகாரன் என்னும் சொல் கருத்தாழம் மிக்கவரைக் குறிக்கும். (கண் = கருத்து, மனக்கண்)\nSection::::பாடல் தரும் செய்தி.\nஇப்பாடல் 'மனை மருட்சி' என்னும் துறை பற்றியது. தலைவன் செயலைக் கண்டு செவிலி மருண்டு சொல்கிறாள்.\n\nஅன்று தோழியர் ஆயத்தோடு 'ஓரை' விளையாடிக் கொண்டிருந்தாள். தலைவன் நயமாக நொச்சிச் செடிப் பக்கம் அழைத்துச் சென்று கூடினான். இன்று ஆயத்தைப் பார்த்தாலும், அவன் தன்னை எடுத்துக்கொண்ட நொச்சிச் செடியைப் பார்த்தாலும் அவளுக்குக் கண்ணீர் வருகிறது. என்றாலும் அங்கிருக்கும் கிளியைப்பார்த்து ஏதோ பேசுகிறாள். ஊரெல்லாம் அங்குமிங்குமாக அம்பல் பேசுகிறது. தலைவன் ஏதும் தெரியாதவன் போல வந்து 'உன் கூந்தல் மணக்கிறது' என்கிறான். இதைப் பார்த்தால் எனக்கு வியப்பாகத் தோன்றுகிறது - என்கிறாள் செவிலி.\n\n'ஐதேகு அம்ம!' = வியப்பாக உள்ளது.\n"}
{"id": "88617", "url": "https://ta.wikipedia.org/wiki?curid=88617", "title": "லக்சம்பர்க் படையெடுப்பு", "text": "லக்சம்பர்க் படையெடுப்பு\n\nலக்சம்பர்க் படையெடுப்பு (\"Invasion of Luxemburg \") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு படையெடுப்பு. மே 10, 1940ல் நாசி ஜெர்மனி லக்சம்பர்க் நகரைத் தாக்கிக் கைப்பற்றியது.\n\nசெப்டம்பர் 1, 1939ல் ஜெர்மானியப் படைகள் போலந்தைத் தாக்கியதால் இரண்டாம் உலகப் போர் தொடங்கியது. போலந்தைக் கைப்பற்றிய பிறகு ஜெர்மனி அடுத்து மேற்குத் திசையில் தாக்கத் தயாரானது. இத்தாக்குதலை எதிர்பார்த்து நேச நாடுகள் பிரான்சு-ஜெர்மானிய எல்லையில் தயார் நிலையில் இருந்தது. பிரான்சின் மீதான ஜெர்மானியத் தாக்குதல் மே 10, 1940ல் தொடங்கியது. பிரான்சின் மீது நேரடியாகவும் பெல்ஜியம், நெதர்லாந்து, லக்சம்பர்க் வழியாகவும் இருமுனைகளில் ஜெர்மானியப் படைகள் தாக்கின. லக்சம்பர்கின் பெரிய டச்சி என்ற அதிகாரப்பூர்வ பெயருடைய லக்சம்பர்க் நாடு மிகச் சிறியது. லக்சம்பர்க் நகரமும் அதனை சுற்றியிருந்த சில பகுதிகள் மட்டுமே இதில் உள்ளன. 1867 முதல் லக்சம்பர்க் எந்த ஐரோப்பிய போர்களிலும் ஈடுபடாமல் நடுநிலை வகித்து வந்தது. இரண்டாம் உலகப்போர் மூளும் என்று எதிரிபார்க்கப் பட்டதால், இரு தரப்பினரையும் கோபப்படுத்தாமல் இருக்க கவனத்துடன் செயல்பட்டது. ஆனால் ஜெர்மனி லக்சம்பர்கின் நடுநிலையை பொருட்படுத்தாமல் அதனைத் தாக்கக்கூடுமென்ற அச்சத்தால் ஜெர்மானிய எல்லையில் சாலைகளின் குறுக்கே இரும்புக் கதவுகளுடனான கான்கிரீட் தடைகள் அமைக்கப்பட்டன. ஆனால் ஜெர்மானியப் படைபலத்துடன் ஒப்பிடுகையில் லக்சம்பர்கின் பாதுகாவல் படைகள் சொற்பமானவையே. ஜெர்மனி லக்சம்பர்கை தாக்கினால் அவற்றால் ஒன்றும் செய்ய இயலாது என்பதை அனைவரும் உணர்ந்திருந்த்னர்.\n\nமே 10ம் தேதி அதிகாலையில் ஜெர்மானியப்படைகள் லக்சம்பர்க் எல்லையைக் கடந்தன. லக்சம்பர்கில் குடியிருந்த ஜெர்மானியர்கள் பலர் அவர்களுக்கு உதவி செய்தனர். ஜெர்மானியப் படைகளுக்குப் பெரிதாக ஒன்றும் எதிர்ப்பு ஏற்படவில்லை. அங்கொன்றும் இங்கொன்றுமாக சில பாலங்கள் தகர்க்கப்பட்டிருந்தன, சில சாலைகளில் கண்ணி வெடிகள் புதைக்கப்பட்டிருந்தன. ஆனால் லக்சம்பர்கின் தன்னார்வலர் ராணுவம் பாசறைகளை விட்டு வெளியேறாமல் இருந்து விட்டது. லக்சம்பர்க் காவல் துறையினர் மட்டும் சிறிது நேரம் ஜெர்மானியப் படைகளை எதிர்த்து சண்டையிட்டனர். அவர்களை எளிதில் முறியடித்து முன்னேறிய ஜெர்மானியர்கள் ஒரே நாளில் லக்சம்பர்கின் பெரும்பாலான பகுதிகளை ஆக்கிரமித்தனர். பிரான்சின் சில படைப்பிரிவுகள் லக்சம்பர்க் எல்லையைக் கடந்து ஜெர்மானியப் படைகளை நோட்டம் பார்க்க வந்தன. ஆனால் சிறிது நேரதுக்குப் பின் அவையும் பிரான்சிற்குத் திரும்பி சென்றுவிட்டன. மே 10 இரவுக்குள் லக்சம்பர்க் ஜெர்மானியர் வசமானது. லக்சம்பர்கின் அரசாங்கமும், நாட்டுத் தலைவியான பெரிய டச்சஸ் சார்லட் பெருமாட்டியும் அவரது குடும்பத்தினரும் நாட்டை விட்டு வெளியேறினர். முதலில் பிரான்சிற்கும் பின்னர் கனடாவுக்கும் இடம் பெயர்ந்து லக்சம்பர்கின் நாடு கடந்த அரசாங்கத்தை நிறுவி நாசி ஜெர்மனியை எதிர்த்தனர். மே 10, 1940 முதல் செப்டம்பர் 1944 வரை லக்சம்பர்க் ஜெர்மனியின் ஆக்கிரமிப்பில் இருந்தது. \n"}
{"id": "88622", "url": "https://ta.wikipedia.org/wiki?curid=88622", "title": "முட்டுவாஞ்சேரி", "text": "முட்டுவாஞ்சேரி\n\nமுட்டுவாஞ்சேரி (MUTTUVANCHERI) என்றும் முத்துவான்சேரி என்றும் அழைக்கப்படும் இந்த ஊரின் பெயர்க்காரணத்தை அறியக்கூடவில்லை.தற்போதைய அரியலூர் மாவட்டத்தில் கொள்ளிடக்கரையில் இந்த சிற்றூர் அமைந்துள்ளது.மருதையாறும் கொள்ளிடமும் இந்த ஊரில் இணைகின்றன.மருதையாற்றுக்கு கீழே பொன்னாறு செல்கிறது.\n"}
{"id": "88626", "url": "https://ta.wikipedia.org/wiki?curid=88626", "title": "கல்மிக்கு மொழி", "text": "கல்மிக்கு மொழி\n\nகல்மிக்கு மொழி என்பது அல்தைக்கு மொழிகளின் கீழ் வரும் மங்கோலிய மொழிக்குடும்ம்பத்தை சேர்ந்த ஒரு மொழி ஆகும். கால்மீக்கியா உட்குடியரசில், இம்மொழி ஏறத்தாழ இரண்டு மில்லியன் மக்களால் பேசப்படுகிறது. இம்மொழி இலத்தீன் எழுத்துக்கள் மற்றும் சிரிலிக்கு எழுத்துக்களையும் கொண்டு எழுதப்படுகிறது.\n\n"}
{"id": "88627", "url": "https://ta.wikipedia.org/wiki?curid=88627", "title": "துருக்கிய மொழிகள்", "text": "துருக்கிய மொழிகள்\n\nதுருக்கிய மொழிகள் (ஆங்கிலம்:Turkic languages) குறைந்தது முப்பத்தைந்து மொழிகளை தன்னுள்கொண்ட ஒரு மொழிக்குடும்பம் ஆகும். இம்மொழிகள் உலகெங்கும் இருக்கும் துருக்கிய மக்களால் பேசப்படுகின்றன - கிழக்கு ஐரோப்பாவிலிருந்து மேற்கு சீனாவரை. இம்மொழிகள் அல்தைக்கு மொழிகளை சேர்ந்தவை என நம்பப்படுகிறது.\n"}
{"id": "88628", "url": "https://ta.wikipedia.org/wiki?curid=88628", "title": "துருக்குமேனிய மொழி", "text": "துருக்குமேனிய மொழி\n\nதுருக்குமேனிய மொழி என்பது அல்தைக்கு மொழிக்குடும்பத்தை சேர்ந்த துருக்கிய மொழிகளின் கீழ் வரும் ஒரு மொழி ஆகும். இம்மொழி துருக்குமேனிஸ்தான், ஈரான், ஆப்கானிஸ்தான் போன்ற நாடுகளில் பேசப்படுகிறது. இம்மொழி ஏறத்தாழ நான்கு மில்லியன் மக்களால் பேசப்படுகிறது. இம்மொழி துருக்குமேனிய எழுத்துக்களைக்கொண்டே எழுதப்படுகிறது.\n"}
{"id": "88629", "url": "https://ta.wikipedia.org/wiki?curid=88629", "title": "காருல் யோவான்", "text": "காருல் யோவான்\n\nகாருல் யோவான் (\"Karl Johan\", அல்லது \"Charles John of Sweden and Norway\", சனவரி 26, 1763 - மார்ச் 8, 1844) சுவீடன் மற்றும் நார்வே நாடுகளின் மன்னராக ஆட்சி புரிந்தவர். இவரது இயற்பெயர் சீன் பெருனதோத்து ஆகும். இவரது குடும்பத்திலேயே தென் இத்தாலியில் உள்ள போன்தேகொர்வோவின் முதல் இளவரசர் இவர் தான்.\n"}
{"id": "88630", "url": "https://ta.wikipedia.org/wiki?curid=88630", "title": "பனியுமாசிய மொழி", "text": "பனியுமாசிய மொழி\n\nபனியுமாசிய மொழி என்பது ஆத்திரோனேசிய மொழிக்குடும்பத்தின் கீழ் வரும் யவானிய மொழிக்குடும்பத்தை சேர்ந்த ஒரு மொழி ஆகும். இம்மொழி இந்தோனேசியாவில் பேசப்படுகிறது. இம்மொழி ஏறத்தாழ பன்னிரண்டு முதல் பதினைந்து மில்லியன் மக்களால் பேசப்படுகிறது.\n"}
{"id": "88631", "url": "https://ta.wikipedia.org/wiki?curid=88631", "title": "மேற்கத்திய மொழி", "text": "மேற்கத்திய மொழி\n\nமேற்கத்திய மொழி என்பது செயற்கையாக கட்டப்பெற்ற ஒரு மொழி ஆகும். இம்மொழி 1922ஆம் ஆண்டு எட்கார் தே வால் என்பவரால் உருவாக்கப்பட்டது. இம்மொழி இந்தோ ஐரோப்பிய மொழிகளை மையமாகக்கொண்டு உருவாக்கப்பட்டது.\n"}
{"id": "88633", "url": "https://ta.wikipedia.org/wiki?curid=88633", "title": "கிரிமியத் தத்தார் மொழி", "text": "கிரிமியத் தத்தார் மொழி\n\nகிரிமியத் தத்தார் மொழி (\"Crimean Tatar\") என்பது அல்தைக்கு மொழிக்குடும்பத்தின் கீழ் வரும் துருக்கிய மொழிக்குடும்பத்தை சேர்ந்த ஒரு மொழி ஆகும். இம்மொழி உக்ரைன், பல்கேரியா, துருக்கி, உசுபெக்கிசுத்தான் போன்ற நாடுகளில் பேசப்படுகிறது. இம்மொழி ஏறத்தாழ ஐந்து மில்லியன் மக்களால் பேசப்படுகிறது. இம்மொழி இலத்தீன் மற்றும் சிரிலிக்கு எழுத்துக்களைக் கொண்டே எழுதப்படுகிறது.\n"}
{"id": "88634", "url": "https://ta.wikipedia.org/wiki?curid=88634", "title": "நோர்புக மொழி", "text": "நோர்புக மொழி\n\nநோர்புக மொழி (\"Norfuk\") அல்லது நோர்போக் (\"Norfolk\") என்பது கிரியோல் மொழிகளின் கீழ் வரும் ஆங்கில கிரியோல் மொழிக்குடும்பத்தை சேர்ந்த ஒரு மொழி ஆகும். இம்மொழி பசிபிக் பெருங்கடலில் உள்ள நோர்போக் தீவில் பேசப்படுகிறது. இம்மொழி ஏறத்தாழ ஐநூறு பேரால் பேசப்படுகிறது. இம்மொழி இலத்தீன் எழுத்துக்களைக் கொண்டே எழுதப்படுகிறது.\n"}
{"id": "88635", "url": "https://ta.wikipedia.org/wiki?curid=88635", "title": "சுரினாமிய மொழி", "text": "சுரினாமிய மொழி\n\nசுரினாமிய மொழி என்பது ஒரு கிரியோல் மொழி ஆகும். இம்மொழி சுரினாம் குடியரசில் பரவலாக பேசப்பட்டு வரும் மொழி ஆகும். இது அங்கு ஒரு பால மொழியாக செயல்பட்டுவருகிறது. இம்மொழியை ஏறத்தாழ மூன்று இலட்ச மக்கள் பேசுகின்றனர். இம்மொழி இலத்தீன் எழுத்துக்களைக்கொண்டே எழுதப்படுகிறது.\n"}
{"id": "88636", "url": "https://ta.wikipedia.org/wiki?curid=88636", "title": "கரகல்பக மொழி", "text": "கரகல்பக மொழி\n\nகரகல்பக மொழி என்பது அல்தைக்கு மொழிகளின் கீழ் வரும் துருக்கிய மொழிக்குடும்பத்தை சேர்ந்த ஒரு மொழி ஆகும். இம்மொழி கரகல்பகர்களால் பேசப்படும் மொழி ஆகும். இம்மொழி உசுபெக்கிசுத்தான், ஆப்கானிசுத்தான், உருசியா போன்ற நாடுகளில் பேசப்படுகிறது. இம்மொழி ஏறத்தாழ நான்கு இலட்ச மக்களால் பேசப்படுகிறது. இம்மொழி சிரிலிக்கு மற்றும் இலத்தீன் எழுத்துகளைக்கொண்டே எழுதப்படுகிறது.\n"}
