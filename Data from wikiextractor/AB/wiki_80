{"id": "96502", "url": "https://ta.wikipedia.org/wiki?curid=96502", "title": "சைதாப்பேட்டை காரணீசுவரர் கோவில்", "text": "சைதாப்பேட்டை காரணீசுவரர் கோவில்\n\nகாரணீஸ்வர் கோவில் இந்தியா தமிழ்நாட்டில் சென்னை மாவட்டத்தில் உள்ள மேற்கு சைதாப்பேட்டையில் அமைந்திருக்கும் சிவாலயமாகும். இக்கோவில் திருக்காரணீசுவரம் என்றும் அறியப்பெறுகிறது. \n\nஇச்சிவாலயத்தின் மூலவர் காரணீஸ்வரர், தாயார் சொர்ணாம்பிகை. சுற்றுபிரகாரத்தில் சௌந்திரஸ்வரர் மற்றும் திரிபுரசுந்தரி சந்நிதியும் உள்ளது.\n\nதல வரலாறு\n\nதமிழகத்தில் உள்ள முக்கிய சிவாலயங்களில் ஒன்றாகவும், 450 ஆண்டுகள் பழமை வாய்ந்ததுமாக விளங்குவது சென்னை சைதாப்பேட்டையில் உள்ள சொர்ணாம்பிகை உடனுறை காரணீஸ்வரர் கோவில் ஆகும். காமதேனு எனும் தெய்வ பசுவினை தேவேந்திரனிடம் இருந்து பெற்ற வசிஷ்ட முனிவர், தான் பூஜை செய்யும் போது இடையூறு செய்ததாக கருதி அதனை காட்டுப்பசுவாக மாற்றிவிட்டார். \n\nஇதனை அறிந்த தேவேந்திரன் இந்த பகுதியை மழையால் குளிரவைத்து, சோலையாக்கி சிவனை நோக்கி லிங்க பிரதிஷ்டை செய்து காமதேனு பசுவை மீட்டார். இதனால் இப்பகுதி திருக்காரணி என்று அழைக்கப்பட்டது.\n\nஇதையடுத்து இப்பகுதியில் கோவில் எழுப்பப்பட்டது. இத்தலத்தின் நாயகர் காரணீஸ்வரர் என்று அழைக்கப்படுகிறார். \n\nஇங்கு இந்திரன், மால், அயன் முதலிய கடவுளர்களும், சிவசைதனிய முனிவரும், ஆதொண்ட சக்கரவர்த்தியும், குருலிங்க சுவாமி முதலிய சிவத்தொண்டர்களும் வழிபட்டு முக்தி பெற்றுள்ளனர் என்பது வரலாறு.\n\nSection::::கோயில் அமைப்பு.\nஇச்சிவாலயம் தென்திசையில் ராஜகோபுரத்தினை கொண்டுள்ளது. இந்த ராஜகோபுரத்தின் நுழைவாயிலில் பத்ரகிரியார், பட்டினத்தார் சிலைகள் வடிவமைக்கப்பட்டுள்ளன.\n\nஇச்சிவாலயத்தின் மூலவரான காரணீஸ்வரர் கிழக்கு நோக்கி அமர்ந்திருக்கிறார். அவருக்கு அருகிலேயே சொர்ணாம்பிகை அம்மன் சந்நிதி உள்ளது. உள் சுற்றுப் பிரகாரத்தில் அறுபத்து மூன்று நாயன்மார்களும், தட்சிணாமூர்த்தி, திருமால், சண்டேசர், துர்க்கை, பைரவர் சந்நிதிகளும் அமைந்துள்ளன. வெளிச் சுற்றுப் பிரகாரத்தில் மூலவருக்கு வலதுபுறம் விநாயகரும், இடது புறம் வள்ளி தெய்வானையுடன் முருகனும் இருக்கிறார்கள். \n\nஅத்துடன் வேதகிரீஸ்வரர் என்ற பெயரில் சிவலிங்க திருமேனியும், திரிபுரசுந்தரி என்ற அம்மனும் வெளிச்சுற்றில் தனிச் சந்நிதிகளில் இருக்கின்றார்கள். சனீஸ்வரன், பழனி முருகன், ஆஞ்சநேயர், நவகிரகங்கள், வீரபத்திரன் ஆகியோருக்கு தனிச்சன்னதிகள் உள்ளன.\n\nவீரபத்திரன் சந்நதி கோபுரத்தில் தட்சன் ஆட்டு தலையுடன் காட்சியளிக்கின்றார். \n\nஇக்கோவிலில் காமிகா ஆகமத்தின்படி நடைபெறுகின்றன. பிரம்மோற்சவ விழாவின் எட்டாம்நாள் திருஞான சம்மந்தர் ஞானப்பால் அருந்திய நிகழ்ச்சி நடைபெறுகிறது. இக்கோவிலின் திருக்குள நுழைவுவாயிலில் குழந்தையாக இருந்த ஞானசமந்தருக்கு அம்மை பாலுட்டிய காட்சி சிற்பாக உள்ளது.\n\nSection::::காண்க.\nசென்னையிலுள்ள சிவாலயங்கள்\nSection::::வெளி இணைப்புகள்.\nகவலை நீக்கும் காரணீஸ்வரர் - தினகரன்\n"}
{"id": "96506", "url": "https://ta.wikipedia.org/wiki?curid=96506", "title": "கண்காணிப்புக் கால்கட்டு", "text": "கண்காணிப்புக் கால்கட்டு\n\nகண்காணிப்புக் கால்கட்டு (ankle monitor) அல்லது பொதுவழக்கில் கட்டுக்கயிறு எனப்படுவது வீட்டுக்காவலில் வைக்கப்படும் நபர்கள் அணியுமாறு ஆணையிடப்படும் ஓர் கருவியாகும். குறிப்பிட்ட இடைவேளைகளில் கண்காணிப்புக் கால்கட்டு கருவி அதனுடன் தொடர்பிலுள்ள வாங்கிக்கு வானொலி அலைவெண் மூலம் தன்னுடைய இருப்பிடம் மற்றும் பிற தகவல்களை அனுப்புகிறது. வரையறுக்கப்பட்ட எல்லைக்கு வெளியே காவலில் உள்ள நபர் செல்கையில் காவலர்களுக்கு எச்சரிக்கைக் கிடைக்கிறது. இவற்றை கழற்றவோ செயலிழக்கச் செய்யவோ இயலாத வண்ணம் வடிவமைக்கப்பட்டுள்ளது; அத்தகையச் செயல் எதுவும் காவலர்களின் கவனத்தை ஈர்க்குமாறு அமைக்கப்பட்டுள்ளது.\n\nபொதுவாகக் காணப்படும் அமைப்பில் வானொலி அலைவெண் அனுப்பி கைதியின் வீட்டில் நிலையான இடத்தில் வைக்கப்பட்டுள்ள வாங்கிக்கு தகவல்களை அனுப்புகிறது. வீட்டிலுள்ள கருவி ஓர் தொலைபேசியுடனோ நகர்பேசியுடனோ வழியே சேவைமைய கணினியுடன் இணைக்கப்பட்டுள்ளது. குறிப்பிட்ட நேரங்களில் காவலிலுள்ளவர் வீட்டினுள் இல்லையெனில் சேவை மையத்தில் ஓர் எச்சரிக்கை எழுப்பப்படுவதுடன் கண்காணிக்கும் பொறுப்பிலுள்ள காவலதிகாரிக்கும் அஞ்சலாகிறது.\n\nஇத்தகைய கருவிகளை நீதிமன்றங்களில் முதலில் பயன்படுத்தியது 1983ஆம் ஆண்டில் நியூமெக்சிகோவில் அல்புகர்கின் நீதியரசர் ஜாக் லவ் ஆவார். ஸ்பைடர்மேன் சித்திரக்கதையினால் பாதிக்கப்பட்டு இந்தச் சோதனைக்கு உத்தரவிட்டார். இதன்மூலம் காவலில் வைக்கப்பட்டிருப்பவருக்கு வீட்டினுள் நடமாட முழு சுதந்திரம் கிடைக்கும் அதே நேரம் காவலர்களின் கண்காணிப்பிலும் இருப்பார். சிறையில் வைக்கப்பட வேண்டிய தேவையில்லை.\n"}
{"id": "96512", "url": "https://ta.wikipedia.org/wiki?curid=96512", "title": "பசியின்மை", "text": "பசியின்மை\n\nபசியின்மை (\"Loss of appetit\") இரண்டு வகைப்படும். ஒன்று உணவு உண்ட பின் ஏற்படும் பசியின்மை. இது வழக்கமான ஒன்றுதான். ஆனால் உணவு உண்பதற்கு முன்பே பசியின்மை anorexia ஏற்பட்டால் அது ஒரு நோயாகவோ அல்லது நோயின் அறிகுறி(symptom)யாகவோ இருக்கலாம்.\n\nஉணவுக்குழாயில் உள்ள சுருக்கித் தசைகள் உணவை வயிற்றுக்கு உள்ளே அனுப்புவதற்குப் பெரிதும் துணைபுரிகின்றன. அதீத மகிழ்ச்சி, மன வருத்தம், பயம் அல்லது இது போன்ற பல பல உளவியல் காரணங்களால் இந்த சுருக்கித் தசை வேலை செய்வதை நிறுத்தி விடுகிறது. இதற்கு எதிராக சரியான மருத்துவ நடவடிக்கைகள் இல்லை என்பது குறிப்பிடத்தக்கது. \nசில நோய்களின் அறிகுறியாகக்கூட இந்தப் பசியின்மை இருக்கலாம். சில நோய்கள் வந்ததால் கூட பசியின்மை ஏற்படலாம். அவற்றில் சில பாதிப்பில்லாதவையாக இருக்கலாம். மற்றவைகள் தீவிர நோய் நிலையைக் குறிக்கின்றன அல்லது குறிப்பிடத்தக்க ஆபத்தை ஏற்படுத்துகின்றன.\n\nSection::::காரணங்கள்.\nமகிழ்ச்சி, இன்பம், ஆவலுடன் கூடிய எதிர்பார்ப்பு,ஆர்வத்துடன் செய்யக்கூடிய பணிகள், ஆழ்ந்த சிந்தனைகள், தூக்கமின்மை இது போன்ற காரணங்களால் ஏற்படும் பசியின்மை சில மணி நேரங்களில் தானாகவே சரியாகிவிடும். இதனால் உடல் களைப்பு போன்ற இன்னல்கள் ஏற்படாது.\n\nSection::::மருத்துவ நடவடிக்கைகள் தேவைப்படும் காரணங்கள்.\nகடுமையான கதிர்வீச்சு நோய் அறிகுறி, கடுமையான ஹெபடைடிஸ் தாக்கம், வகையிலி வளியியம், எயிட்ஸ், உள நோய், குடல்வால் அழற்சி , நாட்பட்ட வலி, நாட்பட்ட சிறுநீரக நோய், உடற்குழி நோய், சாதாரண சளி, இதய செயலிழப்பு, குரோன் நோய் , உடல் வறட்சி, போதைப் பழக்கம், மறதி நோய், இபொல்லா, உணவுவழிப் பரவும் நோய்கள், உயிர்ச்சத்து டி யின் அசாதாரண அதிகரிப்பு , சிறுநீரக செயலிழப்பு, மனநல கோளாறுகள், கணைய அழற்சி , காசநோய் , தலசீமியா, பெருங்குடல் , புண் தூத்தநாக குறைப்பாடு, மஞ்சள் காமாலை , புற்று நோய், காய்ச்சல், அதீத பயம்\n\nSection::::மருந்துகள்.\nதூண்டும் மருந்துகளான எபிட்ரின், ஆம்பெடமைன், மெத்தாம்பேட்டமைன், எம்.டிஎம்.ஏ, கேத்தினோன், மெத்தில்பெனிடேட், நிகோடின், கோகேயின், காபின்\n\nபோதைப் பொருட்களான ஹெராயின், மார்பின், கோடீன், ஹைட்ரோகோடோன், ஆக்சிகோடொன் உளச்சோர்வு போக்கிகளும் பக்க விளைவாக பசியின்மையை ஏற்படுத்தும்.\n\nவகை 2 நீரிழிவு மருந்து பைட்டா மிதமான குமட்டலையும் பசியின்மையையும் ஏற்படுத்தும்.\n\nபினெதிலாமைன் வகை வேதி பொருட்கள் (உடல் வந்துவிடுமோ என அஞ்சி உண்ணாமலிருக்க நாடும் மருந்துகள்  டோபிராமேட் பக்கவிளைவாக பசியின்மையை ஏற்படுத்தக் கூடும்.\n\nஅறுவை சிகிச்சைகளுக்கு முன் நோயாளிக்கு முன்கூட்டிய உண்ணாநிலைக்கு இருக்க உதவுவதற்காக சில மருந்துகள் பசியற்ற தன்மையை ஏற்படுத்த பயன்படுத்தப்படலாம். நுரையீரல் அறுவை சிகிச்சைக்கு முன் அபாயத்தைத் தணிக்க  உணவைத் தவிர்ப்பது முக்கியம்.\n\nSection::::பிற காரணிகள்.\nவயதுவந்த நோயாளிகளுக்கு அடி நாக்குச் சதை அறுவை சிகிச்சைக்கு பிந்தைய மீட்பு காலத்தில் தொண்டை கணிசமாக குணமடையும் வரை (பொதுவாக 10-14 நாட்கள்) பசியின்மை ஏற்படுவது பொதுவானது.\n\nகுறிப்பிடத்தக்க நிகழ்வால் உணர்ச்சிப்பூர்வமான வலி- நபரொருவருக்கு உணவில் உள்ள அனைத்து ஆர்வத்தையும் தற்காலிகமாக இழக்கச் செய்யலாம்.\n\nஉளவியல் மன அழுத்தம் கோரமான அல்லது விரும்பத்தகாத எண்ணங்கள் அல்லது உரையாடல்களை அனுபவித்தல் அல்லது பார்த்தல் கழிவுப்பொருள், இறந்த உயிரினங்கள் அல்லது துர்நாற்றம் போன்ற விரும்பத்தகாத விஷயங்களின் முன்னிலையில் இருத்தல்.\n\nSection::::சிக்கல்கள்.\nபசியின்மை என்பது நோயாளிகளுக்கு ஆபத்தான மின்பகுளி சமநிலை குலைவுக்கு   வழிவகுக்கும் பொதுவான நிலையாகும். இதனால் திடீர் இதய இறப்பு ஏற்படலாம். இது நீண்ட காலத்திற்குள் உருவாகக்கூடும். மேலும் நுகர்வுக்கு விலகிய ஒரு காலத்திற்குப் பிறகு மீண்டும் உணவளிக்கும் போது ஆபத்து மேலும் அதிகரிக்கிறது. இத்தகைய சூழ்நிலைகளில் அபாயகரமான சிக்கல்களைத் தவிர்க்க கவனமாக இருக்க வேண்டும்.\n"}
{"id": "96513", "url": "https://ta.wikipedia.org/wiki?curid=96513", "title": "வீரமாமுனிவர் நூல்களில் திருக்குறள்", "text": "வீரமாமுனிவர் நூல்களில் திருக்குறள்\n\nவீரமாமுனிவர் நூல்களில் திருக்குறள் என்பது தமிழ்நாட்டில் வாழ்ந்த இத்தாலியரான வீரமாமுனிவர் (1680-1747) தமிழ்மறை திருக்குறளில் உள்ள அறநெறிகளை எவ்வாறு தமது நூல்களில் பயன்படுத்தினார் என்பதை விவரிக்கிறது. திருவள்ளுவரின் கருத்துகளைத் தமிழ் மக்களும் பிற நாட்டவரும் அறிந்து பயனடைய வேண்டும் என்னும் ஆர்வத்தால் வீரமாமுனிவர் திருக்குறளை ஆழ்ந்து கற்று, அதன் மெய்யறிவைத் தமது நூல்களில் புகுத்தினார்.\n\nSection::::வீரமாமுனிவரின் திருக்குறள் பற்று.\nதமிழகத்தில் வீரமாமுனிவர் கத்தோலிக்க குருவாகத் திருப்பணி புரிந்த இடங்கள் பல. \n\n\nபோன்ற பல இடங்களில் அவர் கிறித்தவ மறையை மக்களுக்கு அறிவித்தார். கோவில்கள் எழுப்பினார். மக்களின் ஆன்ம வளர்ச்சிக்குத் துணைபுரிந்தார். இயேசுவின் நற்செய்தியை எடுத்துரைத்தார். திருப்பலி நிறைவேற்றி, கிறித்தவ சமயச் சடங்குகள் வழி மக்களை இறையன்பிலும் பிறரன்பிலும் வளரச் செய்தார்.\n\nதிருக்காவலூர் திருமானூருக்குக் கிழக்கேயும் ஏலாக்குறிச்சிக்கு வடக்கேயுமுள்ளது. அங்குதான் முனிவர் பல்லாண்டுகள் தொடர்ந்து பணியாற்றினார். அவர் தமிழிலும் இலத்தீனிலும் இயற்றி வெளியிட்ட நூல்கள் பல அங்கிருந்தே வந்தன. தேம்பாவணியும் அங்கிருந்தே வந்திருக்கலாம்.\n\nஇறைபணியில் ஈடுபட்டிருந்த முனிவர் தமிழகத்தின் தலைசிறந்த படைப்பாகிய திருக்குறளைப் பெரிதும் போற்றினார். குறளில் உள்ள அறநெறி அவரைக் கவர்ந்து இழுத்தது. முனிவர் வாழ்ந்த 18ஆம் நூற்றாண்டில் திருக்குறள் பொதுமக்களிடையே இன்று அடைந்துள்ள உயரிய நிலையை எய்தியிருக்கவில்லை. ஆனால் வள்ளுவரின் கருத்துகளைத் தமிழ் மக்களும் பிற நாட்டவரும் அறிந்து பயனடைய வேண்டும் என்னும் ஆர்வத்தால் வீரமாமுனிவர் திருக்குறளை ஆழ்ந்து கற்று, அதன் மெய்யறிவைக் கீழ்வரும் முறைகளில் உலகறியப் பறைசாற்றினார்:\n\n\n\n\nதமிழ் மறையாம் திருக்குறள் வீரமாமுனிவரோடு இரண்டறக் கலந்துவிட்டபடியால், அவர் இயற்றிய நூல்களில் அது மேற்கோளாய்ப் பல இடங்களில் வருவது வியப்பில்லை. இதைச் சற்று விரிவாகக் காண்போம்.\n\nSection::::முனிவரின் நூல்களில் திருக்குறளும் திருக்குறள் கருத்துகளும்.\nவீரமாமுனிவர் திருக்குறளை மேற்கோள் காட்டுகின்ற நூல்களுள் கீழ்வருவனவற்றைக் குறிப்பிடலாம்:\n\n\nSection::::முனிவர் திருக்குறளைப் போற்றியமைக்கு ஒரு சான்று.\nவீரமாமுனிவர் திருவள்ளுவர் மீதும் குறள் மீதும் கொண்ட ஈடுபாட்டைத் தொன்னூல் விளக்கத்தின் பொருளதிகாரத்தில் பதிகம் பற்றிப் பேசும்போது சூத்திரம் 149இல் அவர் கூறுவது நன்கு விளக்கும். அது வருமாறு:\n\n\nSection::::முனிவரின் நூல்களில் திருக்குறள் பயிலும் இடங்கள்.\nஇந்த நூலில் \"கண்ணுடையர்\" (குறள் 393), \"அஞ்சுவது\" (குறள் 428), \"அகர முதல\" (குறள் 1), \"தன்குற்றம்\" (குறள் 436), \"சொல்லுக\" (குறள் 645) ஆகிய குறள்கள் முறையே 4,9,16 என்னும் அதிகாரங்களிலும், 3,6 என்னும் சோதனைகளிலும் வருகின்றன.\n\n\nஇதில் \"நன்றே தரினும்\" (குறள் 113), \"எனைப்பகை\" (குறள் 207), \"பல்லார்பகை\" (குறள் 450) என்னும் மூன்று குறள்கள் வருகின்றன.\n\n\nதமிழ் மொழியை வெளிநாட்டவர் எளிதாகக் கற்கும் வண்ணம் நகைச்சுவையோடு பேச்சுத்தமிழில் வீரமாமுனிவர் படைத்த பரமார்த்த குருவின் கதை என்னும் நூலில் \"அறத்தால் வருவதே இன்பம்\" (குறள் 39) என்னும் குறள் வருகிறது.\n\n\nஇந்நூலில் \"அகர முதல\" (குறள் 1) என்னும் செய்யுள் அகரத்திலும், \"யாகாவாராயினும்\" (குறள் 127) என்பது \"காக்கிறது\" என்ற சொல்லிலும் வருகின்றன.\n\nஎன்ற தாழிசைப் பாடலில் \"குழலினிது\" (குறள் 66) என்னும் பாடல் ஒலிப்பதைக் கேட்கலாம்.\n\nஎன்னும் பாடலில் \"தீயினால் சுட்டபுண்\" (குறள் 129) என்னும் பாடல் மிளிர்வதைக் காணலாம்.\n\n\nஇந்நூலில் 14 குறள்கள் வருகின்றன. அவை வருமாறு:\n\n\nஇவற்றுள் \"கடல் ஓடா\" இருமுறை வருகிறது. \"அகர முதல\", \"கற்றதனால்\" ஆகிய இரண்டு மட்டும் இலத்தீன் மொழியாக்கம் பெறுகின்றன.\n\n\nஇந்த நூலில் 28 குறள்கள் வருகின்றன. \n\n\n27 குறள்கள் இந்நூலில் வருகின்றன. அவற்றுள் பெரும்பான்மையும் இலத்தீனில் மொழிபெயர்க்கப்பட்டுள்ளன.\n\n\nதலைசிறந்த காப்பியமாகிய தேம்பாவணியில் 74 குறள்கள் பயின்று வருகின்றன. சில குறள்கள் பல முறை எடுத்தாளப்பட்டுள்ளன.\n\nSection::::ஆதாரம்.\nமுனைவர் மறைத்திரு இராசமாணிக்கம், சே.ச., \"வீரமாமுனிவர்: தொண்டும் புலமையும்\", தே நொபிலி ஆராய்ச்சி நிறுவனம், இலயோலாக் கல்லூரி, சென்னை 600 034. முதல் பதிப்பு: 1996. இரண்டாம் பதிப்பு: 1998.\n"}
{"id": "96515", "url": "https://ta.wikipedia.org/wiki?curid=96515", "title": "தமிழ்நாடு பள்ளிக் கல்வித் துறை", "text": "தமிழ்நாடு பள்ளிக் கல்வித் துறை\n\nதமிழ்நாடு பள்ளிக் கல்வித் துறை, தமிழ்நாடு அரசின் முக்கியத் துறைகளில் ஒன்றாகும். பள்ளிக் கல்வித் துறை, அமைச்சர் கே. ஏ. செங்கோட்டையன் வழிகாட்டலின் படி, முதன்மைச் செயலாளர் (இந்திய ஆட்சிப் பணி) தலைமையில் புனித ஜார்ஜ் கோட்டையில் இயங்குகிறது. \n\nபள்ளிக் கல்வித் துறையின் வளர்ச்சிக்காக கீழ் கண்ட 10 இயக்குநகரங்கள் சென்னை, நுங்கம்பாக்கத்தில் உள்ள டிபிஐ வளாகத்தில் (Department of Public Instructions Campus) செயல்படுகிறது. அவைகள்:\n\n\n\n"}
{"id": "96524", "url": "https://ta.wikipedia.org/wiki?curid=96524", "title": "வீரமாமுனிவரின் தமிழ்க் கையெழுத்து", "text": "வீரமாமுனிவரின் தமிழ்க் கையெழுத்து\n\nவீரமாமுனிவரின் தமிழ்க் கையெழுத்து என்னும் இக்கட்டுரை ”இத்தாலியத் தமிழ் வித்தகர்” என்னும் சிறப்புப் பெயர் பெற்ற தமிழ் அறிஞர் வீரமாமுனிவர் (1680-1747) கைப்பட எழுதிய சில மூல ஏடுகள் கண்டுபிடிக்கப்பட்ட வரலாற்றைச் சுருக்கமாக எடுத்துரைக்கிறது. இது குறித்த ஆய்வை மேற்கொண்ட முனைவர் சி. இராசமாணிக்கம் அவர்களின் முடிவுகளின் அடிப்படையில் இக்கட்டுரை அமைகிறது. \n\nSection::::செம்பகனூர்ப் பழஞ்சுவடி நூலகக் கண்டுபிடிப்பு.\nதமிழகத்திலும் பிற மாநிலங்களிலும் கல்விப் பணி புரிவதில் ஊக்கமுடம் செயல்பட்டு வருகின்ற கிறித்தவக் குழுவினருள் சேசு சபை துறவிகள் சிறப்பிடம் வகிக்கின்றனர். தலைசிறந்த தமிழறிஞரான வீரமாமுனிவர் சேசு சபைத் துறவியாகவே இந்திய நாட்டை வந்தடைந்து, தமிழகத்தில் பணியாற்றினார். சேசு சபையினருக்கு உரித்தான செம்பகனூர்ப் பழஞ்சுவடி நூலகத்தில் முனிவரின் நூல்கள் தம் மூல வடிவத்தில் உள்ளன.\n\nகொடைக்கானல் மலைமீது அமைந்த செம்பகனூர்ப் பழஞ்சுவடி நூலகத்தில் வீரமாமுனிவர் இயற்றிய தமிழ்-இலத்தீன் அகராதிப் பிரதி ஒன்று உள்ளது. பார்த்தாலே பழங்கால ஏடு என்ற முறையில் அதன் தோற்றமும் வடிவும் அமைந்துள்ளன. அந்த ஏட்டில் அகராதிப் பகுதிக்குப் பின்னிணைப்பாக வீரமாமுனிவர் பரமார்த்த குருவின் கதை என்னும் புனைவை இணைத்துள்ளார். \n\nஇந்த அகராதி நூலை முனிவர் 1744இல் (அதாவது தாம் இறப்பதற்கு மூன்றாண்டுகளுக்கு முன்னால்) இயற்றினார். ஆனால் பரமார்த்த குருவின் கதையை அவர் ஏற்கெனவே 1728இல் எழுதிய \"வேத விளக்கம்\" என்னும் நூலில் பயன்படுத்தியிருந்தார். ஆகவே அக்கதை 1728க்கு முன் தோன்றியிருக்க வேண்டும். முனிவர் அதைச் செம்மைப்படுத்தி, 1744இல் இயற்றிய தமிழ்-இலத்தீன் அகராதியில் இணைத்திருப்பார் என்று தெரிகிறது.\n\nஅகராதி என்றால் சொல்லுக்குச் சொல் பொருள் தருகின்ற கருவி என்பது இன்றைய பார்வை. ஆனால், வீரமாமுனிவர் தாம் வகுத்த அகராதியில் தரும் சொற்கள் எவ்வாறு பயன்பாட்டில் வருகின்றன என்பதை எடுத்துக்கூற விரும்பினார். எனவே, நகைச்சுவை மிகுந்த பரமார்த்த குருவின் கதையைப் பின்னிணைப்பாக அளித்தார்.\n\nதாம் இயற்றிய பரமார்த்த குருவின் கதையை வீரமாமுனிவரே இலத்தீனிலும் மொழிபெயர்த்தார். முனிவர் அக்கதையை ஒவ்வொரு பக்கத்திலும் ஒரு பாதி தமிழும் மறு பாதி அதன் மொழிபெயர்ப்பாக இலத்தீனும் என்று அமைத்தார். அக்கதையைத் தமிழ்-இலத்தீன் அகராதியின் பின்னிணைப்பாகப் பதித்தார். இலத்தீனில் அமைந்த பரமார்த்த குரு கதைப் பகுதியின் கையெழுத்தும், முனிவர் தம் கைப்பட இலத்தீன் மொழியில் எழுதி உரோமைக்கு அனுப்பிய கடிதங்களில் காணப்படும் கையெழுத்தும் ஒன்றே என்பதை இராசமாணிக்கம் கண்டறிந்தார். \n\nஅதுபோலவே, தமிழ்-இலத்தீன் அகராதியில் வருகின்ற கையெழுத்து எழுத்தர் ஒருவரின் கையெழுத்தாக இருந்த போதிலும், அதில் வருகின்ற எண்ணற்ற திருத்தங்கள் வீரமாமுனிவரே கைப்படச் செய்தவை என்பதும் புலனாயிற்று. மேலும், இத்திருத்தங்களில் முதலில் தமிழ்ச்சொல் வர, அதன் விளக்கம் அதே கையெழுத்தில் இலத்தீனில் வந்தபடியால், முனிவரது தமிழ்க் கையெழுத்து பிடிபட்டது.\n\nஇதே தமிழ்க் கையெழுத்தில் பரமார்த்த குருவின் ஆறாம் கதை அமைந்திருப்பதும், அதே கையெழுத்தில் இலண்டனில் உள்ள சுவடியில் தேம்பாவணி மூலமும் உரையும் அமைந்திருப்பதும் தெளிவாயிற்று.\n\nSection::::வீரமாமுனிவரின் தமிழ்க் கையெழுத்து அடங்கிய நூல் மூலங்கள்.\nஆகவே, நம்மிடம் வீராமாமுனிவரின் (இலத்தீன் மற்றும்) தமிழ்க் கையெழுத்து அடங்கிய கீழ்வரும் மூலங்கள் கிடைத்துள்ளன:\n\nSection::::தமிழக அரசின் தடயவியல் துறை வழங்கிய சான்று.\nவீரமாமுனிவரின் தமிழ்க் கையெழுத்தும் இலத்தீன் கையெழுத்தும் நம்மிடம் கிடைத்திருப்பதை உறுதிசெய்யும் வண்ணம் அறிஞர் இராசமாணிக்கம் அவர்கள் தமிழக அரசின் தடயவியல் துறையினரிடம் ஏடுகளை அளித்து சோதனை செய்யுமாறு கேட்டுக்கொண்டார். அவர்களும் பல மாதங்களாக ஆராய்ந்து, அவை முனிவர் கைப்பட எழுதியவையே என்று சான்றிதழ் அளித்தனர்.\n\nSection::::ஆய்வு முடிவுகள்.\nஇராசமாணிக்கம் அவர்களின் ஆய்விலிருந்து தெரிய வருபவை:\n\n\nSection::::ஆதாரம்.\nமுனைவர் மறைத்திரு ச. இராசமாணிக்கம், சே.ச., \"வீரமாமுனிவர்: தொண்டும் புலமையும்\", தே நொபிலி ஆராய்ச்சி நிலையம், இலயோலாக் கல்லூரி, சென்னை 600 034. முதல் பதிப்பு: 1996; இரண்டாம் பதிப்பு: 1998.\n"}
{"id": "96526", "url": "https://ta.wikipedia.org/wiki?curid=96526", "title": "அக்கார அடிசில்", "text": "அக்கார அடிசில்\n\nஅக்கார அடிசில் என்பது வைணவ ஆலயங்களில் இறைவனுக்குப் படைக்கப்படும் ஓர் உணவுப் பொருளாகும். குறிப்பாக இது மார்கழி மாதம் 27 ஆம் நாள் செய்யப்படும். நெய்யுண்ணோம் பாலுண்ணோம் என்று பாவை நோன்பைத் துவங்குவோர் மிகையளவு நெய்யும் பாலும் கலந்து இப் பண்டத்தைச் செய்வர். பால், நெய், அரிசி, பயத்தம் பருப்பு வெல்லம், ஏலக்காய்த் தூள், பச்சைக் கற்பூரம் இவை கலந்து இது செய்யப்படுகிறது. சோறாக்கும் போது அரி‌சி நீரில் வேகவைக்கப்படும். இங்கோ அரிசி பாலில் வேகவைக்கப்படும். இது சர்க்கரைப் பொங்கல் ‌போல திடமாகவும் இராது. பாயசம் போல திரவமாகவும் இராது.\n\nSection::::ஆண்டாள் படைத்த அக்கார அடிசில்.\nஆண்டாள் நாச்சியார் திருமொழியில் \n\nநாறு நறும் பொழில் மாவிருஞ்சோலை நம்பிக்கு நான்\n\nநூறு தடாவில் வெண்ணெய் வாய்நேர்ந்து பராவி வைத்தேன்;\n\nநூறு தடா நிறைந்த அக்கார அடிசில் சொன்னேன்\n\nஎறுதிருவுடையான் இன்று இவை கொள்ளுங்கொலோ ?1\nஎன்று பாடித் தனது பாடல்களினாலேயே திருமாலிருஞ்சோலைப் பெருமானுக்கு அக்கார அடிசிலைப் படைத்து வழிபட்டாள்.சொன்னேன் சொன்னேன் என்பதால் நேர்ந்து கொண்டேன் என்பதே பொருள். ஆதலால் பெருமாளுக்கு அக்கார அடிசில் படைக்க வேண்டும் என்பது அவள் விருப்பம் என்பது தெரிகிறது.\n\nSection::::இராமானுஜர் படைத்த அக்கார அடிசில்.\n. ஸ்ரீஆண்டாளின் நேர்த்தியை அறிந்த ஸ்ரீ இராமனுஜர், அவளுடைய நேர்த்தியைப் பூர்த்தி செய்யத் திருமாலிருஞ்சோலை அழகருக்கு நூறு தாடா அக்கார அடிசலும், வெண்ணையும் சமர்பித்தார். பின்பு ஸ்ரீ வில்லிபுத்தூர் சென்று ஆண்டாளை அடி பணிந்து நின்றார். தான் பாடியதை செயல் படுத்திய இராமனுஜரின் செயலுக்கு உகந்து “வாரும் என் அண்ணலே” என்றார். இராமனுஜர் பல நூற்றாண்டு இளையவர் என்றாலும் அவர் ஆண்டாளுக்கு அண்ணனானார்.2\n\nSection::::தயாரிக்கும் முறை.\nபாசிப்பருப்பையும், பச்சை அரிசியையும்  வாணலியில் தனித்தனியாக வறுத்துக்கொள்ள வேண்டும். நன்கு களைந்து சுத்தம் செய்து வெண்கலப்பானையில் இட்டுப் பாலைக் கொஞ்சமாக முதலில் ஊற்றவேண்டும். தேவையான பாலில் பாதி அளவு ஊற்றிப் பால் கொதிக்க ஆரம்பித்த உடன் பாசிப்பருப்பைக் களைந்து சுத்தம் செய்து அதில் சேர்க்க வேண்டும். சிறிது நேரத்துக்கு ஒருமுறை பால் அடியில் பிடிக்காமல் கிளறிக்கொண்டே இருக்க வேண்டும்.  பருப்பு வெந்ததும் அரிசியைக் களைந்து அதோடு சேர்த்து விட்டு. மிச்சம் இருக்கும் பாலையும் கலந்து விட வேண்டும். அரிசி நன்கு வெந்து குழையும் பதம் வந்தபின்னர்.வெல்லத்தைத் தூளாக்கிச் சுத்தம் செய்து சேர்க்க்கவும். வெல்ல வாசனை போக நன்கு கொதிக்கவேண்டும். வெல்லம், பால் இரண்டும் சேர்ந்து வரும்வரையில் நெய்யைக் கொஞ்சம் கொஞ்சமாய்ச் சேர்த்து- இடை விடாமல் கிளற வேண்டும். நன்கு கலந்து பாயசம் போலவும் இல்லாமல் ரொம்பக் கெட்டியாக உருட்டும்படியும் இல்லாமல் கையால் எடுத்துச்சாப்பிடும் பதம் வரும் வரை கிளற வேண்டும். பின்னர் ஏலப்பொடி சேர்த்துப் பாலில் கரைத்த குங்குமப் பூவும் சேர்த்துப் பச்சைக்கற்பூரமும் சேர்க்கவும். தேவைப்பட்டால் நெய்யில் முந்திரிப்பருப்பு, திராட்சை  வறுத்துச் சேர்க்கவும் வேண்டும்.3\n\n\n"}
{"id": "96528", "url": "https://ta.wikipedia.org/wiki?curid=96528", "title": "லிலா டெளன்சு", "text": "லிலா டெளன்சு\n\nலிலா டெளன்சு (\"Lila Downs\") என்பவர் ஒரு மெக்சிக்க பாப் இசைப் பாடகரும், நடிகரும் ஆவார். இவர், செப்டம்பர் 19 தேதி 1968ஆம் ஆண்டில் வஃகாக்கா, மெக்சிக்கோ நகரத்தில் பிறந்தார். இவர், இவரது 9ஆம் வயதிலேயே மேடையில் பாடத்துவங்கிவிட்டார்.\n\n"}
{"id": "96529", "url": "https://ta.wikipedia.org/wiki?curid=96529", "title": "சின்மோடேக் எரிமலை", "text": "சின்மோடேக் எரிமலை\n\nசின்மோடேக் (Shinmoedake,新燃岳) யப்பானின் கியூஷூ தீவில் கிரிஷிமா எரிமலைக் கூட்டத்தில் அமைந்துள்ள ஓர் எரிமலையாகும். இது பல்லாயிரக்கணக்கான ஆண்டுகள் முன்பு உருவானதாக நம்பப்படுகிறது. எரிமலை வெடிப்புகள் 1716, 1717, 1771, 1822, 1959, 1991, 2008, மற்றும் 2009 ஆண்டுகளில் நிகழ்ந்ததாக பதிவாகியுள்ளது.\n\nஇந்த எரிமலை அண்மையில் சனவரி 19, 2011 அன்று புகையத் தொடங்கியுள்ளது. சனவரி 27, 2011 நிலவரப்படி எச்சரிக்கை நிலை மூன்றை எட்டியுள்ளது. பிப்ரவரி 1 அன்று மிகப்பெரிய வெடிப்பொன்றில் வளிமங்கள், கற்கள் மற்றும் சாம்பலை வானில் விட்டெறிந்துள்ளது. இதன் தாக்கம் 8 கி.மீ (5 மைல்கள்) வரையிலும் சன்னல்களை உடைக்குமளவு இருந்தது.\n"}
{"id": "96530", "url": "https://ta.wikipedia.org/wiki?curid=96530", "title": "மடிப்பிச்சை ஏந்துதல்", "text": "மடிப்பிச்சை ஏந்துதல்\n\nமடிப்பிச்சை ஏந்துதல் என்பது இந்து சமயத்தில் மேற்கொள்ளப்படும் ஒரு சடங்காகும். இதனை மடிப்பிச்சை எடுத்தல் என்றும் கூறுவர். இந்தச் சடங்கினை மேற்கொள்ளும் பெண்கள் தங்கள் முந்தானையை கைகளால் தாங்கி பிச்சை எடுப்பதைப் போல ஏந்துகிறார்கள். மடிப்பிச்சை என்பது இரத்தலின் உச்ச நிலை ஆகும். இது இறைவனிடமோ அல்லது இறைவன் பெயரால் மனிதரிடமோமிகவும் இறைஞ்சிக் கேட்கப்படும் பிச்சை ஆகும். மடிப்பிச்சை கேட்டால் கண்டிப்பாகப் பிச்சை வழங்க வேண்டும் என்று நம்பப்படுகிறது. \n\nஇவ்வாறு மடிப்பிச்சை ஏந்துதல், அவர்களுக்கான காரணங்களைப் பொருத்து மாறுபடுகிறது. இறைவனிடம் கோரிக்கை வைத்து மனமுருகி வேண்டும் போது, மடிப்பிச்சை ஏந்தி கண்களை மூடி வேண்டிக்கொள்கின்றார்கள். சிலர் கோவில்களிலேயே மடிப்பிச்சை ஏந்தி பக்தர்களிடம் பணம் பெறுகின்றார்கள். இவ்வாறு கோவில்களில் மடிப்பிச்சை ஏந்தி பெறப்படும் பணத்தினை தங்களுடைய குடும்ப சுப நிகழ்ச்சிக்களுக்கு பயன்படுத்திக் கொள்கிறார்கள். வீடுதோறும் மடிப்பிச்சை ஏந்தும் பக்தர்கள், அரிசி உள்ளிட்ட பண்டங்களைப் பெற்று அதனைக் கொண்டு இறைவனுக்கு படைக்கின்றார்கள். \n\nSection::::கண்ணகி வழிபாட்டில் மடிப்பிச்சை.\nஇலங்கை மட்டக்களப்பு பகுதியில் வழங்கிவரும் கண்ணகி வழிபாட்டில் பெண்கள் இந்த மடிப்பிச்சை ஏந்துதல் சடங்கினைச் செய்கிறார்கள். மடிப்பிச்சையாக பெறப்படும் பொருட்களைக் கொண்டு கூழுர்த்திப் பொங்கல் என்பதைச் செய்து இறைவிக்குப் படைக்கின்றார்கள். \n"}
{"id": "96532", "url": "https://ta.wikipedia.org/wiki?curid=96532", "title": "மண்சோறு சாப்பிடுதல்", "text": "மண்சோறு சாப்பிடுதல்\n\nமண்சோறு சாப்பிடுதல் என்பது இந்து சமயத்தில் மேற்கொள்ளப்படும் ஒரு நேர்த்திக் கடனாகும். பொதுவாக குழந்தை வேண்டியும், கணவன் மற்றும் குடும்பத்தினர் நலனுக்காகவும் இந்த மண்சோறு சாப்பிடும் வழக்கம் உள்ளது. \n\nஇந்து சமயக் கடவுள் நம்பிக்கையுடையவர்கள், இறைவனிடம் தங்கள் கோரிக்கை நிறைவேற்றத்தின் போது, கோரிக்கை நிறைவேறினால் செய்வதாக வேண்டிக் கொள்ளும் ஒரு நம்பிக்கை அல்லது ஒரு சடங்கு. இந்த வேண்டுதலுக்குப் பின்பு, கோரிக்கை நிறைவேறியவர்கள், ஒருநாள் அவர்கள் வேண்டிக் கொண்ட கோயிலில் வெறும் தரையில் சோறு போட்டுச் சாப்பிடுகின்றனர். \n\nதிருவண்ணாமலை கோட்டுப்பாக்கம் பரதேசி ஆறுமுகசாமி கோவிலில் குழந்தை வேண்டி மண்சோறினை பெண்கள் உண்கின்றனர். இதற்காக சிவாச்சாரியார் தருகின்ற பிரசாதத்தினை முந்தானையில் வாங்கி, அருகிலுள்ள குளத்தின் படிக்கட்டுகளில் இடுகின்றனர். பின்பு இரு கைகளையும் பின்னால் கட்டிக்கொண்டு உண்கின்றனர். இது போல மண்சோறு உண்ணும் வழமை இக்கோவிலில் மாறுபட்டு உள்ளது. \n\nபகுத்தறிவாளர்கள் மண்சோறு சாப்பிடும் வழக்கம் மூடப்பழக்கம் என்கின்றர். இந்த மண்சோறு சாப்பிடும் வழக்கம் தற்போது போராட்ட வடிவாகவும் மாறியுள்ளது.\n"}
{"id": "96534", "url": "https://ta.wikipedia.org/wiki?curid=96534", "title": "மண்ணு புவ்வா (புத்தகம்)", "text": "மண்ணு புவ்வா (புத்தகம்)\n\nமண்ணு புவ்வா என்பது தெலுங்கானா பகுதியின் முதல்தலைமுறை தலித் பெண் எழுத்தாளரான ஜஜிலா கௌரியால் எழுதப்பட்ட நூல்களுள் ஒன்றாகும். இந்நூல் விசாலா சாகித்ய அகாதெமியால் 2005 ஆம் ஆண்டு வெளியிடப்பட்டது.இந் நூல் தெலங்கானா நடையிலே‌யே எழுதப்பட்டுள்ளது. இதில் தனது கதைகளையும் தீண்டாமைக் கொடுமையால் தான் பாதிக்கப்பட்டதையும் பசியால் கற்களை வடிகட்டி களிமண்ணைத் தின்றதையும் அவர் விவரித்துள்ளார். \n"}
{"id": "96535", "url": "https://ta.wikipedia.org/wiki?curid=96535", "title": "இ. மயூரநாதன்", "text": "இ. மயூரநாதன்\n\nஇ. மயூரநாதன் (\"R. Mayooranathan\") என்பவர் தமிழ் விக்கிப்பீடியாவின் முன்னோடியாவார். இவர் தமிழ் விக்கிப்பீடியாவில் 2003 நவம்பர் 20 ஆம் திகதி புகுபதிந்துள்ளார். அத்துடன் தமிழ் விக்கிப்பீடியாவை 2003, செப்டம்பர் 30 ஆம் திகதியே உருவாக்கும் முயற்சிகள் சிலரால் மேற்கொள்ளப்பட்ட போதும், தமிழ் விக்கிப்பீடியாவுக்கான முதல் இடைமுகத்தை உருவாக்கியவரும் இவரே ஆவார். ஆரம்பகாலங்களில் விக்கிப்பீடியாவில் பங்களிக்க முயன்றோர் ஒரு சில தொகுப்புகளுடன் மறைந்துவிட்ட நிலையிலும் இ. மயூரநாதன் தமிழரின் நலன் சார்ந்து இந்த கலைக்களஞ்சியத்தை வளர்க்கும் முயற்சியில் இடையறாது உழைத்து வருபவர் ஆவார். விக்கிப்பீடியாவின் சிறப்புகளில் ஒன்றான வரலாற்றுப் பக்கங்கள் இ. மயூரநாதனின் பங்களிப்புக்களை வரலாறாக காட்டிநிற்கின்றன. இவர் இலங்கை, யாழ்ப்பாணத்தைச் சேர்ந்தவராவர். ஐக்கிய அரபு இராச்சியத்தில், கட்டக்கலைஞராக தொழில் புரியும் இவர் யாழ் வைத்தீஸ்வரா வித்தியாலயத்தில் கல்வி கற்றவராவார்.\n\nSection::::மயூரநாதனின் இணைவு.\nஇ. மயூரநாதனின் முதல் தொகுப்பு 2003 நவம்பர் 20 ஆம் திகதி பதிவாகியு}}ள்ளது. இவரால் தமிழ் விக்கிப்பீடியாவுக்கான முதல் இடைமுகத்தோற்றம் 2003, நவம்பர் 25 ஆம் திகதி உருவாக்கப்பட்டுள்ளது. அவர் தமிழ் விக்கிப்பீடியாவுக்கான இடைமுகத்தை வடிவமைத்தப்போதும், ஏற்கனவே பயனர்கள் செய்த தொகுத்தல் முயற்சிகளை அழிக்காமல் அப்படியே விட்டிருந்துள்ளார். அவை அந்த இடைமுகத் தோற்றத்தின் அடிப்பாகத்தில் அப்படியே உள்ளன. அத்துடன் தமிழ் விக்கிப்பீடியாவின் தோற்றத்தின் போது மற்றவர்கள் மேற்கொள்ளும் முயற்சிகளிலும் இவர் முன்மாதிரியாக நின்று,அவற்றை முறையாக நெறிப்படுத்தி வந்திருப்பதை, தமிழ் விக்கிப்பீடியாவின் வரலாற்றுப் பக்கங்கள் சாட்சிகளாய் காட்டுகின்றன. தற்போது விக்கிப்பீடியாவில் பயனர்கள் ' பேர் புகுபதிகை செய்துள்ளனர். அதில் முன்னிலையில் நின்று பங்களிக்கும் சிறப்புப் பயனர்கள் ' உள்ளனர். இப்போதைக்கு அனைத்து பயனரின் பங்களிப்புடன் தமிழ் விக்கிப்பீடியாவில் காணப்படும் கட்டுரைகளின் எண்ணிக்கை ஆகும். இதில் சிறப்பு என்னவென்றால் 18% வீதமானக் கட்டுரைகள் இ.மயூரநாதனுடையதாகவே இருப்பதே. 2015 ஆம் ஆண்டு எண்ணிக்கையின் படி மயூரநாதன் எழுதியக் கட்டுரைகள் 4000 -ஐயும் கடந்துச் செல்கிறது. மயூரநாதன் எழுதும் கட்டுரைகள், எண்ணிக்கையை அதிகரிப்பதனை மட்டுமே நோக்காக கொள்ளாமல் காத்திரமானவைகளாகவும் உள்ளன.\n\nஇவரது பயனர் பக்கத்தின் முதல் தொகுப்பு 2003 நவம்பர் 25 ஆம் திகதி பதிவாகியுள்ளது. இவரது பயனர் பேச்சு பக்கத்தின் தொகுப்பு 2005 மே 2 ஆம் திகதி பதிவாகியுள்ளது.\n\n\n"}
{"id": "96539", "url": "https://ta.wikipedia.org/wiki?curid=96539", "title": "சீரீன் இபாதி", "text": "சீரீன் இபாதி\n\nசீரீன் இபாதி (பாரசீக மொழி:عبادی;ஆங்கிலம்:Shirin Ebadi;பிறப்பு: ஜூன் 21, 1947) ஈரானிய ஈரானிய வழக்கறிஞர், முன்னாள் நீதிபதி மற்றும் மனித உரிமை போராளியாவார். மேலும் , இவர் ஈரானில் மனித உரிமைகள் பாதுகாவலர்கள் மையத்தை(Defenders of Human Rights Center) நிறுவி செயற்பட்டார். 2003 ஆண்டில் அமைதிக்கான நோபல் பரிசு பெற்றவர். இவருக்கு இப்பரிசானது மக்களாட்சி மற்றும் மனித உரிமைக்காகப்போராடியதற்காக வழங்கியது. இப் பரிசைப் பெறும் முதலாவது ஈரானிய இவர்.2009 ஆம் ஆண்டில் ஈரானிய அதிகாரிகளால் இவ்விருது பறிமுதல் செய்யப்பட்டதாக கூறப்படுகிறது. ஆனால் இதை ஈரானிய அரசாங்கம் மறுத்துள்ளது .\n\nஒரு வழக்குரைஞராக, பேராசிரியராக, எழுத்தராக, போராளியாக, உறுதியுடன், இரானிலும் வெளியிலும் மிகத்தெளிவாக அவர் தனது குரலை வெளிப்படுத்தியுள்ளார். அவர் துணிவுடனும், முழு மனதோடும், மிரட்டல்களைப் பொருட்படுத்தாமலும் நிலைத்து நின்று போராடியிருக்கின்றார்.\n\nஅவருடைய போராட்டக்களம் மனித உரிமை, எந்த சமூகமும் நாகரிகமானது அல்ல அது அதனுடைய குழந்தைகளையும் பெண்களையும் மதிக்காதபோது என்ற அடிப்படையில் காணப்பட்டது. வன்முறை மிகுந்த ஒரு சமூகத்தில், அவர் வன்முறையற்ற போராட்டத்தை வலியுறுத்தியிருக்கின்றார். ஒரு சமூகத்தின் கோலாட்சி தேர்தல் மூலமாகவே அமைக்கப்படவேண்டுமென்பது அவருடைய அடிப்படையான கருத்து. சமூகக்குழப்பங்களை விழிப்புணர்வு, பேச்சு வார்த்தை இவற்றின் அடிப்படையில் தீர்வு காணவேண்டுமென்பதை இவர் ஆதரிக்கின்றார்.\n\nஎபாடி ஒரு விழிப்புணர்வு பெற்ற முசுலிம். இவர் இசுலாமிற்கும் மனித உரிமைக்கும் எந்த ஒரு முரண்பாட்டையும் காணவில்லை. நோர்வே நோபெல் குழு ஒரு பெண் அதுவும் ஒரு முசுலிம் உலகத்துப்பெண்ணை அங்கீகரிப்பதில் மகிழ்வுறுகின்றது. அவரால் இந்த உலகம் மனித உரிமைக்காக எங்கெங்கெல்லாமிருந்து போராடுகின்றனரோ அவரோடு இயைந்து பெருமையடையும்.\n\nகடந்த பத்தாண்டுகளாக, குடியாட்சியும் மனித உரிமையும் பல நாடுகளிலும் முன்னேறியுள்ளது. இந்த விருதால் நோபெல் குழு இந்த முன்னேற்றத்தை முடுக்கிவிடும் முயற்சியில் ஈடுபட்டுள்ளது.\n\nஇந்த விருதால் இரானிய மக்கள் தங்களின் குடிமகன் முதன்முறையாக இவ்விருதைப்பெறுவதற்காக மிகவும் பெருமைப்படுவர் என நம்புகின்றோம். இவ்விருது மனித உரிமைக்காகவும், குடியாட்சிக்காகவும்,இரான் நாட்டிலும், முசுலிம் உலகிலும், பிற நாடுகளிலும் போராடுபவர்களுக்கு புதிய உற்சாகத்தையும் தெம்பையும் தரும் என்பதில் ஐயமில்லை.\n\nSection::::வெளி இணைப்புகள்.\nwww.nobel.se\n"}
{"id": "96544", "url": "https://ta.wikipedia.org/wiki?curid=96544", "title": "இம்மாகினும் போசியாவும்", "text": "இம்மாகினும் போசியாவும்\n\nஇம்மாகினும் போசியாவும் (IMMAGINE&POESIA) எழுத்தையும் படிமங்களையும் இணைக்கும் ஓர் பன்னாட்டு சமகாலக் கலை இயக்கமாகும். \n\nSection::::தோற்றம்.\nஇந்த இயக்கம் 2007ஆம் ஆண்டில் இத்தாலியிலுள்ள டொரினோ நகரின் \"ஆல்ஃபா தியேட்டரோ (Alfa Teatro)\"வில் டிலான் தாமசின் மகள் ஏரோன்வி தாமசு, லிடியா சியரெல்லி, கியான்பீரோ மற்றும் சில கவிஞர்களும் கலைஞர்களும் அடங்கிய ஓர் சிறு குழுவினால் தோற்றுவிக்கப்பட்டது. இவர்கள் எழுதப்பட்ட காவியங்களின் தாக்கமும் வரைசித்திரங்களின் தாக்கமும் இணைந்தால் ஏற்படும் புதிய கலைவடிவம் அதனை தோற்றுவித்த வடிவங்களைவிட சிறப்பாக இருப்பதுடன் இன்னும் அழுத்தமாக வெளிப்படுத்துவதாக நம்புகின்றனர். \n\nஇம்மாகினும் போசியாவும் கௌரவ அங்கத்தினர்களாக அமெரிக்க கவிஞர் லாரென்சு ஃபெர்லிங்கெட்டியும் இத்தாலிய கலைஞர் உகோ நெஸ்போலோவும் உள்ளனர். நார்தர்ன் மிசிகன் பல்கலைக்கழகத்தின் பேராசியரும் கவிஞருமாகிய பெவர்லி மாதெர்னும் அங்கத்தினராக உள்ளார். இயக்கத்தின் அலுவல்முறை கலை மதிப்புரைஞர்களாக மேரி கோர்கியும் என்சோ பாப்பாவும் உள்ளனர்.\n\nSection::::கொள்கை விளக்க அறிக்கை.\nஇருபது மொழிகளில் பத்து அம்ச கொள்கை விளக்க அறிக்கை வெளியிடப்பட்டுள்ளது. நான்காவது அம்சமாக கவிஞர்களுக்கும் கலைஞர்களுக்கும் \" அயல் கருவாக்கல் நேரங்கள்\" பரிந்துரைக்கப்படுகின்றன: ஓர் ஓவியர் கவிஞருக்கு கவிதை எழுதத் தூண்டலாம் அல்லது ஓர் கவிஞரின் பாடல்கள் ஓர் ஓவியம் உருவாகக் காரணமாக அமையலாம். \n\nSection::::Web Site.\nhttp://immaginepoesia.jimdo.com/\n"}
{"id": "96549", "url": "https://ta.wikipedia.org/wiki?curid=96549", "title": "சிஎல்எஸ் (கட்டளை)", "text": "சிஎல்எஸ் (கட்டளை)\n\nசிஎல்எஸ் \"(cls - clear screen)\" கட்டளை என்பது மைக்ரோசாஃப்ட் நிறுவனத்தின் டாஸ் போன்ற இயங்குதளங்களில் பயன்படுத்தப்படும் ஒரு கட்டளை ஆகும். இது திரையில் உள்ள கட்டளைகளையும் கட்டளைகள் உருவாக்கிய விளைவுகளையும் அழிக்க உதவுகிறது. ஆனால் இது பயனரின் கட்டளை வரலாற்றை அழிப்பதில்லை. லினக்ஸ் மற்றும் யுனிக்ஸ் போன்ற இயங்குதளங்களில் கிளியர் கட்டளை இதே பயன்பாட்டைத் தருகிறது.\n"}
{"id": "96550", "url": "https://ta.wikipedia.org/wiki?curid=96550", "title": "புதுக்கயத்து வண்ணக்கன் கம்பூர்கிழார்", "text": "புதுக்கயத்து வண்ணக்கன் கம்பூர்கிழார்\n\nபுதுக்கயத்துவண்ணக்கன் கம்பூர்கிழான் சங்ககால நல்லிசைப் புலவர்களுள் ஒருவர். வண்ணத்துக்கன் எனும் சொல் நாணயச்சோதனையாளர் எனும் பணியைக் குறிக்கும். இவர் பாடிய பாடல் எட்டுத்தொகை நூல்களுள் ஒன்றான நற்றிணையில் 294 ஆவது பாடலாக உள்ளது.\n\nஇவர் பாடிய இப்பாடலின் முதல் இரண்டடிகள் ஆர்வக் கிளர்ச்சியைத் தோற்றுவிப்பதாய் அமைந்துள்ளன.\nSection::::பாடலின் முதல் இரண்டு அடிகள்.\nதீயும் வளியும் விசும்பு பயந்து ஆங்கு\nநோயும் இன்பமும் ஆகின்று மாதோ\nSection::::அறிவியல் உவமை.\nவிசும்பிலிருந்து தீ தோன்றியது. தீயிலிருந்து வளி தோன்றியது. (இது அறிவியல் உண்மை)\nஅதுபோல,\nதலைவன் மார்பு நோயையும், இன்பத்தையும் தோற்றுவிக்கிறது, என்கிறாள் தோழி.\nஅவன் பிரிவு நோய் தந்தது. இப்போது அவன் திருமணம் செய்துகொள்வது இன்பம் தருகிறது, என்கிறாள்.\nSection::::வெளியிணைப்புகள்.\nபுதுக்கயத்துவண்ணக்கன் கம்பூர்கிழான் பாடலின் விளக்கம்\n"}
{"id": "96551", "url": "https://ta.wikipedia.org/wiki?curid=96551", "title": "சூறாவளி யாசி, 2011", "text": "சூறாவளி யாசி, 2011\n\nசூறாவளி யாசி (\"Cyclone Yasi\") என்பது ஆஸ்திரேலியாவின் குயின்சுலாந்து மாநிலத்தைத் தாக்கவிருக்கும் ஒரு வெப்பவலயச் சூறாவளி ஆகும். இது பிஜிக்கு அருகே தாழ் வெப்பவலயப் பகுதியில் 2011 சனவரி 26 இல் தோன்றியது. சூறாவளி யாசி சனவரி 31 ஆம் நாள் மாலை 5 மணியளவில் தரம் 3 இல் இருந்தது. பெப்ரவரி 1 இல் தரம் 4 இற்கு உயர்த்தப்பட்டது. பின்னர் பெப்ரவரி 2 காலையில் இது தரம் 5 இற்கு உயர்த்தப்பட்டது. குயின்ஸ்லாந்து மாநிலத்தின் வட பகுதியில் உள்ள கரையோரச் சுற்றுலாப் பகுதியான கேர்ன்ஸ் நகரை இது பெப்ரவரி 2 இரவு 11 மணிக்குத் தாக்கும் எனக் கூறப்படுகிறது.\n\n"}
{"id": "96559", "url": "https://ta.wikipedia.org/wiki?curid=96559", "title": "இந்தியப் பொதுத் தேர்தல், 2004", "text": "இந்தியப் பொதுத் தேர்தல், 2004\n\nஇந்தியக் குடியரசின் பதினான்காவது நாடாளுமன்றத் தேர்தல் 2004 ஆம் ஆண்டு நடைபெற்றது. தேர்தலில் வெற்றி பெற்ற உறுப்பினர்களைக் கொண்டு பதினான்காவது மக்களவை கட்டமைக்கப்பட்டது. முன்பு ஆட்சியில் இருந்த இந்திய தேசிய காங்கிரசு தலைமையில் ஐக்கிய முற்போக்குக் கூட்டணி வெற்றி பெற்று மன்மோகன் சிங் பிரதமரானார்.\n\nSection::::பின்புலம்.\nஇத்தேர்தலின் போது இந்திய மக்களவையில் 533 தேர்ந்தெடுக்கப்பட்ட உறுப்பினர்களும் நேரடியாக நியமிக்கப்பட்ட இரு ஆங்கிலோ-இந்தியர்களும் இருந்தனர். முந்தைய தேர்தலில் வெற்றி பெற்று ஆட்சியமைத்த பாஜக தலைமையிலான தேசிய ஜனநாயக கூட்டணி ஐந்தாண்டுகள் (பதவிக்காலம் முழுவதும்) நீடித்தது. இந்திய வரலாற்றில் ஐந்தாண்டுகள் நீடித்த முதல் காங்கிரசு அல்லாத அரசு இதுவே. இந்த ஐந்தாண்டுகளில் ஏற்பட்ட இந்தியப் பொருளாதார வளர்ச்சியை அடிப்படையாகக் கொண்டு “இந்தியா ஒளிர்கிறது” என்ற பிரச்சாரத்தை இத்தேர்தலில் பாஜக மேற்கொண்டது. ஆனால் எதிர்பாராத விதமாக காங்கிரசு கூட்டணி அதிக இடங்களில் வென்றது. காங்கிரசின் வலுவான மாநிலக் கட்சிகளின் கூட்டணியும், நகர மக்களிடம் மட்டுமே செல்லுபடியான “இந்தியா ஒளிர்கிறது” பிரச்சாரமும் பாஜகவின் தோல்விக்குக் காரணங்களாக சொல்லப்பட்டன. காங்கிரசு கூட்டணி தேர்தலுக்குப் பிறகு இன்னும் சில கட்சிகளை சேர்த்துக் கொண்டு “ஐக்கிய முற்போக்குக் கூட்டணி”யாக உருவானது. இதற்கு இடதுசாரிக் கட்சிகளின் 60 உறுப்பினர்களும் வெளியிலிருந்து ஆதரவளிக்க முன் வந்தனர். ஆனால் காங்கிரசு தலைவர் சோனியா காந்தி இந்தியாவில் பிறக்காதவர் என்று காரணம் சொல்லி அவரை பிரதமராக அனுமதிக்கக் கூடாது என்று குடியரசுத் தலைவரிடம் பாஜக கோரிக்கை விடுத்தது. இதையடுத்து, சோனியா காந்தி தனக்கு பதிலாக காங்கிரசுத் தலைவர் மன்மோகன் சிங்கை பிரதமராக்கினார்.\n\n\n\n"}
{"id": "96561", "url": "https://ta.wikipedia.org/wiki?curid=96561", "title": "அறம் பாடுதல்", "text": "அறம் பாடுதல்\n\nஅறம் பாடுதல் என்பது தமிழ் இலக்கியத்தில் ஒரு கவிஞன் தனக்கு அநீதி இழைக்கப்பட்டதாக உணரும்போது அநீதி இழைத்தவர் அழியவேண்டும் என்று சாபமிட்டு பாடல் எழுதும் செயலாகும். வஞ்சப்புகழ்ச்சியாக அவ்வாறு எழுதுவதும் உண்டு. இது தவிர கவிஞன் நினைக்காமல் எழுதிய ஒரு பாடலின் தவறான பொருள் பலித்துவிடுவதை அறம்பற்றுதல் அல்லது அறமாதல் என்பார்கள். இது தொன்மையான தமிழ் நம்பிக்கை. சரியாக சொல்லப்பட்ட வார்த்தை கொல்லும் தன்மை கொண்டது என்பதே இந்த நம்பிக்கையின் ஆதாரம். இது தொலதமிழ்ப் பண்பாட்டில் சொல் எப்படி மதிக்கப்பட்டது என்பதைக் காட்டுகிறது. கவிதை எப்போதும் அறத்தின் பக்கமே நிற்கும் என்ற நம்பிக்கையையும் காட்டுகிறது.\n\nSection::::வரலாறு.\nசங்கப்பாடல்களில் அறம்பாடுதலைப்பற்றி ஏதும் வரவில்லை. ஆனால் புலவர்கள் ஒரு மன்னனை பாடாது விடுவதென்பது மாபெரும் தண்டனையாக கருதப்பட்டது. பெண்கொலை புரிந்த நன்னன் என்ற மன்னனை புலவர்கள் புறக்கணித்தமையால் அவன் தீராப்பழிக்கு ஆளானான் என்று புறநாநூறு பாடல்கள் சொல்கின்றன. \n\nபின்னர் சமணத்தின் பாதிப்பால் அறம்பாடும் முறை உருவாகியிருக்கலாம். சமண முனிவர்கள் அவர்களை மீறி ஓர் அநீதி நிகழ்ந்தால் அந்த இடத்துக்குச் சென்று உண்ணாநோன்பிருந்து உயிர்விடுவார்கள். அஞ்சினான் புகலிடம் என்ற அமைப்பு சமணர்களுக்கு உரியது. சமண முனிவர்கள் எல்லை வகுத்து அமைத்த அந்த இடத்துக்குள் எவரும் எவரையும் கொல்லக்கூடாது. அப்படி கொல்லப்பட்டால் கொன்றவன் வாசலில் அனைத்து சமண முனிவர்களும் உயிர் துறப்பார்கள். அதன்பின் அந்த மன்னனும் மக்களால் வெறுக்கபடுவான். அதே மனநிலை அறம்பாடுவதில் காணக்கிடைக்கிறது.\n\nதமிழ் மரபில் அறம்பாடுதலின் புகழ்பெற்ற கதை இரண்டாம் நந்திவர்ம பல்லவனைப் பற்றியது. இவன் தன் தாயாதிகளை வாரிசுப்போரில் அறமில்லாமல் கொன்றொழித்தான். தப்பி ஓடிய ஒரு தாயாதியின் வாரிசு தமிழ் கற்று வார்த்தைக்கு வார்த்தை அறம் வைத்து நந்திக் கலம்பகம் என்ற நூலை எழுதி அரங்கேற்றினான். அறச்சாபம் ஏற்ற நந்திவர்மன் சிதைகூட்டச்சொல்லி அதில் ஏறி உயிர்துறந்தான்.\n"}
{"id": "96564", "url": "https://ta.wikipedia.org/wiki?curid=96564", "title": "அலெக்சாண்டர் லுகசெங்கோ", "text": "அலெக்சாண்டர் லுகசெங்கோ\n\nஅலெக்சாந்தர் கிரிகோரியெவிச் லுக்கசேங்கோ (\"Alexander Grigoryevich Lukashenko\", பெலருசிய மொழி: \"Аляксандр Рыгоравіч Лукашэнка\", , பிறப்பு: ஆகத்து 30, 1954) பெலருஸ் நாட்டின் தற்போதைய அரசுத்தலைவர் (சனாதிபதி) ஆவார். 1994 முதல் தொடர்ந்து இப்பதவியில் இருக்கிறார். லுக்கசேங்கோ அரசுக்குச் சொந்தமான விவசாயப் பண்ணை ஒன்றில் பணிப்பாளராகவும், சோவியத் எல்லைப் படைப் பிரிவிலும் பணியாற்றிய பின்னர் அரசியலுக்கு வந்தார். இவரே பெலருஸ் சோவியத் ஒன்றியத்தில் இருந்து பிரிவதற்கு எதிராக வாக்களித்த ஒரேயொரு அரசுப் பிரதிநிதியாவார்.\n"}
{"id": "96570", "url": "https://ta.wikipedia.org/wiki?curid=96570", "title": "கோனம் பொஜ்ஜ", "text": "கோனம் பொஜ்ஜ\n\nகோனம் பொஜ்ஜ என்பது இலங்கை வேடுவர்கள் அணியும் உடை, துணி வகைகளுக்கு கூறும் பெயராகும். தற்காலத்தில் ஆண் வேடுவர்கள் கோவனமும், பெண் வேடுவர்கள் துண்டுத், துணிகளையும் அணிவர். இதனையே கோனம் பொஜ்ஜ என்பர்.\n\nSection::::புராதன மறைப்புக்கள்.\nவேடுவர்கள் இலங்கையில் புராதனக் குடிகளாகக் கருதப்படுகின்றனர். ஆரம்பகாலங்களில் இவர்கள் தனது அந்தரங்கப் பகுதிகளை மறைத்துக் கொள்வதற்காக இலைகள், சிறிய மரக் கிளைகள் போன்றவற்றை அணிந்ததாக வரலாற்றுச் சான்றுகள் குறிப்பிடுகின்றன. இத்தகைய இலைகள், கிளைகளை காட்டில் காணப்படக்கூடிய ஒரு வித நார் கொண்டு கயிறு போல இடுப்பில் கட்டி அதனுள்ளே இந்த இலைகள், கிளைகளை சொருகிக் கொள்வார்கள்.\n\nSection::::வேடுவக் கலாசாரத்துக்குட்பட்டவை..\nவேடுவர்களின் வாழ்க்கை காடுகளிலே அமைந்திருந்தது. இந்த வேடுவர்கள் காடுகளில் இயற்கை வனமிக்க பிரதேசங்களில் சமூகமாக வாழத் தலைப்பட்டதும் இவர்களது வாழ்க்கை முறைகளில் சிற்சில மாற்றங்கள் ஏற்பட்டுள்ளன. எவ்வாறாயினும், வேடுவர்களைப் பொறுத்தமட்டில் அவர்களது நடை, உடை, பாவனை, செயற்பாடுகள் வேடுவக் கலாசார உரிமைகளுக்குட்பட்டவையாகவே இருக்கின்றன.\n\nSection::::தற்கால ஆண் வேடுவர்களின் துணிகள்.\nபுராதன யுகத்தில் இருந்து வேடுவர்களைப் போலல்லாது தற்கால ஆண் வேடுவர்கள் துணிகள் அணிகின்றனர். ஆனால், கோவனமும் இடுப்பைச் சுற்றி அணியும் ஒரு துணித் துண்டுமாகும். வேடுவர்கள் தமக்குச் சொந்தமானதை உள்ளே வைத்துக் கட்டிக் கொள்ளும் இத்துணியை இடுப்பைச் சுற்றிக் கட்டிக் கொள்வர்.\n\nSection::::துணிப்பொதியில் உள்ளவை.\nவெற்றிலைப்பை, பாக்குவெட்டி, காசு மற்றும் பாதுகாத்துக் கொள்ளத் தேவையான பொருட்கள் இருப்பின் அவை அனைத்தும் இப்பொதியில் அடங்கும். கோவனம் அணியப்பயன்படும் கயிறு ஒரு வகை நாராலானதாகும்\n\nSection::::கண்டங் கோடரி.\nகண்டங் கோடரி என்படும் ஒரு வகை தற்காப்பு ஆயுதம் எப்பொழுதும் ஆண் வேடுவர்களின் தோலில் இருக்கும். இது வேடுவக் கலாசார உரிமைகளுக்குட்பட்டவையாகும்.\n\nSection::::பெடீ கோனம் பொஜ்ஜ.\nவயது முதிர்ந்த பெண்களும் சிறுமிகளும் உடலின் மேற்பகுதியை மறைப்பதில்லை. பிள்கைள் உள்ள சில தாய்மார்களும் உடலின் மேற்பகுதியை திறந்து கொண்டிருப்பார்கள். ஆனால், தற்போது வேடுவப் பெண்களும் தமது முழு உடலையும் மறையுமாறு உடை அணிகின்றனர்.\n\nபெண்களின் உடைகளும் தற்காலத்தில் வித்தியாசமாகியுள்ளது. அது ஒரு துண்டு சீத்தைத் துணியாக மாறியுள்ளது. அதனை அவர்கள் 'பெடீ கோனம் பொஜ்ஜ' என்பார்கள். பெடீ என்பது பெண்களைக் குறிக்கும் வேடுவக் சொல்லாகும்.\n"}
{"id": "96575", "url": "https://ta.wikipedia.org/wiki?curid=96575", "title": "முகுளம்", "text": "முகுளம்\n\nமுகுளம் \"(medulla oblongata)\"(இலங்கை வழக்கு: நீள்வளையமையவிழையம்)என்பது மூளைத்தண்டின் முன்பகுதியில் சிறுமூளைக்கு ஓரளவு கீழே அமைந்துள்ளது. இது கூம்பு வடிவ நரம்பன்களின் (நரம்பணுக்களின்)திரட்சியாகும். இது சிறுமூளைக்கும் தண்டுவடத்துக்கும் இடையில் அமைந்த நரம்பு முடிச்சு ஆகும். இது வாந்தி முதல் தும்மல் வரையிலான தன்னியக்க நனவிலிச் (அனிச்சைச்) செயல்களை ஆற்றுகிறது. முகுளத்தில் இதயத் துடிப்பு, மூச்சுயிர்ப்பு, வாந்தியெடுத்தல், குருதிக்குழல் இயக்கல் சார்ந்த நரம்பு மையங்கள் அமைந்துள்ளன. எனவே இது மூச்சுயிர்ப்பு, இதயத்துடிப்பு வீதம், குருதி அழுத்தம் ஆகிய தன்னியக்கப் பணிகளை ஆற்றுகிறது.\n\nகுமிழ் \"(bulb)\" என்ற சொல்லும் சிலவேளைகளில் முகுளத்துக்கு வழங்கப்படுகிறது. நோய் அறிகுறியியலில் முகுள நோயான குமிழ நரம்பன்கரு வாதம் (bulbar palsy) போன்ற சொற்களில் குறிப்பாக மருத்துவ நடைமுறையில் இவ்வழக்கு உள்ளது. இது முகுளம் சார்ந்த நரம்பு, நரம்புத்தடம் ஆகியவற்றையோ இவற்றோடு தொடர்புகொண்ட தசைகளையோ அதாவது நாக்கு, தொண்டை, குரல்வளை போன்றவற்றையோ குறிக்கலாம்.\n\nSection::::உடற்கூற்றியல்.\nமுகுளத்தில் பின்வரும் இரண்டு பகுதிகள் அமைந்துள்ளன:\n\nSection::::வெளிப் பரப்புகள்.\nமுகுளத்தின் முன் நடுவன் பிளவு பியாப் பொருளின் மடிப்பொன்றைக் கொண்டுள்ளது. இந்த மடிப்பு முகுளத்தின் நீளம் முழுவதும் நீள்கிறது. இது பொன்சின் கீழ் எல்லையில் ஒரு சிறு முக்கோணப் பகுதியில் முடிகிறது. இது சிறுவாய் அல்லது நாழி எனப்படுகிறது. இந்தப் பிளவின் இருபக்கத்திலும் முகுளக் கூம்பகங்கள் எழும்பி அமைகின்றன. இவற்றில் நரம்பு மண்டலத்தின் தண்டுவடப் புறணி, முகுளப் புறணி சார்ந்த கூம்பக நரம்புத் தடங்கள் அமைகின்றன. முகுள வாற்பகுதியில் இந்த நரம்புத் தடங்கள் கூம்பக நுனியில் குறுக்கிட்டு அவ்விடப் பிளவை மறைக்கின்றன.\n\nகூம்பக நுனிக்கு மேலே உள்ள நடுவண் பிளவுக்கு முன்புறப் பக்கத்தில் இருந்து புறப்படும் வேறு நாரிழைகள், பொன்சின் மேற்பரப்புக்குக் குறுக்கே பக்கவாட்டில் செல்கின்றன. இவை முன் வெளிப்புற வில்வளைவு நாரிழைகள் எனப்படுகின்றன.\n\nமுகுளத்தின் மேற்பகுதியில் அமையும் முகுள முன்புற வரிக்குழிவுக்கும் முகுளப் பின்புற வரிக்குழிவுக்கும் இடையில் உள்ள பகுதி ஈரிணை வீக்கப்பகுதிகளைக் கொண்டுள்ளன. இவை மூளைப்புறணி நடுவுடல்கள் எனப்படுகின்றன. இவை இவற்றில் உள்ள மிகப் பெரிய நரம்புத் தன்னியக்க உட்கருவாலும் கீழ் மூளைப்புறணி நடுவுடல் உட்கருக்களாலும் உருவாகின்றன.\n\nபின்புற நடுவண் வரிக்குழிவுக்கும் பின்புறப் பக்கவாட்டு வரிக்குழிவுக்குமிடையில் அமைந்த முகுளத்தின் பின்புறப் பகுதித் தண்டுவடத்தின் பின்புறப் தசையில் இருந்து வந்து நுழையும் நரம்புத் தடங்களைக் கொண்டுள்ளது. இவை நடுவில் உடனடியாக உள்ள நடுக்கோட்டுக்கும் பக்கவாட்டில் உள்ள மேல்தோல் தசைக்கும் இடையில் அமைந்த வட்ட எழுச்சித் தசைகள் ஆகும். இந்தத் தசைகள் வட்ட எழுச்சி அமைப்பிலும் மேல்தோல் முகைகளிலும் முடிகின்றன. இவை மேல்தோல் கருக்களிலும் வட்ட எழுச்சி அமைவுக் கருக்களிலும் உள்ள சாம்பல்நிறப் பொருளால் உருவாகின்றன. இந்தக் கருக்களில் உள்ள உடல்சார் உயிர்க்கலங்கள், பின்னந்தண்டின் நடுவண் நரம்புத் தடத்திலும் அதன் நரம்பு வேரிழைகளிலும் உள்ள இரண்டாம்நிலை வரிசை நரம்பன்களாகும். இவை அக வில்வளைவு நரம்பிழைகள் அல்லது தசைகள் எனப்படுகின்றன. இவை முகுளத்தின் ஒரு பக்கத்திலிருந்து மறுபக்கத்துக்கு கடந்து சென்று நடுவண் நரம்பிழைக் கற்றையை உருவாக்குகின்றன.\n\nஇந்த முளைகள் அல்லது முகைகளுக்கு மேலே பின்புற முகுளப் பகுதியில் முக்கோணப் பயம்பு அல்லது பள்ளம் நான்காம் உட்குழிவுத் தரையின் கீழடிப் பகுதியாக அமைகிறது. இந்தப் பயம்பு அல்லது பள்ளத்தின் இருபுறமும் கீழ்ச் சிறுமூளை இணைகாம்பு அமைகிறது; இது முகுளத்தைச் சிறுமூளையுடன் இணைக்கிறது.\n\nதோல்தசைப் படலத்துக்கு உடனே பக்கவாட்டில் அமைந்த முகுள அடிப்பகுதியில் மற்றொரு நீளவாட்ட உயர்ச்சி அமைகிறது. இது சாம்பல் முளை அல்லது முகை எனப்படுகிறது.\n\nமுகுளத்தின் அடிப்பகுதி பிணைப்பு நாரிழைகளால் ஆனதாகும். இவை முள்ளந்தண்டின் தன்புறப் பக்கவாட்டில் இருந்து மூளைத்தண்டின் எதிர்ப்புறப் பக்கவாட்டுகுக் குறுக்காக கடந்து செல்கின்றன; இதற்குக் கீழே தண்டுவடம் அமைகிறது.\n\nSection::::குருதி வழங்கல்.\nமுகுளத்துக்குப் பின்வரும் பல தமனிகள் குருதியை வழங்குகின்றன.\n\nSection::::பணி.\nமுகுளம் மூளையின் உயர் மட்டங்களை தண்டுவடத்தோடு இணைக்கிறது. அதன்வழியாகப் பின்வரும் தன்னியக்க நரம்பு அமைப்பின் பல்வேறு செயல்களுக்குப் பொறுப்பேற்கிறது:\n\nSection::::நோய்சார் அறிகுறிகள்.\nநெஞ்சடைப்பின்போது ஏற்படும் குருதிக்குழல் அடைப்பு, முகுளக் கூம்பு பட்டகத் தடம், நடுவண் இதழ், நாவடிக்கரு ஆகியவற்றைக் காயப்படுத்தி நடுவண் முகுள நோய்த்தொகையை உருவாக்குகிறது.\n\nபக்கவாட்டு முகுள நோய்த்தொகை பின்பக்கக் கீழ்ச் சிறுமூளைத் தமனி அடைப்பாலோ முள்ளந்தண்டுத் தமனிகளின் அடைப்பாலோ உருவாகும்.\n\nSection::::பிற விலங்குகள்.\nமஞ்சள் புழுக்களும் குழைகளிக் கெளிறும் முழுமையாக வளர்ந்த முகுளத்தைப் பெற்றுள்ளன. தாடையிலிகளாகிய இவ்வகைத் தொடக்கநிலை மீன்களில் 505 மில்லியன் ஆண்டுகளுக்கு முன்பே முகுளம் உருவாகப் படிமலர்ந்துள்ளதாகக் கருதப்படுகிறது. முதனிலை ஊர்வனவற்றின் மூளையின் உறுப்பாக முகுளத்தின் இருப்புநிலை உறுதிபடுத்தப்பட்டுள்ளது. இது இக்கால ஊர்வனவாகிய முதலைகள், பல்லிகளின் சரிவிகிதமில்லா உருவளவில் இருந்து உய்த்துணர்ப்படுகிறது.\n"}
{"id": "96576", "url": "https://ta.wikipedia.org/wiki?curid=96576", "title": "மூளைத்தண்டு", "text": "மூளைத்தண்டு\n\nமூளைத் தண்டு \"(brain stem) \"என்பது மூளையின் கீழ்ப்பகுதி ஆகும். இது மூளையின் பிற பகுதிகளை தண்டுவடத்துடன் இணைக்கின்றது.\n\nஇதை மூன்று பகுதிகளாகப் பிரிக்கலாம். அவை பான்ஸ், நடுமூளை, பின்மூளை(முகுளம்) என்பனவாம்.\n\nமுதல் இரண்டு கபால நரம்புகள் (cranial nerves) தவிர மற்ற கபால நரம்புகள் மூளைத் தண்டில் இருந்து தான் புறப்படுகின்றன.\n"}
{"id": "96577", "url": "https://ta.wikipedia.org/wiki?curid=96577", "title": "பன்னாட்டு ஒலிம்பிக் குழு", "text": "பன்னாட்டு ஒலிம்பிக் குழு\n\nபன்னாட்டு ஒலிம்பிக் குழு (, ) (சுருக்கமாக ப.ஒ.கு) சூன் 23, 1894 அன்று \"டெமெட்ரியோசு விகேலசை\" முதல் தலைவராகக் கொண்டு சுவிட்சர்லாந்தின் லோசான் நகரில் பியர் டி குபேர்டன் துவக்கிய ஓர் பன்னாட்டு அமைப்பாகும். இன்று 205 நாடுகளின் தேசிய ஒலிம்பிக் குழுக்கள் இதில் அங்கம் வகிக்கின்றன. \n\nஒவ்வொரு நான்காண்டுகளுக்கு ஒருமுறை நடத்தப்படும் நவீன குளிர்கால மற்றும் வேனில் கால ஒலிம்பிக் விளையாட்டுக்களை ப.ஒ.கு ஒருங்கிணைக்கிறது. ப.ஒ.கு ஒருங்கிணைத்த முதல் ஒலிம்பிக் போட்டிகள் கிரேக்கத்தின் ஏதென்ஸ் நகரில் நடந்த 1896 கோடை கால ஒலிம்பிக் விளையாட்டுகள் ஆகும்; முதல் குளிர்கால போட்டிகள் பிரான்சின் சமோனிக்சில் நடந்த 1924 குளிர் கால ஒலிம்பிக் விளையாட்டுக்கள் ஆகும். 1992 வரை குளிர்கால விளையாட்டுக்களும் கோடைகால விளையாட்டுக்களும் ஒரே ஆண்டில் நிகழ்த்தப்பட்டன. அதன் பின்னர் ப.ஒ.கு குளிர்கால விளையாட்டுக்களை இரு கோடைகால விளையாட்டுக்களுக்கு இடையே இரண்டாம் ஆண்டு நடத்துகிறது. இது இரண்டை திட்டமிட போதிய நேரம் ஒதுக்கவும் வளங்களை கால இடைவெளியில் முழுமையாக பயன்படுத்திடவும் உதவுகிறது.\n\n"}
{"id": "96579", "url": "https://ta.wikipedia.org/wiki?curid=96579", "title": "இரண்டாம் சரபோஜி", "text": "இரண்டாம் சரபோஜி\n\nஇரண்டாம் சரபோஜி (மராத்தி: सर्फोजी) (செப்டம்பர் 24, 1777 - மார்ச் 7, 1832), அல்லது சரபோஜி மாமன்னர், \nமராத்திய போன்சலே வம்சத்தைச் சேர்ந்த தஞ்சாவூர் மராத்திய இராச்சியத்தின் மன்னர்களுள் ஒருவராவார். இவர் இராச்சியத்தின் கடைசி சுதந்திர மன்னன் ஆவார். இவர் தஞ்சையின் பிரபலமான சரசுவதி மகால் நூலகத்தை அமைத்தார்.இரண்டாம் சரபோஜி அனைத்து தரப்பட்ட மக்களையும் தன் நண்பர்களாக கொண்டிருந்தார் எடுத்துக்காட்டாக ஒரு முறை தன் நாட்டில் பயணம் மேற்க்கொள்ளும் போது பெரும் மதிப்பு கொண்ட நாணயத்திற்க்கு சில்லரை யாரிடம் கிடைக்குமென விசாரித்ததில் காடுவெட்டிவிடுதி என்ற ஊரில் சு. சா. சுப்பஞ் செட்டியார் முன்னோரான முருகன் செட்டியாரிடம் இருக்குமென அறிந்து செட்டியாரின் இல்லத்தில் நேரடியாக விஜயம் செய்து நட்புக்கொண்டார் பின் செட்டியார் அரண்மனை வரும் போது பல்லாக்கில் வர வேண்டுமென பல்லாக்கையும் அதை தூக்க ஆண்களையும் நியமித்து வந்தார்.\n\nSection::::ஆவணக்குறிப்புகள்.\nகிளாடியசு புக்கானன்(Dr.Claudius Buchanan), ஆயர் மிடில்ட்டன் (Bishop Middleton), ஆயர் இபர் (Bishop Heber), வாலன்சியா (Lord Valentia) முதலிய வெளிநாட்டவர்கள் தம் குறிப்புகளில் இவரைப் புகழ்ந்துள்ளனர்.\n\nSection::::அரசப்பதவி.\nமராத்திய அரசர் \"துல்சாசி\" வாரிசின்றி இருந்ததால், அவர் இறக்கும் முன் அவருடைய தத்து எடுத்த மகனான சரபோசி பட்டம் பெறவும், அம்மகனுகுக் காப்பாளராக அமரசிங்கும், சுவார்ட்சு பாதிரியார் (Rev.Schwartz) ஆசிரியராகக் கல்வி கற்பித்து வளர்க்கவும் ஏற்பாடு செய்திருந்தார். ஆனால், அமரசிங் தனக்கே பட்டம் கிடைக்க வேண்டுமென்று சூழ்ச்சி செய்தார். அதனை ஏற்ற ஆங்கில அரசாங்கம்\nஅமரசிங்கையே அரசராக்கியது. ஆட்சிக்கு வந்த அமரசிங்கோ, ஆட்சி செலுத்தாமல், சரபோசியையும், அரசகுடும்பத் தேவிமார்களையும் \nபல பொய்க் குற்றங்களுக்கு ஆளாக்கித் துன்புறுத்தினார். அவர்களைக் கொல்லவும் சதி செய்தார். இதிலிருந்து சரபோசி, அப்பாதிரியாரின் உதவியுடன் தப்பி, அப்பாதிரியாராலேயே அரசுரிமையைப் பெற்றார். 1798 இல் பட்டம் பெற்றதும், தமக்கு இருந்த அதிகாரமின்மையை அறிந்து கொண்டார். பதவியும், கௌரவமும், ஆங்கில அரசாங்கம் அளிக்கும் ஓய்வூதியமும் கிடைத்தால் போதும் என்ற நிலையில் வாழ்ந்தார்.\n\n\n\nSection::::மேற்கோள்கள்.\n "}
{"id": "96583", "url": "https://ta.wikipedia.org/wiki?curid=96583", "title": "எச்டி 15082", "text": "எச்டி 15082\n\nஎச்டி 15082 (\"HD 15082\") அல்லது வாஸ்ப்-33 (\"WASP-33\") என்பது 378 ஒளியாண்டுகளுக்கு அப்பால் அந்திரொமேடா பேரடையில் காணப்படும் ஒரு விண்மீன் (நட்சத்திரம்) ஆகும்.\n\nமிகவும் சூடான வியாழனை ஒத்த \"எச்டி 15082 பி\" என அழைக்கப்படும் புறக்கோள் ஒன்று 1.22 நாட்களுக்கு ஒரு தடவை இந்த விண்மீனைச் சுற்றி வருவதாக 2010 ஆம் ஆண்டில் அறிவிக்கப்பட்டது. வியாழனை விட இப்புறக்கோள் 4.1 மடங்கு எடை முறைவானதாகும்.\n\nSection::::மேற்கோள்கள்.\n \n"}
{"id": "96585", "url": "https://ta.wikipedia.org/wiki?curid=96585", "title": "முன்மூளை", "text": "முன்மூளை\n\nமுன்மூளை \"(prosencephalon or forebrain) \"என்பது மூளையின் கருநிலை வளர்ச்சியில் முன்புறமாக வளரும் பகுதியாகும். முன்மூளை, நடுமூளை, பின்மூளை ஆகியன முதுகுநாணிகளின் மூளையின் கரு நிலை வளர்ச்சியின் முக்கியப் பிரிவுகளாகும். முன்மூளை உடல்வெப்பநிலை, இனப்பெருக்கம், உண்ணுதல், தூக்கம், உணர்வு வெளிப்பாடு போன்றவற்றைக் கட்டுப்படுத்துகிறது.\n\n"}
{"id": "96589", "url": "https://ta.wikipedia.org/wiki?curid=96589", "title": "மைய நரம்பு மண்டலம்", "text": "மைய நரம்பு மண்டலம்\n\nமைய நரம்பு மண்டலம் \"(Central nervous system - CNS)\" அல்லது மைய நரம்புத் தொகுதி என்பது நரம்பு மண்டலத்தின் இரு பெரும் பிரிவுகளில் ஒன்றாகவும், மிகப்பெரிய பகுதியாகவும் இருப்பதுடன், தான் பெறும் தகவல்களை ஒன்றிணைத்து தொழிற்படும் ஆற்றல் கொண்டதாகவும் இருக்கின்றது. இது மூளை மற்றும் முண்ணாணை (தண்டுவடத்தை) உள்ளடக்கியது. விழித்திரையும் (retina), விழி நரம்பும் (optic nerve), முளைய விருத்தியின் போது மூளைவிருத்தி நிகழ்கையில், அங்கிருந்து உருவாகும் வெளிவளர்ச்சிகளாக இருப்பதனால், அவையும் மைய நரம்பு மண்டலப் பகுதியாகவே கொள்ளப்படுகின்றது. இவை மட்டுமே நேரடியாப் பார்க்கக்கூடிய அமைப்புக்களாக உள்ளன. மைய நரம்பு மண்டலமானது, புற நரம்பு மண்டலத்தோடு \"(peripheral nervous system)\" இணைந்து உயிரினத்தின் நடத்தை, தொழிற்பாடுகளைக் கட்டுப்படுத்துகின்றது.\n\nமையநரம்பு மண்டலம் எலும்புகளால் பாதுகாக்கப்படுகிறது. மூளை கபால எலும்புகளாலும், முண்ணாண் முதுகெலும்புகளாலும் பாதுகாக்கப்பட்டுள்ளன.\n\nSection::::பரிணாமம்.\nபரிணாம வளர்ச்சியில் பிளனேரியா எனும் தட்டைப்புழுவில் தான் தெளிவாக வேறுபடுத்தி அறியக்கூடிய மைய நரம்பு மண்டலம் மற்றும் புற நரம்பு மண்டலம் எனும் வேறுபாடு காணப்படுகிறது.\n"}
{"id": "96591", "url": "https://ta.wikipedia.org/wiki?curid=96591", "title": "உள்ளுணர்வு", "text": "உள்ளுணர்வு\n\nஉள்ளுணர்வு \"(instinct)\" என்பது ஓர் உயிரினம் வெளியிலிருந்து கற்றுக்கொள்ளாமலேயே அகத்தே கொண்டிருக்கும் இயல்பான ஓர் உணர்வு ஆகும். எனவே, இயல்பூக்கம் எனவும் அழைக்கப்படுகிறது. இது ஒவ்வோர் உயிரினமும் உயிர்வாழ மிக இன்றியமையாததாகும். ஆனால், இயல்பூக்கம் யாதென்று திட்டமாக இலக்கணங் கூறுவது அவ்வளவு எளிதன்று. இயல் பூக்கங்களின் தன்மை பற்றியும் எண்ணிக்கை பற்றியும் உள நூல் புலவர்களுள் கருத்து வேறுபாடுகளுண்டு. சிலர் இயல்பூக்கம் என்பதே கிடையாது என்று சொல்லுவர். சில அறிஞர், இயல்பூக்கம் என்னும் சொல்லையே விட்டு விட்டனர்.\n\nSection::::விலங்கினங்களில் இயல்பூக்கம்.\nகுட்டிக்குரங்கு மரக்கிளையில் தாவிக்கொண்டிருக்கும் தனது தாயை இறுகப் பிடித்துக் கொண்டிருப்பது உள்ளுணர்வு. அதே குட்டி நாளடைவில் ஒரு கல்லைப் பயன்படுத்திக் கொட்டையை உடைப்பது என்பது அது வெளியிலிருந்து கற்றுக்கொண்ட ஒன்று ஆகும். மீன் நீந்துதல் சிலந்தி வலை பின்னுதல், தேனீ மதுவைச் சேகரித்தல், குருவி கூடு கட்டுதல், மயில் தோகையை விரித்தாடுதல், பூனை எலியைப் பிடித்தல், குழந்தை மார்புண்ணுதல் இவை போன்றவை இயல் பூக்கச் செயல்களாகும்.\n\nSection::::இயல்பூக்கத்தின் தன்மை.\nமேற்கூறிய இயல்பூக்கச் செயல்கள் ஒவ்வொன்றும் ஒரு முழு உயிரியின் (Organism) செயலாகும் ; கண் இமைத்தல், கைபற்றல் போல் தனிப்பட்ட ஓர் உறுப்பின் செயலாகாது. இயல்பூக்கம் தொடர்பான பல செயல்களைக் குறிக்கும். உதாரணமாக, பறவை கூடு கட்டும்பொழுது ஒன்றன் பின்னொன்றாகப் பல செயல்களில் அது ஈடுபடுவதைக் காண்கின்றோம். இந்தச் செயல் தொடர்புகள் தற்காப்பையோ, இனக் காப்பையோ தரக்கூடியவை. இச் செயல்களைச் செய்யுமாறு உந்தும் சக்தி பிறவிச் சக்தியாகும். இச் செயல் புதிதாகத் தேடிக் கற்கும் ஒன்றன்று; பிறரைப் பார்த்துப் பயின்றதன்று. உதாரணமாக, தனிக் குளவி (Solitary wasp) உற்ற பருவம் அடையும்போது கூடுகட்ட ஆரம்பிக்கிறது. தரையின்கீழே குடைந்து வழி யொன்றைத் தோண்டி, இறுதியில் ஓர் அறையில் முட்டைகளையிடுகிறது. வெளிவந்து, தத்துக் கிளி ஒன்றைப் பற்றி அதன் நரம்பு மண்டலத்தில் கொட்டி அசையாதபடி செய்து, குஞ்சுகள் பொரித்தவுடன் அவற்றிற்கு உயிருள்ள இரை கிட்டும்பொருட்டு, முட்டைகளின் அருகே வைக்கிறது. பிறகு, கூட்டை அடைத்துவிட்டுப் போய் இறந்துவிடுகிறது. இதைப் போலவே இதன் தாயும் குஞ்சு பொரிக்கு முன்னரே இறந்து விட்டபடியால் இந்தக் குளவி கூடு கட்டும் திறமையைத் தன் தாயிடமிருந்து கற்றுக்கொண்டதன்று. அந்தத் திறமை இயல்பாகவே அமைந்ததாகும். இதை நோக்கும்போது இதற்கு முன்னுணர்வும் புத்திசாதுரியமும் உண்டென்றும், இன்ன காரியத்தை இதற்காகச் செய்கிறோம் என்ற நோக்கத்துடனேயே கூடு கட்டுவதில் இது ஈடுபடுகிறது என்றும் நினைக்க வேண்டியதாயிருக்கிறது.\n\nதவிர, சைக்கிள் விடுதல் போன்ற பழக்கச் செயல் போலல்லாமல் வேலையைத் திறம்படச் செய்யப்படுகிறது. ஆனால், பறவைகள் முட்டையிலிருந்து வெளிவந்தவுடன் அவ்வளவு திறம்படப் பறப்பதில்லையே என்று கேட்போருக்குத், திறம்படாமைக்குக் காரணம் நரம்புகளும் தசைகளும் முதிராமையே என்றும், குஞ்சுகளைச் சற்றுப் பலம் பெறும்வரை அடைத்துவைத்திருந்தால், கூட்டிலிருந்து வெளியே விட்டவுடனே நன்றாகப் பறக்கும் என்றும் கூறுவோம். அன்றியும் ஒரே இனமான பறவைகள் ஒரே விதமான கூடு கட்டுகின்றன. இதிலிருந்து, இயல்பூக்கங்களின் சிறப்புக் குறிகளை ஒருவாறு உணர்கிறோம்.\n\nSection::::சிறப்புக் குறிகள்.\nஇயல்புச் செயல் அல்லது கற்கப்படாத செயல். முழு உயிரியையும் உட்படுத்தும் சிக்கலான செயற்றொடர், தற்காப்பு, இனக்காப்புப் போன்ற வாழ்க்கைப் பயனுடைமை, முதல் முயற்சியிலேயே தகுதியாகச் செய்யப்படல், ஓரினத்தைச் சேர்ந்த உயிர்கள் எல்லாம் ஒரே தன்மையாயிருத்தல். இயல்பூக்கத்தைப் பற்றிய இவ் விலக்கணம் விலங்குகள், பறவைகள், பூச்சிகள் போன்றவற்றின் நடத்தையை நன்கு விளக்குகிறது. ஆனால் மனித இனத்தின் இயற்கைச் செயல்கள் இவற்றிலிருந்து சற்று மாறானவையாக இருத்தல். பற்றி இவ் விலக்கணத்தைச் சில உளவியலார் ஒப்புக்கொள்வதில்லை.\n\nSection::::இயல்பூக்கத்தின் பரிணாமம்.\nஉயிர்களின் பரிணாம ஏணியில் மேலே செல்லச்செல்ல, இயல்பூக்கத்தின் முக்கியத்தன்மை குறைந்துகொண்டே வருகிறது. பூச்சிகள் போன்ற கீழ்ப்பிராணிகள் முற்றிலும் இயல்பூக்கங்களாலேயே வாழ்கின்றன வென்னலாம். அவை அனுபவத்தின் பயனாக மிகுதியாகக் கற்பதில்லை. இயற்கைச் செயனிலைகளைக்கொண்டே வாழ்க்கையில் சமாளித்துக்கொள்கின்றன. அதனால் அரிய நிகழ்ச்சி ஏதேனும் தோன்றினால், அதற்குத் தக்கவாறு நடந்து கொள்ள அவற்றுக்குச் சக்தி கிடையாது. பல பூச்சிகள் தமக்கு வழக்கமான உணவுப் பொருள்கள் இல்லையேல் வேறு உணவுப் பொருள்கள் அருகில் இருந்தாலும், பட்டினி கிடக்கின்றனவென்று ஆராய்ச்சியால் தெரிகிறது. ஆனால் உயர்தரப் பிராணிகளிடம் இயல்பூக்கத்தின் ஆதிக்கம் குறைந்துகொண்டே வருகிறது. அனுபவத்தின் பயனாகக் கற்கும் ஆற்றல் அதாவது, வசதிக்கு ஏற்றவாறு தன்னைப் பொருத்தியமைத்துக்கொள்ளுதல் தோன்றுகிறது. மக்களிடத்தில் இயல்பூக்கங்கள் இறுதி இலக்குக்களை மட்டும் விதிக்கின்றன. அவற்றைப் பெறும் வழிகளைத் திட்டமாக வரையறுப்பதில்லை. இறுதி இலக்குக்களைக்கூட ஓரளவு மாற்றியமைக்கலாம். ஆனது பற்றியே இயல்பூக்கத்தின் இலக்கணத்தைப்பற்றி வாத விவாதங்கள் ஏற்பட்டிருக்கின்றன.\n\nSection::::ஒப்பீடுகள்.\nஉந்தல்கள், மறிவினைகள், இயல்பூக்கங்கள் ஆகியன ஒன்றுக்கொன்று நெருங்கியத் தொடர்புடையன ஆகும். உயிரிகளுக்கும் உயிரிலிகளுக்குமுள்ள வேறுபாடு யாதெனில், உயிரிலிகளுக்கு உந்தல்கள் (Drives) இல்லை. உயிரிகளுக்கு உந்தல்கள், ஊக்குநிலைகள் உண்டு. இந்த உந்தல்கள் பிராணிகளை வேலைசெய்யத் தூண்டுகின்றன. ஓர் உயிரியின் உயிர்ச்சக்தி உந்தல்களாகத் தோன்றி ஊக்கந் தருகிறது. உணவு, பகை நீக்கம், உறக்கம், ஆராய்வு, கல்வி, மகவு காப்பு, கூட்டம், முதன்மை , பணிதல், கட்டல், ஈட்டுதல் போன்றவை உந்தல்களாகும். இந்த உந்தல்களைத் திருப்தி செய்யும் சில துலங்கல்கள் (Responses) எளியவை; எடுத்துக்காட்டாக, சுவாசித்தல், விழுங்குதல், பற்றுதல், கைதெறித்தல், இமைத்தல் போன்றவைகளைக் குறிப்பிடலாம். இவற்றை மறிவினைகள் (Refleexs) என்கிறோம்.\n\nசுவரில் பந்தையடித்தால் அது உடனே திரும்புவதுபோல், தற்செயலாக மின்சாரக் கம்பியைத் தொட்டவுடன் கை உடனே பின்வாங்குவது பற்றி அதை மறிவினையென்கிறோம். அது ஓர் உறுப்பைப்பற்றிய வேலையாகும். மேலும், காரணமாகிய வெளிப் பொருளின் தாக்கம் மறைந்தால் மறிவினைச் செயலும் மறைகின்றது. சில உந்தல்களோ சிக்கலானவை; இயல்பூக்கங்களாலேயே திருப்தியடைகின்றன. இவ்வியல்பூக்கங்களையும் மறிவினைகளையும் வேறுபடுத்தவேண்டும். ஆனாலும் முற்றிலும் பிரித்துவிடுவது எளிதன்று. உந்தல்கள், மறிவினைகள், இயல்பூக்கங்கள் மூன்றும் கற்கப்படாதவையே. அவை இயற்கையானவையே.\n\nSection::::உளவியல் நோக்கு.\nஓர் உளவியலறிஞர் இயல்பூக்கமாகக் கொள்வதை இன்னொருவர் மறிவினையாகக் கொள்வர். சிலர் இயல்புப் போக்குகளே உள, இயல்பூக்கங்களே இல்லையென்பர். வேறு சிலர் கட்டுதல், திரட்டுதல், ஓடுதல் போன்ற இயற்கை ஊக்குநிலைகளாகிய உந்தல்களையே இயல்பூக்க அட்டவணையில் சேர்க்கின்றனர். இவர்கள் இறுதிப் பயனான துலங்கல்களின் தன்மையையும் அவற்றின் பொருள்களையும் பாராட்டாது இவற்றை இயல்பூக்கங்கள் என்பர். பொதுவாகக் கூறுமிடத்து, இயல்பூக்கம் சிக்கலானது, மாறுந்தன்மையுடையது, நோக்கமுடையது, ஒரு முழு உயிரியின் வேலையாகும். ஆகவே தனி உறுப்பின் வேலையும் எந்திர இயக்கம் போன்றதுமான கருவிழி சுருங்குவதை இயல்பூக்கமாகக் கொள்வது சரியன்று என்று கூறலாம். குளவி வெட்டுக்கிளியை எடுத்துச்செல்லும் வழி சரிவான இடமாயிருந்தால் அல்லது சுற்றிப்போகவேண்டிய இடையூறு இருந்தால் அதற்குத் தக்க பிறிதொரு வகையிலும் அந்தக் குளவி தொழில் புரிகிறது.\n"}
{"id": "96592", "url": "https://ta.wikipedia.org/wiki?curid=96592", "title": "தசை வலி", "text": "தசை வலி\n\nதசை வலி (Myalgia) என்பது என்பது ஒரு தனி நோய் அன்று. பல நோய்களில் காணப்படக் கூடிய ஓர் அறிகுறி ஆகும். தசை வலியின் பொதுவான காரணம் ஒரு தசையை அல்லது ஒரு தசைக்குழுவை நீண்ட நேரம் பயன்படுத்துவது ஆகும். நீண்ட நேரம் தசையைப் பயன்படுத்தும் போது தசைகளில் லாக்டிக் அமிலம் மிகுந்து வலி உண்டாகிறது. நீடித்த பயன்பாடு அல்லது அடி இல்லாமல் தசை வலி ஏற்படுவது வைரஸ் காய்ச்சலில் ஏற்படும்.\n"}
{"id": "96593", "url": "https://ta.wikipedia.org/wiki?curid=96593", "title": "லோசான்", "text": "லோசான்\n\nலோசான் (Lausanne, loˈzan) சுவிட்சர்லாந்தின் பிரெஞ்சு மொழிப் பேசும் பகுதியில் உள்ள ரோமண்டியில் உள்ள ஓர் நகரமாகும். வாட் கன்டனின் தலைநகரமும் ஆகும். லோசான் மாவட்டத் தலைநகரும் இதுவே. ஜெனிவா ஏரியின் கரையில் அமைந்துள்ளது. லோசன் வடமேற்கில் ஜூரா மலைகளைக் கொண்டு பிரான்சின் எல்லை நகரான எவியன் லெ பெய்ன்சை எதிர் நோக்கி அமைந்துள்ளது. லோசான் ஜெனிவாவிலிருந்து வடகிழக்கில் உள்ளது.\n\n2009 இறுதியில் மக்கள்தொகை 125,885ஆக இருந்தது. நாட்டின் நான்காவது மிகப்பெரும் நகரமாக உள்ளது. பன்னாட்டு ஒலிம்பிக் குழுவின் தலைமையகம் இங்கு அமைந்துள்ளது'. விளையாட்டு பிணக்குத் தீர்வாணையத்தின் தலைமையகமும் இங்குதான் உள்ளது. இந்நகரைச் சுற்றிலும் திராட்சைத் தோட்டங்கள் உள்ளன. லோசான் நகரத் தொடர்வண்டி அமைப்பில் 28 நிலையங்கள் உள்ளன. உலகில் விரைவுப் போக்குவரத்து நகர்த் தொடர்வண்டி அமைந்துள்ள மிகச்சிறிய நகராக விளங்குகிறது.\n\n"}
{"id": "96594", "url": "https://ta.wikipedia.org/wiki?curid=96594", "title": "நியூயார்க் டைம்ஸ் கட்டடம்", "text": "நியூயார்க் டைம்ஸ் கட்டடம்\n\nநியூயார்க் டைம்ஸ் கட்டடம் \"(The New York Times Building)\" நியூயார்க் மாநகரில் உள்ள ஒரு வானளாவி ஆகும். இது 319 மீட்டர் உயரமுடையது. இதில் 52 அடுக்குகள் உள்ளன. இது 2003 ஆம் ஆண்டு கட்ட ஆரம்பிக்கப்பட்டு 2007 ஆம் ஆண்டில் கட்டி முடிக்கப்பட்டது. இது உலகின் உயரமான கட்டடங்களுள் ஒன்றாகத் திகழ்கிறது.\n"}
{"id": "96598", "url": "https://ta.wikipedia.org/wiki?curid=96598", "title": "செவுள்", "text": "செவுள்\n\nசெவுள் \"(gill)\" (இலங்கை வழக்கு: பூ) என்பது மீன்கள், இருவாழ்விகள் ஆகியவற்றின் சுவாச உறுப்புகள். இவை நீரில் மூச்சு விட உதவுகின்றன. துறவி நண்டுகளின் செவுள் காற்று ஈரப்பதமாய் இருக்குமாயின் நிலத்திலும் சுவாச உறுப்பாய்ச் செயல்படும். விலங்கால் உறிஞ்சப்பட்ட ஆக்சிசன் கரைந்துள்ள நீ்ர் செவுள்களில் உள்ள இறகு போன்ற பாகங்களின் குறுக்கே போகும் போது ஆக்சிஜன் விலங்கின் குருதியால் உறிஞ்சப்படுகிறது; நீர் வெளியேற்றப்படுகிறது. மீன்கள் மற்றும் தவளைகளின் செவுள்கள் அவற்றின் தலை ஓரத்தில் கட்புலனாகாது மறைந்திருக்கும். நீரில் இருந்து மீனை வெளியில் எடுக்கும் போது, நீரின் அடர்த்தியானது, இச்செவுள்களை ஒன்றன் மீது ஒன்று சரிவதையும், ஒன்றன் மேல் ஒன்று ஒட்டிக் கொள்வதையும் தடுக்கும் காரணியாக உள்ளது.\n"}
{"id": "96599", "url": "https://ta.wikipedia.org/wiki?curid=96599", "title": "மக்குண்ணி", "text": "மக்குண்ணி\n\nமக்குண்ணிகள் \"(Detritivores)\" என்பவை மக்கி அழுகிக் கொண்டிருக்கும் கரிம உணவை உண்ணும் உயிரினங்கள் ஆகும். இவ்வாறு செய்வதால் இவை உணவுச் சுழற்சியின் சிதைத்தல் வினையில் முக்கியப் பங்காற்றுகின்றன.\n\nஇவை சூழல் மண்டலத்தில் முக்கியப் பங்காற்றுகின்றன. இவை மட்டும் இல்லையென்றால் உலகமே பிணக்குவியலாய் குப்பையாய் இருக்கும். இவை உயிர்ப்பொருள் உள்ள எந்த மண்ணிலும் வாழக்கூடியவை. கடலிலும் இவை உண்டு.\n\nமண்புழு அனைவரும் அறிந்த ஒரு மக்குண்ணி ஆகும். நட்சத்திர மீன்கள், சாணிவண்டு, மரப்பேன், புழுக்கள் ஆகியனவும் மக்குண்ணிகள் ஆகும்.\n"}
{"id": "96600", "url": "https://ta.wikipedia.org/wiki?curid=96600", "title": "சய் குங்", "text": "சய் குங்\n\nசயி குங் அல்லது சயி குங் நகரம் (Sai Kung Town) என்பது ஹொங்கொங், புதிய கட்டுப்பாட்டகம் பகுதியில், சயி குங் மாவட்டத்தில் இருக்கும் இருக்கும் ஒரு அழகிய நகரமாகும். இந்த நகரம் கடலை முகப்பாகக் கொண்டுள்ளதால், இந்நகரம் சய் குங் தீபகற்பத்தில் இருப்பதாகவும் கூறுவர். இந்த நகரம் கிராமங்கள் சூழ நடுவில் கடலை முகப்பாக கொண்டுள்ளது. இவ்விடம் உல்லாசப் பயணிகளையும், சுற்றுலாப் பயணிகளையும் ஈர்க்கும் ஒரு இடமாகும். இதனை கடலுணவுப் பிரியர்களின் சொர்க்கம் என்றும் அழைப்பர்.\n\nSection::::சிறப்புகள்.\nசயி குங் நகரில் இருந்து பார்த்தால் எதிரே சிறிய சிறிய தீவுக் குன்றுகள் கடலெங்கும் மனதைக் கொள்ளைக்கொள்ளும் காட்சிகளாக இருக்கும். அத்துடன் சயி குங் கடல் பரப்பில் அருகருகே ஆயிரக்கணக்கான வள்ளங்கள் பார்ப்பதற்கு அழகானக் காட்சியாகும். சயி குங் போவாதானால், சயி குங்கிற்கு என்று தொடருந்து சேவை இல்லை. பேருந்து மற்றும் சிற்றுந்து சேவைகளின் ஊடாகவே பயணிக்கலாம். அல்லது தனியார் வாகனங்களில் போகலாம். எம் டி ஆர் தொடருந்தில் செல்வோர் சொய் ஒங் எனும் தொடருந்தகத்தில் இறங்கி, அங்கிருந்து பேருந்திலோ அல்லது சிற்றுந்திலோ போகலாம். சயி குங்கில் உள்ள சிறப்பை விட, இந்த சயி குங் பாதையில் பயணிப்பதே மனதுக்கு இதமானதாகும்.\n\nஉயர்ந்த மலைத்தொடர்களில் வாகனம் சுற்றிச் சுற்றி செல்லும் போது, இலங்கையில் நுவரெலியாவையும், இந்தியாவில் ஊட்டியையும் நினைவுப் படுத்தும் அளவிற்கு இயற்கை எழில் நிறைந்தப் பகுதியாகும். இடையிடையே பொருளாதார வளமிக்க கட்டமைப்புகளும், பாதை வடிவமைப்புகளும், மேம்பாலங்களும் என சயி குங் பயணம் ஒவ்வொரு சனி, ஞாயிறு மற்றும் பொது விடுமுறை நாட்களில் ஆயிரக்கணக்கானோரை ஈர்த்துக்கொள்ளும். சில நேரங்களில் வாகன நெரிசலும் ஏற்படும். \"டின் ஹாவூ கோயில்\" எனும் சீனர்களின் பழமையானக் கோயில் ஒன்றும் உள்ளது. குழிப்பந்தாட்ட விளையாட்டுப் பிரியர்களுக்கான ஒரு தனித்தீவும் உள்ளது. அதற்கு சிறப்பு சொகுசு படகு சேவை உள்ளது.\n\nSection::::சிறப்பு உணவகங்கள்.\nசயி குங்கில் சிறப்பான ஒரு விடயம் கடலுணவுகள். நூற்றுக்கணக்கான மீன் வகைகள், வெளியில் எங்குமே காணமுடியாத வித்தியாசமான கடல் வாழ் உயிரணங்கள் உயிருடன் நீர் தொட்டிகளில் போடப்பட்டிருக்கும். உணவுப் பிரியர்கள் தமக்கு விருப்பமான மீனையோ அல்லது கடல் உயிரினத்தையோ காட்டினால், கண்முன்னே அது தொட்டியில் இருந்து எடுக்கப்பட்டு உணவாகப் பரிமாரப்படும். சில உணவகங்கள் ஆயிரம் பேர் அமரக்கூடிய இடவசதிகளையும் கொண்டுள்ளன. சயி குங் செல்லும் சுற்றுலா பயணிகளின் முக்கியமான அம்சம் அங்கிருக்கும் கடலுணவு உணவகங்களில் உணவு உற்கொள்ளலும் ஆகும். அதனாலேயே நகரெங்கும் எண்ணற்ற உணவகங்கள் நிறைந்து காணப்படுகின்றன.\n\nஅத்துடன் சயி குங் கடலில் கட்டப்பட்டிருக்கும் ஒரு நீண்ட வள்ளத்துறை தற்போது உல்லாசப் பிரயாணிகளின் உலாவும் சாலையாக உள்ளது. அந்த வள்ளத் துறையின் அடிப்பாகமான கடல்பரப்பில் சிறு மீன்பிடி படகுகளில் உயிருள்ள மீன்கள் மற்றும் கடல் வாழ் உயிரிணங்களை வைத்துக்கொண்டு உள்ளூர் மீனவ வணிகர்கள் நெடுகிலும் இருப்பார்கள். அவர்கள் குவியல் குவியலாக விற்பவர்கள். அவற்றை வாங்குவோர் மேலே இருந்து தமக்கு வேண்டிய குவியலைக் காட்டினால், அவற்றை ஒரு பையினுள் போட்டு, ஒரு நீண்ட தடிப்போன்ற ஒன்றில் சொருகி மேலே நீட்டுவார்கள். அந்த தடியில் காசுப் போடுவதற்கான ஒரு பையும் இருக்கும். அதிலே காசைப் போட்டால், மீனவர் எடுத்துக்கொள்வார். அந்த படகு மீனவர்களின் மீன்கள் எல்லாமே படகில் இருக்காது. சில குவியல்களை மட்டுமே படகின் மீது மக்களின் பார்வைக்கு வைத்திருப்பர். மிகுதியெல்லாம் மீன்பிடி வலையுடன் கடலில் இருக்கும். மீன் அல்லது கடல்வாழ் உயிரிணங்கள் முடிய முடிய அந்த வலையை மேலே இழுத்து படகில் போட்டுக்கொள்வார்கள்.\n\nSection::::தீவுப் பயணங்கள்.\nசயி குங் செல்வொரின் இன்னொரு விருப்பம்சம், சயி குங் நகரில் இருந்து வள்ளத்தில் ஊடாக தீவுகளுக்கு செல்லல் ஆகும். அங்குள்ள ஒரு சில தீவுகளைத் தவிர பல தீவுகளில் மக்கள் வசிப்பதில்லை. ஆனால் உல்லாசப் பயணிகள் அச்சமின்றி எந்தத் தீவுக்கும் சென்று வரும் வசதியுள்ளது. விரும்பினால் ஒரு படகை அல்லது வள்ளத்தை தனியாகவோ அல்லது ஒரு குழுமாகவோ முழு நாளுக்கும் வாடகைக்கு பெற்று கடலில் வலம் வரலாம். தீவுகளுக்கு செல்வோர் நாம் விரும்பும் தீவுக்கு காலை சென்றால், மாலை 6:00 மணிக்கு முன் திரும்பி வர வேண்டும். போவோரை தீவுகளில் விட்டுவிட்டு மீண்டும் அவர்களை அழைத்துச்செல்ல வள்ளங்கள் பின்னேரம் வரும். அவசரமாக திரும்பிப் போகவேண்டுமானால், வள்ளக்காரருக்கு அழைப்பேசியில் அழைத்தால் வந்துவிடுவார்கள். சயி குங் கடல் பரப்பில் உள்ள தீவுகள் எல்லாம் கடல் நடுவே சிற்சிறு குன்றுகள் போன்றே காணப்படுகின்றன. சில நீண்ட மலைத்தொடர்களாக உள்ளன. அத்தீவுகளுக்கு செல்லும் உல்லாசப் பயணிகள் தமக்கு தேவையான உணவு, தண்ணீர் போன்றவற்றையும் எடுத்துக்கொண்டு மலையேற்றங்களுக்கும் செல்வர். சிலர் கூடாரம் அடித்துக்கொண்டு இரவு தங்குவோரும் உள்ளனர். சில காதல் சோடிகள் இரவு நேரங்களில் கூடாரம் அடித்துக்கொண்டு தீவுகளில் அல்லது தீவின் மலைகளில் தங்குவோரும் உளர்.\n\n"}
{"id": "96601", "url": "https://ta.wikipedia.org/wiki?curid=96601", "title": "ஆதி தாளம்", "text": "ஆதி தாளம்\n\nஆதி தாளம் கர்நாடக இசையில் மிகவும் அதிகமாகப் பயன்படுத்தப்படும் தாளம் ஆகும். இந்த இசையில் 75% கிருதிகள் ஆதி தாளத்துக்கே அமைக்கப்பட்டுள்ளன.\n\nஏழு தாள வகைகளுள் திரிபுடை தாளம் வகையைச் சேர்ந்த இத் தாளம், ஒரு லகுவையும், இரண்டு திருதங்களையும் உறுப்பாகக் கொண்டது. இத் தாளத்தின் லகு ஒரு தட்டும் மூன்று விரல் எண்ணிக்கையும் கொண்ட சதுஸ்ர லகு. இதனால் \"ஆதி\" தாளம் சதுஸ்ர சாதி திரிபுடை தாளம் ஆகும்.\n\nகர்நாடக இசை கற்கத் தொடங்கும் மாணவர்களுக்கு ஆதி தாளமே முதலில் கற்பிக்கப்படும் தாளம் ஆகும். ஆதி தாளத்தின் முதல் உறுப்பான லகுவில் நான்கு கால அலகுகளும், அடுத்து வரும் இரண்டு திருதங்கள் ஒவ்வொன்றிலும் இரண்டு கால அலகுகளுமாக மொத்தம் எட்டுக் கால அலகுகள் உள்ளன. கர்நாடக இசை கற்றலில் முதல் பாடமான சுவரவரிசை கற்கும்போது ஸ, ரி, க, ம, ப, த, நி என்னும் ஏழு சுரங்களுடன் மேல் ஸ்தாயியில் வரும் \"ஸ்\" சையும் சேர்த்து எட்டு சுரங்களை ஆரோகணத்திலும் அவரோகணத்திலும் ஆதி தாளத்துடன் மாணவர்கள் பாடிப் பழகுவர். \n"}
{"id": "96602", "url": "https://ta.wikipedia.org/wiki?curid=96602", "title": "குன்றம் பூதனார்", "text": "குன்றம் பூதனார்\n\nகுன்றம்பூதனார் சங்ககாலப் புலவர்களில் ஒருவர். இவர் முருகப் பெருமானைப் பாடிய இரண்டு பாடல்கள் பரிபாடல் நூலில் உள்ளன. அவை இந்நூலில் 9, 18 எண் கொண்ட பாடல்களாக அமைக்கப்பட்டுள்ளன.\n\n\n\nSection::::ஊடல்.\nSection::::வள்ளி, தெய்வானை மோதல்.\nஇவையெல்லாம் திருப்பரங்குன்றத்தில் நடைவெறும் பட்டிமன்றம் போலத் தோன்றின.\n\n\nSection::::பரிபாடல் 9 தரும் செய்தி.\nSection::::களவுமணம் கற்புமணத்தைவிடச் சிறந்தது.\nநான்மறைப் புலவர்கள் கற்புமணந்தான் சிறந்தது என்றனர். அதனை மறுத்துக் களவுமணமே சிறந்தது உன்று இப்பாடலில் இப்புலவர் நிலையாட்டிகிறார். முருகன் களவுமணத்தால் வள்ளியை மணந்தத்தையும் இவர் அதற்கு மேற்கோளாக ஆக்கிக்கொள்கிறார்.\n\n\nSection::::தள்ளாப் பொருளியல்பின் தண்டமிழ்.\nதமிழில் உள்ள அகத்திணைப் பொருளியலானது களவு கற்பு என்னும் இருவகையான உறவுமுறைகளைக் கொண்டது. இவற்றில் எந்த நெறியைப் பின்பற்றி வாழ்பவராயினும் அவர் தவறிலர். எனவே இப்பொருளியல்பு தள்ளப்படாத் தன்மை உடையது.\n\nஆடல் வல்லாரின் ஆடல்செறு, பாணரின் பாடல்செறு, கற்று வல்லாரின் கல்விச்செறு, கல்லாதவரின் வாய்ச்செறு என்றெல்லாம் பலவகையான பட்டிமன்றங்கள் நடைபெற்றன.\n\nSection::::பரிபாடல் 18 தரும் செய்தி.\nSection::::வரலாறு.\nதிருப்பரங்குன்றத்தில் சித்திரச்சாலை ஒன்று இருந்தது. அது காமவேள் படைக்கொட்டில் போல அழகுடன் திகழ்ந்தது.\n\nSection::::குன்றம்பூதனாரின் தமிழ்நடை.\nகுன்றம்பூதனார் எதுகை நலத்துடன் கூடிய நடையைப் போற்றுபவர். \nஐவளம்(வியக்கத்தக்க வளம்) பூத்த குன்று\nமைவளம் பூத்த மகளிர் கண்\nகைவளம் பூத்த மகளிரின் கையணைப்பு\nமெய்வளம் பூத்த தழுவல்\nநைவளம்(பண்) பூத்த யாழ்\n\n- போன்றவை\n"}
{"id": "96604", "url": "https://ta.wikipedia.org/wiki?curid=96604", "title": "சய் குங் தீபகற்பம்", "text": "சய் குங் தீபகற்பம்\n\nசாயி குங் தீபகற்பம் (Sai Kung Peninsula) என்பது ஹொங்கொங், புதிய கட்டுப்பாட்டகம் பகுதியுல் உள்ள ஒரு தீபகற்ப நிலப்பரப்பாகும். இந்த தீபகற்பத்தின் தென்மத்தியப் பகுதியில் உள்ள நகரமே சய் குங் நகரம் என அழைக்கப்படுகின்றது. இந்த சயி குங் தீபகற்ப நிலப்பரப்பு சயி குங் மாவட்டத்தின் நிர்வாகப் பிரிவின் கீழுள்ளது. இருப்பினும் இந்த தீபகற்பத்தின் வடப்பகுதி டய் போ மாவட்ட நிர்வாகப் பிரிவிலும், வடமேற்கு சா டின் மாவட்டத்திற்கும் நிர்வாகப் பிரிவின் கீழும் உள்ளன.\n\nஇந்த சய் குங் தீபகற்ப நிலப்பரப்பிலேயே ஹேப் துறைமுகம் எனும் சுற்றுலாப் பயணிகளை ஈர்க்கும் இடமும் அமைந்துள்ளது.\n"}
{"id": "96607", "url": "https://ta.wikipedia.org/wiki?curid=96607", "title": "ஹேப் துறைமுகம்", "text": "ஹேப் துறைமுகம்\n\nஹேப் துறைமுகம் (Hebe Haven) அல்லது பக் சா வான் என்பது, ஒரு படகுத் துறைமுகமாகும். இது ஹொங்கொங், சய் குங் மாவட்டத்தில், சய் குங் தீபகற்பத்தின் கடலோரமாக அமைந்துள்ளது. இந்த துறைமுகம் கடல் பாதுகாப்பான ஒரு துறைமுகமாகும். இது, கடலில் படகுச் சவாரி செய்வோர், காற்றழுத்தப் படகுச் சவாரி செய்வோர், படகு விளையாட்டுப் போட்டிகளில் ஈடுபாடு கொண்டோர் போன்றோரின் சுவர்க்கப் பகுதியாகும். இது சய் குங் போகும் வழியில் உள்ளது. படகு வகைகளில் பலவிதமானவைகள் உள்ளன. பலவிதமான படகு விளையாட்டுக்களும் போட்டிகளும் அடிக்கடி நடைபெறும். இந்த படகு சவாரிகளின் போது உதவுவதற்கான பல சாரணர் பிரிவுகளும் உள்ளன. இதன் கரையில் வசதிகள் மிக்க பல கூடலகங்கள் (clubs) இருக்கின்றன. பன்னாட்டு மட்டத்திலான படகு சவாரிப் போட்டிகளும் இங்கு நடைபெறுவது உண்டு. \n\nSection::::இயற்கை அழகு.\nஇந்த ஹேப் துறைமுகம் குடா கடலிலேயே அமைந்துள்ளது. சுற்றிவர மூன்று பக்கமும் பசுமையான உயர்ந்த மலைத் தொடர்களைக் கொண்டுள்ளது. அந்த மலைத் தொடர்கள் ஹொங்கொங் அரசாங்கத்தின் கீழுள்ள தேசிய வனங்களாகும். இயற்கை சூழ்ந்த இந்த ஹேப் துறைமுகத்தின் அமைவிடம் கடல் அனர்த்தங்களில் இருந்து பாதுக்காப்பு மிக்க ஒரு இடம் என்றும் கூறப்படுகின்றது. இந்த இடத்திற்கு செல்லும் வாகனங்களில் செல்லும் போது, வாகனங்கள் மலையின் மேலிருந்தே இந்த துறைமுகப் பகுதியூடாகச் செல்லும். அப்போது இந்த துறைமுகம் சுற்றி வர மலைகள் சூழ நடுவே ஒரு பெரும் பள்ளத்தாக்கில் இருப்பது போன்று அழகுடன் காட்சித்தரும். அந்தக் குடா கடல் எங்கும் ஆயிரக்கணக்கான படகுகளின் காட்சி, வாகனத்தில் செல்லும் போதே மனதைக் கொள்ளை கொள்ளும். அத்துடன் சயி குங் கடல் பரப்பில் உள்ள எண்ணற்ற தீவுக் குன்றுகள் தெரியும். இந்த தீவுகளுக்கு உல்லாசப் பயணமாக செல்வோரும் இந்த துறைமுகத்துக்குச் செல்வர்.\n\nSection::::துறைமுகக் கரை.\nதுறைமுகம் மற்றும் அதனை அண்டிய கடற்கரைப் பகுதிகள் பல கிரமாங்களைக் கொண்டுள்ளன. கடலை அண்டியப் பகுதிகளில் மட்டுமே இக்கிராமங்கள் உள்ளன. அந்த கிராமத்தவர் பலர் படகு வாடகைக்கு கொடுத்தல், படகோட்டி பழக்குதல், பயிற்சி அளித்தல் போன்றவைகளையே தொழிலாக கொண்டுள்ளனர். அத்துடன் கரைப் பகுதியில் வசதிகள் மிக்க கூடலகங்கள் பல உள்ளன. கடல் விளையாட்டுக்களில் தொடர்ந்து ஈடுபடுவோர் அந்த கூடலகங்களில் உறுப்பினரகளாகப் பதிவு செய்துக்கொள்வோரும் உளர். \n\nஅத்துடன் மெரினா குகைத் தோட்டம் எனும் தற்கால வசதிகள் மிக்க வீட்டுத்தொகுதிகள் இந்த ஹேப் துறைமுகப் பகுதியிலேயே அமைந்துள்ளது. \n\n"}
{"id": "96614", "url": "https://ta.wikipedia.org/wiki?curid=96614", "title": "பயிண்ட்", "text": "பயிண்ட்\n\nபயிண்ட் (BIND - Berkeley Internet Name Domain) 2004 தொடக்கம் என்பது மிகப் பரலாகப் பயன்படுத்தப்படும் ஒரு கட்டற்ற களப் பெயர் முறைமை அல்லது டி.என்.எசு வழங்கி. இதன் தற்போதையை வெளியீடு BIND 9 ஆகும். \n\n"}
{"id": "96619", "url": "https://ta.wikipedia.org/wiki?curid=96619", "title": "இழிமொழிதல்", "text": "இழிமொழிதல்\n\nபுன்மொழிதல் அல்லது இழிமொழிதல் \"(coprolalia)\" என்பது இயல்புநிலை மாந்தர் பொதுவிடங்களில் பேசக் கூசும் வார்த்தைகளைப் பேசுதல். \n\nடூரட் நோய்க்கூட்டறிகுறி உடையோரில் 15 விழுக்காட்டினரிடம் இது காணப்படும். இந்நிலைக்காளானோர் மற்றவர்கள் விரும்பவொண்ணா வகையில் இழிவான வார்த்தைகளைப் பேசுவர். இது பெரும்பாலும் சபிக்கும் வார்த்தைகளின் ஒழுக்காய் அமையும்.\n\nடூரட் நோய்க்கூட்டறிகுறி உடையோர் மட்டுமின்றி பக்கவாதம், மனச்சிதைவு நோய் உள்ளோரும் இழிமொழி பேசுவர்.\n"}
{"id": "96623", "url": "https://ta.wikipedia.org/wiki?curid=96623", "title": "தமிழியல் விருது 2010", "text": "தமிழியல் விருது 2010\n\nதமிழியல் விருது என்பது இலங்கை, மட்டக்களப்பு அமிர்தகழியில் இயங்கிவரும் எழுத்தாளர் மையம் ஆண்டுதோறும் வழங்கிவரும் விருதாகும். இலங்கையிலும், மற்றும் புலம்பெயர்ந்தும் வாழும் படைப்பாளிகளுக்கு இந்த விருதுகள் வழங்கப்படுகின்றன.\n\n2010 ஆம் ஆண்டுக்கான தமிழியல் விருது பெற்ற படைப்பாளிகளின் பட்டியல் வருமாறு,\n\nSection::::உயர் தமிழியல் விருது.\nஎழுத்தாளர் ஊக்குவிப்பு ஸ்தாபகர் பாக்கியநாதன் உயர் தமிழியல் விருது\n\nSection::::தமிழியல் வித்தகர் பட்டம்.\nதமிழியல் வித்தகர் பட்டமும், தலா 15,000 ரூபாய் பொற்கிழியுடன் வவுனியூர் ஸ்ரீ இராமகிருஸ்ணா கமலநாயகி தமிழியல் விருதும்\n\nSection::::தமிழியல் விருது - தெரிவான நூல்கள்.\nதமிழியல் விருதுக்காக 2009ம் ஆண்டு வெளிவந்த நூல்களிலிருந்து தெரிவு செய்யப்பட்டவைகள்\n\nSection::::குழந்தை இலக்கியம்.\nபதிவாளர் நாயகம் எஸ். முத்துக்குமாரன் தமிழியல் விருதுடன் ரூபாய் 10,000 பொற்கிழி \n\nSection::::உளவியல்.\nகல்விமான் க. முத்துலிங்கம் தமிழியல் விருதுடன் 10,000 ரூபாய் பொற்கிழி\n\nSection::::காவியம்.\nகவிஞர் கல்லாறன் தமிழியல் விருதுடன் ரூபாய் 10000 பொற்கிழி\n\nSection::::கவிதை.\nபுலவர்மணி ஆ. மு. சரீபுத்தீன் தமிழியல் விருதுடன் ரூபாய் 10,000 பொற்கிழி\n\nSection::::சிறுகதை.\nவித்தியாகீர்த்தி ந. சந்திரகுமார் தமிழியல் விருதுடன் ரூபாய் 10,000 பொற்கிழி \nSection::::நாவல்.\nநாவலாசிரியை பவளசுந்தரம்மா தமிழியல் விருதுடன் ரூபாய் 10000 பொற்கிழி\nSection::::நாடகம்.\nசெந்தமிழ்ச்சல்வர் ஸ்ரீஸ்கந்தராஜா தமிழியல் விருதுடன், ரூபாய் 10000 பொற்கிழி\nகலைஞர் எஸ். கணகதிப்பிள்ளை தமிழியல் விருதுடன், ரூபாய் 10000 பொற்கிழி\n\nSection::::மொழிபெயர்ப்பு.\nபுரவலர் நளீம் ஹாஜியார் தமிழியல் விருதுடன் ரூபாய் 10000 பொற்கிழி\n\nSection::::வரலாறு.\nசிவநெறிப்புலவர் சீ.ஏ. இராமஸ்வாமி தமிழியல் விருதுடன், ரூபாய் 10000 பொற்கிழி \n\nSection::::ஆய்வியல்.\nபுலவர்மணி பெரியதம்பிப்பிள்ளை தமிழியல் விருதுடன் ரூபாய் 10000 பொற்கிழி\n\nபுரவலர் ந. ஜெதீசன் தமிழியல் விருதுடன் ரூபாய் 10000 பொற்கிழி\n\nSection::::அறிவியல்.\nசுவாமி விபுலானந்தர் தமிழியல் விருதுடன், ரூபாய் 10000 பொற்கிழி\n\nSection::::பழந்தமிழ் இலக்கியம்.\nபம்பைமடு நாகலிங்கம் தமிழியல் விருதுடன் ரூபாய் 10000 பொற்கிழி\n\nSection::::இன நல்லுறவு இலக்கியம்.\nவண.பிதா சந்திரா அடிகளார் தமிழியல் விருதுடன் ரூபாய் 10000 பொற்கிழி\n\nSection::::குறும்படம் (இறுவட்டு).\nதுறையூர் வே. நாகேந்திரன் தமிழியல் விருதுடன் ரூபாய் 10000 பொற்கிழி \n\n\nSection::::ஓவியம் / வடிவமைப்பு.\nஓவியர் டாக்டர் சிக்கோ தமிழியல் விருதுடன் 5000 ரூபாய் பொற்கிழி\n\nSection::::பதிப்பகம்.\nபுரவலர் எல். சோலைமலைத் தேவர் தமிழியல் விருதுடன் 50000 ரூபாய் பொற்கிழி\n"}
{"id": "96624", "url": "https://ta.wikipedia.org/wiki?curid=96624", "title": "மலமுண்ணல்", "text": "மலமுண்ணல்\n\nமலமுண்ணுதல் \"(Coprophagia)\" என்பது ஒரு உயிரினம் தனது மலத்தையோ அல்லது பிறிதொரு உயிரினத்தின் மலத்தையோ உண்ணுதல் ஆகும்.\n\nSection::::தாவரங்களில்.\nஊனுண்ணித் தாவரமான நெப்பெந்தசு (Nepenthes) எனும் குடுவைத்தாவரம் ஒன்றியவாழ்வில் உள்ள விலங்குகளின் மலத்திலிருந்து ஊட்டச்சத்து பெறும்.\nSection::::பூச்சிகளில்.\nதாவர உண்ணிகளின் சாணி பெரும்பாலும் பாதி செரிக்கப்பட்டதாகவே இருக்கும். அவற்றை சாணிவண்டுகள், ஈ போன்றவை உண்டு செரிக்கும்.\nSection::::விலங்குகளில்.\nநாய், பன்றிகள் அனைவரும் அறிந்த மலமுண்ணிகள் ஆகும். வீட்டில் வளர்க்கும் பன்றிகளை எவ்விதமான மலமும் உண்ணவிடக் கூடாது. இது நோய்த்தொற்றை உருவாக்கும்.\nSection::::நாய்களில்.\nமலமுண்ணும் நடத்தை நாய்களில் காணப்படுவது பல தமிழ்ப்பழமொழிகளின் மூலம் அறியப்படுகிறது. இந்நடத்தையின் காரணம் எதுவென அறுதியிட்டு அறியப்படவில்லை. கவலை, எசமானர் கவனத்தைத் திருப்புதல், நோய்நிலை, பசி போன்றவை காரணங்களாகச் சொல்லப்படுகின்றன. நாய் உணவில் மிளகு, பைன் ஆப்பிள் போன்றவற்றைச் சேர்ப்பது மலமுண்ணலைத் தடுக்கும் என்று சொல்லப்படுகிறது.\nSection::::மனிதர்களில்.\nமனித சமூகத்தில் மலம் உண்ணல் என்பது மிகவும் இழிந்த ஒன்றாக கருதப்படுகிறது. பாலியல் ரீதியாக மலம் தின்னல், மலம் விரும்புதல் என்று அறியப்படுகிறது. தமிழகத்தில் ஆதிக்க சாதியினர் ஒடுக்கப்பட்டோர் மற்றும் உதாசீனப்படுத்தப்பட்டோர் என்று கருதி ஒருசிலரை கட்டாயப்படுத்தி மலம் தின்னச் செய்த நிகழ்வுகள் பதிவு செய்யப்பட்டு உள்ளன.\n"}
{"id": "96626", "url": "https://ta.wikipedia.org/wiki?curid=96626", "title": "சாலமாண்டர்", "text": "சாலமாண்டர்\n\nசாலமாண்டர் \"(Salamander)\" (இலங்கை வழக்கு: சலமந்தர்) என்பது ஓர் இருவாழ்வி வகையைச் சேர்ந்த உயிரினம் ஆகும். நான்கு கால்களும் ஒரு வாலும் கொண்டு பார்வைக்குப் பல்லி போல இருந்தாலும் இவை பல்லிகள் அல்ல. இவற்றின் இளம் உயிரினங்கள் குடம்பிகளாக நீரில் இடப்பட்ட முட்டைகளில் இருந்து வெளிவரும். இந்த குடம்பி நிலையில் இவை செவுள்களைக் கொண்டிருக்கும்.\n\nவளர்ந்த சாலமண்டர்கள் பெரும்பாலும் ஈரமான நிலத்திலேயே வாழும். சில சாலமண்டர்கள் நீரிலேயே தங்கும். பார்க்க வளர்ந்தவை போல் காணப்படும் இவை நியூட் (newt) என்று அழைக்கப்பெறும். சில சாலமண்டரக்ள் பாலியல் முதிர்ச்சி அடைந்த பின்னரும் செவுள்களைத் தக்க வைத்திருக்கும். இதற்கு இளம் முதுநிலை (neoteny) என்று பெயர்.\nசாலமண்டர்கள் எதிரிகளைத் தாக்க வேதியியல் தற்காப்பு கொண்டவை. இவை உண்பதற்கு நச்சுத்தன்மை உடையவை.\n\nதங்கள் கால்கள் மட்டுமின்றி உடலப்பாகங்களுக்கும் இழப்பு மீட்டல் திறன் பெற்றுள்ள ஒரே நான்கு கால் உயிரினம் சாலமண்டர் தான்.\n"}
{"id": "96627", "url": "https://ta.wikipedia.org/wiki?curid=96627", "title": "தொழில்மயமழிதல்", "text": "தொழில்மயமழிதல்\n\nதொழில்மயமழிதல் \"(Deindustrialization)\" என்பது தொழில்மயமாதலுக்கு (industrialization) நேர் எதிர் ஆகும். ஒரு நாட்டில் ஏற்படும் சமூகப் பொருளாதார மாற்றங்களால் அந்நாட்டின் தொழிற்திறன் குறைந்து அந்நாட்டின் ஒட்டுமொத்த ஏற்றுமதி குறைவதை இது குறிக்கும். உலகின் அதிக செல்வமுடைய நாடாக இருந்த இந்தியாவின் செல்வங்கள் சுரண்டப்பட்டு சூறையாடப்பட்டதன் விளைவாக 18 மற்றும் 19 ஆம் நூற்றாண்டுகளில் இந்தியாவில் தொழில்மயமழிதல் ஏற்பட்டது.\n"}
{"id": "96628", "url": "https://ta.wikipedia.org/wiki?curid=96628", "title": "மலை பிறப்பு", "text": "மலை பிறப்பு\n\nமலை பிறப்பு (orogeny) என்பது மலை உருவாகும் செயல் முறை ஆகும். இரு கண்டத்திட்டுகள் ஒன்றுடன் ஒன்று மோதும் போது இது நடக்கிறது.\n\n\n"}
{"id": "96629", "url": "https://ta.wikipedia.org/wiki?curid=96629", "title": "டம்புள்டோரின் படை", "text": "டம்புள்டோரின் படை\n\nடம்புள்டோரின் படை \"(Dumbledore's Army)\" (D.A) என்பது ஜே. கே. ரௌலிங் எழுதிய ஆரி பாட்டர் நாவல்களில் இடம்பெறும் ஒரு அமைப்பு ஆகும். இது ஆரி பாட்டர் அண்டு த ஆர்டர் ஆப் த பீனிக்சு புத்தகத்தில் ஆரம்பித்து கடைசி புத்தகம் வரை தொடர்கிறது. இது இந்நாவலின் முக்கிய கதாப்பாத்திரங்களாகிய ஆரி பாட்டர், ரோன் வீசுளி, எர்மாயினி கிறேன்செர் ஆகியோரால் டொலெரசு அம்பிரிட்ஜின் அதிகாரத்தை எதிர்பதற்கும், தீய சக்திகளுக்கு எதிரான கலைகளை கற்றலுக்கும் உருவாக்கப்பட்டது..\n"}
{"id": "96631", "url": "https://ta.wikipedia.org/wiki?curid=96631", "title": "லித்தியம் மின்கலன்", "text": "லித்தியம் மின்கலன்\n\nலித்தியம் மின்கலன் (Lithium battery) என்பது குறைந்த எடையும் அதிக ஆற்றலும் கொண்ட நீடித்து உழைக்கக் கூடிய ஒரு மின்கலன் ஆகும்.கைக்கடிகாரம் போன்றவற்றில் பயன்படுத்தப்படும் இது நாணய வடிவில் தயாரிக்கப்படுகிறது. ஆக்சிசனேற்ற நிலையில் உள்ள லித்தியம் இக்கலத்திற்குத் தேவையான ஆற்றலை வழங்குகிறது. ஒரு முறை இவை ஆற்றலிழந்ததும்; மீண்டும் திறனேற்றி இவற்றைப் பயன்படுத்த முடியாது. ஆனால் லித்தியம்-அயனி மின்கலன்களோ மீண்டும் மீண்டும் திறனேற்றிப் பயன்படுத்தும் விதத்தில் அமைந்தவையாதலால் மடிக்கணிணி, செல் பேசி ஆகியவற்றில் பயன்படுத்தப்படுகின்றன.\n"}
{"id": "96633", "url": "https://ta.wikipedia.org/wiki?curid=96633", "title": "இடம் சுட்டிப் பொருள் விளக்குதல்", "text": "இடம் சுட்டிப் பொருள் விளக்குதல்\n\nஇடஞ்சுட்டிப் பொருள் விளக்குதல் (\"Explaining with reference to Context\") என்பது இலக்கியம் பயிலும் பள்ளி மற்றும் கல்லூரி மாணவர்களின் திறனைச் சோதிக்கும் தேர்வு வினா வகைகளுள் ஒன்றாகும். இது எழுத்துத் தேர்விலேயே பெரும்பாலும் வினவப்படும். ஒரு இலக்கிய படைப்பில் (கவிதை, உரைநடை அல்லது நாடகம்) இருந்து சில வரிகள் கொடுக்கப்படும். மாணவர்கள் அந்த வரிகளைக் கண்டு அது எந்த நூலில் இடம் பெற்ற வரிகள், யார் யாரிடம் கூறுவதாய் அமைந்தது மற்றும் அவ்வரிகளின் பொருள் ஆகியவற்றை விளக்க வேண்டும்.\n"}
{"id": "96637", "url": "https://ta.wikipedia.org/wiki?curid=96637", "title": "இலங்கை இனப்பிரச்சினை வரலாற்று நூல் பட்டியல்", "text": "இலங்கை இனப்பிரச்சினை வரலாற்று நூல் பட்டியல்\n\nஇலங்கை இனப்பிரச்சினை வரலாறு குறித்து வெளிவந்த தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "96642", "url": "https://ta.wikipedia.org/wiki?curid=96642", "title": "மெரினா வளைகுடா", "text": "மெரினா வளைகுடா\n\nமெரினா வளைகுடா {Marina Cove) என்பது ஹொங்கொங், சயி குங் மாவட்டம் பகுதியில் ஹேப் துறைமுகத்தின் அருகே அமைக்கப்பட்டுள்ள தற்கால வசதிகள் மிக்க வீட்டுத் தொகுதியாகும்.\n\n"}
{"id": "96658", "url": "https://ta.wikipedia.org/wiki?curid=96658", "title": "இந்தியப் பொதுத் தேர்தல்கள்", "text": "இந்தியப் பொதுத் தேர்தல்கள்\n\nஇந்தியக் குடியரசில் பொதுத் தேர்தல்கள் (\"General elections in India\") என்பவை, இந்திய நாடாளுமன்றத்தின் கீழவையான மக்களவை உறுப்பினர்களை இந்தியக் குடிமக்கள் நேரடி வாக்கெடுப்பு மூலம் தேர்வு செய்யும் தேர்தல்களைக் குறிக்கும். மக்களவையில் பெரும்பான்மை உறுப்பினர்களைப் பெறும் கட்சி அல்லது கூட்டணி ஒருவரை இந்தியப் பிரதமராகத் தேர்ந்தெடுக்கிறது.\n\nமக்களவையின் பதவிக்காலம் ஐந்தாண்டுகள் என்பதால் ஐந்தாண்டுகளுக்கு ஒரு முறை பொதுத்தேர்தல் நடைபெறும். ஆனால் ஒரு மக்களவையின் பதவிக்காலம் முடிவதற்கு முன்பே கலைக்கப்பட்டுப் புதிதாகத் தேர்தல்கள் நடத்தப்படலாம். ஒரு அரசு மக்களவையில் நம்பிக்கை வாக்கெடுப்பில் தோற்றுப் பெரும்பான்மையை இழப்பதாலும் அல்லது தானாகவே முன்வந்து பதவி விலகுவதாலும் இந்நிலை ஏற்பட வாய்ப்புண்டு. பொதுத்தேர்தல்களில் 18 வயது நிரம்பிய அனைத்து இந்திய குடிமக்களும் வாக்களிக்கலாம். நாடு முழுவதும் 543 தொகுதிகளிலிருந்து தொகுதிக்கு ஒரு உறுப்பினர் வீதம் 543 உறுப்பினர்கள் தேர்ந்தெடுக்கப்படுவர். பொதுத் தேர்தல் நாடு முழுவதிலும் ஒரே நேரத்திலோ அல்லது பல கட்டங்களாகவோ நடத்தப்படலாம். இத்தேர்தல்கள் இந்தியத் தேர்தல் ஆணையத்தால் நடத்தப்படுகின்றன]]. 1999 பொதுத் தேர்தல் வரை காகித வாக்குச்சீட்டு முறையினால் நடைபெற்ற வாக்கெடுப்பு தற்போது மின்னணு வாக்குப்பதிவு எந்திரங்களின் மூலம் நடை பெறுகிறது.\n\n\n"}
{"id": "96662", "url": "https://ta.wikipedia.org/wiki?curid=96662", "title": "மெடூசா", "text": "மெடூசா\n\nமெடூசா (Medusa) என்பவள் கிரேக்கத் தொன்மத்தில் வரும் ஓர் அரக்கி ஆவாள். இவள் மிகவும் அசிங்கமாக இருப்பதால் இவள் யாரையேனும் பார்த்தால் பார்த்தவர்கள் கல்லாகி விடுவர். வெண்கலக்கையும் நச்சுப்பல்லும் உடைய இவளுடைய தலையில் முடிகளுக்குப் பதில் பாம்புகள் இருக்கும். இவள் போர்க்கிஸ் மற்றும் கெடோவின் பிள்ளை ஆவாள். இவள் சக்தி வாய்ந்தவளும் மிகவும் பலம்பொருந்தியவளும் ஆவாள். இவள் பேர்சியஸ் என்பவனால் கொல்லப்படுகின்றாள்.\n\n"}
{"id": "96666", "url": "https://ta.wikipedia.org/wiki?curid=96666", "title": "யுட்டோபியா", "text": "யுட்டோபியா\n\nயுட்டோபியா \"(utopia)\" என்பது கண்ணியமான அரசியலையும் சட்டங்களையும் கொண்டிருக்கும் கற்பனைச் சமூகம் (இலட்சிய சமுதாயம்) ஆகும்.\n\nசர் தாமஸ் மோர் தான் 1516 ஆம் ஆண்டு எழுதிய யுட்டோபியா எனும் புத்தகத்தில் இச்சொல்லைப் பயன்படுத்தினார். இப்புத்தகம் அட்லாண்டிக் கடலில் இருந்ததானவொரு கற்பனைத் தீவைப் பற்றியது. சமுதாயம், அரசியல், மதம், சூழலியல் ஆகியவற்றின் அடிப்படையில் பல யுட்டோபியக் கருத்தாக்கங்கள் உருவாக்கப்பட்டுள்ளன. ஆனால் நடைமுறையில் இலட்சிய சமுதாயத்தை உருவாக்க முயன்ற அனைத்து முயற்சிகளும் தோல்வியையே கண்டுள்ளன.\n"}
{"id": "96669", "url": "https://ta.wikipedia.org/wiki?curid=96669", "title": "சந்திரலேகா (நடனக்கலைஞர்)", "text": "சந்திரலேகா (நடனக்கலைஞர்)\n\nசந்திரலேகா (முழுப்பெயர்: சந்திரலேகா பிரபுதாஸ் படேல்; 6 டிசம்பர் 1928 – 30 டிசம்பர் 2006) பரத நாட்டியத்தை நவீன முறையில் மேம்படுத்திய நடனக்கலைஞர். மேலைநாட்டு நடனக்கலைகளையும் இந்திய நாட்டு களரி போன்ற போர்க்கலைகளையும் பரதநாட்டியத்துடன் இணைத்தார். இந்திய நடனத்தை முன்னெடுத்தவர் என்றும் அவர் புகழப்படுகிறார்.\n\nSection::::வாழ்க்கை.\nசந்திரலேகா, 1928ம் ஆண்டு டிசம்பர் ஆறாம் தேதி மருத்துவரின் மகளாக மகாராஷ்டிராவில் வாடா என்ற கிராமத்தில் பிறந்தார். இவர் பிறப்பால் குஜராத்தி. சட்டம் படித்த சந்திரலேகா படிப்பை பாதியிலேயே விட்டுவிட்டு நடனக்கலைஞராக ஆனார்.\n\nகாஞ்சீபுரம் எல்லப்ப பிள்ளையின் மாணவியாகி பரதநாட்டியம் கற்றார். தஞ்சாவூர் பாலசரஸ்வதி, ருக்மிணிதேவி அருண்டேல் ஆகியோரின் மாணவியாக இருந்தார். கேரளக் களரிப்பயிற்றும் பயின்றிருக்கிறார். இந்திய நடனத்தை மேலைநாட்டு அசைவுகளுடனும், அரங்க உத்திகளுடனும் இணைத்து பெரிய நிகழ்கலையாக ஆக்கினார். ஆடம்பரமான ஒளி, ஒலி அமைப்புகள் கொண்ட நடன நாடகங்கள் அவருடையவை.\n\n"}
{"id": "96671", "url": "https://ta.wikipedia.org/wiki?curid=96671", "title": "எதிர்ப் பொருள்", "text": "எதிர்ப் பொருள்\n\nஎதிர்ப்பொருள் \"(anti-matter)\" என்பது இப் பேரண்டத்தில் (பிரபஞ்சத்தில்) எங்கும் நீக்கமற நிறைந்திருக்கும் ஒன்றாகும். இது பொருளுக்கு இணையானதும் நேர்எதிரானதும் ஆகும். பொருளும் எதிர்ப்பொருளும் சேர்ந்தால் அவை ஒன்றை ஒன்று அழித்துப் (annihilation) பேராற்றல் வெளிப்படும்.\n\nSection::::உதாரணம்.\nஒவ்வொரு அடிப்படைத் துகளுக்கும் ஒரு எதிர்த்துகள் உண்டு. எ.கா: எலக்ட்ரானின் எதிர்த்துகள் பாசிட்ரான் ஆகும். இவை இரண்டும் ஒரே நிறை உடையவை. ஆனால் எலக்ட்ரான் (எதிர்மின்னி) எதிர்மறை மின்சுமையும் பாசிட்ரான் நேர்மறை மின்சுமையும் பெற்றுள்ளன.\n\nSection::::கற்பனைக்கதைகளில்.\nபெரும்பாலான எழுத்தாளர்கள் தங்கள் கற்பனைக்கதைகளில் எதிர்ப்பொருளைப் பயன்படுத்தி உள்ளனர். டான் பிரௌன் எழுதிய ஏஞ்செல்ஸ் அண்ட் டெமான்ஸ் நாவலில் எதிர்ப்பொருள் உலகை அழிக்கவல்ல ஆயுதமாய் சித்தரிக்கப்படுகிறது.\n\nSection::::பெருவெடிப்பு.\nபிரபஞ்சத் துவக்கம் சமஅளவு பொருளும் சமஅளவு எதிர்ப்பொருளும் சேர்ந்து ஒன்றையொன்று அழித்துக் கொண்டதால் உண்டான பெருவெடிப்பினாலேயே என்று நம்பப்படுகிறது.\n"}
{"id": "96675", "url": "https://ta.wikipedia.org/wiki?curid=96675", "title": "சாண எரிவாயு", "text": "சாண எரிவாயு\n\nசாண எரிவாயு என்பது கால்நடைகளின் சாணத்திலிருந்து நொதித்தல் முறையில் தயாரிக்கப்படும் எரிபொருளாகும். இந்த நொதித்தல் முறைக்கென களன்கள் அமைக்கப்படுகின்றன. சாணத்தினை எரிவாயு கலனுக்குள் செலுத்தி மீத்தேன் என்ற எரிவாயுவினைப் பெருகின்றார்கள்.\n\nஇந்த எரிவாயுக் களன்கள் உட்செலுத்தும் குழாய், செரிப்பான், வாயு சேகரிப்பான், சாணக்கழிவுக் குழம்பு வெளியேறும் குழாய், எரிவாயு வெளியேரும் குழாய் ஆகிய பாகங்களைக் கொண்டுள்ளன.\n\nSection::::இந்தியாவில்.\nஇந்தியாவில் மாற்று எரிசக்திக்கான சாண எரிவாயுவினை அமைக்க ஒன்றிய அரசு மானியங்களைத் தருகின்றது. இவ்வாறு எரிசக்திக்கென வாயுக் கலன்கள் எண்ணற்ற வடிவமைப்பில் கிடைப்பதால், சில எரிவாயுக் கலன்களுக்கு மட்டும் ஒன்றிய அரசு மானியம் தருகிறது.\n\n\n"}
{"id": "96676", "url": "https://ta.wikipedia.org/wiki?curid=96676", "title": "அபய தானம்", "text": "அபய தானம்\n\nஅபய தானம் (அடைக்கல தானம்) என்பது சமண சமயத்தினரின் நான்கு முக்கிய தானங்களுள் ஒன்று. அன்ன தானம், சாத்திர தானம், ஔடத தானம் ஆகியவை மற்ற மூன்றாகும். அபயதானம் என்பது தன்னைக் காக்குமாறு வேண்டி வந்தோரைப் பாதுகாத்தல் ஆகும். சமண ஆலயங்களுக்கு அருகில் இவ்வாறு அண்டி வந்தோரைப் பாதுகாப்பதற்கென்றே தனி இடங்கள் இருந்தன. இவற்றுக்கு அஞ்சினான் புகலிடம் என்று பெயர்.\n\nகன்னியாகுமரி மாவட்டம் பத்மநாபபுரம் அரண்மனையில் உள்ள அருங்காட்சியகத்தில் வெள்ளாடைக்காரருக்கு \"அஞ்சினான் புகலிடம்\" அமைத்த செய்தி உடைய கல்வெட்டு பார்வைக்கு வைக்கப்பட்டுள்ளது.\n"}
{"id": "96678", "url": "https://ta.wikipedia.org/wiki?curid=96678", "title": "மண் பரிசோதனை", "text": "மண் பரிசோதனை\n\nவிவசாய நிலத்தில் மண் பரிசோதனை (\"Soil test\") செய்யப்படுகிறது. இந்த சோதனையால் மண்ணில் இருக்கும் ஊட்டச்சத்துக்களின் நிலவரம் விவசாயிக்கு தெரியவருகிது. இந்த நிலவரத்தினை அடிப்படையாகக் கொண்டு அதற்கு ஏற்றாற் போல பயிரிடுதல் நடக்கிறது.\n\nமண் பரிசோதனை மூலம் கிடைத்த தகவல்களைக் கொண்டு, உரமிடுதல், பயிரிடுதல், நீர்ப் பாசனம் ஆகியவை செய்யப்படுகின்றன.\n\nSection::::மண் பரிசோதனை செய்ய வேண்டிய அவசியம்.\n1. இரசாயன உரங்கள், தேவைக்கேற்ப அதிகமாக உபயோகிப்பதை தடுக்கவும், சுற்றுசூழலை பாதுகாப்பதற்கும் மண் பரிசோதனை அவசியமாகும்.\n2. பயிர் அறுவடைக்கு பின் மண்ணில் உள்ள ஊட்டச்சத்துக்கள் குறைந்து விடும். எனவே மண் பரிசோதனை செய்து மண் வளம் அறிய வேண்டியது அவசியமாகும்.\n3. மண் அரிப்பு, நீர் கரையோட்டம் மற்றும் சத்துக்கள் ஆவியாதல் போன்ற காரணத்தினால் மண்வளம் குன்றிவிடும். எனவே மண் பரிசோதனை மூலம் மண் வளத்தை அறிந்துகொள்வது அவசியமாகும்.\n4. மண் வளத்தை நிலைநிறுத்துவதன் மூலம் பயிரின் உற்பத்தி, மற்றும் லாபத்தை மேம்படுத்தலாம்.\n5. மண்ணின் வளத்தை பேணிக்காப்பதற்கு தேவையான அளவு அங்கக உரங்கள் மற்றும் கனிசமான இரசாயன உரங்கள் இடவேண்டும்.\n6. பயிரின் தேவை, மண்ணின் தன்மை, உர உபயோகத் திறன் முதலியவற்றை கருத்தில் கொண்டு உர நிர்வாகம் அமைந்திட வேண்டும்.\n7. தேவையான நேரத்தில் மண் பரிசோதனை செய்வதன் மூலம் சரிவிகித சம அளவு சத்துக்களை பயன்படுத்தி பயிரின் உற்பத்தியை அதிகரிக்கலாம்.\n\nSection::::மண் மாதிரிகள் எடுப்பதற்கு முன்பு கவனிக்க வேண்டிய குறிப்புகள்.\nமண் மாதிரி எடுக்கும் பகுதி முழுவதையும் குறுக்கும் நெடுக்குமாக நடந்து, அப்பகுதியில் காணப்படும் நிலச்சரிவு, நிறம், நயம் மேலாண்மை முறை, பயிர் சுழற்சி இவற்றிற்கு ஏற்றாற்போல பல பகுதிகளாகப் பிரித்து, தனித் தனியாக மண் மாதிரிகள் சேகரிக்க வேண்டும். வரப்பு, வாய்க்கால்கள், மரத்தடி நிழல் பகுதிகள் மற்றும் கிணற்றுக்கு அருகிலும் மக்கு, குப்பை உரங்கள், பூஞ்சான மற்றும் பூச்சி மருந்து இடப்பட்ட பகுதிகளில் மண் மாதிரி எடுக்கக் கூடாது.\nஅதிக பட்சமாக 5 எக்டேருககு ஒரு மாதிரியும், குறைந்த பட்சம் கால் எக்டேருக்கு ஒரு மாதிரியும் சேகரிக்க வேண்டும்\n\nSection::::மண்மாதிரிகள் சேகரிக்க வேண்டிய காலம்.\nநிலம் தரிசாக இருக்கும் காலத்தில் மண் மாதிரிகள் எடுக்க வேண்டும்\nஉரமிட்டடவுடன் சேகரிக்கக்கூடாது. குறைந்தது 3 மாத இடைவெளி தேவை\nபயிர்கள் உள்ள நிலங்களில் மண் மாதிரிகள் எடுக்கக் கூடாது\n\nSection::::மண்மாதிரிகள் சேகரிக்கும் முறை.\nமண் மாதிரிகள் எடுக்க வேண்டிய இடத்திலுள்ள இலை, சருகு, புல், செடி ஆகியவற்றை கையினால் மேல் மண்ணை நீக்காமல் அப்புறப்படுத்த வேண்டும்.\n\nமாதிரி எடுக்கும் பொழுது ஆங்கில் எழுத்து “V” போல் மண்வெட்டியால் இருபுறமும் வெட்டி அந்த மண்ணை நீக்கி விட வேண்டும். பிறகு நிலத்தின் மேல்மட்ட பகுதியிலிருந்து கொழு ஆழம் வரை (0-15 செ.மீ. அல்லது 0-23 செ.மீ.) ஒரு இஞ்சு (அ) 2.5 செ.மீ. பருமனில் மாதிரி சேகரிக்க வேண்டும்.\n\nஇவ்வாறாக குறைநத பட்சம் ஒரு எக்டரில் 10 முதல் 20 இடங்களில் மாதிரிகள் சேகரிக்க வேண்டும். மண் மாதிரிகள் ஈரமாக இருந்தால் முதலில் அதனை நிழலில் உலர்த்த வேண்டும்.\n\nநுண் ஊட்டங்கள் அறிய வேண்டுமானால் எவர்சில்வர் அல்லது பிளாஸ்டிக் குறுப்பி மூலம் தான் மண் மாதிரிகள் எடுத்து, பிளாஸ்டிக் பக்கெட்டில் மாதிரிகள் சேகரிக்க வேண்டும். மண்வெட்டி, இரும்பு சட்டிகளை பயன்படுத்தக் கூடாது.\nபின்பு சேகரித்த மாதிரிகளை ஒரு பிளாஸ்டிக் வாளியில் போட்டு நன்றாக கலக்கி அதிலிருந்து ஆய்வுக்கு 12 கிலோ மண் மாதிரியை கால் குறைப்பு முறையில் எடுக்க வேண்டும்.\n\nSection::::மண் மாதிரி எடுக்கும் ஆழம்.\nமண் மாதிரி எடுக்கும் ஆழமானது பயிரிட திட்டமிடும் பயிரின் வகையை பொறுத்து மாறுபடும். வேர் வளர்ச்சியின் தன்மை மிக முக்கிய பங்கு வகிக்கிறது.\n\n\nSection::::கால் குறைப்பு (Quartering).\nவாளியில் சேகரித்த மண் மாதிரியை சுத்தமான சாக்கு அல்லது பாலித்தீன் தாள் மீது பரப்பி, அதனை நான்காகப் பிரித்து, எதிர் முனைகளில் காணப்படும். இரண்டு பகுதிகளை கழித்து விட வேண்டும். தேவைப்படும் 1/2 கிலோ அளவு வரை இம்முறையினை திரும்பத் திரும்ப கையாள வேண்டும்.\n\nசேகரித்த மண் மாதிரியை சுத்தமான ஒரு துணிப்பை பாலித்தீன் பையில் போட்டு அதன் மீது மாதிரியைப் பற்றிய விவரங்களைக் குறிப்பிட வேண்டும். உரம் மற்றும் பூச்சி மருந்துகள் வைக்கப்பட்டிருந்த சாக்குகளை அல்லது பைகளை மண் மாதிரிகள் அனுப்ப உபயோகிக்கக் கூடாது.\n"}
{"id": "96682", "url": "https://ta.wikipedia.org/wiki?curid=96682", "title": "ஆன்டைனின் தூக்கம்", "text": "ஆன்டைனின் தூக்கம்\n\nஆன்டைனின் தூக்கம் (\"Sleep of Ondine\") என்பது ஒரு செருமானிய நாட்டுப்புறக் கதை ஆகும். ஆன்டைன் என்பவள் அமரத் தன்மை உடைய அழகியதொரு நீரணங்கு ஆவாள். அவள் மனிதரைக் காதலிப்பாளேயாயின் அவளது சாகா வரம் போய் விடும் என்பது அவளது விதி.\n\nகடைசியாக லாரன்சு எனும் செருமானிய வீரன் ஒருவன் மீது அவள் காதல் கொள்கிறாள். அவர்களது திருமணத்தின் போது லாரன்சு “விழித்திருக்கும ஒவ்வொரு மூச்சிலும் நான் உ‌ன்னை என்றென்றும் காதலிப்பேன்!” என உறுதியளிக்கிறான். ஓர் ஆண்டிற்குப் பின் அவர்களுக்கு ஒரு குழந்தை பிறந்தது. அன்று முதல் ஆன்டைனின் அழகும் குறைந்தது. இதனால் லாரன்சுக்கு மனைவி மீதான காதல் குறையத் துவங்கியது.\n\nஒரு நாள் தன் கணவன் இன்னொரு பெண்ணுடன் இருப்பதை ஆன்டைன் பார்த்தாள். அவனை எழுப்பிய ஆன்டைன் இவ்வாறு சாபமிட்டாள். 'நீ விழித்திருக்கும் ஒவ்வொரு மூச்சிலும் என் மீது அன்பாய் இருப்பதாய் உறுதி சொன்னாய். அப்படியே இருக்கட்டும். இனிமேல் நீ விழித்திருக்கும் வரை மட்டுமே மூச்சு விடுவாய்'\n\nஅவனும் முடிந்த மட்டும் தூங்காது விழித்திருந்து விழித்திருந்து பார்த்தான். இறுதியில் உறங்கிப் போனான். அத்தோடு அவன் மூச்சும் நின்று போனது.\n\nSection::::நோய்நிலை.\nஆன்டைனின் சாபம் (Ondine's curse) என்பது பிறவி மைய குறைமூச்சுக் கூட்டறிகுறியின் (\"Congenital Central Hypoventilation Syndrome\") இன்னொரு பெயர் ஆகும். இந்நோயாளிகள் தானாகவே மூச்சு விடும் திறனை இழந்தவர்கள். ஒவ்வொரு மூச்சையும் இவர்கள் வலியத் துவங்க வேண்டும். இவர்கள் உறங்கினால் மூச்சு விடுதல் கடுமையாய்ப் பாதிக்கப்பட்டு விடும்.\n"}
{"id": "96684", "url": "https://ta.wikipedia.org/wiki?curid=96684", "title": "அடிப்படைத் துகள்", "text": "அடிப்படைத் துகள்\n\nஅடிப்படைத் துகள் \"(elementary particle)\" என்பது மேலும் பகுக்க இயலாத துகள் ஆகும். இவை போசான்களாகவோ அல்லது ஃபெர்மியான்களாகவோ இருக்கும்.\n\nஅணு ஓர் அடிப்படைத் துகளன்று. ஏனெனில் அது புரோட்டான், எலக்ட்ரான் மற்றும் நியூட்ரான்களால் ஆனது. புரோட்டானும் ஓர் அடிப்படைத் துகளன்று. ஏனெனில் அது குவார்க்குகளால் ஆனது. குவார்க் ஓர் அடிப்படைத் துகள் ஆகும். இதை மேலும் பகுக்க இயலாது.\n\nஒவ்வொரு அடிப்படைத் துகளுக்கும் நிறை, மின்சுமை, தற்சுழற்சி \"(spin)\" என்று மூன்று முக்கியப் பண்புகள் உண்டு.\n"}
{"id": "96685", "url": "https://ta.wikipedia.org/wiki?curid=96685", "title": "பைரவர்", "text": "பைரவர்\n\nபைரவர் சிவபெருமானின் அறுபத்து நான்கு திருமேனிகளுள் ஒருவராவார். இவர் வைரவர் என்றும் அறியப்படுகிறார். பைரவரின் வாகனமாக நாய் குறிப்பிடப்படுகிறது.\nஇதனால் தமிழ்நாட்டில் நாய்களுக்கு பைரவர் என்ற பொதுப் பெயரும் வழக்கத்தில் இருக்கிறது. பைரவரை சொர்ணாகர்ஷண பைரவர், யோக பைரவர், ஆதி பைரவர், கால பைரவர், உக்ர பைரவர் என்றெல்லாம் அழைக்கின்றார்கள்.\n\nகால பைரவர், சிவ பெருமானின் ருத்திர ரூபமாக சொல்லப்படுபவர்; சிவன் கோவிலின் வட கிழக்குப் பகுதியில் நின்ற கோலத்தில் காட்சி தருபவர்; ஆடைகள் எதுவுமில்லாமல் பன்னிரு கைகளுடன் நாகத்தை பூணூலாகவும், சந்திரனைத் தலையில் வைத்தும், சூலாயுதம், பாசக் கயிறு, அங்குசம் ஆகிய ஆயுதங்களைத் தாங்கியும் நிர்வாண ரூபமாய்க் காட்சி தருபவர். கால பைரவர் சனியின் குருவாகவும், பன்னிரன்டு ராசிகள், எட்டு திசைகள், பஞ்ச பூதங்கள், நவகிரகங்களையும், காலத்தையும் கட்டுப்படுத்துபவராகவும் கூறப்படுகிறார்.\n\nபஞ்சகுண சிவமூர்த்திகளில் பைரவர் வக்ர மூர்த்தி என்று அறியப்பெறுகிறார்.\n\nSection::::பைரவ தோற்றம்.\nஅந்தகாசுரன் எனும் அசுரன் சிவபெருமானிடம் பெற்ற வரத்தால் ஆணவம் கொண்டு, தேவ முனிகளை வதைத்தான். தேவர்களைப் பெண் வேடமிட்டு சாமரம் வீசும் ஏவலைச் செய்யும்படி பணித்தான். அந்தகாசுரன் சிவனிடமிருந்து இருள் என்ற பெரும் சக்தியைப் பெற்றமையால், உலகை இருள்மயமாக்கி ஆட்சி செய்தான். தேவர்களும், முனிவர்களும் அவனை அழிக்க சிவனிடம் வேண்டினார்கள். தாருகாபுரத்தை எரித்த காலாக்னியை பைரவ மூர்த்தியாக சிவன் மாற்றினார். எட்டு திசைகளிலும் இருந்த இருளை நீக்க எட்டு பைரவர்கள் தோன்றியதாக புராணங்கள் கூறுகின்றன.\n\nபைரவ மூர்த்தியை மூர்த்தி, பிரம்மசிரேச்சிதர், உக்ர பைரவர், க்ஷேத்ரபாலகர், வடுகர், ஆபத்துதாரனர், சட்டைநாதர், கஞ்சுகன், கரிமுக்தன், நிர்வாணி, சித்தன், கபாலி, வாதுகன், வயிரவன் என்று பல பெயர்களில் வணங்குகிறார்கள்.\n\nSection::::அட்சர பீடங்களின் காவலன்.\nசிவபெருமானை பிரிந்த ஆதி சக்தி பிரம்மாவின் மானசீக குமாரனான பிரஜாபதி தட்சன் மகளாக தோன்றினார். அவர் தாட்சாயினி என்றும் சதி தேவி என்றும் அறியப்பட்டார். பருவ வயதில் சிவபெருமானின் மீது காதல் கொண்டு, தட்சனின் விருப்பமின்றி திருமணம் செய்து கொள்கிறார். ஆணவம் கொண்டிருந்த பிரம்ம தேவரின் தலையை கொய்து பூசையின்றி போக சாபம் அளித்தமையினால் சிவபெருமான் மீது பிரம்ம குமாரனான தட்சன் கோபம் கொண்டிருந்தார். அதனால் சிவபெருமான் தாட்சாயினிக்கு அழைப்பு அனுப்பாமல் யாகமொன்றை தொடங்குகிறார். அந்த யாகத்தீயில் சதிதேவி விழுந்து இறக்கிறார்.\n\nசிவபெருமான் சதிதேவியாரின் பூத உடலோடு அலைவதைக் கண்ட திருமால், சிவபெருமானை அந்த மாயையிலிருந்து அகற்றுவதற்காக சக்ராயுதத்தினால் திருமால் அவ்வுடலை தகர்த்தார். சதி தேவியாரின் உடல்கள் பல்வேறு பாகங்களாக பூமியில் சிதறுண்டது. அவ்வாறு சிதருண்ட சதிதேவியின் உடல் பாகங்களை சிவபெருமான் சக்தி பீடமாக மாற்றினார். தாராகாசுரன் போன்ற அரக்கர்களிடமிருந்து சக்தி பீடங்களையும், அங்குவரும் பக்தர்களைக் காக்கவும் ஒவ்வொரு சக்தி பீடத்திற்கும் ஒரு பைரவரை காவல் தெய்வமாக நியமனம் செய்தார்.\n\nSection::::பைரவ வடிவங்கள்.\nமகா பைரவர் எட்டு திசைகளை காக்கும் பொருட்டு அஷ்ட(எட்டு) பைரவர்களாகவும், அறுபத்து நான்கு பணிகளை செய்ய அறுபத்து நான்கு பைரவர்களாகவும் விளங்குவதாக நம்பப்படுகிறது. மேலும் சுவர்ண பைரவர் போன்ற சிறப்பு பைரவ தோற்றங்களும் காணப்படுகின்றன.\n\nSection::::அஷ்ட(எட்டு) பைரவர்கள்.\nதிசைக்கொன்றென விளங்கும் எட்டு பைரவர்கள் அஷ்ட பைரவர்கள் என்று அழைக்கப்படுகிறார்கள். சில கோவில்களில் பைரவிகளுடன் இணைந்து தம்பதி சகிதமாகவும் இந்த பைரவர்கள் காட்சிதருகிறார்கள்.\n\nSection::::அசிதாங்க பைரவர்.\nஅசிதாங்க பைரவர் அஷ்ட பைரவ மூர்த்தி வடிவங்களில் முதன்மையானவர் ஆவார். இப்பைரவர் காசி மாநகரில் விருத்தகாலர் கோவிலில் அருள்செய்கிறார். அன்ன பறவையினை வாகனமாக கொண்டவர். நவகிரகங்களில் குருவின் கிரக தோசத்திற்காக அசிதாங்க பைரவரை வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான பிராம்ஹி விளங்குகிறாள்.\n\nSection::::ருரு பைரவர்.\nருரு பைரவர் அஷ்ட பைரவ மூர்த்தி வடிவங்களில் இரண்டாவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். ரிசபத்தினை வாகனமாக கொண்டவர். நவகிரகங்களில் சுக்கிரனின் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான மகேஸ்வரி விளங்குகிறாள்\n\nSection::::சண்ட பைரவர்.\nசண்ட பைரவர் அஷ்ட பைரவ மூர்த்தி வடிவங்களில் மூன்றாவது தோற்றமாவார். இப்பைரவர் காசி மாநகரில் துர்க்கை கோவிலில் அருள்செய்கிறார். மயிலை வாகனமாக கொண்டவர். நவகிரகங்களில் செவ்வாய் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான கௌமாரி விளங்குகிறாள்.\n\nSection::::குரோதன பைரவர்.\nகுரோத பைரவர் அஷ்ட பைரவ மூர்த்தி வடிவங்களில் நான்காவது தோற்றமாவார். இப்பைரவர் காசி மாநகரில் காமாட்சி கோவிலில் அருள்செய்கிறார். கருடனை வாகனமாக கொண்டவர். நவகிரகங்களில் சனி கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வைஷ்ணவி விளங்குகிறாள்.\n\nSection::::உன்மத்த பைரவர்.\nஉன்மத்த பைரவர் அஷ்ட பைரவ மூர்த்தி வடிவங்களில் ஐந்தாவது தோற்றமாவார். இப்பைரவர் காசி மாநகரில் பீம சண்டி கோவிலில் அருள்செய்கிறார். குதிரையை வாகனமாக கொண்டவர். நவகிரகங்களில் புதன் கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான வராகி விளங்குகிறாள்.\n\nSection::::கபால பைரவர்.\nகபால பைரவர் அஷ்ட பைரவ மூர்த்தி வடிவங்களில் ஆறாவது தோற்றமாவார். இப்பைரவர் காசி மாநகரில் லாட் பசார் கோவிலில் அருள்செய்கிறார். யானையை வாகனமாக கொண்டவர். நவகிரகங்களில் சந்திர கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான இந்திராணி விளங்குகிறாள்.\n\nSection::::பீக்ஷன பைரவர்.\nபீக்ஷன பைரவர் அஷ்ட பைரவ மூர்த்தி வடிவங்களில் ஏழாவது தோற்றமாவார். இப்பைரவர் காசி மாநகரில் பூத பைரவ கோவிலில் அருள்செய்கிறார். சிங்கத்தை வாகனமாக கொண்டவர். நவகிரகங்களில் கேது கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சாமுண்டி விளங்குகிறாள்.\n\nSection::::சம்ஹார பைரவர்.\nசம்ஹார பைரவர் அஷ்ட பைரவ மூர்த்தி வடிவங்களில் எட்டாவது தோற்றமாவார். இப்பைரவர் காசி மாநகரில் த்ரிலோசன சங்கம் கோவிலில் அருள்செய்கிறார். நாயை வாகனமாக கொண்டவர். நவகிரகங்களில் ராகு கிரக தோசத்திற்காக இந்த பைரவரை சைவர்கள் வணங்குகிறார்கள். இவருடைய சக்தி வடிவமாக சப்த கன்னிகளில் ஒருத்தியான சண்டிகை விளங்குகிறாள்.\n\nகாசி மாநகரில் திசைக்கொன்றென எட்டு திசைகளிலும் பைரவர் கோவில் அமைந்துள்ளது. அவையாவன அசிதாங்க பைரவர் - விருத்தகாலர் கோயில், குரோத பைரவர் - காமாட்சி ஆலயம், உன்மத்த பைரவர் - பீம சண்டி கோயில், ருரு பைரவர் - அனுமன் காட்டில், கபால பைரவர் - லாட் பஜாரில், சண்ட பைரவர் - துர்க்கை கோயிலில், பீஷண பைரவர் - பூத பைரவத்தில், சம்ஹார பைரவர் - த்ரிலோசன சங்கம்.\n\nSection::::அறுபத்து நான்கு பைரவர்கள்.\nபைரவ மூர்த்தி அறுபத்து நான்கு பணிகளைச் செய்யும் பொருட்டு அறுபத்து நான்கு பைரவராக தோற்றமளிக்கின்றார்.\n\n\nSection::::சொர்ண ஆகர்ஷண பைரவர்.\nசெல்வத்திற்கு அதிபதியான பைரவரை சொர்ண ஆகர்ஷண பைரவர் என்றழைக்கின்றார்கள். இந்த திருக்கோலத்தில் இடது கையில் கபாலத்துக்கு பதிலாக அட்சய பாத்திரம் இருக்கிறது. ஸ்வர்ணம் (தங்கம்) தந்தருளியவர் என்பதால் கபாலத்தை, அட்சய பாத்திரமாக வைத்திருப்பதாக சொல்கிறார்கள். இவரிடம் வேண்டிக் கொள்ள வீட்டில் செல்வம் பெருகும் என்பது நம்பிக்கை. இவர் இரண்டு நாய் வாகனங்களுடன் காட்சி தருவது மற்றொரு சிறப்பு.\n\nதஞ்சைமாவட்டம்,திருவிடைமருதூர் வட்டம்கதிராமங்களம் நருவெளி மிக அருகில் காவரி நதி வடக்கு நோக்கி ஓடி வடகாவேரி என சிறப்பு பெயர்பெற்ற காவிரியின் மேற்குக்கரையில் வினாயகர் கோவிலும்,காசிவிஸ்வநாதர்கோவிலும்,இவ்விருகோவிலுக்கும் இடையே மிக பழமையான இரட்டைகால பைரவர் கோவில் அமைந்துள்ளது. தர்போது தேய்பிறை அஷ்டமி திதியில் சிறப்பு பூசஜைகள் நடைபெருகிறது. விரைவில் திருப்பணிகள் நடைபெற்று மகா கும்பாபிஷேகமமும் நடைபெற உள்ளது. இங்குள்ள காலபைரவரையும்,வினாயகரையும் வழிபட திருமணதடை நீங்கி வரைவில்திருமணம் நடை பெறும் என்பது இங்குள்ள மக்களின் நம்பிக்கை காரிய தடைநீங்க இரட்டைகல பைரவரை வழிபடுவோம்\n\nSection::::கால பைரவர்.\nகாசி மாநகரில் காவல் தெய்வமாகவும் காக்கும் கடவுளாகவும் காலபைரவர் திகழ்கிறார். காசியில் பைரவருக்கு வழி பாடுகள் முடிந்த பிறகுதான் காசி விஸ்வநாதருக்கு வழிபாடு கள் நடைபெறும் வழக்கம் உள்ளது. காசி யாத்திரை செல்பவர்கள் கங்கையில் நீராடி வழிபட்டு இறுதியாக காலபைரவரையும் வழிபட்டால்தான் காசி யாத்திரை செய்ததன் முழுப் பலனும் கிட்டும் என்பது விதியாகும்.\n\nSection::::வேறு பைரவ வடிவங்கள்.\n\"அமர்தகர்\" என்றும், \"பாப பக்ஷணர்\" என்றும் பைரவர் அழைக்கப் பெருகிறார். அமர்தகர் என்பதற்கு தான் என்ற அகங்காரத்தினை அழிப்பவர் என்றும், \"பாப பக்ஷணர்\" என்றால் பக்தர்கள் அறியாமையால் செய்யும் பாவங்களைப் போக்குவர் என்று பொருள்.\n\nSection::::பைரவ வழிபாடு.\nதாமரைப்பூ மாலை, வில்வ மாலை, தும்பைப்பூ மாலை, சந்தன மாலை ஆகியவை பைரவருக்கு உகந்ததாக கூறப்படுகிறது. வாசனைப் பூக்களில் மல்லிகைப்பூவை தவிர்த்து மற்ற அனைத்து பூக்களும் பைரவருக்கு சமர்ப்பிக்கப்படுகின்றன.\n\nஅபிசேகப்பிரியான சிவபெருமானின் அம்சம் என்பதால், பைரவருக்கு சந்தன அபிஷேகம் மிகவும் உகந்ததாக கூறப்படுகிறது. அதனுடன் வாசனை திரவியங்களான புனுகு, அரகஜா, ஜவ்வாது, கஸ்தூரி, கோரோசனை, குங்குமப்பூ. பச்சை கற்பூரம் ஆகியவையும் அபிசேகத்திற்கு பயன்படுத்தப்படுகிறது.\n\nSection::::பைரவ விரதம்.\nபைரவ விரதம் அனைத்து அஷ்டமி திதிகளிலும் கொண்டாடப்படுகிறது. அதில் செவ்வாய்க்கிழமை வருகின்ற அஷ்டமியானது சிறப்புவாய்ந்ததாகும்.பைரவ மூர்த்தி விரதத்தினை தொடர்ந்து இருபத்து ஒரு முறை இருப்பது சிறப்பானதாக கருதப்படுகிறது.\n\n\nSection::::மந்திரங்கள்.\nSection::::பைரவ காயத்ரி 1.\n”ஓம் சூல ஹஸ்தாய வித்மஹே ஸ்வாந வாஹாய தீமஹி\nதந்நோ பைரவ: ப்ரசோதயாத்”\n\nSection::::பைரவர் காயத்ரி 2.\nஓம் திகம்பராய வித்மஹே தீர்கதிஷணாய தீமஹி தந்நோ பைரவ: ப்ரசோதயாத்\n\n\n"}
{"id": "96690", "url": "https://ta.wikipedia.org/wiki?curid=96690", "title": "தன்வந்திரி", "text": "தன்வந்திரி\n\nதன்வந்திரி (Dhanvantari) இந்து மதத்தில் நல்ல உடல்நலத்திற்காக வழிபடப்படும் கடவுள் வடிவங்களுள் ஒன்றாகும். விஷ்ணுவின் அவதாரமாகக் கருதப்படும் இந்த வடிவம், தசாவதாரத்திற்குள் சேர்வதில்லை. பெரும் புகழ்வாய்ந்த விஷ்ணு கோவில்களில் மட்டும் தன்வந்திரி(தனிக்கோயிலில்) காணப்படுகிறார். இந்து மத வேதங்கள் மற்றும் புராணங்கள் தன்வந்திரியை தேவர்களின் மருத்துவர் என்றும் ஆயுர் வேத மருத்துவத்தின் கடவுள் என்றும் குறிப்பிடுகிறது.\n\nSection::::தன்வந்திரி அவதாரம்.\nSection::::அவதார தோற்றம்.\nதேவர்கள் அசுரர்களுடன் போராடி வ் வலிமை இழந்தவர்களானார்கள். அவர்களுக்கு உயிர் அச்சம் ஏற்பட்டது. எனவே படைக்கும் கடவுள் பிரம்மாவிடமும், தேவர்கள் தலைவரான இந்திரனிடமும் முறையிட்டார்கள். தேவர்களுக்கு வாழ்வளிப்பதற்காக பாற்கடல் கடையப்பட்டது. அப்போது கடலிலிருந்து தன்வந்திரி அவதாரம் செய்தார் என்று புராணங்கள் கூறுகின்றன. இவரின் திருக்கரத்தில் உள்ள கலசத்திலிருந்து வழங்கிய அமிழ்தத்தை தேவர்கள் உண்டதால் நிறைவாழ்நாளைப் பெற்றார்கள்.\n\nSection::::மருத்துவம்.\nதனு என்ற வார்த்தைக்கு அம்பு, உடலைத் தைத்தல் என்கிற பொருள் உண்டு. எனவே, தன்வந்திரி என்கிற வார்த்தைக்கு அறுவை சிகிச்சை முறையில் சிறந்தவர் என்றும் கொள்ளலாம். பிரமன் நான்கு வேதங்களையும் படைத்து, அதன் சாரமாகிய ஆயுர்வேதத்தையும் படைத்தான். இந்த ஆயுர்வேதம் நன்றாகத் தழைத்தோங்கி, பலரையும் அடைய வேண்டும் என்பதற்காக, முதலில் சூரியக் கடவுளுக்கு உபதேசித்தார் பிரம்மன். சூரியனும் இதை நன்றாகக் கற்று உணர்ந்து, அதை எங்கும் பரவச் செய்யும் பணியை மேற்கொண்டார்.\n\nசூரியக் கடவுளிடம் இருந்து ஆயுர்வேதத்தைக் கற்றுத் தேர்ந்த பதினாறு மாணவர்களில் மிகவும் முக்கியமானவர் தன்வந்திரி என்று பிரம்ம வைவர்த்த புராணம் சொல்கிறது. தன்வந்திரி என்று சொல்லப்படுபவர் வானத்தில் வசித்து வருபவர். அதாவது, சூரியனே தன்வந்திரி என்றும் புராணங்களில் ஒரு குறிப்பு இருக்கிறது. \"தன்வ\" என்ற பதத்துக்கு \"வான்வெளி\" என்று பொருள். தன்வன் என்றால் \"வான்வெளியில் உலவுபவன்\" என்று பொருள் கொள்ளலாம். எனவே, இவரையேச் சூரியன் என்றும் சொல்வார்கள். சூக்த கிரந்தங்களில் தன்வந்திரி என்கிற திருநாமம் சூரியக் கடவுளையேக் குறிப்பிடுகிறது. தன்வந்திரிதான் ஆயுர்வேதத்தைப் படைத்தவர் என்று மத்ஸ்ய புராணம் கூறுகிறது. தன்வந்திரியை வைத்தியத்தின் அரசன், சிறந்த மருத்துவர் என்றும் குறிப்பிடுகிறது பத்ம புராணம். வாயு புராணம், விஷ்ணு புராணம் போன்றவையும் தன்வந்திரி அவதாரம் பற்றிச் சொல்கிறது.\n\n"}
{"id": "96691", "url": "https://ta.wikipedia.org/wiki?curid=96691", "title": "வாழைத்தோட்டத்து ஐயன்", "text": "வாழைத்தோட்டத்து ஐயன்\n\nவாழைத் தோட்டத்து ஐயன் என்பவர் நாட்டார் தெய்வங்களுள் ஒருவராவார். இவருக்கு கோயம்புத்தூர் மாவட்டத்தில் உள்ள கருத்தம்பட்டி எனும் ஊரில் கோயில் உள்ளது.வெகுகாலங்களுக்கு முன் இந்தப் பகுதியில் வாழ்ந்த சின்னய்யன் என்பவரையே வாழைத் தோட்டத்து ஐயன் என மக்கள் வழிபடுகின்றார்கள்.\n\nஇந்தக் கோவிலில் கொடுக்கப்படும் புற்று மண் விஷக்கடி போன்ற விஷ சம்மந்தமான நோய்களுக்கு மருந்தாக இருப்பதாக நம்பப்படுகிறது.\n\nSection::::பிறப்பும் வாழ்வும்.\nசின்னையன் என்ற இயற்பெயருடைவர். இவர் செங்காளியப்ப கவுண்டரின் மகனாக 1777ல் பிறந்தார். 12 வயது வரை கல்வி பயின்றார். பின் இவரது தந்தை விருப்பப்படி மாடு மேய்க்கும் தொழிலை மேற்கொண்டார்.மாடு மேய்க்கும் போது கற்களை சேர்த்து தெய்வ உருவமாக்கி வழிபடுவார். ஒருநாள் ஒரு பெரியவர் இவரது வேண்டுகோளை ஏற்று சர்வவிஷ சம்ஹார மந்திரத்தையும், பஞ்சாட்சர மந்திரத்தையும் உபதேசித்து அருளினார்.அத்துடன் சின்னையனின் வீட்டில் ஒரு அறையில் இதே பெரியவர் சிவபெருமான்உமாதேவியருடன் வீற்றிருக்கும் கோலத்தை காட்டி மறைந்து விட்டார்.\n\nபின்னர் சின்னையன் தன்னை நாடி வந்தவர்களின் தீராப்பிணியையும், பாம்பு மற்றும் தேள் போன்ற கொடிய நச்சுப்பிராணிகளால் பாதிக்கப்பட்டவர்களுக்கு விபூதியாலும், பஞ்சாட்சர மந்திரத்தாலும் குணப்படுத்தி வந்தார். ஆனால் எவரிடமுமம் கூலி எதிர்பார்க்கவில்லை.ஒரு முறை அப்பகுதி அதிகாரி மனைவியின் வெண்குஷ்ட நோயை திருநீற்றால் குணப்படுத்தியதற்கு ஆயிரம் வெண் பொற்காசுகளை தாசில்தார் கொடுத்தார். ஆனால், சின்னையன் ஏற்காமல் அந்த பணத்தை ஆண்டவனுக்கே செலவழிக்க கூறிவிட்டார்.\n\nஅவர் ஒவ்வொரு ஆண்டும் திருப்பேரூர் சென்று நடராஜரை தரிசிப்பது வழக்கம். தன் 72வது வயதில் திருவாதிரைக்கு முதல் நாள் அவரது மக்கள் அவரை திருப்பேரூருக்கு அழைத்தனர். ஆனால் அவர் “” நான் நாளை கயிலாச நாதரை தரிசிக்கச் செல்கிறேன்”, என்று கூறிவிட்டார்.மறுநாள் தான் அன்புடன் வளர்த்த காளைமாட்டை தேடிக் கொண்டு தோட்டத்திற்கு வந்தார். அந்த மாடு அவரது படுக்கையில் தான் படுக்கும். இருந்தும் திடீரென அந்த மாடு பாய்ந்து அவரை கொம்புகளால் குத்தி தூக்கி எறிந்தது. சின்னையன் இறைவன் திருவடி சேர்ந்தார். \n\nஇந்த சம்பவம் நடந்து 155 ஆண்டுகள் ஆகிறது.அவர் மறைந்த பின், அவர் தனது பண்ணையாளின் கனவில் தோன்றி தாம் பூஜித்த லிங்கம், நந்தி இவைகள் மறைந்திருக்கும் இடத்தை சொன்னார். இவர் கூறியதைப்போல் லிங்கம், நந்தியை எடுத்து வந்து அவர் முக்தி அடைந்த கிளுவை மரத்தின் கீழ் வழிபாடு செய்து வந்தனர். அந்த லிங்கத்தின் அருகே ஒரு பாம்பு புற்றும் வளர்ந்தது. அந்த புற்று மண்ணே ஆயிரக்கணக்கான பக்தர்களுக்கு நஞ்சை தீர்க்கும் அரு மருந்தாக பயன்பட்டு வருகிறது. \n\n\n"}
{"id": "96692", "url": "https://ta.wikipedia.org/wiki?curid=96692", "title": "அலெக்சாண்டர் குப்ரின்", "text": "அலெக்சாண்டர் குப்ரின்\n\nஅலெக்சாண்டர் இவானவிச் குப்ரின் (\"Aleksandr Ivanovich Kuprin\", ), ( - ஆகத்து 25, 1938) புகழ்பெற்ற உருசிய எழுத்தாளர். உருசிய சிறுகதைகளில் சாதனைகள் புரிந்தவர்.\n\nSection::::வாழ்க்கை.\n7 செப்டெம்பர் 1870 ல் உருசியாவில் நரோவ்சாத் என்ற மாவட்டத்தில் பிறந்தார். அவரது தந்தை இவான் இவானவிச் குப்ரின் ஒரு அரசு ஊழியர். குப்ரினுக்கு ஒரு வயதாக இருக்கும்போதே அவர் வாந்திபேதியில் உயிரிழந்தார். வெகுவிரைவில் குடும்பம் மாஸ்கோவுக்கு இடம்பெயர்ந்தது. தாய் லியுபோவ் அலெக்ஸீனா குரினா டார்டார் இனத்தைச் சேர்ந்த சீமாட்டி. ஆனால் நிலங்களை இழந்து வறுமைப்பட்டவர். இதனால் குப்பரினுடைய ஏழாவது வயதில், அவரை அநாதைப் பள்ளிக்கு அனுப்பவேண்டிய கட்டாத்திற்கு அவரது தாய் ஆளானார்.\n\nமூன்று ஆண்டுகளுக்ப் பின் குப்குப்ரின் மாஸ்கோ இராணுவப் பள்ளியில் உயர்கல்வி கற்றார். தொழில்முறை விமானமோட்டி சாகசங்களில் ஈடுபாடு கொண்டவர். பயிற்சி முடிந்த பின்னர் உருசியக் கிராமங்களில் நில அளவையாளராகவும் மருத்துவராகவும் ஆசிரியராகவும் பணியாற்றினார்.\n\nசிறுவயதிலேயே இராணுவப் பள்ளியில் எதிர்கொண்ட அநீதியான நடைமுறையினாலும், அங்கு பின்பற்றப்பட்ட தனிமைச்சிறை போன்ற கடுமையான தண்டனைகளாலும், தாயாரால் நீதி நேர்மை குறித்த உயர்குணங்கள் ஊட்டி வளர்க்கப்பட்ட குப்ரின் இராணுவத்தின் மேல் நம்பிக்கை இழந்தார்.\n\n1897 இல் குப்ரின் பிரபல ருஷ்ய எழுத்தாளர் அன்டோன் செகவையும் நவம்பர் 1902 இல் மற்றோர் பிரபல எழுத்தாளர் மாக்சிம் கார்கியையும் சந்தித்தார். இருவருமே குப்ரினின் படைப்புகளைப் பெரிதும் பாராட்டினர்.\n\n1901 இல் செயின்ட் பீட்டர்ஸ்பர்க்கிற்கு குடிபெயர்ந்தார். பதிப்பகத்தாரின் மகள்களில் ஒருவரான மரியாவை மணந்தார். 1903 இல் லிடியா என்ற மகள் பிறந்தாள்.\n\nஉருசியாவில் போல்ஷெவிக் புரட்சி நிகழ்ந்தபோது குப்ரின் அந்த புரட்சியால் மக்கள் கொடுமைக்குள்ளாவதைக் கண்டு கொதிப்படைந்தார். ‘என் பிரியத்துக்குரிய அனைத்தும் நொறுங்குகின்றன’ என மனமுடைந்தார். 1919 இல் நாட்டை விட்டு வெளியேறி பாரிசில் எளிய வாழ்க்கை வாழ ஆரம்பித்தார்.\n\nபாரிசில் குப்ரின் வறுமையில் இருந்தார். பிழைப்புக்காக சுதந்திர இதழாளராகப் பணியாற்றினார். அங்கே இருக்கும்போது அவரால் எந்த இலக்கிய ஆக்கத்தையும் உருவாக்க முடியவில்லை. அவர் மனச்சோர்வுற்றும் தாய்நாட்டைப்பற்றிய ஏக்கத்துடனும் இருந்தார். குடிப்பழக்கத்துக்கு அடிமையாகி உடல்நலத்தை இழந்தார்.\n\n”என் நரம்புகள் உருசிய மண்ணுக்காக ஏங்குகின்றன” என்று அவர் மனமுடைந்து தன் நாட்குறிப்பில் எழுதினார். உருசிய அதிபர் ஸ்டாலினுக்கு அவர் மன்னிப்புக் கடிதம் எழுதி உருசியா திரும்ப அனுமதிக்கும்படி கோரினார். அவரது கோரிக்கையை ஸ்டாலின் ஏற்றார். குப்ரின் நாடு திரும்பியதை முதலாளித்துவ ஐரோப்பாவின் தோல்வி என்று இடதுசாரிகள் எழுதினார்கள். ஸ்டாலின் காலத்து உருசியாவில் எழுத்தாளர்கள் கொடுமைப்படுத்தப்படுவதாக சொல்லப்படுவது அவதூறு என்பதற்கு அதுவே ஆதாரம் என்றார்கள்.\n\n1937 மே மாதம் நாடு திரும்பிய குப்ரின் ‘\"நான் மிகவும் மனமகிழ்ச்சியுடன் இருக்கிறேன், என்னைச் சுற்றியுள்ளவர்கள் எல்லோரும் எனது சொந்த உருசி மொழி கேட்க\". இங்கே ஒரு சிறப்பான வேலை நிகழ்கிறது’ என்று பேட்டி கொடுத்தார். அவருக்கு அங்கே சிறப்பான வரவேற்பு அளிக்கப்பட்டது. ஆனால் லெனின்கிராடில் தங்கிய அவரால் அங்குள்ள உண்மை நிலையுடன் ஒத்துப்போக முடியவில்லை. ஸ்டாலினியத்தை துதித்து எழுதும்படி அவர் கட்டாயப்படுத்தப்பட்டார். அதற்கு அவர் மறுத்தார். ஆகவே அவர் பலவிதமான அழுத்தங்களுக்கு உள்ளானார்.\n\nநாடு திரும்பியபின் குப்ரின் எதையுமே எழுதவில்லை. உருசியாவிற்கு மீண்டால் எழுத முடியும் என்ற அவரது கனவு வீணாகியது. புற்றுநோயால் பாதிக்கப்பட்டு 1938 ஆகஸ்ட் 25 அன்று அவர் உயிர்துறந்தார். அவரது சடலம் வோல்கோவோ இடுகாட்டில் பிற எழுத்தாளர்களின் சமாதிகளுக்கு அருகே அடக்கம் செய்யப்பட்டது. 1979ல் அந்த சமாதியிடத்துக்கு அவர் பெயர் சூட்டப்பட்டது\n\nSection::::நூல்கள்.\n1896 ல் வெளிவந்த மலோஹ் என்ற குறுநாவல் குப்ரினை புகழ்பெறச்செய்தது. இரட்டையர்சண்டை (1905) அவரை உருசிய வாசகர்கள் நடுவே மிக விரும்பத்தக்கவராக நிலைநிறுத்தியது. ஆண்டன் செக்கோவ், மாக்சிம் கார்க்கி ஆகியோருக்கு நிகராக அவரும் கருதப்பட்டார்.\n\n\nSection::::தமிழ் மொழிபெயர்ப்புகள்.\nதமிழில் குப்ரினின் யாமா தி பிட் என்ற நாவல் பலிபீடம் என்றபேரில் புதுமைப்பித்தனால் மொழியாக்கம் செய்யப்பட்டுள்ளது.\n\nகார்னெட் பிரெஸ்லெட் என்ற நாவல் நா.முகமது செரீபு மொழியாக்கத்தில் ‘செம்மணி வளையல்’ என்றபேரில் வெளிவந்துள்ளது (ராதுகா பிரசுரம்). இதில் அவரது புகழ்பெற்ற கதைகளான மலோஹ், ஒலேஸ்யா, காம்பிரீனுஸ், எமரால்டு போன்றவை உள்ளன.\n\n"}
{"id": "96694", "url": "https://ta.wikipedia.org/wiki?curid=96694", "title": "முதிர் வளையம்", "text": "முதிர் வளையம்\n\nமுதிர் வளையம் அல்லது கருவிழிப்படல முதிர் வளையம் (\"arcus senilis corneae\") என்பது வெண்மையான அல்லது சாம்பல்நிறமான ஒளிபுகாத வளையமொன்று கருவிழிப்படலத்தைச் (cornea) சுற்றிக் காணப்படுவது ஆகும். இது பிறப்பின்போது காணப்பட்டுப் பின்னர் மறைந்துவிடும், எனினும் 60 – 70 வயதுக்கு மேற்பட்டவர்களில் பொதுவாகக் காணப்படலாம், குருதியில் கொலஸ்ட்ரால் அதிகம் உள்ளோரில் அல்லது நீரிழிவு நோயுள்ளவர்களில் ஆரம்பகாலங்களிலேயே (40 வயதளவில்) தோன்றலாம், எனினும் இது எவ்வித நோய்கள் இல்லாமலும் தோன்றலாம், அத்தகைய சூழ்நிலையில் குறிப்பிட்ட நபருக்கும் குடும்பத்தில் உள்ளோருக்கும் பரம்பரை உயர் குருதிக் கொலஸ்ட்ரால் நோய் உண்டா எனப் பார்ப்பது சாலச் சிறந்தது.\n\nபொதுவாக இவ்வளையம் கருவிழிப்படலத்தின் ஏதாவது ஒருபகுதியைச் சுற்றி பிறைவடிவான வளையமாக அல்லது கருவிழிப்படலத்தை முற்றாகவும் சூழ்ந்து முழுவட்டமாகக் காணப்படும்.\n\nகருவிழிப்படலத்தைச் (cornea) சுற்றிக் கொழுப்புப் படிவதே இதன் காரணமாகும். ஒருபக்கக் கண்ணில் மட்டும் தோன்றினால் இவ்வளையம் தோன்றாத கண்ணுக்குக் குருதியோட்டம் குறைவு எனக் கருதவேண்டும்.\n"}
{"id": "96695", "url": "https://ta.wikipedia.org/wiki?curid=96695", "title": "திருச்சபை உருவாதல்: கிறித்து பிறப்பு முதல் கி.பி. 33 வரை", "text": "திருச்சபை உருவாதல்: கிறித்து பிறப்பு முதல் கி.பி. 33 வரை\n\nSection::::திருச்சபை வரலாற்றின் கால கட்டங்கள்.\nகத்தோலிக்க திருச்சபையின் வரலாறு இரண்டாயிரம் ஆண்டுகளுக்கு மேலான கால கட்டத்தை உள்ளடக்கியது. அதன் வரலாற்றுக் காலங்களைப் பின்வருமாறு பிரிக்கலாம்:\n\n\n\nSection::::இயேசு திருச்சபையை நிறுவுகிறார் - கி.பி. சுமார் 33 ஆண்டு வரையிலான நிகழ்வுகள்.\nதற்போது வழக்கிலுள்ள கிரகோரியன் ஆண்டுக்கணிப்பு கி.மு., கி.பி. என்று, அதாவது, கிறித்துவுக்கு முன், கிறித்துவுக்குப் பின் என்றுள்ளது. கி.பி. 5-6ஆம் நூற்றாண்டளவில் சிரியாவில் வாழ்ந்த தியோனிசியசு அடியார் (Dionysius Exiguus) என்னும் துறவி, \"ஆண்டவரின் ஆண்டுக்கணிப்பு\" (Anno Domini) என்னும் பெயரில் இக்கணிப்பு முறையை உருவாக்கினார். ஆனால், அவர் கணக்கிட்ட முறையில் தவறு ஏற்பட்டதால், இயேசுவின் பிறப்பு ஆண்டை ஒரு சில ஆண்டுகள் முன்தள்ளிப் போட்டுவிட்டார்.\n\n\n\n(தொடர்ச்சி): *\n"}
{"id": "96696", "url": "https://ta.wikipedia.org/wiki?curid=96696", "title": "திருச்சபையின் தொடக்க காலம்: கி.பி. 34-312", "text": "திருச்சபையின் தொடக்க காலம்: கி.பி. 34-312\n\nSection::::திருச்சபை வரலாற்றின் கால கட்டங்கள்.\nகத்தோலிக்க திருச்சபையின் வரலாறு இரண்டாயிரம் ஆண்டுகளுக்கு மேலான கால கட்டத்தை உள்ளடக்கியது. அதன் வரலாற்றுக் காலங்களைப் பின்வருமாறு பிரிக்கலாம்:\n\n\n\n\n\n\n\n\n\n\n\n\n\n\n\n\n\n\n\nSection::::தொடக்க காலக் கிறித்தவம் (கி.பி. 34 - கி.பி. 312).\n(தொடர்ச்சி): *\n\n"}
{"id": "96698", "url": "https://ta.wikipedia.org/wiki?curid=96698", "title": "திருச்சபையின் தொடக்க காலம்: கி.பி. 313-476", "text": "திருச்சபையின் தொடக்க காலம்: கி.பி. 313-476\n\nSection::::திருச்சபை வரலாற்றின் கால கட்டங்கள்.\nகத்தோலிக்க திருச்சபையின் வரலாறு இரண்டாயிரம் ஆண்டுகளுக்கு மேலான கால கட்டத்தை உள்ளடக்கியது. அதன் வரலாற்றுக் காலங்களைப் பின்வருமாறு பிரிக்கலாம்:\n\n\n\nSection::::கி.பி. 313ஆம் ஆண்டு முதல் கி.பி. 476ஆம் ஆண்டு வரையிலான நிகழ்வுகள்.\nஆரியுசின் கொள்கையிலிருந்து திருச்சபையின் போதனை வேறுபடுகிறது. கிறித்தவக் கொள்கைப்படி, தந்தை, மகன், தூய ஆவி ஆகிய மூவரும் கடவுள் தன்மை கொண்டவர்களே. ஒரே கடவுள் மூன்று ஆள்களாக இருக்கின்றார். தந்தையோடு மகனும் நித்தியமாகவே இருக்கின்றார். இக்கொள்கையை வலியுறுத்தி நிலைநாட்டியோரில் முக்கியமானவர் புனித அத்தனாசியுசு (Saint Athanasius) ஆவார்\n\n\n\n\n\n\n\n\n\n\n\nஎன்பவர் தலைமையில் விசிகோத்து (Visigoths) என்னும் இனத்தவர் உரோமைமீது படையெடுத்து வந்து, உரோமையின் வடகிழக்கில் அமைந்துள்ள \"சலாரியா வாயில்\" (Porta Salaria) என்னும் நகர்வாயில் வழி உள்நுழைந்தனர்.\n\n\n\n\n\n\n\n(தொடர்ச்சி): \n\n"}
{"id": "96699", "url": "https://ta.wikipedia.org/wiki?curid=96699", "title": "குடும்ப அட்டை", "text": "குடும்ப அட்டை\n\nகுடும்ப அட்டை (\"Ration card\") வழங்கும் திட்டம் ஒரு குடும்பத்தைச் சேர்ந்த உறுப்பினர்களைப் பதிவு செய்து வைத்திருப்பதற்காகப் பல்வேறு நாடுகளிலும் உள்ள ஒரு திட்டமாகும். இத்திட்டம் தெற்கு, தென்கிழக்காசிய நாடுகள், சில அரபு நாடுகள் போன்றவற்றில் நடைமுறையில் இருக்கிறது.\n\nSection::::இந்தியா.\nஇந்தியாவில் குடும்பத்துடன் வசித்து வருபவர்களுக்கு அவர்களின் குடும்ப உறுப்பினர் விபரங்களுடன் குடும்ப அட்டை (ரேசன் கார்டு, Ration card) வழங்கப்படுகிறது. குடும்ப அட்டையானது இந்தியக் குடிமகனுக்கு மிக முக்கிய ஆவணமாகும். அத்தியாவசியப் பொருட்கள் சட்டம் 1995 அத்தியாவசியப் பொருள்களின் உற்பத்தி வழங்கல் விநியோகம் போன்றவற்றை நியாயமான முறையில் வழங்கிட மத்திய மாநில அரசுகளுக்கு அதிகாரம் வழங்குகிறது. அதன்படி அனைவருக்கும் குடும்ப அட்டை வழங்கப்படுகிறது. ஒவ்வொரு குடிமகனுக்கும் குடும்ப அட்டை இன்றியமையாதது. குடும்ப அட்டை ஒரு முக்கியமான ஆவணங்களில் ஒன்றாகும். அது தகுந்த அதிகாரியின் மூலம் பொதுவிநியோக முறைக்காக மாநில அரசால் வழங்கப்படுகிறது. இதன்மூலம் நியாய விலைக்கடைகளில் அத்தியாவசியப் பொருள்களை பெறுவதற்கு உணவுச் சீட்டாகவும், பிற அரசு திட்டங்களில் பங்கேற்க அடையாள அட்டையாகவும் பயனபடுகிறது. வறுமைக் கோட்டுக்கு மேல் உள்ளவர்கள், கீழ் உள்ளவர்கள் என்ற அடிப்படையில் இவ்வட்டைகள் வேறுபடுகின்றன.\nSection::::தமிழ்நாடு.\nஇந்தியாவில் 1964-65இல் 89.4 மில்லியன் டன்னாக இருந்த தானிய உற்பத்தி, 65-66-ல் 72.3 மில்லியன் டன்களாகக் குறைந்தது. எனவே இந்தியா கடும் உணவுப் பஞ்சத்தை எதிர்நோக்கி இருந்தது. இந்தத் தருணத்தின்போது தமிழ்நாட்டில் குடும்ப அட்டைகள் அறிமுகப்படுத்தப்பட்டன. 1966 நவம்பர் 16இல் இந்தத் திட்டம் வந்தது. என்றாலும், எல்லா குடும்பங்களுக்கும் குடும்ப அட்டைகள் கிடைக்கவில்லை. 1969இல் மு. கருணாநிதி முதல்வரான பிறகு, 1972இல் தமிழ்நாடு பொது விநியோக கழகம் (சிவில் சப்ளைஸ் கார்ப்பரேஷன்) தொடங்கப்பட்டது. 1975க்குள் தமிழ்நாட்டில் அனைத்துக் குடும்பங்களுக்கும் குடும்ப அட்டைகள் வழங்கப்பட்டன.\n\nதமிழ் நாட்டில் தமிழ்நாடு உணவுப் பொருள் வழங்கல் மற்றும் நுகர்வோர் பாதுகாப்புத் துறையின் வழியாக இந்தக் குடும்ப அட்டை அச்சிட்டு அளிக்கப்படுகிறது. இந்தக் குடும்ப அட்டைகளைக் கொண்டு தமிழ்நாட்டின் நியாயவிலைக் கடைகளில் அரிசி, சர்க்கரை, மண்ணெண்ணெய், கறியெண்ணெய் போன்ற சில அத்தியாவசியப் பொருட்களை அரசின் சலுகை விலையில் பெற்றுக் கொள்ளலாம். மேலும் குடும்ப அட்டையை வைத்தே இலவச வண்ணத் தொலைக்காட்சிப் பெட்டி, இலவச மின்சார உரல் (கிரைண்டர்), இலவச மின்சார அரைப்பான் (மிக்ஸி) ஆகியவையும் வழங்கப்பட்டன. அரசின் பல நலத் திட்டங்கள் இந்த அட்டையின் மூலம் செயல்படுத்தப்படுகின்றன. மேலும் வருவாய்த்துறையின் அனைத்து சான்றுகளும் இந்த குடும்ப அடையாள அட்டையைக் கொண்டே பெற முடிகிறது. பல இடங்களில் இதனை முகவரிச் சான்றாகவும் பயன்படுத்திக் கொள்ள முடிகிறது. \n\n\n\nSection::::இந்தோனேசியா.\nஇந்தோனேசியாவில் இது \"கார்து கெளுவார்கா\" (Kartu Keluarga) என்று அழைக்கப்படுகிறது. தேர்தலில் வாக்களித்தல், அடையாள அட்டை, கடவுச்சீட்டு என்பவற்றைப் பெறுதல், ஏழை மக்களுக்குச் சலுகைகள் வழங்குதல் போன்றன இடம்பெறுகின்றன.\n"}
{"id": "96700", "url": "https://ta.wikipedia.org/wiki?curid=96700", "title": "திருச்சபை வரலாற்றின் நடுக் காலம்: கி.பி. 477-799", "text": "திருச்சபை வரலாற்றின் நடுக் காலம்: கி.பி. 477-799\n\nSection::::திருச்சபை வரலாற்றின் கால கட்டங்கள்.\nகத்தோலிக்க திருச்சபையின் வரலாறு இரண்டாயிரம் ஆண்டுகளுக்கு மேலான கால கட்டத்தை உள்ளடக்கியது. அதன் வரலாற்றுக் காலங்களைப் பின்வருமாறு பிரிக்கலாம்:\n\nSection::::கி.பி. 477ஆம் ஆண்டு முதல் கி.பி. 799ஆம் ஆண்டு வரையிலான நிகழ்வுகள்.\n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n\n(தொடர்ச்சி): \n\n"}
{"id": "96701", "url": "https://ta.wikipedia.org/wiki?curid=96701", "title": "பசுந்தாள் உரம்", "text": "பசுந்தாள் உரம்\n\nபசுந்தாள் உரம் இயற்கை வேளாண்மையில் முக்கியத்துவம் வாய்ந்ததாகும். நைட்ரஜன் போன்ற மூலப்பொருள், சேதனப் பொருட்களை நிலஊட்டல் மூலம் மண்ணிற்கு வழங்குவதற்கு இம்முறை உதவுகிறது. செயற்கை உரங்களைப் பயன்படுத்துவதால் உண்டாகும் நீர், மண் மாசுபாடு இம்முறையால் தடுக்கப்படுகிறது.\n\nபொதுவாக அவரை இனத் தாவரங்கள் இவ்வகையான பசுந்தாள் உரமாகப் பயன்படுத்தப்படுகின்றன. அவரையினத் தாவரங்களின் வேர்களில் உள்ள கணுக்களில் Rhizobia பாக்டீரியாவின் உதவியுடன் நைதரசன் நிலைப்படுத்தல் நிகழ்வதனால், அவை நைதரசன் செறிவான தாவரங்களாக இருக்கின்றன. எனவே இவை மீண்டும் மண்ணில் சேர்க்கப்படும்போது, பயிர்களுக்கு அத்தியாவசியமான தாதுப்பொருளான நைதரசன் மண்ணில் சேர்க்கப்பட்டு மண்ணின் வளம் கூடுகின்றது.\n\nகொழுஞ்சி, சணப்பை, எருக்கு, புங்கம், நுணா, வேம்பு, பூசரவு மற்றும் ஆடாதொடா ஆகியவை பொதுவாகப் பயன்படுத்தப்படும் பசுந்தாள் உரங்கள் ஆகும். இவற்றுள் கொழுஞ்சி, சணப்பை போன்ற செடிகள் வேளாண் நிலத்தில் பயிரிடப்பட்டு, அவை வளர்ந்து பூக்கும் முன்னரே அப்படியே உழுது நிலத்துடன் சேர்க்கப்படுகின்றன. நிலத்தில் இந்த பருவத்தில் பசுந்தாள் உரம் இடுவது அடுத்த பருவத்தின் விளைச்சலில் முன்னேற்றம் தரும் என்று நம்பப்படுகிறது.\n"}
{"id": "96702", "url": "https://ta.wikipedia.org/wiki?curid=96702", "title": "குன்றூர் கிழார் மகனார்", "text": "குன்றூர் கிழார் மகனார்\n\nகுன்றூர் கிழார் மகனார் சங்ககாலப் புலவர்களில் ஒருவர். நற்றிணை 332, புறநானூறு 338 ஆகிய இரண்டு பாடல்கள் இவரால் பாடப்பட்டனவாகச் சங்கநூல் தொகுப்பில் உள்ளன. இவரது பெயர் தெரியாத நிலையில் தந்தைப் பெயரைச் சொல்லி இன்னார் மகன் என்று குறிப்பிடப்பட்டுள்ளார்.\nதலைவன் பிரிந்திருந்த காலத்தில் தலைவியின் தோள் மெலிந்து அவளது வளையல் கழன்றது. அது கண்ட தோழி பிரிவைப் பொறுத்துக்கொள் என்று தோழியை வற்புறுத்துகிறாள். தலைவி தன்னால் பிரிவைப் பொறுக்கமுடியாததற்கான காரணத்தைப் புலப்படுத்துகிறாள்.\n\nSection::::நற்றிணை 332 செய்தி.\nஇகுளை தோழி! இதனை என்னவென்று சொல்வது? \n\nSection::::பழக்கம்.\nகுவளை குறுநர்க்குத் தண்ணீர்த் தாகம் எடுப்பது போல தலைவனுடன் சேர்ந்திருக்கும் தோள் சற்று விலகியபோதே மெலிந்து வளையல்கள் கழன்றன. இதனை என்னவென்று சொல்வது?\n\nஇப்போது அவர் பிரிந்து காட்டுவழியில் செல்கிறார். அந்தக் காட்டில் ஆண்புலி தன் பெண்புலி குட்டிப்போட்டுப் பசியுடன் இருப்பதை எண்ணி அதற்கு இரை தேடிவரச் செல்லும் அதே மலையிலுள்ள சிறு வழியில் சொல்கிறார். அதனை எண்ணும்போது பொறுத்துக்கொள்ள முடியவில்லை.\n\nமன்னன் ஒருவனின் ஓரெயில் கோட்டை கடலுக்கு நடுவில் காய்ந்து தோன்றும் மரக்கலம்(கப்பல்) போலத் தோன்றிற்று. அவன் மோந்தை போல் அழகுள்ள தன் மகளை மூவேந்தர் வந்து கேட்டாலும் பணிந்தால் அல்லது தரமாட்டானாம்.\n\nSection::::புறம் 338 செய்தி.\nமூவேந்தர் யாருக்கும் தலைவணங்குவதில்லை. இவனோ வணங்கினால்தான் தன் பெண்ணைத் தருவான். (இவள் நிலை என்ன ஆகுமோ) - என்கிறது பாடல்.\nSection::::போந்தை.\nபோந்தை ஏர் பரந்த புன்செய் வயல்களையும், நீர் பரந்த நன்செய் வயல்களையும், நெல் மலிந்த வீடுகளையும், பொன் மலிந்த தெருக்களையும், பூத்துக் குலுங்கும் பன்மலர்க் காடுகளையும் கொண்டு அழகுடன் திகழ்ந்தது.\nSection::::போந்தை அரசன் நெடுவேள் ஆதன்.\nஇக்காலத்துப் போத்தனூர் சங்ககாலத்தில் போந்தை என்னும் மரூஉப்பெயராலும் வழங்கப்பட்டது. நெல் விளையும் கழனியாக விளங்கிய இந்த ஊரைச் சங்ககாலத்தில் வேளிர்குடியைச் சேர்ந்த ஆதன் என்பவன் ஆண்டுவந்தான்.\n\nSection::::மூவேந்தரின் குடிப் பூ.\nவேந்தர் தம் சென்னியில் வேம்பு, ஆர், போந்தை என்னும் மூன்று பூக்களைத் தம் குடியின் அடையாளப் பூக்களாக அணிவர். (பாண்டியனுக்கு வேம்பு. சோழனுக்கு ஆர் என்னும் ஆத்தி. சேரனுக்குப் போந்தை என்னும் பனை)\n"}
{"id": "96703", "url": "https://ta.wikipedia.org/wiki?curid=96703", "title": "கோடை உழவு", "text": "கோடை உழவு\n\nகோடை உழவு என்பது கோடை காலத்தில் செய்யப்படும் வேளாண்மை ஆகும். கோடை காலத்தில் மழை குறைவாக இருக்கும். கால்வாய்ப் பாசன வசதி பெறும் ஊர்களில் கால்வாயிலும் நீர் வரத்து இருக்காது. சிற்றூர்களில் கிணற்றுப் பாசன வசதி உள்ளவர்கள் மட்டுமே கோடை உழவு செய்ய முடியும். மற்றவர்கள் நிலத்தைத் தரிசாக விடுவர். சிலர் தரிசாக இருக்கும் நிலத்தில் மானாவாரிப் பயிர்களை இடுவர். எள், பயறு வகைகள், கேழ்வரகு, குதிரைவாலி போன்றவை கோடை விவசாயத்தில் பயிரிடப்படுகின்றன. தமிழக அரசின் வேளாண்மைத் துறை விவசாயிகள் இடையே கோடை உழவின் முக்கியத்துவம் குறித்துப் பயிற்சிகளை நடத்தியுள்ளது. \nSection::::நன்மைகள்.\nகோடை உழவு செய்வது,\n\nSection::::கோடை உழவு அவசியம்.\nகோடை உழவு செய்வதால் பெருமளவில் களைகள் கட்டுப்படுத்தப்படுகிறது. மேலும், கோடை உழவு செய்யப்படாத வயல்களில் மேல் மண் அரிமானம் ஏற்படுவதோடு மண்ணிலுள்ள ஊட்டங்களும் விரையமாகும், கோடை உழவில் மண்ணரிப்பு தடுக்கப்பட்டு வயல்களிலேயே மழைநீர் செகரிக்கபடுவதால் நிலபரப்பின் கீழ் ஈரப்பதம் காத்து பூச்சிகள், மற்றும் பூஞ்சான்கள் கட்டுபடுவதாக அறியப்படுகிறது.\n\nகோடை உழவு செய்வதால் முன் பருவ விதைப்புக்கு ஏதுவாகிறது, ஏற்கனவே உழுத வயலில் மறு உழவு செய்து விதைப்பது சுலபமாவதோடு, அடிமண் இறுக்கம் நீங்கி நீர் கொள்திறன் கூடுவதோடு விளைச்சலும் அதிகரிப்பதாக ஆய்வில் அறியப்பட்டள்ளது. கோடையில் உழுவதால் மண்ணுக்கடியில் காணப்படும் கூட்டுப்புழுக்கள் மேற்பரப்பில் தாள்ளப்பட்டு பறவைகளுக்கு இரையாக்கப்பட்டும், வெயிலிலும் கொள்ளப்படுகிறது. மேலும் களைகளின் வேர்ப்பகுதி களையப்பட்டு முளைப்புதிறன் வெகுவாக குறைக்கப்டுகிறது.\n"}
{"id": "96705", "url": "https://ta.wikipedia.org/wiki?curid=96705", "title": "திருச்சபை வரலாற்றின் நடுக் காலம்: கி.பி. 800-1453", "text": "திருச்சபை வரலாற்றின் நடுக் காலம்: கி.பி. 800-1453\n\nSection::::திருச்சபை வரலாற்றின் கால கட்டங்கள்.\nகத்தோலிக்க திருச்சபையின் வரலாறு இரண்டாயிரம் ஆண்டுகளுக்கு மேலான கால கட்டத்தை உள்ளடக்கியது. அதன் வரலாற்றுக் காலங்களைப் பின்வருமாறு பிரிக்கலாம்:\n\n\n\n\n\nSection::::கி.பி. 800ஆம் ஆண்டு முதல் கி.பி. 1453ஆம் ஆண்டு வரையிலான நிகழ்வுகள்.\nஇச்சங்கம் முறையானதல்ல என்று கீழை மரபுவழி திருச்சபை கருதுகிறது. எல்லாக் கிறித்தவ சபைகளாலும் ஏற்றுக்கொள்ளப்படுகின்ற பண்டைக் கிறித்தவ ஏழு பொதுச்சங்கங்கள் இத்தோடு முடிகின்றன.\n\n\n\n\n\n\nதிருத்தந்தையின் தூதர்களாகச் சென்று காண்ஸ்தாந்திநோப்புள் ஆயரோடு பேச்சுவார்த்தை நடத்த மூர்முத்தியே ஹும்பர்ட், லொரேன் ஃப்ரெடெரிக், அமால்ஃபி ஆயர் பீட்டர் என்னும் மூவரும் போயினர். அவர்கள் காண்ஸ்தாந்திநோப்புள் பேராலயமாகிய \"தூய ஞானம்\" (Hagia Sophia) என்னும் புகழ்மிக்க கோவிலினுள் நுழைந்து, அந்நகரின் ஆயரும் கீழைச் சபைத் தலைவருமான மிக்கேல் செருலாரியுசு என்பவர் சபைநீக்கம் செய்யப்பட்டார் என்னும் செய்தியை உள்ளடக்கிய \"திருத்தந்தை ஏட்டினை\" (Papal Bull) வைத்துச் சென்றனர். நகர் முழுவதும் கலவரம் வெடித்தது.\n\n\nமேலும், 2ஆம் அர்பன் திருத்தந்தையின் செயலகம் ஒன்றை நிறுவினார். இது அக்கால அரசு செயலகம் போல் பணியாற்றியது.\n\nசிசிலித் தீவில் ஆதிக்கம் செலுத்திய இசுலாம் குடியேற்றத்தினரின் ஆட்சியை முடிவுக்குக் கொணரும் வண்ணம் திருத்தந்தை அர்பன் நார்மன் இனத்தவராகிய ரோஜர் என்பவரை நியமிக்கின்றார். இவர் சிசிலியில் பல மறைமாவட்டங்களை நிறுவுகிறார் .\n\n\n\n\n\nஇச்சங்கம் இயற்றிய ஒழுங்குமுறைகள் திருச்சபையில் சீர்திருத்தம் கொணர வழிவகுத்தன. 1123இல் ஏற்கெனவே கூடிய முதலாம் இலாத்தரன் சங்கத்தைப் போல இச்சங்கமும் குருக்களின் வாழ்க்கைமுறையைச் சீர்திருத்த முயன்றது. குருக்கள் மற்றும் துறவியரின் முறைகேடான திருமண உறவுகள் கண்டிக்கப்பட்டன. ஆட்சியாளர்கள் ஆயர்களைக் கலந்துதான் நீதி வழங்க வேண்டும், பொதுநிலையினரின் கைகளிலிருந்து குருக்கள் மானியங்கள் பெறலாகாது, ஆயர் இறந்துவிட்டால் அவரது ஆட்சிக்கு உட்பட்ட மறைமாவட்டத்தில் குறைந்தது மூன்று ஆண்டுகளுக்கு உள்ளாவது புதிய ஆயர் நிமமிக்கப்பட வேண்டும் - இவை போன்ற பல சீர்திருத்தங்களை இரண்டாம் இலாத்தரன் சங்கம் செயல்படுத்தியது.\n\n(காண்க: படம்).\nதூய டெனிஸ் என்பது இன்றைய பாரிசு நகரின் ஒரு பகுதியாக உள்ளது. 1966இல் இக்கோவில் மறைமாவட்டக் கோவிலாக உயர்த்தப்பட்டது. இக்கோவிலின் வரலாறு தொன்மைவாய்ந்தது. கி.பி. மூன்றாம் நூற்றாண்டில் பிரான்சு நாட்டில் கிறித்தவ மறையைப் போதித்து, தம் சமய நம்பிக்கையின் பொருட்டுக் கொல்லப்பட்டு உயிர்துறந்தவர் தூய டெனிஸ் . அவர் பாரிசு நகரின் முதல் கிறித்தவ ஆயர் ஆவார். அவர் உயிர்துறந்த இடத்தில் அவர் பெயரால் ஒரு சிறு கோவில் எழுப்பப்பட்டது. அவருடைய உடல் பகுதிகள் (\"திருப்பண்டம்\" = relics) அங்கே பாதுகாக்கப்பட்டு மக்களின் வணக்கத்திற்காகக் காட்டப்பட்டன. அக்கோவிலும் திருப்பயணியர் செல்லும் இடமாகப் பெயர் பெற்றது. முதலாம் டாகபெர்ட் (Dogobert I) என்னும் பிரான்சிய மன்னர் அகோவிலில் கி.பி. 639இல் அடக்கம் செய்யப்பட்டார். அதிலிருந்து பிரான்சிய அரசர்களின் கல்லறையிடமாக அக்கோவில் பயன்பட்டது.\n\n\nஅதாவது, பண்டைய மூல நூல்களில் ஒன்றுக்கொன்று முரணாயிருந்த சட்டங்களை ஒன்றுதிரட்டி, அவற்றை ஒன்றோடொன்று பொருத்தமாக இணைப்பதைத் தம் சட்டத் தொகுப்பில் காட்டினார். அவரது சட்டத் தொகுப்பு விரைவில் திருச்சபைச் சட்டத் தொகுப்பாக நடைமுறையில் ஏற்கப்பட்டது. கி.பி. 1917ஆம் ஆண்டு \"திருச்சபைச் சட்டத் தொகுப்பு\" அதிகாரப்பூர்வமாக வெளியிடப்பட்டதுவரை கிராசியன் சட்டத் தொகுப்பு நடைமுறையில் பயன்பட்டது என்பது அந்நூல் பெற்றிருந்த செல்வாக்குக்குச் சான்றாகும் . \n\n\n1159இல் போப்பாண்டவர் நான்காம் ஹேட்ரியன் என்பவர் இறந்ததும் புதிய திருத்தந்தையைத் தேர்ந்தெடுக்கக் கூடிய கர்தினால்மார் தங்களுக்குள்ளே பிளவுபட்டமையால் இரண்டு பேரை ஒரே சமயத்தில் திருத்தந்தை எனத் தேர்ந்தெடுத்துவிட்டார்கள். ஒருவர் மூன்றாம் அலெக்சாந்தர் என்றும், மற்றவர் நான்காம் விக்டர் என்றும் பெயர் சூடிக்கொண்டு, தாமே உண்மையான திருத்தந்தை என்று உரிமை கொண்டாடினர். இதனால் திருச்சபையில் பிளவு ஏற்பட்டது. நான்காம் விக்டர் 1164இல் இறக்கவே, வேறு இருவர் திருத்தந்தை நிலைக்குத் தேர்ந்தெடுக்கப்பட்டதால் குழப்பம் மேலும் அதிகரித்தது. இந்நிலையில்தான் மூன்றாம் அலெக்சாந்தர் என்னும் திருத்தந்தை மூன்றாம் இலாத்தரன் பொதுச்சங்கத்தைக் கூட்டினார்.\n\nஇச்சங்கம் திருச்சபையில் பல சீர்திருத்தங்களைக் கொணர்ந்தது. அவற்றுள் சில:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n(தொடர்ச்சி): \n\n"}
{"id": "96707", "url": "https://ta.wikipedia.org/wiki?curid=96707", "title": "இராவண்ணன்", "text": "இராவண்ணன்\n\nஇராவண்ணன் சுஜீத்ஜி அவர்களின் ஒரு இசைத் தட்டு ஆகும். இந்த இசைத் தட்டு 2011 இல் வெளிவந்தது. இதில் 15 பாடல்கள் உள்ளன. பெரும்பான்மையான பாடல்கள் சொல்லிசையா அமைந்துள்ளன. \n\n\n"}
{"id": "96710", "url": "https://ta.wikipedia.org/wiki?curid=96710", "title": "மூவேந்தர் குடிப் பூ", "text": "மூவேந்தர் குடிப் பூ\n\nசேர, சோழ, பாண்டியர் என்னும் தொகைச்சொல் மூவேந்தரைக் குறிக்கும். இவர்கள் தம் குடியின் அடையாளச் சின்னமாக வெவ்வேறு பூக்களை அணிந்தனர். இதனைக் குடிப் பூ என்றும் அடையாளப் பூ என்றும் சொல்லலாம்\n"}
{"id": "96711", "url": "https://ta.wikipedia.org/wiki?curid=96711", "title": "இந்தியக் குடியரசுத் தலைவர் தேர்தல், 1952", "text": "இந்தியக் குடியரசுத் தலைவர் தேர்தல், 1952\n\nஇந்தியக் குடியரசின் முதல் குடியரசுத் தலைவர் தேர்தல் 1952 ல் நடைபெற்றது. இந்தியா குடியரசு ஆன போது அதன் முதல் குடியரசுத் தலைவராக பதவியேற்ற ராஜேந்திர பிரசாத், இத்தேர்தலில் வெற்றி பெற்று மீண்டும் குடியரசுத் தலைவரானார்.\n\nSection::::பின்புலம்.\nஇந்தியா ஜனவரி 26, 1950ல் குடியரசானது. அதுவரை “இந்தியன் யூனியன்” அல்லது “இந்திய டொமீனியன்” என்ற அரசாட்சி அமைப்பாக இருந்த இந்தியாவின் நாட்டுத் தலைவராக “கவர்னர் ஜெனரல்”. இருந்தார். குடியரசானவுடன், குடியரசுத் தலைவர் இந்தியாவின் நாட்டுத் தலைவர் ஆனார். இந்திய அரசியலமைப்பு நிர்ணய மன்றத்தின் தலைவராக இருந்த ராஜேந்திர பிரசாத் குடியரசுத் தலைவராகப் பதவியேற்றார். பின்னர் குடியரசுத் தலைவரைத் தேர்ந்தெடுக்கும் முறைகள் உருவாக்கபப்ட்டன. 1952ம் இம்முறைகள் “இந்திய குடியரசுத் தலைவர் மற்றும் துணைக் குடியரசுத் தலைவர் தேர்தல் சட்டம், 1952” என்ற பெயரில் சட்டமாக இயற்றப்பட்டன. இவ்விதிகளின் படி குடியரசுத் தலைவர் இந்திய நாடாளுமன்றத்தின் இரு அவைகளின் உறுப்பினர்கள் மற்றும் மாநில சட்டமன்றங்களின் உறுப்பினர்கள் அடங்கிய வாக்காளர் குழுவினால் (electoral college) தேர்ந்தெடுக்க்கப்பட்டார். இந்த தேர்தல் விகிதாச்சாரப் பிரதிநிதித்துவ (proportional representation) முறையில் நடத்தப்பட்டது.\n\nபுதிய தேர்தல் விதிகளின்படி மே 2, 1952ல் இந்தியாவின் முதல் குடியரசுத் தலைவர் தேர்தல் நடத்தப்பட்டது. முன்பு இந்திய தேசிய காங்கிரசு உறுப்பினராக இருந்த ராஜேந்திர பிரசாத் அனைத்து சாரருக்கும் ஏற்புடையவராக இருந்தார். பல எதிர்க்கட்சிகளும் அவரைத் தங்கள் வேட்பாளராக ஏற்றுக் கொண்டு போட்டி வேட்பாளர்களை நிறுத்தவில்லை. கட்சி சார்பற்ற வேட்பாளராகவே அவர் போட்டியிட்டார். இடதுசாரிக் கட்சிகளின் ஆதரவுடன் சுயேட்சையாகப் போட்டியிட்ட பம்பாய் மாநிலத்தைச் சேர்ந்த பொருளியல் அறிஞரும் முன்னாள் நாடாளுமன்ற உறுப்பினருமான முனைவர் கே. டி. ஷா, ராஜேந்திர பிரசாத்துக்கு முக்கிய போட்டியாளராக இருந்தார். லட்சுமண் கணேஷ் தட்டே என்ற சுயேட்சை வேட்பாளரை வலதுசாரி இந்து மகாசபா ஆதரித்தது. இவர்கள் தவிர மேலும் இரு சுயேட்சை வேட்பாளர்களும் போட்டியிட்டனர். மிகப்பெரும்பாலான கட்சிகளின் ஆதரவையும் மதிப்பையும் பெற்றிருந்த ராஜேந்திர பிரசாத் 83.8 % வாக்குகளுடன் எளிதில் வெற்றி பெற்றார்.\n\nSection::::முடிவுகள்.\nஆதாரம்:\n"}
{"id": "96714", "url": "https://ta.wikipedia.org/wiki?curid=96714", "title": "மகட்பாற்காஞ்சி", "text": "மகட்பாற்காஞ்சி\n\nதமிழில் தோன்றியுள்ள இலக்கியங்களில் காணப்படும் பொருள் அகத்திணை என்றும், புறத்திணை என்றும் பாகுபடுத்தப்பட்டுள்ளது. அகத்திணை மனத்திற்குத் தெரியும் ஆண்-பெண் உறவு பற்றியது. மறைவின்றி ஊரில் நடக்கும் நிகழ்ச்சிகள் புறத்திணை.\n\nதொல்காப்பியம் புறத்திணையில் ஏழு பகுப்புகளை வைத்துள்ளது. அவற்றில் ஒன்று காஞ்சித்திணை. நிலையில்லாத உலகில் நிகழ்வனவற்றைக் கூறுவது காஞ்சித்திணை \n\nஅதன் துறைகள் பலவற்றுள் மகட்பாற்காஞ்சி என்பது ஒன்று. 'நிகர்த்து மேல் வந்த வேந்தனொடு முதுகுடி மகட்பாடு அஞ்சிய மகட்பால்' என்று தொல்காப்பியம் அதனைக் குறிப்பிடுகிறது. அரசனுக்குப் பெண் தர அஞ்சும் முதுகுடியைப் பெருமைப்படுத்திக் கூறுவது மகட்பாற்காஞ்சி. \n\nமகட்பாற்காஞ்சி என்னும் துறைப் பாடல் புறநானூற்றுத் தொகுப்பில் 20 உள்ளன. இது பொதுவியல் என்னும் பகுதியில் வரும் துறை. \n\nதொல்காப்பியம் இப் பொருள் மேல் வரும் பாடல்களைக் காஞ்சித்திணையில் அடக்கிக் காட்டுகிறது. புறப்பொருள் வெண்பாமாலை இலக்கணமும் தொல்காப்பிய வழியில் செல்கிறது.\n"}
{"id": "96715", "url": "https://ta.wikipedia.org/wiki?curid=96715", "title": "பெரமோன்", "text": "பெரமோன்\n\nபெரமோன் (\"pheromone\") என்பது பொதுவாக ஒரு உயிரினம் தன் இனத்தைச் சேர்ந்த மற்ற உயிரிகளுடன் தொடர்பு கொள்ளும் பொருட்டு சுற்றுப்புறத்தில் சுரக்கும் மணமுடைய வேதிப்பொருள் ஆகும். ஆனால் ஒரு உயிரினத்தின் ஃபெரமோன் மற்றொரு இன உயிரினத்தில் துலங்கல் உண்டாக்குவதும் அறியப்பட்டுள்ளது.\n\nபெரமோன்கள் உண்டாக்கும் விளைவு உள்ளுணர்வால் ஏற்படுவதாகும். இது உயிரினம் கற்றறிந்து உண்டாவதில்லை. மனிதன் உள்ளிட்ட அனைத்து விலங்கினங்களிலும் பெரமோன்கள் காணப்பட்டாலும் பூச்சியினங்களிலேயே இது மிகப்பரவலாய்க் காணப்படுகிறது. பெரமோன்களைப் பற்றிய அறிவு வாசனைத் திரவியங்கள் தயாரித்தல், பூச்சிகளைக் கட்டுப்படுத்தல் போன்றவற்றில் பயன்படுத்தப்படுகிறது.\n\nSection::::பூச்சி பெரமோன்கள்.\nSection::::எச்சரிக்கை பெரமோன்.\nஎறும்புக் கூட்டத்தில் ஓர் எறும்பு தொந்தரவு செய்யப்பட்டால் அது எச்சரிக்கை ஃபெரமோனை வெளியிடும். இதனால் ஈர்க்கப்படும் எறும்புகள் அவ்விடம் நோக்கி வந்து தொந்தரவைச் சரி செய்ய முயலும். இந்த ஃபெரமோன் மறைந்ததும் எறும்புகள் தங்கள் வேலைகளில் ஈடுபடத் துவங்கும்.\n\nSection::::பாதை பெரமோன்.\nசில எறும்புகள் உணவைக் கண்டுபிடித்து அதைக் கூட்டிற்கு எடுத்துவரும் போது வந்த பாதையில் பாதை ஃபெரமோன்களை சுரக்கும். இதனால் கவரப்பட்ட மற்ற எறும்புகள் அதே பாதையில் சென்று உணவைக் கண்டுபிடித்துக் கூட்டிற்குக் கொண்டு வரும். அவையும் அதேபோல் வரும் வழியில் ஃபெரமோன்களைச் சுரக்கும். உணவு தீர்ந்ததும் எறும்புகள் ஃபெரமோன்களைச் சுரப்பதை நிறுத்தி விடும்.\nஅத்தோடு இந்த ஃபெரமோன்கள் எளிதில் ஆவியாகியும் விடும். எனவே எறும்புகள் குழம்புவதில்லை.\n\nSection::::அரசித் தேனீயின் கீழ்த்தாடை பெரமோன்.\nஉண்மையைச் சொல்ல வேண்டுமென்றால் அரசித் தேனீ ஒரு முட்டை போடும் இயந்திரமே ஆகும். ஓர் உறைக்குள் இரு வாள்கள் இருக்க முடியாதது போல் ஒரு தேனீக் கூட்டில் இரு அரசிகள் இருக்க முடியாது. இதற்குக் காரணம் அரசித் தேனீ சுரக்கும் ஒரு வித ஃபெரமோன் ஆகும். இது அரசியின் கீழ்த்தாடையில் உள்ள சில சுரப்பிகளால் சுரக்கப்படுகின்றன.\nஇதன் விளைவுகளாவன:\n\nSection::::பால் ஈர்ப்பு பெரமோன்.\nபூச்சியினங்களில் பொதுவாக பெண் பூச்சிகளே பால் ஈர்ப்பு ஃபெரமோன்களை வெளிவிடுகின்றன. இவை வணிகரீதியாகத் தயாரிக்கப்பட்டு பூச்சிப் பொறிகளாகப் பயன்படுத்தப்படுகின்றன.\n\nSection::::தாவர பெரமோன்கள்.\nதாவர பெரமோன்களும் அறியப்பட்டுள்ளன. பூச்சிகளால் மகரந்தச் சேர்க்கை நிகழ்த்தும் ஆர்க்கிடுகள் ஆண் பூச்சியைக் கவர பெண் பூச்சியின் மணத்தை வெளியிடுகின்றன.\n\nSection::::பாலூட்டி பெரமோன்கள்.\nSection::::எல்லை பெரமோன்கள்.\nவயது வந்த ஆண் நாய்கள் காலைத் தூக்கிக் கம்பத்தில் சிறுநீர் கழிப்பதைப் பார்த்திருக்கலாம். இது மற்ற ஆண் நாய்களுக்குத் தனது எல்லையைத் தெரிவிப்பதற்கான ஃபெரமோன் வெளியீடு ஆகும்.\nSection::::மனித பெரமோன்கள்.\nமனிதர்களிலும் ஃபெரமோன்கள் சுரக்கப்படுகின்றன. விடுதியில் ஒன்றாகத் தங்கியிருக்கும் பெண்களுக்கு மாத விலக்கு ஒரே நேரத்தில் உண்டாவது அறியப்பட்டுள்ளது. இது ஃபெரமேனா் விளைவே என்றறியப்பட்டு உள்ளது. இந்த ஃபெரமோன்கள் அக்குளில் இருந்து சுரக்கப்படுகின்றன.\n\nஒரு ஆண் பெண்களைக் கவர்வதிலும் ஃபெரமோன்கள் முக்கியப் பங்கு வகிக்கின்றன. இந்த அடிப்படையில் பல வாசனைத் திரவியங்கள் வெளியிடப்படுகின்றன.\n"}
{"id": "96717", "url": "https://ta.wikipedia.org/wiki?curid=96717", "title": "காஞ்சித் திணை", "text": "காஞ்சித் திணை\n\nகாஞ்சித் திணை தொல்காப்பியர் நோக்கில் புறத்திணைப் பகுதியில் வரும் 7 திணைகளில் ஒன்று. இது அகத்திணையில் வரும் 7 திணைகளில் ஒன்றாகிய பெருந்திணையின் புறப்பகுதியாகும். (தொல்காப்பியம் 1023)\n\nஇது வாழ்க்கைப் பாங்கில் பல வகைகளில் சிறப்பு மிக்கது. உலகின் நிகழ்வுகள் நிலையில்லாதவை. இந்த நிலையில்லாத உலகில் நிலைபேறுடைய புகழை நாடிச் செயல்படும் நிகழ்ச்சிகளைக் கூறுவது காஞ்சித்திணை. (தொல்காப்பியம் 1024)\n\nபுறப்பொருள் வெண்பாமாலை என்னும் கி.பி. ஏழாம் நூற்றாண்டு நூல் இதனை வேறுவகையில் பாகுபடுத்திக் கூறியுள்ளது. \n\nநாட்டின் மேல் படையெடுத்து வரும் வஞ்சிமலர் சூடிய வீரர்களை காஞ்சித்திணை வீரர்கள் நாட்டு எல்லையில் தடுத்து நிறுத்துவர். இவ்வீரர்கள் காஞ்சிப் பூமாலையை’ சூடிச்செல்வர்.\n\nபுறத்திணைகளின் செய்திகளை கூறும் இந்தப் பழம்பாடல் மூலம் இத்திணையை விளக்கலாம்.\n"}
{"id": "96720", "url": "https://ta.wikipedia.org/wiki?curid=96720", "title": "பொதுஅறிவு தமிழ் நூல்களின் பட்டியல் (இலங்கை)", "text": "பொதுஅறிவு தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட பொதுஅறிவு நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n"}
{"id": "96725", "url": "https://ta.wikipedia.org/wiki?curid=96725", "title": "இந்திய வாக்காளர் குழு", "text": "இந்திய வாக்காளர் குழு\n\nஇந்தியாவின் வாக்காளர் குழு (\"Indian electoral college\") என்பது இந்தியாவின் குடியரசுத் தலைவரை தேர்ந்தெடுக்க மாநிலங்களின் சட்டமன்ற உறுப்பினர்களுக்கும் மக்களவை, மாநிலங்களவை உறுப்பினர்களுக்கும் இந்திய அரசியலமைப்புச் சட்டம் 55(2) பிரிவு வழங்கியுள்ள உரிமைகளில் ஒன்றாகும்.\nSection::::பொதிவு.\nவாக்காளர் குழுவில் இடம் பெற்றுள்ளவர்கள்:\nகுறிப்பு: நியமிக்கப்பட்ட உறுப்பினர்களுக்கு வாக்குரிமை இல்லை.\n\n\nஒரு குறிப்பிட்ட மாநில சட்டமன்ற உறுப்பினரின் வாக்குக்கு வாக்காளர் குழுவில் அதிக்கப்படும் மதிப்பு = மாநிலத்தின் மக்கள்தொகை / (தேர்ந்தெடுக்கப்பட்ட உறுப்பினர்களின் எண்ணிக்கை X 1000)\n\nஅதாவது ஒவ்வொரு சட்டமன்ற உறுப்பினருக்கும் உள்ள வாக்கு மதிப்பு அவர் எத்தனை ஆயிரம் வாக்காளர்களின் சார்பாக உள்ளார் என்பதாகும். இவ்வகையாக அனைத்து மக்களும் மறைமுகமாக குடியரசுத் தலைவரைத் தேர்ந்தெடுக்கின்றனர்.\n\nகுடியரசுத்தலைவரை தேர்ந்தெடுக்க கீழ்கண்டவாறு ஒவ்வொரு மாநிலங்களுக்கு வாக்குகளும் வாக்காளர்களும் பிரிக்கப்பட்டுள்ளது.\n(*) \"அரசியலமைப்பு (சம்மு & காசுமீரில் பயன்பாடு ) ஆணை\"\n\n\nஒரு நாடாளுமன்ற உறுப்பினரின் வாக்கின் மதிப்பு = சட்டமன்ற உறுப்பினர்களின் வாக்குகளின் மொத்த் மதிப்பு / நாடாளுமன்ற உறுப்பினர்களின் எண்ணிக்கை.\n"}
{"id": "96726", "url": "https://ta.wikipedia.org/wiki?curid=96726", "title": "வம்போ பூங்கா", "text": "வம்போ பூங்கா\n\nவம்போ பூங்கா (Whampoa Garden) வம்போ பூங்கா குடியிருப்புத் தொகுதி என்பது ஹொங்கொங், கவுலூன் நகர மாவட்டம், கவுலூன் பகுதியில் ஹொங் ஹாம் நகரில் கட்டப்பட்ட ஒரு மிகப் பெரிய மக்கள் குடியிருப்புத் தொகுதியாகும். இது ஒரு தனியார் குடியிருப்புத் தொகுதியாகும். இந்த தனியார் குடியிருப்புத் தொகுதி \"ஹச்சிசன் வம்போ வரையறுக்கப்பட்ட நிறுவனம்\" ஊடாக கட்டப்பட்டது ஆகும்.\n\nஇந்த வீட்டுக் குடியிருப்புத் தொகுதிகளின் நடுவே ஒரு கப்பல் வடிவ குடியிருப்புத் தொகுதியும் ஒன்று உள்ளது. \n\nSection::::மேலதிக விளக்கம்.\nஇது முன்னாள் \"வம்போ\" எனும் பெயரில் கப்பல் கட்டுமிடமாக இருந்த இடமாகும். இந்த குடியிருப்புத் தொகுதிகளின் கட்டுமாணப் பணி 1991 ஆம் ஆண்டு நிறைவு பெற்றது. இந்த \"வம்போ பூங்கா\" குடியிருப்புத் தொகுதிகள் 12 வளாகங்களைக் கொண்டுள்ளது. இந்த 12 வளாகங்களுக்குள்ளும் 88 குடியிருப்புக் கட்டடங்களைக் கொண்டுள்ளன. அவை குடியிருப்புத் தொகுதிகளாகவும், வணிகக் கட்டடங்களாகவும் உள்ளன. இந்த வீட்டுத் தொகுதிகளில் மட்டும் கிட்டத்தட்ட 50,000 ஆயிரம் மக்கள் வசிப்பதாக கணிப்பிடப்பட்டுள்ளது.\n\nஇந்த குடியிருப்பு வளாகங்களுக்குள் உள்ளோருக்கான அனைத்து வசதிகளும் உள்ளன. அதாவது வணிகக் கட்டடங்கள், பூங்கா, பேருந்து மற்றும் பொது போக்குவரத்து வாகனங்கள் நிறுத்தகம், திரையரங்கு, உணவகங்கள், ஆரம்ப பாடசாலைகள், பாரிய குடியிருப்பாளர் வாகனத் தரிப்பிடம் போன்றனவும் உள்ளடக்கம்.\n\nஇந்த குடியிருப்புத் தொகுதிகள் 12 லும், உள்ள 88 கட்டடங்களிலும் உள்ள வீடுகளில் எண்ணிக்கை 10,519 ஆகும். ஒவ்வொன்றும் 350 முதல் 1,110 சதுர அடிகளைக் கொண்ட வீடுகளாகும்.\n\n"}
{"id": "96730", "url": "https://ta.wikipedia.org/wiki?curid=96730", "title": "வம்போ கப்பல் கட்டடம்", "text": "வம்போ கப்பல் கட்டடம்\n\nவம்போ கப்பல் கட்டடம் என்பது கப்பல் வடிவில் கட்டப்பட்ட ஒரு மக்கள் குடியிருப்பு மற்றும் வணிகக் கட்டடமாகும். இது ஹொங்கொங், கவுலூன் நகர மாவட்டம், கவுலூன் பகுதியில் ஹொங் ஹாம் நகரில் வம்போ பூங்கா எனும் பெயரில் கட்டப்பட்ட ஒரு மிகப் பெரிய மக்கள் குடியிருப்புத் தொகுதிகளின் நடுவே உள்ளது . இது \"ஹச்சிசன் வம்போ வரையறுக்கப்பட்ட நிறுவனம்\" ஊடாக கட்டப்பட்டது ஆகும். இக்கட்டடத்தில் பெரும் பகுதி வணிக கடைக்களாகவே உள்ளன.\n\nSection::::வரலாறு.\nஇந்த கட்டடம் 1991 இல் கட்டி முடிக்கப்பட்டது. முன்னாள் இப்பகுதி கப்பல் கட்டுமிடங்களாக இருந்ததன் நினைவாக வம்போ பூங்கா மக்கள் குடியிருப்புத் தொகுதிகளின் நடுவே இக்கட்டடம் கட்டப்பட்டுள்ளது. \n\n"}
{"id": "96732", "url": "https://ta.wikipedia.org/wiki?curid=96732", "title": "ஹொங் ஹாம்", "text": "ஹொங் ஹாம்\n\nஹொங் ஹாம் (Hung Hom) என்பது ஹொங்கொங்கின் என்பது கவுலூன் நகர மாவட்டம், கவுலூன் பகுதியில் உள்ள ஒரு நகரம். இது சிம் சா சுயி நகரத்துக்கு அருகில் உள்ளது. ஹொங் ஹாம் நகரம் மிகுதியான மக்கள் குடியிருப்புத் தொகுதிகளைக் கொண்ட ஒரு நகரம். அத்துடன் வணிகம் மற்றும் தொழில் மையங்களையும் கொண்டுள்ளது. இந்த நகரின் தெற்காக விக்டோரியா துறைமுகம் உள்ளது. அத்துடன் ஹொங் ஹாம் குடா பகுதி ஹொங்கொங்கின் நிலமீட்பு கட்டுமானப் பணியின் ஒரு பகுதியும் ஆகும்.\n\nSection::::மக்கள்.\nஹொங் ஹாம் நகரம் யப்பானியர் செறிந்து வாழும் ஒரு இடமாகும். அத்துடன் கொரியர்கள், பாக்கிச்சுத்தானியர்கள், இந்தியர்கள் கூடுதலாக வாழும் பகுதிகளில் இதுவும் ஒன்று ஆகும்.\n"}
{"id": "96733", "url": "https://ta.wikipedia.org/wiki?curid=96733", "title": "குடிப் பூ", "text": "குடிப் பூ\n\nசங்ககாலத்தில் சிற்றூர் மக்கள் பல குடும்பங்கள் ஒன்று சேர்ந்து கூட்டம் கூட்டமாக வாழ்ந்துவந்தனர். அவர்களில் பெரும்பாலோர் ஒரே குடியைச் சேர்ந்த மக்கள். இந்தக் குடியினருக்குத் தனித்தனி அடையாளப் பூக்கள் இருந்தன. அவற்றை அக் குடியைச் சேர்ந்த ஆடவர் தம் தலையில் சூடிக்கொண்டனர். பூவின் அகர வரிசையில் அக்குடியைச் சேர்ந்த மக்களை இங்குத் தொகுத்துக் காணலாம்.\n\n"}
{"id": "96735", "url": "https://ta.wikipedia.org/wiki?curid=96735", "title": "கணினியியல் தமிழ் நூல்களின் பட்டியல் (இலங்கை)", "text": "கணினியியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட கணனியியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96736", "url": "https://ta.wikipedia.org/wiki?curid=96736", "title": "ஹொங் ஹாம் குடா", "text": "ஹொங் ஹாம் குடா\n\nஹொங் ஹாம் குடா (Hung Hom Bay) என்பது ஹொங்கொங், கவுலூன் பகுதியில் ஹொங் ஹாம் நகரத்தை அண்டியிருக்கும் (இருந்த) ஒரு குடாவாகும். இது ஹொங்கொங்கின் இயற்கை துறைமுகங்களில் ஒன்றான விக்டோரியா துறைமுகம் கடலோடு இணைந்தப் பகுதியாகும்.\n\nSection::::வரலாறு.\nபிரித்தானியர் ஹொங்கொங்கை கைப்பற்றியக் காலமான 1850 ஆம் ஆண்டு முதலே இந்த குடா கடல் பரப்பு, பலமுறை கடலை நிரப்பி நிலம் மீட்பு திட்டங்களுக்கு உள்ளானது. 1996 ஆண்டு காலவரையில் இந்த குடாப் பகுதி கிட்டத்தட்ட மறைந்த நிலையை அடைந்தது. இந்த குடா கடல் பரப்போரமாக இருந்த பாறைகள் மலைக்குன்றுகள் போன்றனவும் தரைமட்டமாக்கப்பட்டு உருவான பகுதிகளே தற்போது சிம் சா சுயி கிழக்கு மற்றும் ஹொங் ஹாம் எம்டிஆர் தொடருந்தகம் அமைக்கப்பட்டிருக்கும் இடம் போன்றவைகளாகும்.\n\nதற்போது மீதமுள்ள குடா பகுதியும் தொடர்ந்து மேற்கொள்ளப்பட்டு வரும் கட்டட நிர்மாணப் பணிகளுக்காக நிரப்பப்பட்டு வருகிறது. \n"}
{"id": "96737", "url": "https://ta.wikipedia.org/wiki?curid=96737", "title": "கூடலூர் கிழார்", "text": "கூடலூர் கிழார்\n\nகூடலூர் கிழார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்கள் 4 உள்ளன. அவை குறுந்தொகை 166, 167, 214, புறநானூறு 229 ஆகியவை. இப்பாடல்கள் தரும் செய்திகளைத் தொகுத்துக் காணலாம்.\nSection::::புறம் 229.\nSection::::கணியம் (சோதிடம்).\nஎரிமீன் ஒன்று வீழ்ந்த நாளைக் கணித்துப் பார்த்த இந்தக் கூடலூர் கிழார் இந்த ஊரை ஆண்டுவந்த அரசன் யானைக்கட் சேய் மாந்தரஞ்சேரல் இரும்பொறை இன்ன நாளில் துஞ்சும்(இறந்துவிடுவான்) எனக் கண்டறிந்தார். தான் கணித்த அதே நாளில் அந்த அரசன் இறந்துபோனது கண்டு வியந்து பாடிய பாடல் இது.\n\nSection::::எரிமீன் விழுந்த நாள்.\nபங்குனி மாதம். மேழம் என்னும் சித்திரை வரப்போகிறது. கார்த்திகை நட்சத்திரம். முதல்கால்(முதல்பாதம்). நள்ளிரவு. அந்த ஆண்டில் முதல் 15 நாட்கள் அனுஷ்ட நாளில் தொடங்கி, புனர்பூச நாளில் முடிந்தன. இடைப்பட்ட நடுமீன் மூலம் நாளில்(நட்சத்திர நாள்)எரிமீன் வீழ்ந்தது.\n\n'ஆடியல் அழற் குட்டத்து, ஆரிருள் அரை இரவில், முடப்பனையத்து வேர் முதலாகப், பங்குனி உயர் அழுவத்துத், தலைநாள்மீன் நிலை திரிய, நிலை நாள்மீன் அதன் எதிர் நேர்தரத், தொல் நாள்மீன் துறை படியப், பாசி செல்லாது, ஊசி முன்னாது, அளக்கர்த் திணை விளக்காகக், கனை எரி பரப்பக் கால் எதிர்பு பொங்கி, ஒருமீன் விழுந்தன்றால் விசும்பினானே' - என்பது பாடலில் உள்ள பகுதி.\nSection::::சங்ககாலத்தில் இக்கால அறிவியல்.\n'கனையெரி பரப்பக் கால் எதிர்பு பொங்கி ஒருமீன் வீழ்ந்தன்றால் விசும்பினானே' - இவை பாடலிலுள்ள அடிகள்.\n\nசூரியனைச் சுற்றிவரும் கோள்களின் வரிசைமுறை புதன், வெள்ளி, பூமி, செவ்வாய், வியாழம், சனி, யுரானஸ், நெப்ட்யூன் என அமைந்துள்ளது. (புளூட்டோ கோள் அன்று என ஒதுக்கிவிட்டனர்).\n\nசெவ்வாய்க் கோளுக்கும் வியாழக் கோளுக்கும் இடையில் விண்கற்கள் மிதக்கின்றன. அவற்றில் ஒன்றிரண்டு எப்போதாவது செவ்வாய்க் கோளையும் தாண்டி பூமியின் ஈர்ப்பு விசைக்குள் வந்துவிடும். அப்போது பூமியைச் சூழ்ந்துள்ள காற்றுமண்டலத்தில் உரசும்போது தீப்பற்றி எரிந்து விழும். இதனை எரிமீன் என்கிறோம்.\n\nகால் என்னும் சொல் காற்றைக் குடிக்கும். காற்றை எதிர்த்ததால் மீன் எரிந்ததாகப் பாடல் கூறுவதில் இக்கால அறிவியல் உண்மையை அக்காலத் தமிழர் உணர்ந்திருந்ததை உணரமுடிகிறது.\n\nSection::::யானைக்கட் சேய் மாந்தரஞ்சேரல் இரும்பொறை.\nகுறுங்கோழியூர் கிழார் இவனது சிறப்புகளைப் பாடியுள்ளார். இணைத்துப் பார்த்துக்கொள்ளலாம்.\n\nதலைவி தன் காந்தள் மெல்விரல்களால் கட்டித் தயிரைத் தாளிக்கப் பிணைகிறாள். அப்போது நன்றாகத் துவைத்து உடுத்திய தன் ஆடையில் கையைத் துடைத்துக்கொள்கிறாள். தாளிக்கும்போது புகை கிளம்புகிறது. தன் முன்தானையால் கண்ணைப் பொத்திக்கொள்கிறாள். அவளே புளிக் கட்டுச்சோறும் சமைக்கிறாள். அவளது கணவன் அந்தப் புளிக் கட்டுச்சோற்றைத் தாளித்த தயிரில் தொட்டுக்கொண்டு 'இனிமையாக உள்ளது' என்று சொல்லிக்கொண்டே உண்கிறான். அதனைப் பார்த்து தலைவியாகிய அவளது மகளின் முகம் மகிழ்ச்சியில் பூரிக்கிறது. - இதுதான் அங்குள்ள நிலை என்கிறாள் செவிலி.\n\nSection::::குறுந்தொகை 214.\nதலைவனுக்காக ஏங்கி வாடும் தலைவியின் மேல் முருகு ஏறிக்கொண்டது என்று சொல்லி வெறியாட வைக்கிறார்கள். அப்போது தோழி உண்மையை எடுத்துரைக்கிறாள்.\n\nமரங்களை வெட்டிச் சாய்த்துக் கானவன் தினை விதைத்தான். அதற்குக் காவல் புரிய அவனது மகள் சென்றாள். அவளது இடுப்புக்கு அழகாக அன்று அவன்(தலைவன்) தழையாடை தைத்துத் தந்தான். அதனை அணிந்த அவளுக்கு இன்று அரலை மாலை சூட்டுகிறீர்களே! தகுமா? - எனகிறாள் தோழி.\nSection::::வழக்கம்.\nவெறியாட்டு நிகழும்போது வெறியாடவைக்கும் பெண்ணுக்கு அரலை மாலை (அரலிப் பூ மாலை) சூட்டுவர்.\n"}
{"id": "96738", "url": "https://ta.wikipedia.org/wiki?curid=96738", "title": "நூலியல் தமிழ் நூல்களின் பட்டியல் (இலங்கை)", "text": "நூலியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட நூலியல், நூல்விபரப்பட்டியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n"}
{"id": "96743", "url": "https://ta.wikipedia.org/wiki?curid=96743", "title": "கோவை புலியகுளம் விநாயகர் கோவில்", "text": "கோவை புலியகுளம் விநாயகர் கோவில்\n\nகோவை, புலியகுளம் பகுதியில் 1982 ஆம் ஆண்டில் தேவேந்திர குல அறக்கட்டளையால் விநாயகர் கோவில் ஒன்று நிறுவப்பட்டது. இந்தக் கோவில் புலியகுளம் மாரியம்மன் கோவிலைச் சேர்ந்த துணைக் கோவிலாகும். இங்கு வீற்றிருக்கும் மூலவர் முந்தி விநாயகர் சிலை 19 அடி உயரத்தில் 190 டன் எடை கொண்டது. இது ஆசிய கண்டத்திலேயே மிகப் பெரிய கருங்கற்சிலைகளில் ஒன்றாகும். இது 1998 ல் பிரதிஷ்டை செய்யப்பட்டது.\n\n"}
{"id": "96745", "url": "https://ta.wikipedia.org/wiki?curid=96745", "title": "நூலகவியல் தமிழ் நூல்களின் பட்டியல் (இலங்கை)", "text": "நூலகவியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட நூலகவியல், தகவல் விஞ்ஞானம் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96747", "url": "https://ta.wikipedia.org/wiki?curid=96747", "title": "தத்துவவியல் தமிழ் நூல்களின் பட்டியல் (இலங்கை)", "text": "தத்துவவியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தத்துவவியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96751", "url": "https://ta.wikipedia.org/wiki?curid=96751", "title": "ஹொங்கொங்கின் காலக்கோடு", "text": "ஹொங்கொங்கின் காலக்கோடு\n\nஹொங்கொங் வரலாற்றின் காலக்கோடு.\n\n"}
{"id": "96753", "url": "https://ta.wikipedia.org/wiki?curid=96753", "title": "உளவியல் தமிழ் நூல்களின் பட்டியல் (இலங்கை)", "text": "உளவியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட உளவியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n"}
{"id": "96754", "url": "https://ta.wikipedia.org/wiki?curid=96754", "title": "ஹொங்கொங் வரலாறு", "text": "ஹொங்கொங் வரலாறு\n\nஹொங்கொங் வரலாற்று ரீதியாக சீனாவின் தென் கடலோரத்தில் புவியியல் அமைவிடமாக அமைந்துள்ளது. இந்த நிலப்பரப்பில் ஆயிரக் கணக்கான ஆண்டுகளுக்கு முன்பே மக்கள் குடியிருப்புகள் இருந்துள்ளன என தொல்பொருளாய்வுகள் கூறுகின்றன. இருப்பினும் சீனப் பேரரசிடம் இருந்து பிரித்தானியர் ஹொங்கொங்கை கைப்பற்றி அவர்கள் கட்டுப்பாட்டுக்கு வரும் வரை, இப்பகுதிகளில் மக்கள் வசித்தது தொடர்பான எந்த எழுத்தாவணங்களும் இருக்கவில்லை. பிரித்தானியர் ஹொங்கொங்கை கைப்பற்றும் போது அதன் கரையோரப் பகுதிகளில் சில மீனவக் குடில்களும், உப்பு வயல்களும் மட்டுமே இருந்தன.\n\n"}
{"id": "96755", "url": "https://ta.wikipedia.org/wiki?curid=96755", "title": "ஒழுக்கவியல் தமிழ் நூல்களின் பட்டியல் (இலங்கை)", "text": "ஒழுக்கவியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட ஒழுக்கவியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n"}
{"id": "96756", "url": "https://ta.wikipedia.org/wiki?curid=96756", "title": "சோதிடம், வானசாத்திரம் தமிழ் நூல்களின் பட்டியல் (இலங்கை)", "text": "சோதிடம், வானசாத்திரம் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட சோதிடம், வானசாஸ்திரம் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96757", "url": "https://ta.wikipedia.org/wiki?curid=96757", "title": "பொதுச் சமய தமிழ் நூல்களின் பட்டியல் (இலங்கை)", "text": "பொதுச் சமய தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட பொதுச் சமய நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96758", "url": "https://ta.wikipedia.org/wiki?curid=96758", "title": "கிறித்தவ சமய தமிழ் நூல்களின் பட்டியல் (இலங்கை)", "text": "கிறித்தவ சமய தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட கிறித்தவ சமய நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96759", "url": "https://ta.wikipedia.org/wiki?curid=96759", "title": "பௌத்த சமய தமிழ் நூல்களின் பட்டியல் (இலங்கை)", "text": "பௌத்த சமய தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட பௌத்த சமய நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96760", "url": "https://ta.wikipedia.org/wiki?curid=96760", "title": "இந்து சமய தமிழ் நூல்களின் பட்டியல் (இலங்கை)", "text": "இந்து சமய தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட இந்து சமய நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n\n\n\n\n"}
{"id": "96761", "url": "https://ta.wikipedia.org/wiki?curid=96761", "title": "இசுலாமிய சமய தமிழ் நூல்களின் பட்டியல் (இலங்கை)", "text": "இசுலாமிய சமய தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட இசுலாமிய சமய நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n\n\n"}
{"id": "96762", "url": "https://ta.wikipedia.org/wiki?curid=96762", "title": "பொதுப் பிரிவு தமிழ் நூல்களின் பொதுப்பட்டியல்", "text": "பொதுப் பிரிவு தமிழ் நூல்களின் பொதுப்பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட பொதுப் பிரிவு தமிழ் நூல்கள் கீழே பட்டியலிடப்பட்டுள்ளது. இப்பட்டியலில் பொதுப் பருவ இதழ்கள், சிறப்பிதழ்கள், வழிகாட்டிகள், சுட்டிகள், பருவ இதழ் சிறப்பிதழ்கள், வழிகாட்டிகள், ஊடகவியல், வெளியீட்டுத்துறை ஆகிய பிரிவுக்குட்பட்ட நூல்கள் பட்டியலிடப்பட்டுள்ளன. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n"}
{"id": "96765", "url": "https://ta.wikipedia.org/wiki?curid=96765", "title": "சமூகவியல் - தமிழ் நூல்களின் பட்டியல் (இலங்கை)", "text": "சமூகவியல் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட சமூகவியல், சாதியம், பண்பாடு ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n"}
{"id": "96768", "url": "https://ta.wikipedia.org/wiki?curid=96768", "title": "பெண்ணியம் - தமிழ் நூல்களின் பட்டியல் (இலங்கை)", "text": "பெண்ணியம் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட பெண்ணியம் பகுப்பிற்குரிய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n"}
{"id": "96769", "url": "https://ta.wikipedia.org/wiki?curid=96769", "title": "அரசறிவியல் - தமிழ் நூல்களின் பட்டியல் (இலங்கை)", "text": "அரசறிவியல் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட அரசறிவியல் தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n"}
{"id": "96770", "url": "https://ta.wikipedia.org/wiki?curid=96770", "title": "பொருளியல் - தமிழ் நூல்களின் பட்டியல் (இலங்கை)", "text": "பொருளியல் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட பொருளியல், புள்ளிவிபரவியல் தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96771", "url": "https://ta.wikipedia.org/wiki?curid=96771", "title": "சட்டவியல் - தமிழ் நூல்களின் பட்டியல் (இலங்கை)", "text": "சட்டவியல் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட சட்டவியல் இஸ்லாமியச் சட்டங்கள், அரசியலமைப்புச் சட்டம் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96772", "url": "https://ta.wikipedia.org/wiki?curid=96772", "title": "கல்வியியல் - தமிழ் நூல்களின் பட்டியல் (இலங்கை)", "text": "கல்வியியல் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட கல்வியியல், கல்வி நிறுவனங்கள், மாணவர் சங்கங்கள் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n"}
{"id": "96773", "url": "https://ta.wikipedia.org/wiki?curid=96773", "title": "வர்த்தகம் - தமிழ் நூல்களின் பட்டியல் (இலங்கை)", "text": "வர்த்தகம் - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட வர்த்தகம், வர்த்தக தொடர்புகள், போக்குவரத்து ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96774", "url": "https://ta.wikipedia.org/wiki?curid=96774", "title": "நாட்டாரியல் தமிழ் நூல்களின் பட்டியல் (இலங்கை)", "text": "நாட்டாரியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட நாட்டாரியல், நாட்டாரியலும் பழக்க வழக்கங்களும், திருமணங்கள், சடங்கு முறைமைகள், நாட்டார் கலைகள் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96775", "url": "https://ta.wikipedia.org/wiki?curid=96775", "title": "கிராமிய இலக்கிய தமிழ் நூல்களின் பட்டியல் (இலங்கை)", "text": "கிராமிய இலக்கிய தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட கிராமிய தமிழ் நூல்கள், கிராமிய இலக்கியங்கள், பழமொழிகளும் விடுகதைகளும் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n"}
{"id": "96776", "url": "https://ta.wikipedia.org/wiki?curid=96776", "title": "தமிழ் மொழியியல் பற்றிய இலங்கை நூல்களின் பட்டியல்", "text": "தமிழ் மொழியியல் பற்றிய இலங்கை நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட தமிழ் மொழியியல் தமிழ் இலக்கணம், தமிழ்ப் பாடநூல்கள் ஆகிய பகுப்புகளிலுள்ள நூல்கள் கீழே பட்டியலிடப்பட்டுள்ளது. நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n"}
{"id": "96777", "url": "https://ta.wikipedia.org/wiki?curid=96777", "title": "சிங்கள மொழியியல் பற்றிய இலங்கைத் தமிழ் நூல்களின் பட்டியல்", "text": "சிங்கள மொழியியல் பற்றிய இலங்கைத் தமிழ் நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட சிங்களம் மொழியியல் தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96778", "url": "https://ta.wikipedia.org/wiki?curid=96778", "title": "ஆங்கில மொழியியல் பற்றிய இலங்கைத் தமிழ் நூல்களின் பட்டியல்", "text": "ஆங்கில மொழியியல் பற்றிய இலங்கைத் தமிழ் நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட ஆங்கில மொழியியல் தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96780", "url": "https://ta.wikipedia.org/wiki?curid=96780", "title": "தமிழ்க் கணித நூல்களின் பட்டியல் (இலங்கை)", "text": "தமிழ்க் கணித நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் கணித நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96781", "url": "https://ta.wikipedia.org/wiki?curid=96781", "title": "தமிழ் வானியல் நூல்களின் பட்டியல் (இலங்கை)", "text": "தமிழ் வானியல் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் வானியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96782", "url": "https://ta.wikipedia.org/wiki?curid=96782", "title": "தமிழ் தொழில் நுட்ப நூல்களின் பட்டியல் (இலங்கை)", "text": "தமிழ் தொழில் நுட்ப நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் தொழில் நுட்ப நூல்களும் பயன்பாட்டு அறிவியல் சார்ந்த நூல்களும் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96783", "url": "https://ta.wikipedia.org/wiki?curid=96783", "title": "தமிழ் பொதுச்சுகாதார நூல்களின் பட்டியல் (இலங்கை)", "text": "தமிழ் பொதுச்சுகாதார நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட பொதுச்சுகாதாரம், நோய்கள், பெண்நோயியல் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப்படுத்தியே தொகுக்கப்பட்டுள்ளது.\n\n"}
{"id": "96784", "url": "https://ta.wikipedia.org/wiki?curid=96784", "title": "தமிழ் மருத்துவ நூல்களின் பட்டியல் (இலங்கை)", "text": "தமிழ் மருத்துவ நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட மருத்துவம் , மகப்பேற்று மருத்துவம், கீழைத்தேய மருத்துவம், சித்த மருத்துவம் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96786", "url": "https://ta.wikipedia.org/wiki?curid=96786", "title": "இல்லப்பொருளியல் தமிழ் நூல்களின் பொதுப்பட்டியல் (இலங்கை)", "text": "இல்லப்பொருளியல் தமிழ் நூல்களின் பொதுப்பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட இல்லப்பொருளியல், குடும்பக்கலை, உணவும் பரிமாறலும், குழந்தைப் பராமரிப்பு ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n==ஆண்டுகள் 1951 - 1960\n\n\n"}
{"id": "96787", "url": "https://ta.wikipedia.org/wiki?curid=96787", "title": "தமிழ் முகாமைத்துவ நூல்களின் பட்டியல் (இலங்கை)", "text": "தமிழ் முகாமைத்துவ நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் முகாமைத்துவ, அலுவலக நிர்வாக, விளம்பரத்துறை நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96788", "url": "https://ta.wikipedia.org/wiki?curid=96788", "title": "தமிழ் கணக்கியல் நூல்களின் பட்டியல் (இலங்கை)", "text": "தமிழ் கணக்கியல் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் கணக்கியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96789", "url": "https://ta.wikipedia.org/wiki?curid=96789", "title": "யோகக்கலை தமிழ் நூல்களின் பொதுப்பட்டியல் (இலங்கை)", "text": "யோகக்கலை தமிழ் நூல்களின் பொதுப்பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் யோகக்கலை நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n"}
{"id": "96790", "url": "https://ta.wikipedia.org/wiki?curid=96790", "title": "தமிழ்க்கலை பொது நூல்களின் பட்டியல் (இலங்கை)", "text": "தமிழ்க்கலை பொது நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ்க்கலை பொது நூல்கள் நுண்கலைகள், சிற்பக்கலை, ஓவியக்கலை ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப்படுத்தியே தொகுக்கப்பட்டுள்ளது.\n\n\n\n\n"}
{"id": "96791", "url": "https://ta.wikipedia.org/wiki?curid=96791", "title": "தமிழ் இசையியல் நூல்களின் பட்டியல் (இலங்கை)", "text": "தமிழ் இசையியல் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் இசையியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96793", "url": "https://ta.wikipedia.org/wiki?curid=96793", "title": "தமிழ் அரங்கியல் நூல்களின் பட்டியல் (இலங்கை)", "text": "தமிழ் அரங்கியல் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் அரங்கியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96794", "url": "https://ta.wikipedia.org/wiki?curid=96794", "title": "தமிழ்த் திரைப்பட நூல்களின் பட்டியல் (இலங்கை)", "text": "தமிழ்த் திரைப்பட நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ்த் திரைப்பட நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96795", "url": "https://ta.wikipedia.org/wiki?curid=96795", "title": "விளையாட்டு - தமிழ் நூல்களின் பட்டியல் (இலங்கை)", "text": "விளையாட்டு - தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் தமிழ் மொழிமூலம் எழுதி வெளியிடப்பட்ட விளையாட்டு நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96796", "url": "https://ta.wikipedia.org/wiki?curid=96796", "title": "சிங்கள இலக்கியம் தொடர்பான தமிழ் நூல்களின் பட்டியல்", "text": "சிங்கள இலக்கியம் தொடர்பான தமிழ் நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட சிங்கள இலக்கியம் தொடர்பான தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96797", "url": "https://ta.wikipedia.org/wiki?curid=96797", "title": "ஈழத்து தமிழ் இலக்கிய ஆய்வு நூல்கள்", "text": "ஈழத்து தமிழ் இலக்கிய ஆய்வு நூல்கள்\n\nஇலங்கை எழுத்தாளர்களினால் எழுதி வெளியிடப்பட்ட தமிழ் இலக்கிய ஆய்வு நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96799", "url": "https://ta.wikipedia.org/wiki?curid=96799", "title": "இலங்கை தமிழ்க் காவியங்களின் பட்டியல்", "text": "இலங்கை தமிழ்க் காவியங்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட தமிழ்க் காவிய நூல்கள், தமிழ்க் கவிதை நாடகங்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96800", "url": "https://ta.wikipedia.org/wiki?curid=96800", "title": "இலங்கை இலக்கியத் திறனாய்வு, கட்டுரை நூல்களின் பட்டியல்", "text": "இலங்கை இலக்கியத் திறனாய்வு, கட்டுரை நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட இலக்கியத் திறனாய்வு, கட்டுரை நூல்கள் கீழே பட்டியலிடப்பட்டுள்ளன. இப்பட்டியல் நூல் வெளிவந்த ஆண்டினை முதன்மைப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n\n\n\n\n"}
{"id": "96801", "url": "https://ta.wikipedia.org/wiki?curid=96801", "title": "இலங்கை தமிழ் சிறுவர் பாடல், கவிதை நூல்களின் பட்டியல்", "text": "இலங்கை தமிழ் சிறுவர் பாடல், கவிதை நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட தமிழ் சிறுவர் பாடல், கவிதை நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n"}
{"id": "96802", "url": "https://ta.wikipedia.org/wiki?curid=96802", "title": "இலங்கை தமிழ் சிறுவர் நாடக நூல்களின் பட்டியல்", "text": "இலங்கை தமிழ் சிறுவர் நாடக நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட தமிழ் சிறுவர் நாடக நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n"}
{"id": "96803", "url": "https://ta.wikipedia.org/wiki?curid=96803", "title": "காமதேனு", "text": "காமதேனு\n\nகாமதேனு (, , ), என்பது தேவ லோகத்தில் வசிக்கின்ற பசுவாகும். இந்து தொன்மவியல் அடிப்படையில் கேட்கின்ற பொருளை தருகின்ற சக்தி படைத்தாக இந்த காமதேனு உயிரினம் சித்தரிக்கப்படுகிறது. காமதேனுவை சுரபி என்ற பெயரிலிலும் அழைக்கின்றனர். \n\nஇதற்கு நந்தினி, பட்டி என இரு மகள்கள் இருப்பதாக புராணங்கள் தெரிவிக்கின்றன.\n\nSection::::தோற்றம்.\nஅசுரர்களும், தேவர்களும் பாற்கடலை கடையும் போது பல்வேறு தெய்வங்கள் தோன்றின. கற்பக விருட்சம் போல கேட்டதை தருகின்ற காமதேனுவும் அப்போது தோன்றியது. காமதேனு பெண்ணின் தலையும், மார்பும், பசுவின் உடலும், மயில் தோகையும் இணைந்து தோற்றமளிக்கிறது. இந்த காமதேனு இந்திர உலகில் வசிப்பதாக இந்துக்கள் நம்புகின்றார்கள். இதற்காக விஷ்வாமித்திர மாமுனிவர் முதற்கொண்டு சண்டைகள் இட்டதாக கதைகள் கூறுகின்றன.\n\nSection::::காமதேனுவுக்காக சண்டை.\nகாதி என்ற மன்னரின் புதல்வர் விஸ்வாமித்ரர் பெரும் மன்னர். ஒருநாள் பிரம்மரிஷி வஸிஷ்டர் ஆசிரமத்திற்கு பெரும் படையுடன் வந்தார். மன்னரை மகிழ்விக்க வஸிஷ்டர் தேவலோக பசுவான காமதேனுவின் துனையால் வந்தோர் அனைவருக்கும் அறுசுவை உணவிட்டார். உண்டு மகிழந்த மன்னர் விஸ்வாமித்தரருக்கு காமதேனுவின் மகிமை புரிந்தது. அதனை தன்னுடன் கொண்டு செல்ல எத்தனித்தார். அப்போது வசிஸ்ஷடர் உத்தரவினை ஏற்று ஏராளமான படைகளை உருவாக்கி காமதேனு மன்னர் படையை எதிர்த்தது. மன்னர்களால் பெரும் உயர்வினை அடைய இயலாது என்று உணர்ந்து தன் மன்னர் பட்டத்தினை துறந்து துறவியானார் என்று கதை உள்ளது.\n\nSection::::சுவாமி வாகனம்.\nசிவன், முருகன், விநாயகன், பெருமாள் ஆகியோருக்கு வாகனமாக காமதேனு உள்ளது. இறைவன் வீதி உலா வருகையில் காமதேனுவின் வாகனங்களில் காட்சி தருகிறார். பெரும்பாலும் மரத்தினால் செய்யப்பட்ட வாகனமாக இருந்தாலும், தங்கம் வெள்ளியில் செய்த வாகனங்கள் சில கோவில்கள் உள்ளன. \n\nSection::::ஆதாரங்கள்.\nsghfjjyjjcbc//m dhrtghDHFJTYBVVB MMDF\n\n"}
{"id": "96804", "url": "https://ta.wikipedia.org/wiki?curid=96804", "title": "இலங்கை தமிழ் சிறுவர் சிறுகதை நூல்களின் பட்டியல்", "text": "இலங்கை தமிழ் சிறுவர் சிறுகதை நூல்களின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட தமிழ் சிறுவர் சிறுகதை நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96805", "url": "https://ta.wikipedia.org/wiki?curid=96805", "title": "இலங்கை இனஉறவுகள் தமிழ் நூல் பட்டியல்", "text": "இலங்கை இனஉறவுகள் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட இனஉறவுகள் தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n"}
{"id": "96806", "url": "https://ta.wikipedia.org/wiki?curid=96806", "title": "இலங்கை வரலாற்று தமிழ் நூல் பட்டியல்", "text": "இலங்கை வரலாற்று தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட வரலாற்று தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n"}
{"id": "96807", "url": "https://ta.wikipedia.org/wiki?curid=96807", "title": "ஆசிய வரலாற்று இலங்கை தமிழ் நூல் பட்டியல்", "text": "ஆசிய வரலாற்று இலங்கை தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட ஆசிய வரலாற்று தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96808", "url": "https://ta.wikipedia.org/wiki?curid=96808", "title": "இலக்கிய அறிஞர்கள் - இலங்கைத் தமிழ் நூல் பட்டியல்", "text": "இலக்கிய அறிஞர்கள் - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட இலக்கிய அறிஞர்கள் பற்றிய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "96809", "url": "https://ta.wikipedia.org/wiki?curid=96809", "title": "கலைஞர்கள் - இலங்கைத் தமிழ் நூல் பட்டியல்", "text": "கலைஞர்கள் - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட கலைஞர்கள், சிற்பக்கலைஞர், இசைக்கலைஞர்கள், நாடகக் கலைஞர்கள், திரைப்படக்கலைஞர்கள் பற்றிய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n"}
{"id": "96811", "url": "https://ta.wikipedia.org/wiki?curid=96811", "title": "துறைசார்ந்த பிரமுகர்கள் - இலங்கைத் தமிழ் நூல் பட்டியல்", "text": "துறைசார்ந்த பிரமுகர்கள் - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட துறைசார்ந்த பிரமுகர்கள், கல்வியியலாளர்கள், வர்த்தகர்கள், மொழியியலாளர்கள் பற்றிய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n"}
{"id": "96812", "url": "https://ta.wikipedia.org/wiki?curid=96812", "title": "விடுதலைப் போராளிகள் - இலங்கைத் தமிழ் நூல் பட்டியல்", "text": "விடுதலைப் போராளிகள் - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட விடுதலைப் போராளிகளின் வாழ்க்கை வரலாறு பற்றிய தமிழ் நூல்களும், விடுதலைப் போராட்டம் பற்றிய வரலாற்று தமிழ் நூல்களும் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n\n\n\n\n"}
{"id": "96813", "url": "https://ta.wikipedia.org/wiki?curid=96813", "title": "பொதுப்புவியியல் - இலங்கைத் தமிழ் நூல் பட்டியல்", "text": "பொதுப்புவியியல் - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட பொதுப்புவியியல், பிரயாண நூல்கள், வழிகாட்டிகள், தேசப்படங்கள் பற்றிய தமிழ் நூல்கள் கீழே பட்டியலிடப்பட்டுள்ளன. இப்பட்டியல் நூல் வெளிவந்த ஆண்டினை முதன்மைப் படுத்தியே தொகுக்கப்பட்டுள்ளது.\n\n\n\n\n\n\n\n\n\n"}
{"id": "96814", "url": "https://ta.wikipedia.org/wiki?curid=96814", "title": "துறைசாரா வாழ்க்கை வரலாறு - இலங்கைத் தமிழ் நூல் பட்டியல்", "text": "துறைசாரா வாழ்க்கை வரலாறு - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட வாழ்க்கை வரலாறு, துறைசாரா வாழ்க்கை வரலாறுகள், ஞாபகார்த்த மலர்கள் பற்றிய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n"}
{"id": "96815", "url": "https://ta.wikipedia.org/wiki?curid=96815", "title": "ஹயக்ரீவர்", "text": "ஹயக்ரீவர்\n\nஹயக்ரீவர் குதிரை முகமும், மனித உடலும் கொண்ட உருவானவர், இவரை விஷ்ணுவின் வடிவாகக் கருதி வைணவர்கள் வழிபடுகிறார்கள். ஹயக்ரீவரை கல்வித் தெய்வம் என குறிப்பிடுகின்றார்கள். இந்த அவதாரத்தினை தசாவதாரத்திற்குள் இணைப்பதில்லை.\n\nSection::::அவதாரக் காரணம்.\nமது, கைடபன் எனும் அசுரர்கள் படைக்கும் கடவுளான பிரம்மாவிடமிருந்த வேதங்களை பறித்துக் கொண்டனர். அத்துடன் பாதாள உலகத்திற்குச் சென்றனர். அதனை மீட்டுத் தரும்படி பிரம்மா, காக்கும் கடவுளான விஷ்ணுவை வேண்டினார். மதுவும், கைடபனும் படைக்கும் தொழிலை செய்ய ஆசை கொண்டனர். அவர்கள் குதிரை முகம் உடையவர்கள் என்பதால் விஷ்ணுவும் குதிரை முக அவதாரம் எடுத்து அவர்களுடன் போர் புரிந்தார். இந்த ரூபமே ஹயக்ரீவர் என்று அழைக்கப்படுகிறது. அசுரர்களுடன் போரிட்டு வேதங்களை மீட்டு பிரம்மனிடம் தந்தார். \n\nSection::::லட்சுமி ஹயக்ரீவர்.\nமது, கைடபன் அசுரர்களை அழித்த பின்னும் ஹயக்கிரீவருக்கு உக்கிரம் தனியாதால் லட்சுமி தேவியை அவர் மடியில் அமர வைத்துள்ளனர். இத்திருவுருவத்திற்கு லட்சுமி ஹயக்ரீவர் என்று பெயர். ஹயக்ரீவருக்கு கல்வி கருவாக இருந்தமையால் கல்விக்கு தெய்வமாகவும், லட்சுமி உடனிருப்பதனால் செல்வத்திற்கு தெய்வமாகவும் ஹயக்கிரீவர் வணங்கப்படுகிறார்.\n\nSection::::ஹயக்ரீவர் ஸ்தோத்திரம்.\nதூய மெய்ஞ்ஞான வடிவமும் ஸ்படிகம் போன்று தூய்மையானவரும் அறிவு யாவற்றுக்கும் ஆதாரமானவருமாகிய ஹயக்கிரீவரை வணங்குகிறேன் எனும் பொருளுடைய ஸ்தோத்திரம்.\n\n\"ஞானானந்த மயம் தேவம் நிர்மல ஸ்படிகாக்ருதிம்\nஆதாரம் ஸர்வ வித்யானாம் ஹயக்ரீவம் உபாஸ்மஹே\"\n\nSection::::ஹயக்ரீவர் காயத்திரி.\n'ஓம் தத் வாகீச்வராய வித்மஹே\nஹயக்ரீவாய தீமஹி\nதந்நோ ஹஸெள ப்ரஸோதயாத்' \n\nமூலமந்திரம்\n\n'உத்கீத ப்ரணவோத்கீத, ஸர்வ வாகிச்வரேச்வர\nஸர்வ வேதமயா சிந்த்யா, சர்வம் போதய போதய' \n\nஓம்கார உத்கீத ரூபாய ருக்யஜீ ஸாம மூர்த்தயே\nநம: அஸ்து தேவதேவாய வாஞ்சிதார்த்த ப்ரதாயினே:\nவேத வேதாந்த வேத்யாய வேதாஹரணே கர்மணே\nஸர்வாஸ்த்வ மஹாமோஹ பேதினே ப்ரஸ்மணே நம: \n\nSection::::ஸ்ரீவாதிராஜரும் ஹயக்ரீவரும்.\nகி.பி. 1480 ஆண்டு காலத்தில் வாழ்ந்த மத்வ குருவான மகான் ஸ்ரீவாதிராஜர், ஹயக்ரீவரை உபாசனைத் தெய்வமாகக் கொண்டவர். அவர் தினமும் ஹயக்ரீவருக்கு படைக்கும் பிரசாதத்தை ஹயக்ரீவரே வந்து உண்பாராம். \n\n\n"}
{"id": "96820", "url": "https://ta.wikipedia.org/wiki?curid=96820", "title": "திருக்கச்சி நம்பிகள்", "text": "திருக்கச்சி நம்பிகள்\n\nதிருக்கச்சி நம்பிகள் பூவிருந்தவல்லியில் பிறந்தவர். இவருடைய இயற்பெயர் கஜேந்திரதாசர் என்பதாகும். இவர் வைணவர்களில் முக்கியமான ராமானுஜரின் குரு என்று குறிப்பிடப்படுகிறார். திருமாலுக்கு திருஆலவட்டம் வீசும் கைங்கர்யம் செய்பவராகவும், பெருமானிடம் பேசும் திறன் கொண்டவராகவும் திருக்கச்சி நம்பிகளை வைணவர்கள் குறிப்பிடுகின்றார்கள்.\n\nSection::::பிறப்பு.\nசென்னை அருகிலுள்ள பூவிருந்தவல்லியில், 1009ம் ஆண்டு வீரராகவர், கமலாயர் தம்பதிகளுக்கு நான்காவதாக பிறந்தவர் கஜேந்திர தாசர்.\n\nSection::::பெயர்க்காரணம்.\nகஜேந்திரதாசர் திருமாலின் மீது பக்தி கொண்டவராய் வளர்ந்து வந்தார். அவரது சகோதரர்கள் மூவரும் பொருளீட்டுவதில் விருப்பத்துடன் இருந்தார்கள். இருப்பினும் கஜேந்திரதாசர் காஞ்சியில் உறையும் பேரருளாளபெருமாளுக்கு ((வரதராசப் பெருமாள்)) திருவாலவட்ட கைங்கரியம் செய்வதிலேயே தன் வாழ்வினை கழித்ததால், இவரை சிறப்பிக்கும் வகையில் வைணவர்கள் இவரை திருக்கச்சிநம்பிகள் (கச்சி-காஞ்சி) என அழைக்கலாயினர்.\n\nSection::::இராமானுஜரின் குரு.\nஇராமானுஜர் தன்னுடைய குருவான திருக்கச்சி நம்பிகளை வீட்டிற்கு அழைத்து உணவளிக்கவும், அந்த உணவின் மிச்சத்தை உண்ணவும் எண்ணுகிறார். இதை அறிந்த திருக்கச்சி நம்பிகள் இந்த எண்ணம் வர்ணாசிரம தர்மத்திற்கு விரோதமானது என கூறுகிறார். ஆனால் இராமானுஜரின் விருப்பமே முதன்மையாக இருப்பதால் வர்ணாசிரமத்தினை புறந்தள்ளி இராமானுஜரின் வீட்டில் உணவருந்துகிறார்.\n\nSection::::வாழ்வின் இறுதி.\nதினமும் காஞ்சிக்கு சென்று கைங்கர்யம் செய்துவந்த நம்பிகள், முதுமையின்கண் ஏற்பட்ட தாளாமைக் கண்டுவருந்தியிருக்க பெருமாள் இவருடைய இல்லத்திலேயே வைணவ திவ்யதேசங்களில் முதன்மையாக போற்றப்படும் திருவரங்கம், திருமலை, திருக்கச்சி (காஞ்சி) ஆகிய தலங்களில் உறைகின்ற காட்சியும் கொடுத்து முக்தியும் அருளினார். அத்தலமே இன்று பூந்தமல்லி பேருந்துநிலையம் அருகில் திருக்கச்சி நம்பிகள் சமேத வரதராசப் பெருமாள் கோயில் என வழிப்பாட்டில் இருந்து வருகிறது.\n\n"}
{"id": "96824", "url": "https://ta.wikipedia.org/wiki?curid=96824", "title": "மு. இராஜாங்கம்", "text": "மு. இராஜாங்கம்\n\nமு. இராஜாங்கம் (பி. 1939) ஒரு தமிழக அரசியல்வாதி மற்றும் முன்னாள் சட்டமன்ற உறுப்பினர் (1985-1988).\n\nSection::::பிறப்பு.\nஇராஜாங்கம் தஞ்சை மாவட்டத்தில் உள்ள கும்பகோணம் அருகில் அமைந்த திருவிடைமருதூரில் தெற்கு எடத்தெருவில் நடுத்தர விவசாயக் குடும்பத்தில் வீரப்படையாட்சி - கண்ணம்பாள் குடும்பத்தில் பிறந்தார். இவரது தந்தை முத்துபடையாட்சி வீரப்பபடையாட்சியின் மூத்த மகன். இராஜாங்கம் முத்துபடையாட்சியின் மூன்றாவது மகன் - இவருக்கு இரண்டு சகோதரர்களும் ,இரண்டு சகோதரிகளும் உள்ளனர்.\n\nSection::::குடும்பம்.\nஇவர் விஜயலெட்சுமி என்பவரை மணம் முடித்தார்; சீத்தாலெட்சுமி என்ற மகளும் கோபாலகிருஷ்ணன், மற்றும் பாலமுருகன் என்ற மகன்களும் உள்ளனர். கோபாலகிருஷ்ணன் பேரூராட்சிதலைவராகவும், பாலமுருகன் மருத்துவராகவும் உள்ளனர். இவர் தனது 16 வயது முதல் தனது இளையதந்தை ராமசந்திர படையாட்சி, ஜி. கே. மூப்பனார், ஜி. ரெங்கசாமி மூப்பனார் ஆகியோரின் வழிக்காட்டலுடன் அரசியலில் இறங்கினார். பின் ஆன்மீகத்திலும் ஈடுபட்டார்\n\nSection::::ஆன்மீகம்.\nதிருவிடைமருதூர் உள்ள திரெளபதியம்மன் கோயில் மற்றும் மகாலிங்க சுவாமி கோயில் இவற்றுக்கு இவரது தலைமையில் கும்பாபிஷேகம் நடைபெற்றுள்ளது.\n\n\nSection::::மேற்கோள்கள்.\n”நினைவுகளும் பகிர்வுகளும்” என்ற மு.இராஜங்கம் எழுதிய நூலில் இருந்து.\n"}
{"id": "96826", "url": "https://ta.wikipedia.org/wiki?curid=96826", "title": "இலங்கைத் தமிழர் வரலாறு - தமிழ் நூல் பட்டியல்", "text": "இலங்கைத் தமிழர் வரலாறு - தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட இலங்கைத் தமிழர் வரலாறு பற்றிய தமிழ் நூல்கள் கீழே பட்டியலிடப்பட்டுள்ளன. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\nSection::::ஆண்டுகள் 1701 - 1800.\nSection::::நல்லூர் சின்னத்தம்பிப் புலவர் இலக்கியங்கள்.\nஇவர் இலக்கியங்கள் அனைத்தும் பதினெட்டாம் நூற்றாண்டைச் சேர்ந்தவை.\n\n\n\n\n\n\n\n\n\n\n\n\n\n\n"}
{"id": "96829", "url": "https://ta.wikipedia.org/wiki?curid=96829", "title": "மாந்தை (சேரர் துறைமுகம்)", "text": "மாந்தை (சேரர் துறைமுகம்)\n\nமாந்தை சங்க காலத்தில் இருந்த ஒரு ஊர். இந்த ஊர் மரந்தை என்னும் பாடமும் கொண்டுள்ளது. (நெடிலுக்குக் கால் வாங்கும் எழுத்தை 'ர' என்றும் படித்தனர். இதனால் நேர்ந்த வேறுபாடுகளே இவை). \n\nமாந்தை நகரில் இருந்துகொண்டு ஆண்ட சேரனை 'மாந்தரன்' என்றனர். \n"}
{"id": "96842", "url": "https://ta.wikipedia.org/wiki?curid=96842", "title": "மேற்குப் போர்முனை (இரண்டாம் உலகப் போர்)", "text": "மேற்குப் போர்முனை (இரண்டாம் உலகப் போர்)\n\nஇரண்டாம் உலகப் போரில் ஐரோப்பிய களத்தின் மேற்குப் போர்முனை (\"Western Front in World War II\") டென்மார்க், நெதர்லாந்து, பெல்ஜியம், பிரிட்டன், பிரான்சு, லக்சம்பர்க் மற்றும் நாசி ஜெர்மனியின் மேற்குப் பகுதி ஆகியவற்றை உள்ளடக்கியிருந்தது. இங்கு இரு கட்டங்களாகப் பெரும் போர் நடைபெற்றது. முதல் கட்டத்தில் 1939-40ல் ஜெர்மானியப் படைகள் பிரான்சு, பெல்ஜியம், லக்சம்பர்க், நெதர்லாந்து ஆகியவற்றைக் கைப்பற்றின. இக்கட்டம் பிரிட்டனுடனான வான்படை சண்டையில் ஜெர்மானியத் தோல்வியுடன் முடிவடைந்தது. அடுத்த மூன்று ஆண்டுகளுக்கு இப்போர்முனையில் பெரிய மோதல்கள் எதுவும் நிகழ வில்லை. இரண்டாம் கட்டம் ஜூன் 1944ல் பிரான்சு மீதான நேச நாட்டு படைகளின் கடல்வழிப் படையெடுப்புடன் தொடங்கியது. மே 1945ல் ஜெர்மனியின் சரணடைவுடன் முற்றுப்பெற்றது.\n\nSection::::1939-40: அச்சு நாடுகளின் வெற்றிகள்.\nSection::::போலிப் போர்.\n1930களின் இறுதியில் நாசி ஜெர்மனிக்கும் நேசநாடுகளான பிரிட்டன் மற்றும் பிரான்சிற்கும் இடையே போர் மூளுவது தவிர்க்கமுடியாத ஒன்றாகியது. நேசநாட்டுக் கூட்டணியில் ஜெர்மனியின் கிழக்கெல்லையில் அமைந்திருந்த போலந்து நாடும் இடம் பெற்றிருந்தது. ஜெர்மனி போலந்தைத் தாக்கினால் பிரிட்டனும், பிரான்சும் அதன் உதவிக்கு வர வேண்டும் என்று அவை ஒப்பந்தம் செய்திருந்தன. செப்டம்பர் 1930ல் ஹிட்லரின் ஆணைப்படி ஜெர்மானியப் படைகள் போலந்தைத் தாக்கின. முன் செய்திருந்த ஒப்பந்ததின்படி பிரான்சும், பிரிட்டனும் ஜெர்ம்னியின் மீது போர் சாற்றின. ஆனால் ஜெர்மனியைத் தாக்க எந்தவொரு பெருமுயற்சியும் மேற்கொள்ளவில்லை.\n\nஜெர்மானியப் படைகளின் பெரும்பகுதி கிழக்கில் போலந்தில் போரிட்டுக் கொண்டிருந்த போது அந்நாட்டின் மேற்கெல்லையை குறைந்த அளவு படைகளே பாதுகாத்து வந்தன. பிரான்சு அரைமனதாக ஜெர்மனியின் மேற்கு எல்லையில் ஒரு தாக்குதல் நிகழ்த்தியது. சார் படையெடுப்பு என்றழைக்கப்படும் இத்தாக்குதலை பிரான்சு சீக்கிரம் நிறுத்திக் கொண்டதால் ஜெர்மனிக்கு இழப்பேதும் ஏற்படவில்லை. இதன் பின்னர் மேற்குப் போர்முனையில் ஏழு மாதங்கள் இழுபறிநிலை நீடித்தது. நேசநாடுகள் தங்கள் போர் ஆயத்தங்களை விரிவு படுத்தின. பிரிட்டன் அமெரிக்காவுடன் கடன்-குத்தகை ஒப்பந்தம் செய்து கொண்டது. இதன் மூலம் அமெரிக்காவிலிருந்து பெருமளவில் தளவாடங்களை வாங்கத் தொடங்கியது. ஐரோப்பாவின் மையப் பிரதேசத்தில் இழுபறி நிலை நீடித்தாலும், பிற இடங்களில் போர்கள் மூண்டு கொண்டிருந்தன. செப்டம்பர் 1939 முதல் மே 1940 வரை நீடித்த இந்த மந்த நிலை “போலிப் போர்” என்று வர்ணிக்கப்படுகிறது.\n\nSection::::நார்வே மற்றும் டென்மார்க்.\nமேற்கு ஐரோப்பாவில் போலிப் போரின் மந்தநிலை நிலவி வந்த போது இரு தரப்பினரும் வடக்கு ஐரோப்பாவில் ஸ்கான்டினாவியப் பகுதியைத் தங்கள் கட்டுப்பாட்டில் கொண்டு வர முயன்றன. நார்வே நாட்டிலுள்ள இயற்கை வளங்கள் ஜெர்மானியர் கையில் சிக்காமல் இருக்க அந்நாட்டிற்கு படைகளை அனுப்ப வேண்டுமென்று நேச நாடுகள் திட்டமிட்டன. ஆனால் அவற்றை முந்திக் கொண்டு நாசி ஜெர்மனி வெசெரியூபங் நடவடிக்கையின் மூலம் டென்மார்க் மற்றும் நார்வே நாடுகளின் மீது ஏப்ரல் 1940ல் படையெடுத்தது. ஆறு மணி நேரத் தாக்குதலுக்குப் பின்னர் டென்மார்க் சரணடைந்தது. ஆனால் ஜூன் மாதம் வரை நார்வேயில் இரு தரப்பினரும் சண்டை நீடித்தது. பிரான்சு முதலான பிற மேற்கு ஐரோப்பிய நாடுகள் தோற்கடிக்கப்பட்ட பின்னரே நார்வே சரணடைந்தது.\n\nSection::::பிரான்சு, பெல்ஜியம், நெதர்லாந்து மற்றும் லக்சம்பர்க்.\nமே 10, 1940ல் போலிப் போர் முடிவடைந்து ஜெர்மனியின் மேற்குப் போர்முனைத் தாக்குதல் ஆரம்பமாகியது. இத்தாக்குதலுக்கான ஜெர்மானிய மேல்நிலை உத்தி ”மஞ்சள் திட்டம்” (ஜெர்மன்:Fall Gelb) என்று குறிப்பெயரிடப்பட்டிருந்தது. அதன்படி ஜெர்மானியப் படைகள் மேற்கு எல்லையில் இரு இடங்களில் தாக்கின. பெல்ஜியத்தின் மீதான ஜெர்மானியத் தாக்குதலின் நோக்கம் நேச நாட்டுப் படைகளைத் திசை திருப்புவதாகும். பெல்ஜியத்தைப் பாதுகாக்க நேச நாட்டு முதன்மைப் படைகள் விரைந்து வந்தபின், அவற்றின் பின் பகுதியில் ஆர்டென் காடுகள் வழியாக ஜெர்மனியின் முக்கிய தாக்குதல் நடைபெற்றது. பெல்ஜியத்தைத் தாக்குவதோடு லக்சம்பர்க் மற்றும் நெதர்லாந்தையும் ஜெர்மானியப் படைகள் தாக்கின. பெல்ஜியம் மற்றும் லக்சம்பர்க்கை தரைப்படைத் தாக்குதல்மூலம் கைப்பற்றினாலும், நெதர்லாந்தைத் தாக்க வான்குடை வீரரகளை பெருமளவில் ஜெர்மானியத் தளபதிகள் பயன்படுத்தினர். தாக்குதல் தொடங்கிய அன்றே லக்சம்பர்க் முழுவதும் ஜெர்மானிய வசமானது. அடுத்து மே 14ம் தேதி டச்சு அரசாங்கமும் 28ம் தேதி பெல்ஜிய அரசும் சரணடைந்தன. \n\nஇத்தாக்குதலில் ஜெர்மானிய திசை திருப்பு உத்தி வெற்றியடைந்து, பிரான்சிலிருந்து பெல்ஜியத்துக்கு விரைந்த நேச நாட்டு முதன்மைப் படைகளின் பெரும் பகுதி ஜெர்மானியக் கிடுக்கிப் பிடிக்குள் சிக்கிக் கொண்டது. ஜெர்மானியக் கிடுக்கியின் இரு கரங்களும் வேகமாக முன்னேறி மே மாத இறுதிக்குள் ஆங்கிலக் கால்வாயை அடைந்தன. ஜெர்மானியப் படைவளையம் வேகமாக இறுகினாலும் சிக்கிய நேசநாட்டுப் படைகளின் பெரும்பகுதி டன்கிர்க் துறைமுகம் வழியாக இங்கிலாந்துக்கு தப்பின. இத்துடன் (ஜூன் 4) பிரான்சு சண்டையின் முதல் கட்டம் பெரும் ஜெர்மானிய வெற்றியில் முடிவடைந்தது. அடுத்த கட்டமாகப் பிரான்சின் எஞ்சிய பகுதிகளைக் கைப்பற்றும் ஜெர்மானிய நடவடிக்கை (சிவப்புத் திட்டம் - \"Fall Gelb\"). ஜூன் 5ம் தேதி தொடங்கியது. பிரான்சின் மையப்பகுதி மீது ஜெர்மானியப் படையெடுப்பு ஆரம்பமாகியது. ஜூன் 10ம் தேதி இத்தாலியும் பிரான்சைத் தாக்கியது. இருமுனைத் தாக்குதலைச் சமாளிக்க முடியாமல் பிரான்சின் படைகள் பின்வாங்கத் தொடங்கின. ஜூன் 14ம் தேதி பிரான்சின் தலைநகர் பாரிஸ் ஜெர்மானியர் வசமானது. ஜூன் 22ல் போர் நிறுத்தம் கையெழுத்தாகி பிரான்சு சரணடைந்தது. ஒன்றரை மாத காலத்துக்குள் நான்கு நாடுகளை ஜெர்மனி வீழ்த்தி வெற்றி கண்டது.\n\nமேற்கு ஐரோப்பா முழுவதையும் வென்ற ஜெர்மானியப் படைகள் அடுத்து பிரிட்டனைக் கைப்பற்ற திட்டமிட்டன. ஆனால் பிரிட்டானிய வான்பகுதியில் நடந்த வான்சண்டையில் ஜெர்மானிய வான்படை லுஃப்ட்வாஃபே பிரிட்டானிய வான்படையிடம் தோற்றதால், அத்திட்டம் கைவிடப்பட்டது.\n\nSection::::1941-43: இடைவெளி.\n1941ல் ஜெர்மனியின் பிரிட்டானியப் படையெடுப்புத் திட்டம் கைவிடப்பட்டவுடன் மேற்குப் போர்முனையில் மந்த நிலை தொடங்கியது. ஜெர்மனியின் கவனம் கிழக்கில் சோவியத் ஒன்றியத்தின் திசையில் திரும்பியது. மேலும் ஜெர்மானியப் படைகள் வடக்கு ஆப்பிரிக்கா மீது படையெடுத்தன. பிரிட்டன், பிரான்சில் ஏற்பட்ட தோல்விகளால் சிதறியிருந்த தன் படைகளைச் சீரமைக்கும் பணியினைத் தொடங்கியது. நாசி ஜெர்மனியின் கட்டுப்பாட்டிலிருந்த ஐரோப்பியப் பகுதிகள்மீது அவ்வப்போது கமாண்டோ தாக்குதல்களை மட்டும் நடத்தி வந்தது. தரையில் அமைதி நிலவினாலும் வான்வழியாக ஜெர்மனி மீது நேச நாட்டு வான்படைகள் தொடர்ந்து குண்டு வீசித் தாக்கிவந்தன. அட்லாண்டிக் பெருங்கடலிலும் இரு தரப்பு கடற்படைகளுக்கும் இடையெ அட்லாண்டிக் சண்டை நடந்து வந்தது.\n\nஆனால் மீண்டும் ஆங்கிலக் கால்வாய் வழியாக மேற்கு ஐரோப்பா மீது படையெடுக்க வேண்டுமென்று நேச நாட்டுத் தலைவர்கள் முடிவு செய்தனர். அதற்கான ஆயத்தங்களைச் செய்யத் தொடங்கினர். இந்தப் படையெடுப்புக்கு ஒரு ஒத்திகையாக டியப் திடீர்த்தாக்குதலை மேற்கொண்டனர். இது தோல்வியில் முடிவடைந்தாலும் பின்னாளில் நடக்கவிருந்த நார்மாண்டிப் படையெடுப்புக்கு படிப்பினையாக அமைந்தது. மேற்கிலிருந்து படையெடுப்பு நிகழக்கூடும் என்பதை உணர்ந்த ஜெர்மானியர்கள் மேற்கு ஐரோப்பிய கடற்கரையெங்கும் அரண்நிலைகளை உருவாக்கத் தொடங்கினர்.\n\nSection::::1944-45: இரண்டாவது முனை.\nSection::::ஓவர்லார்ட்.\nநான்கு ஆண்டுகளாக நாசி ஜெர்மனியின் பிடியிலிருந்த மேற்கு ஐரோப்பாவை மீட்பதற்கு 1944ல் நேச நாடுகள் அதன்மீது படையெடுக்கத் திட்டமிட்டன. இது உலக வரலாற்றிலேயே நிகழ்ந்த மிகப்பெரும் நீர்நிலப் படையெடுப்பாகும். இதில் அமெரிக்கா, ஐக்கிய இராச்சியம், கனடா, ஆஸ்திரேலியா, நியூசிலாந்து போன்ற நேச நாடுகளின் படைகளுடன், ஜெர்மனியால் ஆக்கிரமிக்கப்பட்ட பிரான்சு, பெல்ஜியம், நெதர்லாந்து, நார்வே, போலந்து, லக்சம்பர்க், செக்கஸ்லோவாக்கியா போன்ற நாடுகளின் நாடு கடந்த அரசுப் படைகளும் (விடுதலைப் படைகள்) கலந்து கொண்டன. படையெடுப்பு நிகழும் இடம், நேரம் ஆகியவற்றை ஜெர்மானியர்கள் கணிக்காமல் இருக்க பல திசை திருப்பும் நடவடிக்கைகளும் மேற்கொள்ளப்பட்டன. ஜெர்மானியப் போர்த் தலைமையகத்துள் ஏற்பட்ட கருத்துவேறுபாட்டாலும், உத்தி முடிவுகளில் இட்லரின் தலையீட்டாலும் ஜெர்மானியர்களால் படையெடுப்பைத் தடுக்க சரியான முயற்சிகளை மேற்கொள்ள இயலவில்லை. \n\nஜூல் 6, 1944ல் இப்படையெடுப்பு தொடங்கியது. ஒன்றரை மாத கால கடும் சண்டைக்குப் பின்னர் நார்மாண்டி கடற்கரை முழுவதும் நேச நாட்டுப் படைகள் வசமாகின. இச்சண்டைகளில் அமெரிக்க படைகளுக்கான இலக்குப் பகுதிகள் எளிதில் கைப்பற்றப்பட்டுவிட்டன. ஆனால் பிரிட்டானிய/கனடிய இலக்குப் பகுதியான கான் நகரம் மற்றும் அதன் சுற்றுப்புறப் பகுதியில் கடுமையான சண்டை நிகழ்ந்தது. ஜூலை இறுதியில் அமெரிக்கப்படைகள் நார்மாண்டியைச் சுற்றியிருந்த ஜெர்மானியப் படை வளையத்தை உடைத்து பிரான்சின் உட்பகுதியை நோக்கி முன்னேறத் தொடங்கின. இதனைத் தடுக்க ஜெர்மானியர்கள் மேற்கொண்ட எதிர்த்தாக்குதல்கள் தோல்வியடைந்தன. செய்ன் ஆற்றுக்கு மேற்கிலிருந்த ஜெர்மானியப் படைகளில் பெரும்பகுதி ஃபலேசு இடைப்பகுதியில் சுற்றி வளைக்கப்பட்டு அழிக்கப்பட்டது. ஆகஸ்ட் 25ல் பிரான்சுத் தலைநகர் பாரிசு விடுவிக்கப்பட்டது. மேற்கு பிரான்சில் எஞ்சிய ஜெர்மானியப் படைகள் செய்ன் ஆற்றைக் கடந்து பின்வாங்கின.\n\nSection::::பாரிசிலிருந்து ரைன் வரை.\nSection::::கால்வாய்க் கடற்கரை.\nபாரிசு வீழ்ந்த பின்னர், அடுத்து பிரான்சின் பிற பகுதிகளை விடுவித்து ஜெர்மனியின் எல்லைக்கு முன்னேற நெச நாட்டுப் படைகள் திட்டமிட்டன. இது பல கட்டங்களாக நடந்தேறியது. இதில் ஒரு பகுதி கால்வாய்க் கடற்கரையை விடுவித்தல்.\nகனடிய 1வது ஆர்மிக்கு ஆங்கிலக் கால்வாயோரமாக இருந்த துறைமுகங்களைக் கைப்பற்றும் பொறுப்பு ஒப்படைக்கப்பட்டது. இத்துறைமுகங்கள் பிரான்சில் தரையிறங்கியிருந்த நேசநாட்டுப் படைகளுக்குத் தேவையான தளவாடங்களை இறக்குமதி செய்யத் தேவைப்பட்டன. இப்பகுதியிலிருந்த ஜெர்மானிய பீரங்கிக் குழுமங்கள் கால்வாயில் செல்லும் நேசநாட்டுக் கப்பல்களையும், இங்கிலாந்தின் டோவர் துறைமுகத்தையும் தாக்கி வந்தன. மேலும் இப்பகுதியிலிருந்த ஜெர்மானிய வி-1 எறிகணைத் தளங்கள் இங்கிலாந்து நகரங்கள்மீது எறிகணைத் தாக்குதல் நடத்தி வந்தன. இக்காரணங்களால் ஆங்கிலக் கால்வாய்க் கடற்கரையை ஜெர்மானிய ஆக்கிரமிப்பிலிருந்து விடுவிப்பது அவசியமானது. ஆகஸ்ட் 23ம் தேதி இந்த நடவடிக்கை தொடங்கியது. துவக்கத்தில் ஜெர்மானியப் படைகள் எதிர்க்காமல் பின்வாங்கின. கால்வாய்க் கரையோரமாக இருந்த துறைமுகங்கள் அனைத்தையும் “கோட்டைகள்” என ஹிட்லர் அறிவித்தார். அவற்றில் உள்ள ஜெர்மானியப் படைகள் சரணடையவோ காலி செய்யவோ கூடாதென்று உத்தரவிட்டார். இதனால் லே ஆவர், போலோன், கலே, டன்கிர்க் போன்ற துறைமுகங்களில் இரு தரப்புக்கும் சண்டைகள் நடந்தன. இவற்றுள் டன்கிர்க் தவிர பிற துறைமுகங்களைக் கனடியப் படைகள் செப்டம்பர் மாத இறுதிக்குள் கைப்பற்றிவிட்டன.\n\nSection::::ஷெல்ட் முகத்துவாரம்.\nஆங்கிலக் கால்வாய் கடற்கரைத் துறைமுகங்களைக் கைப்பற்றிய பின்னரும், நேசநாட்டுத் தளவாடப் பற்றாக்குறை சரியாகவில்லை. இதனால் பெல்ஜியம் நாட்டின் ஆண்ட்வெர்ப் துறைமுகத்தைச் சரக்குப் போக்குவரத்துக்குத் திறந்து விடுவது அவசியமானது. ஆண்ட்வெர்ப் துறைமுகம் கைப்பற்றப்பட்டிருந்தாலும் அதனைச் சுற்றியிருந்த ஷெல்ட் முகத்துவாரப் பகுதி ஜெர்மானிய 15வது ஆர்மியின் வசமிருந்தது. இதனால் அக்டோபர் 2, 1944ல் கனடியப் படைகள் ஷெல்ட் பகுதியைக் கைப்பற்றும் முயற்சியில் இறங்கின. அடுத்த ஐந்து வாரங்களுக்கு இப்பகுதியில் கடும் சண்டை நிகழ்ந்தது. நீர்நிலத் தாக்குதல்கள், கடும் ஜெர்மானிய எதிர்ப்பு, சீரற்ற நிலப்பரப்பில் முன்னேற்றம் எனப் பல கடினமான தடைகளை முறியடித்து நவம்பர் 8ம் தேதி ஷெல்ட் முகத்துவாரப்பகுதியை நேசநாட்டுப் படைகள் கைப்பற்றின. ஷெல்ட் பகுதி முழுவதும் கைப்பற்றப்பட்டு மூன்று வாரங்களுள் ஆண்ட்வெர்ப் துறைமுகம் நேச நாட்டு சரக்குக்கப்பல் போக்குவரத்துக்குத் திறந்துவிடப்பட்டது. இதனால் நேசநாட்டு தளவாடப் பற்றாக்குறை பெருமளவு குறைந்தது.\n\nSection::::மார்க்கெட் கார்டன்.\nபிரான்சு முழுவதும் மீட்கப்பட்ட பின்னர் ஜெர்மனியை நேரடியாகத் தாக்க நேச நாட்டுப் படைகள் திட்டமிட்டன. பிரான்சிலிருந்த் ஜெர்மானியப் படைகள் பெல்ஜியம், நெதர்லாந்து ஆகிய நாடுகளுக்குப் பின்வாங்கி விட்டன. ஜெர்மனிக்கும் பிரான்சுக்கும் இடையிலான எல்லைப்பகுதியை அவை மிகவும் பலப்படுத்தியிருந்தன. சிக்ஃப்ரைட் கோடு என்றழைக்கப்பட்ட இந்தப் பாதுகாப்பு அரணை நேரடியாகத் தாக்கினால் பெரும் சேதம் ஏற்படும் என்பதை நேச நாட்டுத் தளபதிகள் உணர்ந்திருந்தனர். இதனால் மார்க்கெட் கார்டன் நடவடிக்கை மேற்கொள்ளப்பட்டது. இந்த நடவடிக்கையின் நோக்கம், மேற்குத் திசையில் சுற்றி சிக்ஃபிரைட் கோட்டைத் தவிர்த்து நெதர்லாந்து நாட்டின் வழியாக ஜெர்மனியை நேரடியாகத் தாக்குவதே. இதற்கு ரைன் மற்றும் மியூஸ் ஆற்றின் மீதுள்ள பல முக்கிய பாலங்களைக் கைப்பற்ற வேண்டும். பாலங்களைக் கைப்பற்றி விட்டால், பின்னர் அவற்றைப் பயன்படுத்தி ஜெர்மனியின் மையத் தொழில்பகுதியான ரூர் பிரதேசத்தைத் தாக்கப் படைகளை நகர்த்தலாம் என்பது திட்டம். இத்திட்டம் வெற்றிபெற இதற்கு ரைன் மற்றும் மியூஸ் ஆற்றின் மீதுள்ள பல முக்கிய பாலங்களைக் கைப்பற்ற நேசநாட்டுப் படைகள் முயன்றன. \n\nமார்க்கெட் கார்டன் நடவடிக்கையில் இரு பெரும் உட்பிரிவுகள் இருந்தன. ”மார்க்கெட் நடவடிக்கை”யின் நோக்கம் வான்குடை வீரர்களைக் கொண்டு ஜெர்மனி படைகளின் கட்டுப்பாட்டிலுள்ள பாலங்களைக் கைப்பற்றுவது. “கார்டன் நடவடிக்கை”யின் நோக்கம் கவசப் படைகளைக் கொண்டு ஜெர்மனி பாதுகாப்பு கோட்டை உடைத்து வான்குடை வீரர்கள் கைப்பற்றியிள்ள பாலங்களைச் சென்றடைவது. இத்தாக்குதல் செப்டம்பர் 17-25 காலகட்டத்தில் நிகழ்த்தப்பட்டது. தாக்குதல் பகுதியில் எதிர்பாராத விதமாக நிறுத்தப்பட்டிருந்த ஜெர்மானிய எஸ். எஸ் படைப்பிரிவுகள், பாலங்களைக் கைப்பற்றுவதில் ஏற்பட்ட தாமதம், ஜெர்மானிய எதிர்தாக்குதல் போன்ற காரணங்களால் மார்க்கெட் கார்டன் வெற்றி பெறவில்லை. கைப்பற்ற வேண்டிய நான்கு முக்கிய பாலங்களில் மூன்றினை நேச நாட்டு வான்குடை வீரர்கள் கைப்பற்றி விட்டனர். ஆனால் நானகாவது ஆர்னெம் பாலத்தை அவர்களால் கைப்பற்ற முடியவில்லை. அதற்கு முயன்ற பிரிட்டானிய 1வது வான்குடை டிவிசன் ஜெர்மானிய எதிர்த்தாக்குதலால் அழிக்கப்பட்டு விட்டது. மார்க்கெட் கார்டனின் தோல்வியால் சிக்ஃபிரைட் கோட்டை நேரடியாகத் தாக்குவது தவிர்க்க முடியாமல் போனது.\n\nSection::::ஆஃகன் மற்றும் ஊர்ட்கென் காடு.\nசிக்ஃபிரைட் கோட்டினை அணுகுவதற்கு முன்னர் ஆஃகன் நகரை நேச நாட்டுப் படைகள் கைப்பற்ற வேண்டியிருந்தது. அக்டோபர் 2, 1944ல் அமெரிக்க 1வது ஆர்மி ஆஃகன் நகர் மீதான தாக்குதலைத் தொடங்கியது. அமெரிக்க 30வது டிவிசன் அக்டோபர் 2ம் தேதி வடதிசையிலிருந்து ஆஹன் நகரைத் தாக்கியது. ஐந்து நாட்கள் கடுமையான சண்டைக்குப் பின்னரே இரு படைப்பிரிவுகளும் கைக்கோர்த்தன. இச்சண்டை நடந்து கொண்டிருக்கும் போது அமெரிக்க பீரங்கிகள் ஆஹன் நகரின் மீது தொடர்ந்து குண்டு வீசின. அக்டோபர் 16ம் தேதி இரு அமெரிக்க டிவிசன்களும் சேர்ந்து நகருக்குள் முன்னேறத் தொடங்கின. அக்டோபர் 16-21ல் ஆகன் நகரத் தெருக்களில் இரு தரப்பினருக்கும் கடும் சண்டை நிகழ்ந்தது. நகரெங்கும் கட்டப்பட்டிருந்த அரண்நிலைகள், வீடுகளின் நிலவறைகள், பதுங்குகுழிகள், பாதாளச் சாக்கடைகள் போன்றவற்றிலிருந்து தாக்கும் ஜெர்மானியப் படைகளைச் சமாளித்து அமெரிக்கப் படைகள் மெல்ல நகரின் மையப்பகுதியை நோக்கி முன்னேறின. கடும் சண்டைக்குப்பின் 21ம் தேதி ஜெர்மானியத் தளபதி மில்க் ஆஹன் நகர் சரணடைவதாக அறிவித்தார். இச்சண்டையில் இரு தரப்பிலும் தலா 5,000 பேர் உயிரிழந்தனர். மேலும் சுமார் 5,000 ஜெர்மானியப் படைவீரர்கள் கைது செய்யப்பட்டனர். ஆஹன் நகர் அமெரிக்கர் வசமானாலும், நேசநாட்டுப் படைகளின் இழப்புகளால் ஜெர்மனியின் உட்பகுதியுள் நேசநாட்டு முன்னேற்றம் தடைபட்டது.\nஆஃகன் சண்டையில் ஈடுபட்டிருந்த அமெரிக்கப் படைகளைப் பக்கவாட்டிலிருந்து ஜெர்மானியப் படைகள் தாக்காமல் காக்க, அமெரிக்கத் தளபதிகள் ஊர்ட்கென் காட்டுப் பிரதேசத்தைக் கைப்பற்ற முயன்றனர். ஊர்ட்கென் காட்டுப்பகுதி ஜெர்மானியர்களின் எதிர்கால உத்திக்கு மிக அவசியமானதாக இருந்தது. அவர்கள் அடுத்து நிகழ்த்தத் திட்டமிட்டிருந்த பல்ஜ் சண்டைக்கு இப்பகுதியே படைகளை ஒழுங்கமைக்கும் பகுதியாகத் (staging area) தேர்ந்தெடுக்கப்பட்டிருந்தது. மேலும் ருர் ஏரியின் முகப்புப் பகுதியிலுள்ள ஷ்வாம்மானுவேல் அணைக்கட்டுக்குச் செல்லும் சாலைகள் ஊர்ட்கென் வழியாகச் சென்றன. அந்த அணைக்கட்டைத் திறந்து விட்டால் ருர் ஆற்றில் வெள்ளம் பாயச்செய்து ஆற்றைக் கடப்பதைத் தடுக்க முடியும். இவ்விரு காரணங்களால் ஊர்ட்கென் பகுதி ஜெர்மானியருக்கு அதிமுக்கியமானதாக இருந்தது. செப்டம்பர் 1944ல் அமெரிக்கப் படைகள் ஊர்ட்கன் காட்டைத் தாக்கின. ஜெர்மானியர்களின் கடுமையான எதிர்த்தாக்குதல்களால் சண்டையில் யாருக்கும் வெற்றியில்லாமல் இழுபறி நிலை ஏற்ப்ட்டது. சிக்ஃபிரைட் கோட்டின் அரண்நிலைகளைப் பயன்படுத்தி ஜெர்மானியர்கள் அமெரிக்கப்படைகளுக்குப் பெரும் இழப்புகளை விளைவித்தனர். இச்சண்டையில் 33,000 அமெரிக்கர்களும் 28,000 ஜெர்மானியரும் மாண்டனர். ஆஃகன் சண்டையில் வெற்றி கிட்டினாலும், ரூர் ஆற்றைக் கடக்கும் அமெரிக்க முயற்சி தோல்வியடைந்தது. டிசம்பர் 17ம் தேதி பல்ஜ் சண்டை தொடங்கியதால் இழுபறி நிலை முடிவுக்கு வந்தது. அச்சண்டை முடிவு பெறும்வரை (பெப்ரவரி 1945) வரை ஊர்ட்கென் காடு அமெரிக்கர் வசமாகவில்லை\n\nSection::::ஜெர்மானிய எதிர்த்தாக்குதல்.\n1944 ஆகஸ்டிலிருந்து மேற்குப் போர்முனையெங்கும் ஜெர்மானியப் படைகள் பின்வாங்கி வந்தன. கிழக்குப் போர்முனையிலும் சோவியத் யூனியனின் படைகள் ஜெர்மானியப்படைகளை முறியடித்து வேகமாக முன்னேறி வந்தன. இருமுனைப் போரில் வெகு காலம் தாக்குப்பிடிக்க முடியாதென்பதை உணர்ந்த ஹிட்லர் மேற்குப் போர் முனையில் வேகமாகப் போரை முடிக்க விரும்பினார். மேற்கத்திய நேச நாடுகள் போரை நிறுத்தி அமைதிப் பேச்சுவார்த்தைக்கு வரவேண்டுமெனில் அவர்களுக்குப் போர்களத்தில் ஒரு பெரும் தோல்வியைக் கொடுக்க வேண்டுமென்று உணர்ந்தார். இதற்காகப் பல்ஜ் சண்டைக்கான திட்டம் வகுக்கப்பட்டது. \n\nஆர்டென் பகுதியில் தாக்கி நேசநாட்டுப் படைநிலைகளை இரண்டாகப் பிளந்து, ஆண்ட்வெர்ப் துறைமுகத்தைக் கைப்பற்ற வேண்டும். பின்னர் வடக்கு நோக்கித் திரும்பி சுற்றி வளைக்கப்பட்ட நான்கு நேசநாட்டு ஆர்மிகளை அழிக்க வேண்டும். இவையே பல்ஜ் சண்டையில் ஜெர்மனியின் இலக்குகள். இவற்றை நிறைவேற்றிவிட்டால், சோர்வடைந்த மேற்கத்திய நாடுகள் போர் போதுமென்று அமைதிப் பேச்சுவார்த்தைக்கு வந்து விடுவார்கள் என்பது ஜெர்மானிய மேல்நிலை உத்தியாளர்களின் கணிப்பு. டிசம்பர் 16ல் தொடங்கிய இத்தாக்குதல் மேற்கத்தியப் படைகளைப் பெரும் அதிர்ச்சிக்கு உள்ளாக்கியது. பனிக்காலத்தில் வானிலை மோசமாக இருந்ததால் நேசநாட்டு வான்படைகள் தங்கள் பலத்தை ஜெர்மானியத் தரைப்படைகள் மீது பிரயோகிக்க முடியவில்லை. \n\nஆரம்பத்தில் ஜெர்மானியப் படைகள் நேசநாட்டு பாதுகாவல் நிலைகளை முறியடித்து வேகமாக முன்னேறின. ஆனால் முக்கிய இலக்கான பாஸ்டோன் நகரை அவைகளால் கைப்பற்ற முடியவில்லை. அவசரமாகப் போர்முனைக்கு அனுப்பப்பட்ட புதிய நேசநாட்டுத் துணைப்படைகளின் எதிர்த்தாக்குதல், வானிலை சீரடைந்ததால் தொடங்கிய நேசநாட்டு வான்படைத் தாக்குதல் போன்ற காரணங்களால் விரைவில் ஜெர்மானிய முன்னேற்றம் தடைபட்டு அறவே நின்று போனது. 1945 ஜனவரி மாத இறுதிக்குள் ஜெர்மானியர் இச்சண்டையில் கைப்பற்றிய பகுதிகள் அனைத்தும் மீண்டும் நேசநாடுகள் வசமாகின. மேற்குப் போர்முனையில் ஜெர்மனி மேற்கொண்ட இறுதிப் பெரும் தாக்குதல் இதுவே. இத்தாக்குதலில் ஜெர்மானியப்படைகளுக்கு ஏற்பட்ட பெரும் இழப்புகள் (சுமார் 1,00,000) மேற்குப் போர்முனையின் முக்கியப் படைப்பிரிவுகள் அனைத்தையும் வெகுவாகப் பலவீனப்படுத்தி விட்டன. மிஞ்சிய படைப்பிரிவுகள் சிக்ஃபிரைட் கோட்டிற்குப் பின் வாங்கின.\n\nSection::::ஜெர்மனி மீதான படையெடுப்பு.\nபல்ஜ் தாக்குதலை முறியடித்த நேச நாட்டுப் படைகள் அடுத்து பெப்ரவரி 1945ல் ஜெர்மனி மீது படையெடுத்தன. ஐசனாவர் ஜெர்மனியின் மேற்கெல்லையில் ஒரு பரந்த முனையெங்கும் தாக்கத் திட்டமிட்டார். மேற்கு களம் மூன்று பிரிவுகளாகப் பிரிக்கப்பட்டிருந்தது - 1) வடக்கில் வட கடலிலிருந்து கோல்ன் நகர் வரையான எல்லை மோண்ட்கோமரியின் 21வது ஆர்மி குரூப்பின் பொறுப்பு 2) மத்தியில் மெயின்ஸ் நகரம் வரை லெப்டினன்ட் ஜெனரல் ஒமார் பிராட்லியின் 12வது அமெரிக்க ஆர்மி குரூப்பின் பொறுப்பு 3) தெற்கில் சுவிட்சர்லாந்து எல்லை வரை லெப்டினன்ட் ஜெனரல் ஜேகப் டெவர்சின் 6வது ஆர்மி குரூப்பின் பொறுப்பு.\n\nபெப்ரவரி மாதம் வடக்கில் வெரிடபிள் மற்றும் கிரெனேட் நடவடிக்கைகள்மூலம் மியூசே ஆற்றுக்கும் ரைன் ஆற்றுக்கும் இடைப்பட்ட பகுதி கைப்பற்றப்பட்டது. மார்ச் மாதம் வடக்கிலும் மத்தியிலும், ரைன் ஆற்றைக் கடக்க சண்டைகள் நடந்தன. வடக்கில் பிளண்டர் நடவடிக்கைமூலம் ரைன் ஆறு கடக்கப் பட்டது. மத்திய முனையில் பிராட்லியின் படைகள் எளிதாக ரெமகன் என்ற இடத்தில் ஆற்றைக் கடந்து விட்டன. ஆற்றைக் கடந்த பின்னர் இந்த இரு பெரும் படைப்பிரிவுகளில் ஒரு பாதி ரூர் பகுதியைச் சுற்றி வளைக்கவும், மற்றொரு பாதி ஜெர்மனியின் உட்பகுதியைத் தாக்கவும் விரைந்தன. ஏப்ரல் 1ம் தேதி ரூர் இடைப்பகுதியிலிருந்த ஜெர்மானியப் படைகள் சுற்றி வளைக்கப்பட்டன. அடுத்த இருபது நாட்களுள் அப்பகுதி கைப்பற்றப்பட்டு சுமார் மூன்று லட்சம் ஜெர்மானியப் படை வீரர்கள் கைப்பற்றப்பட்டனர். மார்ச் 26ம் தேதி தெற்கு முனையிலும் 6வது ஆர்மி குரூப் ரைனைக் கடந்து ஆஸ்திரியா நோக்கி விரைந்தது.\n\nரூர் பகுதியில் சண்டை நடந்து கொண்டிருக்கும் போதே, 12வது ஆர்மி குரூப்பின் ஒரு பிரிவு ஜெர்மனியின் மையப்பகுதியை நோக்கி முன்னேறியது. முதலில் ஜெர்மனியின் தலைநகர் பெர்லினைக் கைப்பற்ற வேண்டுமென்று திட்டமிட்டிருந்த ஐசனாவர் மார்ச் மாத இறுதியில் தன் இலக்கை மாற்றினார். பெர்லினை மேற்கத்தியப் படைகள் அடைவதற்கு முன்னர் சோவியத் படைகள் கிழக்கிலிருந்து கைப்பற்றி விடுமென்பதால் பெர்லினை நோக்கி முன்னேறாமல், லெய்ப்சிக் நகரைக் கைப்பற்றுவது ஐசனாவரின் இலக்கானது. ஏப்ரல் முதல் மூன்று வாரங்களில் எல்பா ஆற்றின் கரையில் அமைந்திருந்த லெய்ப்சிக் நகரை நோக்கி 12வது ஆர்மி குரூப் முன்னேறியது. ஏப்ரல் 25ம் தேதி கிழக்கிலிருந்து முன்னேறிக் கொண்டிருந்த சோவியத் படைகளும் மேற்கிலிருந்து விரைந்து கொண்டிருந்த அமெரிக்கப்படைகளும் எல்பா ஆற்றருகே கைக்கோர்த்தன. எஞ்சியிருந்த ஜெர்மானியப் படைகள் இதனால் இரண்டாகத் துண்டிக்கப்பட்டன. ஏப்ரல் 29ம் தேதி 21வது ஆர்மி குரூப் எல்பா ஆற்றைக் கடந்தது.\n\nSection::::1945: போரின் முடிவு.\nஏப்ரல் 30ல் முற்றுகையிடப்பட்ட பெர்லின் நகரில் ஹிட்லர் தனது பதுங்கு அறையில் தற்கொலை செய்து கொண்டார். அவருடன் அவரது மனைவி இவா பிரானும் தற்கொலை செய்து கொண்டார். அவர் தனது உயிலில் குறிப்பிட்டபடி அட்மைரல் கார்ல் டோனிட்ஸ் ஜெர்மனியின் புதிய தலைவரானார். மெ முதல் வாரத்தில் நாசி ஜெர்மனியின் பல பகுதிகளிலிருந்த படைப்பிரிவுகள் சரணடைந்தன. \n\nமே 6ம் தேதி மேற்கத்திய நேச நாடுகளிடம் சரணடைவுப் பேச்சு வார்த்தைகளை நடத்த டோனிட்ஸ் ஜெனரல் யோடிலை அனுப்பினார். யால்டா மாநாட்டில் ஜெர்மனி அனைத்து நேச நாடுகளிடமும் சமமாகச் சரணடைய வேண்டுமென்று சோவியத் யூனியனும் மேற்கத்திய நேச நாடுகளும் ஒப்புக் கொண்டிருந்த படி, மே 7ம் தேதி அதிகாலை 2.41 மணிக்கு டோனிட்சின் உத்தரவின் பேரில் யோட்ல் நிபந்தனையற்ற சரணடைவு ஒப்பந்தத்தில் கையெழுத்திட்டார். இந்த நிகழ்ச்சி பிரான்சின் ரெய்ம்சு நகரில் அமைந்திருந்த நேச நாட்டு ஐரோப்பிய போர்த் தளபதியின் தலைமையகத்தில் நடைபெற்றது. மறுநாள் இதே போன்று மற்றொரு சரணடைவு நிகழ்ச்சி பெர்லின் நகரில் நடைபெற்றது. ஜெர்மானியத் தளபதி வில்லெம் கெய்ட்டெல் சோவியத் தளபதி மார்ஷல் கிரகோரி சூக்கோவின் முன்னிலையில் சரணடைவு ஒப்பந்ததித்தில் கையெழுத்திட்டார். போர் நடவடிக்கைகளை நிறுத்துமாறு அனைத்து ஜெர்மானியப் படைகளுக்கும் உத்தரவு பிறப்பிக்கப்பட்டது. இத்துடன் ஐரோப்பாவில் இரண்டாம் உலகப் போர் முடிவுக்கு வந்தது.\n\n\n"}
{"id": "96844", "url": "https://ta.wikipedia.org/wiki?curid=96844", "title": "கூடலூர் பல்கண்ணனார்", "text": "கூடலூர் பல்கண்ணனார்\n\nகூடலூர் பல்கண்ணனார் சங்ககாலப் புலவர்களில் ஒருவர். அவரது பாடல் ஒன்றே ஒன்று நற்றிணை 200 எண் கொண்ட பாடலாகச் சங்கநூல் தொகுப்பில் அமைந்துள்ளது.\n\nSection::::நற்றிணைப் பாடல்.\n “கண்ணி கட்டிய கதிர அன்ன\n\nSection::::வழக்கம்.\nதிருவிழா - ஊரில் நடக்கப்போகும் திருவிழாவை மட்பாண்டம் செய்யும் குயவன் தெருத்தெருவாகச் சென்று அறிவிப்பான். அப்போது அவன் நொச்சிப் பூ மாலை அணிந்திருப்பான்.\n\n\nSection::::செய்தி.\nஅப்பாடல் தரும் செய்தி யாதெனில்,தலைவன் பரத்தையிடம் இருந்துவிட்டு இல்லம் மீளப் பாணனைத் தூது அனுப்புகிறான். பாணன் யாழை மீட்டிக்கொண்டு வந்து தலைவன் வரவைத் தலைவிக்குத் தெரிவிக்கிறான். அப்போது தலைவன் பரத்தையை அறியான் என்று பொய்யும் கூறுகிறான்.\n\nதலைவி பாணனுக்குக் கேட்கும்படி ஊர்த் திருவிழாவை அறிவிக்கும் குயவனிடம் கூறுகிறாள். 'குயவ! நீ திருவிழாச் செய்தியைக் கூறும்போது பாணன் பொய்ப் புழுகுகிறான் என்னும் செய்தியையும் சேர்த்துச் சொல் என்கிறாள்.\n"}
{"id": "96847", "url": "https://ta.wikipedia.org/wiki?curid=96847", "title": "மலமிளக்கி", "text": "மலமிளக்கி\n\nமலமிளக்கி \"(laxative)\" என்பது மலச்சிக்கலைச் சரிசெய்யும் உணவு அல்லது மருந்தாகும். ஆற்றல் வாய்ந்த மலமிளக்கிகளைப் பெருமளவு உட்கொண்டால் அது வயிற்றுப்போக்கை உருவாக்கி விடும். தூண்டி மலமிளக்கி, மசகு மலமிளக்கி என்று மலமிளக்கிகளைப் பிரிக்கலாம்.\n\nSection::::மலமிளக்கிகளின் தவறான பயன்பாடு.\nஉண்ணல் ஒழுங்கின்மை நோய் உள்ளவர்கள் தங்கள் எடையைக் குறைக்கம் பொருட்டு மலமிளக்கிகளைப் பயன்படுத்துவர். இஃது அறிவுப் பூர்வமற்ற செயல் ஆகும். ஏனெனில் மலமிளக்கிகள் செரிமானமடையாத பொருட்களையே வெளியேற்றுகின்றன.\n\nஅதுமட்டுமின்றி தூண்டி மலமிளக்கிகளைப் பலகாலமாய்ப் பயன்படுத்தினால் அதுவே மலச்சிக்கலை உண்டாக்கி விடும்.\n"}
{"id": "96849", "url": "https://ta.wikipedia.org/wiki?curid=96849", "title": "கார்ட்டிசால்", "text": "கார்ட்டிசால்\n\nகார்ட்டிசால் \"(cortisol)\" என்பது அட்ரினல் சுரப்பியால் சுரக்கப்படும் ஒரு ஸ்டீராய்டு இயக்குநீர் ஆகும். இது ஒரு குளுக்கோகார்டிகாய்டு ஆகும். இது மனிதஉடலின் உட்சூழல் \"(internal environment)\" உளைச்சலுக்கு உள்ளாகும் போது சுரக்கப்படுகிறது.\n\nகார்டிசோல் மருந்தாகப் பயன்படுத்தப்படும்போது, ​​ஐட்ரோகார்டிசோன் என அழைக்கப்படுகிறது. மனிதர்களில் அண்ணீரகச் சுரப்பி அகணியின் தசைக்கட்டு மண்டலத்தினால் இது உருவாக்கப்படுகிறது. மன அழுத்தம் மற்றும் குறைந்த இரத்த சர்க்கரை செறிவின்போது கார்டிசால் வெளியிடப்படுகிறது. குளுக்கோசு புத்தாக்கத்தின் மூலமாக இரத்த குளுக்கோசை அதிகரித்தல்,உடலின் நோயெதிர்ப்பு சக்தியைக் குறைத்தல், கொழுப்பு, புரதம், கார்போவைதரேட்டு ஆகியவற்றின் வளர்சிதைமாற்றத்திற்கு உதவுதல், எலும்புருவாக்கத்தைக் குறைத்தல் ஆகியன இதன் முக்கியப் பணிகள் ஆகும்.\n\nSection::::சுகாதார விளைவுகள்.\nSection::::வளர்சிதை மாற்றம்.\nஆரம்பகால உண்ணாநிலைக் காலத்தில் கார்டிசோல் குளுக்கோசு புத்துருவாக்கம் மற்றும் மன இறுக்கம், அழற்சிக்கு எதிரான செயற்பாடுகளைத் தூண்டுகிறது. கார்டிசால் கல்லீரல் மற்றும் தசைகளில் கிளைகோசன், குளுக்கோசு -1-பாசுபேட்டு மற்றும் குளுக்கோசாக சிதைவடைவதில் ஒரு முக்கியமான, ஆனால் மறைமுகமான பாத்திரத்தை வகிக்கிறது. இத்தகுச் செயற்பாடுகளை குளுக்ககான் மீதான பணிப்புத் தாக்கத்தின் மூலம் கார்டிசால் நிறைவேற்றுகிறது. கிளைகோசன் சிதைவின் மீது எபிநெப்பிரின் இயக்குநீர் தாக்கத்தினை ஏற்படுத்த உதவும் கிளைகோசன் பாசுபோரிலேசு என்னும் நொதியைத் தூண்டுவதன் மூலம் கார்டிசால் கிளைகோசன் சிதைவை எளிதாக்குகிறது. உண்ணாநிலையின் பிற்பகுதியில், கிளைகோசன் உருவாக்கத்தினை அதிகரிப்பதன் மூலம் கார்டிசாலின் செயல்பாடு சிறிது மாறுபடுகிறது. இதன் விளைவாக புற திசுக்களால் பயன்படுத்தப்படாத குளுக்கோசை (பட்டினியின்போது உபயோகப்படுத்துவதற்காக) கிளைகோசனாக மாற்றி கல்லீரலில் சேமிப்பதற்கு உதவுகிறது.\n\nகார்டிசால் அளவுகள் அதிகளவில் நீடித்திருப்பது, புரதங்களின் சிதைவு மற்றும் தசை (திசு) அழிவுறல் ஆகியவற்றை ஏற்படுத்தும். கார்டிசோல் கொழுப்புச் சிதைவினை ஊக்குவிக்கலாம் என்று பல ஆய்வுகள் தெரிவிக்கின்றன. என்றாலும், சில நேரங்களில் கார்டிசோல் கொழுப்புச் சிதைவினை ஓரளவிற்குத் தடுக்கலாம் என அறியப்படுகிறது.\n\nSection::::நோயெதிர்ப்புத்திறன்.\nகார்டிசால் உடலில் அழற்சியைத் தூண்டும் பொருட்களின் வெளியீட்டைத் தடுக்கிறது. மிகவும் தூண்டப்பட்ட எதிர்ப்பி உருவாகும் (உதாரணமாக, அழற்சி, முடக்குவாத நோய்கள், ஒவ்வாமை) நிலைகளுக்குச் சிகிச்சை செய்வதில் கார்டிசால் பயன்படுகிறது. நோயெதிர்ப்பு அமைப்பின் செயற்பாடுகளை கார்டிசோல் வலுவிழக்க செய்யலாம். இன்டெர்லியூக்கின்-2-ஐ உருவாக்கும் \"டி\" செல்களை இன்டெர்லியூக்கின்-1-க்கு ஏற்புத்தன்மை இல்லாமல் செய்வதன் மூலம், \"டி\" செல் வளர்ச்சி காரணி இன்டெர்லியூக்கின்-2 உற்பத்தி செய்வதைத் தடுத்து, இச்செல்களின் பெருக்கத்தினைத் தடுக்கிறது. கார்டிசால் இன்டெர்லியூக்கின்-1-ன் மீது எதிர்ப்பின்னூட்ட விளைவினைக் கொண்டுள்ளது.\n\nநோயெதிர்ப்பு அமைப்பில் பயன்படுத்துவதற்காக (கொலாசன் மற்றும் எலாஸ்டின் பிணைப்புகளை உருவாக்கும் லைசில் ஆக்சிடேசு போன்ற) பல செப்பு உலோகத்தைப் பயன்படுத்தும் நொதிகளை கார்டிசால் தூண்டுகிறது. குறிப்பாக, நோயெதிர்ப்பில் பாக்டீரியாக்களை அழிக்கப் பெருமளவு பயன்படுத்தப்படும் சூப்பராக்சைடு டிஸ்மியூட்டேசு என்னும் நொதியை கார்டிசால் தூண்டுகிறது.\n\nSection::::மற்ற விளைவுகள்.\nSection::::குளுக்கோசு.\nஇன்சுலின் இயக்குநீரின் செயற்பாடுகளுக்கு எதிராக செயற்பட்டு ஈரலின் குளுக்கோசு புத்தாக்கத்திற்கு துணைபுரிந்தும், புற திசுக்கள் குளுக்கோசு உபயோகிப்பதைத் (குளுக்கோசு நகர்த்திகள் செல் சவ்விற்கு இடம் மாறுவதைத் தடுத்து)) குறைத்து கார்டிசால் இரத்த சர்க்கரை மிகைப்பு நிலையை உருவாக்குகிறது. ஈரலில் கிளைக்கோசன் தயாரிப்பை அதிகப்படுத்தியும் இரத்த சர்க்கரை மிகைப்பு நிலையை உருவாக்குகிறது.\n\nSection::::எலும்பும் சவ்வுப்புரதமும்.\nகார்டிசால் எலும்புருவாக்கத்தைத் தடுப்பதால் நாட்பட்ட எலும்புப்புரை நோய் (osteoporosis) ஏற்படக் காரணமாகிறது. கார்டிசால் சோடியம் அயனிகளுக்கு ஈடாகச் செல்களிலிருந்து அதே எண்ணிக்கையில் பொட்டாசியம் அயனிகளை செல்களுக்கு வெளியில் கடத்துகிறது. இதனால், அறுவை சிகிச்சையின்போது விளையும் இரத்த பொட்டாசியம் மிகைப்பு நிலை (hyperkalemia) தூண்டப்படுகிறது. குடல் வழியாக கால்சியம் உறிஞ்சப்படுவதைக் குறைக்கிறது.\n\nகொலாசென் திசுக்களை இணைக்கும் சவ்வுப்புரதம் உடலுறுதிக்கு முகனையானது. இது தசைகள், தசைநாண், மூட்டுகள் ஆகியவற்றிலும் உடலெங்கிலும் காணப்படுவது. கார்ட்டிசால் இப்புரதம் உருவாவதைக் குறைக்கிறது.\n"}
{"id": "96850", "url": "https://ta.wikipedia.org/wiki?curid=96850", "title": "இந்தியக் குடியரசுத் தலைவர் தேர்தல், 1957", "text": "இந்தியக் குடியரசுத் தலைவர் தேர்தல், 1957\n\nஇந்தியக் குடியரசின் இரண்டாவது குடியரசுத் தலைவர் தேர்தல் 1957 ல் நடைபெற்றது. 1950 முதல் குடியரசுத் தலைவராக இருந்த ராஜேந்திர பிரசாத், இத்தேர்தலில் வெற்றி பெற்று மீண்டும் குடியரசுத் தலைவரானார்.\n\nSection::::பின்புலம்.\nமே 6, 1957ல் இந்தியாவின் இரண்டாவது குடியரசுத் தலைவர் தேர்தல் நடத்தப்பட்டது. முன்பு இந்திய தேசிய காங்கிரசு உறுப்பினராக இருந்த ராஜேந்திர பிரசாத் அனைத்து சாரருக்கும் ஏற்புடையவராக இருந்தார். பல எதிர்க்கட்சிகளும் அவரைத் தங்கள் வேட்பாளராக ஏற்றுக் கொண்டு போட்டி வேட்பாளர்களை நிறுத்தவில்லை. கட்சி சார்பற்ற வேட்பாளராகவே அவர் போட்டியிட்டார். மேலும் இரு சுயேட்சை வேட்பாளர்களும் போட்டியிட்டனர். மிகப்பெரும்பாலான கட்சிகளின் ஆதரவையும் மதிப்பையும் பெற்றிருந்த ராஜேந்திர பிரசாத் 99 % வாக்குகளுடன் எளிதில் வெற்றி பெற்றார்.\n\nSection::::முடிவுகள்.\nஆதாரம்:\n"}
{"id": "96851", "url": "https://ta.wikipedia.org/wiki?curid=96851", "title": "கூடலூர்ப் பல்கண்ணனார்", "text": "கூடலூர்ப் பல்கண்ணனார்\n\nகூடலூர்ப் பல்கண்ணனார் சங்ககாலப் புலவர்களில் ஒருவர். அவரது பாடல் ஒன்றே ஒன்று நற்றிணை 200 எண் கொண்ட பா1டலாகச் சங்கநூல் தொகுப்பில் அமைந்துள்ளது. அப்பாடல் தரும் செய்தி:\nதலைவன் பரத்தையிடம் இருந்துவிட்டு இல்லம் மீளப் பாணனைத் தூது அனுப்புகிறான். பாணன் யாழை மீட்டிக்கொண்டு வந்து தலைவன் வரவைத் தலைவிக்குத் தெரிவிக்கிறான். அப்போது தலைவன் பரத்தையை அறியான் என்று பொய்யும் கூறுகிறான்.\n\nதலைவி பாணனுக்குக் கேட்கும்படி ஊர்த் திருவிழாவை அறிவிக்கும் குயவனிடம் கூறுகிறாள். 'குயவ! நீ திருவிழாச் செய்தியைக் கூறும்போது பாணன் பொய்ப் புழுகுகிறான் என்னும் செய்தியையும் சேர்த்துச் சொல் என்கிறாள்.\n"}
{"id": "96852", "url": "https://ta.wikipedia.org/wiki?curid=96852", "title": "கூவன்மைந்தன்", "text": "கூவன்மைந்தன்\n\nகூவன்மைந்தன் (கூவல் மைந்தன்) சங்ககாலப் புலவர்களில் ஒருவர். குறுந்தொகை 224 எண்ணில் உள்ள ஒரே ஒரு பாடல் இவரால் பாடப்பட்டதாகச் சங்கநூல் தொகுப்பில் உள்ளது.\nநள்ளிரவில் குரால் பசு ஒன்று கூவல் கிணற்றில் விழுந்துவிட்டது. அதனை ஊமையன் ஒருவன் பார்த்தான். அவன் என்ன செய்யமுடியும்? அதுபோலத் தலைவியின் தவிப்பு உள்ளது.\n"}
{"id": "96855", "url": "https://ta.wikipedia.org/wiki?curid=96855", "title": "கேசவனார்", "text": "கேசவனார்\n\nகேசவனார் சங்ககாலத்துப் புலவர்களில் ஒருவர். செவ்வேளை(=முருகனை)ப் போற்றிப் பாடிய 14 எண்ணிடப்பட்ட பரிபாடல் ஒன்று மட்டும் இவர் பாடியதாகச் சங்கநூல் தொகுப்பில் உள்ளது. இவர் சங்ககால இசையமைப்பாளர்களில் ஒருவராகவும் திகழ்ந்து இவரது பரிபாடலுக்கு இவரே இசையமைத்து நோதிறப் பண்ணில் பாடினார்.\n\nSection::::பாடலில் சொல்லப்பட்ட செய்திகள்.\nSection::::திருப்பரங்குன்றம் - உவமைகள்.\nதிருப்பரங்குன்றத்திலுள்ள நிலைத்திணைப் பொருள்களும், அலைதிணைப் பொருள்களும் எவ்வாறு விளங்கின என்பது உவமையாக்கிக் காட்டப்பட்டுள்ளன.\n\nவண்டின் குரல் பண் போல் இருந்தது.\nமூங்கில் முருகனை வழிபடும் மகளிர் தோள் போல் இருந்தது.\nமயிலின் குரல் மணந்து பிரிந்தாரை 'வாரும், வாரும்' என்று அழைப்பது போல இருந்தன.\nகொன்றைமலர்க் கொத்துகள் பொன்மாலைகள் போல் இருந்தன.\nபாறைகளில் உதிர்ந்து கிடந்த வேங்கை மலர்கள் 'புலி புலி' என்று பேதை மகளிர் தாய்மாரிடம் சொல்லும்படி கிடந்தன.\n\nSection::::செயுதிகளும் புதுமை நோக்கும்.\nஅகில், தூபப் புகை வெண்மேகம் போல் எழுந்தது.\nஆறு தலையும், பன்னிரு கையும் வள்ளியை மணக்கப் பயன்படுத்திக்கொண்டாய்.\nபிரிந்து வந்த தலைவர் நீங்காமல் இருக்க மகளிர் யாழ் மீட்டுவர்.\nமுருகன் பிறந்தபோதே இந்திரன் முதலானோர் அஞ்சினர்.\nஇரு பிறப்பும், இரு பெயரும் உடைய அந்தணர் செய்யும் அறத்தை விரும்புபவன் முருகன்.\n"}
{"id": "96859", "url": "https://ta.wikipedia.org/wiki?curid=96859", "title": "ஜன்னிய இராகங்களின் பட்டியல் - அகரவரிசைப் பகுப்பு", "text": "ஜன்னிய இராகங்களின் பட்டியல் - அகரவரிசைப் பகுப்பு\n\nஜன்னிய இராகங்களின் பட்டியல் - அகரவரிசைப் பகுப்பு என்னும் இப்பக்கத்தில் ஜன்னிய இராகங்கள் அகரவரிசையில் ஒழுங்குபடுத்தித் தரப்பட்டுள்ளன. இது ஒரு முழுமையான பட்டியல் அல்ல.\n"}
{"id": "96862", "url": "https://ta.wikipedia.org/wiki?curid=96862", "title": "தெய்ன் செய்ன்", "text": "தெய்ன் செய்ன்\n\nதெய்ன் செய்ன் (\"Thein Sein\", பிறப்பு: ஏப்ரல் 20, 1945) மியான்மரின் (பர்மா) அரசுத்தலைவர் ஆவார். இவர் அரசுத்தலைவராக 2011, பெப்ரவரி 4 இல் அந்நாட்டின் நாடாளுமன்றத்தினால் அறிவிக்கப்பட்டார். ஏப்ரல் 2007 இல் இருந்து நாட்டின் இடைக்காலப் பிரதமராக இராணுவ ஆட்சியாளரால் நியமிக்கப்பட்டவர். அப்போதைய பிரதமராக இருந்த சோயி வின் மருத்துவ சிகிச்சைக்காக சென்றதை அடுத்து தெய்ன் செய்ன் பிரதமராக்கப்பட்டார். 2007 அக்டோபர் 24 இல் சோயி வின் இறந்ததை அடுத்து நிரந்தரப் பிரமரானார்.\n\nஆளும் இரானுவ ஆட்சிக் கட்சியின் முதல் செயலராக தெய்ன் செய்ன் பணியாற்றியிருந்தார். வங்காளதேசத்திற்கும், கம்போடியாவுக்கும் இடையில் இடம்பெற்ற பேச்சுவார்த்தைகளில் முக்கிய பங்காற்றியிருந்தார்.\n\nஇவர் பிரதமரான பின்னர், இராணுவத்தில் லெப். ஜெனரல் பதவியில் இருந்து முழுமையான ஜெனரல் பதவிக்குத் தரம் உயந்த்தப்பட்டார். பிரதமராக இருந்த போது லாவோஸ், வியட்நாம், மற்றும் கம்போடியா ஆகிய நாடுகளுக்குச் சென்று உயர்மட்டப் பேச்சுக்களில் பங்குபற்றியிருந்தார்.\n\n20 ஆண்டுகளுக்குப் பின்னர் 2010 நவம்பரில் இடம்பெற்ற பொதுத்தேர்தல்களில் ஆளும் கட்சி பெரும் வெற்றி பெற்றதை அடுத்து, 2011, பெப்ரவரியில் அரசுத்தலைவராக அறிவிக்கப்பட்டார். 1990 ஆம் ஆண்டு தேர்தலில் பெரும் வெற்றி பெற்ற ஆங் சான் சூச்சியின் எதிர்க்கட்சி இத்தேர்தலில் போட்டியிட அனுமதிக்கப்படவில்லை.\n"}
{"id": "96864", "url": "https://ta.wikipedia.org/wiki?curid=96864", "title": "மாணிக்கவல்லி", "text": "மாணிக்கவல்லி\n\nமாணிக்கவல்லி என்பது திருவண்ணாமலை மாவட்டம் போளூர் தாலுகாவைச் சேர்ந்த ஒரு கிராமம். இது மொடையூர் கிராமத்தில் இருந்து மூன்று கிலோமீட்டர் தொலைவில் அமைந்துள்ளது. இந்தக் கிராமத்தின் இரு புறங்களில் மலையும், ஒரு புறம் ஏரியும் அமைந்துள்ளன. இந்த கிராமத்தில் மொத்தம் இருநூறு குடும்பங்கள் வாழ்கின்றன. இந்த கிராமத்திற்கு சாலை வசதியும், பேருந்து வசதியும் இல்லை. மக்கள் அன்றாடத் தேவைக்காக மொடையூர் கிராமத்திற்குச் சென்று வருகிறார்கள். இங்கு, மொத்தம் 600க்கு மேற்பட்ட மக்கள் வாழ்கிறார்கள். இதில் படிக்கும் குழந்தைகள் 50 பேர் உள்ளனர்.\n"}
{"id": "96876", "url": "https://ta.wikipedia.org/wiki?curid=96876", "title": "உவர்விரும்பி", "text": "உவர்விரும்பி\n\nஉவர்விரும்பிகள் அல்லது உப்பு விரும்பிகள் \"(halophiles)\" என்பது ஒரு உச்சவிரும்பியாகும். உவர்விரும்பிகள் என்பவை தங்கள் வாழிடச் சூழலில் உப்பு இல்லாமல் வாழ இயலாத உயிரினங்கள் ஆகும். \nபெரும்பாலான உப்பு விரும்பிகள் ஆர்க்கியா தொகுதியினங்களாகும். எனினும் சில பாக்டீரியங்களும் உப்பு விரும்பிகளாக உள்ளன. \n\nஉப்பு விரும்பிகளும் உப்பு சகிப்பிகளும் ஒன்றல்ல. உப்பு விரும்பிகளுக்கு உப்பின்றி வாழ்வில்லை. உப்பு சகிப்பிகளுக்கு உப்பிருந்தாலும் வாழ்வுண்டு. இல்லாது போனாலும் வாழ்வுண்டு. \n"}
{"id": "96880", "url": "https://ta.wikipedia.org/wiki?curid=96880", "title": "கெப்லர்-11", "text": "கெப்லர்-11\n\nகெப்லர்-11 (\"Kepler-11\") என்பது சூரியனைப் போன்ற ஒரு விண்மீன். இந்த விண்மீனைக் குறைந்தது ஆறு புறக்கோள்கள் குறைந்த சுற்றுப்பாதையுடன் சுற்றிவருவது உறுதிப்படுத்தப்பட்டுள்ளதாக 2011, பெப்ரவரி 2 ஆம் நாள் அறிவிக்கப்பட்டது. இது பூமியில் இருந்து ஏறத்தாழ 2,000 ஒளியாண்டுகள் தூரத்தில், சிக்னசு என்ற விண்மீன் குழுவின் திசையில் அமைந்துள்ளது. நாசாவின் கெப்லர் விண்வெளித் தொலைநோக்கி மூலம் கண்டுபிடிக்கப்பட்டுள்ளது.\n\nSection::::கோள்கள்.\nஇவ்விண்மீனைச் சுற்றும் ஆறு கோள்களும் \"b\" முதல் \"f\" வரை பெயரிடப்பட்டுள்ளன. இவற்றின் திணிவுகள் பூமியினதும் நெப்டியூனினதும் திணிவுகளுக்கு இடைப்பட்டதாகும். இவற்றின் குறைந்த அடர்த்தி காரணமாக, இவை எதுவும் பூமியினது சேர்வைகளைக் கொண்டிருக்கவில்லை; டி, ஈ, எஃப் ஆகிய கோள்களில் குறிப்பிடத்தக்க ஐதரசன் மண்டலம் காணப்படுவது அவதானிக்கப்பட்டுள்ளது, அதே வேளை \"பி\", \"சி\" ஆகியவை குறிப்பிடத்தக்களவு ஈலியத்தைக் கொண்டுள்ளன.\n\n\n"}
{"id": "96884", "url": "https://ta.wikipedia.org/wiki?curid=96884", "title": "இலங்கை தமிழ் நூற்பட்டியல் - பயன்படுத்தப்படும் வகுப்புப் பிரிவு", "text": "இலங்கை தமிழ் நூற்பட்டியல் - பயன்படுத்தப்படும் வகுப்புப் பிரிவு\n\nதமிழ் விக்கிப்பீடியாவில் இலங்கைத் தமிழ் நூல்களின் பட்டியல் சர்வதேச ரீதியில் ஏற்றுக்கொள்ளப்பட்ட 'டூவி'யின் தசாப்தம் பகுப்பை அடிப்படையாகக் கொண்டே பகுப்பிடப்பட்டுள்ளது. 'தூவி'யின் தசாப்தம் பகுப்பு சர்வதேச ரீதியில் ஏற்றுக்கொள்ளப்பட்டதாகும். இதற்கமைய பிரதான வகுப்புப் பிரிவு பின்வருமாறு;\n\n\nமேற்படி பிரதான பகுப்பினை அடிப்படையாகக் கொண்டு பிரதான பகுப்புக்குரிய துணைப் பகுப்புக்களை தலைப்புக்களாக சேர்க்கப்பட்டுள்ளன. துணைப் பகுப்பில் உள்ள அனைத்துப் பிரிவுகளும் தலைப்பிடப்படவில்லை. ஏனெனில் இலங்கையில் வெளியிடப்பட்ட நூல்களின் அளவினைப் பார்க்கும் போது சில துணைப்பகுப்புகளில் குறைவாகக் காணப்படுவதினாலேயே அவை தலைப்புகளாக சேர்க்கப்படவில்லை. ஒவ்வொரு பிரதான பகுப்புக்களின் கீழும் பொது என சேர்க்கப்பட்ட தலைப்பில் அந்நூல்கள் பட்டியலிடப்பட்டுள்ளன. நூலியல் அடிப்படையிலேயே இவ்வகைப்படுத்தல் மேற்கொள்ளப்பட்டுள்ளது.\n\n19ம் நூற்றாண்டிலிருந்து இலங்கையில் வெளிவந்த தமிழ் நூல்களை ஆராய்கையில் தமிழ் நூல்களின் வகைப்படுத்தல் பின்வருமாறு மேற்கொள்ளலாம்.\n\n\n\n== # தலைப்பு\n\n\n\n"}
{"id": "96901", "url": "https://ta.wikipedia.org/wiki?curid=96901", "title": "விக்டோரியா நகரம்", "text": "விக்டோரியா நகரம்\n\nவிக்டோரியா நகரம் (Victoria City) அல்லது விக்டோரியாவின் நகரம் என அழைக்கப்பட்ட இடம், 1841 ஆம் ஆண்டு ஹொங்கொங்கை கைப்பற்றிய பிரித்தானியரால் மேற்கொள்ளப்பட்ட முதல் குடியேற்ற நகரத்தின் பெயராகும். இருப்பினும் \"அரசிநகரம்\" (Queenstown) பெயரிடப்பட்ட இடமே பின்னர் விக்டோரியா என அழைக்கப்படத்தொடங்கியது. இந்த நகரத்தை அடிக்கடி தவறுதலாக ஹொங்கொங்கின் தலைநகரம் \"விக்டோரியா\" என்று கூறுதல் வழக்கமாகி விட்டது. இருப்பினும் விக்டோரியா நகரம் என அழைக்கப்பட்ட நகரமே தற்போது மையம் என அழைக்கப்படுகின்றது. அதேவேளை தற்போதும் அதிகமான அரச திணைக்களங்கள் இங்கு தான் உள்ளன.\n\n"}
{"id": "96902", "url": "https://ta.wikipedia.org/wiki?curid=96902", "title": "கொடிமங்கலத்து வாதுளி நற்சேந்தனார்", "text": "கொடிமங்கலத்து வாதுளி நற்சேந்தனார்\n\nகொடிமங்கலத்து வாதுளி நற்சேந்தனார் சங்ககாலப் புலவர்களில் ஒருவர். புறநானூறு 179 மற்றும் 232 எண்களைக் கொண்ட இரண்டு பாடல்கள் மட்டும் இவரது பாடல்களாகச் சங்கநூல் தொகுப்பில் இடம் வெற்றுள்ளன. கொடிமங்கலம் என்பது இவர் ஊர். அந்த ஊரின் ஒரு பகுதி வாதுளி. சேந்தன் என்பது இவர் பெயர். ஆர் என்னும் பினொட்டும், நல் என்னும் முன்னொட்டும் இவரைச் சிறப்பிக்கும் வகையில் சேர்க்கப்பட்டவை. இவர் தம் பாடலில் சொல்லும் செய்திகள்:\n\nதலைவன் தான் பொருள் தேடச் செல்லவிருப்பதைத் தோழியிடம் கூறுகிறான். தோழி பின்வருமாறு கூறி அவன் சொல்வதைத் தடுத்து நிறுத்துகிறாள்.\n\nSection::::புறம் 179.\nயானை வானத்தில் தன் கையை உயர்த்தி வணங்கி வாயைப் பிளந்து ஏங்கிப் பிளிறினாலும் மழை பொழியாத காட்டிலா செல்லப்போகிறாய்? போராடி மாண்ட வீரர்கள் நடுகல்லாய் நிற்கும் வழியிலா செல்லப்போகிறாய்? கொடுவில் ஆடவர் திரியும் வழியிலா செல்லப்போகிறாய்?\n\nநீ சென்றுவிட்டால் இவள் வாயில் இன்னகையைக் காணமுடியுமா? குவளைமலர் கண்களும், மதியேர் முகமும் புலம்பாவா? (எனவே செலவைத் தவிர்க்க வேண்டும் - என்கிறாள்)\n\nகரும்பு வயலில் மேய்ந்துகொண்டிருந்த யானை வானத்தில் முழங்கிய இடியின் ஒலியைக் கேட்டுப் புலி உருமுவதாக எண்ணி மலைப் பிளவுகளில் தன் முழக்கமும் எதிரொலிக்கும்படி ஒலி எழுப்பிக்கொண்டு ஓடுவது போலத் தாய் முருகு அயர வேலனை வீட்டுக்கு வரவழைத்துள்ளாளாம்.\n\nSection::::புறம் 232.\nதலைவிக்காக வெளியில் காத்திருக்கும் தலைவனுக்குக் கேட்கும்படி தோழி இதனைக் கூறுகிறாள்.\n\nகுன்றத்துப் பாறையில் வேங்கைப்பூ சிதறிக் கிடப்பது போல மகளிர் குரவையாடும் களத்தில் பூக்கள் சிதறிக் கிடக்குமாம்.\n"}
{"id": "96903", "url": "https://ta.wikipedia.org/wiki?curid=96903", "title": "கொட்டம்பலவனார்", "text": "கொட்டம்பலவனார்\n\nகொட்டம்பலவாணனார் சங்ககாலப் புலவர்களில் ஒருவர். நற்றிணை 95 எண்ணுள்ள ஒரே ஒரு பாடல் மட்டும் இவரது பாடலாகச் சங்கநூல் தொகுப்பில் இடம்பெற்றுள்ளது. அம்பலத்தில் மேளம் கொட்டி வாழ்ந்தவர் ஆதலால் இவர் கொட்டு அம்பல வாணர் எனப்பட்டார்.\n\nSection::::பாடல் சொல்லும் செய்தி.\nகாதலன் தன் காதலியைத் தன்னால் மறக்க இயலாது என்று தன்னுடன் இருக்கும் பாங்கனிட்ம் சொல்கிறான்.\n\nஅவள் குன்றத்து வாழ்பவள்.\nஅந்தக் குன்றத்தில் மந்தி நன் குட்டியை வைத்துக்கொண்டு மூங்கிலை வளைத்து விசித்தெழுந்து பாறைமேல் தாவும். அதைப் பார்த்துச் சிறுவர்கள் கை கொட்டித் தாளம் போடுவர்.\nஅந்தத் தாவுதல் கழைக் கூத்தாடும் பெண் ஆடுவதுபோல் இருக்கும்.\nஅங்கே மிளை என்னும் காவல்காட்டின் நடுவில் இருக்கும் சிற்றூரில் வாழ்பவள் அவள்.\nஅந்தக் கொடிச்சியின் கூந்தல் மணக்கும்.\nஅவ்வூர் நம் கையில் இருப்பதுபோல் அண்மையில்தான் உள்ளது.\nஅவளை என் மனத்திலிருந்து கைவிடகுடியாது - என்கிறான் தலைவன்.\n"}
{"id": "96905", "url": "https://ta.wikipedia.org/wiki?curid=96905", "title": "துயில் நடை", "text": "துயில் நடை\n\nதூக்கத்தில் நடத்தல் அல்லது துயில் நடை (\"sleepwalking\" ; \"somnambulism\") என்பது ஒருவகை தூக்க நோயாகும், இது பரசொம்னியா (\"parasomnia\") எனப்படும் தூக்கத்தில் நிகழும் செயல்கள் கொண்ட பகுப்பில் அடங்கும். தூக்கத்தின் படிநிலைகளில் ஒன்றான மந்த அலை உறக்கநிலையில் (slow wave sleep) நிகழும். தூக்கத்தில் நிகழும் இச்செயன்முறைகள் படுக்கையில் இருத்தல், படுக்கை அருகே நடத்தல், குளியலறை நோக்கி நடத்தல், சுத்தம் செய்தல் போன்ற தீங்கில்லாத செயற்பாடுகளாக இருக்கலாம் அல்லது உயிராபத்தை உண்டாக்க வல்ல தூக்கத்தில் சமைப்பது, வாகனம் ஓட்டுவது, தீங்குவிளைவிக்கும் பொருட்களைப் பயன்படுத்துவது போன்றவையாக இருக்கலாம், சிலவேளைகளில் வேறோருவரைக் கொலை செய்யும் துயில் நடை புரிவோரும் உண்டு. துயில் நடை புரிவோருக்குத் தாம் தூக்கத்தில் என்ன செய்கின்றோம் என்பது தெரியாது, ஏனெனில் அவர்கள் சுய அறிவில் அந்நேரத்தில் இருப்பதில்லை. இவர்களது கண்கள் திறந்திருந்தாலும் வெளியுலகுடன் தொடர்பு மங்கியதாகவே இருக்கும். துயில் நடை 30 செக்கன்களில் இருந்து 30 நிமிடம் வரை நீடிக்கலாம். \n\nSection::::விளக்கம்.\nSection::::தூக்கத்தின் படிநிலைகள்.\nதூக்கமானது இரண்டு படிநிலைகளைக் கொண்டுள்ளது: ரெம் (REM) தூக்கம் அல்லது விரைவிழிவியக்க உறக்கம், என்ரெம் (NREM) தூக்கம் அல்லது விரைவிழிவியக்கமற்ற உறக்கம். என்ரெம் தூக்கம் மேலும் மூன்று (முன்னர் நான்கு) நிலைகளாகப் பிரிக்கப்பட்டுள்ளது: நிலை 1 (இலகு உறக்க நிலை), நிலை 2 (கூட்டு உறக்க நிலை), நிலை 3 (மந்த அலை உறக்க நிலை). ஒருவரது உறக்கத்தில் இந்தநிலைகள் ஒரு சுழற்சியாக வந்துபோகும். நிலை 1 -> நிலை 2 -> நிலை 3 -> நிலை 2 -> ரெம் தூக்கம். ஒரு உறக்க சுழற்சி வட்டம் 1.5 மணிநேரம் நீடிக்கும். துயில் நடை பொதுவாக முன்னிரவில் (11.00 – 1.00) மந்த அலை உறக்க நிலையின் போது நிகழலாம். மூளை அலைகளில் ஒன்றான டெல்டா அலையின் செயற்பாடு மந்த அலை உறக்க நிலையின் போது அதிகமாகக் காணப்படுகின்றது. தூக்க நடையானது இரவில் ஒருதடவை மட்டுமே நிகழும்.\n\nSection::::காரணம்.\nசிறுவர் பருவத்தில் துயில் நடை தோன்றலுக்குக் காரணம் பூப்பெய்தலில் உள்ள தாமதம் என சில திறனாய்வாளர் கருதுகின்றனர். பதினேழு வரையிலான துயில் நடை புரிவோரில் டெல்டா அலை உயர்ந்த அழுத்தத்தில் (high voltage) காணப்படுகிறது. மைய நரம்புத்தொகுதியின் விருத்தியின்மையும் இதற்குக் காரணமாக அமைகின்றது. துயில் நடை குடும்பக்களுக்குள் பரவலாகக் காணப்படும். பெற்றோரில் ஒருவருக்கு துயில் நடை காணப்பட்டால் சிறுவர் பருவத்தில் தோன்றுவது 45% ஆல் அதிகரித்துக் காணப்படும்; பெற்றோர் இருவருமே துயில் நடையால் பாதிக்கப்பட்டவராயின் இதன் அதிகரிப்பு வீதம் 60 ஆகும். பரம்பரைக் காரணிகளைத் தவிர புறச்சூழல் காரணிகளும் துயில் நடை உண்டாவதைத் தூண்டலாம். எந்தவொரு காரணியும் மந்த அலை உறக்க நிலையைக் கூட்டினால் துயில் நடை நிகழச் சாத்தியக்கூறு உள்ளது. அவற்றுள் பொதுவானவை: குறைவான தூக்கம், காய்ச்சல், மிகையான களைப்பு. சில குறிப்பிட்ட தூக்கமாத்திரைகள் கூட துயில் நடையை ஏற்படுத்தலாம். \n\nSection::::சிகிச்சை.\nகுறைவான பயன்பாட்டு அளவிலான பென்சோடியசிபைன் (benzodiazepine), மூவட்ட உளச்சோர்வு போக்கிகள் (tricyclic antidepressants). எனினும் துயில் நடை புரிவோரது படுக்கையறையில் அல்லது அவர்கள் இலகுவில் கையாளக்கூடிய இடத்தில் ஆபத்தான பொருட்களை வைத்திருத்தல் கூடாது, கதவை மற்றும் சாளரத்தை படுக்கமுன்னர் பூட்டவேண்டும். போதியளவிலான தூக்கம் மிக்கத் தேவையானதொன்றாகும்.\nதுயில் நடையில் உள்ளவரின் தூக்கத்தைக் கலைப்பது சரியா என்பது பற்றி முரண்பாடுகள் உள்ளன. அவர்களை எழுப்பாமலேயே மீண்டும் படுக்கைக்கு அழைத்துச் செல்ல உதவ வேண்டும் என சில திறனாய்வாளர் கூறுகின்றனர், வேறு சிலர் எழுப்புவதால் அவர்கள் குழப்பம் அடைவார்களேயன்றி அது தீங்கில்லை என்கின்றனர்.\n\nSection::::புறப்பரவியல்.\nதுயில்நடை சிறார்களிலேயே பெரும்பாலும் காணப்படுகின்றது, வாலிபப்பருவம் எய்தும் போது வழமையாக இல்லாமற் போய்விடுகின்றது. வயதுவந்தோரில் குறைந்தளவே காணப்பட்டாலும் அவர்களில் தோன்றினால் சிறார்களைவிட அதிகமான தடவை வருடமொன்றிற்கு ஏற்படும். வயது முதிர்ந்தோரில் மிகவும் அரிதாகவே காணப்படும், வேறொரு காரணி அல்லது நோயின் விளைவாகவே அவர்களில் தோன்றக்கூடும்.\n\nSection::::சிறுவர்கள்.\nசிறுவர்களிலேயே துயில்நடை வழமையாகக் காணப்படும், 4 – 8 வயதுகளிலேயே அதிகூடியதாகக் காணப்படுகின்றது. 25 – 33% துயில்நடை புரிவோர் படுக்கையில் சிறுநீர் கழித்தல் உடையோராக இருக்கின்றனர். துயில் நடை உடைய சில சிறார்கள் இரவில் கொடுங்கனவு காண்பவர்களாகவும் உள்ளனர், எனினும் இரவுக் கொடுங்கனவு வயதுவந்த துயில்நடையாளிகளிலேயே அதிகமாகக் காணப்படுகின்றது.\n\nSection::::வயது வந்தோர்.\nவயது வந்தோரில் சிறார்களை விடக்குறைவாகவே காணப்படுகின்றது. வயது வந்தோரில் ஏற்படும் துயில்நடை எப்பொழுதும் அவருக்கு உளநோய் இருப்பதைக் காட்டும் என்னும் தவறான எண்ணம் உள்ளது, ஆனால் துயில்நடை உளநோய் ஒன்றின் அறிகுறியாக இருக்கலாம். \n\nSection::::உளநோயும் மருந்துப் பயன்பாடும்.\nவயது வந்தோரில் சில வேளைகளில் உளநோயினால் அல்லது சிலவகை மருந்துகளின் பயன்பாடால் துயில்நடை வரக்கூடும். \nதுயில் நடையை உண்டாக்கவல்ல மருந்துகள் சில: குளோர்ப்ரோமசின் (Chlorpromazine), பெர்பெனசின்(perphenazine), லிதியம், பென்சோடியசிபைன் வகையைச் சார்ந்த திரியாசொலம்(Triazolam), அமிற்றிரிப்ட்டிளின்(amitriptyline), பீட்டா தடுப்பிகள் (beta blockers).\nSection::::வரலாறு.\nசென்ற நூற்றாண்டு வரைக்கும் துயில்நடை சரியாக ஆராயப்படவில்லை. கனவு காணும் ஒருவர் கனவில் நடக்கின்றார் அல்லது ஏதோ செய்கின்றார் அதனால் இது ஏற்படுகின்றது என ஆரம்பத்தில் நம்பினர். சமீபத்தைய ஆய்வுகளில் இது கனவில் ஏற்படுவது அல்ல என்பது நிருபணம் ஆயிற்று. கனவு ரெம் தூக்கத்தின் போதே உருவாகக்கூடியது, ஆனால் துயில்நடை ஏற்படுவதோ என்ரெம் தூக்கத்தில் ஆகும்.\nபைரன் பிரபுவின் நண்பரான மருத்துவர் சோன் வில்லியம் பொலிடோரி 1815இல் துயில் நடை பற்றிய ஆய்வேடு எழுதி மருத்துவ முனைவர்ப் பட்டம் பெற்றார். \nSection::::கலையுலகில் துயில் நடை.\nதுயில்நடையை மையமாக வைத்து பல நாடகங்கள், திரைப்படங்கள் உருவாகியுள்ளன. பிரபல பிரித்தானிய எழுத்தாளரான சேக்ஸ்பியரின் மக்பெத்தில் லேடி மக்பெத் துயில் நடை புரிவாள். ஹரிபோர்டர் (Harry potter and the Half Blood Prince) திரைப்படத்திலும் லூனா லவ்கூட் துயில் நடை புரிவதாக கூறுவாள், அதே படத்தின் வேறொரு பகுதியில் ஹரிபோர்டரே துயில்நடை செய்துள்ளதை அவதானிக்கலாம். துயில்நடைக் கொலைகளை வைத்து எடுக்கப்பட்ட படம்தான் ‘எனது உறக்கத்தில்’ (In My Sleep).\nஹௌஸ் எம்.டி (House MD) எனும் தொலைக்காட்சி மருத்துவத் தொடரிலும் (அத்தியாயம் ரோல்மொடேல் –Role model) பெண்ணொருவர் துயில்பாலுறவு (துயில் நடையில் முன்னாள் கணவனுடன் பாலுறவு) மேற்கொண்டதால் கர்ப்பமானதை காட்சிப்படுத்தி உள்ளார்கள். சைலண்ட் ஹில் (silent hill) எனும் திரைப்படத்திலும் சிறுமி ஒருத்தி தூக்கத்தில் நடப்பதைக் காணலாம்.\nSection::::குற்றவியல்.\nதுயில் நடையில் வன்முறைக் குணம் உண்டாகுவதால் குற்றவியல் நீதிமன்றங்கள் இது சம்பந்தமான வழக்குகளைக் கையாளுகின்றன. கொலைசெய்தல், மற்றவரைத் துன்புறுத்துதல், கற்பழிப்பு போன்றவை இவற்றுள் அடங்கும். இத்தகைய குற்றம் புரிவோர் முற்றிலும் சுய சிந்தனை அற்றவர்களாக இருப்பதால் தண்டனையின் அளவு ஒரு விவாதத்துக்குரியதாக உள்ளது.\n"}
{"id": "96910", "url": "https://ta.wikipedia.org/wiki?curid=96910", "title": "கொல்லன் அழிசி", "text": "கொல்லன் அழிசி\n\nகொல்லன் அழிசி சங்ககாலப் புலவர்களில் ஒருவர். 4 பாடல்கள் இவர் பாடியனவாகச் சங்கநூல் தொகுப்பில் உள்ளன. அவை: குறுந்தொகை 26, 138, 145, 240.\n\nஇரும்புக் கருவிகள் செய்பவரையும், பொன்னணிகள் செய்பவரையும் கொல்லன் என்பர். அழிஞ்சி என்பது சுண்டைக்காய்ப் பருமன் கொண்ட வெண்ணிறமுள்ள ஒரு பழம்.\n\nகாதலனை நினைத்துக் காதலியின் உடலும் உள்ளமும் இளைத்துப் போயின. தன் மகளின் இந்த நிலையைக் கண்டு செவிலித்தாயும் பெற்ற நற்றாயும் கட்டுவிச்சியை அழைத்துத் தன் மகள் இளைத்ததற்குக் காரணம் கேட்கின்றனர். அப்போது தோழி முந்திக்கொண்டு நிகழ்ந்ததைக் கூறுகிறாள்.\nஅரும்பு இல்லாமல் எல்லாமே பூத்துக் கிடக்கும் வேங்கை மரக் கிளையில் இருக்கும் மயில் பூப் பறிக்கும் பெண்மகள் போலத் தோன்றும் நாடன் அவன். அவன் தகாதவன் போலத் தோன்றினாலும் எந்தத் தீயதையும் வாயால்கூடச் சொல்லமாட்டான்.\n\nSection::::இவர் சொல்லும் செய்திகள்.\nSection::::குறுந்தொகை 26.\nஇப்படி நான் கூறுவதை நீங்கள் பொய் என்று நினைக்கலாம். அன்று கொக்கு என்னும் மாவிலையைத் தின்றுகொண்டிருந்த வரையாட்டுக் குட்டியின் தந்தை அவனை அறியும். மாம்பழத்தைத் தின்றுகொண்டிருந்த ஆண்குரங்கு கடுவனும் அறியும் - என்கிறாள் தோழி.\n\nபகலில் குறியிடத்துக்கு வந்த தலைவன் தலைவியை அடையமுடியாமல் மீள்கிறான். பின்னும் வருகிறான். தோழி இரவில் வா என்று குறியிடம் சொல்கிறாள்.\n\nSection::::குறுந்தொகை 138.\nஊரே தூங்கிவிட்டாலும் நாங்கள் தூங்கமாட்டோம். எங்கள் வீட்டிலிருந்து ஏழு வீட்டுக்கு அப்பால் மயிலின் காலடி போன்று இலைகளைக் கொண்ட நொச்சி பூத்திருக்கிறது. அது ஆடும் ஓசை கேட்கிறதா என்று உற்றுக் கேட்டுக்கொண்டேயிருப்போம். (அங்கு வந்து நொச்சிச் செடியை ஆட்டு என்று குறியிடம் சொல்கிறாள் தோழி)\n\nதிருமணக் காலம் தள்ளுக்கொண்டை செல்கிறது. தலைவி தன் தோழியிடம் சொல்லி வருந்துகிறாள்.\n\nSection::::குறுந்தொகை 145.\nநான் வாழவேண்டிய ஊர் இது அன்று. அவர் ஊர். அவன் கானலஞ் சேர்ப்பன். அவன் திருமணம் செய்துகொள்ளாது காலம் கடத்திக் கொடுமைப்படுத்துகிறான். அதனால் எனக்கு அமைதி இல்லாத துயரம். இந்தத் துயரத்தோடு வருந்திக்கொண்டு நான் நள்ளிரவிலும் தூங்காமல் இருக்கிறேன். ஊரெல்லாம் அமைதியாக உறங்கிக்கொண்டிருக்கிறது. இரவு எனக்கு மட்டுந்தான் நீண்டுகொண்டே போகிறது. என்ன செய்வேன்? - என்கிறாள் தலைவி.\n\nதலைவன் பிரிவைத் தலைவி பொறுத்துக்கொள்ள மாட்டாள் என்று கவலைப்படும் தோழியிடம் தலைவி சொல்லும் செய்திகள் இவை.\n\nSection::::குறுந்தொகை 240.\nபனியில் காய்க்கும் அவரைக் காய் கிளியின் வாய் போலக் காய்த்துக் கிடக்கும் பனிக்காலம் வந்துவிட்டது. காட்டுப் பூனையின் பல்வரிசை போல் முல்லை பூக்கும் மாலை வேளையும் வந்துவிட்டது. இந்த வேளையில் அவரது மலையைப் பார்க்கிறேன். கடலில் செல்லும்போது மரக்கலம் (கப்பல்) மறைவது போல அவர் மலையும் என் கண்ணிலிருந்து மறைகிறது. - இதுதான் என் நிலை என்கிறாள் தலைவி.\n"}
{"id": "96913", "url": "https://ta.wikipedia.org/wiki?curid=96913", "title": "நீட்டுமை", "text": "நீட்டுமை\n\nநீட்டுமை \"(Ductility)\" எனும் இயற்பியற் பண்பு ஒரு பொருள் எந்த அளவுக்கு நீடித்த நிலையான வடிவமாற்றத்தைத் தக்க வைத்துக் கொள்கிறது என்பதைக் குறிக்கிறது. பொதுவாக இது உலோகங்களின் கம்பியாக நீட்ட வல்ல திறன் என்றும் சொல்லலாம்.\n\nசறுக்குப் பெயர்ச்சித் தகைவு (shear stress) தரும் போது எந்த அளவு ஒரு பொருள் தாங்குகிறதோ அந்த அளவு அதன் நீட்டுமை அதிகம் ஆகும். தங்கம், செம்பு, அலுமினியம் ஆகியவை நல்ல நீட்டுமை உடையவை.\n\nதகடாகும் தன்மை என்பது ஒரு பொருளை உடைக்காமல் எந்த அளவு தட்டையாக வடிவமைக்க முடியும் என்பதாகும். உலோகங்கள் தகடாகும் தன்மை பெற்றவை. அலோகங்களோ தகடாகும் தன்மை அற்றவை. தங்கம், இரும்பு, அலுமினியம், காரீயம் போன்றவை தகடாகும் தன்மை உடையவற்றுக்கு உதாரணங்கள்.\n"}
{"id": "96914", "url": "https://ta.wikipedia.org/wiki?curid=96914", "title": "போட்டி", "text": "போட்டி\n\nபோட்டி என்றால் ஒன்றுக்கு மேற்பட்ட ஆள்கள், குழுக்கள், நாடுகள் போன்றவை நிலம், பதவி, வளங்கள் போன்றவற்றை அடைவதற்காகத் தமக்குள் எதிரிடைப்பட்டுப் போராடுவதைக் குறிக்கும். அழகுப் போட்டி, ஆயுதப் போட்டி, விளையாட்டுப் போட்டி, கட்டுரைப் போட்டி, கவிதைப் போட்டி, பேச்சுப் போட்டி, பாடல் போட்டி, அரசியல் போட்டி, என்று எல்லாத் துறைகளிலுமே போட்டி புகுந்துவிட்டது.\n\nபோட்டியினால் நன்மை விளைகிறதா தீமை விளைகிறதா என்னும் கேள்வி இன்று விவாதத்திற்கு உள்ளாகியிருக்கிறது. ஆல்ஃபி கோன் (Alfie Kohn) என்னும் அமெரிக்க அறிஞர் இப்பொருள் பற்றி விரிவாக ஆய்வு நிகழ்த்தி, முற்போக்குச் சிந்தனை உருவாக்க முயன்றுள்ளார் . அவருடைய ஆய்வின் அடிப்படையில் கீழ்வரும் கட்டுரை அமைகிறது. ஆல்ஃபி கோன் நிகழ்த்திய ஆய்வுகளின் சுருக்கத்தை இரா. மேரி ஜாண் சிறப்பான முறையில் தமிழில் ஆக்கித் தந்துள்ளார் \n\nSection::::போட்டியை ஆதரிப்போர் கூறும் காரணங்கள்.\nபோட்டி வேண்டும் என்று வாதாடுவோர் அதை ஆதரிப்பதற்குக் கீழ்வரும் காரணங்களைக் காட்டுகிறார்கள்:\n\n\nஎன்பவையே போட்டியை ஆதரிப்போர் காட்டும் காரணங்கள்.\n\n\nஆற்றல்களை வளர்க்க போட்டிதான் சிறந்த வழி என்போர், குறிப்பாக சிறுவர்களின் ஆற்றலை வளர்க்க வேறு வழியில்லை என நினைக்கின்றனர். போட்டியின் மூலமாக ஒரு சிலருடைய ஆற்றல்கள் வளர்கின்றன என்பதே உண்மை. ஆனால், போட்டியில் கலந்துகொள்ளாமல் விலகுவோருடைய ஆற்றல் வளர வேண்டாமா? போட்டி என்பது ஒருசிலருடைய ஆற்றல்களை வளர்த்து உலகுக்கு அறிமுகப்படுத்துகின்ற அதே வேளையில் வேறு பலர் அந்த ஆற்றல்கள் இல்லாதவர்கள் என்பதையும் வெளிச்சமிட்டுக் காட்டுவது ஒரு பெரிய குறைபாடுதான்.\n\nபாடல் போட்டிக்கு வருகின்ற சிறார்கள் தங்களால் பாட இயலும் என்ற நம்பிக்கையோடுதான் போட்டியில் கலந்துகொள்கிறார்கள். ஓரிருவரை மட்டும் தேர்ந்தெடுத்துவிட்டு எஞ்சியோரைத் திருப்பி அனுப்பும்போது அவர்கள் தாம் ஆற்றல் குன்றியவர்கள் என்னும் உணர்வோடு வீடு செல்கிறார்கள். போட்டியினால் ஆற்றல் வளர்கிறது என்பதற்குப் பதிலாக, ஆற்றல் வளர்ந்தவர்கள் போட்டியில் கலந்துகொள்கிறார்கள் என்பதே அதிகப் பொருத்தமாகும். அப்படியென்றால் ஆற்றல்களை வளர்க்க வேறு வழிகளைத் தேட வேண்டும்.\n\n\nபோட்டி என்பது தன்வளர்ச்சியை ஊக்குவிக்க இயல்பாகவே மனிதரிடத்தில் உள்ள இயக்குசக்தி என்றொரு வாதம் முன்வைக்கப்படுகிறது. தன் வளர்ச்சிக்கான ஓர் இயற்கை உந்துதல் உள்ளது என்பதை நாம் மறுக்கவியலாது. ஆனால் அதற்குப் போட்டி வேண்டுமா என்னும் கேள்வி எழுப்பப்படுகிறது. உண்ணுதல், உடுத்தல், ஓய்வெடுத்தல் போன்ற செயல்களைப் புரிவதற்கு யாரும் போட்டியில் ஈடுபடுவதில்லை. சில வேளைகளில் அதிலும் கூட போட்டி புகுத்தப்படுகிறது. 5 நிமிடங்களில் யார் அதிக எண்ணிக்கையிலான இட்லிகளை விழுங்குகிறார்கள் என்றொரு போட்டி வைத்தால் அப்போது இயற்கைக்கு முரணான விதத்தில்தான் அப்போட்டி நிகழ்கிறது.\n\nவிலங்குகளிடையே உணவுக்காகப் போட்டி ஏற்படக் கூடும். ஆனால் அது மனிதரிடையே நடப்பதுபோல் திட்டமிட்டு நிகழ்வதன்று.\n\n\nஒரு குறிப்பிட்ட துறையில் ஒருவருக்கு ஏற்கனவே இருக்கின்ற திறமையை நிறைவுசெய்ய போட்டி உதவுகிறது என்பது இன்னொரு வாதம். இங்கேயும் சிலரின் வளர்ச்சி பிறரின் தளர்ச்சி என்றே அமைகிறது.\n\n\nபோட்டி செயல்பாட்டைத் தூண்டுகிறது, எனவே நல்லது என்பது இன்னொரு வாதம். இதற்கு மறுப்பாக, மனிதர் செய்யும் முக்கிய செயல்பாடுகள் போட்டியின்றியே நிகழ்கின்றன என்பதைக் காட்டலாம். செயல்பாட்டைத் தூண்டி வளர்ச்சிக்கு உதவிட வேறு வழிகள் இல்லையா என்பது எதிர்வாதம்.\n\n\nபோட்டிகள் வெற்றி-தோல்வி அனுபவங்களை வாழ்க்கையில் ஏற்பதற்குப் பயிற்சியாக அமைகின்றன என்றொரு வாதம் முன்வைக்கப்படுகிறது. குறிப்பாக, தோல்விகள் ஏற்படும்போது அவற்றை மன உறுதியோடு ஏற்பதற்கு போட்டிகள் பயிற்சி அளிக்கின்றன என்பர் சிலர். இதற்கு மறுப்பாக, அன்றாட வாழ்வில் சிறுவர்க்கும் பிறருக்கும் ஏற்படுகின்ற தோல்விகள் ஏற்கனவே பல இருக்கும்போது, செயற்கையாக வேறு தோல்வி அனுபவங்களை உருவாக்கி அவர்கள் வாழ்க்கையை இன்னும் அதிய இன்னலுக்கு உட்படுத்த வேண்டுமா என்னும் வாதம் எழுப்பப்படுகிறது.\n\nSection::::போட்டிகள் வேண்டாம் என்போர் முன்வைக்கும் மாற்று வழிகள்.\nஆல்ஃபி கோன் என்பவர் போட்டியின்றி மனித ஆற்றல்களை வளர்க்க முடியும் என்னும் கொள்கையை அழுத்தமாக எடுத்துக் கூறுகிறார். அவர் கருத்துப்படி, வளர்ச்சி, சாதனை என்பவை மூன்று வழிகளில் நிகழ வாய்ப்பு உண்டு:\n\n\nபெரும்பாலான செயல்களை மனிதர் பிற மனிதரின் தொடர்பின்றி, தாமாகவே செய்கின்றனர். பிறரோடு தொடர்புகொண்டு செய்யப்படும் செயல்களைப் போட்டி மூலமாகச் செய்வதைவிட ஒத்துழைப்பு மூலமாகச் செய்வதே அதிகப் பலன் நல்குவதும், தீய பின்விளைவுகளை ஏற்படுத்தாமலும் அமையும். இங்கு, \"நான் முதலில் வர வேண்டும்\" என்னும் தன்னல வேட்கை மாறி, \"நாம் சேர்ந்து வளர்வோம்\" என்னும் பொதுநல எண்ணம் தோன்றும்.\n\nSection::::கல்வித் துறையில் போட்டி தவிர்த்தல்.\nகல்வியை எடுத்துக்கொண்டால், தற்போது பல நிறுவனங்களில் போட்டியுணர்வை ஏற்படுத்தும் மதிப்பெண் அடிப்படையிலான தர எண் வரிசை முறை (rank system) மாற்றப்பட்டு, தரநிலை முறை (grade system) அறிமுகமாகியுள்ளது. இது ஒரு நல்ல மாற்றமாகும். எந்த வகையான கல்வியாக இருந்தாலும் தேர்வு மற்றும் மதிப்பெண்களைத் தரம் பிரிப்பதற்கு தரநிலை முறையைப் பயன்படுத்தலாம்.\n\nதர எண் வரிசை முறையில் முதல் எண் ஒருவருக்குத்தான் கிடைக்க வாய்ப்புள்ளது. அதைப் பெறுவதற்குப் போட்டி இருக்கும். ஆனால், தரநிலை முறையில் எல்லாரும் முதல் நிலைக்கு வரும் வாய்ப்பு உள்ளதால் போட்டிகள் குறைந்து, ஒருவர் ஒருவருக்கு உதவும் நிலை தோன்றும்.\n\nSection::::கலைவிழாக்களில் போட்டி தவிர்த்தல்.\nபாடல், சொற்பொழிவு போன்ற பிற நிகழ்வுகளிலும் பெறும் மதிப்பெண்களைத் தரநிலையில் வரிசைப்படுத்தி அதிகமானோர்க்குப் பரிசுகள் வழங்கினால் போட்டியுணர்வு குறையும்.\n\nபோட்டி என்ற பெயரையே பயன்படுத்தாமல், கலைவிழா போன்ற பெயரில் பல சிறுவர்களைப் பங்கேற்கச் செய்யலாம். இயன்றால் பங்கேற்போர் அனைவருக்கும் பரிசுகள் தரலாம். பரிசுகள் இல்லையென்றாலும், மாணவர்கள் தம் ஆற்றலை வெளிப்படுத்தும் வாய்ப்புக்காகவும், ஆற்றலை வளர்ப்பதற்காகவும், அதைவிட மேலாகப் பிறரை மகிழ வைக்கவும், அந்த நிகழ்ச்சி நல்ல குறிக்கோளை மனதில் பதிய வைத்தால் அது சிறார்க்குச் சிறந்த பயிற்சியாக அமையும். பரிசு பெறுவதைவிட பங்கேற்பு நல்லது என்னும் உணர்வை ஊட்ட அது மிகவும் உதவும்.\n\nஆல்ஃபி கோன் கருத்துப்படி, பிறரோடு தொடர்பின்றி தானே செய்யும் செயல்கள் உண்மையிலே \"போட்டி\" (competition) என்று கருதப்பட மாட்டா. போட்டி என்பது இரு சாராருக்கிடையே திட்டமிட்டு ஏற்படுத்திய ஓர் எதிரிடைச் செயலாகும் என்றும், தனியாகச் செய்யும் செயல்கள் போட்டி வகை சேராமல், தன்னையே \"முன்னேற்றும்\" செயலாகும் எனவும் அவர் கருத்துத் தெரிவிக்கிறார். இன்று எனக்கு இருக்கின்ற எழுத்துத் திறமையைவிட அடுத்த ஆண்டுக்குள் அத்திறனை இன்னும் அதிகமாக வளர்க்கவேண்டும் என்று நான் முயன்று செயல்பட்டால் அது எனது முன்னேற்றத்திற்கு வழியாகும். அதற்காக நான் யாரோடும் போட்டிக்குப் போக வேண்டியதில்லை என்று கோன் கூறுவார்.\n\nSection::::போட்டியில்லாத உலகம் எப்படி இருக்கும்?\nஒருவருடைய சாதனையை வேறு யாரும் முறியடிக்கத் தேவையில்லை. தானே அதற்கு ஒரு படி மேலே செல்லலாம். மற்றவர்களுடைய சாதனையை முறியடிப்பதைவிட தன் சொந்த சாதனையைத் தாண்டி முன்னேறுவது உண்மையான, நேர்மையான மகிழ்ச்சியைத் தரும். வெறும் 30 விழுக்காடு மதிப்பெண் பெற்று, தனக்குத் தான் வகுப்பில் முதல் மதிப்பெண் என்று பெருமைப்படுவதைவிட, சென்ற முறை பெற்ற மதிப்பெண்ணைவிட இந்த முறை 5 மதிப்பெண் அதிகமாக வாங்கியுள்ளேன் என்று மகிழ்வதே மேல் எனலாம்.\n\nபல நேரங்களில் பயிற்சியாளர்களின் படைப்பாற்றலின்மையே போட்டிகளில் ஈடுபடத் தூண்டுகிறது. பயிற்சியாளர்கள் தங்கள் படைப்பாற்றலை வளர்த்துக்கொள்ள வேண்டும். பங்கேற்பவர்களை முனைப்போடு செயல்பட வைக்கும் பல உத்திகள் உள்ளன. கதைகள், பாடல்கள், குறுநாடகங்கள் முதலியவற்றோடு, குழு வழிமுறைகளான குழு விளையாட்டு, குழு வேலைகள், குழு ஆய்வுகள் போன்றவை மிகுந்த ஈடுபாட்டையும் ஒத்துழைப்பையும் உருவாக்குபவை. இவ்வழிமுறைகள் சிறுவர்க்கு மட்டுமன்றி, பெரியவர்களுக்கும் பொருத்தமானவையே.\n\nபலர் பங்கேற்கும் வாய்ப்பு அளிப்பது, போட்டிகளால் ஏற்படும் மனத்தாங்கல் போன்ற தீய விளைவுகளைத் தவிர்ப்பது பயிற்சியாளரின் மனத்தில் ஆழமாகப் பதிந்திருந்தால் நல்விளைவுகள் பல உண்டாகும். பள்ளிகளில் நிகழ்கின்ற போட்டிகளில் ஓராண்டு பங்கெடுத்தவர்களே மீண்டும் மீண்டும் பங்கேற்கும் நிலையைத் தவிர்க்கலாம். கலைவிழாக் கொண்டாட்டத்தின்போது பாடல், சொற்பொழிவு, கவிதை, கட்டுரை, ஓவியம் என்று பல நிகழ்ச்சிகள் நடைபெறலாம். பாடல், சொற்பொழிவு போன்றவை மேடையில் நிகழ்த்தப்படலாம். ஓவியங்கள் அரங்கச் சுவரில் கண்காட்சியாக இடம்பெறலாம். கவிதை, கட்டுரை போன்றவை இதழாக வெளியிடப்படலாம். பங்கேற்கும் அனைவருக்கும் பரிசோ சான்றிதழோ வழங்கலாம். அனைவருடைய படைப்புகளுக்கும் வரவேற்பு இருக்கும்போது, முதலிடம் பெற வேண்டும் என்னும் முனைப்பும் இராது, அவ்விடம் பெறவில்லையே என்னும் தோல்வி மனப்பான்மையும் ஏற்படாது.\n\nவிளையாட்டுகளில் பங்கேற்கும்போது எப்படியாவது வெற்றிபெற வேண்டுமென்ற குறுகலான நோக்கத்தோடுதான் பங்கேற்க வேண்டும் என்றில்லை. நல்ல விளையாட்டை எல்லாரும் மகிழும் வண்ணம் விளையாடுவதே முக்கியமானது. வெற்றிக்காகவும் பரிசுக்காகவும் மட்டுமல்ல, மனமகிழ்ச்சிக்காகவும் செயல்கள் செய்யப்பட வேண்டும். மனமகிழ்ச்சி என்பது போட்டியிட்டு வெற்றிபெறுவதில் ஏற்படுவதிவிட, ஒரு செயலைச் செவ்வனே செய்துமுடிப்பதில் அடங்கியிருக்கிறது.\n\nகுழந்தைகளிடமும் சிறாரிடமும் எந்தச் சூழ்நிலையிலும் பிறரோடு அவர்களை ஒப்பிட்டுப் பேசுவது தவிர்க்கப்பட வேண்டும். அப்படிப் பேசும்போது பிஞ்சு உள்ளங்களில் போட்டி மனப்பான்மை உருவாவதற்கான வித்துக்கள் தூவப்பட்டுவிடுகின்றன.\n\nபிறரை முறியடித்து, அவர்களுக்கு மனவேதனை உண்டாக்கி அதனால் மகிழ்வடைகின்ற மனப்பாங்கு ஒரு மூர்க்க குணம் என்றால் மிகையாகாது.\n\nபோட்டியுணர்வையும் தன்னலத்தையும் தவிர்த்து, ஒத்துழைப்பு உணர்வைச் சிறுவர்களுக்கு ஊட்டுகின்ற முயற்சி சிறு பருவத்திலேயே தொடங்கப்பட வேண்டும். போட்டியில்லாப் புதிய சமுதாயம் உருவாகிட அனைவருமே ஒத்துழைக்கலாம், ஒத்துழைக்கவும் வேண்டும்.\n"}
{"id": "96918", "url": "https://ta.wikipedia.org/wiki?curid=96918", "title": "புவித் திணிவு", "text": "புவித் திணிவு\n\nபுவித் திணிவு (\"Earth mass (M)\" என்பது புவியினது திணிவை ஒத்த ஒரு அலகு. 1 M = 5.9722 × 10 கிகி. பொதுவாக பாறைகளைக் கொண்ட கோள்களின் திணிவுகள் புவித்திணிவின் சார்பாகக் கொடுக்கப்படுகின்றன.\n\nசூரியக் குடும்பத்தில் உள்ள புதன், வெள்ளி, பூமி, மற்றும் செவ்வாய் ஆகிய நான்கு கோள்களினதும் திணிவுகள் முறையே 0.055, 0.815, 1.000, 0.107 புவித்திணிவுகள் ஆகும்.\n\nஒரு புவித்திணிவு என்பது:\n"}
{"id": "96919", "url": "https://ta.wikipedia.org/wiki?curid=96919", "title": "கொல்லிக் கண்ணன்", "text": "கொல்லிக் கண்ணன்\n\nகொல்லிக் கண்ணன் சங்ககாலப் புலவர்களில் ஒருவர். சங்கநூல் தொகுப்பில் அவரது பாடல் ஒன்றே ஒன்று இடம்பெற்றறுள்ளது. அது குறுந்தொகை 34 எண்ணுள்ள பாடலாக அமைந்துள்ளது.\n\n\nSection::::பாடல்கள்.\nSection::::குறுந்தொகை 34.\nதிருமணம் தடைபெறப்போவதைத் தோழி தலைவிக்குத் தெரிவிக்கும் பாடல் இது.\n\nதலைவி மாந்தை நகரம் போல அழகுள்ளவள். மாந்தை சேர அரசன் குட்டுவனுக்கு உரியது. அவ்வூரில் யானைகள் மிகுதி. அந்த யானைகள் மாந்தை நகரின் கடலோரக் கானல் நிலத்தில் கூட்டம் கூட்டமாக மேயும். அவை போர்களத்தில் தம்மை அழித்த மன்னர்களின் ஆரவாரத்தைக் கேட்டு மருளும்.\n\nஇந்த ஊர் என்மேல் கௌவை தூற்றுகிறது. தண்டித்தாலும் ஓயாமல் ஊரார் தூற்றுகின்றனர். அவருக்கும் எனக்கும் உடலுறவு இல்லை என்று மறுத்தாலும் அவர்கள் தெரிந்துகொள்ள மறுக்கின்றனர். இனி தெரிந்துகொள்ளட்டும். (அவன் திருமணம் செய்துகொள்ள வந்துவிட்டான்). எனக்கு உரிய மணவாளக் கிழவன் அவன்தான்.\n\nதோழி தன்னையே தலைவியாகப் பாவித்துக்கொண்டு சொல்லும் சொற்கள் இவை.\n\nஉடலுறவு இல்லாத உள்ளப் புணர்ச்சிக்கு இந்தப் பாடல் ஓர் எடுத்துக்காட்டு.\n"}
{"id": "96920", "url": "https://ta.wikipedia.org/wiki?curid=96920", "title": "இந்தியக் குடியரசுத் தலைவர் தேர்தல், 1962", "text": "இந்தியக் குடியரசுத் தலைவர் தேர்தல், 1962\n\nஇந்தியக் குடியரசின் மூன்றாவது குடியரசுத் தலைவர் தேர்தல் 1962 இல் நடைபெற்றது. 1952 முதல் துணைக் குடியரசுத் தலைவராக இருந்த சர்வபள்ளி ராதாகிருஷ்ணன், இத்தேர்தலில் வெற்றி பெற்று குடியரசுத் தலைவரானார்.\n\nSection::::பின்புலம்.\nமே 7, 1962ல் இந்தியாவின் மூன்றாவது குடியரசுத் தலைவர் தேர்தல் நடத்தப்பட்டது. 1950 முதல் குடியரசுத் தலைவராக இருந்த ராஜேந்திர பிரசாத் ஓய்வு பெற்றதால் இத்தேர்தலில் போட்டியிடவில்லை. குடியரசுத் துணைத் தலைவராக பத்தாண்டுகள் பதவி வகித்திருந்த சர்வபள்ளி ராதாகிருஷ்ணனை அனைத்து கட்சிகளும் தங்கள் வேட்பாளராக ஏற்றுக் கொண்டன. கட்சி சார்பற்ற வேட்பாளராகவே அவர் போட்டியிட்டார். மேலும் இரு சுயேட்சை வேட்பாளர்களும் போட்டியிட்டனர். மிகப்பெரும்பாலான கட்சிகளின் ஆதரவையும் மதிப்பையும் பெற்றிருந்த ராதாகிருஷ்ணன் 98.2 % வாக்குகளுடன் எளிதில் வெற்றி பெற்றார்.\n\nSection::::முடிவுகள்.\nஆதாரம்:\n"}
{"id": "96923", "url": "https://ta.wikipedia.org/wiki?curid=96923", "title": "குஞ்சன் நாடார்", "text": "குஞ்சன் நாடார்\n\nகுஞ்சன் நாடார் (\"Kunjan Nadar\") கன்னியாகுமரி மாவட்டம் தமிழ் நாட்டுடன் இணைய குமரி மாவட்ட மக்கள் நடத்திய தெற்கு எல்லைப் போராட்டத்தில் தீவிரமாக செயல்பட்டவர். இவர் ஒரு வழக்கறிஞர். இவர் நெய்யாற்றின்கரை தாலுகா திரிபுரம் என்ற ஊரில் 1911 ம் ஆண்டு பிறந்தார். இவர் \"தென்குரல்\" என்ற பத்திரிக்கையை நிறுவினார்.\n\n\n\"ஒரு முதல்வர் மலையாளிகளைத் தமிழர்கள் மீது ஏவி விடும் போக்கில் பழவங்காடியில் பேசியிருப்பது வருந்தத்தக்கது. இப்போது ஒன்றை நான் கூறியாக வேண்டியுள்ளது. தென்திருவிதாங்கூரில் உள்ள மலையாளிகள் யாராவது ஒருவர் தமிழர்களால் துன்பப் படுத்தப்பட்டிருப்பரா?. அப்படிப்பட்ட ஒரு சம்பவத்தை பட்டம் சுட்டிக் காட்ட முடியுமா?. அவருடைய எண்ணத்திற்கு மாறாக தமிழர்களும், மலையாளிகளும் சகோதரர்களாக நிம்மதியாக இருக்கின்றனர். தமிழர்களின் கோரிக்கையில் நியாயம் உள்ளது என்று இன்று மலையாள சகோதரர்கள் கூறுவதை பட்டம் இதுவரை கேட்காதிருந்தால் இனியாவது கேட்டு உள்ள நிலைமையை தெரிந்து கொள்வார் என்று நம்புகின்றேன்\". (ஆகத்து 8, 1954 தினமலர் செய்தி)\n\nSection::::கருத்துகள்.\nஇவர் ஆகத்து 19, 1974ல் காலமானார்\n"}
{"id": "96924", "url": "https://ta.wikipedia.org/wiki?curid=96924", "title": "கொள்ளம்பக்கனார்", "text": "கொள்ளம்பக்கனார்\n\nகொள்ளம்பக்கனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல் ஒன்றே ஒன்று இடம்பெற்றுள்ளது. அது நற்றிணை 147 எண் கொண்ட பாடலாக அமைந்துள்ளது.\n\nSection::::பாடல் தரும் செய்தி.\nகொள் அம்பு அக்கம்(அக்கனார்) என்னும் பொருள் தருமாறு இவரது பெயர் அமைந்துள்ளது. அக்கம் என்பது அம்பறாத்தூணி. அம்பு கொண்ட தூணியை உடையவர். (திணை - குறிஞ்சி)\nதலைவன் தலைவிக்காகக் காத்திருக்கிறான். தலைவி தினைப்புனம் காக்க வரமுடியாததற்கான காரணத்தைத் தலைவன் கேட்குமாறு தோழி தலைவியிடம் கூறுவது போல் கூறுகிறாள்.\n\nஅணிநுதல் குறுமகளே! நீ என்ன ஆவாயோ? - தோழி சொல்கிறாள்.\n\nதினைக் கதிர்களைக் கிளிகள் கவர்ந்து சென்றுவிட்டன. உன்னைத் தினைப்புனம் காக்க அனுப்பிவைத்தேனே! என்ன ஆனாய்? எங்குச் சென்றாய்? - அன்னை அதட்டினாள்.\n\nஅவனை நான் அறியேன். கண்டதும் இல்லை. மூங்கிலால் செய்த தட்டையை அடித்துக்கொண்டே பூப் பறிக்கவில்லை. நீராடவும் இல்லை. எனக்கு இந்த நினைவு இல்லை. நான் பொய் சொல்லமாட்டேன். வாய்க்கு வந்தபடியெல்லாம் பேசாதே - தலைவி அன்னைக்கு அளித்த விடை.\n\nஇதனைக் கேட்ட அன்னைக்குச் சினம் தலைக்குமேல் ஏறிக்கொண்டது.\n\nஇனி நீ தினைப்புனம் காக்கச் செல்லவேண்டாம் - அன்னையின் கண்டிப்பு\n\nதோழி நீ அளியை(இரங்கத்தக்கவள்). என்ன செய்வாய்? - தோழியின் சொதப்பல்.\n"}
{"id": "96926", "url": "https://ta.wikipedia.org/wiki?curid=96926", "title": "இலங்கை தமிழ்ப் புதினங்களின் பட்டியல்", "text": "இலங்கை தமிழ்ப் புதினங்களின் பட்டியல்\n\nஇலங்கை எழுத்தாளர்களினால் தமிழ் மொழியில் எழுதி வெளியிடப்பட்ட புதினங்கள் (நாவல்கள்) கீழே பட்டியலிடப்பட்டுள்ளது. இப்பட்டியல் புதினம் வெளியிடப்பட்ட ஆண்டினை அடிப்படையாக வைத்தே தொகுக்கப்பட்டுள்ளது. இப்பகுதியில் இலங்கை எழுத்தாளர்களினால் எழுதப்பட்ட நாவல்கள், குறுநாவல்கள் ஆகியன உள்ளடங்கும்.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSection::::ஆண்டுகள் 2001 - 2010.\nSection::::ஆண்டு 2013.\nஆண்டு தரப்படாதவை\n\nஇந்நாவல், தமிழகத்தின் கோவை மாவட்டத்தின் சிவியார் பாளையம் கிராமத்தின் விவசாயக் குடும்பம் ஒன்றில் நிகழ்ந்த பிரச்சினைகளை மையமாக வைத்து 1942இல் படைக்கப்பட்டது. 1995ம் ஆண்டு முதல் இலங்கையில் நடைமுறைப்படுத்தப்படும் கல்விப் பொதுத் தராதர உயர்தர வகுப்புப் புதிய பாடநெறியில் சேர்த்துக்கொள்ளப்பட்டது.\n\nSection::::ஆண்டு இனங்காணப்படாதவை.\nகீழே இடம் பெற்றுள்ள நூல்களின் பதிப்பு ஆண்டு விபரம் இனங்காணப்படவில்லை. அவை இனங்காணப்பட்ட பின்பு உரிய ஆண்டில் பதிவாக்கப்படும். \n\n"}
{"id": "96931", "url": "https://ta.wikipedia.org/wiki?curid=96931", "title": "சமூக விஞ்ஞானங்கள் பிரிவு - தமிழ் நூல்களின் பொதுப்பட்டியல்", "text": "சமூக விஞ்ஞானங்கள் பிரிவு - தமிழ் நூல்களின் பொதுப்பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட சமூக விஞ்ஞானங்கள் பிரிவு - பேரழிவுகளின் சமூகப் பாதிப்பு, சாதியம், புள்ளிவிபரவியல், பொது நிர்வாகம், சமூக சேவை நிறுவனங்கள, சுற்றாடல், சூழல் மாசுபடுதல் ஆகிய பகுப்புகளிலுள்ள தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96935", "url": "https://ta.wikipedia.org/wiki?curid=96935", "title": "கொற்றங் கொற்றனார்", "text": "கொற்றங் கொற்றனார்\n\nகொற்றங் கொற்றனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்களாக இரண்டு உள்ளன. அவை அகநானூறு 54, நற்றிணை 259 ஆகியவை.\nபோர் முடிந்து வீடு திரும்பும் தலைவன் தன் தேரோட்டியிடம் சொல்கிறான்.\n\nSection::::அகம் 54.\nSection::::பண்ணன் கொடை.\nபண்ணன் 'தனக்கென வாழாப் பிறர்க்குரியாளன்' அவன் ஊர் சிறுகுடி. \nSection::::தலைவியும் குழந்தையும்.\nதலைவி தன் குழந்தையிடம் மழலைமொழி பேசுகிறாள். பண்ணன் சிறுகுடியில் உள்ள நெல்லிப்பழத்தைத் தின்றுவிட்டு தண்ணீர் குடித்தால் இனிப்பது போன்று தன் நா இனிக்கப் பேசுகிறாள்.\nSection::::மகன் கழுத்தில் பொன்தாலி.\nபொன்னாலான தாலி அணிந்துள்ள தன் மகனுக்கு முத்தம் கொடுத்து('ஒற்றி') விளையாட விடுகிறாள். ('பொய்க்கும்') பின் கை கை விரல்களால் அழைக்கிறாள். 'வந்தால் பால் தருவேன்' என்கிறாள். இப்படிச் சொல்லும்போது அவளது நா இனிக்கிறதாம்.\nSection::::பொய்க்கும் பொய்தல் விளையாட்டு.\nகுழந்தையிடம் பொய் சொல்லி நடக்கவைக்கும் விளையாட்டு\n\nதலைவி வீட்டிலேயே அடைந்துகிடக்கும் நிலை வந்துவிட்டது என்பதைத் தலைவனுக்குச் சொல்லித் திருமணம் செய்துகொண்டு அவளை அடையுமாறு குறிப்பாலுணர்த்தும் பாடல் இது.\n\n"}
{"id": "96941", "url": "https://ta.wikipedia.org/wiki?curid=96941", "title": "கீதா ஜீவன்", "text": "கீதா ஜீவன்\n\nகீதா ஜீவன் (Geetha Jeevan) என்பவர் தமிழ்நாடு அரசின் முன்னாள் சமூகநலத்துறை அமைச்சர் ஆவார். இவர் தூத்துக்குடியில் மே 06, 1970 அன்று பிறந்தார். இவர் தூத்துக்குடியில் ஆங்கிலவழிக் கல்வியளிக்கும் ஒரு பள்ளிக்கூடத்தின் தாளாளராக இருந்து வருகிறார். இவர் தூத்துக்குடி மாவட்ட திமுக செயலாளரும், தூத்துக்குடி சட்டமன்றத் தொகுதியின் முன்னாள் சட்டமன்ற உறுப்பினருமான என். பெரியசாமியின் மகள் ஆவார். இவர் இதற்கு முன்பாக 1996 முதல் 2001 வரை உள்ளாட்சி அமைப்புத் தேர்தலில், தூத்துக்குடி மாவட்ட ஊராட்சி மன்றத் தலைவராகத் தேர்வுச் செய்யப்பட்டு பணியாற்றியுள்ளார். பின்னர் 2016 ஆம் ஆண்டு நடந்த தேர்தலில், திமுக கட்சியின் சார்பாக தூத்துக்குடி தொகுதியிலிருந்து, தமிழக சட்டமன்றத்திற்குத் தேர்ந்தெடுக்கப்பட்டார்.\n"}
{"id": "96947", "url": "https://ta.wikipedia.org/wiki?curid=96947", "title": "இந்தியக் குடியரசுத் தலைவர் தேர்தல், 1967", "text": "இந்தியக் குடியரசுத் தலைவர் தேர்தல், 1967\n\nஇந்தியக் குடியரசின் நான்காவது குடியரசுத் தலைவர் தேர்தல் 1967 ல் நடைபெற்றது. 1962 முதல் துணைக் குடியரசுத் தலைவராக இருந்த சாகிர் உசேன், இத்தேர்தலில் வெற்றி பெற்று குடியரசுத் தலைவரானார்.\n\nSection::::பின்புலம்.\nமே 6, 1967ல் இந்தியாவின் நான்காவது குடியரசுத் தலைவர் தேர்தல் நடத்தப்பட்டது. 1962 முதல் குடியரசுத் தலைவராக இருந்து வந்த சர்வபள்ளி ராதாகிருஷ்ணனுக்கும் இந்தியப் பிரதமர் இந்திரா காந்திக்கும் அவ்வளவு சுமூகமான உறவு இல்லாததால் அவர் மீண்டும் குடியரசுத் தலைவர் ஆவதை இந்திரா விரும்பவில்லை. எனவே ராதாகிருஷ்ணன் மீண்டும் போட்டியிடப் போவதில்லை என அறிவித்து விட்டார். அவருக்கு பதிலாக துணைக் குடியரசுத் தலைவர் சாகிர் உசேனைக் குடியரசுத் தலைவராக்க இந்திரா விரும்பினார். இந்திராவோடு சிறிது காலமாக வேறுபாடு கொண்டிருந்த காமராஜர் தலைமையிலான காங்கிரசு மூத்த தலைவர்கள் குழு (சிண்டிகேட்) சாகிர் உசேன் குடியரசுத் தலைவர் ஆவதை விரும்பவில்லை. காங்கிரசுள் ஏற்பட்ட உட்கட்சி வேறுபாடுகளாலும், 1967ல் நாடாளுமன்றத் தேர்தலிலும் சட்டமன்றத் தேர்தல்களிலும் காங்கிரசுக்கு ஏற்பட்டிருந்த பின்னடைவுகளாலும் ஊக்கம் கொண்ட எதிர்க்கட்சியினர் காங்கிரசின் வேட்பாளருக்கு எதிராக இன்னொருவரை நிறுத்தும் வேலைகளில் இறங்கினர். ஆனால் எதிர்கட்சிகள் பொது வேட்பாளரைத் தேடும் முயற்சியில் ஈடுபட்டதால் காங்கிரசு உட்கட்சி வேறுபாடுகளை மறந்து சாகிர் உசேனை ஒரு மனதாக வேட்பாளராக ஏற்றுக்கொண்டது.\n\nஎதிர்க்கட்சிகள் முதலில் ஜெய பிரகாஷ் நாராயணை அணுகி பொட்டியிடும்படி வேண்டினர். ஆனால் அவர் சாகிர் உசேன் மீது மதிப்பு கொண்டிருந்ததால் மறுத்துவிட்டார். பின்னர் எதிர்க்கட்சிகள் உச்ச நீதிமன்றத்தின் தலைமை நீதிபதி கோட்டா சுப்பா ராவை அணுகினர். அவர் தன் பதவியிலிருந்து விலகி எதிர்கட்சிகளின் வேட்பாளராக குடியரசுத் தலைவர் தேர்தலில் போட்டியிட்டார். மேலும் பல சுயேட்சை வேட்பாளர்களும் போட்டியிட்டனர். கடும் போட்டி ஏற்பட்ட முதல் குடியரசுத் தலைவர் தேர்தல் இதுவே. இத்தேர்தலில் 56.2 % வாக்குகளுடன் சாகிர் உசேன் வெற்றி பெற்று குடியரசுத் தலைவரானார்.\n\nSection::::முடிவுகள்.\nஆதாரம்:\n"}
{"id": "96949", "url": "https://ta.wikipedia.org/wiki?curid=96949", "title": "இந்தியக் குடியரசுத் தலைவர் தேர்தல், 1969", "text": "இந்தியக் குடியரசுத் தலைவர் தேர்தல், 1969\n\nஇந்தியக் குடியரசின் ஐந்தாவது குடியரசுத் தலைவர் தேர்தல் 1969 ல் நடைபெற்றது. சில மாதங்களாகத் தற்காலிகத் குடியரசுத் தலைவராக இருந்த வி. வி. கிரி, இத்தேர்தலில் வெற்றி பெற்று குடியரசுத் தலைவரானார்.\n\nSection::::பின்புலம்.\nஆகஸ்ட் 16, 1969 இந்தியாவின் ஐந்தாவது குடியரசுத் தலைவர் தேர்தல் நடத்தப்பட்டது. குடியரசுத் தலைவர் சாகிர் உசேன் பதிவியிலிருக்கும் போதே மே 3, 1969ல் மரணமடைந்தார். இந்திய தேசிய காங்கிரசின் வி. வி. கிரி இடைக்காலக் குடியரசுத் தலைவராக இந்தியப் பிரதமர் இந்திரா காந்தியால் நியமிக்கப்பட்டார். காங்கிரசு சார்பில் யாரை வேட்பாளராக நிறுத்துவது என்று குழப்பம் எழுந்தது. தலித் தலைவர் ஜகஜீவன் ராம் தேர்தலில் போட்டியிட வேண்டுமென்று இந்திரா காந்தி விரும்பினார். இதனை காங்கிரசின் மூத்த தலைவர்கள் (காமராஜர், மொரார்ஜி தேசாய், எஸ். நிஜலிங்கப்பா தலைமையிலான சிண்டிகேட்) விரும்பவில்லை. எனவே போட்டியாக நீலம் சஞ்சீவ ரெட்டியை கட்சியின் அதிகாரப்பூர்வ வேட்பாளராக அறிவித்தனர். இதனால் ஆத்திரமடைந்த இந்திரா கிரியினை ரெட்டிக்கு எதிராகத் தேர்தலில் போட்டியிடச் செய்தார். கிரி தேர்தலில் போட்டியிட தற்காலிக குடியரசுத் தலைவர் பதவியிலிருந்து விலகினார். அவருக்கு பதில் உச்ச நீதிமன்றத்தின் தலைமை நீதிபதி முகமது இதயத்துல்லா தற்காலிகக் குடியரசுத் தலைவர் பொறுப்பை ஏற்றார்.\n\nகாங்கிரசின் குறடா கட்சியின் அதிகாரப்பூர்வ வேட்பாளரான ரெட்டிக்கு வாக்களிக்க வேண்டுமென்று உத்தரவு பிறப்பித்தாலும், கட்சி உறுப்பினர்கள் தங்கள் மன்சாட்சி சொல்லும்படி (கிரிக்கு) வாக்களிக்க வேண்டுமென்று இந்திரா அறிவித்தார். முன்னாள் நிதி அமைச்சர் சி. டி. தேஷ்முக்கினை தங்கள் வேட்பாளராக அறிவித்திருந்த பாரதீய ஜன சங்கம், சுதந்திராக் கட்சி முதலான் எதிர்க்கட்சிகள், காங்கிரசுள் நிகழும் பூசலை பயன்படுத்திக் கொள்ள ரெட்டிக்கு ஆதரவளித்தன. திமுக, அகாலி தளம் போன்ற மாநில கட்சிகளும் பல மாநிலங்களில் காங்கிரசில் இருந்து பிரிந்து கட்சி தொடங்கியிருந்தவர்களும் கிரிக்கு ஆதரவளித்தனர். இம்மூன்று வேட்பாளர்களைத் தவிர பல சுயேட்சைகளும் சிறு கட்சிகளின் வேட்பாளர்களும் களத்தில் இருந்தனர்.\n\nஇத்தேர்தல் காங்கிசுக்குள் நடந்து கொண்டிருந்த பலப்பரீட்சையினை முடிவு செய்யும் ஒன்றாக அமைந்தது. ஒரே கட்சி இரு வேறு வேட்பாளர்களை நிறுத்தியதால், கட்சியின் உறுப்பினர்கள் யாருக்கு வாக்களிப்பாளர்கள் என்ற குழப்பம் நிலவியது. உறுப்பினர்கள் யாருக்க்கு வாக்களிக்கிறார்கள் என்று தெர்தல் முகவர்கள் கணிக்காமல் இருக்கும் வண்ணம் (பிற்காலத்தில் அவ்வுறுப்பினர் மீது உட்கட்சி ஒழுங்கு நடவடிக்கை எடுக்க இதனை காரணம காட்டலாம்), வாக்குச் சீட்டுகளின் பிற்பகுதியில் அச்சடிக்கப்பட்டிருந்த எண்கள் வண்ணக் காகிதத் துண்டுகளை ஒட்டி மறைக்கப்பட்டன. வாக்குகள் எண்ணும் இடத்தில் வாக்குச்சீட்டுகள் பல முறை குலுககி இடம்மாற்றப்பட்டன. மிகுந்த பரபரப்புடன் நடந்த இத்தேர்தலில் மாநில சட்டமன்ற உறுப்பினர்கள் சிலர் தமது மாநிலத் தலைநகரங்களில் வாக்களிக்காமல் தலைநகர் டெல்லியில் இந்திய நாடாளுமன்றத்தில் வாக்களிக்க அனுமதிக்கப்பட்டனர். காங்கிரசின் மாநில முதல்வர்கள் மற்றும் கட்சித் தலைவர்களுள் பெரும்பாலானோர் சிண்டிகேட் ஆதரவாளர்களாக இருந்தனர். அவர்க்ளின் நிர்பந்தமின்றி இந்திராவின் வேட்பாளருக்கு வாக்களிக்கவும், கட்சிக் குறடாவின் (சிண்டிகேட் ஆதரவு) உத்தரவுக்கு எதிராக வாக்களிக்க உதவவும் இந்தியத் தேர்தல் ஆணையம் இந்த ஏற்பாடுகளைச் செய்து நடுநிலையின்றி செயல்படுவதாகக் குற்றச்சாட்டுகள் எழுந்தன.\n\nகடுமையான போட்டி நிலவிய இத்தேர்தலில், முதல் சுற்றின் முடிவில் எந்த வேட்பாளரும் வாக்காளர் குழுவில் 50% வாக்குகளைப் பெறவில்லை. கிரி 48% வாக்குகளும் ரெட்டி 37% முதல் தெரிவு (first preference) வாக்குகளும் பெற்றனர். இதனால் தேர்தல் விதிகளின் படி தெர்தல் அடுத்த சுற்றுகளுக்கு நகர்ந்து இரண்டாம் தெரிவு வாக்குகள் எண்ணப்பட்டன. ஒவ்வொரு சுற்றிலும் கடைசியாக வந்த வேட்பாளர் நீக்கப்பட்டு அவரை முதல்த் தெரிவாகத் தேர்ந்தெடுதிருந்த வாக்காளர்களின் இரண்டாம் தெரிவு வாக்குகள் பிற வாக்களர்களுக்குப் பிரித்தளிக்கப்பட்டன. இவ்வாறு \nபல சுற்றுகள் முடிந்த பின்னர் இறுதிச் சுற்றில் கிரி 50.9% வாக்குகளுடன் வெற்றி பெற்றார். இது இந்திரா காந்தி, மூத்த தலைவர்கள் மோதலில் இந்திராவுக்குக் கிடைத்த வெற்றியாகக் கருதப்பட்டது. இத்தேர்தல் முடிந்து சில மாதங்களுக்குள் காங்கிரசு உட்கட்சிப் பூசல் முற்றி கட்சி பிளவுபட்டது.\n\nSection::::முடிவுகள்.\nஆதாரம்:\n"}
{"id": "96952", "url": "https://ta.wikipedia.org/wiki?curid=96952", "title": "அழகியல் தமிழ் நூல்களின் பட்டியல் (இலங்கை)", "text": "அழகியல் தமிழ் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட அழகியல் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n"}
{"id": "96955", "url": "https://ta.wikipedia.org/wiki?curid=96955", "title": "புறநானூறு (துறைவிளக்கம்)", "text": "புறநானூறு (துறைவிளக்கம்)\n\nபுறநானூறு சங்ககால வரலாற்றை அறிய உதவும் பழமையான நூல். அதில் உள்ள ஒவ்வொரு பாடலும் இன்ன திணையைச் சேர்ந்தது என்றும், இன்ன துறையைச் சேர்ந்தது என்றும் பகுத்துக் காட்டப்பட்டுள்ளது. இந்தப் பகுப்பு தொல்காப்பியத்தை அடிப்படையாகக் கொண்டு செய்யப்படவில்லை, புறப்பொருள் வெண்பாமாலை இலக்கணத்தையும் தழுவவில்லை. \n\nபுறநானூற்றைத் தொகுத்தவர் அதில் உள்ள ஒவ்வொரு பாடலுக்கும் திணை, துறை பற்றிய குறிப்புகளைத் தந்துள்ளார். தொல்காப்பியர் அகத்திணையாகக் கொள்ளும் கைக்கிளை, பெருந்திணை ஆகியவற்றைப் புறநானூற்றுத் திணைக்குறிப்பு புறத்திணையில் வைத்துள்ளது. தொல்காப்பியரின் புறத்திணையில் இல்லாத பொதுவியல் என்னும் திணைக்குறிப்பு புறநானூற்றுப் பாடல்களுக்குத் தரப்பட்டுள்ளது. இவற்றால் தொல்காப்பியப் பாகுபாடு புறநானூற்றுப் பாடல்களின் திணைக்குறிப்புக்குப் பயன்படுத்தப்படவில்லை என்பது தெளிவாகிறது. துறைக் குறிப்புக்குப் புறப்பொருள் வெண்பாமாலை பயன்படுத்தப்படவில்லை என்பதை புறநானூற்றில் உள்ள இயன்மொழி என்னும் துறையிலுள்ள பாடல்களால் அறியலாம். எனவே, புறநானூற்றுத் திணை, துறைக் குறிப்புகளுக்குப் பயன்பட்ட இலக்கண நூல் பன்னிரு படலம் எனக் கொள்ளக்கிடக்கிறது.\n\nபுறநானூற்றுப் பாடல்களுக்குத் தரப்பட்டுள்ள துறைகளின் பெயர்களை அகர வரிசையில் இங்குக் காணலாம். அதனைச் சொடுக்கி அந்தந்த துறையின் விளக்கத்தையும் பெறலாம்.\n\nஇவை தவிர துறை மறைந்துபோன பாடல்களும் உள்ளன.\n\n"}
{"id": "96958", "url": "https://ta.wikipedia.org/wiki?curid=96958", "title": "சங்க காலப் பழக்க வழக்கங்கள்", "text": "சங்க காலப் பழக்க வழக்கங்கள்\n\nசங்ககால மக்களின் பழக்க வழக்கங்கள் பற்றிய தொகுப்பினை அறிஞர் குழு ஒன்று தொகுத்து வழங்கியுள்ளது. அவை அகர வரிசையில் உள்ளன. அவற்றை இங்குக் காணலாம். பத்துப்பாட்டு, எட்டுத்தொகை என்னும் 18 சங்க நூல்களில் காணப்படும் செய்திகள் இவை. 18 நூல்களில் திருமுருகாற்றுப்படை, கலித்தொகை, பரிபாடல் ஆகிய மூன்று நூல்களில் மட்டும் தெய்வங்களைப் பற்றிய கதைகள் மிகுதியாக உள்ளன. இவை ஏனைய 15 நூல்களில் காணப்படவில்லை. எனவே இந்த நூல்களில் காணப்படும் புதிய பழக்க வழக்கங்களைப் பிற்காலத்தவை எனக் கருதலாம்.\n\n\n\nSection::::அகரவரிசை (மக்கள்).\nவாழ்க்கையில் நடக்கும் நிகழ்ச்சிகளை வேத்தியல், பொதுவியல் என்று பகுத்துக் காண்பது தமிழ்நெறி. அந்த வகையில் ஆட்சியாளர் பழக்க வழக்கம் என்றும், பொதுமக்கள் பழக்க வழக்கம் என்றும் பகுத்துக்கொண்டு தொடர்புடைய செய்திகள் தரப்படுகின்றன. பொதுமக்களின் பழக்க வழக்கங்கள் சங்ககால நெறிப்படி ஐந்திணைப் பாகுபாட்டில் தொகுக்கப்படுகின்றன. அதிலும் நிலமக்கள் பாகுபாடு இன்றிப் பொது நோக்கில் பொதுமக்கள் பழக்க வழக்கங்கள் என்னும் பார்வையிலும் செய்திகள் தரப்படுகின்றன.\n\n\n\nSection::::பரத்தை.\nபரத்தையரில் நயப்புப் பரத்தை இற்பரத்தை என்னும் பிரிவுகள் இருந்தன பாவைக்கொட்டிலாரின் \n\nஇற்பரத்தை என்பவள் ஆண்மகனின் இரண்டாவது மனைவி. தனி இல்லம் ஒன்றில் தலைவன் ஒருவனுக்காகவே வாழ்பவள். சிலப்பதிகாரக் காப்பியத்தில் வரும் மாதவி இற்பரத்தை.\n\nநயப்பு என்பது விருப்பம். \"நயந்தவர்க்கு நல்காமை நேர்ந்தேன் பசந்த என் பண்பு யார்க்கு உரைக்கோ பிற\" - திருக்குறள் 1181; \"நயந்தவர் நல்காமை சொல்லுவ போலும், பசந்து பனி வாரும் கண்\" - திருக்குறள் 1232; என்னும் பாடல்களில் நயப்பு என்னும் சொல் விருப்பம் என்னும் பொருள் தருவதைக் காணலாம். ஆணும் பெண்ணும் விரும்பிக் காம உணர்வு தீர உடலுறவு கொள்ளும்போது அமையும் பரத்தை நயப்புப்பரத்தை.\n\n\n\nSection::::நம்பிக்கை.\nகாட்டில் வாழும் ஆண் ஓதி (ஓதி = ஓணான் வகையில் ஒன்றான பச்சோந்தி) தன் பெண் ஓதியை அழைக்கப் போடும் சத்தத்தைக்கூட நல்ல புள் (நல்ல சகுனம்) என்று கருதினர். \n\nSection::::சகுனம்.\nசகுனம் என இக்காலத்தில் வழங்கும் பொதுச்சொல் சங்ககாலத்தில் புள், நாள், ஓரை, நிமித்தம் போன்ற சொற்களால் உணர்த்தப்பட்டது. அவற்றின் பொருள் தனித்தனிக் கருத்துகளை உணர்த்தின. \n\n\n\nSection::::நாள்.\n'மறைந்த ஒழுக்கத்து நாளும் ஓரையும் துறந்த ஒழுக்கம் கிழவோர்க்கு இல்லை' (தொல்காப்பியம் களவியல் 44)\n\nSection::::ஓரை.\nஓரையை இக்காலத்தில் முகூர்த்தம் என்கிறோம். ஒரு நாளைப் பகல் 30 நாழிகை, இரவு 30 நாழிகை என்று பகுத்துக் காண்பது அக்காலத் தமிழர் வழக்கம். இந்த 60 நாழிகையைப் பகல் 12 ஓரைகளாகவும், இரவு 12 ஓரைகளாகவும் பகுத்துப் பார்த்தனர். இதன்படி 2½ நாழிகை ஒரு ஓரை என அமையும்.\n\nஒரு நாளை 24 மணியாகவும், ஒரு மணியை 60 நிமிடங்களாகவும் பகுத்துக் காண்பது மேலை நாட்டு முறைமை. அதே நாளை முதலில் 60ஆல் வகுத்து நாழிகை என்று பெயரிட்டு அந்த நாழிகையைப் பின்னர் 24ஆல் வகுத்துக் காண்பது இந்தியக் கணியம்.\n\n\n\n\nதமிழ்நாட்டு மக்கள் மரக்கலக் கப்பலைச் சூறாவளியிலிருந்து காப்பாற்றும் பாங்கை நன்கு அறிந்திருந்தனர். இதை என்பது கப்பல் மரத்தில் கட்டப்பட்டிருக்கும் பாய். பயின் என்பது நங்கூரம். பாயும், பாயைக் கட்டிய கயிறும் அறுந்து சிதைந்தபொழுது நங்கூரம் பாய்ச்சி நிறுத்தும் பாங்கைத் தமிழர் அறிந்திருந்தனர். \nகுட்டுவன் என்னும் சேரன் மேலைக் கடலில் கப்பல் ஓட்டிப் பொன்னைக் கொண்டுவந்த காலத்தில் பிற அரசர்களின் கப்பல்கள் மேலைக்கடல் வழியாகச் செய்த கடல் வாணிகம் தடைபட்டுக் கிடந்தது. \nயவனரின் மரக்கலக் கப்பல்கள் சேரநாட்டில் பாயும் பெரியாறு வழியாக உள்நாட்டுக்குள் புகுந்து தாம் கொண்டுவந்த பொன்னைக் கொடுத்துவிட்டு மிளகு மூட்டைகளை ஏற்றிக்கொண்டு தம் நாட்டுக்குத் திரும்பும். \n\n"}
{"id": "96959", "url": "https://ta.wikipedia.org/wiki?curid=96959", "title": "இலங்கையில் வெளியிடப்பட்ட அகரமுதலிகளின் பட்டியல்", "text": "இலங்கையில் வெளியிடப்பட்ட அகரமுதலிகளின் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட அகரமுதலிகள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "96962", "url": "https://ta.wikipedia.org/wiki?curid=96962", "title": "கோக்குளமுற்றனார்", "text": "கோக்குளமுற்றனார்\n\nகோக்குளமுற்றனார் சங்ககாலப் புலவர்களில் ஒருவர். சங்கநூல் தொகுப்பில் இவரது பாடல்கள் இரண்டு இடம்பெற்றுள்ளன. அவை குறுந்தொகை 98, நற்றிணை 96\n\nகுளமுற்றம் என்பது ஓர் ஊர் என்பதை அரசன் பெயர் 'குளமுற்றத்துத் துஞ்சிய கிள்ளி வளவன்' என்று கூறப்படுவதிலிருந்து அறியலாம். கோக்குளமுற்றம் என்பது குளமுற்றம் என்பது போல் வேறொரு ஊர். இந்தப் புலவர் அவரது ஊரின் பெயரால் குறிப்பிடப்படுகிறார்.\n"}
{"id": "96964", "url": "https://ta.wikipedia.org/wiki?curid=96964", "title": "இலங்கையில் எழுதப்பட்ட செய்யுள்களின் பட்டியல்", "text": "இலங்கையில் எழுதப்பட்ட செய்யுள்களின் பட்டியல்\n\nஇலங்கையில் எழுதப்பட்ட செய்யுள்கள் அல்லது செய்யுள் வடிவில் எழுதப்பட்ட நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "96965", "url": "https://ta.wikipedia.org/wiki?curid=96965", "title": "இலங்கையில் வெளியிடப்பட்ட கலைச்சொல் அகரமுதலிகள்", "text": "இலங்கையில் வெளியிடப்பட்ட கலைச்சொல் அகரமுதலிகள்\n\nஇலங்கை எழுத்தாளர்களினால் எழுதி வெளியிடப்பட்ட கலைச்சொல் அல்லது கலைச்சொல் அகரமுதலி நூல்களின் பட்டியல் கீழே இடப்பட்டுள்ளது. இப்பட்டியல் நூல் வெளிவந்த ஆண்டின் வரிசைப் தொகுக்கப்பட்டுள்ளது.\n"}
{"id": "96966", "url": "https://ta.wikipedia.org/wiki?curid=96966", "title": "கடன்-குத்தகை ஒப்பந்தம்", "text": "கடன்-குத்தகை ஒப்பந்தம்\n\nகடன்-குத்தகை (\"Lend-Lease\") என்பது இரண்டாம் உலகப் போரில் ஐக்கிய அமெரிக்கா, ஐக்கிய இராச்சியம், சோவியத் ஒன்றியம், சீனா, பிரான்சு போன்ற பிற நேச நாடுகளுக்கு தளவாடங்களை வழங்கிய திட்டத்தின் பெயராகும். இத்திட்டத்தின் கீழ் 1941-45 காலகட்டத்தில் 50.1 பில்லியன் $ மதிப்புள்ள சரக்குகளை அமெரிக்கா பிற நாடுகளுக்கு வழங்கியது. ”பொதுச் சட்டம் 77-11” (Public Law 77-11) என்று அதிகாரப்பூர்வமாக அழைக்கப்பட்ட இச்சட்டம் மார்ச் 11, 1941ம் ஆண்டு நடைமுறைக்கு வந்தது. இதற்கு பதினெட்டு மாதங்கள் முன்னரே (செப்டம்பர் 1939) ஐரோப்பாவில் போர் மூண்டிருந்தது. ஆனால் அமெரிக்கா நேரடியாக இப்போரில் ஈடுபடுவதற்கு (டிசம்பர் 1941) முன்னரே இத்திட்டம் செயல்முறைக்கு வந்தது குறிப்பிடத்தக்கது.\n\nஇத்திட்டத்தை செயல்படுத்தியதன் மூலம் அமெரிக்கா தன் நடுநிலையைத் துறந்தது. முதல் உலகப் போரிலிருந்து பன்னாட்டு அரசியலில் பின்பற்றி வந்த தலையிடாமைக் கொள்கை இதனால் முடிவுக்கு வந்தது. இத்திட்டத்தை அமெரிக்க செயல்படுத்துவதை நடுநிலை மீறலாகக் கருதிய நாசி ஜெர்மனியின் தலைவர் இட்லர் தளவாடங்களை ஏற்றி வரும் அமெரிக்க சரக்குக் கப்பல்களை அட்லாண்டிக் பெருங்கடலில் மூழ்கடிக்கும்படி தன் நீர்மூழ்கிக் கப்பல்களுக்கு உத்தரவிட்டார். இத்திட்டத்தில் பெரும்பாலும் இலவசமாகவும், சில சமயம் வெகு குறைந்த விலையிலும் தளவாடங்களைப் பெற்றுக் கொண்ட பிற நேச நாடுகள், பதிலுக்கு வான் படைத்தளங்கள் போன்ற தளங்களை அமெரிக்காவுக்கு வாடகையின்றி குத்தகைக்கு விட்டன. மேலும் அவை திருப்பித் தர வேண்டிய பணத்தை நெடுங்காலக் கடன்களாக அமெரிக்கா பெற ஒப்புக் கொண்டது.\n"}
{"id": "96969", "url": "https://ta.wikipedia.org/wiki?curid=96969", "title": "கோடை பாடிய பெரும்பூதனார்", "text": "கோடை பாடிய பெரும்பூதனார்\n\nகோடை பாடிய பெரும்பூதனார் சங்ககாலத்துப் புலவர்களில் ஒருவர். இவரது பாடல் ஒன்றே ஒன்று கிடைத்துள்ளது. அது புறநானூற்றில் 259ஆம் பாடலாக உள்ளது. \nபாடல் சொல்லும் செய்தி:\n\n(புலத்தி ஒருவனைக் காதலித்தாள். அவனை எண்ணிக்கொண்டே இருந்ததால் அவளது உடல் இளைத்துப் போயிற்று. அதனைக் கண்ட அவளது தாய் அவளுக்கு வெறி பிடித்துவிட்டது (முருகு ஏறிவிட்டது) என்று சொல்லி வேலனை அழைத்து வெறியாட்டு விழா (பேயாட்டுச் சடங்கு) நடத்தினாள்.\n\nSection::::உவமை.\nSection::::புலத்திக்கு முருகு ஏறிய காட்சி.\nவேலன் அந்தப் புலத்தியைப் பிரம்பால் அடித்தான். அவள் துள்ளித் துடித்துக் குதித்தாள். வேலன் விடாமல் அடித்தான்.\n\nஇது பாலை நிலத்தில் துள்ளிக் குதிக்கும் மானை வல்வில் மறவன் வேட்டையாடுவது போல இருந்ததாம்.\n"}
{"id": "96970", "url": "https://ta.wikipedia.org/wiki?curid=96970", "title": "புறநானூறு காட்டும் திணைகள்", "text": "புறநானூறு காட்டும் திணைகள்\n\nவாழ்க்கை நிகழ்வுகளைத் தமிழ் இலக்கண நூல்கள் அகம், புறம் என இரண்டு பொருள்களாகப் பகுத்துக்கொண்டுள்ளன. அவற்றில் புறப்பொருளைத் தொல்காப்பியம் ஏழு திணைகளாகப் பகுத்துக் காட்டுகிறது. இது இலக்கியத்தில் கண்ட பாகுபாடு. புறநானூற்றுப் பாடல்கள் அவற்றிற்கு இலக்கியங்களாகத் திகழ்கின்றன. புறநானூற்றுப் பாடல்களுக்குப் பின்னர் தோன்றிய இலக்கண நூல்கள் புறப்பொருளுக்கு இலக்கணம் வகுக்கும்போது தம் விருப்பப்படி திணைகளையும், துறைகளையும் வகுத்துக் காட்டித் தம் பாகுபாடுகளுக்கு இலக்கியச் சான்றுகள் இல்லாமையால் இலக்கியச் சான்றுகளாகச் சில பாடல்களைத் தாமே பாடி இணைத்துள்ளனர். \n\nபுறநானூற்றுப் பாடல்களைத் தொகுத்தவர் ஒவ்வொரு பாடலையும் அது தோன்றிய சூழலை எண்ணிப் பார்த்து அது இன்ன திணையைச் சேர்ந்தது என்னும், இன்ன துறையைச் சேர்ந்தது என்றும் குறிப்பிட்டுள்ளார். தொல்காப்பியம் புறத்திணையை 7 திணைகளாகப் பகுத்துக்கொண்டுள்ளது. புறநானூற்றில் 11 திணைகள் குறிப்பிடப்பட்டுள்ளன. புறப்பொருள் வெண்பாமாலை புறத்திணையைப் 12 திணைகளாகப் பகுத்துக் காட்டுகிறது. கைக்கிளை, பெருந்திணைப் பாடல்களைத் தொல்காப்பியம் அகத்திணையில் கொண்டுள்ளது. புறநானூற்றில் அவை சேர்க்கப்பட்டுள்ளன. தொதுவியல் என்னும் திணை புறநானூற்றில் உள்ளது. இது தொல்காப்பியத்தில் இல்லை. புறப்பொருள் வெண்பாமாலையில் உள்ளது. எனினும் இயன்மொழி என்னும் துறைக்குப் புறப்பொருள் வெண்பாமாலை தரும் இலக்கணம் புறநானூற்றுப் பகுப்புக்கு முழுமையாகப் பொருந்திவரவில்லை. இவற்றையெல்லாம் எண்ணிப் பார்க்கையில் புறனூற்றுப் பாடல்களுக்குத் தரப்பட்டுள்ள திணை, துறை பாகுபாடுகள் தொல்காப்பியத்துக்கும், புறப்பொருள் வெண்பாமாலைக்கும் இடைப்பட்ட காலத்தில் தோன்றி வழக்கில் இருந்த பன்னிரு பாட்டியல் என்னும் இலக்கண நூலைப் பின்பற்றியிருப்பது தெளிவாகிறது. \nஇங்குப் புறநானூறு நூலில் காணப்படும் திணைகள் அனைத்தும் திரட்டப்பட்டு, அகரவரிசைப் படுத்தப்பட்டுத் தரப்படுள்ளன. அவற்றில் ஒவ்வொன்றையும் சொடுக்கி அவற்றின் விளக்கங்களைப் பெறலாம்.\nபுறம் பற்றிய நெறிகளைக் கூறுவது புறத்திணை. புறத்திணைகள், வெட்சி முதலாக பன்னிரெண்டு வகைப்படும் . \n\nஇவை தவிர திணை மறைந்துபோன பாடல்கள் சிலவும் புறநானூற்றில் உள்ளன.\n"}
{"id": "96973", "url": "https://ta.wikipedia.org/wiki?curid=96973", "title": "சாலா நாத் கனால்", "text": "சாலா நாத் கனால்\n\nசாலா நாத் கனால் (\"Jhala Nath Khanal\", நேபாளம்: झलनाथ खनाल, ஜாலா நாத் கனால்; பிறப்பு: மே 20, 1950) பெப்ரவரி 2010 இல் இருந்து நேபாளத்தின் பிரதமரும், நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) இன் தலைவரும் ஆவார்.\n\nSection::::வாழ்க்கைச் சுருக்கம்.\nகனால் நேபாளக் கம்யூனிஸ்ட் (மார்சிஸ்ட்-லெனினிஸ்ட்) கட்சியின் உறுப்பினராகவும், பின்னர் 1982 முதல் 1986 வரை அக்கட்சியின் பொதுச் செயலரகவும் பணியாற்றினார். பின்னர் நேபாள கம்யுனிஸ்ட் கட்சி (மார்க்சிஸ்ட்-லெனினிஸ்ட் ஒன்றியம்) இல் இணைந்தார். 1997 கூட்டு அரசாங்கத்தில் தகவல் தொடர்புத்துறை அமைச்சராக இருந்தார்.\n\n2008 ஆம் ஆண்டில் இடம்பெற்ற நாடாளுமன்றப் பொதுத்தேர்தலில் இலாம் தொகுதியில் போட்டியிட்டு வெற்றி பெற்றார். 2008 முதல் பெப்ரவரி 2009 வரை மார்க்சிஸ்ட்-லெனினிஸ்ட் ஒன்றியக் கட்சியின் பொதுச் செயலாலராகவும், பின்னர் பெப்ரவரி 16, 2009 முதல் அக்கட்சியின் தலைவராகவும் தேர்ந்தெடுக்கப்பட்டார்.\n\nSection::::பிரதமர்.\nஏழு மாதங்களாக பிரதமர் பதவிக்கு நாடாளுமன்ற உறுப்பினர்களுக்கிடையே இடம்பெற்ற போட்டிகளில் எவரும் போதியளவு வாக்குகள் பெறாமல் அப்பதவி நிரப்பப்படாமல் இருந்து வந்தது. இறுதியாக 2011 பெப்ரவரி 6 இல் கனால் தேர்ந்தெடுக்கப்பட்டார். 601 உறுப்பினர்கள் அடங்கிய நாடாளுமன்றத்தில் கனாலுக்கு ஆதரவாக 368 வாக்குகள் கிடைத்தன. இவருக்கு அடுத்தபடியாக நேபாள காங்கிரசு கட்சியின் ராம் சந்திரா பவுடெல் 122 வாக்குகளைப் பெற்றார்.\n\nசூன் 2010 இல் மாதவ் குமார் நேபாள் பிரதமர் பதவியில் இருந்து விலகியதை அடுத்து நேபாளத்தில் முறையான ஓர் அரசு இருக்கவில்லை. சூலை மாதத்தில் இருந்து 16 தடவைகள் இடம்பெற்ற பிரதமருக்கான வாக்கெடுப்புகளில் எவரும் அறுதிப் பெரும்பான்மையைப் பெறவில்லை. எனினும், 2011 பெப்ரவரி 3 இல் நேபாளத்தின் மிகப்பெரும் செல்வாக்குள்ள கட்சியான நேபாள கம்யுனிஸ்ட் கட்சி (மாவோயிஸ்ட்) தேர்தலில் தனது கட்சி வேட்பாளரை போட்டியில் இருந்து விலக்கியதை அடுத்து, கனாலுக்கு தனது ஆதரவைத் தெரிவித்தது. இதனை அடுத்து கனால் நேபாளத்தின் மூன்றாவது பிரதமரானார். 2008 ஆம் ஆண்டில் நேபாளம் குடியரசானது..\n"}
{"id": "96975", "url": "https://ta.wikipedia.org/wiki?curid=96975", "title": "பதநீர்", "text": "பதநீர்\n\nபதனீர் என்பது தென்னை, பனை, கித்துல் முதலானவற்றின் பூம்பாளையிலிருந்து வடித்தெடுக்கப்படும் திரவம் ஆகும். இது இனிப்புச் சுவையுடைய அல்ககோல் அற்ற பானமாகும். பதனீரிலிருந்து கள்ளு,கருப்பட்டி,வினாகிரி என்பன தயாரிக்கப்படுகின்றன.சேகரிக்கப்பட்ட சில மணி நேரத்திலேயே இயற்கையிலுள்ள வளிமண்டல மதுவத்தினால் நொதித்தலடைந்து கள்ளாக மாறும். இதனைத் தடுப்பதற்காக சேகரிக்கும் குடுவையில் சுண்ணாம்பு பூசப்பட்டு பதனீர் நொதிக்காமல் காக்கப்படும்.\n\nSection::::நீரா.\nதென்னை மரங்களின் மலராத பாளைகளில் அரிவாளால் கீறி சாறு வடித்து இயற்கை முறையில் நொதிக்க வைக்காமல் நீரா தயாரிக்கப்படுகிறது .தென்னை மரத்தில் இருந்து “நீரா” பானத்தை உற்பத்தி செய்ய 2017 ஆம் ஆண்டு தமிழக அரசு அனுமதி அளித்து உத்தரவிட்டது.\n\nSection::::பதனீரின் உள்ளடக்கம்.\nபதனீர் அதிகளவு மாப்பொருள் அடங்கிய நடுநிலையான காரகடித்தன்மை கொண்ட பானமாகும். இதன் உள்ளடக்கம் வருமாறு:\n\n"}
{"id": "96977", "url": "https://ta.wikipedia.org/wiki?curid=96977", "title": "மெல்வில் தூவி", "text": "மெல்வில் தூவி\n\nமெல்வில் லூயிசு கோசுத் தூவி (\"Melville Louis Kossuth Dewey\", மெல்வில் டூயி, டிசம்பர் 10, 1851 – டிசம்பர் 26, 1931) ஐக்கிய அமெரிக்காவைச் சேர்ந்த நூலகவியலாளர் ஆவார். தூவி தசம வகைப்படுத்தல் முறையினை அறிமுகப்படுத்தியவர் இவரே.\n\n1876 இல் தூவி தசம வகைப்படுத்தல் முறைக்கான காப்புரிமத்தைப் பதிவுசெய்து கொண்டார்.\n"}
{"id": "96979", "url": "https://ta.wikipedia.org/wiki?curid=96979", "title": "தேசிய தொழில்நுட்பக் கழகம், திருச்சி", "text": "தேசிய தொழில்நுட்பக் கழகம், திருச்சி\n\nதேசிய தொழில்நுட்பக் கழகம், திருச்சிராப்பள்ளி (\"National Institute of Technology, Tiruchirappalli\", NITT), என்பது இந்தியாவின் தமிழ்நாடு மாநிலத்தில் திருச்சிராப்பள்ளியில் அமைந்துள்ள அரசுப் பொறியியல், மற்றும் தொழில்நுட்பப் பல்கலைக்கழகம் ஆகும். இது முன்னர் மண்டலப் பொறியியல் கல்லூரி, திருச்சிராப்பள்ளி (Regional Engineering College, REC) என அழைக்கப்பட்டது.\n\nஅமைவிடம்: இக்கழகம் திருச்சியிலிருந்து, தஞ்சாவூர் செல்லும் சாலையில் இருக்கும், துவாக்குடி என்னும் திருச்சியின் புறநகர் பகுதியில் உள்ளது.\n\nதொழில்நுட்பத்தில் சிறந்தவர்களை உருவாக்குவதற்காக 1964 ஆம் ஆண்டில் இக்கல்வி நிறுவனம் நிறுவப்பட்டது. நாடு முழுவதிலும் உள்ள 31 தேசிய தொழில்நுட்ப கழகங்களில் இதுவும் ஒன்றாகும். ஏறத்தாழ ஐயாயிரத்திற்கும் மேற்பட்ட மாணவர்கள் இளங்கலை, முதுகலை மற்றும் முனைவர் பட்டங்களுக்கான பாடத்திட்டங்களை பொறியியல் மற்றும் தொழில்நுட்பத்தின் பல்வேறு துறைகளில் பயின்று வருகின்றனர்.\n\n"}
{"id": "96980", "url": "https://ta.wikipedia.org/wiki?curid=96980", "title": "மதுரைத் திட்டம் நூல்கள் பட்டியல் (அகர வரிசை)", "text": "மதுரைத் திட்டம் நூல்கள் பட்டியல் (அகர வரிசை)\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "96986", "url": "https://ta.wikipedia.org/wiki?curid=96986", "title": "கைவல்ய நவநீதம்", "text": "கைவல்ய நவநீதம்\n\nகைவல்ய நவநீதம் என்பது ஒரு வேதாந்த மெய்யியல் தமிழ் நூல் ஆகும். தமிழ் அத்வைத நூல்களில் தலைசிறந்தது கைவல்ய நவநீதம் எனப்படுகிறது. இந்த நூல் 1500 களில் எழுதப்பட்டது. இந்த நூலை நன்னிலம் நாராயண தேசிகரின் மாணவர் அருள் திரு தாண்டவராயர் இயற்றினார். இந்நூலில் சில நல்லாசியருக்கும், நன்மாணவனுக்கும் இடையே நிகழும் உரையாடலாகவும், ஒரு தந்தை மகனுக்கு அறிவுரை கூறுவது போலவும் எழுதப்பட்டுள்ளது. தத்துவ விளக்கப்படலம், சந்தேகம் தெளிதற் படலம் என்று இரு பெரும் பகுதிகளாக பிரிக்கப்பட்டுள்ளது.\n\nSection::::நூலின் சிறப்பு.\nஇந்நூல் பாயிரம் 7, தத்துவ விளக்கப்படலம் 101, சந்தேகம் தெளிதற் படலம் 185 ஆக மொத்தம் 293 பாடல்கள் கொண்டதாக எழுதப்பட்டுள்ளது. இந்நூலில் எழுசீர் ஆசிரியவிருத்தம் பத்து பாடல்கள் (231-240), எண்சீர் ஆசிரியவிருத்தம் பதினொன்று பாடல்கள் (123-133), அறுசீர் ஆசிரியவிருத்தம் 172 பாடல்கள் உள்ளன. \n\nகைவல்ய நவநீதத்திற்கு தமிழில் பலர் விரிவுரை எழுதி இருந்தாலும், பிறையாறு ஸ்ரீ அருணாசல சுவாமிகள், ஈசூர் ஸ்ரீ சச்சிதானந்த சுவாமிகள் மற்றும் சிதம்பரம் ஸ்ரீ பொன்னம்பல ஞானதேசிகர் (தத்துவார்த்த தீபம்) ஆகியோரது உரைகளே மிக பழமையானது, காலத்தால் முற்பட்டது, கருத்தாழத்தால் மேம்பட்டது. கடந்த நூற்றாண்டின் முற்பகுதியில் மஹாவித்வான் வடிவேலு செட்டியார், வினா விடை அமைப்பில், கைவல்ய நவநீதத்திற்கு விளக்க உரை எழுதிப் பதிப்பித்தார். 1933ல், ப்ருஹ்மஸ்ரீ திருமாநிலையூர் கோவிந்தய்யர் 'தாத்பர்ய தீபிகை' என்னும் உரையை எழுதி, தமிழ் மூலத்துடன், சங்கு கவிகளின் சமஸ்கிருத மொழிபெயர்ப்பையும், தன் உரையையும் ஒருங்கே பதிப்பித்தார். இந்த நூல் தமிழிலிருந்து திருக்குறளுக்கு அடுத்தபடியாகப் பல்வேறு மொழிகளில் மொழிபெயர்க்கப்பட்டுள்ளது. 1855 இல் டாக்டர் கார்ல்க்ரோல் என்ற ஜெர்மானியரால் ஜெர்மனியிலும் ஆங்கிலத்திலும் மொழிபெயர்க்கப்பட்டு வெளிவந்தது. \n\nகைவல்ய நவநீதத்திற்கான ஆங்கில உரைகளில், சுவாமி ஸ்ரீ ரமணானந்த சரஸ்வதிகளின் ஆங்கில உரை மேலானதாகக் கருதப்படுகின்றது. கைவல்ய நவநீதம், பகவான் ஸ்ரீ ரமண மகரிஷியால் சாதகர்க்குப் பரிந்துரைக்கப் பெற்றது. பாராயணத்துக்கான கைவல்ய நவநீதம் மூலமும், சிவ. தீனநாதனால் செய்யப்பட்ட உரைச்சுருக்கமும், ஸ்ரீ ரமணாச்ரமம் வெளியீடாகப் பதிப்பிடப்பட்டுள்ளது. ஸ்ரீ முனகல வெங்கடராமையாவின் ஆங்கில மொழிபெயர்ப்பும், அதிலிருந்து செய்யப்பட்ட தெலுங்கு மொழிபெயர்ப்பும் பதிப்பிடப்பட்டுள்ளன.\n\n\n"}
{"id": "96988", "url": "https://ta.wikipedia.org/wiki?curid=96988", "title": "கனகசபாபதி சரவணபவன்", "text": "கனகசபாபதி சரவணபவன்\n\nகனகசபாபதி சரவணபவன் ஒரு தமிழ் எழுத்தாளர், வரலாற்று ஆய்வாளர். இவர் பன்னிரெண்டுக்கும் மேலான நூல்களை எழுதி உள்ளார். 1980 களில் இருந்து யேர்மனியில் வசிக்கிறார். \n\n"}
{"id": "96990", "url": "https://ta.wikipedia.org/wiki?curid=96990", "title": "சதாசிவம் சச்சிதானாந்தம்", "text": "சதாசிவம் சச்சிதானாந்தம்\n\nசதாசிவம் சச்சிதானாந்தம் ஒரு எழுத்தாளர், ஆசியர், மொழிபெயப்பாளர் ஆவார். இவர் பிரான்சில் வசிக்கிறார். பிரெஞ்சு மொழி, நாடு, சமூக பற்றி பல நூல்களை எழுதியுள்ளார். \n\n"}
{"id": "96993", "url": "https://ta.wikipedia.org/wiki?curid=96993", "title": "சென்னைப் பல்கலைக்கழகத் தமிழ்ப் பேரகராதி", "text": "சென்னைப் பல்கலைக்கழகத் தமிழ்ப் பேரகராதி\n\nசென்னைப் பல்கலைக்கழக பேரகராதி என்பது சென்னைப் பல்கலைக்கழகத்தால் தொகுத்து வெளியிடப்பட்ட ஒரு தமிழ் அகராதி. இது 1920 களில் ஏழு தொகுதிகளாக வெளிவந்தது. முதல் பதிப்பில் 117,762 சொற்கள் இருந்தன.\n\nSection::::இணைய இருப்பு.\nஇந்த பேரகரமுதலி இணையத்தில் பின்வரும் தொடுப்புகளில் காணலாம்.\n"}
{"id": "96994", "url": "https://ta.wikipedia.org/wiki?curid=96994", "title": "மலபார் ஆங்கில அகராதி", "text": "மலபார் ஆங்கில அகராதி\n\nமலபார் ஆங்கில அகராதி அல்லது தமிழும் இங்கிலிசுமாயிருக்கிற அகராதி என்பது தமிழில் வெளிவந்த முதல் தமிழ் ஆங்கில அகராதியாகக் கருதப்படுகிறது. இது 1779 இல் வெளிவந்தது. இது ஜொகான் பிலிப் பொப்ரீசியசும் மற்றும் சான் கிறித்தியான் பெரெய்தாப்டும் (John Christian Breithaupt) ஆகியோரால் வெளியிடப்பட்டது. இதில் 9000 சொற்கள் இருந்தன. \nSection::::மீள்பதிப்பு.\nஇந்த அகராதி தரங்கம்பாடி அகராதி என்ற பெப்ரிசியஸ் அகராதி என்ற பெயரில் சந்தியா பதிப்பகத்தால் மீள்பதிப்பு செய்யப்பட்டு வெளியிடப்பட்டுள்ளது.\n"}
{"id": "96998", "url": "https://ta.wikipedia.org/wiki?curid=96998", "title": "மானிப்பாய் அகராதி", "text": "மானிப்பாய் அகராதி\n\nமானிப்பாய் அகராதி அல்லது சந்திரசேகரப் புலவரின் அகராதி அல்லது யாழ்ப்பாண அகராதி என அறியப்படுவது 1842 ம் ஆண்டு வெளிவந்த தமிழ் அகராதி ஆகும். இதில் 58, 500 சொற்கள் உள்ளன. வில்சன் வடமொழிச் அகராதிச் சொற்களும் இதில் சேர்க்கப்பட்டுள்ளன. \n\n"}
{"id": "96999", "url": "https://ta.wikipedia.org/wiki?curid=96999", "title": "பார்த்தியா", "text": "பார்த்தியா\n\nபார்த்தியா \"(Parthia)\" (ஆட்சிக் காலம்:கிமு 247 முதல் கிபி 224 வரை) என்பது பாரசீகர்களின் பேரரசு ஆகும். பார்த்தியா பேரரசு தற்கால ஈரான் பண்டைய அண்மை கிழக்கு மற்றும் நடு ஆசியாவின் பகுதிகளைக் கொண்டது. பாரசீகர்கள் நிறுவிய பார்த்தியப் பேரரசு தற்கால ஈரானையும், ஆர்மீனியா, ஈராக், ஜியார்ஜியா, கிழக்கு துருக்கி, கிழக்கு சிரியா, அசர்பெய்ஜான், துர்க்மெனிஸ்தான், ஆஃப்கானிஸ்தான், பாகிஸ்தான், குவைத், பாரசீக வளைகுடா, அரேபிய தீபகற்பம், பஹ்ரைன், கத்தார், ஐக்கிய அரபு அமீரகம் ஆகியவற்றின் சில பகுதிகளையும் உள்ளடக்கியதாகும்.\n\nபார்த்தியன்கள் சிறந்த வில்லாளிகளாயும் குதிரை வீரர்களாகவும் விளங்கினர். போரில் புறமுதுகிட்டு ஓடுவது போல் நடித்து எதிரிகளின் மீது அம்பு மாரி பொழிவர்.\n\nகி.மு. 250 ஆம் ஆண்டில் பார்த்தியர்கள் பார்த்தியப் பேரரசு அமைப்பதில் வெற்றி பெற்றனர். கி.மு முதலாம் நூற்றாண்டில் அது யூப்ரடீசு மற்றும் சிந்து நதிகளுக்கிடையிலும், மற்றும் ஆமூ தாரியா ஆற்றுக்கிடையிலும் பரந்து விரிந்த பாத்தியப் பேரரசாக வளர்ந்தது.\n\n\n\n"}
{"id": "97004", "url": "https://ta.wikipedia.org/wiki?curid=97004", "title": "கூறுவெளி", "text": "கூறுவெளி\n\nநிகழ்தகவுக் கோட்பாட்டில் கூறுவெளி அல்லது மாதிரிவெளி (\"Sample space\") என்பது ஒரு சமவாய்ப்புச் சோதனையின் அனைத்து நிகழ்வுகளையும் கொண்ட கணம். இது பெரும்பாலும் \"S\", Ω, அல்லது \"U\" எனும் குறியீடுகளால் குறிக்கப்படுகிறது.\n\n\nSection::::எடுத்துக்காட்டுகள்.\nஇச்சமவாய்ப்பு சோதனையின் கூறுவெளி:\n\nஇங்கு H என்பது தலை விழும் நிகழ்ச்சி; T என்பது பூ விழும் நிகழ்வு.\n\n\n\n\n"}
{"id": "97011", "url": "https://ta.wikipedia.org/wiki?curid=97011", "title": "பண்டாரம் (சமய மரபு)", "text": "பண்டாரம் (சமய மரபு)\n\nபண்டாரம் அல்லது பண்டாரத்தார் என அழைக்கப் பெறுவோர் வீரசைவ குலத்தைச் சார்ந்தவர்களாவர். ஆண்டிப் பண்டாரம், பண்டராம், ஜங்கம், யோகிஸ்வரர், லிங்காயத், வைராவிகள், புலவர், கன்னடியர், ஜங்கமர் போன்ற 19 உட்பிரிவைச் சார்ந்தவர்கள். பண்டாரம் சாதியினர் பெரும்பாலும் கோவில்களில் காவடி கட்டுதல், பூக்கட்டுதல் போன்றவற்றை செய்து வருகின்றனர். தற்பொழுது அனைத்து விதமான தொழில்களும் செய்கின்றனர். இந்து சமய அறநிலையத் துறையின் கீழ் கொண்டு வரப்படாத கோயில்களில் பணிபுரிபவர்கள் தான் ஆண்டிப்பண்டாரங்கள்.\n\nSection::::வரலாறு.\n9 ஆம் நூற்றாண்டில் ராஜராஜன் காலகட்டத்தில் சைவக் கோயில்கள் ஆகம வழிபாட்டுக்குள் கொண்டு வரப்பட்டன. அந்த ஆகமங்கள் ’அர்ச்ச’ முறை கொண்டவை. அதாவது 16 வழிபாடுகள் மூலம் சிவனை வழிபடுபவை.\n\nஆனால் இவற்றுக்கு வெளியேயும் பல வழிபாட்டுமுறைகள் இருந்தன. அவை தாந்த்ரீக (குறியீட்டுச் சடங்குகள் கொண்ட) வழிபாட்டு முறையை பின்பற்றியவை. அவற்றை பக்தி இயக்கம் வெறுத்து ஒதுக்கவே அவை இரகசியச் சடங்குகளாயின. தாந்த்ரீகக் கல்வி அளிக்கும் கல்விச்சாலைகளை ராஜராஜன் அழித்தார். (காந்தளூர் சாலை கலமறுத்தருளி...காந்தளூர்ச்சாலை குமரிமாவட்டத்தில் இருந்த அதர்வவேத பாடசாலை) இந்த தாந்த்ரீக மதங்களில் பல ரகசியச்சடங்குகளாக ஆயின. பௌத்த ஞானத்தை உள்வாங்கின. ரசவாதத்துடன் கலந்தன. பின்னர் சித்தர் மரபாக உருவெடுத்தன.\n\nவீரசைவம் ஆகம முறைகளுக்கு வெளியே உள்ள வழிபாட்டுமுறைகளில் இருந்து பத்தாம் நூற்றாண்டுக்குப்பின் உருவானது. அதன் தத்துவ ஊற்றுமுகம் காஷ்மீர சைவம். அவற்றுக்குத் தனி மடங்கள் வந்தன. பல்லவர்களால் பேணப்பட்டன. பின்னர் வீரசைவம் கர்நாடகத்தில் பரவிச் செழித்தது. கர்நாடகத்தில் பசவண்னர் உருவாக்கிய சைவம் இன்று கர்நாடக வீரசைவமென சொல்லப்படுகிறது.\n\nதமிழ் வீரசைவர்கள் ஆகம சைவர்களால் புறக்கணிக்கப்பட்டனர். நாயக்கர் காலகட்டத்தில் வீரசைவ மடங்களுக்கும் ஆதரவு கிடைத்தது. ஆகவே ஆலயங்களைக் கைப்பற்ற போட்டிகள் நிகழ்ந்தன. குறிப்பாக சங்கரன் கோயில் வீரசைவர்களால் கையகபடுத்தப்பட்டு நெடுங்காலம் அவர்களின் சடங்குகளுக்குள் இருந்தது. வீரசைவர்களின் பூசாரிகள் பண்டாரங்கள் என்ற சாதியினர். இவர்களை வைராகிகள் அல்லது வைராவிகள் என்றும் சொல்வார்கள். வீரசைவ தாந்த்ரீக நெறிகள் சிலவற்றை இவர்கள் கையாள்வதனால் இப்பெயர். இவர்கள் மெல்ல மெல்ல இன்று அய்யர்களால் கோயில்களில் இடமாற்றம் செய்யப்பட்டனர். இன்று சிறிதளவு எஞ்சும் செல்வாக்கு பழனியில் மட்டுமே உள்ளது.\n\nSection::::பெயர்க் காரணம்.\nபண்டாரம் இனத்தைச் சேர்ந்தவர்களில் அனேகமானோர் ஆலயங்களில் தொண்டு வேலைகளை செய்யவும், ஓதுவார்களாகவும், பண்டகசாலை பராமரிப்பாளராகவும், பண்டைய அரசனால் நியமிக்கப் பெற்றார்கள் என்றும் அறிய முடிகின்றது. அத்துடன் இவர்கள் சோதிட சாத்திரத்திலும் வல்லுனர்களாகவும் இருந்தனர். இவை மாத்திரமன்றி ஆலயங்களில் பண்ணோடு திருமுறைகள் ஓதுபவர்களாகவும், சங்கு வாத்தியம் செய்பவர்களாகவும், பூமாலை கட்டுதல், பூசைக்குரிய பூக்கள் சேகரித்தல், சுவாமி திருவுருவங்களை (சாத்துப்படி) அலங்கரித்தல் போன்ற திருத்தொண்டுகள் செய்வதிலும் வல்லவர்களாக இருந்துள்ளார்கள்.\nமேலும் \"பண்டாரம்\" என்ற சொல்லானது \"அருளநுபவக் கருவூலம்\" என்ற பொருளைக் கொண்டது. பண்+ஆரம்=பண்டாரம்; பண்ணினால் பாமாலை தொடுப்பவர்கள் என்றும், பண்ணோடு ஓதுபவர்கள் என்றும், பண்ணோடு இசைப்பவர்கள் என்றும், பண்டகசாலை காப்பாளர் என்றும் பொருள் கூறுவர். இதன் காரணமாகவே இவர்களை எல்லோரும் \"பண்டாரம்\" என்னும் சிறப்புப் பெயர் கொண்டு அழைத்தார்கள்.\nபண்டார வகுப்பினர் அரசாங்க, கல்விப் படிவங்களில் ‘வீரசைவ லிங்கத்தார்’ எனத் தங்களை அடையாளப்படுத்துகிறார்கள். இந்தச் சமூகப்பிரிவில் லிங்கம் அணிந்துகொள்பவர்களும் உண்டு. ஆனாலும் அவர்களில் பெரும்பாலோர் இன்று முருகனடிமைகளே.\n\nSection::::எட்கர் தர்ஸ்டசன் கூற்று.\nதென்னிந்தியக் குலங்களும் குடிகளும் என்னும் தலைப்பின் கீழ் எட்கர் தர்ஸ்டசன் ஒவ்வொரு குலத்தைப் பற்றியும் அறிமுகத் தகவல்களைத் தருகிறார். அவரின் கூற்றுப்படி பண்டாரமென்பது ஒரு தொழிலை மேற்கொண்டவர்களின் பெயராகுமேயன்றி ஒரு சாதிக்குரிய பெயராகாது. அவர்கள் சைவ நெறியில் உறுதியான பற்றுள்ளவர்கள்; துறவற மனம் கொண்டவர்கள்; கழுத்தில் லிங்கம் அணிந்துகொள்பவர்கள். ஒரு காலத்தில் சோழிய வெள்ளாளர்களாகவும் இருந்தவர்கள். இவர்களில் கோயில் பணியாளர்கள் அதிகம். கோயில் வழிபாட்டிற்குரிய மலர்மாலைகளைத் தருவதும் வழிபாடு நடக்கும்போது தேவாரம் ஓதுவதும் இவர்களது பணி. கிராமங்களில் கிராமத் தேவதைகளின் கோயில்களில் பண்டாரங்கள் பூசாரிகளாகவும் உள்ளனர். சில இடங்களில் ஆற்றிலிருந்து கோயில் திருமஞ்சன நீராட்டிற்கு நீர்சுமந்து வருபவர்களாகவும் உள்ளனர்.\nபொன் போன்ற விலையுயர்ந்த பொருட்களை வைத்திருக்கும் அரசு, கோயில் கருவூலங்கள் “பொற் பண்டாரங்கள்” என்றே அழைக்கப்பட்டு வந்திருக்கின்றன.\nபிற்காலச் சோழர்கள் காலத்தில் பண்டாரங்கள் கருவூல அதிகாரிகளாகவும் பணியாற்றி உள்ளனர். அரசாங்க உத்தரவுகளைப் பனையோலையில் பதிவுசெய்து அவற்றைப் பாதுகாக்கும் நூலகர்களாகவும் இவர்கள் இருந்துள்ளார்கள்.\nபிற்காலத்தில் பண்டாரம் என்பது ஒரு சாதிக்குரிய பெயராகவும் பல சாதிகளிலிருந்து தேர்ந்தெடுத்த வகுப்பிற்குரிய பெயராகவும் விளக்கம் பெறுகிறது. பண்டாரம் என்னும் சாதி நிலவுடமையாளர்களில் மதிப்பு வாய்ந்த பிரிவினரையும் சில மடங்களைச் சேர்ந்த சன்னியாசிகளையும் செல்வச்செழிப்புள்ள ஆதீனங்களின் மேலாளர்களையும் குறிக்கும் சொல்லாக மாற்றம்பெறுகிறது. இந்தப் பண்டார சன்னதிகள் துறவற வாழ்க்கையை மேற்கொண்டு சைவ ஆகமங்கள் புராணங்கள் ஆகியவற்றில் நல்ல பரிச்சயம் உடையவர்கள் ஆனார்கள். தமிழில் நல்ல புலமையும் சைவசித்தாந்தத்தில் நல்ல தேர்ச்சியும் பெற்று ‘தம்பிரானும்’ ஆனார்கள். மாணிக்கவாசகர் “பண்டாரம்” என்னும் சொல்லை திருவாசகத்தில் சிறப்பாகப் பிரயோகிக்கிறார். \n\nSection::::தொழில்கள்.\nSection::::கோயில் பணி.\nசைவ சமய அனுட்டானங்களையும், பூசை விதிகளையும் நன்கு அறிந்திருந்தனர்; இதன் காரணமாகவே இன்றும் இக்குலத்தினர் மலேசியா, சிங்கப்பூர் போன்ற தெற்காசிய நாடுகளிலும் கோவில்களில் பணிபுரிகின்றனர். இந்தியாவில் பிராமணருக்கு அடுத்தபடியாக கோவில்களில் பணிபுரிகின்றனர். கர்நாடகம், ராயலசீமா மற்றும் மராட்டியத்தில் பிராமணருக்கு மேலாகவே வீரசைவர் அல்லது லிங்காயத் பெயரில் ஆலயங்களில் பணிபுரிகின்றனர். தமிழ்நாடு, கேரள மாநிலங்களில் சில ஆலயங்களில் ஓதுபவர்களாகவும் உள்ளனர்.\nதேனி மாவட்டத்தில் வீரபாண்டி கௌமாரியம்மன் கோவில், தேவதானபட்டி மூங்கில்அன்னை காமாட்சி அம்மன் கோவில்,பெரியகுளம் கௌமாரியம்மன் கோவில், தேனி சந்தை மாரியம்மன் உள்ளிட்ட பல கோவில்களில் இந்த கன்னடியர் மரபினர் பல நூற்று ஆண்டுகளுக்கு மேலாக பரம்பரை பூசாரிகளாக உள்ளனர்.\nSection::::வெவ்வேறு பெயர்கள்.\nதமிழ்நாடு முழுவதும் பரவலாக காணப்பட்டாலும் ராமநாதபுரத்தில் ஆண்டிப்பண்டாரம் அல்லது புலவர், கன்னியாகுமரி மாவட்டத்தில் வீரசைவர், திண்டுக்கல் பகுதியில் பண்டாரம், மலைபண்டாரம் அல்லது ஆண்டிபண்டாரம், மதுரையில் யோகிஸ்வரர்,கன்னடியர்,தேனி மாவட்டத்தில் பெரியகுளம், தேனி அல்லிநகரம், வீரபாண்டி, வடுகபட்டி பகுதியில் கன்னடியர் என்றும் போடிநயகனுர் பகுதிகளில் ஜங்கமர் என்றும் அழைக்கப்படுகிறார்கள் கோவையில் ஜங்கம் அல்லது லிங்காயத் போன்ற பெயரால் தங்களை அழைத்துக்கொள்கின்றனர். இருந்தாலும் ஆண்டிபண்டாரம் அல்லது பண்டாரம் என்ற பெயரை சமூகம் கேலியாகசித்தரிப்பதால் பொதுவாக முக்கியமாக இளைய தலைமுறையினர் வீரசைவர் மற்றும் யோகிஸ்வரர் என்றே கூறிக்கொள்கின்றனர். இதனால் அரசு மூலம் இவர்களுக்கு கிடைக்கவேண்டிய சலுகைகள் கிடைக்காமல் போய்விடுகின்றன.\nSection::::புலவர்.\nஅக்காலங்களில் அரசவைப்புலவராகவும் இருந்துள்ளனர். இதனால் இவர்களை \"புலவர்\" என்றே அழைத்துள்ளனர். தற்பொழுது கூட தமிழ்நாட்டின் ராமநாதபுரத்தில் குறிப்பிட்ட ஒரு பண்டாரப் பிரிவினரை \"புலவர்\" என்றே அழைக்கின்றனர்.\nSection::::மலைப்பண்டாரம்.\nமலைப்பண்டாரம் என்னும் குலப்பிரிவும் உள்ளது. இவர்கள் சைவசமயத்தின் மீதோ தமிழின் மீதோ தாகம் கொண்டவர்களல்லர். இவர்கள் காட்டில் எளிய வாழ்க்கை மேற்கொண்டவர்கள். மலையாளத்திற்கு நெருக்கமான மொழியையே பேசுகிறார்கள். காட்டுக்குகை, மரக்கூட்டம், பாறையிடுக்கு இவற்றை வாழ்விடமாகக் கொண்டவர்கள். காட்டில் கிடைக்கும் பொருள்களைக் கொண்டு பண்டமாற்றம் செய்து வாழ்பவர்கள்.\nSection::::தென்மாவட்டங்களில் பழக்கம்.\nமுருகனுக்கு மிகவும் உகந்ததான ‘காவடியை’ எடுக்கும்போது அதைத் தோள்மீது ஏற்றிவைக்க ‘பண்டாரம்’ கிடைத்தலே நன்மை என்னும் நம்பிக்கை தென்மாவட்டங்களில் பலமாக உள்ளது. சஷ்டிக் காலங்களில் அதுவும் இரண்டாம் படைவீடான திருச்செந்தூரில் அங்கப் பிரதட்சணம் செய்த பிறகு பண்டாரம் கையால் விபூதி தரிப்பதை மிகவும் நன்மை என்றும் அவர்களுக்காகவே காத்திருப்பவர்களையும் காணலாம்.\nபண்டாரங்களை ஒன்று அல்லது மூன்று அல்லது ஐந்து, ஏழு என்ற ஒற்றைப்படை எண்ணிக்கையில் வீட்டுக்கழைத்து வந்து தலைவாழையிலை முன்பு அமரவைக்கிறார்கள். பண்டாரங்கள் தங்கள் கையோடு கொண்டுவரும் சங்கை ஊதி (சங்கு ஊதுவதை சங்கு பெருக்குவது என்று குறிப்பிடுகிறார்கள்) முருகன் பாடல்களைப் பாடித்துதித்த பின்பு தலை வாழையிலையில் பரிமாறப்பட்ட அறுசுவை உணவைப் புசிக்கிறார்கள். அவர்களை அவ்வாறு வயிறார உண்ணவைத்தால் அதுவரை சேர்ந்திருந்த பாவங்கள் அனைத்தும் உடனடியாக முருகனருளால் தொலையும் என்பது ஐதீகம். இது தென்மாவட்டங்களில் இன்றும் செல்வாக்குடன் இருக்கும் பழக்கம்.\n\nSection::::மொழிகள்.\nஇவர்கள் பொதுவாக தமிழ்மொழியினை தாய்மொழியாக கொண்டுள்ளனர். இருந்தாலும் சிலர் கன்னடம், தெலுங்கு, மலையாளம் பேசுகின்றனர். தெற்காசிய நாடுகளில் இருப்பவர்கள் மலாய் பேசுகின்றனர்.\n\nSection::::பண்பாடு மற்றும் கலாச்சாரம்.\nஇவர்கள் இந்து சைவமுறைகளில் திருமந்திரத்தினை அடிப்படையாக கொண்டுள்ள தூயதமிழ் பண்பாட்டினையும் கொண்டுள்ளனர். சிலரால் வீரசைவ (லிங்காயத்) கன்னட, தெலுங்கு, மலையாளம் போன்ற திராவிட பண்பாட்டினையும் கொண்டுள்ளனர்.\n\n"}
{"id": "97013", "url": "https://ta.wikipedia.org/wiki?curid=97013", "title": "ஏனைய மொழியியல் பற்றிய இலங்கைத் தமிழ் நூல்களின் பொதுப்பட்டியல்", "text": "ஏனைய மொழியியல் பற்றிய இலங்கைத் தமிழ் நூல்களின் பொதுப்பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட \"தமிழ் மொழி, சிங்கள மொழி, ஆங்கில மொழி\" தவிர்ந்த ஏனைய மொழியியல் தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n"}
{"id": "97014", "url": "https://ta.wikipedia.org/wiki?curid=97014", "title": "அறிவியல் ஆராய்ச்சி நூல்களின் இணையப்பக்கங்கள்", "text": "அறிவியல் ஆராய்ச்சி நூல்களின் இணையப்பக்கங்கள்\n\nஅறிவியல் துறையில் வெளிவரும் சில முக்கியமான ஆராய்ச்சி நூல்களின் இணையப் பக்கங்கள் கொடுக்கப்பட்டுள்ளன (பட்டியல் முழுமையானதல்ல)\n\n\n\n\n\n\n"}
{"id": "97016", "url": "https://ta.wikipedia.org/wiki?curid=97016", "title": "தமிழ் விஞ்ஞான நூல்களின் பட்டியல் (இலங்கை)", "text": "தமிழ் விஞ்ஞான நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் விஞ்ஞான நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n"}
{"id": "97019", "url": "https://ta.wikipedia.org/wiki?curid=97019", "title": "தமிழ் இரசாயனவியல் நூல்களின் பட்டியல் (இலங்கை)", "text": "தமிழ் இரசாயனவியல் நூல்களின் பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட தமிழ் வேதியியல் (இரசாயனம்) நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை முதன்மைப்படுத்தியே தொகுக்கப்பட்டுள்ளது.\n\n\n\n"}
{"id": "97020", "url": "https://ta.wikipedia.org/wiki?curid=97020", "title": "ஸ்ரீ ஆண்டாள் அழகர் பொறியியல் கல்லூரி", "text": "ஸ்ரீ ஆண்டாள் அழகர் பொறியியல் கல்லூரி\n\nஸ்ரீ ஆண்டாள் அழகர் பொறியியல் கல்லூரி தமிழ்நாட்டிலுள்ள ஒரு கல்லூரி. சென்னையிலிருந்து ஏறத்தாழ 70 கி.மீ தொலைவில் செங்கல்பட்டு அருகே மாமண்டூரில் சென்னை-திருச்சி தேசிய நெடுஞ்சாலையில் அமைந்துள்ளது. இது 2001-ம் ஆண்டு தொடங்கப்பட்டது. நடிகர் மற்றும் தேசிய முற்போக்கு திராவிடக் கழகத்தலைவர் விஜயகாந்தின் குடும்பத்தினரால் நிருவகிக்கப்படுகிறது.\n\n"}
{"id": "97024", "url": "https://ta.wikipedia.org/wiki?curid=97024", "title": "தூய விஞ்ஞான பிரிவு ஏனைய தமிழ் நூல்களின் பொதுப்பட்டியல் (இலங்கை)", "text": "தூய விஞ்ஞான பிரிவு ஏனைய தமிழ் நூல்களின் பொதுப்பட்டியல் (இலங்கை)\n\nஇலங்கை எழுத்தாளர்களினால் எழுதி வெளியிடப்பட்ட \"புவியியல் விஞ்ஞானம், சுனாமி\", \"விண்வெளிப்பயணம்\" போன்ற தூய விஞ்ஞான பிரிவு ஏனைய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n"}
{"id": "97030", "url": "https://ta.wikipedia.org/wiki?curid=97030", "title": "விக்கிபாசா", "text": "விக்கிபாசா\n\nவிக்கிபாசா (ஆங்கிலம்: \"Wikibhasha\" ; கிரந்தம்: \"விக்கிபாஷா\") என்பது நிகழ்நிலைக் கலைக்களஞ்சியமான விக்கிப்பீடியாவிற்கானப் பன்மொழித் தகவற்சேர்ப்புக் கருவியாகும். இது ஏற்கனவே உள்ள விக்கிப்பீடியா கட்டுரைகளைப் பிற மொழிகளில் மொழிபெயர்க்க உதவும் ஒரு கருவியாகும். இதன் இடைமுகமானது மொழிபெயர்க்கப் படவேண்டிய கட்டுரையை இடப்பக்கமும் மொழிபெயர்க்கப்படப் போகும் மொழியின் கட்டுரை இடப்பக்கமும் காட்டப்படும். இதன் பின்னர் இயந்திர மொழிபெயர்ப்பு தொடங்கப்படும். மொழிபெயர்ப்பு முடிந்த பிறகு இலக்கு மொழிக்குக் கட்டுரையைப் பதிவேற்றலாம். புதிய கட்டுரையைப் பதிவேற்றுவது மட்டுமின்றி ஏற்கனவே உள்ள கட்டுரைகளையும் மேம்படுத்தலாம்.\n\nவிக்கிபாசா 30க்கும் மேற்பட்ட மொழிகளில் தகவல்களை உருவாக்கப் பயன்படுகிறது; குறைந்த உள்ளடக்கம் கொண்ட விக்கிப்பீடியாக்களுக்கு அதிக அளவில் கட்டுரைகளைக் கொண்டு சேர்க்க உதவலாம் என கருதப்படுகிறது. ஒரு தகவலின் படி மைக்ரோசாஃப்ட் ஆய்வகமும் விக்கிமீடியா நிறுவனமும் இணைந்து விக்கிப்பீடியா பயனர் சமூகம் பயனடைய இதனை அரபி, இடாய்ச்சு, இந்தி, சப்பானிய மொழி, போர்த்துக்கீசியம், எசுப்பானியம் போன்ற மொழிகளில் அறிமுகப்படுத்தின. பாசா (\"பாஷா\") எனும் சொல் வட இந்திய மொழிகளில் மொழி எனும் பொருள் தருவதாகும்.\n\nஇக்கருவி தமிழ் விக்கிப்பீடியாவில் பயன்படுத்தப்பட்ட கூகுள் தமிழாக்கக் கருவியைப் போன்றதேயாகும். விக்கிபாசா விக்கிப்பீடியா இடைமுகப்பிலேயே மொழிபெயர்ப்புப் பணியைச் செய்கிறது. அதே வேளையில் கூகுள் தமிழாக்கக் கருவி தனியாக ஒரு இடைமுகப்பிற்கு நம்மை இட்டுச் சென்று அங்கு மொழிபெயர்ப்புப் பணியைச் செய்ய வைக்கிறது. இதற்கு கூகுள் கணக்கு தேவைப்படுகிறது.\n\nSection::::இயக்கம்.\nஇதனை விக்கிப்பீடியா பயனர்நிரலாக விக்கிப்பயனர்கள் \"என் விருப்பத்தேர்வுகள்\" மூலம் இணைத்துக்கொள்ளலாம். மாற்றாக உலாவியில் விக்கிபாசா இணையதளத்திலிருந்து புத்தகக்குறிநிரலாக இறக்கிக் கொள்ளலாம்.தற்போது ஆங்கிலத்திலிருந்து பிற மொழிகளுக்கு மட்டுமே மொழிமாற்றம் செய்யவியலும். இடைமுகம் ஆங்கிலத்தில் உள்ளது. இருப்பினும் இந்தக் கட்டற்ற பொதி இரு மொழிகளில் தன்மயமாக்கப்பட்டுள்ளது. \n\n\nஇரு பத்திகளுக்கும் மேலே உள்ள தத்தலில் இதுவரை பார்த்த பக்கங்கள் பட்டியலிடப்படுவதால் எளிதாக முன்பு செயலாற்றிய பக்கத்திற்குச் செல்லலாம். தவிர விக்கிப்பீடியாவில் தொடர்புள்ள பக்கங்களைத் தேடவும் வசதி உள்ளது.\n\nSection::::நிரல்கள் கிடைக்குமிடம்.\nதற்போது விக்கிபாசா சோதனைப் பதிப்பானது மீடியாவிக்கி நீட்சியாக அப்பாச்சே 2 உரிமத்தின் கீழும் பகுதியாக GPL v2 உரிமத்தின் கீழும் கிடைக்கிறது.\n\nSection::::புத்தகக்குறியாக கிடைக்குமிடம்.\nஇது புத்தகக்குறியாக விக்கிபாசா தளத்தில் கிடைக்கிறது.\n\nSection::::பயனர் கையேடு.\nவிக்கிபாசாவின் பயனர் கையேடு இங்கு கிடைக்கிறது.\n\n\n\n"}
{"id": "97039", "url": "https://ta.wikipedia.org/wiki?curid=97039", "title": "தீப்பொறி ஆறுமுகம்", "text": "தீப்பொறி ஆறுமுகம்\n\n”தீப்பொறி” ஆறுமுகம் ஒரு தமிழ் நாட்டு அரசியல்வாதி மற்றும் மேடைப் பேச்சாளர். 1970களில் தொடங்கி திராவிட முன்னேற்றக் கழகத்தின் (திமுக) முன்னணிப் பேச்சாளார்களுள் ஒருவராக இருந்தவர் ஆறுமுகம். 2001ம் ஆண்டு திமுக தலைவர் மு. கருணாநிதி தன்னைப் புறக்கணிப்பதாகக் குற்றம் சாட்டி அண்ணா திராவிட முன்னேற்றக் கழகத்தில் (அதிமுக) இணைந்தார். அதிமுகவின் தலைமைக் கழகப் பேச்சாளராக ஒன்பது ஆண்டுகள் இருந்தார். 2010ல் அதிமுகவில் சுதந்திரமாகச் செயல்பட முடியவில்லை என்று குற்றம் சாட்டி மீண்டும் திமுகவில் இணைந்து விட்டார். இவரது மேடைப் பேச்சுகளில் பரபரப்பை ஏற்படுத்தக் கூடிய விஷயங்கள், தனி மனிதத் தாக்குதல்கள், பொதுவெளியில் பயன்படுத்தாத சொற்கள் ஆகியவை மிகுந்திருக்கும்.\n\n"}
{"id": "97040", "url": "https://ta.wikipedia.org/wiki?curid=97040", "title": "வைக்கம்", "text": "வைக்கம்\n\nவைக்கம் [വൈക്കം) என்பது கேரளத்தில் உள்ள ஒரு நகரமாகும். வட்டத் தலைநகராக இருக்கும் இந்த ஊர் வைக்கம் போராட்டம் மூலம் அறியப்படும் முக்கிய நகரமாகும். கோட்டயத்திற்கு அருகே இந்த ஊர் உள்ளது.\n\nSection::::வைக்கம் போராட்டம்.\nதிருவிதாங்கூர் சமஸ்தானத்தின் நிர்வாகத்தில் இருந்த வைக்கம் சோமநாதர் கோயிலில் வழிபாட்டு உரிமை நம்பூதிரிகளின் வசம் இருந்தது. இந்தக் கோயிலுக்குள் ஈழவர்களும் அவர்களுக்கு கீழ் வகுப்பினராகக் கருதப்பட்ட சாதிகளும் அனுமதிக்கப்படவில்லை. மேலும் இந்தக் கோயிலைச் சுற்றியிருக்கும் தெருக்களில் நடப்பதற்குக் கூட தடை விதிக்கப்பட்டிருந்தது.\n\n1905ல் இந்த அநீதிக்கு எதிராக ஈழவர்கள் நடத்திய போராட்டம் திவான் வேலுப்பிள்ளை என்பவரால் முறியடிக்கப்பட்டது. பின்னர் திருவிதாங்கூரில் சட்டசபையில்ல் ஸ்ரீ நாராயணகுருவின் ஸ்ரீ நாராயணகுரு பரிபாலன சபை எனும் இயக்கத்தைச் சேர்ந்த பலர் உறுப்பினர்களாக ஆன போது மீண்டும் இந்தக் கோரிக்கை எழுந்தது. ஆனால் இக்கோரிக்கை நிராகரிக்கப்பட்டு வந்தது. 1924 ஜனவரி 24 ல் டி. கே. மாதவன் முன்முயற்சியில் வைக்கம் ஆலயத்திலும், அதனைச் சுற்றிலும் உள்ள தெருக்களிலும் நுழைவதற்கான வைக்கம் போராட்டம் ஆரம்பித்தது. \n\nஇப்போராட்டம் காந்தியின் வழிகாட்டல்களின் படி காங்கிரசு கட்சி சார்பில் நடைபெற்றது. இதில் ஸ்ரீ நாராயணகுருவின் இயக்கத்தவர் பெருவாரியாக பங்கெடுத்தனர். தமிழக காங்கிரஸ் சார்பில் ஈ. வெ. இராமசாமி, கோவை அய்யாமுத்துக் கவுண்டர், எம்.வி.நாயுடு, இராஜகோபாலாச்சாரி போன்றோர்களும் முக்கியப் பங்கெடுத்தனர். இப்போராடத்தில் மகாத்மா காந்தியும் 1925 ஆம் ஆண்டு மார்ச் 9 அன்று கலந்து கொண்டார் என்பது குறிப்பிடத்தக்கது. கேரளாவில் நடைபெற்ற இந்தப் போராட்டத்தில் ஈ. வெ. இராமசாமி ஐந்து மாதங்கள் வரை சிறையில் இருந்தார் என்பது நினைவில் கொள்ளத் தக்கது. \n"}
{"id": "97042", "url": "https://ta.wikipedia.org/wiki?curid=97042", "title": "விக்டோரியா சிகரம்", "text": "விக்டோரியா சிகரம்\n\nவிக்டோரியா சிகரம் (Victoria Peak) என்பது ஹொங்கொங் தீவில் உள்ள ஒரு மலையாகும். இந்த மலையை \"ஒசுடின் மலை\" என்றும் அழைப்பர். உள்ளூர்வாசிகள் \"பீக்\" என்று அழைக்கின்றனர். இந்த மலை ஹொங்கொங் தீவின் மேற்காக அமைந்துள்ளது. இதன் உயரம் (1,811 அடிகள்) 552 மீட்டர்களாகும். இது ஹொங்கொங் தீவில் உள்ள உயரமான மலையாகும். அதேவேளை இது ஹொங்கொங்கில் உள்ள உயரமான மலையல்ல. ஹொங்கொங்கில் உள்ள உயரமான மலை டை மோ சான் மலை ஆகும். \n\nஇருப்பினும் இந்த விக்டோரியா சிகரத்தில் வானொலி அலைக் கோபுரம் ஒன்று கட்டப்பட்டுள்ளது. அதனைச் சூழ வசதிமிக்கவர்களின் அழகிய வசிப்பிடங்களைக் கொண்டுள்ளன. இம்மலைப் பகுதியில் உள்ள வீடுகளும் அதிக விலையானவைகள் ஆகும். அத்துடன் ஹொங்கொங் வரும் சுற்றுலா பயணிகளைக் கவரும் இடங்களில் முதன்மையானதும் ஆகும். இந்த விக்டோரியா சிகரத்தில் இருந்து பார்த்தால், ஹொங்கொங் மையம், வஞ்சாய், மற்றும் கவுலூன் பக்கம் உள்ள கட்டடங்கள் அனைத்தையும் காணக்கூடியதாக இருக்கும். குறிப்பாக ஹொங்கொங் வரும் சுற்றுலாப் பயணிகள் போகும் முதன்மையான இடங்களில் இந்த விக்டோரியா சிகரத்தில் கட்டப்பட்டிருக்கும் சிகரக் கோபுரமும் ஒன்றாகும்.\n\nSection::::வரலாறு.\n19ம் நூற்றாண்டுகளில் இந்த விக்டோரியா சிகரம் ஐரோப்பியர்களின் ஆதிக்கப் பகுதியாகவே இருந்தது. வீடுகளும் ஐரோப்பியர்களின் வீடுகளாகவே இருந்தன. தற்போதும் அதிகமான வீடுகள் ஐரோப்பியர்களுடையதாகவே உள்ளன. ஐரோப்பியர்கள் இந்த மலையை விரும்பி தமது வசிப்பிடங்களை அமைத்தமைக்கான முக்கியக் காரணம், இந்த மலையையின் இயற்கை அமைவு, இயற்கையுடன் கூடிய சிறப்பான காலநிலை மற்றும் இம்மலையில் இருந்து பார்த்தால் ஹொங்கொங்கின் பிரதான நகரங்கள் எல்லாம் காணக்கூடியதாக இருக்கும் காட்சி போன்றவைகளாகும். பிரித்தானியரின் ஆட்சிக் காலத்தில் ஹொங்கொங்கில் இருந்த ஆளுநர்கள் ஆறு பேரின் வசிப்பிடங்கள் இந்த விக்டோரியா மலையிலேயே இருந்தன.\n\nஅத்துடன் இந்த விக்டோரியா மலை போக்குவரத்திற்கான சிகரம் டிராம் வண்டி சேவைத் தொடங்கியப் பின், இம்மலை பகுதியில் உள்ள வசிப்பிடங்களின் பெறுமதி மேலும் உயர்ந்தன.\n\n"}
{"id": "97043", "url": "https://ta.wikipedia.org/wiki?curid=97043", "title": "ஊடகத்துறை வரலாறு - இலங்கைத் தமிழ் நூல் பட்டியல்", "text": "ஊடகத்துறை வரலாறு - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட ஊடகம், ஊடகவியலாளர், ஒலிபரப்புத்துறையினர் பற்றிய வரலாற்று தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப்படுத்தியே தொகுக்கப்பட்டுள்ளது.\n\n\n\n\n\n\n"}
{"id": "97044", "url": "https://ta.wikipedia.org/wiki?curid=97044", "title": "ஜுனூன் தமிழ்", "text": "ஜுனூன் தமிழ்\n\nஜுனூன் தமிழ் என்பது தமிழ் இலக்கண விதிகளையும் மரபுகளையும் பின்பற்றாத, பேச்சுத் தமிழின் வழமைகளும் இல்லாத கொச்சையான ஒரு தமிழ் வழக்கு. பிற மொழிகளில் இருந்து மொழிபெயர்க்கும் போது அம்மொழிகளுக்கு உரித்தான சொற்றொடர் அமைப்பு மாறாமல், சொற்களை மட்டும் மொழிபெயர்ப்பதால் இத்தகு சிதைவு உண்டாகின்றது. “ஜுனூன் தமிழ்” என்ற பெயர் குறைபாடுள்ள தமிழ் மொழிபெயர்ப்புகளை இழிவுபடுத்தவும் கேலி செய்யவும் பயன்படுகிறது.\n\nSection::::தோற்றம்.\n1990களின் நடுவில் சென்னை நகரில் மட்டும் ஒளிபரப்பான தூர்தர்ஷன் அலைவரிசையான டிடி-மெட்ரோ தொலைக்காட்சியில் \"ஜுனூன்\" (பிடிவாதம்/பீடிப்பு) என்ற இந்தி மொழி நெடுந்தொடர் தமிழில் மொழிமாற்றப்பட்டு வெளியானது. பல ஆண்டுகள் தொடர்ந்து வெளியான இத்தொடர் சென்னை மக்களிடையே நல்ல வரவேற்பைப் பெற்றிருந்தது. இதில் வரும் தமிழ் வசன சேர்க்கை, பாத்திரங்களின் இந்தி வசன வாயசைப்புக்கு ஏற்றவாறு அமைந்திருந்தது. தமிழ் உரையாடல்களில் சொற்கள் வழக்கமான இடங்களில் இல்லாமல் முன்னும் பின்னும் அமைந்தன. இதனால் அதுவரை கண்டிராத புதிரான ஒரு பேச்சுத் தமிழ் வழக்கு உருவானது.\n\nஎழுவாய் மற்றும் பயனிலைகள் தமிழில் வரும் வரிசை அடியோடு மாறியிருந்த இவ்வழக்கு ஜுனூன் நிகழ்ச்சியை நோக்கமற்ற நகைச்சுவையாக (unintentional comedy) மாற்றியது. மேலும் இந்தியில் பயன்படுத்தப்படும் சுட்டுமொழிகளும் அப்படியே தமிழ்ப்படுத்தப்பட்டன. (எ. கா) இந்தியில் ”சுனியே/சுனோ” (கேளுங்கள்/கேள்), தேக்கியே/தேக்கோ (பாருங்கள்/பார்) என்று சொற்றொடரின் ஆரம்பத்தில் பயன்படுத்துவது வழக்கம். தமிழில் இப்படி வினைச் சொற்கள் அப்படியே பயன்படுத்தபடுவதில்லை, மாறாக “இங்கே பார்/ இங்கே பாருங்க” என்ற பயன்பாடு உள்ளது. ஆனால் இந்தி வாயசைப்புக்கு ஒத்த ஜுனூன் தமிழ் மொழிமாற்றத்தில் “பாருங்க, உங்க பேச்சு சரியில்லை”, “பாருங்க, நான் சொல்றதைக் கேளுங்க” போன்ற வசனங்கள் பரவலாகக் கையாளப்பட்டன.\n\nஇத்தகு மொழிபெயர்ப்பு தமிழைச் சிதைப்பதாகவும் குற்றச்சாட்டுகள் எழுந்தன. இந்த நடையினைக் கேலி செய்யும் வகையில் பிற தமிழ்த் திரைப்படங்களிலும், தொலைக்காட்சித் தொடர்களிலும் பாத்திரங்கள் அமைக்கப்பட்டன. ஜுனூனுக்குப் பின்னும் நுக்கத், விக்கிரமாதித்தன், ஸ்வாபிமான், கானூன், இம்திஹான், அலிஃப் லைலா, சந்திரகாந்தா போன்ற இந்தித் தொடர்கள் இதே பாணியில் தமிழில் மொழிமாற்றப்பட்டு சென்னைத் தொலைக்காட்சியில் ஒளிபரப்பாயின. காலப்போக்கில் இந்த பாணி குறைந்து விட்டாலும் இன்றளவும் வெளியாகும் மொழிபெயர்ப்பு நிகழ்ச்சிகளில் இந்தப் பாணியின் சாயலைக் காணலாம். இந்தி/பிற மொழிகளில் தயாரிக்கப்பட்ட விளம்பர தொலைக்காட்சித் துண்டுகளிலும் பிறமொழி வாயசைப்புக்கு ஏற்ப தமிழ் ஒலிசேர்ப்பு நிகழ்வதால் இத்தகைய தமிழைக் கேட்கலாம்.\n\n"}
{"id": "97046", "url": "https://ta.wikipedia.org/wiki?curid=97046", "title": "சமயத் தலைவர்கள் வரலாறு - இலங்கைத் தமிழ் நூல் பட்டியல்", "text": "சமயத் தலைவர்கள் வரலாறு - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட சமயத் தலைவர்கள், சிந்தனையாளர்கள், சமூகவியல்துறை சார்ந்தோர், மெய்யியலாளர்கள் வாழ்க்கை வரலாறு பற்றிய தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப் படுத்தியே தொகுக்கப்பட்டுள்ளது.\n\n\n\n\n\n\n\n\n\n\n\n\n"}
{"id": "97047", "url": "https://ta.wikipedia.org/wiki?curid=97047", "title": "டை மோ சான் மலை", "text": "டை மோ சான் மலை\n\nடை மோ சான் மலை ( சீன: 大帽山 , ஆங்கிலம்: Tai Mo Shan ) என்பது ஹொங்கொங்கில் உள்ள அதிக உயரமான மலை குன்றாகும். இம்மலை குன்றின் உயரம் 957 மீட்டர்களாகும். இது ஹொங்கொங் புதிய கட்டுப்பாட்டகம் பகுதியில் அமைந்துள்ளது. இது 14.40 கிலோ மீட்டர் பரப்பளவைக் கொண்டுள்ளது. இது ஹொங்கொங்கின் தேசிய வனப்பகுதியில் அமைந்துள்ளது. இது ஹொங்கொங்கில் உள்ள இன்னுமொரு மலைத்தொடரான டய் லாம் தேசிய வனம் பகுதியை வடக்காக கொண்டுள்ளது.\n"}
{"id": "97049", "url": "https://ta.wikipedia.org/wiki?curid=97049", "title": "அரசியல் துறையினர் வரலாறு - இலங்கைத் தமிழ் நூல் பட்டியல்", "text": "அரசியல் துறையினர் வரலாறு - இலங்கைத் தமிழ் நூல் பட்டியல்\n\nஇலங்கை எழுத்தாளர்களினால் எழுதி வெளியிடப்பட்ட அரசியல் துறையினர், பொது நிர்வாகத்துறையினர், பொது நிர்வாகத்துறையினர், சமூக சேவகர்கள் பற்றிய வரலாற்று தமிழ் நூல்கள் கீழே பட்டியலிடப்பட்டுள்ளது. இப்பட்டியல் நூல் வெளிவந்த ஆண்டினை பிரதானப்படுத்தியே தொகுக்கப்பட்டுள்ளது.\n\n\n\n\n\n\n\n\n"}
{"id": "97050", "url": "https://ta.wikipedia.org/wiki?curid=97050", "title": "சிகரக் கோபுரம்", "text": "சிகரக் கோபுரம்\n\nசிகரக் கோபுரம் (Peak Tower) என்பது ஹொங்கொங், ஹொங்கொங் தீவில் உள்ள ஒரு சுற்றுலாப் பயணிகளையும், உள்ளூர் உல்லாசப் பயணிகளையும் கவரும் ஒரு இடமாகும். இந்தக் கோபுரம் கடல் மட்டத்தில் இருந்து 396 மீட்டர்கள் உயரத்திலும், அதேவேளை விக்டோரியா சிகரத்தில் இருந்து 156 மீட்டர்கள் கீழும் ஒரு முனையில், ஒரு செங்குத்தான பள்ளத்தாக்கை நோக்கி கட்டப்பட்டுள்ளது. இந்த சிகரக் கோபுரத்தின் வான்மாடியில் இருந்து பார்த்தால், விக்டோரியா சிகரத்தின் இயற்கை பசுமை அழகையும், கீழே பள்ளத்தாக்கில் ஆயிரக்கணக்கான வானளாவிகளின் செயற்கை அழகையும் ஒரு சேரக் காணலாம். அதுவும் இரவு நேரக் காட்சி காண்போரைக் கொள்ளைக்கொள்ள வைப்பதாகும். இந்தக் கோபுரம் சிறப்பாக ஹொங்கொங் வரும் சுற்றுலாப் பயணிகளை ஈர்ப்பதற்கென்றே கட்டப்பட்ட ஒரு அழகியக் கட்டமாகும். அத்துடன் இந்தக் கோபுரத்திற்குச் செல்வதற்கென சிறப்பு சிகர டிராம் வண்டி சேவை ஒன்றும் உள்ளது. அது செங்குத்தாகச் செல்லும் கம்பித்தடம் டிராம் வண்டிச்சேவை வகையைச் சேர்ந்ததாகும். இந்தச் சிகரக் கோபுரத்திற்கான பயணத்தை மேற்கொள்வோர், அநேகமாக \"சிகர டிராம் வண்டி\" பயணத்தின் ஊடாகவே செல்வர். எனவே இந்த இரண்டு விடயங்களும் ஹொங்கொங் வரும் சுற்றுலா பயணிகளை ஈர்ப்பவையாகும். அத்துடன் சுற்றுலாப் பயணிகளை ஈர்ப்பதற்கான வேறு பல விடயங்களும் இந்தச் சிகரக் கோபுரத்தின் உள்ளே உள்ளது.\n\nSection::::உரிமை.\nஇந்த சிகரக் கோபுரம் மற்றும் சிகர டிராம் வண்டி சேவை இரண்டிற்குமான உரிமை ஹொங்கொங் மற்றும் சங்காய் உல்லாசகக் குழுமத்தினர் ஆகும். இந்த இரண்டுக்குமான பொதுப் பெயராக \"The Peak\" என்று அழைக்கப்படுகின்றது.\n\nSection::::வரலாறு.\n1881களில் அலெக்சாண்டர் பைண்ட்லே இசுமித் என்பவருக்கு, தற்போது சிகரக் கோபுரம் கட்டப்பட்டிருக்கும் இடத்தில் \"சிகர உல்லாசகம்\" என ஒரு உல்லாசகம் இருந்தது. இவரே கம்பித் தடங்களில் செங்குத்தாகச் செல்லும் டிராம் இரயில் வண்டி சேவையை ஹொங்கொங்கில் அறிமுகப்படுத்தியவராவார். அக்காலகட்டத்தில் இந்த டிராம் இரயில் வண்டி பாதை மற்றும் நிறுத்தகத்தை கட்டி முடிப்பதற்கு மூன்று ஆண்டுகள் பிடித்துள்ளன. இந்தக் கட்டுமானப் பணிகளுக்குத் தேவையான பொருள்களையும் இயந்திர உதவிகள் இன்றி, தொழிலாளர்களின் கடினமான உடல் உழைப்பின் ஊடாகவே மேலே எடுத்து வரப்பட்டுள்ளன. அவ்வாறு கட்டப்பட்ட முதல் நிறுத்தகம் மரப்பலகைகளினால் ஆனதாகும். The Peak Tram was opened for public service on 28 May 1888 by the then Governor Sir George William des Voeux. அதன் பின்னர் 1972 ஆம் ஆண்டுகளில்\n\n"}
{"id": "97051", "url": "https://ta.wikipedia.org/wiki?curid=97051", "title": "வின்சுலோ தமிழ் ஆங்கில அகராதி", "text": "வின்சுலோ தமிழ் ஆங்கில அகராதி\n\nவின்சுலோ தமிழ் ஆங்கில அகராதி விரிவான ஒரு அகராதியாக 1862 ம் ஆண்டு வெளிவந்தது. இதை அமெரிக்கத் திருச்சபையின் வின்சுலோ (Winslow) தொகுத்தார். இதில் 67 000 சொற்கள் இருந்தன. 8 000 வடமொழிச் சொற்களும் தொகுக்கப்பட்டன.\n\n"}
{"id": "97054", "url": "https://ta.wikipedia.org/wiki?curid=97054", "title": "இராட்லெர் தமிழ் ஆங்கில அகராதி", "text": "இராட்லெர் தமிழ் ஆங்கில அகராதி\n\nஇராட்லெர் தமிழ் ஆங்கில அகராதி என்பது 1841 இல் வெளிவந்த தமிழ் - ஆங்கில அகராதி ஆகும். இதை இராட்லெர் (Rottler) என்பவர் தொகுத்தார். இதனை நால்வர் திருத்தினர். \n\n"}
{"id": "97056", "url": "https://ta.wikipedia.org/wiki?curid=97056", "title": "டூபூய் மூசே பிரெஞ்சு தமிழ் அகராதி", "text": "டூபூய் மூசே பிரெஞ்சு தமிழ் அகராதி\n\nடூபூய் மூசே பிரெஞ்சு தமிழ் அகராதி என்பது 1850 ம் ஆண்டு பாண்டிச்சேரியில் வெளிவந்த பிரெஞ்சு தமிழ் அகராதி ஆகும். இது பதிப்புகள் பின்னர் 1938 இலும், 1942 இலும் வெளிவந்தன. இதனை டூபூய் (Duipuis), மூசே (Mousset) ஆகியோர் தொகுத்தனர். \n"}
{"id": "97058", "url": "https://ta.wikipedia.org/wiki?curid=97058", "title": "உச்சவிரும்பி", "text": "உச்சவிரும்பி\n\nஉச்சவிரும்பி \"(Extremophile)\" என்பது புவியில் வாழும் பெரும்பாலான உயிரினங்களுக்கு தீங்கு விளைவிக்கும் வாழ்விடச் சூழலில் தழைத்து வளரும் உயிரினம் ஆகும்.\n\n1980 மற்றும் 90களில் நுண்ணுயிர்கள் உச்ச அளவான சூழலில் வாழும் திறன் பெற்றுள்ளன என்பதை உயிரியலாளர் கண்டறிந்தனர். வெந்நீர் ஊற்றுகள், உறைபனி, அம்மோனியா, ஹைட்ரஜன் சல்ஃபைடு போன்ற நச்சு வாயுக்கள், ஆக்சிஜனே இல்லாமை போன்ற சூழலிலும் உயிர்கள் வாழ்வது அறியப்பட்டுள்ளது.\n\nஇந்த உயிரினங்கள் அவ்வவற்றிற்கே உரிய சூழல் முடுக்கை நன்கு பயன்படுத்திக் கொண்டது புவியின் தொடக்க காலங்களில் உயிரினங்கள் தோன்ற வழிவகுத்தது என்று கருதப்படுகிறது.\n\nSection::::வகைகள்.\nஅமிலவிரும்பி\n\n3 மற்றும் அதற்கு குறைவான pH உள்ள சூழலில் வாழும் உயிரினம்.\n\nகாரவிரும்பி\n\n9 மற்றும் அதற்கு அதிகமான pHஉள்ள சூழலில் வாழும் உயிரினம்\n\nஉப்பு விரும்பி\n\nவாழ்வதற்கு அதிக உப்பு அவசியம் தேவைப்படும் உயிரினம்\n\nமிகைவெப்ப விரும்பி\n\n80 - 122 டிகிரி செல்சியசு வெப்பநிலையில் வாழும் உயிரினம்\n\nகதிர்வீச்சு எதிர்ப்பி\n\nபுறஊதா கதிர்வீச்சு மற்றும் உட்கருக் கதிர்வீச்சையும் எதிர்த்து வாழும் உயிரினம்\n\nவெப்பஅமில விரும்பி\n\nவெப்ப மற்றும் அமில விரும்பி\n\nஉலர் விரும்பி\n\nஉச்ச கட்ட உலர் சூழலில் (பாலைவனம்) வாழும் உயிரினம்\n"}
{"id": "97059", "url": "https://ta.wikipedia.org/wiki?curid=97059", "title": "தமிழ் உருசிய அகராதி (1960)", "text": "தமிழ் உருசிய அகராதி (1960)\n\nதமிழ் உருசிய அகராதி ஒன்று 1960-இல் கோர்சுகி, உரூதின் ஆகியோர் பதிப்பித்தனர். இதில் 38 000 சொற்கள் உள்ளன. இது பின்னர் உருசிய தமிழ் அகராதி வெளிவரவும் பயன்பட்டது. \n\n"}
{"id": "97061", "url": "https://ta.wikipedia.org/wiki?curid=97061", "title": "தமிழிலக்கிய அரபுச்சொல் அகராதி", "text": "தமிழிலக்கிய அரபுச்சொல் அகராதி\n\nதமிழிலக்கிய அரபுச்சொல் அகராதி என்பது 1983 இல் வெளிவந்த தமிழ் அரபு இலக்கியத் துறை அகராதி ஆகும். இதை மதுரை காமராசர் பல்கலைகழகம் வெளியிட்டது. \n"}
{"id": "97063", "url": "https://ta.wikipedia.org/wiki?curid=97063", "title": "மிகைவெப்ப விரும்பி", "text": "மிகைவெப்ப விரும்பி\n\nமிகைவெப்ப விரும்பிகள் (Hyperthermophile) என்பன ஒருவகை உச்ச விரும்பிகள் ஆகும். இவை மிகச் சூடான சூழலிலும் (60 முதல் 100 டிகிரி செல்சியசு வரை) வாழக் கூடியவை. 80 டிகிரி செல்சியசில் இவை நன்கு வளரக் கூடியவை. மிகைவெப்ப விரும்பிகள் பெரும்பாலும் ஆர்க்கியா தொகுதி உயிரினங்களே. சில பாக்டீரியங்களும் மிகைவெப்ப விரும்பிகளாக உள்ளன. பல மிகைவெப்ப விரும்பிகள் அமில விரும்பிகளாகவும் உள்ளன. இவை அமிலவெப்ப விரும்பிகள் என்று அழைக்கப்படுகின்றன. முதன் முதலாக 1965 ஆண்டு ஆண்டு, தாமசு புரோக்கு என்பவர் யெல்லோசுட்டோன் தேசியப் பூங்காவில் உள்ள வெந்நீர் ஊற்றுகளில் மிகைவெப்ப விரும்பிகளைக் கண்டறிந்தார். அன்று முதல் இது வரை 70க்கும் மேற்பட்ட மிகைவெப்ப விரும்பிகள் இனங்காணப்பட்டுள்ளன.\n"}
{"id": "97064", "url": "https://ta.wikipedia.org/wiki?curid=97064", "title": "அரபு தமிழ் அகராதி (1965)", "text": "அரபு தமிழ் அகராதி (1965)\n\nஅரபு தமிழ் அகராதி ஒன்று 1965 இல் வெளிவந்தது. இது தூய தமிழில் எழுதப்பட்டுள்ளது. இதனை குத்புல்பரீத் ஜமாலிய்யா அஸ்ஸையித் யாசீன் மௌலானா அல் ஹஸனிய்யுல் ஹாஷிமிய்யி (ரலி) அவர்கள் எழுதினார். \n"}
{"id": "97065", "url": "https://ta.wikipedia.org/wiki?curid=97065", "title": "குலாம் காதிறு நாவலர்", "text": "குலாம் காதிறு நாவலர்\n\nகுலாம் காதிறு நாவலர் (நாகூரில் 19ஆம் நூற்றாண்டு, 1833 - 1908) ஒரு தமிழ் புலவர் ஆவார். இவர் தமிழ், அரபு, ஆங்கிலம் ஆகிய மும்மொழிகளிலும் புலமை பெற்றிருந்தார். இவர் எழுதிக்குவித்த இலக்கியங்கள் அனேகம். கவிதை இலக்கியங்கள் பத்தொன்பது. உரைநடை இலக்கியங்கள் ஏழு. மொழிபெயர்ப்பு நூல்கள் மூன்று. இலக்கண நூல்கள் இரண்டு. இதர நூல்கள் இரண்டு. காப்பியங்கள், கலம்பகங்கள், கோவைகள், அந்தாதிகள், மாலைகள், உரை நூல்கள் என இவர் 24 நூல்களை எழுதியுள்ளார் அதனை தமிழக அரசு 2007 ஆம் ஆண்டு நாட்டுடைமையாக்கியது.காப்பியங்கள்,கலம்பகம்,கோவைகள்,அந்தாதிகள்,மாலைகள்,உரைநூல்கள் என அவர் இயற்றிய இலக்கிய வகைகள் அனேகம். நாகூர் நாயகத்தின் வரலாற்றை முதல் முதலில் நூலாகக்(கன்ஜுல் கறாமாத்து) கொண்டு வந்தவர் குலாம் காதிறு நாவலர் தான்.இவர் நான்காவது நக்கீரர் என்று இன்றும் அழைக்கப்படுகிறார்.\n\n\nSection::::படைப்புகள்.\nSection::::வெளி இணைப்புகள்.\nதமிழகம்.வலை தளத்தில் குலாம் காதிறு நாவலர் எழுதிய நூல்கள்\n"}
{"id": "97066", "url": "https://ta.wikipedia.org/wiki?curid=97066", "title": "அரபுத் தமிழ் அகராதி (1902)", "text": "அரபுத் தமிழ் அகராதி (1902)\n\nஅரபுத் தமிழ் அகராதி குலாம் காதிறு நாவலரால் தொகுக்கப்பட்டு 1902 ம் ஆண்டு வெளிவந்த அரபு - தமிழ் அகராதி ஆகும். தமிழில் முதலில் வெளிவந்த அரபுத் தமிழ் அகராதிகளில் இதுவும் ஒன்று. இது தமிழ்நாடு அரசால் நாட்டுமை ஆக்கப்பட்ட நூல் ஆகும்.\n\n"}
{"id": "97067", "url": "https://ta.wikipedia.org/wiki?curid=97067", "title": "சூழலியல் முடுக்கு", "text": "சூழலியல் முடுக்கு\n\nசூழலியல் முடுக்கு \"(ecological niche)\" என்பது ஒரு குறிப்பிட்ட சிற்றினம் வாழத்தகவமைத்துக் கொண்ட சூழலின் ஒரு பகுதி ஆகும்.\nயூகலிப்டசு இலைகளைக் கோலா கரடிகளைத் தவிர வேறு எந்த விலங்கும் சாப்பிடுவதில்லை. எனவே அருமையான ஒரு சூழல் முடுக்கில் கோலா கரடிகள் வாழ்கின்றன. இச் சூழல் முடுக்கில் அவைகளுக்கு எந்தவித போட்டியும் இல்லை. ஆனால் யூகலிப்டசு இலைகள் அவ்வளவு ஆற்றலை அளிப்பதில்லை. எனவே கோலா கரடிகள் ஒரு நாளில் முக்காற் பங்கு உறங்கி எந்த வேலையும் செய்யாமல் தமது ஆற்றலைச் சேமிக்கின்றன.\n\nவெந்நீர் ஊற்றுகளில் சாதாரண உயிர்களால் வாழ முடியாது. ஆனால் மிகைவெப்ப விரும்பிகள் எனும் உச்ச விரும்பிகள் அங்கே வாழ்கின்றன.\n"}
{"id": "97073", "url": "https://ta.wikipedia.org/wiki?curid=97073", "title": "நமச்சிவாயக் கவிராயர்", "text": "நமச்சிவாயக் கவிராயர்\n\nநமச்சிவாயக் கவிராயர் என்பவர் திருநெல்வேலி மாவட்டத்திலுள்ள விக்கிரமசிங்கபுரம் எனும் ஊரில் 17 ஆம் நூற்றாண்டில் வாழ்ந்த ஒரு கவிஞர். இவர் சிங்கை உலகம்மை பிள்ளைத் தமிழ், சிங்கை உலகம்மை கலித்துறை அந்தாதி, சிங்கை உலகம்மை கொச்சகக் கலிப்பா, சிங்கை உலகம்மை பதிற்றுப்பத்து அந்தாதி, சிங்கை உலகம்மை சந்த விருத்தம், சிங்கை சிலேடை வெண்பா ஆகிய நூல்களை இயற்றியுள்ளார். இந்நூல் சிங்கை பிரபந்தத் திரட்டு என்கிற பெயரால் அழைக்கப்படுகின்றன.\n"}
{"id": "97074", "url": "https://ta.wikipedia.org/wiki?curid=97074", "title": "சேரந்தையப் புலவர்", "text": "சேரந்தையப் புலவர்\n\nதூத்துக்குடி மாவட்டம், சிவகளை எனும் ஊரில் வாழ்ந்த புலவர் சேரந்தையப் புலவர். இவர் பாடிய பாடல் ஒன்றிற்கு மகிழ்ந்த அரசன் கட்டபொம்மன் இந்தப் புலவரின் சமுதாயத்தினருக்குச் சிறப்பளிக்கும் விதமாகத் தைப்பூசத் தினத்தன்று திருச்செந்தூர் முருகன் உற்சவச் சிலையினை சங்குமுகநாட்டு இல்லத்தார் சமுதாய மண்டபத்தில் வைத்து சிறப்பு வழிபாடு செய்து கொள்ள சிறப்பு அனுமதி அளித்ததாகக் கூறுகின்றனர். இந்த உரிமையின்படி இன்றும் திருச்செந்தூரில் தைப்பூசத் தினத்தன்று முருகன் உற்சவச் சிலை சங்குமுகநாட்டு இல்லத்தார் மண்டபத்திற்குக் கொண்டு வரப்பட்டு வழிபாடு நடத்தப்பட்டு வருகிறது. \n"}
{"id": "97078", "url": "https://ta.wikipedia.org/wiki?curid=97078", "title": "ஹொங்கொங்கில் உள்ள தீவுகளின் பட்டியல்", "text": "ஹொங்கொங்கில் உள்ள தீவுகளின் பட்டியல்\n\nஹொங்கொங் சிறப்பு நிர்வாகப் பகுதி 263 தீவுகளையும் கவுலூன் தீபகற்பம் எனும் பெரு நிலப்பரப்பையும் உள்ளடக்கியதாகும். இதில் மிகப்பெரிய தீவு, லந்தாவு தீவு ஆகும். இரண்டாவது பெரிய தீவு ஹொங்கொங் தீவு ஆகும். இதில் அப் லெய் சாவ் எனும் தீவு உலகில் மக்கள் அடர்த்திமிக்க தீவுகளில் ஒன்றாகும். \n\nஅத்துடன் ஹொங்கொங்கில் தொடர்ந்து மேற்கொள்ளப்பட்டு வரும் பாரிய திட்டங்களான, கடலை நிரப்பியும், சில தீவுகளைத் தரைமட்டமாக்கியும், சில தீவுகளை பெருநிலப்பரப்போடு இணைத்தும் மேற்கொள்ளபடும் திட்டங்களினால், புவியியல் ரீதியாக ஹொங்கொங் வரைப்படத்தில் இருந்து மறைந்துப் போனத் தீவுகளும் பல உள்ளன. அவை ஹொங்கொங் வரைப்படத்தில் இருந்து மறைந்துப் போனத் தீவுகள் எனும் பெயர்களாக மட்டுமே தற்போது உள்ளன. \n\nபிரித்தானியர் முதலில் ஹொங்கொங் தீவையே கைப்பற்றினர். அந்த தீவே வரலாற்று ரீதியாக அரசியல் மற்றும் பொருளாதார மையமாக விளங்கியது. அத்துடன் பிரித்தானிய குடியேற்றநாடாகப் பிரகடனப்படுத்தியதைத் தொடர்ந்து, முதல் நகரமயமாக்கல் பகுதியாகவும் ஹொங்கொங் தீவின் விக்டோரியா நகரம் பகுதியே விளங்கியது. இதன் காரணமாக ஹொங்கொங் தீவைத் தவிர மற்றையத் தீவுகளை எல்லாம் வெளிப்புறத் தீவுகள் எனும் சொற்பயன்பாடு புழக்கத்தில் உள்ளது.\n\nஅத்துடன் ஹொங்கொங் ஆட்சிபரப்பில் மாவட்டங்கள் 18 உள்ளன. இதில் ஒரு மாவட்டத்தின் பெயர் தீவுகள் மாவட்டம் ஆகும். இங்கே \"தீவுகள் மாவட்டங்கள்\" எனும் சொல்லானது, ஹொங்கொங்கில் உள்ள எல்லா தீவுகளையும் உள்ளடக்கி ஒரு மாவட்டமாக அறிவிக்கப்பட்டதாக தவறாக நினைப்போர் உள்ளனர். ஆனால் \"தீவுகள் மாவட்டம்\" எனும் மாவட்டத்தில் சில தீவுகள் மட்டுமே உள்ளன. பல தீவுகள் பிற மாவட்ட அலகுகளுக்குள் உள்ளது. அதில் ஹொங்கொங் தீவு நான்கு மாவட்டங்களை உள்ளடக்கியுள்ளது என்பதும் குறிப்பிடத்தக்கது.\n\n\nSection::::பெரியத் தீவுகள்.\nஹொங்கொங் சிறப்பு ஆட்சி நிர்வாகப் பரப்புக்குள் 263 தீவுகள் இருந்தாலும், கீழுள்ள 18 தீவுகள் மட்டுமே பரப்பளவில் பெரியத் தீவுகளாகும். ஏனையவை ஒரு சதுர மீட்டருக்கும் குறைவான நிலப்பரப்பளவை மட்டுமே கொண்டவைகளாகும்.\n\n"}
{"id": "97080", "url": "https://ta.wikipedia.org/wiki?curid=97080", "title": "இலகு சிங்கள தமிழ் அகராதி", "text": "இலகு சிங்கள தமிழ் அகராதி\n\nஇலகு சிங்கள தமிழ் அகராதி என்பது 2003 ம் ஆண்டு இலங்கையில் வெளிவந்த ஒரு சிங்களம் - தமிழ் அகராதி ஆகும். இது தற்போது நூலகத் திட்டத்தி முழுமையாகக் கிடைக்கிறது. \n\n"}
{"id": "97082", "url": "https://ta.wikipedia.org/wiki?curid=97082", "title": "சிங்கள தமிழ் அகராதி (1964)", "text": "சிங்கள தமிழ் அகராதி (1964)\n\nசிங்கள தமிழ் அகராதி என்பது 1964 ம் ஆண்டு அற்லஸ் ஹோல் பதிப்பகத்தால் வெளியிடப்பட்ட சிங்களம் - தமிழ் அகராதி ஆகும். இது \"அரசாங்க அலுவல்கள் யாவும் நடத்தப்படும் இத்தருணத்தில்\" சிங்களத்தை கற்க உதவும் வண்ணம் உருவாக்கப்பட்டது. \n\n"}
{"id": "97083", "url": "https://ta.wikipedia.org/wiki?curid=97083", "title": "தமிழ் சிங்கள அகராதி (1972)", "text": "தமிழ் சிங்கள அகராதி (1972)\n\nதமிழ் சிங்களம் அகராதி என்பது 1964 ம் ஆண்டு அற்லஸ் ஹோல் பதிப்பகத்தால் வெளியிடப்பட்ட தமிழ் - சிங்களம் அகராதி ஆகும். இது என். டி. பேரிசு அவர்களால் தொகுக்கப்பட்டது. \n\n"}
{"id": "97084", "url": "https://ta.wikipedia.org/wiki?curid=97084", "title": "புளூஸ்டார் நடவடிக்கை", "text": "புளூஸ்டார் நடவடிக்கை\n\nபுளூஸ்டார் நடவடிக்கை (\"Operation Blue Star\") என்பது சூன் 3-6, 1984-ல் நடைபெற்ற இந்திய ராணுவத்தின் நடவடிக்கை ஆகும். அம்ரித்சர் நகரின் பொற்கோயிலில் தஞ்சம் புகுந்த சீக்கியப் பிரிவினைவாதிகளை பிடிக்கும் பொருட்டு, அப்போதைய இந்தியப் பிரதமரான இந்திரா காந்தியின் ஆணைப்படி இந்த நடவடிக்கை மேற்கொள்ளப்பட்டது. காலிஸ்தான் இயக்கத்தின் தலைவர் ஜர்னையில் சிங் பிந்தரன்வாலாவால் தலைமை தாங்கப்பட்ட பிரிவினைவாதிகள் பெருமளவில் ஆயுதங்களை சீக்கியக் கோவிலில் சேர்த்ததாக குற்றம் சாட்டப்பட்டனர். \n\nஇந்த நடவடிக்கை இந்திய இராணுவத்தினால் டாங்கிகள் மற்றும் கவச வாகனங்களோடு நடத்தப்பட்டது. ராணுவ நடவடிக்கை வெற்றி பெற்றாலும், இத்தகைய நடவடிக்கை பெருத்த விவாதத்துக்குள்ளானது, குற்றம் சாட்டப்பட்டது. தாக்குதலின் காலம் மற்றும் முறைக்கு அரசு அளித்த நியாயப்படுத்தும் விவரணைகள் பெருமளவில் கேள்விக்குள்ளாக்கப்பட்டன. இந்தியா டுடே பத்திரிகையால் \"புளூஸ்டார் நடவடிக்கை\" முதல் 10 அவமானகரமான அரசியல் நடவடிக்கைகளில் ஒன்றாக கூறப்பட்டது.\n\nஅரசுத் தரப்பில், சாவு எண்ணிக்கை ராணுவத்தில் 83 ஆகவும் பொதுமக்கள் தரப்பில் 492 ஆகவும் கூறப்படினும் சில தன்னிச்சையான மதிப்பீடுகள் சாவு எண்ணிக்கையை 1500 வரை இருக்குமென கூறுகின்றன.\n\nஇந்த ராணுவ நடவடிக்கை உலகம் முழுவதிலுமுள்ள சீக்கியர்களிடையே பெரும் கிளர்ச்சியை உண்டு பண்ணியது. மேலும் இந்தியாவிலும் பதட்ட நிலையால் சீக்கியர் மேல் பல இடங்களில் தாக்குதலும் நடைபெற்றது. ராணுவத்தில் இருந்த சீக்கியர் ஆட்சிக்கெதிராக கிளர்ச்சி செய்தனர். இந்திய அரசு குடியாண்மை பணிகளிலும் ராணுவத்திலும் இருந்த பல சீக்கியர் பணிகளைத் துறந்தனர். மேலும் சில சீக்கியர்கள் இந்திய அரசால் அளிக்கப்பட விருதுகளையும் பாராட்டுப் பத்திரங்களையும் அரசிடம் திரும்பக் கொடுத்தனர். ராணுவ நடவடிக்கை நடைபெற்ற நான்கு மாதங்களுக்கு பிறகு, அதாவது 31 அக்டோபர் 1984 அன்று, இந்திரா காந்தி இரண்டு சீக்கிய மெயக்காப்பாளர்களால் படுகொலை செய்யப்பட்டார். இது ஒரு பழிவாங்கிய நிகழ்வாகவே இன்றும் பார்க்கப்படுகிறது. தான் கொல்லப்படுவதற்கு முதல் நாளிரவு ஒரு அரசியல் கூட்டத்தில், \"இந்தியாவுக்காக என் உயிர் போனால் நான் வருத்தப்படமாட்டேன். என் ஒவ்வொரு துளி ரத்தமும் இந்தியாவை பலமிக்க நாடாக்கும்\", என்று இந்திரா காந்தி பேசினார். இந்திரா காந்தியின் படுகொலையைத் தொடர்ந்து 5000-க்கும் மேற்பட்ட சீக்கியர்கள் சீக்கிய-எதிர்ப்புக் கலகங்களில் கொல்லப்பட்டனர். சீக்கிய இனத்தவரிடையே இது ஒரு வரலாற்று முக்கியத்துவம் வாய்ந்த நிகழ்வாக பார்க்கப்படுகிறது. சீக்கியரால் 'பெரும் படுகொலை' எனக் கருதப்படும், 1761-ல் ஆப்கானிய அகமது ஷா அப்தாலி-யின் சீக்கிய இனப் படுகொலையோடு இந்நிகழ்வு ஒப்பு நோக்கப்படுகிறது.\n\nSection::::பிரித்தானியாவின் பங்கு.\nபிரித்தானியாவின் அரச ஆவணங்கள் 30 வருடங்களின் பின்னர் பொதுவில் விடும் வழக்கு உள்ளது. அதன்படி அண்மையில் வெளியிடப்பட்ட ஆவணங்களின்படி பொற்கோயில் மீதான தாக்குதலுக்கு பிரித்தானிய அரசிடம் இந்தியா உதவி கேட்டதாகவும் அதற்கு மார்கரெட் தாட்சர் தலைமையிலான அரசு இராணுவத் திட்டத்தை அமைக்க சிறப்பு வான்சேவை பிரிவைச் சேர்ந்த ஒரு இராணுவ அதிகாரியை அனுப்பி திட்டம் தீட்டியதாக தெரிவிக்கப்பட்டுள்ளது. பின்னர் தகவல்கள் கசிந்ததைத் தொடர்ந்து பிரித்தானியா பொற்கோவில் மீதான தாக்குதல் நடவடிக்கைக்கு ஆலோசனை வழங்கியதை ஒத்துக்கொண்டது. ஆயினும் தங்கள் அறிவுரையில் இருந்து தாக்குதல் நடவடிக்கை மாறுபட்டிருந்ததாக பிரித்தானியா தெரிவித்துள்ளது.\n"}
{"id": "97085", "url": "https://ta.wikipedia.org/wiki?curid=97085", "title": "உருசிய தமிழ் ஆரம்ப அகராதி", "text": "உருசிய தமிழ் ஆரம்ப அகராதி\n\nஉருசிய தமிழ் ஆரம்ப அகராதி என்பது 1987 ம் ஆண்டு வெளிவந்த உருசியம் - தமிழ் அகராதி ஆகும். இதில் 2100 சொற்கள் உள்ளன. இது ஒரு உருசிய மொழியின் தொடக்க கட்ட மாணவருக்காக தொகுக்கப்பட்டது. \n\n"}
{"id": "97086", "url": "https://ta.wikipedia.org/wiki?curid=97086", "title": "டச்சு - தமிழ் தமிழ் - டச்சு அகராதி", "text": "டச்சு - தமிழ் தமிழ் - டச்சு அகராதி\n\nடச்சு - தமிழ் தமிழ் - டச்சு அகராதி என்பது 1997 ம் ஆண்டு வெளியிடப்பட்ட ஒரு அகராதி ஆகும். இதை கனகசபாபதி சரவணபவன் அவர்கள் தொகுத்தார். இது டச்சு மொழியை புலம்பெயர் தமிழர் முழுமையாகக் கற்க உதவும் வண்ணம் தொகுக்கப்பட்டுள்ளது. \n\n"}
{"id": "97091", "url": "https://ta.wikipedia.org/wiki?curid=97091", "title": "கோட்டம்பலத்துத் துஞ்சிய சேரமான்", "text": "கோட்டம்பலத்துத் துஞ்சிய சேரமான்\n\nகோட்டம்பலத்துத் துஞ்சிய சேரமான் சங்ககாலப் புலவர்களில் ஒருவர். இவர் ஒரு சேர மன்னன். சங்கநூல் தொகுப்பில் இவரது பாடல் ஒன்றே ஒன்று உள்ளது. அது அகநானூறு 168.\nதலைவன் தலைவியைப் பெற்றுத் துய்க்க இரவில் வருகிறான். தலைவி தன்னை அவனுக்குத் தரவில்லை. அவன் வரும் வழியில் அவனுக்கு உள்ள துன்பத்தை எண்ணிக் கலங்குவதாகக் கூறுகிறாள். (திருமணம் செய்துகொண்டு அவளை அடையவேண்டும் என்பது கருத்து)\nSection::::பாடல் தரும் செய்தி.\nSection::::குழுமூர் உதியன் அட்டில் (அன்ன தான மடம்).\nஉதியன் என்னும் பெயர் சேர மன்னனை நினைவூட்டுகிறது. உதியன் குழுமூரில் வாழ்ந்த ஒரு வள்ளல். இவனது அட்டில்-மடத்தில் உணவு உண்ணும் மக்களின் ஒலி இரவும் பகலும் கேட்டுக்கொண்டேயிருக்குமாம். இந்த ஒலி போல ஒலித்துக்கொண்டிருக்கும் அருவி சாயும் மலைவழியில் தலைவன் இரவில் தலைவியை நாடி வருகிறானாம்.\nSection::::குழுமூர்ச் சூழல்.\nகுழுமூரை அடுத்திருந்த குன்றத்தில் ஆனிரை (பசுவினக் கூட்டம்) மேய்ந்துகொண்டே இருக்கும்.\n\nSection::::வழியில் இன்னல்.\nஎதிரொலி கேட்கும் அந்தச் சிலம்பில் யானை குட்டி போட்டிருக்குமாம். ஆண் யானை அந்தக் குட்டியைக் காக்குமாம். அங்குள்ள அளை என்னும் கற்குகையில் இருந்துகொண்டு வரிப்புலி உரறுமாம் (உருமுமாம்). அந்த வழியில் அங்குப் பழக்கப்பட்ட கானவர் மக்களே செல்வதில்லையாம். அந்த வழியில் தலைவன் வருதல் தலைவிக்குக் கவலை அளிக்கிறதாம்.\nSection::::தலைவியின் வேண்டுதல்.\nவான் தோய் வெற்ப! ஆன்றல் வேண்டும் (பொறுத்துக்கொள்ளுதல் வேண்டும்). யாமப் பொழுதை இன்று உன்னோடு போக்கினால் நாளைய நிலையை எண்ணி என் உள்ளம் துன்புற்றுக்கொண்டே இருக்கும். எனவே இரவில் வரவேண்டாம்.\n"}
{"id": "97092", "url": "https://ta.wikipedia.org/wiki?curid=97092", "title": "குழுமூர்", "text": "குழுமூர்\n\nகுழுமூர் சங்ககாலத்தில் பெயர்பெற்று விளங்கிய ஊர்களில் ஒன்று. அது மலைச்சாரலில் அமைந்திருந்தது. பசுக்கூட்டம் அங்கு மேயும். \n\nஇவ்வூரில் இருந்த வள்ளல் உதியன். உதியன் என்னும் பெயர் சேர மன்னனை நினவூட்டுகிறது. எனவே இந்த ஊர் சேரநாட்டுப் பகுதியில் இருந்தது எனத் தெரிகிறது. \n\nஉதியன் மடம் கட்டி அன்னதானம் செய்துவந்தான். அது 'உதியன் அட்டில்' என்று பெயரபெற்றிருந்தது. அதில் உணவு உண்போரின் ஒலி இரவு பகல் எந்த நேதர்ரிலும் கேட்டுக்கொண்டே இருக்குமாம். இந்த அட்டிலில் மக்கள் ஒலி கேட்பது போலத் தலைவன் தலைவியை நாடி வரும் வழியிலுள்ள அருவியின் ஒலி கேட்டுக்கொண்டே இருக்குமாம். (கோட்டம்பலத்துத் துஞ்சிய சேரமான் -அகம் 168)\n"}
{"id": "97095", "url": "https://ta.wikipedia.org/wiki?curid=97095", "title": "குன்றூர்", "text": "குன்றூர்\n\nதொன்றுமுதிர் வேளிர் என்றும் தொன்முது வேளிர் என்றும் குறிப்பிடப்படும் வேளிரின் பழங்குடி மக்கள் வாழ்ந்த ஊர் குன்றூர். இந்தக் குடியைச் சேர்ந்த உழவர் பெருமக்கள் வயலில் மேயும் ஆமைகளைப் பிடித்துவந்து அதனைச் சுட்டு உண்பர். (பரணர் - நற்றிணை 280)\n\nஇந்தக் குன்றூருக்குக் கிழக்குப்பக்கம் கடல் இருந்தது. \n"}
{"id": "97096", "url": "https://ta.wikipedia.org/wiki?curid=97096", "title": "பேகன்", "text": "பேகன்\n\nபேகன் கடையெழு வள்ளல்களுள் ஒருவர். பொதினி (பழனி) மலைக்குத் தலைவர். மழை வளம் மிக்க அம்மலையின் காட்டில் மயில்கள் திரிந்து கொண்டிருக்கும். ஒருநாள் அப்படித் திரிந்து கொண்டிருந்த ஒரு மயில் அகவியதைக் கேட்டு, அது குளிரால் நடுங்கி அகவியது என்று நினைத்தார். அவரகத்தே அருள் உணர்ச்சி பெருகவே, தமது போர்வையை அம்மயிலுக்குப் போர்த்தினார். மயில் போர்வையைப் பயன்படுத்திக் கொள்ளுமா? கொள்ளாதா? எனச் சிறிதும் எண்ணிப் பாராமல் இத்தகைய செயல் செய்தார். இதனையே ‘கொடைமடம்’ எனச் சான்றோர் போற்றிக் கூறினர். \n\n\n\n"}
{"id": "97097", "url": "https://ta.wikipedia.org/wiki?curid=97097", "title": "ஆய் ஆண்டிரன்", "text": "ஆய் ஆண்டிரன்\n\nஆய் கடையெழு வள்ளல்களுள் ஒருவர். பொதியமலைச் சாரலில் உள்ள ஆய்க்குடியைத் தலைநகராகக் கொண்டு ஆட்சி செய்த ஆயர் குல மன்னன் ஆவான் . இவரை வேள் ஆய் என்றும் ஆய் ஆண்டிரன் என்றும் வழங்குவர்.\n\nSection::::கொடைத்திறம்.\nஒளி பொருந்திய நீல நிறமுள்ள நச்சரவம் ஒன்று இவருக்கு ஓர் அரிய ஆடையை அளித்ததாம். நாகம் நல்கிய ஒளிமிக்க ஆடையை இவர், ஆலமரத்தின் கீழிருந்த செல்வராகிய சிவபெருமானுக்கு அளித்தாராம்.இதனை இடைக்கழிநாட்டுநல்லூர் நத்தத்தனார் சிறுபாணாற்றுப்படையில் கீழ்க்கண்டவாறு குறிப்பிட்டுள்ளார்.\nவேள்ஆயைப் போற்றி ஆயை உறையூர் ஏணிச்சேரி முடமோசியார் பாடிய பாடல்களும், துறையூர் ஓடைகிழார் பாடிய பாடலும் புறநானூற்றில் உள்ளன.புறநானூறு மட்டுமின்றி அகநானூறு,குறுந்தொகை மற்றும் சிறுபாணாற்றுப்படை முதலியவற்றிலும் இவரை பற்றிய மேலும் சில பாடல்கள் எழுதப்பட்டுள்ளன..இவர் தன்னை அண்டி வருபவர்களுக்கு,களிறுகளை பரிசாக அளிக்கும் கொடை குணம் கொண்டவர்.இதனை உறையூர் ஏணிச்சேரி முடமோசியார் இவரை பற்றி எழுதிய பாடல்களில் இருந்து அறியலாம்..\n"}
{"id": "97098", "url": "https://ta.wikipedia.org/wiki?curid=97098", "title": "கோட்டியூர் நல்லந்தையார்", "text": "கோட்டியூர் நல்லந்தையார்\n\nகோட்டியூர் நல்லந்தையார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் உள்ளது.\n"}
{"id": "97099", "url": "https://ta.wikipedia.org/wiki?curid=97099", "title": "நள்ளி", "text": "நள்ளி\n\nநள்ளி கடையெழு வள்ளல்களுள் ஒருவர்; மலைவளம் செறிந்த கண்டீர நாட்டினர். இவரை நளிமலை நாடன் என்றும், கண்டீரக் கோப்பெரு நள்ளி என்றும், பெரு நள்ளி என்றும் வழங்கினர். நள்ளி, தம் பால் வந்தவர்க்கு நல்குரவால் பின்னர் நலியாதவாறும், வேறோருவர் பால் சென்று இரவாதவாறும் நிரம்ப நல்கும் இயல்பினர்.நள்ளியைப் போற்றிப் பாராட்டி வன்பரணர் பாடிய பாடல்களைப் புறநானூற்றில் காணலாம்.\n"}
{"id": "97100", "url": "https://ta.wikipedia.org/wiki?curid=97100", "title": "காரி (வள்ளல்)", "text": "காரி (வள்ளல்)\n\nகாரி கடையெழு வள்ளல்களுள் ஒருவர். திருக்கோயிலூரைத் தலைநகராகக் கொண்டு மலாட்டை ஆட்சி புரிந்தவர். திருக்கோயிலூர்க்கு மேற்கே தென்பெண்ணையாற்றின் தென்கரை அடங்கிய பகுதியே \"மலாடு\" ஆகும். இவர் மலையமான் திருமுடிக்காரி என்றும், மலையமான் என்றும், கோவற் கோமான் என்றும் அழைக்கப்படும் வள்ளலாவார். இரவலரிடம் எப்போதும் அருள் நிறைந்த சொற்களைப் பேசும் இயல்பினர்.\n\nஉலகத்தார் கேட்டு வியக்கும் வகையில் இவர் கொடுத்த கொடை ஒலிக்கும் மணியைக் கழுத்திலும் ஆடுகின்ற அழகிய ‘தலையாட்டம்’ என்ற அணியைத் தலையிலும் அணிந்த குதிரையையும் ஏனைய செல்வங்களையும் இனிய மொழிகளுடன் இரவலர்க்கு இல்லை என்னாது அளித்தார்.\n\nகாரியைப் போற்றிப் பாராட்டிப் புலவர்களான கபிலர், பெருஞ்சாத்தனார், நப்பசலையார் ஆகியோர் பாடிய பாடல்கள் புறநானூற்றில் இடம் பெற்றுள்ளன.\nஏறத்தாழ இரண்டாயிரம் ஆண்டுகளுக்கு முந்தய தமிழகத்தில் சேர, சோழ, பாண்டிய நாடுகளுக்கிடையே, தென்பெண்ணை ஆற்றங்கரையில் ஒரு நாடு அமைந்திருந்தது. மலைகள் அதிகம் கொண்டது என்பதால் மலையமா நாடு என்று மலாடு என்றும் அழைக்கப்பட்ட நாடு அது. அந்த மலைகளுள் பெரியது முள்ளூர் மலை. மலையடிவாரத்தில் முள்ளுள்ள கொடிகள் பல முளைத்து மலையின் மேல் ஊர்ந்து செல்லும் காரணத்தினால் அப்பெயர் பெற்றிருந்தது. அம்மலை நாடு பெண்ணையாற்றின் உதவியால் பலவளங்களும் பெற்றுச் சிறந்திருந்தது. திருக்கோவிலூரை தலைநகரமாகக் கொண்ட அம்மலையமா நாட்டை காரி என்ற சிற்றரசன் ஆண்டு வந்தான். அவன் முதலில் முள்ளூருக்கும் முள்ளூர் மலைக்கும் தலைவனாகிப் பிறகு மலை நாட்டிற்கே திருமுடி புனைந்து அரசன் ஆனான். அவனுடைய குதிரை கார் நிறமுடையது. அதனால் அவன் மலையமான் திருமுடிக்காரி என்று அழைக்கப்பட்டான்.\n\nகாரி ஒரு சிறந்த கல்விமான். ஊர்கள் தோறும் கல்விக்கூடங்கள் பல அமைத்தவன். பாலின பேதமின்றி மக்கள் கல்வியறிவு பெற ஏற்பாடு செய்தவன். காரி கல்வியில் சிறந்து விளங்கியதோடு மட்டும் நில்லாமல் போர்ப் பயிற்சியிலும் வலிமை கொண்டவனாக விரும்பினான். எனவே, தனக்கென ஒரு பஞ்சகல்யாணி குதிரையைத் தேர்ந்தெடுத்து அதனைப் போருக்கு ஏற்ப பழக்கினான். அத்துடன் வில், வாள், வேல் போன்ற படைக்கல பயிற்சிகளிலும் பங்கேற்று வல்லமையாளனாக விளங்கினான். அதனால் மூவேந்தர்களும் தங்களுக்கு வேண்டிய பொழுதெல்லாம் அவனைப் படைத்துணையாக அழைப்பர். காரி எப்பக்கமோ வெற்றி அப்பக்கமே என்ற நிலையில் காரியின் போர்த்திறன் பெரிதும் போற்றப்பட்டது.//ஒருமுறை சோழ வேந்தர் பரம்பரையில் வந்த பெருநற்கிள்ளி என்ற சிற்றரசன் உறையூரை ஆண்டு வந்தான். அவனுடைய காலத்தில், சேரர் பரம்பரையில் தோன்றிய யானைக்கண் சேய் என்னும் சிற்றரசன் தொண்டி என்ற ஊரை ஆண்டு வந்தான். யானைக்கண்ணுக்கு உறையூர் மீது ஒரு கண். அதனால் அவன் பெருநற்கிள்ளியைப் பகைத்துக்கொண்டு உறையூரின் மீது அநீதியாகப் படை எடுத்துச் சென்றான். கிள்ளியோடு சண்டையிட்டு பலத்த சேதம் ஏற்படுத்தினான். முடிவில் கிள்ளிக்கு தோல்வியும் இறப்பும் ஏற்பட்டு விடும் என்கிற சூழல் உருவாகியிருந்தது. இந்நிலையில் காரி செய்தியறிந்தான். காரி, கிள்ளியின் பழைய நண்பன். நண்பனுக்கு உதவும்பொருட்டு பெருஞ்சேனையுடன் உறையூர் அடைந்தான். யானைக்கண் சேயின் படைகளை துரத்தியடித்தான்.\n\nகாரி வீரத்தில் மட்டுமின்றி நெஞ்சின் ஈரத்திலும் நிகரில்லாத வள்ளலாக இருந்தான். போரில் செய்த உதவிகளின் பொருட்டு மூவேந்தர்களும் அவனுக்கு பல பொருள்களைப் பரிசிலாகவும், ஞாபகார்த்தமாகவும் வழங்குவார்கள். அங்ஙனம் பெற்ற செல்வத்தை ஒருபோதும் தன்னுடையதாக கொண்டதில்லை காரி. அவன் அவனுடைய இல்லத்தலைவி தவிர்த்து மற்ற அனைத்தும் பிறருடையது என்ற எண்ணம் கொண்டிருந்தான். காரி தன்னுடைய அரண்மனை வாயிலில் எவர் வந்து நின்றாலும் வந்தவர்களின் தரத்தையும் திறத்தையும் சீர்த்தூக்கி பாராமல் அனைவருக்கும் வேண்டுவன அளித்தான்.//////\n"}
{"id": "97102", "url": "https://ta.wikipedia.org/wiki?curid=97102", "title": "தியூட்டிரியம்", "text": "தியூட்டிரியம்\n\nதியூட்டிரியம் அல்லது டியூட்டிரியம் (\"Deuterium\") என்பது ஐதரசனின் ஓரிடத்தான்களும் (ஐசோடோப்புகளுள்) ஒன்றாகும். தியூட்டிரிய உட்கருவில் ஒரு நேர்மின்னியும் ஒரு நொதுமியும் (நியூட்ரானும்) உள்ளன. அணுக்கருவுள் இரண்டு துகள்கள் உள்ளதால் தியூட்டிரியம் எனப் பெயர் பெற்றது. கிரேக்க மொழியில் \"டியூட்டெரோசு\" (\"deuteros\") என்றால் \"இரண்டாவது\" என்று பொருள். தியூட்டிரியத்தின் வேதியியல் குறியீடு H என்பதாகும். எனினும் D எனும் குறியீடும் இதைக்குறிக்க வழக்கமாகப் பயன்படுத்தப்படுகிறது. தமிழில் இது நீரியம்-2 என்றும் அழைக்கப்படும். தியூட்டிரியத்தை அரால்டு உரே (Harold Urey) 1931 இல் கண்டுபிடித்துப் பெயர் சூட்டினார். இவருக்கு 1934 இல் வேதியியல் நோபல் பரிசு வழங்கப்பெற்றது. தியூட்டிரியம் இயற்கையில் கடலில் காணப்படுகின்றது. ஏறத்தாழ 6,420 ஐதரசன் அணுக்களில் ஒன்று தியூட்டிரியம் ஓரிடத்தானாக உள்ளது (அணுக்கள் நோக்கில் மில்லியன் பகுதிகளில் ~156.25 பகுதியாக (ppm) உள்ளது எனலாம்). புவியில் 0.0156 விழுக்காடு இந்த தியூட்டிரியமாக உள்ளது. நிறை அளவில் 0.0312% தியூட்டிரியம்.\n\nவிண்மீன்களின் உள்நடுவே தியூட்டிரியம் உருவாவதை விட விரைவாக அழியும் ஆகையாலும் மற்ற முறைகளில் விளையும் அளவு மிகவும் குறைவானதாலும், இப்பொழுது இருக்கும் தியூட்டிரியத்தின் அளவு, பெரு வெடிப்பு என்னும் நிகழ்ச்சி ஏறத்தாழ 13.7 பில்லியன் ஆண்டுகளுக்கு முன் தோன்றைய பொழுது உண்டானவை என்று கருதுகின்றார்கள். வால்வெள்ளி என்னும் விண்பொருள்களிலும் புவியில் காணப்படுவது போன்றே ஏறத்தாழ மில்லியன் பங்கில் 156 பங்கே கொண்டுள்ளதாக கணக்கிட்டுள்ளனர். இதனால் புவியின் கடலில் உள்ள நீர் கூட இப்படியான வால்வெள்ளி மோதலில் உருவானதாக இருக்கலாம் என்றும் கருதுகின்றனர்\n\nதியூட்டிரியம் இரு ஆக்சிசன் மூலக்கூறுகளுடன் சேர்ந்து கனநீர் உண்டாகிறது. கன நீர் அணுக்கரு உலைகளில் பயன்படுத்தப்படுகிறது.\n\n"}
{"id": "97116", "url": "https://ta.wikipedia.org/wiki?curid=97116", "title": "இந்தியக் குடியரசுத் தலைவர் தேர்தல், 1974", "text": "இந்தியக் குடியரசுத் தலைவர் தேர்தல், 1974\n\nஇந்தியக் குடியரசின் ஆறாவது குடியரசுத் தலைவர் தேர்தல் 1974 ல் நடைபெற்றது. பக்ருதின் அலி அகமது வெற்றிபெற்று குடியரசுத் தலைவரானார்\n\nSection::::பின்புலம்.\nஆகஸ்ட் 17, 1974ல் இந்தியாவின் ஆறாவது குடியரசுத் தலைவர் தேர்தல் நடத்தப்பட்டது. முந்தைய தேர்தல்களில் சிறிதளவு கூட வெற்றி வாய்ப்பு இல்லாத பல வேட்பாளர்கள் போட்டியிட்டு வந்தனர். அப்படி போட்டியிட்டுத் தோல்வியடைந்தவர்கள் தேர்தலின் முடிவினை எதிர்த்து நீதிமன்றங்களில் வழக்கு தொடுத்து அரசின் நேரத்தையும் வீணடித்து வந்தனர். இப்போக்கினைக் கட்டுப்படுத்த இவ்வாண்டு இந்தியக் குடியரசுத் தலைவர் மற்றும் துணைக் குடியரசுத் தலைவர் தேர்தல் சட்டம், 1952ல் ஒரு சட்ட திருத்தம் கொண்டு வரப்பட்டது. இத்திருத்ததின் படி, ஒருவர் குடியரசுத் தலைவர் தேர்தலில் போட்டியிட அவரை 10 வாக்காளர் குழு உறுப்பினர்கள் முன் மொழிய வேண்டும், மேலும் 10 பேர் பின்மொழிய வேண்டும். வைப்புத் தொகையாக ரூ. 2500 கட்ட வேண்டும். தேர்தல் முடிவினை எதிர்த்து வழக்குத் தொடுப்பதாக இருந்தால் உச்ச நீதிமன்றத்தில் மட்டுமே தொடரலாம். இக்கட்டுப்பாடுகளால் சுயேட்சை உறுப்பினர்களால் இத்தேர்தலில் போட்டியிட முடியாமல் போனது. இரு வேட்பாளர்கள் மட்டுமே போட்டியிட்டனர். மேலும் 1971 நாடாளுமன்ற மற்றும் சட்டமன்றத் தொகுதிகள் புனரமைக்கப்பட்டிருந்ததால் வாக்காளர் குழுவின் எண்ணிக்கை இத்தேர்தலில் அதிகரித்திருந்தது.\n\nஇந்திய தேசிய காங்கிரசு தலைவர் இந்திரா காந்தி பக்ரூதின் அலி அகமதை தன் கட்சி வேட்பாளராகத் தேர்ந்தெடுத்தார். அகமதை எதிர்த்து எட்டு எதிர்க்கட்சிகள் இணைந்து புரட்சிகர சோசலிசக் கட்சியின் திரிதீப் சவுதிரியை நிறுத்தின. அகமது தேர்தலில் 80.1% வாக்குகள் பெற்று எளிதில் வெற்றி பெற்றார்.\n\nSection::::முடிவுகள்.\nஆதாரம்:\n"}
{"id": "97119", "url": "https://ta.wikipedia.org/wiki?curid=97119", "title": "இத்தாலியின் எகிப்து படையெடுப்பு", "text": "இத்தாலியின் எகிப்து படையெடுப்பு\n\nஇத்தாலியின் எகிப்து படையெடுப்பு (\"Italian invasion of Egypt\") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு படையெடுப்பு நிகழ்வு. இதில் முசோலினி தலைமையிலான பாசிச இத்தாலியின் படைகள் எகிப்திலிருந்த பிரிட்டானிய, பொதுநலவாய, சுதந்திர பிரெஞ்சுப் படைகள் மீது தாக்குதல் நடத்தின. இது மேற்குப் பாலைவனப் போர்த்தொடரின் ஒரு பகுதியாகும்.\n\n1940ல் நாசி ஜெர்மனிக்கு ஆதரவாக இத்தாலி பிரிட்டன், பிரான்சு முதலான நேச நாடுகளின் மீது போர் சாற்றியது. ஐரோப்பிய கண்டத்தில் நிகழ்ந்து வந்த போர் ஆப்பிரிக்காவிற்கும் பரவியது. எகிப்து பிரிட்டனுடன் நட்புறவுடன் இருந்து வந்தது. அதன் அண்டை நாடான லிபியா இத்தாலியின் காலனியாக இருந்தது. போர் மூண்ட பின்னர் இத்தாலியின் தலைவர் முசோலினி எகிப்திலுள்ள சுயஸ் கால்வாயைக் கைப்பற்ற விரும்பினார். இதன் மூலம் பிரிட்டனின் கிழக்காசியக் காலனிகளை ஐரோப்பாவிலிருந்து துண்டித்து விடலாம் என்பது அச்சு நாடுகளின் உத்தி. ஐரோப்பாவில் பிரிட்டன் சண்டை நடந்து கொண்டிருந்த போதே இதனை செய்து முடிக்க லிபியாவிலிருந்த தனது படைத் தளபதிகளுக்கு உத்தரவிட்டார். எண்ணிக்கையில் இத்தாலியப் படைகள் அதிகமாக இருந்தாலும் பயிற்சி, போர்த்திறன், ஆயுத பலம், தளவாட வழங்கல் ஆகியவற்றில் பிரிட்டானியப் படையினை விட வெகு பின்தங்கி இருந்தன. இதனால் உடனடியாக அதனால் படையெடுப்பை மேற்கொள்ளமுடியவில்லை. சில மாதகால தாமத்துக்க்குப்பினர் பலமுறை ஒத்தி வைக்கப்பட்ட இந்த படையெடுப்பு செப்டம்பர் 9ம் தேதி தொடங்கியது. இத்தாலியப் படைப்பிரிவுகள் மெல்ல எகிப்துள் முன்னேறின. எண்ணிக்கையில் குறைவாக இருந்த பிரிட்டானியப் படைகள் உடனடியாக எதிர்த்தாக்குதல் நடத்தவில்லை. சூயசு கால்வாயின் பாதுகாவலுக்கு இன்றியமையாத இடங்களை இத்தாலியர்கள் நெருங்கினால் மட்டும் திருப்பித் தாக்க திட்டமிட்டிருந்தனர். 7 நாட்களில் எதிர்ப்பின்றி 65 மைல்கள் முன்னேறிய இத்தாலியப் படைப்பிரிவுகள் தளவாடப் பற்றாக்குறையால் முன்னேற்றத்தை நிறுத்திக் கொண்டன. இவ்வாறு இந்த படையெடுப்பில் பெரிய அளவு மோதல்கள் நிகழவில்லை.\n\nஎகிப்தில் அடுத்த கட்ட முன்னேற்றத்துக்குத் இத்தாலியப் படைகள் தயாராகிக் கொண்டிருந்த போதே முசோலினி கிரீசு மீது படையெடுத்தார். இதனால் எகிப்து படையெடுப்புக்கு முக்கியத்துவம் குறைந்து போனது. அடுத்த கட்ட முன்னேற்றத்தை மேற்கொள்ளாமல் எகிப்திலிருந்த இத்தாலியப் படைகள் காலம் தாழ்த்தி வந்தன. இந்த இடைவெளியினையும் மெத்தனத்தையும் பயன்படுத்திக் கொண்ட பிரிட்டானியப் படைகள் டிசம்பர் 1940ல் காம்ப்பசு நடவடிக்கை என்று பெயரிடப்பட்ட எதிர்த்தாக்குதலைத் தொடங்கின. அதனைச் சமாளிக்க முடியாமல் இத்தாலியப் படைகள் லிபியாவுக்குப் பின்வாங்கின.\n"}
{"id": "97123", "url": "https://ta.wikipedia.org/wiki?curid=97123", "title": "சுப்பிரமணியன் சுவாமி", "text": "சுப்பிரமணியன் சுவாமி\n\nசுப்பிரமணியன் சுவாமி (, பிறப்பு: செப்டம்பர் 15, 1939) ஓர் இந்திய அரசியல்வாதியும் பொருளியலாளரும் ஆவார். இவர் ஜனதா கட்சித் தலைவராக இருந்தவர். ஜனதா கட்சி, 2014 இந்திய மக்களவைத்தேர்தலுக்கு முன்பாக 2013இல் பாரதிய ஜனதா கட்சிவுடன் இணைந்துவிட்டது. இந்திய மக்களைவை மற்றும் மாநிலங்களவைகளின் உறுப்பினராகவும் 1991ல், இந்திய நடுவண் அரசில் சட்டத்துறை அமைச்சராகவும் இருந்துள்ளார். இவர் இந்திய அரசின் திட்டக் குழுவில் அங்கம் வகித்துள்ளார்.\n\nSection::::தனி வாழ்க்கை.\nஇவர் சென்னையின் மைலாப்பூர் பகுதியில் பிறந்தார். 1966ஆம் ஆண்டு ரோக்சனா என்பரை திருமணம் புரிந்தார். கணிதத்தில் முனைவர் பெற்ற ரோக்சனா தற்போது இந்திய உச்ச நீதிமன்றத்தில் வழக்குரைஞராக உள்ளார். இவருக்கு கீதாஞ்சலி சுவாமி, சுகாசினி ஹைதர் என்று இரு மகள்கள் உள்ளனர். கீதாஞ்சலி அமெரிக்காவில் எம்.ஐ.டி. யில் பேராசியராக உள்ள சஞ்சய் சர்மா என்பவரை திருமணம் செய்து உள்ளார். \nசுகாசினி ஹைதர் இந்து நாளேட்டில் செய்தியாளராக பணிபுரிந்தார். இவர் 1997இல் வெளியுறவுச் செயலாளராக இருந்த சல்மான் ஹைதர் என்பவரின் மகன் நதீம் ஹைதரை திருமணம் செய்துள்ளார்.\n\nSection::::அரசியல் வாழ்க்கை.\nசுவாமி ஹார்வர்ட் பல்கலைக்கழகம், இந்திய தொழில்நுட்பக் கழகம் ஆகியவற்றில் பணியாற்றியுள்ளார். இந்தியாவிலுள்ள டிஎன்எ என்ற இதழுக்கு முசுலிம்கள் பற்றி எழுதிய சர்ச்சைக்குரிய கருத்தால் ஹார்வர்டு பல்கலைக்கழகத்தில் கோடை கால பொருளாதார வகுப்பு எடுப்பதில் இருந்து நீக்கப்பட்டார்.\n\nSection::::புத்தகங்கள்.\nசுவாமி பல புத்தகங்களை எழுதியுள்ளார். மேலும் பல்வேறு இதழ்களிலும் பத்திரிகைகளிலும் தொடர்ந்து பங்கேற்று வருகிறார்.\n\nஅவரது சில புத்தகங்கள்:\n\n"}
{"id": "97136", "url": "https://ta.wikipedia.org/wiki?curid=97136", "title": "பன்னாட்டு ஒலிம்பிக் குழுவின் நாடுகளின் பட்டியல்", "text": "பன்னாட்டு ஒலிம்பிக் குழுவின் நாடுகளின் பட்டியல்\n\nபன்னாட்டு ஒலிம்பிக் குழு (IOC) ஒலிம்பிக் விளையாட்டுக்களில் பங்கேற்கும் ஒவ்வொரு விளையாட்டாளர் அணிக்கும் மூன்று ஆங்கில எழுத்துக்கள் கொண்ட ஒரு \"நாட்டுக் குறியீட்டை\" வழங்குகிறது. ஒவ்வொரு குறியீடும் பொதுவாக ஓர் தேசிய ஒலிம்பிக் குழுவை குறிப்பிட்டாலும் முந்தைய விளையாட்டுக்களில் பிற காரணங்களுக்காகவும் பயன்படுத்தப்பட்ட வரலாறு உண்டு. பல நாடுகளிலிருந்து வரும் அணியினரையோ அல்லது ஓர் நாட்டின் சார்பாக போட்டியிடாத அணியினரைக் குறிக்கவோ இவ்வாறு செய்ய நேர்ந்தது.\n"}
{"id": "97137", "url": "https://ta.wikipedia.org/wiki?curid=97137", "title": "கிறித்தவத் தேவாலயம்", "text": "கிறித்தவத் தேவாலயம்\n\nகிறித்தவ சமயத்தைச் சேர்ந்தவர்கள் வழிபாடு நடத்துவதற்காகக் கூடும் இடம் தேவாலயம் அல்லது கோவில் (சர்ச்) என்று அழைக்கப்படுகிறது. கத்தோலிக்க கிறித்தவர்களின் கோவில் \"மாதா கோவில்\" என்றும் மக்கள் வழக்கில் கூறப்படுவதுண்டு. பெரும் எண்ணிக்கையிலான கத்தோலிக்க கோவில்கள் இயேசுவின் அன்னையாகிய மரியாவின் பெயரால் கடவுளுக்கு அர்ப்பணிக்கப்பட்டுள்ளதும் இதற்கு ஒரு காரணம் ஆகும். இத்தேவாலயத்தில் தனித்தனி கிறித்தவ சபைக்குத் தலைமைதாங்கும் குரு அல்லது சபைத் தலைவர் திருப்பலி, நற்கருணைக் கொண்டாட்டம், விவிலியக் கொண்டாட்டம் போன்ற சமயச் சடங்குகளை முன்னின்று நடத்துவார். அவரைத் தொடர்ந்து அவரின் ஆலோசனைப்படி, கூட்டங்களில் கலந்து கொள்பவர்கள் வழிபாடுகளைச் செய்கின்றனர். பல தேவாலயங்கள் சிலுவை உருவில் வடிவமைக்கப்படுகின்றன. கோபுரம் அல்லது கும்மட்டம் உடையதாக இருக்கின்றன. கிறித்தவ சமயத்தின் முன்னோடி போல் அமைந்த யூத மதத்தில் \"தொழுகைக் கூடம்\" (synagogue) உண்டு. யூத வழக்கத்தைப் பின்பற்றி கிறித்தவர்களும் வழிபாட்டுக்கென தனியே தேவாலயங்கள் கட்டத் தொடங்கினர். ஐரோப்பாவில் கிறித்தவம் முதன்மையான மதமான பின்னர் பெரும் எண்ணிக்கையிலும் அளவிலும் தேவாலயங்களை அமைப்பது வழக்கமானது.\n\nSection::::தேவாலய கட்டிடங்களின் வரலாறு.\nஆதிகிறித்தவர்கள் இயேசு கிறித்து போலவே எருசலேம் கோவிலில் வழிபாடும், தொழுகைக்கூடங்களில் இறைவேண்டலும் செய்துவந்தனர். கோவிலில் வழிபாட்டில் யாவே கடவுளுக்கு பலிசெலுத்துவதும், பாவப்பரிகாரம் செய்வதும் வழக்கமானதாகும். புதிய ஏற்பாட்டில் இயேசுவைக் கோவிலில் அர்ப்பணித்தல் முதலாக பல இடங்களில் இயேசு கோவிலுக்கு செல்வதாக அமைந்துள்ளது. இவ்வாலயமானது உரோமையர்களால் இடிக்கப்பட்டபின்னர் வீடுகளிலும் கல்லரைகளிலும் கிறித்தவர்கள் வழிபாடு நடத்தினர். உரோமை பேரரசால் கிறித்தவம் அங்கிகரிக்கப்பட்ட பின்பு, பேகன் கோயில்கள் பல கிறித்தவ ஆலயங்களாக்கப்பட்டன. கி.பி 235 முதல் திருமுழுக்கு வழங்க தனி இடங்கள் தேவாலயங்களில் அமைக்கப்பட்டன.\n\nமத்தியக்காலத்தில் மிகப்பெரும் கோவில்கள் கட்டுவது அரசனுடைய வெற்றியையும் அவனின் செல்வத்தையும் குறிப்பதாக இருந்தது. பல்வேறு காலகட்டத்தின் சூழ்நிலைக்கும் பொருளாதாரத்திற்கும் ஏற்ப கோவில்களின் வடிவமைப்பு மாற்றமடைந்துள்ளது. துவக்க காலத்தில் சிலுவை வடிவிலும், கிழக்கை நோக்கியுமே கோவில்கள் அமைந்தன. இயேசுவின் இரண்டாம் வருகையின்போது அவர் கிழக்கில் வருவார் என்னும் நம்பிக்கைக்காகவே இது நிகழ்ந்தது. கோவில்கள் மிக அழகானதாகவும், ஒரு ஊரின் மிக உயரியக்கட்டிடமாகவும் இருந்து வந்தது. அரசனின் மாளிகை கூட கோவிலை விடத் தாழ்ந்தே இருக்கும். அரசர்களும் மக்கள் பலரும் கோவில்களைக்கட்ட நற்கருணையின்மீது அவர்களுக்கு இருந்த நம்பிக்கையே முக்கிய காரணமாகக் கருதப்படுகிறது. கிறித்தவச் சீர்திருத்த இயக்த்திற்கு பின் கோவில்கள் விசுவாசிகள் கூடும் இடமாக மட்டும் பார்கப்பட்டதால், அதன் கலை மற்றும் அழகு தேவையற்றதாக அமைந்தது.\n\nSection::::தேவாலய வகைகள்.\nSection::::சிற்றாலயம்.\nசிற்றாலயம் (Chapel) எனப்படுவது ஒரு தனிபட்ட நபரோ (எ.கா: அரசர்கள், ஆயர்கள்...) அல்லது குழுமமோ (துறவற சபைகள், மடங்கள், பள்ளிகள்..) வழிபட பயன்படுத்தும் ஆலயம். பெரியதொரு கோவிலின் உள்ளே அமைக்கப்படுகின்ற சிறுகோவில்களும் இப்பெயரால் அழைக்கப்படுவதுண்டு. உதாரணமாக, உலகப் புகழ் பெற்ற மைக்கலாஞ்சலோவின் சுவர் ஓவியங்களைக் கொண்டுள்ள வத்திக்கான் கோவில் \"சிஸ்டைன் சிற்றாலயம்\" (Sistine Chapel) ஆகும்.\nSection::::ஆலயம்.\nஆலயம் (Church) என்னும் பொதுப்பெயரால் ஒரு பங்கிலோ கிளைப்பங்கிலோ வாழ்கின்ற கிறித்தவ மக்கள் வழிபாட்டுக்காகக் கூடிவருகின்ற தொழுகை இடம் குறிக்கப்படுகிறது.\n\nSection::::பேராலயம்.\nபேராலயம் அல்லது பெருங்கோவில் (Basilica (\"பசிலிக்கா\")) எனப்படுவது முற்கால உரோமை நகரில் கட்டப்பட்ட பொது கட்டிடங்களைக் குறிக்கப் பயன்பட்டது. கிரேக்க மொழியில் அதன் பொருள் \"அரச உறைவிடம்\" ஆகும். ஆனால் காலப்போக்கில் \"பசிலிக்கா\" என்னும் சொல் முக்கிய கிறித்தவ கோவில்களை குறிக்க பயன்பட்டது. திருத்தந்தை என்று அழைக்கப்படுகின்ற பாப்பரசர் ஆலயங்களை பேராலயங்களாக உயர்த்த முடியும். இது உயர் பேராலயம் (Major Basilica) மற்றும் இளம் பேராலயம் (Minor Basilica) என இரு வகைப்படும். உலகிலேயே நான்கு உயர் பேராலயங்களே உள்ளன. அந்த நான்கு பேராலயங்களும் உரோமை நகரில் உள்ளன. ஆகவே இளம் பேராலயங்களை \"பேராலயம்\" என்று கூறும் வழக்கம் எழுந்தது.\n\nஉரோமையில் அமைந்துள்ள உயர் பேராலயங்கள் இவை:\n\nSection::::திருத்தலம்.\nதிருத்தலம் (Shrine) எனப்படுவது அதிக அளவில் அற்புதங்கள் நடைபெறுவதாக மக்களால் சுட்டிக்காட்டப்பட்டு, மக்கள் அதிக அளவில் கூடும் கிறித்தவ ஆலயம் ஆகும். கத்தோலிக்கத் திருச்சபையின் ஆயர் எவரும் தனது மறைமாவட்டத்திற்கு உட்பட்ட ஒரு ஆலயத்தைத் திருத்தலமாக உயர்த்த முடியும்.\n\nSection::::மறைமாவட்டப் பேராலயம் (கதீட்ரல்).\nகத்தோலிக்கத் திருச்சபையின் ஆளுகைப் பகுதியான மறைமாவட்டத்திற்கு தலைவராக விளங்கும் ஆயரின் ஆட்சிப் பீடமாக இருக்கும் தலைமை ஆலயமே பீடாலயம் அல்லது கதீட்ரல் என்று அழைக்கப்படுகிறது. பழைய வழக்கில் இதனை \"மேற்றிறாசனம்\" (மேற்றிராணியார்+ஆசனம்) என அழைப்பர். இதை மறைமாவட்ட பேராலயம் என்று அதிகாரப்பூர்வ ஏடுகளில் அழைகின்றனர். இவ்வாலயம் மறைமாவட்டத்தின் தாய்க்கோவிலும் ஆகும். ஒரு மறைமாவட்டத்தில் பேராலயங்கள் (Basilica) வேறு இருந்தால், கதீட்ரலை முதன்மைக் பேராலயம் என அழைப்பர். ஆலயத்தகுதி வரிசையில் பேராலயமும் கதீட்ரலும் சம இடத்தைப்பெருகின்றன. ஆயினும் கதீட்ரலுக்கே முன்னுரிமை வழங்கப்படும். இக்காரனத்துக்காக பொதுவாக மறைமாவட்டப் பேராலயங்களுக்கு தனியாக பசிலிக்கா தகுதி வழங்குவது முக்காலத்தில் இருந்தாலும், இப்போது மிக அரிதானதாகும். ஒரு மறைமாவட்டத்தில் ஒரே ஒரு முதன்மைக் கோவில் மட்டுமே இருக்கும். ஆனாலும் ஒன்றுக்கும் மேற்பட்ட இணை-முதன்மைக் கோவிகள் (co-cathedrals) இருக்கலாம். \"Cathedral\" என்னும் சொல் \"இருக்கை\" அல்லது \"அறியணை\" என்னும் பொருள்படும் cathedra என்னும் கிரேக்க சொல்லிலிருந்தும் அதோடு தொடர்புடைய இலத்தீன் சொல்லிலிருந்தும் வந்ததாகும். எல்லா கதீடிரல்களிலும் ஆயரின் அறியணை இருக்கும். ஆயர் கதீட்ரலிலிருந்து ஆட்சிசெய்வதாகவும் கொள்ளப்படும். அக்கோவிலின் பொறுப்பாளர் மறைமாவட்ட ஆயரே ஆவர். வழக்கமாக, அப்பங்கை நேரடியாக நிர்வகிக்க ஒரு மேல்நர் (Rector) நியமிக்கப்படுவார். மேலும் ஆயரின் உறைவிடமும் மறைமாவட்டச் செயலகங்களும் மறைமாவட்ட முதன்மைக் கோவிலின் அருகே அமைந்திருப்பது வழக்கம்.\n"}
{"id": "97145", "url": "https://ta.wikipedia.org/wiki?curid=97145", "title": "இராஜபாளையம் நாய்", "text": "இராஜபாளையம் நாய்\n\nஇராஜபாளையம் நாய் ஆனது இந்திய வேட்டை நாய் வகையைச் சார்ந்தது ஆகும். முன்னைய நாட்களில் இந்நாய் ஆனது தென்னிந்தியாவில் இருந்த வசதி படைத்தோரிடமும் ஆளும் வர்க்கத்திடமுமே இருந்து வந்தது. குறிப்பாக இராஜபாளையம் பகுதியில் மட்டுமே இது அதிகம் காணப்பட்டதால், இந்நாய் இப்பெயர் பெற்றது.\n\nSection::::பெயராய்வு.\nஇவ்வகை நாய்கள் பாளையக்காரர்களால் ஆந்திர, கர்நாடகப் பகுதிகளில் இருந்து கொண்டு வரப்பட்டதாகும். அங்கு இவ்வகை நாயினம் அழிந்துபோய் தமிழகத்தின் இராஜபாளையத்தில் மட்டும் எஞ்சியதால் \"இராஜபாளையம் நாய்\" என ஊர் பெயராலேயே அழைக்கப்பட்டது. இதை ஆங்கிலத்தில் \"பொலிகார் ஹவுண்ட்\" என்றும் அழைக்கப்படுகிறது. பாளையக்காரர்கள் (Poligar) பயன்படுத்தியதால், இந்த நாய்களின் மூதாதையர்களை துவக்கத்தில் பிரித்தானியர்களால் பொலிகார் ஹவுண்ட் என அழைக்கப்பட்டது. \n\nSection::::வரலாறு.\nவிஜயநகரப் பேரரசின் வருகையின்போது ஆந்திர, கர்நாடகப் பகுதியில் இருந்து தமிழகம் வந்த பாளையக்காரர்கள் மூலமாக தமிழகம் வந்த நாயாகும்.\n\nSection::::தோற்றம்.\nஇது ஒரு பெரிய நாயாகும். இது வெள்ளை நிற உடலும், இளஞ்சிவப்பு மூக்கும், மடிந்த காதுகளும் கொண்டிருக்கும். இது வழக்கமாக 65 முதல் 75 செ.மீ. (25-30 இன்ச்சுகள்) வரை, கிட்டத்தட்ட வெளிநாட்டு கிரேடனை ஒத்த தோற்றத்துடன், அதைவிடச் சற்றே குறைந்த உயரத்துடன் இருக்கும். இது ஒரு வேட்டை நாய் என்பதால் இதனை உகந்த வேலைகளுக்கு மட்டுமே ஈடுபடுத்த வேண்டும். இது பிற வேட்டை நாய்களைக் காட்டிலும், மிகவும் வலுவான எலும்புகளைக் கொண்டிருப்பினும் பிற குணங்களில் அனைத்துடனும் ஒத்துப் போகிறது.\n\nஇதன் முக அமைப்பு காரவன் வேட்டை நாய்களிடமிருந்து முழுதும் வேறுபட்டுள்ளது. இதன் வால் சிறிய வளைவைக் கொண்டுள்ளது. இப்பகுதியில் அதிகம் வாழும் ராஜகம்பளம் நாயக்கர் சமுதாயத்தினர் வேட்டையாடுவதை விருப்பமாக கொண்டுள்ளனர். இவர்கள் அதிகம் சிப்பிப்பாறை போன்ற பகுதிகளில் வாழ்கின்றனர். இவர்களே இந்தவகை நாய்களை அதிகம் வளர்த்து வருகின்றனர்.\n\nSection::::அஞ்சல் தலை வெளியீடு.\n2005 ஆம் ஆண்டு இந்திய அஞ்சல்தலையில் இடம்பெற்று பெருமைப்படுத்தப்பட்ட ஒரே தமிழக நாய் இனம், இராஜபாளையம் நாயாகும்.\n\n"}
{"id": "97149", "url": "https://ta.wikipedia.org/wiki?curid=97149", "title": "இராஜபாளையம்", "text": "இராஜபாளையம்\n\nராஜபாளையம் என்ற பெயரில் உள்ள கட்டுரைகள்:\n\n"}
{"id": "97162", "url": "https://ta.wikipedia.org/wiki?curid=97162", "title": "இந்தியக் குடியரசுத் தலைவர் தேர்தல், 1977", "text": "இந்தியக் குடியரசுத் தலைவர் தேர்தல், 1977\n\nஇந்தியக் குடியரசின் ஏழாவது குடியரசுத் தலைவர் தேர்தல் 1977 ல் நடைபெற்றது. ஜனதா கட்சியின் நீலம் சஞ்சீவ ரெட்டி போட்டியின்றி தேர்ந்தெடுக்கப்பட்டு குடியரசுத் தலைவரானார்\n\nSection::::பின்புலம்.\nஆகஸ்ட் 6, 1977ல் இந்தியாவின் ஏழாவது குடியரசுத் தலைவர் தேர்தல் நடைபெறுவதாக இருந்தது. 1974ல் குடியரசுத் தலைவரான பக்ருதின் அலி அகமது பதவியில் இருக்கும் போதே பெப்ரவரி 11, 1974ல் மரணமடைந்தார். புதிய தேர்தல் நடத்துவதற்கு முன்னர் 1977 நாடாளுமன்றத் தேர்தல் நடைபெற இருந்ததால் துணைக்குடியரசுத் தலைவர் பசப்பா தனப்பா ஜாட்டி தற்காலிக குடியரசுத் தலைவராகப் பொறுப்பேற்றார். நாடாளுமன்றத் தேர்தலில் காங்கிரசு கட்சி படுதோல்வி அடைந்து ஜனதா கட்சி கூட்டணி வெற்றி பெற்றது. ஜனதா கட்சி அரசு இந்தியக் குடியரசுத் தலைவர் மற்றும் துணைக் குடியரசுத் தலைவர் தேர்தல் சட்டம் (திருத்தம்), 1977 இனை இயற்றி, உச்ச நீதிமன்றத்துக்கு குடியரசுத் தலைவர் தேர்தலில் ஏற்படும் பிணக்குகளைத் தீர்க்க அதிகாரம் வழங்கியது. பின் ஆகஸ்ட் 6ம் தேதி குடியரசுத் தலைவர் தேர்தல் நடத்த முடிவு செய்யப்பட்டது. 1969 குடியரசுத் தலைவர் தேர்தலில் எதிர்க்கட்சி வேட்பாளராகப் போட்டியிட்டு தோல்வியடைந்திருந்த சஞ்சீவ ரெட்டி ஜனதா கட்சி வேட்பாளராக தேர்ந்தெடுக்கப்பட்டார். தோல்வியால் நிலை குலைந்திருந்த இந்திரா காந்தியின் காங்கிரசு எந்த வேட்பாளரையும் நிறுத்த வில்லை. வேறு பலர் மனுதாக்கல் செய்திருந்தாலும் அவர்களது மனுக்கள் நிராகரிக்கப்பட்டுவிட்டன. இதனால் சஞ்சீவ ரெட்டி போட்டியின்றி குடியரசுத் தலைவராகத் தேர்ந்தெடுக்கப்பட்டார்.\n"}
{"id": "97167", "url": "https://ta.wikipedia.org/wiki?curid=97167", "title": "ஹொங்கொங்கில் மறைந்துபோன தீவுகள் பட்டியல்", "text": "ஹொங்கொங்கில் மறைந்துபோன தீவுகள் பட்டியல்\n\nஹொங்கொங்கில் மறைந்துபோன தீவுகள் என்பது ஹொங்கொங்கில் தொடர்ந்து மேற்கொள்ளப்பட்டுவரும் பாரிய நிலப் புனரமைப்புத் திட்டங்களின் போது, தீவுகளை ஒன்றிணைத்தும், பெருநிலப்பரப்புடன் ஒன்றிணைத்தும் மேற்கொள்ளப்படும் கட்டுமானப் பணிகளால், ஹொங்கொங் புவியியல் அமைவில் இருந்து மறைந்துவிட்ட தீவுகளைக் குறிக்கும். இவற்றை முன்னாள் தீவுகள் என்றும் அழைக்கப்படுகின்றன. அத்துடன் தொடர்ந்து இதுபோன்ற நிலப்புனரமைப்பு திட்டங்கள் தொடர்வதால், எதிர்வரும் காலங்களில் மேலும் பல தீவுகள் மறைந்துவிடும் என அறியப்படுகிறது. \n\nதற்போதைக்கு ஹொங்கொங்கில் புவியியல் ரீதியாக மறைந்துவிட்ட தீவுகளின் பட்டியல்:\n\n\n"}
{"id": "97170", "url": "https://ta.wikipedia.org/wiki?curid=97170", "title": "ஹொங்கொங்கில் உள்ள தீபகற்பங்களின் பட்டியல்", "text": "ஹொங்கொங்கில் உள்ள தீபகற்பங்களின் பட்டியல்\n\nஹொங்கொங் சிறப்பு நிர்வாகப் பகுதியின் ஆட்சிப்பரப்பில் பல தீபகற்ப நிலப்பரப்புகளும் உள்ளன. ஹொங்கொங்கில் 263 தீவுகள் மற்றும் கவுலூன் தீபகற்பம் நிலப்பரப்பும் கொண்டதே ஹொங்கொங் என்று பொதுவாகக் கூறப்பட்டாலும், பல சிறிய தீபகற்ப நிலப்பரப்புகளும் உள்ளன. அவைகளாவன: \n\n\n"}
{"id": "97175", "url": "https://ta.wikipedia.org/wiki?curid=97175", "title": "தூய நீர் குடா தீபகற்பம்", "text": "தூய நீர் குடா தீபகற்பம்\n\nதூய நீர் குடா தீபகற்பம் (Clear Water Bay Peninsula) என்பது ஹொங்கொங், சய் குங் மாவட்டத்தில், சிங் வான் ஓ பகுதியில் அமைந்திருக்கும் ஒரு குடாவாகும். \n\nஇந்த தூய நீர் குடா தீபகற்ப நிலப்பரப்பில் ஹொங்கொங் விஞ்ஞானம் மற்றும் தொழில்நுட்ப பல்கலைக்கழகம் (HKUST) தூய நீர் குடா பாடசாலை, ஆங்கிலப் பாடசாலை அறக்கட்டளை, தூயநீர்க்குடா குழிபந்தாட்டக் கூடலகம், ஹொங்கொங்கில் பாரிய சினிமா நிறுவனங்களில் ஒன்றான காட்சி சகோதரர்கள் நிறுவனம், ஹொங்கொங்கில் உள்ள ஒரு தொலைக்காட்சி நிறுவனமான டிவிபி தொலைக்காட்சி நிறுவனம், (TVB) செங் வான் ஓ தொழில்பேட்டைத் தோட்டம் போன்றவைகள் உள்ளன.\n\nSection::::கடற்கரைகள்.\nஇந்த துய நீர் குடா தீபகற்பப் பகுதியில் உல்லாசப் பயணிகளை ஈர்க்கும் நான்கு கடற்கரைகள் உள்ளன. அவைகளாவன:\n\n"}
{"id": "97176", "url": "https://ta.wikipedia.org/wiki?curid=97176", "title": "தூயநீர்க்குடா குழிபந்தாட்டக் கூடலகம்", "text": "தூயநீர்க்குடா குழிபந்தாட்டக் கூடலகம்\n\nதூயநீர்க்குடா குழிபந்தாட்டம் மற்றும் காட்டுக் கூடலகம் (\"The Clearwater Bay Golf & Country Club\") என்பது ஹொங்கொங், சயி குங் மாவட்டம், தூய நீர் குடா தீபகற்பத்தில் உள்ள குழிப்பந்தாட்டத் திடலும், காட்டுக் கூடலகமும் ஆகும். இது ஒரு தனியார் சொத்தாகும். இதனை நடாத்தப்படுவதும் ஒரு தனியார் நிறுவனமாகும். இந்த விளையாட்டு திடலுக்கு செல்வதானால் சயி குங்கில் இருந்து படகு சேவையின் ஊடாகவே செல்ல முடியும். இது வசதி மிக்கவர்களின் ஒரு விளையாட்டு திடலாக உள்ளது. முற்றிலும் மக்கள் வசிப்பிடங்கள் இல்லாத, சுற்றிலும் இயற்கை சூழ்ந்த, காண்போரைக் கொள்ளைக்கொள்ளும் அழகுமிகு இடத்தில் அமைக்கப்பட்டுள்ளது. இங்கு விளையாடுவதற்கு அங்கத்தினர்களுக்கு மட்டுமே அனுமதிக்கப்படுகிறது. \n\nஅங்கத்தினர் அட்டைகளில் ஆறு வகையான அங்கத்தினர் அட்டைகள் உள்ளன. ஆகக்குறைந்த அங்கத்தினர் உரிமை HK$ 500,000 முதல் HK$ 3,500,000 வரையாகும். அத்துடன் ஒவ்வொரு ஆண்டும் அங்கத்தினர் உரிமையை புதுபித்தலுக்கான மேலதிகக் கட்டணமும் அறவிடப்படுகிறது.\n\n\n"}
{"id": "97179", "url": "https://ta.wikipedia.org/wiki?curid=97179", "title": "தமிழ்நாடு அரசு நிறுவனங்கள்", "text": "தமிழ்நாடு அரசு நிறுவனங்கள்\n\nஇந்தியக் குடியரசின் ஆறாம் ஆண்டில் இந்தியப் பாராளுமன்றத்தில் இயற்றப்பெற்ற நிறுமங்கள் சட்டம் 1956 (Companies Act 1956)- ன் படி ஒரு நிறுமத்தில் குறைந்தது 51 சதவிகிதம் பங்குகளையோ அல்லது அதற்கு அதிகமான அளவு பங்குகளையோ அரசு வைத்திருக்குமானால் (அது இந்திய அரசாகவோ, அல்லது மாநில அரசுகளாகவோ இருக்கலாம்) வைத்து இருக்குமானால் அன்நிறுமம் அரசு நிறுமம் ஆகும். தமிழகத்தைப் பொருத்தமட்டில், இவ்வாறு தமிழக அரசு, ஒரு நிறுமத்தின் பங்குகளில் குறைந்தது 51 சதவிகிதப் பங்குகளை (அல்லது அதற்கு மேல்) வைத்திருக்கும் பொழுது அது 'தமிழ் நாடு அரசு நிறுமம்' எனப்படும்.\n\n"}
{"id": "97180", "url": "https://ta.wikipedia.org/wiki?curid=97180", "title": "போர்க் கப்பல்", "text": "போர்க் கப்பல்\n\nபோர்க் கப்பல் என்பது போர் புரிவதற்காகச் சிறப்பாகக் கட்டப்படும் கப்பல் ஆகும். இவை வணிகக் கப்பல்களைவிட வேறுபட்ட முறையில் அமைக்கப்படுகின்றன. ஆயுதங்களைக் கொண்டிருப்பது மட்டுமன்றி இவை, சேதங்களைத் தாங்கக் கூடியவையாகவும், வேகமாகச் செல்லத்தக்க வகையிலும், இலகுவாகத் திசைமாற்றத்தக்க வகையிலும் உருவாக்கப்படுகின்றன. போர்க் கப்பல்கள், பொதுவாக ஆயுதங்கள், அவற்றுக்குத் தேவையான வெடிபொருட்கள், போர் வீரர்களுக்குத் தேவையான உணவுப் பொருட்கள் போன்றவற்றைக் கொண்டு செல்கின்றன. போர்க் கப்பல்கள் பொதுவாக ஒரு நாட்டின் கடற்படைக்குச் சொந்தமானவையாக இருக்கின்றன. தனியாரும், நிறுவனங்களும் கூடச் சில வேளைகளில் போர்க் கப்பல்களை வைத்துப் பேணுவது உண்டு.\n"}
{"id": "97186", "url": "https://ta.wikipedia.org/wiki?curid=97186", "title": "கோண்மா நெடுங்கோட்டனார்", "text": "கோண்மா நெடுங்கோட்டனார்\n\nகோண்மா நெடுங்கோட்டனார் சங்ககாலப் புலவர்களில் ஒருவர். அவரது பாடல் சங்கநூல் தொகுப்பில் ஒன்றே ஒன்று உள்ளது. அது நற்றிணை 40 எண்ணுள்ள பாடல்.\n\nஏறு தழுவிக், கொள்ளப்படும் காளைகள் 'கோண்மா'(கோள் மா) எனப்படும். அதன் கொம்பு என்ன செய்யும்? தழுவுவோரைக் குத்துமல்லவா? அதுபோலக் கணவணின் செயல் மனைவியைக் குத்துவதாக அமைந்துள்ளதைப் பாடலில் காணலாம். இப்படிப்பட்ட செய்தியைப் பாடலாக்கிச் சொன்னதால் பாடற்பொருளை மையமாகக் கொண்டு இவருக்குப் பெயரிட்டுள்ளனர்.\n\nSection::::பாடல் சொல்லும் செய்தி.\nமனைவி மகனைப் பெற்றிருக்கிறாள். இந்த மகிழ்வைக் கணவன் பரத்தையிடம் பகிர்ந்துகொள்கிறான். (இது தவறு அல்லவா? இதனைக் குத்திக் காட்டிச் சொல்வதுதான் 'கோண்மா நெடுங்கோடு')\n\nSection::::பரத்தையின் பெருமித மொழி.\nவீட்டில் மனைவிக்குத் தன் குழந்தை பிறந்திருக்கிறது. கணவன் கள்வன் போல வீட்டை விட்டு அகன்று பரத்தை இல்லம் சென்றுள்ளான். (அவன் தனக்குக் குழந்தை பிறந்துள்ள மகிழ்வைப் பரத்தையோடு பகிர்ந்துகொள்கிறான்.) இந்தச் செய்தியைக் குழந்தை பெற்ற தாயின் சுற்றத்தார் கேட்கும்படி பரத்தை கூறுகிறாள்.\n"}
{"id": "97190", "url": "https://ta.wikipedia.org/wiki?curid=97190", "title": "கோழிக் கொற்றனார்", "text": "கோழிக் கொற்றனார்\n\nகோழிக் கொற்றனார் சங்ககாலப் புலவர்களில் ஒருவர். இவரது பாடல் சங்கநூல் தொகுப்பில் ஒன்றே ஒன்று உள்ளது. அது குறுந்தொகை 276 எண்ணுள்ள பாடல். கோழி, கோழியூர், பெருங்கோழியூர் என்பன உறையூரைக் குறிக்கும் பெயர்கள்.\nSection::::பாடல் சொல்லும் செய்தி.\n(களவு ஒழுக்கத்தில் தலைவன் தலைவியைத் தோழி வாயிலாக அடைவான். முடியாவிட்டால் மடலேறிப் பெறுவது வழக்கம்) இந்தத் தலைவன் தோழியை மிரட்டுகிறான். அரசனிடம் சொல்லி முறையிட்டுப் பெறுவேன் என்கிறான்.\n\nஅவள் குறுமகள். மூங்கில் போன்ற தோளை உடையவள். பாவைப் பொம்மை செய்து அவளோடு நான் விளையாடினேன். கோரைப்புல் மெத்தையில் படுத்துக் கிடந்தோம். அவளது முலைமேல் தொய்யில் எழுதினேன். அந்தத் தொய்யில் அழியாமல் காப்பாற்றினேன். இவையெல்லாம் யாருக்கும் தெரியாது. (இப்போது நீ என் காதலியை(தலைவியை) எனக்குத் தராவிட்டால் 'முறையுடை அரசன் செங்கோல் அவையத்து முறையிடுவேன்'. அது அவளது பேதைத் தன்மைக்குத் தக்கது அன்று. ஊருக்கும் நல்லதன்று. - என்கிறான்.\n"}
{"id": "97192", "url": "https://ta.wikipedia.org/wiki?curid=97192", "title": "கோவேங்கைப் பெருங்கதவனார்", "text": "கோவேங்கைப் பெருங்கதவனார்\n\nகோவேங்கைப் பெருங்கதவனார் சங்ககாலப் புலவர்களில் ஒருவர். இவரது பாடல் சங்கநூல் தொகுப்பில் ஒன்றே ஒன்று உள்ளது. அது குறுந்தொகை 134.\n\n\n"}
{"id": "97193", "url": "https://ta.wikipedia.org/wiki?curid=97193", "title": "தமிழ் நாடு மருத்துவப் பணிகள் கழகம்", "text": "தமிழ் நாடு மருத்துவப் பணிகள் கழகம்\n\nதமிழ் நாடு மருத்துவப் பணிகள் கழகம் (\"Tamilnadu Medical services Corporation)\" ஒரு தமிழ்நாடு அரசு நிறுவனம். தமிழ் நாட்டில் உள்ள அனைத்து அரசினர் மருத்துவமனைகளிலும் இன்றியமையாத அனைத்து மருந்து, மாத்திரைகளின் இருப்பை உறுதி செய்வதை முதன்மையான நோக்கமாகக் கொண்டு சூலை முதல் நாள், ஆயிரத்துத் தொள்ளாயிரத்துத் தொண்ணூற்று நான்கு அன்று, நிறுமங்கள் சட்டம் 1956 -ன் கீழ்ப் பதிவு செய்யப்பெற்று, தமிழக அரசால் தொடங்கப்பெற்ற ஒரு வரையறு நிறுவனமாகும்.\n\n"}
{"id": "97194", "url": "https://ta.wikipedia.org/wiki?curid=97194", "title": "கோளியூர் கிழார் மகனார் செழியனார்", "text": "கோளியூர் கிழார் மகனார் செழியனார்\n\nகோளியூர் கிழார் மகனார் செழியனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் உள்ளது. அது நற்றிணை நூலில் 383 எண்ணுள்ள பாடலாகச் சேர்க்கப்பட்டுள்ளது.\n\nதலைவன் வரும் வழியைப்பற்றித் தோழியும் தலைவியும் தலைவனுக்குக் கேட்குபடி பேசிக்கொள்கின்றனர். கல்லுப் பாறைக்குப் பக்கத்தில் வேங்கைமரம். அந்த வேங்கையின் பூமாலை போல் உடலில் கோடுகளை உடைய புலி. அந்தப் புலி தன் பெண்புலி பசித்திருக்கிறது என்பதற்காக யானையை வீழ்த்திவிட்டு இடி முழக்கம் போல உரறும். அந்த வழியில்தான் தலைவன் தலைவியை நாடி வருகிறான். நள்ளிரவில் வருகிறான். பாம்பு திரியும் வழியில் வருகிறான். இப்படிப்பட்ட வழியில் தலைவன் வருவதால் தலைவியும், தோழியும் அஞ்சுவதாகத் தோழி குறிப்பிடுகின்றாள்.\n"}
{"id": "97195", "url": "https://ta.wikipedia.org/wiki?curid=97195", "title": "கோவர்த்தனார்", "text": "கோவர்த்தனார்\n\nகோவர்த்தனார் சங்ககாலப் புலவர்களில் ஒருவர். இவரது பாடல்கள் இரண்டு சங்கநூல் தொகுப்பில் இடம் பெற்றுள்ளன. அவை குறுந்தொகை 66, 194 ஆகியவை. இரண்டுமே முல்லைத்திணைப் பாடல்கள்.\n\n"}
{"id": "97196", "url": "https://ta.wikipedia.org/wiki?curid=97196", "title": "தம்பிரான் வணக்கம்", "text": "தம்பிரான் வணக்கம்\n\nதம்பிரான் வணக்கம் 1578 ஆம் ஆண்டு வெளியிடப்பட்ட ஒரு தமிழ் நூல் ஆகும். இந்த நூலை என்றிக்கே என்றீக்கசு என்பவர் எழுதினார். தம்பிரான் வணக்கம், போர்த்துக்கீசிய மொழியில் எழுதப்பட்ட கிறிஸ்துவ சமய போதனை நூலின் தமிழாக்கம். இது தமிழில் அச்சில் வெளிவந்த முதல் நூலாகக் கருதப்படுகிறது. இந்திய மொழிகளிலேயே முதன் முதலாக அச்சு கண்டது தமிழ். நூல் பதித்த இடம் கொல்லம் என்றும், பதித்த நாள் 20.10.1578 என்றும் அந்நூலிலிருந்தே அறிகிறோம். \n\nதமிழ் நூலின் முகப்புப் பக்கத்தில் மேலே DOCTRINA CHRISTAM en Lingua Malauar Tamul என்றுள்ளது. பக்கத்தின் நடுவில் மூவொரு கடவுள் (Trinity) வடிவம் பதிக்கப்பட்டுள்ளது. நான்கு ஓரங்களிலும் சிலுவைகளும் அலங்கார கோலங்களும் வரையப்பட்டுள்ளன. கீழே அக்கால வழக்கிலிருந்த தமிழ் எழுதும் முறையில் தமிழ்த் தலைப்பு தரப்பட்டுள்ளது. புள்ளிகள் இடப்படவில்லை; சொற்களும் பிரிக்கப்படவில்லை. எனவே, நூல் தலைப்பு இவ்வாறு தோற்றமளிக்கிறது:\n\n\n"}
{"id": "97198", "url": "https://ta.wikipedia.org/wiki?curid=97198", "title": "தொகுதிப் பிறப்பு", "text": "தொகுதிப் பிறப்பு\n\nதொகுதிப் பிறப்பு \"(phylogeny)\" என்பது உயிரினங்கள் தங்கள் பரிணாம வரலாற்றில் எவ்வாறு ஒன்றுடன் ஒன்று தொடர்புடையவையாய் இருக்கின்றன என்பதை முன்வைக்கிறது. எல்லா உயிரினங்களும் பொது பொது மூதாதையுடன் தொடர்புடையவை எனும் கருதுகோளை இது அடிப்படையாய்க் கொண்டது.\n\nதொகுதிப் பிறப்பியல் ஆராய்ச்சிகளின் பயனாய் தொகுதிப் பிறப்பியல் கிளைப்படம் கிடைத்துள்ளது. இது மூதாதையில் இருந்து தொடர்புடைய இனங்கள் வந்ததைக் காட்டுகிறது. ஒப்பியல் உடற்கூறு, மூலக்கூறு உயிரியல், தொல்எச்சவியல் ஆகியவற்றின் உதவியுடன் தொகுப்பிறப்பியல் தரவுகள் பெறப்படுகின்றன.\n"}
{"id": "97224", "url": "https://ta.wikipedia.org/wiki?curid=97224", "title": "காம்ப்பசு நடவடிக்கை", "text": "காம்ப்பசு நடவடிக்கை\n\nகாம்ப்பசு நடவடிக்கை (காம்பஸ் நடவடிக்கை, \"Operation Compass\") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு போர் நடவடிக்கை. இது மேற்குப் பாலைவனப் போர்த்தொடரின் ஒரு பகுதியாகும். இதில் எகிப்து மீது படையெடுத்திருந்த பாசிச இத்தாலியின் படைகளை பிரிட்டானியப் படைகள் தாக்கித் தோற்கடித்தன.\n\nசெப்டம்பர் 1940ல் தொடங்கிய இத்தாலியின் எகிப்து படையெடுப்பு ஒரு வாரத்துள் நின்று போனது. 65 மைல் தூரம் எகிப்துள் முன்னேறிய இத்தாலியப் படைகள் பல்வேறு காரணங்களால் தேக்கமடைந்துவிட்டன. இதனை பயன்படுத்திக் கொண்ட எகிப்திலிருந்த பிரிட்டானியப் படைகள் எதிர்த்தாக்குதலுக்குத் தயாராகின. காம்ப்பசு நடவடிக்கை எனக் குறிப்பெயரிடப்பட்ட இந்த முயற்சி ஆரம்பத்தில் ஒரு சிறு ஐந்து நாள் திடீர்த்தாகுதலாக மட்டுமே திட்டமிடப்பட்டது. எகிப்திலிருந்து இத்தாலியப் படைகளை விரட்ட வேண்டுமென்பது மட்டும் இதன் குறிக்கோளாக இருந்தது. டிசம்பர் 8ம்தேதி சிடி பர்ரானி என்ற இடத்தில் அமைக்கப்பட்டிருந்த இத்தாலியப் பாசறைகளின் மீது பிரிட்டானியப் படைகள் தங்கள் தாக்குதலைத் தொடங்கின. பிரிட்டானிய வான்படை இத்தாலிய வான்படைத் தளங்களின் மீது குண்டுவீசி அங்கு நிறுத்தப்பட்டிருந்த பல வானூர்திகளை அழித்தது. நிலை குலைந்து போன இத்தாலியப் படைப்பிரிவுகள் வேகமாக லிபியாவை நோக்கிப் பின்வாங்கத் தொடங்கின. எகிப்திலிருந்து அவற்றை விரட்டியதோடு நிற்காத பிரிட்டானியப் படைகள் லிபிய எல்லையைத் தாண்டி தங்கள் விரட்டலைத் தொடர்ந்தன. ஏராளமான இத்தாலிய வீரர்களும் அவர்கள் போட்டுவிட்டு ஓடிய தளவாடங்களும் பிரிட்டானியப் படைகளிடம் சிக்கிக் கொண்டன. சாதாரண திடீர்த்தாக்குதலாகத் தொடங்கிய காம்ப்பசு நடவடிக்கை பிரிட்டானியர்களுக்கு ஒரு வெற்றிகரமான படையெடுப்பாக அமைந்தது. அடுத்த இரண்டு மாதங்களில் பார்டியா, டோப்ருக், குஃப்ரா ஆகிய இடங்களும் அவைகளால் கைப்பற்றப்பட்டன. லிபியாவினுள் 800 கிமீ வரை அவை ஊடுருவி விட்டன. பெப்ரவரி மாதம் அச்சு நாடுளால் தாக்கப்பட்டிருந்த கிரீசு நாட்டுக்கு உதவி செய்ய வேண்டி பிரிட்டானியப் பிரதமர் வின்ஸ்டன் சர்ச்சில் லிபியாவில் படை முன்னேற்றத்தை நிறுத்த உத்தரவிட்டார். \n\nஇச்சண்டையில் எகிப்து மீது படையெடுத்திருந்த இத்தாலிய 10வது ஆர்மி அழிக்கப்பட்டுவிட்டது. 22 தளபதிகள் உட்பட 1,30,000 இத்தாலிய வீரர்கள் போர்க்கைதிகளாயினர். காம்ப்பசில் பங்கு கொண்ட பிரிட்டானியப் படையில் பிரிட்டானிய இந்தியப் படைப்பிரிவுகள் இடம் பெற்றிருந்தன. இத்தாலியின் படுதோல்வி அதன் வடக்கு ஆப்பிரிக்க காலனிகளின் நிலையை கேள்விக் குறியாக்கியது. லிபியாவின் கிழக்குப் பகுதியாகிய சிரெனைக்காவின் பெரும்பகுதி பிரிட்டானிய கட்டுப்பாட்டில் வந்தது. முசோலினிக்கு உதவி செய்ய இட்லர் ஜெர்மானியத் தரைப்படையின் ஆப்பிரிக்கா கோரினை தளபதி எர்வின் ரோம்மல் தலைமையில் வடக்கு ஆப்பிரிக்காவுக்கு அனுப்பினார்.\n"}
{"id": "97229", "url": "https://ta.wikipedia.org/wiki?curid=97229", "title": "மடி நோய்", "text": "மடி நோய்\n\nமடி நோய் அல்லது மடியழற்சி(\"Mastitis\") என்பது ஒரு கால்நடைகளைத் தாக்கும் நோய். நுண்கிருமிகள் கால்நடையின் மடியைத் தாக்குவதால் உண்டாகிறது. மாடுகளை அசுத்தமாகவும் மற்றும் சேறான தரையில் வைத்திருப்பதாலும் இந்நோய் உண்டாகிறது. மடியில் ஏற்படும் காயங்கள் அல்லது பாலூட்டும்போது கன்றுகளால் கடிபட்ட காயங்கள் அல்லது தவறான பால் கறக்கும் முறைகளினால் ஏற்பட்ட காயங்கள் நோய்கிருமித் தொற்று ஏற்படக் காரணமாகின்றன. அதிகப் பால் கறக்கும் மாடுகள் போதும் பாதிக்கப்படுகின்றன. \n\nSection::::அறிகுறிகள் மற்றும் பெறப்படும் பாலின் தரம்.\nமடி வீங்கியும், சூடாகவும், கெட்டியாகவும் மற்றும் வலியுடன் காணப்படும். \nபால் திரிந்தும் மற்றும் நோய் முற்றும் நிலையில் பெறப்படும் பால் இரத்தம் அல்லது சீழ் கலந்து வரும். சில நேரங்களில் பால் தண்ணீர் போன்று இருக்கும்.\n\nபாலில் பொட்டாசியம்,இலக்ரோபெறின் என்பவற்றின் அளவு குறைவதுடன் பால் புரதமான கேசின் அளவும் குறைவடையும். கேசின் பாலிலூள்ள கல்சியத்துடன் தொடர்புள்ளதால் கல்சியம் அளவும் குறையும். இதனால் பாலைச் சேமித்தல் மற்றும் பயன்படுத்தலில் சிக்கல் இருக்கும்..\n\nSection::::தடுப்பு முறைகள்.\nமடி நோய்க்குத் தகுந்த தடுப்பூசியில்லாததால் வருமுன் காக்கும் முயற்சிகள் செய்யப்படுகின்றன. மடியில் காயம் ஏற்படாமல் பார்த்துக் கொள்வது, தரையைக் காய்ந்து இருக்கும்படி வைப்பது, சுண்ணாம்புத் தூளைத் தூவுவது (ஈக்கள் வராமல் தடுக்க). பால் கறக்கும்போது சுத்தமான இடத்திற்கு கொண்டு சென்று கறப்பது, பால் கறப்போர் கைகளை சோப்புப் போட்டுக் கழுவவது, மடியையும் பால் கறக்கும் முன் சுத்தமாகக் கழுவி விடுவது, பால் கறத்தலை விரைவாகவும் முழுமையாகவும் செய்வது, நோய் பாதித்த மடியிலிருந்து பாலைக் கடைசியாகத் தனிப் பாத்திரத்தில் கறப்பது, அதனை உபயோகப்படுத்தாமல் இருப்பது, நல்ல மாடுகளை முதலில் கறந்த பின்னர் நோயுற்ற மாடுகளை கறப்பது வருமுன் காக்கும் வழிமுறைகள்.\n\nபால் கறந்த பின், மடிக்காம்பு துவாரமும் பால் வரும் பாதையும் திறந்திருப்பதால் மாடுகள் படுத்தால் நோய்கிருமிகள் மடியில் நுழைய ஏதுவாகும். எனவே, பால் கறந்தவுடன் தீவனமிளிப்பதால் 30- 45 நிமிடங்கள் வரை மாடுகள் படுப்பதைத் தவிர்க்கலாம். பால் வற்றிய மாடுகளில் மடியினை ஆரோக்கியமாகப் பராமரிக்க கால்நடை மருத்துவரின் ஆலோசனையைப் பெற வேண்டும்.\n\nSection::::சிகிச்சை.\nமடி நோயினைத் தவிர்க்கும் மருத்துவத்திற்கும் மற்றும் ஆலோசனைகளுக்கும் கால்நடை மருத்துவரை அணுகவும். நோய் பாதித்த மாட்டின் பாலை குணமடைந்த நான்கு நாட்களுக்குப் பின்புதான் பயன்படுத்த வேண்டும். இவ்வாறு பாதிக்கப்பட்ட பாலினை கூட்டுறவு சங்கங்களுக்கும் வழங்கக் கூடாது. இந்தப் பாலை அருந்துவோருக்கு தொண்டை கமறல் மற்றும் நச்சுத்தன்மை உண்டாகலாம். \n"}
{"id": "97231", "url": "https://ta.wikipedia.org/wiki?curid=97231", "title": "சங்கவருணர் என்னும் நாகரியர்", "text": "சங்கவருணர் என்னும் நாகரியர்\n\nசங்கவருணர் என்னும் நாகரியார் சங்ககாலப் புலவர்களில் ஒருவர். சிலர் இவரைச் சங்கவருணர் என்றனர். சிலர் நாகரியார் என்றனர். அனைவரும் இவரை ஒருவராக உணர்ந்துகொள்ளும் பொருட்டு இவரைச் 'சங்கவருணர் என்னும் நாகரியார்' என்று புறநானூற்றைத் தொகுத்தவர் குறிப்பிட்டுள்ளார். புறநானூறு 360 எண்ணுள்ள ஒரே ஒரு பாடல் மட்டும் இவரால் பாடப்பட்டதாகச் சங்கநூல் தொகுப்பில் இடம்பெற்றுள்ளது.\nSection::::தந்துமாறன்.\nதந்துமாறன் சங்ககாலப் பாண்டிய மன்னர்களில் ஒருவன். புறநானூற்றைத் தொகுத்தவர் இந்தப் பாடலுக்குத் தந்துள்ள அடிக்குறிப்பு 'தந்துமாறனைப் பாடியது' என்று குறிப்பிடுகிறது. பாடலில் இந்த அரசனின் பெயர் இல்லை. எனினும் 'பெரும கேண்மதி!' என்று வருகிறது. இது இந்தப் பாண்டியனை விளித்த மொழி என அறிதல் வேண்டும்.\n\n\nSection::::செல்வம் நிலையாமை.\nஇந்த நற்பண்புகளுடன் அரசாண்டோர் சிலர்தான். பலர் அப்பண்புகளுடன் ஆட்சி புரியாதவர்கள். இவர்களின் செல்வம் அவர்களுக்கும் நிலைப்பதில்லை.\n\nSection::::ஈமச் சடங்கு.\nவெள்ளில் என்னும் சுடுகாட்டில் கள்ளும், புல்லில் இட்ட சோறும் பிணத்துக்குப் படைப்பர். புலையன் சொல்லச் சொல்ல இவற்றைப் படைப்பர்.\n"}
{"id": "97232", "url": "https://ta.wikipedia.org/wiki?curid=97232", "title": "பால் காய்ச்சல்", "text": "பால் காய்ச்சல்\n\nபால் காய்ச்சல் (Milk fever) ஒரு கால்நடை நோய். அதிகப் பால் உற்பத்தி செய்யும் கறவை மாடுகள் கன்று ஈன்ற 2-3 நாட்களில் பால் காய்ச்சலால் பாதிக்கப்படுகின்றன. இது கன்று ஈனுவதற்குச் சற்று முன்னும் அல்லது உச்சகட்ட பால் உற்பத்தியை அடையும் நேரத்திலும் உண்டாகலாம். இரத்தத்தில் சுண்ணாம்புச் சத்து குறைந்து உடலின் தசைகள் பாதிக்கப்படுவதால் பால் காய்ச்சல் உண்டாகிறது.\n\nSection::::அறிகுறிகள்.\nமாடுகளில் காய்ச்சல் இருக்காது உடல் வெப்பம் குறைந்து காணப்படும். மாடுகள் தீவனம் உட்கொள்ளாது. காதுகள், மடி, கால்கள் குளிர்ந்து காணப்படும். நடையில் தடுமாற்றம், தரையில் விழுந்து அதன் கழுத்தை வயிற்றுப்பக்கமாகத் திருப்பி வைத்திருத்தல் அல்லது நீட்டி வைத்திருத்தல் கழுத்தை நேராக இருக்குமாறு சரிசெய்தாலும் மீண்டும் வளைத்துத் திருப்பிக் கொள்ளும். மூச்சுத் திணறல் காணப்படும்.\n\nSection::::தடுப்பு முறை.\nபருவ நிலைக்கேற்றவாறு மாடுகளை சிறிது நேரம் வெயிலில் இருக்க வைக்கலாம். சுண்ணாம்பு மற்றும் மணிச்சத்து (பாஸ்பரஸ்) நிறைந்த தீவனத்தைக் கன்று ஈனும் ஒரு மாத காலத்திற்கு முன்னிருந்து அளித்தால் பால் காய்ச்சலைத் தவிர்க்க உதவும். காயவைத் புல் மற்றும் தீவனப் பயிர்களை அளிப்பது பலன் தரும்.\n\nSection::::சிகிச்சை.\nகால்நடை மருத்துவரை அணுகி சிகிச்சை பெற்றால் சில மணி நேரத்தில் நல்ல முன்னேற்றம் காணப்படும்.\n\nSection::::துணை நூல்கள்.\n1. கறவை மாடுகள் பராமரிப்புக் கையேடு, தேசிய பால்வளத்துறை, ஆனந்த்\n"}
{"id": "97234", "url": "https://ta.wikipedia.org/wiki?curid=97234", "title": "தமிழ் அச்சிடல் வரலாறு", "text": "தமிழ் அச்சிடல் வரலாறு\n\nதமிழ் அச்சிடல் அறிமுகமும் வளர்ச்சியும் திருத்தூதுப் பணிக்காக இந்தியா வந்திருந்த சமயப் பரப்புரையாளர்களாலும் பிரித்தானியக் கிழக்கிந்தியக் கம்பனியின் முயற்சிகளாலும் நிகழ்ந்தது. இந்தத் தொடக்க கட்ட வளர்ச்சிக்கு முதன்மையாளர்களாக இயேசு சபை இறைப்பணியாளர்களும் பின்னர் சீர்திருத்தத் திருச்சபையின் போதகர்களும் இந்து அறிஞர்களும் குறிப்பிடப்படுகிறார்கள். புதிதாகக் குடிபுகுந்தவர்கள் உள்ளூர் மொழியின் முக்கியத்துவத்தினை உணர்ந்தவர்களாகத் தங்கள் சமய போதனைகளை உள்ளூர் மொழிகளில் பரப்ப எடுத்த முயற்சிகள் தென்னிந்தியாவில் நாட்டுமொழிகளில் அச்சிடும் பண்பாட்டை அறிமுகப்படுத்தியது.\n\nகிழக்கிந்தியக் கம்பனி வைத்திருந்த தடைகள், காலனித்துவ சூழ்நிலைகள், நடைமுறைச் சிக்கல்கள், கல்வி இல்லாமை, சாதிய ஒடுக்குமுறைகள், அக்கறையின்மை எனப் பல்வேறு காரணங்களால் தமிழ் அச்சுக்கலை மந்தமாகவே வளர்ச்சி பெற்றது. இதனால் பெருந்தொகை இலக்கியங்கள் பதிக்கப்படாமலேயே அழிந்து போயின. இன்று கிடைக்கும் தமிழ் இலக்கியங்கள் 19 ஆம் நூற்றாண்டின் நடுப்பகுதியிலிருந்து பதிக்கப்பட்ட ஆக்கங்கள் ஆகும்.\n\nSection::::எண்ணிக்கை.\n1865 ஆம் ஆண்டு வெளியிடப்பட்ட ஆங்கில நூலான \"தமிழில் அச்சிடப்பட்ட நூல்களில் வகைப்படுத்தப்பட்ட அட்டவணை\" (\"Classified catalogue of Tamil printed books\") 1865 வரை 1755 நூல்கள் தமிழில் அச்சிடப்பட்டதாகக் கூறுகிறது. \"தமிழ் அச்சுப் பண்பாடு: நிறுவனமயமாதல் நோக்கி (1860–1900)\" என்ற ஆய்வுக் கட்டுரை \"1867 – 1900 ஆண்டுகளில், 8578 புத்தகங்கள் அச்சில் வந்திருப்பதைக் காண்கிறோம். விடுபடுதல்களோடு இணைத்து நாற்பது ஆண்டுகளில் (1860–1900) சுமார் பத்தாயிரம் நூல்கள் தமிழில் அச்சிடப்பட்டிருப்பதை அறிகிறோம்\" எனக் கூறுகிறது.\n\nSection::::அச்சிடப்பட்ட முதல் தமிழ் நூல் (1554).\nமுதல் தமிழ் புத்தகம் 1554ஆம் ஆண்டு பெப்ரவரி 11ஆம் நாள் லிசுபனில் வெளியானது. அதை ஆக்கியோர் வின்சென்ட் தெ நாசரெத், ஹோர்கே கார்வாலோ மற்றும் தோமா த குருசு ஆகியோர் ஆவர். இம்மூவரும் தமிழ் அறிந்த இந்தியர்களே என்றும் அவர்களுடைய கிறித்தவப் பெயர்களே நமக்குத் தெரிந்துள்ளன என்றும் அறிஞர் கருதுகின்றனர். \"கார்த்தீயா ஏங் லிங்குவா தமுல் எ போர்த்துகேஸ் (Cartilha ē lingoa Tamul e Portugues)\" (தமிழில்: \"தமிழ் மொழியிலும் போர்த்துகீசியத்திலும் அமைந்த [திருமறைச்] சிற்றேடு\") என்னும் தலைப்பில் வெளியான அந்நூலில் தமிழ்ச் சொற்கள் இலத்தீன் எழுத்துக்களில் அச்சுக் கோக்கப்பட்டிருந்தன.\n\nஇந்த நூல்தான் வரலாற்றிலேயே முதலில் அச்சேற்றப்பட்ட தமிழ் நூல்; ஐரோப்பிய மொழியிலிருந்து முதலில் மொழிபெயர்ப்பான தொடர் பாடம்; இந்திய மொழியொன்றிலிருந்து ஐரோப்பிய மொழிக்கு எழுத்துமாற்றம் செய்யப்பட்ட முதல் நூல் என்று தமிழறிஞர் கமில் சுவலெபில் குறிப்பிடுகிறார்.\n\nமதுரை போன்ற இடங்களில் செப்புப் பட்டயங்களிலும் கற்களிகளிலும் எழுதப்பட்டுவந்த காலகட்டத்திலேயே இந்தத் தமிழ் அச்சு வெளியீடு நிகழ்ந்தது. தமிழில் முதலாவதாக அச்சேறிய இந்தப் புத்தகம் உருசியா (1563), ஆபிரிக்கா (1624) மற்றும் கிரீஸ் (1821) நாட்டு முதல் அச்சிட்ட நூல்களைவிட முந்தையதாக விளங்குகிறது.\n\nSection::::பதினாறாவது நூற்றாண்டில் என்றீக்கசு.\nகுடியேற்றவாத மற்றும் உள்ளூர் அரசியல் காரணங்களுக்காகவும் 1547ஆம் ஆண்டில் சோழமண்டலக் கடற்கரையில் வந்திறங்கிய போர்த்துக்கீசிய யூதர் என்றிக்கே என்றீக்கசு (1520–1600) என்னும் இயேசு சபை மறைபரப்பாளரின் முயற்சியாலும் உரோமானிய வரிவடிவிலும் தமிழ் வரிவடிவிலும் தமிழில் அச்சிடுவது கைகூடியது. தமிழகத்தில் தங்கிப் பணியாற்றிய காலத்தில் ஐந்து வெவ்வேறான தமிழ் நூல்களை இந்திய மேற்கு கடற்கரையின் பல்வேறு இயேசு சபை குடியிருப்புக்களிலிருந்து தமிழ் வரிவடிவில் என்றீக்கசு வெளியிட்டார். மேலும் தமிழின் இலக்கணம் மற்றும் அகரமுதலி ஒன்றையும் தொகுத்திருந்தார். அச்சிடப்படாதபோதும் இந்நூல்கள் துவக்க கால ஐரோப்பியர்களால் பரவலாகப் பயன்படுத்தப்பட்டு வந்தன. \"எந்தவொரு இந்திய மொழியிலும் ஆழ்ந்த புலமை பெற்ற முதல் ஐரோப்பிய அறிஞர்\" என என்றீக்கசைப் பற்றிக் கிரகாம் ஷா குறிப்பிடுகிறார்.\n\n1575ஆம் ஆண்டுவாக்கில் தமது கிழக்குக் கடற்கரை திருத்தூதுப் பணிகளிலிருந்து கோவாவிற்கு மாற்றப்பட்டபிறகு, என்றீக்கசு தம் நூல்களைத் தொகுக்க துவங்கினார். இதற்குத் தமிழ் அந்தணராக இருந்து 1562ஆம் ஆண்டு இயேசு சபையில் இணைந்த தந்தை பெரோ லூயிஸ் துணையாயிருந்தார். லூயிசின் துணையுடன் கொல்லத்தில் இருந்த தந்தை யோவான் த ஃபாரியாவின் மேற்பார்வையில் கோவாவில் யோவான் கொன்சால்வசு முதல் தமிழ் அச்சுருக்களை வடித்தார்.\n\n1577ஆம் ஆண்டு கோவாவில் என்றீக்கசின் ஐந்து நூல்களில் முதலாவதான \"டொக்ட்ரினா கிறிஸ்டம் என் லிங்குவா மலபார் தமுல் - தம்பிரான் வணக்கம் (Doctrina Christam en Lingua Malauar Tamul – Tampiran Vanakam)\" அச்சிடப்பட்டது. \"மலபார் தமிழில் கிறித்தவ போதனை\" என்பது இதன் பொருள்.\n\nஇந்திய வரிவுருவொன்றில் வெளியான முதல் நூல் இதுவே. இதுபற்றிச் சில அறிஞர்கள் ஐயம் எழுப்பியபோதிலும், கிரகாம் ஷா அந்த அச்சிடல் நிகழ்ந்ததென்றே உறுதியாகக் கூறுகிறார். இரண்டாவதாக வெளிவந்த நூல் (\"கிரிசித்தியானி வணக்கம்\", ஆண்டு: 1578) பதினாறு பக்கங்களே உடையதாக இருந்தது. மூன்றாவது நூல் போர்த்துக்கலில் பரவலாகியிருந்த மார்கோசு என்பவர் உருவாக்கிய \"கிறித்தவ சமயப் போதனை\" (Catechism) தமிழில் மொழிபெயர்க்கப்பட்டு 127 பக்கங்களாக வெளியானது. நவம்பர் 14, 1579ஆம் ஆண்டில் வெளியான இந்நூலுக்கான புதிய அச்சுகள் கொச்சியில் வார்த்தெடுக்கப்பட்டன. மூன்று கிறித்தவ சமயப் போதனை நூல்கள் வெவ்வேறு இடங்களில் வெவ்வேறு அச்சுருக்களில் அடுத்த மூன்றாண்டுகளில் வெளியாயின. கொச்சியில் அச்சிடப்பட்ட என்றிக்கசின் மற்ற இரு நூல்கள்:\n\nSection::::பதினேழாவது நூற்றாண்டில் இராபர்ட் தெ நோபிலி.\nபதினேழாவது நூற்றாண்டில் உரோமையில் உருவாக்கப்பட்ட அச்சுருக்கள் மூலம் அம்பலக்காட்டிலிருந்து தமிழ் நூல்கள் அச்சிடப்பட்டன. தமிழ் அச்சிடலின் இரண்டாம் கட்டமாகக் குறிப்பிடத் தக்க வகையில் அடுத்தடுத்த இரு ஆண்டுகளுக்குள் ஐந்து தொகுதிகள் (இரு நூல்கள் மட்டுமே) வெளியாயின. இதில் முதலாவது \"தத்துவ போதகர்\" என்று சிறப்புப் பெயர் பெற்ற இராபர்ட் நோபிலியின் கிறித்தவ போதனை நூலாகிய \"ஞானோபதேசம்\". இது அவரது மறைவிற்குப் பிறகு மூன்று தொகுதிகளாக, முதலாவது 1677இலும் மற்ற இரண்டும் 1678ஆம் ஆண்டிலும் வெளியாயின. இரண்டாம் நூல் 1679ஆம் ஆண்டில் வெளியான அன்டெம் டெ புரோன்சாவின் \"தமிழ்- போர்த்துகீசிய அகரமுதலி\" ஆகும்.\n\nஎன்றீக்கசைப் போலன்றி இராபர்ட் தெ நோபிலி போர்த்துகீசியத்திலிருந்து தமிழிற்கு மொழிபெயர்க்காமல் தாமே தமது நூலைப் புதியதாக எழுதினார். புதிய மறையாகிய கிறித்தவத்தில் புதைந்துள்ள உண்மைகளை வெளிக்கொணரும் வண்ணம் தாமே இம்முயற்சியில் இறங்கினார்.\n\nSection::::சென்னையில் சீகன்பால்க் அச்சிடல் (1680–1746).\nசென்னையில் அச்சிடலுக்கு வித்திட்டவர் பர்த்தொலொமேயுஸ் சீகன்பால்க் ஆவார். 1578ஆம் ஆண்டிலேயே தென்னிந்தியாவில் அச்சு இயந்திரம் நிறுவப்பட்டபோதும் அடுத்துவந்த இறைப்பணியாளர்களின் அக்கறையின்மையாலும், குறிப்பாக ஆங்கில மற்றும் டச்சு ஆதிக்கம் மேலோங்கியதால் போர்த்துகீசியர் வலுவிழந்ததாலும் போர்த்துகீசியரின் அச்சுக் கூடங்களில் தமிழ் அச்சுப் பணி தொடரவில்லை. 1612ஆம் ஆண்டிற்குப் பிறகு ஏறக்குறைய 50-60 ஆண்டுகளாக எந்தத் தமிழ் நூலும் அச்சாகவில்லை என்று தெரிகிறது. போர்த்துகீசிய அரசு ஆணைப்படி இந்திய மொழிகளில் அச்சிடுவது 1640களில் நிறுத்தப்பட்டது. 1649 முதல் 1660 வரை நோபிலியும் மனுவேல் மார்ட்டினும் எழுதிய பல ஆக்கங்கள் அச்சடிக்கப்படாது இருந்தன. அச்சிடச் சில முயற்சிகள் மேற்கொள்ளப்பட்டாலும் அவை தற்காலிகமாகவே இருந்தன. காட்டாகச் சீகன்பால்க் நிறுவிய தரங்கம்பாடி அச்சகத்தில் தமிழறிஞர் வீரமாமுனிவரின் இலத்தீன்-கொடுந்தமிழ் இலக்கண நூல் 1739இல் அச்சேறியது. கேரளத்தில் அமைந்த அம்பலக்காடு என்னும் இடத்தில் இயேசு சபையினருக்கு உரித்தான அச்சகத்தில் ஒருசில தமிழ் நூல்கள் 1677–1679 அளவில் அச்சாயின.\n\nSection::::தரங்கம்பாடியில் வீரமாமுனிவர்.\nதரங்கம்பாடியில் சீர்திருத்தத் திருச்சபையினரின் அச்சக முயற்சிகளைத் தவிர, இயேசு சபை போதகரான\nகான்ஸ்டண்டைன் பெசுகி (வீரமாமுனிவர், 1680–1747)யின் வளர்ச்சியால் தமிழ் அச்சிடலும் இலக்கியமும் பெரும் மாற்றத்தைக் கண்டது. கிறித்துவ சமயத்தினுள்ளேயே இருந்த பிரிவினரிடையே ஏற்பட்ட பிணக்குகளும் விவாதங்களும் கைகலப்பில் முடிந்து கொலைகளும் நிகழ்ந்த காலகட்டத்தில், அச்சிட்டப் புத்தகங்கள் மற்றும் கையேடுகள் மூலம் லூத்தரன் சபையினர் இந்தப் பிணக்குகளைப் பரப்பிவந்தபோதும், வீரமாமுனிவர் தமது தாக்கமிக்க இலக்கியங்கள்மூலம் எதிர்கொண்டுவந்தார். இயேசு சபையினரே தமிழில் அச்சிடுவதைத் துவக்கி வைத்தாலும் பதினெட்டாம் நூற்றாண்டில் நிலைமை மாறி அச்சகங்கள் பெரும்பாலும் சீர்திருத்தச் சபையினர் கட்டுப்பாட்டில் இருந்தன. லூத்திரன் திருச்சபையினர் பெரும்பான்மையாக இருந்த தஞ்சாவூர், திருவாங்கூர் பகுதிகளில் இயேசு சபையின் வீரமாமுனிவரின் முயற்சிகள் சீர்திருத்தச் சபை பாதிரிமார்களுக்கு அச்சுறுத்தலாக இருந்தன. வீரமாமுனிவரின் வெற்றிக்கு \"உரோமானிய வழக்கங்களை உள்ளூர் வழக்கங்களுக்கு\" ஏற்ப மாற்றிக்கொண்டது ஆகும் எனப் பிளாக்பர்ன் கருதுகிறார். அவரது தமிழ் வரலாற்றாளர் முத்துசாமிப் பிள்ளையின் நூல்களில் அவர் கிழக்கத்திய அரசரைப் போல அணிகலன்களுடன் நெற்றியில் சந்தனத்துடன் விவரிக்கப்படுகிறார். உள்ளூர் ஆட்சியாளர்களின், முக்கியமாக அவர் திவானாகப் பணியாற்றிய சந்தா சாகிப், ஆதரவால் அவர் தமிழ்மொழியில் சிற்றப்பான கல்வி பெறுவது இயல்பாயிற்று.\n\nஇந்த விவரிப்புக்கு மாற்றாக இவர் இலக்கிய திறன்மிக்க, கருத்துக்களை இயம்பிடும் ஆற்றல்மிக்க இந்திய துறவிக் கவிஞராகவும் ஆயப்படுகிறார். இவரது எழுத்துக்கள் தற்காலிக தமிழ் இலக்கியத்தின் அடிக்கல்லாகவும் புதுப்பண்பாட்டுக் கூறாகவும் அமைந்துள்ளன. இருபது நூல்களுக்கும் மேலாக, அகரமுதலிகள், காவியங்கள், உரைநடைத் தொகுப்புகள், இலக்கணம் மற்றும் நாட்டுப்புறக் கதைகள் என- எழுதியுள்ளார். முதன்மை உரைநடை நூலான \"வேத விளக்கம்\" 250 பக்கங்களைக் கொண்டதாக விளங்கியது. தமிழின் முதல் இருமொழி இலக்கண நூலை எழுதிய பெருமையும் அவரையேச் சாரும். அவர் பல மொழிமாற்ற அகரமுதலிகள் தொகுத்தார்: \"தமிழ் - இலத்தீன்\", \"இலத்தீன் - தமிழ் - போர்த்துகீசு\", \"தமிழ் - பிரெஞ்சு\" மற்றும் புகழ்பெற்ற நான்குவழி தமிழ்-தமிழ் நிகண்டான \"சதுரகராதி\" இந்நூல் 1824 வரை அச்சிடப்படாது இருந்தது. எதிர்தரப்பிலிருந்த சீர்திருத்தவாதிகள் இவரது அனைத்து ஆக்கங்களையும் ஏற்றுக்கொள்ளாதபோதும், பிளாக்பெர்ன் கூற்றுப்படி, இவரது இலக்கியத் திறனைப் பாராட்டியதோடன்றி சில இலக்கண நூலையும் வேதியர் உலகம் என்ற நூலையும் அச்சிட்டனர். பத்தொன்பதாம் நூற்றாண்டில் இவை அவர்களின் வழமையான புத்தகங்களில் ஒன்றானது. வீரமாமுனிவரின் \"பரமார்த்த குருவின் கதை\" அல்லது \"Guru Simpleton\" தமிழில் முதன்முதலாக அச்சிடப்பட்ட நாட்டுக்கதைத் தொகுப்பாக விளங்கியது.\n\nSection::::பரமார்த்த குருவின் கதை.\nவீரமாமுனிவரின் பரமார்த்த குருவின் கதை பாரசீக அராபிய இரவுகள் அல்லது வட இந்தியாவின் பஞ்சதந்திரக் கதைகள் போன்று பரவலான ஈர்ப்பைப் பெற்றது. தமிழ் நாட்டுப்புற செவிவழிக்ககதை சொல்லும் பாங்கையும் மேற்கத்திய கதைசொல்லும் பாங்கையும் ஒன்றிணைத்த கற்பனைவளத்துடன் புனையப்பட்ட கதைகளாகும். 1776ஆம் ஆண்டிலேயே இதனை எழுதி முடித்தாலும், 1822ஆம் ஆண்டு இலண்டனில் அச்சிடப்படும்வரை வெளியிடப்படவேயில்லை. தரவுகளின்படி வீரமாமுனிவர் முதலில் தமிழில் எழுதிப் பின்னர் இலத்தீனிற்கு மொழிபெயர்த்தார். இதனை உள்ளூர் மக்களுக்கும் சமய போதகர்களுக்கும் மனமகிழ்வைத் தரவே எழுதியதாக அவர் கூறினாலும் அச்சிட்ட நூல்கள் மிகப்பலரையும் எளிதாகக் கவரும் என்ற உண்மையால் எழுத்துப்பிழையற்ற சமூகத்தை வளர்க்க விரும்பிய வீரமாமுனிவர் தமது அகராதிகளுக்கும் இலக்கண நூலுக்கும் இதனால் ஓர் அறிமுகம் கிடைக்குமென நம்பினார்.\n\nSection::::பாண்டிச்சேரி மிசன் அச்சகம் ஆற்றிய பணி.\nதமிழகத்தில் அச்சுப் பணி புரிந்ததில் பிரான்சு நாட்டவரும் சிறப்பான பங்களித்துள்ளனர். \"Imprimerie de la Mission\" என்னும் பெயரில் செயல்பட்ட இந்த அச்சகம் இயேசு சபைத் துறவியரால் 1748ஆம் ஆண்டு தொடங்கப்பட்டது. அங்கிருந்து நூல்கள் வெளிவரும் முன்னே, ஆங்கிலேயர் புதுச்சேரியை (முன்னாள் ”பாண்டிச்சேரி”) முற்றுகையிட்டு, அங்கிருந்த அச்சகத்தையும் 1761இல் அழித்துவிட்டு, அச்சு இயந்திரங்களைச் சென்னைக்குக் கொண்டுசென்றார்கள். இயந்திரங்களோடு, அச்சுக் கோப்பாளராக இருந்த சார்லஸ் டேலோன் (\"Charles Delon\") என்பவரையும் கடத்திச் சென்றார்கள். பின்னர், பாரிசு வெளிநாட்டு மறைபரப்புக் குழு (\"Missions Etrangers de Paris\") என்று அழைக்கப்படுகின்ற அமைப்பைச் சார்ந்த கத்தோலிக்க மறைபரப்பாளர் பாண்டிச்சேரி அச்சகத்தை 1828இல் மீண்டும் தொடங்கி நடத்தினார்கள். அச்சகம் தொடங்குவதற்கு பிரான்சு நாட்டு அரசு உதவியது. மறைத்திரு டுப்புயி என்பவர் அச்சகத்தின் மேலாளராய் இருந்து, 125 நூல்களை அச்சிலேற்றினார். தேம்பாவணி மூன்று பகுதிகளாகவும், அகர முதலிகள், கிறித்தவப் போதனை நூல்கள், \"வேதசாட்சியான தேவசகாயம்பிள்ளை\" (1858) போன்றவையும் அங்கிருந்து வெளியாயின.\n\nSection::::கிழக்கிந்தியக் கம்பனியின் தமிழர் அச்சகங்களுக்கான தடை.\nபிரித்தானிய கிழக்கிந்திய கம்பனி தமிழ்நாட்டை கைப்பற்றியபோது அவர்கள் ஐரோப்பிய அல்லது தமிழ் கிறித்தவ சமய போதகர்களைத் தவிர பிறர் அச்சகங்களை வைத்திருக்கவோ, நூல் வெளியிடவோ அனுமதிக்கவில்லை. இந்தத் தடை 1835 வரை அமுலில் இருந்தது. இந்தத் தடை எல்லிசு மற்றும் தோமஸ் முன்ரோ உட்பட்டோரின் முயற்சியால் தளர்த்தப்பட்டது. எனினும் தமிழர்களால் நூல்களைப் பதிப்பிப்பதற்கோ, அல்லது அச்சங்களை நடத்துவதற்கோ பல வகைத் தடைகள் தொடர்ந்து இருந்தன. குறிப்பாக 1878 ம் ஆண்டு அறிமுகப்படுத்தப்பட்ட நாட்டு மொழிகள் சட்டம் (\"Vernacular Press Act\") ஊடகங்களில் வெளிவரும் அனைத்தையும் கட்டுப்படுத்த அரசுக்கு (கிழக்கிந்தியக் கம்பனிக்கு) அதிகாரத்தைக் கொடுத்தது. இத்தகைய தடைகளாலும், வேறுபல காரணங்களாலும் அச்சுக்கலை தமிழ்நாட்டுக்கு வந்து சுமார் முன்னூறு ஆண்டுகளுக்கு வளர்ச்சி பெறாமலேயே இருந்தது. இதனால் பெரும்தொகை தமிழ் ஆக்கங்கள் அழிந்து போயின. மிஞ்சிய தமிழ் ஆக்கங்களே 19 ம் நூற்றாண்டின் நடுவிலிருந்து பதிக்கப்பட்டு இன்று கிடைக்கின்றன.\n\nSection::::எல்லிசும் புனித ஜார்ஜ் கல்லூரி அச்சகமும்.\nசென்னை மாவட்ட ஆட்சியாளர் பிரான்சிசு வைட் எல்லிசு தமிழ் ஆராய்ச்சி செய்ய 1812ஆம் ஆண்டு சென்னையில் புனித ஜார்ஜ் கல்லூரியைத் தோற்றுவித்தார். இதில் உள்நாட்டுத் தமிழ் அறிஞர்களும் ஆசிரியர்களாகப் பணியாற்றினர். 1813இல் கல்லூரியைச் சேர்ந்த ஒரு அச்சகமும் ஆரம்பிக்கப்பட்டது. எல்லிசு அவ்வச்சகத்துக்கு ஒரு அச்சு எந்திரத்தையும் தமிழ் அச்சு வார்ப்புருக்களையும் வழங்கி உதவினார். எழும்பூரிலிருந்த அரசு அச்சகத்திலிருந்து தெலுங்கு வார்ப்புருக்கள், அச்சு மை, வேலை செய்யத் தொழிலாளர்கள் போன்றவற்றைக் கொடுத்து உதவினர். சென்னை அரசே அச்சுக் காகிதங்களைத் தந்துதவியது. 1813இல் வீரமாமுனிவரின் “கொடுந்தமிழ் இலக்கணம்” இவ்வச்சகத்தின் முதல் புத்தகமாக வெளியானது. 1830கள் வரை சுமார் முப்பது நூல்கள் இவ்வச்சகத்தால் பதிப்பிக்கப்பட்டன. இலக்கண நூல்கள் தவிர எல்லிசின் திருக்குறள் மொழிபெயர்ப்பு, ராமாயண உத்தர காண்டம் போன்ற காப்பியங்கள், பஞ்சதந்திரக் கதைகள் போன்ற நீதி இலக்கியங்கள் ஆகியவையும் இவ்வச்சகத்தால் வெளியிடப்பட்டன. தமிழ் தவிர தெலுங்கு, அரபி, கன்னடம், மலையாளம் ஆகிய மொழி நூல்களும் வெளியாகின.\n\nSection::::செவிவழிக் கதைகள் தமிழில் அச்சிடல்.\nபத்தொன்பதாம் நூற்றாண்டின் முனபகுதியில் இந்தியாவின் அச்சு வரலாற்றில் பல செவிவழி இலக்கியங்கள், முக்கியமாக நாட்டுப்புறக் கதைகள் பதிப்பிக்கப்பட்டன. 1800ஆம் ஆண்டு முதல் 1835 வரை தமிழில் பதிப்பிக்கப்பட்டவற்றில் பெரும்பான்மையாக, அகரமுதலிகளையும் இலக்கணங்களையும் தவிர்த்து, செவிவழிக் கதைகளின் தொகுப்புகள் இருந்தன. புகழ்பெற்ற இலக்கிய நூல்களான திருக்குறள், நாலடியார் போன்றவை பதிப்பிக்கப்பட்டன என்றாலும் இவற்றை விடப் பலமடங்கு செவிவழிக் கதைகளே பிரசுரமாயின. இவற்றில் முதன்மையானதாக \"விக்கிரமாதித்தன் கதைகள்\" 1804ஆம் ஆண்டு வெளியானது. 1808ஆம் ஆண்டில் \"சதமுக ராவணன் கதை\"யும் 1812ஆம் ஆண்டில் \"மரியாதைராமன் கதை\" மற்றும் \"தமிழறியும் மடந்தை கதை\"யும் 1819ஆம் ஆண்டு \"புரூரவ சக்கரவர்த்தி கதை\"யும் 1820ஆம் ஆண்டில் சிறுகதைத் தொகுப்பான \"கதைமஞ்சரி\"யும் வெளியாயின. 1822ஆம் ஆண்டு இலண்டனிலிருந்து தமிழ்,ஆங்கிலம் இருமொழிகளிலும் \"பரமார்த்த குருவின் கதை\" (குரு சிம்பிள்டன்) வெளியானது. 1826ஆம் ஆண்டு தமிழில் \"பஞ்சதந்திரக் கதை\"களும் 1833ஆம் ஆண்டு மற்றொரு செவிவழிக்கதைகளின் தொகுப்பான \"கதாசிந்தாமணி\"யும் பதிப்பிக்கப்பட்டன. ஆங்கிலம், பிரெஞ்சு மற்றும் ஈசாப் கதைகள் மொழிமாற்றம் செய்யப்பட்டு 1850களில் வெளியிடப்பட்டன.\n\nSection::::மதராஸ் பள்ளிப்புத்தக சமூகம்.\n1817ஆம் ஆண்டில் கொல்கத்தாவில் பள்ளிப் புத்தக சமூகம் தொடங்கிய சில நாட்களிலேயே சென்னையிலும் அத்தகைய சமூகம் ஒன்று நிறுவப்பட்டது. இருப்பினும் பல ஆண்டுகள் அது இயங்காநிலையிலேயே இருந்தது. 1850ஆம் ஆண்டு அதற்கு உயிரூட்டும் வகையில் பள்ளிகளுக்கான சிறந்தப் புத்தகங்களுக்குப் பரிசுகள் வழங்கத் திட்டமிட்டது. இதன் பயனாகப் பல பிரசுரங்கள் வெளிவரத் துவங்கின. அவற்றில் எச். மோரிசு எழுதிய இந்திய வரலாறு சிறப்பாக அமைந்தது.\n\nமதராசு பள்ளிப்புத்தகச் சமூகத்தின் நூல்கள் முதன்மையாக அரசுப் பள்ளிகளில் பயன்படுத்தப்பட்டதால், சமய உணர்வுகள் மட்டுப்படுத்தப்பட்டன. கிறித்தவ மிசன் பள்ளிகளுக்கான பாடப்புத்தகங்களில் கிறித்தவ சமயக் கூறுகள் சில சேர்க்கப்பட்டிருந்தன.\n\nSection::::வேப்பேரி அச்சகம்.\nகுடியேற்றவாத பெருநகரங்களில் அச்சிடுவதைப் பொருத்தமட்டில் சென்னை முதன்மையாக விளங்கியது. கிறித்துவ அறிவு வளர்ச்சிச் சமூகம் (\"Society for Promoting Christian Knowledge – SPCK\") சென்னையின் புறநகரான வேப்பேரியில் 1726ஆம் ஆண்டு பெஞ்சமின் சுல்ட்சால் நிறுவப்பட்டது. இது தரங்கம்பாடியில் இருந்த திருத்தூது மையத்தின் விரிவாகச் செயல்பட்டது. முன்னதாக 1712ஆம் ஆண்டு இவ்வமைப்பு தரங்கம்பாடியில் கொடையாக நல்கியிருந்த தமிழ், தெலுங்கு வரிவுருக்களை தாங்கிய அச்சுப்பொறி அங்கு சீகன்பால்கிற்கு பதிப்பிக்க உதவியாக இருந்தது. இங்கிருந்துதான் \"மலபாரில் வாழ்கின்ற புற சமயத்தார் குறித்த பொது விவரணம்\" (A General Description Of Malabar Heathendom), \"நான்கு நற்செய்திகளும் திருத்தூதர் பணிகள் நூலும்\" (Four Gospels And Acts), மற்றும் \"சபிக்கப்பட்ட புற சமயத்தார்\" (Accursed Heathendom) பதிப்பிக்கப்பட்டன. தவிர 1715ஆம் ஆண்டில் புதிய ஏற்பாட்டின் தமிழாக்கமும் வெளியிடப்பட்டது. 1761ஆம் ஆண்டில் பிரெஞ்சு காலனியாகிய புதுச்சேரியை ஆங்கிலப் படைகள் சேர் எய்ர் கூட் தலைமையில் தாக்கியபோது ஆளுனர் மாளிகையில் இருந்த அச்சுப்பொறியைக் கைப்பற்றினர். அப்பொறியின் இயக்குனர் டெலனுடன் அதனைச் சென்னைக்குக் கொண்டு வந்தனர். கிறித்தவ அறிவு வளர்ச்சிச் சமூகத்தின் யோகன் பிலிப் பாப்ரிசியசு செயின்ட் ஜார்ஜ் கோட்டையின் தேவைகளுக்கு முன்னுரிமை அளிப்பதாகக் கூட்டிற்கு வாக்குறுதி தந்து அச்சுப்பொறியை வேப்பேரிக்கு கொணர்ந்தார். 1762ஆம் ஆண்டிலேயே சமூகம் நாட்காட்டியொன்றையும் தமிழ் நூல்களையும் அச்சடிக்கத் தொடங்கியது. இது கொல்கத்தா மற்றும் மும்பை நகரங்களில் வெளியான நூல்களை விடப் பத்தாண்டுகள் முன்பாகவே வெளியானவை யாகும்.\n\n1766ஆம் ஆண்டு தனக்குச் சொந்தமான அச்சுப்பொறியையும் அச்சகத்தையும் பெற்ற வேப்பேரி, புதுச்சேரி பொறியைக் கோட்டைக்கே திருப்பிக் கொடுத்து விட்டது. புதுச்சேரிப் பொறியைக் கொண்டு மவுண்ட் சாலை (தற்போதைய அண்ணா சாலை)யில் அரசு அச்சகம் நிறுவப்பட்டது. வேப்பேரி அச்சகம் எசுபிசிகே அச்சகம் என்றழைக்கப்பட்டது. இங்கு பதிப்பிக்கப்பட்ட நால்களில் சில:பாப்ரிசியசின் புதிய ஏற்பாட்டின் மொழிபெயர்ப்பு (\"Translation of the New Testament\", 1772); பாப்ரிசியசின் \"தமிழ், ஆங்கில அகரமுதலி\", (1779) \"ஒரு பரதேசியின் புண்ணிய சரிதம்\" (பன்யனின் பில்கிரிம்ஸ் புரோக்கிரசின் மொழிபெயர்ப்பு) (1793). பத்தொன்பதாம் நூற்றாண்டில் சிந்தாதரிப்பேட்டையில் உள்ள அமெரிக்க வெளிநாட்டு இறைப்பணியாளர்களின் வாரியத்திற்கு (\"the American Board Mission – ABM\") விற்கப்பட்டது. 1886ஆம் ஆண்டில் அவர்கள் வெளியேறியபோது எசுபிசிகே-மறைமாவட்டம் மீட்டு அதனை மறைமாவட்ட அச்சகமெனப் பெயரிட்டது. 250 ஆண்டுகள் கடந்தும் இன்றும் அந்த அச்சகம் \"கிறித்தவ இலக்கியச் சங்க\" (சிஎல்எஸ், \"Christian Literature Society\") அச்சகமென இயங்கி வருகிறது.\n\nSection::::ஆறுமுக நாவலர்.\nஆறுமுக நாவலர் இலங்கையிலும் தமிழ்நாட்டிலும் சைவ சித்தாந்த சொற்பொழிவில் முதன்மையாக விளங்கினார். கிறித்தவ சமய போதகர்களின் கட்டுப்பாட்டுக்குள் இருந்த அச்சுத்துறையில் ஆறுமுக நாவலர் ஒரு பாரிய உடைவை ஏற்படுத்தினார். தமிழ் மொழிக்காகவும் சைவக் கோட்பாடுகளுக்காகவும் யாழ்ப்பாணம், சிதம்பரம் மற்றும் சென்னையில் பல பள்ளிகளைத் தவிர அச்சகச் சாலைகளையும் நிறுவினார். அவரது காலகட்டத்தில் தமிழில் சிறந்த பேச்சாளராகவும் எழுத்தாளராகவும் இருந்தார். அவரது வாக்குவன்மையை பாராட்டி 27வது அகவையிலேயே \"நாவலர்\" என்றழைக்கப்பட்டார். பழந்தமிழ் இலக்கியங்களைத் தொகுத்து பதிப்பித்தார். அவற்றில் முதன்மையானவை: விளக்கவுரையுடன் மண்டலப்புரத்தாரின் \"சூடாமணி நிகண்டு\" (1849), உரையுடன் பழந்தமிழ் இலக்கண நூலான நன்னூல் (1851), நக்கீரரின் \"திருமுருகாற்றுப்படை\", மாணிக்க வாசகரின் \"திருவாசகம்\" மற்றும் \"திருக்கோவையார்\", பரிமேலழகர் உரையுடன் திருக்குறள் (1861).\n\nதமிழ் புத்தகப் பதிப்பில் சில புதுமைகளை ஆறுமுக நாவலர் அறிமுகப்படுத்தினார். நிறுத்தற்குறிகளை தமிழில் முதன்முதலாகப் பயன்படுத்தினார். படிப்பதற்கும் புரிதலுக்கும் எளிதாக இருக்க கூட்டு சந்திகளைப் பிரித்து அச்சிட்டார்.\n\nSection::::தமிழ் இலக்கிய அச்சுப் பதிப்பாக்கம் (1835–1950).\nசென்னையில் பல அறிஞர்கள் 1830களில் தமிழ் அச்சக்கச்சாலைகளை நிறுவினர். இவை வணிக நோக்கில் நூல் வெளியீடுகளுக்கு வழி வகுத்தன. மேலும் இவை பொது அரசியலுக்கும் கிறித்துவ சமயப் போதனைகளுக்கு எதிரான இயக்கமாகவும் பயன்பட்டன. கல்லூரியிலும் அரசு அமைப்புகளிலும் பணியாற்றிய வேளையில் வளர்த்துக்கொண்ட திறன்களைத் தங்கள் அச்சகங்களை உருவாக்கப் பயன்படுத்திக்கொண்டனர்.\n\n1834ஆம் ஆண்டு சரவணம்பெருமாள் ஐயரும் விசாகப்பெருமாள் ஐயரும் இணைந்து கல்வி விளக்கம் என்ற அச்சகத்தை நிறுவினர். 1850 வரை இயங்கிய இந்த அச்சகத்தில் ஐம்பதுக்கும் மேற்பட்ட நூல்கள் வெளியிடப்பட்டன. 1835ஆம் ஆண்டு திருவெங்கடாச்சல முதலியாரின் சரசுவதி அச்சகமும், 1839ஆம் ஆண்டு உமாபதி முதலியாரின் கல்விக் களஞ்சியம் அச்சகமும் துவங்கின.\n\nஉ. வே. சாமிநாதையர், சி. வை. தாமோதரம்பிள்ளை, ச. வையாபுரிப்பிள்ளை உட்பட்ட பல சீரிய தமிழறிஞர்கள் தமிழ் செவ்விலக்கியங்களையும், உரைகளையும் பதிப்பித்தனர். இவர்களின் பணியாலேயே தமிழின் இன்றைய இலக்கிய வளம் உலகுக்கு தெரிய வந்தது.\n\nSection::::இசுலாமிய பதிப்பாக்கங்கள் (1835).\n1835 இல் கிழக்கிந்தியக் கம்பனியின் பதிப்புச் சட்டம் விலக்கப்பட்ட பின் இசுலாமிய தமிழ் நூல்கள் பதிப்புப் பெறுவது முனைப்புப் பெற்றது. அச்சுத் தொழில்நுட்பத்தால் முன்னர் எப்பவும் காட்டிலும் 19 ஆம் நூற்றாண்டின் பிற்பகுதியில் இசுலாமிய படைப்பாக்கமும், நூல் பதிப்பும் விரிவு பெற்றது. தமிழ் இசுலாமிய எழுத்தாளர்கள் கணிசமான அரபி மற்றும் பாரசீக சொற்களைப் பயன்படுத்தினர். இதனால் முசுலிம் இல்லாத வாசர்களை எட்டுவது சற்றுக் கடினமாக இருந்தது. மேலும் சிலர் அரபி எழுத்துக்களைத் தமிழ் எழுதப் பயன்படுத்தினர்.\n\nSection::::இலங்கையில்.\nபேருவளையைச் சேர்ந்த செய்கு முஸ்தபா வலியுல்லா என்பவர் அரபுத் தமிழில் எழுதிய \"மீஸான் மாலை\" எனும் நூல் 1868 இல் வெளியானது. 1878 இல் சா. சேகுத்தம்பி எழுதிய சீறா நாடக மன்ற காரண மாலை எனும் 184 பக்கத் தமிழ் நூல் சென்னை மனோன்மணிய விலாச அச்சுக்கூடத்தில் அச்சிடப்பட்டு வெளியானது.\n\nSection::::அயோத்திதாசர், பெளத்த வெளியீடுகள் (1890–1950).\nகிறித்தவர்கள் அச்சுக்கலையை தமிழ் மொழிக்கு அறிமுகம் செய்து வைத்தனர். இந்துக்களும் விரைவில் அந்தத் தொழிநுட்பத்தை தமது சமய தேவைகளுக்குப் பயன்படுத்திக் கொண்டார்கள். பெளத்தர்கள், தலித்துக்கள் ஆகியோரும் அச்சுக்கலையை பயன்படுத்தி தமது கருத்துக்களை வெளியிடலாயினார். 1890 களில் அயோத்திதாசர் பௌத்தம் தழுவினார். இவர் தானே முன்னின்று பல அரிய தமிழ் நூல்களைப் பதிப்பித்தார். இவர் தமிழ்நாட்டிலும் பிற மாநிலங்களிலும் பெளத்த சங்களையும் உருவாக்க உதவி, அந்தச் சங்கங்கள் ஊடாகவும் பல நூல்கள் வெளிவந்தன. அதுவரை புறக்கணிக்கப்பட்டு வந்த பல பெறுமதி மிக்க பெளத்த, சமண, மற்றும் சமயம் சாரா நூல்கள் இவர்களின் முயற்களால் அச்சேறின. அக்கால மறுமலர்ச்சி பெளத்த இயக்க அறிஞர்களாலும் பல நூல்கள் இயற்றிப் பதிப்பிக்கப்பட்டன. இவற்றுள் கெளதமா அச்சியந்திர சாலை, சித்தார்த்தா புத்தக சாலை பதிப்பகங்களும், அயோத்திதாசர், ஏ. பி. பெரியசாமி புலவர், சிங்காரவேலர், ஜி. அப்பாத்துரை, இ. நா. அய்யாக்கண்ணுப்புலவர், எம். ஓய். முருகேசர் போன்ற அறிஞர்களின் பணிகளும் குறிப்பிடத்தக்கன. இக்காலத்தில் அயோத்திதாசரால் வெளியிடப்பட்ட தமிழன் இதழில் நூல்கள் பட்டியலிடப்பட்டு, புரவலர்கள் உதவி வேண்டப்பெற்று பல நூல்கள் அச்சிடப்பட்டன.\n\nSection::::தமிழக அச்சு வரலாற்றுக் கொண்டாட்டங்கள் (மார்ச்சு, 2012).\nதமிழகத்தில் அச்சுக் கலை வளர்ந்த வரலாற்றைச் சிறப்பிக்கும் சில செய்திகள் வெளியாகியுள்ளன.\n\nSection::::அச்சகத்தோர் சங்க வைர விழா.\nஇந்திய நாட்டிலேயே முதன்முறையாக \"அச்சகத்தார் சங்கம்\" தொடங்கியது சென்னை நகரில்தான். 1952, சூலை 28ஆம் நாள் \"சென்னை அச்சகத்தார், கல் அச்சகத்தார் சங்கம்\" (Madras Printers' and Lithographers' Association) தொடங்கப்பட்டது. அச்சங்கம் தனது அறுபதாம் ஆண்டுவிழாக் கொண்டாட்டத்தை 2012, மார்ச்சு 3ஆம் நாள் சென்னையில் ஆரம்பித்தது. அச்சங்கத்தின் முதல் தலைவர் வி.எம். பிலிப்பு ஆவார். அப்போது அவர் \"டயோசீசன் பிறெஸ்\" (Diocesan Press) என்றழைக்கப்பட்ட \"மறைமாவட்ட அச்சகத்தின்\" மேலாளராக இருந்தார்.\n\nஅன்றிருந்த \"டயோசீசன் பிறெஸ்\" இன்று \"சிஎல்எசு பிறெஸ்\" என்னும் பெயரில் இயங்கிவருகிறது. அந்த அச்சகத்தின் தொடக்கம் 18ஆம் நூற்றாண்டு ஆகும். 1761இல் \"வேப்பேரி அச்சகம்\" என்ற பெயரில் கிறித்தவ மறைபரப்பாளர் யொகான் பிலிப் பப்ரிசியசு என்பவர் தொடங்கிய அச்சுக் கூடமே வளர்ச்சியடைந்து, 1798இல் \"கிறித்தவ அறிவு வளர்ச்சி சங்க அச்சுக்கூடம்\" (SPCK Press) என்னும் பெயர் பெற்றது.\n\n\"சென்னை அச்சகத்தார், கல் அச்சகத்தார் சங்கம்\" 1952இல் தொடங்கப்பட்டபோது கீழ்வருவோர் அதன் தொடக்க மற்றும் குழு உறுப்பினராகச் செயல்பட்டனர்:\n\nஅறுபது ஆண்டுகளுக்கு முன்னால் செயல்பட்டுவந்த மேலே குறிப்பிட்ட அச்சகங்களுள் இன்றும் தொடர்ந்து செயல்படுபவை யாவை என்று தெரியவில்லை.\n\nSection::::இந்தியாவில் அச்சுக்கலை மறுமலர்ச்சியின் மூன்றாம் நூற்றாண்டு விழா.\n2012ஆம் ஆண்டு, இந்திய மற்றும் தமிழக அச்சுக் கலையின் மற்றொரு வரலாற்றுக் கட்டம் ஆகும். முன்னூறு ஆண்டுகளுக்கு முன்னால், 1712இல் இந்திய அச்சுக் கலை மறுபிறப்பு அடைந்தது. 1680 இலிருந்து முப்பது ஆண்டுகளுக்கு மேலாக இந்தியாவிலும் தமிழகத்திலும் முடங்கிக் கிடந்த அச்சுப்பணி புத்துயிர் பெற்றது.\n\nஇந்த மறுமலர்ச்சிக்குக் காரணமானவர் பர்த்தலோமேயு சீகன்பால்க் ஆவார். அவரது முயற்சியால் முன்னூறு ஆண்டுகளுக்கு முன்னால், 1712 சூன் மாதம் ஆங்கில அச்செழுத்துகள், தாள் உட்பட ஓர் அச்சகம் சென்னை வந்திறங்கியது. பின் அது தரங்கம்பாடிக்குக் கொண்டுபோகப்பட்டு, அங்கு நிறுவப்பட்டது. இங்கிலாந்தில் ஓர் அச்சுக்கூடத்தில் பணியாற்றியிருந்த ஒருவரின் துணையோடு, சீகன்பால்க் தம் அச்சுக்கூடத்தில் சில போர்த்துகீசிய வெளியீடுகளை 1712இல் அச்சிட்டார்.\n\nஇவ்வாறு, அச்சுக் கலை தமிழகத்திலும்.இந்தியாவிலும் மீண்டும் காலூன்றியது. டேனியரின் குடியேற்றமாகிய தரங்கம்பாடியில் மறுபிறப்படைந்த அச்சுக் கலை, வங்காளத்தில் அமைந்திருந்த டேனிய குடியேற்றமாகிய செரம்பூரிலும் வளர்ந்தது. பர்த்தலோமேயு சீகன்பால்குவின் ஒரே மகன் காட்லீப் எர்னஸ்ட் சீகன்பால்கு என்பவர் செரம்பூரின் ஆளுநராக இருந்தபோது, கல்கத்தாவிலிருந்து ஆங்கிலேயரால் வெளியேற்றப்பட்ட வில்லியம் காரே மற்றும் இரு பாப்திஸ்து மறைபரப்பாளர் செரம்பூரில் அடைக்கலம் புகுந்தனர். அங்கிருந்து காரேயும் தோழர்களும் அச்சுக்கலையை இந்தியாவின் பிற பகுதிகளுக்குப் பரப்பினர்.\n\n\n"}
{"id": "97238", "url": "https://ta.wikipedia.org/wiki?curid=97238", "title": "மீன் பண்ணை", "text": "மீன் பண்ணை\n\nமீன் பண்ணை அமைப்பதற்கு இடம் தேர்வு செய்யும்போது பல்வேறு காரணிகளைக் கருத்தில் கொள்ள, நீர் வேளாண்மை எடுத்துரைக்கிறது. இதனால் அதிக இடர்பாடுகளின்றி, குறைந்த செலவில் தரமான மீன் வளர்ப்புக் குளங்களை அமைத்துக்கொள்ளலாம்.\n\n\nSection::::மீன் பண்ணைக்குரியக் காரணிகள்.\nகுறிப்பிடப்பட்ட தகுதிகளில் ஏதேனும் குறைந்திருப்பின், சற்றுக்கூடுதல் செலவுகள் செய்து, அத்தகைய இடங்களிலும் மீன் பண்ணை அமைக்கலாம்.\n\nSection::::மீன்குளங்களின் அமைப்பு.\nமீன்குள வடிவம்:ஒரு மீன் வளர்ப்புக் குளத்தைக் குறைந்தது ¼ ஏக்கர் (1000 ச.மீ) பரப்பிலாவது அமைத்தால், இலாபகரமாக மீன் வளர்ப்பை மேற்கொள்ளலாம். மீன் வளர்ப்புக் குளங்களைச் செவ்வக வடிவத்தில் சுமார் 1 ஏக்கர் முதல் 2.5 ஏக்கர் (1 எக்டர்) கொண்டவைகளாக அமைத்துக் கொள்ளலாம். குளங்களைச் சதுர வடிவில் அமைக்கும் போது, அமைக்க வேண்டிய கரையின் நீளம் குறைகிறது. இருப்பினும், மீன்களை எளிதாக அறுவடை செய்வதற்கு, செவ்வக வடிவ குளங்களே ஏற்றவை. தற்போது தண்ணீர் பற்றாக்குறை அதிகரிப்பதால் குளங்களை ¼ முதல் 1 ஏக்கர் பரப்பளவு கொண்டவைகளாகவும் அமைத்துக் கொள்ளலாம்.\n\nமீன்குள உருவாக்கம்:பெரும்பாலான மீன் வளர்ப்புக் குளங்கள், தோண்டி கரை அமைக்கப்பட்ட குளங்களாகவே உள்ளன. இத்தகைய குளங்கள் அமைத்திட குறைவான செலவே ஆகிறது. ஒரு இடத்தைக் குறியிட்டு அதில் ஓரளவிற்கு மண்ணைத் தோண்டி எடுத்து, பின்னர் தோண்டி எடுத்த மண்ணைக் கொண்டே குளங்களுக்குக் கரை அமைத்திடலாம். இம்முறையில் ஒரு ஏக்கர் குளம் அமைத்திட சுமார் ரூ. 30,000 முதல் ரூ. 40,000 வரை செலவாகிறது. இத்தகையக் குளங்களின் பயன் என்னவெனில், பிற்காலத்தில் மீன் வளர்ப்புத் தொழிலைத் தற்காலிகமாக மாற்ற நினைத்தால், கரை மண்ணை குளத்தினுள் நிரப்புவதன் மூலம், விவசாய நிலமாக மாற்றிவிடலாம். \n\nமீன்குள நீர்வரத்து:குளங்களின் கரைகளை அமைக்கும் போது, நீர் உள்(வரத்து) மடை மற்றும் நீர் (வெளியேற்ற) வடிமடை போன்ற அமைப்புக்களை அமைப்பது நல்லது. பெரும்பாலும், ஆழ்துளைக் கிணறு வகை கொண்ட பண்ணை களில் நிலத்தடி நீர், குழாய் மூலமே பாய்ச்சப்படுகிறது. அதனால் அத்தகைய சூழல்களில் உள்வரத்துக் குழாய்களுக்கு தடுப்பு வலைகள் தேவையில்லை. ஆயினும் குளம், ஆறுகள், கால்வாய், போன்ற வெளிநீர் நிலைகளிலிருந்து, நீர் எடுத்து மீன்வளர்ப்புக் குளங்களுக்குப் பாய்ச்சும் போது, உள்வரத்துக் குழாய்களிலும் கண்டிப்பாக தடுப்பு வலைகள் வைக்க வேண்டும்.\n\nதடுப்பு வலை::இது தவிர அனைத்து குளங்களிலும், வடிமடை குழாய்களுக்கு, தடுப்பு வலைகள் அவசியமான ஒன்றாகும். குளம் அமைக்கும் போது, குளத்தின் அடித்தளத்தை, மேடு பள்ளமின்றி வடிமடைப்பகுதியை நோக்கி, சிறிதளவு சரிவுடன் (1:300 என்ற விகிதாச் சாரத்தில்) அமைத்தல் வேண்டும். இதனால் தேவையான போது, குளத்துநீரை வடிப்பது எளிதாகும். அதுமட்டுமின்றி குளங்களின் அடிமட்டத்தில் சேரும் கழிவுகளும், குளம் முழுவதும் பரவாமல் வடிமடை பகுதியிலேயே அதிகமாக சேரும்.\n\nமீன்குளக் கரை:குளத்தின் கரை அமைக்கும் போது, கரையின் உயரத்தை, குளத்தில் தேக்க இருக்கும் அதிகபட்ச நீர் மட்டத்தை விட, குறைந்த பட்சம் 1½ அடி உயரம் அதிகமாக இருக்குமாறு அமைத்திட வேண்டும். குளம் வெட்டும் போது, கரையின் பக்கச்சரிவுகளை மண்ணின் தன்மைக்கேற்ப கரையின் உயரம் மற்றும் சாய்தளத்தின் அடிப்பகுதியின் அகலம் 1: 1½ அல்லது 1:2 என்ற விகிதத்தில் இருத்தல் வேண்டும். \n\nதேவையான அளவுக்குக் களித்தன்மை கொண்ட நிலங்களில் 1: 1½ என்ற விகிதம் போதுமானது. கரையின் வெளிப் பக்கச் சரிவினை, மண்ணின் தன்மைக்கேற்ப 1:1 அல்லது 1: 1½ என்ற விகிதத்தில் அமைத்துக் கொள்ளலாம். குளத்தின் ஆழம் 6 முதல் 8 அடி அளவிற்கு இருப்பது நல்லது.\n\nகரையின் மேற்பகுதியின் அகலம் 4 முதல் 6 அடி என்ற அளவில் இருப்பது நல்லது. பண்ணையின் சுற்றுப்புறக் கரை, வண்டிகள் செல்வதற்கு வசதியாக, கூடுதல் அகலத்துடன் அமைக்கப்படுதல் வேண்டும். குளங்கள் அமைப்பதற்கு வேலையாட்களை பயன்படுத்துவதை விட, இயந்திரங்களை பயன்படுத்தும்போது செலவுகள் குறையும்.\n\nபெரும்பண்ணை: சற்று அதிக பரப்பளவில் மீன் பண்ணைகளை அமைக்கும் போது, மீன் வளர்ப்புக்குளம்(இருப்புக்குளம்) மட்டுமின்றி, நுண்மீன்குஞ்சு வளர்ப்புக் குளமும்,இளம்மீன் குஞ்சுகள் வளர்ப்புக் குளமும் பண்ணைகளில் அமைத்துக் கொள்ளலாம். இத்தகைய குளங்களை 0.1 ஏக்கர் பரப்பளவு முதல் 0.25 ஏக்கர் பரப்பளவு கொண்டவைகளாகவும் 5 முதல் 6 அடி ஆழம் கொண்டவையாகவும் அமைத்துக் கொள்ளலாம். இத்தகைய குளங்கள், நமது பண்ணைக்குத் தேவையான மீன் குஞ்சுகளை, குறைந்த செலவில் தட்டுப்பாடின்றி நமது பண்ணையிலேயே வளர்க்கவும். இவை, விற்பனை எடையை அடையாத மீன்களைப் பராமரிக்கவும் உதவும்.\n\nSection::::மீன்வளர்ப்புக் குளம்.\nமீன்களைக் குளங்களில் இருப்புச் செய்வதற்கு முன், குளங்களை முறைப்படித் தயாரிப்பது, மீன் வளர்ப்பில் இன்றியமையாத ஒரு அடிப்படைப் பணியாகும். மீன் வளர்ப்புக் குளங்களில் அதிக உற்பத்தியைப் பெறுவதற்குப் பண்ணை மேலாண்மை எந்த அளவுக்கு முக்கியமோ, அந்த அளவிற்குக் குளங்களை முறையாகத் தயார் செய்தலும் முக்கியமாகும். \n\n\nSection::::1.குளங்களைக் காயவிடுதல்.\nநீர்வடித்தலின் அவசியம்:குளங்களில் மீன்களை அறுவடை செய்த பின்பு நீரை முழுமையாக வடித்துவிட்டு, குளங்களின் அடிப்பகுதியில் வெடிப்புகள் உண்டாகும் அளவிற்கு, குளங்களை வெயிலில் நன்றாகக் காயவிட வேண்டும். இதனால், குளங்களின் அடிப்பகுதியிலுள்ள அங்ககக் கழிவுகளும், சேற்றிலுள்ள நச்சுயிரினங்களும் அழிக்கப்படுவதோடு, அடிப்பகுதியிலுள்ள நச்சு வாயுக்களும் வெளியேறுகின்றன. குளத்தை வடித்த நிலையில் கரிய நிறத்துடனும் துர் வாடையுடனும் காணப்படும் அடிப்பகுதி, காய்ந்த பிறகு அங்குள்ள நச்சுத்தன்மை குறைவதால், நிறம் மாறி துர்வாடையின்றி இருக்கும். குளங்களை வருடம் ஒருமுறை நன்கு காயவிடுவதால், குளங்களின் உற்பத்தித் திறனைச் சிறப்பாகப் பராமரிக்கலாம்.\n\nSection::::2.வண்டல் பொறுக்குகளை அகற்றுதல்.\nகுளங்களின் அடிப்பகுதியில், அதிக அளவிற்கு உரச்சத்துக்கள் இருப்பது, குளங்களில் அதிக அளவில் பாசிபடர்வுகள் தோன்றி, நீர் மாசுபடுவதற்கும் அடிப்பகுதியில் நச்சுத்தன்மை ஏற்படுவதற்கும் காரணமாக அமையும். எனவே குளங்கள் நன்றாக காய்ந்த பிறகு, வண்டல் கலந்த மேல் மண்ணை அகற்றி அப்புறப்படுத்த வேண்டும்.\n\nSection::::3.உழவு செய்தல்.\nகுளத்தயாரிப்பில் அடுத்த கட்டமாக, குளங்களை நன்றாக உழுதல் வேண்டும். சுமார் 10 முதல் 15 செ.மீ ஆழம் வரை, உழுவதால் அடிமட்ட மண் மேலே வருகிறது. இதனால் குளத்தரையின் கீழ் சேர்ந்துள்ள கழிவுகள், வெளிப்படுத்தப்பட்டு அவற்றிலுள்ள நச்சுயிரிகள் அழிக்கப்படுவதோடு, நச்சு வாயுக்களும் வெளியேறுகின்றன. எனவே, குளங்களை வருடம் ஒரு முறை நன்கு காயவிட்டு உழுவு செய்வதால், குளத்திலுள்ள மண்ணில் நல்ல காற்றோட்டம் ஏற்பட்டுத் தூய்மையடைகிறது.\nSection::::4.சுண்ணாம்பு இடுதல்.\nநன்மைகள்: குளங்களுக்கு சுண்ணாம்பு இடுவது, பல்வேறு நல்விளைவுகளை ஏற்படுத்துகிறது.\n\nஇடும் அளவு: மீன் வளர்ப்புக்குளங்களுக்கு இட வேண்டிய சுண்ணாம்பின் அளவு, மண்ணின் கார அமிலநிலை, குளங்களில் சேரும் கழிவுகளின் அளவு போன்றவற்றிற்கு ஏற்ப மாறுபடுகிறது. மிதமான கார, அமிலத்தன்மை கொண்ட மண்ணிற்கு, ஏக்கருக்கு 80 முதல் 120 கிலோகிராம் சுண்ணாம்பு பரிந்துரைக்கப்படுகிறது. உழவு செய்தபின் குளங்களில், பரவலாக சுண்ணாம்பை தூவி விட வேண்டும். குளத்தின் பள்ளமான பகுதிகளிலும், வண்டல் கழிவுகள் அதிகம் சேரும் இடங்களிலும் அதிக அளவில் சுண்ணாம்பு இட வேண்டும்.\nSection::::5.உரமிடுதல்.\nSection::::அ)இயற்கை உரமிடல்.\nகுளங்களுக்குச் சுண்ணாம்பு இட்ட, ஒரு வாரத்திற்குப் பிறகு சுமார் 1 அடி வரை நீர் நிறைத்து, பின்னர் குளத்திற்கு அடியுரமாகச் சாணம் அல்லது கோழி எரு இடலாம். ஒரு எக்டர் பரப்பளவு கொண்ட குளத்திற்கு வருடத்திற்கு சுமார் 12 முதல் 15 டன்கள் வரை சாணமோ அல்லது 5 டன்கள் என்ற அளவில் கோழி எருவோ இட வேண்டும். சாணத்தைப் பொறுத்த மட்டில் உலர்ந்த சாணத்தைவிட மட்கிய அல்லது ஈரமான சாணம் மேலானது. கோழி எருவைப் பொறுத்த மட்டில் மக்கிய ஆழ்கூள எரு (Deep Litter) நல்லது. மொத்தப் பரிந்துரையில் 6ல் ஒரு பங்கை அடியுரமாக நீரில் நன்கு கரைக்க வேண்டும். மொத்த அளவில் ஆறில் ஒரு பங்கை அடியுரமாக இட்ட பின் மீதத்தை வளர்ப்புக் காலத்தில் குளங்களுக்கு பகிர்ந்து மேலுரமாக இடலாம்.\n\nமீன் கொல்லி:இழுவலையால் அழிக்க இயலவில்லையெனில், மீன்கொல்லிகளைப் பயன்படுத்தலாம். இதற்கென இலுப்பைப் புண்ணாக்கு, பிளீச்சிங் பவுடர், குறிப்பிட்ட சில பூச்சிக்கொல்லிகள் பரவலாக பயன்படுத்தப்படுகின்றன. மீன் கொல்லிகளைப் பயன்படுத்தும் போது, அவற்றை குளங்களுக்கு சாணமிடுவதற்கு முன்னரே போட வேண்டும். பூச்சிக்கொல்லியின் விஷத்தன்மை சுமார் இரண்டு அல்லது மூன்று வார காலம் நீரில் இருக்கும். எனவே, குளத்தில் மீன்கொல்லிகளின் நச்சுத்தன்மை முழுமையாக நீங்கிய பின்னரே, மீன் குஞ்சுகளை இருப்புச் செய்தல் வேண்டும்.\n\nSection::::ஆ)செயற்கை உரமிடல்.\nபரிந்துரை:இயற்கை உரமிட்ட பின்பு, சுமார் பத்து நாட்கள் சென்றதும் நீர் மட்டத்தை, சுமார் 1மீட்டர் அளவிற்கு உயர்த்த வேண்டும். பின்னர் அடியுரமாக, பரிந்துரை செய்யப்பட்ட இரசாயன உரங்களைக் கரைக்க வேண்டும். ஒரு எக்டர் குளத்திற்கு வருடத்திற்கு, 200 கிலோ யூரியா, 250 கிலோ சூப்பர் பாஸ்பேட், 40 கிலோ பொட்டாஷ் என்ற அளவில் செயற்கை உரங்கள் பரிந்துரை செய்யப்படுகின்றன.நிலம் களர் மண்ணாக இருப்பின், யூரியாவிற்கு பதிலாக அதே அளவு தழைச்சத்து அளிக்கக்கூடிய அளவிற்கு அமோனியம் சல்பேட் உரம் இடுவது நல்லது. \n\nஇருப்புக் குளம்:பரிந்துரை செய்யப்பட்ட உரத்தில், ஆறில் ஒரு பகுதியை நீரில் கரைத்து குளம் முழுவதும் பரவலாக நன்கு தெளிக்க வேண்டும். மீதத்தை மாதாமாதம் (அல்லது) 15 நாட்களுக்கு ஒரு முறை பிரித்துக் குளத்திற்கு இட வேண்டும். இவ்வாறு முறையாக நன்கு தயார் செய்யப்பட்ட குளத்தில், செயற்கை உரமிட்ட சுமார் 7 நாட்களில் தாவர நுண்ணுயிர் மிதவைகளும், விலங்கு நுண்ணுயிர் மிதவைகளும் தோன்றி நீரின் நிறம், பழுப்பு கலந்த பச்சை நிறமாகக் காட்சியளிக்கும். இந்நிலை மீன்குஞ்சுகளை இருப்புச் செய்வதற்கு மிகவும் உகந்ததாகும்.\n\nமீன்களை அழித்தல்:களை மீன்கள் ,பகை மீன்கள் இருக்கின்ற குளங்களில் வளர்ப்பு மீன் குஞ்சுகளை இருப்புச் செய்வதற்கு முன்பு , பலமுறை இழுவலை கொண்டு இழுத்து இத்தகைய தேவையற்ற மீன்களை அழித்துவிட வேண்டும். இல்லையெனில், களை மீன்களால் வளர்ப்பு மீன்களின் வளர்ச்சி பாதிக்கப்படுவதோடு பகை மீன்கள் ஏற்படுத்தும் இழப்பால் வளர்ப்பு மீன்களின் எண்ணிக்கையும் குறைந்துவிடும். \n\nSection::::நன்னீர்மீன்களை இருப்புச் செய்தல்.\nவளர்ப்புக் காலம்:குளங்களில் நன்னீர் மீன்குஞ்சுகளை இருப்புச் செய்வதற்கு முன்னர், நாம் திட்டமிட்டு இருக்கக்கூடிய வளர்ப்பு காலம், குளங்களுக்கு நீர் கிடைக்கும் காலத்தின் அளவு தீவனத்தின் தன்மை மற்றும் எதிர்பார்க்கும் அறுவடை எடை போன்றவற்றை கருத்தில் கொள்ள வேண்டும். வளர்ப்புக் காலம் சுமார் 10 மாதங்கள் என்று வைத்துக்கொண்டால், நாம் இடும் உரம் மேலுணவு இவற்றைக் கருத்தில் கொண்டு, ஒரு எக்டர்க்கு 5,000 முதல் 10,000 வரை விரலளவு வளர்ந்த குஞ்சுகள் என்ற அளவில் இருப்புச் செய்யலாம்.\n\nமீன்குஞ்சுகள்:மீன்குஞ்சுகளைப் பொறுத்தமட்டில், குறைந்தபட்சம் 3 - 4 அங்குல நீளம் வளர்ந்தவையாக இருத்தல் நல்லது. தவிர சுமார் 6 மாத காலம் முதல் ஓராண்டு வயதான வளர்ச்சி கட்டுப்படுத்தப்பட்ட குஞ்சுகளை எக்டருக்கு 5000 – 6000 குஞ்சுகள் இருப்புச் செய்யலாம். வளர்ப்புக் குளத்தில் அதிக காலம் பராமரிக்கப்பட்ட மீன்கள், இருப்புக் குளங்களில் இருப்புச் செய்யப்படும்போதே, சுமார் 15 முதல் 20 செ.மீ நீளத்தையும் சுமார் 50 முதல் 100 கிராம் எடையையும் அடைந்துவிடும். இத்தகைய வளர்ந்த குஞ்சுகள், சுமார் 3 முதல் 5 மாதங்களில் சராசரியாக ½ கிலோ எடைக்கும் அதிகமாக வளரும்.\n\nஎண்ணிக்கையடர்த்தி:எனவே நன்கு வளர்ந்த மீன் குஞ்சுகளைக் குளங்களில் இருப்புச் செய்யும்போது அவற்றை சுமார் 6 மாதங்களிலேயே அறுவடை செய்துவிடலாம். எனவே, மீன் வளர்ப்பிற்குத் தேவையான நீர் கிடைக்கும் கால அளவு, விற்பனைக்கான வாய்ப்புகள் போன்றவற்றைக் கருத்தில் கொண்டு, வளர்ப்புக் காலத்தை நிர்ணயிக்க் வேண்டும். மீன்களின் வளர்ப்புக்காலம், நாம் குளங்களுக்கு இடும் உரம், மேலுணவு இவற்றைக் கருத்தில் கொண்டு குஞ்சுகளின் இருப்படர்த்தியை நிர்ணயிக்க வேண்டும்.\n\nமீன் இனங்களின் விகிதம்:குளங்களில் பல இன மீன்களை இருப்புச் செய்யும் போது, இன விகிதாச்சாரம் முக்கியமான ஒன்றாகும். பொதுவாக, முன்பு குறிப்பிடப்பட்டுள்ள பல இனக் கெண்டை மீன்களை இருப்புச் செய்யும்போது, தாவரக் கழிவுகளையும், மக்கிய கழிவுகளையும் உண்ணும் மீன் இனங்களான \"வெள்ளிக்கெண்டை, ரோகு, மிர்கால், சாதாக்கெண்டை\" போன்ற இனங்களை அதிக அளவில் இருப்புச் செய்தல் வேண்டும். புல், , காய்கறிக் கழிவு கிடைக்கும் இடங்களிலுள்ள குளங்களில் \"புற்கெண்டை\" இனங்களை, சுமார் 5 விழுக்காடு இருப்புச் செய்யலாம்.சில மாதிரி இருப்பு விகிதாச்சாரங்களின் அட்டவணை வருமாறு;-\n\nவளர்ச்சிக் காரணிகள்:மேற்கண்ட அட்டவணை, அனைத்து நீர் நிலைகளுக்கும் ஏற்றவை எனக் கூற இயலாது. ஏனெனில் மீன்களின் வளர்ச்சியை நிர்ணயிப்பதில்,\n\nமீன்குஞ்சுகளின் நிலை:மீன் குஞ்சுகளை வாங்கும்போது, நல்ல தரமான குஞ்சுகளைப் பார்த்து வாங்குதல் வேண்டும். உடல் ஊனம்,வெளிப்புற காயங்கள், செதில்கள் இழந்து இருத்தல், சுறுசுறுப்பின்மை, மெலிந்த நிலை ஒட்டுண்ணிகள் இருத்தல் போன்ற அறிகுறிகளுடன் காணப்படும் மீன் குஞ்சுகளை தவிர்க்க வேண்டும்.மீன் குஞ்சுகளை, மிதமான வெப்பம் நிலவும் காலை, மாலை, முன் இரவு வேலைகளில் இருப்புச் செய்வது நல்லது.\n\nவெளிப்பண்ணைகளிலிருந்து வாங்கும் குஞ்சுகளை, உடனே குளங்களில் விடாமல், அவற்றை நமது நீர்நிலையில் சுழலுக்கு இணங்கச் செய்தல் வேண்டும். பின்னர் குஞ்சுகளை 0.05 விழுக்காடு கரைசலிலோ, 2 முதல் 3 விழுக்காடு உப்புக்கரைசலிலோ, 2 முதல் 5 நிமிடக் குளியல் சிகிச்சை அளித்து, பின்னர் அவற்றைக் குளங்களில் இருப்புச் செய்தல் வேண்டும்.\n"}
{"id": "97241", "url": "https://ta.wikipedia.org/wiki?curid=97241", "title": "தலபுராணங்கள்", "text": "தலபுராணங்கள்\n\nஇந்து சமயக் கோவில்களின் பழம்பெருமையினையும் வரலாற்றுச் சிறப்பினையும் எடுத்துவிளக்கும் நூல்களே தலபுராணங்களாகும்.\n\nபுராணம் என்பது பழைமையானது, புராதனமானது எனப்படும். பழைமையான திருத்தலங்களின் பெருமையைப் பற்றிப் பிற்காலத்தவரும், நெடுந்தூரம் பயணம் செய்து வந்து தரிசிக்க முடியாதவரும் அறிந்து கொள்ளவும், அவாலயத்தின் புகழைப் பாடவும் முயன்ற புலவர்கள், தேவாரங்கள் மூலம் பாடல்பெற்ற தலங்களின் பெருமையைப் பாட்டினால் தாமும் பாடியதால் தோன்றியவையே தலபுராணங்களாகும். இவை, அத்தலங்களிலே எழுந்தருளியிருக்கும் இறைவன், அருட்செயல்கள், துன்பங்களையும் நோய்களையும் நீக்கவல்ல தீர்த்தங்கள் என்பவற்றின் சிறப்புக்களை எடுத்துரைக்கின்றன.\n\nஇவை குறிப்பாக கி.பி பன்னிரண்டாம் நூற்றாண்டு காலப்பகுதிலேயே தோற்றம் பெற்றனவாகக் கொள்ளப்படுகின்றன. தல புராணங்களில் முதலாவதாகத் தோன்றியது பெரும்பற்றப்புலியூர் நம்பி என்பவர் எழுதிய திருவிளையாடற்புராணம். ஆயினும் தொடர்ந்து வந்த காலப்பகுதியில் குறிப்பாக 14 முதல் 16 வரையான நூற்றாண்டுகளில் அந்நியரின் ஆதிக்கமும் சமூகக் குழகப்பங்களும் ஏற்பட தலபுராணங்களின் தோற்றமும் மங்கிப் போய்விட்டது. பின்னர் விஜயநகர நாயக்க மன்னர்களின் ஆட்சி தமிழகத்தில் நிலைபெற்றுவிட தலபுராணங்களும் மேலும் பெருக்கமாய்த் தோன்றத் தொடங்கின.\n\nதல புராணங்களின் செய்திகள் மக்களுக்கு எழுச்சி தரும் இன்ப ஊற்றுக்களாகவும், அந்நியரது தாக்குதலினால் அல்லலடைந்து மனங்குன்றியிருந்த மக்களுக்கு புத்துயிர் தருவனவாகவும் அமைந்ததால், மக்கள் மத்தியில் பெருஞ்செல்வாக்கு மிக்கனவாகத் திகழ்ந்தன. இதனால், இவற்றைப் பாடிய புலவர்களை மக்கள் புகழத் தொடங்கினர். இதனால், வறுமையில் வாடிய புலவர்களும் திருக்கோவில்களைப் புகழ்ந்துபாடி உணவும், பெயரும் பெற்றனர். இந் நிலை 19ஆம் நூற்றாண்டின் இறுதிவரையிலும் தொடர்ந்ததால் பல்வேறு தலபுராணங்கள் தோற்றம் பெற்றன.\n\nபெரும்பாலான தலபுராணங்கள் இறைவனும் இறைவியும் எழுந்தருளி, தேவர்கள் - முனிவர்களுக்கு அருள்செய்த வகையை கூறுகின்றன. இதனால் இவை, தெய்வநம்பிக்கை, சமய நம்பிக்கை என்பவற்றை அடிப்படையாகக் கொண்டு கோயில் வழிபாடு, பூசை, விழாக்கள், விரதங்கள் என்பவற்றின் பயனையும், சரியை கிரியைத் தொண்டு என்பவற்றையும் தெளிவாக விளக்குகின்றன. இவை, மனிதர்களைப் பாடி பொருளை மாத்திரம் சேர்ப்பதைவிட, இறைவனைப் பாடி இம்மைக்கும் மறுமைக்குமாக அருளைப் பெறல் வேண்டும் என்பதை நோக்காகக் கொண்டு வலியுறுத்துவன.\n\nSection::::வகைகள்.\nதலப்புராணங்கள்,\n\n\nஎனப் பலவகையான தலங்களையும் பற்றிப் பேசுவன. இத்தகையவை தமிழ் மொழியில் 200 இற்கும் அதிகமாகக் காணப்படுகின்றன.\n\nஇவற்றுள் சில:\n\n\nSection::::தல புராணங்கள்.\nஸ்ரீ சரசுவதி மகால் நூலகம் - ஆய்வு மையம் திருவாவடுதுறை ஆதீனம், திருவாவடுதுறை; உள்ள நூல்களின் பட்டியல்\n\n\nSection::::தலபுராணக் கதை.\nஇந்திய அளவிலான புராணக் கதைகளில் இடம் பெறும் ஏதேனுமோர் கதையை, அது நிகழ்ந்தது இந்த ஊரில்தான் என எழுதுவர். எனவே இந்திய அளவிலான புராணக்கதையானது பல கோயில்களின் தலபுராணங்களுடன் தொடர்புபடுத்தப்பட்டிருக்கும்.\n\n"}
{"id": "97254", "url": "https://ta.wikipedia.org/wiki?curid=97254", "title": "லோகோபோர்ட்", "text": "லோகோபோர்ட்\n\nலோகோபோர்ட் என்பது லயன்பிரிட்ச்சு என்ற நிறுவனத்தின் உரிமையுடைய ஒரு மொழிபெயர்ப்பு மென்பொருளாகும். இது ஒரு கணினி உதவியுடைய மொழிபெயர்ப்புக் (Computer Assisted Translation) கருவியாகும். இக்கருவியானது முன்பே மொழிபெயர்க்கப்பட்ட சொற்களை நிகழ்நிலை மையத் தரவுத்தளத்திலுள்ள (Online central database) மொழிபெயர்ப்பு நினைவகத்தில் தேக்கி வைத்து மீண்டும் அது போன்ற சொற்கள் மொழிபெயர்க்கும் போது எடுத்துக் கொடுத்து உதவுகின்றன. இதன் மொழிபெயர்ப்பு முழுவதுமே முந்தைய மொழிபெயர்ப்புகளையே முற்றிலும் சார்ந்த்துள்ளது.\n\n\n"}
{"id": "97258", "url": "https://ta.wikipedia.org/wiki?curid=97258", "title": "ஹொங்கொங்கில் உள்ள தொடருந்தகங்களின் பட்டியல்", "text": "ஹொங்கொங்கில் உள்ள தொடருந்தகங்களின் பட்டியல்\n\nஹொங்கொங் தொடருந்து சேவை உலகில் மிகவும் வளர்ச்சி மிக்க துரிதகதி இடைமாறும் தொடருந்து வலைப்பின்னலைக் கொண்டுள்ளது. ஹொங்கொங் புவியியல் அடிப்படையில் 1104 கிலோ மீட்டர்களை மட்டுமே கொண்டுள்ள போதிலும், இந்த சிறிய நிலப்பரப்புக்குள் 11 தொடருந்து வழிக்கோடுகளுடன், நூற்றுக்கணக்கான தொடருந்தகங்களையும் கொண்டுள்ளது. 2014 ஆம் ஆண்டில் நிறைவுறும் எனும் திட்டமிடலின் கீழ் மேலும் 25 தொடருந்தகங்களின் கட்டுமாணப் பணிகள் துரிதவேகத்தில் நடைபெற்றுக்கொண்டும் உள்ளன. இந்த தொடருந்து சேவையில் ஆகக் கூடிய தூரமான ஹொங் ஹாம் நகரத்தில் இருந்து சீனா எல்லைக்குச் செல்வதற்கு 44 நிமிடங்களே பிடிக்கின்றன. ஒவ்வொரு தொடருந்தகங்களிலும் தொடருந்து நிறுத்தப்படும் நேரம், ஒரு நிமிடத்துக்கும் குறைவான செக்கன்கள் மட்டுமே என்பது குறிப்பிடத்தக்கது.\n\nஅத்துடன் தொடருந்து வழிக்கோடுகள் ஒவ்வொன்றையும் வேறுபிரித்து எளிதாக அறிந்துகொள்வதற்கு, ஒவ்வொன்றுக்கும் வெவ்வேறு நிறங்கள் வழங்கப்பட்டுள்ளன. ஹொங்கொங் வாழ் உள்ளூர் மக்களின் பேச்சி வழக்கிலும் தொடருந்து வழிக்கோடுகளை நிறத்தால் அழைப்பதைக் காணலாம். எடுத்துக்காட்டாக \"சுன் வான் தொடருந்து வழிக்கோடு\" சிகப்பு நிறம் என்பதால், \"சுன் வான் தொடருந்து\" எனும் சொல்லைத் தவிர்த்து விட்டு \"சிகப்பு வழிக்கோடு\" என்று அழைப்போர் அதிகமானோராகும். அதற்கமைவாக ஒவ்வொரு வழிக்கோட்டினையும் அதனதன் நிறங்களிலேயே வேறுப்படுத்தி, தொடருந்தகங்களையும் கீழே பட்டியல் இடப்பட்டுள்ளன.\n\nSection::::தொடருந்து வழிக்கோடுகளின் நிறங்கள்.\n சுன் வான் வழிக்கோடு\n\nSection::::சுன் வான் வழிக்கோட்டில் உள்ள தொடருந்தகங்கள்.\n சுன் வான்\n\nSection::::கிழக்கு தொடருந்து வழிக்கோட்டில் உள்ள தொடருந்தகங்கள்.\n சிம் சா சுயி கிழக்கு\n\nSection::::மா ஒன் சான் வழிக்கோட்டில் உள்ள தொடருந்தகங்கள்.\n டய் வாய்\n\nSection::::ஹொங்கொங் தீவு வழிக்கோட்டில் உள்ள தொடருந்தகங்கள்.\n சுங் வான்\n\nSection::::டுங் சுங் வழிக்கோட்டில் உள்ள தொடருந்தகங்கள்.\n ஹொங்கொங்\n\nSection::::சுங் வான் ஓ வழிக்கோட்டில் உள்ள தொடருந்தகங்கள்.\n வடமுனை\n\nSection::::குவுன் டொங் வழிக்கோட்டில் உள்ள தொடருந்தகங்கள்.\n யவ் மா டேய்\n\nSection::::மேற்கு தொடருந்து வழிக்கோட்டில் உள்ள தொடருந்தகங்கள்.\n ஹொங் ஹாம்\n\nSection::::விமான நிலையை அதிவிரைவு வழிக்கோட்டில் உள்ள தொடருந்தகங்கள்.\n ஹொங்கொங்\n\nSection::::டிசுனிலாந்து வழிக்கோட்டில் உள்ள தொடருந்தகங்கள்.\n வெயில் குடா\n\nSection::::இலகு தொடருந்துச் சேவையில் உள்ள தொடருந்தகங்கள்.\n இலகு தொடருந்துச் சேவை \nஇலகு தொடருந்துச் சேவை என்பது எம்டிஆர் தொடருந்து சேவையல்ல. அது ஹொங்கொங், புதிய கட்டுப்பாட்டகம் நிலப்பரப்பில் யுன் லோங் மாவட்டம் மற்றும் சுன் மூன் மாவட்டம் ஆகியப் பகுதிகளில் மட்டும் ஓடும் சிறிய (இரண்டு பெட்டிகளை மட்டுமே கொண்ட) தொடருந்து சேவையாகும். இந்த இலகு தொடருந்து சேவை தற்போதைக்கு 68 தொடருந்தங்களைக் கொண்ட வலைப்பின்னலாக இயங்குகிறது. சில புதிய தொடருந்தகங்களுக்கான திட்டப் பணிகள் தொடர்வதால் இதன் எண்ணிக்கை மேலும் அதிகரிக்கும்.\n\nSection::::திட்டமிடல் தொடருந்தகங்கள்.\nமேலே பட்டியலில் இடம்பெறாத பல எம்டிஆர் தொடருந்தகங்களின் கட்டுமாணப் பணிகள் தொடர்ந்த வண்ணம் உள்ளன. 2014 ஆம் ஆண்டில் நிறைவு பெறும் என தற்போது திட்டமிடலின் கீழ் 25 தொடருந்தகங்கள் உள்ளன. அவற்றின் பணிகள் நிறைவு பெறும் போது இந்த தொடருந்தகங்களின் எண்ணிக்கை மேலும் அதிகரிக்கும்.\n\n"}
{"id": "97259", "url": "https://ta.wikipedia.org/wiki?curid=97259", "title": "இந்தியக் குடியரசுத் தலைவர் தேர்தல், 1982", "text": "இந்தியக் குடியரசுத் தலைவர் தேர்தல், 1982\n\nஇந்தியக் குடியரசின் எட்டாவது குடியரசுத் தலைவர் தேர்தல் 1982 ல் நடைபெற்றது. ஜெயில் சிங் வெற்றிபெற்று குடியரசுத் தலைவரானார்.\n\nSection::::பின்புலம்.\nஜூலை 12, 1982ல் இந்தியாவின் எட்டாவது குடியரசுத் தலைவர் தேர்தல் நடத்தப்பட்டது. 1980 நாடாளுமன்றத் தேர்தலில் வெற்றி பெற்று மீண்டும் பிரதமராகியிருந்த இந்திரா காந்தியின் காங்கிரசு கட்சிக்கு நாடாளுமன்றத்திலும், மாநில சட்டமன்றங்களிலும் பெருவாரியான ஆதரவு இருந்ததால் காங்கிரசு வேட்பாளரே வெற்றி பெறுவார் எனற நிலை இருந்தது. பஞ்சாப் மாநிலத்தில் சீக்கியப் பிரிவினை வாதிகளின் ஆதரவு பெருகி வந்ததால், அதனை எதிர்கொள்ள சீக்கியர் ஒருவருக்கு நாட்டின் தலைமைப் பதவியினை வழங்கும் வகையில் இந்திரா காந்தி ஜெயில் சிங்கினை காங்கிரசு வேட்பாளராக அறிவித்தார். ஜனதா கட்சித் தலைவர் சரண் சிங் எதிர்க்கட்சிகளின் பொது வேட்பாளராக முன்னாள் உச்ச நீதிமன்ற நீதிபதி எச். ஆர். கன்னா என்பரை நிறுத்தினார். தேர்தலில் ஜெயில் சிங் 72 % வாக்குகள் பெற்று எளிதில் வெற்றி பெற்றார்.\n\nSection::::முடிவுகள்.\nஆதாரம்:\n"}
{"id": "97264", "url": "https://ta.wikipedia.org/wiki?curid=97264", "title": "இந்தியக் குடியரசுத் தலைவர் தேர்தல், 1987", "text": "இந்தியக் குடியரசுத் தலைவர் தேர்தல், 1987\n\nஇந்தியக் குடியரசின் ஒன்பதாவது குடியரசுத் தலைவர் தேர்தல் 1987 ல் நடைபெற்றது. ரா. வெங்கட்ராமன் வெற்றிபெற்று குடியரசுத் தலைவரானார்.\n\nSection::::பின்புலம்.\nஜூலை 16, 1987ல் இந்தியாவின் ஒன்பதாவது குடியரசுத் தலைவர் தேர்தல் நடத்தப்பட்டது. முந்தைய தேர்தலில் வென்று குடியரசுத் தலைவராக பொறுப்பேற்றிருந்த ஜெயில் சிங்கிற்கும் இந்தியப் பிரதமரும் காங்கிரசுத் தலைவரான ராஜீவ் காந்திக்கும் விரைவில் கருத்து வேறுபாடுகள் ஏற்பட்டன. எனவே 1987 தேர்தலில் ராஜீவ் ஜெயில் சிங்கினை மீண்டும் வேட்பாளாராகத் தேர்ந்தெடுக்கவில்லை. அவருக்கு பதில் முன்னாள் தமிழ்நாடு மற்றும் நடுவண் அரசு அமைச்சரும், அப்போது துணைக் குடியரசுத் தலைவராக இருந்தவருமான ரா. வெங்கட்ராமன் காங்கிரசு வேட்பாளராக்கப்பட்டார். எதிர்க்கட்சிகள் அவருக்கு எதிராக ஒரு பொது வேட்பாளரை நிறுத்த முயன்றன. ஜெயில் சிங்கையே தேர்ந்தெடுக்கலாம் என்று பாஜக விரும்பியது. ஆனால் சிபிஐ, சிபிஎம் போன்ற இடது சாரி கட்சிகளுக்கு இதனை ஏற்கவில்லை. எனவே முன்னாள் இந்திய உச்ச நீதிமன்ற நீதிபதியும் 1950களில் கேரள கம்யூனிஸ்ட் ஆட்சியில் அமைச்சராக இருந்தவருமான வி. ஆர். கிருஷ்ணா ஐயர் எதிர்க்கட்சி உறுப்பினராகத் தேர்ந்தெடுக்கப்பட்டார். இதனை ஏற்றுக்கொள்ளாத பாஜக் அவருக்கு ஆதரவளிக்க மறுத்து தேர்தலைப் புறக்கணித்து விட்டது. மேலும் அதிமுக, ஜம்மு காஷ்மீர் தேசிய மாநாட்டு கட்சி, சிக்கிம் சங்க்ராம் பரிசத் போன்ற மாநில கட்சிகள் வெங்க்ட்ராமனுக்கு ஆதரவளித்தன. இவ்விருவரைத் தவிர மிதிலேஷ் குமார் சின்ஹா என்ற சுயேட்சை வேட்பாளரும் போட்டியிட்டார். வெங்கட்ராமன் 72.2 % வாக்குகள் பெற்று வெற்றிபெற்றார்.\n\nSection::::முடிவுகள்.\nஆதாரம்:\n"}
{"id": "97266", "url": "https://ta.wikipedia.org/wiki?curid=97266", "title": "நிகழ்ச்சி (நிகழ்தகவு)", "text": "நிகழ்ச்சி (நிகழ்தகவு)\n\nநிகழ்தகவுக் கோட்பாட்டில் ஒரு சமவாய்ப்புச் சோதனையின் கூறுவெளியிலுள்ள ஒவ்வொரு உட்கணமும் நிகழ்ச்சி (\"Event\") எனப்படும். கூறுவெளியின் அடுக்குக் கணத்தின் ஒவ்வொரு உறுப்பும் ஒரு நிகழ்ச்சியாகும். கூறுவெளி முடிவுறுகணமாக இருந்தால் மட்டுமே நிகழ்ச்சியை இவ்வாறு வரையறுக்கலாம்.\n\nஉட்கணங்களின் வரையறைப்படி ஒவ்வொரு கணத்திற்கும் அந்தக்கணமே ஒரு உட்கணமாகவும், வெற்றுக்கணம் ஒரு உட்கணமாகவும் அமையும் என்பதால் கூறுவெளியின் உட்கணங்களாக அதே கூறுவெளி கணமும் வெற்றுக்கணமும் அமைகின்றன. எனவே கூறுவெளி மற்றும் வெற்றுக்கணம் இரண்டும் இரு நிகழ்ச்சிகளைக் குறிக்கும்.\n\n\nSection::::எடுத்துக்காட்டுகள்.\nஒரு நிக்ழ்ச்சியென்பது கூறுவெளியின் உட்கணமாக அமையும் என்பதால் அது ஓருறுப்புக்கணமாகவோ, வெற்றுக்கணம் அல்லது அனைத்து உறுப்புகளையும் கொண்ட கணமாகவோ அல்லது பல உறுப்புகளைக் கொண்ட தக்க உட்கணமாகவோ இருக்கலாம்.\n\nஒரு பகடையை வீசும்போது கூறுவெளி: formula_1. இதில்,\n\n\n\n\n\n\n\n\nSection::::வகைகள்.\nSection::::சாதாரண நிகழ்ச்சி.\n\"சாதாரண நிகழ்ச்சி\" அல்லது \"அடிப்படை நிகழ்ச்சி\" (simple event) என்பது ஒரு சமவாய்ப்பு சோதனையில் கிடைக்கக்கூடிய நிகழ்வுகளில் (முடிவுகள்) அதற்குமேலும் சிறு சிறு நிகழ்வுகளாகப் பிரிக்க இயலாதவை ஆகும்.\n\nஎடுத்துக்காட்டு:\n\nஒரு பகடையை வீசும் சோதனையின் அடிப்படை நிகழ்ச்சிகள்:\n\nஇவற்றை இதற்கு மேல் சிறு சிறு நிகழ்ச்சிகளாகப் பிரிக்க முடியாது.\n\nSection::::ஒன்றையொன்று விலக்கும் நிகழ்ச்சிகள்.\n\"ஒன்றையொன்று விலக்கும் நிகழ்ச்சிகள்\" (mutually exclusive events) என்பவை ஒரு சமவாய்ப்புச் சோதனையில் தமக்குள் பொதுவான அடிப்படை நிகழ்ச்சிகள் இல்லாத இரண்டு அல்லது இரண்டுக்கு மேற்பட்ட நிகழ்ச்சிகள் ஆகும்.\n\nஅதாவது ஒரு சோதனையில், ஒரு நிகழ்ச்சி நிகழ்வதால் மற்றொரு நிகழ்ச்சி நிகழமுடியாது எனில் அவை இரண்டும் ஒன்றையொன்று விலக்கும் நிகழ்ச்சிகள் எனப்படும்.\n\nஎடுத்துக்காட்டு:\n\nஒருபகடையை வீசும் சோதனையில் இரட்டையெண்கள் விழக்கூடிய நிகழ்ச்சியான formula_15 ஒற்றையெண்கள் விழக்கூடிய நிகழ்ச்சியான formula_5 இரண்டும் ஒன்றையொன்று விலக்கும் நிகழ்ச்சிகள். ஒன்று நிகழும்போது மற்றொன்று நிகழாது.\n\nSection::::கணக்குறியீடு.\nஒரு சமவாய்ப்புச் சோதனையில் formula_17 formula_18 இரண்டும் ஒன்றையொன்று விலக்கும் நிகழ்ச்சிகள் எனில் கணக் குறியீட்டில் அதனைப் பின்வருமாறு குறிக்கலாம்:\n\nஇங்கு formula_20 என்பது வெற்றுக் கணம்\n\nSection::::நிகழ்தகவு.\nகூறுவெளி S ல் உள்ள விளைவுகள் அனைத்தும் சமவாய்ப்புள்ளதாக இருந்தால் அதிலுள்ள ஒரு நிகழ்ச்சி A இன் நிகழ்தகவு காணும் வாய்ப்பாடு:\n\nn(A) என்பது நிகழ்ச்சி A ன் கணத்தில் உள்ள உறுப்புகளின் எண்ணிக்கையையும் n(S) என்பது கூறுவெளி Sல் உள்ள உறுப்புகளையும் குறிக்கிறது. மேலே தரப்பட்டுள்ள எடுத்துக்காட்டிலுள்ள நிகழ்ச்சிகளின் நிகழ்தகவுகளை இந்த வாய்ப்பாட்டைப் பயன்படுத்திக் காணலாம்.\n\nSection::::வென்படம்.\nநிகழ்ச்சிகள் அனைத்தும் கணங்களாக வரையறுக்கப்படுவதால் நிகழ்ச்சிகளை வென்படங்கள் மூலமாகவும் விளக்கலாம். \nவலப்புறம் இணைக்கப்பட்டுள்ள படத்தில்:\n\n\"B\" என்பது கூறுவெளி,\n\n\"A\" என்பது நிகழ்ச்சி.\n\nஅவற்றின் பரப்பளவு விகிதப்படி Aன் நிகழ்தகவு தோராயமாக 0.4.\n"}
{"id": "97269", "url": "https://ta.wikipedia.org/wiki?curid=97269", "title": "சின்னான்", "text": "சின்னான்\n\nசின்னான் (செம்புழைக் கொண்டலாத்தி; \"Red-vented Bulbul\", \"Pycnonotus cafer\"), மரங்களில் அடையும் பறவைகளுள் ஒன்றாகும். இது கொண்டைக்குருவி, கொண்டைக்கிளாறு, கொண்டலாத்தி என்று பல பெயர்களில் அழைக்கப்படுகிறது.\n\nSection::::பொதுவான கொண்டைக்குருவி வகைகள்.\nகொண்டைக்குருவிகள் பொதுவாக இருவகையானவை. ஒரு வகையின் கருங்கொண்டை நீண்டு, கொம்பு போல் முன் வளைந்திருக்கும். இது செம்மீசைக் கொண்டைக்குருவி என்றழைக்கப்படும். பொதுவாக இது மலைப்பகுதிகளில் காணப்படும்; தமிழகத்தில் உதகமண்டலத்திலும் மற்ற மலைப்பகுதிகளும் இது காணப்படும். மற்றொரு வகை, செங்குதக் கொண்டைக்குருவி என்றும் அழைக்கப்படும் சின்னான். இதன் கொண்டை சற்றுச் சிறியது. இதை சமவெளிகளிலும் வீடுகளுக்கருகிலும் சிறு குன்றங்களிலும் காணலாம். இவ்விருவகைக் குருவிகளுக்கும் கொண்டை கருத்து, உடல் கபில நிறத்தில் இருக்கும்; வாலடி இரத்தச் சிவப்பாக இருக்கும். உற்சாகமான குரலில் பரபரப்புடன் இவை கூவும்.\n\nமலைப்பகுதிகளில் முழுக்கருப்பான ஒரு கொண்டைக்குருவி உண்டு. வேறு வகைக் கொண்டைக்குருவிகளும் உள்ளன. கொண்டைக்குருவிகளில் வமிசத்தைச் சேர்ந்த கொண்டை இல்லாக் குருவிகளும் உண்டு. இவற்றுள் முக்கியமானது மரகதத்தின் பசுமையும் இனிய குரலையும் உடைய மரம்வாழ் பச்சைக்குருவி (Chloropsis) வகையே.\n\n\nSection::::செங்குதக் கொண்டைக்குருவி.\nSection::::பரம்பல்.\nஇந்தியா முழுவதிலும் காணப்படும் பறவை. தெற்காசியாவில் இந்தியாவில் தொடங்கி இலங்கை, கிழக்கில் மியான்மர், தென்மேற்கு சீனா வரையில் இதன் பரவல் நெடுந்துள்ளது; இப்பகுதிகளில் இது உள்ளூர்ப் பறவையாகக் கருதப்படுகிறது. மேலும், பிஜி, சமோவா, டோங்கா, ஹவாய், துபாய், ஐக்கிய அரபு அமீரகம், நியூசிலாந்து ஆகிய நாடுகளிலும் (தீவுகளிலும்) \"சின்னான்\" அறிமுகப்படுத்தப்பட்டு இப்போது நன்கு வேரூன்றி விட்டது.\n\n"}
{"id": "97270", "url": "https://ta.wikipedia.org/wiki?curid=97270", "title": "கொண்டைக்குருவி", "text": "கொண்டைக்குருவி\n\nகொன்டைக்குருவி ; பைக்னோனோடிடே குடும்பத்தைச் சேர்ந்த நடுத்தர அளவிலான, பாடும் பறவைகளின் வரிசையில் உளள ஓர் குருவி இனத்தைச் சேர்ந்த பறவையாகும். இந்த வன உயிரினங்கள் பச்சைக் கொண்டைக்குருவி, பழுப்புக் கொண்டைக்குருவி, இலைவிரும்பி, அல்லது முள்மயிர்க்குருவி.ஆகியவை இவ்வினத்தால் அறியப்படுகின்றன. இந்தப் பறவைக் குடும்பம் ஆப்பிரிக்காவின் பெரும்பகுதி மற்றும் மத்திய கிழக்கு, வெப்பமண்டல ஆசியாவிலிருந்து இந்தோனேசியா மற்றும் வடக்கே ஜப்பான் வரை பரவியுள்ளன. இந்தியப் பெருங்கடலின் வெப்பமண்டல தீவுகளில் ஒரு சில தீவு இனங்கள் காணப்படுகின்றன. 27 பேரினங்களில் 150 க்கும் மேற்பட்ட இனங்கள் உள்ளன. இவற்றில் வெவ்வேறு வகையான பல்வேறு இனங்கள் பரவலான வாழ்விடங்களில் காணப்படுகின்றன, ஆப்பிரிக்க இனங்கள் பெரும்பாலும் மழைக்காடுகளில் காணப்படுகின்றன. ஆசியாவில் மழைக்காடு இனங்கள் அரிதானவை, இருப்பினும், ஆசியக் கொண்டைக் குருவிகள் அதிகமாக திறந்த பகுதிகளையே விரும்புகின்றன.\n\nSection::::வகைபிரித்தல் மற்றும் முறை.\nSection::::சொற்பிறப்பு.\nபுல்புல் என்ற சொல், இராப்பாடி எனப்பொருள்படும் பாரசீக அல்லது அரபு (بلبل), மொழியிலிருந்து பெறப்பட்டதாகும். ஆனால் ஆங்கிலத்தில், புல்புல் என்பது வேறுபட்ட குடும்பத்தைச் சேர்ந்த பாடும் பறவைகளைக் குறிக்கிறது.\n\nSection::::வகைப்பாடு.\nஇந்த இனங்களின் குணவியல் வகைகளின் படி ( (Delacour, 1943). பாரம்பரியமாக இவைகள் பைக்னோனோடஸ், பைலாஸ்ட்ரெபஸ், கிரினிகர், குளோரோசிக்லா என்ற நான்கு குழுக்களாக,ப் பிரிப்பதே மரபாக இருந்து வந்தது. இருப்பினும், மிகச் சமீபத்திய பகுப்பாய்வுகள் இந்த ஏற்பாடு தவறான பண்புகளின் விளக்கத்தை அடிப்படையாகக் கொண்டது என்பது நிரூபித்தன..\n\nநிறப்புரி பி டி.என்.ஏ. வரன்முறையிடலில் இழைமணிகளின் டி ஆக்சி-ரைபோநியூக்லியிக் காடியினை ஒப்பீடு செய்கையில் ஐந்து இனங்களில் பைலாஸ்ட்ரெபஸ் என்ற இனம் கொண்டைக்குருவி வகையைச் சேர்ந்தவை இல்லை என்று கண்டறியப்பட்டுள்ளது.\n\nஆனால் மடகாஸ்கரில் இதற்குப்பதிலாகப் பாடும் பறவைகள் புதிரான குழு ஒன்று கண்டறியப்பட்டு இப்போதைக்கு இவை பொதுவாக மலகாசி வார்ப்ளர்கள் எனக் குறிப்பிடப்படுகின்றன. இதேபோல், டி.என்.ஏ மற்ரும் மரபணுக்கள் வரிசைமுறை பகுப்பாய்வு (பெர்ஸ்ஃபோர்டு \"மற்றும் பலர்.,\" 2005) நிக்கேட்டர் என்ற இனம் கொன்டைக்குருவிகள் இனத்தைச் சேர்ந்தவை இல்லை என்று கூறுகிறது. பழைய ஏற்பாடுகள் உயிர் புவியியலை கணக்கில் எடுத்துக்கொள்ளத் தவறிவிட்டது என்று, கிரினிகர் இனத்தை ஆப்பிரிக்கப் பரம்பரை என்றும் ஆசியப் பரம்பரை என்றும் பிரிக்கவேண்டும் என்றும் விளக்கிய பாஸ்கெட் மற்றும் பலர் மேற்கொண்ட ஆய்வால்(2001) சுட்டிக்காட்டப்பட்டது.\n\nஒரு என்.டி.என்.ஏ மற்றும் 2 எம்.டி.டி.என்.ஏ காட்சிகளின் பகுப்பாய்வைப் பயன்படுத்தி, மொய்ல் & மார்க்ஸ் (2006) என்பவர்கள், செய்த ஆய்வுகளின்படி ஆசிய இனங்களும், பச்சைக் கொண்டைக்குருவிகள் மற்றும் முள்மயிர்க் குருவிகளின் ஒரு ஆப்பிரிக்க இனங்களுள் தங்க பச்சைக் கொண்டைக்குருவி மிகவும் தனித்துவமானதாகக் காணப்படுகிறது. மேலும் இவை தானாகவே ஒரு சொந்தக் குழுவை உருவாக்குவது கண்டறியப்பட்டது. இவற்றின் சில வகைப்பாடுகள் ஒற்றைத் தொகுதியில் இல்லை. மேலும் இந்த பேரின வகைகளுக்குள் உறவுகளைத் தீர்மானிப்பதில் மேலும் விரிவான கூடுதல் ஆய்வுகள் தேவையாக உள்ளன.\n\nSection::::முறையான பட்டியல்.\nதற்போது, 27 இனங்கள் அங்கீகரிக்கப்பட்டுள்ளன: \nகொண்டைக்குருவிகள் குறுகிய கழுத்து கொண்ட மெல்லிய பாடும் பறவைகள் ஆகும். இவற்றின் வால்கள் நீளமாகவும், இறக்கைகள் குறுகியதாகவும் வட்டமாகவும் இருக்கும். ஏறக்குறைய அனைத்து உயிரினங்களிலும் அலகு சற்று நீளமானதாகவும் இறுதியில் சற்று வளைந்தும் காணப்படும். இந்த அலகுகளின் நீலங்கள் பல இனங்களில் வேறுபட்டுக் காணப்படுகின்றன. மிகச்சிறிய பச்சைக் கொண்டைக்குருவியில் அலகு 13 செ.மீ நீளமாகவும் வைக்கோற்தலை கொண்டைக்குருவியின் அலகு 29 செ.மீ வரையானதாகவும் வேறுபடுகின்றன   ஒட்டுமொத்தமாக பாலினங்களில் வேறுபாடில்லாமல் ஒரே மாதிரியாக இருக்கின்றன, இருப்பினும் பெண் குருவிகள் சற்று சிறியவனவாகக் காணப்படுகின்றன. ஒரு சில உயிரினங்களில் வேறுபாடுகள் மிகப் பெரியவையாக உள்ளன. அவைகள் செயல்பாட்டு ரீதியாக வேறுபட்ட இனங்கள் என்று விவரிக்கப்பட்டுள்ளன. சில இனங்களின் மென்மையான தழும்புகள் மஞ்சள், சிவப்பு அல்லது ஆரஞ்சு துவாரங்கள், கன்னங்கள், தொண்டை அல்லது சூப்பர்சிலியா ஆகியவற்றுடன் வண்ணமயமானவையாக உள்ளன. ஆனால் இவற்றில் பெரும்பாலானவை மந்தமானவை. இவை ஒரே சீராக ஆலிவ்-பழுப்பு நிறத்தில் இருந்து கருப்பு நிறத்தில் இருக்கும். மந்தமான நிற கண்கள் கொண்ட இனங்கள் பெரும்பாலும் கண்களின் ்கீழே வளையங்களைக் கொண்டவையாக உள்ளன. சிலவற்றில் மிகவும் தனித்துவமான முகடுகள் உள்ளன.கொண்டைக் குருவிகள் பெரும்பாகும் மிகவும் அதிகசத்தத்துடன் குரல் எழுப்பக்கூடியவை. பெரும்பாலான இனங்களின் அழைப்புகள் உடைந்த அல்லது கரகரப்பானவை என விவரிக்கப்படுகின்றன. ஒரு எழுத்தாளர் பழுப்புக் காது கொன்டைக்குருவி பாடும் பாடலானது 'எந்தவொரு பறவையை விடவும் மிகவும் நாராசமான சத்தம்\" என்று விவரித்த்துள்ளார்.\n"}
{"id": "97278", "url": "https://ta.wikipedia.org/wiki?curid=97278", "title": "பெருங்காஞ்சி", "text": "பெருங்காஞ்சி\n\nபெருங்காஞ்சி என்பது புறநானூற்றுப் பாடல்களுக்குத் திணை-துறை வகுத்தோர் குறிப்பிட்டுக் காட்டிய துறைகளில் ஒன்று. \n\nSection::::பாடலகள்.\nபுறநானூற்றில் வரும் 194, 357, 359, 360, 362, 363, 364, 365, 366 எண் கொண்ட ஒன்பது பாடல்கள் பெருங்காஞ்சி என்னும் துறையைச் சேர்ந்தவை\nSection::::தொல்காப்பியர்.\nதொல்காப்பியர் இதனைத் தனியாகக் குறிப்பிடவில்லை. 'காஞ்சி தானே பெருந்திணைப் புறனே' என்று குறிப்பிட்டுவிட்டுக், காஞ்சித் திணைக்கு விளக்கம் தருகையில் காஞ்சித் திணை என்பது நிலையில்லாத \nஉலகைப்பற்றிப் பேசுவது என்கிறார். (தொல்காப்பியம் 1024)\n\nSection::::புறப்பொருள் வெண்பா மாலை.\nஐயனாரிதனார் தாம் இயற்றிய புறப்பொருள் வெண்பாமாலை என்னும் நூலில் காஞ்சித்திணைக்கு என்று ஒரு படலம் அமைத்துள்ளார். அதில் வரும் துறைகள் என்று 22 குறிப்பிடுகிறார். அவற்றுள் ஒன்று 'பெருங்காஞ்சி'.\n\nமறவர் தம் தம் ஆற்றலைப் போர்ப்படைக்கு நடுவில் வெளிப்படுத்துவது பெருங்காஞ்சி என்று இந்நூல் தெரிவிக்கிறது. இதனை விளக்கும் வெண்பா மறவனின் ஆற்றலைக் கண்டு யானைப்படை கதிர் அறுத்த தினைத்தட்டை போல் நின்றன என்று குறிப்பிடுகிறது.\n\nதொல்காப்பியக் கருத்தைத் தழுவிப் பொதுவியல் என்னும் என்னும் பகுதியில் காஞ்சிப் பொதுவியல் பால் என்னும் புதியை வகுத்துக்கொண்டு ஆறு துறைகளைப் புறப்பொருள் வெண்பாமாலை குறிப்பிடுகிறது. இவற்றில் ஒன்றாக வரும் பெருங்காஞ்சி என்னும் துறையானது நில உலகில் திலையாமையைக் கூறுவது என விளக்கம் கூறுகிறது. \n\nகாஞ்சித் திணையில் வரும் பெருங்காஞ்சித் துறையில் அரசன் பெயர் குறிப்பிடப்பட்டிருக்கும். பொதுவியலில் வரும் இதே பெயர் கொண்ட துறையில் யாருடைய பெயரும் குறிப்பிடப்பட்டிருக்காது.\n\nSection::::அடிப்படை.\nதொல்காப்பியர் இந்தத் துறையைப் பெயரிட்டுக் காட்டவில்லை. புறநானூற்றைத் தொகுத்தவர் இந்தத் துறையைப் பெயரிட்டுக் காட்டியுள்ளார். இதனைப் பின்பற்றி ஐயனாரிதனார் துறைப்பெயர் காட்டியுள்ளார். பன்னிரு படலம் என்னும் நூல் மறைந்துபோன தமிழ் நூல்களில் ஒன்று. இந்த நூலை அடிப்படையாகக் கொண்டு புறநானூற்றைத் தொகுத்தவர் இந்த ஒன்பது பாடல்களுக்குப் பெருங்காஞ்சி என்னும் பெயரைச் சூட்டினார் எனத் தெரியவருகிறது.\n"}
{"id": "97279", "url": "https://ta.wikipedia.org/wiki?curid=97279", "title": "விஸ்லவா சிம்போர்ஸ்கா", "text": "விஸ்லவா சிம்போர்ஸ்கா\n\nவிஸ்வாவா சிம்போர்ஸ்கா (, சூலை 2, 1923) போலந்து - பெப்ரவரி 1, 2012) நாட்டைச் சேர்ந்த கவிஞர், கட்டுரையாளர் மற்றும் மொழிபெயர்ப்பாளர் ஆவார். அவருடைய பெரும்பாலான கவிதைகள் போர் மற்றும் தீவிரவாதத்தை மையக் கருத்தாகக் கொண்டவை. போலந்து நாட்டில் அவருடைய புத்தகங்கள் முதன்மையான உரைநடை எழுத்தாளர்களின் புத்தகங்களை விட அதிகம் விற்பனை ஆகின்றன. அவர் தனது \"சிலருக்கு கவிதை பிடிக்கும்\" என்ற கவிதையில் ஓர் ஆயிரத்தில் மிஞ்சிப் போனால் இருவருக்கே கலைகளின் மீது ஆர்வம் இருக்கும் என வருணித்துள்ளார். சிம்போர்ஸ்கா 1996-ஆம் ஆண்டுக்கான இலக்கிய நோபல் பரிசை வென்றவர் ஆவார். நோபல் குழு, \"இவரது கவிதைகள் மிகவும் நுணுக்கமாக மனித வாழ்வையும் இயற்கையையும் சித்தரிக்கின்றன\" என்று புகழ்ந்தது.\n\nவிஸ்வாவா சிம்போர்ஸ்கா மிகவும் குறைவான கவிதைகளையே, ஏறக்குறைய 250, எழுதியுள்ளார். இவர் மிகவும் எளிமையானவர் என்றும் கூறப்படுகிறார். பன்னெடுங்காலமாக தமது கலையுலக சமகாலத்தாவர்களார்களால் கொண்டாடப்படுகிறார். மேலும் இவரது கவிதைகளுக்கு \"சிபிக்நியூ பிரைசுனர்\" இசையமைத்துள்ளார். 1996-ல் நோபெல் பரிசு பெற்ற பின்னர் உலக அளவில் அறியப்பட்ட எழுத்தாளரானார். இவரது கவிதைகள் ஐரோப்பிய மொழிகள் பலவற்றில் மட்டுமல்லாது, அராபிக், ஹீப்ரு, சப்பானியம், சீனம் போன்ற மொழிகளிலும் பெயர்க்கப்பட்டுள்ளது.\n\n"}
{"id": "97280", "url": "https://ta.wikipedia.org/wiki?curid=97280", "title": "இலகு தொடருந்துச் சேவை (ஹொங்கொங்)", "text": "இலகு தொடருந்துச் சேவை (ஹொங்கொங்)\n\nஇலகு தொடருந்துச் சேவை (Light Rail Transit) LRT என்பது ஹொங்கொங், புதிய கட்டுப்பாட்டகம் நிலப்பரப்பில் யுன் லோங் மாவட்டம் மற்றும் சுன் மூன் மாவட்டம் ஆகிய இரண்டு மாவட்டங்களில் மட்டும் ஓடும் ஒரு வகை சிறிய (இரண்டு பெட்டிகளை மட்டுமே கொண்ட) தொடருந்து சேவையாகும். இதனை \"இலகு தொடருந்து சேவை\" என்று அழைக்கப்படுகின்றது. இந்த தொடருந்து சேவை முன்னர் கவுலூன் - கெண்டன் தொடருந்து நிறுவனத்திற்கு சொந்தமானதாகும். இதனை எம்டிஆர் தொடருந்து நிறுவனம் வாங்கியதன் பின்னர் தற்போது இதனை எம்டிஆர் இலகு தொடருந்து (MTR Light Rail) என்றும் அழைக்கப்படுகின்றது. இது தற்போது 36.2 கிலோ மீட்டர் தூரங்களைக் கொண்ட வலைப்பின்னலாக இயங்குகிறது. இந்த வலைப்பின்னல் தண்டவாளத்தின் நீளம் 1435 மீ ஆகும்.\n\nSection::::வரலாறு.\nஹொங்கொங் பிரித்தானியர் ஆட்சியில் இருந்தக் காலத்தில் 1988 செப்டம்பர் 18 ஆம் திகதி இந்த இலகு தொடருந்து சேவை அறிமுகமானது. இந்த \n"}
{"id": "97282", "url": "https://ta.wikipedia.org/wiki?curid=97282", "title": "தந்துமாறன்", "text": "தந்துமாறன்\n\nதந்துமாறன் சங்ககாலப் பாண்டிய மன்னர்களில் ஒருவன்.\n\nபுறநானூறு 360 எண்ணுள்ள பாடல் இவனைப் பாடியது. புலவர் சங்கவருணர் என்னும் நாகரியர் இவனைப் பாடியுள்ளார்.\n\nபுறநானூற்றைத் தொகுத்தவர் இந்தப் பாடலுக்குத் தந்துள்ள அடிக்குறிப்பு 'தந்துமாறனைப் பாடியது' என்று குறிப்பிடுகிறது. பாடலில் இந்த அரசனின் பெயர் இல்லை. எனினும் 'பெரும கேண்மதி!' என்று வருகிறது. இது இந்தப் பாண்டியனை விளித்த மொழி என அறிதல் வேண்டும்.\n\nஇவன் தன்னைப்பற்றியும், தன் வாழ்க்கைப் பெருமிதம் பற்றியும் எண்ணி இறுமாந்திருந்தான். உலகின் நிலையாமை பற்றியும், உலக வாழ்க்கையின் நிலையில்லாத் தன்மை பற்றியும் புலவர் இந்தப் பாடலில் அரசனுக்கு எடுத்துரைத்தார். பாண்டியனின் இறுமாப்பு மறைந்தது.\n\nசந்துமாறன் சில நாள் ஒழுக்கம் தவறி வாழ்ந்தான் போலும். அத்துடன் தன்னை நாடி வந்தவர்களிடம் ஏதோ எதிர்பார்த்தான் போலும். அதனால் புலவர் அவனை வேண்டிக்கொள்கிறார்.\n"}
{"id": "97283", "url": "https://ta.wikipedia.org/wiki?curid=97283", "title": "படைத்துறை வானூர்தித் தளம்", "text": "படைத்துறை வானூர்தித் தளம்\n\nபடைத்துறை வானூர்தித் தளம் என்பது படைத்துறை வானூர்திகளுக்கான ஒரு நிலையமாகவும் அவற்றுக்கான துணை வசதிகளை வழங்குவதற்கானதுமான ஒரு வானூர்தித் தளம் ஆகும். இவை பொதுமக்களுக்கான வானூர்தி நிலையங்களிலிருந்து வேறுபட்டவை. படைத்துறை வானூர்தித் தளங்கள் பெருமளைவிலான பயணிகள் வந்து போவதற்கான வசதிகளைக் கொண்டிருப்பதில்லை. அத்துடன், சரக்குகளைக் கையாள்வதற்கான சுங்கத்துறை வசதிகளும், குடிவரவு, குடியகல்வுத்துறைக்கான வசதிகளும் இங்கே இருப்பதில்லை. சில இடங்களில் பொதுமக்களுக்கான வானூர்தி நிலையமும், படைத்துறை வானூர்தித் தளமும் ஒன்றாக இருப்பது உண்டு. எனினும், படைத்துறை வானூர்திகளுக்குப் பெருமளவுக்கு வேறுபடுகின்ற துணை வசதிகள் தேவை. அத்தோடு, ஆயுதச் சட்டங்களோடு தொடர்புடைய வான் பயணப் பாதுகாப்புக் கருதிப் பொது மக்கள் வானூர்தி நிலையங்கள் தனியாக இருக்க வேண்டியதும் அவசியம் ஆகிறது.\n"}
{"id": "97287", "url": "https://ta.wikipedia.org/wiki?curid=97287", "title": "சத்திநாதனார்", "text": "சத்திநாதனார்\n\nசத்திநாதனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் உள்ளது. அது குறுந்தொகை 119 எண்ணுள்ள பாடல். \n\nசிறிய பாப்புக் குட்டி பெரிய காட்டு யானையை எப்படி வருத்துமோ அப்படித்தான் அவள் என்னை அணங்கினாள் என்கிறான்.\n"}
{"id": "97288", "url": "https://ta.wikipedia.org/wiki?curid=97288", "title": "சல்லியங்குமரனார்", "text": "சல்லியங்குமரனார்\n\nசல்லியங்குமரனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் உள்ளது. அது நற்றிணை 141 எண் கொண்ட பாடல். (பாலைத் திணை)\nSection::::பாடல் சொல்லும் செய்தி.\nபொருள் தேடச் செல்ல நினைத்த தலைவன் தன் நெஞ்சோடு பேசிக்கொள்கிறான்.\n\nநெஞ்சே! கோடையிலும் காட்டைக் கடந்து பொருள் தேடச் செல்லத் உனக்கு எளிது. ஆனால், அரிசில் ஆற்று மணல் படிவு போல் அழகாகத் தோன்றும் கூந்தலை உடைய என்னவளை (என் காதலியை) விட்டு நான் வரமாட்டேன் - என்கிறான்.\nSection::::தவசியர்.\nதவசியர் நீண்ட சடைமுடியோடு இருப்பார்களாம். (தவம் செய்வதில் கவனம் செலுத்தும் இவர்கள்) நீராடுவது இல்லையாம்.\nSection::::உவமை.\nசேற்றில் குளித்த யானை மழையில் நனைந்துகொண்டிருக்கும்போது கொன்றைப்பூ அதன் இடையில் தொங்கினால் எப்படி இருக்குமோ அப்படித் தவசியரின் சடை தொங்குமாம்.\n\n\nSection::::கிள்ளி.\nஇந்தப் பாடலில் வரும் கிள்ளி இசைவெங்கிள்ளி என்று சிறப்பித்துப் போற்றப்படுகிறான். ஆம்பர் நகருக்கு வந்து தாக்கிய பாண்டில் அரசனை வென்றான்.\n\nSection::::அம்பர்.\nஅரிசில் ஆற்றங்கரையில் இருந்த இந்த ஊர் அம்பரை ஆண்டவன் கிள்ளி. இவ்வூரைத் தாக்கிய அரசன் பாண்டில்.\n\nSection::::அரிசில்.\nஅரிசில் என்பது ஓர் ஆறு. காவிரி ஆற்றின் கிளை ஆறு. வெள்ளம் குறைந்த காலத்தில் இதன் மணல் அறல் அறலாகப் படிந்து அழகாகக் காணப்படும். இந்த மணல்-படிவைப் புலவர் தன் பாடல் தலைவியின் கூந்தலுக்கு உவமையாக்கிக்கொண்டுள்ளார்.\n"}
{"id": "97289", "url": "https://ta.wikipedia.org/wiki?curid=97289", "title": "அரிசில் ஆறு", "text": "அரிசில் ஆறு\n\nஅரிசில் என்பது ஓர் ஆறு. காவிரி ஆற்றின் கிளை ஆறு. \n"}
{"id": "97290", "url": "https://ta.wikipedia.org/wiki?curid=97290", "title": "அம்பர் (ஊர்)", "text": "அம்பர் (ஊர்)\n\nஅம்பர் என்பது ஓர் ஊர்.\nSection::::அம்பர்கிழான் அருவந்தை.\nஅம்பர் நகரிலிருந்த சங்ககால வள்ளல் அருவந்தை\n\nSection::::அரிசில் ஆறு.\nகாவிரி ஆற்றின் கிளையாக ஓடியது அரிசிலாறு. அதன் கரையில் இந்த ஊர் இருந்தது.\nSection::::சேந்தன்.\nசங்கலாலத்தில் சேந்தன் என்னும் அரசன் ஒருவன் ஆண்டுவந்தான். அவனது பெயர் கொண்ட மற்றொரு சேந்தன் கி.பி. எட்டடாம் நூற்றாண்டில் வாழ்ந்துவந்தான். இந்த எட்டாம் நூற்றாண்டுச் சேந்தன் பெயரில் சேந்தன் திவாகரம் என்னும் என்னும் நிகண்டு நூலைத் திவாகர முனிவர் என்பவர் இயற்றியுள்ளார். இந்த நூலில் இவர் பொறை என்னும் சொல்லுக்குப் பொருள் கூறும்போது 'அம்பல் நாட்டை ஆளும் சேந்தன் என்னும் அரசனின் பொறுமை' எனக் குறிப்பிட்டுள்ளார். இங்குக் குறிப்பிடப்பட்டுள்ள அம்பல் என்பது அம்பர் நாட்டைக் குறிக்கும். \n"}
{"id": "97294", "url": "https://ta.wikipedia.org/wiki?curid=97294", "title": "தமிழ் வாய்மொழி இலக்கியம்", "text": "தமிழ் வாய்மொழி இலக்கியம்\n\nதமிழ் நீண்ட எழுதப்பட்ட இலக்கிய வரலாற்றைக் கொண்ட மொழி. தமிழின் எழுதப்பட்ட இலக்கிய வளத்துக்கு இணையாக, அதை விடத் தொன்மையான வாய்மொழி இலக்கியங்கள் உண்டு. இந்த இலக்கியங்கள் தலைமுறை தலைமுறையாக வாய்வழியாக அல்லது செவிவழியாக பகிரப்பட்டு வந்த இலக்கியங்கள் ஆகும். பழமொழிகள், பாடல்கள், கதைகள், கூத்து என இந்த இலக்கியங்கள் பலவகைப்படும். \n"}
{"id": "97295", "url": "https://ta.wikipedia.org/wiki?curid=97295", "title": "தமிழ் கதைப்பாடல்களின் பட்டியல்", "text": "தமிழ் கதைப்பாடல்களின் பட்டியல்\n\nகதைப்பாடல்கள் என்பவை நாட்டாறியல் பாடல் வகைகளில் ஒன்றாகும். தொடர்பு ஊடகங்கள் இல்லாத காலத்தில் மக்களிடையே கதைகளின் வாயிலாக செய்திகளை சேர்த்தனர்.\n"}
{"id": "97306", "url": "https://ta.wikipedia.org/wiki?curid=97306", "title": "சாத்தனார் (புலவர்)", "text": "சாத்தனார் (புலவர்)\n\nசாத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் இடம் பெற்றுள்ளது. அது குறுந்தொகை 349-ஆம் பாடல்.\n\nசாத்தன் என்னும் சொல் எருதையும் குறிக்கும். எருது வடிவில் இருக்கும் தெய்வத்தையும் குறிக்கும். இப் புலவர் பெயர் தெய்வப் பெயர்.\nSection::::பாடல் சொல்லும் பொருள்.\nதலைவன் பரத்தையிடம் இருந்துவிட்டு வீடு திரும்புகிறான். தோழி தலைவனை ஏற்றுக்கொள்ளலாம் என்கிறாள். தலைவி அவரை ஏற்றுக்கொளவதை விட உயிரை விடுவது துன்பமா? என்று கேட்கிறாள்.\nSection::::கொடுத்ததைத் தா - எனல்.\nதுன்புற்ற ஒருவன் இருப்பவன் ஒருவனிடம் உதவி புரியுமாறு இரந்தான். இருப்பவன் இரப்பவனின் துன்பத்தைப் பார்த்துப் பொறுக்க முடியாமல் துன்புறுவோன் வேண்டியதை நல்கினான். அதைக்கொண்டு இரந்தவன் தன் துன்பத்தைப் போக்கிக்கொண்டான். ஆனால் கொடுத்தவன் வாங்கியவனிடம் தான் கொடுத்ததைத் திரும்பக் கேட்டான். வாங்கியவனால் திருப்பித் தர முடியவில்லை. வாங்கியவன் திருப்பித் தர முடியாத நிலையில் தன் உயிரை விட்டுவிடத் துணிவது நல்லதல்லவா?\n\nஇந்தப் பாடலில் தலைவன் கொடுத்தவன். தலைவி வாங்கியவள். தலைவன் பரத்தையிட்ம் சென்று வந்த பின்னும் தான் தலைவிக்குக் கொடுத்த இன்பத்தை இன்னும் திருப்பிக் கேட்கிறான். இந்த நிலையில் தனக்கு உயிர் பெரிதா - என்கிறாள் தலைவி.\n\nதலைவி ஒழுக்கத்தைப் பெரிதாக மதிக்கிறாள்.\nSection::::உள்ளுறை.\nதலைவன் தண்ணந் துறைவன். அவனது துறையில் நாரை மீனைப் பிடித்து அருந்துகிறது. மீனைப் பிடிக்கும்போது துறையில் பூத்திருக்கும் அடும்புப் பூவைச் சிதைக்கிறது. அப்படிப்பட்ட துறையின் தலைவன் அவன். (தலைவன் - நாரை, தலைவி - மீன், பரத்தை - அடும்பு)\n"}
{"id": "97314", "url": "https://ta.wikipedia.org/wiki?curid=97314", "title": "அப்பு (நக்சலைட் தலைவர்)", "text": "அப்பு (நக்சலைட் தலைவர்)\n\nஎல் அப்பு என்கிற அற்புதசாமி இடதுசாரி தீவிரவாத இயக்கத்தைச் சார்ந்தவர். தமிழ் நாட்டின் தருமபுரி மாவட்டத்தில் 1977ல் உருவான நக்சலைட் இயக்கத்தை முன்னின்று வழிநடத்திய இருதலைவர்களில் ஒருவர். இன்னொருவர் பாலன். \nSection::::துவக்கக்கால வாழ்க்கை.\nஅப்புவுக்கு அற்புதசாமி என்பதே இயற்பெயர் ஆகும் அவர் கோவை கோட்டைமேடு பகுதியைச் சேர்ந்தவர். அவரது தந்தை பெயர் லியோ அற்புதசாமி இளமைப்பருவந் தொட்டே பெதுவுடைமை இயக்க சிந்தனைகளில் ஈடுபாடு கொண்டவர்.\nSection::::தொழிற்சங்களில்.\nஅப்பு நகராட்சி தொழிலாளர் சங்கம், மோட்டார் தொழிலாளர் சங்கம், ஓட்டல் பணியாளர் சங்கம், ஆலைத் தொழிலாளர் சங்கம் என பல்வேறு தொழிற்சங்கங்களில் ஈடுபட்டு அவற்றுக்கு முன்னணி பொறுப்பாளராக இருந்தார். தொழிற்சங்க செயல்பாட்டின் ஒரு பகுதியாக நிலமீட்சிப் போராட்டம், பஞ்சாலைப் போராட்டம் என பல்வேறு போராட்டங்களுக்கு தலைமை ஏற்று சிறை சென்றார். இதன்வழியாக அவர் மாநில அளவிலான தொழிற்சங்க செயல்பாட்டாளராக வளர்ச்சியடைந்தார். \nSection::::கைது.\nஇந்திய சீனப் போர் ஏற்பட்டதைத் தொடர்ந்து நேரு தலைமையிலான இந்திய அரசு தேசதுரோக குற்றச்சாட்டின்பேரில் கம்யூனிஸ்டுகளை கைது செய்யத் துவங்கியது. இதில் நாடு முழுவதும் ஏறக்குறைய 1000 த்துக்கும் மேற்பட்ட கம்யூனிஸ்டுகள் கைதுசெய்யப்பட்டனர். தமிழகத்தில் 80 பேர் கைது செய்யப்பட்டு கடலூர் சிறையில் அடைக்கப்பட்டனர். அதில் அப்புவும் ஒருவர். சுமார் ஓர் ஆண்டுகாலம்வரை சிறையில் இருந்த அப்பு, வெளிவந்த பிறகு கோவை தொழிலாளர்களிடம் நிதி திரட்டி, அவரின் முன்முயற்சியால் 'கோவைத் தொழிலாளர் வர்க்கம் கொடுத்த செந்தீக்கதிரை உயர்த்திப் பிடித்திடுவோம்' எனும் வாசகத்தோடு அப்புவை ஆசிரியராகக் கொண்டு தீக்கதிர் வார இதழ் 1963 ஆம் ஆண்டு சூன் 29 ஆம் தேதியன்று வெளிவந்தது. இந்திய பொதுவுடமைக் கட்சி அமைப்பு ரீதியாக பலமுறை பத்திரிக்கையை நிறுத்தக் கோரிய நிலையில் அதை ஏற்காது அப்பு தொடர்ந்து பத்திரிக்கையை நடத்திவந்தார். இந்திய பொதுவுடமைக் கட்சியில் நாடளவில் ஏற்பட்ட அதிருப்தி போக்கானது மெல்ல மெல்ல வளர்ந்து கட்சியை இந்திய கம்யூனிஸ்ட், மார்க்சிய கம்யூனிஸ்ட் என பிளவுபட்ட சூழல் ஏற்பட்டது. அப்பு போன்றவர்கள் மார்க்சிய கம்யூனிஸ்டு பக்கம் நகர்ந்தனர். பின்னர் மார்க்சிய பொதுவுடமைக் கட்சியின் போக்கிலும் திருப்தி ஏற்படாமல் கட்சிக்குள் வாத பிரதிவாதங்கள் ஏற்பட்டு மேற்கு வங்கத்தில் நக்சல்பாரி இயக்கம் தோன்றியது. இது தொடர்பாக சி.பி.எம். முடன் நடைபெற்ற விவாதத்தின் போது அப்பு உள்ளிட்ட பலர் கட்சியில் இருந்து வெளியேற்றப் பட்டனர்.\n\nSection::::நக்சல்பாரி இயக்கத்தில்.\nஇந்நிலையில் அப்பு கல்கத்தா சென்று நக்சல்பாரியின் முதன்மைத் தலைவரான சாரு மஜூம்தாரைச் சந்தித்தார். 1967 நாவம்பர் 11 அன்று கல்கத்தாவில் உள்ள ஷாஹித் மினார் மைதானத்தில் நடந்த மாபெரும் பொதுக் கூட்டத்தில் அப்பு நக்சல்பாரிப் பாதையின் தேவை குறித்து உரையாற்றினார். மேலும் சாரு மஜூம்தாரைப் பொதுச் செயலாளராகக் கொண்ட சி.பி.ஐ.(மா.லெ) மையக் குழுவுக்கு தமிழகத்திலிருந்து உறுப்பினராகத் தேர்ந்தெடுக்கப்பட்டார்.\n\nகல்கத்தாவிலிருந்து அப்பு வந்தவுடன் பழைய கட்சியின் மீது அதிருப்தியுடன் இருந்த, கட்சியிலிருந்து நீக்கப்பட்ட தோழர்களை ஒருங்கிணைத்தார். அவரின் முயற்சியால் 1968 மார்ச் மாதம் 16 பேரைக் கொண்ட தமிழ்நாடு மாநில ஒருங்கிணைப்புக் குழு உருவாக்கப்பட்டது. ஏழத்தாழ ஒன்பது மாவட்டங்களில் மாவட்ட மற்றும் கிளை அமைப்புகள் உருவாக்கப்பட்டன.\n\nஇதன்பிறகு சாரு மஜூம்தார் தலைமையிலான நக்சலைட் எனப்படும் இ.க.க (மா.லெ) கட்சியின் சார்பில் 1969ஆம் ஆண்டு மார்ச் மாதத்தில் தஞ்சை மாவட்டம் குமணந்துறை கிராமத்தில் முதல் மாநில மாநாடு நடந்தது. அதில் ஒன்பது பேர் கொண்ட மாநிலக் குழு தேர்வு செய்யப்பட்டது. அதில் அப்பு மாநிலச் செயலாளராகவும், புலவர் கலியபெருமாள் துணைப் பொதுச் செயலாளராகவும் தேர்ந்தெடுக்கப்பட்டனர். அப்பு காவல் துறையினரால் தேடப்பட்டார். அவர்மீது எந்த பெரிய குற்றப்பதிவும் இல்லாமலேயே அவரை தேடப்படும் குற்றவாளியாக அறிவித்தார்கள். வால்டர் தேவாரம் தலைமையிலான காவல்படை அவரை 1979 செப்டெம்பரில் தருமபுரி-திருப்பத்தூர் சாலையில் உள்ள நாயக்கன் கொட்டாய் என்ற ஊரில் கைது செய்தது. தேடுதல் வேட்டை என்ற பேரில் எளியமக்கள் மேல் போலீஸ் நடத்திய தாக்குதலின் விளைவாகவே அப்பு சரண் அடைந்ததாகச் சொல்லப்படுகிறது.\n\n1979 செப்டெம்பர் 17 அன்று அப்பு தருமபுரி பெண்ணாகரம் அருகே ஒகேனேக்கல் காடுகளில் வைத்து சுட்டுக்கொல்லபப்ட்டு புதைக்கப்பட்டார் என்றும் சொல்லப்படுகிறது. அதிகாரபூர்வமாக இப்போதும் இவர்கள் தேடப்படும் தலைமறைவுக் குற்றவாளிகளே. நாயக்கன்கொட்டாயில் இவர்களுக்கு நினைவுச்சின்னம் அமைக்கப்ப்பட்டுள்ளது\n\n"}
