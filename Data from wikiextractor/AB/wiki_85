{"id": "101227", "url": "https://ta.wikipedia.org/wiki?curid=101227", "title": "கைத்தீராவுக்குக் கப்பலேறுதல் (ஓவியம்)", "text": "கைத்தீராவுக்குக் கப்பலேறுதல் (ஓவியம்)\n\nகைத்தீராவுக்குக் கப்பலேறுதல் (The Embarkation for Cythera) என்பது பிரான்சு நாட்டைச் சேர்ந்தவரும், ரோக்கோக்கோ கலைப்பாணி ஓவியருமான அத்வான் வாட்டூ (Antoine Watteau) என்பவர் வரைந்த ஒரு ஓவியம் ஆகும். வாட்டூ இந்த ஓவியத்தை 1717 ஆம் ஆண்டு ஓவியத்துக்கும் சிற்பத்துக்குமான அரச கல்விக் கழகத்துக்கு அளித்தார். இது தற்போது பாரிசில் உள்ள லூவர் அருங்காட்சியகத்தில் உள்ளது. இவ்வோவியத்தைப் போலவே இன்னொரு ஓவியத்தையும் வாட்டூ 1718 ஆம் ஆண்டுக்கும் 1721 ஆம் ஆண்டுக்கும் இடைப்பட்ட காலப்பகுதியில் வரைந்தார். \"கைத்தீராவுக்கான யாத்திரை\" என்று பெயரிடப்பட்ட இவ்விரண்டாவது ஓவியம் பெர்லினில் உள்ள சார்லெட்டன்பர்க் மாளிகையில் உள்ளது.\n\nSection::::கருப்பொருள்.\nபிரான்சின் பதினைந்தாம் லூயி மன்னன் காலத்து உயர்குடியினருடைய காதல் களியாட்டங்களை அல்லது ஒரு விழாவினை இவ்வோவியம் குறிப்பதாகக் கருதப்படுகிறது. இவ்வாறான களியாட்டங்களில் இன்பம் பெறுவதற்காக அக்கால உயர் குடியினர் புல்வெளிகளிப் பின்னணியாகக் கொண்ட பகுதிகளுக்குச் செல்வது வழக்கம். படத்தில் காணப்படும் காதலர்களைச் சுற்றிப் பறந்துகொண்டு அவர்களை நெருக்கமான நிலைக்குக் கொண்டுவரும் காதல் தேவதைகளும், வீனசின் சிலையும் விழாவின் பாலுணர்வு சார்ந்த தன்மைக்குக் குறியீடாக அமைகின்றன.\n"}
{"id": "101232", "url": "https://ta.wikipedia.org/wiki?curid=101232", "title": "மதுரை வேளாசான்", "text": "மதுரை வேளாசான்\n\nமதுரை வேளாசான் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு 305.\nSection::::புலவர் பெயர் விளக்கம்.\nஆசான் = நன்னடத்தையால் பாடம் புகட்டும் ஆசிரியன். வேளாசான் = வேள்வி செய்யும் ஆசான். வேள்வி = மக்களுக்குப் பயன்படும் உதவி. போர் நிற்பதற்கு உதவிய பாங்கு பாடலில் கூறப்பட்டுள்ளது. இந்த உதவி வேள்விதானே!\n\nபுறநானூறு நூலைத் தொகுத்தவர் பாடற்பொருளால் இவருக்குப் பெயர் சூட்டியுள்ளார்\nSection::::பாடல் சொல்லும் செய்தி.\nSection::::பார்ப்பனின் கோலம்.\nவயலைக் கொடி போல வாடிய வயிற்றுப் பகுதியை உடையவன் அந்தப் பார்ப்பனன்.\nஅவன் பயலைப் பார்ப்பான் (பச்சைப் பார்ப்பான்)\nஅவன் உயவல் ஊர்தியான் (உந்தி உந்தி நடப்பதே அவன் ஊர்தி)\nSection::::பார்ப்பனன் செயல்.\nஇரவிலே வந்தான்.\nஒப்புதலுக்காகக் காத்திருக்காமல் கோட்டையை முற்றுகையிட்டிருக்கும் அரசனிடம் சென்றான்.\nஅந்த அரசனிடம் அவன் சொன்ன சொற்கள் சிலவே. \nSection::::பார்ப்பன வாகை.\nவிளைவு முற்றுகை விலக்கிக்கொள்ளப்பட்டது.\nSection::::முற்றுகை விலக்கப்பட்ட நிகழ்வுகள்.\nமதில் மேல் சாத்தப்பட்டிருந்த ஏணி நீக்கப்பட்டது.\nஅகழியைக் கடக்கக் கிடத்தப்பட்டிருந்த சீப்பு விலக்கப்பட்டது\nபோரிடுவதற்காக யானைக்குப் பூட்டப்பட்ட மணி அவிழ்க்கப்பட்டது.\n"}
{"id": "101236", "url": "https://ta.wikipedia.org/wiki?curid=101236", "title": "மதுரை மருதங்கிழார் மகன் இளம்போத்தன்", "text": "மதுரை மருதங்கிழார் மகன் இளம்போத்தன்\n\nமதுரை மருதங்கிழார் மகன் இளம்போத்தன் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது குறுந்தொகை 332.\nSection::::பாடல் சொல்லும் செய்தி.\nதோழி தலைவனுக்குக் கேட்கும்படி தலைவியிடம் சொல்கிறாள்.\n\nவாடைக்காற்று வீசிச் சில தூறல்கள் விழுந்து முடிந்த கடைசி நாளில் தலைவன் தலைவியுடன் உடனிருந்து அவளது பிரிவுத் துன்பத்தைப் போக்கிச் சில ஆறுதல் மொழிகளைச் சொல்லக்கூடாதா என்பது தோழி சொன்ன செய்தி.\n\nஆண்யானை நாறுயிர் மடப்பிடியைத் தழுவிக்கொண்டு செல்லும் குன்றம் கொண்ட மலைகிழவோன் இந்த அகப்பாடலின் தலைவன்.\n"}
{"id": "101237", "url": "https://ta.wikipedia.org/wiki?curid=101237", "title": "இரையக உண்குழலியப் பின்னோட்ட நோய்", "text": "இரையக உண்குழலியப் பின்னோட்ட நோய்\n\nஇரையக உண்குழலியப் பின்னோட்ட நோய் (Gastroesophageal reflux disease (GERD)) அல்லது அமிலப் பின்னோட்ட நோய் (\"Acid Reflux\") ஒரு நீண்டகால நோயாகும், இதன்போது இரைப்பையில் இருந்து உணவுக்குழாய்க்கு இரைப்பைச்சாறும் உணவுகளும் மேல்நோக்கித் தள்ளப்படுகின்றன, இரைப்பைச்சாற்றில் அடங்கியுள்ள அமிலத்தால் உணவுக் குழாயின் சீதமென்சவ்வு பாதிப்புறுவதால் உணவுக்குழாய் அழற்சி ஏற்பட்டு இந்த நோய் தீவிரமடைகிறது, இதனால் ஏற்படும் முக்கிய உணர்குறியாக நெஞ்செரிவு விளங்குகிறது.\n\nஇந்நோய் உடையவர்களுக்கு மேலும் ஒரு அமிலப் பின்னோட்டம் ஏற்படலாம்; உணவுக்குழாயில் இருந்து அமிலம் மேலும் மேற்செல்வதால் ஏற்படுகின்றது, இது மிடற்றுத்தொண்டைப் பின்னோட்டம் எனப்படும். இதனால் மூச்சு வழி தொடர்புடைய அறிகுறிகள் (இருமல், குரல் கரகரப்பு, ஆஸ்துமா) ஏற்படலாம்.\n\nSection::::நோயின் காரணம்.\nஇரைப்பையும் உணவுக் குழாயும் (களம்) சந்திக்கும் இடத்தில் இயல்பான நிலையில் ஒரு இறுக்கி காணப்படுகிறது, இது கீழ்க்கள இறுக்கி (lower oesophageal sphincter) எனப்படும், இது இயல்பான நிலையில் இறுக்கமாகக் காணப்படுவதால் இரைப்பை-உணவுக்குழாய்ச் சந்தி மூடப்பட்டுக் காணப்படும்; உணவுக் குழாயில் இருந்து உணவு இரைப்பைக்குச் செல்லும்போது இறுக்கி தளர்வடைவதால் உணவு இரைப்பைக்குள் செல்லமுடிகின்றது. உணவு உட்கொண்ட பிற்பாடு மீண்டும் இரைப்பை-உணவுக்குழாய்ச் சந்தி மூடப்படுகின்றது, இச் செயற்பாட்டின் காரணமாக இரைப்பையில் சுரக்கப்படும் அமிலம் மேல்நோக்கிச் செல்வது தடுக்கப்படுகிறது. இரைப்பை – உணவுக்குழாய் இறுக்கி தளர்வடைந்து காணப்படும் சந்தர்ப்பத்தில் இரைப்பையில் உள்ள உணவு, இரைப்பைச்சாறு போன்ற அடக்கங்கள் இறுக்கியின் திறந்த வழியூடாக மேல்நோக்கிச் செல்லுகின்றன. இரைப்பைச்சாற்றில் அடங்கியுள்ள அமிலத்தால் உணவுக் குழாயின் சீதமென்சவ்வு பாதிப்புறுவதால் உணவுக்குழாய் அழற்சி ஏற்படுகின்றது, இதன்போது நெஞ்செரிவு நோயாளியால் உணரப்படுகின்றது.\n\nசிலவேளைகளில் அமிலம் தொண்டையில் பின்னோட்டம் அடைவதால் சுவாசத்தொகுதியில் பாதிப்பு ஏற்படும். இது மிடற்றுத்தொண்டைப் பின்னோட்டம் எனப்படும்.\nசில மருந்துவகைகள் (கல்சியம் தடுப்பிகள், பீட்டாத் தடுப்பிகள்) போன்றன இரைப்பை – உணவுக்குழாய் இறுக்கியைத் தளர்வடையச் செய்யும் ஆற்றல் கொண்டவை. இவற்றின் தொடர்ச்சியான பயன்பாடும் இந்நோயை உருவாக்கலாம். புகைப்பிடித்தல், மிதமிஞ்சிய மதுபானப் பயன்பாடும் இந்நோயை ஏற்படுத்தும் காரணிகளாக உள்ளன.\n\nSection::::காரணிகள்.\nசிகிச்சை வழங்காத நோய் தீயவிளைவுகளை உண்டாக்கும். உணவுக்குழாயின் மேலணி இழையங்கள் உருமாற்றத்துக்கு உட்படும்; இந்நிலை பரட்டின் உணவுக்குழாய் (Barrett's Esophagus) எனப்படும், இந்த நிலையைத் தொடர்ந்து, இயல்புப்பிறழ்ந்த வளர்ச்சி ஏற்படும்; இறுதியில் உணவுக்குழாய்ப் புற்றுநோய் உண்டாகலாம்.\n\n\nஇப் பின்னோட்ட நோய் சிலவேளைகளில் உணவுக்குழாய்க்கு காயத்தை ஏற்படுத்தும். அவையாவன: \n\nSection::::நோய் அறிகுறிகள்.\nSection::::குறைவான அறிகுறிகள்:.\nபின்னோட்ட நோயில் உணவுக்குழாயில் பாதிப்பு ஏற்பட்டுள்ளபோது வேறு அறிகுறிகளும் தென்படலாம்.\n\nசில நபருக்கு காற்றுக்குடா அழற்சி, அடிக்கடி காதில் தொற்று போன்றவை பின்னோட்ட நோயால் ஏற்படலாம், எனினும் இதன் சரியான காரணங்கள் இதுவரை அறியப்படவில்லை.\nSection::::சிறார்களில் அறிகுறி.\nகைக்குழந்தைகள், சிறார்கள் தமது உணர்குறிகளைத் தெரிவிக்க முடியாமையால், அவர்களில் இந்நோயைக் கண்டறிவது சிக்கலாக உள்ளது, எனவே கவனமான அவதானிப்பு மிக முக்கியமானது. அடிக்கடி வாந்தி எடுத்தல், காரணமின்றி துப்புதல், இருமல், மூச்சிரைப்பு போன்றவை அவதானிக்கக்கூடிய அறிகுறிகளாகும். கைக்குழந்தைகளில் ஆற்ற முடியாத அழுகை, உணவு உட்கொள்ள மறுத்தல், உணவுக்காக அழுது பின்னர் உணவு ஊட்டுகையில் உணவை உட்கொள்ளாமல் மீண்டும் அழுதல், தேவையான உடல் எடை அடையாது இருத்தல், வாய்த் துர்நாற்றம், அடிக்கடி ஏப்பம் விடுதல் போன்றன பொதுவாக அவதானிக்கக்கூடிய அறிகுறிகள் ஆகும்.\n\nSection::::பரட்டின் உணவுக்குழாய்.\nஇரையக உண்குழலியப் பின்னோட்ட நோய், பரட்டின் உணவுக்குழாயை ஏற்படுத்தவல்லது. உணவுக் குழாயை ஆக்கியுள்ள மேலணி இழையங்கள் இயல்புக்கு மீறிய உருமாற்றம் அடைதல் இந்நோயில் ஏற்படுகின்றது. இது ஒரு புற்றுநோய்க்கு முன்னிலையாக உள்ள நோயாகும். நெடுங்கால நெஞ்செரிவு உள்ளோரில் இந்நோய் உண்டாகியுள்ளது எனச் சந்தேகிக்கலாம். எனவே நெஞ்செரிவு உள்ளோரின் உணவுக்குழாய் உணவுக்குழாய்-இரைப்பை-முன்சிறுகுடல் அகநோக்கி மூலம் அவதானிக்கப்படுவது மிக முக்கியமாகும்.\n\nSection::::நோய் அறுதியிடல்.\nநோயாளியின் தரவுகள் மிக முக்கியமானது, மேற்கொண்டு உணவுக்குழாய்-இரைப்பை-முன்சிறுகுடல் அகநோக்கி மூலம் உணவுக்குழாய் அவதானிக்கப்படுகின்றது. உணவுக்குழாயின் அமிலத்தன்மையை (pH) அளவிடும் முறை இன்றைய மருத்துவத்தில் இந்நோய்க்கான சிறந்த அறுதியிடல் முறை என நம்பப்படுகின்றது, இதைத் தவிர பேரியம் விழுங்கற்பின் எக்ஸ்-கதிர் அவதானிப்பும் அறுதியிடலில் ஒன்றாகும்.\n\nசாதரணமாக உணவுக்குழாயில் அமிலத்தன்மை இருப்பது இல்லை, இரைப்பையின் உள்ளடக்கங்கள் மேல்நோக்கித் தள்ளப்படும்போது இரைப்பைச் சாற்றில் உள்ள ஐதரோக்குளோரிக் அமிலமும் உணவுக்குழாயுள் புகுவதனால் அங்கே அமில ஊடகம் உருவாகுகின்றது, எனவே உணவுக்குழாயின் அமிலத்தன்மையை (pH) அளவிடுதல் மூலம் இந்நோய் அறுதியிடப்படுகின்றது, மேலும் இம்முறை மூலம் சிகிச்சையின் விளைவுகள் சாதகமானதா என்பதும் அறியப்படுகின்றது. இந்நோய் உள்ள ஒரு நபருக்கு புரோட்டான் ஏற்றித் தடுப்பிகள் மூலம் சிகிச்சை அளிக்கப்பட்டு, நோயின் அறிகுறிகள் குறைந்தால் நோய் உள்ளதென்பதை அறுதியிடலாம்.\n\nபொதுவாக, சிகிச்சையின் விளைவுகள் பயனளிக்காது போகும் பட்சத்தில் அல்லது உணவு விழுங்குதல் கடினம், இரத்தச்சோகை, மலத்தில் குருதி, மூச்சிரைத்தல், உடல் எடை குறைதல், குரல் மாறுதல் போன்ற வேறு புதிய அறிகுறிகள் தென்படும் சந்தர்ப்பங்களில் உணவுக்குழாய்-இரைப்பை-முன்சிறுகுடல் அகநோக்கி மூலம் உணவுக்குழாய் நோக்கப்படுகின்றது. இவ்வாறு நோக்கப்படும் சமயத்தில் உணவுக்குழாய் அழற்சியுற்றுள்ளதா என்பது கவனமாக அவதானிக்கப்படுகின்றது, வழமைக்கு மாறாகக் காட்சியளிக்கும் உணவுக்குழாயில் இருந்து நுணித்தாய்வுக்காக மிகச்சிறிய துண்டு எடுக்கப்படுகின்றது, இதன்மூலம் குறிப்பிட்ட நபருக்கு இழைய மாறுதல் ஏற்பட்டுள்ளதா என்பது அறியப்படும். உயிரகச்செதுக்கு மூலம் பரட்டின் உணவுக்குழாய், புற்றுநோய் என்பன அறியப்படுகின்றன.\n\nSection::::சிகிச்சை.\nசிகிச்சை வழங்குவதை மூன்று விதமாக வகுக்கலாம்: வாழ்வு முறையை மாற்றுதல், மருந்துகள், அறுவைச் சிகிச்சை\nSection::::வாழ்க்கை முறை.\nஉணவு, பழக்கவழக்கங்கள் மாற்றப்படல் தேவையானது. நோய் அறுதியிடப்பட்டவர்கள் சில எச்சரிக்கை நடவடிக்கைகளைக் கடைப்பிடிப்பது நோயின் தீவிரம் அதிகமாகாமல் தடுக்கும். அவையாவன:\n\n- ஒமிப்ராசோல் (omeprazole ), லன்சப்ராசோல் (lansoprazole)\n- ரனிற்றிடின் (ranitidine), பொமிற்றிடின் ( famotidine)\n- ஜெலுசில் (Gelusil)\n- மக்சலோன் (Maxalon) அல்லது மெட்டோக்ளோப்ராமைட் (metoclopramide)\n\nSection::::அறுவைச்சிகிச்சை.\nபரவலான முறை, நிசெனின் மேல் இரையகமடிப்பறுவைச் சிகிச்சை முறையாகும். மேல் இரையகத்தின் பகுதிகள் உணவுக்குழாயின் கீழ் இறுக்கிப் பகுதியின் மேலே மடிக்கப்பட்டுத் தைக்கப்படுகின்றது, இதன் மூலம் கீழ் உணவுக்குழாய் இறுக்கமடைந்து உணவு மற்றும் அமிலம் மேல் நோக்கித் தள்ளப்படுவதைத் தடுக்கின்றது. இம்முறை பெரும்பாலும் உதரநோக்கு அறுவைச்சிகிச்சை மூலம் மேற்கொள்ளப்படுகின்றது.\n\nSection::::நோய்த் தடுப்பு.\nஇந்நோய் வாழும் முறை மூலம் எளிதில் தடுக்கப்படக்கூடியது. மேலே, சிகிச்சையில் அறிவுறுத்தப்பட்ட வாழ்க்கை முறைகள் தடுப்பு முறைக்கும் பொருந்தக்கூடியது.\n\n\nSection::::நோயின் தீவிளைவு.\nசிகிச்சை வழங்கப்படாத இரையக உண்குழலியப் பின்னோட்ட நோய் தீய விளைவை உண்டாக்கும்; வேறு நோய்களையும் உடலுக்கு ஒவ்வாத சந்தர்ப்பங்களையும் உண்டாக்கும். இந்நோயால் ஏற்படக்கூடிய விளைவுகள்:\n\nசிகிச்சைக்கும் வாழ்க்கை முறை மாற்றத்துக்கும் இந்நோய் கட்டுப்படாவிடின் உடனடியாக மருத்துவரை அணுகல் அத்தியாவசியமானது. பின்வரும் சந்தர்ப்பங்கள் ஏற்படினும் மருத்துவ ஆலோசனை தேவை.\n\n"}
{"id": "101240", "url": "https://ta.wikipedia.org/wiki?curid=101240", "title": "மதுரை மருதங்கிழார் மகனார் பெருங்கண்ணனார்", "text": "மதுரை மருதங்கிழார் மகனார் பெருங்கண்ணனார்\n\nமதுரை மருதங்கிழார் மகனார் பெருங்கண்ணனார் சங்ககாலப் புலவர்களில் ஒருவர். சங்கநூல் தொகுப்பில் ஓவரது பாடல்கள் மூன்று உள்ளன. அவை அகநானூறு 247, 364, நற்றிணை 388.\n\nSection::::பாடல்கள் சொல்லும் பொருள்.\nSection::::அகம் 247.\nமலைவழியில் தலைவன் பிரிந்த காலத்தில் தலைவி கண்ணீர் விட்டாள். தோழி அவளைத் தேற்றுகிறாள். \nமலைவழி\nஇத்தகைய தலைச்சுரத்தில் தலைவன் செல்வதை நினைத்ததும் அவள் மார்பில் மண்ணா முத்தம் விழுந்ததாம்.\n\nSection::::அகம் 364.\nவேந்துவிடு பணியை மேற்கொண்டு தலைவன் போர்ப்பாசறையில் இருக்கிறான். அவருக்காகக் காத்திருந்து ஏங்கும் நம்மைக் கொல்வதற்கென்றே கார்கால மாலைப்பொழுதும் துனைகிறது(நெருக்குகிறது).தோழி! என்செய்வோம் என்று தோழியிடம் சொல்லித் தலைவி கலங்குகிறாள்.\n\nகார் தொடங்கியது\n\nSection::::நற்றிணை 388.\nதுறைவன் உடனிருந்தால் நெற்றியில் பசப்பு ஊராது என்கிறாயே. அவன் என் நெஞ்சை விட்டு அகலாமல் கூடவேதானே இருக்கிறான். பின் ஏன் பசப்பு வந்தது என்று தோழியை வினவுகிறாள் தலைவி.\nதுறைவன்\n"}
{"id": "101241", "url": "https://ta.wikipedia.org/wiki?curid=101241", "title": "பனோராமியோ", "text": "பனோராமியோ\n\nபனோராமியோ ஒளிப்படங்களை புவியில் ஒளிப்படம் எடுக்கப்பட்ட இடத்துடன் சேர்த்துப் பகிரும் ஓர் இணையத்தளம் ஆகும். இத்தளத்தில் ஏற்றுக்கொள்ளப்பட்ட ஒளிப்படங்கள் கூகுள் எர்த் (கூகிள் உலகம்), கூகிள் மேப்ஸ் (கூகிள் தேசப்படம்) ஆகிய இடங்களிலும் கிடைக்கும். இத்தளத்தின் நோக்கம் என்னவென்றால் ஓரிடத்தைப் பற்றித் அறிவதற்கு ஏலவே ஒளிப்படப்பிடிப்பாளர்கள் எடுத்த ஒளிப்படங்களைப் பார்வையிடுவன் மூலம் அவ்விடத்தைப் பற்றித் தெளிவான விபரங்களைப் பயனருக்குக் கொடுப்பதாகும். இவ்விணையத்தளம் பன்மொழிகளில் கிடைக்கிறது. இதில் தமிழும் அடங்கும்.\n\nஇதன் தலைமை அலுவலகம் சூரிச் இல் உள்ள கூகிள் சுவிஸ் அலுவலகத்தில் உள்ளது.\n\nSection::::சரித்திரம்.\nபனோரமியோ 2005 ஆம் ஆண்டு கோடைகாலப் பருவத்தில் ஆரம்பிக்கப்பட்டது. இது அதிகாரப்பூர்வமாக 3 அக்டோபர் 2005 இல் வெளியிடப்பட்டது. 19 மார்ச் 2007 இல் பயனர்களால் மேலேற்றம் செய்யப்பட்ட 1 மில்லியன் ஒளிப்படங்களைத் தாண்டிக் கொண்டது. 3 மாதங்களின் பின்னர் ஜூன் 17, 2007 இல் ஒளிப்படங்களின் எண்ணிக்கை 2 மில்லியனைத் தாண்டியது சுமார் 4 மாதங்களின் பின்னர் ஒளிப்படங்களின் எண்ணிக்கை 5 மில்லியனைத் தாண்டியது.\n\n30 மே 2007 இல் கூகிள் இத்தளத்தை கையகப்படுத்துவதாக அறிவித்தது. ஜூலை 2007 இல் இது கூகிளின் இணையத்தளமாகியது.\n\nஇத்தளத்தை உருவாக்கியவர்களில் ஒருவரான எடியுராடோ ஜனவரி 2010 இல் தமது புதிய திட்டமான அஸ்காரோவை நடைமுறைப்படுத்த பனோராமியோவில் இருந்து விலகினார். Askaro. இதனால் ஏற்பட்ட பதவி வெற்றிடத்தை ஜெராட் ஊடாக நிரப்பிக்கொண்டனர். இன்றளவும் ஜெராட்டே தலைவராகச் செயற்படுகின்றார். இதன் இணை உருவாகுனர்களில் ஒருவரான ஜக்குவினும் இத்திட்டத்தில் இருந்து மே 2010 இல் இருந்து விலகிக் கொண்டார்.\n\nSection::::வசதிகள்.\nSection::::ஒழுங்கமைப்பு.\nபனோராமியோ பயனர் tags என்றழைக்கப்படும் பட்டிகள் மூலம் அந்தப் படத்தைப் பற்றியும் அந்தப் படம் எடுக்கப்பட்ட இடத்தைப் பற்றியுமான விபரங்களைப் பகிர்வதன் மூலம் தேடுபொறிமூலம் படங்களைத் தேடியறிந்து கொள்ள உதவுகின்றது எனினும் தமிழில் தேடுவதில் வழுக்கள் இருக்கின்றன . பனோராமியோத் தளமே நீண்டகாலமாக பட்டி முகில் (Tag Cloud) தத்துவங்களை நடைமுறைப்படுத்தியவர்களில் முக்கிய தளங்களில் ஒன்று.\n\nSection::::கூகிள் ஏர்த்திற்கு ஏற்றுகொள்ளுவதற்கான நிபந்தனைகள்.\nதனியார்கள், வாகனங்கள், சந்தைகள் போன்றவற்றை மையமாகக் கொண்டு எடுக்கப்படும் ஒளிப்படங்கள் பொதுவாக பனோராமியாவில் கூகிள் ஏர்த்திற்கோ அல்லது கூகிள் மேப்ஸ் இற்கோ ஏற்றுக் கொள்ளப்படுவதில்லை.\n\nSection::::அனுமதிகள்.\nபனோராமியோ தளத்தில் மேலேற்றம் செய்பவர்களே ஒளிப்படம் தொடர்பான அனுதியைத் தீர்மானிக்கின்றனர். இதில் பங்களிப்பவர்கள் முற்றிலும் தமக்கே பதிப்புரிமையுள்ளதாகவே அல்லது கிரியேட்டிவ் காமன்ஸ் அனுமதி அளிக்கலாம்.\n\nSection::::ஏனையவை.\nபனோராமியோ ஐபோனின் அதிகாரப் பிரயோகம் ஒன்றின் ஊடாகவும் விண்டோஸ் போன் 7 இன் மூன்றாம் தரப்பு மென்பொருள் ஊடாகவும் பனோராமியோப் படங்களைப் பார்வையிடலாம்.\n\n"}
{"id": "101248", "url": "https://ta.wikipedia.org/wiki?curid=101248", "title": "தூனிசை நோக்கி ஓட்டம்", "text": "தூனிசை நோக்கி ஓட்டம்\n\nதூனிசை நோக்கி ஓட்டம் (\"Run for Tunis\") என்பது இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு படை முன்னேற்றம். 1943ல் டார்ச் நடவடிக்கையின் மூலம் வடக்கு ஆப்பிரிக்காவில் தரையிறங்கிய நேச நாட்டுப் படைகள் துனிசியா நாட்டுத் தலைநகர் தூனிசை நோக்கி வேகமாக முன்னேறியதை இத்தொடர் குறிக்கிறது. இது துனிசியப் போர்த்தொடரின் ஒரு பகுதியாகும்.\n\nநவம்பர் 8, 1942ல் நேச நாட்டுப் படைகள் அச்சு நாட்டுக் கட்டுப்பாட்டிலிருந்த வடக்கு ஆப்பிரிக்க நாடுகளான மொரோக்கோ மற்றும் அல்ஜீரியாவில் தரையிறங்கின. டார்ச் நடவடிக்கை என்று குறிப்பெயரிடப்பட்டிருந்த இந்த நடவடிக்கை பெருவெற்றி அடைந்து மூன்று நாட்களுள் காசாபிளாங்கா, அல்ஜியர்ஸ், ஓரான் ஆகிய துறைமுகங்கள் நேச நாட்டுக் கட்டுப்பாட்டில் வந்தன. டார்ச் நடவடிக்கை நடந்து கொண்டிருந்த அதே நேரத்தில், வடக்கு ஆப்பிரிக்கப் போர்முனையின் இன்னொரு புறம் இரண்டாம் எல் அலாமெய்ன் சண்டையில் அச்சுப் படைகள் தோற்றுப் பின்வாங்கிக் கொண்டிருந்தன. அப்படி பின்வாங்கும் அச்சுப் படைகள் துனிசியாவிற்குள் தஞ்சம் புகுந்து தூனிஸ் நகரைத் தங்கள் தளமாக்கக் கூடும் என்பதை நேச நாட்டுத் தளபதிகள் உணர்ந்தனர். அச்சுப்படைகள் கிழக்கிலிருந்து தூனிஸ் நகரை அடைவதற்குள், மேற்கில் அல்ஜீரியக் கடற்கரையிலிருந்து விரைந்து அந்நகரைக் கைப்பற்ற முடிவு செய்தனர். \n\nநவம்பர் 10ம் தேதி தூனிஸ் நகரை நோக்கி நேச நாட்டுப் படைமுன்னேற்றம் தொடங்கியது. ஒரு டிவிசன் அளவிலான படைப்பிரிவு விரைந்து கிழக்கு நோக்கி முன்னேறத் தொடங்கியது. இக்குறிக்கோள் படைப்பிரிவு (taskforce) இரண்டாகப் பிரிக்கப்பட்டு வட திசையில் ஒன்றும் தென் திசையில் ஒன்றும் ஜெர்மானிய அரண்நிலைகளைத் தாக்கின. நவம்பர் 26 வரை இரு பிரிவுகளும் ஜெர்மானிய எதிர்ப்புகளை முறியடித்து வேகமாக முன்னேறின. நவம்பர் கடைசி வாரத்தில் சண்டையின் போக்கு மாறியது. தூனிசைக் காப்பாற்ற வடக்கு ஆப்பிரிக்காவுக்கு அனுப்பப்பட்ட புதிய ஜெர்மானியப் படைப்பிரிவுகள் உடனடியாக ஒரு எதிர்த்தாக்குதலை மேற்கொண்டு, நேச நாட்டுப் படைகளைப் பின்வாங்கச் செய்தன. மூன்று வாரங்கள் மந்த நிலைக்குப் பின்னர் நேச நாட்டுப் படைகள் தூனிசைக் கைப்பற்ற மீண்டுமொரு பெருந்தாக்குதலைத் தொடங்கின. ஆனால் சில நாட்கள் சண்டைக்குப் பின்னர் அத்தாக்குதல் தோல்வியடைந்தது.\n\nதூனிசை நோக்கிய நேச நாட்டுப் படை முன்னேற்றம் டிசம்பர் 25ல் முடிவுக்கு வந்தது.\n"}
{"id": "101249", "url": "https://ta.wikipedia.org/wiki?curid=101249", "title": "இந்திய அரசியலமைப்பு", "text": "இந்திய அரசியலமைப்பு\n\nஇந்திய அரசியலமைப்பு (ஆங்கிலம்: \"Constitution of India\" ) என்பது இந்தியாவின் உயர்ந்தபட்ச சட்டமாகும். உலகின் மிகப்பெரிய குடியரசு நாடான சுதந்திர இந்தியாவின் அரசியலமைப்பு, உலகிலேயே மிக நீளமான அரசியலமைப்பாகும். இது எழுதப்பட்டு சட்டமாக்கப்பட்ட அரசியலமைப்பு, நெகிழாத்தன்மையும் நெகிழ்ச்சித் தன்மையும் உடையது, கூட்டாட்சியும் ஒருமுகத்தன்மையும் கொண்டது, பொறுப்புள்ள அரசாங்கத்தை உடையது என்று பல சிறப்பம்சங்களைக் கொண்டது. இது அடிப்படை அரசியல் கொள்கைகள், அரசாங்க நிறுவனங்களின் கட்டமைப்பு, நடைமுறைகள், சக்திகள், மற்றும் அடிப்படை உரிமைகள், உத்தரவுக் கொள்கைகள், குடிமக்களின் கடமைகள் ஆகியவற்றின் கட்டமைப்புகளை உள்ளடக்கியுள்ளது. இது தான் இதுவரை உலக நாடுகளின் இடையே எழுதப்பட்டதில் மிக நீண்ட அரசியலமைப்பாகும். இதில் மொத்தம் 25 பிரிவுகள், 12 அட்டவணைகள், 103 திருத்தங்கள், 448 உட்பிரிவுகள்(Articles) மற்றும் 117,369 சொற்கள் உள்ளன. இது ஆங்கிலப் பதிப்பைத் தவிர, ஒரு அதிகாரப்பூர்வ இந்தி மொழிபெயர்ப்பினையும் கொண்டுள்ளது. இந்திய அரசியலமைப்பை உருவாக்கும் பணி 29 ஆகஸ்ட் 1947 அன்று முதல் இந்திய அரசமைப்பு நிர்ணய மன்றத்தால் தொடங்கப்பட்டது. முழுமையடைந்த அரசியலமைப்பு 1950 ஆம் ஆண்டு ஜனவரி 26 அன்று நடைமுறைக்கு வந்தது. (இத்தேதி 26 ஜனவரி 1930, முழு தன்னாட்சி சாற்றல் நினைவாகத் தேர்வு செய்யப்பட்டது). இதன் மூலம் இந்தியா ஒரு ஒருங்கிணைந்த, தன்னாட்சி கொண்ட, குடியரசின் மக்களாட்சிக் கோட்பாட்டின்படி வழிநடத்துகின்ற நாடாக அறிவித்துக் கொண்டது. நடைமுறைக்கு வந்த பிறகு, அதுவரை நாட்டின் அடிப்படை நிருவாக ஆவணமாக இருந்த இந்திய அரசு சட்டம், 1935 என்னும் சட்டத்திற்கு பதில் இந்திய அரசியலமைப்பு நாட்டின் அடிப்படை நிர்வாக ஆவணமாக மாற்றியது. அரசியலமைப்புக்கு வலுசேர்க்கும் விதமாக 1976 ல் நடைபெற்ற திருத்தங்களில் இந்தியா பொதுவுடைமை, மதச்சார்பின்மை மற்றும் நேர்மை இவைகளை தன் கொள்கைகளாக அறிவித்தது. இந்தியா தனது அரசியலமைப்பின் ஏற்பை ஒவ்வொரு ஆண்டும் ஜனவரி 26ம் தேதியை குடியரசு நாளாகக் கொண்டாடுகிறது.\n\nஇந்திய அரசியலமைப்பின் படி இந்தியா ஒரு கூட்டாட்சி (federalism) நாடாகும். இருப்பினும் இந்திய அரசியலமைப்புச் சட்டத்தில் 'கூட்டாட்சி' (கூட்டரசு - federal government) என்ற சொல்லிற்குப் பதிலாக 'ஒன்றியம்' (union) என்ற சொல்தான் பயன்படுத்தப்பட்டுள்ளது.\n\nஇந்திய அரசியலமைப்பின் முகப்புரை(preamble)யில், \" இறையாண்மை உடைய மக்களாட்சி, சமதர்ம, சுதந்திரக் குடியரசு\" என்றும் \" இந்திய ஒன்றியம் என்றும் இந்தியா7 பெயரிடப்பட்டுள்ளது. இது இச்சட்டத் தொகுப்பின் முழுப் புரிதலையும் தரும்படி அமைக்கப்பட்டுள்ளது. இதில் இந்தியக் குடிமக்களுக்கான அடிப்படை உரிமைகள் தொடக்கத்திலேயே வழங்கப்பட்டிருந்தாலும், பின்பு அடிப்படைக் கடமைகளும் உருவாக்கப்பட்டன. இந்திய அரசமைப்பின் தனிச் சிறப்புக்களில் 'அடிப்படை உரிமைகளும்' அடங்கும்.\n\nஇந்திய அரசமைப்பு சட்டம் உருவாக்கப்படும் போது, பல்வேறு நாடுகளின் அரசமைப்புச் சட்டங்களின் கூறுகள் எடுத்துக் கொள்ளப்பட்டன.\nஇதனால் இந்திய அரசமைப்பு சட்டத்தை, 'கடன்களின் பொதி' என்பர். 'கூட்டாட்சி முறையை' கனடாவில் இருந்தும், 'அடிப்படை உரிமைகள்' அமெரிக்க ஐக்கிய நாடுகளிடம் இருந்தும், அடிப்படைக் கடமைகளை அன்றைய சோவியத் யூனியனிடமிருந்தும் பெற்றது. அரசியல் சட்டத்திருத்த முறையை தென்னாப்பிரிக்கா இருந்தும், மாநிலங்களவை நியமன எம்.பி.,க்கள் முறையை அயர்லாந்திடம் இருந்தும் பெற்றது.\n\nSection::::இந்திய அரசியலமைப்பு உருவான வரலாறு.\nஇந்திய துணைக்கண்டத்தின் பெரும்பாலான பகுதி 1858 லிருந்து 1947 வரை ஆங்கிலேயர் காலனித்துவ ஆட்சியின் கீழ் இருந்தது. இந்த காலத்தில் வெளிநாட்டு ஆட்சியில் இருந்து சுதந்திரம் பெற இந்திய சுதந்திர இயக்கம் படிப்படியாக உயர்வு கண்டது. 1934-ல் இந்தியாவிற்கு ஒரு அரசியல் நிர்ணய மன்றம் வேண்டும் என்ற கோரிக்கை எழுப்பப்பட்டது. பின்னர் 1936-இலும் 1939-இலும் இக்கோரிக்கைகள் வலியுறுத்தப்பட்டன. அதன்படி, அரசியல் நிர்ணய மன்றத்தை உருவாக்கலாம் என கிரிப்ஸ் தூதுக்குழு மார்ச்-1942-ல் பரிந்துரைத்தது. பின்னர் வந்த அமைச்சரவைத் தூதுக்குழு (மே-1946) அரசியல் நிர்ணய மன்றம் ஏற்படுத்த வேண்டும் எனப் பரிந்துரைத்தது. அதன்படி அரசியல் நிர்ணய மன்றத்திற்கான தேர்தல், ஜூலை 1946-ல் நடைபெற்றது. டிசம்பர் 1946-ல் அரசியல் நிர்ணய மன்றம் கூடியது. அம்மன்றத்தின் தற்காலிக தலைவராக சச்சிதானந்த சின்ஹா டிசம்பர் 09 தேர்வுசெய்யப்பட்டார். பிறகு நிர்ணய மன்றத்தின் நிரந்தர தலைவராக டிசம்பர்-11, 1946-ல் இராசேந்திர பிரசாத் தேர்ந்தெடுக்கப்பட்டார்.\n\n1947,ஆகஸ்ட் 15-ல் பிரித்தானிய இந்தியாவானது இந்திய மாகாணம், பாக்கிஸ்தான் மாகாணம் என்ற இரண்டு நாடுகளாகப் பிரிக்கப்பட்டதால் சுதந்திர இந்தியாவிற்கான அரசியலமைப்பை மட்டும் உருவாக்கும் பணியை அரசியல் நிர்ணய மன்றம் செய்ய வேண்டியதாயிற்று.\n\nSection::::இந்திய அரசியலமைப்பு நிர்ணய மன்றம்.\nஒன்றிய மற்றும் மாநில சட்டமன்றங்களால் தேர்ந்தெடுக்கப்பட்ட உறுப்பினர்களால் தேர்ந்தெடுக்கப்பட்ட இந்திய உறுப்பினர்களால் அரசியலமைப்பு நிர்ணய மன்றம் அமைக்கப்பட்டது. ஜவகர்லால் நேரு, சி ராஜகோபாலாச்சாரி, ராஜேந்திர பிரசாத், சர்தார் வல்லபாய் படேல், சந்திப் குமார் படேல், டாக்டர் அம்பேத்கர், மவுலானா அபுல் கலாம் ஆசாத், ஷ்யாமா பிரசாத் முகர்ஜி, நளினி ரஞ்சன் கோஷ், மற்றும் பால்வந்த் சிங் மேத்தா ஆகியோர் சட்டமன்றத்தில் முக்கிய பிரமுகர்களாக இருந்தனர். தாழ்த்தபட்ட வகுப்புகளை சேர்ந்த 30 மேற்பட்ட உறுப்பினர்கள் அங்கு இருந்தன. பிராங்க் அந்தோணி ஆங்கிலோ இந்திய சமூகத்தை பிரதிபலித்தார். பார்சி இனத்தவர்களை ஹெச்பி மோடி பிரதிபலித்தார். சிறுபான்மையினர் குழுவின் தலைவராக, ஆங்கிலோ இந்தியர்கள் தவிர மற்ற அனைத்து கிரிஸ்துவர்களின் பிரதிநிதியாக ஃஅரென்ட்ர ஊமர் முகெர்ஜீ என்ற புகழ்பெற்ற கிரிஸ்துவர் இருந்தார். அரி பகதூர் குறூங் கோர்கா சமூகத்தை பிரதிபலித்தார். அல்லாடி கிருஷ்ணசாமி ஐயர், பி ஆர் அம்பேத்கர், பெனகல் நர்சிங் ராவ் மற்றும் கி.மீ. முன்ஷி, கணேஷ் மவ்லன்கர் போன்ற முக்கிய நடுவர்கள் சட்டமன்ற உறுப்பினர்களாக இருந்தனர். சரோஜினி நாயுடு, ஹன்சா மேத்தா, துர்காபாய் தேஷ்முக், ராஜ்குமாரி அம்ரித் கவுர் மற்றும் விஜயலட்சுமி பண்டிட் போன்றவர்கள் முக்கியமான பெண்கள் உறுப்பினர்களாக இருந்தனர். அரசமைப்பு மன்றத்தின் முதல் ஜனாதிபதியாக டாக்டர் சச்சிதானந்தன் சின்ஹா ​​இருந்ததார். பின்னர், ராஜேந்திர பிரசாத் சட்டமன்ற தலைவராக தேர்ந்தெடுக்கப்பட்டார். அரசமைப்பு மன்ற உறுப்பினர்கள் டிசம்பர் 9, 1946 அன்று முதல் முறையாகக் கூடினர்.\n\nSection::::அரசியலமைப்புச் சட்ட வரைவுக் குழு.\n1947, ஆகஸ்ட் 29 -ல் அரசியல் நிர்ணய மன்றம் ஒரு தீர்மானம் நிறைவேற்றியது. அதன்படி இந்திய அரசியலமைப்புச் சட்டத்தை எழுத பீ. இரா. அம்பேத்கர் தலைமையில் அவர் உட்பட ஏழுபேர் கொண்ட அரசியலமைப்புச் சட்ட வரைவுக்குழு (Drafting committee) உருவாக்கப்பட்டது.\nஆகியோர் இக்குழுவில் உறுப்பினர்களாக இடம்பெற்றனர். இக்குழு தனது அறிக்கையை 1948, பிப்ரவரி 21-ல் ஒப்படைத்தது. நவம்பர் 4-ல் அரசியல் நிர்ணய மன்றத்திற்கு ஒப்படைக்கப்பட்ட இவ்வறிக்கை, முழு வடிவம் பெற்று 1949 நவம்பர் 26-ல் அரசியல் நிர்ணய மன்றத்தின் தலைவர் இராஜேந்திரப் பிரசாத்தின் கையொப்பம் பெற்றது. ஜனவரி 24-ல் நடைபெற்ற அரசியல் நிர்ணய மன்றத்தின் கடைசிக் கூட்டத்தில் சுதந்திர இந்தியாவின் முதல் குடியரசுத் தலைவராக இராசேந்திர பிரசாத் தேர்ந்தெடுக்கப்பட்டார். லாகூரில் நடைபெற்ற இந்திய தேசியக் காங்கிரஸ் மாநாட்டில் 1930,ஜனவரி 26-ல் இந்தியாவிற்கு சுதந்திரம் பெற்றே தீருவது என்ற தீர்மானம் நிறைவேற்றப்பட்டதன் நினைவாக ஜனவரி 26 தேதியை இந்தியக் குடியரசு நாளாக ஏற்பது என்றும் அரசியல் நிர்ணய மன்ற முடிவு செய்தது. \"இந்திய அரசியலமைச் சட்டம்-1950\" இந்தியக் குடியரசு தினத்தில் நடைமுறைக்கு வந்தது.\n\nஇது பிரிட்டிஷ் ஆட்சியில் இருந்து அதன் விடுதலைக்கு பிறகு இந்திய அரசின் நில சட்டத்தின் ஸ்தாபக கொள்கைகளைக் கொண்டிருந்தது. அரசியலமைப்பு நடைமுறைக்கு வந்த நாளிலிருந்து, இந்தியா பிரிட்டிஷ் அரசாட்சியில் இருந்து நீக்கப்பட்டது.\n\nSection::::வரைவு.\nசட்டமன்றத்தின் 14 ஆகஸ்ட் 1947 கூட்டத்தில், பல்வேறு குழுக்களை உருவாக்கும் திட்டம் வழங்கப்பட்டது. அத்தகைய குழுக்களில் அடிப்படை உரிமைகள், ஒன்றியத்துக்கான அதிகாரக் குழு மற்றும் ஒன்றிய அரசியல் குழு அடங்கியிருந்தன. 29 ஆகஸ்ட் 1947 அன்று, வரைவு குழு, தலைவரை டாக்டர் அம்பேத்கராக கொண்டு, ஆறு உறுப்பினர்களுடன் நியமிக்கப்பட்டது. அரசியலமைப்பின் வரைவு தயாரிக்கப்பட்டு 4 நவம்பர், 1947 அன்று சட்டமன்ற குழுவிடம் சமர்பித்தது.\nஇந்திய அரசியலமைப்பை உருவாக்கியவர்கள், பல வெளிப்புற ஆதாரங்களை தழுவினாலும், மிக அதிக அளவில் பிரிட்டிஷ் முறையான பாராளுமன்ற மக்களாட்சியினால் ஈர்க்கப்பட்டனர்.\nகூடுதலாக பல கொள்கைகள் அமெரிக்க அரசியலமைப்பிலிருந்து ஏற்றுக்கொள்ளப்பட்டன. அரசாங்கத்தின் முக்கிய கிளைகள் மத்தியில் அதிகார பிரிப்பு, உச்ச நீதிமன்ற நடைமுறை, மற்றும் கூட்டாட்சி கட்டமைப்பு ஆகிய கொள்கைகள் அடங்கும்.\nசட்டமன்ற அரசியலமைப்பு தத்தெடுக்கும் முன்னதாக 2 ஆண்டுகள் 11 மாதங்கள் மற்றும் 18 நாட்கள் முழுவதும் கொண்ட மொத்தம் 166 நாட்கள், பொது திறந்த அமர்வுகளில் சந்தித்தது.\nசில மாற்றங்களுக்கு பிறகு, சட்டமன்றத்தின் 308 உறுப்பினர்களும் இரண்டு ஒப்பந்ததிலும் (இந்தி மற்றும் ஆங்கிலம்)24 ஜனவரி,1950 அன்று கையெழுத்து இட்டனர்.\nஇந்தியாவின் உண்மையான அரசியலமைப்பு பிரேம் பிஹாரி நரேன் ரைஜடா என்பவர் கையால் எழுதப்பட்டு, பியூகார் ராம்மனோஹர் சின்ஹா ​​மற்றும் மற்றவர்கள் உட்பட சாந்திநிகேதன் கலைஞர்கள் மூலம் அலங்கரிக்கப்பட்டுள்ளது. இரண்டு நாட்களுக்கு பின்னர், 26 ஜனவரி 1950 அன்று, இந்திய அரசியலமைப்பு அனைத்து இந்திய மாநிலங்களுக்கும் ஒன்றியப் பகுதிகளுக்குமான சட்டமானது.\n\nஅரசியலமைப்பு அதன் அரங்கேற்றம் முதல் பல திருத்தங்களை பெற்றுவிட்டது.\n\nSection::::பிறநாட்டு அரசியலமைப்பின் தாக்கங்கள்.\n டாக்டர் அம்பேத்கர் தலைமையிலான சட்ட வரைவுக்குழு இந்திய அரசியல் சாசனத்தை உருவாக்கும் பொருட்டு அப்போது மக்களாட்சி நடைபெற்ற நாடுகள் பலவற்றிலிருந்து இந்திய நடைமுறைக்கு பொருத்தும் சட்டக்கூறுகளை இந்திய அரசியலமைப்பு வரைவில் சேர்த்தது. இவற்றில், 1935ஆம் ஆண்டு முதல் இந்தியாவில் நடைமுறைக்கு கொண்டுவரப்பட்ட \"இந்திய அரசாங்க சட்டம் 1935\" -உம் அடக்கம்.\nSection::::அமைப்பு.\nஅரசியலமைப்பு அதன் தற்போதைய வடிவத்தில் (மார்ச்,2011), ஒரு முன்னுரை, 450 கட்டுரைகள், 12 அட்டவணை, 2 பின் இணைப்பு மற்றும் 114 திருத்தங்களை இன்றுவரை கொண்டு மொத்தம் 24 பகுதிகளைக் கொண்டுள்ளது. இது கூட்டாட்சி தத்துவம் கொண்டது என்றாலும், ஒரு வலுவான ஒற்றைச் சார்பு கொண்டிருக்கிறது.\n\nSection::::முகவுரை.\nஇந்திய அரசியலமைப்பின் முகப்புரை என்பது இந்தியஅரசியலமைப்பின் அறிமுகப்பகுதியாகும்.\n\nSection::::பகுதிகள்.\nபகுதி 1 (உட்பிரிவு 1-4) இந்திய ஒன்றியம் பற்றியது. அதாவது மாநில அமைப்பு. மாநில எல்லை வரையறை போன்றவை.\n\nபகுதி 2 (உட்பிரிவு 5-11) இந்திய குடியுரிமை பற்றியது.\n\nபகுதி 3 (உட்பிரிவு 12-35) அடிப்படை உரிமைகள்/ அது மறுக்கப்படும் போது அதற்கான தீர்வுகள்.\n\nபகுதி 4 (உட்பிரிவு 36-51) அரசு கொள்கைக்கான வழி காட்டும் நெறிகள்.\n\nபகுதி 4A ( உட்பிரிவு 51 A) அடிப்படை கடமைகள்.(1976 ஆம் ஆண்டு 42வது திருத்தத்தின் மூலம் சேர்க்கப்பட்டது)\n\nபகுதி 5 (உட்பிரிவு 52- 151) ஒன்றிய அரசமைப்பு அதாவது குடியரசு தலைவர்,துணைக் குடியரசு தலைவர், நடுவண் அமைச்சரவை, பாராளுமன்றம் மற்றும் அதன் அமைப்பு, உச்ச நீதிமன்றம் மற்றும் அதன் அமைப்பு.\n\nபகுதி 6 ( உட்பிரிவு 152-237) மாநில அரசமைப்பு, ஆளுநர், மாநில அமைச்சரவை. மாநில சட்டமன்றம் / சட்ட மேலவை அதன் அமைப்பு உயர் நீதி மன்றம் அதன் அமைப்பு.\n\nபகுதி 7 (உட்பிரிவு 238) அரசமைப்பு சட்டம் முதல் பட்டியலில் உள்ள மாநிலங்கள் பற்றியது- இந்தப் பிரிவு இப்போது நீக்கப் பட்டுள்ளது.\n\nபகுதி 8 (உட்பிரிவு 239 -242) ஒன்றியப் பகுதிகள் குறித்து.\n\nபகுதி 9 ( உட்பிரிவு 243) உள்ளாட்சி நிர்வாகம் இந்த உட்பிரிவில் குறிப்பிடப்பட்டுள்ளன.\n\nபகுதி 9A ( உட்பிரிவு 243P-243Z,243ZA-243ZG) நகராட்சி நிர்வாகம் இந்த உட்பிரிவில் குறிப்பிடப்பட்டுள்ளன.\n\nபகுதி 10 (உட்பிரிவு 244) பட்டியல் சாதிகள்/ பழங்குடியினர்/ ஆங்கிலோ இந்தியர் ஆகியோர் குறித்து.\n\nபகுதி 11 (உட்பிரிவு 245-263) ஒன்றிய மற்றும் மாநில அரசு உறவு, மாநிலங்ளுக்கிடையேயான உறவு.\n\nபகுதி 12 (உட்பிரிவு 264-300) அரசின் நிதி குறித்த உட்பிரிவுகள் நிதி / நிதியினைக் கையாளும் நெறிகள்.\n\nபகுதி 13 ( உட்பிரிவு 301- 307) இந்திய நாட்டில் வணிகம் செய்யும் நடைமுறைக்கான உட்பிரிவுகள்.\n\nபகுதி 14 ( உட்பிரிவு 308-323) அரசுப் பணிகள்\n\nபகுதி 14A (உட்பிரிவு 323ஏ மற்றும் 323 பி) ஒன்றிய அரசின் தீர்ப்பாயங்கள்.\n\nபகுதி 15 (உட்பிரிவு 324-329) தேர்தல்கள், தேர்தல் ஆணையம்.\n\nபகுதி 16 (உட்பிரிவு 330-342) - பகுதிவாரி பெரும்பாண்மை சாதிகளுக்கான உரிமைகள் பற்றி.\n\nபகுதி 17 (உட்பிரிவு 343-351) அலுவல் மொழி, வட்டார மொழி,நீதி மன்றங்களில் மொழி.\n\nபகுதி 18 (உட்பிரிவு 352-360) அவசர நிலைக்கானது பிரகடனம் (எமெர்ஜென்சி)\n\nபகுதி 19 (உட்பிரிவு 361-367) இதர (இதில் குடியரசு தலைவர், ஆளுநர் இந்தப் பதவிக்கான சட்ட சிறப்பு பாதுகாப்பு மற்றும் சில)\n\nபகுதி 20 (உட்பிரிவு 368) இந்திய அரசமைப்புச் சட்டம் திருத்தம் அதற்கான நடைமுறை.\n\nபகுதி 21 (உட்பிரிவு 369-392) தற்காலிக, இடைநிலை மற்றும் சிறப்பு ஒதுக்கீடுகள்\n\nபகுதி 22 (உட்பிரிவு 392-395) குறுகிய தலைப்பு, ஆரம்பம் தேதி, இந்தி மற்றும் ரிப்பீல்ஸில் அதிகாரப்பூர்வ உரை.\n\n\nSection::::இந்திய அரசியலமைப்பின் முக்கிய கூறுகள்.\nஇந்திய அரசியலமைப்பில் 22 அத்தியாயங்களும்(Chapters) 12 அட்டவணைகளும் (Schedules) (முதலில் 8 அட்டவணைகளே இருந்தன; 1951-ல் 9-ஆவது அட்டவணை சேர்க்கப்பட்டது) 22 அத்தியாயங்களும் 395 பிரிவு (Article) களாகப் பிரிக்கப்பட்டுள்ளன. அவற்றில் இந்தியக் குடிமகனின் அடிப்படை உரிமைகள், அரசு நெறிமுறைக் கோட்பாடுகள், ஒன்றிய அரசின் நிர்வாகக்குழு, மாநில அரசுகள், நீதிமன்றங்கள் ஆகியன பற்றி சொல்லப்பட்டுள்ளது.\n\nஇந்திய அரசியலமைப்பு கீழ்கண்ட முகப்புரையுடன் தொடங்குகிறது:\nSection::::அடிப்படை உரிமைகள்.\nஇந்திய அரசியலமைப்பின் முதல் அத்தியாயத்தில் நாட்டின் பெயர், ஆட்சிப்பரப்பு ஆகியனவும், இரண்டாவது அத்தியாயத்தில் குடிமை(Citizenship) பற்றியும் சொல்லப்பட்டுள்ளது. 12-ஆவது பிரிவு முதல் 35-ஆவது பிரிவு வரை உள்ள மூன்றாவது அத்தியாயத்தில் இந்தியரின் அடிப்படை உரிமைகள் பட்டியலிடப்பட்டு உள்ளன.\nஅவற்றுள்:\n\nஆகியன முக்கியமானவையாகும். நெருக்கடி நிலையின் போது தற்காலிகமாக அடிப்படை உரிமைகள் நீக்கப்படும். ஆனால் நெருக்கடி நிலை ரத்தானதும் அடிப்படை உரிமைகள் தானாக அமலாகிவிடும்.\n\nSection::::அரசு நெறிமுறைக் கோட்பாடுகள்.\nஇந்தியாவிலுள்ள ஒன்றிய மற்றும் மாநில அரசுகள் மக்களைப் பாதுகாத்து நல்வழிப்படுத்த, எந்தக் கோட்பாடுகளை உள்ளடக்கி சட்டங்கள் இயற்ற வேண்டும் என்பதே அரசு நெறிமுறைக் கோட்பாடுகள் (Directive Principles) ஆகும். இது பற்றி நான்காம் அத்தியாயத்தில் குறிப்பிடப்பட்டுள்ளது. எல்லோருக்கும் போதுமான வாழ்க்கை வசதிகள், வயதுக்கும் வேலைக்கு ஏற்ற பொருத்தமான வேலை, தொழில் செய்ய ஏற்ற சூழ்நிலை, வேலைக்கு ஏற்ற வயது வரை இலவச கட்டாயக் கல்வி, பொது சுகாதாரம், மது விலக்கு, வேளாண்மை வளர்ச்சி, வரலாற்றுச் சின்னங்கள் பாதுகாப்பு, சட்டம்-ஒழுங்கு ஆகியன அக்கோட்பாடுகளுள் சிலவாகும்.\n\nஇக்கோட்பாடுகள் யாவும் அறிவுரைகளே; இவற்றைச் செயல்படுத்தக் கோரி அரசுகள் மீது நீதிமன்றங்களில் வழக்கு தொடர முடியாது.\n\nSection::::கூட்டாட்சி அமைப்பு.\nஅரசியலமைப்பு ஒன்றிய அரசுக்கும், மாநில அரசுக்கும் இடையே அதிகாரங்களை பகிர்ந்து வழங்குகிறது. இது பாராளுமன்றம் மற்றும் மாநில சட்டமன்றங்களின் அதிகாரங்களை மூன்று பட்டியல்,அதாவது ஒன்றிய அரசுப் பட்டியல், மாநில பட்டியல் மற்றும் உடன்நிகழ்கிற பட்டியல் என பிரிக்கிறது. தேசிய பாதுகாப்பு, வெளியுறவு கொள்கை, நாணய வழங்கல் போன்ற விடயங்கள் ஒன்றியப் பட்டியலில் ஒதுக்கப்பட்டுள்ளன. பொது ஒழுங்கு, உள்ளூர் அரசாங்கங்கள், சில வரிகள் ஆகியவை மாநிலப் பட்டியல் உள்ளன. பாராளுமன்றம் விதிவிலக்கான சூழ்நிலைகளில் தவிர, அந்த சட்டங்களை இயற்ற எந்த சக்தியும் கிடையாது.கல்வி, போக்குவரத்து, குற்றவியல் சட்டம் ஆகிய உடன்நிகழ்கிற பட்டியலில் உள்ள பாடங்களில் மாநில சட்டமன்றம் மற்றும் நாடாளுமன்றம் சட்டங்களை இயற்ற அதிகாரம் வழங்கப்பட்டுள்ளது .எஞ்சியுள்ள அதிகாரங்கள் ஒன்றியத்தின் வசம் உள்ளது.மாநிலங்களின் பிரதிநிதிகளை கொண்டிருக்கும் மேல்சபையான மாநிலங்களவையில்,மேல் கூட கூட்டாட்சி அரசாங்கம் முறைக்கு ஒரு எடுத்துக்காட்டாக உள்ளது.\n\nSection::::பாராளுமன்ற மக்களாட்சி.\nஇந்திய குடியரசு தலைவர், பாராளுமன்றம் மற்றும் மாநில சட்டமன்ற உறுப்பினர்களாலும் தேர்ந்தெடுக்கப்படுபவர்.நேரடியாக மக்களால் கிடையாது. பாராளுமன்றத்தில் இயற்றப்படும் நிர்வாகம் மற்றும் சட்டங்கள் அனைத்தும் அவர் பெயரில் நிறைவேற்றப்படுகிறது. ஆனால் இந்த அதிகாரங்கள் பெயரளவுக்கு மட்டுமே உள்ளன, குடியரசு தலைவர் பிரதமர் மற்றும் அமைச்சரவையின் ஆலோசனையின் படி தான் செயல்பட வேண்டும். \nஇதே போன்ற ஒரு அமைப்பு, நேரடியாக தேர்ந்தெடுக்கப்பட்ட சட்டமன்ற உறுப்பினர்கள்,முதல்வர் மீதும் அமைச்சர்கள் மீதும் தங்கள் கட்டுப்பாட்டை செலுத்தும் முறை தற்போது மாநிலங்களில் உள்ளது.\n\nSection::::சுதந்திரமான நீதித்துறை.\nஇந்திய நீதித்துறை, நிர்வாகிகள் முதல் பாராளுமன்றம் வரை அதன் கட்டுப்பாட்டை செலுத்த முடியும்.\nநீதித்துறை அரசியல் பொருள் விளக்குபவராக செயல்படுகிறது. இரு மாநிலங்களுக்கு இடையிலோ,ஒரு மாநிலத்துக்கும் ஒன்றிய அரசுக்கும் இடையிலோ ஏற்படும் பிரச்சினைகளில் நடுநிலையாளராக செயல்படும்.\nபாராளுமன்றத்திலும், சட்டமன்றத்திலும் இயற்றப்பட்ட சட்டம் நீதிமுறை மேலாய்வுக்கு உட்பட்டது. அந்த சட்டம் அரசியலமைப்பு விதிகளை மீறுகிறது என்று நினைத்தால் நீதித்துறை அரசியலமைப்பில் அல்லாததாக அறிவிக்க முடியும்.\n\nSection::::சட்டங்களின் நீதிமுறை மேலாய்வு.\nநீதிமுறை மேலாய்வை அமெரிக்காவின் அரசியலமைப்பிலிருந்து இந்திய அரசியலமைப்பு பயன்படுத்திக்கொண்டது. நீதிமன்ற உறுப்புரை 13 கீழ் நீதிமுறை மேலாய்வு செயல்படுகிறது. நீதிமன்ற அரசியலமைப்பு நாட்டின் உச்ச சக்தி மற்றும் அனைத்து சட்டங்களும் அதன் மேலாதிக்கத்தின் கீழ் என்பதை குறிக்கிறது. உறுப்புரை 13 கூறுவதாவது,\n\n1. அனைத்து முன் அரசியலமைப்பு சட்டங்களும் பின்னர் அரசியலமைப்பு சட்ட விதிகளுடன் மோதல்கள் ஏற்பட்டால், அரசியலமைப்பின் விதிகள் அதற்கு ஏற்றதாக மாற்றப்படும் வரை செயல்படுத்த படாமல் இருக்கும்.இது டாற்றின் ஆப் எலிப்ஸ் கொள்கை என்று அழைக்கப்படுகிறது.\n2. இதே முறையில், அரசமைப்பு மன்றத்தால் அரசியலமைப்பு ஏற்றுக்கொண்டதிலிருந்து இயற்றபடும் சட்டங்கள் அரசியலமைப்புக்கு இணக்கத்தன்மை கொண்டதாக இருக்க வேண்டும், இல்லையெனில் சட்டங்கள் மற்றும் திருத்தங்களை வய்டு-அ பி- இனிடியோ வேண்டும் என கருதப்படுகிறது.\n\nSection::::ஒன்றிய அரசு நிர்வாகக் குழு.\nகுடியரசுத் தலைவர், குடியரசுத் துணைத்தலைவர், ஒன்றிய அமைச்சரவை, பாராளுமன்றம் ஆகியவற்றைக் கொண்டதாக ஒன்றிய அரசு நிர்வாகக் குழு அமையும்.\nSection::::குடியரசுத் தலைவர் (President of India).\nஇந்தியக் குடியரசுத் தலைவர்என்பவர் இந்தியக் குடியரசு எனப்பட்ட \"இந்திய அரசின் தலைவர்\" ஆவார். ஒன்றிய அரசு நிர்வாகக் குழுவின் தலைவரும், கூட்டாட்சி நிர்வாகத்தின் தலைவரும், இந்திய இராணுவத்தின் முப்படைகளின் தலைமைத் தளபதியும் ஆவார். 'இந்தியாவின் முதல் குடிமகன்' என்றும் அவர் குறிப்பிடப்படுகிறார்.\n\nSection::::குடியரசுத் துணைத் தலைவர்.\nஇந்தியாவின் இரண்டாவது மிக உயர் பதவிக்குரியதாகும், குடியரசுத் தலைவருக்கு அடுத்த நிலையில் வரும் பதவியாகும். துணைக்குடியரசுத்தலைவரே நாடாளுமன்றத்தின் மாநிலங்களவைத் தலைவராவார். எனினும் இவருக்கு மாநிலங்க‌ளவை வாக்கெடுப்பில் வாக்களிக்கும் உரிமை இல்லை. ஏனெனில் இவர் மாநிலங்களவை உறுப்பினர் அல்லர். எனினும் வாக்குகள் சமநிலையில் இருக்கும் போது இவர் வாக்களிக்கலாம்.\n\nSection::::பாராளுமன்றம்.\nஅமெரிக்கா மற்றும் இங்கிலாந்தில் உள்ளதைப்போல் இந்தியாவிலும் பாராளுமன்றம் ஈரவை கொண்ட அமைப்பாக விளங்குகிறது. \"முதலாம் மன்றம்\" அல்லது \"கீழவை\" அல்லது \"மக்களவை (First Chamber\" or \"Lower House\" or \"House of the People)\" என்ற அவை மக்களை பிரதிநித்துவப்படுதுகிறது. \"இரண்டாம் மன்றம்\" அல்லது \"மேலவை\" அல்லது \"மாநிலங்களவை\" (\"Second Chamber\" or \"Upper House\" or \"Council of the States)\" என அழைக்கப்படும் இரண்டாவது அவை இந்திய ஒன்றியத்தில் இடம்பெற்றுள்ள மாநிலங்களையும் மற்றும் ஒன்றிய அரசின் ஆளுகைப்பகுதிகளையும் பிரதிநித்துவப்படுத்துகிறது. இது தவிர குடியரசுத்தலைவர் இந்தியப் பாராளுமன்றத்தின் ஒரு அங்கமாக விளங்குகிறார்.\n\nSection::::மாநிலங்களவை.\nமாநிலங்களவையின் 238 உறுப்பினர்கள் மாநில-யூனியன் பிரதேச சட்டப்பேரவைகளால் தேர்ந்தெடுக்கப்படுகின்றனர். மேலும் 12 உறுப்பினர்கள் குடியரசுத் தலைவரால் நியமிக்கப்படுகின்றார்கள். இவர்கள் ஆறு வருடங்களுக்கு பணிபுரிவார்கள். மூன்றில் ஒரு பகுதி மாநிலங்களவை உறுப்பினர்கள் இரு வருடங்களுக்கு ஒரு முறை தேர்தல் மூலம் தேர்ந்தெடுக்கப்படுகின்றனர்.\n\nSection::::மக்களவை.\nமக்களவை, மக்களால் நேரடியாக தேர்ந்தெடுக்கப்படும் 543 உறுப்பினர்களையும் குடியரசுத் தலைவரால் நியமிக்கப்படும் இரண்டு உறுப்பினர்களையும் கொண்டிருக்கின்றது. மக்களவைக்கு ஐந்து ஆண்டுகளுக்கு ஒரு முறை தேர்தல் நடைபெறும்.\n\nSection::::முன்பு நிலவிய சட்டங்கள்.\nSection::::1935 முன்பான பிரித்தானிய நாடாளுமன்றத்தின் சட்டங்கள்.\nஅச்சட்டம் மேலும் இங்கிலாந்தில் இந்திய மாநில செயலாளர் அலுவலகத்தை நிறுவி நாடாளுமன்றம், அதன் மூலம் ஆட்சி செய்தது. அதே போல் இந்திய அரச பிரதிநிதி அலுவலகத்தை நிறுவியது. நிர்வாக மன்றம் மற்றும் அல்லாத அதிகாரப்பூர்வ உறுப்பினர்கள் கொண்ட சட்ட மன்றங்கள் இந்திய சபைகள் சட்டம், 1861 வழங்கியது. இந்திய சபைகள் சட்டம், 1892 மாகாண சட்டமன்றங்களை நிறுவியது. சட்ட சபையின் அதிகாரங்களை அதிகரித்தது. இந்த சட்டங்களால் அரசாங்கத்தில் இந்தியர்களின் பிரதிநிதித்துவம் அதிகரித்த போதிலும், அவர்களின் அதிகாரம் குறைவாகத் தான் இருந்தது. இந்திய சபைகள் சட்டம், 1909 மற்றும் இந்திய அரசுச் சட்டம், 1919 ஆகியவற்றால் இந்தியர்களின் பங்கு மேலும் விரிவடைந்தது.\n\nSection::::இந்திய அரசுச் சட்டம் 1935.\nஇந்திய அரசு சட்டம் 1935 யின் விதிகள் முழுமையாக அமல்படுத்தப்படவில்லை, எனினும் இந்திய அரசியலமைப்பில் பெரும் தாக்கத்தை ஏர்படுத்தியது. சுதந்திர இந்தியாவின் அரசியலமைப்பின் பல முக்கிய அம்சங்கள் நேரடியாக இந்த சட்டத்தில் இருந்து எடுக்கப்பட்டன. கூட்டாட்சி அரசாங்கம் அமைப்பு, மாகாண சுயாட்சி, கூட்டாட்சி சட்டமன்றம் மற்றும் சட்ட அதிகாரங்களை மத்தியிலும் மாகாணங்களின் இடையிலும் பிரித்தல் ஆகியவற்றை தற்போது இந்திய அரசியலமைப்பு அவை சட்டத்தின் விதிகளில் இருந்து எடுத்துக்கொண்டது.\n\nSection::::கேபினெட்டு மிஷன் திட்டம்.\n1946 இல், பிரித்தானியப் பிரதமர் கிளெமென்ட் அட்லி அதிகாரத்தை பிரித்தானிய இந்தியாவிடமிருந்து இந்திய தலைமைக்கு மாற்ற விவாதித்து முடிவு செய்யவும், காமன்வெல்த்து நாடுகளின் ஒரு அங்கமாக இந்தியாவை மேலாட்சி அரசுமுறையின் கீழ் சுதந்திரம் வழங்க ஒரு அமைச்சரவைக் குழுவை உருவாக்கினார். இக்குழு கேபினட்டு மிஷன் என அழைக்கப்பட்டது.\n\nபிரித்தானிய இந்திய மாநிலங்களில் ஒதுக்கப்பட்டிருந்த 296 இடங்களுக்கான தேர்தல் ஆகத்து 1946 இல் நிறைவு பெற்றது. இந்திய அரசியலமைப்பு நிர்ணய மன்றம் திசம்பர் 9, 1946 அன்று முதல் கூடி புதிய அரசமைப்பை உருவாக்கும் வேலையைத் தொடங்கியது.\n\nSection::::இந்திய சுதந்திர சட்டம் 1947.\nசூலை 18, 1947 பிரித்தானிய நாடாளுமன்றத்தில் இந்திய விடுதலை (சுதந்திர)ச் சட்டம் நிறைவேற்றப்பட்டது. அது இரண்டு புதிய சுதந்திர மேலாட்சி நாடுகளான - இந்தியா மற்றும் பாக்கிஸ்தான் என்று பிரித்தானிய இந்தியாவைப் பிரித்து, அவர்கள் தங்களுக்கான புதிய அரசியலமைப்பு சட்டம் எழுதப்படும் வரை, காமன்வெல்த் நாடுகள் கீழ் இருக்க வேண்டும் என்றது. தனி மாநிலங்களுக்காக அரசமைப்பு மன்றம் இரண்டாக பிரிக்கப்பட்டு, ஒவ்வொரு புதிய சட்டமன்றத்திற்கும் சம்பந்தப்பட்ட அரசாங்க அதிகாரங்கள் வழங்கப்பட்டது. இந்த சட்டம் மன்னர்கள் ஆளும் மற்ற மாநிலங்களை ஏதாவது ஒன்றின் அடியே இணையச் சொன்னது. இந்திய அரசியலமைப்பு 1950 ஆம் ஆண்டு சனவரி 26 அன்று வழக்குக்கு வந்த போது இந்திய விடுதலைச் சட்டம் நீக்கப்பட்டது. இந்தியா ஆங்கிலேயர் ஆட்சியிலிருந்து விடுப்பட்டு இறையாண்மை கொண்ட மக்களாட்சிக் குடியரசாக மாறியது. 26 நவம்பர், 1949 தேசிய சட்ட தினம் என்று அறியப்படுகின்றது.\n\nSection::::அரசாங்கத்தின் அமைப்பு.\nபின்வருமாறு ஒன்றிய அரசு அடிப்படை வடிவம் எதிர்நோக்குகிறது\n\n\"ஒரு மக்களாட்சி நிர்வாகம் மூன்று நிலைகளை தீர்க்க வேண்டும்:\n1. ஒரு நிலையான நிர்வாகம் இருக்க வேண்டும்\n2. ஒரு பொறுப்பான நிர்வாகம் இருக்க வேண்டும்.\nதுரதிர்ஷ்டவசமாக, அது சம அளவு இரண்டு நிலைமைகளையும் உறுதி செய்ய ஒரு முறையை திட்டமிடுவது இதுவரை சாத்தியமே இல்லை. ... அமெரிக்க முறையில் இல்லாத தினசரி பொறுப்பு மதிப்பீடு குறித்த காலத்து மதிப்பீட்டை விட மிகவும் பயனுள்ளதக இந்தியா போன்ற நாடுகளில் மிகவும் பயனுள்ளதாக அமையும். வரைவு அரசியமைப்பு நிலைத்தன்மையைவிட பொறுப்புக்கு விருப்பமாக பாராளுமன்ற அமைப்புக்கு பரிந்துரைத்துள்ளது.”\n\nSection::::அரசியலமைப்பை மாற்ற.\nகட்டுரை 368 அமைக்கப்பட்டுள்ள செயல்முறை படி, அரசியல் சட்ட திருத்தங்களை பாராளுமன்றம் மாற்றம் செய்யலாம். ஒரு திருத்த மசோதா மூன்றில் இரண்டு பெரும்பான்மையினரின் வாக்கெடுப்பால் பாராளுமன்றத்தின் இரு அவைகளிலும் நிறைவேற வேண்டும். மேலும் கூட்டாட்சி அரசியலமைப்பு தொடர்புடையதான சில திருத்தங்களை மாநில சட்டமன்றங்கள் பெரும்பான்மை மூலம் உறுதிப்படுத்த வேண்டும்.\nசெப்டம்பர் 2010 வரை, பாராளுமன்றம் முன் செலுத்தப்பட்ட 108 திருத்த மசோதாக்களில் 94 திருத்தம் சட்டமாக நிறைவேறி உள்ளது. எனினும், அரசியலமைப்பு அரசாங்க அதிகாரங்களை மிகவும் கவனிப்பதால் இந்த பிரச்சினைகளில் அரசியலமைப்பு திருத்தம் செய்யப்பட வேண்டும். இதன் விளைவாக, ஆவணம் ஒரு வருடத்திற்கு சுமார் இரண்டு முறை திருத்தப்பட்டு உள்ளது.\n\n\n"}
{"id": "101251", "url": "https://ta.wikipedia.org/wiki?curid=101251", "title": "ஜாக்சன் ஆய்வகம்", "text": "ஜாக்சன் ஆய்வகம்\n\nஜாக்சன் ஆய்வகம் (\"Jackson Laboratory / Jax\") முதன்மையாக அமெரிக்காவின் மெய்ன் மாநிலத்தில் உள்ள பார் ஆர்பரில் அமைந்துள்ளது. தற்பொழுது இங்கு 38 ஆய்வுக் குழுக்கள் உயிர் மருத்துவ ஆய்வில் ஈடுப்பட்டுள்ளன. மனித நோய்களுக்கான மரபணு அடிபடையைக்கண்டறியும் ஆய்வில் மிக முக்கியப்பங்கு வகிக்கும் ஆய்வகங்களில் ஜாக்சன் ஆய்வகமும் ஒன்று ஆகும். இங்கு நாலாயிரத்துக்கும் மேற்பட்ட ஆய்வு எலிகளை உபயோகப்படுத்தி மனித நோய்களுக்கான (புற்று நோய், மூளையைத்தாக்கும் நோய்கள் (மறதிநோய்), உடல் பருமனால் விளையும் நோய்கள், மிகுந்த கொழுப்பினால் உண்டாகும் நோய்கள்) நோய் மாதிரிகளை உருவாக்கி ஆய்வு செய்கிறார்கள்.\n\nஇங்கிருந்து உலகெங்கும் உள்ள ஆய்வகங்கள் மரபணு மாற்றம் செய்யப்பட்ட மற்றும் செய்யப்படாத ஆய்வு எலிகளை வாங்கி பயன்படுத்தப்படுகின்றன.\n\n"}
{"id": "101252", "url": "https://ta.wikipedia.org/wiki?curid=101252", "title": "பீர் முகம்மது ஒலியுல்லா தர்கா", "text": "பீர் முகம்மது ஒலியுல்லா தர்கா\n\nபீர் முகம்மது சாகிபு தர்கா கன்னியாகுமரி மாவட்டத்தில் உள்ள தக்கலையில் இருக்கும் பீர் முகமது ஒலியுல்லா என்ற துறவியின் சமாதியின் மேல் கட்டப்பட்டுள்ள சமாதியாகும். இந்த சமாதியின் அருகில் அவரிடம் ஞானம் பெற்ற முனிவரான எக்கீம் முகமதுவின் சமாதியும் அமைந்துள்ளது. புகழ்பெற்ற இந்த சமாதியில் ஆண்டுதோறும் ரஜபு மாதம் 14ம் தேதி ஞானமாமேதை சமாதியான நாளாக அறிவிக்கப்பட்டு ஆண்டுதோறும் விழா கொண்டாடப்படுகின்றது. அந்த நாளை தமிழக அரசு கன்னியாகுமரி மாவட்டத்திற்கு உள்ளூர் விடுமுறை அளித்துவருகின்றது.\n\nSection::::வரலாறு.\nகி.பி 16ம் நூற்றாண்டில் நெல்லை மாவட்டம் தென்காசியில் சிறுமலுக்கர் என்பவருக்கு பீர்முகமது மகனாக பிறந்தார். சிறுவயதிலேயே ஞானம் பெற்ற அவர் தற்போதைய கேரள மாநிலத்தின் வடகிழக்கு மலையில் நெடுங்காலம் தவவாழ்க்கையில் ஈடுபட்டார். பின்னர் ஆனைமலையில் சுமார் 25 ஆண்டுகள் வரை வாழ்ந்தார்.\n\nSection::::அரச கவுரவம்.\nபீர்முகமதுவின் ஞானத்தை அறிந்த கொச்சி மன்னன் சொர்க்கத்து மலருக்கு எத்தனை இதழ்கள் என்ற கேள்வியை கேட்டார். அதற்கு பீர்முகமது, எத்தனை இதழ்கள் என்று சொன்னால் மட்டும் போதுமா? காட்ட வேண்டாமா? எண்ணீனோர் எண்ணினர், பேறு கண்டோர் பார்த்தனர் என்றார். இதை கேட்ட மன்னன் இசுலாம் மதத்தில் பற்றுகொண்டதாக கூறப்படுகிறது.\n\nதிருவிதாங்கூர் மன்னன் முத்துசாமி தம்புரான் ஞானம் பெற்ற பீர்முகமதுவை தன்னுடன் வரும்படி அழைத்தார். அதை ஏற்று பீர்முகமது அரசகுடும்பத்தில் ஒரு உறுப்பினராகவே வாழ்ந்து வந்தார். இந்த நிலையில் அரசனின் மகன் இறந்துவிடவே அவனை பீர்முகமது உயிர்பித்ததாக கூறப்படுகிறது. அதன் பிறகு பீர்முகமது மன்னனிடம் மன்னா, நீ என்னை காண்பது இந்நாளோடு சரி, இனிமேல் இல்லை என்று கூறிவிட்டு மறைந்துவிட்டதாக கூறப்படுகின்றது. அதன் பின்னர் மன்னரால் பீர்முகமதுவை அரசனால் கண்டுபிடிக்கமுடியவில்லை.\n\nSection::::ஞானபுகழ்ச்சி பாடல்கள்.\nபீர்முகமது 18 ஆயிரம் ஞானபுகழ்ச்சி பாடல்களை எழுதியுள்ளார். அதை ஒவ்வொரு ஆண்டும் ஆண்டுவிழாவின் போது அவரது சமாதியில் பாடப்படுகின்றன. \n\nSection::::இறுதிகாலம்.\nபீர்முகமது இறுதிகாலங்களை குழந்தைகளுடன் கழித்தார். அப்போது கன்னியாகுமரி மாவட்டத்தில் தக்கலை அருகில் உள்ள மேட்டுக்கடை என்னுமிடத்தில் அவர் தங்கியிருந்த பகுதியில் நிலத்தில் குழிதோண்டி அதற்குள் அமர்ந்து அருகில் விளையாடிக்கொண்டிருக்கும் குழந்தைகளிடம் தன் மேல் மணலை போட்டு மூட கூறுவது வழக்கம். பின்னர் அந்த மணலை பிளந்து கொண்டு வெளியே வந்து குழந்தைகளுக்கு காட்சி கொடுப்பது வழக்கம். இதுபோல் ஒருநாள் நிகழ்ந்த போது அவர் மண்ணுக்குள் இருந்து வெளியே வரவில்லை. அந்த நாளையே சமாதியான நாளாக அறிவிக்கப்பட்டு ஆண்டுவிழா கொண்டாடப்படுகின்றது.\n"}
{"id": "101259", "url": "https://ta.wikipedia.org/wiki?curid=101259", "title": "காளிகேசம் அருவி", "text": "காளிகேசம் அருவி\n\nகாளிகேசம் அருவி தமிழ்நாட்டில் கன்னியாகுமரி மாவட்டத்தில் உள்ள ஓர் அருவியாகும். இது கன்னியாகுமரி மாவட்டத்தில் உள்ள சுற்றுலா தலங்களில் ஒன்றாகும். இது மேற்கு தொடர்ச்சி மலையின் நீருற்றுகளிலிருந்து பெருக்கெடுத்து வரும் ஆறு பூதப்பாண்டியிலிருந்து 15 கட்டை (கிலோ மீட்டர்) தொலைவில் அருவியாக பாய்கின்றது. இந்த ஆற்றில் கோடை காலத்திலும் தண்ணீர் வற்றுவதில்லை. இவ்வருவியின் அருகில் போட்டாணி குகை என்றழைக்கப்படும் குகை அமைந்துள்ளது. இதை தற்போது சுற்றுலா பயணிகள் சமையல் செய்ய பயன்படுத்துகின்றனர்.\n"}
{"id": "101261", "url": "https://ta.wikipedia.org/wiki?curid=101261", "title": "குளச்சல் போர்", "text": "குளச்சல் போர்\n\nகுளைச்சல் போர் (\"Battle of Colachel\") என்பது திருவிதாங்கூர் மன்னர் மார்த்தாண்ட வர்மாவுக்கும், டச்சு கிழக்கிந்திய நிறுவனத்திற்கும் இடையே 1739 முதல் 1743 வரை நடைபெற்ற திருவாங்கூர் போரின் ஓர் அங்கமாக இடம்பெற்ற போர் ஆகும். கேரளப் பகுதியில் டச்சுக்காரர்களின் வீழ்ச்சிக்கு வழிவகுத்த இந்தப் போரானது மார்த்தாண்ட வர்மாவின் அதிகாரத்தை நிலைநாட்டுவதிலும் முக்கியப் பங்கு ஆற்றியது.\n\nSection::::போருக்கான காரணங்கள்.\nமார்த்தாண்ட வர்மா தனது நாட்டை விரிவாக்கம் செய்வதற்காகப் பல குறுநில அரசுகளை வென்றெடுக்க விரும்பினார். டச்சு நிறுவனத்துடன் வணிகத் தொடர்பு கொண்டிருந்த தேசிங்க நாடு நெடுமங்காடு அரசுகள் மீது மார்த்தாண்ட வர்மா போர் தொடுத்ததால் டச்சுக்காரர்களின் வணிகம் கடுமையாகப் பாதிப்புக்குள்ளானது. எனவே 1739 முதல் தேசிங்கநாடு பகுதியில் டச்சுப் படையினர் திருவாங்கூர் படையுடன் மோதி வந்தனர்.\n\n1740 ஆகஸ்டு மாதத்தில் மார்த்தாண்ட வர்மா குளச்சல் பகுதியில் வணிகம் செய்வதற்குப் பிரெஞ்சு கிழக்கிந்திய நிறுவனத்திற்கு அனுமதி அளித்திருந்தார். தென் பகுதியில் தனக்குப் போட்டியாக பிரெஞ்சுக்காரர்கள் வருவதை விரும்பாத டச்சுக்காரர்கள் உடனடியாக குளச்சல் மீது தாக்குதல் நடத்தத் திட்டமிட்டனர்.\n\nSection::::முதல் தாக்குதல்.\n1740 ஆம் ஆண்டு நவம்பர் 26 அன்று குளச்சல் கடல் பகுதியை முற்றுகையிட்ட டச்சுக் கப்பல்களிலிருந்து கடற்கரையை நோக்கிக் கடுமையான பீரங்கித் தாக்குதல்கள் நடத்தப்பட்டன. இரண்டு நாள்களுக்குத் தாக்குதல் நீடித்தது. உள்ளூர் மக்கள் ஊரைவிட்டு வெளியேறினர். வட கிழக்குப் பருவக்காற்று கடுமையாக வீசிக் கொண்டிருந்ததால் டச்சுப் படையினரால் கப்பலிலிருந்து கரையிறங்கி ஊருக்குள் வர இயலவில்லை. குளச்சலில் முகாமிட்டவாறு கோட்டாறு மற்றும் இரணியலில் செயல்பட்டு வந்த நெசவுக் கூடங்கள் மற்றும் மலைப்பகுதிகளில் அமைந்திருந்த மிளகுத் தோட்டங்கள் அனைத்தையும் அழித்துத் திருவிதாங்கூருக்குப் பெரும் பொருளாதார இழப்பை ஏற்படுத்த வேண்டும் என்பதே டச்சு நிறுவனத்தின் நோக்கமாக இருந்தது.\n\nSection::::குளச்சல் கோட்டை.\nடச்சுப் படையின் கொச்சி தலைமைத் தளபதி ஸ்டைன் வான் கொலேனேஸ் தலைமையில் கொல்லத்திலிருந்த டச்சுக் கப்பல்கள் பிப்ரவரி மாதம் குளச்சலை வந்தடைந்தன. 1741 பிப்ரவரி 19 அன்று அதிகாலை குளச்சலில் கரையிறங்கிய டச்சுப் படையினருக்கும் திருவாங்கூர் படையினருக்குமிடையே நடைபெற்ற மோதலில் டச்சுத் தரப்பில் 22 பேர் கொல்லப்பட்டனர். பெருமளவுக்கு உயிரிழப்பைச் சந்தித்த திருவாங்கூர் படை குளச்சலிலிருந்து பின்வாங்கியது. குளச்சலில் முகாமிட்ட டச்சுப் படையினர் கடற்கரையில் செங்கல் மற்றும் களிமண்ணைக் கொண்டு கோட்டை ஒன்றைக் கட்டி எழுப்பினர்.\n\n1741 மார்ச் 26 ஆம் தேதி அன்று டச்சுப் படை கடல் மார்க்கமாகச் சென்று தேங்காய்ப்பட்டணத்தின் மீது கடுமையான குண்டு வீச்சினை நடத்தியது. அங்கே கரையிறங்கிய டச்சுப் படை நெசவுக் கூடங்களையும், வீடுகளையும் தீக்கிரையாக்கியது. டச்சுப் படையினரிடம் பிடிபட்ட உள்ளூர் இளைஞர்கள் டச்சுக் கப்பல்களில் அடிமைகளாக விற்கப்பட்டனர்.\n\nகுளச்சலில் டச்சுப் படையினர் தங்களை வலுவாக நிலைநிறுத்திக்கொண்டதால், ஸ்டைன் வான் கொலேனேஸ் மற்றும் கேப்டன் ஹாக்கர்ட் ஆகியோரது தலைமையிலான இரண்டு படைப் பிரிவினர் குளச்சலிலிருந்து திரும்பிச் சென்றுவிட்டனர். யோகான் கிறிஸ்டியான் ரிஜிட்டல் தலைமையிலான 300 வீரர்களை உள்ளடக்கிய படைப்பிரிவினர் மட்டுமே குளச்சலில் எஞ்சியிருந்தனர்.\n\nSection::::திருவிதாங்கூரின் தாக்குதல்.\nதிருவிதாங்கூரின் இரண்டாவது இளவரசர் ராமவர்மா தலைமையிலான உள்நாட்டுப் படையினர் போரின் துவக்கத்தில் எதிர்த் தாக்குதலை நடத்தி வந்தனர். டச்சுப் படையை எதிர்கொள்ள டச்சு மற்றும் ஆங்கிலேயப் படையிலிருந்து விலகி வந்த ஐரோப்பிய வீரர்கள் பலரை மார்த்தாண்டவர்மா தனது படையில் இணைத்துக்கொண்டார். கார்ல் அகஸ்ட் டியுவன்சாட் என்ற ஜெர்மானியர் தலைமையிலான 24 ஐரோப்பிய வீரர்கள் உள்ளூர் படையினருக்குப் பயிற்சி அளித்ததுடன், குளச்சல் முற்றுகையை வழிநடத்தியும் வந்தனர். டச்சுக்காரர்களுக்கு எதிரான போரில் வெற்றி பெறுவதற்காக ஆங்கிலேயர்கள் மார்த்தாண்ட வர்மாவுக்கு மூன்று கப்பல்களில் வெடி மருந்து, துப்பாக்கி, பீரங்கி போன்ற ஆயுதங்களை அனுப்பி வைத்தனர்.\n\nசூன் மாதத் துவக்கத்திலிருந்து திருவாங்கூர் படை தீவிரமான தாக்குதலைத் தொடுத்துக் குளச்சலை நோக்கி முன்னேறிச் சென்றது. கண்காணிப்புக் கோபுரங்கள் மற்றும் பீரங்கிகளைத் தாங்குவதற்கான கொத்தளங்கள் அமைத்தும், கடற்கரையில் கண்ணி வெடிகளைப் புதைத்தும் திருவாங்கூர் முற்றிலும் ஐரோப்பியப் பாணியிலேயே தாக்குதலை நடத்திவந்தது.\n\nSection::::டச்சுப்படையின் தோல்வி.\nதிருவாங்கூர் படை குளச்சல் கோட்டையை நோக்கி முன்னேறிக் கொண்டிருந்த சமயத்தில் டச்சுப் படையினர் கூடுதல் படை உதவி கேட்டு பிற டச்சு முகாம்களுக்குத் தூதுவர்களை அனுப்பியிருந்தனர். கன்னியாகுமரியிலிருந்த ஹாக்கர்ட் தலைமையிலான படைப் பிரிவினரால் குளச்சலுக்கு வந்துசேர இயலவில்லை. 1741 ஆகஸ்ட் 2 அன்று தளபதி யோகான் கிறிஸ்டியான் ரிஜிட்டல் தலையில் குண்டடிபட்டு இறந்து போனார். அதனைத் தொடர்ந்து 31 டச்சுப் படை வீரர்கள் சரணடைந்தனர். ஆனாலும் துணைத் தளபதிகள் தொடர்ந்து தாக்குதலை நடத்தி வந்தனர்.\n\n1741 ஆகஸ்டு 9 அன்று கோட்டைக்குள் இருந்த வெடிமருந்து கிடங்கு வெடித்துச் சிதறியதால் எஞ்சியிருந்த அனைத்து வீரர்களும் சரணடைய முடிவு செய்தனர். 1741 ஆகஸ்ட் 12 அன்று நூற்றுக்கும் மேற்பட்ட டச்சுப் படை வீரர்கள் மார்த்தாண்ட வர்மாவின் முன்பாக சரணடைந்தனர். அதன் பின்னர் குளச்சல் கோட்டை அழிக்கப்பட்டது. குளச்சல் தோல்விக்கு கேப்டன் ஹாக்கர்ட்டின் பொறுப்பின்மையே காரணம் என்று முடிவு செய்த டச்சுக் கம்பெனியின் கொச்சி தலைமையகம் ஹாக்கர்ட்டை இந்தோனேசியாவிற்கு நாடு கடத்தி அவரை தனிமைச் சிறையில் அடைத்து வைத்தது.\n\nSection::::போரின் விளைவுகள்.\nகுளச்சல் போரில் ஏற்பட்ட தோல்வியால் கேரள பகுதிகளில் டச்சுக்காரர்களின் ஆதிக்கம் சரியத் தொடங்கியது. திருவிதான்கூருடன் சமாதானமாக போக விரும்பிய டச்சுக் கம்பெனி 1743 மற்றும் 1753 ஆம் ஆண்டுகளில் திருவாங்கூர் மன்னருடன் வணிக உடன்படிக்கைகளைச் செய்துகொண்டது. குளச்சல் போரின் வெற்றியால் மார்த்தாண்ட வர்மாவின் செல்வாக்கு அதிகரித்ததுடன் தென் கேரளத்தில் அவர் வலிமையான மன்னராக உருவெடுப்பதற்கும் இந்த வெற்றி வழிவகுத்தது.\n\nகுளச்சல் போரின்போது திருவாங்கூர் படையில் சேர்க்கப்பட்ட ஐரோப்பிய வீரர்களின் திறமையால் திருவாங்கூர் படை நவீனப்படுத்தப்பட்டு, பல குறுநில அரசுகளும் வீழ்த்தப்பட்டன. கன்னியாகுமரி டச்சு முகாமிலிருந்து விலகி திருவாங்கூர் படையில் இணைந்துகொண்ட யுஸ்டாச் டி லெனாய் என்ற ஐரோப்பிய வீரர் மார்த்தாண்ட வர்மாவின் நம்பிக்கைக்கு பாத்திரமாகி, திருவாங்கூரின் படைத் தளபதியாக பணியாற்றி பல போர் வெற்றிகளுக்கு காரணமாக இருந்தவர் என்பதும் குறிப்பிடத்தக்கது.\n\nSection::::வெற்றிச் சின்னம்.\nகுளச்சல் போரின் வெற்றியை நினைவுகூரும் வண்ணம் குளச்சல் கடற்கரையில் திருவாங்கூர் அரசால் 1941 ஆம் ஆண்டு நினைவுத் தூண் ஒன்று எழுப்பப்பட்டிருக்கிறது. குளச்சல் போரின் இருநூறாவது ஆண்டு நினைவைக் கொண்டாடும் விதமாக இந்தத் தூண் எழுப்பப்பட்டிருக்கிறது. 1741 ஆம் ஆண்டு சூலை 31 ஆம் தேதி போர் முடிவடைந்ததாக இந்த தூணில் கல்வெட்டு பதிக்கப்பட்டிருக்கிறது. இந்த தேதியானது 1906ஆம் ஆண்டு வெளிவந்த வி. நாகம் ஐயாவின் ‘திருவாங்கூர் ஸ்டேட் மானுவல்’ புத்தகத்தில் கூறப்பட்டிருக்கும் தேதியாகும். ஆனால் திருவான்கூரின் பிற வரலாற்றாசிரியர்களான சங்குண்ணி மேனன் மற்றும் டி.கே. வேலுபிள்ளை ஆகியோர் ஆகஸ்ட் மாதத்தின் மத்தியில் தான் போர் முடிவடைந்ததாக குறிப்பிடுகின்றனர். டச்சு கிழக்கிந்திய கம்பெனியின் ஆவணங்களில் ஆகத்து 12 ஆம் தேதி அன்றே போர் முடிவடைந்ததாக கூறப்பட்டிருக்கின்றது என்பதும் குறிப்பிடத்தக்கது.\n"}
{"id": "101262", "url": "https://ta.wikipedia.org/wiki?curid=101262", "title": "சிதைந்துபோன தேசமும் தூர்ந்துபோன மனக்குகையும் (நூல்)", "text": "சிதைந்துபோன தேசமும் தூர்ந்துபோன மனக்குகையும் (நூல்)\n\nசிதைந்துபோன தேசமும் தூர்ந்துபோன மனக்குகையும் ஈழத்தின் முதுபெருங் கவிஞர் சண்முகம் சிவலிங்கம் எழுதிய கவிதை நூல் ஆகும். காலச்சுவடு பதிப்பகமும், இலண்டன் தமிழியல் நிறுவனமும் இணைந்து இதை வெளியிட்டுள்ளன. பத்து இயல்களாகப் பிரிக்கப்பட்டுள்ள இந்நூலில் 123 கவிதைகள் அடங்கியுள்ளன. இறுதியில் ஒரு பின்னிணைப்பு கவிதையும் உள்ளது. கவிஞரின் முதல் தொகுப்பான நீர்வளையங்கள் போலவே இந்நூலிலுள்ள பெரும்பாலான கவிதைகளும் தன்னிலைக் கவிதைகளாக உள்ளன என்பது குறிப்பிடத்தக்கது.\n\n"}
{"id": "101264", "url": "https://ta.wikipedia.org/wiki?curid=101264", "title": "மதுரை மருதங்கிழார் மகனார் சொகுத்தனார்", "text": "மதுரை மருதங்கிழார் மகனார் சொகுத்தனார்\n\nமதுரை மருதங்கிழார் மகனார் சொகுத்தனார் சங்ககாலப் புலவர்களில் ஒருவர். இவரது பாடல்கள் இரண்டு உள்ளன. அவை நற்றிணையில் பாலைத்திணைப் பாடல்களாக அமைந்துள்ளன. பாடல் எண் 329, 352.\nSection::::புலவர் பெயர் விளக்கம்.\n'செகு' என்னும் வினைச்சொல் சங்கநூல்களில் 'சாகடி', 'சாகச் செய்' என்னும் பொருளில் பரவலாகக் கையாளப்பட்டுள்ளது. \nஇந்தப் புலவர் தம் இரண்டு பாடல்களிலும் வழியில் செல்வோரின் உயிரை வழிப்பறி செய்வோர் செகுக்கும் செய்தியைக் கூறுகிறார். நற்றிணைப் பாடல்களைத் தொகுத்தவர் இப்புலவரின் பெயர் தெரியாத நிலையில் பாடற்பொருளால் பெயர் சூட்ட விரும்பியிருக்கிறார். செகுத்தனார் எனப் பெயர் சூட்டிப் பார்த்திருக்கிறார். செகுத்தனார் என்றால் சொல்லச்செய்தவர் என்று பொருள்படச் செய்யும். எனவே இதனை விடுத்துப் புதிய சொல் ஒன்றைப் படைத்துக் கொலைபுரிவோரைப் பாடியவர் என்று பொருள்படும்படி 'சொகுத்தனார்' எனப் பெயர் சூட்டியுள்ளார்.\n\nSection::::நற்றிணை 329 பாடல் சொல்லும் செய்திகள்.\nபிரிவால் தலைவி வாடுகிறாள். அவர் வந்துவிடுவேன் என்று சொன்ன கார்ப்பருவம் வந்துவிட்டதைக் காட்டித் தோழி தேற்றுகிறாள்.\nSection::::அத்தம் (எல்லை தாண்டும் வழி).\nபறக்கும் வலிமை இல்லாத கிழட்டுக் கழுகு வழிப்பறி செய்வோர் கொன்று போட்ட பிணத்துக்காகக் காத்திருக்கும் அத்தமாம். \nஇவர்கள் கொன்று போட்ட பிணங்களிக்காகக் கிழட்டுக்கழுகுகள் காத்துக் கிடக்குமாம். இத்தகைய வழியில் தலைவன் சென்றதற்காகத் தலைவி கவலை கொள்கிறாள்.\nSection::::நற்றிணை 352 பாடல் சொல்லும் செய்திகள்.\nசுரவழியில் தலைவன் தலைவியை நினைக்கிறான்.\n\nநெஞ்சே! அவள் உனக்கும் எனக்கும் அரியவளாய் இருக்கிறாள். அப்படியிருக்க உன்னிடம் மட்டும் எப்படி வந்தாள்? உண்மையில் அவள் கிடைத்தற்கு அரியவளாயிற்றே! - நெஞ்சோடு பேசுகிறான்.\nSection::::அருஞ்சுரக் கவலை.\nவழிப்பறி செய்து வாழும் பாலைநில மக்கள் பல வழிகள் பிரியும் கவலையில் இருந்துகொண்டு இலைபோல் கூர்நுனி கொண்ட அம்பு எய்து அன்பின்றிப் பலரைத் தொலைப்பார்களாம். \nSection::::நரி.\nதீ எரிவது போன்ற காதுகளைக் கொண்ட முதுநரி சேவலின் பச்சை ஊனைக் கொள்ளையிட்டுக் கொண்டுபோய் நிழலில் வைத்துக்கொண்டு கதிக்குமாம்.\nபேய்த்தேர் என்னும் வெயிலோட்ட நீரை உண்ண ஓடிக் களைத்துப்போய் மண்ணில் பறித்த தன் பதுக்கையில் பதுங்கிக்கொள்ளுமாம். - இப்படிப்பட்ட வழியில் சென்றானாம் தலைவன்.\n"}
{"id": "101265", "url": "https://ta.wikipedia.org/wiki?curid=101265", "title": "அப்பாஸ் அலி பெக்", "text": "அப்பாஸ் அலி பெக்\n\nஅப்பாஸ் அலி பெக் (Abbas Ali Baig, பிறப்பு: மார்ச்சு 19, 1939), ஓர் இந்தியத் துடுப்பாட்டக்காரர். இதுவரை 10 தேர்வுத் துடுப்பாட்டப் போட்டிகளிலும், 235 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் ஹைதராபாத்தைச் சேர்ந்தவர். 1959 இலிருந்து 1966 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101268", "url": "https://ta.wikipedia.org/wiki?curid=101268", "title": "சையது ஆபித் அலி", "text": "சையது ஆபித் அலி\n\nசையது ஆபித் அலி (Syed Abid Ali, பிறப்பு: செப்டம்பர் 9. 1941), ஓர் இந்தியத் துடுப்பாட்டக்காரர். இதுவரை 29 தேர்வுத் துடுப்பாட்டப் போட்டிகளிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். இவர் ஹைதராபாத்தைச் சேர்ந்தவர். 1967 இலிருந்து 1974 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101270", "url": "https://ta.wikipedia.org/wiki?curid=101270", "title": "ஹேமு அதிகாரி", "text": "ஹேமு அதிகாரி\n\nஹேமசந்திர (ஹேமு) ராமச்சந்திர அதிகாரி (Hemchandra (Hemu) Ramachandra Adhikari, பிறப்பு: சூலை 31. 1919) - இறப்பு அக்டோபர் 25. 2003), ஓர் இந்தியத் துடுப்பாட்டக்காரர். இதுவரை 21 தேர்வுத் துடுப்பாட்டப் போட்டிகளிலும், 152 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் மகாராஷ்டிராவைச் சேர்ந்தவர். 1947 இலிருந்து 1964 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101271", "url": "https://ta.wikipedia.org/wiki?curid=101271", "title": "குலாம் அகமது", "text": "குலாம் அகமது\n\nகுலாம் அகமது (Ghulam Ahmed, பிறப்பு: சூலை 4. 1922) - இறப்பு அக்டோபர் 28. 1998), ஓர் இந்தியத் துடுப்பாட்டக்காரர். இதுவரை 22 தேர்வுத் துடுப்பாட்டப் போட்டிகளிலும், 98 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் மகாராஷ்டிராவைச் சேர்ந்தவர். 1948 இலிருந்து 1958 வரை இந்திய அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இந்திய தேசிய அணியின் முன்னாள் அணித் தலைவராகவும் 1958 இல் பணியாற்றியவர்.\n"}
{"id": "101274", "url": "https://ta.wikipedia.org/wiki?curid=101274", "title": "நிரப்புப்புரதங்கள்", "text": "நிரப்புப்புரதங்கள்\n\nநிரப்புப்புரதங்கள் (\"complement proteins\") உடலில் புகும் நோய் கிருமிகளை அழிக்கும் எதிர்ப்பான்கள் மற்றும் துப்புரவுச்செல்களுக்கு உதவும் (அ) நிரப்பும் பணியினை செய்கின்றன. இது பிறவி நோயெதிர்ப்பு அமைப்பைச் சார்ந்தது ஆகும். பிறவி நோயெதிர்ப்பு அமைப்பானது மாற்றமைவு செய்தக்கதோ அல்லது ஒருவரின் வாழ்நாளில் மாற்றம் பெறுவதோ கிடையாது. இருந்தபோதிலும், மாற்றியமைக்கத்தக்க நோயெதிர்ப்பு அமைப்புப் பணியிலும் இப்புரதங்கள் பங்குபெறுகின்றன. இருபத்தியைந்திற்கும் மேற்பட்ட புரதங்களும், புரதத்துண்டுகளும் சேர்ந்ததே நிரப்பு அமைப்பாகும் (complement system). சாதரணமாக, நிரப்புப்புரதங்கள் செயலற்ற நிலையில் முன்-புரதங்களாக இரத்தத்தில் காணப்படுகின்றன. இப்புரதங்கள் பொதுவாக கல்லீரலில் உற்பத்திச்செய்யப்படுகின்றன. ஊக்கிகளால் தூண்டப்படும் பொழுது முன்-புரதங்கள் நொதிகளால் துண்டாக்கப்பட்டு செயலாற்றும் நிலையை அடைகின்றன.\n\nநிரப்பு அமைப்பானது மூன்று வழிகளில் தூண்டப்படுகிறது: மரபார்ந்த நிரப்பு வழி, பதிலீடான நிரப்பு வழி மற்றும் லெக்டின் வழி.\n"}
{"id": "101275", "url": "https://ta.wikipedia.org/wiki?curid=101275", "title": "முஸ்தாக் அலி", "text": "முஸ்தாக் அலி\n\nசையது முஸ்தாக் அலி (Syed Mushtaq Ali, பிறப்பு: டிசம்பர் 17. 1914 - இறப்பு சூன் 18. 2005), ஓர் இந்தியத் துடுப்பாட்டக்காரர். இதுவரை 11 தேர்வுத் துடுப்பாட்டப் போட்டிகளிலும், 226 முதல்தர துடுப்பாட்டப் போட்டிகளிலும் கலந்து கொண்டுள்ளார். 1934 இலிருந்து 1952 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார். \n"}
{"id": "101277", "url": "https://ta.wikipedia.org/wiki?curid=101277", "title": "வசீர் அலி", "text": "வசீர் அலி\n\nசையது வசீர் அலி (Syed Wazir Ali, பிறப்பு: செப்டம்பர் 15. 1903 - இறப்பு சூன் 17. 1950), ஓர் இந்தியத் துடுப்பாட்டக்காரர். இதுவரை ஏழு தேர்வுத் துடுப்பாட்டப் போட்டிகளிலும், 121 முதல்தர துடுப்பாட்டப் போட்டிகளிலும் கலந்து கொண்டுள்ளார். 1932 இலிருந்து 1936 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101278", "url": "https://ta.wikipedia.org/wiki?curid=101278", "title": "அமர் சிங் (துடுப்பாட்டக்காரர்)", "text": "அமர் சிங் (துடுப்பாட்டக்காரர்)\n\nநகும் அமர் சிங் (Nakum Amar Singh, பிறப்பு: டிசம்பர் 4. 1910 - இறப்பு மே 21. 1940), ஓர் இந்தியத் துடுப்பாட்டக்காரர். இதுவரை ஏழு தேர்வுத் துடுப்பாட்டப் போட்டிகளிலும், 92 முதல்தர துடுப்பாட்டப் போட்டிகளிலும் கலந்து கொண்டுள்ளார். 1932 இலிருந்து 1936 வரை இந்திய அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101284", "url": "https://ta.wikipedia.org/wiki?curid=101284", "title": "லாலா அமர்நாத்", "text": "லாலா அமர்நாத்\n\nலாலா அமர்நாத் (Lala Amarnath, பிறப்பு: செப்டம்பர் 11. 1911 - இறப்பு ஆகத்து 5. 2000), ஓர் இந்தியத் துடுப்பாட்டக்காரர். இதுவரை 24 தேர்வுத் துடுப்பாட்டப் போட்டிகளிலும், 184 முதல்தர துடுப்பாட்டப் போட்டிகளிலும் கலந்து கொண்டுள்ளார். 1933 இலிருந்து 1952 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இந்தியா தேசிய அணியின் முன்னாள் அணித் தலைவராகவும்1947/48, 52 இல் பணியாற்றியவர். இவரின் பெயரன் தற்போது இந்திய முதல் தரத் துடுப்பாட்டப் போட்டிகளில் விளையாடி வருகிறார். இவருக்கு 1991 ஆம் ஆண்டில் பத்ம பூசண் விருது வழங்கப்பட்டது.\n"}
{"id": "101300", "url": "https://ta.wikipedia.org/wiki?curid=101300", "title": "சிடி பூ சிட் சண்டை", "text": "சிடி பூ சிட் சண்டை\n\nசிடி பூ சிட் சண்டை (\"Battle of Sidi Bou Zid\") என்பது இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு படை முன்னேற்றம். துனிசியப் போர்த்தொடரின் ஒரு பகுதியான இதில் நாசி ஜெர்மனியின் படைகள் துனிசியாவில் நிறுத்தப்பட்டிருந்த அமெரிக்கப் படைகளைத் தோற்கடித்தன.\n\n1942 நவம்பரில் வடக்கு ஆப்பிரிக்காவில் டார்ச் நடவடிக்கையின் மூலம் அமெரிக்கப் படைகள் தரையிறங்கின. மேற்குப் பாலைவனப் போர்த்தொடரில் தோற்று துனிசியாவை நோக்கிப் பின்வாங்கிக்கொண்டிருந்த அச்சுப் படைகள் தூனிஸ் நகரை அடைவதற்குள் அந்நகரைக் கைப்பற்ற முயன்றன. ஆனால் அம்முயற்சி தோல்வியடைந்தது. அடுத்த சில மாதங்களுக்கு துனிசியப் போர்முனையில் மந்த நிலை நீடித்தது. இரு தரப்பும் அடுத்தகட்ட மோதலுக்கான ஆயத்தங்களைச் செய்தன. துனிசியாவின் பெரும்பகுதி அச்சுக் கட்டுப்பாட்டில் இருந்தாலும் சிடி பூ சிட் நகரின் அருகேயுள்ள பகுதிகள் அமெரிக்க 2வது கோர் மற்றும் பிரெஞ்சு 9வது கோரின் கட்டுப்பாட்டில் இருந்தது. அவற்றால் தன் படைநிலைகளுக்கு ஆபத்து என்பதை உணர்ந்த ஜெர்மானியத் தளபதி எர்வின் ரோம்மல் அவற்றைத் தாக்கத் திட்டமிட்டார்.\n\nபெப்ரவரி 14, 1943 அன்று ஜெர்மானிய கவசப் படைப்பிரிவுகள் சிடி பூ சிட்டின் மீது தங்கள் தாக்குதலைத் தொடங்கின. சிடி பூ சிட் துனிசியப் போர்முனையின் அமெரிக்கர்களின் முக்கியமான தொலைதொடர்பு மற்றும் தளவாட வழங்கல் மையங்களில் ஒன்று. நான்கு ஜெர்மானிய கவசப் படைப்பிரிவுகள் அதனைத் தாக்கின. இங்கு நிறுத்தப்பட்டிருந்த அமெரிக்கப் படைப்பிரிவுகள் அனுபவமின்மையாலும் போர்த்திறனற்ற தளபதிகளைக் கொண்டிருந்தமையாலும் எளிதில் தோற்கடிக்கப்பட்டன. மூன்று நாட்கள் சண்டைக்குப் பின் சிடி பூ சிட்டிலிருந்து பின் வாங்கின. இச்சண்டையிலும் அடுத்து நிகழ்ந்த கேசரைன் கணவாய் சண்டையிலும் கிடைத்த எளிதான வெற்றிகளால் ஜெர்மானியர்கள் அமெரிக்கப் படைகளின் போர்த்திறனைக் குறைத்து மதிப்பிட்டனர். எண்ணிக்கையில் அதிகமாக இருந்தாலும் எளிதில் அமெரிக்கர்களை வென்று விடலாம் என்று கணக்கிட்டனர். ஆனால் துனிசியப் போர்த்தொடர் நீடிக்க நீடிக்க அமெரிக்கப் படைகளும் தளபதிகளும் அனுபவம் பெற்று விரைவில் தங்கள் திறனை அதிகரித்துக் கொண்டனர்.\n"}
{"id": "101303", "url": "https://ta.wikipedia.org/wiki?curid=101303", "title": "தமிழர் இசைக்கருவிகள் பட்டியல்", "text": "தமிழர் இசைக்கருவிகள் பட்டியல்\n\nதமிழர் இசைக் கருவிகள் இரு கூறாகப் பிரிக்கப்படுகிறது. பண்களை இசைக்கத் தகுந்தவற்றைப் பண்ணிசைக் கருவிகள் என்றும் தாளத்தைப் பொருத்தமாகக் குறித்துச் சுவையுடன் ஒலிக்கும் கருவிகளைத் தாளக் கருவிகள் என்றும் குறிப்பிடலாம். மேலும் இசையெழுப்பும் வாயில்களைக் கொண்டு அவற்றை நரம்புக் கருவி, துளைக் கருவி, தோற் கருவி, கஞ்சகக் கருவி எனப் பிரிக்கலாம். அவை மரம், மூங்கில், நரம்பு, கயிறு, தோல் முதலியவற்றால் பல உருவில் செய்யப்பட்டுள்ளன.\n\nSection::::இலக்கியத்தில் இசைக்கருவிகளின் பட்டியல்.\nஎன மலைபடுகடாம் என்ற இலக்கியத்தில் தமிழ் இசைக்கருவிகளின் வகைகள் விளக்கப்பட்டுள்ளன.\n\n\n\n\n\n\n"}
{"id": "101310", "url": "https://ta.wikipedia.org/wiki?curid=101310", "title": "கங் (இசைக்கருவி)", "text": "கங் (இசைக்கருவி)\n\nகங் (\"Hang\") எஃகால் ஆன தாள இசைக்கருவி. பறக்கும் தட்டைப் போன்ற வடிவம் உடையது. கையால் தட்டப்படுகின்றது. இந்த தாள இசைக்கருவி ஃபீலிக்சு ரோனர் (Felix Rohner) மற்றும் சபீனா ஸ்கேரெர் (Sabina Schärer) (PANArt Hangbau AG) ஆகியோரால் சுவிட்சர்லாந்தில் 2000ம் ஆண்டு உருவாக்கப்பட்டது. \n\n"}
{"id": "101311", "url": "https://ta.wikipedia.org/wiki?curid=101311", "title": "ஆண்ட்வான் வாட்டூ", "text": "ஆண்ட்வான் வாட்டூ\n\nஆண்ட்வான் வாட்டூ (\"Antoine Watteau\", பிரெஞ்சு ஒலிப்பு: ɑ̃twan vato; அக்டோபர் 10, 1684 – சூலை 18, 1721) என்பவர் பிரான்சு நாட்டைச் சேர்ந்த ஒரு ஓவியர். இவரால் ஓவியத்தில் நிறம், அசைவு ஆகியவற்றிலான ஆர்வ மறுமலர்ச்சி ஏற்பட்டதுடன், நலிவடைந்த நிலையில் இருந்த பரோக் பாணிக்கும் புத்துயிர் கிடைத்தது. இவ்வாறு உருவான பாணியே பிற்காலத்தில் \"ரோக்கோக்கோ\" என அழைக்கப்படது.\n"}
{"id": "101318", "url": "https://ta.wikipedia.org/wiki?curid=101318", "title": "சங்கு (இசைக்கருவி)", "text": "சங்கு (இசைக்கருவி)\n\nசங்கு என்பது ஒரு காற்று இசைக் கருவி. தமிழர் மற்றும் இந்திய இசையில், பண்பாட்டிலும், கோயில் வழிபாட்டின் போதும் பயன்படுகிறது. இந்து சமயம் , வைணவ கடவுளான விஷ்ணுவின் சின்னமாக சித்தரிக்கப்படுகிறது.\n\nதமிழ்நாட்டுச் சிவன் கோயில்களில் சுவாமி வழிப்பாட்டில் சேகண்டியுடன், சங்கொலியும் இசைக்கப்படுகிறது.\n\n\n"}
{"id": "101321", "url": "https://ta.wikipedia.org/wiki?curid=101321", "title": "மதுரைப் போத்தனார்", "text": "மதுரைப் போத்தனார்\n\nமதுரைப் போத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது.\nமக்களில் ஆண்பாலாரின் மனப்பாங்கினை இப்புலவர் எண்ணிப் பார்க்கிறார். இந்த வகையில் இவரைப் பாடற்பொருளால் பெயர்பெற்ற புலவர் எனக் கருத இடமுண்டு.\n\nSection::::பாடல் சொல்லும் செய்தி.\nபிரிவார் என்று கவலைப்பட்ட தலைவியைத் தோழி தேற்றுகிறாள். பிரியமாட்டார் என்கிறாள்.\n\n'பொருளென வலித்த பொருளல் காட்சி'\nபொருட்டாக மதிக்கத் தக்கது பொருள்தான் என்று கருதுவதானது உண்மையான பொருள் அல்லாத போலி உணர்வு\n\nஇதனை உணர்ந்தவர் பலர் அருள்தான் பொருள் என வாழ்வதில்லையா? ஆள்வினை ஆடவர்தான் அருள் இல்லாமல் அகல்வர். அருள்வினையாளர் இவர். பிரியமாட்டார் என்கிறாள்.\nSection::::பழந்தமிழ்.\nஇப்புலவர் அரிய பழந்தமிழ்ச்சொற்களைக் கையாண்டுள்ளார்.\nSection::::ஈங்கை.\nஈங்கை மாரிக்காலத்திலும் தளிர் விடும். இந்தத் தளிர் போல் மகளிர் மேனி மென்மையானது.\n"}
{"id": "101335", "url": "https://ta.wikipedia.org/wiki?curid=101335", "title": "பிரவின் ஆம்ரே", "text": "பிரவின் ஆம்ரே\n\nபிரவீன் ஆம்ரே (Pravin Amre, பிறப்பு: ஆகத்து 14. 1968, ஓர் இந்தியத் துடுப்பாட்டக்காரர். இதுவரை 11 தேர்வுத் துடுப்பாட்டப் போட்டிகளிலும், 37 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1992 இலிருந்து 1994 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் மும்பாயைச் சேர்ந்தவர்\n"}
{"id": "101336", "url": "https://ta.wikipedia.org/wiki?curid=101336", "title": "சுரிந்தர் அமர்நாத்", "text": "சுரிந்தர் அமர்நாத்\n\nசுரிந்தர் அமர்நாத் பார்த்வாஜ் (\"Surinder Amarnath Bhardwaj\", பிறப்பு: டிசம்பர் 30. 1948, ஓர் இந்தியத் துடுப்பாட்டக்காரர். இதுவரை 10 தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1976 இலிருந்து 1977 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101337", "url": "https://ta.wikipedia.org/wiki?curid=101337", "title": "பிலிம் நியூஸ் ஆனந்தன்", "text": "பிலிம் நியூஸ் ஆனந்தன்\n\nபிலிம் நியூஸ் ஆனந்தன் எனப்படும் பி. ஜி. அனந்த கிருஷ்ணன் (பிறப்பு; சென்னை 1928 - 21 மார்ச் 2016) என்பவர் தமிழ்த் திரைப்பட உலகின் தகவல் களஞ்சியம் என அழைக்கப்பட்டவர். இவர் சென்னையில் பிறந்தவர்.\n\nSection::::பணிகள்.\nதிரைப்படத் துறையில் மக்கள் தொடர்புப் பணியில் இருந்த ஆனந்தன் தமிழ்த் திரைப்பட நடிகர், நடிகை, இயக்குனர், இசையமைப்பாளர், ஒளிப்பதிவாளர் என அனைத்துத் திரைப்படத் துறையினர் குறித்த தகவல்களையும் சேகரித்து வைத்திருந்தார். சென்னையில் பல ஆண்டுகளாக “ஃபிலிம் நியூஸ்” என்ற திரைப்படச் செய்தி நிறுவனத்தை நடத்தி வந்தார். இவரிடமிருந்த தமிழ்த்திரைப்பட செய்திக் கோப்புகளையும் ஆவணங்களையும் தொகுத்து நூலாக வெளியிட தமிழ்நாடு அரசு நிதியுதவி செய்தது. “சாதனைகள் படைத்த தமிழ்த்திரைப்பட வரலாறு” என்ற பெயரில் இந்நூல் வெளியிடப்பட்டது.\n\n\nSection::::மறைவு.\nபிலிம் நியூஸ் ஆனந்தன் சென்னை, கோடம்பாக்கத்தில் 2016 மார்ச் 21 அன்று காலமானார்.\n\n"}
{"id": "101338", "url": "https://ta.wikipedia.org/wiki?curid=101338", "title": "சலீல் அங்கோலா", "text": "சலீல் அங்கோலா\n\nசலீல் அசோக் அங்கோலா (\"Salil Ashok Ankola,\" பிறப்பு: மார்ச்சு 1. 1968, ஓர் இந்தியத் துடுப்பாட்டக்காரர். இதுவரை ஒரு தேர்வுத் துடுப்பாட்டப் போட்டியிலும், 20 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1989 இலிருந்து 1997 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் மகாராஷ்டிராவைச் சேர்ந்தவர். இவர் 28 வயதாக இருக்கும் போது இடது காலில் எலும்பு புற்றுநோய் ஏற்பட்டதால் கிரிக்கெட்டில் இருந்து ஓய்வு பெற்றார். அதன் பிறகு இவர் பல இந்திய தொலைக்காட்சித் தொடர்களிலும் சில இந்தி திரைப்படங்களிலும் நடித்து வந்தார்.\n\nSection::::ஆரம்பகால வாழ்க்கை.\nஅங்கோலா இந்தியா, கருநாடகத்தில் கொங்கனி குட்ம்பத்தில் 1968 ஆம் ஆண்டில் பிறந்தார்.\n\nSection::::முதல்தரத் துடுப்பாட்டம்.\nதனது 20 ஆம் வயதில் மகாராட்டிர மாநிலத் துடுப்பாட்டா அணிக்காக தனது முதல், முதல்தரத் துடுப்பாட்டப் போட்டியில் விளையாடினார். 1988-89 ஆம் ஆண்டிற்கான ரஞ்சிக் கோப்பைத் தொடரில் இவர் குசராத் மாநிலத் துடுப்பாட்ட அணிக்கு எதிரான போட்டியில் அரிமுகமானார். அந்தப் போட்டியில் மட்டையாட்டத்தில் 43 ஓட்டங்களையும் பந்துவீச்சில் ஆறு இலக்குகளையும்க் கைப்பற்றினார். அதில் ஹேட்ரிக்கும் அடங்கும். அதே தொடரில் பரோடா அனிக்கு எதிரான போட்டியில் 51 ஓட்டங்களை விட்டுக்கொடுத்து ஆறு இலக்குகளைக் கைப்பற்றினார். முடிவில் 27 இலக்குகளைக் கைபற்றினார். அவரின் பந்துவீச்சு சராசரி 20.18 ஆகும். மேலும் அதில் ஐந்து இலக்குகளை அவர் ஒரு போட்டியில் கைப்பற்றினார். இந்தத் தொடர் முழுவதும் சிறப்பான ஹ்கிறனை வெளிப்படுத்தியதன் மூலம் தேர்வாளர்களின் கவனத்திற்கு வந்தார். 1989-90 ஆம் ஆண்டுகளில் இந்தியத் துடுப்பாட்ட அணி பாக்கித்தானில் சுற்றுப் பயணம் செய்து விளையாடியது. அந்தத் தொடரில் விளையாடுவதற்கு இவர் தேர்வானார். பாக்கித்தான் லெவன் அணிக்கு எதிரான பயிற்சி ஆட்டத்தின் போது முதல் ஆட்டப் பகுதியில் இவர் 77 ஓட்டங்களை விட்டுக்கொடுத்து ஆறு இலக்குகளைக் கைப்பற்றினார். இரண்டாவது ஆட்டப் பகுதியில் இரு இலக்குகளைக் கைப்பற்றினார். மொத்தமாக இவர் எட்டு இலக்குகளைக் கைப்பற்றினார்.\n\nSection::::சர்வதேசப் போட்டிகள்.\n1989-90 ஆம் ஆண்டுகளில் இந்தியத் துடுப்பாட்ட அணி பாக்கித்தானில் சுற்றுப் பயணம் செய்து விளையாடியது. கராச்சியில் நடைபெற்ற பாக்கித்தான் துடுப்பாட்ட அனிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். பிற்காலத்தில் சிறந்த துடுப்பாட்ட வீரகளாக அறியப்பட்ட சச்சின் டெண்டுல்கர் மற்றும் வக்கார் யூனிசு ஆகியோருக்கும் அதுவே முதல் போட்டியாகும். தனது முதல் போட்டியில் 128 ஒட்டங்களை விட்டுக் கொடுத்து இரு இலக்குகளைக் கைப்பற்றினார். அந்தப் போட்டி சமனில் முடிந்தது.\n\nஅந்தத் தேர்வுத் துடுப்பாட்டத் தொடர் சமனில் முடிந்தது. பின் இவர் அதே அணிக்கு எதிரான ஒரு நாள் பன்னாட்டுத் துடுப்பாட்டப் போட்டியில் இவர் அறிமுகமனார். மூன்று போட்டிகள் கொண்ட அதொடரின் இரண்டாவது போட்டியில் இவர் அறிமுகமானார். இந்தியத் துடுப்பாட்ட அணியின் வெற்றிக்குஒரு ஓவரில் 15 ஓட்டங்கள் தேவைப்பட்டது. அப்போது இந்துயாவின் வசம் இரு இலக்குகள் இருந்தன. பத்தாவது வீரராகக களம் இறங்கினார். இம்ரான் கான் வீசிய ஓவரில் தான் சந்தித்த முதல் பந்தில் ஆறு ஓட்டங்கள் எடுத்தார். ஆனால் அந்தப் போட்டியில் இந்திய அணி தோல்வி அடைந்தது. அடுத்த போட்டியில் இவர் 2.3 ஓவர்கள் வீசியிருந்த நிலையில் ரசிகர்கள் இடையூறு செய்ததால் அந்தப் போட்டி நிறுத்தப்பட்டது. அதன்பிறகு இவர் இந்திய அணியில் சில காலம் தேர்வாகவில்லை.\n"}
{"id": "101339", "url": "https://ta.wikipedia.org/wiki?curid=101339", "title": "பழையபள்ளி திருத்தலம், பள்ளியாடி", "text": "பழையபள்ளி திருத்தலம், பள்ளியாடி\n\nபழையபள்ளி திருத்தலம் தமிழ்நாட்டிலுள்ள கன்னியாகுமரி மாவட்டத்திலுள்ள பள்ளியாடி என்னும் ஊரில் அமைந்துள்ளது. இங்கு அமைந்திருக்கும் திருத்தலம் சமய நல்லினங்கத்திற்கு சாட்சியாக விளங்குகிறது. இத் திருத்தலத்தில் இந்துக்கள் தீபம் ஏற்றியும், கிறித்தவர்கள் மெழுகுவர்த்தி ஏற்றியும் இசுலாமியர்கள் தூபமிட்டும் வழிபட்டு வருகின்றனர். 400 ஆண்டுகள் பழமை வாய்ந்த இத்திருத்தலத்தில் ஒவ்வொரு ஆண்டும் பங்குனி மாதம் முதல் திங்கள்கிழமை சம்பந்தி விருந்தும், அதற்கு முந்தின நாள் மத நல்லினக்க விழாவும் நடைபெறுகிறது. இத்திருத்தலம் நாகர்கோவிலில் இருந்து 25 கட்டை (கிலோ மீட்டர்) தொலைவில் உள்ளது. \nSection::::வரலாறு.\nசுமார் 400 ஆண்டுகளுக்கு முன்பு இவ்வாலயம் அமைந்திருக்கும் பகுதி காடுகள் நிறைந்ததாகவும் புலிகள் வசிப்பிடமாகவும் திகழ்ந்தது. அப்போது ஒரு மடத்திற்கு சொந்தமான இந்த நிலத்தை ஒரு குடும்பத்தினர் தங்கள் கட்டுப்பாட்டில் கொண்டுவந்தனர். இங்கிருந்த புளியமரத்தின் கீழ் செங்குத்தாக நின்ற கருங்கலில் அக்குடும்பத்தினர் தீபம் ஏற்றி வழிபட்டனர். பின்னர் அம்மை அப்பனை குறிக்கும் வகையில் அதற்கு அருகில் இன்னொரு கல்லையும் நட்டு தீபம் எற்றினர். அம்மையும், அப்பனும் சேர்ந்து காணப்பட்டதால் காலப்போக்கில் பள்ளியப்பன் என்று பக்தர்கள் அழைக்க தொடங்கினர். இந்த நிலையில் அந்த பகுதியில் காலரா, வைசூரி போன்ற நோய்கள் மக்களை தாக்கி அதிகமான மக்கள் உயிரிழந்தபடியால் பயந்துபோன மக்கள் பள்ளியப்பன் திருத்தலம் சென்று வழிபட்டனர். உயிர்கள் பலியாவதை நிறுத்தினால் ஊருக்கெல்லாம் கஞ்சி காய்த்து ஊற்றுவதாக வேண்டினர். உயிர்கள் பலியாவது நின்றதால் மக்கள் தங்கள் வேண்டுதலை செலுத்தினார்கள். அன்று தொடங்கிய கஞ்சிதானம் இன்று அன்னதானமாக உருவெடுத்துள்ளது.\nSection::::அன்னதானம்.\nஒவ்வொரு ஆண்டும் பங்குனி மாதம் முதல் திங்கள்கிழமை சம்பந்தி விருந்தும், அதற்கு முந்தின நாள் மத நல்லினக்க விழாவும் இங்கு நடைபெறுகிறது. மேலும் திருகார்த்திகை, கிறித்துமசு, சிவராத்திரி போன்ற விழகாக்களில் இங்கு ஏராளமான மக்கள் வழிபட வருகின்றனர். அனைத்து மதத்தினரும் வழிபடும் இத்திருத்தலத்தில் பக்தர்கள் காணிக்கையாக இனிப்பு, வாழைக்குலை, தேங்காய் போன்ற பொருட்களை கொடுக்கின்றனர். \nSection::::அணையா விளக்கு.\nசுமார் 400 ஆண்டுகள் பழமைவாய்ந்த புளியமரமே இத்திருத்தலத்தின் கூரையாக திகழ்கின்றது. இங்கு கருங்கல்லில் ஏற்றப்படும் தீபங்கள் ஒருபோதும் அணைய விடாமல் பக்தர்கள் பார்த்துக் கொள்கிறார்கள்.\n\nSection::::மேற்கோள்கள்.\nhttp://nagercoil.wordpress.com/category/%E0%AE%AA%E0%AE%B3%E0%AF%8D%E0%AE%B3%E0%AE%BF%E0%AE%AF%E0%AE%BE%E0%AE%9F%E0%AE%BF/\nhttp://nagercoil.blogspot.com/2009/03/16.html\n"}
{"id": "101340", "url": "https://ta.wikipedia.org/wiki?curid=101340", "title": "கேசரைன் கணவாய் சண்டை", "text": "கேசரைன் கணவாய் சண்டை\n\nகேசரைன் கணவாய் சண்டை (\"Battle of the Kasserine Pass\") என்பது இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. துனிசியப் போர்த்தொடரின் ஒரு பகுதியான இதில் நாசி ஜெர்மனியின் படைகள் துனிசியாவில் நிறுத்தப்பட்டிருந்த அமெரிக்கப் படைகளைத் தோற்கடித்தன.\n\n1942 நவம்பரில் வடக்கு ஆப்பிரிக்காவில் டார்ச் நடவடிக்கையின் மூலம் அமெரிக்கப் படைகள் தரையிறங்கின. மேற்குப் பாலைவனப் போர்த்தொடரில் தோற்று துனிசியாவை நோக்கிப் பின்வாங்கிக்கொண்டிருந்த அச்சுப் படைகள் தூனிஸ் நகரை அடைவதற்குள் அந்நகரைக் கைப்பற்ற முயன்றன. ஆனால் அம்முயற்சி தோல்வியடைந்தது. அடுத்த சில மாதங்களுக்கு துனிசியப் போர்முனையில் மந்த நிலை நீடித்தது. இரு தரப்பும் அடுத்தகட்ட மோதலுக்கான ஆயத்தங்களைச் செய்தன. மேற்கு திசையில் மந்த நிலை நிலவிய போது கிழக்கு திசையிலிருந்து பிரித்தானியப் படைகள் தளபதி பெர்னார்ட் மோண்ட்கோமரியின் தலைமையில் துனிசியாவை நோக்கி முன்னேறி வந்தன. ஜனவரி 23, 1943ல் அவை லிபியாவின் தலைநகர் திரிபோலியைக் கைப்பற்றி, துனிசிய எல்லையில் அமைந்திருந்த மாரேத் அரண்கோடு வரை முன்னேறிவிட்டன. பெப்ரவரி 1943ல் மேற்குப் போர்க்களத்தின் மந்த நிலை முடிவுக்கு வந்தது. துனிசியாவுள் நிறுத்தப்பட்டிருந்த அமெரிக்கப் படைகளை விரட்டுவதற்கு ஜெர்மானியத் தளபதி எர்வின் ரோம்மல் தலைமையிலான அச்சுப்படைகள் திட்டமிட்டன. ஃபெய்ட் கணவாய் மற்றும் சிடி பூ சிட் ஆகிய இடங்களில் அமெரிக்கப் படைகளை ரோம்மலின் படைகள் தாக்கி முறியடித்தன. இச்சண்டைகளில் அமெரிக்கப் படைகளுக்குப் பெரும் சேதம் ஏற்பட்டது.\n\nஅடுத்த கட்டமாக துனிசியா-அல்ஜீரிய எல்லையில் அமைந்திருந்த அட்லசு மலைத்தொடரினைக் கடந்து அல்ஜீரியாவில் அமைந்திருந்த முக்கிய அமெரிக்கப் படைநிலைகளைத் தாக்கின. பெப்ரவரி 19ம் தேதி தொடங்கிய இத்தாக்குதலில் அட்லசு மலைத்தொடரில் அமைந்திருந்த கேசரைன் கணவாய் வழியாக ஜெர்மானிய கவசப் படைகள் வேகமாக முன்னேறின. பல ஆண்டுகள் போர் அனுபவமும், திறன் வாய்ந்த தளபதிகளும் பெற்றிருந்த ஜெர்மானியப் படைப்பிரிவுகளின் தாக்குதலைச் சமாளிக்க முடியாமல் அமெரிக்கப் படைப்பிரிவுகள் நிலைகுலைந்து சிதறின. பெப்ரவரி 20ம் தேதி கேசரைன் கணவாய் முழுவதும் அச்சுக் கட்டுப்பாட்டில் வந்தது. கணவாயை விட்டு வெளியேறி அல்ஜீரியவுக்குள் புகுந்த அவை, தாலா நகரை நோக்கி முன்னேறின. தாலா ஒரு பெரும் தளவாட வழங்கல் தளம், அதைக் கைப்பற்றினால், தனது படைகளுக்குத் தேவையான எரிபொருளையும் தளவாடங்களையும் கைப்பற்றலாம் என ரோம்மல் திட்டமிட்டார். ஆனால் இதற்குள் தோற்றோடிய அமெரிக்கர்களுள் சில படைப்பிரிவுகளும், சில சிறிய பிரெஞ்சு மற்றும் பிரித்தானியப் படைப்பிரிவுகளும் எதிர்த்தாக்குதல் நடத்தி ஜெர்மானியப் படைமுன்னேற்றத்தைத் தடுத்து நிறுத்தின. தாலாவைக் காப்பாற்ற புதிய படைப்பிரிவுகள் பிற இடங்களில் இருந்து அனுப்பப்பட்டன. எதிர்ப்பு வலுப்பதை உணர்ந்த ரோம்மல், தனது படைப்பிரிவுகளைப் பாதுகாக்க பெப்ரவரி 25ம் தேதி கேசரைன் கணவாய் வழியாக துனிசியாவுக்குப் பின்வாங்கி விட்டார். தமது படைகள் பலவீனப்பட்டால் கிழக்கிலிருந்து பிரித்தானியப் படைகள் மாரெத் அரண்கோட்டை தாக்கக் கூடும் என்று கருதியதும் இப்பின்வாங்கலுக்குக் காரணம்.\n\nரோம்மலின் படைகள் பின்வாங்கிவிட்டாலும், கேசரைன் கணவாய் சண்டை அமெரிக்கப் படைகளுக்குப் பெரும் தோல்வியாகக் கருதப்படுகிறது. அமெரிக்க-ஜெர்மானியப் படைகளிடையே இரண்டாம் உலகப் போரில் நிகழ்ந்த முதல் பெரும் மோதல் இதுதான். போர் அனுபவம் இல்லாத புதிய அமெரிக்கப் படைகளும் தளபதிகளும், பல ஆண்டுகள் அனுபவம் வாய்ந்த ஜெர்மானியப் படையினருடன் மோதினர். இதில் அமெரிக்கர்கள் படுதோல்வியடைந்ததால் அவர்களது மன உறுதி குலைந்து தங்கள் ஆயுதங்களையும் தளவாடங்களையும் களத்திலேயே போட்டுவிட்டு பின்வாங்கினர். இந்தப் படுதோல்வியால் இரு விளைவுகள் நேர்ந்தன - அமெரிக்கர்களது பின்வாங்கலைக் கண்ட ஜெர்மானியத் தளபதிகள் அமெரிக்கர்களது போர்த்திறனைக் குறைத்து மதிப்பிட்டனர். எண்ணிக்கை மட்டுமே அமெரிக்கர்களின் பலமென்றும், கடுமையான தாக்குதல்களை அவர்களால் சமாளிக்க முடியாதென்றும் முடிவு செய்தனர். இந்த தப்புக்கணக்கு அடுத்து நிகழ்ந்த சண்டைகளில் ஜெர்மானியர்களுக்குப் பெரும் பின்னடைவை ஏற்படுத்தியது.\n\nஅமெரிக்கத் தரப்பில் கேசரைன் கணவாயின் படுதோல்வியால் பெரும் மாற்றங்கள் உண்டாயின. இத்தோல்வி தந்த அனுபவப் பாடங்களைக் கொண்டு படை அலகு அமைப்புகள், கட்டுப்பாட்டு முறைமைகள், உத்திகள், படைப்பயிற்சி முறைகள் ஆகியவை உடனடியாக மாற்றியமைக்கப்பட்டன. தரைப்படைப்பிரிவுகள் வான்படை மற்றும் பீரங்கிப்படைகளுடன் ஒருங்கிணைந்து தாக்க புதிய முறைகள் உருவாக்கப்பட்டன. தோற்கடிக்கப்பட்ட அமெரிக்க 2வது கோரின் தளபதி லாயிட் ஃபீரிடன்ஹால் நீக்கப்பட்டு அவருக்குப் பதிலாக அதிரடித் தாக்குதலுக்குப் பெயர் பெற்ற ஜார்ஜ் பேட்டன் துனிசியாவுக்கு அனுப்பப்பட்டார்.\n"}
{"id": "101341", "url": "https://ta.wikipedia.org/wiki?curid=101341", "title": "அர்விந்த் ஆப்டே", "text": "அர்விந்த் ஆப்டே\n\nஅர்விந்தரோ லக்ஸ்மன்ராவோ ஆப்டே (Arvindrao Laxmanrao Apte, பிறப்பு: அக்டோபர் 24. 1934, ஓர் இந்தியத் துடுப்பாட்டக்காரர். இதுவரை ஒரு தேர்வுத் துடுப்பாட்டப் போட்டியிலும், 58 முதல்தர துடுப்பாட்டப் போட்டிகளிலும் கலந்து கொண்டுள்ளார். 1959 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் மகாராஷ்டிராவைச் சேர்ந்தவர்\n"}
{"id": "101344", "url": "https://ta.wikipedia.org/wiki?curid=101344", "title": "மாதவ் ஆப்டே", "text": "மாதவ் ஆப்டே\n\nமாதவ்ராவ் லக்ஸ்மண் ராவ் ஆப்டே (Madhavrao Laxmanrao Apte, பிறப்பு: அக்டோபர் 5. 1932 - 23 செப்டம்பர் 2019), ஓர் இந்தியத் துடுப்பாட்டக்காரர். இதுவரை ஏழு தேர்வுத் துடுப்பாட்டப் போட்டியிலும், 67 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1953 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் மகாராஷ்டிராவைச் சேர்ந்தவர்.\n"}
{"id": "101347", "url": "https://ta.wikipedia.org/wiki?curid=101347", "title": "பரத் அருண்", "text": "பரத் அருண்\n\nபரத் அருண் (Bharath Arun, பிறப்பு: டிசம்பர் 14. 1962, ஓர் இந்தியத் துடுப்பாட்டக்காரர். இதுவரை இரண்டு தேர்வுத் துடுப்பாட்டப் போட்டியிலும், நான்கு முதல்தர துடுப்பாட்டப் போட்டிகளிலும் கலந்து கொண்டுள்ளார். 1987 இலிருந்து 1988 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார். இவர் ஆந்திராவைச் சேர்ந்தவர்\n"}
{"id": "101350", "url": "https://ta.wikipedia.org/wiki?curid=101350", "title": "அர்சாத் அயூப்", "text": "அர்சாத் அயூப்\n\nஅர்சாத் அயூப் (\"Arshad Ayub\", பிறப்பு: ஆகத்து 2. 1958, ஓர் இந்தியத் துடுப்பாட்டக்காரர். இதுவரை 13 தேர்வுத் துடுப்பாட்டப் போட்டியிலும், 32 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1987 இலிருந்து 1990 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101358", "url": "https://ta.wikipedia.org/wiki?curid=101358", "title": "சிங்கை நேசன்", "text": "சிங்கை நேசன்\n\nசிங்கை நேசன் சிங்கப்பூரிலிருந்து 19ம் நூற்றாண்டின் இறுதிக்காலப் பகுதியில் தமிழ்மொழியில் வெளிவந்த ஒரு பத்திரிகையாகும். பினாங்கிலிருந்து இப்பத்திரிகை வாரம்தோறும் வெளிவந்துள்ளது.\nSection::::ஆசிரியர்.\nசி. கு. மகுதூம் சாகிப்.\nSection::::பணிக்கூற்று.\nசிங்கப்பூரில் குடிவாழும் முகமதியரும், இந்துக்களுமாகிய நாங்கள் சிங்கை நேசன் பத்திரிகையைத் தொடங்குவதில் எம்மை அர்ப்பணித்துக் கொண்டிருக்கின்றோம்\nSection::::பாதுகாப்பு.\nஇப்பத்திரிகையின் வெளிவந்த சகல இதழ்களும் சிங்கப்பூர் இராபில்சு நூலகத்தில் பாதுகாத்து வைக்கப்பட்டிருப்பதாக அறிய முடிகின்றது.\nSection::::இசுலாமிய விடயங்களுக்கு முக்கியத்துவம்.\nஇதுவொரு செய்தி இதழாகக் காணப்பட்டபோதிலும்கூட, இசுலாமிய மார்க்க விடயங்களுக்கு கூடுதலான இடம் ஒதுக்கப்பட்டுள்ளது.\n\nSection::::திருக்குறள்.\nஇவ்விதழின் முழக்கமாக தான் குற்றம் நீக்கிப் பிறர் குற்றம் காண்கிற பின் என்குற்றமாகும் இறைக்கு என்ற திருக்குறள் வாசகம் முகப்புப் பக்கத்தில் இடம்பெற்றது. ஒரு இதழின் முகப்பில் திருக்குறள் இடம்பெற்றது இதுவே முதல் முறை என்று உவமைக் கவிஞர் சுரதா கூறியிருந்தார்.\nSection::::ஆதாரம்.\n\"சாமி அ.மா.\" தமிழில் இஸ்லாமிய இதழ்கள், நவமணி பதிப்பகம் சென்னை. 600 004 \n"}
{"id": "101362", "url": "https://ta.wikipedia.org/wiki?curid=101362", "title": "சாந்தி விகடன்", "text": "சாந்தி விகடன்\n\nசாந்தி விகடன் இந்தியாவில் காரைக்காலிலிருந்து மாதாந்தம் வெளிவந்த ஒரு இசுலாமிய சஞ்சிகையாகும்.\n\n\nSection::::வெளிவந்த காலம்.\n1960 முதல் 1963 வரை மூன்றாண்டுகள் வெளிவந்துள்ளன. 1963ம் ஆண்டில் வரலாறு மலர் வெளியிடப்பட்டதுடன், இச்சிற்றிதழ் நின்று போய்விட்டது.\n\nSection::::உள்ளக்கம்.\nஇவ்விதழ் அரசியலுக்கே அதிக இடம் அளித்துள்ளது. இதழின் அட்டைப்படத்தில் கருத்துப்படங்களுக்கு முக்கியத்துவம் வழங்கப்பட்டிருந்தது. \n\nSection::::சென்றதை சிந்தித்தால்.\nசாந்தி விகடனின் இறுதி இதழ் வரலாறு மலராக வெளிவந்தது. அதில் ஆசிரியர் எழுதிய கட்டுரை சென்றதை சிந்தித்தால்... எனும் தலைப்பில் அமைந்திருந்தது. அக்கட்டுரையில்\n\nஎன்று குறிப்பிட்டுள்ளார்.\n"}
{"id": "101374", "url": "https://ta.wikipedia.org/wiki?curid=101374", "title": "நந்தி", "text": "நந்தி\n\nநந்தி (காளை) என்பவர் இந்துக் கடவுள் சிவபெருமானின் வாகனம் ஆவார். இவர் கயிலாய உலகின் வாயிற்காவலனாக விளங்குகிறார். சைவ புராணங்கள் படி இவர் நாத சைவத்தின் எட்டு சீடர்களின் தலைமைக் குருவாகக் கருதப்படுகிறார். நந்தி உருவம் பதித்த கொடி சைவ சமயத்தவரின் கொடியாகக் கருதப்படுகிறது. பொதுவாக சிவாலயங்களில் ஐவகை நந்திகளின் சிலைகள் அமைந்திருக்கும்.\n\nSection::::புராணக் கதை.\nசிலாத முனிவர் என்பவருக்கு வீதாஹல்யர் என்ற பெயரும் உண்டு. அவர் மனைவி பெயர் சித்ரவதி. இவர்களுக்கு நெடுநாளாகியும் புத்திரபேறு இல்லை. அதனால் அவர் சிவபெருமானை நோக்கி தவமிருந்தார். இவரது தவத்திற்கு மகிழ்ந்த சிவபெருமான், அவருக்கு தரிசனம் கொடுத்தார். முனிவரே, நீங்கள் எப்போதாவது யாகம் செய்வதற்காக நிலத்தை உழும் போது, என்னைப் போன்று வடிவுடன் அழகான ஒரு புதல்வரை பெறுவீர்கள் எனக்கூறி மறைந்தார். \n\nசிலகாலம் கழித்து சிலாத முனிவர் யாகம் செய்ய எண்ணி நிலத்தை உழுதபோது, ஏர்க்காலில் தட்டுப்பட்ட ஒரு செப்பு பெட்டகத்தை மண்ணிற்குள் இருந்து எடுத்தார். அதில் ஒரு அழகான ஆண் குழந்தை இருந்தது. அதற்கு 4 கால்கள் இருந்தன. மேலும் சிவனைப்போல் ஜடா முடியுடனும் காணப்பட்டது. சிவ வாக்கினை நினைவு கூர்ந்த முனிவர் அக்குழந்தைக்கு செப்பேசன் என்று பெயர் சூட்டினார். 14 ஆண்டு காலம் சகல கலைகளிலும், வேத ஆகம புராண சாத்திரங்களிலும் வல்லவரானார் செப்பேசன். \n\nஒரு முறை அவர் ஆழ்ந்த சிவ சிந்தனையில் இருந்தார். அப்போது அவர் சிவனுடைய அந்தரங்க காவலராக இருந்ததும், அப்போது ஆடி என்ற அசுரனை சிவபெருமான் உத்தரவு இல்லாமல் அனுப்பியதால் சிவபெருமானால் சபிக்கப்பட்டு இப்பூமியில் பிறந்தது நினைவுக்கு வந்தது. பிறகு சிவனை நோக்கி ஒற்றைக் காலில் நின்று கடும் தவம் புரிந்தார். அவரது தவத்தைக் கண்டு மன மகிழ்ந்த பரமேசுவரன் அவர் முன் தோன்றி, செப்பேசருக்கு சூரிய தீர்த்தம், சந்திர தீர்த்தம், கங்கை நீர், இறைவியின் கொங்கை நீர், இடப வாய்நுரை நீர் ஆகிய ஐந்து வகை தீர்த்தங்களால் அபிஷேகம் செய்து தங்கப்பட்டம் அணிவித்து நந்தீஸ்வரர் என பெயர் சூட்டினார். \n\nஅத்துடன் சிவன், தமக்கு சமமான அதிகாரத்தையும், சிவ கணங்களுக்கு தலைமை தாங்கும் பதவியினையும், முதல் குருநாதன் என்ற தகுதியினையும் நந்தீஸ்வரருக்கு அளித்தார். பின்னர் பட்டு சாத்தி, முடி அணிவித்து வீதி உலாவாக நந்தி தேவரை எடுத்து செல்கின்றனர். அன்று முதல் சிவனை விட்டு எங்குமே நீங்காமல், அவர் வாகனமாகவும் ஆனார். அதனால் அவர் நந்தி தேவர் என்று அழைக்கப்பட்டார். \n\nபரமேஸ்வரன் நந்தீஸ்வரருக்கு திருமணம் செய்ய முடிவு செய்து அவருக்கு திருமழப்பாடியில் வாழ்ந்து வந்த வசிஷ்ட முனிவரின் பேத்தியும், வியாக்ரபாத முனிவரின் மகளுமான சுயம்பிரகாசை என்ற பெண்ணை பங்குனி மாத புனர்பூச நட்சத்திரத்தில் திருமழப்பாடியில் திருமணம் செய்துவைத்தார்.\n"}
{"id": "101375", "url": "https://ta.wikipedia.org/wiki?curid=101375", "title": "மதுரைப் பெருமருது இளநாகனார்", "text": "மதுரைப் பெருமருது இளநாகனார்\n\nமதுரைப் பெருமருது இளநாகனார் சங்ககாலப் புலவர்களில் ஒருவர். இவரது வாடல் ஒன்றே ஒன்று உள்ளது. அது நற்றிணை 251.\n\nபுலவர் பெயர் - இளநாகனார்\nதந்தை பெயர் - பெருமருது\nஊர் - மதுரை\n\nஇவரது தந்தையாரும் புலவர். பெயர் மதுரைப் பெருமருதனார்.\nSection::::பாடல் சொல்லும் செய்தி.\nதலைவிக்காகத் தலைவன் காத்திருக்கிறான். அவனுக்குக் கேட்கும்படி தலைவி தினையை வேண்டுவது போலச் சொல்கிறாள்.\n\nதினையே! நீ விளைக! உன் வளைந்த கதிர்களில் அமர்ந்து பறவைகள் உன்னை உண்ணட்டும். நான் புள்ளோம்பி உன்னைக் காத்ததை நீ அறிவாய். இப்போது கடவுள் பேணி என்னை வீட்டிலேயே வைத்து என்னைக் காக்கின்றனர். (முருகயர்கின்றனர்). எனவே உன்னைக் காக்க நான் வரமாட்டேன்.\n\nஅவன் நன்மலை நாடன். அவன் மலையில் அருவியின் கடும்பாட்டு கேட்டுக்கொண்டிருக்கும். அங்குப் பழுத்திருக்கும் வாழைப்பழத்தை மந்தி கவர்ந்து செல்லும்.\n\n"}
{"id": "101376", "url": "https://ta.wikipedia.org/wiki?curid=101376", "title": "இரத்மலானை நந்தீசுவரம் கோயில்", "text": "இரத்மலானை நந்தீசுவரம் கோயில்\n\nதிருநந்தீசுவரம் கோயில் இலங்கையின் கொழும்பு மாவட்டத்தில் இரத்மலானையில் அமைந்துள்ள இந்துக் கோயில் ஆகும். இரத்மலானையிலிருந்து கடற்கரையோரமாக ஒன்றரை கிலோமீற்றர் தொலைவில் ஜயசுமனாராம வீதியில் உள்ளது. இக்கோயிலில் மூலவராக இருப்பவர் சொர்ணா அம்பிகா சமேத நந்தீஸ்வரர் ஆவார். \n\nSection::::வரலாறு.\nஇராமாயண காலத்தில் இராமன் வழிபட்ட சிவத்தலமாக இக்கோயிலைக் கருதுவர். இந்த ஆலயம் யாரால், எப்பொழுது எழுப்பப்பட்டது? எவ்வாறு தோன்றியது? என்பதை கண்டறியக்கூடிய சான்றுகள் கிடைக்கவில்லை. எனினும் கோட்டை அரசனாக இருந்த ஆறாம் பராக்கிரமபாகு காலத்தில் (1454 இல்) தொடகமுவே சிறீ ராகுல தேரர் என்ற சிங்களப் பெளத்த துறவி ‘சலலிஹினி சந்தேசய’ என்ற சிங்கள மொழிக் காவியத்தில் இந்த நந்தீசுவரர் ஆலயத்தில் நடைபெறும் பூசை, மற்றும் வழிபாட்டு முறைபாடுகளை பற்றி பாடியுள்ளார். பக்தர்கள் விரும்பும் இனிமையான தமிழ் மொழியில் இத்தலத்தின் மீது தோத்திரங்கள் பாடப்படும் என்றும் அவர் குறிப்பிட்டுள்ளார்.\n\nSection::::போர்த்துக்கேயரினால் அழிப்பு.\n1505 இல் இலங்கைக்கு வந்த போர்த்துக்கேயர் 1518 ஆம் ஆண்டு இந்த நந்தீஸ்வரத்தை சேதமாக்கி அழித்தனர். அங்கு பூசைகள் நடத்தி வந்த குப்புசாமி என்ற குருக்களையும் அவரது குடும்பத்தினரையும் அதே இடத்திலேயே போர்த்துக்கேயர் கொலை செய்துள்ளனர். அவரது மகனை மதம் மாறுமாறு கூறி இழுத்துச் சென்றனர். அதன்பின் அப்பகுதியில் ‘பெர்னாண்டோ’ என்ற பரம்பரைப் பெயருடன் வாழ்ந்து வந்த சிங்களவர் இந்த ஆலயத்தை பராமரித்து வந்துள்ளார். பெர்ணான்டோவுக்குப் பின், இக்கோயிலை காமினி பெர்ணாண்டோ என்பவர் பராமரிந்து வந்தார்.\n\nபோர்த்துக்கேயர் இத்திருத்தலத்தை நிர்மூலமாக்கியதை நினைவுறுத்தும் சித்திரங்கள் இக்கோயிலில் வரையப்பட்டுள்ளன. இந்த ஆலயம் மிகவும் பழமையும் தொன்மையும் வாய்ந்த ஆலயம் என்பதற்கு சான்றாக இந்த ஆலயத்தில் உள்ள ஆலமரம் விளங்குகிறது. இந்த ஆலமரத்தின் அடிவாரத்திலே விநாயகர் கோயில் உள்ளது.\n\nSection::::அகழ்வாய்வுகள்.\n1980 ஆம் ஆண்டு சிவன் ஆலயம் அமைப்பதற்கு நிலத்தை அகழ்ந்தபோது உடைந்த நிலையிலுள்ள நந்தியும் சிவலிங்கத்தின் உடைந்த மேல் பகுதியும் மேலும் பல கோயிற் படிமங்களும் கிடைத்தன. இவ்வாறு அகழ்ந்தபோது கிடைத்த அம்மன் சிலையொன்று தொல்பொருள் காட்சியகத்தில் உள்ளது. அகழும்போது ஏற்பட்ட தாக்கத்தினால் அச்சிலை சேதமுற்றது. இச்சிலை 11, 12 ஆம் நூற்றாண்டுகளைச் சேர்ந்தது எனச் சான்றுபடுத்தப்பட்டுள்ளது. 1984 ஆம் ஆண்டு நிலத்தை அகழ்ந்தபோது கிடைத்த ஆவுடையார் இவ்வாலயத்தின் மூலமூர்த்தியானார்.\n\nசிவாலயம் இருந்த இந்த இடத்திலே 1717 ஆம் ஆண்டு முருகனுக்கு கோயில் ஒன்று அமைக்கப்பட்டுள்ளது. இதனை இப்பகுதியில் உள்ள சிங்களவர்கள் கொனாபெந்தி கத்தரகம தேவாலய என்று அழைத்தனர். இன்று இது மருவி கோணாகோயில் என்று அழைக்கப்படுகின்றது.\n\n"}
{"id": "101378", "url": "https://ta.wikipedia.org/wiki?curid=101378", "title": "மதுரைப் பெருமருதனார்", "text": "மதுரைப் பெருமருதனார்\n\nமதுரைப் பெருமருதனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 241.\n\nஇவரது மகனும் புலவர். பெயர் மதுரைப் பெருமருது இளநாகனார்.\nSection::::நற்றிணை 241 சொல்லும் செய்தி.\nதலைவன் பொருளுக்காகப் பிரிந்துள்ளான். எனவே அவன் பிரிவைப் பொறுத்துக்கொள்ளத்தான் வேண்டும் என்கிறாள் தோழி. தலைவி வாடைக் காற்றின் கொடுமையைக் காட்டித் தன்னால் பொறுத்துக்கொள்ள இயலவில்லையே என்கிறாள்.\n\nபொருளுக்காகப் பிரிந்தவர் நம்மை நினைப்பாரோ, மாட்டாரோ என்று சொல்லிக் கலங்குகிறாள்.\n\nதலைவன் திரும்பிவிடுவேன் என்று சொல்லிச் சென்ற கூதிர் காலம் போய் முன்பனிக் காலம் வந்துவிட்டது.\nஇப்போதும் அவர் வரவில்லையே!\n"}
{"id": "101387", "url": "https://ta.wikipedia.org/wiki?curid=101387", "title": "மதுரைப் பெருங்கொல்லன்", "text": "மதுரைப் பெருங்கொல்லன்\n\nமதுரைப் பெருங்கொல்லன் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது குறுந்தொகை 141. \n\nSection::::புலவர் பெயர் விளக்கம்.\nவிலங்குகள் ஒன்றை ஒன்று கொல்வதைப் பாடியமையால் இப்புலவரைப் பெருங்கொல்லன் என்றனர். இவருக்கு இப் பெயரைச் சூட்டியவர் குறுந்தொகை நூலைத் தொகுத்த ஆசிரியர்.\n\nஇவர் பாடற்பொருளால் பெயர்பெற்ற புலவர்.\nSection::::பாடல் சொல்லும் செய்தி.\nதலைவன் இரவில் வரும் வழியில் நேரும் இன்னல்களை எண்ணித் தலைவனைப் பகலில் வருமாறு குறிப்புக் காட்டுகிறாள் தோழி. தலைவி அதனையும் மறுக்கிறாள்.\nSection::::வாரலோ.\nதினை உண்ண வரும் கிளியை ஓட்டி வா என்று அன்னை கூறியுள்ளாள். அங்குச் செல்வோம். 'வாரலோ' என்கிறாள் தோழி. தோழி வாயிலிருந்து வரும்போது வாரலோ என்னும் சொல் 'வருக' எனப் பொருள்படுமாறு இருக்கிறது. அதுவே தலைவி வழிமொழியும்போது 'வாரற்க' என்று பொருள்படுமாறு இருக்கிறது.\n\nஇப்பாடலுக்குத் தரப்பட்டுள்ள பிற்கால அடிக்குறிப்பு 'நேர்ந்த வாய்பாடு' என்றும், 'மறுத்த வாய்பாடு' என்றும் குறிப்பிடுகிறது. \nSection::::ஆரிருள் நடுநாள் ஏதம்.\nயானை குத்திப் புலி புண்பட்டுக் கிடக்குமாம். அந்தப் புலி எப்போது சாகும் என்று செந்நாய் பார்த்துக்கொண்டிருக்குமாம். இப்படிப்பட்ட வழியில் நள்ளிரவில் தலைவன் வருகிறானாம். இந்த ஏதத்தை எண்ணித் தலைவி கலங்குகிறாள்.\n"}
{"id": "101389", "url": "https://ta.wikipedia.org/wiki?curid=101389", "title": "கீர்த்தி அசாத்", "text": "கீர்த்தி அசாத்\n\nகீர்த்திவர்தன பகவாத் ஜா அசாத் (\"Kirtivardhan Bhagwat Jha Azad:\" சனவரி 2. 1959, ஓர் இந்தியத் துடுப்பாட்டக்காரர். இதுவரை ஏழு தேர்வுத் துடுப்பாட்டப் போட்டியிலும், 35 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். \n"}
{"id": "101391", "url": "https://ta.wikipedia.org/wiki?curid=101391", "title": "சாயிராஜ் பகுதுலே", "text": "சாயிராஜ் பகுதுலே\n\nசாயிராஜ் பகுதுலே (Sairaj Bahutule: சனவரி 6. 1973), ஓர் இந்தியத் துடுப்பாட்டக்காரர். இதுவரை இரண்டு தேர்வுத் துடுப்பாட்டப் போட்டியிலும், எட்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். இவர் மகாராஷ்டிராவைச் சேர்ந்தவர்.\n"}
{"id": "101393", "url": "https://ta.wikipedia.org/wiki?curid=101393", "title": "பகா ஜிலானி", "text": "பகா ஜிலானி\n\nமொகம்மத் பகா கான் ஜிலானி (Mohammad Baqa Khan Jilani: சூலை 20. 1911, இறப்பு சூலை 2. 1941) ஓர் இந்தியத் துடுப்பாட்டக்காரர். இதுவரை ஒரு தேர்வுத் துடுப்பாட்டப் போட்டியிலும், 31 முதல்தர துடுப்பாட்டப் போட்டிகளிலும் கலந்து கொண்டுள்ளார். 1936 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பஞ்சாப்பைச் சேர்ந்தவர்\n"}
{"id": "101394", "url": "https://ta.wikipedia.org/wiki?curid=101394", "title": "ரோஜர் பின்னி", "text": "ரோஜர் பின்னி\n\nரொஜர் பின்னி (Roger Binny, () சூலை 19. 1955, ஓர் இந்தியத் துடுப்பாட்டக்காரர்). இவர் 27 தேர்வுத் துடுப்பாட்டப் போட்டிகளிலும், 72 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார்.\nரொஜர் பின்னி இவர் இந்திய கிரிக்கெட் அணியின் முன்னாள் பந்துவீச்சாளர் ஆவார்.\nஇவர் பெங்கலூர் இல் பிறந்தார்.\n"}
{"id": "101395", "url": "https://ta.wikipedia.org/wiki?curid=101395", "title": "மதுரைப் பூவண்ட நாகன் வேட்டனார்", "text": "மதுரைப் பூவண்ட நாகன் வேட்டனார்\n\nமதுரைப் பூவண்ட நாகன் வேட்டனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை5 317.\nSection::::புலவர் பெயர் விளக்கம்.\nபொதுவாகச் சுனையில் பூத்திருக்கும் குவளைப் பூவை மகளிர் கண்களுக்கு உவமையாகக் கூறுவதுதான் வழக்கம். இந்தப் புலவர் ஆயமகளிர் கொய்த குவளைப் பூவைத் தலைவியின் கண்களுக்கு உவமையாகக் கூறியுள்ளார். இந்தப் புதுமை கருதி இந்தப் புலவர் நாகன் வேட்டனார் பெயருக்குப் 'பூவண்ட' என்னும் அடைமொழி சேர்க்கப்பட்டுள்ளது. \nSection::::பாடல் சொல்லும் செய்தி.\nநாட! நீ நயந்தோள் கேண்மை அன்னை அறியின் இவள் கண் பனி கலந்து என்ன ஆவாள்? எனவே திருமணம் செய்துகொண்டு இவளைப் பெறுக என்கிறாள் தோழி.\nSection::::இறைச்சிப் பொருள்.\nதினையைக் கிளி கவரும் நாட்டை உடையவன் தலைவன் என்று கூறப்படுவதில் தினை தலைவியையும், கிளி தலைவனையும் உணர்த்தும்.\nSection::::உவமை.\nபெண்யானையைப் புணரும்போது ஆண்யானையின் கை வளைந்திருப்பது போலத் தினைக்கதிர் வளைந்திருக்கும்.\n"}
{"id": "101396", "url": "https://ta.wikipedia.org/wiki?curid=101396", "title": "ப. சு. சந்திரசேகர்", "text": "ப. சு. சந்திரசேகர்\n\nபகவத் சுப்பிரமணிய சந்திரசேகர் (\"Bhagwat Subramanya Chandrasekhar,\" () மே 17. 1945, ஓர் இந்தியத் துடுப்பாட்டக்காரர்). இவர் 58 தேர்வுத் துடுப்பாட்டப் போட்டிகளிலும், ஏழு ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். இவர் மைசூரைச் சேர்ந்தவர்.\n"}
{"id": "101397", "url": "https://ta.wikipedia.org/wiki?curid=101397", "title": "திபெத் தன்னாட்சி பகுதி", "text": "திபெத் தன்னாட்சி பகுதி\n\nதிபெத் தன்னாட்சி பகுதி (\"Tibet Autonomous Region\") அல்லது சுருக்கமாக திபெத் (சீனம்: 西藏自治区) என்பது சீன மக்கள் குடியரசால் 1958-ல் திபெத்திய ஆன்மிகம் மற்றும் அரசியல் தலைவரான 14வது தலாய் லாமாவை விரட்டிவிட்டு, ஆக்கிரமிக்கப்பட்ட திபெத் நாடாகும். சீன மக்கள் குடியரசின் கட்டமைப்பினுள் திபெத், திபெத் தன்னாட்சி பகுதியின் அங்கமாகவே 1965-ல் அங்கீகரிக்கப்படுகிறது இது சிசங் தன்னாட்சி பகுதி என்றும் அழைக்கப்படுகிறது. திபெத் தன்னாட்சிப் பகுதியின் நிர்வாகத் தலைநகரம் லாசா ஆகும். திபெத் தன்னாட்சிப் பகுதி 6 மாவட்டங்களாகவும், 68 கவுண்டிகளாக பிரிக்கப்பட்டுள்ளது.\n\nதிபெத் தன்னாட்சிப் பகுதியுள் திபெத்திய பகுதிகளைத் தவிர யு-சாங் மற்றும் காம் மாகாணப் பகுதிகளும் அடங்கும். இத்தானாட்சிப் பகுதியே சீனாவின் மாகாணங்களுள் இரண்டாவது பெரிய நிலப்பரப்பைக் கொண்டுள்ளது (1,200,000 சதுர கிலோமீட்டர்).\nதிபெத் தன்னாட்சி பிராந்தியத்தின் தற்போதைய எல்லைகள் பொதுவாக 18 ஆம் நூற்றாண்டில் நிறுவப்பட்டன மற்றும் திபெத்தின் பாதி பகுதியையும் உள்ளடக்கியது. திபெத் தன்னாட்சி பகுதி க்கும் அதிகமான பரப்பளவில் சீனாவின் இரண்டாவது பெரிய மாகாண அளவிலான பிரிவாகும் .சின்சியாங்கிற்குப் பிறகு, பெரும்பாலும் அதன் கடுமையான மற்றும் கரடுமுரடான நிலப்பரப்பு காரணமாக, சீன மக்கள் குடியரசின் குறைந்த அடர்த்தியான மக்கள்தொகை மாகாண அளவிலான பிரிவு ஆகும்.\n\nSection::::வரலாறு.\nதிபெத்துக்கும் சீன மிங் வம்சத்துக்கும் இடையிலான உறவுகளின் சரியான தன்மை (1368-1644) மற்றும் திபெத்தின் மீது மங்கோலியர் கைப்பற்றிய பின்னர் மிங் வம்சத்திற்கு திபெத்தின் மீது இறையாண்மை இருந்ததா என்பது குறித்தும் மேலும் 13 மற்றும் 14 ஆம் நூற்றாண்டுகளில் யுவான் நிர்வாக ஆட்சியிலும் அரசியல் ரீதியாக குற்றம் சாட்டப்பட்ட வரலாற்று விவாதம் உள்ளது திபெத்தில் சிங் வம்சம் (1636-1912) ஆட்சி படையெடுத்து துங்கர்களை வெளியேற்றி அவர்கள் நாட்டிற்குள் 1720 ஆம் ஆண்டில் நுழைந்தது. திபெத் அப்போதுதான் முதலில் மத்திய அரசாங்கத்தால் கட்டுப்படுத்தப்பட்டது. 1912 லிருந்து 1950 வரை திபெத் சீனக்குடியரசின் \"சட்டத்தின்\" கீழ் இருந்தது எனினும், பின்னர் ஒரு புதிய அரசை நிர்மாணிக்க சிக்கலானதாக சீனப்புரட்சி (1911), முரண்டு பிடித்த வார்லார்ட் சகாப்தம், சீன உள்நாட்டு போர், மற்றும் பெரும் இரண்டாம் சீன- சப்பானியப் போர் போன்ற காரணங்களால் இரண்டாம் உலகப் போருக்கு முன்னும் பின்னும் எந்தவொரு பயனுள்ள நிர்வாகத்தையும் செயல்படுத்த முடியாமல் குடியரசிலிருந்து வெளியேறியது. இன-கலாச்சார திபெத்தின் பிற பகுதிகள் (கிழக்கு காம் மற்றும் அம்டோ ) 18 ஆம் நூற்றாண்டின் நடுப்பகுதியில் இருந்து சீன வம்ச அரசாங்கத்தின் \"நியாயமான\" நிர்வாகத்தின் கீழ் இருந்தன; இன்று அவை கிங்காய், கான்சு, சிச்சுவான் மற்றும் யுன்னான் மாகாணங்களைக் கொண்டுள்ளது\n\n1950 ஆம் ஆண்டில், மக்கள் விடுதலை இராணுவம் திபெத்துக்குள் நுழைந்து, சாம்டோ நகரத்திற்கு அருகே நடந்த போரில் திபெத்திய உள்ளூர் இராணுவத்தை தோற்கடித்தது. 1951 ஆம் ஆண்டில், திபெத்திய பிரதிநிதிகள் மத்திய மக்கள் அரசாங்கத்துடன் 17 அம்ச ஒப்பந்தத்தில் கையெழுத்திட்டனர், திபெத்தின் மீதான சீனாவின் இறையாண்மையையும், திபெத்தை இணைப்பதையும் உறுதிப்படுத்தியது. இந்த ஒப்பந்தம் சில மாதங்களுக்குப் பிறகு லாசாவில் அங்கீகரிக்கப்பட்டது. தலாய் லாமா தலைமையிலான ஒரு தன்னாட்சி நிர்வாகத்திற்கு 17 அம்ச ஒப்பந்தம் வழங்கப்பட்டிருந்தாலும், தலாய் லாமாவின் அரசாங்கத்தை விலக்கி கம்யூனிஸ்டுடன் சேர்ந்து நிர்வாக முறையை உருவாக்க 1955 ஆம் ஆண்டில் \"திபெத்தின் தன்னாட்சி பிராந்தியத்திற்கான ஆயத்த குழு\" (பி.சி.ஐ.ஆர்.டி) நிறுவப்பட்டது. சீனப் படைகளிடமிருந்து அவரது உயிருக்கு அச்சுறுத்தலின் கீழ் தலாய் லாமா 1959 இல் இந்தியாவுக்கு தப்பிச் சென்று 17 அம்ச ஒப்பந்தத்தை கைவிட்டார். திபெத் தன்னாட்சி பகுதி 1965 இல் நிறுவப்பட்டது, இதனால் திபெத்தை சீனாவின் மாகாண அளவிலான பிரிவாக மாற்றியது.\n\nSection::::நிலவியல்.\nதிபெத் தன்னாட்சி பகுதி பூமியின் மிக உயர்ந்த பிராந்தியமான திபெத்திய பீடபூமியில் அமைந்துள்ளது. வடக்கு திபெத்தின் உயரம் சராசரியாக எட்டும் . நேபாளத்தின் எவரெசுட்டு சிகரம் திபெத்தின் எல்லையில் அமைந்துள்ளது.\n\nSection::::பொருளாதாரம்.\nதிபெத்தியர்கள் பாரம்பரியமாக உயிர்வாழ்வதற்காக விவசாயத்தை நம்பியிருந்தனர். இருப்பினும், 1980 களில் இருந்து, சீன பொருளாதார சீர்திருத்தத்தை அடுத்து வாகன ஓட்டுநர் மற்றும் உணவு விடுதியில் சில்லறை வேலை போன்ற பிற வேலைகள் கிடைத்துள்ளன. 2011 ஆம் ஆண்டில், திபெத்தின் பெயரளவிலான மொத்த உள்நாட்டு உற்பத்தி 60.5 பில்லியன் யுவானில் (9.60 பில்லியன் அமெரிக்க டாலர்) முதலிடத்தில் இருந்தது, இது 2000 ஆம் ஆண்டில் 11.78 பில்லியன் யுவான் (1.47 பில்லியன் அமெரிக்க டாலர்) ஐ விட ஏழு மடங்கு அதிகமாகும். 21 ஆம் நூற்றாண்டின் தொடக்கத்திலிருந்து பொருளாதார வளர்ச்சி ஆண்டுக்கு சராசரியாக 10 சதவீதத்திற்கும் அதிகமாக உள்ளது.\n\n\n"}
{"id": "101398", "url": "https://ta.wikipedia.org/wiki?curid=101398", "title": "மதுரைப் பூதன் இளநாகனார்", "text": "மதுரைப் பூதன் இளநாகனார்\n\nமதுரைப் பூதன் இளநாகனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு 276.\n\nபூதன் என்பது இளநாகனாரின் தந்தை பெயர்.\nபோர்வீரன் ஒருவன் போரிட்ட திறத்தை இந்தப் பாடல் விளக்குகிறது.\n\nSection::::பாடல் சொல்லும் செய்தி.\nசெம்முது பெண்டாகிய ஆய்ச்சி ஒருத்தி கறந்த பாலைக் காய்ச்சி விரலால் தெறித்த துளிப் பிறைமோர் எப்படிக் குடத்துப் பாலையெல்லாம் திரியச் செய்யுமோ அதுபோல இந்த ஒரே ஒரு மறவனால் தாக்கப்பட்டுப் பகைவரெல்லாம் கலங்கிப் போயினராம்.\n"}
{"id": "101401", "url": "https://ta.wikipedia.org/wiki?curid=101401", "title": "மதுரைப் புல்லங்கண்ணனார்", "text": "மதுரைப் புல்லங்கண்ணனார்\n\nமதுரைப் புல்லங்கண்ணனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 161.\n\nபுல்லம் என்பது மதுரையில் இருந்த ஒரு பகுதி.\nகண்ணனார் புலவர் பெயர்.\nSection::::பாடல் சொல்லும் செய்தி.\nதலைவன் பொருளீட்டச் செல்லப்போவதைத் தலைவி முனபே தெரிந்துகொண்டு கண்ணீர் வடித்தாள். இதனைச் சொல்லித் தோழி தலைவனைத் தடுத்து நிறுத்துகிறாள்.\n\nவணங்கிச் சுருண்டிருக்கும் தலைமுடியை உடைய வன்கண் ஆடவர் பொருளோடு வரும் மக்களை வழியிலேயே கொல்வார்களாம். அங்கு இறந்துகிடக்கும் முடைநாற்றம் வீசும் பிணங்களைத் தின்னக் கழுகுகள் காத்துக் கிடக்குமாம். இப்படிப்பட்ட வழியில் தலைவன் செல்ல நேருமே என்று தலைவி கண்ணீர் வடிக்கிறாள் என்று தலைவனிடம் சொலகிறாள்.\n\nபிரியும் முன்பே கண்ணீர் வடிப்பவள் பிரிந்து சென்றால் என்ன ஆவாள்? என்று தோழி விளங்கவைத்தபோது தலைவன் பொருள்செயச் செல்வதை நிறுத்திக்கொள்கிறான்.\n"}
{"id": "101410", "url": "https://ta.wikipedia.org/wiki?curid=101410", "title": "கப்பர்நாகும்", "text": "கப்பர்நாகும்\n\nகப்பர்நாகும் (\"Capernaum\" - எபிரேய மொழியில் כְּפַר נַחוּם \"Kfar Nahum\" = \"நாகும் நகர்\") என்பது விவிலியத்தோடு தொடர்புடைய ஒரு பாலஸ்தீன ஊர் ஆகும். அங்கு மீன்பிடித் தொழில் சிறப்பாக நடைபெற்று வந்தது. இந்த ஊர் கலிலேயக் கடல் என்று அழைக்கப்படுகின்ற கெனசரேத்து ஏரிக்கரையில் அமைந்தது. இங்கு சுமார் 1500 மக்கள் வாழ்ந்துவந்தார்கள். அகழ்வாய்வுப்படி, இங்கு ஒன்றன்மேல் ஒன்றாகக் கட்டப்பட்ட இரண்டு யூத தொழுகைக்கூடங்கள் இருந்தன. இந்த ஊரின் அருகில் உள்ள கிறித்தவக் கோவில் முன்னாள்களில் புனித பேதுருவின் வீடாக இருந்திருக்கலாம் என்று கருதப்படுகிறது.\n\nகி.பி. 6ஆம் நூற்றாண்டுக்குப் பின் கப்பர்நாகும் கைநெகிழப்பட்டது. ஆனால் 19ஆம் நூற்றாண்டில் நிகழ்ந்த ஆகழாய்வுகளின் பயனாக இன்று அதன் சீரும் சிறப்பும் வெளியுலகிற்குத் தெரியவந்துள்ளன.\n\nSection::::கப்பர்நாகும் என்னும் பெயர் எழுந்த வரலாறு.\n\"கஃபார் நாகும்\" (Kfar Nahum) என்னும் பெயருக்கு \"நாகும் நகர்\" என்பது பொருள். ஆயினும் \"நாகும்\" என்னும் ஆட்பெயரோடு அதற்குள்ள தொடர்பு பற்றிய தெளிவு இல்லை. ஃப்ளாவியுஸ் ஜோசேஃபஸ் என்னும் வரலாற்று ஆசிரியரின் படைப்புகளில் இவ்வூரின் பெயர் Kαφαρναούμ (Kapharnaum) என்று கிரேக்கத்தில் உள்ளது. புதிய ஏற்பாட்டின் கையெழுத்துப் படிகளில் இந்த ஊரின் பெயர் இரு வடிவங்களில் உள்ளது: Kαφαρναούμ (Kapharnaum); Kαπερναούμ (Kapernaum). அரபி மொழியில் இது \"தல்கும்\" (Talhum) என்னும் பெயர் கொண்டுள்ளது.\n\nSection::::புதிய ஏற்பாட்டில் கப்பர்நாகும்.\nகிறித்தவ விவிலியத்தின் இரண்டாம் பகுதியாகிய புதிய ஏற்பாட்டில், குறிப்பாக லூக்கா நற்செய்தியில் கப்பர்நாகும் என்னும் ஊர் இயேசுவின் சீடர்களாயிருந்த பேதுரு, அந்திரேயா, யாக்கோபு, யோவான் மற்றும் வரிதண்டுபவரான மத்தேயு ஆகியோரின் சொந்த ஊர் என்று குறிக்கப்படுகிறது. இங்கே இயேசுவின் வீடும் இருந்திருக்கலாம் (காண்க: மத்தேயு 4:13).\n\nலூக்கா நற்செய்திப்படி, இயேசு கப்பர்நாகுமில் இருந்த யூத தொழுகைக்கூடத்தில் ஓய்வுநாளன்று கற்பித்தார். தொடர்ந்து, இயேசு பேய்பிடித்த ஒரு மனிதருக்கு நலமளித்தார். அதன்பின், இயேசு பேதுருவின் வீட்டுக்குச் சென்று அங்கு பேதுருவின் மாமியார் காய்ச்சலால் அவதியுற்றதைக் கண்டு, அவரைக் குணப்படுத்தினார் (காண்க: லூக்கா 4:31-44).\n\nகப்பர்நாகுமில் நடந்த இன்னொரு நிகழ்ச்சியில் உரோமைப் படைத்தலைவர் ஒருவர் இயேசுவை அணுகித் தம் வேலையாள் ஒருவர் முடக்குவாதத்தால் பீடிக்கப்பட்டதை எடுத்துக்க் கூறி, இயேசுவின் துணையை நாடுகின்றார். இயேசு அவரை நோக்கி, \"நீர் போகலாம், நீர் நம்பியவண்ணமே உமக்கு நிகழும்\" என்று கூற, அந்நேரமே அவ்வேலையாள் குணமடைகின்றார். இந்நிகழ்ச்சி நற்செய்தி நூல்களில் மத்தேயு 8:5-13, லூக்கா 7:1-10, யோவான் 4:43-54 ஆகிய இடங்களில் பதிவுசெய்யப்பட்டுள்ளது.\n\nஒருநாள் இயேசு கப்பர்நாகுமில் மக்களுக்குக் கற்பித்துக்கொண்டிருந்தபோது முடக்குவாதமுற்ற ஒருவரை அவரிடம் கொண்டுவர சிலர் முயன்றார்கள். பெருங்கூட்டமாக மக்கள் கூடியிருந்ததால் அவர்கள் வீட்டின் கூரையை உடைத்துத் திறப்பு உண்டாக்கி, முடக்குவாதமுற்றவரைப் படுக்கையோடு இயேசுவின்முன் இறக்கவேண்டியதாயிற்று. இயேசு அம்மனிதருக்குக் குணமளித்து, \"உன் பாவங்கள் மன்னிக்கப்பட்டன\" என்று கூறினார் (காண்க: மாற்கு 2:1-12, மத்தேயு 9:1-8, லூக்கா 5:17-26).\n\nகப்பர்நாகும் ஊரில் இயேசு பல முறை மக்களுக்குக் கற்பித்து, பலரைக் குணமாக்கினார். இயேசுவின் பணி மையம் போல கப்பர்நாகும் விளங்கியது. கானா என்னும் ஊரில் திருமணத்தில் கலந்துகொண்ட பிறகு இயேசுவும் அவருடைய தாயும் சீடர்களும் கப்பர்நாகும் சென்று தங்கியிருந்தனர் (காண்க: யோவான் 2:12.\n\nமற்றொரு முறை, கப்பர்நாகுமில் இயேசு மக்களுக்கு அதிசயமான விதத்தில் அப்பங்களைப் பலுகச் செய்து உணவளித்ததும் அவர்கள் மீண்டும் அவரைத் தேடிக் குவிந்தனர். அப்போது அவர், \"அழிந்துபோகும் உணவுக்காக உழைக்க வேண்டாம். நிலைவாழ்வு தரும் உணவுக்காகவே உழையுங்கள்...வாழ்வுதரும் உணவு நானே\" என்றார் (காண்க: யோவான் 6:27,35.\n\nஇயேசு முதன்முதலாகத் தம் சீடர்களாக அழைத்த சீமோன் பேதுரு மற்றும் அவர்தம் உடன்பிறப்பாகிய அந்திரேயா ஆகியோரின் வீடு கப்பர்நாகுமில் இருந்தது இயேசு அவ்வூரைத் தம் பணி மையமாகத் தெரிந்ததற்குக் காரணமாகலாம் என்று விவிலிய அறிஞர் கருதுகின்றனர்.\n\nSection::::வரலாற்றில் கப்பர்நாகும்.\nஅகழ்வாய்வுப்படி, கப்பர்நாகும் கி.மு. இரண்டாம் நூற்றாண்டில் நிறுவப்பட்டிருக்கலாம். கலிலேயக் கடலின் கிழக்கிலிருந்து மேற்காக அது அமைந்திருந்தது. யூத தொழுகைக்கூடம் அங்கிருந்தது. அதிலிருந்து 200 மீட்டர் தொலையில் கல்லறைத் தோட்டம் இருந்தது. ஒலிவ விதைகளிலிருந்து எண்ணெய் எடுக்கும் தொழில் அங்குப் பரவலாக நடந்தது என்பதற்கு அங்குக் கிடைத்துள்ள செக்குகள் சான்றாகின்றன. மீன்பிடித்தலும் சிறப்பாக நடைபெற்றது.\n\nஉரோமையர் கப்பர்நாகுமில் குடியேறித் தங்கவில்லை எனத் தெரிகிறது. எனவே, கி.பி. 66-70இல் யூத புரட்சி நிகழ்ந்தபோது கப்பர்நாகும் அழிவுக்கு உள்ளாகவில்லை.\n\nSection::::கப்பர்நாகுமில் நடந்த அகழ்வாய்வுகளின் பலன்கள்.\nபல நூற்றாண்டுகளாக மறந்துபோய்க் கிடந்த கப்பர்நாகும் 1838இல் எட்வர்ட் ராபின்சன் என்னும் அமெரிக்க தொல்பொருள் வல்லுநர் நிகழ்த்திய அகழ்வாய்வுகளின் பயனாக வெளியுலகிற்குத் தெரியவந்தது. அவரே கப்பர்நாகுமின் பண்டைய இடிபாடுகளைக் கண்டுபிடித்தார். 1866இல் பிரித்தானிய வல்லுநர் சார்லஸ் வில்லியம் வில்சன் என்பவர் கப்பர்நாகும் இடிபாடுகளிடையே யூத தொழுகைக்கூடத்தை அடையாளம் கண்டார். 1894ஆம் ஆண்டு புனித நாட்டுக் காவலராக (Custodian of the Holy Land) இருந்த பிரான்சிசு சபையைச் சார்ந்த ஜுசேப்பே பால்டி என்னும் துறவி பெதுவின் (Bedouins) என்னும் அராபிய பாலைவன இடம்பெயர்வோர் சிலரிடமிருந்து பல தொல்பொருள்களை மீட்டெடுத்தார். அகழ்பொருள்களை உருக்குலைக்க எண்ணியவர்களிடமிருந்து அவற்றைப் பாதுகாக்க பிரான்சிசு சபைத் துறவியர் அகழ்நிலப் பகுதியைச் சுற்றி வேலி எழுப்பினார்கள்; அவுசுதிரேலியாவிலிருந்து கொணர்ந்த ஈச்சமரங்கள் மற்றும் யூகலிப்டசு மரங்களைச் சுற்றிலும் நட்டு ஒரு சிறிய பாலைவனச் சோலை உருவாக்கினார்கள்; சிறியதொரு துறைமுகமும் உருவானது. இவை தொடர்பான வேலைகளை பிரான்சிசு சபைத் துறவி விர்ஜீலியோ கோர்போ என்பவர் மேற்பார்வையிட்டார்.\n\nகப்பர்நாகுமில் மிக முக்கியமான அகழ்வாய்வு 1905இல் தொடங்கியது. ஹைன்ரிக் கோல், கார்ல் வாட்சிங்கர் என்னும் இரு செருமானிய நாட்டவர் அந்த ஆய்வினை நடத்தினர். அவர்களைத் தொடர்ந்து வெண்டலைன் ஃபோன் ப்ரென்டன் (1905-1915), கவுதேன்சியோ ஒர்ஃபாலி (1921-1926) என்னும் இரு பிரான்சிசு சபைத் துறவியர் அகழ்வாய்வு நிகழ்த்தினர். இந்த ஆய்வுகளின் விளைவாக கப்பர்நாகுமில் இரு பொதுப்பயன்பாட்டுக் கட்டடங்களும் ஒரு யூத தொழுகைக்கூடமும் எண்கோண வடிவில் அமைந்த ஒரு கிறித்தவக் கோவிலும் அகழ்ந்தெடுக்கப்பட்டன.\n\n1968இல் அகழ்நிலத்தின் மேற்குப்பகுதி தோண்டப்பட்டது. அங்கே கண்டுபிடிக்கப்பட்ட கட்டடம் புனித பேதுருவின் வீடு என விவிலிய அறிஞர் கருதுகின்றனர். அது கி.பி. முதல் நூற்றாண்டைச் சார்ந்தது என்பது இந்த ஊகத்தை உறுதிப்படுத்துகிறது.\n\nஅக்காலத்தில் மக்கள் கூட்டுக் குடும்பமாக வாழ்ந்தனர். எரிமலைக் கல்லும் மண்ணும் கொண்டு அவர்கள் கட்டிய வீடுகளுக்கு முற்றம் இருந்தது. அம்முற்றத்தில் வட்டவடிவில் அடுப்பு அமைந்தது. தானியம் அரைப்பதற்கு அரைகல் இருந்தது. திறந்த முற்றத்தைச் சுற்றி சிறு அறைகள் இருந்தன. தாழ்ப்பக்கத்தில் காற்றுவழிகள் அமைக்கப்பட்டன. முற்றத்திலிருந்து கூரைக்கு இட்டுச்செல்லும் படிக்கட்டு இருந்தது. இந்த முறையில் வீடு அமைந்ததால் இயேசுவைத் தேடி வந்த மக்கள் கூரையைப் பிளந்து கட்டிலைக் கீழே இறக்கிய நிகழ்ச்சி (காண்க: மாற்கு 2:4 நடந்ததற்கான ஆதாரம் உளதென அறிஞர் கருத்துத் தெரிவித்துள்ளனர்.\n\nகி.பி. 4ஆம் நூற்றாண்டளவில் வீடுகள் தரமான சாந்து மற்றும் பதனிட்ட களிமண் கொண்டு கட்டப்பட்டன. தற்போது அகழ்ந்தெடுக்கப்பட்ட யூத தொழுகைக்கூடம் இவ்வகையில் கட்டப்பட்டதே.\n\nSection::::கப்பர்நாகுமில் புனித பேதுருவின் வீடு.\nஅகழ்ந்தெடுக்கப்பட்ட பகுதியில் ஒரு வரிசை வீடுகள் ஒரு முற்றத்தைச் சூழ்ந்திருக்கின்றன. அப்பகுதி தொழுகைக்கூடத்திற்கும் கலிலேய ஏரிக்கரைக்கும் இடையே உள்ளது. பல காலகட்டங்களைச் சார்ந்த கட்டடங்கள் அங்கு இருந்துள்ளன. அவற்றுள் மூன்று நிலைகளை ஆய்வாளர் அடையாளம் கண்டுள்ளனர். அவை:\n\n\nபல வீடுகள் நடுவே ஒரு வீடு மட்டும் தனிக்கவனத்திற்கு உள்ளானது ஏன் என்று அறிஞர் ஆய்ந்துள்ளனர். அதன் தரை சீராக அமைந்துள்ளது; பல விளக்குகள் அங்கே கண்டுபிடிக்கப்பட்டன; எனவே கி.பி. முதல் நூற்றாண்டின் பிற்பகுதியில் அந்த வீடு கிறித்தவர்கள் கூடிய ஒரு வீட்டுக் கோவிலாக (domestic church) இருந்திருக்க வேண்டும் என்று சில அறிஞர் கருதுகின்றனர்.\n\nஎனினும், கி.பி. 4ஆம் நூற்றாண்டில் மேற்கூறிய வீட்டுப்பகுதியைச் சுற்றி ஓர் அடைப்பு இடப்பட்டது. அதன் பக்கங்கள் 27-30 மீட்டர் நீளம் கொண்டிருந்தன. தரமான சுண்ணாம்புக் கலவையும் சாந்தும் கொண்டு கட்டப்பட்ட அந்த அடைப்புச் சுவர் 2.3 மீட்டர் உயரம்வரை அமைந்தது. தரையும் செப்பனிடப்பட்டு உறுதிப்படுத்தப்பட்டது. ஒரு நுழைவாயில் அமைக்கப்பட்டது. சுவர்களிலும் சாந்து பூசப்பட்டது. இக்கட்டடம் 5ஆம் நூற்றாண்டுவரை இருந்தது.\n\nகி.பி. ஐந்தாம் நூற்றாண்டில் இக்கட்டடம் தகர்க்கப்பட்டு அது இருந்த இடத்தில் ஒரு கோவில் கட்டப்பட்டது. எட்டுத் தூண்கள் தாங்கிநிற்கும் விதத்தில் எண்கோண வடிவத்தில் அது கட்டப்பட்டது. வெளிப்புறத்தில் எட்டு நுழைவாயில்கள் அமைக்கப்பட்டன. திருமுழுக்கு கொடுப்பதற்கான பகுதியும் அமைக்கப்பட்டது. உட்பகுதியிலிருந்த எண்கோண அமைப்பு புனித பேதுருவின் வீட்டிற்கு நேர் மேலே அமையுமாறு கோவில் கட்டப்பட்டது. கோவிலின் நுழைவாயிலின் தரைப்பகுதியில் கற்படிமப் பாணிகள் அமைக்கப்பட்டன. சிறுவட்டங்களும் சிலுவைகளும் கொண்ட பாணி அது. வெளிப்புற எண்கோணப் பகுதியின் தரையில் செடிகள், விலங்குகள் வடிவம் கொண்ட பாணி அமைக்கப்பட்டது. உட்புற எண்கோணப் பகுதியின் தரையில் பூக்கள், மீன்கள் வடிவங்களின் நடுவே பெரியதொரு வட்டத்தில் ஒரு மயில் ஆகியவை உள்ளன.\n\nகி.பி. 6ஆம் நூற்றாண்டில் இக்கோவிலைச் சந்தித்த இத்தாலியத் திருப்பயணி ஒருவர் கீழ்வருமாறு எழுதினார்: \"கப்பர்நாகுமில் புனித பேதுருவின் வீட்டுக்குப் போனோம். அது இப்போது ஒரு பெரும் கோவிலாக உள்ளது\".\n\nSection::::கப்பர்நாகுமில் யூத தொழுகைக்கூடம்.\nஅகழ்வாய்வுகளின் பயனாகக் கப்பர்நாகுமில் கி.பி. 4-5ஆம் நூற்றாண்டைச் சார்ந்த யூத தொழுகைக்கூடம் கண்டுபிடிக்கப்பட்டது. இது உலகிலேயே மிகப் பழமையான தொழுகைக்கூடங்களுள் ஒன்றாகும். இது ஏறக்குறைய முற்றிலுமாக வெள்ளைக் கற்களால் ஆகியது. அதன் தொழுகையிடம் 24.40 மீட்டர் நீளமும் 18.65 மீட்டர் அகலமும் கொண்டது. வெளிப்பகுதியில் படிக்கட்டு இருப்பதால் அத்தொழுகைக்கூடத்திற்கு மேல்மாடி இருந்திருக்கலாம் என்றும் அங்கே பெண்கள் பகுதி இருந்திருக்கலாம் என்றும் கருதப்படுகிறது. தொழுகைக்கூடத்தில் கிரேக்கம், அரமேயம் ஆகிய மொழிகளில் உள்ள கல்வெட்டுகள் கட்டடத்தை எழுப்ப பொருளுதவி செய்த புரவலர்கள் விவரத்தைத் தருகின்றன.\n\nஇக்கட்டடத்தின் கீழ் கி.பி. முதல் நூற்றாண்டைச் சார்ந்த பழையதொரு தொழுகைக்கூடம் இருந்ததற்கான தடயங்கள் உள்ளன என்று சில அறிஞர் கருதுகின்றனர்.\n\nSection::::கப்பர்நாகுமுக்கு அருகே கண்டெடுத்த பழங்கால மீன் படகு.\n1986இல் கலிலேய ஏரியில் நீர்மட்டம் வழக்கத்துக்கு மாறாகத் தாழ்ந்துபோயிற்று. அப்போது ஏரியின் வடமேற்குக் கரையின் அடிமட்டத்தில் முதல் நூற்றாண்டில் கட்டப்பட்ட மீன்பிடிப் படகு ஒன்று பெரும்பாலும் நன்கு பாதுகாக்கப்பட்ட முறையில் கண்டெடுக்கப்பட்டது. கிடைத்த படகின் நீளம் 8.27 மீட்டர், அகலம் 2.3 மீட்டர், உயரம் 1.3 மீட்டர். ஏரியில் நீர்மட்டம் உயர்வதற்கு முன்னால் படகைப் பாதுகாப்பாக மேலே கொண்டுவர 12 நாள்கள் இரவும் பகலும் வேலை செய்தனர்.\n\nபடகை மேலே கொண்டுவந்த பின் அதை வேதிப்பொருள் கலவையில் 7 ஆண்டுகள் வைத்தனர். தற்போது இப்படகு கலிலேயக் கடலின் மேற்குக் கரையில் அமைந்துள்ள கினோசார் என்னும் குடியிருப்பில் காட்சியகத்தில் உள்ளது \n\nSection::::திருத்தந்தை இரண்டாம் ஜான் பவுல் கப்பர்நாகுமுக்கு வருகை.\nஇசுரயேலுக்கு வருகைதந்த திருத்தந்தை இரண்டாம் ஜான் பவுல் 2000ஆம் ஆண்டு மார்ச்சு மாதம் கப்பர்நாகுமுச் சென்று, அங்குள்ள அகழ்வாய்வுக் கண்டுபிடிப்புகளைப் பார்வையிட்டார் .\n\nகப்பர்நாகுமில் புனித பேதுரு வீடு எனக் கருதப்படும் இடத்தையும் அதைச் சூழ்ந்துள்ள இடங்களையும் பாதுகாக்கும் வண்ணம் பெரும் கூரை அமைந்த ஒரு நினைவு மண்டபம் எழுப்பப்பட்டடுள்ளது. அதை 1990ஆம் ஆண்டு சூலை மாதம் 29ஆம் நாள் கர்தினால் லூர்துசாமி அர்ச்சித்தார் \n"}
{"id": "101413", "url": "https://ta.wikipedia.org/wiki?curid=101413", "title": "மதுரைப் பாலாசிரியர் நற்றாமனார்", "text": "மதுரைப் பாலாசிரியர் நற்றாமனார்\n\nமதுரைப் பாலாசிரியர் நற்றாமனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 92.\n\nபால் = தூய்மை. பாலாசிரியர் = நன்னடத்தையால் பாடம் புகட்டும் ஆசிரியர்.\nதாமனார் என்னும் பெயர் மாலையணிந்து காட்சி தரும் முருகனையும், திருமாலையும் குறிக்கும். கடவுள் பெயரை மக்களுக்கு இட்டு வழங்குவது மரபு.\nSection::::பாடல் சொல்லும் செய்தி.\nதலைவன் தலைவியை அடைய இரவில் சென்றான். அவனால் அடைய முடியவில்லை. எனினும் தலைவியைக் கண்டான். தோழி பகலில் வந்து பெறுமாறு சொல்கிறாள். அந்த சொல்லில் திருமணம் செய்துகொண்டு பெறுக என்னும் பொருளும் அடங்குமாறு கூறுகிறாள்.\n\nஇரவில் வந்த வழி\n"}
{"id": "101414", "url": "https://ta.wikipedia.org/wiki?curid=101414", "title": "எழுத்தோலை", "text": "எழுத்தோலை\n\nபாறைகளில் எழுதி வந்த தமிழர்கள் பிற்காலத்தில் பனையோலையைப் பயன்படுத்தத் தொடங்கினர். எழுதுதாள் கண்டுபிடிக்கப்பட்ட காலம் வரை பனையோலையில் எழுதுகின்ற முறை தெற்கு மற்றும் தென்கிழக்கு ஆசிய நாடுகள் அனைத்திலும் இருந்திருக்கிறது. இவ்வாறு எழுதப்பட்ட அனைத்தும் எழுத்தோலைகள் எனப்படுகின்றன. நூலாக எழுதப்பட்ட ஓலைகள் கட்டித் தொகுக்கப்பட்டன. இவற்றைப் பொத்தகம் என்றும், பொத்தகக் கவளி என்றும் வழங்குவர். எழுத்தும் ஓலையும் இணைந்த எழுத்தோலையையும், ஓலைக் கணக்கரையும் அவர் காலை முதலாக மாலை ஈறாகக் கணக்கெழுதும் காட்சியை நாலடியார் தெரிவிக்கிறது.\n\nSection::::சுவடி படைக்கும் தொழில்.\nபனைமட்டையிலிருந்து எழுதத் ஓலை உருவாக்குவது தொழில் நுட்பம் மிக்க ஒரு கலை. \n\nஇளம்பதமுள்ள பனையோலையைப் பொறுக்கி எடுப்பர். அளவுக்குத் தக்கவாறு நறுக்குவர். குழந்தைக்கு நகம் வெட்டுவது போல் நளினமாக அதன் நரம்பைக் களைவர். நிழலில் உலர்த்துவர். பனியில் பதப்படுத்துவர். இளக்கமுறுமாறு இளஞ்சூட்டு வெந்நீரில் வெதுப்புவர். பளபளப்பான சங்கு அல்லது கல்லைக் கையில் வைத்துக்கொண்டு ஓலையை அழுத்தி அழுத்தித் தேய்த்து அழகுபடுத்துவர். பக்குவமாகப் பாடம் செய்வர். (பாடம் செய்வது என்பது ஓலைகளை அடுக்கிக் கட்டி முறுக்காமல் இருக்கச் செய்தல்.) மஞ்சள் நீரிலோ, அரிசிக் கஞ்சியிலோ ஊறவைப்பர். சுவடிக் கட்டில் இரண்டு இடத்தில் சுள்ளாணியால் துளை போடுவர். ஒரு முனையில் ஒரு துளையில் கயிறு கோத்து ஒலையைப் பிரித்துப் புரட்டுமாறு தளர்வாகக் கட்டிக்கொள்வர். ஒவ்வொரு ஓலைமீதும் மஞ்சளையும் வேப்பெண்ணெயையும் கலந்து பூசுவர். கோவை இலை, ஊமத்தை இலை அகியவற்றின் சாறுகளைப் பூசுவர். மாவிலை, அறுகம்புல் ஆகியவற்றை எரித்த கரியை மையாகத் தடவுவர். இதன் மேல்தான் எழுத்தாணி கொண்டு எழுதுவர். ஓலையின் மறுமுனைத் துளையிலும் கயிறு கோத்துப் பொத்தகமாகக் கட்டுவர். \n\nSection::::எழுத்தோலையின் அளவு.\n[[படிமம்:Tamil palm-leaf manuscript of Tolkāppiyam.jpg|[[தொல்காப்பியம்]] எழுதப்பட்ட ஓலைச்சுவடி|center|thumb|820px]]\nஒவ்வொருவருக்கும் பாட்டெழுதும் போது குறிப்பிட்ட அளவு (விரற்கடை அளவு) எழுத்தோலையைப் பயன்படுத்த வேண்டுமென்பதைக் கூட பாட்டியல் நூல்கள் வரையறை செய்துள்ளன. இதன்படி நான்மறையாளர்க்கு 24 விரற்றானமும், அரசருக்கு 20 விரற்றானமும்,வணிகருக்கு 18 விரற்றானமும், வேளாளர்க்கு 12 விரற்றானமும் இருக்க வேண்டும் என்று கீழ்காணும் கல்லாடனார் வெண்பாவில் தெரிவிக்கப்பட்டுள்ளது.\n\n\nSection::::எழுத்தோலைகளின் வகைகள்.\nஎழுத்தோலைகளில் அமைப்பு, செய்தி போன்றவைகளுக்கேற்ப அவை வகைப்படுத்தப்பட்டன.\n\nSection::::அமைப்பு ஓலைகளின் வகைகள்.\nSection::::நீட்டோலை.\nதிருமணம் மற்றும் இறப்புச் செய்திகளுக்கான ஓலை “நீட்டோலை” என அழைக்கப்பட்டன.\n\nSection::::மூல ஓலை.\nஓலைச் செய்தியைப் படியெடுத்து வைத்துக் கொள்ளும் முறை அந்தக் காலத்திலேயே இருந்துள்ளது. இந்த ஓலைகளை “மூல ஓலை” என அழைத்தனர்.\n\nSection::::சுருள் ஓலை.\nஓலை ஆவணங்கள் நாட்டுப்புற மகளிர் அணிந்து வந்த சுருள் வடிவமான காதோலை போல் சுருட்டி வைத்துப் பாதுகாக்கப்பட்டன இவை “சுருள் ஓலைகள்” எனப்பட்டன. இதை “சுருள்பெறு மடியை நீக்கி” என பெரியபுராணத்திலுள்ள பாடல் மூலம் அறிய முடிகிறது.\n\nSection::::குற்றமற்ற ஓலை.\nமூளியும் பிளப்பும் இல்லாத ஓலை “குற்றமற்ற ஓலை” எனப்பட்டது.\n\nSection::::செய்தி ஓலைகளின் வகைகள்.\nஎழுத்தோலைகளில் உள்ள செய்திகளைக் கொண்டும் அவை தனிப் பெயர்களில் அழைக்கப்பட்டன.\n\nSection::::நாளோலை.\nதமிழகத்திலுள்ள கோவில் செய்திகளுக்குப் பயன்படுத்தப்பட்ட ஓலை “நாளோலை” எனப்பட்டது.\n\nSection::::திருமந்திர ஓலை.\nஅரசனது ஆணைகள் எழுதப்பட்ட ஓலை “திருமந்திர ஓலை” எனப்பட்டது. இதை எழுதுவதற்காக அரசவைகளில் ஓலை நாயகம் என்பவர் இருந்தார். அரசனது ஆணைதாங்கிய எனப் பொருள்படும் “கோனோலை”, “சோழகோன் ஓலை” போன்ற சொற்கள் செப்பேடுகளில் காணப்படுகின்றன.\ni love tamil now.\n\nSection::::மணவினை ஓலை.\nதிருமணச் செய்தியைத் தெரிவிக்கும் ஓலை “மணவினை ஓலை” எனப்பட்டது. இதன் மூலம் திருமணச் செய்தி உற்றார் உறவினர்க்குத் தெரியப்படுத்தியது.\n\nSection::::சாவோலை.\nஇறப்புச் செய்திகளைக் கொண்டு சென்ற ஓலை “சாவோலை” எனப்பட்டன.\n\n\n\n\n\nSection::::வெளியிணைப்புகள்.\n[[பகுப்பு:எழுது பொருட்கள்]]\n[[பகுப்பு:சுவடியியல்]]\n[[பகுப்பு:பனை]]\n[[பகுப்பு:பண்டைய வரலாறு]]"}
{"id": "101415", "url": "https://ta.wikipedia.org/wiki?curid=101415", "title": "ஹேமங் பதானி", "text": "ஹேமங் பதானி\n\nஹேமங் கமல் பதானி (Hemang Kamal Badani, நவம்பர் 14. 1976, ஓர் இந்தியத் துடுப்பாட்டக்காரர்). இவர் நான்கு தேர்வுத் துடுப்பாட்டப் போட்டிகளிலும், 40 ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். இவர் சென்னையைச் சேர்ந்தவர்.\nதமிழக துடுப்பாட்ட ரஞ்சி அணிக்கு தலைவராக இருந்துள்ளார். \n"}
{"id": "101417", "url": "https://ta.wikipedia.org/wiki?curid=101417", "title": "லட்சுமிபதி பாலாஜி", "text": "லட்சுமிபதி பாலாஜி\n\nலட்சுமிபதி பாலாஜி (Lakshmipathy Balaji, செப்டம்பர் 27. 1981, ஓர் இந்தியத் துடுப்பாட்டக்காரர்). இவர் எட்டு தேர்வுத் துடுப்பாட்டப் போட்டிகளிலும், 30 ஒருநாள் பன்னாட்டுத் துடுப்பாட்டப் போட்டியிலும் கலந்து கொண்டுள்ளார். இவர் சென்னையைச் சேர்ந்தவர்.\n\nSection::::சர்வதேச கிரிக்கெட்.\nபாலாஜி 2001 ம் ஆண்டு வரை தமிழ்நாடு அணிக்காக விளையாடினார். இவர் 2003 ல் இந்திய கிரிக்கெட் அணியின் ஒரு உறுப்பினராக இனைந்தார். அவர் 2003ம் ஆண்டு அகமதாபாத்தில் நியூசிலாந்து அணிக்கு எதிரான டெஸ்ட் போட்டியில் அறிமுகமானார்.\n\nSection::::இந்தியன் பிரீமியர் லீக்.\nபாலாஜி சென்னை சூப்பர் கிங்ஸ் அணிக்காக முதல் மூன்று இந்தியன் பிரீமியர் லீக் சீசனில் விளையாடினார். 10 மே 2008ல், அவர் ஹெட்டிரிக் விக்கெட்டை (3 மட்டையாளர்கலை தொடர்ச்சியாக ஆட்டமிழக்கச் செய்வது) இந்தியன் பிரீமியர் லீக் வரலாற்றில் முதன் முதலாக கிங்ஸ் லெவன் பஞ்சாப் அணிக்கு எதிராக நிகழ்த்தினார்.\n\nநான்காவது இந்தியன் பிரீமியர் லீக் தொடரில் இருந்து அவர் கொல்கத்தா நைட் ரைடர்ஸ் அணிக்காக விளையாடி வருகிறார்.\n"}
{"id": "101419", "url": "https://ta.wikipedia.org/wiki?curid=101419", "title": "மொன்டு பெனார்ஜி", "text": "மொன்டு பெனார்ஜி\n\nமொன்டு பெனார்ஜி (\"Montu Banerjee,\" நவம்பர் 1. 1919, இறப்பு செப்டம்பர் 14. 1992) ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 26 முதல்தர துடுப்பாட்டப் போட்டிகளிலும் கலந்து கொண்டுள்ளார். \n"}
{"id": "101420", "url": "https://ta.wikipedia.org/wiki?curid=101420", "title": "சுடெ பேனர்ஜி", "text": "சுடெ பேனர்ஜி\n\nசுடெ பேனர்ஜி (\"Shute Banerjee\", அக்டோபர் 11. 1911, இறப்பு அக்டோபர் 14. 1980) ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 138 முதல்தர துடுப்பாட்டப் போட்டிகளிலும் கலந்து கொண்டுள்ளார். \n"}
{"id": "101421", "url": "https://ta.wikipedia.org/wiki?curid=101421", "title": "சுப்ரதோ பேனர்ஜி", "text": "சுப்ரதோ பேனர்ஜி\n\nசுப்ரதோ டாரா பேனர்ஜி (\"Subroto Banerjee,\" பிப்ரவரி 13. 1969, ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார்.\n"}
{"id": "101422", "url": "https://ta.wikipedia.org/wiki?curid=101422", "title": "மதுரைப் பாலாசிரியர் நப்பாலனார்", "text": "மதுரைப் பாலாசிரியர் நப்பாலனார்\n\nமதுரைப் பாலாசிரியர் நப்பாலனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 172.\n\nபால் = தூய்மை. பாலாசிரியர் = நன்னடத்தையால் பாடம் புகட்டும் ஆசிரியர்.\nSection::::பாடல் சொல்லும் செய்தி.\nதோழி தலைவியைத் தலைவன் சொன்ன இடத்தில் விட்டுவிட்டு வந்து தலைவனிடம் சொல்கிறாள்.\n\nகுன்ற நாட! நீ அன்பில்லாதவன் என்று எனக்குத் தெரியாமல் போயிற்று. தெரிந்திருந்தால் குறுமகளின் கண்ணும், மேனியும் பசலை பாயாமல் இருந்திருக்கும் - என்கிறாள்.\n\nதலைவனின் குன்றநாடு\nஇப்படி மக்கள் வாழும் இடந்தான் தலைவனுடைய குன்றநாடு.\n"}
{"id": "101424", "url": "https://ta.wikipedia.org/wiki?curid=101424", "title": "மதுரைப் பாலாசிரியர் சேந்தன் கொற்றனார்", "text": "மதுரைப் பாலாசிரியர் சேந்தன் கொற்றனார்\n\nமதுரைப் பாலாசிரியர் சேந்தன் கொற்றனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 322.\n\nபால் = தூய்மை. பாலாசிரியர் = நன்னடத்தையால் பாடம் புகட்டும் ஆசிரியர்.\nசேந்தன் என்னும் சொல் செவ்வேள் முருகனைக் குறிக்கும்.\n\nSection::::பாடல் சொல்லும் செய்தி.\nகாத்திருக்கும் தலைவனுக்குக் கேட்கும்படி தலைவியும், தோழியும் பேசிக்கொள்கின்றனர்.\n\nதலைவியை வருத்தியது அணங்கு (பேய்) என்று சொல்லி வேலன் இசைக்கருவிகள் முழங்க விழாக் கொண்டாடி நோய் தணியுமாயின் அதைவிடக் கொடியது வேறொன்றும் இருக்கமுடியாது என்கின்றனர்.\n\nநாடன்தானே அணங்கினான்?\n\nநாடன்\n"}
{"id": "101425", "url": "https://ta.wikipedia.org/wiki?curid=101425", "title": "மதுரைப் படைமங்க மன்னியார்", "text": "மதுரைப் படைமங்க மன்னியார்\n\nமதுரைப் படைமங்க மன்னியார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு 351. (திணை - காஞ்சி; துறை - மகட்பாற்காஞ்சி)\nSection::::பாடல் சொல்லும் செய்தி.\nஇந்த மகள் வாகை நகரம் போன்ற அழகு உள்ளவள். (அங்கு நடந்த போரைப் போல இவளாலும் ஒரு போர் மூளும் போல் உள்ளது.)\n\nஇவள் வாழும் ஊர் வளம் மிக்க வயல்களைக் கொண்டது. இவ்வூர் நாரை தேன்பூப் பூத்திருக்கும் மருதமரத்தில் இருப்பது சலித்துப்போய்விட்டால் அங்குள்ள காஞ்சி மரத்தில் தஞ்சம் புகுமாம். இப்படிப்பட்ட ஏமம் சான்ற ஊர் அது.\n\nஇந்த மகள் இந்த ஊர்போல வளமும், பாதுகாவலும் உடையவள். இவளது பெற்றோர் வேந்தர்க்குப் பெண் தர மறுக்கின்றனர். வேந்தரோ இவளைப் பெறாமல் விடப்போவதில்லை என்று யானை, தேர், மா, மறவர் என்னனும் நாற்படையுடன் வந்து இவளது ஊரை முற்றுகை இட்டுள்ளனர்.\n\nஇவளது நிலைமை என்ன ஆகுமோ? என்கிறார் புலவர்.\nSection::::எயினன்.\nஇந்த அரசன் வாரி வழங்கும் 'வண்கை' கொண்டவன்.\nSection::::வாகை.\nஇந்த எயினன் வாகை என்னும் ஊருக்கு அரசன். (வாகைப்பறந்தலை எனவும் சொல்லப்படும் இந்த ஊரில் நடந்த போர்நிகழ்ச்சி பற்றியும் சங்கப்பாடல் செய்தி உண்டு.)\n"}
{"id": "101429", "url": "https://ta.wikipedia.org/wiki?curid=101429", "title": "மதுரைத் தமிழக் கூத்தனார்", "text": "மதுரைத் தமிழக் கூத்தனார்\n\nமதுரைத் தமிழக்கூத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது புறநானூறு 334.\n\nதமிழ்நாட்டில் தமிழக்கூத்தும், ஆரியக்கூத்தும் நடைபெற்றன.அவற்றுள் இவர் தமிழக்கூத்து ஆடிய பாணர் குடியினர்.\n\nஇப்பாடலின் அடிகள் இடையிடையே சிதைந்துபோயின. எஞ்சியுள்ளவற்றில் காணப்படும் செய்திகள் மட்டுமே இங்குச் சொல்லப்படுகின்றன.\n\nSection::::பாடல் சொல்லும் செய்திகள்.\nஇப் பாடலில் 3 செய்திகள் உள்ளன.\nஇவை முதிர்ந்த இல்லத்தாரின் பண்பிருப்புகள்.\n"}
{"id": "101430", "url": "https://ta.wikipedia.org/wiki?curid=101430", "title": "பிசன் சிங் பேடி", "text": "பிசன் சிங் பேடி\n\nபிசன் சிங் பேடி (\"Bishan Singh Bedi,\" செப்டம்பர் 25. 1946, ஓர் இந்தியத் துடுப்பாட்டக்காரர்). இவர் 67 தேர்வுத் துடுப்பாட்டப் போட்டிகளிலும், 10 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். இவர் பஞ்சாப்பைச் சேர்ந்தவர். 1966 இலிருந்து 1979 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101431", "url": "https://ta.wikipedia.org/wiki?curid=101431", "title": "பிரகாஷ் பண்டாரி", "text": "பிரகாஷ் பண்டாரி\n\nபிரகாஷ் பண்டாரி (Prakash Bhandari, நவம்பர் 27. 1935, ஓர் இந்தியத் துடுப்பாட்டக்காரர்). இவர் மூன்று தேர்வுத் துடுப்பாட்டப் போட்டிகளிலும், 63 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் டில்லியைச் சேர்ந்தவர். 1955 இலிருந்து 1956 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101432", "url": "https://ta.wikipedia.org/wiki?curid=101432", "title": "விஜய் பரத்வாஜ்", "text": "விஜய் பரத்வாஜ்\n\nராகவேந்திராவோ விஜய் பரத்வாஜ் (Raghvendrarao Vijay Bharadwaj, ஆகத்து 15. 1975), ஓர் இந்தியத் துடுப்பாட்டக்காரர் ஆவார். இவர் மூன்று தேர்வுத் துடுப்பாட்டப் போட்டிகளிலும், 10 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். இவர் பெங்களுரைச் சேர்ந்தவர். 1999 இலிருந்து 2000 வரை இந்தியத் துடுப்பாட்ட அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101433", "url": "https://ta.wikipedia.org/wiki?curid=101433", "title": "சந்து போர்டே", "text": "சந்து போர்டே\n\nசந்திகாந் குலபிராவோ சந்து போடே (Chandrakant Gulabrao \"Chandu\" Borde, சூலை 21. 1934, ஓர் இந்தியத் துடுப்பாட்டக்காரர்). இவர் 55 தேர்வுத் துடுப்பாட்டப் போட்டிகளிலும், 251 முதல்தர துடுப்பாட்டப் போட்டிகளிலும் கலந்து கொண்டுள்ளார். இவர் பூனாயைச் சேர்ந்தவர். 1958 இலிருந்து 1969 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101434", "url": "https://ta.wikipedia.org/wiki?curid=101434", "title": "சுஃபி இசை", "text": "சுஃபி இசை\n\nசுஃபி இசை (Sufi music) சுஃபியிசத்தைச் சார்ந்த ஒர் இசைவகை ஆகும். இவ்விசை சுஃபி கவிஞர்கள் ரூமி, அஃபேசு, புல்லெ சா மற்றும் குவாஜா குலாம் பரீத் போன்றவர்களின் ஆக்கங்களினால் ஊக்குவிக்கப்பட்டது. \n\nஇவ்வகை இசையில் கவ்வாலி வடிவம் இந்தியாவிலும் பாக்கித்தானிலும் மிகவும் பரவலாக அறியப்படும். மிகவும் மெதுவான தாளத்தில் துருக்கிய புல்லாங்குழல் ஓசையுடன் சுழன்றாடும் சுஃபிக்களின் சமயச்சடங்குகள் பிரபலமானவை. மேற்கு ஆபிரிக்காவின் ஞாவா இவ்வகையைச் ஒத்ததே. இந்தோனேசியா,ஆப்கானித்தான் முதல் மொரோக்கோ வரையிலுமுள்ள சுஃபி மக்கள் தங்கள் சமயத்தின் மையமாக இந்த இசையைக் கொண்டுள்ளனர். ஆயினும் சில சமயத்தலைவர்கள், தூய இசுலாம் வழிகளைப் போல இசை இறைவனை அடைவதற்கு தடையாக இருப்பதாகவும் கருதுகின்றனர். \n\nசுஃபி கவிஞர்களின் பல பாடல்களைக் கொண்டு, தனியாக தாளக்கருவிகளின் துணையுடன், சுஃபி காதல் கீதங்கள் பெரும்பாலும் கசல் மற்றும் கஃபி வடிவில் பாடப்படுகின்றன.\n\n\n"}
{"id": "101438", "url": "https://ta.wikipedia.org/wiki?curid=101438", "title": "பங்கீட்டுப் பண்பு", "text": "பங்கீட்டுப் பண்பு\n\nநுண்புல இயற்கணிதத்தில் பங்கீட்டுப் பண்பு அல்லது பங்கீட்டுத்தன்மை (\"Distributivity\") என்பது, ஈருறுப்புச் செயலிகளின் பண்பாகும். இது அடிப்படை இயற்கணிதத்தில் அமைந்துள்ள பங்கீட்டு விதியின் பொதுமைப்படுத்தலாகும். எடுத்துக்காட்டாக,\n\nformula_1 என்ற சமன்பாட்டில்,\n\nஇடதுபுறம் 1,3 ஐக்கூட்டிவரும் விடையை 2ஆல் பெருக்க வேண்டும். வலதுபுறம் 2,1ஐப் பெருக்கிவரும் விடையையும் 2,3 ஐப் பெருக்கிவரும் விடையையும் கூட்டவேண்டும். இரண்டிலும் முடிவில் ஒரே விடைதான் கிடைக்கிறது. எனவே 2ஆல் பெருக்குவது என்ற செயல், 1,3ஐக் கூட்டும் செயலைப் பொறுத்து பங்கீட்டுப் பண்புடையது எனப்படுகிறது. 2,1,3 ஆகிய எண்களுக்குப் பதில் வேறு எந்த மெய்யெண்களைப் பிரதியிட்டாலும் இச்சமன்பாடு மெய்யானதாகும். எனவே மெய்யெண் பெருக்கலானது மெய்யெண் கூட்டலைப் பொறுத்துப் பங்கீட்டுப் பண்புடைய செயலியாகும்.\n\nSection::::வரையறை.\nformula_2, formula_3 ஆகிய இரு செயலிகளும் கணம் S இன் மீது வரையறுக்கப்பட்ட ஈருறுப்புச்செயலிகள்; x,y,z அக்கணத்தின் எவையேனும் மூன்று உறுப்புகள் எனில்:\n\n\n\n\n"}
{"id": "101439", "url": "https://ta.wikipedia.org/wiki?curid=101439", "title": "கவ்வாலி", "text": "கவ்வாலி\n\nகவ்வாலி (Qawwali, உருது/பெர்சியா/பாஷ்டோ/சிந்தி: قوٌالی; பஞ்சாபி: ਕ਼ੱਵਾਲੀ, قوٌالی; இந்தி: क़व्वाली; வங்காளம்: কাওয়ালী) தெற்கு ஆசியாவின் இசுலாம் தாக்கமுள்ள பகுதிகளில், பாக்கித்தானின் பஞ்சாப் , சிந்து மாநிலங்கள், இந்தியாவின் வடக்கு மாநிலங்களில், பரவலாக அறியப்படும் சுஃபி இசை வகையிலைமைந்த பக்திப் பாடல் இசையாகும். இவ்வகை இசை வடக்கு மற்றும் மேற்கு பாக்கித்தானிலும் வங்காள தேசம் மற்றும் காசுமீரிலும் குறைந்தளவிலேயே பரவி உள்ளது. இதன் வரலாறு 700 ஆண்டுகளுக்கும் முற்பட்டது. \n\nதுவக்கத்தில் தெற்கு ஆசியா முழுமையிலும் சுஃபி பள்ளிவாயில்களிலும் தர்காக்களிலும் மட்டுமே நிகழ்த்தப்பட்ட இந்த இசைவடிவம் பரப்பிசையாக பரிணாமம் அடைந்துள்ளது. பாக்கித்தானின் நுசுரத் பதே அலி கான் தனது இசைத் தொகுப்புகளினாலும் இசைவிழாக்களில் நேரடியாகப் பாடியும் பன்னாட்டளவில் இதனை அறிமுகப்படுத்தியுள்ளார். பாக்கித்தானின் சபரி சகோதரர்கள், அசீசு மியான் ஆகியோரும் இவ்வகையில் தேர்ந்த இசைக்கலைஞர்கள் ஆவர்.\n\n"}
{"id": "101440", "url": "https://ta.wikipedia.org/wiki?curid=101440", "title": "சேட்டன் சவ்ஹான்", "text": "சேட்டன் சவ்ஹான்\n\nசேட்டன் பிரதாப் சிவ் சவ்ஹான் (Chetan Pratap Singh Chauhan (चेतन प्रताप सिंह चौहान), சூலை 21. 1947, ஓர் இந்தியத் துடுப்பாட்டக்காரர்). இவர் 40 தேர்வுத் துடுப்பாட்டப் போட்டிகளிலும், ஏழு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1969 இலிருந்து 1981 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101442", "url": "https://ta.wikipedia.org/wiki?curid=101442", "title": "மதுரைத் தமிழக்கூத்தனார் நாகன் தேவனார்", "text": "மதுரைத் தமிழக்கூத்தனார் நாகன் தேவனார்\n\nமதுரைத் தமிழக்கூத்தன் நாகன் தேவனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 164.\n\nSection::::பாடல் சொல்லும் செய்தி.\nபோர்க்களப் பாசறையில் இருக்கும் தலைவன் தலைவியை நினைத்துக்கொண்டு தன் நெஞ்சோடு பேசுகிறான்.\n\nஞாயிறு தன் கதிர்க்கைகளை நீட்டி மாநிலத்தைப் பசுமை இல்லாமல் செயத நிலைமை மாறிப் பெருமழை பொழிகிறது. முல்லையும் தோன்றியும் பூத்துக் காடே வெறிமணம் கமழ்கின்றது. தேன் உண்ணும் வண்டுகள் ஆரவாரிக்கின்றன.\n\nஅங்கே என் தலைவி தன் கண்களிலிருந்து பனியைப் பெய்துகொண்டிருப்பாள். இனைவாள்(ஏங்குவாள்). அவள் தன் பழைய நிலையைப் பெற நான் செல்லவேண்டாமா?\n\nவெஞ்சின வேந்தன் தன் போர்த்தொழில் வினையைக் கைவிட்டால்தானே செல்லமுடியும்!\n"}
{"id": "101443", "url": "https://ta.wikipedia.org/wiki?curid=101443", "title": "மெடினைன் சண்டை", "text": "மெடினைன் சண்டை\n\nமெடினைன் சண்டை (\"Battle of Medenine\") என்பது இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. துனிசியப் போர்த்தொடரின் ஒரு பகுதியான இதில் நாசி ஜெர்மனியின் படைகள் துனிசியாவிலிருந்து பிரித்தானியப் படைகளை விரட்ட முயன்று தோற்றன. இது காப்ரி நடவடிக்கை (\"Operation Capri\") என்றும் அழைக்கப்படுகிறது.\n\n1943 மார்ச்சில் வடக்கு ஆப்பிரிக்காவிலிருந்த அச்சுப் படைகள் துனிசியாவில் சிக்கிக் கொண்டிருந்தன. மேற்கில் ஜார்ஜ் பேட்டன் தலைமையிலான அமெரிக்கப் படைகளும் கிழக்கில் பெர்னார்ட் மோண்ட்கோமரி தலைமையிலான பிரித்தானிய 8வது ஆர்மியும் துனிசியாவை சுற்றி வளைத்திருந்தன. மேல்நிலை உத்தியளவில் அச்சு நாடுகளுக்குத் தோல்வி உறுதி என்று ஆனபின்னரும் அச்சுத் தலைவர்கள் வடக்கு ஆப்பிரிக்க முனையில் தொடர்ந்து போரிட்டு வந்தனர். பிரித்தானியப் படைகள் கிழக்கில் இறுதிகட்ட அரண்நிலையான மாரெத் அரண்கோட்டினைத் தாக்கத் தயாராகி வந்தன. இத்தாக்குதலைத் தாமதப்படுத்த ஜெர்மானியத் தளபதி எர்வின் ரோம்மல் மெடினைன் என்ற இடத்தில் பிரித்தானியப் படைகளைத் தாக்கினார்.\n\nமார்ச் 6ம் தேதி மூன்று ஜெர்மானிய கவசப் படைகள் மெடினைனில் இருந்த பிரித்தானியப் படைகளைத் தாக்கின. ரோம்மலின் தாக்குதல் நிகழப் போகிறது என்பதை அல்ட்ரா திட்டத்தின் (ஜெர்மானிய வானொலி செய்திகளை இடைமறித்து, எனிக்மா ரகசியக் குறியீடுகளை உடைத்து அவற்றைப் படிக்கும் திட்டம்) மூலம் பிரித்தானியர்கள் முன்னரே அறிந்து கொண்டனர். இதனால் பலமான அரண் நிலைகளைத் தயார் செய்து இத்தாக்குதலை எதிர்கொண்டனர். நேச நாட்டு பீரங்கிக் குழுமங்கள் தாக்கும் ஜெர்மானிய டாங்குகள் மீது குண்டு மழை பொழிந்தன. பல டாங்குகள் அழிக்கப்பட்டதால் ஜெர்மானியப் படைகள் தங்கள் தாக்குதலைக் கைவிட்டுப் பின்வாங்கன. துனிசியப் போர்த்தொடரில் அச்சுப் படைகள் நடத்திய கடைசித் தாக்குதல் நடவடிக்கை இதுவே. தோல்வி உறுதி என்று தெரிந்த பின்னால் ஜெர்மானிய போர்த்தலைமையகம் ரோம்மலை ஐரோப்பாவுக்குத் திரும்பும்படி உத்தரவிட்டது. அவருக்கு பதிலாக ஹான்ஸ்-யூர்கன் வோன் ஆர்ணிம் அச்சுப் படைகளுக்குத் தளபதியாக நியமிக்கப்பட்டார்.\n"}
{"id": "101445", "url": "https://ta.wikipedia.org/wiki?curid=101445", "title": "ராஜேஷ் சவ்ஹான்", "text": "ராஜேஷ் சவ்ஹான்\n\nராஜேஸ் குமார் சவ்ஹான் (Rajesh Kumar Chauhan, டிசம்பர் 19. 1966, ஓர் இந்தியத் துடுப்பாட்டக்காரர்). இவர் 21 தேர்வுத் துடுப்பாட்டப் போட்டிகளிலும், 35 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1993 இலிருந்து 1998 வரை இந்தியா அணிக்காக தேர்வுத் துடுப்பாட்டப் போட்டிகளில் விளையாடியுள்ளார்.\n"}
{"id": "101446", "url": "https://ta.wikipedia.org/wiki?curid=101446", "title": "நுசுரத் பதே அலி கான்", "text": "நுசுரத் பதே அலி கான்\n\nநுசுரத் ஃபதே அலி கான் (Nusrat Fateh Ali Khan, அக்டோபர் 13, 1948 – ஆகத்து 16, 1997) பாக்கித்தானைச் சேர்ந்த ஓர் உலகப் புகழ்பெற்ற இசைக்கலைஞர் ஆவார். இசுலாமியத்தின் ஓர் வகையான சுஃபிக்களின் பக்திப் பாடல்களின் வடிவான \"கவ்வாலி\" பாடுவதில் தேர்ந்தவர். குரல் வளம் மிக்க அலிகான் ஆறு கட்டைகள் வீச்சுடைய குரலால் உயர்ந்த சுருதியில் நீண்டநேரம் தொடர்ந்து பாடக்கூடியவர். 600 ஆண்டுகள் பாரம்பர்யமிக்க கவ்வாலி இசைக் குடும்பத்தைச் சேர்ந்த இவர், பன்னாட்டளவில் இவ்வகை இசையைப் பரப்பக் காரணமாக இருந்தார். \"கவ்வாலியின் மன்னர் மன்னன்\" எனப் பொருள்படும் \"ஷாயென்ஷா-எ-கவ்வாலி\" என்ற பட்டத்தால் அறியப்பட்டார்.\n\n\n"}
{"id": "101449", "url": "https://ta.wikipedia.org/wiki?curid=101449", "title": "ஆகாஷ் சோப்ரா", "text": "ஆகாஷ் சோப்ரா\n\nஆகாஷ் சோப்ரா (\"Aakash Chopra\"; பிறப்பு: செப்டம்பர் 19. 1977, ஆக்ரா, உத்தரப்பிர்தேசம்), ஓர் இந்தியத் துடுப்பாட்டக்காரர். இவர் 10 தேர்வுத் துடுப்பாட்டப் போட்டிகளிலும், 118 முதல்தர துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2004 வரை இந்தியா அணிக்காக தேர்வுத் துடுப்பாட்டப் போட்டிகளில் ஆரம்பத்துடுப்பாட்டக்காரராக விளையாடியுள்ளார்.\n"}
{"id": "101451", "url": "https://ta.wikipedia.org/wiki?curid=101451", "title": "நிக்கில் சோப்ரா", "text": "நிக்கில் சோப்ரா\n\nநிக்கில் சோப்ரா (\"Nikhil Chopra,\" டிசம்பர் 26. 1973, ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 118 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101452", "url": "https://ta.wikipedia.org/wiki?curid=101452", "title": "நிரோட் சவுதிரி", "text": "நிரோட் சவுதிரி\n\nநிரோட் ரஞ்சன் புது சவுதிரி (\"Nirode Ranjan \"Putu\" Chowdhury,\" மே 23. 1923, இறப்பு டிசம்பர் 14. 1979) ஓர் இந்தியத் துடுப்பாட்டக்காரர்). இவர் இரண்டு தேர்வுத் துடுப்பாட்டப் போட்டிகளிலும், 58 முதல்தர துடுப்பாட்டப் போட்டிகளிலும் கலந்து கொண்டுள்ளார். 1949 இலிருந்து 1951 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101453", "url": "https://ta.wikipedia.org/wiki?curid=101453", "title": "சோராப்ஜி கோலா", "text": "சோராப்ஜி கோலா\n\nசோராப்ஜி ஹோர்மாஸ்ஜி முன்சேர்சா கோலா (Sorabji Hormasji Munchersha Colah, பி. செப்டம்பர் 22, 1902, இ. செப்டம்பர் 11. 1950) ஓர் இந்தியத் துடுப்பாட்டக்காரர்). இவர் இரண்டு தேர்வுத் துடுப்பாட்டப் போட்டிகளிலும், 75 முதல்தர துடுப்பாட்டப் போட்டிகளிலும் கலந்து கொண்டுள்ளார். 1932 இலிருந்து 1933 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101456", "url": "https://ta.wikipedia.org/wiki?curid=101456", "title": "நாரி கான்ட்ராக்டர்", "text": "நாரி கான்ட்ராக்டர்\n\nநரிமன் ஜம்சேஜி நாரி கான்ட்ராக்டர் (\"Nariman Jamshedji \"Nari\" Contractor,\" மார்ச்சு 7, 1934), ஓர் இந்தியத் துடுப்பாட்டக்காரர்). இவர் 31 தேர்வுத் துடுப்பாட்டப் போட்டிகளிலும், 138 முதல்தர துடுப்பாட்டப் போட்டிகளிலும் கலந்து கொண்டுள்ளார். 1955 இலிருந்து 1962 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இந்தியா தேசிய அணியின் முன்னாள் அணித் தலைவராகவும் 1959/60, 1961/62 இல் பணியாற்றியவர்.\n"}
{"id": "101459", "url": "https://ta.wikipedia.org/wiki?curid=101459", "title": "விஜய் தஹியா", "text": "விஜய் தஹியா\n\nவிஜய் தஹியா (\"Vijay Dahiya\", மே 10. 1973) ), ஓர் இந்தியத் துடுப்பாட்டக்காரர். குச்சக்காப்பாளர். இவர் இரண்டு தேர்வுத் துடுப்பாட்டப் போட்டிகளிலும், 19 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 இலிருந்து 2000 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். \n"}
{"id": "101461", "url": "https://ta.wikipedia.org/wiki?curid=101461", "title": "பால் தானி", "text": "பால் தானி\n\nஹேமசந்திரா துகரம் பால் தானி (\"Hemachandra Tukaram 'Bal' Dani,\" மே 24. 1933, இறப்பு டிசம்பர் 19. 1999), ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 116 முதல்தர துடுப்பாட்டப் போட்டிகளிலும் கலந்து கொண்டுள்ளார். 1954 இலிருந்து 1955 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101463", "url": "https://ta.wikipedia.org/wiki?curid=101463", "title": "லேடி டோக் கல்லூரி", "text": "லேடி டோக் கல்லூரி\n\nலேடி டோக் கல்லூரி அல்லது டோக் பெருமாட்டி கல்லூரி தமிழ்நாட்டில் மதுரை நகரில் தொடங்கப்பட்ட முதல் பெண்கள் கல்லூரி ஆகும். அமெரிக்க கிருஸ்தவ மிஷனரியைச் சேர்ந்த கேத்தி வில்காக்ஸ் என்ற பெண்மணியால் 1948 ஆம் ஆண்டு தல்லாகுளம் அருகே தொடங்கப்பட்டது. மதுரை மில் உரிமையாளர்கள் குடும்பத்தைச் சேர்ந்த சர்.டோக் மற்றும் லேடி டோக் இருவரது உதவியையும் கேத்திவில்காக்ஸ் அம்மையார் பெற்று இக்கல்லூரியை தொடங்கினார். கல்லூரி தொடங்க பெரும் உதவி செய்த டோக் பெருமாட்டி பெயராலேயே இக்கல்லூரி அழைக்கப்படுகிறது . 1978 ஆம் ஆண்டு சுயாட்சி அந்தஸ்தை பெற்றது. தற்போது கேத்தி வில்காக்ஸ் கல்வி கூட்டமைப்பின் அங்கமாக இயங்கி வருகிறது.\n\n81 மாணவிகள் கொஞ்சம் நூல்கள் அடங்கிய சிறிய நூலகம், ஒரு விடுதியுடன் தொடங்கிய இந்தக் கல்லூரி இன்று 5048 மாணவிகள், 255 ஆசிரியைகள், 170 ஆசிரியரல்லாத அலுவலர்களையும் கொண்டு வளர்ந்துள்ளது. 26 இளங்கலை படிப்புகள், 15 முதுகலைப் படிப்புகள், 9 எம்.பில். படிப்புகள், 3 முதுகலை பட்டய படிப்புகள், 2 பட்டய படிப்புகள் மற்றும் 1 சான்றிதழ் படிப்புகளையும் கொண்டுள்ளது. இக்கல்லூரி ஜே.எக்ஸ்.மில்லர் நூலகத்தில் ஒரு லட்சத்திற்கும் அதிகமான நூல்கள் உள்ளதாக கல்லூரி கையேட்டில் குறிப்பிடப்பட்டுள்ளது.\n\n\nSection::::மேற்கோள்கள்.\n1.எனது மதுரை நினைவுகள் - மனோகர் தேவதாஸ்\n\n2. டோக்பெருமாட்டி கல்லூரி கையேடு 2015 - 2016\n\n"}
{"id": "101469", "url": "https://ta.wikipedia.org/wiki?curid=101469", "title": "சிவ் சுந்தர் தாஸ்", "text": "சிவ் சுந்தர் தாஸ்\n\nசிவ் சுந்தர் தாஸ் (\"Shiv Sundar Das\", நவம்பர் 5. 1977, ஓர் இந்தியத் துடுப்பாட்டக்காரர்). இவர் 23 தேர்வுத் துடுப்பாட்டப் போட்டிகளிலும், நான்கு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2001 இலிருந்து 2002 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். \n"}
{"id": "101470", "url": "https://ta.wikipedia.org/wiki?curid=101470", "title": "மதுரைத் தத்தங்கண்ணனார்", "text": "மதுரைத் தத்தங்கண்ணனார்\n\nமதுரைத் தத்தங்கண்ணனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது அகநானூறு 335.\n\nதத்தம் என்பது அக்காலத்தில் மதுரையின் ஒரு பகுதிக்கு வழங்கப்பட்ட பெயர்.\n\nபொருள் தேடச் செல்ல விரும்பிய தலைவன் தன் நெஞ்சுக்குச் சொல்கிறான்.\n\nSection::::பாடல் சொல்லும் செய்தி.\nநெஞ்சே! அருளானது பொருள் இல்லாதவர்களுக்கு அமையாது என்பதை நானும் அறிவேன். என்றாலும் கேள்! இளநீரினும் இனிய பற்களையும், அமிழ்தம் ஊறும் வாயையும் கொண்ட என் குறுமகளையும் உடன் கொண்டுசெல்வது என்றால் பொருள் தேடச் செல்வதும் இனிமையானதுதான்.\n\nகளிறு மராமரத்தைத் தன் கொம்பு முரியக் குத்தித் தன் பிடி உண்ணத் தரும் பாலைநிலத்தில் செல்வது எனக்கு எளிது. அவளுக்கு? எனவே அவளை உடன் கொண்டுசெல்லல் இயலாத ஒன்று.\n\nமதுரையின் மதில்புறத்தில் இருக்கும் தென்னை மரத்தில் தூக்கணாங்குருவி கூடு கட்டியிருக்கும். அந்தத் தென்னையின் பாளை கொல்லன் தன் உலைக்களத்தில் வடிக்கும் வாள் இரும்பு போல் வயிற்றைக் காட்டிக்கொண்டு தோன்றும். பின் கவரி விசிறி போல் விரியும். விரியும் பாளையில் முத்துக்களைப் போல வீ(மலர்) மொட்டுகள் தோன்றும். அந்த மொட்டுகள் விளக்குமாற்றுச் சீவங்குச்சிகளில் தொங்கும் மழைநீர் ஆலங்கட்டிகள் போல வளரும். பின் இளநீர் ஆகும். அந்த இளநீர் போல அவள் எயிறு இனிக்கும்.\n\nமாடமூதூர் (மதுரை) அடுபோர்ச் செழியனுக்கு உரியது. அதன் மதில்புறத்தில்தான் புலவர் கூறும் தென்னைமரம்.\n"}
{"id": "101472", "url": "https://ta.wikipedia.org/wiki?curid=101472", "title": "கைலாசு கேர்", "text": "கைலாசு கேர்\n\nகைலாசு கேர் (Kailash Kher, காசுமீரி: کیلاش کھیر) (பிறப்பு 7 சூலை 1973) உத்தரபிரதேச மாநிலத்தைச் சேர்ந்த மீரட்டில் பிறந்த ஓர் இந்திய பாடகர். இந்திய இசை வகைகளிலும் சுஃபி இசை வகைகளிலும் திறமை உள்ளவர். இந்தித் திரைப்படங்களில் பின்னணிப் பாடகராகவும் விளங்குபவர்.2002ஆம் ஆண்டு வெளியான தோல்விப்படமான \"வைசா பி ஹோதா ஹை பார்ட் II\" என்ற திரைப்படத்தில் இவரது பாடல் அல்லாஹ் கே பந்தே என்ற பாடல் மூலம் பரவலாக அறியப்படலானார்.\n\n\n"}
{"id": "101475", "url": "https://ta.wikipedia.org/wiki?curid=101475", "title": "தீப் தாஸ்குப்தா", "text": "தீப் தாஸ்குப்தா\n\nதீப் தாஸ்குப்தா (\"Deep Dasgupta\", பிறப்பு: சூன் 7, 1977, கொல்கத்தா, மேற்கு வங்காளம்) இந்தியத் துடுப்பாட்ட வீரர். இவர் எட்டு தேர்வுத் துடுப்பாட்டப் போட்டிகளிலும், ஐந்து ஒருநாள் போட்டிகளிலும் 2001 முதல் 2002 வரை இந்திய அணியில் குச்சக் காப்பாளராக விளையாடியவர்.\n\n"}
{"id": "101477", "url": "https://ta.wikipedia.org/wiki?curid=101477", "title": "கசல் (இசை)", "text": "கசல் (இசை)\n\nகசல் (gazal, அரபி உருது: غزل) என்பது உருதுமொழியில் யாக்கப்படும் ஈரடி சந்தங்கள் கொண்ட, மீளவரும் பல்லவியுடன் அமைந்த கவிதை வடிவாகும். இவ்வடிவில் பிரிவின் துயரத்தையும் வேதனையையும் வெளிக்கொணரவும் வலியை மீறிய காதல் உணர்வினை காட்டுவதாகவும் கவிதைகள் யாக்கப்பட்டன. ஆறாம் நூற்றாண்டு முதலே கசல் வடிவமைப்பு அரபி மொழியில் இருந்துள்ளது. இது இந்தோ-பெர்சிய-அராபிக் பண்பாடு கிழக்கு இசுலாமிய நாடுகளுக்கு வழங்கியுள்ள இலக்கிய வகை ஆகும். இதன் பாணியும் நடையும் பிரிவையும் காதலையும் மையமாகக் கொண்ட பல உணர்ச்சிகளை வெளிப்படுத்தும் வல்லமை கொண்டுள்ளது. \n\nசுஃபிக்கள் மற்றும் புதிய இசுலாமிய சுல்தான்களின் தாக்கத்தால் 12ஆம் நூற்றாண்டில் தெற்கு ஆசியாவில் கசல் பரவத்தொடங்கியது. பெரும்பாலும் இது உருது மொழியில் எழுதப்பட்டாலும் நடப்புக் காலங்களில் கசல் வடிவத்தில் பிற மொழிகளிலும் கவிதைகள் வடிக்கப்படுகின்றன. \n\nபெர்சிய சமயவியலாளர்களும் கவிஞர்களுமான ஜலால் அல்-தின் முகமது ரூமி (13வது நூற்றாண்டு) மற்றும் ஹஃபேசு (14வது நூற்றாண்டு),அசேரி மொழி கவிஞர் ஃபூசுலி (16வது நூற்றாண்டு), ஆகியோரும் பெர்சிய மற்றும் உருது மொழியில் எழுதிய மிர்சா கலீப் (1797–1869) மற்றும் முகமது இக்பால் (1877–1938) ஆகியோரும் புகழ்பெற்ற கசல் கவிஞர்கள் சிலராவர். யோகன் வுல்ஃப்கேங் வொன் கோதெ (1749–1832) பத்தொன்பதாம் நூற்றாண்டில் செருமனியில் கசல் வடிவை பரப்பினார். இந்த வடிவை பிரெடெரிக் ருக்கெர்ட் (1788–1866) மற்றும் அகஸ்ட் வொன் பிளேட்டன் (1796–1835) மிகுதியாகப் பயன்படுத்தினார்கள். காசுமீரிய அமெரிக்கர் ஆகா சகித் அலி கசல் வடிவில் ஆங்கிலம் மற்றும் பிறமொழிகளில் கவிதைகளை வடித்துள்ளார். \n\nகசல் கவிதைகள் சிலவற்றில் கடைசி வரியில் கவிஞரின் பெயர் இடம் பெருவது வழமையாக உள்ளது.\n\n"}
{"id": "101479", "url": "https://ta.wikipedia.org/wiki?curid=101479", "title": "ரமாகாந்த் தேசாய்", "text": "ரமாகாந்த் தேசாய்\n\nரமாகாந்த் பிகாஜி தேசாய் (Ramakant Bhikaji Desai, சூன் 20. 1939, இறப்பு ஏப்ரல் 28. 1998). ஓர் இந்தியத் துடுப்பாட்டக்காரர்). இவர் 28 தேர்வுத் துடுப்பாட்டப் போட்டிகளிலும், 150 முதல்தர துடுப்பாட்டப் போட்டிகளிலும் கலந்து கொண்டுள்ளார். 1958 இலிருந்து 1968 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். \n"}
{"id": "101481", "url": "https://ta.wikipedia.org/wiki?curid=101481", "title": "சமீர் டிகே", "text": "சமீர் டிகே\n\nசமீர் டிகே (\"Sameer Dighe,\" அக்டோபர் 8, 1968, ஓர் இந்தியத் துடுப்பாட்டக்காரர்). இவர் ஆறு தேர்வுத் துடுப்பாட்டப் போட்டிகளிலும், 23 முதல்தர துடுப்பாட்டப் போட்டிகளிலும் கலந்து கொண்டுள்ளார். 1999 இலிருந்து 2000 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் மும்பாயைச் சேர்ந்தவர்.\n"}
{"id": "101482", "url": "https://ta.wikipedia.org/wiki?curid=101482", "title": "கானா (விவிலியம்)", "text": "கானா (விவிலியம்)\n\nகானா (\"Cana\") என்னும் ஊர் புதிய ஏற்பாட்டில் சிறப்பாகக் குறிக்கப்படுகின்ற ஓர் இடம் ஆகும் . யோவான் நற்செய்தியாளர் கானாவில் நிகழ்ந்த திருமணத்தில் இயேசு கலந்துகொண்டதைப் பதிவுசெய்துள்ளார்.\n\nSection::::கானாவில் நிகழ்ந்த திருமணம்.\nகிறித்தவர்களுக்கும் புதிய ஏற்பாட்டு ஆய்வில் ஈடுபடுவோருக்கும் கானா என்றதும் நினைவில் வருவது \"இயேசு அந்த ஊரில் நிகழ்ந்த திருமணத்தின்போது தண்ணீரைத் திராட்சை இரசமாக மாற்றினார்\" என்பதே ஆகும். இது இயேசு செய்த முதல் \"அரும் அடையாளம்\" என்று அழைக்கப்படுகிறது . நற்செய்தி ஆசிரியராகிய யோவான் மட்டுமே இந்த \"அரும் அடையாளத்தை\" பதிவுசெய்துள்ளார் (காண்க: யோவான் 2:1-11). யோவான் வழங்கும் கூற்றுரை இதோ:\n\n\"ஒருநாள் இயேசுவும் அவருடைய தாய் மரியாவும் சீடர்களும் கானா என்னும் ஊரில் நடைபெற்ற ஒரு திருமணத்திற்குச் சென்றார்கள். திருமண விழாவின்போது வழக்கம்போல விருந்து நடந்தது. அப்போது திராட்சை இரசம் தீர்ந்துபோய்விட்டது. அதைக் கண்ட இயேசுவின் தாய் மரியா இயேசுவை நோக்கி, \"திராட்சை இரசம் தீர்ந்துவிட்டது\" என்றார். இயேசு அதைப் பற்றிக் கவலைப்பட்டதாகக் காட்டிக்கொள்ளாமல் தம் தாயிடம், \"அம்மா, அதைப்பற்றி நாம் என்ன செய்யமுடியும்? எனது நேரம் இன்னும் வரவில்லையே\" என்றார்.\n\nஇதைக் கேட்ட மரியா நம்பிக்கை இழக்காமல் விருந்தினருக்குப் பரிமாறிய ஆள்களிடம் \"இயேசு உங்களுக்குச் சொல்வதெல்லாம் செய்யுங்கள்\" என்று கூறினார்.\n\nதிருமண விருந்து நடந்த இடத்தில் ஆறு கல்தொட்டிகள் இருந்தன. இரண்டு மூன்று குடம் தண்ணீர் கொள்ளும் அளவுக்கு ஒவ்வொரு கல்தொட்டியும் இருந்தது. அத்தொட்டிகள் யூதர் தம் தூய்மைச் சடங்குகளுக்குப் பயன்படுத்தியவை ஆகும். இயேசு பணியாளர்களை நோக்கி, \"இத்தொட்டிகளில் தண்ணீர் நிரப்புங்கள்\" என்று கூறினார். அவர்களும் தொட்டிகளைத் தண்ணீரால் நிரப்பினார்கள். பின்பு இயேசு அவர்களைப் பார்த்து, \"இப்போது மொண்டு பந்தி மேற்பார்வையாளரிடம் கொண்டு போங்கள்\" என்று கூறினார். அவர்களும் அவ்வாறே செய்தார்கள்.\n\nபந்தி மேற்பார்வையாளர் திராட்சை இரசமாய் மாறியிருந்த தண்ணீரைச் சுவைத்தார். அந்த இரசம் எங்கிருந்து வந்தது என்று அவருக்குத் தெரியாது. தண்ணீர் மொண்டு வந்த பணியாளருக்கே தெரிந்திருந்தது.\n\nஆகையால் பந்தி மேற்பார்வையாளர் மணமகனைக் கூப்பிடு, \"எல்லாரும் நல்ல திராட்சை இரசத்தை முதலில் பரிமாறுவர்; யாவரும் விருப்பம்போல் குடித்தபின்தான் தரம் குறைந்த இரசத்தைப் பரிமாறுவர். நீர் நல்ல இரசத்தை இதுவரை பரிமாறாமல் ஏன் வைத்திருந்தீர்?\" என்று கேட்டார்.\n\nஇதுவே இயேசு செய்த முதல் அரும் அடையாளம். இது கலிலேயாவில் உள்ள கானாவில் நிகழ்ந்தது. இந்த அரும் அடையாளம் வழியாக இயேசு தம் மாட்சியை வெளிப்படுத்தினார். அவருடைய சீடரும் அவரில் நம்பிக்கை கொண்டனர்.\"\n\nSection::::கானா திருமண நிகழ்ச்சியின் பொருள்.\nயோவான் நற்செய்தியில் மட்டுமே வருகின்ற இந்த அரும் அடையாளத்தின் பொருள் என்னவென்று விவிலிய அறிஞர்கள் ஆய்வு செய்துள்ளனர். அந்த ஆய்வுகளின் சுருக்கம் கீழே தரப்படுகிறது.\n\n\nபாலஸ்தீனா நாட்டில் திருமணக் கொண்டாட்டம் பல நாள்கள் நீடிக்கும் வழக்கம் இருந்தது. அப்போது விருந்தினர் வருவதும் போவதுமாக இருப்பர். கானாவிலும் ஏற்கனவே நிகழ்ந்துகொண்டிருந்த திருமணத்தில்தான் இயேசுவும் அவருடைய தாயும் சீடர்களும் கலந்துகொள்கின்றனர். யூத மக்கள் மானம், தன்மதிப்பு, சுயகவுரவம் என்பவற்றை மிகவும் வலியுறுத்தினர். அவர்கள் நடுவே, பலர்முன் கேவலத்துக்கு உள்ளாவது மிகப்பெரிய இழிவாகக் கருதப்பட்டது. திருமணக் கொண்டாட்டத்தின்போது எதிர்பாராத விதமாகத் திராட்சை இரசம் குறைபட்டுவிட்டால், அது திருமண வீட்டாருக்கு ஒரு பெரிய இழுக்காக, அவர்களது மதிப்புக்கு ஒரு மாபெரும் ஊறாகக் கருதப்பட்டிருக்கும். அது ஒரு பெரிய வெட்கக்கேடு. அவர்களுடைய நண்பர்களும் ஊராரும் அவர்களைக் கஞ்சத்தனம் கொண்டவர்கள் என்றோ, தேவைகளை முன்கூட்டியே அறியத் தெரியாதவர்கள் என்றோ இழிவாகப் பேசுவதற்கு இது ஒரு வாய்ப்பாகிவிடும். விருந்து அளித்த குடும்பத்தின் கவுரவத்தை எப்படியாவது காப்பாற்ற வேண்டும் என்ற நோக்கோடுதான் இயேசுவின் தாய் அவரிடம், \"திராட்சை இரசம் தீர்ந்துவிட்டது\" என்று கூறி, அவர்களுக்காகப் பரிந்து பேசினார். இயேசுவும் தூய்மைச் சடங்குகளுக்குப் பயன்படுத்துவதற்காக ஆறு கல்தொட்டிகளில் சேர்த்து வைக்கப்பட்டிருந்த தண்ணீரைச் சுவைமிகுந்த திராட்சை இரசமாக மாற்றினார்.\n\n\nஇயேசுவே இக்கூற்றுரையில் வருகின்ற முதன்மையான கதாபாத்திரம். மற்றவர்கள்: இயேசுவின் தாய், சீடர்கள், பணியாளர்கள், பந்தி மேற்பார்வையாளர், மணமகன் ஆகியோர். இவர்களின் இயக்கமும் செயலும் இயேசுவை நோக்கியே அமைகின்றன. உச்சக்கட்டமாக, \"இயேசுவின் மாட்சி\" எல்லாரும் காணுமளவில் வெளிப்படுகிறது.\n\n\nஇலக்கிய அமைப்புப்படி பார்த்தால் இக்கூற்றுரை \"புதுமைக் கதை\" (miracle story) என்னும் வகையைச் சார்ந்தது. இயேசு புரிந்த புதுமைகளை \"குணமளிக்கும் புதுமை\" (healing miracle), \"தீய ஆவிகளை ஓட்டும் புதுமை\" (exorcism), \"இயற்கைப் புதுமை\" (nature miracle) என வகைப்படுத்துவர். கானாவில் தண்ணீர் திராட்சை இரசமாக மாறியது ஓர் \"இயற்கைப் புதுமை\" ஆகும். ஏனெனில், இங்கே இயற்கையின் விதிகளுக்கு மாறாக, அல்லது இயற்பியல் விதிகளுக்கு அப்பாற்பட்ட விதத்தில் ஒரு செயல் நிகழ்கிறது. இதுபோல இயேசு புரிந்த வேறு இயற்கைப் புதுமைகள் இவை: இயேசு காற்றையும் கடலையும் அடக்குதல்; இயேசு கடல்மீது நடத்தல்; இயேசு அப்பங்களையும் மீனையும் பலுகச் செய்தல் போன்றவை.\n\nஇயற்கை விதிகளைக் கடவுளே ஏற்படுத்தினார் என்றும், அவ்விதிகளுக்கு அப்பால் நின்று செயல்படும் இயேசு கடவுளின் வல்லமையால் இப்புதுமையை நிறைவேற்றினார் என்றும் அறிஞர் விளக்குகின்றனர். வேறு சிலர் கானாவில் நிகழ்ந்த புதுமையை \"அடையாள முறையில்\" (symbolic) மட்டுமே புரிந்துகொள்வர்.\n\nஇயேசு அன்றைய திருமண நிகழ்ச்சியில் கலந்துகொண்டதால் திருமணத்தை உயர்ந்ததாகப் போற்றினார் என்றும், குடும்ப வாழ்வு பற்றிய உண்மையை உணர்த்தினார் என்றும் கிறித்தவர் ஏற்கின்றனர். திருமண நிகழ்ச்சியின்போது திராட்சை இரசம் பரிமாறப்பட்டதைக் காட்டி, மது அருந்துவது ஏற்புடையதே என்றும், அளவுக்கு மிஞ்சி அருந்துவதுதான் தவறு என்றும் சிலர் கருத்துத் தெரிவிக்கின்றனர். இந்நிகழ்ச்சியின் உட்பொருள் இயேசுவை மையமாக்குவதே என்றொரு விளக்கம் உண்டு. புதிய, சுவைமிகுந்த திராட்சை இரசம் இயேசுவையே குறிக்கிறது என்றும், அவர் முன்னாளைய யூத முறைமைகளுக்கு முற்றிப்புள்ளி வைத்துவிட்டு, புதியதொரு நெறியை மக்களுக்கு அறிவித்ததே இங்கு புதிய இரசமாகக் காட்டப்படுகிறது என்றும் விளக்கம் தருவர்.\n\n\nஇயேசு தண்ணீரைத் திராட்சை இரசமாக மாற்றிய நிகழ்ச்சி நடந்த \"கானா\" எங்கே உள்ளது என்னும் கேள்விக்கு அறிஞர்கள் தரும் பதில்கள் பல. \"இது கலிலேயாவில் உள்ள கானாவில் நிகழ்ந்தது\" என்று மட்டுமே யோவான் கூறுகிறார் (காண்க: யோவான் 2:1,11). எனவே, கலிலேயப் பகுதியில் கானாவைத் தேடுவது பொருத்தமே. \"கெஃபர் கன்னா\" (Kafr Kanna) என்னும் இடம் புதிய ஏற்பாட்டில் வரும் கானாவாக இருக்கலாம் என்பது ஒரு கருத்து. இந்த ஊர் அரபியில் كفر كنا‎ (kafr kanā) எனவும் எபிரேயத்தில் כַּפְר כַּנָּא‎ (kafr Kanna‎) எனவும் அழைக்கப்படுகிறது. இம்மரபு கி.பி. 8ஆம் நூற்றாண்டிலிருந்தே உள்ளது. இந்த ஊர் இசுரயேல் நாட்டில் நாசரேத்து என்னும் நகருக்கு வடகிழக்காக 7 கி.மீ. தொலையில் உள்ளது.\n\nஇருப்பினும், பெரும்பாலான அறிஞர் கருத்துப்படி, இன்று \"கிர்பத் கானா\" (Khirbet Qanah) என்று வழங்கப்படும் ஊர்தான் நற்செய்தியில் வருகின்ற \"கானா\" ஆகும். இவ்வூர் \"கெஃபர் கன்னா\" என்னுமிடத்திலிருந்து இன்னும் 9 கி.மீ. வடக்காக உள்ளது.\n\nமேற்கூறிய இரு ஊர்களைத் தவிர நாசரேத்துக்கு அருகில் உள்ள \"அயின் கானா\" (Ain Kana) என்னும் ஊரும், லெபனான் நாட்டின் தென்பகுதியிலுள்ள \"கானா\" (Qana) என்னும் ஊரும் நற்செய்தியில் வரும் கானாவாக இருக்கலாம் என்னும் கருத்துகளும் உள்ளன.\n\nSection::::கானா திருமணம்: ஓவியம்.\nகானா திருமணத்தைப் பல கலைஞர்கள் ஓவியமாக வடித்துள்ளனர். இத்தகைய ஓவியங்களுள் பவுலோ வெரோனேஸே (1528-1588) என்பவர் வரைந்தது மிகச் சிறப்பானதாகக் கருதப்படுகிறது .\n"}
{"id": "101483", "url": "https://ta.wikipedia.org/wiki?curid=101483", "title": "இஸ்லாமியச் சோலை (சிற்றிதழ்)", "text": "இஸ்லாமியச் சோலை (சிற்றிதழ்)\n\nஇந்தியாவில் மதுரையில் வெளிவந்த இசுலாமிய இரு மாத இதழாகும்.\n\nஇவரது இயற்பெயர் ஸைய்யது அஹமத். மே 04. 1907ல் பிறந்தவர். இவரது தந்தை சைய்யது அஸ்ரப் உருது, பாரசீக புலமைப்பெற்ற ஒரு கவிஞராக இருந்தார்.\n\nSection::::முதலாம் இதழ்.\n1956ல் வெளிவந்துள்ளது. இடையில் நின்று 1962 சனவரியில் மாத இதழாக வெளிவந்துள்ளது.\n\nSection::::பணிக்கூற்று.\nமார்க்க உண்மைகள் மலரும் இஸ்லாமியச் சோலை.\n\nSection::::இறுதி இதழ்.\nஇஸ்லாமியச் சோலை ஆசிரியர் ஆகஸ்ட் 2 1974ல் மரணித்துள்ளார். இவர் மரணிக்கும்வரை இடைக்கிடையே இச்சஞ்சிகை வெளிவந்துள்ளதாக அறியமுடிகின்றது.\n\nSection::::உள்ளடக்கம்.\n20ம் நூற்றாண்டின் முன்னரைப் பகுதியில் பெரும்பாலான இஸ்லாமிய எழுத்தாளர்களும், இஸ்லாமிய சஞ்சிகைகளும், மத ரீதியான சிந்தனைகளுக்கே முக்கியத்துவம் கொடுத்துவந்தன. ஆனால், இச்சஞ்சிகை சமூக எழுச்சி தொடர்பான கருத்துக்களை கொண்டிருந்தன.\n"}
{"id": "101485", "url": "https://ta.wikipedia.org/wiki?curid=101485", "title": "கறுப்பு அன்னம்", "text": "கறுப்பு அன்னம்\n\nகறுப்பு அன்னம் (கருப்பு அன்னம்) (Cygnus atratus) அல்லது காரோதிமம் என்பது பிரதானமாக அவுசுதிரேலியாவின் தென்கிழக்கு மற்றும் தென்மேற்குப் பகுதிகளில் வாழும் அளவிற் பெரிதான நீர்ப்பறவை இனமாகும். நியூசிலாந்து நாட்டில் இவ்வினம் கிட்டத்தட்ட முற்றாக அழியும் அளவிற்கே வேட்டையாடப்பட்ட போதிலும் பிற்காலத்தில் மீண்டும் அறிமுகப்படுத்தப்பட்டது. அவுசுதிரேலியாவில் இது காலநிலை மாற்றங்களுக்கு ஏற்ப இடம் பெயரும் ஓருயிரனமாகவே காணப்படுகின்றது. கறுப்பு அன்னம் உடல் முழுவதும் கருமையாயும் சொண்டு சிவப்பாயுமுள்ள பெரிய பறவைகளுள் ஒன்றாகும்.\n\nகறுப்பு அன்னத்தை முதன் முதலில் 1790 ஆம் ஆண்டு விஞ்ஞான ரீதியில் விளக்கியவர் ஆங்கிலேய இயற்கையியலாளரான ஜோன் லதாம் ஆவார். கறுப்பு அன்னங்கள் தனியாகவோ அல்லது சிறு சிறு கூட்டங்களாகவோ காணப்படும். சில வேளைகளில் அவை நூற்றுக் கணக்கில் அல்லது ஆயிரக் கணக்கில் சேர்ந்திருக்கும். கறுப்பு அன்னங்கள் விலங்கியற் பூங்காக்களிலும், பறவையினச் சேகரிப்பு நிலையங்களிலும் பிரபலமானவையாகும். சில வேளைகளில் அவை காப்பகங்களிலிருந்து தப்பித்துக் கொள்வதால் அவற்றின் இயற்கை வாழிடத்துக்கு அப்பாற்பட்ட இடங்களிலும் காணப்படுவதுண்டு.\n\nSection::::விபரம்.\nகறுப்பு அன்னம் பொதுவாக கரு நிற இறகுகளையும் வெண்ணிற பறத்தல் இறகுகளையும் கொண்ட பறவையாகும். அதன் சொண்டு பளிச்சென்ற செந்நிறத்திலமைந்திருப்பினும் சொண்டின் ஓரங்களும் முன் பகுதியும் வெளிறியதாகவே இருக்கும். அதன் கால்களும் பாதங்களும் சாம்பல் நிறம் கலந்த கறுப்பாகவே அமைந்திருக்கும். கறுப்பு அன்னங்களின் ஆண் பறவைகள் அவற்றின் பெண் பறவைகளை விட ஓரளவு பெரியவையும் ஒப்பீட்டளவில் நீண்டு நேரான சொண்டுகளையும் கொண்டிருக்கும். அவற்றின் குஞ்சுகள் சாம்பல் கலந்த கபில நிறத்தில் காணப்படுவதோடு ஓரங்கள் வெளிறிய இறகுகளைக் கொண்டிருக்கும்.\n\nவளர்ந்த கறுப்பு அன்னமொன்று 110-142  ச.மீ. (43–56  அங்குலம்) நீளமும் 3.7–9  கி.கி. (8.1-20  இறாத்தல்) நிறையும் கொண்டிருக்கும். அதன் இறக்கைகளை விரிப்பதால் பெறப்படும் நீளம் 1.6-2 மீற்றராகும் (5.3-6.5  அடி). கறுப்பு அன்னத்தின் கழுத்து ஏனைய அன்னங்களின் கழுத்தின் நீளத்தை விடவும் மிக நீண்டது என்பதுடன் \"S\" வடிவத்தில் வளைந்து காணப்படும்.\n\nகறுப்பு அன்னத்தின் ஒலி நீண்ட தூரம் கேட்கக் கூடியதும் மெல்லிசை போன்றும் இருக்கும். அத்துடன், அது இரை தேடும் வேளைகளிலோ அடையும் வேளைகளிலோ ஏதும் குழப்பமுறக் காணின் சீட்டியடிக்கக் கூடியதாகும்.\n\nநீந்தும் வேளைகளில் கறுப்பு அன்னம் தன் கழுத்தை நன்கு வளைத்தோ அல்லது நன்கு நேராகவோ வைத்திருக்கக் கூடியதாகும் என்பதுடன் அதன் இறகுகளை அல்லது சிறகுகளை மூர்க்கமாகத் தோன்றும் வண்ணம் மேல் நோக்கி வைத்திருக்கும். கூட்டமாகப் பறக்கும் போது கறுப்பு அன்னங்கள் நேர் கோட்டிலோ அல்லது V வடிவத்திலோ பறக்கும் தன்மையுள்ளன. அக்கூட்டத்தில் பறக்கும் ஒவ்வொரு பறவையும் பல்வேறு வகையிலான ஒலிகளை எழுப்பிக் கொண்டும் சிறகுகளினால் அசைவுகளைக் காட்டிக் கொண்டும் பறக்கும் தன்மையுள்ளதாகும்.\n\nSection::::இலக்கியத்தில்.\nபண்டைத் தமிழிலக்கியங்களிலும் (சிலப்பதிகாரத்தில்), உரையாசிரியர்களாலும் காரோதிமம் எனும் பெயரில் கறுப்பு அன்னம் குறிக்கப்பட்டுள்ளது. . மேலும், இவ்வகை அன்னமானது, 18 ஆம் நூற்றாண்டு வரை எந்தவொரு மேற்கத்தேய நூல்களிலும் காணப்படவில்லை என்பதுவும் இங்கு குறிப்பிடத்தக்கதாகும். \n\nSection::::பரவல்.\nகறுப்பு அன்னமானது அவுசுதிரேலியாவின் தென்மேற்கு மற்றும் கிழக்குப் பிராந்தியங்களிலும் அவற்றை அண்டிய கரையோரச் சிறு தீவுகளிலும் பரவலாகக் காணப்படுகின்றது. அத்துடன் அவை தஸ்மானியாவிலும் முரே டார்லிங் படுகையிலும் மிகப் பரவலாகக் காணப்படுகின்றன. எனினும் கறுப்பு அன்னங்கள் அவுசுதிரேலியாவின் வட பகுதியிலோ நடுப் பகுதியிலோ பொதுவாகக் காணப்படுவதில்லை.\n\nSection::::காப்பு.\nகறுப்பு அன்னம் 1979 ஆம் ஆண்டின் \"அவுசுதிரேலிய தேசிய பூங்காக்கள் மற்றும் வனவிலங்குகள் சட்டம்\" மூலம் பாதுகாக்கப்பட்டுள்ளது. அத்துடன் அது மிகக் குறைந்த தீவாய்ப்புள்ள இனமாக மதிப்பிடப்பட்டுள்ளது.\n\n"}
{"id": "101486", "url": "https://ta.wikipedia.org/wiki?curid=101486", "title": "அல்ஹக்", "text": "அல்ஹக்\n\nஇந்தியாவில் கோட்டக்குப்பத்திலிருந்து வெளிவந்த இஸ்லாமிய சிற்றிதழாகும். அல்ஹக் எனும் அரபுப் பதம் உண்மை என்று பொருள்படும்.\n\nSection::::முதலாம் இதழ்.\nஇச்சஞ்சிகையின் முதல் இதழ் 1926ம் ஆண்டு சூன் மாதம் வெளிவந்துள்ளது. \n\nSection::::ஆசிரியர்.\nமௌலவி ருக்னுத்தீன் சித்தீக்\n\nSection::::பணிக்கூற்று.\nஇஃதோர் இஸ்லாமிய விசயங்களை உண்மையாகப் போதிக்கும் மாதப் பத்திரிகை.\n\nSection::::நோக்கம்.\nஇச்சஞ்சிகை ஆசிரியர் முதலாவது இதழில் அறிவுப்பு எனும் தலைப்பில் பின்வருமாறு தனது நோக்கத்தைக் குறிப்பிட்டுள்ளார். \n\nSection::::தொடர் எண்கள்.\nஇச்சஞ்சிகையின் தொடர் எண் வரிசை பின்வருமாறு குறிப்பிட்டுள்ளது. \n“பாப் 1, பஸ்ல் 1” என்று குறிப்பிடப்பட்டன. இவையிரண்டும் அரபுமொழிச் சொற்களாகும். அரபு மொழியில் “(B)பாப்” என்றால், தொகுதி என்று பொருள்படும். “பஸ்ல்” என்றால், பசலி. (நில வருவாய் ஆண்டுக்கணக்கு)\n"}
{"id": "101489", "url": "https://ta.wikipedia.org/wiki?curid=101489", "title": "மதுரைச் சுள்ளம் போதனார்", "text": "மதுரைச் சுள்ளம் போதனார்\n\nமதுரைச் சுள்ளம் போதனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 215.\n\nசுள்ளம் என்பது மதுரையின் ஒரு பகுதியாகச் சங்ககாலத்தில் விளங்கியது.\n\nநெய்தல் நிலத் தலைவன் பகலில் வந்து நெய்தல் நிலத் தலைவியைத் துய்த்துச் செல்கிறான். பகலில் வரலாமே! திருமணம் செய்துகொண்டு அடையலாமே! (பகலில் மறைந்து மறைந்து ஏன் துய்க்கவேண்டும்?) என்று தோழி தலைவனிடம் கூறுகிறாள்.\nSection::::பாடல் சொல்லும் செய்தி.\nSection::::மாலை.\nபகல்கெழு செல்வன்(கதிரவன்) குணகடலில் தோன்றிக் குடமலையில் மறையும் காலம்.\nSection::::மாலையில் மகளிர்.\nமகளிர் வீட்டில் விளக்கு வைத்து மாலைவிழாக் கொண்டாடுவர்.\nSection::::மாலையில் பரதவர்.\nகொழுப்பில் எரியும் சுடர்விளக்கைத் திமிலில் வைத்துக்கொண்டு கடலுக்குள் மீன் பிடிக்கச் செல்வர். அந்த விளக்குகள் வானத்தில் பூத்திருக்கும் மீன்கள் போலக் கடலில் தோன்றும்.\nSection::::பாடல் தலைவியின் தந்தை.\nகொடுமுடி வலையுடன் மீன் பிடிக்கக் கடலுக்குள் சென்ற தந்தை தன் வேட்டையில் சுறாமீன் கிடைத்தால் ஒழிய வீடு திரும்பமாட்டான்.\n"}
{"id": "101491", "url": "https://ta.wikipedia.org/wiki?curid=101491", "title": "அல்ஹிலால்", "text": "அல்ஹிலால்\n\nஅல்ஹிலால், இலங்கையில், கண்டி மாவட்டத்தில் கட்டுகாஸ்தோட்டை எனுமிடத்திலிருந்து மாதம் இருமுறை வெளிவந்த சிற்றிதழாகும். அல்ஹிலால் எனும் அரபுப் பதம் இளம்பிறை எனும் கருத்தைத்தரும்.\nSection::::வெளியீடு.\nஅகில இலங்கை இஸ்லாமிய காங்கிரஸ், கட்டுகாஸ்தோட்டை, கலகெதரை வீதியை இச்சஞ்சிகை முகவரியாகக் கொண்டிருந்தது.\nSection::::முதல் இதழ்.\nநவம்பர் 15 1980. இஸ்லாமிய வருடம் ஹிஜ்ரி 1401ல் வெளிவந்துள்ளது.\nSection::::நோக்கம்.\nஇச்சஞ்சிகை அரபுப் பெயரைக் கொண்டிருந்தபோதிலும்கூட, இலங்கை முஸ்லிம்களின் சமூகப் பிரச்சினையை கருத்திற்கொண்டே வெளிவந்துள்ளது. இதனை பத்திரிகையாசிரியர் முதலாவது இதழில் பின்வருமாறு குறிப்பிட்டுள்ளார்.\nSection::::உள்ளடக்கம்.\nஇச்சஞ்சிகை இலங்கை முஸ்லிம்களின் கல்வி நிலை குறித்து கூடிய அக்கறை காட்டியுள்ளது. குறிப்பாக இலங்கையின் முஸ்லிம் சமூகத்துக்கு கல்வியில் இழைக்கப்படக்கூடிய அநீதிகளுக்காக வேண்டி குரல்கொடுத்து வந்துள்ளது. அத்துடன், முஸ்லிம்களின் சமூகப் பிரச்சினைகள், அரசாங்கத்தால் முஸ்லிம்களுக்கு இழைக்கப்படும் அநீதிகள் சமூக ரீதியில் முஸ்லிம்களின் பாதிப்புகள் போன்ற இன்னோரன்ன விடயங்களை இது உள்ளடக்கியிருந்தது.\nSection::::அரபுலக அரசியல்.\nஇச்சஞ்சிகையில் கடலுக்கப்பாலிருந்து எனும் தலைப்பில் அரபுலக அரசியல் நிலைகளும், உலக அரசியல் நிலைகளும் இரண்டு பக்கங்களில் இணைக்கப்பட்டிருந்ததுடன், அரபுலக நாடுகளின் அறிமுகமும் இடம்பெற்றிருந்தது. இச்சஞ்சிகையில் இடம்பெற்றிருந்த பல கட்டுரைகள் தமிழர் விடுதலைக் கூட்டணியினரின் உதயசூரியன் உட்பட பல இதழ்களில் மறுபிரசுரம் செய்யப்பட்டன. \n\nSection::::அரசியல் நெருக்கடி.\nஇச்சஞ்சிகை வெளிவரத் தொடங்கியதும் பல அரசியல் நெருக்கடிகளுக்கு உட்பட்டுள்ளது. இதனால் 14வது இதழுடன் இச்சஞ்சிகை நிறுத்தப்பட்டுள்ளது.\n"}
{"id": "101494", "url": "https://ta.wikipedia.org/wiki?curid=101494", "title": "வாரன் அண்டர்சன்", "text": "வாரன் அண்டர்சன்\n\nவாரன் அண்டர்சன் (\"Warren M. Anderson\", நவம்பர் 29, 1921 - செப்டம்பர் 29, 2014) யூனியன் கார்பைட் நிறுவனத்தின் முன்னாள் தலைவராகவும் முதன்மை செயல் அதிகாரியாகவும் இருந்தவர் ஆவார்.\n\nSection::::வாழ்க்கை வரலாறு.\nஅண்டர்சன் நியூயார்க்கின் புரூக்லின் நகர்ப்பகுதியில் உள்ள பேரிட்ஜ் பகுதியில் 1921ஆம் ஆண்டு சுவீடிசு பெற்றோர்களுக்குப் பிறந்தார். இவருடைய பெயர் அப்போதைய அமெரிக்க குடியரசுத் தலைவர் வாரன் ஹார்டிங் நினைவாகப் பெயரிடப்பட்டது. இவர் வடக்கு கரோலினாவில் சாப்பல் ஹில்லில் உள்ள கடற்படை பள்ளியொன்றில் படித்தார். இவரது மனைவி லில்லியன் அண்டர்சன் ஆவார். இருவரும் நி யோர்க்கின் லாங் தீவில் உள்ள பிரிட்ஜ்ஹாம்ப்டனில் வாழ்கின்றனர். புளோரிடாவின் வெரோ கடற்கரையாரத்திலும் கனெக்டிக்கெட்டின் கிரீன்விச் பகுதியிலும் மேலும் வீடுகள் உள்ளன.\n\nசெப்டம்பர் 29, 2014 அன்று புளோரிடாவின் வெரோ கடற்கரையிலுள்ள தமது இல்லத்தில் மரணமடைந்தார். இருப்பினும் இவரது மரணத்தை இவரது குடும்பத்தினர் ஒரு மாதம் வரை அறிவிக்கவில்லை. நியூயார்க் டைம்சு இதழ் பொது ஆவணங்கள் மூலமாக இவரது மறைவை உறுதி செய்துள்ளது.\n\nSection::::போபால் பேரழிவு.\n1984ஆம் ஆண்டு இந்தியாவின் மத்தியப் பிரதேசத்தில் போபால் நகரில் அமைந்திருந்த யூனியன் கார்பைடு நிறுவனத்தின் இந்தியக் கிளைநிறுவனமான \"யூனியன் கார்பைடு இந்தியா\"விற்கு சொந்தமான தொழிற்சாலையில் ஏற்பட்ட போபால் பேரழிவு பல்லாயிரக்கணக்கான மக்கள் இறக்கவும் பல்லாயிரவர் பாதிப்படையவும் காரணமாயிற்று. அப்போதைய யூனியன் கார்பைடு நிறுவனத் தலைவராக இருந்த அண்டர்சன் மீது இந்திய அதிகாரிகளால் நோக்கம் இல்லாக் கொலைக்குற்றம் சாட்டப்பட்டுள்ளது. தாம் கைது செய்யப்பட மாட்டோம் என்ற வாக்குறுதி பெற்றபின் இந்தியாவிற்கு வந்த அண்டர்சன் அதிகாரிகளால் சட்டக்காவலில் வைக்கப்பட்டார். பிணையம் பெற்று வெளிவந்த அண்டர்சன் அமெரிக்காவிற்கு திரும்பிய பின் மீண்டும் இந்தியா வர மறுத்தார்.\n\nநோக்கமில்லாக் கொலைக்குற்றத்தில் முதலாவதாகக் குற்றம் சாட்டப்பட்டுள்ள அண்டர்சன் நீதிமன்றத்தில் தோன்றாததால், பெப்ரவரி 1,1992 அன்று போபால் தலைமை குற்றவியல் நீதிமன்றம் அவரை நீதித்துறை தப்பியோடியவராக அறிவித்தது. மேலும் 2009ஆம் ஆண்டு சூலை,31 அன்று அண்டர்சன் மீது போபாலின் குற்றவியல் தலைமை நீதிபதி பிரகாஷ் மோகன் திவாரி கைதுசெய்வதற்கான பற்றாணை வெளியிட்டார். தகுந்த சான்றுகள் இல்லாமையைக் காரணமாகக் கூறி அமெரிக்க அரசு அண்டர்சனை ஒப்படைக்க மறுத்தது.\n\nஆகத்து 2009 ஆம் ஆண்டில் யூனியன் கார்பைடு தகவல் அலுவலர் ஒருவர் \"விபத்து நடந்த காலத்தில் யூனியன் கார்பைடு நிறுவனம் தொழிற்சாலையை நடத்தவில்லை; யூனியன் கார்பைடு இந்தியா (வரம்பிற்குட்பட்டது)விற்கு சொந்தமானது, அதன் ஊழியர்களால் இயக்கப்பட்டும் மேலாளப்பட்டும் வந்தது\" என்று கூறினார். இக்கிளை நிறுவனத்தின் எட்டு உயர்நிலை அதிகாரிகள் சூன் 7, 2010 அன்று குற்றவாளிகளாக தீர்ப்பு வழங்கப்பெற்றனர். இதனை அடுத்து யூசிசி அலுவலர், \"அனைத்து சரியான அலுவலர்கள் - இந்தியக் கிளை நிறுவனத்தின் அதிகாரிகளும் நாளன்றும் இயக்கிய ஊழியர்களும் - தண்டிக்கப்பட்டு விட்டனர்.\" என்று கூறினார்.\n\n"}
{"id": "101495", "url": "https://ta.wikipedia.org/wiki?curid=101495", "title": "அல்ஹிதாயா", "text": "அல்ஹிதாயா\n\nஅல்ஹிதாயா, இந்தியாவின் காயல்பட்டணத்திலிருந்து வெளிவந்த மாத இதழாகும். இதன் தமிழ்மொழிக் கருத்து \"வழிகாட்டல்\" என்பதாகும்.\n\nSection::::ஆசிரியர்.\nஅல்லாமா நஹ்வி சையது அஹ்மத்.\n\nSection::::முதல் இதழ்.\nஇச்சஞ்சிகையின் முதல் இதழ் 1926ம் ஆண்டு ஆகஸ்ட் மாதம் வெளிவந்துள்ளது.\n\nSection::::சுதந்திரப் போராட்டம்.\nஇவ்விதழை இந்திய சுதந்திரப் போராட்டத்துக்காக ஆசிரியர் பயன்படுத்தினார். இதன் காரணத்தினால் இவர் சிறைப்பிடிக்கப்பட்டார். சில மாதங்களே இச்சஞ்சிகை வெளிவந்துள்ளது.\n"}
{"id": "101497", "url": "https://ta.wikipedia.org/wiki?curid=101497", "title": "ஞானதீபம் (இதழ்)", "text": "ஞானதீபம் (இதழ்)\n\nஞானதீபம், 19ம் நூற்றாண்டின் இறுதி தசாப்தத்தில் கண்டியிலிருந்து வெளிவந்த ஓர் இசுலாமிய பத்திரிகையாகும். இது மாதாந்த இதழாக வெளிவந்துள்ளது. \n\nSection::::ஆசிரியர்.\nஇதன் ஆசிரியர் மு. கா. சித்திலெவ்வை மரைக்கார். அறிஞர் சித்திலெவ்வை என அறியப்பட்ட இவர் இலங்கை வரலாற்றில் முசுலிம்களுக்கென முதல் செய்தி இதழை 1882ம் ஆண்டில் முசுலிம்நேசன் எனும்பெயரில் வெளிக்கொணர்ந்தவர். 1887ம் ஆண்டில் முசுலிம்நேசன் பொறுப்பிலிருந்து சித்திலெவ்வை விலகினார். அதன் பின்பே ஞானதீபம் வெளிவந்துள்ளது.\nSection::::முதல் இதழ்.\nஞானதீபம் முதல் இதழ் 1892 ஆவணி மாதம் வெளிவந்துள்ளது.\nSection::::உள்ளடக்கம்.\nஞானதீபம் இஸ்லாமிய சமய இதழாக காணப்படுகின்றது. இது தமிழ்மொழியில் வெளிவந்தாலும் அரபுச் சொற்களும் கலந்தே உள்ளன.\nSection::::இறுதி இதழ்.\nஞானதீபம் இரண்டாண்டுகளே வெளிவந்துள்ளன. இதன் இறுதி இதழ் 1893ல் வெளிவந்தது. இறுதி இதழில் சித்திலெவ்வை பின்வரும் அறிக்கையை வெளியிட்டிருந்தார். \n"}
{"id": "101508", "url": "https://ta.wikipedia.org/wiki?curid=101508", "title": "முதன்மை செயல் அலுவலர்", "text": "முதன்மை செயல் அலுவலர்\n\nமுதன்மைச் செயல் அலுவலர் (chief executive officer, CEO, அமெரிக்கப் பயன்பாடு), நிர்வாக இயக்குநர் (Managing director ,MD, பிரித்தானியப் பயன்பாடு), அல்லது தலைமை நிர்வாகி என ஓர் நிறுவனத்தின் முழுமையான மேலாண்மைக்குப் பொறுப்பு வகித்துத் தலைமை ஏற்கும் உயர்மட்ட நிறுவன அலுவலர் அல்லது மூத்த அதிகாரி அல்லது நிர்வாகி அழைக்கப்படுகிறார். ஒரு வாரியம், நிறுவனம், இலாபநோக்கில்லா அமைப்பு அல்லது அரசு முகமையின் முதன்மைவச் செயல் அதிகாரியாக நியமிக்கப்படுபவர் இயக்குநர் குழுமத்திற்கு பொறுப்பானவர்கள். \n\n"}
{"id": "101519", "url": "https://ta.wikipedia.org/wiki?curid=101519", "title": "ஆசோல் (பாட்டு)", "text": "ஆசோல் (பாட்டு)\n\nஆசோல் (Asshole) என்பது டெனிசு லேரி அவர்களால் வெளியிடப்பட்ட ஒர் ஆங்கிலப் பாடல் ஆகும். வெளியிடப்பட்ட போது இந்தப் பாடல் இளையோரிடம் மிகுந்த வரவேற்பைப் பெற்றது. ஆசுதிரேலியாவில் இளையோரால் விரும்பப்பட்ட முதலாவது பாடலாக தேர்தெடுக்கப்பட்டது. \n\nஇந்தப் பாடல் பல விமர்சனங்களை வரவழைத்த சொற்களையும் வசனங்களைக் கொண்டிருக்கிறது. \n\n"}
{"id": "101520", "url": "https://ta.wikipedia.org/wiki?curid=101520", "title": "தமிழ் எழுத்துச் சீரமைப்பு", "text": "தமிழ் எழுத்துச் சீரமைப்பு\n\nதமிழ் எழுத்துச் சீரமைப்பு என்பது தமிழ் மொழியில் உள்ள எழுத்துக்களின் வரிவடிவத்தை மாற்றியமைக்க மேற்கொள்ளப்பட்டதும் தொடர்ந்து மேற்கொள்ளப்பட்டு வருவதுமான முயற்சிகளாகும். தமிழை முதலில் தாமிழி எழுத்து வடிவம் கொண்டு எழுதினர். பின்பு தமிழின் எழுத்து வடிவம் பல மாற்றங்களை கண்டு இன்றைய நிலையில் நிலைத்துள்ளது. அச்சுத் துறை வளர்ந்த பின் அதன் தேவைக்கேற்ப அச்சுக் கோர்க்கவும், தட்டச்சு முறைக்காகவும் தமிழ் எழுத்துக்கள் மாற்றப்பட்டுள்ளன. 21ம் நூற்றாண்டில் கணினியில் தமிழ் பயன்பாடு அதிகரித்த பின்னர் மீண்டும் தமிழ் எழுத்துகளை சீர்திருத்த வேண்டும் என்ற குரல்கள் எழுந்துள்ளன. ஆங்கிலம் முதலான மொழிகளைப் போல் குறைந்த எண்ணிக்கையில் எளிய வகையில் தமிழ் எழுத்துக்கள் இல்லாமல் மிகுதியான எண்ணிக்கை கொண்டிருப்பது கணிப்பொறி காலத்திற்கு ஏற்றதன்று என்று வழக்காடித் தமிழ் எழுத்துக்களைச் சீரமைக்க வேண்டுமென்று பலர் முயற்சி செய்து வருகின்றனர்.\n\nSection::::தொல்காப்பியம் காலத்தில் தமிழ்.\nதொல்காப்பியம் முதலெழுத்துக்கள் முப்பது என்றும், சார்பெழுத்துக்கள் மூன்று என்றும் வரையறை செய்கிறது. “மெய்யோ டியையினும் உயிரியல் திரியா” என்று உயிர்மொழி எழுத்துக்களுக்கு அளவு மட்டும் கூறி அவற்றின் எண்ணிக்கையை உய்த்துணர வைக்கிறது. எனவே உயிர்-12, மெய்-18, சார்பு-3, உயிர்மெய்-216 என எழுத்து வடிவங்களைத் தொல்காப்பியம் சுட்டி நிற்கிறது.\n\nSection::::பனையோலை எழுத்து.\nபனை ஓலையில் தமிழ் எழுத்துகளை எழுதிய காலத்தில் சார்பெழுத்துக்களில் ஒன்றான ஆய்தம் மட்டும் எழுத்தாகக் கொள்ளப்பட்டுத் தமிழ் எழுத்துக்கள் 247 எண்ணிக்கையினவாகும். எழுதும் பொருட்கள் மாறியபோதெல்லாம், எழுத்துக்களை மாற்றும் முயற்சிகளும் நடந்துள்ளன.\n\nSection::::வீரமாமுனிவர் எழுத்து சீர்திருத்தம்.\nதமிழ்நாட்டில் அச்சிடல் பரவலான பின்னால் பனையோலையில் எழுதுவதற்கு ஏற்றாற்போல இருந்த தமிழ் எழுத்துகள் சிலவற்றை வீரமாமுனிவர் மாற்றியமைத்தார். ஏகார ஓகார ஒலிகளைக் குறிக்க இரட்டைக் கொம்பு முறை (”தே”, தோ); எகர-ஏகார; ஒகர-ஓகார முறைகளை வேறுபடுத்த காலில் கொம்புகளையும் சுழிகளையும் பயன்படுத்துதல், நெடிலைச் சுட்டும் காலை வளைவு கொடுத்து ரகரத்திலிருந்து வேறுபடுத்தும் முறை ஆகியவை அவர் கொண்டு வந்த சீர்திருத்தங்கள் ஆகும்.\n\n\n\n\n\n\n\n\n\n\n\n\n\n\n\n"}
{"id": "101521", "url": "https://ta.wikipedia.org/wiki?curid=101521", "title": "விவிலியத்தில் இறைவனின் பெயர்கள்", "text": "விவிலியத்தில் இறைவனின் பெயர்கள்\n\nகிறித்தவ சமயத்தின் இறைநூலான விவிலியத்தில் இறைவனின் பெயர்கள் பல உள்ளன. இந்தப் பெயர்கள் எல்லாம் சில காலங்கள் பயன்படுத்தப்பட்டு நூல்களில் இடம் பெற்றன. ஆனால் காலப்போக்கில் கிறித்துவ மதத்திற்கான இறைவன் பெயர்கள் பல வழக்கத்திலிருந்து மறைந்து போய்விட்டன. அதன் பிறகு மொழிகளுக்கேற்பவும் பண்பாடுக்கேற்பவும் இறைவனின் பெயர் உருவாக்கப்பட்டுப் பயன்படுத்தப்பட்டு வருகின்றன. \n\nSection::::காரணப் பெயர்கள்.\nபழைய ஏற்பாட்டு நூல்கள் வேவ்வேறு காலங்களில் எழுதப்பட்டன. இவற்றில் காலத்திற்கேற்பவும், கருத்தின் அடிப்படையிலும் எபிரேய மொழியில் எழுதப்பட்ட பழைய ஏற்பாட்டில் யூதர்களின் கடவுளுக்கு பயன்படுத்தப்பட்ட பதம் “ஏல்” (El) என்பதாகும். இதன் பொருள் “வல்லமையுள்ளவர்”. இதிலிருந்து “எல்கானா”, “சாமுவேல்”, “இஸ்ரயேல்”, “பெத்தேல்” என்ற பெயர்கள் வந்தன. இஸ்ரயேலரின் கடவுளைக் குறிக்க இந்த பதம் பழைய ஏற்பாட்டில் 221 முறை கையாளப்பட்டுள்ளது. பலமுறை இந்த ஏல் பதத்துடன் ஓர் அடைமொழியையும் சேர்த்துக் கொண்டனர். எடுத்துக்காட்டாக, “ஏல் ஷாடை” (El Shaddai) \"எல்லாம் வல்ல கடவுள்” (எண் 24-4), “ஏல் எலியோன்” (El Elyon) \"உன்னதமான கடவுள்” (தொநூ 14:18). ஏல் என்பதின் இன்னுமொரு மரியாதைப் பதம் “ஏலோஹிம்” (Elohim) ஆகும். இந்த வார்த்தை பழைய ஏற்பாட்டில் 2,000 முறைக்கு மேல் உபயோகிக்கப்பட்டிருக்கிறது. இவைகள் எல்லாம் கடவுளின் காரணப் பெயர்களாகும்.\n\nSection::::இடுகுறிப் பெயர்.\nஇஸ்ரவேலரின் கடவுளின் சொந்தப் பெயர் அல்லது இடுகுறிப் பெயர். எபிரேய மொழியில் “யாவே” (YHWH - Yahweh), அதாவது “இருக்கின்றவர் நானே” (வி.ப 3:14) என்பதாகும். இப்பதம் பழைய ஏற்பாட்டில் ஏறக்குறைய 6661 முறை உபயோகிக்கப் பட்டிருக்கிறது.\n\nSection::::உச்சரிக்கப்படாத பெயர்.\nஇறைவாக்குரைஞர் எலியா பலியை வானத்திலிருந்து வந்த நெறுப்பு எறித்த போது, மக்கள் எல்லாரும் “யாவேஹூ ஏலோஹீம்” எனச் சத்தமிட்டார்கள். “யாவேயே கடவுள்” என்பது அதன் பொருள். இறைவனின் பெயரை வாயால் உச்சரிப்பது பாவம் என்று யூதர்கள் கருதியதன் காரணமாக, அவர்கள் “யாவே” என்று வருகின்ற இடங்களிலெல்லாம் “அதோனை” என்ற சொல்லை உச்சரித்தனர். எனவே “யாவே” என்ற சொல் எழுத்து வழக்கில் மாத்திரமே நெடுங்காலமாக இருந்து வந்தது. இந்த சொல் பழைய ஏற்பாட்டில் 337 முறை பயன்படுத்தப்பட்டுள்ளது. இன்றும் யூதர்கள் அப்பெயரை உச்சரிப்பது இல்லை. அதன் காரணமாக அதன் உச்சரிப்பும் நாளடைவில் மறந்து போய் பிற்காலத்தில் அச்சொல்லே “யெகோவா” என்றும் உச்சரிக்கப்பட்டுள்ளது. யெகோவா என்னும் பதம் மூலமொழியில் இல்லை.\n\nSection::::வேறு பெயர்கள்.\nபுதிய ஏற்பாட்டில் கடவுளைக் குறிக்க உபயோகிக்கப்படும் கிரேக்க பதம் “தியோஸ்” (Theos). இது லத்தீன் மொழியில் “டேயுஸ்” என்ற சொல்லோடு சம்பந்தப்பட்டது. பூர்வ ஆரியருடைய மொழிகளெல்லாம் ஒரே இனத்தைச் சேர்ந்த காரணத்தால், இதே சொல் சமற்கிருதத்தில் “தேவ” என்றிருக்கிறது. இப்பதங்களின் வேர்ப்பொருள் “ஒளி” அல்லது “வெளிச்சம்” என்பதாகும்.\n\nகத்தோலிக்கர்கள் உபயோகித்த “சருவேசுரன்” என்ற பதத்தை ராபர்ட் டி நொபிலி அறிமுகம் செய்தார். அதன் பின் சீகன்பால்க் தன் மொழிபெயர்ப்பில் அச்சொல்லை உபயோகித்துள்ளார். எர்னஸ்ட் வால்தர் (Ernst Walther) சர்வேசுரனுக்குப் பதிலாக “பராபரன்” என்ற சொல்லை அறிமுகப்படுத்தினார். இந்த பராபரன் என்ற சொல்லை பப்ரீஷியஸ் தன் மொழிபெயர்ப்பில் பயன்படுத்திக் கொண்டார்.\n\nSection::::பயன்படுத்தும் பெயர்கள்.\nபழைய ஏற்பாட்டில் எபிரேய மொழியில் கடவுளுடைய சொந்தப் பெயர் “யாவே” என்ற சொல்லுக்குப் பதிலாக யூதர்கள் பயன்படுத்திய “அதோனை” என்ற காரணப் பெயரை லத்தீனில் டொமினியஸ் (Dominus) என்றும், ஆங்கிலத்தில் லார்டு (Lord) என்றும், ஜெர்மனியில் ஹெர் (Herr) என்றும் மொழிபெயர்த்துள்ளனர். இது தமிழில் “கர்த்தர்” என்று பப்ரீஷியஸால் மொழிபெயர்க்கப்பட்டுள்ளது. இது “கிரி” என்கிற சமற்கிருத மூலத்திலிருந்து வந்தது. ஆகவே “கர்த்தர்” என்ற பதத்திற்கு “செய்கிறவர்” என்று பொருள் (உதாரணம்: கருமகர்த்தர்). இம்மூலத்திலிருந்து “கருமம்”, “கிரியை” ஆகிய சொற்கள் வருகின்றன. கர்த்தர் என்னும் சொல், “அதிபதி”, “ஆளுகிறவன்”, “ஆண்டவன்” என்னும் பொருளையும் கொடுக்கும்.இப்போது இந்தப் பெயர்களே மொழிகளுக்கேற்றபடி பயன்படுத்தப்படுகின்றன.\n\n"}
{"id": "101522", "url": "https://ta.wikipedia.org/wiki?curid=101522", "title": "மதுரைக் கொல்லன் வெண்ணாகனார்", "text": "மதுரைக் கொல்லன் வெண்ணாகனார்\n\nமதுரைக் கொல்லன் வெண்ணாகனார் சங்ககாலப் புலவர்களில் ஒருவர். இவரது பாடல்கள் சங்கநூல் தொகுப்பில் இரண்டு உள்ளன. அவை: அகநானூறு 363, நற்றிணை 385. கொல்லன் என்னும் சொல் பொற்கொல்லரையும், இரும்புவேலை செய்பவரையும் குறிக்கும்.\n\nSection::::அகநானூறு 363 சொல்லும் செய்திகள்.\nபிரிவில் வேறுபட்ட தலைவிக்குத் தோழி கூறுகிறாள்.\n\nபொழுது போன வேளையில் அணையில் படுத்துக்கொண்டு இனைகிறாய். (தலையணையில் படுத்துக்கொண்டு மனம் வருந்துகிறாய்) பொழுது போன வேளையில் சாய்ந்திருக்கும் தாமரை போல உன் மான் போன்ற கண்கள் மருண்டு பார்க்கின்றன. உன் கண் கண்டுகளிக்கும் அழகைக் காண இதோ அவர் வந்துவிட்டார் என்கிறாள் தோழி.\n\nநெல்லிக்காய் காற்றில் உதிர்ந்து காலை உருத்தும் வழியில் வருவோரைத் தாக்கி மறவர் வீழ்த்திய பிணத்தைத் தின்னத் தன் இனத்தைக் கழுகுகள் அழைக்கும் வழியில் அவர் வந்திருக்கிறார் என்கிறாள்.\n\nSection::::நற்றிணை 385 சொல்லும் செய்திகள்.\nதலைவி எறிபுனத்தில் இருக்கிறாள். (தினைப்புனம் காவல்) தலைவன் பட்டப்பகலில் அங்கு வந்து அவளோடு இருக்கிறான். இது ஊர்மக்கள் வாயில் அலர் ஆகிறது.\n\nஇப்படித் தோழி தலைவிக்குச் சொல்கிறாள். காத்திருக்கும் தலைவனுக்குக் கேட்குமாறு சொல்கிறாள்.\n\nதலைவன்\n"}
{"id": "101524", "url": "https://ta.wikipedia.org/wiki?curid=101524", "title": "விடிவு (சிற்றிதழ்)", "text": "விடிவு (சிற்றிதழ்)\n\nஇலங்கையில் கண்டி மாவட்டத்தைச் சேர்ந்த உடத்தலவின்னை எனும் கிராமத்திலிருந்து வெளிவந்த கலை இலக்கிய முத்திங்கள் இதழாகும்.\nSection::::நிர்வாகம்.\nஇச்சஞ்சிகை கட்டுகஸ்தோட்டை உடத்தலவின்னை மடிகே எனும் முகவரியைக் கொண்டிருந்தது. \nSection::::உள்ளடக்கம்.\nகலை, இலக்கிய முத்திங்கள் எனக் கூறப்பட்டாலும்கூட விடிவு இதழில் உள்ளடக்கம் முஸ்லிம் அரசியல் விழிப்புணர்வு சார்ந்ததாகவே காணப்பட்டது. இதன் முதல் இதழ் இலங்கை முஸ்லிமகளுக்கு தனிக்கட்சி அவசியம் என்ற சிறப்புப் பேட்டியை முதன்மைப்படுத்தியிருந்தது. அதேபோல புதிய அரசியல் திட்டங்களும், அடிப்படை உரிமைகளும் இலங்கை சிறுபான்மையினரின் அரசியல் உரிமைகளைப் பாதிப்பது பற்றிய தொடராக்கமும் இடம்பெற்றிருந்தது.\n\nஇவ்விதழ்களில் சிறுகதைகள், நிமிடக்கதைகள், கவிதைகள், புதுக் கவியரங்கு, உலக அரசியல், உருவகக் கதை, இலங்கை பெருந்தோட்டத்துறை வரலாறு, பதில்கூறி பரிசு பெறுங்கள், நேர்காணல்கள் போன்ற பல்வேறு அம்சங்களைக் கொண்டிருந்தது. அக்காலகட்டத்தில் இலங்கையில் முன்னணி எழுத்தாளர்களும், பேராதனைப் பல்கலைக்கழக விரிவுரையாளர்களும் எழுதியுள்ளனர்.\n"}
{"id": "101527", "url": "https://ta.wikipedia.org/wiki?curid=101527", "title": "எண்ணடுக்கிச் செய்யுள்", "text": "எண்ணடுக்கிச் செய்யுள்\n\nஎண்ணடுக்கிச் செய்யுள் என்பது எண்களைக் கொண்டு அமைக்கப்படும் செய்யுள் வகைகளில் ஒன்றாகும். எண்ணடுக்கிச் செய்யுள் இயற்றும் மரபு சங்க காலந்தொட்டு இருந்து வருகிறது.\n\nSection::::எடுத்துக்காட்டுகள்.\nSection::::புறநானூறு 109.\nஎன்று புறநானூற்றில் (புறம் 109:4-8, கபிலர் பாடியது) எண்ணடுக்குச் செய்யுள் உள்ளது.\n\nSection::::சிலப்பதிகாரம்.\nஎன்று சிலப்பதிகாரத்தில் (சிலம்பு 23:67-70) செய்யுள் உள்ளது.\n\nSection::::தேவாரப் பாடல்.\nஎன இறைவனை திருஞானசம்பந்தர் (தேவாரம் திருவீழி மிழலை-2) எண்களின் ஏறுமுகமாய்ப் பாடியிருக்கிறார்.\n\nSection::::திருச்சந்த விருத்தப் பாடல்.\nஎன இறைவனை திருமழிசைப்பிரான் (திருச்சந்த விருத்தம்-1) எண்களின் இறங்குமுகமாய்ப் பாடியிருக்கிறார்.\n\n"}
{"id": "101528", "url": "https://ta.wikipedia.org/wiki?curid=101528", "title": "இயக்குநர் குழுமம்", "text": "இயக்குநர் குழுமம்\n\nஇயக்குநர் குழுமம் (board of directors) ஓர் நிறுவனம் அல்லது அமைப்பின் வரையறுக்கப்பட்டச் செயல்பாடுகளை குழுவாக இணைந்து மேற்பார்வையிடும் அங்கத்தினர்களைக் கொண்ட குழுமமாகும். \"இயக்குநர்கள்\" என அழைக்கப்படும் இதன் அங்கத்தினர்கள் நிறுவனத்தின் பங்குதாரர்களால் தேர்ந்தெடுக்கப்பட்டோ நேரடியாக நியமிக்கப்பட்டோ பொறுப்பேற்கிறார்கள். இந்த அதிகார அமைப்பு சில நேரங்களில் பொறுப்பாளர் குழுமம் (board of trustees) என்றோ மேலாளர் குழுமம் (board of managers) என்றோ ஆளுநர் குழுமம் (board of governors) என்றோ செயலாக்கக் குழுமம் (executive board) என்றோ அழைக்கப்படலாம். பொதுவழக்கில் இது \"குழுமம்\" என்றே குறிப்பிடப்படுவதுண்டு.\n\nஓர் குழுமத்தின் செயல்பாடுகள் அதற்களிக்கப்பட்டுள்ள அதிகாரங்கள், கடமைகள் மற்றும் பொறுப்புக்களுக்கேற்ப அமைந்திருக்கும். இவை பொதுவாக அந்த நிறுவனத்தின் அமைப்புச் சட்டங்களில் வரையறுக்கப்பட்டிருக்கும். இந்தச் சட்டங்களில் குழுமத்தின் மொத்த அங்கத்தினர் எண்ணிக்கை, அவர்களின் தேர்ந்தெடுப்பு முறைகள் மற்றும் எவ்வப்போது சந்திக்க வேண்டும் என்பனவும் குறிப்பிடப் பட்டிருக்கும்.\n\nவாக்களிக்கும் உரிமையுள்ள அங்கத்தினர்கள் கொண்ட அமைப்புகளில், காட்டாக தொழில்சார் சங்கங்கள், இயக்குநர்கள் குழுமம், அவர்களை நியமிக்கும் பொறுப்புடைய முழுமையான பொது அவைக்குக் கீழ்படிதலும் கட்டுப்பட்டவர்களுமாவர். ஓர் பங்கு நிறுவனத்தில் குழுமம் பங்குதாரர்களால் தேர்ந்தெடுக்கப்படுவதுடன் அவர்களுக்கு பொறுப்பானது. பொதுவான வாக்குரிமை இல்லாத அங்கத்தினர்களைக் கொண்ட அமைப்புகளில், காட்டாக பல்கலைக்கழகம், குழுமமே மிக உயர்ந்த மேலாளும் மையமாகும்.\n\nியக்குநர்கள் குழுமத்தின் பணிகளாக குறிப்பிடப்படுபவை:\n\n\nபொதுத்துறை நிறுவனங்களின் இயக்குநர்கள் குழுமம் சட்டப்பேரவை அல்லது நாடாளுமன்றத்திற்கு பொறுப்பானவை. அவர்களுக்கான சட்டப் பொறுப்புகளும் சிக்கல்களும் ஏனைய அமைப்புகளின் குழுமங்களை விடக் கூடுதலானது.\n\nபொதுவாக இயக்குநர்கள் குழுமம் தங்களுக்குள் ஒருவரை \"தலைவராக\"த் தேர்ந்தெடுத்துக் கொள்கின்றனர்.\n\n\n"}
{"id": "101530", "url": "https://ta.wikipedia.org/wiki?curid=101530", "title": "உலகத் தமிழாராய்ச்சி மன்றம்", "text": "உலகத் தமிழாராய்ச்சி மன்றம்\n\nஉலகத் தமிழாராய்ச்சி மன்றம் (ஆங்கிலம்: International Association of Tamil Research) என்பது உலகத் தமிழாராய்ச்சி மாநாட்டை நடத்தும், தமிழ் ஆய்வுப் பணிகளை முன்னெடுக்கும் ஓர் அமைப்பு ஆகும். இந்த அமைப்பு 1960களில் \"அரசியல் சார்பற்ற கல்விசார் அமைப்பாக பிரான்ஸ் நாட்டின் பாரிஸ் நகரைத் தலைமையிடமாகக் கொண்டு\" தொடங்கப்பட்டது.\n\nSection::::விமர்சனங்கள்.\nதமிழ்நாட்டில் நடைபெறும் உலகத் தமிழாராய்ச்சி மாநாடுகள் அரசியல் இலாபங்களுக்காக நடத்தப்படுகின்றன என்றும், அரசியல் தலையீடுகள் மன்றத்தின் கல்விசார் சுதந்திரம் கேள்விக்குறியாக்கின்றது என்றும் விமர்சிக்கப்பட்டுள்ளது.\n\n"}
{"id": "101533", "url": "https://ta.wikipedia.org/wiki?curid=101533", "title": "தாருல் இஸ்லாம் (இதழ்)", "text": "தாருல் இஸ்லாம் (இதழ்)\n\nதாருல் இஸ்லாம்,(\"தத்துவ இஸ்லாம்\") இது இந்தியாவிலிருந்து வெளிவந்த ஒரு இதழாகும்.\n\nSection::::முதல் இதழ்.\n1919ம் ஆண்டில் தத்துவ இஸ்லாம் என்ற பெயரில் வெளிவந்த இந்த இதழ் சனவரி 1923 இல் தாருல் இஸ்லாம் என பெயர் மாற்றப்பட்டுள்ளது. ஆரம்பத்தில் மாத இதழாகத் தொடங்கி ஒக்டோபர் 1 1927 முதல் வார இதழாகியுள்ளது. 1934ல் இது வாரம் இரு முறை இதழாக வெளிவந்துள்ளது. பின்பு மாத இதழாகி 1955ல் மறைந்துள்ளது.\n\n ஆசிரியர் பா. தாவூத் ஷா வாழ்க்கைப் போராட்டத்தில் வறுமையால் பாதிக்கப்பட்டாலும் இதழியல் பணிகளிலும், சமூகத்தொண்டிலும் உறுதியாக இருந்துள்ளார். தமிழ் மொழியை வளர்ப்பதிலும் முஸ்லிம்கள் தமிழ் மொழியைத் தாய்மொழியாக ஏற்க வேண்டும் என்பதிலும் கூடிய ஆர்வம் காட்டியுள்ளார். (இவர் பெப்ரவரி 24, 1969ல் காலமாகியுள்ளார்) \n\n'தாருல் இஸ்லாம்' மாத இதழின் பொறுப்பாசிரியராக இவருடைய மூத்த மகனார் என்.பி. அப்துல் ஜப்பார் பணிபுரிந்தார். 'என்.பி.ஏ.' என்று அன்புடன் அழைக்கப்பட்டு வந்த அவர், சிறுகதை எழுத்தாளர், நாவலாசிரியர், துணிச்சலான பத்திரிகை ஆசிரியர், நூல் ஆசிரியர், பதிப்பாசிரியர், விமர்சகர் என்ற பல சிறப்புகளுக்குரியவராகத் திகழ்ந்தார். தாருல் இஸ்லாம் இதழ்களில் சிறுகதைகளையும், கட்டுரைகளையும், விமர்சனங்களையும் ஏராளமாக எழுதியுள்ளார், இவர் 1995ஆம் ஆண்டு, ஆகஸ்ட் 26ஆம் தேதி தமது 76ஆவது வயதில் சென்னையில் காலமானார்.\n\n\nSection::::பொருள்.\nதாருல் இஸ்லாம் என்ற சொற்றொடர் இஸ்லாத்தின் வீடு என்று பொருள்படும். மேலும், தாருல் இஸ்லாம் என்பது முஸ்லிம் உலகம் எனும் சிறப்புப் பொருளிலே வழங்கப்பட்டு வருவதால் இவ்விதழின் பெயரானது முஸ்லிம் உலகம் என்று பொருள்படக் கூடியதாக இருந்தது.\n\nSection::::தாருல் இஸ்லாம் - நோக்கம்.\nதாருல் இஸ்லாம் பின்வரும் நோக்கங்களைக் கொண்டிருந்தன. அவை: \n\nSection::::எமது பத்திரிகை.\n“தத்துவ இஸ்லாம்” முதல் இதழில், “எமது பத்திரிகை” என்ற தலைப்பில் தாவூத் ஷா எழுதிய குறிப்பு வருமாறு: \nSection::::தாருல் இஸ்லாம் - இணையம்.\nபா. தாவூத் ஷாவின் பேரர் நூருத்தீன் அவர்களால் இணைய தளமொன்று www.darulislamfamily.com துவங்கப்பட்டு தாருல் இஸ்லாம் இதழ்களை மின்வடிவில் சேமிக்கும் பணி நடைபெற்று வருகிறது.\n"}
{"id": "101534", "url": "https://ta.wikipedia.org/wiki?curid=101534", "title": "தமிழர் எண் விளையாட்டுகள்", "text": "தமிழர் எண் விளையாட்டுகள்\n\nசிறுவர் முதல் பெரும்புலவர்கள் வரை எண்களைக் கொண்டு விளையாடி மகிழ்வதற்கெனச் சில பாடல்கள், விடுகதைகள் போன்றவற்றை அமைத்திருக்கின்றனர். இவற்றை எண் விளையாட்டு என்கின்றனர்.\n\nSection::::சிறுவர் விளையாட்டு.\n“ஒரு குடந் தண்ணி ஊத்தி ஒரு பூ பூத்தது” என்று ஒன்று முதல் பத்து வரை இருவர் எதிரெதிராக இடைவெளிவிட்டு நின்று கைகளை மேலே தூக்கிக் கோத்துக் கொள்ள அதன் இடைவெளியில் மற்றவன் புகுந்து சொல்லிச் செல்லும் போது பத்தாவது எண் சொல்லப்படும் போது நுழைபவன் பிடித்துக் கொள்ளப்படுவான். பிடிபடாமல் தப்புவது அவன் திறமையைப் பொருத்தது. இப்படி எண்களைக் கொண்டு விளையாடும் விளையாட்டு இன்றும் உள்ளது.\n\nSection::::எண் புதிர் விளையாட்டு.\nசிறுவர்கள் எண்ணைக் கொண்டு புதிர் அமைத்து விளையாடும் முறையும் முன்பு இருந்திருக்கிறது.\n\nஎன்று சொல்லி விளையாடுவார்கள். இதில் டா எனும் எழுத்து பயன்படுத்தப்பட்ட எண்ணிக்கையைக் கொண்டு புதிருக்கு விடை காண வேண்டும். அதாவது “ஆறுடா அது பத்துடா மாட்டை” என்று சரியான விடையைக் கணிக்க வேண்டும்.\n\nSection::::விடுகதை விளையாட்டு.\nவிடுகதை வழியாகவும் எண் விளையாட்டு இருந்துள்ளது. இதன் மூலம் சிறுவர் சிறுமியர்க்கு எண் பயிற்சியும் அளிக்கப்பட்டுள்ளது.\n\nஏழும் ஏழுமாகப் பதினான்கு குழிகள் பல்லாங்குழியில் இருக்கும். இதைக் கொண்டு இந்த விடுகதை அமைக்கப்பட்டுள்ளது.\n\nSection::::தமிழ் எண் விளையாட்டு.\nதமிழ் எண்களை நினைவில் கொள்ளும் விதமாகவும் சில விடுகதைகள் அமைக்கப்பட்டிருக்கின்றன.\n\nஎல்லாம் சேர்ந்தால் மேன்மை. அஃது என்ன?\n\nதமிழ் எண் வடிவத்தில் எட்டாவது எண் வடிவம் ௮, ஐந்தாவது எண் வடிவம் ௫, இவற்றுடன் கடைசியாக மை சேர்த்து விடை காணப்பட்டுள்ளது.\n\nSection::::ஊர் பெயர் விளையாட்டு.\nஊரின் பெயரை எண்களைக் கொண்டு விடுகதை வடிவில் அமைத்து விடை காணச் சொல்லும் விளையாட்டும் இருந்திருக்கிறது.\n\nஎண்ணை வைத்து எழுத்தைச் சேர்த்து விடை காண வேண்டும். அதாவது திரு, வாவி, வானதி, வான், குடி என இணைத்துப் பின் திருவாவினன்குடி என்று விடை காண வேண்டும்.\n\nSection::::இலக்கியத்தில் எண் விளையாட்டு.\nபழந்தமிழ்ச் சிலேடைப் பாடலொன்றில் பின்வருமாறு வருகிறது.\n\nஇங்கு \n"}
{"id": "101535", "url": "https://ta.wikipedia.org/wiki?curid=101535", "title": "பியூகிலிஸ்ட் நடவடிக்கை", "text": "பியூகிலிஸ்ட் நடவடிக்கை\n\nபியூகிலிஸ்ட் நடவடிக்கை (\"Operation Pugilist\") என்பது இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு தாக்குதல் நடவடிக்கை. துனிசியப் போர்த்தொடரின் ஒரு பகுதியான இதில் அச்சு நாடுகளின் மாரெத் அரண்கோட்டினை உடைக்க பிரித்தானியப் படைகள் முயன்று தோற்றன.\n\nமார்ச் 1943ல் வடக்கு ஆப்பிரிக்காவிலிருந்த அச்சு படைகள் துனிசியா நாட்டின் ஒரு முனையில் சுற்றி வளைக்கப்பட்டன. மேற்கிலிருந்து அமெரிக்கப் படைகளும் கிழக்கிலிருந்து பிரித்தானியப் படைகளும் அவற்றை முற்றுகையிட்டிருந்தன. கிழக்கில் பிரித்தானிய 8வது ஆர்மி அச்சுப் படைகளின் மாரெத் அரண்கோட்டினை பெப்ரவரி மாதம் அடைந்து அதனைத் தாக்க ஆயத்தங்களைச் செய்தது. துனிசியாவில் இருந்த இறுதி பெரும் அரண்கோடு மாரெத். இதனை ஊடுருவி விட்டால் துனிசியத் தலைநகர் தூனிசை நோக்கி நேச நாட்டுப் படைகள் முன்னேற முடியமென்ற சூழ்நிலை நிலவியது. மாரெத் அரண்கோட்டின் மீதான பிரித்தானியத் தாக்குதல் மார்ச் 19ம் தேதி தொடங்கியது. கடுமையான அச்சுப் படைகளின் எதிர்ப்பு, சாதகமில்லாத புவியமைப்பு, மோசமான வானிலை போன்ற காரணங்களால் முதலில் நிகழ்ந்த நேச நாட்டுத் தாக்குதல்கள் வெற்றி பெறவில்லை.\n\nஆனால் மாரெத் அரண்நிலையில் மோதல்கள் நிகழ்ந்து கொண்டிருக்கும் போதே டெபாகா கணவாய் மூலமாக அச்சு அரண்நிலைகளைச் சுற்றி வளைத்துத் தாக்க பிரித்தானிய தளபதி பெர்னார்ட் மோண்ட்கோமரி முயன்றார். இத்தாக்குதலுக்கு இரண்டாம் சூப்பர்சார்ஜ் நடவடிக்கை என்று பெயரிடப்பட்டது. டெபாகா கணவாய் மூலம் முன்னேறும் நேசப் படைகள் மாரெத் அரண்நிலையைச் சுற்றி வளைத்துவிடலாம் என்பதை உணர்ந்த அச்சுப் படைகள் பின்வாங்கி அடுத்த கட்ட அரண் நிலையான வாடி அகாரிட்டுக்கு சென்று விட்டன. பிரித்தானிய நேரடித் தாக்குதல் தோல்வியடைந்தாலும், அச்சுப் படைகளின் பின்வாங்கலால், மாரெத் அரண்நிலை நேசநாட்டுக் கட்டுப்பாட்டில் வந்தது. \n"}
{"id": "101542", "url": "https://ta.wikipedia.org/wiki?curid=101542", "title": "அலி அப்துல்லாஹ் சாலிஹ்", "text": "அலி அப்துல்லாஹ் சாலிஹ்\n\nஅலி அப்துல்லாஹ் சாலிஹ் (Ali Abdullah Saleh, ; பிறப்பு மார்ச்சு 21, 1947அல்லது 1942 இறப்பு டிசம்பர் 4, 2017) யெமன் குடியரசின் முதலாவது குடியரசுத் தலைவர். இதற்கு முன்னர் 1978ஆம் ஆண்டு முதல் 1990ஆம் ஆண்டு வரை யெமன் அரபுக் குடியரசு என அறியப்பட்ட வடக்கு யெமனின் தலைவராக இருந்தார். 1990ஆம் ஆண்டு ஒருங்கிணைந்த யெமன் நாடு உருவானபோது அதன் தலைமை அவையின் தலைவராக பொறுப்பேற்றுக்கொண்டார். 1978 முதல் தொடர்ந்து நீண்டகாலம் பணியிலிருக்கும் தலைவராக விளங்குகிறார். பெப்ரவரி 2, 2011 அன்று தாம் தமது பதவியை 2013ஆம் ஆண்டு துறக்க இருப்பதாக அறிவித்திருந்தார்.\n\nSection::::மரணம்.\nயேமனின் உள்நாட்டுப்போரில் இவரின் படைகளுடன் இணைந்து கூத்தி கிளர்ச்சியாளர்கள் அதிபர் மன்சூர் அய்தி படைகளை எதிர்த்து வருகின்றனர். மன்சூர் அய்திக்கு ஆதரவாக சௌதி அரேபியா தலைமையில் 8 (எகிப்து, சூடான், அமீரகம், ஜோர்டான், செனகல், மொராக்கோ, குவைத், பகுரைன் ) நாடுகள் போராடுகின்றன, இவற்றிற்கு அமெரிக்க ஆதரவு உண்டு 2017 யூன் வரை கதாரும் இவர்களுடன் இணைந்து போரிட்டது. சாலே சௌதி அரேபியா தலைமையிலான கூட்டு நாடுகளுடன் பேச்சு நடத்த தயார் என டிசம்பர் 2 அறிவித்தார் இதை சௌதி அரேபியா வரவேற்றது இம்மாற்றத்தை கூத்தி கிளர்ச்சியாளர்கள் விரும்பவில்லை. இதனால் அவர்கள் சாலேயின் படைகளை தாக்கினர் சானாவில் சாலேவின் வீடு வெடிவைத்து தகர்க்கப்பட்டது அவர் அங்கேயே டிசம்பர் 4 கொல்லப்பட்டார்.\n\n"}
{"id": "101544", "url": "https://ta.wikipedia.org/wiki?curid=101544", "title": "2011 யெமனிய எதிர்ப்புப் போராட்டங்கள்", "text": "2011 யெமனிய எதிர்ப்புப் போராட்டங்கள்\n\n2011 யெமனியப் புரட்சி (2011 Yemeni protests) துனீசியப் புரட்சியின் துவக்க காலத்திலேயே தொடங்கி 2011 எகிப்திய புரட்சி மற்றும் பிற 2011 அரபுலக போராட்டங்களின் காலத்திலேயே இணையாக எழுந்தது. துவக்கத்தில் வேலையின்மை, பொருளாதாரநிலை, ஊழல் குறித்தே போராட்டங்கள் நடந்தன \nயெமன் நாட்டு அரசியலமைப்பை மாற்றும் அரசின் திட்டத்திற்கு எதிராகவும் போராட்டங்கள் நிகழ்ந்தன. எழுச்சியின் உச்சகட்டமாக குடியரசுத் தலைவர் அலி அப்துல்லா சாலேயின் பதவி விலகலை வற்புறுத்துமளவிற்கு போராட்டங்கள் சென்றுள்ளன.\n\nSection::::இளஞ்சிவப்பு பயன்பாடு.\nயெமனியப் போராட்டக்காரர்கள் தங்கள் வன்முறை சாரா நோக்கத்தைக் குறிக்கவும் \"யாசுமின் புரட்சியின்\" நினைவாகவும் இளஞ்சிவப்பு தலைப்பட்டைகளை அணிந்திருந்தனர். எதிர்கட்சித் தலைவரும் சட்டவியலாளருமான சாகி அல்-காதி இளஞ்சிவப்பு அன்பைத் தெரிவிக்கவும் போராட்டங்கள் அமைதியாக நடைபெறும் என்பதைக் குறிக்கவும் தேர்ந்தெடுக்கப்பட்டதாகக் கூறினார். போராட்ட கூட்டங்களின் நடுவே தென்பட்ட கூடுதலான இளஞ்சிவப்பு பட்டைகள் எந்தளவு திட்டமிடல் நடந்தேறியுள்ளது என்பதைக் காட்டுவதாக அமைந்திருந்தது.\n"}
{"id": "101549", "url": "https://ta.wikipedia.org/wiki?curid=101549", "title": "செம்மூக்கு முதலை", "text": "செம்மூக்கு முதலை\n\nசெம்மூக்கு முதலை அல்லது செம்மூக்கன் அல்லது உவர்நீர் முதலை (\"Crocodylus porosus\") என்பது உயிர் வாழும் ஊர்வன இனங்கள் அனைத்திலும் மிகப் பெரியதாகும். இது வட அவுஸ்திரேலியா, இந்தியாவின் கிழக்குக் கரையோரம், இலங்கை, தென்கிழக்கு ஆசியாவின் பகுதிகள் என்பவற்றில் உள்ள பொருத்தமான வாழிடங்களில் பரவி வாழ்கிறது.\n\nSection::::உடலமைப்பும் உருவமும்.\nசெம்மூக்கனின் முகப்பகுதி சாதாரண முதலையின் முகத்தைவிட நீண்டதாகும்: அதன் நீளம் அதன் தடிப்பிலும் இரு மடங்காகும். ஏனைய வகை முதலைகளை விடக் குறைவான அளவு செதில்களே உவர்நீர் முதலைகளின் கழுத்துப் பகுதியில் காணப்படுகிறது. இதன் காரணமாக, இவை முற்காலத்தில் அல்லிகேட்டர் வகை முதலையினமெனத் தவறாகக் கணிக்கப்பட்டது.\n\nவளர்ந்த ஒரு செம்மூக்கனின் நிறை 600-100 கிலோகிராம் ஆகவும் அதன் நீளம் 4.1-5.5 மீற்றர் ஆகவும் காணப்படும். எனினும், அவற்றின் நன்கு வளர்ச்சிடைந்த ஆண் முதலையொன்று 6 மீற்றர் நீளமும் 1300 கிலோகிராம் வரையான எடையும் கொண்டிருக்கலாம். இவ்வினம் தற்காலத்தில் வாழும் ஏனைய முதலை இனங்களிலும் பார்க்கக் கூடியளவான பாலியல் சார் நடத்தையைக் காட்டுகிறது. செம்மூக்கன்களின் பெண் உயிரினங்களின் உடலளவு 2.1-3.5 மீற்றர் ஆகும். இதுவரை பதிவு செய்யப்பட்ட மிகப் பெரிய பெண் செம்மூக்கனின் நீளம் 4.2 மீற்றர் ஆகும். பெண் செம்மூக்கனொன்றின் சாதாரண நிறை 450 கிலோகிராம் ஆகும்.\n\nஇதுவரை அளவிடப்பட்ட மிகப் பெரிய செம்மூக்கனின் நீளம் அதன் முகத்திலிருந்து வால் நுனி வரை - அதன் தோலை அளந்ததன் படி - 6.1 மீற்றர் ஆகும். விலங்குகளின் தோல் அவற்றின் உடலிலிருந்து நீக்கப்பட்ட பின்னர் பொதுவாக சுருங்கும் தன்மையைக் கொண்டுள்ளமையால், மேற்படி முதலை உயிருடன் இருந்த போது 6.3 மீற்றர் நீளமும் 1200 கிலோகிராமுக்கு மேற்றபட்ட எடையும் கொண்டதாக இருந்துள்ளதென மதிப்பிடப்பட்டுள்ளது. இந்தியாவின் ஒரிசா மாநிலத்தில்) படம் பிடிக்கப்பட்ட ஒரு செம்மூக்கனின் மண்டையோடு, மேற்படி முதலை 7.6 மீட்டர் நீளமானதாக இருந்ததாகக் கூறப்பட்ட போதிலும் அது 7 மீட்டருக்கு மேற்பட்டிருக்காதென அறிஞர்கள் கூறுகின்றனர். செம்மூக்கன்கள் கிட்டத்தட்ட 9 மீற்றர் நீளமுள்ளனவாக இருந்ததாகவும் சிலர் கூறுகின்றனர்: 1840 ஆம் ஆண்டு வங்காள விரிகுடாவில் சுடப்பட்ட முதலையின் நீளம் 10 மீட்டராக இருந்தது; பிலிப்பீன்சு நாட்டில் 1823 ஆம் ஆண்டு கொல்லப்பட்ட முதலையின் நீளம் 8.2 மீட்டர் ஆகும்; கொல்கத்தா நகரின் ஹூக்லி ஆற்றில் கொல்லப்பட்ட முதலையின் நீளம் 7.6 மீட்டர் ஆகும். எனினும், மேற்படி முதலைகளின் மண்டையோடுகளைப் பரிசீலித்த பின்னர் அவை 6-6.6 மீட்டர் நீளமுள்ளனவாக இருந்ததிருக்கவே வாய்ப்புள்ளதாகக் கூறப்படுகிறது.\n\nஅண்மைக் காலத்தில் செம்மூக்கன்களுக்கான வாழிடங்களை வேறாக்கியுள்ளமையாலும் அவற்றை வேட்டையாடுதல் குறைவடைந்துள்ளமையாலும் தற்காலத்தில் 7 மீட்டர் நீளமான செம்மூக்கன்கள் உயிர் வாழக்கூடும். மிகச் சரியாக அளவிடப்படாவிடினும், கின்னஸ் உலக சாதனை அமைப்பு இந்தியாவின் ஒரிசா மாநிலத்திலுள்ள பிதார்கனிகா பூங்காவில் வாழும் ஏழு மீற்றர் முதலையைப் பதிவு செய்துள்ளது..\n\n1957 ஆம் ஆண்டு குயீன்ஸ்லாந்தில் சுடப்பட்ட முதலையொன்றின் நீளம் 8.5 மீட்டர் இருந்ததாகக் கூறப்பட்ட போதும் அதனைச் சரியாக அளவிட்டதாக உறுதிப்படுத்தப்படவில்லை என்பதுடன் அதன் எச்சங்களும் தற்போது காணப்படுவதில்லை. அங்கு அமைக்கப்பட்டுள்ள அம்முதலையின் உருவச்சிலை சுற்றுலாப் பயணிகளைக் கவரக்கூடியதாக உள்ளது. 8 மீற்றரிலும் கூடிய முதலைகள் பற்றிப் பல்வேறு தகவல்கள் கூறினாலும் அவற்றிலெதுவும் உறுதிப்படுத்தப்படவில்லை.\n\nSection::::பரவல்.\nசெம்மூக்கனானது சாதாரண முதலை, ஒடுங்கிய முதலை என்பவற்றுடன் சேர்த்து இந்தியாவில் காணப்படும் மூன்று முதலையினங்களில் ஒன்றாகும். இந்தியாவின் கிழக்குக் கரையோரப் பகுதிகளில் கணிசமாகக் காணப்பட்ட போதிலும் செம்மூக்கன்கள் இந்தியத் துணைக் கண்டத்தின் உட்பகுதிகளில் மிக அரிதாகவே காணப்படுகின்றன. இவை இந்தியாவின் ஒரிசா மாநிலத்தில் உள்ள பிதார்கனிகா வனவிலங்கு சரணாலயத்தில் பெருந்தொகையாகக் காணப்படும் அதே வேளை சுந்தரவனக் காடுகளின் இந்திய, வங்காள நாட்டுப் பகுதிகளிலும் ஏராளமாக வாழ்கின்றன.\n\nஅவுஸ்திரேலியாவின் வட பிராந்தியம், மேற்கு அவுஸ்திரேலியா, குயின்ஸ்லாந்து உள்ளிட்ட பகுதிகளின் மிக வடக்கான பகுதிகளில் செம்மூக்கன்கள் ஏராளமாகக் காணப்படுகின்றன. அங்கே 6 மீற்றரிலும் பெரிதான முதலைகள் சர்வசாதாரணமாகக் காணப்படுகின்றன. அவுஸ்திரேலிய செம்மூக்கன்களின் எண்ணிக்கை 100,000-200,000 இருக்கலாம் எனக் கணிக்கப்பட்டுள்ளது.\n\nசெம்மூக்கன்கள் தென்கிழக்காசியா முழுவதிலும் வாழ்ந்ததாக வரலாறு கூறிய போதிலும் அப்பகுதிகளில் இன்று அவை அருகிவிட்டன. செம்மூக்கன்கள் தாய்லாந்து, லாவோஸ், வியட்நாம், கம்போடியா ஆகிய நாடுகளில் முற்றாகவே அழிந்துவிட்டன. எனினும், இவை மியான்மர் நாட்டின் இராவாடி கழிமுகப் பகுதியில் ஏராளமாகக் காணப்படுகின்றன. உவர்நீர் முதலைகளைக் கொண்டுள்ள இந்தோசீனப் பிராந்திய நாடு மியன்மார் மாத்திரமாக இருக்கலாம். இவை மேக்கொங் ஆற்றில் ஒரு காலத்தில் மிகப் பரவலாகக் காணப்பட்ட போதிலும் 1980களின் பின்னர் அவை பற்றிய தகவல்கள் கிடைக்கவில்லை. எனினும் அவை உலகளவில் முழுமையக அற்றுப் போவதற்கான வாய்ப்புக்கள் மிகக் குறைவாகவே காணப்படுகின்றன.\n\nஇந்தோனேசியா, மலேசியா ஆகிய நாடுகளின் போர்ணியோ தீவு போன்ற சில பகுதிகளில் இவை பெரும் எண்ணிக்கையிலும் பிலிப்பீன்சு போன்ற நாடுகளில் மிகக் குறைந்த எண்ணிக்கையிலும் காணப்படுகின்றன. சுமாத்திராவின் உட்பகுதிகளில் பெரிய அளவிலான முதலைகள் மனிதர்களைத் தாக்கியதாக அண்மையில் வெளிவந்த நம்பகமான தகவல்கள் இருப்பினும் சுமாத்திரா, சாவகம் போன்ற தீவுகளில் இவற்றின் எண்ணிக்கை பற்றிச் சரியாக அறியப்படவில்லை. முதலைகள் ஏராளமாகக் காணப்படும் வடக்கு அவுஸ்திரேலியாவுக்கு மிக அருகில் உள்ள போதிலும் பாலித் தீவில் உவர்நீர் முதலைகள் தற்போது காணப்படுவதில்லை. செம்மூக்கன்கள் தென்பசுபிக்குப் பிராந்தியத்தில் மிகக் குறைந்தளவில் காணப்படுகின்றன. ஆபிரிக்காவின் கிழக்குக் கரையோரம், சீசெல்சு ஆகிய இடங்களிலும் செம்மூக்கன்கள் ஒரு காலத்தில் பரவி வாழ்ந்தன.\n"}
{"id": "101553", "url": "https://ta.wikipedia.org/wiki?curid=101553", "title": "புனித சவேரியார் கத்தோலிக்க பொறியியல் கல்லூரி, சுங்கான்கடை", "text": "புனித சவேரியார் கத்தோலிக்க பொறியியல் கல்லூரி, சுங்கான்கடை\n\nபுனித சவேரியார் கத்தோலிக்க கல்லூரி தமிழ்நாட்டில் அண்ணா தொழில்நுட்ப பல்கலைக்கழகம் திருநெல்வேலியின் கீழ் இயங்கும் பொறியியல் கல்லூரியாகும். இது கன்னியாகுமரி மாவட்டத்திலுள்ள சுங்கான்கடை என்ற இடத்தில் தேசிய நெடுஞ்சாலை 47 ன் அருகில் அமைந்துள்ளது. இதை கோட்டாறு மறைமாவட்ட கத்தோலிக்க திருச்சபை நடத்தி வருகின்றது. 1998 ஆம் ஆண்டு இக்கல்லூரி தொடங்கப்பட்டது. இக்கல்லூரியில் பொறியியல் கல்வியும் பொறியியல் மேற்கல்வியும் பயிற்றுவிக்கப்படுகிறது.\n\n\nSection::::வெளி இணைப்புகள்.\nஅதிகாரப்பூர்வ இணையதளம\n"}
{"id": "101563", "url": "https://ta.wikipedia.org/wiki?curid=101563", "title": "காந்தி மண்டபம், கன்னியாகுமரி", "text": "காந்தி மண்டபம், கன்னியாகுமரி\n\nகாந்தி மண்டபம் தமிழ்நாட்டின் தென் எல்லை சுற்றுலா தலமான கன்னியாகுமரியில் மகாத்மா காந்தியின் சாம்பல் வைக்கப்பட்ட இடத்தில் கட்டப்பட்டுள்ள மண்டபமாகும். இம்மண்டபம் 1956ம் ஆண்டு கட்டப்பட்டது. இம் மண்டபத்தில் உள்ள மைய கூண்டு 79 மீட்டர் உயரம் கொண்டது. இது காந்தியின் வயதைக் குறிப்பிடுவதாக உள்ளது. ஒவ்வொரு வருடமும் காந்தியடிகளின் பிறந்த நாளான அக்டோபர் 2ம் தேதி சூரிய கதிர்கள் காந்தியின் சாம்பல் வைத்திருந்த இடத்தில் விழும்படி அமைக்கப்பட்டுள்ளது இம்மண்டபத்தின் சிறப்பாகும். இது காலை 7.00 மணி முதல் மாலை 7.00 மணி வரை பார்வையாளர்களின் பார்வைக்கு திறந்து வைக்கப்பட்டுள்ளது. இதைப் பார்வையிட வரும் சுற்றுலாப் பயணிகளிடம் கட்டணம் வசூலிக்கப்படுவதில்லை. \n\nSection::::வெளி இணைப்புகள்.\nhttp://municipality.tn.gov.in/nagarcoil/abcity_Place%20of%20interest.htm\n"}
{"id": "101575", "url": "https://ta.wikipedia.org/wiki?curid=101575", "title": "தில்வார் குசைன்", "text": "தில்வார் குசைன்\n\nதில்வார் குசைன் (Dilawar Hussain, மார்ச்சு 19. 1907, இறப்பு ஆகத்து 26. 1967 ஓர் இந்தியத் துடுப்பாட்டக்காரர்). இவர் மூன்று தேர்வுத் துடுப்பாட்டப் போட்டிகளிலும், 57 முதல்தர துடுப்பாட்டப் போட்டிகளிலும் கலந்து கொண்டுள்ளார். 1933 இலிருந்து 1936 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் லாகூரைச் சேர்ந்தவர் \n"}
{"id": "101577", "url": "https://ta.wikipedia.org/wiki?curid=101577", "title": "பாக் திவாசா", "text": "பாக் திவாசா\n\nரமேஸ் விதால்தாஸ் பாக் திவாசா (\"Ramesh Vithaldas 'Buck' Divecha\", அக்டோபர் 18. 1927, இறப்பு பிப்ரவரி 19. 2003 ஓர் இந்தியத் துடுப்பாட்டக்காரர்). இவர் ஐந்து தேர்வுத் துடுப்பாட்டப் போட்டிகளிலும், 61 முதல்தர துடுப்பாட்டப் போட்டிகளிலும் கலந்து கொண்டுள்ளார். 1951 இலிருந்து 1952 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் மகாராஷ்டிராவைச் சேர்ந்தவர் \n"}
{"id": "101578", "url": "https://ta.wikipedia.org/wiki?curid=101578", "title": "துலிப் தோசி", "text": "துலிப் தோசி\n\nதுலிப் ரசிக்லால் தோசி (\"Dilip Rasiklal Doshi,\" டிசம்பர் 22. 1947), ஓர் இந்தியத் துடுப்பாட்டக்காரர். இவர் 33 தேர்வுத் துடுப்பாட்டப் போட்டிகளிலும், 15ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1979 இலிருந்து 1983 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் குஜாராத்தைச் சேர்ந்தவர் \n"}
{"id": "101580", "url": "https://ta.wikipedia.org/wiki?curid=101580", "title": "சலீம் துரானி", "text": "சலீம் துரானி\n\nசலீம் அசீஸ் தூரானி (\"Salim Aziz Durani,\" டிசம்பர் 11. 1934), ஓர் இந்தியத் துடுப்பாட்டக்காரர். இவர் 29 தேர்வுத் துடுப்பாட்டப் போட்டிகளிலும், 170 முதல்தர துடுப்பாட்டப் போட்டிகளிலும் கலந்து கொண்டுள்ளார். 1960 இலிருந்து 1973 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் ஆப்கானிஸ்தானைச் சேர்ந்தவர் \n"}
{"id": "101581", "url": "https://ta.wikipedia.org/wiki?curid=101581", "title": "பாரூக் இஞ்சினியர்", "text": "பாரூக் இஞ்சினியர்\n\nபாரூக் மனிக்சா இஞ்சினியர் (\"Farokh Maneksha Engineer,\" பிப்ரவரி 25. 1938), ஓர் இந்தியத் துடுப்பாட்டக்காரர். இவர் 46 தேர்வுத் துடுப்பாட்டப் போட்டிகளிலும், ஐந்து ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1961 இலிருந்து 1965 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் மகாராஷ்டிராவைச் சேர்ந்தவர் \n"}
{"id": "101584", "url": "https://ta.wikipedia.org/wiki?curid=101584", "title": "சந்திரசேகர் காட்கரி", "text": "சந்திரசேகர் காட்கரி\n\nசந்திரசேகர் வாமன் காட்கரி (\"Chandrasekhar Vaman Gadkari,\" பிப்ரவரி 3. 1928, இறப்பு சனவரி 11. 1998) ஓர் இந்தியத் துடுப்பாட்டக்காரர்). இவர் ஆறு தேர்வுத் துடுப்பாட்டப் போட்டிகளிலும், 64 முதல்தர துடுப்பாட்டப் போட்டிகளிலும்கலந்து கொண்டுள்ளார். 1953 இலிருந்து 1955 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பூனாயைச் சேர்ந்தவர் \n"}
{"id": "101585", "url": "https://ta.wikipedia.org/wiki?curid=101585", "title": "காட்சிப்பிழை திரை", "text": "காட்சிப்பிழை திரை\n\nகாட்சிப்பிழை திரை என்ற தமிழ் மாத இதழ் ஜனவரி 2011 முதல் வெளிவருகிறது. இந்த பத்திரிகை முற்றிலும் தமிழ் வெகுஜன திரைப்படம் குறித்த ஒர் ஆய்விதழாகும். ஆய்வுக்கட்டுரைகள், திரை உலகத்தை பற்றிய அலசல்கள், கலைஞர்களின் நேர்காணல், திரைப்படங்கள் குறித்த கலந்துரையாடல், திரைப்படப் பார்வையாளர்களின் அனுபவப் பகிர்வுகள் ஆகியவற்றை உள்ளடக்கி வெளிவருகிறது. 2010 ஆம் ஆண்டில் காட்சிப்பிழை என்ற பெயரில் இரண்டு மாதிரி இதழ்கள் வெளியிடப்பட்டன. இந்தப் பத்திரிகையின் ஆசிரியர் வி. எம். சுபகுணராஜன். மதுரை பாபு, மோனிகா, சுந்தர் காளி, ராஜன் குறை, சஃபி ஆகியோர் ஆசிரியர் குழுவில் இடம்பெற்றுள்ளனர். ஸ்ரீகுமார் இதன் ஒருங்கிணைப்பு மேற்பார்வையாளராக உள்ளார். தியடோர் பாஸ்கரன், வெங்கடேஷ் சக்ரவர்த்தி, ஸ்டீபன் ஹியூஸ், எம். எஸ். எஸ். பாண்டியன் ஆகியோர் இதன் ஆலோசனைக்குழுவில் உள்ளனர்.\n"}
{"id": "101586", "url": "https://ta.wikipedia.org/wiki?curid=101586", "title": "அன்ஷுமன் கைக்வாத்", "text": "அன்ஷுமன் கைக்வாத்\n\nஅன்ஷுமன் டாடாஜிராவோ கைக்வாத் (\"Anshuman Dattajirao Gaekwad\" செப்டம்பர் 23. 1952), ஓர் இந்தியத் துடுப்பாட்டக்காரர். இந்திய அணியின் பயிற்சியாளராக இருதடவைகள் பணியாற்றியுள்ளார். இவர் 40 தேர்வுத் துடுப்பாட்டப் போட்டிகளிலும், 15ஒருநாள் பன்னாட்டுத் துடுப்பாட்டப் போட்டிகளிலும் கொண்டுள்ளார். 1974 இலிருந்து 1983 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். சூன் 2018 இல் இந்தியத் துடுப்பாட்டக் கட்டுப்பாடு வாரியம் இவருக்கு வாழ்நாள் சாதனையாளர் விருது வழங்கியது.\n"}
{"id": "101588", "url": "https://ta.wikipedia.org/wiki?curid=101588", "title": "தவக்குல் கர்மான்", "text": "தவக்குல் கர்மான்\n\nதவக்குல் கர்மான் (\"Tawakul Karman\" (), ஓர் யேமன் பெண் அரசியல்வாதி ஆவார். கர்மன் யேமனின் முதன்மை எதிர்கட்சியான அல்-இசுலாவின் மூத்த அங்கத்தினராவார். இவர் 2005ஆம் ஆண்டு \"சங்கிலிகள் இல்லாத பெண் இதழியலாளர்கள்\" என்ற அமைப்பை நிறுவி அதன் தலைவராக மனித உரிமை மீறல்களை கண்டித்து வருகிறார்..\n\nஎல்லன் ஜான்சன் சர்லீஃப் மற்றும் லேமா குபோவீயோடு இணைந்து கர்மனுக்கும் 2011ஆம் ஆண்டு அமைதிக்கான நோபல் பரிசு கொடுக்கப்பட்டது.\n\nSection::::2011 போராட்டம்.\nதற்போது நடைபெற்றுவரும் யேமனியப் புரட்சியின் போது தவகேல் கர்மன் அலி அப்துல்லா சாலே யின் அரசுக்கெதிராக மாணவர்களின் பேரணியை சனாவில் ஒருங்கமைத்தார். அரசால் கைது செய்யப்பட்டு, அவர் எங்கிருக்கிறார் என்று தெரியவில்லை என்ற கணவரின் புகார்களுக்கிடையே, 24 சனவரியன்று பிணையம் பெற்று வெளியே வந்தார். 28 சனவரி அன்று மீண்டும் ஓ்ர் போராட்டத்திற்கு தலைமையேற்று பெப்ரவரி 3 நாளை \"பெருங்கோப நாள்\" என அறிவித்தார். மீண்டும் மார்ச்சு 17 அன்று கைது செய்யப்பட்டுள்ளார்.\n\n"}
{"id": "101589", "url": "https://ta.wikipedia.org/wiki?curid=101589", "title": "தாடா கைக்வாத்", "text": "தாடா கைக்வாத்\n\nதாடாஜிராவோ கிறிஸ்னராவோ கைக்வாத் (\"Dattajirao Krishnarao Gaekwad,\" அக்டோபர் 27. 1928), ஓர் இந்தியத் துடுப்பாட்டக்காரர். இவர் 11 தேர்வுத் துடுப்பாட்டப் போட்டிகளிலும், 110 முதல்தர துடுப்பாட்டப் போட்டிகளிலும் கொண்டுள்ளார். 1952 இலிருந்து 1961 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இந்தியா தேசிய அணியின் முன்னாள் அணித் தலைவராகவும் 1959 இல் பணியாற்றியவர். \n"}
{"id": "101590", "url": "https://ta.wikipedia.org/wiki?curid=101590", "title": "கைரரால் கைக்வாத்", "text": "கைரரால் கைக்வாத்\n\nகைரரால் ஜேசுலால் கைக்வாத் (\"Hiralal Ghasulal Gaekwad\", ஆகத்து 29. 1923), ஓர் இந்தியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 101 முதல்தர துடுப்பாட்டப் போட்டிகளிலும் கொண்டுள்ளார். 1952 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். \n"}
{"id": "101591", "url": "https://ta.wikipedia.org/wiki?curid=101591", "title": "தேவாங் காந்தி", "text": "தேவாங் காந்தி\n\nதேவாங் ஜயந்த் காந்தி (\"Devang Jayant Gandhi,\" செப்டம்பர் 6. 1971), ஓர் இந்தியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1999 இலிருந்து 2000 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் குஜ்ராத்தைச் சேர்ந்தவர்\n"}
{"id": "101593", "url": "https://ta.wikipedia.org/wiki?curid=101593", "title": "அசோக் கண்டோட்ரா", "text": "அசோக் கண்டோட்ரா\n\nஅசோக் கண்டோட்ரா (\"Ashok Gandotra\", நவம்பர் 24. 1948, ஓர் இந்தியத் துடுப்பாட்டக்காரர்). இவர் 2 தேர்வுத் துடுப்பாட்டப் போட்டிகளிலும், 54 முதல்தர துடுப்பாட்டப் போட்டிகளிலும் கலந்து கொண்டுள்ளார். 1969 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101594", "url": "https://ta.wikipedia.org/wiki?curid=101594", "title": "தொட்டா கணேஷ்", "text": "தொட்டா கணேஷ்\n\nதோட்டாநரசையா கணேஷ் (\"Doddanarasiah Ganesh\", சூன் 30. 1973), ஓர் இந்தியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டிகளிலும், ஒரு முதல்தர துடுப்பாட்டப் போட்டியிலும் கலந்து கொண்டுள்ளார். 1997 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். \n"}
{"id": "101598", "url": "https://ta.wikipedia.org/wiki?curid=101598", "title": "கர்சான் காவ்ரி", "text": "கர்சான் காவ்ரி\n\nகர்சான் தேவ்ஜிபாய் காவ்ரி (\"Karsan Devjibhai Ghavri\", பிப்ரவரி 28. 1951, ஓர் இந்தியத் துடுப்பாட்டக்காரர்). இவர் 39 தேர்வுத் துடுப்பாட்டப் போட்டிகளிலும், 19 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1974 இலிருந்து 1981 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் குஜ்ராத்தைச் சேர்ந்தவர்.\n"}
{"id": "101606", "url": "https://ta.wikipedia.org/wiki?curid=101606", "title": "ஜயசிங்ராவ் கோர்படே", "text": "ஜயசிங்ராவ் கோர்படே\n\nஜயசிங்ராவ் மன்சிங்ராவ் கோர்படே (\"Jaysinghrao Mansinghrao Ghorpade,\" அக்டோபர் 2. 1930), ஓர் இந்தியத் துடுப்பாட்டக்காரர். இவர் எட்டு தேர்வுத் துடுப்பாட்டப் போட்டிகளிலும், 82 முதல்தர துடுப்பாட்டப் போட்டிகளிலும் கலந்து கொண்டுள்ளார். 1953 இலிருந்து 1959 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். \n. இவர் மகாராஷ்டிராவைச் சேர்ந்தவர்.\n"}
{"id": "101609", "url": "https://ta.wikipedia.org/wiki?curid=101609", "title": "எம். ஜே. கோபாலன்", "text": "எம். ஜே. கோபாலன்\n\nஎம். ஜே. கோபாலன் (Morappakam Josyam Gopalan, சூன் 6. 1909, இறப்பு டிசம்பர் 21. 2003 ஓர் இந்தியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 78 முதல்தர துடுப்பாட்டப் போட்டிகளிலும் கலந்து கொண்டுள்ளார். 1934 இல் இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் சென்னையைச் சேர்ந்தவர்.\n"}
{"id": "101615", "url": "https://ta.wikipedia.org/wiki?curid=101615", "title": "சீ. டி. கோபிநாத்", "text": "சீ. டி. கோபிநாத்\n\nசீ. டி. கோபிநாத் (\"Coimbatarao Doraikannu \"C.D.\" Gopinath\", மார்ச்சு 1. 1930, ஓர் இந்தியத் துடுப்பாட்டக்காரர்). இவர் எட்டு தேர்வுத் துடுப்பாட்டப் போட்டிகளிலும், 83 முதல்தர துடுப்பாட்டப் போட்டிகளிலும் கலந்து கொண்டுள்ளார். 1951 இலிருந்து 1960 வரை இந்தியா அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் சென்னையைச் சேர்ந்தவர்.\n"}
{"id": "101657", "url": "https://ta.wikipedia.org/wiki?curid=101657", "title": "பெத்லகேம்", "text": "பெத்லகேம்\n\nபெத்லகேம் (\"Bethlehem\") என்னும் நகரம் இயேசு கிறித்து பிறந்த இடமாகும். இது பாலஸ்தீனாவில் மேற்குக் கரை (West Bank) என்னும் பகுதியில் உள்ளது. எருசலேமிலிருந்து 8 கி.மீ. தொலையில் அமைந்துள்ள இந்நகரில் ஏறக்குறைய 30 ஆயிரம் மக்கள் வாழ்ந்துவருகின்றனர் .\n\nபெத்லகேம் நகரின் எபிரேயப் பெயர் \"Beit Leḥm\" அல்லது Beyt Leḥem (בֵּית לֶחֶם‎) என்று வரும். அரபியில் அதன் பொருள் \"புலால் வீடு\" (House of Meat) என்றும் எபிரேயத்தில் \"அப்ப வீடு\" (House of Bread) என்றும் அமையும். இந்நகர் கிரேக்க மொழியில் Βηθλεέμ (Bethleém) என்று அறியப்படுகிறது. இது பெத்லகேம் ஆட்சிமண்டலத்தின் தலைநகர். பாலஸ்தீன மக்களின் கலாச்சார மற்றும் சுற்றுலா மையமாகவும் இந்நகர் உள்ளது.\n\nSection::::வரலாற்றில் பெத்லகேம்.\nவிவிலியத்தின் முதல் பகுதியாகிய பழைய ஏற்பாட்டில் பெத்லகேம் \"தாவீதின் நகர்\" என்று அழைக்கப்படுகிறது. புதிய ஏற்பாடோ பெத்லகேம் நகரில் இயேசு கிறித்து பிறந்தார் என்னும் செய்தியைத் தருகிறது (காண்க: மத்தேயு நற்செய்தி, மற்றும் லூக்கா நற்செய்தி). கிறித்தவ சமூகங்களில் மிகப் பழமையான ஒரு குழுவினர் இந்நகரில் 20 நூற்றாண்டுகளாக வாழ்ந்துவந்துள்ளனர். அண்மைக் காலத்தில் புலம்பெயர்தலின் விளைவாகக் கிறித்தவர்களின் எண்ணிக்கை பெத்லகேமில் மிகவும் குறைந்துவிட்டது.\n\nகி.பி. 529இல் சமாரியர்கள் பெத்லகேமைச் சூறையாடினார்கள். அதை பிசான்சிய மன்னர் முதலாம் ஜஸ்டின் மீண்டும் கட்டியெழுப்பினார். கி.பி. 637இல் கலிபா உமர் இபன் அல்-கத்தாப் என்பவர் அதைக் கைப்பற்றினார். நகரிலிருந்த திருத்தலங்களுக்குச் செல்லும் உரிமை மக்களுக்கு வழங்கப்பட்டது. சிலுவைப் போர் வீரர்கள் பெத்லகேமை 1099இல் பிடித்து கோட்டைச் சுவர்கள் எழுப்பினார்கள். மேலும், கிரேக்க வழிபாட்டு முறையை மாற்றி இலத்தீன் வழிபாட்டு முறை புகுத்தப்பட்டது. ஆனால் எகிப்துக்கும் சிரியாவுக்கும் அரசராக இருந்த சலாதீன் என்பவர் பெத்லகேமைக் கைப்பற்றி இலத்தீன் முறைக் குருக்களை வெளியேற்றினார். மம்லுக் குலத்தவர் 1250இல் பெத்லகேமின் சுவர்களைத் தகர்த்தெறிந்தனர். அவை ஒட்டோமான் மன்னர்கள் காலத்தில் மீண்டும் கட்டியெழுப்பப்பட்டன.\n\nமுதல் உலகப்போரின் போது பிரித்தானியர் பெத்லகேம் நகரை ஒட்டோமானியரிடமிருந்து பறித்தார்கள். பாலஸ்தீன நாடு உருவாக்கப்படுவதற்கான ஐ.நா. திட்டத்தின்கீழ் 1947இல் பெத்லகேம் பன்னாட்டுத் தனிப்பகுதியாக மாறுவதாயிருந்தது. ஆனால் யோர்தான் நாடு 1948ஆம் ஆண்டு அரபு-இசுரயேல் போரின்போது பெத்லகேமை இணைத்துக்கொண்டது. 1967ஆம் ஆண்டு நிகழ்ந்த 6 நாள் போரில் இசுரயேல் நாடு பெத்லகேமைக் கைப்பற்றியது. 1995இலிருந்து பெத்லகேம் பாலஸ்தீன தேசிய அதிகாரத்தின் கீழ் (Palestinian National Authority) நிர்வகிக்கப்பட்டு வருகிறது.\n\nபெத்லகேமில் வாழ்கின்ற மக்களுள் பெரும்பான்மையோர் இசுலாம் சமயத்தவர். ஆனால், கிறித்தவர்களும் கணிசமான எண்ணிக்கையில் உள்ளனர்.\nஇங்கு சுற்றுலாப் பயணியரும் திருப்பயணியரும் பெரும் எண்ணிக்கையில் வருகின்றனர். குறிப்பாக, கிறிஸ்து பிறப்பு விழாவின் போது திருப்பயணியர் எண்ணிக்கை உச்சக்கட்டத்தை எட்டும். அப்போது கிறித்தவர் இயேசு பிறந்த இடத்தின்மீது கட்டியெழுப்பப்பட்டுள்ள இயேசு பிறப்புக் கோவிலை சந்திக்கவும் அங்கு இறைவேண்டல் செய்யவும் பெருந்திரளாகக் கூடுவர். பெத்லகேமில் முப்பதுக்கு மேற்பட்ட பயணியர் விடுதிகளும் 300க்கும் அதிகமான கைவேலைப் பொருள் விற்பனைக் கடைகளும் உள்ளன. பெத்லகேமின் வடக்கு நுழைவாயிலில் யூத இன மூதாட்டியும் யாக்கோபின் மனைவியுமான ராகேல் என்பவரின் கல்லறை உள்ளது. இது யூதர்களுக்குப் புனிதமான இடம் ஆகும்.\n\nSection::::இயேசு பிறந்த இடக் கோவில் உலகப் பாரம்பரியக் களமாக அறிவிக்கப்படல்.\nபெத்லகேமில் அமைந்துள்ள வரலாற்றுச் சிறப்பும் சமய முதன்மையும் கொண்ட \"இயேசு பிறந்த இடக் கோவில்\" (\"Church of the Nativity\") இக்கோவில் ஓர் உலகப் பாரம்பரியக் களம் என்று யுனெசுக்கோவால் அறிவிக்கப்பட்டுள்ளது.\n\nயுனெசுக்கோ நிறுவனத்தின் உலகப் பாரம்பரியக் களக் குழு 2012ஆம் ஆண்டு சூன் மாதம் 29ஆம் நாள் கூட்டத்தில், 36ஆம் அமர்வின்போது இயேசு பிறந்த இடக் கோவில் உலகப் பாரம்பரியக் களம் என்று அறிவித்தது.\n\nSection::::விவிலியத்தில் பெத்லகேம்.\nபெத்லகேம் பற்றிய முதல் வரலாற்றுக் குறிப்பு கி.மு. 1400இல் காணக்கிடைக்கிறது. அமர்னா களிமண் சுவடிகள் என்று அழைக்கப்படும் ஏடுகளில் \"அபிரு\" மக்கள் தொந்தரவு கொடுத்ததால் \"பித்-லாஹ்மி\" (\"Bit-Lahmi\") என்னும் இடத்தைக் கைப்பற்றுவதற்கு எருசலேம் மன்னர் தம் மேல்நராக இருந்த எகிப்து மன்னரின் உதவியை நாடும் குறிப்பு உள்ளது. இங்கே \"பித்-லாஹ்மி\" என்பது பெத்லகேமைக் குறிப்பதாகும்.\n\n\"எப்ராத்தா\" (Ephrath/Ephratah) என்று பழைய ஏற்பாட்டில் வரும் பெயர் பெத்லகேமின் மறுபெயராகக் காணப்படுகிறது (காண்க: தொடக்க நூல் 35:16, 19; 48:7). இங்குதான் யாக்கோபின் மனைவியும் யூத இன மூதாட்டியுமான ராகேல் என்பவர் இறந்து அடக்கம் செய்யப்பட்டார் (காண்க: தொடக்க நூல் 48:7):\n\nஎப்ராயிம் குலத்தவருக்கும் எப்ராத்துக்கும் இடையே நெருங்கிய தொடர்பு உண்டு. ஒருவேளை எப்ராயிம் குலத்தவரே பெத்லகேமை நிறுவியிருக்கலாம்.\n\nகிறித்தவர்கள் இயேசு கிறித்து பெத்லகேமில் பிறந்தார் என்று ஏற்பர். அவர்கள் இயேசுவின் பிறப்பு பெத்லகேமில் நிகழுமென்று இறைவாக்கினர் முன்னறிவித்தனர் என்று நம்புகின்றனர். மீக்கா இறைவாக்கினரின் நூலில் \n\nஎன்று வருகின்ற பகுதி இயேசுவின் பிறப்பு பெத்லகேமில் நிகழ்ந்ததின் முன்னறிவிப்பு என்பது கிறித்தவர் கருத்து.\n\nபெத்லகேமில் பஞ்சம் ஏற்பட்டது என்றும், பெத்லகேமுக்கு அருகில் இருந்த பள்ளத்தாக்கில் ரூத்து (நூல்) வாற்கோதுமை அறுவடையாளர்களோடு சேர்ந்து வேலை செய்துவிட்டு, தம் மாமியாராகிய நகோமியோடு பெத்லகேம் சென்றார் என்றும் ரூத்து நூல் கூறுகிறது(காண்க: ரூத்து 1:1-5; 2:1-4.\n\nதாவீது மன்னர் பிறந்த இடம் பெத்லகேம் என்பது மரபு. அங்குதான் அவர் அரசராகத் திருப்பொழிவு செய்யப்பட்டார் (காண்க: 1 சாமுவேல் 16:4-13). தாவீது ஒளிந்திருந்த அதுல்லாம் குகை பெத்லகேமுக்கு அருகில் இருந்தது (காண்க: 1 சாமுவேல் 22:1).\n\nSection::::பெத்லகேம்: இயேசு பிறந்த ஊர்.\nஇயேசு பெத்லகேமில் பிறந்தார் என்று மத்தேயு மற்றும் லூக்கா ஆகிய இரு நற்செய்தியாளர்கள் பதிவுசெய்துள்ளனர். லூக்கா நற்செய்திப்படி இயேசுவின் பெற்றோராகிய மரியாவும் யோசேப்பும் நாசரேத்து என்னும் ஊரில் வாழ்ந்துவந்தனர். மக்கள் தொகைக் கணக்கெடுப்பு நடந்தபோது (இன்றைய கணிப்புப்படி, கி.பி. 6ஆம் ஆண்டு) தம் பெயரைப் பதிவு செய்ய அனைவரும் அவரவர் ஊருக்குச் சென்றனர். தாவீதின் வழிமரபினரான யோசேப்பும் தம் மனைவி மரியாவோடு பெயரைப் பதிவுசெய்ய, கலிலேயாவிலுள்ள நாசரேத்து ஊரிலிருந்து யூதேயாவிலுள்ள பெத்லகேம் என்ற தாவீதின் ஊருக்குச் சென்றார். அங்கேதான் மரியா ஓர் ஆண்குழந்தையைப் பெற்றெடுத்து அவருக்கு இயேசு என்று பெயரிட்டார்.\n\nமத்தேயு நற்செய்திப்படி, \"ஏரோது அரசன் காலத்தில் யூதேயாவிலுள்ள பெத்லகேமில் இயேசு பிறந்தார்\" (மத்தேயு 2:1). தன்னுடைய ஆட்சிக்கு உலைவைக்க ஒருவர் பிறந்துவிட்டாரோ என்று அஞ்சிய ஏரோது குழந்தை இயேசுவைக் கொல்ல முயற்சி செய்தான். \"ஏரோது பெத்லகேமிலுமமதன் சுற்றுப்புறமெங்கும் ஆள்களை அனுப்பி இரண்டு வயதும் அதற்ககு உட்பட்டவையுமான எல்லா ஆண்குழந்தைகளையும் கொன்றான்\" (மத்தேயு 2:16). குழந்தையின் உயிருக்கு இடர்ப்பாடு ஏற்படலாம் என்றும் அதனால் யோசேப்பு குழந்தையையும் அதன் தாயையும் கூட்டிக்கொண்டு எகிப்துக்குத் தப்பியோட வேண்டும் என்றும் கனவில் எச்சரிக்கப்பட்டார். \nபின்னர் திருக்குடும்பம் நாசரேத்தில் குடியேறியது (காண்க:(மத்தேயு 2:19-23).\n\nஇயேசு உண்மையிலேயே பெத்லகேமில்தான் பிறந்தாரா என்பதை நிறுவ போதுமான வரலாற்றுச் சான்றுகள் இல்லை என்று சிலர் கருதுகின்றனர். ஆனால் பெரும்பான்மையான விவிலிய அறிஞர்கள் பெத்லகேமே இயேசுவின் பிறப்பிடம் என்று நிறுவியுள்ளனர். இதற்கான சான்றுகள் மத்தேயு, லூக்கா நற்செய்திகள் தவிர, வேறு பல பழங்காலக் கிறித்தவ எழுத்தாளர்களின் கூற்றுக்களிலிருந்தும் தெரிகின்றன.\n\nSection::::தமிழ் இலக்கியத்தில் பெத்லகேம்.\nவேதநாயகம் சாஸ்திரியார் என்னும் தமிழ்க் கிறித்தவப் புலவர் (1774-1864) பெத்லகேம் குறவஞ்சி என்னும் சிற்றிலக்கியம் படைத்து பெத்லகேமுக்குத் தமிழிலக்கியத்தில் அழியா இடத்தைப் பெற்றுத் தந்துள்ளார். இக்குறவஞ்சி இலக்கியம் நாடகப் பாங்கான கதை அமைப்புடையது. இதை இயற்றிய சாஸ்திரியார் தஞ்சை சரபோஜி மன்னரின் அவைப் புலவராக இருந்தார்.\n\nபெத்லகேம் குறவஞ்சியில் \"இறைவாழ்த்து\", \"இயேசுவின் உலா\", \"தேவமோகினி காதல்\", \"குறத்தி கூறல்\", \"சிங்கன் வருகை\" என்று 5 பகுதிகள் உள்ளன. இதன் கதையமைப்பு பின்வருமாறு:\n\nமுதலில் கட்டியங்காரனாக திருமுழுக்கு யோவான் வருகிறார். அவரே இயேசு உலா வரப்போகிறார் என்னும் செய்தியை அறிவிக்கிறார்; இயேசுவின் பெருமைகளை எடுத்தோதுகிறார். உலா வரும் இயேசுவை வரவேற்க எருசலேம் நகரே விழாக் கோலம் பூணுகிறது. நகர மாந்தர்களும் வானதூதர்களும் திருச்சபை மகளிரும் திரளாகக் கூடிவருகின்றனர். இயேசு மாட்சிமையோடு உலா வருகின்றார்.\n\nஉலா வரும் இயேசுவைப் பார்க்கும் அனைவரும் வியப்பில் ஆழ்கின்றனர். மக்கள் இலைக் கொத்துகளை அசைத்து \"ஓசன்னா\" என்று கூறி ஆர்ப்பரிக்கின்றனர்.\n\nசீயோன் மகள் என்னும் தேவ மோகினி (திருச்சபையின் உருவகம்) இயேசுவைக் கண்டதும் காதல் கொள்கிறாள். அழகும் இறைபக்தியும் கருணையும் நிறைந்த அப்பெண் படுகின்ற இன்ப வேதனையை சாஸ்திரியார் சிறப்புற விவரிக்கின்றார்.\n\nஉலா வந்த இயேசுவைக் கண்டதும் நெஞ்சைப் பறிகொடுத்தத சீயோன் மகள் (திருச்சபை) அவரை நினைத்து ஏங்கித் தவிக்கின்றாள். இவ்வேளையில் (விசுவாச) குறத்தி (சிங்கி) வருகிறாள். இடுப்பில் கூடையும் சிங்கார நடையுமாக வந்த குறத்தியை அழைத்து, தலைவி குறிசொல்லக் கேட்கின்றாள். குறத்தியும் தன் நாட்டு வளத்தையும் நகர வளத்தையும் மலை வளத்தையும் எடுத்துக் கூறும் போது விவிலியச் செய்திகளையும், இயேசுவின் பெருமையையும் அவர் புரிந்த அருஞ்செயல்களையும் கிறித்தவரின் மேன்மைகளையும் கூடவே இணைத்துக் கூறுகிறாள்.\n\nஇயேசுவின் வியத்தகு பெருமைகளைக் குறத்தி கூறக் கேட்ட தலைவியை நாணம் மேற்கொள்ளவே அவள் முகம் சிவந்து விழி தாழ்க்கின்றாள். தலைவியின் கையைப் பார்த்துக் குறிசொல்லும் குறத்தி \"பெத்லகேம் நாதர் (பெத்தலை நாதர் = இயேசு) உன்னை மணம் கொள்ள நாளை வருவார்; சேலை வரும்; மாலை வரும்; சிலுவை முத்திரை மோதிரமும் வரும்\" என்று குறி கூறுகிறாள். தலைவியும் ஆனந்த வெள்ளத்தில் மூழ்குகின்றாள். நன்றிநிறை உள்ளத்தோடு சிங்கிக்குப் பொன்னும் பொருளும் பரிசாக அளிக்கின்றாள்.\n\nஇதைத் தொடர்ந்து (ஞான) சிங்கன் பெத்லகேம் நாதராம் இயேசுவைப் பாடிக்கொண்டே வருகின்றான். அந்த இயேசுவிடம் ஒரு \"ஞான வலை\" இருக்கிறது என்றும், ஆசையெனும் வலையில் சிக்கித்தவிக்கும் மனிதரை மீட்டெடுப்பது அந்த ஞான வலையே என்றும் பாடுகின்றான். பின் அவன் சிங்கியைச் சந்திக்கின்றான். \"இத்தனை காலமாய் என்னிடம் கேளாமல் எங்கே நீ சென்றனை சிங்கி?\" என்று அவன் கேட்க, சிங்கி பதிலாக, \"பெத்தலேகம் நகர் சீயோன் குமாரிக்குப் பத்திக்குறி சொலச் சிங்கா\" என்று கூறுகின்றாள்.\n\nகதைத் தலைவியாம் சீயோன் மகளிடமிருந்து பெற்ற அணிகளையெல்லாம் சிங்காரமாக உடலில் சாத்தியிருந்த குறத்தியிடம் சிங்கன் அவை எங்கிருந்து வந்தனவென்று வினவுகிறான். அதற்குச் சிங்கியும் நயமாகப் பதிலளிக்கின்றாள்.\n\nபின்னர் சிங்கனும் சிங்கியும் கடவுளைப் போற்றுகின்றனர். இறுதி வாழ்த்தோடு \"பெத்லகேம் குறவஞ்சி\" நிறைவு பெறுகிறது.. இக்குறவஞ்சி வழியாக வேதநாயகம் சாஸ்திரியார் கிறித்தவ சமயக் கருத்துக்களை இலக்கிய நயத்தோடும், மக்கள் பண்பாட்டோடு இயைந்த விதத்திலும் எடுத்துக் கூறியுள்ளார்.\n\n"}
{"id": "101658", "url": "https://ta.wikipedia.org/wiki?curid=101658", "title": "சஃது அபூபக்கர்", "text": "சஃது அபூபக்கர்\n\nஅமீருல் முஃமினீன் ஷைக் அல்-சுல்தான் முகம்மது சஃது அபூபக்கர் (பிறப்பு: ஆகஸ்ட் 24, 1956 சொகோட்டோ நகரில்) சொகோட்டோவின் 20 ஆம் சுல்தான் ஆவார். வடக்கு நைஜீரியாவின் சொகோட்டோ நகரின் பெயரளவிலான ஆட்சியாளரான அவர் ஜமாஅத்து நஸ்ரில் இஸ்லாம் (இஸ்லாமிய வெற்றிக்கான சங்கம்) எனும் அமைப்பின் தலைவராவார். அத்துடன் அவரே இஸ்லாமிய விவகாரங்களுக்கான நைஜீரிய தேசிய மீஉயர் பேரவையின் பெருந் தலைவர் ஆவார்.\n\nசொகோட்டோவின் சுல்தான் என்ற அடிப்படையில் அவர் நைஜீரியாவின் மொத்த சனத்தொகையில் கிட்டத்தட்ட அரைவாசியாக வாழும் 70 மில்லியன் முஸ்லிம்களின் ஆன்மிகத் தலைவராக விளங்குகிறார்.\n\nசஃது அபூபக்கர் 2006 நவம்பர் 2 ஆம் திகதி விமான விபத்தில் இறந்துவிட்ட தன் சகோதரர் முகம்மது மசிடோவைத் தொடர்ந்து பதவிக்கு வந்தார். அவரது சகோதரரின் மகனும் பேரனும் மேற்படி விமான விபத்தில் இறந்து விட்டதனாலேயே சஃது அபூபக்கர் சுல்தானாகத் தகுதி பெற்றார்.\n\nSection::::வரலாறு.\nசஃது அபூபக்கர் சொகோட்டோ சுல்தானகத்தை ஐம்பது ஆண்டுகளுக்கும் மேலாக ஆட்சி செய்த அதன் பதினேழாவது சுல்தான் சித்தீக் அபூபக்கர் டான் உதுமானின் மகனாவார். 1975 இல் நைஜீரிய இராணுவத்தில் சேர்ந்த அபூபக்கர், இரண்டாண்டுகளின் பின்னர் இரண்டாம் நிலை லெப்டினன் தரத்திற்குப் பதவியுயர்த்தப்பட்டார். அதன் பின்னர் அவர் இராணுவக் கவசப் படைப் பிரிவில் பணியாற்றினார். இந்தியா, கனடா உள்ளிட்ட சில வெளிநாடுகளில் அவர் இராணுவப் பயிற்சி பெற்றார்.\n\n1980களின் இறுதிப் பகுதியில் நைஜீரியாவின் இராணுவ ஆட்சியாளராக விளங்கிய ஜெனரல் இப்ராகீம் பாபாங்கிடாவுக்கான தனிப்பட்ட பாதுகாப்புக்குப் பொறுப்பான சனாதிபதி கவசப் படைப் பிரிவுக்கு அவர் தலைமை தாங்கினார். மேலும் அவர் 1980களின் முதற் பகுதியில் சாட் நாட்டில் பணியாற்றிய ஆபிரிக்க ஒற்றுமை அமையத்தின் அமைதிப் படையிற் பணியாற்றினார். 1990களில் அவர் மேற்கு ஆபிரிக்க பிராந்திய அமைதிப் படையின் இராணுவ இணைப்பதிகாரியாகவும் கடமை புரிந்தார். இவற்றுக்கு மேலதிகமாக அவர் சியேரா லியோனி நாட்டிலும் ஆபிரிக்க அமைதிப் படையில் பணியாற்றியுள்ளார். அவர் சொகோட்டோவின் 20 ஆம் சுல்தானாகப் பதவி வகிக்க அழைக்கப்பட்டபோது பாக்கிஸ்தான் நாட்டுக்கான நைஜீரிய இராணுவ ஆலோசகாரகவும் அவர் விளங்கினார்.\n\n \n"}
{"id": "101661", "url": "https://ta.wikipedia.org/wiki?curid=101661", "title": "ஆரி உடீனி", "text": "ஆரி உடீனி\n\nஆரி உடீனி (ஆங்கிலம்: Harry Houdini; ஹேரி ஹுடீனி) (பிறப்பு: 24 மார்ச்சு 1874; இறப்பு: 31 அக்டோபர் 1926) அங்கேரியில் பிறந்த ஒரு மாயக்கலை வல்லுனர் ஆவார். இவர் திரைப்படங்களையும் தயாரித்துள்ளார். இவர் இயற்கைக்கு அப்பாற்பட்ட கண்கட்டிவித்தைகளைச் செய்வதில் வல்லவர் ஆவார்.\n"}
{"id": "101665", "url": "https://ta.wikipedia.org/wiki?curid=101665", "title": "முள்ளெலித் தோலி", "text": "முள்ளெலித் தோலி\n\nமுள்ளெலித் தோலிகள் (\"Echinoderms\") என்பது கடல் வாழ் உயிரினங்களைக் கொண்ட விலங்குத் தொகுதியாகும். இவை முள்ளெலி போன்ற தோலைக் கொண்டு இருப்பதால் இவ்வாறு அழைக்கப்படுகின்றன. இவை அலையிடை மண்டலம் தொடங்கி ஆழ்கடல் மண்டலம் வரையிலான பெருங்கடலின் பல்வேறுபட்ட வலயங்களில் வசிக்கின்றன.\n\nஇத்தொகுதியில் ஏறத்தாழ 7000 இனங்கள் உயிர்வாழ்கின்றன. எண்ணிக்கையில் இரண்டாவதாக, முதுகுநாணிகளை அடுத்து டியூட்டெரோஸ்டோம்கள் (Deuterostomia) பெருந்தொகுதிக்குள் அடங்கும் உயிரினத் தொகுதி ஆகும். இவை நன்னீரிலோ நிலப்பகுதிகளிலோ வசிப்பது இல்லை.\nகிரேக்க ἐχινοδέρματα (ἐχινός- முட்கள் , δέρμα- தோல்; முள்ளை உடைய தோல்) எனும் சொல்லில் இருந்து சொல் பிறந்தது. (காரணம்- இவற்றின் தோலில் முட்கள் போன்ற கட்டமைப்புக்கள் காணப்படுகின்றமை).\nSection::::உடற்கூற்றியலும் உடற்றொழிலியலும்.\nமுட்தோலிகள் முப்படையுள்ள டியூட்டெரோஸ்டோம் முளைய விருத்தியுடைய விலங்குகளின் கூட்டமாகும். இவற்றில் மெய்யான, நன்கு விருத்தியடைந்த உடற்குழி உள்ளது. இவை தமது நிறையுடலி நிலையில் ஐயாரைச் சமச்சீரைக் கொண்டிருந்தாலும், இவை இரு பக்கச் சமச்சீரான மூதாதையிரிலிருந்து கூர்ப்படைந்தவையாகும். இதனை இவற்றின் இருபக்கச் சமச்சீரான துவிபுளூரா (Bipinnaria) குடம்பி உறுதிப்படுத்துகின்றது. அனேகமானவற்றில் முழுமையான உணவுக் கால்வாய் உள்ளது. பல ஐந்து புயங்களைக் கொண்டுள்ளன. இவற்றில் தலை காணப்படுவதில்லை. கழிவகற்றல் தொகுதி, சுற்றோட்டத் தொகுதி என்பனவும் காணப்படுவதில்லை. எனவே அனுசேபக் கழிவுகள் பரவல் முறையிலேயே உடலிலிருந்து வெளியேற்றப்படுகின்றன. பிரதான கழிவுப் பொருளாக அமோனியா உள்ளது. முட்தோலிகளில் விசேடமாக பாய்பொருள் நிரப்பப்பட்ட திரவக் கலன் தொகுதி சுற்றோட்டத்தொகுதியாகச் செயற்படுகின்றது. முட்தோலிகளில் சிலவற்றில் (உ-ம்: கடல் முள்ளி) புயங்கள் எதுவும் காணப்படுவதில்லை. அசைவு மற்றும் உணவூட்டலுக்காக குழாய்ப் பாதம் என்னும் கட்டமைப்பு விருத்தியடைந்திருக்கும். அனைத்து முட்தோலிகளிலும் முதுகுநாணிகள் போன்று இடைமுதலுருப்படை உற்பத்திக்குரிய மெய்யான அகவன்கூடு விருத்தியடைந்துள்ளது. இவ்வன்கூடு கல்சியம் காபனேற்றால் (சுண்ணாம்பு) ஆன சிற்றென்புகளைக் கொண்டுள்ளது. முட்தோலிகளில் சுவாசம் பூக்கள் மூலம் பிரதானமாக நடைபெறுகின்றது. இவற்றில் அவ்வளவாக விருத்தியடையாத நரம்புத் தொகுதியே காணப்படுகின்றது. வாயைச் சூழ நரம்பு வளையமும் அவ்வளையத்திலிருந்து ஒவ்வொரு புயங்களுக்கும் எளும் நரம்பு நாண்களும், மேற்றோலருகே உள்ள நரம்பு வலையும் இதன் எளிய நரம்புத் தொகுதியை ஆக்குகின்றன. இவை ஒப்பீட்டளவில் எளிய உடலமைப்பைக் கொண்டிருந்தாலும், இவையே Hemi chordataக்கு அடுத்ததாக முதுகு நாணிக் கணத்துக்குக் கூர்ப்பில் நெருக்கமான விலங்குக் கணமாகும்.\nமுட்தோலிகளில் எளிய புன்னங்கங்களான கட்புள்ளி, நிலைச் சிறைப்பை என்பன விருத்தியடைந்துள்ளன.\n\nSection::::வகைப்படுத்தல்.\nஇத்தொகுதியுள் அடங்கும் இரண்டு பரிச்சயமான துணைத்தொகுதிகள்:\n\n1) அசையக்கூடிய எலேயுதேரோசோவா (Eleutherozoa)\n2) அசையாத பெல்மட்டாசோவா (Pelmatazoa) - இவை கடலில் ஏதாவது பாறைகளை அல்லது பொருட்களை ஊடுருவிப் பற்றிக் கொள்ளும், இதற்கென இவற்றிற்குத் தண்டு போன்றதொரு அமைப்பு உண்டு.\n\nஇவற்றுள் இறகு விண்மீன்கள் ( feather stars) எனப் பெயர் கொண்ட சில வகை கடல் அல்லி இனங்கள் அசையக்கூடியவை.\n"}
{"id": "101698", "url": "https://ta.wikipedia.org/wiki?curid=101698", "title": "கனடாவில் உயர்கல்வி", "text": "கனடாவில் உயர்கல்வி\n\nSection::::ஒன்றாரியோ மாகாணத்தில்.\nகனடாவின் ஒன்றாரியோ மாகாணத்தில் உயர்கல்வி மாணவர்கள் நான்கு ஆண்டுகளில் 30 திறமைத் தேர்ச்சிகளை பெறுதல் வேண்டும். இவற்றுள் கட்டாயமானது 18. ஏனைய 12 தெரிவுசெய்யப்படக்கூடியன.\nகட்டயமானவை : \n\nகாலை நேர (வழமையான) பள்ளிக்கூடத்தை விடவும் மாலைநேர பள்ளிக்கூடத்திலும், கோடைநேரப்பள்ளிக்கூடத்திலும், சிலவேளைகளில் தனியார் பள்ளிக்கூடத்திலும் கூட திறமைத்தேர்ச்சிகளை பெற முடியும்.\nஇவ் முப்பது திறமைத் தேர்ச்சிகளுடன் \n\nபடித்து முடிந்து பல்கலைக்கழக அல்லது கல்லூரிப் படிப்பை தொடர விரும்பினால் 11 ஆம் ஆண்டில் பெறப்பட்ட புள்ளிகள் கணக்கில் எடுத்துக்கொள்ளப்படும். ஆயினும் 12 ஆம் ஆண்டு புள்ளிகளின் அடிப்படையிலேயே பெருவாரியான தீர்மானங்கள் மேற்கொள்ளப்படும்.\n"}
{"id": "101700", "url": "https://ta.wikipedia.org/wiki?curid=101700", "title": "சொகோட்டோ கலீபகம்", "text": "சொகோட்டோ கலீபகம்\n\nசொகோட்டோ கலீபகம் நைஜீரியாவிலுள்ள ஆன்மீக சமுதாயத்தின் அடையாளமாக, சொகோட்டோ சுல்தான் சஃது அபூபக்கரால் நிர்வகிக்கப்படுகிறது. 1809 ஆம் ஆண்டு ஃபுலானி ஜிஹாதின் போது இக்கலீபகம் உதுமான் டான் ஃபோடியோ என்பவரால் நிறுவப்பட்டது. ஐரோப்பிய வெற்றிகளுக்கும் கொலனிப்படுத்துதலுக்கும் முன்னர் ஆபிரிக்காவின் சகாரா பிராந்தியத்தில் விளங்கிய மிக வன்மையான போரரசுகளுள் ஒன்றாக அது திகழந்தது. ஐரோப்பிய கொலனிப்படுத்தலின் போதும் அதன் பின்னரும் சொகோட்டோ கலீபகம் தன் அதிகாரம் குறைக்கப்பட்ட நிலையிலும் நிலைத்திருக்கின்றது.\n\nSection::::பின்னணி.\nமேற்காபிரிக்க நகரங்களுக்கிடையில் காணப்படும் புல்வெளிகளில் வாழும் ஃபுலானி இன மக்கள் வழிவழியாக ஆடு, மாடு, செம்மறி போன்றவற்றை மேய்த்து வாழும் ஒரு நாடோடி இனத்தினராவர். அவர்களின் வணிக முயற்சிகள் கூடியதன் பலனாக ஃபுலானி இனத்தவர் சிலர் நகரங்களிலும் குடியேறி அவற்றில் சிறுபான்மையினராக வாழ்கின்றனர்.\n\nஃபுலானி இன மக்கள் வாழ்ந்த பகுதிகளின் பெரும்பாலான ஆட்சியாளர்கள் முஸ்லிம்களாக இருந்தவாறே அவ்வினத்தவரும் பெரும்பான்மையாக முஸ்லிம்களாக மாறினர். மேற்படி அரசுகளின் ஆட்சியாளர்கள் இஸ்லாம் மதத்தைப் பின்பற்றிய முறையில் சில குழப்பங்கள் காணப்பட்டன. தங்களுடைய மூதாதையரின் மதத்தைப் பற்றிய குழப்பங்கள் தோன்றிய போது அவர்கள் அவற்றின் பக்கம் சாயத் தொடங்கியதுடன் அம்மூதாதை மதங்களுக்கு ஆதரவளித்தனர். பதினேழாம், பதினெட்டாம் நூற்றாண்டுகளில் தங்களை அடக்கத் தொடங்கிய ஆட்சியாளருக்கெதிராக ஃபுலானி இன மக்கள் ஆங்காங்கே கிளர்ந்தெழத் தொடங்கினர். அக்கிளர்ச்சிகளின் பின்னர் சாகில் பிராந்தியத்தில் சிறிது காலம் நிலைத்திருந்த சிற்சில சிறிய அமீரகங்கள் உருவாகின.\n\nஇப்பிராந்தியத்தின் மிக வன்மையான அரசுகளாக ஹவுசாலாந்து பகுதியின் நகர அரசுகள் விளங்கின. ஏராளமான ஃபுலானி இன மக்களைத் தம்மகத்தே கொண்ட மேற்படி நகர அரசுகள் அம்மக்களை இரண்டாம் தரக் குடிமக்களாகக் கருதின. எனினும், பல நூற்றாண்டு காலத் தொடர்புகளின் காரணமாக ஃபுலானி இன மக்களும் ஹவுசா இன மக்களும் ஓரளவு ஒருங்கிணைந்திருந்தனர். ஹவுசாலாந்தில் விளங்கிய நகர அரசுகளில் இனங்களிடையே மிகுந்த வேறுபாடு காட்டியவற்றுள் வலுவிழந்த கோபிர் நகர அரசும் ஒன்றாகும். ஹவுசாலாந்து எல்லையில் விளங்கிய அது முன்னைய சோங்காய் பேரரசின் எச்சமாக இருந்தது. கோபிர் அரசு ஃபுலானி மற்றும் ஹவுசா இன மக்களிடம் காட்டிய வேறுபாடு குறிப்பிடத் தக்கது.\n\nSection::::ஃபுலானி ஜிஹாத்.\nஇப்பிராந்தியத்தின் மிகப் பிரபலமான இஸ்லாமிய அறிஞர்களுள் ஒருவரும் நகர வாழ்க்கைக்குப் பழக்கப்பட்ட ஃபுலானி இனத்தவருமான உதுமான் டான் ஃபோடியோ கோபிர் நகரில் வாழ்ந்தார். கோபிர் நகரின் ஆட்சியாயளரான் பாவாவின் அனுமதியுடன் அவர் டெகெல் பகுதியில் முறையான இஸ்லாமிய சமூகமொன்றைத் தோற்றுவித்தார். அவ்வனுமதிக்கு வெகுமதியாக அவர் பாவாவின் அரசை ஆதரித்ததுடன், பாவாவின் மருமகனும் முடிக்குரிய இளவரசனுமான யுன்ஃபா என்பவனுக்குக் கல்வியறிவு புகட்டினார். எனினும், பிற்காலத்தில் யுன்ஃபா ஆட்சியிலமர்ந்த போது, உதுமான் டான் ஃபோடியோவின் சமுதாயத்தின் மீதான தன்னாட்சி அதிகாரத்தை இழக்கச் செய்து அவரைக் கொலை செய்துவிட நாடினான்.\n\nஅப்போது டெகெல் பகுதி இஸ்லாமிய சமுதாயம் தன்னைப் பாதுகாத்துக் கொண்ட போதும் யுன்ஃபாவின் படைகளுக்கு முன்னால் தாக்குப் பிடிக்க முடியாத நிலையில் உதுமான் டான் ஃபோடியோவும் அவரைப் பின்பற்றியோரும் குடு பகுதிக்குத் தப்பியோடினர். அந்நிலையில் அவர் அடக்குமுறையாளருக்கு எதிராகப் போர் புரியுமாறு ஃபுலானி மக்களிடம் வேண்டினார். அதுவே ஃபுலானி ஜிஹாதாக முடிந்தது. அவரது அழைப்பின் காரணமாக அவருடன் சேர்ந்து கொண்ட ஏராளமான ஃபுலானி மற்றும் ஹவுசா வீரர்கள் ஹவுசாலாந்து பிராந்தியத்தின் பல்வேறு அரசுகளுக்குமெதிராகக் கிளர்ந்தெழுந்து அவற்றை விரைவிலேயே அதிகாரமிழக்கச் செய்தனர். அவ்வாறு தோற்றுவிக்கப்பட்ட புதிய கலீபகத்தின் ஆட்சியாளராக உதுமான் டான் ஃபோடியோ பிரகடனப்படுத்தப்பட்டார்.\n\nSection::::கலீபகத்தின் வளர்ச்சி.\nஹவுசாலாந்தில் நிறுவப்பட்ட இவ்வடித்தளத்திலிருந்து ஃபுலானி இன மக்கள் அப்பிராந்தியம் முழுவதும் பரவத் தொடங்கினர். அவர்களது அரசின் மேற்குப் பகுதியிலிருந்த திறந்த சமவெளிகள் உடனடியாகவே இணைக்கப்பட்டன. தெற்குப் புறம் இருந்த யொருபாலாந்தின் வடக்குப் பகுதியும் வெற்றி கொள்ளப்பட்டது. சொகோட்டோ கலீபகத்துக்குக் கிழக்காயிருந்த போர்னு பேரரசினால் அவர்களது கிழக்குப் புற வெற்றி 1810 ஆம் ஆண்டு தடுக்கப்பட்டது. புரவிகள் காடுகளுக்குள் விரைவாகப் பயணிக்க முடியாதிருந்தமையாலும் தெற்கத்திய நோய்களின் காரணமாகவும், வலிமையான புரவிப் படைமீது இருந்த அவர்களின் வன்மை தெற்கு நோக்கி ஊடுருவுவது கடினமாயிருந்தது. எனினும், சொகோட்டோ கலீபகம் இன்றைய புர்கினா பாசோவிலிருந்து கமரூன் வரையான பகுதிகளை உள்ளடக்கி ஆபிரிக்காவின் மிகப் பெரிய அரசாகத் திகழ்ந்தது.\n\nஅவர்கள் உருவாக்கிய பேரரசு பல் சிறிய அமீரகங்களாக ஆங்காங்கே பிரிக்கப்பட்டு நிருவகிக்கப்பட்டது. உதுமான் டான் ஃபோடியோவின் கீழ் அவரது ஆட்சி இரண்டு பிரிவுகளாகப் பிரிக்கப்பட்டு அவற்றிலொன்று அவரது சகோதரராலும் மற்றொன்று அவரது மகனாலும் நிருவகிக்கப்பட்டு வந்தது. 1815 ஆம் ஆண்டு உதுமான் டான் ஃபோடியோ ஆட்சியிலிருந்து ஒதுங்கிக் கொண்டதும் பேரரசின் அதிகாரம் அவரது மகன் முகம்மது பெல்லோவிடம் போய்ச் சேர்ந்தது. முகம்மது பெல்லோ சொகோட்டோ நகரத்தை உருவாக்கி அதைத் தன் தலைநகராக மாற்றினார். பத்தொன்பதாம் நூற்றாண்டில் அவர்களது பேரரசு பொதுவாக சொகோட்டோ கலீபகம் என்று அழைக்கப்பட்டது. உதுமான் டான் ஃபோடியோவின் சகோதரர் அப்துல்லாஹ் டான் ஃபோடியோவால் நிருவகிக்கப்பட்ட குவாண்டு அமீரகம் என அழைக்கப்பட்ட மேற்குப் பகுதி அவரது பரம்பரையினராலேயே தொடர்ந்தும் ஆளப்பட்டதெனினும் அது சொகோட்டோ கலீபகத்தின் இணைந்த பகுதியாகவே விளங்கியது.\n\nதன் இராணுவ வெற்றிகளுக்கு மேலதிகமாக இப்பேரரசு கல்வி சார் பங்களிப்புகள் தொடர்பில் மிகப் பிரபலமடைந்தது. உதுமான், அப்துல்லாஹ், முகம்மது பெல்லோ போன்ற அனைவரும் சிறந்த அறிஞர்களாகக் கருதப்பட்டனர். அத்துடன் அவர்கள் மூவருமே பிரமாண்டமான பேரரசை நிருவகிப்போராயிருந்தும் இஸ்லாம், அரசியல், வரலாறு போன்ற விடயங்களில் ஏராளமான கவிதைகளையும் எழுத்துப் பணிகளையும் வெளியிட்டனர். முகம்மது பெல்லோவின் இறப்பின் பின்னரும் கல்வி சார் பங்களிப்புக் காணப்பட்ட போதும் இப்பேரரசு அரசியல் செல்வாக்கை இழக்கத் தொடங்கியது. ஹவுசா மக்களை உள்ளடக்கிய இப்பேரரசு காலஞ் செல்லச் செல்ல ஹவுசா இன அரசுகளின் அடையாளங்களைத் தன்னகத்தே பெற்றுக் கொண்டதுடன் அதன் அலுவல் மொழியாக ஹவுசா மொழியைக் கொண்டிருந்தது.\n\nஇப்பேரரசு தொடர்ச்சியாக பொருளாதாரத் துறையில் வெற்றி கண்டது. சொகோட்டோ கலீபகத்தினால் ஒன்றுபடுத்தப்பட்ட ஹவுசாலாந்து பிராந்தியம் எதிர்பாராத அளவு வளம் பெறத் தொடங்கியது. அத்துடன் அப்பகுதி சகாரா பகுதி நாடோடிக் குழுக்களினால் கொள்ளையிடப்படுவதிலிருந்தும் பாதுகாப்பாக விளங்கியது.\n\nசொகோட்டோ சுல்தான் அதிகாரம் மிக்கவராகக் காணப்பட்ட போதும், பத்தொன்பதாம் நூற்றாண்டில் கானோ போன்ற பகுதிகளை ஆண்ட அமீர்கள் தங்களது அதிகாரத்தைப் படிப்படியாக நிலை நிறுத்திக்கொண்டனர். 1893 ஆம் ஆண்டு கானோ அரச பொறுப்பைப் பெறுவது தொடர்பில் ஏற்பட்ட குழப்பம் அவர்களது முக்கியத்துவத்தைத் தெளிவாகக் காட்டுகிறது.\n\nSection::::வீழ்ச்சி.\nமரபு வழி வணிக முயற்சிகளை அழித்து அருகாமையிலிருந்த அரசுகளுக்கு ஆயுதங்களை வழங்கிய ஐரோப்பிய கொலனிய ஆதிக்கம் காரணமாக இப்பேரரசு சிதைவடையத் தொடங்கியது. பிரெஞ்சு நாடுகாண் பயணி பார்பைத் லூயி மொண்டைல் என்பவர் 1891 ஆம் ஆண்டு சொகோட்டோவுக்கு வருகை தந்த போது, அதன் கலீபா அர்குங்கு அமீருடன் போர் புரிந்த வண்ணமிருந்தார். எனினும், அடுத்த ஆண்டே கலீபா அதில் வெற்றி பெற்றார். அப்போது ஃபுலானி அதிகாரம் குறைவடையத் தொடங்கியதாகக் கூறும் அவர் கலீபகத்தில் அண்மையில் பதவியேற்றிருந்த கலீபா அப்துல் ரஹ்மான் என்பவர் மீது வெறுப்புற்ற மக்கள் எழுச்சியையும் குறிப்பிடுகிறார்.\nஎனினும், சொகோட்டோ மற்றும் கானோ அரச பீடங்கள் வெற்றி கொள்ளப்பட்டமையால், இப்பேரரசு சிதைவுற்று பிரெஞ்சு மற்றும் பிரித்தானியரிடம் பகிர்ந்து கொள்ளப்பட்டது.\n\nSection::::கொலனிப்படுத்தலும் நவீன கலீபகமும்.\nபிரித்தானியரால் உள்நாட்டு ஆட்சியாளர்கள் குறிப்பிடத்தக்க அளவு தன்னாட்சி அதிகாரம் வழங்கப்பட்டவாறே ஃபுலானி அமீரக முறைமையை அவர்கள் பாதுகாத்தனர். சொகோட்டோ சுல்தான் இக்காலத்தில் நைஜீரிய முஸ்லிம்கள் அனைவரினதும் ஆன்மீகத் தலைவராக விளங்குகிறார். அவ்வாறே சுல்தான் பதவி உதுமான் டான் ஃபோடியோவின் வழிவந்தோரால் வகிக்கப்படுகிறது.\n\n\n"}
{"id": "101708", "url": "https://ta.wikipedia.org/wiki?curid=101708", "title": "ஆகிப் ஜாவித்", "text": "ஆகிப் ஜாவித்\n\nஆகிப் ஜாவித் (\"Aaqib Javed\", ஆகத்து 5 1972, ஓர் பாக்கித்தானியத் துடுப்பாட்டக்காரர்). இவர்22 தேர்வுத் துடுப்பாட்டப் போட்டிகளிலும், 163 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1989 இலிருந்து 1998 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் பஞ்சாப், சிகும்புராவைச் சேர்ந்தவர்.\n"}
{"id": "101710", "url": "https://ta.wikipedia.org/wiki?curid=101710", "title": "அல் கிதார் சண்டை", "text": "அல் கிதார் சண்டை\n\nஎல் கெட்டார் சண்டை (\"Battle of El Guettar\") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. துனிசியப் போர்த்தொடரின் ஒரு பகுதியான இதில் அமெரிக்கப் படைகள் நாசி ஜெர்மனியின் படைகளைத் தோற்கடித்தன.\n\nமார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியா நாட்டின் ஒரு முனையில் சுற்றி வளைக்கப்பட்டன. மேற்கிலிருந்து அமெரிக்கப் படைகளும் கிழக்கிலிருந்து பிரித்தானியப் படைகளும் அவற்றை முற்றுகையிட்டிருந்தன. கிழக்கில் பிரித்தானிய 8வது ஆர்மி அச்சுப் படைகளின் மாரெத் அரண்கோட்டினை மார்ச் 19ம் தேதி தாக்கியது, இத்தாக்குதல் நடந்து கொண்டிருக்கும் போதே மேற்கில் தளபதி ஜார்ஜ் பேட்டன் தலைமையிலான அமெரிக்க 2வது கோர் அச்சு நிலைகளைத் தாக்கியது. இத்தாக்குதலைச் சமாளிக்க ஜெர்மானிய 10வது கவச டிவிசன் அனுப்பபட்டது. அல் கிதார் பள்ளத்தாக்கில் இரு படைகளும் மோதின. ஜெர்மானிய டாங்குகளுக்கு கண்ணி வெடிகள் மற்றும் பீரங்கி குண்டு வீச்சின் மூலம் அமெரிக்கர்கள் பெரும் சேதத்தை ஏற்படுத்தினர். பல டாங்குகளை இழந்த ஜெர்மானியர்கள் தங்கள் தாக்குதலைக் கைவிட்டுப் பின் வாங்கினர். ஆனால் வெற்றிபெற்ற அமெரிக்கப்படைகள் அவற்றை விரட்டிச் செல்லவில்லை. ஒரு வாரம் கழித்து மாரெத் அரண்கோடு மீதான பிரித்தானியத் தாக்குதல்கள் வெற்றி பெற்ற பின்னர் மீண்டும் அமெரிக்கப் படைகள் முன்னேறத் தொடங்கின. மார்ச் 30 தொடங்கிய இந்த இரண்டாம் கட்ட முன்னேற்றத்தில் ஜெர்மானியர் வசமிருந்த பல குன்றுகளும் அரண்நிலைகளும் கைப்பற்றப்பட்டன. இரு திசைகளிலும் நேச நாட்டுப் படைகளின் தாக்குதலைச் சமாளிக்க இயலாத ஜெர்மானியப் படைகள் துனிசியாவின் தெற்குப் பகுதியைக் காலி செய்து விட்டு, வடக்குப் பகுதிக்குப் பின் வாங்கி விட்டன. ஏப்ரல் 7ம் தேதி மேற்கிலிருந்து முன்னேறி வந்த அமெரிக்கப் படைகளும் கிழக்கிலிருந்து முன்னேறி வந்த பிரித்தானியப் படைகளும் கைகோர்த்தன. \n\nஅல் கிதார் சண்டைக்குப் பின் தெற்கு துனிசியா முழுவதும் நேச நாட்டுக் கட்டுப்பாட்டில் வந்தது. அடுத்து துனிசியப் போர்த்தொடரின் இறுதிகட்ட சண்டைகள் தொடங்கின. \n"}
{"id": "101711", "url": "https://ta.wikipedia.org/wiki?curid=101711", "title": "சஹீர் அப்பாஸ்", "text": "சஹீர் அப்பாஸ்\n\nசைய்ட் சஹீர் அப்பாஸ் கிர்மானி (உருது: سید ظہیر عباس کرمانی, Syed Zaheer Abbas Kirmani, சூலை 24 1947, முன்னாள் முன்னணி பாக்கித்தானியத் துடுப்பாட்டக்காரர்). இவர் 78 தேர்வுத் துடுப்பாட்டப் போட்டிகளிலும், 62 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1969 இலிருந்து 1985 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் பஞ்சாப், சியல்கொட்டைச் சேர்ந்தவர். இவர் பாக்கித்தான் தேசிய அணியின் தலைவராக 1981/1982, 1984/1985 பருவ ஆண்டுகளில் கடமையாற்றியுள்ளார்.\n"}
{"id": "101718", "url": "https://ta.wikipedia.org/wiki?curid=101718", "title": "அப்துல் காதிர்", "text": "அப்துல் காதிர்\n\nஅப்துல் காதிர் (உருது:عبد القادر, \"Abdul Kadir\", பிறப்பு: மே 10 1944, இறப்பு: மார்ச்சு 12. 2002) முன்னாள் முன்னணி பாக்கித்தானியத் துடுப்பாட்டக்காரர். குச்சக்காப்பாளர். இவர் நான்கு தேர்வுத் துடுப்பாட்டப் போட்டிகளிலும், 36 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இலிருந்து 1965 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101719", "url": "https://ta.wikipedia.org/wiki?curid=101719", "title": "அப்துல் கதிர்", "text": "அப்துல் கதிர்\n\nஅப்துல் காதிர் கான் (\"Abdul Qadir Khan\", , 15 செப்டம்பர் 1955 – 6 செப்டம்பர் 2019) பாக்கித்தானிய பன்னாட்டு துடுப்பாட்ட வீரர் ஆவார். இவர் முக்கியமாக பாக்கித்தான் துடுப்பாட்ட அணியில் சுழற்பந்து வீச்சாளராக விளையாடி வந்தார். இவர் பிற்காலத்தில் விளையாட்டு வர்ணனையாளராகவும், பாக்கித்தான் துடுப்பாட்ட வாரியத்தின் தலைமைத் தேர்வாளராகவும் பணியாற்றி வந்தார்.\n\nகாதிர் பாக்கித்தான் தேசிய அணிக்காக 1977 முதல் 1993 வரை 67 தேர்வுப் போட்டிகளிலும், 104 ஒருநாள் போட்டிகளிலும் விளையாடினார். ஐந்து ஒருநாஅள் போட்டிகளில் தலைவராகவும் விளையாடினா. 1987 இல் இங்கிலாந்துக்கு எதிராக பாக்கித்தானில் நடைபெற்ற மூன்று ஆட்டங்கள் தேர்வுத் தொடரில் 437 ஓட்டங்களைக் கொடுத்து 30 இலக்குகளைக் கைப்பற்றினார். இதே தொடரில் கடாபி அரங்கில் ஒரு பகுதி ஆட்டத்தில் 56 ஓட்டங்களைக் கொடுத்து 9 இலக்குகளைக் கைப்ப்ற்றினார். பன்னாட்டு ஒருநாள் போட்டிகளில், இலங்கைக்கு எதிரான 1983 உலகக்கிண்ணப் போட்டி ஒன்றில் 44 ஓட்டங்களைக் கொடுத்து 5 இலக்குகளைக் கைப்பற்றினார்.\n"}
{"id": "101729", "url": "https://ta.wikipedia.org/wiki?curid=101729", "title": "குஞ்சுக் குளம்", "text": "குஞ்சுக் குளம்\n\nகுஞ்சு குளம் அல்லது குஞ்சுக் குளம் என்பது இலங்கை, அநுராதபுரம் பகுதியில் உள்ள ஒரு ஊரின் பெயராகும். தற்காலத்தில் தமிழர்களே வசிக்காத இப்பகுதியில் தமிழ் வழக்கைக் கொண்ட இப்பெயர் இருப்பது, இந்த ஊரில் முன்னாளில் வசித்தவர்கள் தமிழர்கள் என்பதற்கான ஒரு சான்றாக பார்க்கப்படுகின்றது. \n\nSection::::சொல்விளக்கம்.\nதமிழில் குஞ்சு என்றால் சிறியது என்று பொருள். குளம் என்றால் மாரிக்காலத்தில் பெய்யும் மழை நீரை சேமித்து வைப்பதற்கு மன்னர்கள் காலத்தில் கட்டப்பட்ட நீர் தேக்கம் ஆகும். சிங்கள மொழியில் \"குஞ்சு\" என்றால் பொருள் குறிக்கும் எந்த சொல்லும் இல்லை. தவிர குளத்திற்கு \"வெவ\" என்றே அழைப்பர். அதன் அடிப்படையில் குஞ்சு குளம் என்பது ஒரு தூய தமிழ் சொல்லாகும். தற்போது தமிழர்களே அப்பகுதியில் வசிக்காதப் போதும், தமிழ் வழக்கையொட்டியே குஞ்சு குளம என அழைக்கப்படுவது குறிப்பிடத்தக்கது.\n"}
{"id": "101732", "url": "https://ta.wikipedia.org/wiki?curid=101732", "title": "நூருல் இசுலாம் நிகர்நிலைப் பல்கலைக்கழகம்", "text": "நூருல் இசுலாம் நிகர்நிலைப் பல்கலைக்கழகம்\n\nநூருல் இசுலாம் நிகர்நிலைப் பல்கலைக்கழகம் தமிழ்நாட்டின் கன்னியாகுமரி மாவட்டத்தில் தக்கலைக்கு அருகில் குமாரகோவில் என்னும் இடத்தில் அமைந்துள்ள நிகர்நிலைப் பல்கலைக்கழகமாகும். இது மேற்கு தொடர்ச்சி மலைத்தொடரில் இருக்கும் வேளிமலையின் அடிவாரத்தில் அமைந்துள்ளது. தேசிய நெடுஞ்சாலை 47 ல் தக்கலைக்கும் நாகர்கோவிலுக்கும் இடையில் அமைந்திருக்கும் குமாரகோவில் சந்திப்பிலிருந்து சுமார் 1.5 கட்டை (கிலோ மீட்டர்) தூரம் சென்றால் இப்பல்கலைக்கழகத்தை அடையலாம். கன்னியாகுமரியிலிருந்து 30 கட்டைத் தூரத்திலும் திருவனந்தபுரத்திலிருந்து 60 கட்டைத்தூரத்திலும் அமைந்துள்ளது. நூருல் இசுலாம் பொறியியல் கல்லூரியாக செயல்பட்டு வந்த இக்கல்லூரி 8, டிசம்பர், 2008 முதல் நிகர்நிலைப்பல்கலைக்கழகமாக தரம் உயர்த்தப்பட்டுள்ளது. இதனை நூருல் இசுலாம் உயர்கல்வி என்ற அமைப்பு நடத்தி வருகின்றது. இதன் தலைவராக முனைவர். மஜீத்கான் என்பவர் செயல்பட்டுவருகின்றார்.\n\nSection::::அதிகாரப்பூர்வ இணையதளங்கள்.\nhttp://www.niceindia.com/nice/<br>\nhttp://www.niuniv.com/\n"}
{"id": "101733", "url": "https://ta.wikipedia.org/wiki?curid=101733", "title": "குஞ்சு", "text": "குஞ்சு\n\nகுஞ்சு என்றால் \"சிறிய\" அல்லது \"சிறியது\" என்பதற்கு இணையான சொல்லாகும். பறவைகளின் குழந்தைப் பருவத்தை \"குஞ்சு\" என்பதன் பொருளும் சிறியது அல்லது சிறிய பருவத்தைக் கொண்டது என்பதே ஆகும்.\n\n\"குஞ்சு குருமன்கள்\" என்பதும் \"சின்னஞ் சிறிசுகள்\" அல்லது \"சின்னஞ் சிறியவர்கள்\" எனப் பொருள் படுவதனையும் பார்க்கலாம்.\n\nSection::::யாழ்ப்பாணப் பேச்சு வழக்கில்.\nயாழ்ப்பாணத்தில் பேச்சு வழக்கில் \"என்ட செல்லம்\", \"என்ட குஞ்சு\" என பெரியவர்கள் சிறியக் குழந்தைகளை அன்பாகவும் செல்லமாகவும் அழைப்பதனைக் காணலாம். அத்துடன் இச்சொல் உறவுமுறைச்சொற்களாகவும் பயன்படுகின்றது.\n\nSection::::உறவுமுறைச் சொற்கள்.\nயாழ்ப்பாணத் தமிழரிடையே \"குஞ்சு\" என்ற சொல் பல்வேறு உறவுமுறைச் சொற்களாகப் பயன்படுகின்றது. தகப்பனை ஐயா என்று அழைப்பதனைப் போன்றே, தகப்பனின் தம்பியை \"குஞ்சையா\", \"குஞ்சியப்பு\", \"குஞ்சையர்\" போன்ற சொற்களால் அழைக்கும் வழக்கு அண்மைக் காலம் வரை இருந்தது.\n\n\nதாயின் தங்கையை, அதாவது சிறிய தாயை; \"குஞ்சம்மா\", \"குஞ்சாச்சி\" என்றும் அழைக்கும் வழக்கு அண்மைக் காலம் வரை இருந்தது.\n\n\nசகோதரிடையே இளையவரை, அதாவது வயதில் சிறிய தம்பியை; \"குஞ்சித்தம்பி\", \"சின்னக்குஞ்சு\" என அழைக்கும் வழக்கும் உள்ளது.\n\n\nமேலே சொல்லப்பட்ட யாழ்ப்பாணத் தமிழரிடையே பயன்படும் உறவுமுறை குறித்த சொற்களிலும் \"குஞ்சு\" எனும் சொற்பதம் \"சிறிய\" எனும் பொருளையே தருவதனைக் காணலாம்.\n\nSection::::ஆணுறுப்பு குஞ்சு.\nதமிழரிடையே ஆணுறுப்பிற்கு \"குஞ்சு\" எனும் வழக்கும் உள்ளது. இருப்பினும் இச்சொல், சிறிய ஆண் குழந்தைகளை அழைக்கும் (சிறியவன் எனும் பொருள்பட) \"குஞ்சு\" என அழைக்கப்பட்ட சொல்லே பின்னர் இவ்வாறு வழக்கில் தோன்றக் காரணமாக இருந்திருக்கலாம். தமிழ் சமுதாயத்திடையே அண்மைக்காலம் வரை, சில கிராமப்புறங்களில் தற்போதும், சிறிய ஆண் குழந்தைகள் ஆடை இன்றியே (ஆணுறுப்பு வெளியில் தெரியும் வகையில்) திரிதலைக் காணலாம். இவ்வாறான சூழ்நிலையில் சிறிய ஆண் குழந்தைகளைச் செல்லமாக அழைக்கும் முறை தோன்றி, பின்னர் பொதுவான ஒரு பெயராகத் தோன்றியிருக்கக்கூடும்.\n"}
{"id": "101739", "url": "https://ta.wikipedia.org/wiki?curid=101739", "title": "அபாக் உசைன்", "text": "அபாக் உசைன்\n"}
{"id": "101740", "url": "https://ta.wikipedia.org/wiki?curid=101740", "title": "இலங்கையின் தாழ்நில மழைக்காடுகள்", "text": "இலங்கையின் தாழ்நில மழைக்காடுகள்\n\nஇலங்கையின் தாழ்நில மழைக் காடுகள் (\"lowland rain forests\") இலங்கைத் தீவின் தென்மேற்குப் பகுதியில் கடல் மட்டத்திலிருந்து 1000 மீற்றரிலும் குறைந்த உயரத்தில் அமைந்த அயன மண்டல மழைக்காடுகளைத் தம்மில் உள்ளடக்குகின்றன. ஆண்டு முழுவதும் நிலவும் இளஞ்சூட்டு, ஈரலிப்பான காலநிலையும் பல்லாயிரக்கணக்கான ஆண்டுகளாக இந்தியத் துணைக் கண்டத்திலிருந்து தனிப்பட்டு இருப்பதும் அப்பகுதிகளில் இலங்கையின் மழைக்காடுகளில் மாத்திரமே காணக்கூடியதான பல்வேறு வகையான தாவரங்களும் விலங்குகளும் கூர்ப்படைவதற்கு வழியமைத்தன. இவற்றின் அடர்ந்த காட்டுப் பகுதி 45 மீற்றரிலும் கூடிய உயரம் வளரக்கூடிய 150 இலும் கூடிய எண்ணிக்கையான மர இனங்களைக் கொண்டமைந்துள்ளன. இலங்கையின் தாழ்நில மழைக்காடுகள் இலங்கையின் மொத்த நிலப் பரப்பில் 2.14 வீதத்தை உள்ளடக்குகின்றன. இச்சூழற் காட்டுப் பகுதியிலேயே சருகு மான் போன்ற இலங்கைக்கேயுரித்தான விலங்குகள் காணப்படுகின்றன. உலகில் அதி கூடிய எண்ணிக்கையான ஈரூடகவாழி இனங்கள் இலங்கையிலேயே காணப்படுகின்றன. அவ்வாறான ஈரூடகவாழிகளில் 250 இற்கும் மேற்பட்ட எண்ணிக்கையான தவளை இனங்கள் இம்மழைக்காடுகளிலேயே வாழ்கின்றன.\n\nSection::::காட்டின் பரப்பு.\n124,340.8 ஹெக்டேர் நிலப்பரப்பைக் கொண்டுள்ள தாழ்நில மழைக்காடுகள் இலங்கையின் மொத்தப் பரப்பளவில் 2.14 வீதத்தைக் கொண்டுள்ளன. கடல் மட்டத்திலிருந்து ஆயிரம் மீற்றர் உயரத்துக்குக் கீழாக அமைந்துள்ள இக்காடுகள் பருவப்பெயர்ச்சி மழை மூலம் ஆண்டுதோறும் 2500-1800 மில்லிமீற்றர் மழையைப் பெறுகின்றன. இச்சூழற் பகுதியில் உள்ளடங்கும் காடுகளில் கன்னெலிய, விகாரகெலே, நாக்கியாதெனிய மற்றும் சிங்கராஜ ஆகிய காடுகள் அடங்குகின்றன. அத்துடன் பம்பரபொட்டுவ, மொரபிட்டிய, ருனாகந்த, கிலிமலே மற்றும் எரத்தனே ஆகிய இடங்களிலுள்ள பாதுகாகக்ப்பட்ட வனங்களும் இலங்கையின் தாழ்நில மழைக்காடுகளில் அடங்குகின்றன. ஆண்டு முழுவதும் கிடைக்கும் மழைவீழ்ச்சியும் மாறாத வெப்பநிலையும் வளமான உயிர்ப்பல்வகைமையைப் பேணுகின்றன. இம்மழைக்காடுகள் இப்பகுதி ஆறுகளுக்கான முக்கிய நீர்தாங்கு பகுதிகளாகவும் காணப்படுகின்றன.\n\nSection::::புவிச்சரிதவியல் வரலாறு.\nஇலங்கையானது ஆசியாக் கண்டத்தின் பெருநிலப் பரப்பிலிருந்து மிக ஒடுங்கிய பாக்கு நீரிணையால் பிரிக்கப்பட்டுள்ள ஒரு கண்டம் சார் தீவாகும். இலங்கை ஒரு காலத்தில் கோண்டுவானாவின் பகுதியாக இருந்து பின்னர் கிரீத்தேசியக் காலத்தில் அதிலிருந்து பிரிந்து வடக்காக நகர்ந்ததாகக் கருதப்படுகிறது. அதிலிருந்து 55 மில்லியன் ஆண்டுகளின் பின்னர் இந்தியப் புவித்தட்டுடன் இணைந்து ஆசியாக் கண்டத்துடன் இணைந்தது. இதனாலேயே இலங்கையில் பல்வேறு புராதன கோண்டுவானா இனங்கள் இலங்கையில் காணப்படுகின்றன. பிற்காலத்தில் இலங்கை மீண்டும் இந்தியத் துணைக் கண்டத்திலிருந்து பிரிந்தது. அதன் பின்னர் தொடர்ச்சியாக நிலவிய உலர் காலநிலை காரணமாக இலங்கையின் தென்மேற்கு மழைக்காடுகளுக்கும் இலங்கைக்கு மிக அண்மையில் உள்ள இந்தியாவின் மேற்குத் தொடர்ச்சி மலைத்தொடரில் உள்ள காடுகளுக்குமிடையில் வித்தியாசங்கள் உருவாகின. இந்தியத் துணைக் கண்டத்திலிருந்து பிரிந்த பின்னர் நிலத்தொடர்களால் இலங்கைத் தீவு இந்தியாவுடன் காலத்துக்குக் காலம் தொடர்பு பட்டிருந்த போதும், இலங்கையின் ஈரப்பதன் மிக்க காடுகளும் அவற்றின் உயிர்ப்பல்வகைமையும் சூழலியல் தொடர்பில் மிகவும் வேறுபட்டனவாகக் காணப்படுகின்றன.\n\nSection::::தன்மைகள்.\nஇச்சூழற் பகுதி 2500 மீற்றரிலும் உயர்ந்த மத்திய மலைநாட்டைப் பகுதியளவில் தன்னகத்தே கொண்டுள்ளதுடன் நக்கிள்ஸ் மலைத்தொடரால் வேறுபடுத்தப்படுகிறது. அம்மலைத்தொடர்கள் தமக்கேயுரித்தான இலங்கையின் மலைசார் மழைக்காடுகள் எனப்படும் சூழற் பகுதிகளைக் கொண்டுள்ளன. தாழ்நில மழைக்காடுகள் சூழற் பகுதியின் மண் பொதுவாக சிவப்பும் மஞ்சளும் கலந்த நிறத்திலான களி மண்ணாகும். மே முதல் செப்டெம்பர் வரை பெய்யும் தென்மேற்குப் பருவப் பெயர்ச்சி மழை காரணமாக இச்சூழற் பகுதி ஆண்டுதோறும் 5000 மில்லி மீற்றருக்கு மேற்பட்ட மழைவீழ்ச்சியைப் பெறுகிறது. இப்பகுதியின் வெப்பநிலை எப்போதும் 27 °C-30 °C அளவிற்குள்ளேயே இருக்கிறது. இந்தியப் பெருங்கடலுக்கு மிக அண்மையில் உள்ளபடியால் இதன் நாளாந்த வெப்பவுயர்வு குறைக்கப்படுகிறது. இப்பகுதியின் சராசரி ஈரப்பதன் 75%-85% ஆகும்.\n\nSection::::தாவரங்கள்.\nஇப்பகுதியின் தாவர அமைவில் நில அமைவிடம் மண்ணின் தன்மை என்பவற்றுடன் சேர்த்து காலநிலை பெரும் பங்கு வகிக்கிறது. இலங்கையின் தாழ்நில மழைக்காடுகளில் இரண்டு வகையான பூக்கும் தாவரங்கள் பெரும்பாலாகக் காணப்படுகின்றன. அவை சிங்கள மொழியில் ஹொர என அழைக்கப்படும் \"இருசிறகி\" தாவரங்களும் நெதுன் தாவரங்களுமாகும். இவ்விரு வகையும் பொருளாதார ரீதியிலும் மிக முக்கியமானவையாகக் கருதப்படுகின்றன. இலங்கையின் தேசிய மரமான நாகமரம் மேற்படி நெதுன் வகை சார்ந்த மரமாகும். இச்சூழற் பகுதியின் காடுகள் நான்கு வகையான தாவரவியல் பகுதிகளைக் கொண்டுள்ளன: முக்கிய பகுதித் தாவரங்கள் 30-40 மீற்றர் உயரமாகவும், அடுத்த பகுதித் தாவரங்கள் 15-0 மீற்றர் உயரமாகவும், கீழ்ப் பகுதித் தாவரங்கள் 5-15 மீற்றர் உயரமாகவும் நான்காவது பகுதி புதராகவும் காணப்படுகின்றன. மேல் நிலைத் தாவரங்கள் 45 மீற்றரிலும் கூடிய உயரமுள்ளனவாகும். இப்பகுதியில் பல்வேறு வகையான கண்டல் தாவரங்களும் காணப்படுகின்றன.\n\nSection::::உயிர்ப்பல்வகைமை.\nஇலங்கைக்கேயுரித்தான தாவரங்கள் மற்றும் விலங்குகளில் கிட்டத்தட்ட அனைத்தும் இலங்கையின் தென்மேற்கு மழைக்காடுகளில் காணப்படுகின்றன. இளஞ்சூட்டு மற்றும் ஈரப்பதன் மிக்க இம்மழைக்காடுகள் பௌதிக ரீதியாக பல்லாயிரம் ஆண்டுகள் வேறுபட்டிருந்தமையினால் விசேடமான இனங்கள் ஏராளமாக உருவாவதற்கு வழியேற்பட்டுள்ளது. இலங்கைக்கேயுரித்தான 360 க்கும் மேற்பட்ட தாவர இனங்களில் 60 வீதத்துக்கும் மேற்பட்டவை இச்சூழற் பகுதியில் மாத்திரமே காணப்படுகின்றன. இவையன்றி, இலங்கைக்கேயுரித்தான தாவர இனங்களில் 61 இனங்கள் இந்தத் தாழ்நில மழைக்காடுகளிலும் இலங்கையின் மலைசார் மழைக்காடுகள் மற்றும் இலங்கையின் உலர்வலய என்றும் பசுமையான காடுகள் என்பவற்றில் விரவிக் காணப்படுகின்றன. ஆசிய மழைக்காடுகளில் பெரும்பான்மையாகக் காணப்படும் இருசிறகி தாவரங்களில் தனித் தன்மையான பலவும் இலங்கையின் தாழ்நில மழைக்காடுகளில் காணப்படுகின்றன. இலங்கைக்கேயுரித்தான இருசிறகித் தாவர இனங்கள் 58 இலும் ஒரேயொரு இனத்தைத் தவிர ஏனைய அனைத்தும் இம்மழைக்காடுகளில் மாத்திரமே காணப்படுகின்றன. இலங்கையின் தாழ்நில மழைக்காடுகளும் ஓரளவிலான மலைசார் மழைக்காடுகளும் தெற்காசியாவின் எந்தப் பகுதியையும் விட பூக்குமினங்களின் கூடுதலான வகைகளைக் கொண்டுள்ளன.\n\nSection::::விலங்குகள்.\nSection::::முலையூட்டிகள்.\nபெரிய விலங்குகள் வாழத் தக்க அளவு பெரியளவிலான நிலப் பரப்பு இலங்கையில் இல்லை. அவ்வாறிருந்த போதும் காண்டாமிருகம், நீர்யானை, சிங்கம் போன்றவற்றின் படிவுகள் இலங்கையில் கண்டெடுக்கப்பட்டுள்ளன. கொஞ்சமேயானாலும் இச்சூழற் பகுதியில் சருகு மான் போன்ற இலங்கைக்கே உரித்தான முலையூட்டிகள் காணப்படுகின்றன. அவற்றில் பல மிக அரிய விலங்கினங்களாகும். இலங்கையில் வாழும் மிகப் பெரிய ஊனுண்ணியான இலங்கைச் சிறுத்தை தற்போது அழிவடைந்து வரும் நிலையில் உள்ளது. இம்மழைக்காடுகளில் சிறு சிறு கூட்டங்களாக வாழும் ஆசிய யானை அரிய உயிரினமாக வகைப்படுத்தப்பட்டுள்ளது. இலங்கையின் உலர்வலய என்றும் பசுமையான காடுகள் போலன்றி இச்சூழற் பகுதியில் வாழும் யானைகள் தம் வாழிடங்களை இழந்து வருகின்றன. இச்சூழற் பகுதியில் காட்டு முயல், புள்ளிமான், மீன்பிடிக்கும் பூனை போன்ற பல முலையூட்டி இனங்கள் காணப்படுகின்றன.\n\nSection::::பறவைகள்.\nஇச்சூழற் பகுதி இலங்கைக்கேயுரித்தான பறவைகள் வாழும் பிராந்தியத்தினுள்ளேயே முழுமையாக அமைந்திருக்கிறது. இங்கு வாழும் பறவையினங்களில் பதினாறு இனங்கள் இலங்கைக்கேயுரித்தானவையாக வகைப்படுத்தப்பட்டுள்ளன. அவற்றில் பசுஞ் சொண்டுச் செம்பகம், இலங்கை இரட்டை வாற் குருவி போன்றன அரிதாகி வருவதாக வகைப்படுத்தப்பட்டுள்ளன.\n\nSection::::ஊர்வன, ஈரூடகவாழிகள் மற்றும் மீன்கள்.\nஇலங்கையில் காணப்படும் 204 ஊர்வன இனங்களில் 114 இலங்கைக்கு தனிச் சிறப்பானவையாகும். மேலும் 17 ஊர்வன இனங்கள் அவற்றின் துணை இன அடிப்படையில் இலங்கைக்கு தனிச் சிறப்பானவையாக உள்ளன. இப்பகுதியில் காணப்படும் மீனினங்களில் எட்டு வகை இலங்கைக்குத் தனிச் சிறப்பானவையும் அரிதாகிவிட்டவையும் ஆகும். உலகில் ஆகக் கூடுதலான ஈரூடக வாழி இனங்கள் இலங்கையிலேயே காணப்படுகின்றன. இலங்கையின் தாழ்நில மழைக்காடுகளில் காணப்படும் இலங்கைக்கேயுரித்தான 250 க்கும் மேற்பட்ட தவளையினங்கள் மிகக் குறைந்தளவு பரப்பளவிலான பகுதிகளிலேயே விரவிக் காணப்படுகின்றன. அவற்றிற் பல அரை சதுர கிலோமீற்றர் போன்ற அளவுகளுக்குள்ளேயே தம் வாழிடத்தைக் குறுக்கிக் கொண்டுள்ளன. அவ்வினங்களும் தற்காலத்தில் வாழிடமிழத்தலால் அழிவுறும் நிலையை எதிர்நோக்குகின்றன.\n\nSection::::பாதுகாப்பு.\nஇலங்கையின் மழைக்காடுகளில் பெரும்பாலானவை கோப்பி, சிங்கோனா, தேயிலை, இறப்பர் போன்ற பயிர்ச்செய்கைகளுக்காக அழிக்கப்பட்டுள்ளன. இலங்கையில் எஞ்சியிருக்கும் மொத்த வனப் பகுதி இலங்கையின் நிலப் பரப்பில் வெறுமனே 4.6 வீதமாகும். 1990-2005 காலப்பகுதியில் உலகில் அதிகமான முதல் நிலைக் காடழிப்பு நடைபெற்ற இடங்களில் இலங்கையும் ஒன்றாகும். \n2005 ஆம் ஆண்டு மேற்கொள்ளப்பட்ட ஆய்வொன்றின் படி, இலங்கைக்கேயுரித்தான தவளை இனங்களில் பதினொன்று அதற்கு முந்திய பத்தாண்டுகளில் முற்றும் அழிந்து விட்டுள்ளன. அத்துடன், மேலும் 11 தவளை இனங்கள் அழிவுறும் நிலையை எதிர்நோக்கியுள்ளன. அவற்றின் வாழிடங்களுக்குப் பாதுகாப்பு வழங்கினாலேயன்றி அவற்றை அழிவிலிருந்து பாதுகாப்பது மிகக் கடினம். மேலும் எஞ்சியுள்ள காட்டுப் பகுதிகள் செறிவற்ற நிலையில் ஆங்காங்காகக் காணப்படுகின்றன. அவற்றில் பலவும் 10 சதுர கிலோமீற்றரிலும் குறைந்த பரப்பளவையே கொண்டுள்ளன. வன விலங்குகளை வேட்டையாடுவதும் காட்டு வளங்களை வெளியெடுப்பதும் இங்குள்ள காடுகள் எல்லாவற்றுக்கும் பாரிய பாதிப்புக்களைக் கொடுத்துள்ளன. எனினும், இலங்கையில் சில சூழற்காப்புப் பகுதிகள் தற்காலத்தில் பாதுகாக்கப்பட்ட பகுதிகளாகப் பிரகடனப்படுத்தப்பட்டு, பாதுகாக்கப்படுகின்றன.\n\nசூழற் பகுதியைப் பாதுகாப்பதற்கான பகுதிகள்:\n\n"}
{"id": "101742", "url": "https://ta.wikipedia.org/wiki?curid=101742", "title": "அப்தாப் பாலொஜ்", "text": "அப்தாப் பாலொஜ்\n"}
{"id": "101744", "url": "https://ta.wikipedia.org/wiki?curid=101744", "title": "ஆகா சஆதத் அலி", "text": "ஆகா சஆதத் அலி\n"}
{"id": "101745", "url": "https://ta.wikipedia.org/wiki?curid=101745", "title": "ஆகா சகீத்", "text": "ஆகா சகீத்\n\nஆகா சகீத் (உருது: آغا زاہد , Agha Zahid, சனவரி 7 1953), முன்னாள் பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 227 முதல்தர துடுப்பாட்டப் போட்டிகளிலும் கலந்து கொண்டுள்ளார். 1975 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான், லாகூரைச் சேர்ந்தவர்.\n"}
{"id": "101748", "url": "https://ta.wikipedia.org/wiki?curid=101748", "title": "தன்வீர் அஹ்மத்", "text": "தன்வீர் அஹ்மத்\n"}
{"id": "101751", "url": "https://ta.wikipedia.org/wiki?curid=101751", "title": "யூனிஸ் அஹ்மத்", "text": "யூனிஸ் அஹ்மத்\n"}
{"id": "101752", "url": "https://ta.wikipedia.org/wiki?curid=101752", "title": "ஜாவெட் அக்தார்", "text": "ஜாவெட் அக்தார்\n"}
{"id": "101753", "url": "https://ta.wikipedia.org/wiki?curid=101753", "title": "இலங்கைச் சிங்கம்", "text": "இலங்கைச் சிங்கம்\n\nஇலங்கைச் சிங்கம் (\"Panthera leo sinhaleyus\" அல்லது பொதுவாக \"Sri Lanka Lion\") வரலாற்றுக்கு முற்பட்ட காலத்தில் இலங்கையில் வாழ்ந்த இலங்கைக்கே தனிச் சிறப்பான சிங்கங்களின் துணையினமாகும். அது தற்கால மனிதன் நாகரிகமடையத் தொடங்குவதற்கு முன்னரே கி.மு. 37000 ஆம் ஆண்டுவாக்கில் முற்றாக அழிந்து விட்டதாகத் தெரிகிறது.\n\nஇலங்கையில் வாழ்ந்த இந்தச் சிங்க இனம் பற்றிய தகவல் குருவிட்ட பகுதியில் பெறப்பட்ட அவற்றின் இரண்டு பற்களிலிருந்தே தெரிய வருகிறது. அப்பற்களின் அடிப்படையில் இவ்வாறான சிங்கங்களின் துணையினமொன்று வாழ்ந்ததாக பவுல் தெரனியகல 1939 இல் நிறுவினார். எனினும், அது சிங்கங்களின் ஏனைய இனங்களிலிருந்து எவ்வாறு வேறுபடுகின்றதெனக் காட்டுவதற்குப் போதிய தரவுகள் இல்லை. இலண்டன், இயற்கை வரலாற்று அருங்காட்சியகக் காப்பகத்தில் உள்ள ஏனைய சிங்கங்களின் பற்களை விட ஒடுக்கமானவையும் கூர்மையானவையுமான அப்பற்கள் தனியான சிங்க இனமொன்றுக்கு உரியனவாக அவர் நியாயப்படுத்திய போதிலும் அவர் அதனைச் சரியான முறையில் விளக்கிக் கூறவில்லை.\n\n"}
{"id": "101755", "url": "https://ta.wikipedia.org/wiki?curid=101755", "title": "அக்ரம் ராசா", "text": "அக்ரம் ராசா\n\nதனது பெரும்பான்மையான ஆட்டங்களை சலீம் மாலிக்கின் தலைமையிலேயே ஆடியுள்ளார். அந்த நேரத்தில் பாக்கித்தான் அனைத்து போட்டிகளிலும் வெற்றி கண்டதாலேயே இவர் தொடர்ந்து அணியில் இருக்க முடிந்தது. 2000ஆம் ஆண்டு மாலிக் மொகமது கய்யாம் அறிக்கையில் வசீம் அக்ரமுடன் குற்றம் சாட்டப்பட்டு பெரும் அபராதம் விதிக்கப்பட்டார். இவரது அணித்தலைவராக இருந்த சலீம் மாலிக் பன்னாட்டுத் துடுப்பாட்டத்தில் வாழ்நாள் தடை பெற்றார். பின்னர் ராசா பாக்கித்தானின் உள்நாட்டுப் போட்டிகளில் நடுவராகப் பணியாற்றினார்.\n\nSection::::2011: சட்டப் புறம்பான பணையச் சூதாடலுக்காக கைது.\nமே 15, 2011 ஞாயிறன்று லாகூர் அங்காடி மாளிகையொன்றில் பஞ்சாப் (பாக்கித்தான்)|பஞ்சாப் காவல்துறை நடத்திய சோதனையில் ஆறு பேர்களுடன் ராசா கைது செய்யப்பட்டார். இவர்கள் எழுவரும் இந்தியன் பிரீமியர் லீக் ஆட்டங்களை வைத்து சூதாடியதாக குற்றம் சுமத்தியுள்ள காவல்துறை கைபேசிகள், கணினிகள், தொலைக்காட்சிப்பெட்டிகள் மற்றும் மிகுந்த பணம் ஆகியவற்றைக் கைப்பற்றியுள்ளனர்.\n"}
{"id": "101760", "url": "https://ta.wikipedia.org/wiki?curid=101760", "title": "இன்திகாப் அலாம்", "text": "இன்திகாப் அலாம்\n"}
{"id": "101763", "url": "https://ta.wikipedia.org/wiki?curid=101763", "title": "அலி உசைன் ரிஸ்வி", "text": "அலி உசைன் ரிஸ்வி\n"}
{"id": "101766", "url": "https://ta.wikipedia.org/wiki?curid=101766", "title": "புலிகள் பாதுகாப்புத் திட்டம்", "text": "புலிகள் பாதுகாப்புத் திட்டம்\n\nபுலிகளை பாதுகாக்க இந்திய ஒன்றிய அரசால் 1973 ல் ஏற்படுத்தப்பட்ட ஒரு திட்டமே புலிகள் பாதுகாப்புத் திட்டம் (Project Tiger - புராஜெக்ட் டைகர்) ஆகும். இந்திய வனவிலங்குகள் வாரியம் (IBW )  இத் திட்டத்தை வடிவமைத்தது. அறிவியல், பொருளாதாரவியல், அழகியல், பண்பாட்டுச் சூழலியல், சூழலியல் மதிப்பை தக்க வைத்துக்கொள்ள இந்தியாவிலுள்ள உயிர்வாழும் புலிகளின் எண்ணிக்கையை உறுதிசெய்து பேணிப் பாதுகாப்பதற்காகவும், அவைகளின் பாரம்பரிய இயற்கை வாழ்விடங்களை பாதுகாத்து இந்திய மக்களின் கல்வி மற்றும் நல்வாழ்விற்காக அர்பணித்தலுமே இத்திட்டத்தின் நோக்கமாகும். இதற்கெனத் தனியான சரணாலயங்கள் ஏற்படுத்தப்பட்டு புலிகள் வாழ்வதற்கான இயற்கையான சூழ்நிலை பேணப்படுகிறது.\n\nSection::::வரலாறு.\nபன்னாட்டு இயற்கைப் பாதுகாப்புச் சங்கம் (IUCN ) பொதுக்குழு கூட்டம் 1969 ல் டெல்லியில் நடைபெற்றபோது இந்தியாவில் புலிகள் உள்பட பல உயிரினங்கள் அழியும் ஆபத்தில் உள்ளன என அறிவுறுத்தப்பட்டது. பொதுக்குழுக் கூட்டத்தில் அருகிவரும் கானகப்பரப்பு குறித்தும், பல கானுயிர்கள் அழியும் தறுவாயில் இருப்பது குறித்தும் கவலைக்குரல் எழுப்பப்பட்டது. அதற்கான நடவடிக்கையாக,  இந்திய வனவிலங்குகள் வாரியத்தின் ஆலோசனையின் அடிப்படையில் 1970 ல்  வனவிலங்கு வேட்டையாடல் தடை செய்யப்பட்டது.  1972 ல் வன விலங்கு பாதுகாப்பு சட்டம் இயற்றப்பட்டது. இந்நூற்றாண்டின் துவக்கத்தில் இந்தியாவில் புலிகளின் எண்ணிக்கை நாற்பதாயிரமாக மதிப்பிடப்பட்டிருந்தது. 1972ல் நடத்தப்பட்ட முதலாவது அகில இந்தியப் புலிகள்தொகைக் கணக்கெடுப்பில் 1872 புலிகளே எஞ்சி இருந்தது தெரியவந்தது. அழிவின் விளிம்பில் இருந்த புலிகளினத்தை பாதுகாக்க  1 ஏப்ரல் 1973 அன்று உத்தராஞ்சல் மாவட்டத்திலுள்ள கார்பெட் தேசிய பூங்காவில் நமது பாரத பிரதமர் திருமதி இந்திரா காந்தி அம்மையாரால் ப்ராஜெக்ட் டைகர் என்னும் இத்திட்டம் துவங்கிவைக்கப்பட்டது. புலிகளைப் பேணுவதற்கு சூழிலியல் அணுகுமுறை கொண்ட ஒரு திட்டத்தை வடிவமைக்க செயலாக்கக் குழு ஒன்றும் ஏற்படுத்தப்பட்டது. புலிகள் பாதுகாப்புப் படையும் உருவாக்கப்பட்டது. \nநாடு தழுவிய பெரு முயற்சியால் மட்டுமே இத்திட்டம் வெற்றி அடையமுடியும் என்றும், ஒரு பெரிய சிக்கலான உணவு சங்கிலியின் மேல் நிலையில் உள்ள புலிகளை மட்டும் தனியாக பாதுகாக்க இயலாது, எனவே புலிகளுக்கான வாழ்வாதரங்களை தூய்மை கெடாமல் மீட்டெடுப்பதே இதன் குறிக்கோள் என தனது உரையில் அவர் கூறியுள்ளார். இத்திட்டம்  நடைமுறையிலிருக்கும் போதே மகாராஷ்ராவில் உள்ள பண்ணா மற்றும் ராஜஸ்தானில் உள்ள சரிஸ்கா சரணாலயங்களில் புலிகள் முற்றிலுமாக அழிந்துவிட்டன. நிலைமையின் தீவிரத்தை உணர்ந்த  ஒன்றிய அரசு 1972 ஆம் ஆண்டின் தேசிய வனவிலங்கு பாதுகாப்பு சட்டத்தின் அடிப்படையில் தேசிய புலிகள் பாதுகாப்பு ஆணையம் (NTCA )ஐ சட்ட பூர்வமாக உருவாக்கியது.\n\nSection::::திட்டக்கூறுகள்.\nபுகலிடங்கள் \"கருப்பகுதி-இடைப்பகுதி\" உத்தியின் (Core - buffer strategy) அடிப்படையில் ஏற்படுத்தப்பட்டன. கருப்பகுதி என ஒதுக்கப்பட்ட பரப்பில் எவ்வித மனித நடவடிக்கையும் தடை செய்யப்பட்டது. இடையகப் பரப்பில் பேணுதல் நோக்கிலான நிலப் பயன்பாடு மட்டும் அனுமதிக்கப்பட்டது. ஒவ்வொரு புகலிடத்திற்கும் பின்வரும் கொள்கைகளின் அடிப்படையிலான நிர்வாகத் திட்டம் வகுக்கப்பட்டது:\nமுதற்கட்டமாக தேர்ந்தெடுக்கப்பட்ட 9 சரணாலயங்கள்:\nஇந்த 9 புகலிடங்களும் சேர்ந்து 13017 ச.கி.மீ பரப்பிலானவை.தற்போது 27 புகலிடங்கள் இத்திட்டத்தின்கீழ் வருகின்றன.\n\nSection::::முதற் கட்ட செயல்பாடுகள்.\nமுதல் 6 ஆண்டுகளுக்கான  59 மில்லியன் டாலர் மதிப்பீட்டிலான திட்ட வரைவுக்கு ஒன்றிய அரசால் ஒப்புதல் அளிக்கப்பட்டது. IUCN தொழில்நுட்ப திட்ட வரைவுகளையும் ஆராய்ச்சிகளையும் இந்திய அரசுடன் இணைந்து செய்ய முன்வந்தது.  உலக வனவிலங்கு நிதியமும் (WWF ) 10 மில்லியன் டாலர் மதிப்புள்ள கருவிகளை வழங்கியது. \n1979 - 80 வரை ஒன்றிய அரசால் செயல்படுத்தப்பட்டு வந்த இத்திட்டம் 1980 - 81 முதல் ஒன்றிய அரசு உதவி பெறும் திட்டமாக மாற்றப்பட்டு ஒன்றிய அரசும் மாநில அரசும் சமமாகச் செலவுகளைப் பகிர்ந்துகொள்ளுமாறு அமைக்கப்பட்டது.\n\nSection::::புலிகளின் எண்ணிக்கை குறைந்துக்கொண்டே வருவதன் காரணம்.\nபுலிகள் அழிவதற்கான காரணங்களாக, 1. அதிகப் பணத்துக்காக வேட்டைக்காரர்களால் கொல்லப்படுதல் 2 . பெருகிவரும் மக்கள் தொகையால் மரங்கள் வெட்டப்பட்டு, காடுகள் அழிக்கப்படுவதால் உண்ண தாவரங்கள் இன்றி மான் போன்ற புலிகளுக்கான இரைகள் அழிந்து  புலிகள்  வாழ்விடம்,  உணவு , நீர் ஏதுமின்றி மாண்டுபோதல், 3 எல்லை மனிதர்களுடனான போராட்டத்தில் மனிதனால் கொல்லப்படுதல், 4 வாழ்விடம் துண்டாடப்படுதல் அல்லது  தனிமைப்படுத்தப்பட்ட வாழ்விடத்தினால் ஒரு குழுவுக்குள்ளேயே ஏற்படும்  இனப்பெருக்கத்தின் குறைவான விகிதம் மற்றும் மரபின குறைபாடுகள்  ஆகியவற்றை இத்திட்டம் ஆராய்ந்தது அதற்கான செயல் முறைகளை வகுத்தது .\n\nSection::::சில புள்ளி விவரங்கள்.\nமொத்தம் 93 ,697 சதுர கிலோ மீட்டர் நிலபரப்பில் 37 சரணாலயங்களும் அமைந்துள்ளன  அதில் 32,050  சதுர  கிலோ மீட்டர் நிலபரப்பானது பாதுகாக்கப்பட்ட வனபகுதியாக அறிவிக்கப்பட்டுள்ளது. இம்மொத்த நிலபரப்பில் தற்போது 1411  (குறைந்தபட்சம் 1165    அதிகபட்சம் 1657 ) புலிகளே வாழ்கின்றன. ஒன்பதாவது திட்டத்தில் ருபாய் .73 .18 கோடியும் , பத்தாவது திட்டத்தில் ருபாய்.161 .92 கோடியும் , தற்போதய பதினோராவது திட்டத்தில் ருபாய் .650 கோடியும் இதுவரை ஒன்றிய அரசால்அளிக்கப்பட்டுள்ளது.\nSection::::தற்போதய நடவடிக்கைகள்.\nசரணாலயங்கள் அமைந்துள்ள மாநிலங்களுடன் புரிந்துணர்வு ஒப்பந்தம் ஏற்படுந்தி நிதி சுழற்சி மற்றும் ஒருங்கிணைந்து பணியாற்றல், புலிகள் பாதுகாப்பு படையினை வலுபடுத்துதல் வட்டார புலி ஆர்வலர்கள், ஓய்வு பெற்ற காவல், இராணுவ அதிகாரிகளை பயன்படுத்தி வேட்டை  காரர்களிடமிருந்தும், தீவிரவாதிகளிடமிருந்தும் புலிகளை பாதுகாத்தல்.\nபுலிகள் சரனாலயங்களின்  செயல்பாடுகளை  ஆய்வு செய்து மதிப்பிடல் . ( தற்போதைய  மதிப்பீட்டின் படி மொத்தம் 37 ல் 12 - நல்ல நிலைமையிலும், 9 -திருப்திகரமாகவும் , 16 - மோசமான நிலைமையில் இயங்குவதாக கண்டறியப்பட்டுள்ளது ) பிப்ரவரி 2008 ல் ஒன்றிய அரசின் சுற்றுச்சுழல் மற்றும் வனத்துறை அமைச்சகம், இத்திட்டத்திற்கான  திருத்தப்பட்ட  வழி காட்டுதலை வெளியிட்டது.\n\nபுலிகள் குறித்த உலகளாவிய உயர் நிலை மாநாட்டினை வரும் அக்டோபர்-நவம்பர் 2010 ல் நடத்த திட்டமிட்டுள்ளது .\n\n\n\nSection::::முடிவுரை.\nபுராஜெக்ட் டைகர்  என்னும் இத்திட்டம் உலக அளவில் மிக முன்னோடியாக திகழ்கிறது. புலிகளின் எதிர்காலம் பற்றி  நம்பிக்கை அளிப்பதாக உள்ளது. எனினும் சமுக ஆர்வலர்களும், புலி ஆர்வலர்களும் பரிந்துரைப்பதில் சில பரிசீலனைக்கு :\nநமது இந்திய குழந்தைகள்தான் புலிகளுக்காக நடைபெற்ற விழிப்புணர்வு முகாமில் அதிக அளவில் கலந்துகொண்டு நவம்பர் 2000 லிம்கா சாதனை புத்தகத்தில் இடம் பெற்று இருக்கிறார்கள்.\n\n"}
{"id": "101768", "url": "https://ta.wikipedia.org/wiki?curid=101768", "title": "அலி நக்வி", "text": "அலி நக்வி\n\nஅலி நக்வி (\"Syed Ali Urooj Naqvi\", உருது : سید علی عروج نقوی பிறப்பு: மார்ச்சு 19 1977, முன்னாள் பாக்கித்தானியத் துடுப்பாட்டக்காரர்). இவர் ஐந்து தேர்வுத் துடுப்பாட்டப் போட்டியிலும், 84 முதல்தர துடுப்பாட்டப் போட்டிகளிலும் கலந்து கொண்டுள்ளார். 1997/ 1998 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101769", "url": "https://ta.wikipedia.org/wiki?curid=101769", "title": "அஸ்ரப் அலி", "text": "அஸ்ரப் அலி\n"}
{"id": "101770", "url": "https://ta.wikipedia.org/wiki?curid=101770", "title": "அசார் அலி", "text": "அசார் அலி\n\nஅசார் அலி (\"Azhar Ali,\" , பிறப்பு: பெப்ரவரி 19 1985), ஒரு முன்னாள் பாக்கித்தானியத் துடுப்பாட்டக்காரர் மற்றும் ஒருநாள் போட்டியின் முன்னாள் தலைவர் ஆவார். இவர் பாக்கித்தான் அணிக்காக தேர்வுத் துடுப்பாட்டப் போட்டிகளிலும், ஒருநாள் பன்னாட்டுத் துடுப்பாட்டம், முதல்தர துடுப்பாட்டப் போட்டிகளிலும் கலந்து கொண்டுள்ளார்.\n\nசூலை, 2010 இல் இலார்ட்சு துடுப்பாட்ட மைதானத்தில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார். வலது கை மட்டையாளரான இவர் அவ்வப்போது இடது கை பந்துவீச்சாளராகவும் செயல்பட்டார். இவர் 2016 ஆம் ஆண்டில் மேற்கிந்தியத்தீவுகள் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் 302 ஓட்டங்கள் அடித்தார்.இதன்மூலம் முந்நூருகள் அடித்த மூன்றாவது பாக்கித்தானிய வீரர் எனும் சாதனை படைத்தார்.\n\nSection::::சர்வதேச போட்டிகள்.\nஇவர் ஒருநாள் பன்னாட்டுத் துடுப்பாட்டப் போட்டிகளில் விளையாடுவதற்கு முன்பாகவே தேர்வுத் துடுப்பாட்டப் போட்டிகளில் விளையாடினார். சூலை, 2010 இல் இலார்ட்சு துடுப்பாட்ட மைதானத்தில் ஆத்திரேலியத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் அறிமுகமானார்.\n\nSection::::ஆத்திரேலியா மற்றும் இங்கிலாந்து.\nஇவரின் காலத்தில் பாக்கித்தான் அணியின் மத்திய கள மட்டையாளர்களின் வரிசையில் யூனுஸ் கான் மற்றும் முகம்மது யூசுப் போன்ற திறமையானவர்கள் இருந்தனர். பின் உமர் அமினுடன் ஆத்திரேலியத் துடுப்பாட்ட அணிக்கு எதிரான போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் 17 ஓட்டங்களையும் இரண்டவாவது ஆட்டப்பகுதியில் 42 ஓட்டங்களும் எடுத்தார், இந்தப் போட்டியில் பாக்கித்தான் அணி 150 ஓட்டங்கள் வித்தியாசத்தில் தோல்வி அடைந்தது. இதே அணிக்கு எதிரான இரண்டாவது போட்டியில் முதல் ஆட்டப்பகுதியில் 30 ஓட்டங்களையும் இரண்டாவது ஆட்டப்பகுதியில் தனது முதல் அரைநூறினையும் பதிவு செய்தார். இந்தப் போட்டியில் 15 ஆண்டுகளுக்குப் பிறகு பாக்கித்தான் அணி ஆத்திரேலிய அணியை வென்றது. பின் இங்கிலாந்து துடுப்பாட்ட அணிக்கு எதிரான முதல் இரண்டு போட்டிகளில் இவர் சிறப்பாக செயல்படவில்லை. முதல் போட்டியில் 32 பந்துகளில் இவர் ஓட்டங்கள் எதுவும் சேர்க்காமல் ஆட்டமிழந்தார். இந்தப் போட்டியில் பாக்கித்தான் அணி 72 ஓட்டங்களுக்கு ஆட்டமிழந்தது. இதனால் முகம்மது யூசுப் மற்றும் அமின் ஆகியோர் அணியில் இருந்து விடுவிக்கப்பட்டனர். ஆனால் அசார் அலிக்கு மீண்டும் வாய்ப்பு வழங்கப்பட்டது. இந்த அணிக்கு எதிரான மூன்றாவது போட்டியில் இவர் இறுதிவரை ஆட்டமிழக்காமல் 92* ஓட்டங்கள் சேர்த்தார்.\n\nSection::::தென்னாப்பிரிக்க தொடர்.\nபின் நவம்பரில் நடைபெற்ற தென்னாபிரிக்கத் துடுப்பாட்ட அணிக்கு எதிரான தேர்வுத் துடுப்பாட்டத் தொடரில் விளையாடும் வாய்ப்ப்பினைப் பெற்றார். இந்தப் போட்டியின் இரண்டு ஆட்டப் பகுதியிலும் இவர் அரைநூறினைப் பதிவு செய்தார். மேலும் யூனுஸ் கானுடன் இணைந்து போட்டியை சமனில் முடிவதற்கு உதவினார். இரண்டாவது போடியின் முதல் ஆட்டப்பகுதியில் 90 ஓட்டங்கள் சேர்த்தார். பின் இரண்டாவது ஆட்டப் பகுதியில் தலைவர் மிஸ்பா-உல்-ஹக்குடன் இணைந்து இறுதிவரை ஆட்டமிழக்காமல் 135 பந்துகளைச் சந்தித்து அணியை தோல்வியிலிருந்து மீட்க உதவினார்.\n\nSection::::சாதனைகள்.\nசர்வதேச போட்டிகளில் வெள்ளைப்பந்தில் நூறுஓட்டங்களையும், சிவப்புப் பந்தில் இருநூறுகளையும், இளாம்சிவப்பு நிறப்பந்தில் முந்நூறு ஓட்டங்கள் எடுத்த முதல் சர்வதேச வீரர் எனும் சாதனை படைத்தார். ஒருநாள் பன்னாட்டுத் துடுப்பாட்டப் போட்டிகளில் விரைவாக 1000 ஓட்டங்கள் எடுத்த இரண்டாவது பாக்கித்தானிய வீரர் எனும் சாதனை படைத்தார். மேலும் சர்வதேச அளவில் ஏழாவது இடத்தையும் பிடித்துள்ளார். ஒருநாள் போட்டிகளில் மூன்று முறை நூறு ஓட்டங்கள் அடித்த பாக்கித்தானிய தலைவர் எனும் சாதனை படைத்தார்.\n"}
{"id": "101772", "url": "https://ta.wikipedia.org/wiki?curid=101772", "title": "அலிமுத்தீன்", "text": "அலிமுத்தீன்\n\n"}
{"id": "101773", "url": "https://ta.wikipedia.org/wiki?curid=101773", "title": "உமர் அமீன்", "text": "உமர் அமீன்\n\nகலந்து கொண்டுள்ளார். 2010 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101774", "url": "https://ta.wikipedia.org/wiki?curid=101774", "title": "ஆமீர் இலாஹி", "text": "ஆமீர் இலாஹி\n"}
{"id": "101776", "url": "https://ta.wikipedia.org/wiki?curid=101776", "title": "2011 தமிழ்நாடு சட்டமன்றத் தேர்தல் முடிவுகள் (தேனி மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (தேனி மாவட்டம்)\n\nதேனி மாவட்டத்தில் ஆண்டிப்பட்டி, போடிநாயக்கனூர், கம்பம், பெரியகுளம் (தனி) எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\nSection::::போடிநாயக்கனூர்.\nஅதிமுக\n\n"}
{"id": "101777", "url": "https://ta.wikipedia.org/wiki?curid=101777", "title": "சியாக் சுல்தானகம்", "text": "சியாக் சுல்தானகம்\n\nசியாக் சுல்தானகம் (Indonesian: Kesultanan Siak Sri Inderapura) இன்றைய இந்தோனேசியாவின் ரியாவு மாநிலத்திலுள்ள சியாக் பிராந்தியத்தில் 1723 முதல் 1946 வரை நிலைத்திருந்த இசுலாமிய அரசாகும். இது பகாருயுங் இராச்சியத்தைச் சேர்ந்த ராஜா கெச்சிக் எனப்பட்ட சுல்தான் முதலாம் அப்துல் ஜலீல் ரஹ்மத் ஷாஹ் என்பவரால் ஜொகோர் சுல்தானகத்தின் சிம்மாசனத்தைக் கைப்பற்றும் முயற்சி தோல்வியுற்ற பின்னர் தோற்றுவிக்கப்பட்டது.\n\n1945 ஓகத்து 17 ஆம் திகதி இந்தோனேசிய சுதந்திரம் பிரகடனப்படுத்தப்பட்ட பின்னர், சியாக் சுல்தானகத்தின் கடைசி மன்னரான சுல்தான் இரண்டாம் சரீப் காசிம் தன்னுடைய அரசு இந்தோனேசியக் குடியரசுடன் இணைவதாக அறிவித்ததுடன் சியாக் சுல்தானகம் தனிநாடாயிருப்பது முடிவுக்கு வந்தது.\n\n\n"}
{"id": "101778", "url": "https://ta.wikipedia.org/wiki?curid=101778", "title": "அன்வர் கான்", "text": "அன்வர் கான்\n"}
{"id": "101780", "url": "https://ta.wikipedia.org/wiki?curid=101780", "title": "பிஜோ எம்மனுவேல் எதிர் கேரள மாநிலம்", "text": "பிஜோ எம்மனுவேல் எதிர் கேரள மாநிலம்\n\nபிஜோ எம்மானுவேல் எதிர் கேரள மாநிலம் (\"Bijoe Emmanuel V. State Of Kerala\", வழக்கு எண்: 1987 AIR (SC) 748)) இந்திய உச்ச நீதி மன்றத்தால் விசாரித்து தீர்ப்பு வழங்கப்பட்ட ஒரு முக்கிய வழக்கு. இதில் உச்ச நீதிமன்றம், கேரளாவில் யெகோவாவின் சாட்சிகள் மதப்பிரிவைச் சார்ந்த பள்ளி மாணவர்கள் இந்திய தேசிய கீதம் பாட மறுத்ததற்காக பள்ளியிலிருந்து வெளியேற்றப்பட்டத்தை ரத்து செய்து, அவர்களை மீண்டும் ஏற்றுக்கொள்ளுமாறு கேரள அரசுக்கும் பள்ளிக்கும் உத்தரவிட்டது.\n\nSection::::வழக்கு விவரம்.\nயெகோவாவின் சாட்சிகள் மதப்பிரிவினைச் சேர்ந்தவர்கள் அவர்கள் மதவழக்கப்படி எந்த தேசப் பண்ணையும் பாடு மாட்டார்கள். தங்கள் ஆண்டவரை தவிற வேறு எந்த மதச்சின்னத்திலும் ஈடுபாடு கொள்ளாதவர்கள். கேரளாவில் பிஜோ, பினு மோல், பிந்து எம்மானுவேல் ஆகிய மூன்று யெகோவாவின் சாட்சிகள் மதபிரிவைச் சேர்ந்த குழந்தைகள் பள்ளியில் இந்திய தேசியப் பண்ணைப் பாடாமல் இருந்தனர். 1985ல் இவ்விசயம் கேரள சட்டமன்ற உறுப்பினரால் சட்டமன்றத்தில் எழுப்பப்பட்டது. இது சட்டத்துக்குப் புறம்பானது என்று அவர்கள், மாநில கல்வி அதிகாரியின் உத்தரவின்படி பள்ளியிலிருந்து வெளியேற்றப்பட்டனர். இந்த வெளியேற்றத்தை எதிர்த்து நீதி மன்றத்தில் வழக்குத் தொடரப்பட்டது. கேரள உயர் நீதிமன்றத்தில் வழக்கு விசாரிக்கப்பட்டபோது நீதியரசர் கல்வி அதிகாரியின் உத்தரவை உறுதி செய்தார். 1987ல் கீழ்மட்ட நீதிமன்றங்களைக் கடந்து இந்திய உச்ச நீதிமன்றத்தில் விசாரணைக்கு எடுத்துக் கொள்ளப்பட்டது.\n\nSection::::தீர்ப்பு.\nஉச்ச நீதிமன்றம் இவ்வுத்திரவை மாற்றி, அம்மூன்று மாணவர்களை அந்த பள்ளி மீண்டும் ஏற்றுக்கொள்ளுமாறு உத்தரவிட்டது. பின்பு இரு நீதியரசர் கொண்ட நீதி பீடம் இதனை உறுதி செய்தது. தேசிய கீதத்தில் எந்த ஒரு மத உணர்விற்கும் எதிரான சொல்லோ கருத்தோ இல்லை என்பதே உயர் நீதிமன்றத்தின் கருத்து. எனவே, தேசிய கீதத்தை பாடுவது மதச்சுதந்திரத்திற்கு மாறானது என்னும் வாதம் ஏற்கத்தக்கதல்ல. ஆனால் உச்ச நீதிமன்றம், இந்திய அரசியல் அமைப்புச் சட்டம் பிரிவு 51-அ-வின் மற்றும் தேச அவமதிப்புத் தடுப்புச் சட்டம், 1971 படி குடிமக்கள் மீது தேசிய குறிக்கோட்கள், நிறுவனங்கள், தேசியக்கொடி மற்றும் தேசிய கீதத்தின் மீது மதிப்பு விதிக்கப்பட்டிருந்தாலும், பள்ளியில் மற்ற மாணவர்களுடன் தேசிய கீதத்தை பாடாமலிருப்பது அவமதிப்புக்கு ஈடாகும் என்பது சரியல்ல, என்று கருத்து தெரிவித்தது:\n\nபிரிவு 25 மக்களின் மதப்பற்றைக் குறித்து, சிறுப்பான்மை வகுப்பினர்களையும் இந்திய அமைப்பு சட்டதிற்குள்ளிணைப்பதே ஒரு உண்மையான ஜனநாயகத்தின் அடையாளமாகும். யெகோவாவின் சாட்சிகள் என்னும் பிரிவைச் சார்ந்தவர்களின் நடைமுறைகள் அபூர்வமாக தோன்றினாலும், அது நீதிமன்றத்திற்கு ஏற்கத்தக்கதல்லதாக தோன்றினாலும், அந்நடைமுறை தக்க மதத்தின் கடைப்பிடிப்பிற்கு அவசியமா என்பதே சச்சரவாகும். அமைப்புச் சட்டத்தின் பிரிவு 25-இல் உள்ளக் கட்டுப்பாட்டிற்குட்பட்டு, குடிமக்கள் தங்கள் விருப்பத்திற்கேற்ற மதத்தினைக் பற்றிக்கொள்ளலாம். எனவே உண்மையாக தம்மதப்பற்றிற்கு தடங்கலாய் விளங்கும் ‌போது அம்மாணவரை தேசிய கீதத்தைப் பாட வற்புறுத்துதல் இந்திய அமைப்புச் சட்டத்தின் பிரிவுகள் 19(1)(அ) மற்றும் 25(1)-க்கும் மாறானது. எனவே அம்மாணவர்களை கொடியை வணங்கவும் தேசிய கீதத்தை பாடவும் வற்புறுத்துதல், அமைப்பு சட்டத்தின் கீழ் கொடுக்கப்பட்டுள்ள அடிப்படை உரிமைகளுக்கு மாறானதாகும். ஆதலால் அம்மாணவர்களை அப்பள்ளி மீண்டும் ஏற்றுக்கொள்ளுமாறு, உச்ச நீதிமன்றம் இவ்வழக்கில் தீர்மானித்து, கேரள உயர் நீதிமன்றத்தின் தீர்மானத்தை ஒத்தி வைத்தது.\n"}
{"id": "101791", "url": "https://ta.wikipedia.org/wiki?curid=101791", "title": "இந்தியாவில் வாழும் உரிமை", "text": "இந்தியாவில் வாழும் உரிமை\n\nஉயிர் வாழும் உரிமையை இந்திய அரசியலமைப்புச் சட்டத்தின் 21-வது பிரிவு இந்தியக் குடிமக்களுக்குத் தருகிறது. இதன்படி சட்டம் வகுத்துள்ள வழிமுறை அல்லாமல் வேறேந்த வழியிலும், எவர் தம் உயிரையும், சுதந்திரத்தையும் பறித்திடல் கூடாது. எது ஒரு மனிதனின் வாழ்க்கையையும் சுதந்திரத்தையும் அனுபவிப்பதில்லை சட்டத்தினால் உருவாக்கப்பட்ட வழிமுறைப்படி தலையிட அரசுக்கு அதிகரம் வழங்குவதாகவும், கொள்ளலாம். எனினும் நீதிமன்றங்கள் இப்பிரிவின் மூலமாக உயிர் வாழும் உரிமையை நாட்டுகின்றன. \n\nSection::::தொடர்புடைய வழக்குகள்.\nமேனகா காந்தி எதிர் இந்திய அரசு (ஏ.ஐ.ஆர் 1978, எஸ். சி. 597) வழக்கில் தனி நபர் வாழ்க்கையை அனுபவிக்கத் தேவையான உரிமைகளை அரசு வழங்கிட வேண்டுமென்பது கடமையாக்கப்பட்டுள்ளது. அண்மைக் காலமாக உடல் நலத்துக்கும், மருத்துவ சிகிச்சை பெறுவதற்குமான உரிமை 21-வது பிரிவின் வரையறைக்குள் கொண்டுவரப்பட்டிருக்கிறது.\n\nபரமானந்த கட்டாரா எதிர் இந்திய அரசு (ஏ.ஐ.ஆர் 1989, எஸ்.இ.2039) வழக்கில் விபத்துக்குள்ளான நோயாளிக்கு விபத்தில் பாதிக்கப்பட்டவருக்கான வழிமுறை நெறிகளைக் கடைபிடிக்கவில்லை என்ற காரணத்துக்காக ஒரு தனியார் மருத்துவர் சிகிச்சை அளிக்க மறுத்ததைக் குறித்து மனுதாக்கல் செய்யப்பட்டது. செய்முறை நெறிகள் பின்பற்றப்பட்டதா இல்லையா என்பதைக் கருத்தில் கொள்ளாமல் உடனடியாக மருத்துவ உதவியும், சிகிச்சையும் அளிக்க உச்ச நீதிமன்றம் மருத்துவ நிலையங்களுக்கு உத்தரவிட்டது.\n\nஇதுபோன்ற ஹக்கிம் ஷேக் என்பவர் விபத்துக்குள்ளாகி சிகிச்சைக்காக அரசு மருத்துவமனையை அணுகிய போது படுக்கைகள் இல்லை என்ற காரணத்துக்காக அவருக்கு அனுமதி மறுக்கப்பட்டது. வேறு வழியின்றி தனியார் மருத்துவமனையில் அனுமதித்துக்கொண்டு சிகிச்சைக்காக அவர் பெரும் தொகை செலவழித்தார். மருத்துவமனையின் மனப்பான்மையால் துன்பத்துக்குள்ளான அவருக்கு அரசினால் சிகிச்சை தரவேண்டிய ஆரோக்கியத்தின் முக்கிய தேவையான சிகிச்சை பெறும் உரிமை மறுக்கப்பட்டது. உயிர் வாழும் உரிமை மறுக்கப்பட்டட்தென்று உச்ச நீதிமன்றம் இவ்வழக்கை ஏற்று ரூ.25,000/- இழப்பீடு வழங்கியது (ஏ.ஐ.ஆர் 1966, எஸ்.இ.1426)\n\nSection::::மனித உறுப்பு மாற்றுச் சட்டம் 1994.\nமனித உறுப்புகளின் தானம் வியாபார ரீதியில் நடப்பதைத் தடுப்பதற்காக மனித உறுப்பு மாற்றுச் சட்டம் 1994-ல் அமலாக்கப்பட்டது. இச்சட்டத்தின்படி நெருங்கிய உறவினர்கள், (பெற்றோர்கள், தம்பிகள், சகோதர சகோதரிகள்) உறுப்பு தானம் செய்யலாம். இச்சட்டத்தின் பிரிவு 9(3)-ன் படி நெருங்கிய உறவினர் அல்லாதவர்களும் நோயாளிடம் கொண்டுள்ள அன்பு, பாசப்பிணைப்பு மற்றும் இதர சிறப்பு தானத்தை அங்கிகரிக்கும் குழுக்கள் அமைக்கப்பட வேண்டும் எனவும் கூறப்பட்டுள்ளது. தானம் செய்பவர் உரிய அங்கிகாரத்தை மாநிலம் அங்கிகரிக்கும் குழுவிடம் பெற வேண்டும். இக்குழு திறமையான செயல்பட்டால் மனித உறுப்பு வியாபாரம் குறித்து காவல்துறை சரியான நடவடுக்கை எடுக்க இயலாது. இது தொடர்பாக அதிகாரம் கொண்ட குழுவோ அல்லது பாதிக்கப்பட்ட நபரோ நீதிமன்றத்தில் புகார் செய்தால் அதன் பேரில் நடவடிக்கை எடுக்கப்படும்.\n\nSection::::மனித நோயாளிகளின் உரிமைகள்.\nமாநிலச் சட்டம் 1987 மன நோயாளிகளின் உரிமைகளை கூறுகிறது. இச்சட்டம் 22.05.87-ல் அமலுக்கு வந்ததது. இச்சட்டத்தின் படி மன நோயாளிகளை சிறையில் வைக்க அனுமதி இல்லை. இந்தியாவில் மே 22-ம் தேதி மனநல நாளாக அனுசரிக்கப்படுகிறது. 1996-ல் பீகார் மாநிலத்தில் பாட்னா உயர்நீதிமன்றம் பீகார் மாநில சிறையில் வாடிய பல நோயாளிகளை ராஞ்சி மனநல காப்பகத்திற்கு அனுப்பும்படி உத்தரவிட்டது. மனநோயாளிகளின் சிறைச்சாலையில் அடைக்கப்பட்டால் அந்த மனநோயாளிகளுக்கோ அல்லது அவரது குடும்பத்தினருக்கோ மாநில அரசு நஷ்டஈடு தர வேண்டுமென்று அவ்வாறு வழங்கப்பட்ட தொகை தவறு இழைத்த அதிகாரியின் சம்பள்த்தில் பிடித்தம் செய்ய வேண்டும் எனவும் தேசிய மனித உரிமைகள் ஆணையம் உத்தரவிட்டது.\n\nசில ஆண்டுகளுக்கு முன்பு இராமநாதபுரம் மாவட்டம் ஏர்வாடியில் மனநோயாளிகள் பலர் விலங்கிடப்பட்டு இருந்த சூழ்நிலையில் திடிரென்று நெறுப்பு பற்றிக்கொண்டதால் அனேகர் தீயில் கருகீ உயிரிழந்தனர். இதனைத் தொடர்ந்து மனநோயாளிகளுக்கு சிகிச்சை அளிக்கும் மருத்துவமனைகள் உரிய அங்கீகாரத்துடன் இயங்கவேண்டுமெனவும் மனநோயாளிகளுக்கு வைத்தியம் செய்பவர்களை தீவிரமாக கண்காணிக்கவும் தமிழக அரசு உத்தரவிட்டது.\n"}
{"id": "101792", "url": "https://ta.wikipedia.org/wiki?curid=101792", "title": "வாழ்வுரிமை", "text": "வாழ்வுரிமை\n\nவாழ்வுரிமை அல்லது வாழ்வதற்கான உரிமை என்பது எல்லா மனிதருக்கும் உரித்தான ஒர் அடிப்படை மனித உரிமை ஆகும். குறிப்பாக பிற மனிதர்களால் கொல்லப்படாமல் இருப்பது வாழும் உரிமை ஆகும். வாழும் உரிமையே இனப்படுகொலை, சட்டத்துக்குப்புறம்பான படுகொலைகள், தன்னிச்சையான படுகொலைகளை குற்றச்செயல்களாக ஆக்குகிறது. இந்த உரிமை கருக்கலைப்பு, கருணைக் கொலை, மரண தண்டனை, தற்காப்புப் போர் ஆகிய விவாதங்களில் முதன்மை பெறுகிறது. வாழும் உரிமை மிக முக்கியமானதாக இருந்தாலும் எல்லா நாடுகளும் சட்டங்களுக்கும் முறைமைகளுக்கும் கட்டுப்பட்டு அரசுகள் மனிதர்களைக் கொல்ல முடியும்.\n\n\n"}
{"id": "101793", "url": "https://ta.wikipedia.org/wiki?curid=101793", "title": "முகம்மது மசிடோ", "text": "முகம்மது மசிடோ\n\nசொகோட்டோவின் பத்தொன்பதாவது சுல்தான் இப்றாகீம் முகம்மது மசிடோ டான் அபூபக்கர் (1928 - ஒக்டோபர் 29, 2006) (1996 ஏப்ரல் 20 முதல் 2006 இல் அவர் இறக்கும் வரை), வடக்கு நைஜீரியாவின் சொகோட்டோவின் பெயரளவு ஆட்சியாளராகவும் இஸ்லாமிய விவகாரங்களுக்கான நைஜீரிய தேசிய மீஉயர் பேரவையின் தலைவராகவும் விளங்கினார். சொகோட்டோ சுல்தான் என்ற வகையில் அவரே எழுபது மில்லியன் எண்ணிக்கையினரான நைஜீரியா வாழ் முஸ்லிம்கள் அனைவருக்கும் ஆன்மிகத் தலைவராக விளங்கினார்..\n2000 மார்ச் 7 ஆம் திகதி வடக்கு நைஜீரியாவின் தேவைகள் பற்றிக் காண்பதற்குப் பொறுப்பாக \"அரெவா ஆலோசனை அரங்கம்\" என்ற பெயரில் அமைப்பொன்றை கடுனா நகரில் நிறுவுவதற்கு அவர் பொறுப்பாயிருந்தார்.\n\n2006 ஒக்டோபர் 29 அன்று அபுஜா நகரிலிருந்து சொகோட்டோ நகருக்குப் பயணித்த விமானம் விபத்துக்குள்ளானதில் அவரும், நைஜீரிய செனட் உறுப்பினரான அவரது மகன் பதாமசி மசிடோ, அவரது ஒரே பேரன் மற்றும் சொகோட்டோ மாநிலத்தின் அதிகாரிகள் ஆகியோர் உட்பட 104 பேர் பலியாகினர்.\n\nமுகம்மது மசிடோ சொகோட்டோ சுல்தானகத்தை ஐம்பது ஆண்டுகளுக்கும் மேலாக ஆட்சி செய்த அதன் பதினேழாவது சுல்தான் சித்தீக் அபூபக்கர் டான் உதுமான் என்பவரின் மூத்த மகனாவார். மசிடோ தன்னுடைய தந்தை இறந்தவுடனே சொகோட்டோவின் சுல்தானாகப் பதவியேற்கவில்லை. மாறாக, சொகோட்டோவின் பதினெட்டாவது சுல்தானாகப் பதவி வகித்த இப்றாகீம் தாசூகி நைஜீரிய இராணுவ ஆட்சியாளர் சானி அபாச்சாவினால் கைது செய்யப்பட்டு நாடுகடத்தப்பட்ட பின்னரே சுல்தான் பதவியை ஏற்றுக்கொண்டார்.\n\n \n"}
{"id": "101794", "url": "https://ta.wikipedia.org/wiki?curid=101794", "title": "மதுரைக் கொல்லன் புல்லன்", "text": "மதுரைக் கொல்லன் புல்லன்\n\nமதுரைக் கொல்லன் புல்லன் சங்ககாலப் புலவர்களில் ஒருவர். இவரத் பாடல் ஒன்றே ஒன்று உள்ளது. அது குறுந்தொகை 373. (கொல்லன் = பொன் வினைஞன், இரும்பு வினைஞன்)\n\nSection::::பாடல் சொல்லும் செய்தி.\nநிலம் கீழே, நீர் மேலே என்று பிறழ்ந்தாலும், பெருங்கடலுக்கு எல்லை தட்டுப்பட்டாலும் நீ கலங்காதே. அவர் ஊரார் பழிக்கும் கௌவையை விட்டுவைக்க மாட்டார். இவ்வாறு சொல்லிக் கௌவைக்கு அஞ்சும் தலைவியைத் தோழி ஆற்றுவிக்கிறாள்.\n\nSection::::நாடனொடு நட்பு.\n'ஆண்ஊகம் தன் கறைபட்ட விரல்களால் பலாப்பழத்தைத் தோண்டி உண்ணும் நாடன் உன் காதலன்' என்கிறாள். (ஊகம் = கரடி)\n"}
{"id": "101796", "url": "https://ta.wikipedia.org/wiki?curid=101796", "title": "மதுரைக் கூத்தனார்", "text": "மதுரைக் கூத்தனார்\n\nமதுரைக் கூத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 334.\n\nகூத்தன் = கூத்தாடிப் பிழைப்பவன். (இதன் பெண்பால் விறலி)\nபகையரசர் திறை தந்தனர். நாடு திரும்புவோம். தேரை விரைந்து செலுத்து. - என்று தலைவன் தன் தேர்ப்பாகனிடம் சொல்கிறான். அப்போது பல செய்திகள் உவமை வாயிலாகவும், பிறவாறும் சொல்லப்படுகின்றன.\nSection::::பாடல் சொல்லும் செய்தி.\nSection::::முரசம்.\nபோரில் புறமுதுகிடாத யானைத் தோலைப் போர்த்திச் செய்வார்கள். வெற்றி பெற்றுத் திறை வாங்கும்போது இது முழக்கப்படும்.\n\nSection::::மகளிர் கழங்கு விளையாடுதல்.\nகடலில் நீர் முகந்துசென்ற மேகம் யானையின் துதிக்கை போல மழைக்கால் இறக்கி மழைப் பனிக்கட்டிகளைக் கொட்டுவது கழங்கு விளையாடும் மகளிர் கையின் மணிக்கட்டை வளைத்துக் கழங்குக் காய்களை உருட்டுவது போல இருக்கும். கழங்கும் மழைப்பனிகட்டி அளவினதாகவும், நிறம் கொண்டதாகவும் இருக்கும்.\n\nஇப்படி மழை பொழியும் காலம் வந்துவிட்டது என்கிறான் தலைவன்.\nSection::::வெண்குதிரை 'நால்கு'(4) பூட்டிய தேர்.\nதேரில் நான்கு குதிரைகள் பூட்டப்படும். அந்தக் குதிரைக்ள் அன்னப் பறவை போல் வெள்ளைநிறம் கொண்டிருக்கும். அவை காலால் பேசிக்கொண்டு ஓடும். \nSection::::இன மயில் அகவும்.\nதேரோசை கேட்டு மயில்கூட்டம் அகவும்.\n\nSection::::ஆய் சிறுநுதல்.\nதலைவி தாய்மை வனப்புடன் கூடிய சிறிய நெற்றியை உடையவள். அவளுக்கு 'ஒலி பல் கூந்தல்' (தளிர்த்த நெருக்கமான கூந்தல்) இருப்பதால் நெற்றி சிறுத்துக் காணப்படும்.\n\nஅவளை நான் பெற தேர்க்கால் ஈரநிலத்தைக் கிழிக்கத் தேரை விரைந்து செலுத்துக - என்கிறான் தலைவன்.\n"}
{"id": "101799", "url": "https://ta.wikipedia.org/wiki?curid=101799", "title": "ராஜ் ராஜரத்தினம்", "text": "ராஜ் ராஜரத்தினம்\n\nராஜ் ராஜரத்தினம் (\"Raj Rajaratnam\") இலங்கையில் பிறந்த அமெரிக்கர். நியூயார்க்கில் கெலோன் குழுமம் என்ற பங்கு வணிக நிறுவனத்தை நிறுவியவர். இவர் உட்தகவல் வணிகம் எனப்படும் பங்கு வணிக மோசடியில் ஈடுபட்டதாகக் குற்றம் சாட்டப்பட்டு எஃப்பிஐ எனப்படும் அமெரிக்க நடுவண் புலனாய்வு நிறுவனத்தினால் 2009, அக்டோபர் 16 இல் கைது செய்யப்பட்டார். இவர் பின்னர் பிணையில் விடுவிக்கப்பட்டார். இவரது கைதை அடுத்து கெலொன் குழுமம் சனவரி 2010 இல் மூடப்பட்டது. ராஜரத்தினம் இக்குற்றச்சாட்டுக்களை மறுத்துள்ளதோடு இது குறித்து நீதிமன்றத்தில் வாதாடவுள்ளதாகவும் இவரது வழக்கறிஞர் தெரிவித்தார். இவர் மீதான வழக்கு \"ஐக்கிய அமெரிக்கா எ. ராஜரத்தினம்\" (09 Cr. 01184 RJH) விசாரிக்கப்பட்டு, 2011, மே 11 இல் 14 குற்றச்சாட்டுக்கள் நிரூபிக்கப்பட்டன. 2011 அக்டோபர் 13 இல் ராஜரத்தினத்துக்கு 11 ஆண்டுகள் சிறைத்தண்டனை விதித்துத் தீர்ப்பளிக்கப்பட்டது.\n\nSection::::பின்புலம்.\nகொழும்பில் பிறந்த ராஜரத்தினம் தனது ஆரம்பக் கல்வியை கொள்ளுப்பிட்டி புனித தோமையர் கல்லூரியில் கற்றார். பின்னர் இங்கிலாந்து சென்று பள்ளிப் படிப்பை முடித்து சசெக்ஸ் பல்கலைக்கழகத்தில் படித்துப் பொறியியல் பட்டம் பெற்றார். 1983 இல் பென்சில்வேனியா வார்ட்டன் பல்கலைக்கழகக் கல்லூரியில் எம்.பி.ஏ பட்டம் பெற்றார்.\n\n\"ஃபோர்ப்ஸ்\" இதழின் படி, பங்கு வணிகத்தில் ஈடுபட்டு கோடீசுவரரான ராஜரத்தினம், 2009 ஆம் ஆண்டில் 1.8 பில்லியன் டாலர்கள் பெறுமதியுடன் அமெரிக்காவின் 236வது பணக்காரராக இருந்தவர். 2008 ஆம் ஆண்டில் 162வது அமெரிக்கப் பணக்காரராக இருந்தார், அத்துடன் 2009 ஆண்டில் இலங்கையில் பிறந்த பணக்காரர்களின் வரிசையில் முதலிடத்தில் இருந்தார்.\n\nராஜரத்தினம் தனது வங்கிப் பணியை முதன் முதலில் சேஸ் மான்ஹட்டன் வங்கியில் கடன் வழங்கும் அதிகாரியாகத் தொடங்கினார். பின்னர் 1985 இல் நியூயோர்க்கின் நீடம் வங்கியில் சேர்ந்து இலத்திரனியல் துறையில் உள்ள தொழிலதிபர்களையே இலக்காக கொண்டிருந்தார். 1987 இல் அந்நிறுவனத்தின் ஆய்வுப் பகுதியின் தலவராகவும், பின்னர் மார்ச் 1991 இல் தனது 34வது அகவையில் அந்நிறுவனத்தின் தலவராகவும் ஆனார். அங்கு பணியாற்றும் போது 1992 ஆம் ஆண்டில் தொழில் நுட்ப பங்குகளில் முதலீடுகளை செய்வதற்கு முதலீட்டு வணிகத்துக்கான நிதியம் (hedge fund) ஒன்றை ஆரம்பித்தார். இந்நிதியத்தைப் பின்னர் அவர் சொந்தமாக்கி கெலோன் குழுமம் எனப் பெயரை மாற்றினார்.\n\nSection::::ராஜ் ராஜரத்தினத்தின் சகோதரர் கைது.\nராஜ் ராஜரத்தினத்தின் இளைய சகோதரரும் ஹெட்ஜ் நிதி நிறுவனம் செட்னா கேப்பிடலின் நிறுவனருமான ராஜரெங்கன் (ரெங்கன்) ராஜரத்தினம் பங்குச் சந்தை மோசடியில் ஈடுபட்டதாகக் குற்றம் சாட்டப்பட்டு அமெரிக்கப் புலனாய்வுத் துறையினரால் 2013 மார்ச்சில் கைது செய்யப்பட்டார். இவ்வழக்கு நியூயோர்க்கில் 2014 சூன் மாதத்தில் ஆரம்பமானது.. இவ்வழக்கை விசாரணை செய்த நீதிமன்றம் 2014 சூலை 8 இல் அவர் குற்றவாளியல்ல எனத் தீர்ப்பளித்து அனைத்துக் குற்றச்சாட்டுக்களில் இருந்தும் விடுதலை செய்தது.\n"}
{"id": "101803", "url": "https://ta.wikipedia.org/wiki?curid=101803", "title": "அன்வர் உசைன்", "text": "அன்வர் உசைன்\n"}
{"id": "101810", "url": "https://ta.wikipedia.org/wiki?curid=101810", "title": "சைஃப் அல்-இசுலாம் கதாஃபி", "text": "சைஃப் அல்-இசுலாம் கதாஃபி\n\nசைஃப் அல்-இசுலாம் முஅம்மர் அல்-கதாஃபி (Saif al-Islam Muammar al-Gaddafi, பிறப்பு சூன் 25, 1972; , மொழிமாற்றம்: \"இசுலாமின் போர்வாள், கதாஃபாவின் முஅம்மர்\" ), ஓர் லிபிய நாட்டுப் பொறியாளரும் அரசியல்வாதியும் ஆவார். லிபிய நாட்டின் முன்னாள் அதிபர் முஅம்மர் அல் கதாஃபியின் இரண்டாவது மனைவி சாஃபியா ஃபர்கஷிற்குப் பிறந்த இரண்டாவது மகனாவார்.\n\nSection::::2011 லிபிய எழுச்சி.\nலிபிய போராட்டங்களுக்கிடையே பெப்ரவரி 20, 2011 அன்று லிபியத் தொலைக்காட்சியில் உருக்கமான ஓர் உரையில் இந்த எதிர்ப்புகளை தங்கள் சொந்தக் காரணங்களுக்காக தூண்டிவிடுவதாக பழங்குடியினரையும் இசுலாமிய அடிப்படைவாதிகளையும் குற்றம் சாட்டினார். சீர்திருத்தங்களை நிறைவேற்றுவதாக வாக்கு கொடுத்த வேளையில் இதன் மாற்றாக வணிகத்தைப் பாதிக்கக்கூடிய, எண்ணெய் பணவரவு தடைபடும், வெளிநாட்டவர்கள் கட்டுப்பாட்டிற்கு சென்றுவிடும் அபாயங்கள் உள்ள உள்நாட்டுப் போர் நிகழும் என்று அச்சுறுத்தினார். \"அல் ஜசீரா, அல் அராபியா மற்றும் பிபிசி நம்மை ஏமாற்றவிட மாட்டோம்\" என்று முழங்கி உரையை முடித்தார். இவரது மதிப்பீடுகளை பல ஆய்வாளர்கள், முன்னாள் லிபியாவிற்கான பிரித்தானிய தூதர் ஓலிவர் மில்சு உட்பட, ஒப்பவில்லை. ஏபிசி தொலைக்காட்சிக்கு கொடுத்த ஓர் நேர்காணலில் சயீஃப் தனது தந்தையின் ஆட்சியில் குடிமக்கள் கொல்லப்படவில்லை என வலியுறுத்தினார். பெப்ரவரி 28, 2011 அன்று சயீஃப் தனது சார்பாளர்களை வன்முறைக்குத் தூண்டிவிடுவதையும் தானே ஓர் சுடுகலனைக் கைக்கொண்டு மற்றவர்களுக்கும் ஆயுதங்களை வழங்க வாக்களிப்பதையும் காட்டும் ஒளிதம் ஒன்று இணையத்தில் வெளியானது. அக்டோபர் 2011 இல் கதாஃபி கொல்லப்பட்டு அவரது படைகள் தோற்கடிக்கப்பட்ட பின்னர், சைஃப் லிபியாவை விட்டு தப்பினார். ஆனால் நவம்பர் 19 அன்று லிபிய இடைக்கால அரசால் கைது செய்யப்பட்டார்.\n\nSection::::இலண்டன் பொருளியல் பள்ளியுடனான தொடர்பு.\nசயீஃப் 2008ஆம் ஆண்டு இலண்டன் பொருளியல் பள்ளியில் முனைவர் பட்டம் பெற்றார். பள்ளி பேராசிரியர் டேவிட் ஹெல்ட் இவருக்கு அறிவுரையாளராக இருந்ததாக நியூயோர்க் டைம்சு இதழ் கூறுகிறது. பட்டம் பெற்றபின்னர் தான் நிறுவிய கதாஃபி பன்னாட்டு ஈகை மற்றும் வளர்ச்சி நிறுவனம் மூலமாக லண்டன் பொருளியல் பள்ளியின் வட ஆப்பிரிக்க குடிசார் சமூக அமைப்புகளில் உலக ஆளுமைக்கான ஆய்வு மையத்திற்கு சயீஃப் £1.5 மில்லியன் நன்கொடை தந்தார். தற்போதைய எதிர்ப்புகளையும் சயீஃப் முனைவர் பட்டத்திற்கான ஆய்வு அவருடையதல்ல என்ற குற்றச்சாட்டுக்களுக்கிடையேயும் கருத்தில் கொண்டு இப்பள்ளி லிபியாவுடனான அனைத்து நிதித் தொடர்புகளையும் துண்டித்துக்கொள்வதாகவும் கதாஃபியின் நிறுவனம் வழங்கி, செலவு செய்துவிட்ட முதல் தவணைக் கொடையான £300,000 தவிர்த்து மேலும் கொடை பெறப்போவதில்லை என்றும் அறிக்கை வெளியிட்டுள்ளது.\n\nஇணையத்தில் வெளியிடப்பட்டுள்ள சயீஃபின் முனைவர் படிப்பிற்கான ஆய்வின் பல பகுதிகள் மூலத்திற்கு சுட்டி தராது திருடப்பட்டிருப்பதாக விமரிசனம் எழுந்துள்ளது. இவரது முனைவர் பட்டத்தைத் திரும்பப் பெறவும் குற்றங்களை மீளாய்வு செய்யவும்\nலண்டன் பொருளியல் பள்ளிக்கு நெருக்கடி கொடுக்கப்பட்டது.\n\n"}
{"id": "101812", "url": "https://ta.wikipedia.org/wiki?curid=101812", "title": "நீங்களும் எழுதலாம் (சிற்றிதழ்)", "text": "நீங்களும் எழுதலாம் (சிற்றிதழ்)\n\nநீங்களும் எழுதலாம், இலங்கையில் வடமாகாணத்தின் திருக்கோணமலையிலிருந்து இரு மாதங்களுக்கொரு முறை வெளிவரும் கவிதைச் சிற்றிதழாகும்.\nSection::::முதலாம் இதழ்.\nமுதலாம் இதழ் மார்ச், ஏப்ரல் மாதம் குறிப்பிடப்பட்டு 2007ம்ஆண்டு வெளிவந்தது. தொடர்ந்தும் வெளிவந்து கொண்டிருக்கின்றது.\nSection::::பணிக்கூற்று.\nதடைகளைத் தகர்த்து தகவுகளைத்தேடி.\n\nSection::::நோக்கம்.\nஇலங்கையில் பரவலாகக் காணப்படக்கூடிய கவிஞர்களுக்கு களமமைத்துக் கொடுப்பதை இது பிரதானமாகக் கொண்டுள்ளது. \n\nSection::::கவிஞர்கள்.\nஇதுவொரு சிற்றிதழாக இருந்தபோதிலும்கூட, ஆரம்பத்தில் வெளிவந்துள்ள 17 இதழ்களிலும் 206 கவிஞர்களின் கவிதைகள் இடம்பெற்றிருந்தன. பெரும்பாலும் ஒரு குறிப்பிட்ட சில கவிஞர்களுக்கே முக்கியத்துவம் வழங்காமல் அனைத்து கவிஞர்களுக்கும் களம் வழங்கிவருவது இச்சிற்றிதழின் சிறப்பம்சமாகும். இதில் சிலரின் ஆரம்ப கவிதைகளும் இடம் பெற்றிருந்தன. \"நீங்களும் எழுதலாம்\" சிற்றிதழில் எழுதிய கவிஞர்களின் விபரம்.\n\nநந்தினி சேவியர், தம்பி தில்லைமுகிலன், எஸ். சத்யதேவன், பா. கபிலன், கோவை அன்ஸார், எம்.என். முஹமட் சப்ரத், ந. நவதர்சினி, கோ. செந்தூரன், வி. அருளானந்தி, வி. குணபாலா, செ. ஞானராசா, தாமரைத்தீவான், கோ. தர்சினி, வே. சசிகலா, க. யோகானந்தன், ப. விமலரதி, எஸ். மலகாந்தன், வீரா. வீரகுமார், க. கிருஸ்ணவேனி, எம்.எச். அகமட் ரூமி, சம்பூர். எம்.வதனரூபன், செல்லிதாசன், க. அன்பழகன், ப. மனோரஞ்சனி, விஸ்மமித்திரன், எம்.ரி.எம். யூனுஸ், சி.ரி. சவந்தி, சி.என்.துரைராஜா, ஜே.மதிவதனி, ஆர்த்திகா விஜயலிங்கம், வி. கௌரிசங்கர், வே. ஜெயகாந்தன், மனோபற்குணம், வை. கமலநாதன், ம. உதயகுமார், வி. தமிழரிசி, பிரம்மியா கிருபநாதன், துஸாந்தி பரமநாதன், க. வினுசியா, க. லோககநாதன், இ. வினோதினி, திக்ககயவல் தர்மு, கன்னிமுத்து வெல்லபதியான், த. சகுந்தலா, சூசை எட்வேட், சுந்தரி சதாசிவம், கலாவிஸ்வநாதன், ச.இராமநாதன், ஆர்.கே. புஸ்பராஜ், வே. விஜேந்திரன், ஜே. றெஜினா, க. ஸ்ரீகந்தவேள், இ. றெக்ஸ் வெண்டர்கோன், சு. தர்சினி, வி. புருசோத்மன், தி. காயத்திரி, இ.மு. முஜீப், சு. கோகிலவாணி, இ.ஜே. அமாலி, ஜெயா தமிழினி, சன்முகம் சிவகுமார், ஜேயிரோஸகான், கே.எஸ். கணேசமூர்த்தி, எஸ். குயிலி, கே.ஆர். திருத்துவராஜா, எஸ். வசந்தன், அலெக்ஸ், பரந்தாமன், ஏ.நஸ்புல்லா, ஜெ.ஜெயகிறிஸ்ரோ, ச.மணிசேகரன், ம.விஸ்ணுகுமார் கௌரி மோகன தர்சினி, செ. கணேசன், க.சின்னராஜன், இ.இராஜேஸ்கண்ணன், வி.ஜெயகாந்தன், சி.டிரோசினி, வி.ஸ்ரீகாந், ஞானா யோகேஸ்வரன், சோ.பத்மநாதன், எஸ்.ஆர்.தனபாலசிங்கம், சபா ஜெயராசா, அ. கௌரிதாசன், இ.எல்.விமலராணி, சி.மார்க்கண்டு, ந.விஜயலிங்கம், சிபான் மொஹமட் ஆசாத், புசல்லாவை கணபதி, சூ.யுவன், பெரிய ஐங்கரன், மேரி ஜென்சி பிரான்சிஸ், மன்னார் அமுதன், அஸ்ரபா நூர்தீன், ஏ.ஆர்.நாகூர், சி.குமாரலிங்கம், பரா.ரமேஸ், இ.தயானந்தரூப், வாகரை வாணன், நா.விஸ்வா, சைலஜா மகாதேவன், எம்.பீ.அன்வர், கணகிருஸ்ணராஜன், ந.வினோதன், லோ.ஜெயப்பிரதா, த.ஜீவராஜ், சீனா உதயகுமார், க.தர்சிகா, சி.ரவீந்திரன், தீபச் செல்வன், த.ஜெயசீலன், சே.ஜே.பபியான், ம.ராஜ்குமார், டி.சுதாகினி, றிம்ஸா முஹம்மத், எச். எப். றிஸ்னா, துவாகரன், தமிழ்நேசன், ர.பிரேம்சுரேஸ், கலைமகள், ஏழாலைவாணி, க.சுதர்ச்ன, கவின்மகள், வனஜா நடராஜா, ஆனந்தன், சி.சிவசேகரன், ஜெனித்தா மோகன், உ. நிசார், ஏ.ஆர்.நவாஸ், ச.ஜெயபாலன், எஸ். பாயிஸா அலி, ஜின்னா சரீபுத்தீன், வேல்நந்தன், புவிலக்சி, எஸ்.புஸ்யானந்தன், உ. உமாதரை ராஜரட்ணம், கஸானா முனாஸ், வி.முகிலன், எம்.எஸ்.பாஹிரா, மேரிஜென்சி, பிரான்சிஸ், மன்னார் அமுதன், ஜெ.யாழினி, ரி.புனிதா, ஆர்.பாலகிருஸ்ணன், க.சுவர்ணராஜா, ஏ.ஸி.இஸ்மாலெவ்வை, நீலபாலன், எஸ்.முத்துமீரான், மண்டூர், தேசிகன், உதயாமேரி, தி.சிவதர்சினி, மூ.ஆ.சமன், சி.விமலகாந்தன், அகியோபி, தீபகாந்தன், கஜினி மஹம்மத், நல்லை அமிழ்தன், கொற்றை பி.கிருஸ்ணானந்தன், கு.ரஜீபன், உடப்பூர் வீரசொக்கன், கணஎதிர்வீரசிங்கம், மரியதாஸ் ஜெயவதனி, கோபிரமணன, வை.சாரங்கன், ஆரையூர்த்தாமரை, மலேசியா குணநாதன், நாச்சிக்குடா சகி, மட்டுவில் ஞானக்குமாரன், செ.மகேஸ்., என்.றஸ்மி, நீ.பி.அருளானந்தன், ஏறாவூர் அனலக்தர், பொன் சுகந்தன், சண்முகம் சிவகுமார், எம்.எம்.அலிஅக்பர், கலைமேகமட, என்.சந்திரசேகரன், ஏ. இக்பால், அன்புநிலா , கே.எஸ். சந்திரசேகர், சோ. சிவகலை, ராஜேந்திரன், அ.அசனார், பிரான்ஸ் நிம்மி, எஸ்.கே.விமலன், ரி. மேகராஜ், ம.கம்சி, ம.மயூரதன், எஸ்.சயந்தன், யோ. தேனுசா, யூ.சப்ரியா, கணேசமூர்த்திவினு, ஜெ. யதுகுலன், ச.சுஜி, ந. யாழினி, எஸ்.கம்சா, அ.நோபர்ட்யூட், ர.ஜோயஸ் ஜைரஸ், தி.பவுத்ரன், எஸ்.மதிவதனி, ந.சசிகுமார், என்.சர்மிலன், கு.கார்த்தீபன், ஏ.நிரோசா, ஜெ.சரண்யா\n"}
{"id": "101813", "url": "https://ta.wikipedia.org/wiki?curid=101813", "title": "2011 தமிழ்நாடு சட்டமன்றத் தேர்தல் முடிவுகள் (தூத்துக்குடி மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (தூத்துக்குடி மாவட்டம்)\n\nதூத்துக்குடி மாவட்டத்தில் கோவில்பட்டி, ஓட்டப்பிடாரம் (தனி), தூத்துக்குடி, திருச்செந்தூர், விளாத்திகுளம், ஸ்ரீவைகுண்டம், எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n\nSection::::திருச்செந்தூர்.\nதிமுக\n"}
{"id": "101817", "url": "https://ta.wikipedia.org/wiki?curid=101817", "title": "வாதீ அக்காரித் சண்டை", "text": "வாதீ அக்காரித் சண்டை\n\nவாதீ அக்காரித் சண்டை (\"Battle of Wadi Akarit\") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு சண்டை. தூனிசியப் போர்த்தொடரின் ஒரு பகுதியான இதில் பிரித்தானிய 8வது ஆர்மி அகாரிட் பள்ளத்தாக்கிலிருந்த அச்சு நாட்டு அரண்நிலையினை தகர்த்து தூனிசியாவுள் ஊடுருவியது. இது ஸ்கிபியோ நடவடிக்கை (Operation Scipio) என்றும் அழைக்கப்படுகிறது.\n\nமார்ச் 1943ல் வடக்கு ஆப்பிரிக்காவிலிருந்த அச்சு படைகள் துனிசியா நாட்டின் ஒரு முனையில் சுற்றி வளைக்கப்பட்டன. மேற்கிலிருந்து அமெரிக்கப் படைகளும் கிழக்கிலிருந்து பிரித்தானியப் படைகளும் அவற்றை முற்றுகையிட்டிருந்தன. கிழக்கில் பிரித்தானிய 8வது ஆர்மி அச்சுப் படைகளின் மாரெத் அரண்கோட்டினை மார்ச் மாத இறுதியில் ஊடுருவியது. ஜெர்மானியப் படைகள் அடுத்த அரண்நிலையான வாடி அகாரிட்டுக்குப் பின்வாங்கின. வாடி என்பது ஒருவித பள்ளத்தாக்கு. வாடி அகாரிட்டில் கபேஸ்-எல் ஹம்மா நகரங்களுக்கிடையே அச்சுப்படைகள் ஒரு பலமான அரண்கோட்டினை உருவாக்கியிருந்தன. தூனிசியாவின் தென்பகுதியில் இறுதிகட்ட அச்சு அரண்நிலையாக இது இருந்தது. கிழக்கு-மேற்காக அமைந்திருந்த இக்கோட்டின் கிழக்குப் பகுதியில் நடுநிலக்கடலும் மேற்கில் அல்-ஹம்மா உப்பு சதுப்புநிலப்பகுதியும் அமைந்திருந்தன. இதனால் பிரித்தானியப் படைகளால் இதனைச் சுற்றி வளைக்க இயலாமல், நேரடியாகத் தாக்கும்படியானது. மார்ச் 30, 1943ல் இவ்வரண்நிலையைப் பிரித்தானியப் படைப்பிரிவுகள் அடைந்து விட்டாலும் உடனடியாகத் தாக்குதலைத் தொடங்காமல் அடுத்த ஒருவார காலத்துக்கு தாக்குதலுக்கான ஆயத்தங்களைச் செய்தன. அச்சு தரப்பில் அகாரிட் அரண்நிலைகளில் இத்தாலிய 1வது ஆர்மி பாதுகாவலுக்கு நிறுத்தப்பட்டிருந்தது.\n\nஏப்ரல் 6ம் தேதி அகாரித் அரண்நிலை மீது 8வது படையணியின் தாக்குதல் தொடங்கியது. அதன் ஒரு பகுதியான பிரித்தானிய 51வது படையணி அரண்நிலைகளில் ஒரு சிறுபகுதியை முதலில் கைப்பற்றியது. இதைப் பாலமுகப்பாகப் பயன்படுத்திக் கொண்டு பிற படைப்பிரிவுகள் அகாரிட் அரண்கோட்டை ஊடுருவிவிட்டன. பின்னர் அங்கிருந்து அரண்நிலைகளின் பிற பகுதிகளைப் பக்கவாட்டிலிருந்து தாக்கிக் கைப்பற்றின. இரு நாட்கள் சண்டையில் அகாரிட் அரண்கோடு தகர்க்கப்பட்டது. நிலை குலைந்த அச்சுப் படைகள் வேகமாக தூனிஸ் நகரை நோக்கிப் பின்வாங்கின. அகாரிட்டுக்கு அடுத்தபடியாக எந்தவொரு பலமான அரண்நிலையும் தெற்கு துனிசியாவில் இல்லையென்பதால், அவற்றை விரட்டிச் சென்ற நேச நாட்டுப் படைகள் குறுகிய காலத்தில் சுமார் 220 கிமீ தூரம் முன்னேறிவிட்டன. நடுநிலக்கடல் கரையோரமாக நிகழ்ந்த இம்முன்னேற்றம், தூனிஸ் அருகே என்ஃபிடாவில் நகர் வரை தடையின்றி நிகழ்ந்தது. இதற்கு அடுத்து துனிசியப் போர்த்தொடரின் இறுதிகட்ட மோதலான வல்கன் நடவடிக்கை தொடங்கியது.\n"}
{"id": "101837", "url": "https://ta.wikipedia.org/wiki?curid=101837", "title": "சிகரக் காட்டுவள சரணாலயம்", "text": "சிகரக் காட்டுவள சரணாலயம்\n\nசிவனொளிபாத மலைச்சிகரச் சரணாலயம் (\"Peak Wilderness Sanctuary\") இலங்கையில் காணப்படும் ஐம்பதுக்கும் மேற்பட்ட இயற்கைக் காப்பு சரணாலயங்களுள் பரப்பளவில் மூன்றாவது பெரியதாகும்.\n\nஇச்சரணாலயம் சிவனொளிபாத மலையைச் சுற்றி 224 சதுர கிலோமீற்றருக்கு மேற்பட்ட பரப்பளவில் அமைந்துள்ள இலங்கையின் அயனமண்டல மழைக்காடாகும். இக்காட்டுப் பகுதிக்கு உரித்தான காடுகளில் மிகப் பெரிய பகுதி பிரித்தானிய ஆட்சிக் காலத்தில் (1815-1948) வெட்டி அகற்றப்பட்டு பிரமாண்டமான தேயிலைப் பெருந்தோட்டங்கள் உருவாக்கப்பட்டன. அவ்வாறு உருவாக்கப்பட்ட தேயிலைப் பெருந்தோட்டங்கள் நுவரெலியா மாவட்டத்தில் இன்றும் நன்கு செயற்படுகின்றன. பிரித்தானிய ஆட்சியின் இறுதிப் பகுதியில் 1940 ஒக்டோபர் 25 அன்று எஞ்சியிருந்த பகுதி சிகரக் காட்டுவள சரணாலயம் எனப் பிரகடனப்படுத்தப்பட்டது.\n\nSection::::புவியியல் விபரம்.\nசிவனொளிபாத மலைச்சிகரச் சரணாலயத்தின் உயர அமைவு கடல் மட்டத்திலிருந்து 1000 அடி முதல் 7360 அடி வரை வேறுபடுகிறது. எனவே, அது இலங்கைத் தீவில் காணப்படும் ஏனைய இயற்கை வளக் காப்பு அமைவிடங்களிலும் வித்தியாசமான புவியியல் அடிப்படையைக் கொண்டுள்ளது. சிகரக் காட்டுவள சரணாலயத்தினுள் அமைந்துள்ள உயர்ந்த மலைச் சிகரங்களுள் பென சமனல(6579 அடிft), தொடலுகல, தெதனகல போன்ற சிகரங்கள் அடங்குகின்றன. அவ்வாறே, களனி கங்கை, களு கங்கை, வளவை கங்கை மற்றும் மகாவலி கங்கையின் ஏராளமான கிளையாறுகள் இதனுள்ளேயே தோன்றுகின்றன என்பதுடன் அவ்வாறுகள் தொட்டலு நீர்வீழ்ச்சி, கெரண்டி நீர்வீழ்ச்சி, கலகம நீர்வீழ்ச்சி (655  அடி) மற்றும் மாபான்ன நீர்வீழ்ச்சி (330  அடி) பல்வேறு சிறிய பெரிய நீர்வீழ்ச்சிகள் தோன்றுவதற்குக் காரணமாகின்றன.\n\nஇந்த சிவனொளிபாத மலைச்சிகரச் சரணாலயத்தை அடைவதற்கு ஹட்டன், குருவிட்ட மற்றும் பலபத்தல ஆகிய ஊர்களினூடாக மூன்று வழிகள் காணப்படுகின்றன. அவற்றில் பலபத்தல ஊடான வழியே சிவனொளிபாத மலையை அடைவதற்கு பௌத்த புனித பயணிகளும் ஏனைய உல்லாசப் பிரயாணிகளும் பொதுவாகப் பயன்படுத்துவதாகும். குருவிட்ட, பலபத்தல ஆகிய ஊர்களினூடான வழிகள் சரியாக இச்சரணாலயத்தை ஊடறுத்துச் செல்கின்றன. இக்காட்டுப் பகுதி இலங்கை வனவிலங்கு பாதுகாப்புத் திணைக்களத்தின் முழுமையான கட்டுப்பாட்டில் உள்ளது. இக்காட்டின் தூய்மையைப் பாதுகாப்பதற்காக, சிகரக் காட்டுவள சரணாலயத்தின் எல்லைகளுக்கு உட்பட்ட பகுதியில் எந்தவொரு பயணிகள் தங்குமிடமோ இளைப்பாறும் மடமோ அல்லது அவ்வாறான வெறெதுவுமோ அமைக்கப்படுவது தடுக்கப்படுகிறது. எனினும், இயற்கைச் சூழலைக் கண்டுகளிக்க விரும்பும் பயணிகள் இலங்கை வனவிலங்கு பாதுகாப்புத் திணைக்களத்திடம் தேவையான அனுமதியைப் பெற்றக்கொண்ட பின் சரணாலயத்தினுட் சென்று வருவதற்கு முடியுமாக இருக்கிறது. மழைக் காலங்களில் இக்காட்டுப் பகுதியினுட் செல்வது மிக ஆபத்தானதாகும். ஏனெனில், திடீரென ஏற்படும் வெள்ளப் பெருக்கு, சரிவுகள் மற்றும் நச்சுப் பிராணிகள் என்பவற்றால் உயிராபத்து ஏற்பட வாய்ப்புண்டு.\n\nSection::::அமைவிடம்.\nஇது மத்திய மலைநாட்டில் சபரகமுவ மலைத்தொடர்களில் அமைந்துள்ளது. \n\nSection::::எல்லைகள்.\nசிவனொளிபாத மலைச்சிகரச் சரணாலயத்தைச் சரியாக வரையறுக்கத் தக்க எல்லைகள் குறிக்கப்படவில்லை. பெரும்பாலான எல்லைகள் அரசாங்கத்தினதும் தனியாரினதும் விவசாயப் பெருந்தோட்டங்களினால் வரையறுக்கப்படுகின்றன. இதன் கிழக்கத்திய எல்லை பிதுருதலாகல மலைப் பகுதியினாலும் ஹோர்ட்டன் சமவெளி தேசிய பூங்காவினாலும் குறிக்கப்படுகின்றது.\n\n"}
{"id": "101843", "url": "https://ta.wikipedia.org/wiki?curid=101843", "title": "சைபுல் இஸ்லாம் (இதழ்)", "text": "சைபுல் இஸ்லாம் (இதழ்)\n\nசைபுல் இஸ்லாம் இந்தியா வேலூரிலிருந்து 1910ம் ஆண்டு வெளிவந்த தமிழ், இஸ்லாமிய இதழ். ஆரம்பத்தில் வார இதழாக தொடங்கப்பட்டு பின்பு சென்னையிலிருந்து நாளிதழாக வெளியிடப்பட்டது. நாளிதழாக வெளிவந்த இவ்விதழ் சிறிதுகாலத்தில் வாரம் இருமுறை என்றும், வார இதழ் என்றும் மாறி 1947ல் நின்றுபோனது.\n\n\nSection::::சில கருத்துகள்.\nமுஸ்லிம்களின் முன்னேற்றத்தைக் கருதியே சென்னை சைபுல் இஸ்லாம் தினசரியாகத் தோன்றியது. தமிழ் மக்கள் அப்புதின பத்திரிகையை ஆதரிக்காது வாளாவிருந்த நிமித்தமன்றோ இன்று அப்பத்திரிகை வாரமிரு முறை வெளிவருகிறது. \n\nதமிழ் முஸ்லிம்களிடையே பத்திரிகை படிப்பதில் ஆர்வத்தை உண்டாக்கிய பெருமையும் தொடர்ந்து வெளியிடுவதில் ஏற்பட்ட கஸ்ட நஸ்டங்களையெல்லாம் சகித்துக்கொண்டு அதிக காலம் போராடிய தியாகமும் மௌலவி அஹமத் சயீத் சாகிப் அவர்களுக்கே உரியது. தமிழ் முஸ்லிம்களின் பத்திரிகைகளின் வரலாற்றில் செயற்கரிய சாதனை செய்துகாட்டிய முதல்வராக அவர் திகழ்கிறார். \n\nSection::::புத்தகநிலையம்.\nசைபுல் இஸ்லாம் புத்தகநிலையம் எனும் பெயரில் நூல் வெளியீட்டகம் ஒன்றும் இப்பத்திரிகையால் நடத்தப்பட்டுள்ளது. சைபுல் இஸ்லாம் ஆசிரியர், அகமது சையித் சாகிப் எழுதிய \"பர்தா பிரமாணங்கள்\" (1936) நூல் உட்பட பல நூல்களை இந்த வெளியீட்டகம் முதலிய வெளியிட்டுள்ளது.\n\nSection::::ஆதாரம்.\n\"சாமி அ.மா.\" தமிழில் இஸ்லாமிய இதழ்கள், நவமணி பதிப்பகம் சென்னை. 600 004 \n"}
{"id": "101844", "url": "https://ta.wikipedia.org/wiki?curid=101844", "title": "இளங்கலைப் பொறியியல்", "text": "இளங்கலைப் பொறியியல்\n\nஇளங்கலைப் பொறியியல் (Bachelor of Engineering, பொதுவழக்கில் பி.ஈ அல்லது பொறியியல் இளங்கலை) ஆர்மீனியா, ஆத்திரேலியா, வங்காளதேசம், பல்கேரியா, கனடா, சீனா, டென்மார்க், எகிப்து, பின்லாந்து, செருமனி, ஹாங்காங், இந்தியா, இந்தோனேசியா, அயர்லாந்து, ஜோர்டான், கொரியா, லெபனான், மாகடோனியா, மலேசியா, நேபாளம், நெதர்லாந்து, நியூசிலாந்து, நைஜீரியா, நோர்வே, பாகிஸ்தான், சிங்கப்பூர், தென்னாபிரிக்கா, இலங்கை, சுவீடன், ஐக்கிய இராச்சியம், ஐக்கிய அமெரிக்கா, வியட்நாம், சாம்பியா மற்றும் சிம்பாப்வே போன்ற பல நாடுகளில் பல்கலைக்கழகமொன்றில் மூன்றிலிருந்து ஐந்தாண்டுகள் வரை பொறியியல் துறையில் பட்டப்படிப்பு மேற்கொண்டு ஒரு மாணவர் பெறும் பட்டமாகும்.\n\nஇப்பட்டத்திற்கான தகுதி உலகெங்கிலும் வேறுபடுவதால் இந்தப் படிப்பு ஓர் தொழில்சார் படிப்பாக இல்லாமலிருக்கவும் பொறியியல் துய்ப்பறிவு இல்லாமலிருக்கவும் வாய்ப்புள்ளது. சில நாடுகளில் இக்கல்வி தேசிய தொழில்சார் சமூகத்தின் ஒப்புதலை பெறாமலிருக்கவும் கூடும். \n\nசில நிறுவனங்கள் இளங்கலை அறிவியல் (பொறியியல்) (BSc Eng) அல்லது இளங்கலை பொறியல் (அறிவியல்) (BESc) அல்லது பொறியியலில் இளங்கலை அறிவியல்(BSE) அல்லது இளங்கலை செயல்முறை அறிவியல் (BASc) பட்டங்கள் வழங்குகின்றன. காட்டாக இளங்கலை செயல்முறை அறிவியல் (BASc) பட்டத்தை கனடா வழங்குகிறது.\n\nஅயர்லாந்து|அயர்லாந்தின் டப்ளின் பல்கலைக்கழகத்தில் , \"இளங்கலை பொறியியல் கலை\" \"Baccalaureus in Arte Ingeniaria\" (BAI) என்ற பட்டம் வழங்கப்படுகிறது.. சில தென்னாபிரிக்க பல்கலைக்கழகங்களில் இந்தப் பட்டம் B.Ing. (\"Baccalaureus Ingeniaria\") என்று அறியப்படுகிறது.\n"}
{"id": "101846", "url": "https://ta.wikipedia.org/wiki?curid=101846", "title": "அர்சாத் கான்", "text": "அர்சாத் கான்\n"}
{"id": "101847", "url": "https://ta.wikipedia.org/wiki?curid=101847", "title": "அஸ்பாக் அஹ்மத்", "text": "அஸ்பாக் அஹ்மத்\n"}
{"id": "101848", "url": "https://ta.wikipedia.org/wiki?curid=101848", "title": "ஆசிப் இக்பால்", "text": "ஆசிப் இக்பால்\n"}
{"id": "101849", "url": "https://ta.wikipedia.org/wiki?curid=101849", "title": "ஆசிப் மசூத்", "text": "ஆசிப் மசூத்\n"}
{"id": "101851", "url": "https://ta.wikipedia.org/wiki?curid=101851", "title": "2011 தமிழ்நாடு சட்டமன்றத் தேர்தல் முடிவுகள் (திருநெல்வேலி மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (திருநெல்வேலி மாவட்டம்)\n\nதிருநெல்வேலி மாவட்டத்தில் சங்கரன்கோவில் (தனி), வாசுதேவநல்லூர்(தனி), கடையநல்லூர், தென்காசி, ஆலங்குளம், திருநெல்வேலி, அம்பாசமுத்திரம், பாளையங்கோட்டை, நாங்குநேரி, ராதாபுரம் எனும் பத்து சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "101852", "url": "https://ta.wikipedia.org/wiki?curid=101852", "title": "ஆசிப் முஜ்தபா", "text": "ஆசிப் முஜ்தபா\n\nமொகம்மத் ஆசிப் முஜ்தபா (Mohammad Asif Mujtaba, பிறப்பு: நவம்பர் 4 1967 ), ஒரு பாக்கித்தானியத் துடுப்பாட்டக்காரர். இவர் 25 தேர்வுத் துடுப்பாட்டப் போட்டிகளிலும், 66 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986 இலிருந்து 1997 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101853", "url": "https://ta.wikipedia.org/wiki?curid=101853", "title": "2011 தமிழ்நாடு சட்டமன்றத் தேர்தல் முடிவுகள் (கன்னியாகுமரி மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (கன்னியாகுமரி மாவட்டம்)\n\nகன்னியாகுமரி மாவட்டத்தில் கன்னியாகுமரி, நாகர்கோவில், குளச்சல், பத்மனாபபுரம், விளவங்கோடு, கிள்ளியூர் எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "101854", "url": "https://ta.wikipedia.org/wiki?curid=101854", "title": "2011 தமிழ்நாடு சட்டமன்றத் தேர்தல் முடிவுகள் (திண்டுக்கல் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (திண்டுக்கல் மாவட்டம்)\n\nதிண்டுக்கல் மாவட்டத்தில் பழனி, ஒட்டன்சத்திரம், ஆத்தூர் - திண்டுக்கல், நிலக்கோட்டை (தனி), நத்தம், திண்டுக்கல், வேடசந்தூர் எனும் ஏழு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "101855", "url": "https://ta.wikipedia.org/wiki?curid=101855", "title": "ஜெயா தொலைக்காட்சி", "text": "ஜெயா தொலைக்காட்சி\n\nஜெயா தொலைக்காட்சி என்பது இந்தியாவின் முதன்மையான தமிழ் மொழி செயற்கைக்கோள் தொலைக்காட்சி சேவைகளில் ஒன்றாகும். சென்னையைத் தலைமையகமாகக் கொண்டு இயங்கும் இத்தொலைக்காட்சி உலகெங்கும் உள்ள தமிழர் இல்லங்களில் தமிழ் தொலைக்காட்சி நிகழ்ச்சிகளை எடுத்து சென்ற துவக்க அலைவரிசைகளில் ஒன்றுமாகும். இத்தொலைக்காட்சியின் புகழ்பெற்ற நெடுந்தொடர்கள் ஆத்திரேலியா மற்றும் நியூசிலாந்து பார்வையாளர்களுக்காக \"தரிசனம் தொலைக்காட்சி\" மூலம் எடுத்துச்செல்லப்படுகிறது. \n\nதொடர்ந்து பத்தாண்டுகளாக ஒளிபரப்பிவரும் தமிழ் அலைவரிசைகளில் ஜெயா தொலைக்காட்சி இரண்டாவதாகும். இதனுடைய நிகழ்ச்சிகளின் தரத்தினால் தொடர்ந்து விருதுகளை வாங்கி வருகிறது. ஜெயா பிளஸ், ஜெயா மாக்ஸ் என்ற சேவைகளைத் தொடங்கியுள்ளது. திசம்பர் 2010 முதல் ஒளித குறியீட்டை எம்பெக் 2 இலிருந்து எம்பெக் 4க்கு மாற்றிக் கொண்டுள்ளது.\n\n"}
{"id": "101856", "url": "https://ta.wikipedia.org/wiki?curid=101856", "title": "மதுரைக் காருலவியங் கூத்தனார்", "text": "மதுரைக் காருலவியங் கூத்தனார்\n\nமதுரைக் காருலவியங் கூத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது நற்றிணை 325.\n\nகாருலவியம் என்பது மதுரையின் ஒரு பகுதியாகச் சங்ககாலத்தில் இருந்த இடம்.\nSection::::பாடல் சொல்லும் செய்தி.\nபொருள் தேடச் செல்லவிருந்த தலைவனுக்குத் தோழி இதனைச் சொல்லித் தடுத்து நிறுத்துகிறாள்.\n\nபெரும! கரடி புற்றைக் கிண்டிக் கறையானைத் தின்னும் வழியைக் கடந்து இவளுக்காக நீ வருகிறாய். அப்படிப்பட்ட நீ இவளைப் பிரிந்து செல்வது தகுமோ?\n"}
{"id": "101858", "url": "https://ta.wikipedia.org/wiki?curid=101858", "title": "இந்திய அலுவல் மொழி", "text": "இந்திய அலுவல் மொழி\n\nஇந்தியக் குடியரசுக்கு அலுவல் மொழிகள் உண்டு. “தேசிய மொழி” கிடையாது. இந்திய அரசியலமைப்புச் சட்டமும், பிற சட்டங்களும் தேசிய மொழி என்று ஒன்றை வரையறுக்க வில்லை. அலுவல் மொழிகள் மட்டுமே வரையறுக்கப்பட்டுள்ளன. இந்திய அளவில் இந்தி அலுவல் மொழியாகவும், ஆங்கிலம் கூடுதல் அலுவல் மொழியாகவும் உள்ளன. இந்தியாவின் ஒவ்வொரு மாநிலமும் தத்தமது அலுவல் மொழிகளை தேர்ந்தெடுக்கும் உரிமை பெற்றுள்ளன. இந்திய அரசியலமைப்பின் எட்டாவது அட்டவணையில் குறிப்பிடப்பட்டுள்ள மொழிகள் சில நேரங்களில் தவறுதலாக “தேசிய மொழிகள்” என்றும் வழங்கப்படுகின்றன.\n\n"}
{"id": "101860", "url": "https://ta.wikipedia.org/wiki?curid=101860", "title": "மதுரைக் காமக்கணி நப்பாலத்தனார்", "text": "மதுரைக் காமக்கணி நப்பாலத்தனார்\n\nமதுரைக் காமக்கணி நப்பாலத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 204\nSection::::புலவர் பெயர் விளக்கம்.\nSection::::காமக்கணி.\nஇவர் காமத்தைக் கணித்தறியும் சோதிடர். அந்தக் காலத்தில் திருமணப் பொருத்தம் இருவரும் ஒருவரை ஒருவர் எந்த அளவு விரும்புகின்றனர் என்பதைக் கணித்தறிந்தே தீர்மானிக்கப்பட்டது. (நாள், நட்சத்திரம் பார்த்து அன்று) இப்புலவர் மணமக்களின் பருவ உணர்வுகள் ஒத்துப்போதலைக் கணித்தறிந்து கூறும் கணியர்.\n\nSection::::நப்பாலத்தன்.\nஆற்றின் இரு கரையையும் இணைப்பது பாலம். அத்தம் என்பது வழி. பாலத்தன் = பாலமாக விளங்கியவன். காதலர்களின் பாலம் இவர்.\nSection::::பாடல் சொல்லும் செய்தி.\nபோரில் அரசனுக்கு வெற்றியைத் தேடித் தந்துவிட்டோம். என்மனைவியின் தோளை நான் பெறவேண்டும். தேரை விரைந்து செலுத்துக என்று தலைவன் தன் பாகனிடம் சொல்கிறான்.\nSection::::வழுதி பாசறை.\nவழுதியின் போர்ப் பாசறையிலிருக்கும் தலைவன் இவன். வழுதிக்குத்தான் இவன் வெற்றி தேடித் தந்தான்.\nSection::::வாணன் சிறுகுடி.\nசிறுகுடி நெல்வளம் மிக்க ஊர். அவ்வூர் மக்கள் நெல் அறுக்கும்போது தண்ணுமைப் பறையை முழக்குவர். அந்தப் பறையொலியைக் கேட்டுப் பொய்கையில் மேயும் பறவைகள் பறந்து சென்று மரங்களில் புகலிடம் கொள்ளும்.\n\nஇந்தச் சிறுகுடியின் அரசன் வாணன்.\n"}
{"id": "101862", "url": "https://ta.wikipedia.org/wiki?curid=101862", "title": "மலர்ப் பள்ளத்தாக்கு தேசியப் பூங்கா", "text": "மலர்ப் பள்ளத்தாக்கு தேசியப் பூங்கா\n\nமலர்ப் பள்ளத்தாக்கு தேசியப் பூங்கா (Valley of Flowers National Park) இந்தியாவில் உள்ள ஒரு தேசியப் பூங்கா. சிறந்த இயற்கை அழகு நிறைந்த மலர்களை கொண்டுள்ள இந்த தேசியப் பூங்கா மேற்கு இமயமலைப் பகுதியில் \nஉத்தரகண்ட் மாநிலத்தில் அமைந்துள்ளது. இந்த தேசியப் பூங்காவில் பல வகையான கருப்பு கரடிகள், பனி சிறுத்தைகள், பழுப்பு கரடிகள் மற்றும் நீல ஆடுகள் உட்பட பல அரிதான விலங்குகளை காணலாம்.\nபுகழ்பெற்ற நந்தா தேவி தேசிய பூங்கா, மலர்ப் பள்ளத்தாக்கு தேசியப் பூங்காவிற்கு அருகில் உள்ளது. இந்த தேசிய பூங்கா, நந்தா தேவி மற்றும் மலர்ப் பள்ளத்தாக்கு தேசிய பூங்காக்கள் (Nanda Devi and Valley of Flowers National Parks) என்ற பெயரில் யுனெஸ்கோ உலக பாரம்பரியக் களமாகப் பட்டியலிடப்பட்டுள்ளது.\n\nSection::::தொன்ம வரலாறு.\nஇராமாயணத்தில் இராவணன் மகன் இந்திரஜித்தினால் காயபடுத்தப்பட்ட இலட்சுமணனுக்கு இங்கிருந்து அனுமன் சஞ்சீவினி மலையைக் கொண்டு வந்ததால் அவர் குணமடைந்ததாக குறிப்பிடப்பட்டுள்ளது.\n\n"}
{"id": "101864", "url": "https://ta.wikipedia.org/wiki?curid=101864", "title": "ஆசிம் கமால்", "text": "ஆசிம் கமால்\n\nமொகம்மத் ஆசிம் கமால் (\"Mohammad Asim Kamal\", பிறப்பு: மே 31 1976 ), ஒரு பாக்கித்தானியத் துடுப்பாட்டக்காரர். இவர் 12 தேர்வுத் துடுப்பாட்டப் போட்டிகளிலும், 84 முதல்தர துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2005 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101865", "url": "https://ta.wikipedia.org/wiki?curid=101865", "title": "நந்தா தேவி தேசியப் பூங்கா", "text": "நந்தா தேவி தேசியப் பூங்கா\n\nநந்தா தேவி தேசியப் பூங்கா (Nanda Devi National Park) இந்தியாவில் உள்ள ஒரு தேசியப் பூங்கா. சிறந்த இயற்கை அழகு நிறைந்த இந்த தேசியப் பூங்கா உத்தரகண்ட் மாநிலத்தில் அமைந்துள்ளது. \n\nஇந்த தேசிய பூங்கா, நந்தா தேவி மற்றும் மலர்ப் பள்ளத்தாக்கு தேசிய பூங்காக்கள் (Nanda Devi and Valley of Flowers National Parks) என்ற பெயரில் யுனெஸ்கோ உலக பாரம்பரியக் களமாக 1988ஆம் ஆண்டு பட்டியலிடப்பட்டுள்ளது.\n"}
{"id": "101869", "url": "https://ta.wikipedia.org/wiki?curid=101869", "title": "அஸ்லம் கொகுகர்", "text": "அஸ்லம் கொகுகர்\n\nமொகம்மத் அஸ்லம் கொகுகர் (\"Mohammad Aslam Khokhar\", பிறப்பு: சனவரி 5, 1920, இறப்பு சனவரி 22, 2011.) பாக்கித்தானியத் துடுப்பாட்டக்காரர்). இவர் ஒரு தேர்வுத் துடுப்பாட்டப் போட்டியிலும், 46 முதல்தர துடுப்பாட்டப் போட்டிகளிலும் கலந்து கொண்டுள்ளார். 1955 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101870", "url": "https://ta.wikipedia.org/wiki?curid=101870", "title": "அச்சே சுல்தானகம்", "text": "அச்சே சுல்தானகம்\n\nஅச்சே சுல்தானகம் (\"Aceh Sultanate\") எனப்படும் அச்சே தாருசலாம் இராச்சியம் இன்றைய இந்தோனேசியாவில் உள்ள சுமத்திரா தீவின் வடகோடிக்கருகேயுள்ள அச்சே மாநிலத்தில் அமைந்திருந்தது. பதினாறு மற்றும் பதினேழாம் நூற்றாண்டுகளில் அச்சே சுல்தானகம் அப்பகுதியின் வலு மிக்க அரசாகத் திகழ்ந்தது. அதன் தலைநகராகக் குதராசா எனப்பட்ட இன்றைய பண்டா அச்சே திகழ்ந்தது. அக்காலத்தில் மலாக்கா நீரிணையூடான மிளகு மற்றும் வெள்ளீய ஏற்றுமதிக்கான வர்த்தகப் போட்டி இருந்தது. இந்த ஆதிக்கப்போட்டியில்\nமலாயத் தீபகற்கத்தில் திகழ்ந்த சொகோர் சுல்தானகம், மலாக்காவில் ஆட்சி செலுத்திய போர்த்துக்கல் ஆகியவற்றிற்கு அச்சே சுலதானகம் போட்டியாக இருந்ததுடன் அதில் வெற்றியீட்டியும் வந்தது. அச்சே சுல்தானகம் அதன் இராணுவ வலிமை காரணமாக மட்டுமன்றி அதில் காணப்பட்ட இசுலாமிய அறிவு வளங்கள் மற்றும் வணிக வெற்றிகள் காரணமாகவும் சிறப்பு பெற்றது.\n\nSection::::தோற்றமும் எழுச்சியும்.\n1471 ஆம் ஆண்டு வியட்நாமியரால் சம்பா இராச்சியத்தின் தலைநகரான விசய சம்பா அழிக்கப்பட்டது எனவே சம்பா இராச்சியத்தின் அரசர் சேக் பாவு குபா என்பவர் தம் அரசுக்கு உட்பட்டிருந்த அச்சே பகுதியில் தலைநகரை அமைக்க எண்ணினார். அங்கு தனது மகன் 'சேக் பாவு லிங்' என்பவரை நியமித்தார். இதிலிருந்தே அச்சே சுலதானகத்தின் வரலாறு தோற்றம் பெறுகிறது.\n\nஅதன் பின்னர் வந்த அச்சே அரசின் ஆட்சியாளர் இசுலாம் மதத்தைத் தழுவினார். 15 ஆம் நூற்றாண்டில் இதன் மன்னர் அலீ முகாயத் சேக் என்பவரால் இது சுல்தானகமாகியது. அவர் 1520 ஆம் ஆண்டு வடக்கு சுமத்திராவில் தன்னுடைய அதிகாரத்தை விரிவாக்குவதற்கான நடவடிக்கைகளை மேற்கொண்டார். டெலி சுல்தானகம், பெடிர், பசாய் என்பவற்றை வெற்றிகொண்ட அவர் சுமத்திராவில் நிலவிய அரு நாட்டு அரசையும் தாக்கினார். அவரது மகன் அலாவுத்தீன் அல்-கக்கார் தன்னுடைய அதிகாரத்தைத் தென் சுமத்திரா வரை விரிவாக்கினார். சொகோர் சுல்தானகம், மலாக்கா என்பவற்றை அவர் தொடர்ச்சியாகத் தாக்கிய போதும் மலாக்கா நீரிணையில் கேந்திர நிலையமொன்றைப் பெறுவதில் குறைந்தளவிலேயே வெற்றி பெற்றார். அவருக்கு உதவியாக உதுமானியப் பேரரசு, 15 கப்பல்களில் ஆட்கள், துப்பாக்கிகள், பீரங்கிகள் போன்ற சுடுகலன்களை \"குர்தொக்லு கிசிர் ரைசு\" என்பவரது தலைமையில் அனுப்பி வைத்தது. தென்கிழக்கு ஆசிய இசுலாமிய சுல்தானகங்கள் சுடுகலன்களைப் பயன்படுத்தத் தொடங்கியமைக்கு அதுவே அடிப்படையாகும்.\n\nஅச்சே சுல்தானகத்தில் நிலவிய உள்நாட்டுக் குழப்பங்கள் வலிமை மிக்க ஆட்சியாளர் ஒருவர் உருவாவதைத் தடுத்தன. 1607 ஆம் ஆண்டு சுல்தான் \"இசுகந்தர் முடா\" ஆட்சிக்கு வரும் வரை இக்குழப்பங்கள் நீடித்தன. சுமாத்திராவின் பெரும்பாலான பகுதிகளுக்கும் தன்னுடைய அதிகாரத்தை விரிவாக்கிய சுல்தான் இசுகந்தர் முடா மலாயத் தீபகற்பத்தில் வெள்ளீய உற்பத்தியில் முன்னணியில் இருந்த பகாங் பகுதியையும் வெற்றி கொண்டார். 1629 ஆம் ஆண்டு அவர் மலாக்கா மீது போர் தொடுத்தபோது அவரது வலிமை மிக்க கப்பற் படையின் வன்மை அழிந்தது. அப்போரில் போர்த்துக்கேயரும் சொகோர் சுல்தானகமும் இணைந்து அவரை எதிர்த்தன. அவரது படைக் கப்பல்கள் அனைத்தையும் அழித்ததுடன் அவரது படையின் 19000 வீர்ரகள் கொல்லப்பட்டதாகப் போர்த்துக்கேய தகவல்கள் கூறுகின்றன. எனினும், அதே ஆண்டில் கடாரத்தின் மீது போர் தொடுத்து வெற்றி கொண்டதன் மூலம் அச்சே சுல்தானகம் தனது படை வலிமையைக் காட்டியது. சுல்தான் இசுகந்தர் முடாவின் மருமகனும் பகாங் இளவரசருமான இசுகந்தர் தானி அவரைத் தொடர்ந்து ஆட்சியிலமர்ந்தார். இசுகந்தர் தானி தனது ஆட்சியின்போது அச்சே சுல்தானகத்தின் உள்ளக ஒற்றுமை மற்றும் மத நல்லிணக்கம் போன்றவற்றில் கவனம் செலுத்தினார்.\n\nசுல்தான் இசுகந்தர் தானியின் ஆட்சியைத் தொடர்ந்து அச்சே சுல்தானகத்தை ஒரு பெண்ணரசி (சுல்தானா) ஆட்சி செய்தார். அப்போது, அச்சே சுல்தானகத்தின் கட்டுப்பாட்டிலிருந்த அரசுகளின் மக்கள் சுதந்திர வேட்கையுற்று ஆங்காங்கே கிளர்ச்சி செய்யத் தொடங்கினர். இதனால் அச்சே சுல்தானகம் வலுவிழக்கத் தொடங்கியது. அதே வேளை அப்பகுதியிலிருந்த ஏனைய அரசுகள் வலுப்பெறத் தொடங்கின. அதனால் சுல்தான் பதவி வெறுமனே பெயரளவிலானதாக மாறியது. 1680-களில் அங்கு சென்ற பாரசீகப் பயணி ஒருவர் சுமத்திராவைப் பற்றி விவரிக்கையில், \"அதன் ஒவ்வொரு மூலையிலும் ஒரு தனியான அரசரோ ஆளுநரோ இருந்தார். அங்கிருந்த ஆட்சியாளர் எவரும் வேறெவருக்கும் திறை செலுத்தாமல் தம் சுதந்திரத்தைப் பேணிக் கொண்டிருந்தனர்\" என எழுதுகிறார்.\n\nSection::::கலாச்சாரம்.\nஅச்சே சுல்தானகம் தென்கிழக்காசியாவின் முதலாவது முஸ்லிம் அரசாகிய பசாய் வழியே இசுலாமியப் பணியில் ஈடுபட்டது. ரோமன் கத்தோலிக்கரான போர்த்துக்கேயர் மலாக்காவைக் கைப்பற்றி ஆட்சி செய்த போதும் மலாக்காவில் தொடர்ந்த இசுலாமியப் பிரச்சாரம் அச்சே சுல்தானகத்தைப் பெரிதும் கவர்ந்தது. இசுலாமிய அறிவுத் துறையில் சிறந்து விளங்கிய அச்சே சுல்தானகம் புனித குர்ஆன் மற்றும் இசுலாமிய நூல்களை மலாய் மொழியில் பெயர்க்கும் பணியையும் மேற்கொண்டது. அச்சே சுல்தானகம் தன்னை மக்காவின் தாழ்வாரமென அழைத்துக் கொள்வதில் பெருமிதம் கண்டது. அம்சா பன்சுரி, சம்சுத்தீன், அப்துர் ரவூப், நூருத்தீன் அர்-ரனீரீ ஆகியோர் அச்சே சுல்தானகத்தின் சிறந்த அறிஞர்களாகத் திகழ்ந்தனர்.\n\nSection::::பொருளாதாரம்.\nமிளகு, சாதிக்காய், கிராம்பு, பாக்கு போன்றவற்றை ஏற்றுமதி செய்து வந்த அச்சே சுல்தானகம், 1617 ஆம் ஆண்டு பகாங் அரசை வெற்றி கொண்ட பின்னர் வெள்ளீய ஏற்றுமதியிலும் முன்னின்றது. குறைந்த வரி மற்றும் தங்க நாணயப் பயன்பாடு அதன் பொருளாதார வன்மையைக் கூட்டின. எனினும், அச்சே அரசின் இராணுவ, பொருளாதார தேவைகளை நன்கு நிறைவு செய்வதற்குத் தேவையான உணவுப் பொருட்களின் உற்பத்தி போதியளவாக இல்லாதிருந்தமையால் அதன் பொருளாதாரம் சில வேளைகளில் ஏற்றத்தாழ்வுடன் இருந்தது. பதினேழாம் நூற்றாண்டில் வலிமை குன்றியிருந்த அச்சே சுல்தானகம் 1641 ஆம் ஆண்டு ஒல்லாந்தர் மலாக்காவை வெற்றிகரமாக முற்றுகையிட்டுக் கைப்பற்றியது. அப்பகுதியில் தனது இராணுவ, பொருளாதார வலிமையைத் தனக்குச் சாதகமாகப் பயன்படுத்திக்கொண்டு ஒல்லாந்துக் கிழக்கிந்தியக் கம்பனியுடன் வாணிகத்தில் ஈடுபட்டது.\n\nSection::::டச்சு வெற்றி.\n1820களில் உலகின் மிளகு உற்பத்தியில் பாதிக்கும் மேற்பட்ட அளவு அச்சே சுல்தானகத்தினுள் உற்பத்தி செய்யப்பட்டது. அதன் புதிய தலைவர் துவாங்கு இப்றாகீம் தன் அதிகாரத்தை ஓரளவு வலிதாக்கிக்கொள்ளவும் சுல்தானுக்குப் பெயரளவிலேயே கீழடங்கியிருந்த ஆனால் மிளகு உற்பத்தியில் செழித்த இரு சிற்றரசுகளைத் தனது கட்டுப்பாட்டுக்குள் கொண்டு வந்தார். அவர் தன்னுடைய சகோதரர் சுல்தான் முகம்மது சேக் என்பவரது ஆட்சியின்போது அதிகாரத்தைப் பெற்றுக் கொண்டதுடன் அதன் பின்னர் பதவிக்கு வந்த சுலைமான் சேக் (1838-1857) என்பவரின் ஆட்சிப் பகுதி முழுவதும் அதிகாரம் செலுத்தினார். அதன் பின்னர் அவரே பதவியேற்றுச் சுல்தான் அலீ அலாவுத்தீன் மன்சூர் சேக் (1857–1870) என்ற பெயரில் ஆட்சி செலுத்தினார். ஒல்லாந்தர் தம் ஆளுமையைச் சுமத்திராவின் வடக்கில் நிலைநிறுத்தப் பாடுபட்ட வேளை அவர் தன் அதிகாரத்தைச் சுமத்திரா தீவின் தெற்கு வரை விரிவாக்கினார். அது வரை அச்சே சுல்தானகம் ஒல்லாந்தரின் கைகளில் வீழ்ந்து விடாதிருப்பதற்காக அதற்குப் பாதுகாப்பளித்து வந்த பிரித்தானியா, தங்கக் கரைப் பகுதியில் ஒல்லாந்தருடன் அதிகாரப்போட்டியைத் தவிர்ப்பதற்காக அவர்களுடன் ஒப்பந்தம் செய்து வட சுமத்திராவிலும் அச்சே பகுதியிலும் ஒல்லாந்தரின் நடவடிக்கைகளைப் பாராதிருந்து விட்டது. அதன் பின்னர் ஒல்லாந்தர் 1873 இல் அச்சே மீது போர்ப் பிரகடனம் செய்தனர். ஒல்லாந்தர் அச்சே போர் என அழைக்கப்படும் அப்போருக்கு ஆயத்தம் செய்த வேளை அப்போதைய சுல்தான் மகுமூத் சேக் சர்வதேச உதவியை வேண்டினார். ஆனால் எவரது உதவியும் அவருக்குக் கிடைக்கவில்லை.\n\n1874 இல் அச்சே சுல்தான் தன் தலைநகரத்தைக் கைவிட்டு மலைப் பகுதிக்குத் தப்பிச் சென்றார். ஒல்லாந்தர் அச்சே சுல்தானகத்தைத் தம் ஆட்சியுடன் இணைத்துவிட்டதாக அறிவித்தனர். அப்போது வாந்திபேதி ஏற்பட்டு இரு பக்கமும் இருந்த படைவீரர் பலரும் மடிந்தனர். அச்சே சுல்தானும் நோயினால் இறந்தார். உடனடியாக அச்சே மக்கள் சுல்தானின் பேரரான \"துவாங்கு இப்றாகீம்\" என்பவரைச் சுல்தானாகப் பிரகடனம் செய்தனர். அச்சே துறைமுக அதிகாரிகள் ஒல்லாந்தருக்குப் பணிந்தவாறு காட்டிக்கொண்ட போதும் அவர்களை எதிர்ப்பதற்காகத் தம் வருமானத்தை மறைமுகமாக வழங்கி வந்தனர். எனினும், இறுதியில் அவர்களில் பலர் ஒல்லாந்தருடன் சமரசம் செய்து கொண்டனர். ஒல்லாந்தர் அவர்களது உதவியுடன் அச்சேயில் ஓரளவு நிலையான அரசை அமைத்ததுடன் 1903 இல் அச்சே சுல்தானையும் சரணடையச் செய்தார். அச்சே சுல்தான் 1907 இல் இறந்த பின்னர் அவருடைய வாரிசாக எவரும் அறிவிக்கப்படாவிடினும் ஒல்லாந்தர் மீதான எதிர்ப்பு தொடர்ந்தது. அவ்வெதிர்ப்பு இயக்கங்களில் சுல்தானின் கடைசி வாரிசுகளில் ஒருவரான \"அசன் டி திரோ\" என்பவர் \"அச்சே சுதந்திர இயக்கம்\" என்பதைத் தோற்றுவித்தவர் ஆவார்.\n\n\n\n"}
{"id": "101873", "url": "https://ta.wikipedia.org/wiki?curid=101873", "title": "அதாஉர் ரெஹ்மான்", "text": "அதாஉர் ரெஹ்மான்\n\nஅதாஉர் ரெஹ்மான் (Ata-ur-Rehman, பிறப்பு: மார்ச்சு 28, 1975), ஒரு பாக்கித்தானியத் துடுப்பாட்டக்காரர். இவர் 13 தேர்வுத் துடுப்பாட்டப் போட்டிகளிலும், 30 முதல்தர துடுப்பாட்டப் போட்டிகளிலும் கலந்து கொண்டுள்ளார். 1992 இலிருந்து 1996 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101874", "url": "https://ta.wikipedia.org/wiki?curid=101874", "title": "ஆதிப் ரவூப்", "text": "ஆதிப் ரவூப்\n\nஆதிப் ரவூப் (Atif Rauf, பிறப்பு: மார்ச்சு 3 1964), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 142 முதல்தர துடுப்பாட்டப் போட்டிகளிலும் கலந்து கொண்டுள்ளார். 1994 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101876", "url": "https://ta.wikipedia.org/wiki?curid=101876", "title": "ஆதிக் உஸ் ஸமான்", "text": "ஆதிக் உஸ் ஸமான்\n\nஆதிக் உஸ் ஸமான் (\"Atiq-uz-Zaman,\" பிறப்பு: சூலை 20 1975), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2000 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101879", "url": "https://ta.wikipedia.org/wiki?curid=101879", "title": "அசாம் கான்", "text": "அசாம் கான்\n\nமொகம்மத் அசாம் கான் (Mohammad Azam Khan, பிறப்பு: மார்ச்சு 1 1969), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஆறு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1996 இலிருந்து 1998 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101882", "url": "https://ta.wikipedia.org/wiki?curid=101882", "title": "அஸீம் ஹபீஸ்", "text": "அஸீம் ஹபீஸ்\n\nராஸா அஸீம் ஹபீஸ் (\"Raja Azeem Hafeez\", பிறப்பு: சூலை 29 1963), ஒரு பாக்கித்தானியத் துடுப்பாட்டக்காரர். இவர் 18 தேர்வுத் துடுப்பாட்டப் போட்டியிலும், 15 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார்.\n"}
{"id": "101884", "url": "https://ta.wikipedia.org/wiki?curid=101884", "title": "அஸ்ஹர் கான்", "text": "அஸ்ஹர் கான்\n\nஅஸ்ஹர் கான் (\"Azhar Khan\", பிறப்பு: செப்டம்பர் 7 1955), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 159 முதல்தர துடுப்பாட்டப் போட்டிகளிலும் கலந்து கொண்டுள்ளார்.\n"}
{"id": "101887", "url": "https://ta.wikipedia.org/wiki?curid=101887", "title": "அஸ்ஹர் மஹ்மூத்", "text": "அஸ்ஹர் மஹ்மூத்\n\nஅஸ்ஹர் மஹ்மூத் சாகர் (Azhar Mahmood Sagar, பிறப்பு: உருது :اظہر محمود ساگر, பிப்ரவரி 28 1975), முன்னாள் பாக்கித்தானியத் துடுப்பாட்டக்காரர் ஆவார். இவர் பாக்கித்தான் அணிக்க தேர்வுத் துடுப்பாட்டப் போட்டியிலும், ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1997 இலிருந்து 2007 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார். \"ஓக்லாந்து துடுப்பாட்ட அணி, பார்படோசு , இஸ்லாமதாபாத் துடுப்பாட்ட சங்கம் , ராவல்பிண்டி, சர்ரே\" அணிகளுக்காக உள்ளூர்ப் போட்டிகளில் இவர் விளையாடியுள்ளார். மேலும் இந்தியன் பிரீமியர் லீக் தொடர்களில் இவர் கிங்சு லெவன் பஞ்சாப் மற்றும் கொல்கத்தா நைட் ரைடர்ஸ் அணிகளில் விளையாடியுள்ளார்.\n\nSection::::சர்வதேச போட்டிகள்.\nSection::::தேர்வுத் துடுப்பாட்டம்.\n1997  ஆம் ஆண்டில் தென்னப்பிரிக்கா துடுப்பாட்ட அணி பாக்கித்தானில்  சுற்றுப் பயணம் செய்து விளையாடியது. அக்டோபர் 6  இல் ராவல்பிண்டியில்  நடைபெற்ற தென்னப்பிரிக்கத்  துடுப்பாட்ட அணிக்கு எதிரான முதல் தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் இறுதிவரை ஆட்டமிழக்காமல் 267   பந்துகளில் 128 ஓட்டங்கள் எடுத்தார்.  பந்துவீச்சில் 21 ஓவர்கள் வீசி 74 ஓட்டங்களை விட்டு கொடுத்து 2 இலக்குகளைக் கைப்பற்றினார். இதில்1 ஓவரை மெய்டனாக வீசினார்.பின் இரண்டாவது ஆட்டப் பகுதியில்  இறுதிவரை ஆட்டமிழக்காமல் 96   பந்துகளில் 50   ஓட்டங்கள் எடுத்தார். இதில் 8  நான்குகளும்1 ஆறுகளும்  அடங்கும். இந்தப் போட்டி சமனில் முடிந்தது. இவர் ஆட்டநாயகன் விருது பெற்றார்.\n\n2001  ஆம் ஆண்டில் பாக்கித்தான் துடுப்பாட்ட அணி இங்கிலாந்தில்  சுற்றுப் பயணம் செய்து விளையாடியது. மே 31  இல் மான்செஸ்டரில்  நடைபெற்ற இங்கிலாந்துத்  துடுப்பாட்ட அணிக்கு எதிரான இரண்டாவது  தேர்வுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியின் முதல் ஆட்டப் பகுதியில் 63   பந்துகளில் 31 ஓட்டங்கள் எடுத்து ஹோகார்டின் பந்துவீச்சில் ஆட்டமிழந்தார்.  பின் பந்துவீச்சில் 8 ஓவர்கள் வீசி 35 ஓட்டங்களை விட்டுக்கொடுத்தார். ஆனால் இலக்கினைக் கைப்பற்றவில்லை. இரண்டாவது ஆட்டப் பகுதியில்  30   பந்துகளில் 14 ஓட்டங்கள் எடுத்து கட்டிக்கின் பந்துவீச்சில் ஆட்டமிழந்தார். இரண்டாவது ஆட்டப்பகுதியில் இவருக்குப் பந்துவீச வாய்ப்பு வழங்கப்படவில்லை.இந்தப் போட்டியில் பாக்கித்தான் அணி 108 ஓட்டங்கள் வித்தியாசத்தில் வெற்றி பெற்றது.\n\nSection::::ஒருநாள் பன்னாட்டுத் துடுப்பாட்டம்.\n1996  ஆம் ஆண்டில் பாக்கித்தான் துடுப்பாட்ட அணி கனாடாவில்  சுற்றுப் பயணம் செய்து விளையாடியது. செப்டம்பர் 16,  இல் தொராண்டோவில் நடைபெற்ற இந்தியத்  துடுப்பாட்ட அணிக்கு எதிரான முதல் ஒருநாள் பன்னாட்டுத் துடுப்பாட்டப்  போட்டியில் இவர் அறிமுகமானார். இந்தப் போட்டியில் 11   பந்துகளில் 6 ஓட்டங்கள் எடுத்து வெங்கடேஷ் பிரசாத்தின் பந்துவீச்சில் ஆட்டமிழந்தார்.  பந்துவீச்சில் 4 ஓவர்கள் வீசி 19 ஓட்டங்களை விட்டுக்கொடுத்தார் ஆனால் இலக்கினைக் கைப்பற்றவில்லை. இதில் இந்திய அணி 8 இலக்குகள் வித்தியாசத்தில் வெற்றி பெற்றது.\n\nSection::::இறுதிப் போட்டி.\n2007 ஆம் ஆண்டில் கிங்ஸ்டன், யமைக்காவில் நடைபெற்ற 2007 துடுப்பாட்ட உலகக்கிண்ணத் தொடரில் டி பிரிவில் 9 ஆவது போட்டியாக மார்ச் 17 இல் அயர்லாந்து துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப்  போட்டியில் இவர் இறுதியாக விளையாடினார். இந்தப் போட்டியில் 21   பந்துகளில் 2 ஓட்டங்கள் எடுத்து ரான்கின் பந்துவீச்சில் ஆட்டமிழந்தார்.  பந்துவீச்சில் 10 ஓவர்கள் வீசி 29 ஓட்டங்களை விட்டுக்கொடுத்து 3 இலக்கினைக் கைப்பற்றினார். இதில் அயர்லாந்து அணி 3 இலக்குகள் வித்தியாசத்தில் வெற்றி பெற்றது.\n"}
{"id": "101888", "url": "https://ta.wikipedia.org/wiki?curid=101888", "title": "அஸ்மத் ரனா", "text": "அஸ்மத் ரனா\n\nஅஸ்மத் ரனா (Azmat Rana, 3 நவம்பர் 1951 - 30 மே 2015), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1980 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "101889", "url": "https://ta.wikipedia.org/wiki?curid=101889", "title": "முதுகலை வணிக மேலாண்மை", "text": "முதுகலை வணிக மேலாண்மை\n\nமுதுகலை வணிக மேலாண்மை (Master of Business Administration, MBA) வணிக மேலாண்மைத் துறையில் பட்டமேற்படிப்புக் கல்வி பயின்றபின் பெறும் ஓர் பட்டமாகும். பல கல்வித்துறைகளிலிருந்தும் மாணவர்களைக் கவரும் இந்தக் கல்வித்திட்டம், 19வது நூற்றாண்டில் ஐக்கிய அமெரிக்காவில் தொழில் புரட்சியின் விளைவாக எழுந்த வணிக வளர்ச்சியை அறிவியல் சார்ந்து முகவாண்மை செய்யக்கூடிய தேவை ஏற்பட்டதை யடுத்து, உருவாக்கப்பட்டது. இந்தக் கல்வித்திட்டத்தின் மையமாக அமைந்துள்ள பாடங்கள் மாணவர்களுக்கு வணிகத்தின் பல்வேறு கூறுகளான கணக்குப்பதிவு, நிதிமேலாண்மை, சந்தைப்படுத்துதல், மனிதவளம், இயங்கு மேலாண்மை போன்றவற்றிற்கு அறிமுகப்படுத்துகின்றன. இக்கல்வியில் படிக்கும் மாணவர்கள் பொதுவான வணிக மேலாண்மை பாடத்திட்டத்தையோ அல்லது குறிப்பிட்ட துறைசார்ந்த படிப்பில் கூர்ந்து படிக்கவோ இயலும். வணிக மேலாண்மை பட்டமேற்படிப்புகளின் தரத்தையும் நிலைத்திறனையும் கண்காணித்து செல்வாக்களிக்கும் அமைப்புகள் உள்ளன. பல நாடுகளிலும் வணிகவியல் பள்ளிகள் முதுகலை வணிக மேலாண்மைக் கல்வியை முழு நேரம், பகுதி நேரம், நிறுவன அதிகாரி மற்றும் தொலை கல்வி மாணவர்களுக்கு ஏற்றவாறு தகுந்த துறைசார் குவியத்துடன் அமைத்துள்ளன. \n"}
{"id": "101893", "url": "https://ta.wikipedia.org/wiki?curid=101893", "title": "2011 தமிழ்நாடு சட்டமன்றத் தேர்தல் முடிவுகள் (நீலகிரி மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (நீலகிரி மாவட்டம்)\n\nநீலகிரி மாவட்டத்தில் உதகமண்டலம், கூடலூர் (தனி), குன்னூர் எனும் மூன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "101894", "url": "https://ta.wikipedia.org/wiki?curid=101894", "title": "சிரிய உள்நாட்டுப் போர்", "text": "சிரிய உள்நாட்டுப் போர்\n\nசிரிய உள்நாட்டுப் போர் என்பது சிரியாவில் நடைபெற்று வரும் உள்நாட்டுப் போரினைக் குறிக்கும். துனீசியப் புரட்சியின் தாக்கத்தால் அராபிய நாடுகளில் எழுந்த தொடர் போராட்டங்களின் அங்கமாக சிரியாவில் 26 சனவரி 2011 முதல் நடைபெற்றுவரும் போராகும். இந்தப் போர் \"முன்பு எப்போதும் நடந்திராத\" ஒன்றாக விவரிக்கப்படுகிறது.\n\nசிரியாவில் 1962ஆம் ஆண்டு முதல் நெருக்கடி நிலை ஆட்சி நடைபெற்று வருகிறது. இது குடிமக்களுக்கான அரசியலமைப்பு பாதுகாவல்களை இடைநீக்கம் செய்துள்ளது. அஃபேஸ் அல்-அஸாத்தின் முப்பதாண்டுகள் ஆட்சிக்குப் பிறகு அவரது மகன் பஷர் அல்-அஸாத் கடந்த பத்தாண்டுகளாக ஆண்டு வருகிறார்.\n\nமார்ச் 18, 19 நாட்களில் நிகழ்ந்த போராட்டங்கள் பல பத்தாண்டுகளில் நடந்தேறியதில்லை எனவும் சிரியாவின் அரசு போராடும் மக்களுக்கு எதிராக வன்முறையால் பதிலடி கொடுத்திருக்கிறார்கள் என்றும் ஊடகச் செய்திகள் கூறின. இந்த வன்முறையை ஐக்கிய நாடுகள் செயலாளர்-நாயகம் பான் கி மூன் \"ஏற்றுக்கொள்ள முடியாதது\" என்று கூறினார்.\n\nSection::::போரின் பாதிப்புகள்.\nSection::::உயிரிழப்புகள்.\n20 ஆகஸ்ட் 2014 அன்றைய ஐக்கிய நாடுகள் அவையின் ஆய்வின்படி, 1,91,369 பேர் உயிரிழந்துள்ளனர்.\n\nSection::::சிரியா அகதிகள்.\nசிரியா உள்நாட்டுப் போரில், 2012 முதல் 2017 முடிய அசிரிய மக்களை இசுலாமிய அரசு பயங்கரவாதிகள் மற்றும் பிற இசுலாமிய பயங்கரவாத அமைப்புகள் தாக்கிக் கொன்றதாலும், அசிரியர்களின் வழிபாட்டுத் தலங்கள் அழிக்கப்பட்டதாலும், அசிரிய மக்கள் சிரியாவை விட்டு அகதிகளாக வெளியேறினர். \n\nSection::::2018 ஆம் ஆண்டு போர்.\nஇந்த உள்நாட்டுப் போரானது மீண்டும் 2018 ஆம் ஆண்டு ஆரம்பம் ஆனது. சிரியாவில் தலைநகர் டமாஸ்கஸ் அருகே, கிளர்ச்சியாளர்கள் கட்டுப்பாட்டில் உள்ள கிழக்கு கூட்டா பகுதி மீது ரஷியாவால் ஆதரிக்கப்படும் சிரியா அரசுப் படைகள் பெப்ரவரி 18, 2018 ஆம் நாள் முதல் தொடர் வான்வழித் தாக்குதல்களை நடத்தி வருகின்றனர். இந்த தாக்குதலில் 500க்கும் மேற்பட்டோர் கொல்லப்பட்டுள்ளனர்.\n\nகொல்லப்பட்டவர்களில் 121 பேர் குழந்தைகள் என பிரிட்டனை தலைமையகமாக கொண்டு இயங்குகின்ற கண்காணிப்பு குழுவான \"சிரியன் அப்சர்வேட்டிரி ஃபார் ஹூமன் ரைட்ஸ்\" அமைப்பு கூறியுள்ளது.\n\n\n"}
{"id": "101895", "url": "https://ta.wikipedia.org/wiki?curid=101895", "title": "2011 தமிழ்நாடு சட்டமன்றத் தேர்தல் முடிவுகள் (சிவகங்கை மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (சிவகங்கை மாவட்டம்)\n\nசிவகங்கை மாவட்டத்தில் காரைக்குடி, திருப்பத்தூர் (சிவகங்கை), சிவகங்கை, மானாமதுரை (தனி) எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "101896", "url": "https://ta.wikipedia.org/wiki?curid=101896", "title": "2011 தமிழ்நாடு சட்டமன்றத் தேர்தல் முடிவுகள் (திருவாரூர் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (திருவாரூர் மாவட்டம்)\n\nதிருவாரூர் மாவட்டத்தில் திருத்துறைப்பூண்டி, மன்னார்குடி, திருவாரூர், நன்னிலம் எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "101897", "url": "https://ta.wikipedia.org/wiki?curid=101897", "title": "இலங்கையின் மலைசார் மழைக்காடுகள்", "text": "இலங்கையின் மலைசார் மழைக்காடுகள்\n\nஇலங்கையின் மலைசார் மழைக்காடுகள் என்பன இலங்கையின் நடுவில் மலைநாட்டில் கடல் மட்டத்திலிருந்து 1000 மீட்டர் உயரத்துக்கு மேலாக அமைந்துள்ள சூழலியற் பகுதி உள்ளடக்குகின்ற காடுகள் ஆகும். வளமான உயிர்ப்பல்வகைமையைக் கொண்டுள்ள இக்காடுகள் உலக வாழ் உயிரினங்கள் பலவற்றிலும் தனிச் சிறப்பு மிக்க இனங்கள் ஏராளமாக வாழும் இடமாகும். இக்காடுகள் தாழ்நில மழைக்காடுகளை விட மிகக் குளிர்ச்சியானவையாகும். இதன் காரணமாக, இங்கு மேகக் காடுகள் உருவாவதற்குத் தேவையான சூழற் தகைமை காணப்படுகிறது. இலங்கையின் தனிச் சிறப்பான பூக்கும் தாவரங்களில் பாதிக்கும் கூடுதலானவை இக்காடுகளில் காணப்படுகின்ரன. மேலும், தனிச் சிறப்பான முள்ளந்தண்டுளிகளில் 51 வீதமானவை இக்காடுகளில் மட்டுமே காணப்படுகின்றன. இலங்கைக்கே உரிய மரங்கள், புதர்கள், மூலிகைகள் என்பவற்றில் 34 வீதத்துக்கும் கூடுதலானவை இம்மலைசார் மழைக்காடுகளில் மட்டுமே காணக் கிடைக்கின்றன. இக்காடுகளில் மிகப் பொதுவாகவே முறுக்குண்ட, வளைந்த, நெளிந்த மரங்கள் காணப்படுகின்றன. அவ்வாறே, ஏராளமான ஓர்க்கிட் தாவரங்களும் பாசித் தாவரங்களும் பன்னத் தாவரங்களும் இக்காடுகளில் தனிச் சிறப்பைக் காட்டுகின்றன. மலைசார் மழைக்காடுகளில் மரங்கள் 10-15 மீட்டர் உயரம் வளர்கின்றன. இவை தாழ்நில மழைக்காடுகளில் காணப்படும் மரங்களைவிட உயரம் மிகக் குறைவானவையாகும். மேலும், இவ்வுயர் நிலக் காடுகள் இலங்கையின் முக்கிய ஆறுகள் பலவற்றிற்கும் நீர்தாங்கு பகுதிகளாகக் காணப்படுகின்றன.\n\nSection::::காட்டுப் பகுதி.\nஇலங்கையின் மலைசார் மழைக்காடுகளின் அமைவு உண்மையில் கடல் மட்டத்திலிருந்து 1220 மீட்டர் உயரத்துக்கும் மேலாகவே காணப்படுகின்றது. இம்மலைசார் மழைக்காடுகள் மொத்தமாக 3099.5 எக்டேர் நிலப்பரப்பை, அதாவது இலங்கையின் மொத்த நிலப்பரப்பில் 0.05 வீதமானவற்றைத் தம்மகத்தே உள்ளடக்குகின்றன. இக்காடுகள் பிதுருதலாகல, கிக்கிலிமான, மீப்பிலிமான, அக்ரபோப்பத்தலாவ, சிவனொளிபாத மலை மற்றும் ஹக்கல போன்ற மலையுச்சிகளுடனான இடங்களிலேயே அமைந்துள்ளன. இவற்றின் கீழான பகுதிகளில், அதாவது கடல் மட்டத்திலிருந்து 1000-1500 மீட்டருக்கு இடைப்பட்ட பகுதிகளில், மலைப்பாங்கான காடுகள் காணப்படுகின்றன. அம்மலைப்பாங்கான காடுகள் மொத்தமாக 65,793.3 ஹெக்டேர் நிலப்பரப்பை, அதாவது இலங்கையின் மொத்த நிலப்பரப்பின் 1.04 வீதத்தைத் தம்முள் உள்ளடக்குகின்றன.\n\nSection::::புவிச்சரிதவியல் வரலாறு.\nஇலங்கை மையோசீன் காலப் பிரிவில் தக்காண தீபகற்பத்திலிருந்து வேறாகிய போதும் இத்தீவின் தொடக்கம் கோண்டுவானா நிலப்பரப்புடன் இணைந்திருந்தது. உயிர்ப் புவியியல் சார் தன்மைகளை ஆராய்கையில், தென்மேற்குப் பகுதியில் அமைந்துள்ள தாழ்நில ஈரவலய மழைக்காடுகள் அவற்றின் அருகிலிருக்கும் மலைசார் மழைக்காடுகளிலும் பார்க்கக் கூடுதலான வேறுபாடுகளைக் கொண்டுள்ளன. இதற்குக் காரணம், இந்தியத் துணைக் கண்டத்திலிருந்து இலங்கைத் தீவு பிரிந்த பின்னர் அப்பகுதிக்குத் தொடர்ச்சியாகக் கிடைத்த உலர்ந்த, சூடான தட்பவெப்பநிலையாகும். பிற்காலத்தில் பிளைட்டோசீன் காலத்தின் போது இரு நிலப்பரப்புகளும் ஒன்று சேர்ந்திருந்த போதும் இந்தியாவின் ஈரவலயக் காடுகளுக்கும் இலங்கையின் ஈரவலயக் காடுகளுக்கும் இடைநடுவே உண்டான மிக உலர்ந்ததும் வெப்பம் கூடியதுமான காலநிலை, அக்காடுகளுக்கிடையில் உயிரியல் தொடர்பு ஏற்படுவதைத் தடுத்துவிட்டது. இதன் காரணமாகவே இலங்கையின் தென்மேற்குப் பகுதிக் காடுகளில் காணப்படும் உயிரினங்கள் இப்பகுதிகளுக்கே உரிய தனிச் சிறப்பான இனங்கள் ஏராளமாகத் தோன்றுவதற்கு வழியேற்பட்டது.\n\nSection::::தன்மைகள்.\nஇலங்கையின் நடுப்பகுதி மலைநாட்டின் மலைகளின் சராசரி உயரம் 1800 மீட்டராக இருந்த போதும் அவற்றிற் சில மலையுச்சிகள் 2500 மீட்டர்ர் உயரத்தை விடவும் கூடியனவாகும். கடல் மட்டத்திலிருந்து சராசரியாக 1500 மீட்டர் உயரத்தைக் கொண்டதாயிருந்தாலும் நக்கிள்ஸ் மலைத்தொடரின் சில பகுதிகள் 1800 மீட்டரிலும் கூடியனவாகும். இவ்வுயரத்தின் காரணமாக அங்கு காணப்படும் சராசரி வெப்பநிலை குறைவானது என்பதால் அப்பகுதிகள் தாழ்நிலப் பகுதிகளை விட குளிர்ச்சியானவையாகக் காணப்படுகின்றன. இப்பகுதிகளின் சராசரி வெப்பநிலை 15°C-20°C ஆகும். டிசம்பர் முதல் பெப்ரவரி வரை நிலவும் குளிர்காலத்தில் இப்பகுதிகளில் நிலத்தின் பனி ஏற்படுவதைக் காண முடியும்.\n\nஇக்காடுகள் பெறும் சராசரி வருடாந்த மழை வீழ்ச்சி 2000-2500 மிமீ ஆகும். மே முதல் செப்டெம்பர் வரை நிலவும் தென்மேற்குப் பருவ மழை காரணமாக பெருமளவு மழைவீச்சியைப் பெறுகின்ற போதும் திசம்பர் முதல் பெப்ரவரி வரை நிலவும் வடகிழக்குப் பருவ மழையும் குறிப்பிடத்தக்க மழைப் பொழிவை இக்காடுகள் பெறுவதற்குக் காரணமாகின்றது. இலங்கைத் தீவின் முக்கிய ஆறுகள் அனைத்தும் மத்திய மலைநாட்டிலேயே உற்பத்தியாகின்றன. அதேவேளை, அவ்வாறுகளுக்கான நீர்தாங்கு பகுதிகளாக இலங்கையின் மலைசார் மழைக்காடுகள் திகழ்கின்றன.\n\nSection::::தாவரங்கள்.\nஇச்சூழலியற் பகுதியின் தாவரவியற் தன்மையானது இங்கு நிலவும் தட்பவெப்பநிலை (காலநிலை) மற்றும் இப்பகுதியின் உயரம் என்பவற்றாலேயே தீர்மானிக்கப்படுகிறது. மலைசார் மழைக்காடுகளில் கூடுதலாகக் காணப்படுபவை இருசிறகி வகைத் தாவரங்களாகும். அதேவேளை மலைசார் புன்னிலங்கள் (புல் பரப்பு நிலங்கள்) மற்றும் மேகக் காடுகளில் உரோசாவினத் தாவரங்களே கூடுதலாகக் காணப்படுகின்றன. இலங்கையின் மலைசார் மழைக்காடுகளைச் சேர்ந்த சிகரக் காட்டுவள சரணாலயம் தனிச் சிறப்பான இருசிறகி இனங்களைக் கொண்டுள்ளது. உரோசாவினத் தாவரங்கள் பத்தனைப் புன்னிலங்களிலும் ஏராளமாகக் காணப்படுகின்றன. இம்மலைசார் மழைக்காடுகளில் ஒருகாலத்தில் சுதந்திரமாப் பரவிக் கிடந்த ஆசிய யானைகள் இவற்றில் இப்போது காணப்படுவதில்லை. மத்திய மலைநாடுகளின் ஏனைய பகுதிகளை விட மிக வித்தியாசமான தாவர இனங்கள் நக்கிள்ஸ் மலைத்தொடரில் காணப்படுவது புவியிற் பிரிவினை காரணமாகவாகும்.\n\nSection::::உயிர்ப்பல்வகைமை.\nஇந்த மலைசார் மழைக்காடுகளில் தாழ்நில மழைக்காடுகளிலும் பார்க்கக் கூடுதலான எண்ணிக்கையான இலங்கைக்குத் தனிச் சிறப்பான இனங்கள் காணப்படுகின்றன. இலங்கைத் தீவில் காணப்படும் பூக்குந் தாவரங்களில் அரைவாசிக்கும் கூடுதலானவையும் இலங்கைக்குத் தனிச் சிறப்பான முண்ணாணிகளில் 51 வீதமானவையும் இக்காடுகளில் காணப்படுகின்றன. சற்று விலகி நிற்கும் நக்கிள்ஸ் மலைத்தொடர் மத்திய மலைநாட்டுக்கே தனிச் சிறப்பாயமைந்து தப்பி வாழும் ஏராளமான தாவர இனங்களையும் விலங்கினங்களையும் கொண்டுள்ளது. இலங்கையின் மலைசார் மழைக்காடுகளில் இலங்கைக்குத் தனிச் சிறப்பான மரங்கள், செடிகள், புதர்கள், மூலிகைகள் என்பவற்றில் 34 வீதத்தினைக் கொண்டுள்ளன.\n\nSection::::விலங்குகள்.\nSection::::முலையூட்டிகள்.\nஇலங்கையின் மலைசார் மழைக்காடுகளில் காணப்படும் இலங்கையில் மட்டுமே காணப்படும் எட்டு முலையூட்டி இனங்களில் ஐந்து இனங்கள் இம்மலைசார் மழைக்காடுகளுக்கே உரித்தானவையாகும். கொறிணிகள், பேரெலிகள், வௌவால்கள் போன்ற சிறிய முலையூட்டி இனங்களின் ஏராளமான துணையினங்கள் இம்மழைக்காடுகளிலேயே வாழ்கின்றன. இந்த முலையூட்டி (பாலூட்டி) இனங்களில் 70 சதவீதமானவை சிறிய பூனை ஒன்றின் பருமனிலும் குறைவானவையாகும். எனினும், இக்காடுகள் இலங்கையில் காணப்படும் மிகப் பெரிய ஊனுண்ணி விலங்கான இலங்கைச் சிறுத்தை வாழ்வதற்கு உகந்த இடமன்று. இலங்கைச் சிறுத்தை அழிவை எதிர்நோக்கும் விலங்காக வகைப்படுத்தப்பட்டுள்ளது. மேலும், இம்மலைசார் மழைக்காடுகளில் காணப்படும் கொறிணிகளில் ஐந்து இனங்களும் அழிவை எதிர்நோக்குவனவாக வகைப்படுத்தப்பட்டுள்ளன.\n\nSection::::பறவைகள்.\nஇலங்கையின் மலைசார் மழைக்காடுகள் தன்னகத்தே தனிச் சிறப்பாகக் காணப்படும் பறவை இனங்கள் பலவற்றையும் கொண்டுள்ளது. இம்மழைக்காடுகளில் வாழும் பறவையினங்கள் இருபதில் ஐந்து இனங்கள் இக்காடுகளுக்கு மாத்திரமே உரியனவாகும். இப்பறவையினங்களுள் செம்முகப் பூங்குயில் தனிச் சிறப்பானதும் அழகானதுமாகும்.\n\nSection::::ஊர்வனவும் ஈரூடகவாழிகளும்.\nபறவைகள், முலையூட்டிகள் என்பவற்றைவிட இலங்கையில் காணப்படும் ஊர்வன கூடுதல் தனிச் சிறப்பைக் காட்டுகின்றன. புதிய வகை மீனினங்கள், நண்டுகள் என்பவற்றுடன் தவளை இனங்களும் பல்லி இனங்களும் இலங்கையில் இன்னும் கண்டுபிடிக்கப்பட்ட வண்ணம் உள்ளன.\n\nSection::::காப்பு.\n1990 முதல் 2005 வரையான 15 வருட காலப்பகுதியில் இலங்கையில் உலகிலேயே மிகவும் அதிகமாகக் கன்னிக் காடுகள் அழிக்கப்படுவது நிகழ்ந்துள்ளது. அக்காலப் பகுதியில் இலங்கையின் காட்டுப் பகுதியில் கிட்டத்தட்ட 18 வீதம் அழிக்கப்பட்டுள்ளது. அதன் காரணமாக இலங்கையின் விலங்கினங்கள் பல அழிவை எதிர்நோக்கத் தொடங்கின. 2005 ஆம் ஆண்டு மேற்கொள்ளப்பட்ட ஆய்வொன்றின் படி, இலங்கைக்கேயுரித்தான தவளை இனங்களில் 11 வகை இனங்கள், அதற்கு முந்தைய பத்தாண்டுகளில் முற்றும் அழிந்துள்ளன. அத்துடன், மேலும் 11 தவளை இனங்கள் அழிவுறும் நிலையை எதிர்நோக்கியுள்ளன. அவற்றின் வாழிடங்களுக்குப் பாதுகாப்பு வழங்கினாலேயன்றி அவற்றை அழிவிலிருந்து பாதுகாப்பது மிகக் கடினம். 1820 ஆம் ஆண்டு முதல் கோப்பிப் (காப்பி) பயிரிடவும் அதன் பின்னர் தேயிலைப் பயிரிடவும் பெரிய காடுகள் பலவும் அழிக்கப்பட்டுள்ளன. அக்காடுகளின் சில சிறிய பகுதிகள் வேறு விவசாயப் பயிர்களுக்காக ஒதுக்கப்பட்டன. பாதுகாக்கப்பட்டு தடை செய்யப்பட்ட பகுதிகளில் இன்னும் சட்டவிரோதமான முறையில் மாணிக்கக்கல் அகழ்வு நடவடிக்கைகள் தொடர்கின்றன.\n\nமலைசார் மழைக்காடுகளின் அழிவிற்கு அவற்றில் ஏற்படுகின்ற மண்ணின் நச்சுத் தன்மை மற்றுமொரு காரணமாகும். நக்கிள்ஸ் மலைத்தொடர் மாறுபாடான முறையில் அழிவிற்கு உட்பட்டுள்ளது. அப்பகுதிகளில் பெரியளவில் இடம் பெறும் நறுமணப் பொருட்கள் பயிரிடல், குறிப்பாக ஏலப் பயிர்ச்செய்கை காரணமாக காடுகள் அழிக்கப்படலாமெனும் அச்சம் நிலவுகிறது.\n\nதற்போது இச்சூழலியற் பகுதியின் ஐந்து பகுதிகள் பாதுகாக்கப்பட்டுள்ளது. அவையனைத்தும் சேர்ந்து மொத்தமாக வெறுமனே 457 கிமீ பரப்பளவையே உள்ளடக்குகின்றன. அந்த பாதுகாக்கப்பட்ட பகுதிகளாவன:\n\n"}
{"id": "101898", "url": "https://ta.wikipedia.org/wiki?curid=101898", "title": "அந்தனி மூயார்ட்", "text": "அந்தனி மூயார்ட்\n\nஅந்தனி மூயார்ட் (6 டிச 1698 - 1 சன 1767) ஒல்லாந்தர் இலங்கையை ஆண்ட காலத்தில் யாழ்ப்பாணத்தின் கட்டளை அதிகாரியாக இருந்தவர். 1762 ஆம் ஆண்டுக்கும் 1766 ஆம் ஆண்டுக்கும் இடைப்பட்ட காலத்தில் இவர் இப்பதவியை வகித்தார்.\n\nSection::::வரலாறு.\n17 ஆம் நூற்றாண்டின் இறுதிப் பகுதியில் இருந்தே இவரது முன்னோர்கள் இரண்டு தலைமுறைகளாக இலங்கையிலேயே பிறந்து வளர்ந்தவர்கள். இவரது பாட்டனார் (இவரும் அந்தனி மூயார்ட்) ஒல்லாந்தர் இலங்கையைக் கைப்பற்றிய சில ஆண்டுகளில் ஒல்லாந்தக் கிழக்கிந்தியக் கம்பனியில் பணியாற்றுவதற்காக இலங்கைக்கு வந்தார். இவர் இலங்கையின் தென்பகுதியில் உள்ள மாத்தறையில் மணம் முடித்து அங்கேயே காலமானார். இளைய அந்தனி மூயார்ட்டினது தந்தையார் \"நிக்கோலசு மூயார்ட்\" கொழும்பில் பிறந்தவர். தாயார் \"யோகன்னா\". நிக்கோலசு பின்னர் யாழ்ப்பாணத்துக்கு வந்து அங்கேயே வாழ்ந்தார். இளைய அந்தனி மூயார்ட் 1698 ஆம் ஆண்டு டிசம்பர் 6 ஆம் தேதி யாழ்ப்பாணத்தில் பிறந்தார்.\n\nஇவர் தமது குடும்ப நிகழ்வுகளைப் பற்றித் தொகுத்த நூலில் ஐரோப்பாவுக்குச் சென்றது பற்றிய குறிப்பு எதுவும் இல்லாததால், இவர் யாழ்ப்பாணத்திலேயே தனது கல்வியைக் கற்றிருக்கவேண்டும் என்று ஆர். ஜி. அந்தனீசு கருதுகிறார். ஒருவர் சாதாரண நிலையில் இருந்து இலங்கையின் ஆளுனராக உயரும் அளவுக்குத் தகுதி பெறக்கூடிய வசதி ஒல்லாந்தர் கால யாழ்ப்பாணத்தில் இருந்திருக்கிறது என்பது அவரது கருத்து. ஆனாலும், தலைமுறை ஆய்வு குறித்த இணையத் தளம் ஒன்றின்படி மூயார்ட் ஒல்லாந்தில் உள்ள லேடன் பல்கலைக் கழகத்தில் கல்வி கற்றதாகக் குறிப்பிடப்பட்டு உள்ளது.\n\nஇவர் யாழ்ப்பாணத்தில் பிறந்தவரான \"எலிசபெத் உர்சுலா வூட்டர்சு\" என்பவரை 1725 ஆம் ஆண்டு திருமணம் செய்து கொண்டார். இவர்களுக்கு 18 பிள்ளைகள் பிறந்தனர். அந்தனி மூயார்ட் 1767 ஆம் ஆண்டு சனவரி முதலாம் தேதி யாழ்ப்பாணத்தில் காலமானார். இவரது உடல் கோட்டைக்குள் இருந்த டச்சுத் தேவாலயத்தில் அடக்கம் செய்யப்பட்டது. இவரது வழித்தோன்றல்களும் யாழ்ப்பாணம் பிரித்தானியர் வசமான பின்பும் நீண்டகாலம் யாழ்ப்பாணத்திலேயே வாழ்ந்ததாகத் தெரிகிறது.\n\nSection::::தொழில்.\nஅந்தனி மூயார்ட் 1712 ஆம் ஆண்டில் ஒல்லாந்தக் கிழக்கிந்தியக் கம்பனியில் ஒரு படை வீரனாகப் பணியில் சேர்ந்தார். ஒரு ஆயுதம் ஏந்தக்கூடிய படைவீரனாக இருந்தபடியே அரசாங்கத்தின் குடிசார் கடமைகளில் பயிற்சி பெற்றார். அதிலிருந்து விரைவாகப் பல பதவி உயர்வுகளைப் பெற்றார். 1739 ஆம் ஆண்டில் கொழும்பில் \"ஒண்டர்கூப்மன்\" எனப்படும் \"கீழ்வணிகர்\" தரத்தில் கணக்கெழுத்தர் பதவியையும், 1743ல், \"கூப்மன்\" எனப்படும் \"வணிகர்\" பதவியையும் வகித்த அவர், 1754 ஆம் ஆண்டில் யாழ்ப்பாணத்தில் நிர்வாகி ஆகவும் பின்னர் 1762 ஆம் ஆண்டில் யாழ்ப்பாணத்தின் கட்டளை அதிகாரியாகவும் பதவி ஏற்றார். அக்காலத்தில் இது இலங்கையில் ஆளுனருக்கு அடுத்தபடியான உயர் பதவி ஆகும். 1765 ஆம் ஆண்டில் அப்போதைய இலங்கையின் ஒல்லாந்த ஆளுனர் \"பாரன் வான் எக்\" சடுதியாகக் காலமானதைத் தொடர்ந்து, அந்தனி மூயார்ட் இலங்கையின் பதில் ஆளுனர் ஆனார்.\n\nஇவர் தனக்குப் பின் கட்டளை அதிகாரியாகப் பதவியேற்ற நொயெல் அந்தனி லெபெக் என்பவருக்கு எழுதிய வழிகாட்டல் குறிப்புக்கள், அக்காலத்தில் யாழ்ப்பாணத்தில் நிலவிய ஒல்லாந்த ஆட்சியைப் பற்றி அறிந்துகொள்வதற்கு உதவும் முக்கியமான ஆவணங்களில் ஒன்றாகும். இக்குறிப்புப் பிற்காலத்தில் ஆங்கிலத்தில் மொழிபெயர்க்கப்பட்டு வெளியிடப்பட்டது.\n\n"}
{"id": "101899", "url": "https://ta.wikipedia.org/wiki?curid=101899", "title": "என்றிக் சுவார்டெக்குரூன்", "text": "என்றிக் சுவார்டெக்குரூன்\n\nஎன்றிக் சுவார்டெக்குரூன் (Hendrick Zwaardecroon) என்பவர், கீழை நாடுகளை ஒல்லாந்தர் ஆண்ட காலத்தில், இலங்கை, இந்தியா, பத்தேவியா போன்ற நாடுகளில் உயர் பதவிகளை வகித்த ஒரு அதிகாரி ஆவார். இவர் இலங்கை, யாழ்ப்பாணத்தில் கட்டளை அதிகாரியாகவும், பத்தாவியாவில் உயர் அரசாங்கத்தின் செயலராகவும், இந்தியாவில் ஒல்லாந்த இந்திய அரசாங்கத்தின் ஆளுனர் நாயகமாகவும் பணியாற்றினார்.\n\nSection::::வரலாறு.\nஎன்றிக் சுவார்டெக்குரூன் 1667 ஆம் ஆண்டு சனவரி 26 ஆம் தேதி ஒல்லாந்தில் உள்ள ரொட்டர்டாம் என்னும் நகரில் பிறந்தார். இவரது தந்தையார் தியோபிலசு சுவார்டெக்குரூன், தாயார் மார்கிரெத்தா வான் எயுலென். என்றிக் சுவார்டெக்குரூன், உயர் தூதுவரான என்றிக் அட்ரியான் வான் ரூட் என்பவரின் செயலாளராக 1684 ஆம் ஆண்டில் கிழக்கு நாடுகளுக்கு வந்தார். இவர் தொடக்கத்தில் \"அடெல்போர்சுட்டென்\" (adelbolsten) என அழைக்கப்பட்ட பிரபுத்துவக் குடும்பங்களைச் சேர்ந்த இளைஞர்களுக்கான படைப்பிரிவில் இருந்தார். பத்தேவியாவுக்கு வந்த சிறிது காலத்தில் படைத்துறையில் இருந்து டச்சுக் கிழக்கிந்தியக் கம்பனியின் குடிசார் சேவைப் பிரிவுக்கு மாற்றப்பட்டார். இவரது திறமையினால் இவர் \"போக்கூடெர்\", \"ஒன்டெர்கூப்மன்\", \"கூப்மன்\" என விரைவில் பதவி உயர்வுகளைப் பெற்றார்.\n\nSection::::இலங்கையிலும் இந்தியாவிலும் பணி.\n10 ஆண்டுகள் பல்வேறு பதவிகளிலும் அவர் பெற்ற அனுபவங்களின் பின்னர் 1694 ஆம் ஆண்டில் \"ஒப்பெர்கூப்மன்\" என்னும் தரத்துக்கு உயர்த்தப்பட்டு, ஒல்லாந்தரின் கட்டுப்பாட்டுக்குள் இருந்த யாழ்ப்பாண இராச்சியத்தின் கட்டளை அதிகாரியாகப் பதவி ஏற்றார். மூன்று ஆண்டுகள் யாழ்ப்பாணத்தில் பணியாற்றிய என்றிக் சுவார்டெக்குரூன், தற்காலிகமாக கம்பனியின் கட்டுப்பாட்டுக்குள் இருந்த மலபார் கரையோரப் பகுதிகளுக்கான ஆணையாளராக இந்தியாவுக்கு அனுப்பப்பட்டார்.. எனினும், இப்பணி முடிவடைந்த பின்னர் இவர் யாழ்ப்பாணத்துக்குத் திரும்பி வரவில்லை. மாற்றாக சூரத்துக்கு அனுப்பப்பட்டார். அங்கே நான்கு ஆண்டுகள் பணியாற்றிய பின்னர் பத்தேவியாவில் இருந்த உயர் ஆட்சியின் செயலரானார். ஓராண்டு பணியாற்றிய பின்னர் 1704 ஆகத்து 4 ஆம் தேதி இவர் இந்தியாவுக்கான மேலதிக கவுன்சிலராக (Extraordinary Councillor of India) உயர்ந்தார். 1715 ஆம் ஆண்டில் இவர் கவுன்சிலராகத் தரம் உயர்த்தப்பட்டார். இவருக்கு ஆளுனர் நாயகமாகப் பதவி ஏற்க வாய்ப்புக் கிடைத்த போதும் அப்பதவிக்குரிய தகைமை தனக்கு இல்லை எனக்கூறி இரண்டு தடவைகள் அப் பதவியை ஏற்க மறுத்துவிட்டார். எனினும், 1718 ஆம் ஆண்டு இந்தியாவிலிருந்த ஒல்லாந்த அரசுக்கான ஆளுனர் நாயகமாகப் பதவி ஏற்றுக்கொண்டார். 1720ல் இது நெதர்லாந்தில் முறையாக ஏற்றுக்கொள்ளப்பட்டது. ஏறத்தாழ ஆறு ஆண்டுகள் இப் பதவியில் இருந்த என்றிக் சுவார்டெக்குரூன், 1724 அக்டோபர் 16 ஆம் தேதி தானாகவே பணியில் இருந்து ஓய்வு பெற்றுக்கொண்டார்.\n\nSection::::இறப்பு.\nஓய்வின் பின்னர் தனது தாய் நாடான நெதர்லாந்துக்கு அவர் திரும்பிச் செல்லவில்லை. பத்தேவியாவிலேயே தங்கி எளிமையான வாழ்க்கை நடத்தினார். பதவியிலிருந்து ஓய்வு பெற்று ஏறத்தாழ நான்கு ஆண்டுகளின் பின்னர் 1728 ஆகத்து 12 ஆம் தேதி என்றிக் சுவார்டெக்குரூன் பத்தேவியாவில் காலமானார். இவர் உயர் குடும்பத்தில் பிறந்து, உயர்ந்த பதவிகளையும் வகித்து மிகவும் உயர்ந்த நிலையை எட்டியபோதும் மிகவும் அடக்கமாகவே வாழ விரும்பினார். இறந்த பின்னர், தனது உடலை உயர் சமூகத்தினர் அடக்கம் செய்யப்படும் இடங்களில் அன்றிப் பொதுமக்களை அடக்கம் செய்வதற்கான இடுகாட்டிலேயே அடக்கம் செய்யவேண்டும் என விரும்பினார். இதற்கு இணங்க இவரது உடல் பத்தேவியாவில் போத்துக்கீசத் தேவாலயத்துக்கு அருகில் இருந்த இடுகாட்டில் அடக்கம் செய்யப்பட்டது..\n\n"}
{"id": "101902", "url": "https://ta.wikipedia.org/wiki?curid=101902", "title": "மதுரைக் கள்ளிற் கடையத்தன் வெண்ணாகனார்", "text": "மதுரைக் கள்ளிற் கடையத்தன் வெண்ணாகனார்\n\nமதுரைக் கள்ளிற் கடையத்தன் வெண்ணாகனார் சங்ககாலப் புலவர்களில் ஒருவர். இவரால் பாடப்பட்ட இரண்டு பாடல்கள் சங்கநூல் தொகுப்பில் இடம்பெற்றுள்ளன. அவை: அகநானூறு 170, புறநானூறு 316.\nSection::::பாடல் தெடரால் பெயர் பெற்ற புலவர்.\nஇவரது புறநானூற்றுப் பாடல் 'கள்ளில் வாழ்த்திக் கள்ளில் வாழ்த்தி' என்று தொடங்குகிறது. வல்லாண் கள்ளில் கடையில் உறங்கிக்கொண்டிருப்பானாம். அவனைக் காணும் பாணரை அவன் பேணுவானாம். இந்த வல்லாணைப் புலவர் கள்ளில் கடையத்தனாகக் காட்டுவதால் வெண்ணாகனார் என்னும் இவரது பெயரில் 'கள்ளிற் கடையத்தன்' என்னும் அடைமொழி சேர்க்கப்பட்டுள்ளது.\n\nSection::::அகம் 170 பாடல் சொல்லும் செய்தி.\nநெய்தல்நிலத் தலைவி தன் தலைவனை எண்ணிக் காம வயத்தில் அவர்களுடைய உறவைப்பற்றிப் பற்றித் தன் நெஞ்சுக்குக் கூறுகிறாள்.\n\nகானல் கழறாது (எடுத்துரைக்காது)\nகழி கூறாது (சான்று சொல்லாது)\nதேன் உண்ணும் வண்டுகள் மொழியாது (வாய் பேசமாட்டா)\n\nஅலவ! (நண்டே!)\nஉன்னைக் கவரும் கடற்காக்கை தன் பெடையோடு உறங்கும் நள்ளிரவில் சுறாமீன் உன்னைக் கவரக் கனவு கண்டுகொண்டிருக்கும் வேளையில் நீ வெளியில் வந்து எட்டிப் பார்த்தாய் அல்லவா?\n\nநெஞ்சே!\nஅவன் நள்ளிரவில் உன்னோடு காம வெள்ளத்தில் இணைந்து நீந்தினான். (சேர்ந்தான்) அது உனக்கு மட்டுந்தான் தெரியும்.\n\nஎன்ன செய்யப்போகிறாய்?\n\nவல்லமை உள்ள ஆண்மகனின் இருப்புநிலையைக் கூறுவது வல்லாண்முல்லை.\n\nSection::::புறம் 316 பாடல் சொல்லும் செய்தி.\nபாணர் ஒருவர் வல்லாண் ஒருவனைக் காணச் செல்கிறார். அன்றைக்கு முதல்நாள் என்ற பாணன் ஒருவனுக்கு அந்த வல்லாண் தன் வாளைப் பணையமாக வைத்துப் பொருளீட்டிக்கொண்டுவந்து கொடுத்தானாம்.\n\nஅவன் ஈவதில்லாளனாம். (ஈகை இல்லத்தில் வாழ்பவனாம்) அவனிடம் செல்லும்படி புலவர் மற்றொரு பாணனை ஆற்றுப்படுத்துகிறார். சென்றால் பாணனின் மனைவி வள்ளி (வளைந்த) இடுப்பில் அணியத்தக்க என்னும் அணிகலனைத் தருவானாம். உண்ணக் கள்ளும் உணவும் தருவானாம். வேந்தர் விழுமம் உறப் போரிட்டுக் கொண்டுவந்து தருவானாம்.\n\nஇப்படி அவனைப்பற்றிச் சொல்லிவிட்டு 'அவன் என் இறைவன்' என்று புலவர் குறிப்பிடுகிறார்.\n"}
{"id": "101903", "url": "https://ta.wikipedia.org/wiki?curid=101903", "title": "கீரனுக்கு இலக்கணம் உபதேசித்த படலம்", "text": "கீரனுக்கு இலக்கணம் உபதேசித்த படலம்\n\nதிருவிளையாடற் புராணத்தில் 54 வது படலமாக கீரனுக்கு இலக்கணம் உபதேசித்த படலம் உள்ளது. இப்படலத்தில் சிவன் நக்கீரருக்கு இலக்கணம் கற்பித்த வரலாறு கூறப்பட்டுள்ளது.\n\nSection::::திருவிளையாடல்.\nசங்கத்துப் புலவர் கூட்டத்திலே நக்கீரர் சிவபெருமான் மீது நீங்காத பக்தி கொண்டவர். தினமும் பொற்றாமரைக் குளத்தில் நீராடி சோமசுந்தரப்பெருமானை வழிபடும் கடமை கொண்டவர். சிவபெருமான் நக்கீரர் மீது கொண்ட அன்பின் காரணமாக அகத்திய முனிவரை அழைத்து நக்கீரருக்கு இலக்கணம் கற்பிக்குமாறு ஆணையிட்டார். அகத்திய முனிவரும் முதல் நூலை தொகை, வகை, விரி முறையினாலே காண்டிகை உரையினாலும், விருத்தி உரையினாலும் ஐயம் திரிபறக் கற்பித்தார். நக்கீரரும் தாம் கற்றவற்றை மற்றப் புலவர்களுக்கும் ஓதி இறைவனிடத்தில் நீங்காத அன்பு பூண்டார். \n"}
{"id": "101905", "url": "https://ta.wikipedia.org/wiki?curid=101905", "title": "தொண்டீசுவரம்", "text": "தொண்டீசுவரம்\n\nதொண்டீசுவரம் (அல்லது \"தொண்டேசுவரம்\", \"தொண்டேச்சரம்\") என்பது இலங்கையின் தெற்கில் மாத்தறை மாவட்டத்தில் தெவிநுவர (தேவந்திரமுனை) எனும் பகுதியில் இருந்த ஒரு வரலாற்று சிறப்பு மிக்க சிவன் கோயிலாகும். இக்கோயில் போத்துக்கீசர் ஆட்சியின் போது போத்துக்கீசரால் உடைக்கப்பட்டு (Souza d'Arronches) கத்தோலிக்க கிறித்துவர்களிடம் ஒப்படைக்கப்பட்டது என்று அறியமுடிகிறது.\n\nSection::::வரலாறு.\nபஞ்சஈஸ்வரங்கள் (ஐந்து ஈஸ்வரங்கள்) என்று குறிப்பிடப்படும் ஐந்து சிவாலயங்களில் நகுலேஸ்வரம், திருக்கோணேஸ்வரம், திருக்கேதீஸ்வரம், முன்னேஸ்வரம் ஆகிய நான்கும் பல்வேறு இடர்பாடுகள் மத்தியில் இன்றும் சிவாலயங்களாகத் திகழ்கின்றன. அதேவேளை தெற்கிலிருந்த தொண்டீஸ்வரம் இலங்கையை ஆக்கிரமித்த போத்துக்கீசியரால் சிதைவடைக்கப்பட்டது. இங்கு மேற்கொள்ளப்பட்ட அகழ்வாராய்ச்சிகளின் போது ஒரு பெரிய சிவலிங்கம் ஒன்று ஆய்வாளர்கள் அகழ்ந்து எடுக்கப்பட்டது. இருப்பினும் இந்த தகவல் வெளியில் வெளிவராமல் தடுக்கப்பட்டதாக வரலாற்று ஆய்வாளரான முருகர் குணசிங்கம் அவர்கள் கூறுகின்றார்.\n\nSection::::தற்போது.\nதற்போது தொண்டேச்சரம் கோயில் இருந்த இடத்தில் ஒரு விஷ்ணு கோயில் அங்கிருந்த சிங்களப் பௌத்தரால் எழுப்பப்பட்டுள்ளது. \"தெவிநுவர கோயில்\" என இது அழைக்கப்படுகிறது.\n\nSection::::இவற்றையும் பார்க்கவும்.\nவரலாற்று ரீதியாக இலங்கையின் நான்கு திசைகளிலும் நான்கு ஈச்சரங்கள் இருந்து இலங்கையைக் காவல் காத்ததாகக் கூறப்படும் நான்கு ஈச்சரங்கள்.\n\n\n"}
{"id": "101907", "url": "https://ta.wikipedia.org/wiki?curid=101907", "title": "2011 கனடா நடுவண் அரசுத் தேர்தல்", "text": "2011 கனடா நடுவண் அரசுத் தேர்தல்\n\n2011 கனடாவின் நடுவண் அரசுத் தேர்தல் வரும் மே மாதம் நடைபெற உள்ளது. கனடாவின் பழமைவாதக் கட்சியின் சிறுபான்மை அரசு நாடாளுமன்றத்தை அவமதிப்புச் செய்ததாக எதிர்க் கட்சிகளால் கொண்டுவரப்பட்ட நம்பிக்கையில்லா வாக்கு வெற்றி பெற்றதால் தேர்தல் அறிவிக்கப்பட்டது. இது கடந்த 7 ஆண்டுகளில் நடைபெறும் நான்காவது தேர்தல் ஆகும். \n\n\n\n"}
{"id": "101922", "url": "https://ta.wikipedia.org/wiki?curid=101922", "title": "வாய் துர்நாற்றம்", "text": "வாய் துர்நாற்றம்\n\nவாய் துர்நாற்றம் (\"Halitosis/Bad breadth\") என்பது வாயிலிருந்து துர்நாற்றம் வீசுவதைக் குறிக்கிறது. பெரும்பாலும் வாய் அசுத்தமாக உள்ளதன் அறிகுறியாக இருந்தாலும் சில நேரங்களில் வேறு பல நோய்களை வெளிப்படுத்தும் அறிகுறியாகவும் இருக்கிறது.\nபல் சொத்தை, பல்முரசு நோய்களுக்குட்பட்டபின் (periodontal disease) வாய் துர்நாற்றம் ஏற்படுவதைக் குறித்த கவலையானது பொதுமக்கள் பல் மருத்துவமனைக்கு அடிக்கடிச் செல்லும் தலையாயக் காரணங்களுள் மூன்றாவதாக விளங்குகிறது. பொதுமக்களில் இருபது சதவிகிதத்தினர் ஒருவாறு வாய் துர்நாற்றத்தினால் அவதிப்படுகிறார்கள்.\n\nவாய் துர்நாற்றத்திற்கு பொதுவான காரணங்களாக மோசமான வாய் சுகாதாரம், புகைப்பிடித்தல், மது அருந்துதல், நீர்ச்சத்து குறைவாக இருத்தல் ஆகியவைக் குறிப்பிடப்படுகின்றன. தீராத குடல் நோய் மற்றும் புண், ஈறுகளில் பிரச்சனை, சர்க்கரை நோய் ஆகிய மருத்துவக் காரணங்களும், அசைவ உணவுத் துணுக்குகள் வாயில் தங்குவது ஆகியவையும் காரணங்களாகக் கூறப்படுகிறது.\n\n"}
{"id": "101926", "url": "https://ta.wikipedia.org/wiki?curid=101926", "title": "பசார் அல்-அசத்", "text": "பசார் அல்-அசத்\n\nபஷர் அல்-அசாத் (, \"\"; பிறப்பு 11 செப்டம்பர் 1965) சிரிய அரபுக் குடியரசின் தலைவரும் பா'த் கட்சியின் மண்டலச் செயலாளரும் முன்னாள் தலைவர் ஹஃபெஸ் அல் அஸாத்தின் மகனும் ஆவார். இசுரேல் மற்றும் ஐக்கிய அமெரிக்காவினை எதிர்த்து வந்தார்.\n\n"}
{"id": "101930", "url": "https://ta.wikipedia.org/wiki?curid=101930", "title": "முஸ்லிம் குரல் (இதழ்)", "text": "முஸ்லிம் குரல் (இதழ்)\n\nமுஸ்லிம் குரல்: இந்தியாவில் தமிழ்நாடு சென்னையிலிருந்து 1975ம் ஆண்டு முதல் வெளிந்த ஒரு மாத இதழாகும். \nSection::::ஆசிரியர்.\nஅபிராமம் எஸ். எம். கனி சிஸ்தி நூரி. இவர் \"நூருல் இஸ்லாம்\", \"மறுமலர்ச்சி\" ஆகிய இதழ்களில் தொடர்ந்து எழுதி அறிமுகமானவர். \"பத்ஹல் இஸ்லாம்\" இதழில் துணை ஆசிரியராகவும் பணியாற்றியுள்ளார். அதன் பின்பே \"முஸ்லிம் குரல்\" மாத இதழை ஆரம்பித்துள்ளார். மார்க்க சொற்பொழிவாளர். மலேசியா, இலங்கை, சிங்கப்பூர் வானொலிகளிலும் பேசியிருக்கிறார். தமிழ்நாடு முஸ்லிம் லீக் துணைப் பொதுச் செயலாளராக இருந்தவர். தமிழ்நாடு இஸ்லாமிய நற்பணிச்சபைத் தலைவராகவும், தமிழ்நாடு சுன்னத் வல்ஜமாஅத் ஒருங்கிணைப்புப் பேரவை பொதுச் செயலாளராகவும் பணியாற்றியுள்ளார். தமிழ்நாடு முஸ்லிம் இதழாளர் சங்கத் தலைவராக இருமுறை தேர்ந்தெடுக்கப்பட்டுள்ளார்.\nSection::::பணிக்கூற்று.\n\"அஹல சுன்னத் வல்ஜமாஅத் கொள்கை விளக்க இதழ்\nSection::::உள்ளடக்கம்.\nஇவ்விதழ் அரசியல், ஆன்மீகம், சமுதாய சீர்த்திருத்தம், வரதட்சணை ஒழிப்பு போன்ற பணிகளை முன்னெடுப்பதில் தீவிரமாக இருந்துவந்தது. மேலும், உடனுக்குடன் செய்தி வெளியிட்டும் வருகின்றது. இதனால் இருமுறை மானஇழப்பு வழக்குகளை சந்தித்துமுள்ளது. \n"}
{"id": "101933", "url": "https://ta.wikipedia.org/wiki?curid=101933", "title": "வல்கன் நடவடிக்கை", "text": "வல்கன் நடவடிக்கை\n\nவல்கன் நடவடிக்கை (\"Operation Vulcan\") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு போர் நடவடிக்கை. துனிசியப் போர்த்தொடரின் இறுதிகட்ட மோதலான இதில், துனிசியாவில் எஞ்சியிருந்த அச்சுப் படைகள் நேச நாட்டுப் படைகளால் தோற்கடிக்கப்பட்டு சரணடைந்தன. இதுவே வடக்கு ஆப்பிரிக்க போர்முனையின் இறுதிகட்ட மோதல்.\n\nமார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியாவின் வடமேற்கு முனையில் சுற்றி வளைக்கப்பட்டன. அவை நடுநிலக் கடல் பகுதி வழியாக ஐரோப்பாவுக்குத் தப்பிச் செல்லாமல் இருக்கவும், அவற்றுக்குத் தேவையான தளவாடங்களும், துணைப்படைகளும் வான்வழியாக அனுப்பப்படுவதைத் தவிர்க்கவும், ஏப்ரல் மாதம் ஃபிளாக்சு நடவடிக்கை என்ற நடவடிக்கையை நேச நாட்டுப் படைகள் மேற்கொண்டன. இதன்மூலம் வடக்கு ஆப்பிரிக்காவுக்கு வரும் அச்சுப் போக்குவரத்து வானூர்திகள் சுட்டு வீழ்த்தப்பட்டு, வடக்கு ஆப்பிரிக்கா ஐரோப்பாவிலிருந்து துண்டிக்கப்பட்டது. இதே போல கடல்வழிப் போக்குவரத்தைத் துண்டிக்க ரெட்ரிபியூசன் நடவடிக்கை மேற்கொள்ளப்பட்டது. இவ்விரண்டு நடவடிக்கைகளால் துனிசியாவில் அச்சுப் படைகள் முழுமையாகத் துண்டிக்கப்பட்டுவிட்டன.\n\nதூனிஸ் நகரைச் சுற்றி அச்சுப் படைகள் பலமான அரண்நிலைகளை அமைத்திருந்தன. அச்சுப் படைகள் முழுமையாக சுற்றி வளைக்கப்பட்டபின் நேசப் படைகளின் இறுதிகட்ட தரைப்படை தாக்குதல் மே 6ம் தேதி தொடங்கியது. கடுமையான சண்டைக்குப் பின்னர் மே 7ம் தேதி தூனிஸ் நகருக்குள் பிரித்தானியப் படைகள் நுழைந்தன. மேலும் 6 நாட்கள் சண்டைக்குப்பின்னர் துனிசியாவில் எஞ்சியிருந்த அச்சுப் படைகள் அனைத்தும் சரணடைந்தன. சுமார் 2,30,000 அச்சுப் படைவீரர்கள் போர்க்கைதிகளாக்கப்பட்டனர். இத்துடன் துனிசியப் போர்த்தொடர் முற்றுப்பெற்றது.\n"}
{"id": "101957", "url": "https://ta.wikipedia.org/wiki?curid=101957", "title": "கன்னெலிய-தெதியகல-நாக்கியாதெனிய", "text": "கன்னெலிய-தெதியகல-நாக்கியாதெனிய\n\nகன்னெலிய-தெதியகல-நாக்கியாதெனிய எனப்படுவது இலங்கையின் தென் மாகாணத்தில் காணப்படும் தாழ்நில மழைக்காடுகள் மூன்றின் தொகுப்பாகும். 2004 ஆம் ஆண்டு இத்தொகுப்பை உயிர்வள ஒதுக்கீட்டுப் பகுதியொன்றாக யுனெசுகோ அறிவித்தது. இந்த கன்னெலிய-தெதியகல-நாக்கியாதெனிய தொகுதி இலங்கையில் எஞ்சியுள்ள மழைக்காடுகளில் மிகப் பெரியதும் சிங்கராஜக் காட்டுக்கு அடுத்தபடியாக முக்கியம் பெறுவதும் ஆகும். இக்காட்டுப் பகுதியானது பூக்குந் தாவர இனங்களின் எண்ணிக்கையின் அடிப்படையில் தெற்காசியாவிலேயே வளம் மிக்க காடுகளில் உள்ளடங்குகிறது. இக்காட்டுத் தொகுதியானது காலி மாநகரிலிருந்து வடகிழக்காக கிட்டத்தட்ட 35 கிலோமீற்றர் தொலைவில் உள்ளது. இதன் மற்றொரு எல்லைக்கு அருகாமையில் அக்குரசை நகரம் காணப்படுகிறது. இம்மழைக்காட்டுத் தொகுதியே இப்பகுதியில் ஒடும் கிங், நிள்வளா, பொல்வத்து ஓயா போன்ற ஆறுகளுக்கு நீரேந்துப் பகுதியாக இருக்கிறது. மேலும், இவ்வுயிர்வள ஒதுக்கீட்டுப் பகுதியில் இலங்கைக்குத் தனிச் சிறப்பான தாவரங்கள், விலங்குகள் போன்றன ஏராளமாகக் காணப்படுகின்றன.\n\nSection::::புவியியற் தன்மைகள்.\nஇவ்வுயிர்வள ஒதுக்கீட்டுப் பகுதியில் சமாந்தர மலைத்தொடர்களும் சமவெளிகளும் நிறையவே காணப்படுகின்றன. அவற்றின் உயர்ந்த பகுதிகள் கடல் மட்டத்திலிருந்து 60 மீற்றர் முதல் 425 மீற்றர் வரை வேறுபடுகின்றன. இப்பகுதியின் வருடாந்த சராசரி வெப்பநிலை 27.0°C ஆக இருக்கும் அதே வேளை ஆண்டின் எக்காலத்திலும் வெறுமனே 4°C-5°C வெப்பநிலை வித்தியாசத்திற்கு மேல் தோன்றுவதில்லை. இக்காடுகள் பெறும் வருடாந்த மழைவீழ்ச்சி 3,750 மிமீ ஆகும். கோண்டுவானாவில் இருந்ததாகக் கருதப்படும் மிகப் பழங்கால உயிரினங்கள் இக்காடுகளில் காணப்படுகின்றன. இக்காடுகளில் உள்ள சில தாவர, விலங்கினங்கள் இந்தோமலாய தாவர, விலங்கினங்களுடன் தொடர்பு பட்டனவாகக் காணப்படுகின்றன.\n\nSection::::நீரியற் தன்மைகள்.\nஇக்காட்டுத் தொகுதியானது இப்பகுதியின் ஆறுகள், ஓடைகள் பலவற்றிற்கும் முக்கிய நீரேந்துப் பகுதியாகத் தொழிற்படுகிறது. இக்காட்டிலிருந்து மேற்காக ஓடும் கிங் ஆறு, கிழக்காக ஓடும் நிள்வளா ஆறு, தெற்காக ஓடும் பொல்வத்து ஓயா ஆறு போன்றன உற்பத்தியாகும் இடங்கள் இக்காடுகளினுள்ளேயே காணப்படுகின்றன. கன்னெலிய காட்டிலிருந்து உற்பத்தியாகும் சிறிய ஓடைகளுள் கன்னெலி, நனிகித்த, உடுகம போன்றன அடங்குகின்றன. ஹொம தொல எனும் ஓடை நாக்கியாதெனிய காட்டிலிருந்து உற்பத்தியாகும் அதே வேளை கல்பந்தி தொல எனும் ஓடை தெதியகல காட்டிலிருந்து உற்பத்தியாகிறது.\n\nSection::::தாவரங்கள்.\nகன்னெலிய-தெதியகல-நாக்கியாதெனிய காட்டுத் தொகுதியானது பூக்குந் தாவர இனங்கள் தொடர்பில் தனிச் சிறப்புக்கள் பலவற்றைக் கொண்டுள்ளது. இலங்கையின் தாழ்நில மழைக்காடுகளுக்குத் தனிச் சிறப்பான தாவரங்களுள் 17 வீதமானவை இக்காட்டுத் தொகுதியில் மாத்திரமே காணப்படுகின்றன. இங்கு பதியப்பட்டுள்ள பலகைத் தாவர இனங்கள் 319 இல் 52 வீதமானவை தனிச் சிறப்பானவையாகும். இக்காட்டுத் தொகுதியின் தாவரவியற் தன்மைகள் இலங்கையின் தாழ்நில மழைக்காடுகளுக்கு உரியனவாகும். தூன-இருசிறகி-நாக மரத் தொகுதிகளிலான பூக்குந் தாவர சமுதாயங்கள் இக்காடுகளெங்கும் பொதுவாகக் காணப்படுகின்றன.\n\nஇக்காடுகளில் ஏராளமான மூலிகைத் தாவரங்கள் காணப்படுகின்றன. அவற்றுள் மஞ்சற்கொடி (சிங்களத்தில் வெனிவெல்கெட்ட), சீந்தில் முதலியன நிறையவே காணப்படுகின்றன. இவை தவிர இன்னும் பல அரிய தாவர இனங்கள் இக்காட்டுப் பகுதியில் காணக் கிடைக்கின்றன.\n\nSection::::விலங்குகள்.\nகன்னெலிய-தெதியகல-நாக்கியாதெனிய காட்டுத் தொகுதியிலும் அதனை அண்டிய சிறு காட்டுப் பகுதிகளிலும் 220 வகையான விலங்கினங்கள் வாழ்வதாகப் பதியப்பட்டுள்ளது. அவற்றுள் 41 விலங்கினங்கள் தனிச் சிறப்பானவையாகும். இக்காட்டுத் தொகுதியில் 86 முலையூட்டி இனங்கள் வாழ்கின்றன. அவற்றுள் சுண்டெலியினங்கள், கொறிணிகள், ஊனுண்ணிகள் மற்றும் முதனிகள் பலவும் காணப்படுகின்றன. இலங்கைக்குத் தனிச் சிறப்பான பறவையினங்கள் 26 இல் 20 இனங்கள் இக்காட்டுத் தொகுதியில் காணப்படுகின்றன. அவற்றுள் இலங்கைக் காட்டுக்கோழி, செம்முகப் பூங்குயில் போன்றனவும் அடங்கும். கன்னெலிய-தெதியகல-நாக்கியாதெனிய காட்டுத் தொகுயிலிருந்து ஊற்றெடுக்கும் ஆறுகளிலும் ஓடைகளிலும் இலங்கைக்குத் தனிச் சிறப்பான நன்னீர் மீன்களில் 20 சதவீதமானவை வாழ்கின்றன. இக்காடுகளில் வாழும் நச்சுப் பிராணிகளில் 36 வகையான பாம்பினங்கள் வாழ்கின்றன. அவற்றுள் 6 குடும்பங்களைச் சேர்ந்த 17 இனங்கள் இப்பகுதிக்குத் தனிச் சிறப்பானவையாகும். மேலும், இம்மழைக்காடுகளில் 23 பல்லியினங்கள் வாழ்வதாகப் பதியப்பட்டுள்ளது.\n\nSection::::மனித நடமாட்டமும் பாதுகாப்பும்.\nஇக்காட்டுத் தொகுதியைச் சூழவுள்ள 78 கிராமங்களில் கிட்டத்தட்ட 10,000 மக்கள் வாழ்கின்றனர். கட்டுமரம் சாரா உற்பத்திகள், நெல் வேளாண்மை, தேயிலை, இறப்பர், கறுவாப் பெருந்தோட்டங்கள், விலங்கு வளர்ப்பு மற்றும் ஏனைய வகைப் பயிர்த் தொழில்களும் காடு சார் குடிசைக் கைத்தொழில்களும் இக்காடுகளைச் சுற்றி நிகழும் முதன்மையான பொருளாதார முயற்சிகளாகும். இக்காட்டுத் தொகுதியினுள்ளேயே நுகேகொட, ரஜகல, தெதியகல ஆகிய பௌத்தத் துறவு மடங்கள் காணப்படுகின்றன. 1988 ஆம் ஆண்டு தடை செய்யப்படும் வரையில் இக்காட்டுத் தொகுதியில் மரங்களைத் தறித்தல் சுதந்திரமாக நிகழ்ந்து வந்தது. இதில் நன்மையான விடயம் யாதெனில், இங்கு காணப்படும் தாவரங்களினதும் விலங்குகளினதும் உயிர்ப்பல்வகைமை நல்ல முறையில் பேணப்படுவதாகும். சிங்கராஜக் காட்டுக்கும் கன்னெலிய-தெதியகல-நாக்கியாதெனிய காட்டுத் தொகுதிக்கும் இடையில் இணைப்புக் காடொன்றை உருவாக்குவதன் மூலம் அவற்றுக்கிடையில் விலங்குகளின் சுதந்திர நடமாட்டத்துக்கு வழிவகுப்பது பற்றி ஆராயப்பட்டு வருகிறது. இங்கு காணப்படும் இலங்கைக்குத் தனிச் சிறப்பான பறவையினங்கள் தற்போது மிக அரியனவாகிவிட்டன. இங்குள்ள தாவர இனங்களில் 27 வகையானவை அழிவை எதிர்நோக்குவனவாக வகைப்படுத்தப்பட்டுள்ளன. அவற்றுள் 45 வீதமானவை அரிய தாவரங்கள் என்னும் வகைப்படுத்தலில் அடங்குகின்றன.\n\n"}
{"id": "101958", "url": "https://ta.wikipedia.org/wiki?curid=101958", "title": "முஸ்லிம் பாதுகாவலன்", "text": "முஸ்லிம் பாதுகாவலன்\n\nமுஸ்லிம் பாதுகாவலன் இலங்கையின் தலைநகர் கொழும்பிலிருந்து 1901ம் ஆண்டு மாதம் இருமுறை வெளிவந்த இதழ்.\n\n1900ல் இவர் \"அஸ்ஸாப்\" என்ற அரபுத் தமிழ் இதழை ஏற்கனவே வெளியிட்டவர். சித்திலெவ்வை எழுதிய \"அஸ்றாதுல் ஆலம்\" என்ற நூலுக்கு வெளிவந்த கண்டனங்களுக்குப் பதிலளித்து \"சத்திய ஞானார்த்தம்\" என்ற நூலை அசீஸ் எழுதியுள்ளார். எனவே, இவர் சித்திலெவ்வை போன்று சமய சீர்த்திருத்தவாதியாக இருந்திருக்கிறார். இவர் 1907ல் \"அல்-முஸ்லிம்\" என்ற இதழை நடத்தினார்.\n\nSection::::சிறப்பு இதழ்கள்.\nஇந்த இதழ் மாதம் இருமுறை (ஒரு வெள்ளிவிட்டு ஒரு வெள்ளி) வெளியிடப்பட்டாலும் தேவையைக் கருத்திற்கொண்டு இடைக்கிடையே சிறப்பு இதழ்களை வெளியிட்டுள்ளது. \n\nSection::::ஆங்கில இணைப்பு.\n\"முஸ்லிம் பாதுகாவலன்\" இதழில் ஆங்கிலப் பகுதியும் இணைக்கப்பட்டிருந்தது. ஆங்கிலப் பகுதிக்கு \"முஸ்லிம் கார்டியன்\" என்று பெயரிடப்பட்டிருந்தது.\n"}
{"id": "101960", "url": "https://ta.wikipedia.org/wiki?curid=101960", "title": "அல்ஹிதாயா (1964 இதழ்)", "text": "அல்ஹிதாயா (1964 இதழ்)\n\nஅல்ஹிதாயா (1964): இந்தியாவில் காயல்பட்டிணத்திலிருந்து 1964ம் ஆண்டு தொடக்கம் மாதாந்தம் வெளிவந்த ஒரு இஸ்லாமிய இதழாகும். அல்ஹிதாயா எனும் பெயரில் அவ்வப்போது சில இதழ்கள் வெளிவந்துள்ளன. இவ்விதழ் 60களின் இறுதிவரை வெளிவந்துள்ளதாக அறிய முடிகின்றது.\n\nSection::::பொறுப்பாசிரியர்.\nஇவ்விதழின் ஆரம்ப பொறுப்பாசிரியராக \"காயல் தர்வேஸ் முகம்மது\" கடமையாற்றினார். இதுவொரு சங்கத்தின் வெளியீடாக அமைந்தமையினால் சங்க நிர்வாக அங்கத்தவர்கள் மாறும்பொழுது ஆசிரியரும் மாறியுள்ளார். இரண்டாம் ஆண்டில் ஆசிரியர் \"ச. மு. க. அ. ச. முகம்மது அப்துல் காதிறும்\", நான்காம் ஆண்டில் \"ப. உ. கா. சைகு அப்துல் காதரும்\" பணியாற்றியுள்ளனர்.\n\nSection::::பணிக்கூற்று.\n\"உண்மையைச் சொல்வோம். நன்மையைச் செய்வோம்\" எனும் பணிக்கூற்று முதலாம் ஆண்டு இதழ்களில் காணப்பட்டன. இரண்டாம் ஆண்டு இதழ்களில் \"இஃதோர் உயரிய அறபு மாதத் தமிழ் பிரகடனம்\" என்றும், நான்காம் ஆண்டு இதழ்களில் \"இஃதோர் உயரிய அறபு மாதத் தமிழ்ச் சஞ்சிகை\" என்றும் பணிக்கூற்று மாற்றமடைந்துள்ளன.\n\n\nSection::::ஆண்டுச் சந்தா.\nஇச்சஞ்சிகையின் சந்தா வித்தியாசப்பட்டிருந்தது. பொதுவாக அண்டுசந்தா ரூ. 3.00 என குறிக்கப்பட்டிருந்தாலும்கூட, பிற சமயத்தாருக்கும் மாணவர்கள், பொதுமன்றங்களுக்கும் ரூ.2.00 என்று சலுகை காட்டப்பட்டிருந்தது.\n\nSection::::உள்ளடக்கம்.\nஇவ்விதழ் \"சுன்னத் வல்ஜமாஅத்\" எனும் அமைப்பின் வெளியீடாக இருந்தமையினால் இஸ்லாமிய அடிப்படைக் கருத்துகளுக்கு முக்கியத்துவம் கொடுத்துள்ளது. மேலும், இஸ்லாமிய சமூகத்தினர் தொடர்பான பல்வேறுபட்ட கட்டுரைகளும், ஆக்கங்களும் இடம்பெற்றிருந்தன. இஸ்லாமியர்களிடத்தே அல்லாஹ்வை படைத்தவனாகவும் அவனது தூதராக முஹம்மது நபி அவர்களை ஏற்று முஹம்மது நபியவர்களின் சொல், செயல். போதனைப்படி கொள்கைகளைக் கடைப்பிடிப்போர் \"சுன்னத் வல்ஜமாஅத்\" எனப்படுவர். இந்த அடிப்படைக்கமைய இவ்விதழின் ஆக்கங்கள் அமைந்திருந்தன.\n"}
{"id": "101967", "url": "https://ta.wikipedia.org/wiki?curid=101967", "title": "சமுதாயம் (இதழ்)", "text": "சமுதாயம் (இதழ்)\n\nசமுதாயம்: இலங்கையில் மத்திய மலைநாட்டின் தலைநகர் கண்டிக்கு அண்மையில் உள்ள கல்ஹின்னை எனுமிடத்திலிருந்து வெளிவந்த காலாண்டிதழாகும்.\nSection::::ஆசிரியர்.\nஎஸ். எம். ஹனிபா. இவர் சாஹிராக் கல்லூரியில் கற்கும் காலத்தில் இச்சஞ்சிகையை வெளியிட்டார்.\nSection::::முதல் இதழ்.\nசமுதாயம் முதல் இதழ் 1948ம் ஆண்டில் வெளிவந்துள்ளது. ஆறு இதழ்கள் தொடர்ச்சியாக வெளிவந்துள்ளதாக அறியமுடிகின்றது. சமுதாயம் நின்ற பின்பு எஸ். எம். ஹனிபா தமிழ்மன்றம் என்ற இலக்கிய அமைப்பை உருவாக்கி ஈழத்து எழுத்தாளர்களின் நூல்களை வெளியிட்டு வந்தார். தமிழ் மன்றம் 100க்கும் மேற்பட்ட நூல்களை வெளியிட்டுள்ளார். \nSection::::உள்ளடக்கம்.\nசமுதாயம் கலை இலக்கிய சஞ்சிகையாக விளங்கியது. இதில் சிறுகதைகள், கவிதைகள், கட்டுரைகள், ஆய்வுக் கட்டுரைகள், இலக்கிய ஆய்வுக் கட்டுரைகள், நேர்காணல்கள் போன்ற பல்வேறு ஆக்கங்கள் இடம்பெற்றுள்ளன. இதில் குறிப்பாக பல்கலைக்கழக விரிவுரையார்கள், பேராசிரியர்களின் ஆய்வுக் கட்டுரைகளும், இஸ்லாமிய அறிஞர்களின் ஆய்வுக் கட்டுரைகளும் இடம்பெற்றிருந்தன.\n"}
{"id": "101969", "url": "https://ta.wikipedia.org/wiki?curid=101969", "title": "டோகாமாக்", "text": "டோகாமாக்\n\nடோகோமாக் (tokamak) காந்தப் புலத்தை பயன்படுத்தி பிளாசுமாவை ஓர் குறிப்பிட்ட (வடை போன்ற) \"டோராயிடு\" வட்ட வடிவத்தில் அடைத்து வைக்க உருவாக்கப்பட்ட ஓர் இயந்திரமாகும். ஓர் நிலையான சமநிலை எய்திய பிளாசுமாவை உருவாக்க இந்த வட்ட அமைப்பினை சுற்றி உள்ள காந்தப் புலம் விரிபரப்புச் சுருளி வடிவில் இருத்தல் வேண்டும். இதனை டோராயிடு வடிவினுள் வட்டங்களாக செல்லும் புலத்தையும் இதற்கு செங்குத்தான தளத்தில் செல்லும் மற்றொரு புலத்தையும் சேர்ப்பதன் மூலம் நிறைவேற்றலாம். டோகாமாக்கில் முதலாவதான காந்தப்புலத்தை டோரசை சுற்றியுள்ள மின்காந்தங்கள் உருவாக்குகின்றன. மற்றதை பிளாசுமாவினுள் கடத்தப்படும் டோராயிடு வடிவ மின்னோட்டம் உருவாக்குகிறது. இந்த மின்னோட்டம் இரண்டாவது தொகுப்பு மின்காந்தங்களால் தூண்டுதலால் ஏற்படுகிறது. \n\nபல்வகை காந்தப் புல அடக்கு இணைவு இயந்திரங்களில் டோகோமாக்கும் ஒன்று. கட்டுப்படுத்தப்பட்ட வெப்ப அணுக்கரு இணைவு ஆற்றல் உருவாக்கும் ஆய்வுகளில் மிகவும் ஆயப்படும் ஒரு இயந்திரமாகவும் டோகாமாக் விளங்குகிறது. பிளாசுமாவின் மிக உயர்ந்த வெப்பநிலைகளில் எந்த திண்மப்பொருளும் இருக்கவியலாதமையாலேயே காந்தப்புலம் பயன்படுத்தப்படுகிறது. டோகாமாக்கிற்கான ஓர் மாற்று இசுடெல்லரேடர் ஆகும். \"யுரேனியம் கரு உலை\" (UCR) போல டோகாமாக்குகள் பரவலாக அறியப்படவில்லை.\n\nடோகாமாக்கினை 1950களில் ஓலெக் லாவ்ரெந்த்யெவின் ஆய்வால் ஊக்கமூட்டப்பட்டு சோவியத் இயற்பியலாளர்கள் இகார் டாம்மும் ஆந்திரே சகாரோவும் கண்டுபிடித்தனர்.\n\nடோகாமாக் என்ற சொல்லாக்கம் \"காந்தப்புலம் கொண்டு டோராயிடு வடிவ அறை\" என்ற சொற்றொடரிடரின் சுருக்கமாக அமைந்த உருசிய சொல் токамак ஒலிபெயர்த்தலாக உருவானது.\n\n\n\n"}
{"id": "101974", "url": "https://ta.wikipedia.org/wiki?curid=101974", "title": "அஜாயிபுல் அக்பார் (இதழ்)", "text": "அஜாயிபுல் அக்பார் (இதழ்)\n\nஅஜாயிபுல் அக்பார்: இந்தியாவில் சென்னையிலிருந்து 1905ம் ஆண்டு தொடக்கம் வாராந்தம் வெளிவந்த ஒரு இஸ்லாமிய இதழாகும்.\n\nSection::::முதல் இதழ்.\nதமிழ் புத்தாண்டான ஏப்ரல் 13, 1905ல் வெளிவந்துள்ளது. \nSection::::இதன் நோக்கம்.\nமுதலாம் இதழில் இவ்விதழின் நோக்கம் பற்றி \"தேட்டம்\" எனும் தலைப்பில் ஆசிரியர் பின்வருமாறு குறிப்பிட்டிருந்தார்.\nSection::::பொருள்.\nஅஜாயிபுல் அக்பார் என்றால் அதிசயச் செய்திகள் என்று அல்லது புதுமைச் செய்திகள் என பொருள்படும். இது அரபுப் தமிழ் இதழ். \"அக்பார்\" என்று அரபியில் குறிப்பிட்டது போலவே தமிழிலும் \"அக்பார்\" என்று எழுதப்பட்டிருக்கிறது.\n"}
{"id": "101994", "url": "https://ta.wikipedia.org/wiki?curid=101994", "title": "சுப. அருள்மணி", "text": "சுப. அருள்மணி\n\nமருத்துவர் சுப. அருள்மணி, பாட்டாளி மக்கள் கட்சியில் துணைப் பொதுச் செயலாளராக இருக்கின்றார். புதுக்கோட்டை மாவட்டத்திற்கான மாவட்டக் குழு உறுப்பினராக 2006 இல் தெரிவு செய்யப்பட்டு பணியாற்றி வருகிறார். புதுகோட்டை மாவட்டம் ஆலங்குடித் தொகுதியில் பாட்டாளி மக்கள் கட்சியின் சார்பாக 2011 சட்டமன்றத் தேர்தலில் போட்டியிட்டு வெற்றிவாய்ப்பை இழந்துள்ளார்.\n\nமருத்துவர் அருள்மணி புதுகோட்டை மாவட்டம், கீரமங்கலம் தாலுகா சேந்தன்குடியைச் சேர்ந்தவர். தந்தை சுப்பிரமணியன் ஆசிரியர். மருத்துவப் படிப்பில் உயர் கல்வி பெற்று, அறந்தாங்கியில் 'அம்மன் மருத்தவ மனை' என்ற பெயரில் மருத்துவமனை நடத்தி வருகிறார்.\n\n"}
{"id": "102021", "url": "https://ta.wikipedia.org/wiki?curid=102021", "title": "ரஞ்சித மஞ்சரி (இதழ்)", "text": "ரஞ்சித மஞ்சரி (இதழ்)\n\nரஞ்சித மஞ்சரி: இது இந்தியாவில் சென்னையிலிருந்து 1932ம் ஆண்டு முதல் மாதாந்தம் வெளிவந்த இதழாகும்.\nSection::::ஆசிரியர்.\nபா. தாவுத் சா. \nSection::::வெளியீடு.\n\"தாருல் இஸ்லாம்\" வெளியீடு. இக்காலகட்டங்களில் வெளிவந்த தாருல் இஸ்லாம் இதழ் மாதந்தோறும் கலை இலக்கிய நோக்கம் கொண்டு இவ்விதழை வெளியிட்டது.\n\nSection::::பணிக்கூற்று.\n\"ஓர் உயர்ந்த மாத சஞ்சிகை\" \nSection::::உள்ளடக்கம்.\nஇவ்விதழில் பெரும்பாலும் படைப்பிலக்கியங்களும், வரலாற்று இலக்கியக் கதைகளும் இடம்பெற்றிருந்தன. முதல் இதழில் \"அல்பு லைலா வலைலா\" என்ற பெயரில் பிரபல்யம் பெற்றிருந்த \"அரபுக்கதைகளை ஆயிரத்தோர் இரவில்\" எனும் பெயரில் தாவூத் சா தமிழில் எழுதத் தொடங்கியிருக்கிறார். \"ஆயிரம் இரவும் அப்பால் ஓரிரவும்\" எனும் கதை அரபி மொழியில் \"அல்பு லைலா வலைலா\" என பெயரிடப்பட்டுள்ளது. இப்பெயரின் பொருள், ஆயிரத்தோர் இரவு என்றே சொல்லப்படும். இன்னமும் ஆழ்ந்து நோக்குமிடத்து \"ஆயிரம் இரவும் அப்பால் ஓரிரவும்\" என்பதுதான் அந்த அரபிப் பெயரின் நேரான பொருளாகும்\" என்ற முகவுரையுடன் கதை தொடங்குகிறது. மேலும், இது போன்ற வரலாற்று முக்கியத்துவமிக்க கதைகளும் தொடங்கப்பட்டன.\n"}
{"id": "102024", "url": "https://ta.wikipedia.org/wiki?curid=102024", "title": "சர்வஜன நேசன்", "text": "சர்வஜன நேசன்\n\nசர்வஜன நேசன் இலங்கையில் கொழும்பிலிருந்து 1886ம் ஆண்டு முதல் செவ்வாய்க்கிழமை தோறும் வெளிவந்த வாராந்த இதழாகும். இது பிறை நட்சத்திர முத்திரையுடன் வெளிவந்தது. பொதுவாக பிறை நட்சத்திர முத்திரை முஸ்லிம்களைக் குறிப்பிடுவதாகவே பயன்படுத்தப்பட்டாலும் இது ஒரு பொது இதழாக காணப்பட்டுள்ளது.\nSection::::பணிக்கூற்று.\n\"சாமவாரங்கள் தோறும் பிரகடனம் செய்யப்படும்\". இந்தப் பணிக்கூற்றின் கீழே \"ஊழி பெயரினும் தாம் பெயரார் சான்றாமைக்கு ஆழியெனப்படுவார்\" என்ற திருக்குறள் வாசகம் இடம்பெற்றிருந்தது.\nSection::::நோக்கம்.\nமுஸ்லிம்நேசம் எடுத்த முயற்சியை மரபு ரீதியான சிந்தனையாளர்கள் தமக்கு விடுக்கப்பட்ட சவாலாக கருதினர். தம் நலன்களைப் பேண அவர்கள் உருவாக்கிய பத்திரிகையே சர்வஜன நேசன் என்பர். சித்திலெவ்வையின் முஸ்லிம் நேசன் இருக்கவே சர்வஜன நேசன் பிறந்ததாக இஸ்லாமிய வரலாற்று ஆய்வாளர் எம். ஐ. இ. அமீன் தெரிவித்துள்ளார்.\n"}
{"id": "102026", "url": "https://ta.wikipedia.org/wiki?curid=102026", "title": "ஹுருலு காட்டு ஒதுக்கீடு", "text": "ஹுருலு காட்டு ஒதுக்கீடு\n\nஇலங்கையின் உயிர்வள ஒதுக்கீட்டுப் பகுதியொன்றாக ஹுருலு காட்டு ஒதுக்கீடு 1977 ஆம் ஆண்டு யனவரி மாதம் பிரகடனப்படுத்தப்பட்டது. இக்காட்டு ஒதுக்கீடானது இலங்கை யானைகளுக்கு முக்கிய வாழிடமாகும். ஹுருலு காட்டு ஒதுக்கீடானது இலங்கையின் உலர் வலய என்றும் பசுமையான காடுகளைச் சேர்ந்ததாகும். ஹுருலு காட்டு ஒதுக்கீட்டுப் பகுதியைச் சுற்றி வேறு பல பாதுகாக்கப்பட்ட பகுதிகளும் காணப்படுகின்றன. அவற்றுள் ரிட்டிகல கட்டாய இயற்கை ஒதுக்கீடு, மின்னேரிய-கிரிதலே மற்றும் மகாவலி வடிநில இயற்கை ஒதுக்கீடுகள், வஸ்கமுவ தேசிய வனம், கஹல்ல-பல்லேகெலே சரணாலயம் என்பன அடங்கும்.\n\nSection::::புவியியற் தன்மைகள்.\nஇக்காட்டுப் பகுதியின் வருடாந்த சராசரி வெப்பநிலை 27.3 °C ஆகும் அதே வேளை வருடாந்தம் இப்பகுதி பெறும் சராசரி மழைவீழ்ச்சி 1600 மிமீ ஆகும். இங்கு ஏப்ரல்/மே முதல் செப்டெம்பர் வரையான காலப் பகுதியில் ஆண்டு தோறும் மூன்று முதல் ஆறு மாதங்கள் வரையான கோடை காலம் நிலவுகிறது. இக்காட்டின் உயரம் கடல் மட்டத்திலிருந்து 90 மீற்றர் முதல் 150 மீற்றர் வரை வேறுபடுகிறது.\n\nSection::::தாவரங்களும் விலங்குகளும்.\n\"முதிரை\", \"பாலை\", \"கருங்காலி\" ஆகியன இங்கு மிகப் பரவலாகக் காணப்படும் மரங்களாகும். இந்திய உடு ஆமை, இலங்கைக் காட்டுக்கோழி, இலங்கை யானை, இலங்கைச் சிறுத்தை மற்றும் மங்கிய புள்ளிப் பூனை என்பன இக்காட்டில் வாழும் விலங்குகளில் அழிவுக்குள்ளாகி வருவனவாகும். \n\nSection::::மனித தாக்கம்.\nஇக்காட்டு ஒதுக்கீட்டுப் பகுதியில் வாழும் மனிதர்களின் எண்ணிக்கை தொடர்பான சரியான பதிவுகள் காணப்படவில்லை. இக்காட்டுப் பகுதியில் நடைபெறும் முக்கிய வருமான வழி சேனைப் பயிர்ச்செய்கையாகும். இங்கு வாழும் இலங்கை யானை எனும் இனம் ஆங்காங்கே சுற்றித் திரிவது சாதாரணமானதாகும். அவை பொதுவாக கோடை காலங்களில் இங்குள்ள காடுகளுக்கிடையில் அலைகின்றன. மனிதக் குடியிருப்புக்களின் விரிவாக்கமும் காடழிப்பும் மனித-யானை மோதலை இப்பகுதியில் அடிக்கடி தோற்றுவிக்கின்றன. இதனால் மனிதர்கள் கொல்லப்படுவதும், பொருட்கள், வீடுகள், பயிர்ச்செய்கைகள் என்பன சேதமாக்கப்படுவதும், சிலவேளைகளில் யானைகள் கொல்லப்படுவதும் நிகழ்கின்றன. இம்மோதலைச் சமாளிப்பதற்காக அவற்றை இடமாற்றம் செய்வது பொருத்தமான தீர்வாகக் கருதப்படுகிறது.\n\nஇடமாற்றம் செய்வது சிறந்த திட்டமாகக் காணப்படுவதில்லை. ஏனெனில், இடமாற்றம் செய்யப்பட்ட யானைகளிற் பலவும் தங்களது சொந்த இடங்களுக்கே மீண்டும் வருவது நிகழ்கிறது. அண்மையில், அவ்வாறு இடமாற்றம் செய்யப்பட்ட ஒற்றைத் தந்தமுள்ள யானையொன்று அதன் சொந்த இடத்தை நோக்கி ஒரு மாத காலத்தில் 243 கிலோமீற்றர் தொலைவைக் கடந்து வந்தது தெரிய வந்துள்ளது. அந்த யானை அங்கிருந்து நேர்ப் பாதையில் 93 கிலோமீற்றர் தொலைவில் உள்ள சோமாவதி தேசிய வனத்தில் விடப்பட்டிருந்தது. வானொலிச் சமிக்ஞைகள் மூலம் அதன் நடமாட்டம் அவதானிக்கப்பட்டு வந்தது. அவ்வாறு யானைகள் திரும்பி வருவதற்குக் காரணம் அவை தம் சொந்த வாழிடங்கள் மீது தீராத பற்றுக் கொண்டிருப்பதாகும்.\n\n"}
{"id": "102027", "url": "https://ta.wikipedia.org/wiki?curid=102027", "title": "அல்ஹுதா (1993 இதழ்)", "text": "அல்ஹுதா (1993 இதழ்)\n\nஅல்ஹுதா இந்தியாவில், வேலூரிலிருந்து 1993ம் ஆண்டு தொடக்கம் மாதாந்தம் வெளிவந்த ஒரு இஸ்லாமிய இதழாகும்.\n\n\n\nSection::::ஆசிரியர்.\nSection::::கருத்து.\nஅல்ஹுதா என்ற அரபுப் பதத்தின் தமிழ்க் கருத்து நேர்வழி என்பதாகும். \n\nSection::::வெளியீடு.\n\"இலஜ்னதுல் ஹுதா\" எனும் இஸ்லாமிய அறிஞர் அமைப்பு \n\nSection::::உள்ளடக்கம்.\nஇஸ்லாமிய அடிப்படை கொள்கை விளக்கங்களுடன், இஸ்லாமிய சமூகப் பிரச்சினைகளையும் தனது ஆக்கங்களில் அல்ஹுதா உள்வாங்கியிருந்தது.\n"}
{"id": "102028", "url": "https://ta.wikipedia.org/wiki?curid=102028", "title": "முஸ்லிம் முரசு", "text": "முஸ்லிம் முரசு\n\nமுஸ்லிம் முரசு இந்தியாவின், தமிழ்நாடு, சென்னையிலிருந்து 1948ல் வெளிவந்த மாத இதழ் இதுவாகும். அரைநூற்றாண்டுக்கும் மேலாக தமிழில் வெளிவந்து கொண்டிருக்கும் இஸ்லாமிய இதழாக இது விளங்குகின்றது.\nSection::::ஆசிரியர்.\nஇவ்விதழின் ஆரம்ப ஆசிரியர் வ. மி. சம்சுதீன். பின்பு காலத்துக்குக் காலம் ஆசிரியர்கள் மாறியுள்ளனர். இந்த இதழை அப்துர் ரஹீம் (நாச்சியார் கோவில்) நிறுவினார்.\nSection::::பணிக்கூற்று.\nஆரம்ப இதழ்களில் இதன் பணிக்கூற்று பின்வருமாறு அமைந்திருந்தது. \"அன்பும் இன்பமும் அறிவும் ஆற்றலும் பண்பும் புகழும் பொலிந்து விளங்க முரசு முழங்கவே\".\nSection::::உள்ளடக்கம்.\nஇவ்விதழ் பல்துறை அம்சங்களைக் கொண்டு வாசகர்களைக் கவரக்கூடிய வகையில் வடிவமைக்கப்பட்டிருந்தது. கவிதை, சிறுகதை, நெடுங்கதைகள், தொடர்கதைகள், கட்டுரைகள், பயணக்கட்டுரைகள், முஸ்லிம் உலக செய்திகள், செய்தி ஆய்வுகள் தமிழ் நாட்டு முஸ்லிம் செய்திகள், ஆய்வுகள் போன்ற பல்வேறு அம்சங்களை இது தன்னகத்தே கொண்டுள்ளது.\n"}
{"id": "102029", "url": "https://ta.wikipedia.org/wiki?curid=102029", "title": "இலங்கையின் உலர்வலய என்றும் பசுமையான காடுகள்", "text": "இலங்கையின் உலர்வலய என்றும் பசுமையான காடுகள்\n\nஇலங்கையின் உலர்வலய என்றும் பசுமையான காடுகள் இலங்கையிற் காணப்படும் அயன மண்டலக் காடுகளின் உலர் வலயங்களில் அமைந்த காடுகளாகும். இச்சூழலியற் பகுதி 48,400 சதுர கிலோமீற்றர் (18,700 சதுர மைல்) பரப்பளவில் இலங்கைத் தீவின் தென்மேற்குப் பகுதியும் மத்திய மலைநாட்டுப் பகுதியும் யாழ்ப்பாணத் தீபகற்பமும் தவிர்ந்த இலங்கையின் பெரும்பாலான பகுதிகளை உள்ளடக்கியதாகும். தென்மேற்கு மற்றும் மத்திய மலைநாட்டுப் பகுதிகளிலேயே இலங்கையின் தாழ்நில மழைக்காடுகள், இலங்கையின் மலைசார் மழைக்காடுகள், இலங்கையின் மலைப்பாங்கான மழைக்காடுகள் ஆகிய சூழலியற் பகுதிகள் காணப்படுகின்றன. இலங்கைத் தீவின் வடக்கே அமைந்துள்ள யாழ்ப்பாணத் தீபகற்பம் தக்கிண ஊசியிலைக் காடுகள் எனும் சூழலியற் பகுதியைச் சேர்ந்ததாகும்.\n\nSection::::தாவரங்கள்.\nஇலங்கையின் உலர்வலய என்றும் பசுமையான காடுகளில் காணப்படும் தாவரங்களின் இலைகள் உண்மையிலேயே என்றும் பசுமையாகக் காணப்படுகின்றன. இந்நிலை இங்குள்ள தாவரங்கள் அயன மண்டலப் பகுதிகளிலுள்ள ஏனைய உலர் காடுகளில் காணப்படும் அகன்ற இலைத் தாவரங்களிலும் பார்க்க நன்கு பசுமையாயிருப்பதைப் புலப்படுத்தும். இக்காடுகள் இந்தியாவின் தென்கிழக்குக் கரையோரமாகக் காணப்படும் கிழக்கு தக்கிண என்றும் பசுமையான உலர் காடுகள் கொண்டுள்ள இயல்புகள் பலவற்றை ஒத்துள்ளன. இக்காடுகளில் பொதுவாக வளரும் பெரிய மரங்களில் முதிரை, கருங்காலி, பாலை போன்றன பொருளாதார நலன்கள் பலவற்றைத் தருகின்றன.\n\nSection::::விலங்குகள்.\nஇக்காடுகளிலேயே இலங்கையிற் காணப்படும் பெரிய விலங்குகளான இலங்கை யானை, இலங்கைச் சிறுத்தை, புள்ளி மான் போன்றன அனேகமாக வாழ்கின்றன. இலங்கையிற் காணப்படும் உடும்பு இனங்களில் பலவும் சருகு மான்களும் வரி முயல்களும் காட்டுக் கழுதைகளும் இக்காடுகளில் ஏராளம். மழைக்காடுகளுடன் ஒப்பிடுகையில் இலங்கையின் உலர்வலய என்றும் பசுமையான காடுகளில் காணப்படும் பெரிய தாவரங்களுக்கு இடையிலான தூரம் கூடுதல் என்பதால் அவ்விலங்குகள் சுதந்திரமாகத் திரியக்கூடியதாக உள்ளது.\n\n\n"}
{"id": "102032", "url": "https://ta.wikipedia.org/wiki?curid=102032", "title": "பாசிட் அலி", "text": "பாசிட் அலி\n\nபாசிட் அலி (\"Basit Ali\", உருது :باسط علی, பிறப்பு: டிசம்பர் 13 1970), ஒரு பாக்கித்தானியத் துடுப்பாட்டக்காரர். இவர் 19 தேர்வுத் துடுப்பாட்டப் போட்டியிலும், 50 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1993 இலிருந்து 1996 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102034", "url": "https://ta.wikipedia.org/wiki?curid=102034", "title": "பாசிட் கான்", "text": "பாசிட் கான்\n\nபாசிட் கான் (\"Bazid Khan,\" பிறப்பு: மார்ச்சு 25 1981), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், மூன்று ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2004 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102035", "url": "https://ta.wikipedia.org/wiki?curid=102035", "title": "ஜாவிட் புர்க்கி", "text": "ஜாவிட் புர்க்கி\n\nஜாவிட் புர்க்கி (Javed Burki, உருது : جاوید برکی பிறப்பு: மே 8 1938), ஒரு பாக்கித்தானியத் துடுப்பாட்டக்காரர். இவர் 25 தேர்வுத் துடுப்பாட்டப் போட்டியிலும், 177 முதல்தர துடுப்பாட்டப் போட்டிகளிலும் கலந்து கொண்டுள்ளார். 1960 இலிருந்து 1969 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102037", "url": "https://ta.wikipedia.org/wiki?curid=102037", "title": "கா. அரங்கசாமி", "text": "கா. அரங்கசாமி\n\nபேராசிரியர் கா. அரங்கசாமி (பி. 1937) ஒரு தமிழக எழுத்தாளர் மற்றும் சொற்பொழிவாளர். ஈரோடு மாவட்டம் வெள்ளியாம்பாளையத்தில் பிறந்த இவர், முதலில் ஈரோடு சிக்கய்ய நாயக்கர் கல்லூரியிலும், பிறகு, கோபி கலைக் கல்லூரியில் தமிழ்த்துறைத் தலைவராகவும், உதவி முதல்வராகவும், 28 ஆண்டு காலம், பணியாற்றி ஓய்வு பெற்றவர். குமரகுருபரர், சிவப்பிரகாசர் நீதி நூற்கள் குறித்து ஆய்வு செய்து ஆய்வியல் நிறைஞர் பட்டமும், தமிழ்க்கல்வெட்டுகளில் அறவியல் கோட்பாடுகள் (கி.மு 3 - கி.பி 19) எனும் தலைப்பில் ஆய்வு செய்து முனைவர் பட்டமும் பெற்றவர். இவர் பாரதியார் பல்கலைக்கழகத்தில் பாடத்திட்டக்குழுத் தலைவர், வினாத்தாள் குழுத்தலைவர், கல்வியாளர் குழு உறுப்பினர் போன்ற பணிகளையும் ஏற்று சிறப்பாகச் செய்திருக்கிறார். இவர் கல்வெட்டியல், தொல்லியல், நாட்டுப் புறவியல், ஓலைச் சுவடிகள், சிவனிய மெய்யியல் போன்ற துறைகளிலும் சிறப்பான பணிகளாற்றியிருக்கிறார். இவர் கல்லூரிப் பணியின் போது ஆய்வு நெறியாளராக இருந்து ஐம்பதுக்கும் மேற்பட்டவர்களுக்கு ஆய்வுப் பணிகளில் வழிகாட்டி இருக்கிறார். தற்போதும் ஆய்வு நெறியாளராக பலருக்கும், ஐ.ஏ.எஸ் தமிழ் தேர்வு மாணவர்களுக்கும் வழிகாட்டி வருகிறார்.\n\n\n\n"}
{"id": "102038", "url": "https://ta.wikipedia.org/wiki?curid=102038", "title": "அணுசக்தி கட்டுப்பாட்டு வாரியம்", "text": "அணுசக்தி கட்டுப்பாட்டு வாரியம்\n\nஅணுசக்தி கட்டுப்பாட்டு வாரியம் (Atomic Energy Regulatory Board, AERB) அணுசக்தி சட்டம், 1962 ( 1962ஆம் ஆண்டின் 33) வரையறுத்துள்ள கட்டுப்பாடு மற்றும் பாதுகாப்பு செயல்பாடுகளை மேற்கொள்ளுமாறு அந்தச் சட்டத்தின் பிரிவு 27 கீழாக கொடுக்கப்பட்டுள்ள அதிகாரத்தின்படி இந்தியக் குடியரசுத் தலைவரால் நவம்பர் 15, 1983 அன்று நிறுவப்பட்டது. இந்த வாரியத்தின் கட்டுப்பாட்டு அதிகாரங்கள் மேற்கண்ட சட்டம் தவிர சுற்றுச்சூழல் (பாதுகாப்பு) சட்டம், 1986 கீழ் இயற்றப்பட்ட விதிமுறைகள் மற்றும் அறிவிக்கைகளால் வரையறுக்கப்பட்டுள்ளது. இதன் தலமையகம் மும்பையில் உள்ளது.\n\nஇந்தியாவில் அயனாக்கற் கதிரியக்கம் மற்றும் அணு ஆற்றல் பயன்பாட்டால் தேவையற்ற உடற்கேடு வாய்ப்பு எதுவும் ஏற்படாது மாசற்ற சூழல் நிலவ உறுதி செய்வதே இந்த வாரியத்தின் குறிக்கோளாகும். தற்போது ஓர் முழுநேர தலைவர், ஓர் அலுவல்சார் உறுப்பினர், மூன்று பகுதிநேர உறுப்பினர்கள் மற்றும் ஓர் செயலாளர் இவ்வாரியத்தில் பணி புரிகின்றனர்.\n\nவாரியம் பின்கற்றும் நிர்வாக, கட்டுப்பாட்டு நெறிமுறைகள் நாடு முழுவதும் உள்ள வல்லுனர்களால் பல தள மீளாய்வுகளுக்கு வழிவகுக்கிறது. இந்த வல்லுனர்கள் புகழ்பெற்ற கல்வி நிறுவனங்கள் மற்றும் அரசு அமைப்புகளிலிருந்து தேர்ந்தெடுக்கப்படுகின்றனர். \n"}
{"id": "102041", "url": "https://ta.wikipedia.org/wiki?curid=102041", "title": "ஆரிப் பட்", "text": "ஆரிப் பட்\n\nஆரிப் பட் (Arif Butt, உருது : عارف بٹ பிறப்பு: மே 17 1944, இறப்பு சூலை 11. 2007 முன்னாள்பாக்கித்தானியத் துடுப்பாட்டக்காரர்). இவர் மூன்று தேர்வுத் துடுப்பாட்டப் போட்டியிலும், 97 முதல்தர துடுப்பாட்டப் போட்டிகளிலும் கலந்து கொண்டுள்ளார். 1967 இலிருந்து 1968 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102042", "url": "https://ta.wikipedia.org/wiki?curid=102042", "title": "புளியங்குடி க. பழனிச்சாமி", "text": "புளியங்குடி க. பழனிச்சாமி\n\nபுளியங்குடி க.பழனிச்சாமி (\"Puliangudi Palanisamy\", 1938 - 2007) ஒரு தமிழக அரசியல்வாதி மற்றும் பேச்சாளர். திருநெல்வேலி மாவட்டத்தைச் சேர்ந்தவர். தனது 13 வது வயதில் பெரியார் மற்றும் அண்ணாவின் பேச்சால் ஈர்க்கப்பட்டு திராவிட இயக்கத்தில் தன்னை ஈடுபடுத்திக்கொண்டார். நகைச்சுவைப் பேச்சாளரான இவர் திமுகவின் தொடக்கத்திலிருந்து அதன் பேச்சாளராகப் பணியாற்றினார். திமுக-வின் ஆரம்ப கால பேச்சாளர்களுள் ஒருவராக இருந்தார். மு. கருணாநிதியால் திமுக-வின் தலைமைக் கழகப் பேச்சாளராக அறிவிக்கப்பட்டார். பின்பு தி.மு.கவில் புளியங்குடி நகரச் செயலாளராகவும், 1987 ம் ஆண்டு திருநெல்வேலி மாவட்டம், திருநெல்வேலி மற்றும் தூத்துக்குடி என இரு மாவட்டமாகப் பிரிக்கப்பட்ட போது திருநெல்வேலி மாவட்ட இணைச் செயலாளரகவும், அதன் பின் மாவட்ட அவைத்தலைவராகவும், மாநிலக் கொள்கைப் பரப்புத் துணைச் செயலாளராகவும் இருந்திருக்கிறார். அதன் பிறகு, மதிமுகவின் அரசியல் ஆலோசகராகவும் நெல்லை மாவட்ட அவைத்தலைவராகவும் கட்சியில் பணியாற்றி 2007 ஆம் ஆண்டு இறந்தார்.\n\n"}
{"id": "102043", "url": "https://ta.wikipedia.org/wiki?curid=102043", "title": "2011 மியான்மர் நிலநடுக்கம்", "text": "2011 மியான்மர் நிலநடுக்கம்\n\n2011 மியான்மர் நிலநடுக்கம் என்பது மார்ச்சு 24ஆம் நாள் மியான்மரின் ஷான் மாநிலத்தின் கிழக்குப் பகுதியை நிலநடுக்க மையமாகக் கொண்டு 6.8 என்ற அளவில் ஏற்பட்ட நிலநடுக்கம் ஆகும். இது 10 கி.மீ. ஆழத்தில் ஏற்பட்டது. இந்த நிலநடுக்கமானது இரண்டு பின்னடுக்கங்களையும் 4.8 , 5.4 என்ற அளவுகளில் கொண்டிருந்தது.\n"}
{"id": "102058", "url": "https://ta.wikipedia.org/wiki?curid=102058", "title": "சக்தி நடவடிக்கை", "text": "சக்தி நடவடிக்கை\n\nசக்தி நடவடிக்கை (Operation Shakti) அல்லது பொக்ரான் - II (Pokharan-II) என்று இந்தியா பொக்ரான் சோதனை களத்தில் நடத்திய ஐந்து அணுகுண்டு சோதனை வெடிப்புகள் குறிப்பிடப்படுகின்றன. இவற்றில் மூன்று மே 11, 1998ஆம் ஆண்டிலும் இரண்டு அதே ஆண்டு மே 13 நாளிலும் வெடிக்கப்பட்டது. இந்த அணுகுண்டு சோதனைகள் இந்தியாவிற்கு எதிராக பல நாடுகள் பல்வேறுதரப்பட்ட வணிகத்தடைகளை விதிப்பதற்கு காரணமாக அமைந்தது. மேலும் அதே ஆண்டு பாக்கித்தான் மே 28 மற்றும் மே 30ஆம் நாட்களில் அணுகுண்டு சோதனைகளை நடத்தத் தூண்டுதலாக அமைந்தது.\n\nஇந்தியா முதன்முதலாக 18 மே 1974 அன்று சிரிக்கும் புத்தர் என்று குறிக்கப்பட்ட அணுகுண்டு சோதனையை நடத்தியது. கால் நூற்றாண்டுக்குப் பிறகு மே 11,1998 அன்று புத்த பூர்ணிமா நாளன்று இரண்டாவது சோதனையை நடத்தியது. ஆட்சியிலிருந்த இந்து தேசியக் கட்சியான பாரதிய ஜனதா கட்சி இந்த நடவடிக்கைகளுக்கு \"சக்தி\" என்று குறிப்பெயர் வழங்கியிருந்தது. \"சக்தி\" என்ற சமசுகிருதப் பெயர் ஆற்றல் எனப் பொருள் தருவதுடன் இந்து சமயப் பெண் கடவுளையும் குறிக்கும் சொல்லாகும்.\n\nஅந்நாளில் பாதுகாப்பு ஆராய்ச்சி மற்றும் மேம்பாடு நிறுவனத்தின் தலைவராகவும் பிரதமரின் தலைமை ஆலோசகராகவும் பணியாற்றிய (பின்னாளில் குடியரசுத் தலைவராகப் பொறுப்பேற்ற) முனைவர் அப்துல் கலாம் மற்றும் அணுசக்தித் துறையின் தலைவராக பணியாற்றிய முனைவர் ஆர்.சிதம்பரம் இத்திட்டத்தின் முதன்மை ஒருங்கிணைப்பாளர்களாக செயல்பட்டனர்.\n\nSection::::தேசிய தொழில்நுட்ப நாள்.\nஇந்த நாளை நினைவுறுத்துமாறு ஆண்டுதோறும் மே 11ஆம் நாள் தேசிய தொழில்நுட்ப நாளாகக் கொண்டாடப்படுகிறது. இந்த நாளில் அறிவியல் மற்றும் தொழில்நுட்பத்தில் சிறப்பெய்திய தொழிலகங்களுக்கும் தனிநபர்களுக்கும் விருதுகள் கொடுக்கப்படுகின்றன.\n\n"}
{"id": "102072", "url": "https://ta.wikipedia.org/wiki?curid=102072", "title": "துலூஸ்", "text": "துலூஸ்\n\nதுலூஸ் (பிரெஞ்சு: \"Toulouse\") என்பது பிரான்சின் தென்மேற்கில் அமைந்துள்ள நகரம். இந்நகரம் பாரிசில் இருந்து 590 கிமீ தூரத்தில் உள்ளது. 2008 கணிப்பின் படி இதன் மக்கள்தொகை 439,553 அதாவது பிரான்சிலேயே நான்காவது (பாரிஸ், மர்சேய் மற்ற லியோனுக்கு பிறகு) மிகப்பெரிய நகரமாகும்.\n\nஏர்பஸ் (Airbus), ஐரோப்பிய நிறுவனத் தலைமையகம் துலூஸில் தான் அமைந்துள்ளது. ஐரோப்பாவில் துலூஸ் - பிளாக்னாக், பாரிஸ் ஆர்லி இடையேயான விமானப் பாதை பரபரப்பான விமானப் பாதை ஆகும். இது 2014 ஆம் ஆண்டில் 2.4 மில்லியன் பயணிகளைக் கொண்டு சென்றது. எல் எக்ஸ்பிஸ் மற்றும் சாலன்ஜ் என்பவற்றின் தரவரிசைப்படி பிரான்சின் ஆற்றல் வாய்ந்த நகரங்களில் துலூஸும் ஒன்றாகும்.\n\nஐந்தாம் நூற்றாண்டில் விசிகோதிக் இராச்சியத்தின் தலைநகராகவும், இடைக்காலத்தின் பிற்பகுதியில் லாங்குவேடோ மாகாணத்தின் தலைநகராகவும், நவீன காலத்தின் ஆரம்பத்திலும் தலைநகராக திகழ்ந்தது. தற்போது தெற்கு பிரான்சின் ஆக்சிடோனியா பிராந்தியத்தின்  தலைநகராகும். இளஞ்சிவப்பு டெரகோட்டா செங்கற்களால் ஆன தனித்துவமான கட்டிடக்கலை கொண்ட இந்நகரம் லா வில்லே ரோஸ் (\"பிங்க் சிட்டி\") என்ற புனைப்பெயரைப் கொண்டது. தூலுஸில் யுனேஸ்கோ உலக பாரம்பரிய தளங்கள் இரண்டு கணக்கிடப்பட்டுள்ளது.\n\nSection::::புவியியல்.\nஇந்நகரம் கரோன் நதிக்கரையில் மத்தியதரைக்கடலில் இருந்து  150 கிலோமீற்றர் (93 மைல்) தூரத்திலும், அத்திலாந்திக் பெருங்கடலில் இருந்து 230 கிமீ (143 மைல்) தொலைவிலும், பாரிசில் இருந்து 680 கிமீ (420 மைல்) தொலைவிலும் அமைந்துள்ளது. துலூஸ் பிரான்சின் தெற்கில் அமைந்துள்ளது. மத்திய தரைக்கடல் கடல் மற்றும் அத்திலாந்திக்குப் பெருங்கடல் இடையிலான தொடர்பு அச்சில் ஹாட்-கரோன் துறையின் வடக்கே காணப்படுகிறது.\n\nSection::::காலநிலை.\nகோப்பனின் காலநிலை வகைப்பாட்டுக்கமைய (எல்லைக்கோடு சி\".\"எஃப்\".\"ஏ \"/\" சி\".\"எஃப்\".\"பி)  துலூஸ் ஈரப்பதமான துணை வெப்பமண்டல காலநிலையை கொண்டது. கோடை மாதங்களில் அதிக மழைப்பொழிவு மத்திய தரைக்கடல் காலநிலையில் வகைப்படுத்தப்படுவதை தடுக்கன்றது.\n\nSection::::புள்ளிவிபரங்கள்.\n2015 ஆம் ஆண்டில் சனவரி மாத சனத்தொகை கணக்கெடுப்பின்படி இந்நகரத்தில் 479,638 மக்கள் வசிக்கின்றனர். 2010 ஆம் ஆண்டின் சனத்தொகை கணக்கெடுப்பின்படி பெருநகர் பகுதியின் எல்லைகளுக்குள் 1,330,954 மக்களும், 2006 ஆம் ஆண்டின் சனத்தொகை கணக்கெடுப்பின்படி பெருநகர் பகுதியின் எல்லைகளுக்குள் 1,169,865 மக்கள்தொகையையும் கொண்டிருந்தது. அதாவது பெருநகரப் பகுதி 2006 மற்றும் 2011 க்கு இடையில் ஆண்டுக்கு + 1.5% மக்கள் தொகை வளர்ச்சி விகிதத்தை பதிவு செய்தது. இது பிரெஞ்சு பெருநகரப் பகுதியின் மிக உயர்ந்த வளர்ச்சி விகிதமாகும். பிரான்சின் பாரிஸ், மார்சேய், லியோன் ஆகிய நகரங்களுக்கு அடுத்தபடியான நான்காவது பெரிய நகரமாகும். துலூஸில் சுமார் 2,500 யூத குடும்பங்கள் இருப்பதாக  உள்ளூர் யூத குழுவொன்று மதிப்பிடுகிறது. முஸ்லீம் சங்கமொன்று சுமார் 35,000 முஸ்லிம்கள் நகரத்தில் இருப்பதாக மதிப்பிட்டுள்ளது.\n\nSection::::கல்வி.\nதுலூஸ் பல்கலைக்கழகம் ஐரோப்பாவின் மிகப் பழமையான பல்கலைக்கழகம் ஆகும். இந்த பல்கலைக்கழகம் 1229 ஆம் ஆண்டில் நிறுவப்பட்டது. 2012 ஆம் ஆண்டில் 103,000 மாணவர்களைக் கொண்ட இந்த பல்கலைக்கழகம் பாரிஸ், லியோன், லில்லி பல்கலைக்கழகங்களுக்குப் அடுத்தப்படியான பிரான்சில் நான்காவது பெரிய பல்கலைக்கழக வளாகமாகும்.\n\nSection::::பொருளாதாரம்.\nஇந்நகரில் வானுர்தியல், விண்வெளி, மின்னணுவியல், தகவல் தொழில்நுட்பம், உயிரி தொழினுட்பம் என்பன முக்கிய தொழிற் துறைகளாகும். ஏர்பஸ் இன் தலைமையகம் துலூசில் அருகில் பிளாக்னக்கில் அமைந்துள்ளது. ஏர்பஸின் பிரான்ஸ் பிரிவு துலூஸில் அதன் பிரதான அலுவலகத்தைக் கொண்டுள்ளது. கான்கார்ட் சூப்பர்சோனிக் விமானமும் துலூஸில் கட்டப்பட்டது.\n"}
{"id": "102074", "url": "https://ta.wikipedia.org/wiki?curid=102074", "title": "மதுரைக் கவுணியன் பூதத்தனார்", "text": "மதுரைக் கவுணியன் பூதத்தனார்\n\nமதுரைக் கவுணியன் பூதத்தனார் சங்ககாலப் புலவர்களில் ஒருவர். இவரது பாடல் ஒன்றே ஒன்று உள்ளது. அது அகநானூறு 74.\n\nநெடுங்கழுத்துப் பரணர் கழுத்து உறுப்பால் பெயர் பெற்ற புலவர். அதுபோல இந்தப் புலவர் கவுள் உறுப்பால் பெயர் பெற்ற புலவர்.\n\nSection::::புலவர் பெயர் விளக்கம்.\nSection::::கவுணியன்.\nSection::::சோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன்.\nசோழநாட்டில் வாழ்ந்த இந்தப் பார்ப்பானும் கழுத்து உறுப்பால் பெயர் பெற்றவன். இவன் ஒரு வள்ளளல்.\n\nSection::::பூதத்தன்.\nபூதங்கள் ஐந்து என்று திருக்குறள் குறிப்பிடுகிறது. \nநிலம், நீர், தீ, காற்று, ஆகாயம் என்னும் இந்தப் பூதங்கள் ஐந்தும் நமக்கு வெளியிலும், உடலுக்குள்ளும் இருக்கின்றன. இந்த உண்மையை உணர்ந்தவன் பூதத்தன்.\n\nSection::::பாடல் சொல்லும் செய்தி.\nதலைவன் பிரிந்த காலத்தில் வருந்தும் தலைவியைப் பொறுத்துக்கொள்ளுமாறு தோழி வற்புறுத்துகிறாள். தலைவி பொறுத்துக்கொள்ள முடியவில்லையே என்று தோழியிடம் சொல்லி வருந்துவதை இப்பாடல் சொல்கிறது.\n\nவலவ! இப்படிப்பட்ட நிலத்தில் தேரை விரைந்து செலுத்துக.\n\nSection::::கார்காலம்.\nஇவ்வாறெல்லாம் சொல்லிக்கொண்டு தலைவன் இன்றே வருவான், பொறுத்திரு என்கிறாய். மாலை வந்ததும் கோவலர் குழலோசை கேட்கிறதே! என்செய்வேன்? - தலைவி தோழியிடம் சொல்கிறாள்.\n"}
{"id": "102076", "url": "https://ta.wikipedia.org/wiki?curid=102076", "title": "கடல் விண்மீன்", "text": "கடல் விண்மீன்\n\nகடல் விண்மீன் (\"Sea stars\") அல்லது உடுமீன் (\"Starfish\") (வேறு பெயர்: நட்சத்திரமீன்) என்பது முட்தோலிகள் தொகுதியைச் சார்ந்த, அசுட்டெரொய்டியா வகுப்பில் காணப்படும் விண்மீன் வடிவிலான உயிரினமாகும். ஒபியுரோய்டியா வகுப்பு உயிரினங்களையும் கடல் விண்மீன்கள் என்று அழைப்பதுண்டு. எனினும் அவற்றை நொறுங்கு விண்மீன் என்று அழைத்தலே சரியானது.\nஉலகக் கடற்பரப்பில் ஏறத்தாழ 2000 விதமான விண்மீன் உயிரி இனங்கள் வசிக்கின்றன, இவை அட்லாண்டிக், பசிபிக், இந்தியப் பெருங்கடற் பகுதிகளில் மட்டுமல்லாது ஆர்க்டிக், அண்டார்டிக்கா என்னும் துருவக் கடற் பகுதிகளிலும் காணப்படுகின்றன. அலையிடை மண்டலம் தொடங்கி ஆழ்கடல் மண்டலம் வரையிலான பெருங்கடலின் பல்வேறுபட்ட வளையங்களில் இவை வசிக்கின்றன. விண்மீன் உயிரிகள் பலவகைப்பட்ட உடலமைப்புக்களையும் உணவருந்தும் முறையையும் கொண்டுள்ளன.\n\nஅசுட்டெரொய்டியா வகுப்பானது சூழ்நிலையியல், உயிரியல் போன்றவற்றில் முக்கிய பங்கினை வகிக்கின்றது. ஊதாக் கடல் விண்மீன் (\"Pisaster ochraceus\") போன்ற உயிரினங்கள் மறைதிறவு இனக் கருதுகோள் (keystone species) தொடர்பாகப் பரவலாக அறியப்பட்டவையாகும். கலிபோர்னிய கருநீலச்சிப்பி (\"Mytilus californianus\" ) இனங்களை உணவாகப் பயன்படுத்துவதன் மூலம் ஊதாக் கடல் விண்மீன்கள் சூழ்நிலையியல் சமநிலையைப் பேணுகின்றன. இத்தகைய விண்மீன்கள் இல்லாத சந்தர்ப்பத்தில் சிப்பிகளின் எண்ணிக்கை பெருகி, அவை உண்ணும் தாவர வகை அழிக்கப்படும், இது சூழ்நிலையைப் பாதிப்புக்குள்ளாக்கின்றது. முள்முடி (முட்கிரீட) கடல் விண்மீன்கள் (\"Acanthaster planci\") பவள உயிரினங்களை (முருகைக்கல்) வேட்டையாடும் கொன்றுண்ணியாகும்.\n\nSection::::உருவ அமைப்பு.\nமுதிர் கடல் விண்மீன்கள் வலது, இடது வேறுபாடு அற்ற ஆரைச் சமச்சீரும் இவற்றின் குடம்பிகள் (லார்வா) இருபக்கச்சமச்சீரும் உடையவை. பெரும்பாலான கடல்விண்மீன்கள் ஐந்துக் கைகள் கொண்டவை, இவை மையத்தட்டில் இருந்து நீட்டிச் செல்லுகின்றன, எனினும் சில இனங்கள் ஆறு அல்லது அதற்கும் அதிகமான கைகளைக் கொண்டிருக்கும்.\n\nவிண்மீன் உயிரியின் உடல் கால்சியம் கார்பனேற்றுக் (சுண்ணாம்பு) கூறுகளால் ஆக்கப்பட்டுள்ளது, இது சுண்ணாம்புத் தகடு எனப்படும். இவை உயிரியின் அகவன்கூட்டை ஆக்குகின்றது, இவை புறப்பகுதியில் முள் நீட்சிகளாக அல்லது சிறுமணிகளாக வெளிநீட்டப்படுகின்றன. விண்மீன் உயிரியின் அடிப்புறத்தில் வாய்ப்பகுதி உள்ளது; மேற்புறத்தில் வாயெதிர்ப் பகுதி உள்ளது.\n\nவாயெதிர்ப் பகுதியில் வட்டவடிவான வெளிரிய நிறத்தாலான தாய்க்கற்றகடு (madreporite) எனப்படும் சல்லடை போன்ற அமைப்பு, எளிதில் அடையாளம் காணக்கூடியவாறு மையத்தட்டின் மத்தியில் இருந்து சற்று விலகிக் காணப்படுகின்றது. கடல்நீரானது தாய்க்கற்றகடு வழியே உட்சென்று, பின்னர் கால்சியவழிக்குள் சென்றடையும், இந்தக் கல்வழியானது நீரோட்டக் குழலித் தொகுதியை இணைக்கின்றது; இது இவ்வுயிரியின் மேலதிக நீர்த்தேவைகளைப் பூர்த்தி செய்ய உதவுகின்றது.\n\nவால்வட்டசியா (Valvatacea) உட்பட பெரும்பாலான விண்மீன் உயிரிகள், குறிப்பாகப் போர்சிபுலட்டாசியா (Forcipulatacea), நுண் இடுக்கிகள் (pedicellariae) எனப்படும் சிறிய அடைப்பிதழ் போன்ற அமைப்பைக் கொண்டுள்ளன. இவற்றின் முழுமையான செயற்பாடுகள் அறியப்படவில்லை, எனினும் பாதுகாப்பிலும் உணவூட்டத்திலும் இவை உதவி புரிகின்றன என அறியப்பட்டுள்ளது. வட பசிபிக் இசுடைலாசுடேரியாசு (Stylasterias ) சிறுமீன்களை நுண் இடுக்கிகள் மூலம் பிடிப்பது அவதானிக்கப்பட்டுள்ளது.\n\nSection::::அக உடற்கூற்றியல்.\nமுட்தோலிகளைச் சார்ந்த உயிரிகளில் அசைவதற்கு உதவும் நீரோட்டக் குழலித் தொகுதி காணப்படும், கடல்விண்மீனிலும் இத்தகைய தொகுதி காணப்படுகின்றது. நீரோட்டக் குழலித் தொகுதியில் இருந்து வெளிப்படும் பெருமளவிலான நீட்டங்கள் குழாய்க்கால் () எனப்படும். இவை உயிரியின் அசைவிலும் உணவுட்கொள்ளலிலும் சுவாசத்திலும் பங்கெடுக்கின்றன. ஒவ்வொரு கைகளிலும் உள்ள வரிப்பள்ளங்களில் நீண்ட வரிசையில் குழாய்க்கால்கள் அமைந்திருக்கும். இவை நீர்ம அழுத்தத்தின் மூலம் தொழிற்படுகின்றன.\n\nஉடற்குழியில் நீரோட்டக் குழலித் தொகுதி மட்டுமல்லாது சுற்றோட்டத்தொகுதியும் காணப்படுகின்றது. இத்தொகுதி குருதித்தொகுதி அல்லது கெமல் தொகுதி என அழைக்கப்படுகின்றது, இவற்றின் சிறுகுழலிகள் வாயைச் சுற்றி ஒரு வளையத்தை ஏற்படுத்துகின்றது, இவ்வளையம் வாய்க் குருதி வளையம் எனப்படும். மேற்பகுதியில் சமிபாட்டுத்தொகுதியைச் சுற்றியுள்ள வளையம் இரையக குருதி வளையம் எனப்படும்.\n\nஒவ்வொரு கைகளின் நுனிப்பகுதியில் நுண்ணிய கண் போன்ற அமைப்பு இதன் பார்வைக்கு உதவுகின்றது. வெளிச்சத்தை அல்லது இருளை மட்டுமே கண்டறிதல் மூலம் அசைவதற்குத் துணைபோகின்றது.\n\nSection::::சமிபாட்டுத்தொகுதி.\nவிண்மீன் உயிரியின் வாய் உடலின் அடிப்பாகத்தில் உள்ளது, இது குறுகிய உணவுக்குழாயுடன் இணைக்கப்பட்டு, அதனைத் தொடர்ந்து இதய இரைப்பை காணப்படுகின்றது, இதன் தொடர்ச்சியாகப் புறவாயில் இரைப்பை அமைந்துள்ளது. மையத்தில் அமைந்துள்ள புறவாயில் இரைப்பையில் இருந்து புயத்தை நோக்கிச் செல்லும் குழாய்கள் இரண்டாகப் பிரிவடைந்து இரு புறவாயில் குருட்டுக்குழல்கள் உருவாகுகின்றன, இவை ஒவ்வொரு புயத்திலும் நீட்டமாக இருக்கும், இவை ஒவ்வொன்றும் தன்னகத்தே சமிபாட்டுச் சுரப்பிகளைக் கொண்டுள்ளது. ஒரு சிறிய சிறுகுடல் புறவாயில் இரைப்பையின் மேற்புறத்தில் இருந்து உருவாகி மேற்புறத்தின் மையத்தில் காணப்படும் குதத்தில் இணைகின்றது.\n\nஅசுத்திரோப்பெக்டேன் () மற்றும் உலுயிடியா () போன்ற விண்மீன் உயிரிகள் தமது இரையை முழுமையாக விழுங்கிக் கொள்கின்றன, புறவாயில் குருட்டுக்குழல்களை அடையுமுன்னர் இரைப்பையுள் அவற்றின் தொடக்கநிலை சமிபாடு நிகழ்கின்றது. பெரும் எண்ணிக்கை இனங்களில் இதய இரைப்பை விண்மீன் உயிரியில் இருந்து வெளித்தள்ளப்படுவது நிகழ்கின்றது. இது விழுங்குவதற்கும் சமிபாடு நிகழவும் பின்னர் இரையை புறவாயில் இரைப்பைக்குச் செலுத்தவும் ஏதுவாக உள்ளது. புறவாயில் இரைப்பை எப்பொழுதும் அகத்திலேயே இருக்கும்.\n\nஉடலுக்கு வெளிப்புறத்தில் இத்தகைய சமிபாடு நிகழ்வதால் கடல் விண்மீன்கள் தமது வாயைவிடப் பெரிதான சிறுமீன்கள், சிப்பிகள், பூச்சிகள் போன்ற இரைகளை வேட்டையாடுகின்றன. சில விண்மீன் உயிரிகள் தாவர உணவுகளையும் உட்கொள்கின்றன.\n\nSection::::நரம்புத்தொகுதி.\nசிக்கலான நரம்புத்தொகுதியைக் கொண்டுள்ளன, ஆனால் மைய நரம்பு உறுப்பான மெய் மூளை எனப்படும் அமைப்பு அற்றவை. எல்லாவகை முட்தோலிகளும் ஒன்றுடன் ஒன்று பின்னிப்பிணைந்த நரம்புப் பின்னல்களைக் கொண்டுள்ளன, இவை தோற் பகுதியிலோ அல்லது அதற்குக் கீழோ காணப்படும்.\n\nசிறப்பான புலன் உறுப்புகள் என்று ஒன்றுமில்லாவிடினும் அவை தொடுதல், வெளிச்சம், வெப்பம், அமைவிட உணர்வு மற்றும் தம்மைச் சூழவுள்ள நீரின் தன்மை போன்றவற்றை உணரும் திறன் கொண்டவை. குழாய்க்கால், முட்கள், நுண் இடுக்கிகள் தொட்டுணர்வு உடையவை; நுனியில் காணப்படும் நுண்கண்கள் வெளிச்சத்தை உணரக்கூடியவை. புயத்தின் நுனியில் காணப்படும் குழாய்க்கால்கள் வேதிப்பொருட்களை இனம் காணக்கூடியவை, இதன் மூலம் உணவுப்பொருட்கள் உணரப்படுகின்றது.\n\nSection::::அசைவு.\nவிண்மீன் உயிரி அசைவதற்கு நீரோட்டக் குழலித் தொகுதி உதவுகின்றது. தாய்க்கற்றகடு வழியாக இத்தொகுதிக்குள் நீர் புகுந்து சுற்றோட்டம் நடைபெறுகின்றது. தாய்க்கற்றகட்டில் இருந்து கல்வழியுள் சென்ற நீர் பின்னர் வளையக்குழாயை (ring canal) அடைகின்றது, அங்கிருந்து விண்மீன் உயிரியின் ஒவ்வொரு புயத்திற்கும் நீட்டப்பட்டுள்ள ஆரைக்குழாயை நோக்கிச் செல்கின்றது, இறுதியில் ஆரைக்குழாயில் இருந்து குழாய்க்காலின் குடுவைப்பகுதியை (ampulla) அடைகின்றது.\n\nகுழாய்க்காலின் உட்புறத்தில் குடுவைப்பகுதியும் வெளிப்புறத்தில் பாதமும் காணப்படுகின்றன. குடுவைப்பகுதி அழுத்தப்படுவதால் அங்கு தங்கியுள்ள நீர் ஒரு விசையுடன் பாதத்துள் பீச்சப்படுகின்றது, இச்செயலில் சுருங்கியிருந்த பாதம் விரிவடைந்து வெளிப்புறத்துக்கு நீட்டப்பட்டு விண்மீன் உயிரி நிலைகொண்டுள்ள தளத்தைத் தொடுகின்றது; பாதம் சுருங்கும்போது தொடுகை அற்றுப்போய்விடுகின்றது, இவ்வாறு ஏராளமான குழாய்க்கால்களின் பாதங்கள் விரிவடைந்து அசைவதாலும் பின்னர் அவை சுருங்குவதாலும் விண்மீன் உயிரி அசைகின்றது.\n\nSection::::அகவன்கூடு.\nஏனைய முட்தோலிகள் போன்று சுண்ணாம்பாலான சிற்றென்புகள் உள்ளடக்கமாக இருக்கும் இடைத்தோற்படை அகவன்கூட்டைக் கொண்டுள்ளது,\nSection::::சுவாசமும் கழிவகற்றலும்.\nகுழாய்க்கால் ஊடாகக் சுவாசம் நடைபெறுகின்றது, இது தவிர சிறிய \"பப்புலே\" (papullae) எனப்படும் அமைப்பூடாகவும் உடல் மேல்பரப்பில் நடைபெறுகின்றது. நீரில் செறிந்துள்ள ஒட்சிசன் உடற்குழியை அடைந்து அங்கிருந்து உடலின் ஏனைய பாகங்களுக்குச் செல்கின்றது.\n\nநைதரசன் கழிவுப்பொருட்கள் குழாய்க்கால் மற்றும் \"பப்புலே\" ஊடாக வெளியேற்றப்படுகின்றது, இங்கு தனித்துவமான கழிவகற்றும் உறுப்புக்கள் ஏதேனும் இல்லை. உடல் நீர்மத்தில் காணப்படும் தின்குழியங்கள் உடற்குழியணுக்கள் (coelomocytes) எனப்படுகின்றது, இவை நீரோட்டக் குழலித் தொகுதி மற்றும் குருதித்தொகுதி ஆகியனவற்றிலும் காணப்படுகின்றது. இவ்வுயிரணுக்கள் கழிவுப்பொருட்களை விழுங்கிப் பப்புலேயின் நுனிப்பகுதிக்கு அசைகிறது, அங்கிருந்து சுற்றிவர உள்ள நீருக்குள் தள்ளப்படுகின்றது. சில கழிவுப்பொருட்கள் புறவாயில் சுரப்பியூடாக வெளியேறுகின்றது.\n\nSection::::வாழ்க்கை வட்டம்.\nகடல்விண்மீன்கள் கலவி இனப்பெருக்கம், கலவியிலா இனப்பெருக்கம் ஆகிய இரண்டையும் நடத்தக்கூடியவை. பெரும்பான்மையான இனங்கள் ஆண், பெண் என்று தனித்தனியான இருபாற் கொண்டவை, சில இனங்கள் அழிதூக்கள் ஆகும். எடுத்துக்காட்டாக, அசுடேரினா கிப்போசா எனும் பொதுவான இனம் பிறப்பின் போது ஆணாக இருந்து, பின்னர் பெண்ணாக மாற்றம் பெறும்.\n\nவெளித்தோற்றத்தை வைத்து ஆண் பெண் வேறுபாடுகளை இனம்காண முடியாது, பாலுறுப்புக்களை அவதானிப்பது மூலமே இனம் காணமுடியும். ஒவ்வொரு புயத்திலும் இரண்டு பாலுறுப்புக்கள் உண்டு, இவை இனவிருத்தி அணுக்களை மைய உடலில் காணப்படும் இனஉறுப்பு நாளம் வழியாக வெளியேற்றும்.\n\nSection::::இனப்பெருக்கம்.\nஆண், பெண் இனம் தமது இனவிருத்தி அணுக்களைப் புறச்சூழலுக்கு வெளியேற்றுவதன் மூலம் கருக்கட்டல் புறத்தில் நிகழ்கின்றது. சில இனங்கள் முட்டைகளை அவற்றின் மேல் இருப்பதன் மூலம் அடைகாப்பதுண்டு, சில புறவாயில் இரைப்பைக்குள் அடைகாக்கப்படுகின்றது. அடைகாக்கும் இனங்களின் முட்டை மற்றவையை விடப் பெரியது.\n\nSection::::உயிரித்தொழில் நுட்பவியல் பயன்பாடு.\nபல்வேறு வகையான நச்சுப்பதார்த்தங்களும் வளர்சிதை வினைபொருட்களும் பற்பல விண்மீன் உயிரிகளில் இருந்து பிரித்தெடுக்கப்படுகின்றன. இந்தச் சேர்மங்கள் மருத்துவத்திற்கோ அல்லது கைத்தொழிலுக்கோ உபயோகப்படுத்துவது பற்றிய ஆய்வுகள் உலகளாவியரீதியில் முன்னெடுக்கப்படுகின்றன.\n\n"}
{"id": "102079", "url": "https://ta.wikipedia.org/wiki?curid=102079", "title": "ஊதாக் கடல் விண்மீன்", "text": "ஊதாக் கடல் விண்மீன்\n\nஊதாக் கடல் விண்மீன் (Purple Sea Star) அல்லது காவிவண்ண நட்சத்திரமீன் (Ochre Sea Star) பசிபிக் பெருங்கடற் பகுதியில் பொதுவாகக் காணப்படும் ஒரு கடல் விண்மீன் இனமாகும் (\"Pisaster ochraceus\"). மறைதிறவு இனக் கருதுகோளில் () முக்கியமானதாக இவ்வினம் விளங்குகின்றது. கலிபோர்னிய கருநீலச்சிப்பி (Mytilus californianus ) போன்ற சிப்பி இனங்களிற்கு கொன்றுண்ணியாக விளங்கி அவற்றை உணவாகப் பயன்படுத்துவதன் மூலம் ஊதாக் கடல் விண்மீன்கள் சூழ்நிலையியல் சமநிலையைப் பேணுகின்றன. இத்தகைய விண்மீன்கள் இல்லாத சந்தர்ப்பம் ஒன்று செயற்கையாக உருவாக்கப்பட்டபோது கருநீலச்சிப்பிகளின் எண்ணிக்கை பெருகியது, அலையிடை கடல் மண்டலத்தில் அவற்றின் ஆதிக்கம் பெரிதாகியது, இது சிப்பிகளின் உண்ணும் தாவர வகையான மிதவைத் தாவர உயிரிகள் () அழிக்கப்படுவதற்கு உந்துகோலாக அமைந்தது.\n\nஇந்த நிகழ்வு, சூழ்நிலையியலில் ஒரு தீங்கான விளைவாகும். புவியின் வளிமண்டலத்திற்கு ஒட்சிசனை வழங்குவதில் இந்த மிதவைத் தாவர உயிரிகள் முக்கிய பங்கை ஆற்றுகின்றன. மிதவைத் தாவர உயிரிகளின் எதிரியான சிப்பி இனங்களை மட்டுப்படுத்தி வைத்திருப்பதனால் நட்சத்திரமீன் ஒரு திறவு இனமாக, சூழலைப் பாதுகாக்கும் உயிரியாக நோக்கப்படுகின்றது.\n"}
{"id": "102090", "url": "https://ta.wikipedia.org/wiki?curid=102090", "title": "சல்மான் பட்", "text": "சல்மான் பட்\n\nசல்மான் பட் (Salman Butt, உருது : سلمان بٹ பிறப்பு: அக்டோபர் 7 1984 ), ஒரு பாக்கித்தானியத் துடுப்பாட்டக்காரர் மற்றும் முன்னாள் தலைவர் ஆவார்.இவர் பாக்கித்தான் அணிக்காக தேர்வுத் துடுப்பாட்டம் மற்றும் ஒருநாள் பன்னாட்டுத் துடுப்பாட்டம் மற்றும் பன்னாட்டு இருபது20 போட்டிகளில் விளையாடியுள்ளார் 2003 இலிருந்து பாக்கித்தான் அணிக்காக தேர்வுத் துடுப்பாட்டப் போட்டியில் விளையாடி வருகின்றார். பின் சூதாட்டப் புகாரில் 2011 ஆம் ஆண்டில் சிறையில் அடைக்கப்பட்டார். இடதுகை மட்டையாளரான இவர் வலதுகை சுழற்பந்து வீச்சாளரான இவர் பாக்கித்தான் தேசிய அணி, கொல்கத்தா நைட் ரைடர்ஸ் , லாகூர் ஈகிள்ஸ் , லாகூர் லயன்ஸ் லாகூர் ரெட்ஸ் , பாக்கித்தான் கிரிக்கெட் போர்ட் புளூஸ் , பாக்கித்தான் லெவன் அணி, பன்சாப் ஸ்டாலியன்ஸ் ஆகிய அணிகளுக்காவும் விளையாடியுள்ளார்.\n\nஇவர் தேர்வுத் துடுப்பாட்டம் மற்றும் ஒருநாள் பன்னாட்டுப் போட்டிகளில் துவக்கவீரராக களம் இறங்கினார். செப்டம்பர் 3, 2003 இல் வங்காளதேசத் துடுப்பாட்ட அணிக்கு எதிரான தேர்வுத் துடுப்பாட்டப் போட்டியில் இவர் அறிமுகமானார். பின் செப்டம்பர் 22, 2004 இல் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். ஜூலை 16, 2010 இல் தேர்வுப் போட்டிகளின் தலைவராக நியமிக்கப்பட்டார்.\n\nஆகஸ்டு 29, 2010 இல் இவர் சூதாட்டப் புகாரில் சிக்கினார். ஆகஸ்டு 31 இல் இவர் தலைமைப் பொறுப்பில் இருந்து நீக்கப்பட்டார். பின் ஒருநாள்போட்டித் தொடரில் இருந்தும் நீக்கப்பட்டார். 10 ஆண்டுகள் துடுப்பாட்டம் விளையாட தடைவிதிக்கப்பட்டது. நவம்பர் ,2011 இல் முகமது ஆமிர் மற்றும் முகமது ஆசிபுடன் இணைந்து 30 மாதங்கள் சிறைத் தண்டனை விதிக்கப்பட்டது. சூன் 21, 2012 இல் இவர் சிறையிலிருந்து விடுவிக்கப்பட்டார்.\n\nசெப்டம்பர் 2, 2015 இல் பன்னாட்டுத் துடுப்பாட்ட அவை இவர்களை சர்வதேச போட்டிகளில் விளையாட அனுமதித்தது.\n\nSection::::உள்ளூர்ப் போட்டிகள்.\nதடைக்குப் பிறகு இவர் வாப்தா அணிக்காக முதல்தரத் துடுப்பாட்டப் போட்டிகளில் விளையாடினார்.அந்தத் தொடரில் ஏழு போட்டிகளில் விளையாடிய இவர் 536 ஓட்டங்களை எடுட்தார். அவரின் மட்டையாட்ட சராசரி 107 ஆக இருந்தது. மேலும் அதிக ஓட்டங்கள் எடுத்த வீரர்களின் வரிசையில் இவர் முதலிடம் பெற்றார். 2016-17 ஆம் ஆண்டிற்கான குவைத் இ அசாம் கோப்பைத் தொடரின் இறுதிப் போட்டியின் இரண்டு ஆட்டப் பகுதிகளிலும் இவர் நூறு ஓட்டங்களைப் பதிவு செய்தார். மேலும் ஆட்டநாயகன் விருதினையும் பெற்று அணி கோப்பை வெல்ல உதவினார். 2017-18 ஆம் ஆண்டிற்கான தேசிய இருபது20 கோப்பைக்கான தொடரின் ஒருபோட்டியில் கம்ரான் அக்மலுடன் இணைந்து துவக்க இணையாக 209 ஓட்டங்களை எடுத்தனர். இதன்மூலம் இருபது20போட்டிகளில் அதிக ஓட்டங்கள் எடுத்த துவக்க இணை எனும் சாதனை படைத்தது. இதர்கு முன்னதாக ஜோ டென்லி மற்றும் டேனியல் பெல் ட்ரும்மன்ட் ஆகியோர் எடுத்த ஓட்டங்களே சாதனையாக இருந்தது.\n\nSection::::சர்வதேச போட்டிகள்.\nSection::::தேர்வுத் துடுப்பாட்டம்.\n2003 ஆம் ஆண்டில் வங்காளதேசத் துடுப்பாட்ட அணி பாக்கித்தானில் சுற்றுப்பயணம் செய்து விளையாடியது . செப்டம்பர் 3 இல் முல்தானில் நடைபெற்ற வாங்காளதேசத் துடுப்பாட்ட அணிக்கு எதிரான மூன்றாவது தேர்வுத் துடுப்பாட்டப் போட்டியில் இவர் அறிமுகமானார். இந்தப் போட்டியின் முதல் ஆட்டப் பகுதியில் துவக்கவீரராக களம் இறங்கி 14 பந்துகளில் 12 ஓட்டங்கள் எடுத்து மகமூத்தின் பந்துவீச்சில் ஆட்டமிழந்தார். இதில் 2 நான்குகளும் அடங்கும்.பின் இரண்டாவது ஆட்டப் பகுதியில் 34 பந்துகளில் 37 ஓட்டங்கள் எடுத்தார்.இந்தப் போட்டியில் பாக்கித்தான் அணி 1 இலக்கு வித்தியாசத்தில் வெற்றி பெற்றது.பின் 2010 ஆம் ஆண்டில் பாக்கித்தான் அணி இங்கிலாந்தில் சுற்றுப் பயணம் செய்து தேர்வுத் துடுப்பாட்டப் போட்டிகளில் விளையாடியது. ஆகஸ்டு 26, இலண்டனில் நடைபெற்ற நான்காவது தேர்வுத் துடுப்பாட்டப் போட்டியின் முதல் ஆட்டப் பகுதியில் 58 பந்துகளில் 26 ஓட்டங்கள் எடுத்து சுவானின் பந்துவீச்சில் ஆட்டமிழந்தார். பின் இரண்டாவது ஆட்டப் பகுதியில் 45 பந்துகளில் 21 ஓட்டங்கள் எடுத்து மீண்டும் சுவானின் பந்துவீச்சில் ஆட்டமிழந்தார். இதில் இங்கிலாந்து அணி ஒரு ஆட்டப்பகுதி மற்றும் 225 ஓட்டங்கள் வித்தியாசத்தில் வெற்றி பெற்றது.\n\nSection::::ஒருநாள் போட்டிகள்.\nசெப்டம்பர் 22, 2004 இல் மேற்கிந்தியத்தீவுகள் துடுப்பாட்ட அணிக்கு எதிரான ஒருநாள் பன்னாட்டுத் துடுப்பாட்டப் போட்டியில் இவர் அறிமுகமானார். துவக்க வீரராக கள்ம் இறங்கிய இவர் தனது முதல் போட்டியில் ஓட்டங்கள் எதுவும் எடுக்காமல் பிராட்ஷா பந்துவீச்சில் ஆட்டமிழந்தார். இந்தப் போட்டியில் மேற்கிந்தியத் தீவுகள் அணி எழு இலக்குகளில் வெற்றி பெற்றது. துவக்க வீரராக களம் இறங்குவதில் கடும் போட்டி நிலவியதால் இவருக்கு அணியில் வாய்ப்பு இடம் கிடைப்பதில் சிக்கல் இருந்தது. 2004 ஆம் ஆண்டில் நடைபெற்ற வாகையாளர் கோப்பைத் தொடரில் இலங்கைத் துடுப்பாட்ட அணிக்கு எதிரான போட்டியில் 50 ஓட்டங்கள் அடித்தார். நவம்பர் 13, 2004 இல் இந்தியத் துடுப்பாட்ட அனிக்கு எதிரான ஒருநாள் பன்னாட்டுத் துடுப்பாட்டப் போட்டியில் 292 ஓட்டங்களை எதிர்த்து விளையாடினார். இவர் சோயிப் மாலிக் மற்றும் இன்சமாம் உல் ஹக் ஆகியோருடன் இணைந்து 113 ஓட்டங்கள் எடுத்தார். காயம் காரணமாக 7 ஓவர்கள் மீதமிருக்கும் போது இந்தப் போட்டியில் இருந்து விலகினார். இறுதிவரை ஆட்டமிழக்காமல் 108* ஓட்டங்கள் எடுத்தார். 2010 ஆம் ஆண்டில் நடைபெற்ற ஆசியக் கோப்பைத் துடுப்பாட்டத் தொடரில் இவர் தேர்வானார். ஜூன் 19, தர்மசாலாவில் நடைபெற்ற இந்தியத் துடுப்பாட்ட அணிக்கு எதிரான நான்காவது ஒருநாள் பன்னாட்டுத் துடுப்பாட்டப் போட்டியில் இவர் இறுதியாக விளையாடினார். இந்தப் போட்டியில் 85 பந்துகளைச் சந்தித்த இவர் 74 ஓட்டங்களை எடுத்து ரவீந்திர ஜடேஜாவினால் ரன் அவுட் ஆக்கப்பட்டார். இந்தப் போட்டியில் பாக்கித்தான் அணி 3 இலக்குகளில் வெற்றி பெற்றது.\n\nSection::::பன்னாட்டு இருபது20.\n2007 ஆம் ஆண்டில் செப்டம்பர் 2, நைரோபியில் நடைபெற்ற வங்காளதேசத் துடுப்பாட்ட அணிக்கு எதிரன தொடரின் நான்காவது ஆவது பன்னாட்டு இருபது20 போட்டியில் இவர் அறிமுகமானார். அந்தப் போட்டியில் 27 பந்துகளில் 33 ஓட்டங்களில் எடுத்து அஷ்ரபுல் பந்துவீச்சில் ஆட்டமிழந்தார். இந்தப் போட்டியில் பாக்கித்தான் அனி 30 ஓட்டங்களில் வெற்றி பெற்றது. 2010 ஆம் ஆண்டில் பாக்கித்தான் துடுப்பாட்ட அணி இங்கிலாந்தில் சுற்றுப் பயணம் செய்து விளையாடியது. சூலை 6, 2010 இல் பிர்மிங்ஹாம் துடுப்பாட்ட அரங்கத்தில் நடைபெற்ற ஆத்திரேலியத் துடுப்பாட்ட அணிக்கு எதிரான இரண்டாவது பன்னாட்டு இருபது20போட்டியில் விளையாடினார். அந்தப் போட்டியில் 21 பந்துகளைச் சந்தித்த இவர் 31 ஓட்டங்களை எடுத்து ஓ கீஃபே பந்து வீச்சில் ஆட்டமிழந்தார். இந்தப் போட்டியில் பாக்கித்தான் துடுப்பாட்ட அணி 11 ஓட்டங்களால் வெற்றி பெற்றது.\n\n"}
{"id": "102092", "url": "https://ta.wikipedia.org/wiki?curid=102092", "title": "அனில் டல்பட்", "text": "அனில் டல்பட்\n\nஅனில் டல்பட் சோனவரியா (\"Anil Dalpat Sonavaria\", உருது : انیل دلپت, ஹிந்தி अनील दलपत सोनावारिया, பிறப்பு: செப்டம்பர் 23 1963), ஒரு பாக்கித்தானியத் துடுப்பாட்டக்காரர். குச்சக்காப்பாளர். இவர் ஒன்பது தேர்வுத் துடுப்பாட்டப் போட்டியிலும், 15 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார்.\n"}
{"id": "102093", "url": "https://ta.wikipedia.org/wiki?curid=102093", "title": "ஆண்டாவோ டி சோசா", "text": "ஆண்டாவோ டி சோசா\n\nஆண்டாவோ டி சோசா (\"Antao D'Souza,\" பிறப்பு: சனவரி 17 1939), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டியிலும், 61 முதல்தர துடுப்பாட்டப் போட்டிகளிலும் கலந்து கொண்டுள்ளார். 1959 இலிருந்து 1962 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102094", "url": "https://ta.wikipedia.org/wiki?curid=102094", "title": "இகுத்திசாமுத்தீன்", "text": "இகுத்திசாமுத்தீன்\n\nஇகுத்திசாமுத்தீன் (Ehteshamuddin, பிறப்பு: செப்டம்பர் 4 1950, முன்னாள் பாக்கித்தானியத் துடுப்பாட்டக்காரர்). இவர் ஐந்து தேர்வுத் துடுப்பாட்டப் போட்டியிலும், 134 முதல்தர துடுப்பாட்டப் போட்டிகளிலும் கலந்து கொண்டுள்ளார். 1979 இலிருந்து 1982 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102095", "url": "https://ta.wikipedia.org/wiki?curid=102095", "title": "சலீம் இலாஹி", "text": "சலீம் இலாஹி\n\nசலீம் இலாஹி (\"Saleem Elahi,\" பிறப்பு: நவம்பர் 21 1976), ஒரு பாக்கித்தானியத் துடுப்பாட்டக்காரர். இவர் 13 தேர்வுத் துடுப்பாட்டப் போட்டியிலும், 48 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1995 இலிருந்து 2004 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102096", "url": "https://ta.wikipedia.org/wiki?curid=102096", "title": "சஹுர் இலாஹி", "text": "சஹுர் இலாஹி\n\nசஹுர் இலாஹி (\"Zahoor Elahi\", பிறப்பு: மார்ச்சு 1 1971), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 14 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1996 இலிருந்து 1997 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102099", "url": "https://ta.wikipedia.org/wiki?curid=102099", "title": "பய்சல் இக்பால்", "text": "பய்சல் இக்பால்\n\nபைசல் இக்பால் (\"Faisal Iqbal,\" பிறப்பு: டிசம்பர் 30 1981), ஒரு பாக்கித்தானியத் துடுப்பாட்டக்காரர். இவர் 26 தேர்வுத் துடுப்பாட்டப் போட்டியிலும், 18 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2003 இலிருந்து 2006 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102102", "url": "https://ta.wikipedia.org/wiki?curid=102102", "title": "2011 தமிழ்நாடு சட்டமன்றத் தேர்தல் முடிவுகள் (நாகப்பட்டினம் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (நாகப்பட்டினம் மாவட்டம்)\n\nநாகப்பட்டினம் மாவட்டத்தில் சீர்காழி (தனி), மயிலாடுதுறை, பூம்புகார், நாகப்பட்டினம், கீழ்வேளூர் (தனி), வேதாரண்யம் எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102104", "url": "https://ta.wikipedia.org/wiki?curid=102104", "title": "2011 தமிழ்நாடு சட்டமன்றத் தேர்தல் முடிவுகள் (அரியலூர் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (அரியலூர் மாவட்டம்)\n\nஅரியலூர் மாவட்டத்தில் அரியலூர், ஜெயங்கொண்டம்எனும் இரண்டு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102106", "url": "https://ta.wikipedia.org/wiki?curid=102106", "title": "2011 தமிழ்நாடு சட்டமன்றத் தேர்தல் முடிவுகள் (பெரம்பலூர் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (பெரம்பலூர் மாவட்டம்)\n\nபெரம்பலூர் மாவட்டத்தில் பெரம்பலூர், குன்னம் எனும் இரண்டு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n"}
{"id": "102109", "url": "https://ta.wikipedia.org/wiki?curid=102109", "title": "2011 தமிழ்நாடு சட்டமன்றத் தேர்தல் முடிவுகள் (விருதுநகர் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (விருதுநகர் மாவட்டம்)\n\nவிருதுநகர் மாவட்டத்தில் இராஜபாளையம், திருவில்லிபுத்தூர் (தனி), சாத்தூர், சிவகாசி, விருதுநகர், அருப்புக்கோட்டை, திருச்சுழி எனும் ஏழு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102110", "url": "https://ta.wikipedia.org/wiki?curid=102110", "title": "ஃபிளாக்சு நடவடிக்கை", "text": "ஃபிளாக்சு நடவடிக்கை\n\nஃபிளாக்சு நடவடிக்கை (ஃபிளாக்ஸ் நடவடிக்கை, \"Operation Flax\") இரண்டாம் உலகப் போரின் வடக்கு ஆப்பிரிக்கப் போர் முனையில் நிகழ்ந்த ஒரு வான்படை நடவடிக்கை. துனிசியப் போர்த்தொடரின் ஒரு பகுதியான இதில், துனிசியாவில் எஞ்சியிருந்த அச்சுப் படைகளுக்கு ஐரோப்பாவுடனான வான்வழிப் போக்குவரத்தை நேச நாட்டு வான்படைகள் துண்டித்தன.\n\nமார்ச் 1943ல் வடக்கு ஆப்பிரிக்காவிலிருந்த அச்சுப் படைகள் துனிசியாவின் வடமேற்கு முனையில் சுற்றி வளைக்கப்பட்டன. இறுதிகட்ட தரைப்படைத் தாக்குதலுக்கு முன் அவற்றைப் பலவீனப்படுத்த கடல்வெளியிலும் வான்வெளியிலும் நேச நாட்டுப் படைகள் முயன்றன. அச்சுப் படைகள் நடுநிலக் கடல் வழியாக ஐரோப்பாவுக்குத் தப்பிச் செல்லாமல் இருக்கவும், அவற்றுக்குத் தேவையான தளவாடங்களும், துணைப்படைகளும் கடல்வழியாக அனுப்பப்படுவதைத் தவிர்க்கவும், ஏப்ரல் மாதம் ஃபிளாக்சு நடவடிக்கையை நேச நாட்டுப் படைகள் மேற்கொண்டன. வடக்கு ஆப்பிரிக்கா-ஐரோப்பாவிடையே பயணிக்கும் அச்சுக் கப்பல்கள் அனைத்தையும் மூழ்கடிக்கவும், வடக்கு ஆப்பிரிக்காவை ஐரோப்பாவிலிருந்து துண்டிக்கவும் மே 8ம் தேதி ரெட்ரிபியூசன் நடவடிக்கை மேற்கொள்ளப்பட்டது.\n\nஃபிளாக்சு நடவடிக்கையில் அமெரிக்க வான்படையும், பிரித்தானிய வேந்திய வான்படையும் ஜெர்மானிய வான்படையான லுஃப்டவாஃபேவுடன் துனிசிய மற்றும் நடுநிலக்கடல் மேலான வான்பகுதியில் மோதின. லுஃப்ட்வாஃபேவின் யங்கர்ஸ்-52 வகை போக்குவரத்து வானூர்திகள் சிக்கிக் கொண்டிருக்கும் தரைப்படைகளுக்கு சிசிலி மற்றும் இத்தாலியிலிருந்து தளவாடங்களைக் வான்வழியாக வழங்க முயன்றன. அவற்றைத் தடுக்க இரவு பகலாக நேச நாட்டு வானூர்திகள் முயற்சி செய்தன. ஏப்ரல் 5 முதல் தொடங்கிய ஃபிளாக்சு நடவடிக்கை ஏப்ரல் 26 வரை நீடித்தது. இதன் முதல் கட்டத்தில் அமெரிக்க வான்படை ஈடுபட்டது. முதலில் சிசிலி நீரிணையில் சரக்குக் கப்பல்களைத் தாக்கி மூழ்கடித்தன. பின்னர் தெற்கு இத்தாலியிலும் சிசிலியிலும் அமைந்திருந்த அச்சு வானூர்தி ஓடுதளங்கள் மீது குண்டு வீசின. தொடர்ந்து நடந்த வான்மோதல்களில் லுஃப்ட்வாஃபேவின் சண்டை வானூர்திப் பிரிவுகளும் ஒன்றன் பின் ஒன்றாக அழிக்கப்பட்டன. ஏப்ரல் 12ம் தேதி ஃபிளாக்சின் இரண்டாம் கட்டம் தொடங்கியது. பிரித்தானிய வேந்திய வான்படை அமெரிக்க வான்படைக்கு பதிலாக தாக்குதல்களை மேற்கொண்டது. நேச நாட்டுத் தாக்குதல்களால் அச்சு போக்குவரத்து வானூர்தி படைப்பிரிவுகளுக்கு பெரும் சேதம் ஏற்பட்டது. இதனால் துனிசியாவிலுள்ள அச்சு தரைப்படைகளுக்கு தளவாட மற்றும் எரிபொருள் வழங்கல் தடைபட்டது. மே 4ம் தேதிக்குப் பின்னர் துனிசியாவுக்கு அச்சு வான்வழிப் போக்குவரத்து முற்றிலும் நின்றுபோனது.\n\nரெட்ரிபியூசன் மற்றும் ஃபிளாக்சு நடவடிக்கைகளின் வெற்றியால் துனிசியாவில் அச்சுப் படைகள் முழுமையாகத் துண்டிக்கப்பட்டுவிட்டன. மே 6ம் தேதி நேச நாட்டுத் தரைப்படைகளின் இறுதிகட்ட தாக்குதலான வல்கன் நடவடிக்கை தொடங்கியது. ஒரு வார சண்டைக்குப்பின்னர் அச்சுப்படைகள் சரணடைந்தன.\n"}
{"id": "102111", "url": "https://ta.wikipedia.org/wiki?curid=102111", "title": "2011 தமிழ்நாடு சட்டமன்றத் தேர்தல் முடிவுகள் (மதுரை மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (மதுரை மாவட்டம்)\n\nமதுரை மாவட்டத்தில் மேலூர், மதுரை (கிழக்கு), சோழவந்தான் (தனி), மதுரை (வடக்கு), மதுரை (தெற்கு), மதுரை (மத்தி), மதுரை (மேற்கு), திருப்பரங்குன்றம், திருமங்கலம், உசிலம்பட்டி எனும் பத்து சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102112", "url": "https://ta.wikipedia.org/wiki?curid=102112", "title": "அலாமத் லங்காபுரி", "text": "அலாமத் லங்காபுரி\n\nஅலாமத் லங்காபுரி 1869ம் ஆண்டில் இலங்கை கொழும்பிலிருந்து வெளிவந்த மாதாந்த சிற்றிதழாகும்.\nSection::::முதலாவது இசுலாமிய சிற்றிதழ்.\nஇலங்கை இசுலாமிய இதழியல் வரலாற்றில் முதலாவது வெளிவந்த இதழாக இது இனங்காட்டப்படுகின்றது. \nSection::::வெளியீடு.\nஅலாமத் லங்காபுரி எனும் இதழை கொழும்பில் ஒரு வர்த்தகராக இருந்த துவான்பாபா யூனுசு என்பவர் வெளியிட்டுள்ளார். இவர் ஒரு மலாயராவார்.\nSection::::கருத்து.\nஅரபு மொழியில் அலாமத் என்பது அடையாளம் என்று பொருள்படும். லங்காபுரி எனும்போது அது இலங்கையைக் குறிப்பிடுவதாக அமைகின்றது. எனவே அலாமத் லங்காபுரி எனும்போது இலங்கையைப் பற்றிய அடையாளம் என பொருள்கொள்ள முடியுமாக உள்ளது. \nSection::::கல்லச்சுப் பதிப்பு.\nஇந்த இதழ் கையெழுத்தில் எழுதப்பட்டு கல்லச்சுப் பதிப்பாக வெளிவந்துள்ளது. இதன் சில பிரதிகளை கொழும்பு சுவடிகள் கூடத்தில் இன்றும் பார்க்கக் கூடியதாகவுள்ளன.\n\nSection::::அரபுத் தமிழ்.\nஇவ்விதழ் அரபுத் தமிழில் வெளிவந்தது. அரபுத் தமிழ் எனும்போது தமிழ் உச்சரிப்பில் தமிழ் எழுத்து பயன்படுத்தப்படாமல் அரபு எழுத்தைக் கொண்டு அரபியில் எழுதப்படும் எழுத்துக்கள் அரபுத் தமிழ் எனப்படும். 19ம் நூற்றாண்டில் இலங்கையில் இசுலாமியர்களால் எழுதப்பட்ட பெரும்பாலான ஆக்கங்கள் அரபுத் தமிழிலேயே அமைந்திருந்தன.\nSection::::காரணம்.\n19ம் நூற்றாண்டுகளில் இலங்கையில் இசுலாமியர்கள் அரபுமொழியைக் கற்பதில் கூடுதலான ஆர்வத்தைக் காட்டிவந்துள்ளனர். இக்காலகட்டங்களில் மார்க்க அறிஞர்களும், கற்றவர்களும் மத்ரசாக்கள் எனப்படும் அரபுப் பாடசாலைகளில் கற்றவர்களாக உள்ளனர். இவர்கள் அரபு மொழியில் பெற்ற தேர்ச்சியினால் தமிழ் விடயங்கள் நேரடியாக அரபியில் எழுதியுள்ளனர். இக்காலகட்டங்களில் பெரும்பாலான மத்ரசாக்கள் திண்ணை மத்ரசாக்களாகவே அமைந்திருந்ததாக வரலாற்று சான்றுகள் குறிப்பிடுகின்றன.\n"}
{"id": "102117", "url": "https://ta.wikipedia.org/wiki?curid=102117", "title": "அணுகுண்டு சோதனை", "text": "அணுகுண்டு சோதனை\n\nஅணுகுண்டு சோதனைகள் (Nuclear weapons tests) அணு ஆயுதங்களின் வினைவுறுதிறன், ஈட்டம் மற்றும் வெடிப்புத்திறன் ஆகியவற்றை தீர்மானிக்கும் வண்ணம் நிகழ்த்தப்படும் சோதனைகளாகும். இருபதாம் நூற்றாண்டில் தொடர்ந்து பல நாடுகள் தாங்கள் உருவாக்கிய அணுவாயுதங்களை சோதித்துள்ளன. இச்சோதனைகள் அணு ஆயுதங்கள் எவ்வாறு செயல்படுகின்றன, பல்வேறு சூழல்களில் எவ்வாறு இயங்குகின்றன, கட்டிடங்கள் ஓர் அணுகுண்டு வெடிப்பின்போது எவ்வண்ணம் பாதிப்பிற்குள்ளாகின்றன போன்ற பல தகவல்களைப் பெற உதவுகின்றன. மேலும் நாடுகள் தங்கள் அறிவியல் மற்றும் இராணுவ வலிமையை பறைசாற்றும் விதமாகவும் அரசியல் காரணங்களுக்காகவும் நடத்தப்படுகின்றன.\n\nமுதல் அணுவாயுதச் சோதனை ஐக்கிய அமெரிக்காவால் சூலை 16, 1945ஆம் ஆண்டில் டிரினிடி என்ற இடத்தில் 20 கிலோடன் ஈட்டம் உள்ள அணுகுண்டு வெடிப்பின் மூலம் நடத்தப்பட்டது. முதல் ஐதரசன் குண்டு அதே அமெரிக்காவால் மார்சல் தீவுகளில் 1952ஆம் ஆண்டு நவம்பர் 1 நாள் நடத்தப்பட்டது. மிக வலிமையான வெடிப்புச் சோதனை சோவியத் ஒன்றியத்தால் அக்டோபர் 30, 1961 அன்று 50 மெகாடன் ஈட்டம் உள்ள \"சார் பாம்பா\" எனக் குறிப்பெயரிடப்பட்ட அணுகுண்டு சோதனையாகும்.\n\n1963ஆம் ஆண்டு அணுக்கரு நாடுகள் மற்றும் அணுக்கரு அல்லாத நாடுகள் அனைத்தும் அணுகுண்டு சோதனைகளை வளிமண்டலத்திலோ நீர்பரப்பிற்கடியிலோ விண்வெளியிலோ நடத்துவதில்லை என்று \"மட்டுப்படுத்தப்பட்ட சோதனை தடை உடன்பாட்டில்\" கையெழுத்திட்டன. இந்த உடன்பாடு நிலத்தடிச் சோதனைகளுக்கு அனுமதித்திருந்தது. பிரான்சு 1974ஆம் ஆண்டுவரையும் சீனா 1980ஆம் ஆண்டு வரையும் வளிமண்டலச் சோதனைகளை நடத்தி வந்தன.\nநிலத்தடிச் சோதனைகள் ஐக்கிய அமெரிக்காவினால் 1992ஆம் ஆண்டு வரையும், சோவியத் ஒன்றியத்தால் 1990 வரையும், ஐக்கிய இராச்சியத்தால் 1991 வரையும் சீனா, பிரான்சு நாடுகளால் 1996ஆம் ஆண்டு வரையும் நடத்தப்பட்டன. 1996ஆம் ஆண்டு முழுமையான சோதனைத் தடை உடன்பாடு ஏற்பட்டபின்னர், இந்நாடுகள் அனைத்துவகை அணுகுண்டுச் சோதனைகளையும் நிறுத்திவிட உறுதிமொழி அளித்துள்ளன. இந்த உடன்பாட்டில் கையெழுத்திடாத இந்தியாவும் பாக்கித்தானும் 1998ஆம் ஆண்டு தங்கள் அணுகுண்டு சோதனைகளை நடத்தின.\n\nமிக அண்மையில் வட கொரியா மே 25,2009 அன்று அணுகுண்டு சோதனையை நடத்தியுள்ளது.\n\n"}
{"id": "102122", "url": "https://ta.wikipedia.org/wiki?curid=102122", "title": "முழுமையான அணுகுண்டு சோதனைத் தடை உடன்பாடு", "text": "முழுமையான அணுகுண்டு சோதனைத் தடை உடன்பாடு\n\nமுழுமையான அணுகுண்டு சோதனைத் தடை உடன்பாடு (\"Comprehensive Nuclear-Test-Ban Treaty\", சுருக்கமாக \"CTBT\") எத்தகைய சூழலிலும் (நிலத்தடியில், நீர்பரப்பினடியில், விண்வெளியில் மற்றும் வளிமண்டலத்தில்) இராணுவ பயன்பாட்டிற்கோ அல்லது குடிசார் பயன்பாட்டிற்கோ அணுகுண்டு சோதனைகள் நடத்தபட தடை செய்கிறது. இது ஐக்கிய நாடுகளின் பொது அவையில் 1996ஆம் ஆண்டு செப்டம்பர் 10 அன்று நிறைவேற்றப்பட்டாலும் இதுவரை செயல்பாட்டிற்கு வரவில்லை. இந்தியாவும் பாக்கித்தானும் இன்னமும் இதற்கு ஒப்பவில்லை.\n\nSection::::நிகழ்நிலை.\nஇந்த உடன்பாடு ஐக்கிய நாடுகள் பொது அவையால் 10 செப்டம்பர் 1996ஆம் ஆண்டு நிறைவேற்றப்பட்டது. நியூயார்க் நகரில் 1996ஆம் ஆண்டு 24 செப்டம்பர் அன்று நாடுகள் கையெழுத்திட திறக்கப்பட்டது. அப்போது அணு ஆயுத நாடுகளாக இருந்த எட்டு நாடுகளில் ஐந்து உட்பட, 71 நாடுகள் முதலில் கையெழுத்திட்டன. மே 2010 நிலவரப்படி , 153 நாடுகள் உடன்பாட்டை ஏற்புறுதி செய்துள்ளன; மேலும் 29 நாடுகள் கையொப்பமிட்டு ஏற்புறுதி செய்யாது உள்ளன.\n\nஉடன்பாட்டின் அனுபந்தம் 2இல் பட்டியலிடப்பட்டுள்ள 44 நாடுகளும் ஏற்புறுதி செய்தபின்னர் 180 நாட்கள் கழித்து உடன்பாடு செயலாக்கத்திற்கு வரும். இந்த \"அனுபந்தம் 2\" நாடுகள் 1994ஆம் ஆண்டிற்கும் 1996ஆம் ஆண்டிற்கும் இடையே அணுகுண்டு சோதனைத்தடை ஒப்பந்தப் பேச்சுகளில் பங்குபெற்ற, அந்நாளில் அணுக்கரு உலைகள் அல்லது ஆய்வு உலைகள் வைத்திருந்த நாடுகளாகும். ஏப்ரல் 2009 நிலவரப்படி, ஒன்பது அனுபந்த 2 நாடுகள் ஏற்புறுதி வழங்கவில்லை: சீனா, எகிப்து, இந்தோனேசியா, ஈரான், இசுரேல் மற்றும் அமெரிக்க ஐக்கிய நாடு கையொப்பமிட்டு ஏற்புறுதி வழங்காதவையாம்; இந்தியா, வட கொரியா மற்றும் பாகிஸ்தான் கையொப்பமும் இடாதவையாம். 3 மே 2010 அன்று இந்தோனேசியா உடன்பாட்டிற்கு ஏற்புறுதி வழங்குவதற்கான செயன்முறையைத் துவங்கியுள்ளதாக அறிவித்தது.\n\nSection::::கடமைகள்.\n(உடன்பாட்டு விதி I):\n\n\n"}
{"id": "102123", "url": "https://ta.wikipedia.org/wiki?curid=102123", "title": "தாளையடி சபாரத்தினம்", "text": "தாளையடி சபாரத்தினம்\n\nதாளையடி சபாரத்தினம் (1923 - 1967) ஈழத்துச் சிறுகதை, புதின எழுத்தாளர். நூற்றுக்கணக்கான சிறுகதைகளையும் நாடகங்களையும் சில குறுநாவல்களையும் எழுதியுள்ளார். இவர் தாளையடி சபாரத்தினம் என்ற பெயரில் மட்டுமல்லாமல் மீனா, அசோகன் என்ற புனைப்பெயர்களிலும் எழுதியுள்ளார்.\n\nதினத்தந்தி ஆசிரியர் சி. பா. ஆதித்தனார் தனது கைகளாலேயே வைக்கோலை அரைத்துக் காகிதம் செய்து வெளியிட்ட \"தமிழன்\" என்ற இதழில் \"ஊமைப்பெண்\" என்ற கதையை 1940 ஆம் ஆண்டு தனது 17 ஆவது வயதில் எழுதியதன் மூலம் இலக்கிய உலகில் காலடி வைத்தார் தாளையடி சபாரத்தினம்.\n\n1943 ஆம் ஆண்டு ஈழத்துச் சிறுகதை எழுத்தாளர்களில் ஒருவரான அ. செ. முருகானந்தத்துடன் இணைந்து திருகோணமலையில் எரிமலை என்ற பத்திரிகையை நடத்தினார். பிற்காலத்தில் வீரகேசரி ஞாயிறு இதழிலும், வரதரின் புதினம் பத்திரிகையிலும் பணியாற்றினார்.\n\nபல கதைகளை எழுதிப் புகழ் பெற்றிருந்தாலும், அவரைப் புகழின் உச்சியில் ஏற்றியது அவர் எழுதிய \"புதுவாழ்வு\" என்ற சிறுகதையே. இச்சிறுகதை 1947 ஆம் ஆண்டு கல்கி இதழ் நடத்திய சிறுகதைப் போட்டியில் மூன்றாம் பரிசு பெற்றது. இதனைத் தொடர்ந்து இவரது கதைகள் தென்னகத்துப் பத்திரிகைகளிலும் ஈழத்துப் பத்திரிகைகளிலும் இடம்பெறலாயின.\n\nஇவருடைய கடைசிச் சிறுகதையான \"பெண்ணின் பெருந்தக்க யாவுள\" 1967 ஆம் ஆண்டு தினகரன் பத்திரிகையில் வெளிவந்தது.\n\nSection::::வெளிவந்த நூல்கள்.\nஇவரது சிறுகதைகள் அடங்கிய இரண்டு நூற்றொகுதிகள் இவர் இறந்த பின்னர் இவரது மனைவி மீனா சபாரத்தினத்தினால் வெளியிடப்பட்டன.\n\n"}
{"id": "102125", "url": "https://ta.wikipedia.org/wiki?curid=102125", "title": "சோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன்", "text": "சோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன்\n\nசோணாட்டுப் பூச்சாற்றூர்ப் பார்ப்பான் கவுணியன் விண்ணத்தாயன் ஒரு வள்ளல். \nபார்ப்பனக் குடியில் பிறந்தவன். \nசோழநாட்டில் வாழ்ந்தவன்.\nஇவன் காலத்தில் சோழநாட்டை ஆண்டவன் சோழன் குளமுற்றத்துத் துஞ்சிய கிள்ளிவளவன். \nஆவூர் மூலங்கிழார் இந்தக் கிள்ளிவளவன், இந்த விண்ணத்தாயன் ஆகிய இருவரையும் பாடியுள்ளார்.\nமற்றும் \nஆகியோரும் இப் புலவரால் பாடப்பட்ட சமகாலத்தவர்.\n\n"}
{"id": "102126", "url": "https://ta.wikipedia.org/wiki?curid=102126", "title": "முஸ்லிம் நேசன்", "text": "முஸ்லிம் நேசன்\n\n\"முஸ்லிம் நேசன்\" இலங்கையில் வெளிவந்த இஸ்லாமியர்களின் ஒரு முக்கியத்துவம் மிக்க இதழாகக் கொள்ளப்படுகின்றது. இதன் முதல் இதழ் 1883ல் வெளிவந்துள்ளது.\nSection::::ஆசிரியர்.\nமு. கா. சித்திலெவ்வை \nSection::::தமிழ் மொழியில் வெளிவந்த இதழ்.\n\"முஸ்லிம் நேசன்\" முழுமையாக தமிழ்மொழியில் வெளிவந்தமை அவதானிக்கத்தக்கது. இலங்கை இஸ்லாமியர்களின் தமிழ்மொழி இதழியல் வரலாற்றை நோக்குமிடத்து தமிழில் வெளிவந்த முதல் இதழாக இதனைக் கொள்ளலாம்.\nSection::::போக்கு.\n19ம் நூற்றாண்டின் தமிழ் இதழியல் போக்கினை நோக்குமிடத்து இது முஸ்லிம்களின் செய்திகளுக்கும், முஸ்லிம்களின் விழிப்புணர்வுக்கும் வழிகாட்டக்கூடிய வகையில் அமைந்துள்ளது. குறிப்பாக மரபு ரீதியான இலங்கை முஸ்லிம்களின் சிந்தனைகளுக்கு சவால்விடுக்குமுகமாக இவ்விதழின் போக்கு அமைந்திருந்தது. குறிப்பாக இலங்கை முஸ்லிம்கள் மார்க்கக் கல்வி மாத்திரமன்றி பொதுக்கல்வியிலும் ஆர்வம் காட்ட வேண்டும் என்ற கருத்தினை வலியுறுத்தி வந்துள்ளது. இது மாத்திரமன்றி முஸ்லிம் சமூகத்தின் சீர்த்திருத்தத்தைக் கருத்திற்கொண்டு இவ்விதழ் குரல்கொடுத்து வந்தமை அவதானிக்கத்தக்கது.\n"}
{"id": "102127", "url": "https://ta.wikipedia.org/wiki?curid=102127", "title": "புதினாலங்காரி", "text": "புதினாலங்காரி\n\nபுதினாலங்காரி இலங்கை கொழும்பிலிருந்து 1876 ம் ஆண்டு வெளிவந்த வார இதழாகும்.\nSection::::கருத்து.\nஇலங்கையில் பொதுவாக செய்தி அல்லது பெருங்கதை புதினம் என 19ம் நூற்றாண்டுகளிலும், 20ம் நூற்றாண்டின் ஆரம்பப் பகுதிகளிலும் அழைக்கப்பட்டுள்ளது. எனவே இங்கு \"புதின' என்பது செய்தி என பொருள்கொள்ளப்படுகின்றது. \"புதின அலங்காரி\" தான் \"புதினாலங்காரி\" ஆயிருக்க வேண்டும். எனவே இதுவொரு வாராந்த செய்தி இதழாக எடுத்துக் கொள்ளலாம்.\nSection::::இதழ் முகப்பு.\nபுதினாலங்காரி இதழின் முகப்பில் பிறையும், பொழுதும் முத்திரையிடப்பட்டிருந்தது. பொதுவாக பிறையும், பொழுதும் முத்திரையே இஸ்லாமியர்கள் பயன்படுத்துவர். இன்றுகூட இஸ்லாமிய நிகழ்வுகளை அடையாளப்படுத்த இந்த பிறையும், பொழுதும் முத்திரை பயன்படுத்தப்படுகின்றது. எனவே புதினாலாங்கரி ஓர் இஸ்லாமிய இதழாக கொள்ளப்படுகின்றது.\nSection::::உள்ளடக்கம்.\nஇதுவொரு செய்தி இதழ் என்ற அடிப்படையில் நாட்டின் முக்கிய செய்திகளைத் வாராந்தம் தொகுத்து வெளியிட்டு வந்துள்ளது. அதேநேரம், இலங்கை இஸ்லாமியர்களின் செய்திகளுக்கும் பெருமளவில் முக்கியத்துவம் கொடுத்தும் வந்துள்ளது.\nSection::::அரபுத் தமிழும் கலந்தது.\nபுதினாலங்காரி தமிழில் வெளிவந்தாலும்கூட அரபுத் தமிழும் கலந்திருந்தது.\n\n"}
{"id": "102128", "url": "https://ta.wikipedia.org/wiki?curid=102128", "title": "2011 தமிழ்நாடு சட்டமன்றத் தேர்தல் முடிவுகள் (வேலூர் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (வேலூர் மாவட்டம்)\n\nவேலூர் மாவட்டத்தில் அரக்கோணம் (தனி), சோளிங்கர், காட்பாடி, ராணிப்பேட்டை, ஆற்காடு, வேலூர், அணைக்கட்டு, கீழ்வைத்தனன் குப்பம், குடியாத்தம், வாணியம்பாடி, ஆம்பூர், ஜோலார் பேட்டை, திருப்பத்தூர் எனும் பதின்மூன்று சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102129", "url": "https://ta.wikipedia.org/wiki?curid=102129", "title": "கரோலின்ஸ்கா மையம்", "text": "கரோலின்ஸ்கா மையம்\n\nகரோலின்ஸ்கா மையம் (\"Karolinska Institutet\") சுவீடன் நாட்டின் தலைநகரமான ஸ்டாக்ஹோமில் உள்ளது. இது ஐரோப்பாவில் உள்ள மிகப்பெரிய மருத்துவப் பல்கலைக்கழகங்களில் ஒன்றாகும். 1810 ஆம் ஆண்டில் உருவாக்கப்பட்ட இம்மையமானது, உப்சாலா பல்கலைக்கழகம் (1477) மற்றும் லுண்ட் பல்கலைக்கழகத்தினை (1666) அடுத்து மூன்றாவதாக சுவீடனில் உருவாக்கப்பட்ட பழமையான மருத்துவ மையம் ஆகும். 2010ஆம் ஆண்டு, 200 ஆம் ஆண்டு நிறைவு விழாவைக் கொண்டாடியது. சோல்னா மற்றும் ஹுட்டிங்கேவில் உள்ள கரோலின்ஸ்கா பல்கலைக்கழக மருத்துவமனையானது கரோலின்ஸ்கா மையத்துடன் இணைந்த ஆய்வு மற்றும் கற்பித்தலை முதன்மையாகக் கொண்ட மருத்துவ வளாகம் ஆகும். சுவீடனில் நடக்கும் முப்பது சதவிகித (30%) மருத்துவப்பயிற்சியும், நாற்பது சதவிகித (40%) மருத்துவ ஆய்வும் இங்குதான் நடைபெறுகிறது. இந்த ஆய்வு மையம் அமைக்கும் குழுமம், மருத்துவம் அல்லது உடலியங்கியலுக்கான நோபெல் பரிசு பெற்றவர்களை தேர்ந்தெடுக்கிறது. உலக அளவில் கரோலின்ஸ்கா மையம் பதினாறாவது சிறந்த மருத்துவப் பல்கலைக்கழகமாக உள்ளது.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "102130", "url": "https://ta.wikipedia.org/wiki?curid=102130", "title": "பர்ஹான் ஆதில்", "text": "பர்ஹான் ஆதில்\n\nபர்ஹான் ஆதில் (\"Farhan Adil,\" பிறப்பு: செப்டம்பர் 25 1977), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 83 முதல்தர துடுப்பாட்டப் போட்டிகளிலும் கலந்து கொண்டுள்ளார். 2003 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102131", "url": "https://ta.wikipedia.org/wiki?curid=102131", "title": "பரூக் ஹமீட்", "text": "பரூக் ஹமீட்\n\nபரூக் ஹமீட் (\"Farooq Hamid\", பிறப்பு: மார்ச்சு 3 1945), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 43 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102132", "url": "https://ta.wikipedia.org/wiki?curid=102132", "title": "பாரூக் சமான்", "text": "பாரூக் சமான்\n\nபாரூக் சமான் (\"Farrukh Zaman\", பிறப்பு: ஏப்ரல் 4 1956), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 137 முதல்தர துடுப்பாட்டப் போட்டிகளிலும் கலந்து கொண்டுள்ளார். 1976 இல் பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102133", "url": "https://ta.wikipedia.org/wiki?curid=102133", "title": "பவாட் ஆலம்", "text": "பவாட் ஆலம்\n\nபவாட் ஆலம் (\"Fawad Alam,\" பிறப்பு: அக்டோபர் 8 1985), ஒரு பாக்கித்தானியத் துடுப்பாட்டக்காரர். இவர் மூன்று தேர்வுத் துடுப்பாட்டப் போட்டிகளிலும், 20 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 2007 இலிருந்து 2010 வரை பாக்கித்தான் அணிக்காக தேர்வுத் துடுப்பாட்டப் போட்டியிலும், ஒருநாள் பன்னாட்டுத் துடுப்பாட்டப் போட்டிகளிலும் விளையாடியுள்ளார். இவர் பாக்கித்தான் கராச்சியைச் சேர்ந்தவர்.\n"}
{"id": "102134", "url": "https://ta.wikipedia.org/wiki?curid=102134", "title": "பய்சால் மஹ்மூத்", "text": "பய்சால் மஹ்மூத்\n\nபய்சால் மஹ்மூத் (\"Fazal Mahmood,\" பிறப்பு: பெப்ரவரி 18 1927, இறப்பு மே 30 2005) பாக்கித்தானியத் துடுப்பாட்டக்காரர்). இவர் 34 தேர்வுத் துடுப்பாட்டப் போட்டிகளிலும், 112 முதல்தர துடுப்பாட்டப் போட்டிகளிலும் கலந்து கொண்டுள்ளார். 1952 இலிருந்து 1962 வரை பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டிகளில் விளையாடியுள்ளார். இவர் பாக்கித்தான் லாகூரைச் சேர்ந்தவர்.\n\n[[பகுப்பு:பாக்கித்தானியத் துடுப்பாட்டக்காரர்கள்]]\n[[பகுப்பு:1927 பிறப்புகள்]]\n[[பகுப்பு:2005 இறப்புகள்]]\n[[பகுப்பு:விசுடென் துடுப்பாட்டக்காரர்கள்]]\n[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]"}
{"id": "102135", "url": "https://ta.wikipedia.org/wiki?curid=102135", "title": "பஸ்லுர் ரஹ்மான்", "text": "பஸ்லுர் ரஹ்மான்\n\nபஸ்லுர் ரஹ்மான் (\"Fazal-ur-Rehman\", பிறப்பு: சூன் 11 1935), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 29 முதல்தர துடுப்பாட்டப் போட்டிகளிலும் கலந்து கொண்டுள்ளார். 1958 இல் பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டியில் விளையாடியுள்ளார். இவர் பாக்கித்தான் லாகூரைச் சேர்ந்தவர்.\n\n[[பகுப்பு:பாக்கித்தானியத் துடுப்பாட்டக்காரர்கள்]]\n[[பகுப்பு:1935 பிறப்புகள்]]\n[[பகுப்பு:வாழும் நபர்கள்]]\n[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]"}
{"id": "102137", "url": "https://ta.wikipedia.org/wiki?curid=102137", "title": "பாசில் அக்பர்", "text": "பாசில் அக்பர்\n\nபாசில் அக்பர் (\"Fazl-e-Akbar,\" பிறப்பு: அக்டோபர் 20 1980), ஒரு பாக்கித்தானியத் துடுப்பாட்டக்காரர். இவர் ஐந்து தேர்வுத் துடுப்பாட்டப் போட்டிகளிலும், இரண்டு ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1997 இலிருந்து 1998வரை பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டிகளிலும் விளையாடியுள்ளார். இவர் பாக்கித்தான் பெசாவாரைச் சேர்ந்தவர்.\n\n[[பகுப்பு:பாக்கித்தானியத் துடுப்பாட்டக்காரர்கள்]]\n[[பகுப்பு:1980 பிறப்புகள்]]\n[[பகுப்பு:வாழும் நபர்கள்]]\n[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]"}
{"id": "102138", "url": "https://ta.wikipedia.org/wiki?curid=102138", "title": "2011 தமிழ்நாடு சட்டமன்றத் தேர்தல் முடிவுகள் (இராமநாதபுரம் மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (இராமநாதபுரம் மாவட்டம்)\n\nஇராமநாதபுரம் மாவட்டத்தில் பரமக்குடி (தனி), திருவாடாணை, இராமநாதபுரம், முதுகுளத்தூர் எனும் நான்கு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102139", "url": "https://ta.wikipedia.org/wiki?curid=102139", "title": "குலாம் அப்பாஸ்", "text": "குலாம் அப்பாஸ்\n\nகுலாம் அப்பாஸ் (\"Ghulam Abbas ),\" பிறப்பு: மே 1 1947), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், 102 முதல்தர துடுப்பாட்டம்|முதல்தர துடுப்பாட்டப்]] போட்டிகளிலும் கலந்து கொண்டுள்ளார். 1967 இல் பாக்கித்தான் அணிக்காக [[தேர்வுத் துடுப்பாட்டம்|தேர்வுத் துடுப்பாட்டப் போட்டியிலும் விளையாடியுள்ளார். இவர் இந்தியா டில்லியைப் பிறப்பிடமாகக் கொண்டவர்\n\n[[பகுப்பு:பாக்கித்தானியத் துடுப்பாட்டக்காரர்கள்]]\n[[பகுப்பு:1947 பிறப்புகள்]]\n[[பகுப்பு:வாழும் நபர்கள்]]\n[[பகுப்பு:பாக்கித்தானியத் தேர்வுத் துடுப்பாட்டக்காரர்கள்]]"}
{"id": "102140", "url": "https://ta.wikipedia.org/wiki?curid=102140", "title": "குல் முகம்மட்", "text": "குல் முகம்மட்\n\nகுல் முகம்மட் (\"Gul Mohammad,\" பிறப்பு: அக்டோபர் 15 1921, இறப்பு மே 8. 1992) பாக்கித்தானியத் துடுப்பாட்டக்காரர்). இவர் ஒன்பது தேர்வுத் துடுப்பாட்டப் போட்டிகளிலும், 118 முதல்தர துடுப்பாட்டப் போட்டிகளிலும் கலந்து கொண்டுள்ளார். 1946 இலிருந்து 1956 வரை இந்தியா, பாக்கித்தான் அணிகளுக்காக தேர்வுத் துடுப்பாட்டப் போட்டியிலும் விளையாடியுள்ளார். இவர் இந்தியா மும்பாயைப் பிறப்பிடமாகக் கொண்டவர்\n"}
{"id": "102141", "url": "https://ta.wikipedia.org/wiki?curid=102141", "title": "2011 தமிழ்நாடு சட்டமன்றத் தேர்தல் முடிவுகள் (புதுக்கோட்டை மாவட்டம்)", "text": "2011 தமிழ்நாடு சட்டமன்றத் தேர்தல் முடிவுகள் (புதுக்கோட்டை மாவட்டம்)\n\nபுதுக்கோட்டை மாவட்டத்தில் கந்தர்வக்கோட்டை (தனி), விராலிமலை, புதுக்கோட்டை, திருமயம், ஆலங்குடி, அறந்தாங்கி எனும் ஆறு சட்டமன்றத் தொகுதிகள் இடம் பெற்றுள்ளன. இந்த சட்டமன்றத் தொகுதிகளுக்கு 2011 ஆம் ஆண்டு நடைபெற்ற தமிழ்நாடு சட்டமன்றத் தேர்தல் முடிவுகள் இங்கு தரப்பட்டுள்ளன.\n\n\n"}
{"id": "102143", "url": "https://ta.wikipedia.org/wiki?curid=102143", "title": "அப்தாப் குல்", "text": "அப்தாப் குல்\n\nஅப்தாப் குல் (\"Aftab Gul Khan\", பிறப்பு: மார்ச்சு 31 1946), ஒரு பாக்கித்தானியத் துடுப்பாட்டக்காரர். இவர் ஆறு தேர்வுத் துடுப்பாட்டப் போட்டிகளிலும், 101 முதல்தர துடுப்பாட்டப் போட்டிகளிலும் கலந்து கொண்டுள்ளார். 1969 இலிருந்து 1971 வரை பாக்கித்தான் அணிக்காக தேர்வுத் துடுப்பாட்டப் போட்டியிலும் விளையாடியுள்ளார்.\n"}
{"id": "102144", "url": "https://ta.wikipedia.org/wiki?curid=102144", "title": "ஹாரூன் ரசீட்", "text": "ஹாரூன் ரசீட்\n\nஹாரூன் ரசீட் (Haroon Rasheed, பிறப்பு: மார்ச்சு 25 1953), ஒரு பாக்கித்தானியத் துடுப்பாட்டக்காரர். இவர் 12 தேர்வுத் துடுப்பாட்டப் போட்டிகளிலும், 12 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1977 இலிருந்து 1983 வரை பாக்கித்தான் அணிக்காக தேர்வுத் துடுப்பாட்டப் போட்டியிலும் விளையாடியுள்ளார்.\n"}
{"id": "102145", "url": "https://ta.wikipedia.org/wiki?curid=102145", "title": "ஹசீப் அசன்", "text": "ஹசீப் அசன்\n\nஹசீப் அசன் (\"Haseeb Ahsan,\" பிறப்பு: சூலை 15 1939), ஒரு பாக்கித்தானியத் துடுப்பாட்டக்காரர். இவர் 12 தேர்வுத் துடுப்பாட்டப் போட்டிகளிலும், 49 முதல்தர துடுப்பாட்டப் போட்டிகளிலும்\nகலந்து கொண்டுள்ளார். 1958 இலிருந்து 1962 வரை பாக்கித்தான் அணிக்காகதேர்வுத் துடுப்பாட்டப் போட்டிகளிலும் விளையாடியுள்ளார்.\n"}
{"id": "102147", "url": "https://ta.wikipedia.org/wiki?curid=102147", "title": "உமாயூன் பர்கத்", "text": "உமாயூன் பர்கத்\n\nஉமாயூன் பர்ஹத் அல்லது ஹுமாயூன் பர்ஹத் ( , பிறப்பு: சனவரி 24, 1981), ஒரு பாக்கித்தானியத் துடுப்பாட்டக்காரர். இவர் ஒரு தேர்வுத் துடுப்பாட்டப் போட்டியிலும், ஐந்து ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். துடுப்பாட்டத் தேர்வுப்போட்டிகளில் விளையாடிய குச்சக் காப்பாளர்களுள் எந்தவொரு இலக்கையும் வீழ்த்தத்துணைபுரியாத ஒரே குச்சக் காப்பாளர் இவர்.\n\nபாக்கித்தான் துடுப்பாட்ட அணியில் பங்கேற்ற இம்ரான் பர்ஹாத் இவருடைய தம்பி.\n"}
{"id": "102148", "url": "https://ta.wikipedia.org/wiki?curid=102148", "title": "காலித் இபதுல்லாஹ்", "text": "காலித் இபதுல்லாஹ்\n\nகாலிட் இபதுள்ளாஹ் \"(Khalid Ibadulla,\" பிறப்பு: டிசம்பர் 20 1935), ஒரு பாக்கித்தானியத் துடுப்பாட்டக்காரர். இவர் நான்கு தேர்வுத் துடுப்பாட்டப் போட்டியிலும், 417 முதல்தர துடுப்பாட்டப் போட்டிகளிலும் கலந்து கொண்டுள்ளார். 1964 இலிருந்து 1967 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
{"id": "102151", "url": "https://ta.wikipedia.org/wiki?curid=102151", "title": "இஜாஸ் அஹ்மட்", "text": "இஜாஸ் அஹ்மட்\n\nஇஜாஸ் அஹ்மட் (\"Ijaz Ahmed ),\" பிறப்பு: செப்டம்பர் 20 1968), ஒரு பாக்கித்தானியத் துடுப்பாட்டக்காரர். இவர் 60 தேர்வுத் துடுப்பாட்டப் போட்டியிலும், 250 ஒருநாள் பன்னாட்டுத் துடுப்பாட்டப் போட்டிகளிலும் கலந்து கொண்டுள்ளார். 1986 இலிருந்து 2001 வரை பாக்கித்தான் அணிக்காக தேர்வுத் துடுப்பாட்டப் போட்டியில் விளையாடியுள்ளார்.\n"}
