{"id": "89741", "url": "https://ta.wikipedia.org/wiki?curid=89741", "title": "உ", "text": "உ\n\nஉ () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் ஐந்தாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"உகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஊனா\" என வழங்குவர். \n\nSection::::\"உ\" வின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் உ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் \nதமிழில் உள்ள சுட்டெழுத்துக்கள் மூன்றில் இதுவும் ஒன்று. இது சேய்மைக்கும் அண்மைக்கும் இடைப்பட்டவற்றைக் குறிக்கப் பயன்படுகின்றது. எடுத்துக்காட்டாக உவன், உது, உங்கே போன்ற சேய்மைச் சுட்டுச் சொற்களில் உ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் உ சொல்லின் உள்ளேயே வருவதால் அது அகச் சுட்டு எனப்படுகின்றது. உ புறச் சுட்டாகவும் வருவதுண்டு. அவ்வாறு வரும்போது அது சொல்லுக்குப் புறம்பாக நிற்கும். உவ்விடம் (உ + இடம்) போன்ற சொற்கள் இதற்கு எடுத்துக்காட்டுக்கள்.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. \n\n\nSection::::சொல்லில் உகரம் வரும் இடங்கள்.\nதனி உ சொற்களில் முதல் எழுத்தாக வரும். க், ச், த், ந், ப், ம் ஆகிய மெய்யெழுத்துக்களுடன் சேர்ந்தும் உ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். இதிலிருந்து ஙு, ஞு, டு, ணு, ரு, லு, வு, ழு, ளு று, ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும் தற்காலத்தில், பிற மொழிச் சொற்களை எழுதுவோர் சிலர் டு, ரு, லு போன்ற எழுத்துக்களும் சொல் முதலாக வரும்படி எழுதுகிறார்கள். \"டுவிட்டர்\", \"ருக்குமணி\", \"லுக்மன்\" போன்ற சொற்களை இவற்றுக்கு எடுத்துக்காட்டாகக் கொள்ளலாம். உகரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.\n\nSection::::\"உ\" வும் மெய்யெழுத்துக்களும்.\nஉ உடன் மெய்யெழுத்துக்கள் சேர்ந்து உகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. உகர உயிர்மெய்களைக் குறிப்பிடுவதற்கு அகரமேறிய மெய்கல் மூன்று வகையாகத் திரிபு அடைகின்றன. சில எழுத்துக்களுக்குக் கீழ் நிலைக்குத்தான சிறு கோடு ஒன்று இடப்படுகிறது. \"பு\", \"சு\", \"பு\", \"யு\", \"வு\" என்னும் எழுத்துக்கள் இவ்வகையின. எழுத்தின் கீழ்ப்பகுதியைச் சுற்றி வளைவாகக் கோடு வரைவது இன்னொரு வகை. \"கு\", \"டு\", \"மு\", \"ரு\", \"ழு\", \"ளு\" என்பன இவ்விரண்டாம் வகையைச் சேர்ந்தவை. \"ஞு\", \"ணு\", \"து\", \"நு\", \"லு\", \"று\", \"னு\" ஆகியவை மூன்றாவது வகையைச் சேர்ந்த எழுத்துக்கள். \n18 மெய்யெழுத்துக்களோடும் உகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் உகர ஒலியைக் குறிக்கும் வரிவடிவம் இப்போது இருப்பது போலவே எப்போதும் இருந்தது என்பதில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் உகரத்தைக் குறிக்கப் பயன் பட்ட வரிவடிவங்களில் ஏற்பட்ட மாற்றம் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nஉகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் உகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் உகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\n\nSection::::பிரெய்லியில் உகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையில் இடது பக்கப் புள்ளியும், மூன்றாவது வரிசையில் வலது பக்கப் புள்ளியும் இடது பக்கப் புள்ளியும் புடைத்து இருப்பின் அது உ வைக் குறிக்கும். இதை அருகில் உள்ள படம் காட்டுகிறது.\n\n"}
{"id": "89742", "url": "https://ta.wikipedia.org/wiki?curid=89742", "title": "வேறுபடு ஆற்றல் சுழல்முடுக்கி மையம்", "text": "வேறுபடு ஆற்றல் சுழல்முடுக்கி மையம்\n\nவேறுபடு ஆற்றல் சுழல்முடுக்கி மையம் (Variable Energy Cyclotron Centre) என்பது இந்திய அணு சக்தித்துறையின் மேற்பார்வையில் செயல்படும்\nஒரு ஆராய்ச்சியுடன் கூடிய மேம்பாட்டு மையம் ஆகும். இந்திய அரசு அங்கீகாரம் வழங்கியுள்ள ஹோமி பாபா நிகர் நிலைப் பல்கலைக்கழகத்துடன் இணைந்த நான்கு முதன்மை ஆராய்ச்சி மையங்களில் ஒன்றாகும்.\n\nவேறுபடு ஆற்றல் சுழல்முடுக்கி மையம் இந்தியாவில் மேற்கு வங்காளத்தின் தலைநகரான கொல்கத்தாவில் அமைந்துள்ளது. இந்த மையத்தில் ஆதார அணுக் கரு அறிவியல், பயன்முறை அணுக் கரு அறிவியல் ஆகிய துறைகளில் மிகவும் நவீனமான ஆய்வுகள் மேற்கொள்ளப்படுகிறது. வேகமுடுக்கி இயற்பியல் தொழில் நுட்பங்களில் பெருமளவு ஆராய்ச்சிகள் நடந்து வருகின்றன. கணினி அறிவியல் தொழில் நுட்பங்களிலும் இணைந்து செயல்பட்டு வருகின்றனர்.\n\nவேகமுடுக்கி இயற்பியல் சார்ந்த ஆராய்ச்சிகளை மேற்கொள்ள, இங்கு 1970 ஆம் ஆண்டுகளில் தொடங்கி, இந்திய வல்லுனர்களின் தொழில் நுட்பத்தில் ஒரு 224 செ.மீ. அளவுடன் கூடிய வேறுபடு ஆற்றல் சுழல்முடுக்கியை வடிவமைத்து கட்டி முடித்தார்கள். இது 1977 ஆண்டு முதல் ஆராய்ச்சிகள் புரிவதற்காக பயன்பாட்டில் உள்ளது. இதன் மூலம் வேறுபடும் ஆற்றலளவு கொண்ட புரோட்டான், டியூட்டிரான், அலுபாத்துணிக்கை,(proton, deuteron, alpha particles), கனமான அயனிக்கற்றைகள் (heavy ion beams) ஆகியவற்றை இதர நிறுவனங்களுக்கு வழங்குகிறார்கள். தற்பொழுது இங்கு மீக்கடத்து சுழல்முடுக்கி (superconducting cyclotron) ஒன்றையும் பணிந்து வருகிறார்கள். இது செயல்படும் பொழுது, இந்திய வல்லுனர்களால் மீக்கடத்து காந்தம், கடுங்குளிர் இயக்கம் (superconducting magnets, cryogenics) ஆகியவற்றில் பொதிந்து கிடக்கும் அறிவியல் இரகசியங்களை தெரிந்து கொள்ள வாய்ப்பளிக்கும்.\n\nஇதைத் தவிர இந்த மையத்தில் புதியதாக கதிரியக்க அயனிக்கற்றைகள் வேகமுடுக்கி விசைகளையும் (radioactive ion beam accelerators) அமைத்து வருகிறார்கள். இதன் மூலமாக உயர்ந்த வகையிலான அணுக்கரு இயற்பியல் ஆராய்ச்சிகளை செயல்படுத்தலாம்.\n\nகுவார்க்கு உட்கருத் துகள் இரத்த நீர்மம் (Quark Gluon Plasma) என அறியப்படும் துறையில் ஆராய்ச்சிகளை மேற்கொண்டதற்கு இந்நிறுவனம் வெளிநாடுகளில் நல்ல பெயரை சம்பாதித்துள்ளது. ஹீலியம் வாயுவை பிரித்தெடுத்தல், நிலநடுக்கங்களை கண்டறிதல் ஆகிய ஆய்வுகளிலும் பல சாதனைகளை கண்டறிந்துள்ளனர்.\n\nகணினி தொழில் நுட்பத்திலும் இம்மையம் பெயர்பெற்று விளங்குகிறது. வடக்கு, வட கிழக்கு மாநிலங்களுக்காக இம்மையம் வலைத்தளம் மூலமாக ERNET என்ற மின்னஞ்சல் வலைச்சேவைகளையும் வழங்கி வருகிறது.\n"}
{"id": "89747", "url": "https://ta.wikipedia.org/wiki?curid=89747", "title": "பெர்சி பைச்சு செல்லி", "text": "பெர்சி பைச்சு செல்லி\n\nபெர்சி பைச்சு செல்லி அல்லது பெர்சி பைஷ் ஷெல்லி (\"Percy Bysshe Shelley\", ஆகஸ்ட் 4, 1792 – ஜூலை 8, 1822) ஒரு ஆங்கிலக் கவிஞர். பி.பி. ஷெல்லி என்றும் இவர் அழைக்கப்படுகிறார்.புனைவியல்/கற்பனையியல் இயக்கத்தின் (romantic movement) முக்கிய கவிஞர்களுள் ஒருவராகக் கருதப்படுகிறார். இவர் ஜான் கீட்ஸ் மற்றும் பைரன் பிரபு ஆகியோரின் நண்பர். இவருடைய இரண்டாவது மனைவி மேரி ஷெல்லியும் புகழ் பெற்ற புதின எழுத்தாளர்.\n\nஷெல்லியின் அசாத்திய கொள்கைப்பிடிப்பும், தனித்துவ வாழ்க்கைமுறையும் அவர் வாழ்ந்த காலத்தில் அவரைப் புகழை அடையவிடாமல் தடுத்தன. அவருடைய படைப்புகள் பலமுறை புறக்கணிக்கப்பட்டன அல்லது உலகின் பார்வையிலிருந்து மறைக்கப்பட்டன. அவர் இறக்கும்வரை அவருடைய ரசிகர் கூட்டத்தின் எண்ணிக்கை ஐம்பதைத் தாண்டவில்லை. \"ஓசிமாண்டியாஸ்\", \"ஓட் டூ எ வெஸ்ட் விண்ட்\", \"டூ எ ஸ்கைலார்க்\", \"தி மாஸ்க் ஆஃப் அனார்க்கி\" அஃப் அனார்க்கி போன்ற தனிக்கவிதைகள் ஷெல்லியின் மிகவும் குறிப்பிடத்தக்க படைப்புகளாகும். ஆங்கில கவிதையுலகில் அழியாப்புகழ் பெற்றிருக்கும் இவை, இன்று வரை செவ்வியல் கவிதைத் தொகுப்புகளில் இடம் பெறுகின்றன. இவற்றைத் தவிர \"அடோனாய்ஸ்\", குயின் மாப், அலாஸ்டர், ரிவோல்ட் ஆஃப் இஸ்லாம், தி டிருயம்ஃப் ஆஃப் லைஃப் போன்ற புகழ்பெற்ற நெடுங்கவிதைகளையும், தி சென்சி, புரோமீத்தியஸ் அன்பவுண்ட் போன்ற மேடை நாடகங்களையும் ஷெல்லி எழுதியுள்ளார். முப்பதாண்டுகளே வாழ்ந்தாலும், ஆங்கில இலக்கியத்தில் ஷெல்லி பெரும் தாக்கத்தை ஏற்படுத்தியுள்ளார். நான்கு தலைமுறைகளாக பல கவிஞர்கள் ஷெல்லியின் படைப்புகளால் உந்தப்பட்டு கவிதைகளை எழுதினர். அவரது வன்முறையற்ற போராட்ட முறைகள் கென்றி டேவிட் தூரோவின் சட்டமறுப்புக் கொள்கைக்கும் மகாத்மா காந்தியின் அறப்போர் முறைக்கும், முன்னோடியாக இருந்தது.\n\nSection::::தாக்கங்கள்.\nஜான் மில்டன்\n\nSection::::பின்பற்றுவோர்.\nவில்லியம் பட்லர் யீட்ஸ், ஜான் காஸ்புரோவிக்ஸ், ஆல்பிரட் நோபல், கிரகோரி கார்சோ, கார்ல் மார்க்ஸ், ஆஸ்கார் வைல்ட், தாமஸ் ஹார்டி, ஜார்ஜ் பெர்னாட் ஷா, பெர்ட்ரண்டு ரசல், அப்டன் சின்கிளெயர், ஜே. கிருஷ்ணமூர்த்தி\n\nSection::::பிறப்பு மற்றும் இளமைக் காலம்.\nதிமோதி ஷெல்லி என்பவருக்கு முதல் மகனாக ஷெல்லி 1792 ஆம் ஆண்டு ஆகத்து மாதம் நான்காம் திகதி பிறந்தார்.இவருக்கு நான்கு தங்கைகளும்,ஒரு தம்பியும் இருந்தனர்.ஆக்ஸ்போர்டு பல்கலைக்கழகத்தின் ஈடோன் கல்லூரியில் அவர் தன் கல்லூரிப் படிப்பை படித்தார்.கல்லூரியில் மதங்களுக்கு எதிராக துண்டு பிரசுரங்களை வினியோகித்த காரணங்களுக்காக அவர் கல்லூரியை விட்டு நீக்கப்பட்டார்.அதன் பின் அவர் ஹாரியட் வெஸ்ட் புரூக் என்பவரை காதல் திருமணம் செய்து கொண்டார்.வில்லியம் காட்வின் என்பவரையே ஷெல்லி குருவாக ஏற்றிருந்தார்.காட்வின்னின் மகளான மேரியை ஷெல்லி இரண்டாவது திருமணம் செய்து கொண்டார்.\n\nSection::::இறப்பு.\n1822 ஆம் ஆண்டு ஜூலை எட்டாம் நாள் படகு விபத்தில் ஷெல்லி இறந்தார்.ஒரு நூற்றாண்டுக்கு பிறகு ஆக்ஸ்போர்ட் கல்வி நிறுவனம் அவரின் வாழ்க்கை வரலாறு புத்தகத்தை எழுதியது.\n\nSection::::உசாத்துணைகள்.\nசுப.வீரபாண்டியன் எழுதி,நக்கீரன் பிரசுரம் வெளியிட்ட இளமை எனும் பூங்காற்று நூல்.\n"}
{"id": "89749", "url": "https://ta.wikipedia.org/wiki?curid=89749", "title": "தகழி சிவசங்கரப் பிள்ளை", "text": "தகழி சிவசங்கரப் பிள்ளை\n\nதகழி சிவசங்கரப் பிள்ளை (\"Thakazhi Sivasankara Pillai\", , ஏப்ரல் 17, 1912 - ஏப்ரல் 10, 1999) மலையாள மொழியின் யதார்த்தவாத முற்போக்கு எழுத்தாளர்களில் முக்கியமானவர். ஞானபீட விருது பெற்றவர். மலையாள மொழியில் 36 நாவல்களையும் 500க்கு மேற்பட்ட சிறுகதைகளையும் ஒரு நாடகத்தையும் எழுதியிருந்ததால் பரவலாக அறியப்பட்டார்.\n\nSection::::தாக்கங்கள்.\nகை டி மாப்பசான், கார்ல் மார்க்ஸ், சிக்மண்ட் பிராய்ட்.\n\nSection::::வாழ்க்கைக் குறிப்பு.\nசிவசங்கரப்பிள்ளை கேரளாவிலுள்ள ஆலப்புழா அருகே தகழி என்ற கிராமத்தில் பிறந்தார். அப்பா பொய்ப்பள்ளிக்குளத்து சங்கரக்குறுப்பு. அம்மா பார்வதியம்மா. பிரபல கதகளி நடிகரான \"குரு குஞ்சுக்குறுப்பு\" தகழி சிவசங்கரப்பிள்ளையின் சித்தப்பா.\n\nஅம்பலப்புழா கடற்கரை ஆங்கிலப்பள்ளியில் ஏழாம் வகுப்பு வரை படித்தார். வைக்கத்திலும் கருவாற்றாவிலும் பள்ளியிறுதிப் படிப்பை முடித்தார். பின்னர் திருவனந்தபுரம் சட்டக் கல்லூரியில் பிளீடர் படிப்பை முடித்தார். அப்போது கேரளத்தின் முக்கியமான இலக்கிய விமர்சகரான கேசரி பாலகிருஷ்ணபிள்ளையின் மாணவரானார். கேரளகேசரி இதழின் நிருபராக பணியாற்றினார். 1934ல் காத்தம்மாவை மணந்துகொண்டார். நெடுமுடி தெக்கேமுறி செம்பகச்சேரி சிறைக்கல் வீட்டில் கமலாட்சியம்மா என்பது காத்தம்மாவின் முழுப் பெயர்.\nஅம்பலப்புழா நீதிமன்றத்தில் பி பரமேஸ்வர பிள்ளை என்ற வழக்கறிஞரின் கீழே பணியாற்றினார். அப்போது கம்யூனிஸ்டுக் கட்சி ஈடுபாடு வந்தது. முற்போக்கு எழுத்தாளர் சங்க ஊழியராக பணியாற்றினார். கேரளத்தில் முற்போக்கு எழுத்தாளர் சங்கத்தை நிறுவி நிலைநாட்டியவர் தகழி.\n\nஇவர் கேரள சாகித்ய அக்காதமி என்ற அமைப்பை தலைமை ஏற்று திறம்பட நடத்தியிருக்கிறார்.\n\nSection::::இலக்கிய வாழ்க்கை.\nதகழி தன் 13 ஆம் வயதில் முதல்கதையை எழுதினார். கேசரி பாலகிருஷ்ணபிள்ளை வழியாக முற்போக்கு எழுத்தில் ஈடுபட்ட தகழி யதார்த்தவாத அழகியல் கொண்ட முற்போக்கு படைப்புகளை எழுதினார். அவர் பிறந்த நிலப்பகுதி குட்டநாடு என்று அழைக்கப்பட்டது. அதைப்பற்றி விரிவாக எழுதியமையால் குட்டநாட்டின் இதிகாசக்காரர் என்று அவர் சிறப்பிக்கப்பட்டார்\n\n1934ல் வெளிவந்த தியாகத்தின் விலை என்ற நாவல் அவரது முதல் பெரும் படைப்பாக அமைந்தது. 600 சிறுகதைகளை எழுதினார். வெள்ளப்பொக்கத்தில் என்ற அவரது கதை மிகப்பிரபலமான ஒன்று. 1954ல் வெளிவந்த செம்மீன் அவரது மிகப் புகழ் பெற்ற நாவல். இதை ராமு காரியாட்டு 1965ல் திரைப்படமாக தயாரித்தார். அந்தப் படம் தேசிய விருது பெற்றது. அதற்கு சிவசங்கரப் பிள்ளையே திரைக்கதை எழுதினார். இவரது பெரும்பாலான நாவல்கள் திரைப்படங்களாக வந்தன. இரண்டு இடங்கழி, அனுபவங்ஙள் பாளிச்சகள், அடிமகள், ஏணிப்படிகள் போன்றவை முக்கியமான படங்கள்.\n\nஏணிப்படி என்ற நாவலுக்காக கேந்திர சாகித்திய அக்காதமி விருது வழங்கப்பட்டது. 1984ம் ஆண்டுக்கான ஞானபீட விருதை கயிறு என்ற நாவலுக்காக பெற்றார்.\n\nSection::::தலைமறைவு வாழ்க்கை.\nவிடுதலைப் போராட்ட இயக்கத்திலும் பங்கு பெற்ற இவரது செயல்பாடுகள் அனைத்தும் காவல்துறையினரின் கண்காணிப்புக்கு உட்படுத்தப்பட்டன. எனவே திருச்சூர் அருகிலுள்ள “தடக்கன்சேரி” எனும் ஊரில் இவர் தலைமறைவு வாழ்க்கையை மேற்கொண்டார்.\n\n"}
{"id": "89750", "url": "https://ta.wikipedia.org/wiki?curid=89750", "title": "ஆண்ட்ரூ கார்னேகி", "text": "ஆண்ட்ரூ கார்னேகி\n\nஆண்ட்ரூ கார்னேகி அல்லது ஆண்ட்ரூ கார்னெகீ, \"Andrew Carnegie\", நவம்பர் 25, 1835 - ஆகத்து 11, 1919) ஐக்கிய அமெரிக்காவில் வாழ்ந்த புகழ் பெற்ற கைத்தொழில் அதிபரும் கொடைவள்ளலுமாவார். அவரது நன்கொடையினால் ஏற்படுத்தப்பட்ட பல்வேறு கல்வி மற்றும் கலை நிறுவனங்கள் இன்றும் மகத்தான சேவையைப் புரிந்து வருகின்றன.\n\nSection::::இளமைக்காலம்.\nகார்கேகி 1835ஆம் ஆண்டு ஸ்கொட்லாந்தில் பிறந்தார். தனது 13வது வயதில் தன் குடும்பத்தினருடன் அமெரிக்காவுக்குச் சென்று அங்கு பருத்தி ஆலை ஒன்றில் நூல்சுற்றும் பையனாக சொற்ப சம்பளத்திற்கு வேலை செய்ய ஆரம்பித்தார்.\n\nஸ்காட்லாந்தில் பிறந்தவர். அப்பா நெசவாளர். 13 வயதில் குடும்பத்துடன் அமெரிக்கா சென்றார். ஒரு தொழிற்சாலையில் வேலை பார்த்தார். பிறகு, தந்தி கொண்டு செல்லும் பணியாளரானார். சிறிது காலத்தில் தந்தி ஆபரேட்டராக உயர்ந்தார்.\n\n பென்சில்வேனியாவில் ரயில் நிலையப் பணியில் சேர்ந்தார். தொழில் நுணுக்கங்களைத் தெரிந்துகொண்டார். 3 ஆண்டுகளில் ரயில் நிலையக் கண்காணிப்பாளராக பதவி உயர்வு பெற்றார்.\n\n ரயில்வேயில் வேலை பார்க்கும்போதே முதலீடுகள் செய்தார். எண்ணெய் தொழிலில் நிறைய வருமானம் கிடைப்பதை அறிந்தார். 30-வது வயதில் ரயில்வே வேலையை விட்டுவிட்டு தொழிலில் இறங்கினார்.\n\n அடுத்த 10 ஆண்டுகள் முழு மூச்சாக எஃகுத் தொழிலில் ஈடுபட்டார். கார்னகி ஸ்டீல் கம்பெனி அமெரிக்காவின் எஃகு உற்பத்தியில் புரட்சியை உண்டாக்கியது. நாடு முழுவதும் தொழிற்சாலைகளை நிறுவினார். எஃகு உற்பத்தியில் புதிய தொழில்நுட்பம், வழிமுறைகளைப் பயன்படுத்தினார்.\n\n கச்சாப் பொருட்கள், கப்பல்கள், பொருட்களைக் கொண்டுசெல்வதற்கான ரயில் பாதை, எரிபொருளுக்கான நிலக்கரி சுரங்கங்கள் என தொழிலுக்குத் தேவையான அனைத்தையும் சொந்தமாக்கிக் கொண்டார்.\n\n எடுத்த காரியத்தை முடிக்காமல் விடமாட்டார். இதனால் தொழில் துறையில் ஆதிக்க சக்தியாகவும் அபரிமிதமாக சொத்துகளுக்கு அதிபதியாகவும் திகழ்ந்தார். இவரது நிறுவனத்தின் அபார வளர்ச்சியால் அமெரிக்காவின் பொருளாதாரமும் உயர்ந்தது. அமெரிக்காவை வடிவமைத் தவர்களில் ஒருவர் என்ற புகழ் மகுடத்தையும் சூடினார்.\n\n தன் வாழ்வின் திருப்புமுனையாகத் திகழ்ந்த ஒரு அதிரடி முடிவை 65 வயதில் எடுத்தார். நிதித் துறை ஜாம்பவானும் யுனைடெட் ஸ்டேட்ஸ் ஸ்டீல் கார்ப்பரேஷனின் அதிபருமான ஜே.பி.மார்கனிடம் தனது அனைத்து தொழில் நிறுவனங்களையும் விற்றார். அதில் 480 மில்லியன் டாலர் வருமானம் கிடைத்தது. உலகின் மிகப்பெரிய பணக்காரர் ஆனார்.\n\n நியூயார்க் பொது நூலகத்துக்கு 5 மில்லியன் டாலர் வழங்கினார். இவரது ஆதரவில் 2,800 நூலகங்கள் தொடங்கப்பட்டன. ஏராளமான பள்ளிகள், கல்லூரிகள், பல்கலைக்கழகங்கள் தொடங்கினார்.\n\n மாத்யூ அர்னால்ட், மார்க் ட்வைன், வில்லியம் கிளாட்ஸ்டோன், தியோடர் ரூஸ்வெல்ட் ஆகியோருடன் நெருங்கிய நட்பு கொண்டிருந்தார். நிறைய புத்தகங்கள், கட்டுரைகள் எழுதியுள்ளார்.\n\n பணக்காரர்கள் சமூகப் பொறுப்புணர்வுடன் நடந்துகொண்டு, தங்கள் செல்வத்தால் மற்றவர்களுக்கு உதவ வேண்டும் என்ற கருத்தின் அடிப்படையில்1900-ல் இவர் எழுதிய புத்தகம் ‘தி காஸ்பல் ஆஃப் வெல்த்’ என்ற பெயரில் வெளிவந்தது. பூஜ்ஜியத்தில் இருந்து தொடங்கி உலகத்தின் மிகப்பெரிய கோடீஸ்வரராக உயர்ந்த இவர் 83 வயதில் காலமானார்.\n\n\n"}
{"id": "89751", "url": "https://ta.wikipedia.org/wiki?curid=89751", "title": "அந்துவான் இலவாசியே", "text": "அந்துவான் இலவாசியே\n\nஅந்துவான் இலவாசியே (Antoine-Laurent de Lavoisier: 26 ஆகஸ்ட், 1743 – 8 மே, 1794;) ஒரு பிரான்சிய வேதியலாளர். தற்கால வேதியலின் தந்தை’ என்று போற்றப்படுபவர். ஆக்சிசனைக் கண்டறிந்தவர்; ; தவறான கொள்கைகள் காரணமாக பின்தங்கிய நிலையிலிருந்த வேதியல், உயிரியல் துறைகளில் புதிய வரலாற்றை உருவாக்கியவர்களுள் அந்துவான் இலவாசியே முக்கியமான ஒருவராவார். வேதியலுக்கான கலைச்சொல் தொகுதியை உருவாக்கியவர்; மெட்ரிக் முறை எனப்படும் அளவீட்டு முறையை உருவாக்க உதவியவர்; கந்தகம் உள்ளிட்ட ஒருசில பொருட்கள் கூட்டுப்பொருளல்ல தனிமமே என மெய்ப்பித்தவர்; ஆக்சிசன், நைதரசன் ஆகிய இரண்டு வளிமங்கள் கலந்ததுதான் காற்று என்பதையும், அதேபோல் ஆக்சிசனும், ஐதரசனும் கலந்ததுதான் தண்ணீர் என்பதையும் ஆதாரங்களுடன் நிறுவியவர். மனிதனும் விலங்குகளும் தாங்கள் மூச்சுவிடும் உயிர் வளியைக் கொண்டு, உடலுக்குள் கரிமப் பொருளை எரிப்பதன் மூலம் சக்தியைப் பெறுகின்றன என்று இலவாசியே கண்டறிந்து கூறினார். பொருள்களின் நிறை குறையாப் பண்பினைக் (Conservation of Matter) கண்டறிந்தவர் 1794 ஆம் ஆண்டு நடந்த பிரான்சியப் புரட்சியின் போது புரட்சியாளர் என்று குற்றஞ்சாட்டிக் கிளெட்டின் இயந்திரத்தால் கொல்லப்பட்டார் இந்த மிகச்சிறந்த அறிவியல் மேதை.\n\nSection::::இளமைக்காலம்.\nஇலவாசியே 1743 ஆம் ஆண்டு ஆக்ஸ்ட் 26 ஆம்தேதி பாரிசில் ஒரு செல்வக் குடும்பத்தில் பிறந்தார் .ஐந்து வயதிலேயே தனது தாயாரை இழந்தார். மாசாரின் கல்லூரியில் 1754 முதல் 1761 வரை வேதியல், தாவரவியலும், வானவியலும், கணிதமும் பயின்றார். கல்வியில் சிறந்து விளங்கிய அவர் தனது தந்தையின் வழியில் சட்டத்துறையில் பட்டம் பெற்றார். எனினும் அவர் சட்டம் பழகவில்லை லவாய்சியருக்கு ஆராய்ட்சிகள் செய்வதிலேயே அதிக ஆர்வம் இருந்தது. அதிலும் குறிப்பாக வேதியியலில் அதிக ஆர்வம் காட்டினார். தனது 25 ஆம் வயதில் பிரான்சிய அறிவியல் கழகத்தின் உறுப்பினரானார். 1769 இல், அவர் பிரான்சின் முதல் புவியியல் வரைபடத்தை உருவாக்குவதில் பங்காற்றினார்..\n\n1771 ல், தனது 28 ஆவது வயதில், 13-வயதான மேரி-அன்னே என்பவரை மனந்துகொண்டார். காலப்போக்கில் அவர் தனது கணவருக்கு பல வகையிலும் உறுதுணையாக இருந்தார். இரிச்சர்டு கிர்வன் மற்றும் சோசப்பு பிரீசிட்லி ஆகியோருடைய ஆங்கில கட்டுரைகள், ஆராய்ச்சிகளை பிரான்சிய மொழியில் மொழிபெயர்த்தார். தனது கணவர் மற்றும் அவரது கூட்டாளிகளுக்காக மேரி பல ஆய்வக துணைக்கருவிகளை வடிவமைத்துள்ளார். இலவாசியே எழுதிவைத்த நிணைவுக்குறிப்புகளை இவர் திருத்தி வெளியிட்டுள்ளார். இதில் கூறப்பட்ட வேதியல் தொடர்பான கருத்துகள் இன்றும் பல்வேறு அறிவியல் அறிஞர்களால் விவாதிக்கப்பட்டு வருகிறது.\n\n1766 ஆம் ஆண்டு பாரிசின் தெருக்களில் விளக்குகளைப் பொருத்த வேண்டும் என்று இலவாசியே கருத்துரைத்தார். அதற்காக அவருக்கு தங்கப்பதக்கம் கிடைத்தது. வெடிகுண்டு தூள் அதிகாரியாக அவர் பணியாற்றியபோது வெடித்தல் பற்றியும் எரியும் தன்மை பற்றியும் நிறைய ஆராய்ச்சிகள் செய்தார். ஓர் உலோகத்தை எரித்தால் அதிலிருந்து கிடைக்கும் சாம்பலின் எடை அந்த உலோகத்தின் ஆரம்ப எடையைக் காட்டிலும் அதிகமாக இருக்கும் என்பதை லவாய்சியர் சோதனைகள் மூலம் மெய்ப்பித்துக் காட்டினார். இதேபோன்ற இன்னும் பல முக்கிய கண்டுபிடிப்புகளை அவர் செய்தார். அந்தக் காலகட்டத்தில் இயற்பியல், கணிதம், வானவியல் போன்ற அறிவியல் துறைகள் கண்டிருந்த வளர்ச்சியை வேதியியல் கண்டிருக்கவில்லை, அது பெருமளவு பின்தங்கியிருந்தது.\n\nSection::::வேதியல் கண்டுபிடிப்புகள்.\nஅந்தக் காலகட்டத்தில் வேதியியலார் பல்வேறு தனிப்பட்ட உண்மைகளைக் கண்டு கூறியிருந்தனர். அவையெல்லாம் சிதறி ஒருங்கிணைக்கப்படாத உண்மைகளாக இருந்தன. மேலும் பல தவறான கருத்துகளும் நிலவின. காட்டாக காற்றும் தண்ணீரும் கூட்டுப்பொருள்கள் (compounds) என்பது பற்றிய கருத்து. லவாய்சியரின் வருகைக்கு முன் காற்றும் தண்ணீரும் தனிமங்கள் என்று தவறாகக் கருதப்பட்டது. மேலும் நெருப்பின் தன்மைப் பற்றியும் மிகத் தவறான கருத்து நிலவியது. எல்லா எரியக்கூடியப் பொருள்களும் 'புளோஜிஸ்டான்' எனப்படும் பொருளை வெளியேற்றுவதாக அக்கால வேதியலாளர் நம்பினர். இந்த தவறான கருத்துக்களையெல்லாம் மாற்றி அமைத்தார் இலவாசியே. 'புளோஜிஸ்டான்' என்று எந்தப்பொருளும் கிடையாது என்பதை முதலில் சோதனைகள் மூலம் நிறுவினார். வேதியல் கலப்பினால்தான் நெருப்பு எரிகிறது என்பதை இலவாசியே கண்டு சொன்னார்.\n\nசோசப்பு பிரீசிட்லி கண்டறிந்து தனிமைப்படுத்திய வளிமத்துக்கு ஆக்சிசன் என்ற பெயரிட்டார் இலவாசியே. நெருப்பு எரிவதற்கு காற்றில் உள்ள ஆக்சிசன் தான் காரணம் எனஇலவாசியே கண்டறிந்தார். ஆக்சிசன், நைதரசன் ஆகிய இரண்டு வாயுக்கள் கலந்ததுதான் காற்று என்பதையும், அதேபோல் ஆக்சிசனும், ஐதரசனும் கலந்ததுதான் தண்ணீர் என்பதையும் ஆதாரங்களுடன் நிறுவினார். ஆனால் இலவாசியே கண்டு சொல்லும்வரை அவை அறியப்படாமல் இருந்தன. புதிதாக கண்டுபிடிக்கப்படும் எதனையும் அறிவியல் உலகம் அவ்வளவு விரைவாக ஏற்றுக்கொண்டதில்லை. இலவாசியேவின் கண்டுடிப்புகளும் அதற்கு விதிவிலக்காக இல்லை. இலவாசியே தனது கண்டுபிடிப்புகளை தகுந்த ஆதாரங்களுடன் எடுத்துக்காட்டியும் அப்போது புகழ்பெற்றிருந்த வேதியியலாளர்கள் அவரது கருத்துக்களை ஏற்க மறுத்தனர். ஆனால் தான் உண்மை என்று நம்பியவற்றை எடுத்துக்கூற லவாய்சியர் தயங்கியதில்லை.\n\nSection::::நிறை மாறாமை.\n1781 வாக்கில் இலவாசியேவின் மனைவியான மாரி-ஆன் இராபர்ட் பாய்லேயின் ஒரு கட்டுரையை பிரான்சிய மொழிக்குப் பெயர்த்தார். அக்கட்டுரையில் ஒரு சோதனை பற்றிய முடிவுகளை பாய்லே குறித்து வைத்திருந்தார். அதாவது இரும்புத் தகடைச் சூடாக்கும் போது அதன் எடையில் மாற்றம் ஏற்படுவதைக் குறித்திருந்தார். மற்ற அறிவியலாளர்களைப் போலவே பாய்லேயும் அந்த வேதியியல் ஆராய்ச்சியின் போது அதிகப்படியான எடை உருவானதாகக் குறிப்பிட்டிருந்தார்.\n\nஇலவாசியேவுக்கு அதை அப்படியே நம்புவதில் விருப்பமில்லை. சரியான முறையில் அனைத்தையும் அளக்கவில்லை, அதிலும் குறிப்பாக பொருளின் எடையை மட்டுமல்லாது சுற்றுப்புறத்தைப் பற்றியும் துல்லியமாக அளக்க வேண்டும். அவ்வாறு பாய்லே செய்திருக்க மாட்டார் என்று சந்தேகப்பட்டார். அதனைச் சரிபார்க்க, பாய்லேயின் அந்தச் சோதனையைத் தானும் செய்து விட முடிவுசெய்தார்.\n\nமுதலில் ஒரு சிறு தகட்டை எடுத்த ஆண்டனி அதை மிகத் துல்லியமாகத் தன் தராசில் வைத்து எடையைக் கண்டுபிடித்துக் குறித்துக் கொண்டார். அதன் பின்னர் அத்தகட்டை வெப்பத்தைத் தாங்கும்படி வடிவமைக்கப்பட்ட ஒரு கண்ணாடி குடுவைக்குள் வைத்து அதன் வாயை இறுக அடைத்தார். இப்போது அந்தத் தகட்டோடு சேர்த்துக் குடுவையின் எடையையும் குறித்துக் கொண்டார். இப்போது அந்தக் குடுவையைச் சூடாக்க ஆரம்பித்தார். சூடு அதிகமாகும் போது அவர் உள்ளே வைத்த இரும்புத் தகட்டின் மேல் சாம்பல் நிறத்தில் ஒரு அடுக்கு படியக் கண்டார். அதன் பின்னர் சூடாக்குவதை நிறுத்தி விட்டுக் குடுவையைக் குளிர வைத்தார். மீண்டும் குடுவையை எடை போட்டார். குடுவையின் எடையில் எந்த மாற்றமும் இல்லை இப்போது குடுவையை மெல்லத் திறந்ததும் காற்று வெற்றிடத்தை நிரப்புவதைப் போல் வேகமாக உள்ளே நுழைந்தது. இப்போது தகட்டை மீண்டும் எடுத்து எடையைப் போட்டார் ஆண்டனி. தகட்டின் எடை 2 கிராம் அதிகரித்திருப்பதைக் கண்டறிந்தார். பாய்லே சொன்னது போலவே தகட்டின் எடை அதிகரித்திருந்தது.\n\nகுடுவையின் மொத்த எடை ஆய்வுக்கு முன்னும் பின்னும் மாறாததால் தகட்டுக்கு அதிகப்படியான எடை குடுவைக்கு உள்ளே இருந்த காற்றினால் ஏற்பட்டிருக்க வேண்டும் என்று ஐயப்பட்டார். அதனால் தான் காற்று வெற்றிடத்தை நிரப்புவதற்கு வேகமாக நுழைந்திருக்க வேண்டும் என்று அறிந்தார். தகடு சூடேறும் போது காற்றுடன் வினைபுரிந்து சாம்பல் நிற அடுக்கு உருவாகி இருக்கின்றது என்று கண்டறிந்தார். இப்போது சற்றுப் பெரிய தகட்டை எடுத்துச் சூடாக்கி அதனை எடை போட்டார். அதே இரண்டு கிராம் தான் அதிகரித்திருந்தது! எத்தனை பெரிய தகடைச் சூடாக்கினாலும் இரண்டு கிராம் மட்டுமே அதிகரித்தது. அதுவே பெரிய குடுவையில் வைத்தால் இன்னும் கொஞ்சம் அதிக எடை அதிகரித்தது. ஆக, குடுவைக்குள் இருக்கும் காற்றின் அளவைப் பொறுத்தே தகடின் எடையில் மாற்றம் உருவாவதைக் கண்டறிந்தார். அதிலும், குடுவைக்குள் இருக்கும் காற்று அதிகரிக்க அதிகரிக்க, அதிகமான எடை அளவில் 20 சதவீதம் மட்டுமே தகட்டுடன் வினைபுரிந்து அதன் எடை அதிகரிக்க வகை செய்தது. சுற்றுப்புறக் காற்றில் 20 சதவீதக் காற்று மட்டுமே தகட்டை வினைபுரியச் செய்ய வைக்க வல்லது என்று கண்டறிந்தார். இந்த 20 சதவீதக் காற்று தான் 1774 இல் பிரீசிட்லி கண்டறிந்த சுத்தக் காற்று என்று உணர்ந்து கொண்ட லவாய்சியர். அதற்கு ஆக்சிசன் என்று பெயரிட்டு அழைத்தார். அத்தோடு அதை ஆண்டனி விடவில்லை. மேலும் பல ஆராய்ச்சிகளைச் செய்தார். பல்வேறு வேதி வினைகளின் போது நிகழ்வதை அளந்து பார்த்து மிக முக்கியமான ஒன்றைக் கண்டறிந்தார்.\n\nமொத்தமாகப் பொருளின் நிறை எப்போதும் அழிவதில்லை! அதை யாரும் அழிக்க முடியாது வேதி வினைகளின் போது பொருளின் நிறையானது ஓரிடத்தில் இருந்து இன்னொரு இடத்திற்குச் செல்லலாம், அல்லது ஒரு பொருளிலிருந்து இன்னொரு பொருளுக்குச் செல்லலாம். ஆனால் மொத்த நிறை எப்போதும் மாறுவதில்லை என்று உலகுக்கு வெளிக்காட்டினார். எந்த ஓர் ஆராய்ச்சியின் போதும் நிறை எங்கே சென்றது என்பதையும் குறித்து வைத்திருத்தல் அவசியம் என்றும் வலியுறுத்தினார். தான் கண்டறிந்த இம்முடிவுகளை 1789 இல் அவர் வேதியியல் புத்தகத்தில் வெளியிடும் வரை கமுக்கமாகவே (இரகசியமாகவே) வைத்திருந்தார்.\n\nSection::::வேதியல் கலைச்சொற்களின் பட்டியல்.\n1789 ஆம் ஆண்டில் இலவாசியே Elements of Chemistry என்ற மிகச்சிறந்த பாட நூலை எழுதி வெளியிட்டார். தற்கால வேதியியலுக்கு அடிப்படையாக விளங்கும் கொள்கைகளையும், கோட்பாடுகளையும் அந்த பாட நூலில் ஆதாரங்களுடன் விளக்கினார்.\n\nஅதனை படித்த இளைய வேதியியலாளர் இலவாசியேவின் கருத்துக்களை ஏற்க தொடங்கினர். தனிமங்கள் என்று தான் கருதிய பொருட்களின் பட்டியலையும் அந்த பாட நூலில் இணைத்திருந்தார். ஒருசில தவறுகள் நீங்கலாக இலவாசியேகண்டு சொன்ன பெரும்பாலான வேதிப்பொருட்கள் இன்றைய தற்கால வேதியியலின் பொருட்களின் பட்டியலில் இடம்பெற்றிருக்கின்றன. லவாய்சியர் அடுத்து வேதியியலுக்கான கலைச்சொல் தொகுதியை நன்கு திட்டமிட்டு உருவாக்கினார். அவர் உருவாக்கி தந்த அந்த கலைச்சொல் தொகுதிதான் வேதியலுக்கு ஓர் ஒருங்கிணைந்த அடையாளத்தை ஏற்படுத்திக் கொடுத்தது.\n\nஉலகம் முழுவதிலும் உள்ள வேதியியலாளர்கள் ஒரே மாதிரியான கலைச்சொற்களை பயன்படுத்த தொடங்கினார்கள். அதனால் அவர்களால் தங்களது கண்டுபிடிப்புகளை ஒருவொருக்கொருவர் பரிமாறிக்கொள்ள முடிந்தது. வேதியியல் துறையும் விரைவாக வளர்ச்சியடையத் தொடங்கியது. மற்ற துறைகளிலும் தனது பங்களிப்பை செய்திருக்கிறார் இலவாசியே.\n\nSection::::உடலியல்.\nஉடலியலில் அவர் ஒரு நுட்பமான உண்மையை கண்டுபிடித்துச் சொன்னார். நாம் மூச்சு விடும் செயல் மெதுவாக எரியும் செயலுக்கு சமமானது என்பதுதான் அந்த உண்மை. மனிதனும் விலங்குகளும் தாங்கள் சுவாசிக்கும் பிராண வாயுவைக் கொண்டு உடலுக்குள் கரிமப் பொருளை எரிப்பதன் மூலம் சக்தியைப் பெறுகின்றன என்று இலவாசியேகண்டறிந்து கூறினார். முக்கியத்துவம் வாய்ந்த அந்த கண்டுபிடிப்பு உடலில் இரத்த ஓட்டத்தை கண்டுபிடித்த வில்லியம் ஹார்வியின் கண்டுபிடிப்புக்கு சமமானது என்று ஒரு வரலாற்றுக்குறிப்பு கூறுகிறது.\n\nSection::::பணிகள்.\nபிரான்ஸ் முழுவதும் எடை மற்றும் அளவுகளை கணக்கிடும் முறையை ஒருங்கிணைக்கும் பணிக்குழு அமைக்கப்பட்டபோது அதில் இலவாசியே முக்கிய உறுப்பினராக சேர்த்துக்கொள்ளப்பட்டார். அந்த பணிக்குழு சமர்ப்பித்த அறிக்கையின் அடிப்படையில்தான் பிரான்ஸில் மெட்ரிக் அளவுமுறை நடப்பில் வந்தது. சுமார் இருபது ஆண்டுகள் அரசாங்கத்துறையில் விஞ்ஞானியாக பணியாற்றினார் லவாய்ஸியர். பொதுச்சேவையிலும் ஈடுபட்டார். பிரெஞ்சு ராயல் அறிவியல் கழகத்தில் முக்கிய உறுப்பினராக இருந்தார். பர்ம் ஜெனரல் என்ற அமைப்பின் முக்கிய பொறுப்பாளாராகப் பணியாற்றியதுபோது அந்த அமைப்பின் வரி வசூலிக்கும் பணியில் ஈடுபட்டார். 1766 ஆம் ஆண்டு பாரிஸின் தெருக்களில் விளக்குகளைப் பொருத்த வேண்டும் என்று இலவாசியே கருத்துரைத்தார். அதற்காக அவருக்கு தங்கப்பதக்கம் கிடைத்தது. வெடிகுண்டு தூள் அதிகாரியாக அவர் பணியாற்றியபோது வெடித்தல் பற்றியும் எரியும் தன்மை பற்றியும் நிறைய ஆராய்ச்சிகள் செய்தார். ஓர் உலோகத்தை எரித்தால் அதிலிருந்து கிடைக்கும் சாம்பலின் எடை அந்த உலோகத்தின் ஆரம்ப எடையைக் காட்டிலும் அதிகமாக இருக்கும் என்பதை லவாய்ஸியர் சோதனைகள் மூலம் மெய்ப்பித்துக் காட்டினார். இதேபோன்ற இன்னும் பல முக்கிய கண்டுபிடிப்புகளை அவர் செய்தார். அந்தக் காலகட்டத்தில் இயற்பியல், கணிதம், வானவியல் போன்ற அறிவியல் துறைகள் கண்டிருந்த வளர்ச்சியை இரசாயனவியல் கண்டிருக்கவில்லை, அது பெருமளவு பின்தங்கியிருந்தது.\n\nSection::::பிரெஞ்சுப் புரட்சியும் இறுதிக் காலமும்.\n1794 ஆம் ஆண்டு பிரெஞ்சு புரட்சி நடப்பிலிருந்த காலகட்டம். அப்போது பிரான்சின் ஆட்சிப் பொறுப்பிலிருந்த புரட்சி அரசாங்கம் பர்ம் ஜெனரல் அமைப்பைச் சேர்ந்தவர்களைச் சந்தேகக் கண்ணோடு பார்க்கத் தொடங்கியது.மொத்தம் 28 பேரை கைது செய்தது. முந்தைய அரசாங்கத்தோடு அரசியல் தொடர்புடையவர்கள் என்பதும், புரட்சிக்கு எதிரானவர்கள் என்பதும் அவர்கள் மீது சுமத்தப்பட்ட குற்றச்சாட்டு. ஒரே நாளில் அதாவது 1794 ஆம் ஆண்டு மே மாதம் 8ஆம் தேதி அந்த 28 பேரும் விசாரிக்கப்பட்டு குற்றவாளிகள் என தீர்ப்பளித்து அவர்களுக்கு மரண தண்டனை விதிக்கப்பட்டது. அதே தினம் அந்த 28 பேரின் தலையும் கிளெட்டின் எனப்படும் வெட்டுக் கருவியால் துண்டிக்கப்பட்டது. உலகில் புரட்சி நிகழ்ந்தபோதெல்லாம் இதுபோன்ற அநியாயமான மரணங்களை வரலாறு சந்தித்திருக்கிறது. ஆனால் அன்றைய தினம் நிகழ்ந்த அந்தச் சம்பவம் வரலாற்றில் ஒரு கரும்புள்ளியாக அமைந்துவிட்டது. காரணம் கொல்லப்பட்ட அந்த 28 பேரில் உலகம் இதுவரை கண்டிருக்கும் மிகப்பெரிய அறிவியல் மேதைகளில் ஒருவரான இலவாசியேவும் இருந்தார்.\nஇலவாசியே நாட்டிற்கும், அறிவியலுக்கும் ஆற்றியிருக்கும் அரும்பங்கை எடுத்துக்கூறி அவரை விடுவிக்குமாறு கேட்டுக்கொள்ளப்பட்டபோது நீதிபதி; இந்த நாட்டிற்கு மேதைகள், விஞ்ஞானிகள் தேவையில்லை என்று கூறி மரண தண்டனையை உறுதி செய்தார். \n\n\n"}
{"id": "89752", "url": "https://ta.wikipedia.org/wiki?curid=89752", "title": "ஈரேழ்வரிப்பா", "text": "ஈரேழ்வரிப்பா\n\nஈரேழ்வரிப்பா (Sonnet) ஐரோப்பாவில் உருவான கவிதை வடிவங்களில் ஒன்று. 13ம் நூற்றாண்டில் தற்போது கொண்டிருக்கும் வடிவைப் பெற்றது. இவ்வகைக் கவிதைகள் பதினான்கு வரிகளையும் மாற்றக்கூடாத ஒலி இயைபு விதிமுறைகளையும், உள்ளமைப்பையும் கொண்டுள்ளன. சோனட் கவிதைகளின் மரபுகள் காலஓட்டத்தில் மாறியுள்ளன. சானட் எழுதுவோர் ”சானடியர்கள்” என்று அழைக்கப்படுகிறார்கள். வில்லியம் ஷேக்ஸ்பியர் இவர்களுள் மிகவும் புகழ் பெற்றவர். தற்கால ஆங்கில சானட்டின் வடிவமுறைகள் உருவாக்கியவர் இவரே.\n\nதற்கால ஆங்கில சானட்டில் 14 வரிகள் உள்ளன. ஓவ்வொரு வரியிலும் பத்து அசைகள் உள்ளன. ஆங்கில சானட்டுகள் அயாம்பிக் பெண்டாமீட்டர் எனப்படும் குறில்-நெடில் ஈரசைச் சீர்வரிசை முறையை பயன்படுத்தி எழுதப்படுகின்றன. இவ்வகையில் எழுதப்படும் வரிகளைப் படிக்கும் போது அசைகளை ஒன்றை விட்டு ஒன்று அழுத்திப் படிக்க வேண்டும். சானட்டின் பதினான்கு வரிகளில் பின்வரும் ஒலி இயைபு முறை பயன்படுத்தப்படுகிறது - அ-ஆ-அ-ஆ, இ-ஈ-இ-ஈ, உ-ஊ-உ-ஊ, எ-எ; எடுத்துக்காட்டாக ஷேக்ஸ்பியரின் 116வது சானட் கீழே கொடுக்கப்பட்டுள்ளது.\n<poem style=\"margin-left: 2em\">\nLet me not to the marriage of true minds (அ)\nAdmit impediments, love is not love (ஆ)*\nWhich alters when it alteration finds, (அ)\nOr bends with the remover to remove. (ஆ)*\nO no, it is an ever fixéd mark (இ)** \nThat looks on tempests and is never shaken; (ஈ)***\nIt is the star to every wand'ring bark, (இ)\nWhose worth's unknown although his height be taken. (இ)***\nLove's not time's fool, though rosy lips and cheeks (உ)\nWithin his bending sickle's compass come, (ஊ)*\nLove alters not with his brief hours and weeks, (உ)\nBut bears it out even to the edge of doom: (ஊ)*\n</poem>\n\n"}
{"id": "89756", "url": "https://ta.wikipedia.org/wiki?curid=89756", "title": "பெஞ்சமின் டிஸ்ரைலி", "text": "பெஞ்சமின் டிஸ்ரைலி\n\nபெஞ்சமின் டிஸ்ரைலி (Benjamin Disraeli)(டிசம்பர் 21, 1804–ஏப்ரல் 19, 1891), கன்சர்வேட்டிவ் கட்சி அரசியல்வாதி, எழுத்தாளர் மற்றும் ஐக்கிய இராச்சியத்தின் முன்னாள் பிரதமர் ஆவார். இவர் 1804 ஆண்டில் ஒரு யூத குடும்பத்தில் பிறந்தார். ஆனால் இவருக்கு 13 வயது இருக்கும் போது இவரது தந்தை குடும்பத்துடன் கிறித்துவத்துக்கு மாறி விட்டார். லிபரல் கட்சியின் கிலாட்ஸ்டோன் இவரது முக்கிய அரசியல் எதிரி ஆவார்.\n\n"}
{"id": "89766", "url": "https://ta.wikipedia.org/wiki?curid=89766", "title": "வில்லியம் கிளாட்ஸ்டோன்", "text": "வில்லியம் கிளாட்ஸ்டோன்\n\nவில்லியம் எவார்ட் கிளாட்ஸ்டோன் (William Ewart Gladstone) (டிசம்பர் 29, 1809 - 19 மே, 1898) ஐக்கிய இராச்சியத்தின் லிபரல் கட்சி அரசியல்வாதி மற்றும் ஓமரிய அறிஞர் ஆவார். 60 ஆண்டுகளுக்கு மேலாக நீடித்த அரசியல் வாழ்க்கையில் இவர் நான்கு முறை ஐக்கிய இராச்சியத்தின் பிரதமராக இருந்தார் (1868-1874, 1880-1885, பெப்ரவரி-ஜூலை 1886, 1892-1894).\n\n"}
{"id": "89772", "url": "https://ta.wikipedia.org/wiki?curid=89772", "title": "ஆர்தர் வெல்லஸ்லி, முதலாம் வெல்லிங்டன் பிரபு", "text": "ஆர்தர் வெல்லஸ்லி, முதலாம் வெல்லிங்டன் பிரபு\n\nஆர்தர் வெலஸ்லி, முதலாம் வெலிங்டன் பிரபு (\"Arthur Wellesley, 1st Duke of Wellington\", ஏப்ரல் 29, 1769 - செப்டம்பர் 14, 1852) 19ம் நுற்றாண்டில் பிரித்தானியப் படைத் தளபதியாகவும் கன்சர்வேட்டிவ் கட்சியின் அரசியல்வாதியாகவும் இருந்தார்.\n"}
{"id": "89774", "url": "https://ta.wikipedia.org/wiki?curid=89774", "title": "முத்தையா முதலியார்", "text": "முத்தையா முதலியார்\n\nஎஸ். முத்தையா முதலியார் (பி. 1883 – இ. ஜூலை 15, 1953) ஒரு இந்திய அரசியல்வாதி. சென்னை மாகாணத்தின் சட்டமன்ற உறுப்பினராகவும், மாகாண அரசில் கல்வி மற்றும் சுங்கவரித்துறை அமைச்சராகவும் இருந்தவர். இவர் சிலகாலம் சுயாட்சிக் கட்சியிலும் பின்னர் நீதிக்கட்சியிலும் உறுப்பினராக இருந்தார். இவர் வகுப்புவாரி இட ஒதுக்கீடு அரசாணை நடைமுறைப்படுத்தப்பட முக்கியக் காரணமாயிருந்தவர்.\n\nSection::::வாழ்க்கைக் குறிப்பு.\nமுத்தையா 1883ல் கும்பகோணத்தில் தொண்டைமண்டல முதலியார் குடும்பத்தில் பிறந்தார். இவர் கும்பகோணம் அரசு கலைக்கல்லூரியில் பட்டப்படிப்பும் சென்னை சட்டக்கல்லூரியில் சட்டமும் படித்தார். நீதிக்கட்சியில் சேர்வதற்கு முன்பு சென்னை உயர்நீதி மன்றத்தில் வழக்கறிஞராகப் பணிபுரிந்தார். ஜூலை 15, 1953ல் இவர் மரணமடைந்தார்.\n\nSection::::அரசியல் வாழ்க்கை.\n1923ல் இவர் நீதிக்கட்சியை விட்டு விலகி சுயாட்சிக்கட்சியில் சேர்ந்தார். 1923ல் நடந்த தேர்தலில் வெற்றிபெற்று சென்னை சட்டமன்ற உறுப்பினரானார். 1926ல் மீண்டும் சட்டமன்றத்துக்குத் தேர்ந்தெடுக்கப்பட்டாலும் இரட்டை ஆட்சிமுறைக்கு எதிரான சுயாட்சிக்கட்சியின் கொள்கையினால் இவருக்கு அமைச்சர் பதவி கிடைக்கவில்லை. இவரது கட்சியின் பிற சட்டமன்ற உறுப்பினர்கள் ப. சுப்பராயன் அரசை ரகசியமாய் ஆதரித்தது இவருக்குப் பிடிக்கவில்லை. இரட்டை ஆட்சிமுறையின்கீழ் அமைந்த அரசை ஆதரிப்பது இரட்டை ஆட்சிமுறையையே ஆதரிப்பதற்குச் சமமெனக் கருதினார். பம்பாயில் நடந்த அனைத்திந்திய காங்கிரசுக் கமிட்டியின் கூட்டத்தில் இவர் கலந்து கொண்டபோது இந்தப் பிரச்சனை குறித்து விசாரிக்க ஒரு ஆணயத்தை ஏற்படுத்த வேண்டும் என்ற கோரிக்கையை முன் வைத்தார். ஆணயம் நியமிக்கப்பட்டு அடுத்தநாளே கட்சியின் கொள்கைகளுக்கெதிராகச் சட்டமன்ற உறுப்பினர்கள் எந்தவொரு தவறும் செய்துவிடவில்லை என்ற அறிக்கையும் சமர்ப்பிக்கப்பட்டது. ஆயத்தின் இந்த முடிவை ஒப்புக்கொள்ள மறுத்து இவர் சுயாட்சிக்கட்சியை விட்டு விலகினார்.\n\n1928ல் சுப்பராயன் ஆட்சியில் ஆர். என். ஆரோக்கியசாமி முதலியார், எ. ரங்கநாத முதலியார் ஆகிய இரு அமைச்சர்கள் பதவியிலிருந்து விலகினர். ரங்கநாத முதலியாரின் கீழிருந்த கல்வி மற்றும் சுங்க வரித்துறைக்கு அமைச்சராகப் பதவி ஏற்கும்படி சுப்பாராயன் கேட்டுக் கொண்டதால் இவர் சுயேட்சை அமைச்சராக பொறுப்பேற்று 1928லிருந்து 1930 வரை பணிபுரிந்தார். 1920 களின் கடைசியில் மீண்டும் நீதிக்கட்சிக்குத் திரும்பினார். 1938ல் சென்னையில் நடந்த இந்தி எதிர்ப்புப் போராட்டத்தில் கலந்து கொண்டார். இவர் பெரியாரின் நெருங்கிய நண்பராகவும் நல்ல தோழராகவும் இருந்தார்.\n\nவகுப்புவாரியான இடஒதுக்கீடு சம்பந்தமாக 1921ல் பிறப்பிக்கப்பட்ட அரசாணையை நடைமுறைப்படுத்தும் அரசாணை எண் 1021 இவரது முயற்சியால் வெளியானது. இதன்படி இடஒதுக்கீட்டில் தலித்துகளுக்கும் பங்களிக்கப்பட்டு இந்திய கிருத்துவர்களுக்கும் முஸ்லீம்களுக்கும் இடஒதுக்கீட்டு அளவு அதிகரிக்கப்பட்டது. ஆனால் பிராமணர்களுக்கு 22%லிருந்து 16%ஆகவும் பிராமணர் அல்லாதோருக்கு 48%லிருந்து 42%மாகவும் ஒதுக்கீட்டு அளவு குறைக்கப்பட்டது. இந்த அரசாணைப்படி இடஒதுக்கீடு முதன்முதல் பதிவுத்துறையில் அறிமுகப்படுத்தப்பட்டது.\n\nவகுப்புவாத இடஒதுக்கீட்டை நடைமுறைப்படுத்திய பின்னர், பிராமணர்களுக்கு மூன்று இடம் ஒதுக்குவதற்குப் பதில் பதினாலு இடம் ஒதுக்கிவிட்டார் என்று புறங்கூறப்பட்டு நீதிக்கட்சியின் முதலியார் சமூகத்தைச் சேர்ந்தவரால் அடுத்த பொதுத்தேர்தலில் தோற்கடிக்கப்பட்டார்.\nசென்னை மாகாணத்தில் மதுவிலக்கை நடைமுறைப்படுத்த இவர் பெரும் முயற்சி மேற்கொண்டார். மதுவிலக்குக் கொள்கையைப் பரப்புவதற்காக மட்டுமே 4 லட்சம் ரூபாய் நிதி அறிக்கையில் ஒதுக்கினார். பல கழகங்களை மாவட்ட அளவிலும் மாகாண அளவிலும் உருவாக்கி மது அருந்துவதைத் தடைசெய்யப் பாடுபட்டார். சுப்பாராயன் ஆட்சிகாலம் வரை நீடித்த மதுவிலக்கு அதற்குப்பின் ஆட்சிக்கு வந்த நீதிக்கட்சி காலத்தில் கைவிடப்பட்டது. மதுவிலக்குச் சங்கத்தின் செயலாளரான அருள்திரு ஹெர்பெர்ட் நாடர்சன் மதுவிலக்கிற்காக இவர் எடுத்துக் கொண்ட முயற்சிகளை லண்டனிலுள்ள இம்பீரியல் கழகத்தில் பாராட்டியுள்ளார்.\n\nSection::::நினைவு.\nஇவருடன் பணிபுரிந்தவர்களும் இவரைப் பின்பற்றியவர்களும் எளிமை, யதார்த்தம், ஆர்வம் மற்றும் சுறுசுறுப்பை இவரது சிறப்பியல்புகளாகக் குறிப்பிடுகின்றனர். இவர் கடைசிவரை ஒரே வீட்டில்தான் வசித்தார். பெண்களின் நலனுக்காக இவர் எடுத்துக்கொண்ட முயற்சிகளை முதல் பெண் சட்டமன்ற உறுப்பினரான முத்துலெட்சுமி ரெட்டி, சட்டமன்றத்தில் பாராட்டிப் பேசியுள்ளார். பொதுச் சுகாதாரத்துறைக்கு ஒரு பெண் இயக்குனரை நியமித்ததும், தாய், சேய் நல அலுவலர்களின் எண்ணிக்கையை கணிசமாக அதிகரித்ததும் பெண்களின் மேம்பாட்டுக்காக இவர் செய்த முயற்சிகளாகும். மேலும் இவர் செஞ்சிலுவைச் சங்கத்தின் சுகாதாரப் பள்ளிக்கு மானியம் கிடைப்பதற்கும் ஏற்பாடு செய்தார்.\n\n"}
{"id": "89775", "url": "https://ta.wikipedia.org/wiki?curid=89775", "title": "திராவிட் (பெயர்)", "text": "திராவிட் (பெயர்)\n\nதிராவிட் என்பது மகாராட்டிரம், கர்நாடகம் மற்றும் மத்திய பிரதேசத்தில் வசித்து வரும் தேசஸ்த் பிராமணர்கள் பயன் படுத்தும் ஒரு பெயர் ஆகும். இப் பெயரைப் பயன் படுத்தும் பெரும்பாலானோர் தமிழகத்தில் இருந்து சென்ற பிராமணர்கள் ஆவர். திராவிட பகுதியில் இருந்து வட மாநிலங்களுக்கு சென்றதால் \"திராவிட்\" என்கிற பெயரை தங்கள் பெயருடன் இணைத்து பயன்படுத்துகிறார்கள்.\n\n"}
{"id": "89781", "url": "https://ta.wikipedia.org/wiki?curid=89781", "title": "வாத்திமா", "text": "வாத்திமா\n\nவாத்திமா (அல்லது வாத்திமர், மாத்தியமர்) என்றழைக்கப்படுவோர் தமிழ்நாட்டில் வாழும் ஐயர் சமூகத்தின் ஒரு பிரிவினர் ஆவர். ஆதிசங்கரரின் அத்வைதத்தைக் கடைப்பிடிக்கும் இவர்கள் ஸ்மார்த்த மரபைச் சேர்ந்த பஞ்ச திராவிடப் பிராமணர் ஆவர்.\n\nSection::::புவியியற் பரம்பல்.\nஇவர்கள் குறிப்பிட்ட சில இடங்களில் செறிந்து வாழ்வதனால், தனிப்படுத்தப்பட்டும், பிற பண்பாடுகளின் தாக்கங்களுக்கு அதிகம் உட்படாதவர்களாகவும் உள்ளனர். இதனால், ஆங்கில மொழியையும், மேனாட்டுப் பண்பாட்டையும் ஏற்றுக்கொள்ளும் போக்கு இவர்கள் மத்தியில் மிகவும் தாமதமாகவே ஏற்பட்டது. \n\nSection::::தொழில்.\nபழைய காலத்தில் இவர்கள் மத்தியில் இருந்த முக்கியமான தொழில் பணம் கடன் கொடுப்பது ஆகும். வாத்திமாப் பெண்களும் தொழில் செய்வது உண்டு. இவர்கள் வேளாண்மை, பாய் பின்னுதல், கடன் கொடுத்தல் ஆகிய தொழில்களில் ஈடுபடுவர். இவர்கள் சமய இலக்கியங்களிலும் அறிவு பெற்றவர்கள்.\n\n"}
{"id": "89782", "url": "https://ta.wikipedia.org/wiki?curid=89782", "title": "பிரகச்சரணம்", "text": "பிரகச்சரணம்\n\nபிரகச்சரணம் (சமசுகிருதம்: ब्रहतचरनम्) (பொருள்: Great Sect / பெரும் தொகையினர்) என்றழைக்கப்படுவது பிராமணர் சமூகத்தின் ஒரு பிரிவு ஆகும். இவர்கள் ஆதிசங்கரரின் அத்வைதம் என்னும் சித்தாந்தத்தைக் கடைப்பிடித்து வருபவர்கள். இவர்களுக்கும், வடமா சமுகத்தினருக்கும் ஒரு தனி வரலாறு உள்ளது.\n\n\n"}
{"id": "89784", "url": "https://ta.wikipedia.org/wiki?curid=89784", "title": "மாவோரி", "text": "மாவோரி\n\nமாவோரிகள் (\"Māori\") எனப்படுபவர் நியூசிலாந்து நாட்டில் வசிக்கும் பழங்குடி மக்கள். இவர்கள் கிழக்கு பொலினீசியாவிலிருந்து வந்தவர்கள். இவர்கள் மாவோரி மொழியைப் பேசுகிறார்கள். 19 நூற்றாண்டில் ஐரோப்பியர்களின் வருகையால் மாவோரி அரசுகள் வீழ்ச்சியடைந்தன. ஐரோப்பாவிலிருந்து கொண்டுவரப்பட்ட புதிய வகை நோய்களுக்கு எதிர்ப்பு சக்தி இல்லாமையால் மாவோரிகளின் மக்கள்தொகை 1840 இற்குப் பிறகு பெருமளவு குறைந்தது. 19ம் நூற்றாண்டின் பிற்பகுதியிலிருந்து மீண்டும் மாவோரிகளின் எண்ணிக்கை கூடத்தொடங்கியது. 1960களிலிருந்து மாவோரி சமூகத்திலும் பண்பாட்டிலும் மறுமலர்ச்சி ஏற்பட்டது.\n\nSection::::தமிழர்களும் மாவோரிகளும்.\nமாவோரிகள் தங்கள்து முன்னோர்கள் கடல் கடந்து பல பயணங்கள் மேற்கொண்டதாக கூறுவர். இதே கருதுகோள் மற்ற பாலினேசிய பழங்குடிகளுக்கும் உண்டு. இம்மாவோரிகள் பேசும் மாவோரி மொழிக்கும் தமிழுக்கும் பலவித் தொடர்புகள் உள்ளதாக டெய்லர் என்னும் பாதிரியார் கண்டறிந்துள்ளார். இதற்கு மேலும் வலு சேர்க்கும் விதமாக தமிழ் எழுத்துக்களால் பொறிக்கப்பட்ட வெண்கல மணி ஒன்று நியுசிலாந்து கரியோரா கிராமத்தில் கண்டறியப்பட்டது. இம்மணியைக் கொண்டு வந்த கப்பல் தேக்கு மரத்தால் செய்யப்பட்டது. இதனால் கடல் கடந்து தன் முன்னோர்கள் பயணித்ததாக கூறும் மாவாரிகளுக்கும் தமிழ் மணி நியுசிலாந்தில் கிடைத்துளதால் தமிழருக்கும் அதிக தொடர்புண்டு என்று ஆராய்ச்சியாளர்கள் கூறுவதுண்டு.\n"}
{"id": "89785", "url": "https://ta.wikipedia.org/wiki?curid=89785", "title": "ஊ", "text": "ஊ\n\nஊ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது ஆறாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஊகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஊவன்னா\" என்பது வழக்கம். \n\nSection::::\"ஊ\" வின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஊ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் \n\nSection::::இனவெழுத்து.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. \n\n\nSection::::சொல்லில் ஊகாரம் வரும் இடங்கள்.\nதனி ஊ சொற்களில் முதல் எழுத்தாக வரும். க், ச், த், ந், ப், ம், ஆகிய மெய்யெழுத்துக்களுடன் சேர்ந்தும் ஊ சொற்களுக்கு முதலாக வரும் என்கின்றன தொல்காப்பியம், நன்னூல் ஆகிய நூல்கள். எனினும் யகர மெய்யும் ஊகாரத்துடன் சேர்ந்து சொற்களுக்கு முதலாக வரும் என்கிறது நன்னூல். இதிலிருந்து ஙூ, ஞூ, டூ, ணூ, ரூ, லூ, வூ, ழூ, ளூ றூ, ஆகிய எழுத்துக்கள் சொற்களுக்கு முதலாக வருவது மரபல்ல என்பது தெளிவு. எனினும் தற்காலத்தில், பிற மொழிச் சொற்களையோ பெயர்களையோ தமிழில் எழுதுவோர் சிலர் டூ, ரூ, லூ போன்ற எழுத்துக்களும், சில வேளைகளில் றூ வும் சொல் முதலாக வரும்படி எழுதுகிறார்கள். \"டூர்\", \"ரூபா\", \"லூட்டி\", \"றூபன்\" போன்ற சொற்களை இவற்றுக்கு எடுத்துக்காட்டாகக் கொள்ளலாம். ஊகாரம் தனித்தும் மெய்களுடன் சேர்ந்தும் சொற்களுக்கு இறுதியில் வரும்.\n\nSection::::\"ஊ\" வும் மெய்யெழுத்துக்களும்.\nஊ வுடன் மெய்யெழுத்துக்கள் சேர்ந்து ஊகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன.. இதனால், ஆகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஊகாரத்தைக் குறிக்கும் பல்வேறு துணைக் குறியீடுகளையும் சேர்த்து எழுதுவது மரபாக உள்ளது. \n\n18 மெய்யெழுத்துக்களோடும் ஊகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் ஊகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஊகாரத்தைக் குறிக்கப் பயன் பட்ட வரிவடிவங்கள் மாறிவந்த முறை பற்றிக் கல்வெட்டுக்கள் மூலம் தெரியவந்துள்ளது. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nஊகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஊகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஊகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\n\nSection::::பிரெய்லியில் ஊகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதல் வரிசையில் இடது பக்கப் புள்ளியும், இரண்டாவது வரிசையில் வலது பக்கப் புள்ளியும் இடது பக்கப் புள்ளியும், மூன்றாவது வரிசையில் வலது பக்கப் புள்ளியும் புடைத்து இருப்பின் அது ஊ வைக் குறிக்கும். இதை அருகில் உள்ள படம் காட்டுகிறது.\n\n"}
{"id": "89805", "url": "https://ta.wikipedia.org/wiki?curid=89805", "title": "இளந் தேவனார்", "text": "இளந் தேவனார்\n\nஇளந்தேவன1ர் சங்ககாலப் புலவர்களில் ஒருவர். நான்கு பாடல்கள் அவர் பாடியனவாகச் சங்கநூல்களில் காணப்படுகின்றன. அவை அகநானூறு 58, 298, 328, நற்றிணை 41 ஆகியவை.\nதலைவன் தலைவியை அவள் வீட்டிலிருந்து வெளியிடத்துக்கு அழைத்துவந்து அவளைத் துய்க்கிறான். தலைவி மகிழ்கிறாள். பின் தலைவி தலைவனிடம் கூறுகிறாள்.\n\nSection::::பாடல் தரும் செய்திகள்.\nSection::::அகநானூறு 58.\nஎன் வளைக்கையால் உன்னை வளைத்துக்கொண்டேன். நீ என் மார்பகம் அமுங்கும்படி புல்லினாய். இனிமையாக உள்ளது. ஆனால் வீட்டுக்குப் போனபின் வாடைக் காற்று வீட்டு மரத்தை வளைத்துக் கொண்டு வீசும்போது எல்லாரும் புலித்தோல் படுக்கையில் உறங்கும்போது நான் உன்னை நினைக்கும்போது நான் நலிவதை எண்ணிப் பார்ப்பாயா?\n\nஇது பாடல் தரும் செய்தி.\nகூதிர் காலத்தில் குறிஞ்சிநில மக்கள் வரிப்புலித் தோலில் உறங்குவர்.\n\nயானை நடமாடும் நள்ளிரவில் நள்ளிரவில் தலைவன் வந்தான். தலைவியின் தாயும் தந்தையும் உறங்கவில்லை. தலைவிக்கு இது இனிமையானதுதான். என்றாலும் அவள் உயங்குகிறாள். இது பாடல் தரும் செய்தி.\nSection::::அகநானூறு 298.\nSection::::தொல்காப்பியம்.\n'உயாவே உயங்கல்' என்பது தொல்காப்பியம். உயா = உயிர்ப்பு இல்லாமல் (பேச்சு மூச்சு காட்டாமல்) மனம் வருந்தல். உயங்கல் = உடல் படும் துன்பம். (தொல்காப்பியம் உரியியல் 71)\nSection::::உவமை.\nகடலில் ஞாயிறு தோன்றுவது போல வேங்கை மரம் பூத்துக் குலுங்கும்.\n\nமூங்கிலைத் தின்ற பெண்யானை வாழைத் தோப்பில் தூங்கும்போது ஆண்யானை தடவிக்கொடுக்கும். அது போல நள்ளிரவில் வந்த தலைவன் தலைவியை அணைத்துக்கொண்டான். அவளை முயங்க முயங்க இன்பம் அள்ளுகிறது - என்கிறான் தலைவன். இது பாடல் தரும் செய்தி.\nSection::::அகநானூறு 328.\nSection::::பழந்தமிழ்.\nபாடலில் காணப்படும் பழந்தமிழ்ச் சொற்களில் சில.\n\nSection::::நற்றிணை 41.\nஇது பாலைத்திணைப் பாடல். தலைவன் பொருள் தேடச் செல்ல விழைகிறான். தலைவி ஒப்புதல் தர விரும்பவில்லை. தோழி உலகியலைக் கூறித் தலைவியை ஏற்றுக்கொள்ளுமாறு செய்கிறாள்.\n\nதோழி! நீ நெய் ஊற்றிச் சமைப்பாய். அப்போது உன் நெற்றி வேர்க்கும். அந்த வேர்வையை நீ உன் நெய்க் கையால் துடைத்துக்கொள்வாய். நெய்யோடு கூடிய அந்த நெற்றி வியர்வை அவருக்கு மிக விருப்பம். பொருள் தேடச் சென்ற காட்டில் யானை கலக்கிய சேற்று நீரை உண்ணும் அவர் உன் நெற்றி வேர்வையைச் சுவைக்க வந்துவிடுவார். கவலை வேண்டாம் என்கிறாள் தோழி.\n"}
{"id": "89806", "url": "https://ta.wikipedia.org/wiki?curid=89806", "title": "இந்தியாவின் மூன்று கட்ட அணுசக்தித் திட்டம்", "text": "இந்தியாவின் மூன்று கட்ட அணுசக்தித் திட்டம்\n\nதென் இந்தியாவின் கடற்கரை கனிம வளங்களுக்குப் பெயர் போனது. கேரளக் கடற்கரையில் உலகின் மிகப் பெரிய அளவிலான மானசைட்டு கனிமப் படிவங்கள் உள்ளன. இப்படிவங்களில் இருந்து தோரியம், யுரேனியம் ஆகிய அணு ஆற்றலுடன் கூடிய தனிமங்களைப் பிரித்தெடுக்கலாம். இந்தியாவின் மூன்று கட்ட அணுசக்தித் திட்டம் இக்கனிம வளங்களைப் பயன்படுத்திக் கொள்ளும் வண்ணம் அமைக்கப்பட்டுள்ளது\n\nஇந்தியா விடுதலை பெற்ற உடனேயே அணு சக்தியை ஆக்கபூர்வமான வழிகளில் பயன்படுத்துவதற்காக, 1948 ஆம் ஆண்டிலேயே நடுவண் அரசு அணு சக்தித்துறை அமைப்பதற்கான சட்டத்தை நிறைவேற்றியது. இந்திய அணுசக்திப் பேரவையும் அவ்வாண்டே அமைந்தது.. அணு சக்தித்துறையை அமைத்து அதற்கான நெறிமுறைகளையும் வகுத்தது.\n\nமுதல் கட்டமாக இயற்கையாகக் கிடைக்கும் யுரேனியம் தனிமத்தை எரிபொருளாகப் பயன்படுத்தி மிகையான அழுத்தத்தில் செயல்படும் கனநீர் உலைகளை அமைத்து மின்சாரத்தைத் தயாரிக்க முடிவு செய்தது. இந்த செய்முறையின் பக்கவிளைவாக புளுத்தோனியம் 239 தனிமமும் கிடைக்கப்பெற்றது. இந்தியாவில் செயல்படும் அணு மின் நிலையங்கள் பெரும்பாலும் இம்முறையைப் பின்பற்றி மின்சாரத்தை உற்பத்தி செய்து வருகிறது.\n\nஇரண்டாவது கட்டத்தில் யுரேனியத்தை எரிபொருளாகக் கொண்டு வேக ஈனுலையைப் (Fast Breeder Reactor) பயன்படுத்தி மின்சாரம் தயாரிக்கும் திட்டத்தை அணு சக்தித்துறை தீட்டியது. இந்த செய்முறை ஆய்வுகளில் தோரியம் 232 தனிமத்தில் இருந்து யுரேனியம் 233 பிரித்தெடுக்கப்பெற்றது. வேக ஈனுலை சார்ந்த ஆய்வுகள் சென்னையில் கல்பாக்கத்தில் இந்திரா காந்தி அணு ஆராய்ச்சி மையத்திலும், அணுமின் நிலையத்திலும் நடந்து வருகிறது. இவை நீர்ம உலோகம்\nவகை வேக ஈனுலை சார்ந்தவையாகும், கல்பாக்கத்தில் சோடியம் நீர்மம் உலோகமாகவும், குளிரூட்டியாகவும் பயன்படுகிறது. சோடியம் அணு உலையின் வெப்பத்தைத் தாங்கிச்செல்வதுடன், அந்த வெப்பத்தை வெப்பப் பரிமாற்றி மூலமாக நீரை நீராவியாக மாற்றி மின்சாரம் தயாரிக்க உதவுகிறது. இவ்வகையில் அமைந்த வேக ஈனுலைகள் இங்கு 2012-13 ஆண்டுகளில் செயல்படலாம்.\n\nமூன்றாம் கட்டம், இதை விட முன்னேறிய அதிக திறனுடைய அணுமின் நிலையங்களை, உருவாக்குவதாகும். இவற்றில் தோரியம் 232, யுரேனியம் 233 வகை தனிமங்களை எரிபொருளாகப் பயன்படும்.\n"}
{"id": "89809", "url": "https://ta.wikipedia.org/wiki?curid=89809", "title": "பிளாசுமா ஆராய்ச்சி நிறுவனம்", "text": "பிளாசுமா ஆராய்ச்சி நிறுவனம்\n\nபிளாசுமா ஆராய்ச்சி நிறுவனம் (Institute for Plasma Research) இயற்பியலில் ஆராய்ச்சிகளை தனித்தியங்கி செயல்படுத்தும் ஒரு புகழ் பெற்ற இந்திய நிறுவனமாகும். இந்நிறுவனம் பிளாசுமா சார்ந்த அறிவியல் தொழில்நுட்பங்களை, அடிப்படை பிளாசுமா இயற்பியல் ஆய்வுகள், காந்தச் சிறைப் பிணைவு ஆய்வுகள், பிளாசுமா தொழில்நுட்பங்கள், ஆகிய பிரிவுகளில் தொழில் முறையில் மேம்படுத்த கவனம் செலுத்துகிறது. இது ஒரு பெரிய நிறுவனமாகவும், முன்னணி நிறுவனமாகவும் இருக்கிறது. அனைத்துலக அணுப்பிணைவு ஆற்றல் முனைப்பில் மிகவும் தீவிரமான ஈடுபாட்டுடன் செயல்படுகிறது.. இதற்கான பொருளாதார உதவி முக்கியமாக இந்திய அணுசக்தித் துறையால் வழங்கப்படுகிறது.\n\nSection::::அமைவிடம்.\nபிளாசுமா ஆராய்ச்சி நிறுவனம் குஜராத்தில், காந்திநகர் மாவட்டத்தில், சபர்மதி ஆற்றின் அருகிலுள்ள பட் எனும் கிராமத்தில் அமைந்துள்ளது. இது அகமதாபாத், காந்திநகர் ஆகிய இரு நகரங்களுக்கு மத்தியில் உள்ளது. அகமதாபாத் விமானநிலையத்திலிருந்து 5 கி.மீ. தூரத்திலும், அகமதாபாத் தொடர்வண்டி நிலையத்திலிருந்து 14 கி.மீ. தூரத்திலும் அமைந்துள்ளது.\n\nSection::::வரலாறு.\nவளர்ந்து வரும் பிளாசுமா ஆராய்ச்சியில் 1982 ஆம் ஆண்டில் இந்திய அரசு மிகவும் ஈடுபாடு கொண்டு அதில் பங்கேற்க நினைத்ததால், 1986 ஆம் ஆண்டில், இந்நிறுவனத்தை இந்திய அரசின் அறிவியல் மற்றும் தொழில்நுட்பத் துறை செயல்படுத்தியது.\n\n1989 ஆம் ஆண்டில், 'ஆதித்யா' (ADITYA) திட்டத்தை செயல்படுத்தியதுடன், டோகாமாக் (tokamak) வகை ஆய்வுகளை முழு வீச்சுடன் இந்நிறுவனம் செயல்படுத்தத் துவங்கியது.1995 ஆம் ஆண்டில், இரண்டாவது தலைமுறையை சார்ந்த டோகாமாக் வகை இயந்திரங்களை நிறுவ முடிவெடுத்தார்கள். இது மீக்கடத்துத் தன்மையுடன் தளராநிலையில் நொடிக்கு ஆயிரம் செய்பணிகளை இயக்க வல்லதாகும். இந்த நிறுவனம் வெகு விரைவில் வளர்ந்தமையால், இந்திய அணு சக்தித் துறையின் கீழ் மாற்றியமைக்கப் பெற்றது. இதன் தொழிலகத்துடன் கூடிய செயல்பாடுகளை நிறைவேற்ற இதற்கான வசதிகளை எளிதாக்கும் பொருட்டு (FCIPT) காந்திநகரில் வேறோரிடத்திற்கு 1998 ஆம் ஆண்டில் மாற்றியமைத்தார்கள்.\n\nஇந்த எளிதாக்கு வசதியுடன் கூடிய அமைப்பு 1997 ஆம் ஆண்டு முதல் செயல்படத் துவங்கியது. வணிக ரீதியில் தொழில்மயமாக்கக் கூடிய பிளாசுமா சார்ந்த தொழில் நுட்பங்களை இங்கு பல முன்னணி நிறுவனங்களுக்கு அவர்கள் தேவைக்கிணங்க வழங்கியுள்ளனர். இந்த சேவைகளை வழங்குவதில் ஒரு தன்னிகரற்ற நிலையை அடைந்துள்ளது. அதற்காகவே இதன் உட்கட்டமைப்பும் நவீன வசதிகளுடனும் கருவிகளுடனும் அமைந்துள்ளது. இங்கே செயல்படும் ஆராய்ச்சி மையங்களில் சில: உலோகவமைப்பியல் ஆய்வுக்கூடம், மின்னணுவியல் அளவுக்கருவிமயமாக்கல், செயல்முறைக் காட்சி போன்றவை.\n\nஇந்த அமைப்பு கழிவுப்பொருட்களை மீட்பது, கழிவுப்பொருட்களில் இருந்து மின்சாரம் தயாரிப்பது, மேற்பரப்பை கடினமாக மாற்றுவது, வெப்பப் பதனிடல் ஆகிய தொழில்நுட்பங்களை மேம்படுத்தியுள்ளது. தேவைப்படும் நிறுவனங்கள் நேரடியாக இங்கு தொடர்பு கொள்ளலாம்.\n\n"}
{"id": "89824", "url": "https://ta.wikipedia.org/wiki?curid=89824", "title": "நெருப்புக் கோவில்", "text": "நெருப்புக் கோவில்\n\nநெருப்புக் கோவில் என்பது, சரத்துஸ்திர சமயத்தைப் பின்பற்றும் பார்சி மக்களின் வணக்கத் தலமாகும். 2010 ஆம் ஆண்டின் கணக்கின்பட்இ மும்பையில் 50 கோயில்களும், இந்தியாவின் பிற இடங்களில் நூறு கோயில்களும் மற்றும் உலகின் பிற பகுதிகளில் 27 கோயில்களும் உள்ளன. \n"}
{"id": "89827", "url": "https://ta.wikipedia.org/wiki?curid=89827", "title": "உயிரியாற் சிதைத்தல்", "text": "உயிரியாற் சிதைத்தல்\n\nநுண்ணுயிரிகளைக் கொண்டு கரிமச் சேர்மங்களை சிதைக்கும் முறை உயிரியாற் சிதைத்தல் என்று அழைக்கப்படுகிறது. சூழலியல் உயிரியலில் இம்முறை மிகவும் இன்றியமையாத முறையாகும். பல்வேறு நுண்ணிகள் இம்முறை மூலம் தங்களுக்குத் தேவையான உணவை தங்கள் சூழ்நிலையில் இருக்கும் பொருட்களிலிருந்து பெறுவது நிறுவப்பட்டுள்ளது.\n\nSection::::நிகழும் முறை.\nஇம்முறையானது நுண்ணிகளின் சிறப்பான நொதிகளின் மூலம் நிகழ்த்தப்படுகிறது. பல்வேறுபட்ட உயிர்வேதி வினைகள் மூலம் கடினமான கரிமச் சேர்மங்கள், மிக எளிய சேர்மங்களாகப் சிதைக்கப்படுகிறது. பின்னர் இவ்வெளிய சேர்மங்கள் நுண்ணிகளால் நேரடியாக உட்கொள்ளப்படுகிறது. நுண்ணிகள் பெரும்பாலும் கரிமச் சேர்மங்களை நேரடியாக உண்ணக்கூடியவையாக இருப்பினும், சில நேரங்களில் தங்களுக்குத் தேவையான குறிப்பிடத் தகுந்த சேர்மங்கள் நேரடியாக கிடைக்கப்பெறாமல் போகும் போது, அச் சூழலில் இருக்கப்பெற்ற வேறு கடினமான சேர்மங்களை உட்கொள்ள வேண்டிய கட்டாயம் ஏற்படுகிறது. இத்தகைய நிலையில் அவை அந்தச் சேர்மங்களை இனங்கண்டு அவற்றை சிதைப்பதற்கு ஏற்ற நொதிகளை உற்பத்தி செய்து அச்சேர்மங்களை எளிய கரிம மூலக்கூறுகளாக மாற்றுகின்றன. பின்னர் அவை உட்கொள்ளப்படுகின்றன.\n\n"}
{"id": "89828", "url": "https://ta.wikipedia.org/wiki?curid=89828", "title": "சின்ன நீர்க்காகம்", "text": "சின்ன நீர்க்காகம்\n\nசிறிய நீர்க்காகம் (\"Microcarbo niger\", little cormorant), கரண்டம், அர்க்கம் என்றழைக்கப்படும் பறவை தெற்காசியாவில் இனப்பெருக்கம் செய்கின்றது; தெற்கு பாகிஸ்தானில் தொடங்கி இந்தியா, இலங்கை வழியே கிழக்கு இந்தோனேசியா வரை இதன் இனப்பெருக்க வாழ்விடங்கள் அமைந்துள்ளன. நன்னீர் ஈரநிலங்கள், கடற்கரையோரங்களில் இனப்பெருக்கம் செய்கின்றன. மூன்றிலிருந்து ஐந்து முட்டைகள் வரை இடப்படும். 55 செ.மீ வரை வளரும் இவை நீர்க்காக வகைகளில் மிகச்சிறியவை. செவ்வக வடிவத்தலை, சிறிய அலகு ஆகிய குணநலன்கள் இப்பறவையை கொண்டை நீர்க்காகத்திலிருந்து (Indian Cormorant or Shag) வேறுபடுத்திக் காட்டுகின்றன.\n\n\n\n\nSection::::சிவப்புப் பட்டியல் நிலை.\nஅதிக எண்ணிக்கையில் காணப்படும் சிறிய நீர்க்காகங்கள் சிவப்புப் பட்டியலில் \"அக்கறை வேண்டாதவை\" பிரிவில் வைக்கப்பட்டுள்ளன. \n\n\n\nSection::::இனப்பெருக்க நடவடிக்கைகள்.\nவங்கதேசத்தில் மேற்கொள்ளப்பட்ட ஆய்வின் முடிவுகள்:\n\nSection::::உடல் தோற்ற மாற்றங்கள்.\nஅலகின் இருபுறமும் குஞ்சம் வைத்தாற்போல் கரும் முள்மயிர்களும் வெண்ணிற கண்ணிமை முடியும் காணப்பட்டன; கன்றிப்போன கண்ணிமைகளும் பதிவு செய்யப்பட்டன.\n\nSection::::குடியிருப்பு.\nநீர்க்காகங்கள் தம் கூடுகளை குருட்டுக் கொக்குகள், சிறுவெண் கொக்குகளுடன் கட்டுகின்றன (அதாவது, அதே மரங்களில்); பிற பறவை ஆய்வாளர்களின் முடிவுகளில் கொக்குகள், பாம்புத்தாராக்கள், நாரைகள், வெளவால்கள் ஆகியவற்றுடன் கூடுகளைக் கட்டுவதாகத் தெரிகின்றது.\n\nSection::::கூடுகள் கட்டத் தெரிவு செய்யப்படும் மரங்கள்.\nகொண்டைவாகை (\"Albizia procera\"), மா (\"Mangifera indica\"), அரச மரம் (\"Ficus spp.\"), குட்டிப்பலா (அ) பிராய் (\"Strebulus asper\"), தென்னை (\"Cocos nucifera\") \n\nSection::::கூடு கட்ட உதவும் பொருள்கள்.\nமிளகாய் (\"Capsicum frutescens\"), \"Eucalyptus citriodora\", கொத்தமல்லி (\"Coriandrum sativum\"), அருகம்புல் (\"Cynodon dactylon\"), \"Enhydra fluctuans\", காட்டுத்துத்தி (\"Corchorus olitorius\"), இலந்தை (\"Zizyphus jujuba\"), மா (\"Mangifera indica\"), \"Polygonum spp.\" ஆகிய மரங்கள், செடிகளின் இலைகள், குச்சிகள் கூடு கட்டப் பயன்படுத்தப் பட்டன. \n\nSection::::கூடு கட்டுதல்.\nஆண், பெண் இரண்டுமே கூடு கட்ட உழைக்கின்றன. கூடு கட்டும் பொருள்களை மார்பாலும் கால்கள்/அலகாலும் முட்டுக் கொடுத்து கூடு கட்டுகின்றன. ஏறக்குறைய 8 முதல் 15 நாட்கள் எடுத்துக் கொள்கின்றன.\n\nSection::::முட்டையிடுதல்.\nசராசரியாக நாள் ஒன்றிற்கு ஒரு முட்டை வீதம் இடப்படுகின்றது; இவ்வாய்வில் ஒரே நாளில் இரு முட்டைகள் இடப்பட்டது குறிப்பிடத்தக்கது. சராசரியாக ஒரு கூட்டில் 2 - 6 முட்டைகள் இருந்தன. முட்டைகள் நீள்வட்ட வடிவம் கொண்டிருந்தன; ஒரு முனை கூராகவும் மறுமுனை மழுங்கியும் காணப்பட்டன. \n\nSection::::நீர்க்காகங்கள் பற்றிய சில விந்தையான தகவல்கள்.\nSection::::மீன்பிடி தொழிலில்.\nசீனா, ஜப்பான் ஆகிய நாடுகளில் பாரம்பரியமாக மீன்பிடி தொழிலில் நீர்க்காகங்கள் பயன்படுத்தப்பட்டு வருகின்றன. நீர்க்காகத்தின் கழுத்தில் சுருக்குக் கயிற்றைக் கட்டி விடுவர்; இதனால் பிடிக்கும் மீன்களை காகங்களால் விழுங்க இயலாது. பிறகு, அள்ளிய மீன்களுடன் படகிற்கு இழுக்கப்படும் நீர்க்காகங்களின் தொண்டையிலிருந்து மீன்களைக் கக்க வைத்து விடுவர். கூலியாக சில மீன்கள் அளிக்கப்படும். ஆனால் தற்போது முதன்மையாக மீன்பிடி தொழிலிற்கு இவ்வழக்கம் பயன்படுத்தப் படுவதில்லை; மாறாக, சுற்றுலா வரும் பயணிகளுக்கு களிப்பூட்டும் செயல்பாடாக இவ்வழக்கம் மாறி விட்டது. \n\nSection::::பறக்குந்தன்மை இழந்த நீர்க்காகம்.\nபசிபிக் பெருங்கடலில் அமைந்துள்ள தீவுக்குழுமமான கலபகோசு தீவுகளில் காணப்படும் பெரிய நீர்க்காகங்கள் (\"Phalacrocorax harrisi\") பரிணாம வளர்ச்சியில் பறக்குந்தன்மையை இழந்து விட்டன. இவற்றின் இறக்கைகள் குட்டையானவை. மற்றபடி, இவை நீரில் மூழ்கும், நீந்தும் திறமையை இழக்கவில்லை.\n\nSection::::குறிப்புதவி.\n \n"}
{"id": "89833", "url": "https://ta.wikipedia.org/wiki?curid=89833", "title": "கிளார்க் கேபிள்", "text": "கிளார்க் கேபிள்\n\nவில்லியம் கிளார்க் கேபிள் (பெப்ரவரி 1, 1901-நவம்பர் 16, 1960) ஓர் அமெரிக்க நடிகர் ஆவார். இவருக்கு \"ஹாலிவுட்டின் அரசன்\" என்று பட்டம் கொடுக்கப்பட்டுள்ளது. அமெரிக்க பிலிம் இன்ஸ்டிடியூட்டின் சிறந்த ஆண் நடிகர் பட்டியலில் இவர் ஏழாவது இடத்தில் உள்ளார்.\n\nSection::::வாழ்க்கை மற்றும் தொழில்.\nSection::::ஆரம்ப வாழ்க்கை.\nகிளார்க் கேபிள் கடிட்ஜ், ஓஹியோவில் வில்லியம் ஹென்றி \"வில்\" கேபிள்(1870-1948) மற்றும் அவரது மனைவி அடிலினுக்கு(1869–1901) மகனாக பிறந்தார்.அவருக்கு பத்து மாத வயதாகும் போது த்னது தாயை இழந்துவிட்டார்.\nSection::::கன் வித் த விண்ட்.\nஇப்படத்தில் முதலில் அவர் நடிக்க தயக்கம் காட்டிய போதிலும்,இப்படம் அவரது சிறந்த நடிப்பிற்காக அறியப்படுகிறது.\nபட்லரின் கடைசி வரியான \"ஃப்ராங்லி, மை டியர், ஐ டோன்ட் கிவ் எ டாம்ன்,\" திரைப்பட வரலாற்றில் மிகவும் பிரபலமான வசனங்களில் ஒன்றாகும்.அமெரிக்க பிலிம் இன்ஸ்டிடியூட்டின் சிறந்த வசனங்களின் பட்டியலில் இது முதலாவது இடத்தில் உள்ளது.\n\nகரோல் லம்பார்ட் இந்த புத்தகத்தை அவருக்கு பரிசளித்தபோது ரெட் பட்லெர் கதாபாத்திரத்தில் அவரை நடிக்கச் சொன்ன முதல் நபராக இருக்கலாம்,ஆனால் அவர் அதை படிக்க மறுத்துவிட்டார்.பொதுமக்களும், தயாரிப்பாளர் டேவிட் ஓ செல்ஸ்னிக்கும் கேபிள் இந்த கதாபத்திரத்தில் நடிக்க வேண்டுமென்று விரும்பினர்.ஆனால் செல்ஸ்னிக்கின் கீழ் நீண்ட கால ஒப்பந்தத்தில் எந்த ஆண் நட்சத்திரமும் இல்லாததால், அவர் மற்றொரு ஸ்டூடியோவின் நடிகரை கடன் வாங்க தேவை ஏற்பட்டது.கேரி கூப்பர் செல்ஸ்னிக்கின் முதல் விருப்பமாக இருந்தார்.கூப்பர் பட்லர் கதாபாத்திரத்தில் நடிக்க மறுத்துவிட்டபோது, அவர் \"ஹாலிவுட் வரலாற்றில் மிகப் பெரிய தோல்வியாக கான் வித் த விண்ட்இருக்க போகிறது\",என்று கூறியதாக செய்திகள் வெளியாயின.பின்னர், செல்ஸ்னிக் கேபிள் நடிக்க வேண்டும் என்பதில் உறுதியாக இருந்து மெட்ரோ கோல்ட்வின் மேயரிடமிருந்து அவரை கடன்பெறத் தீர்மானித்தார்.\nஆப்பிரிக்க-அமெரிக்க நடிகை மெக்டேனியல் இப்படத்தின் அட்லாண்டா, ஜியார்ஜியா திரையீட்டில் கலந்து கொள்ள அனுமதிக்கபடவில்லை என்று தெரிந்தவுடன்,கேபிள் திரையீட்டை புறக்கணிக்க முயற்சித்தார்.மெக்டேனியல் அவரை போகுமாறு கெஞ்சிய பின்னரே அவர் சென்றார் என கூறப்படுகிறது. \n\nகேபிள் ஒரு முறை அவரது திரைவாழ்க்கை மங்கத் தொடங்கும் போதெல்லாம், கான் வித் த விண்டை மறு வெளியீடு செய்வதன் மூலம் அவரது புகழை புதுப்பிக்கலாம் என்றார் இருந்தபோதும் அவர் தனது வாழ்நாள் முழுவதும் ஒரு சிறந்த முன்னணி நடிகராக தொடர்ந்தார்.\n\nSection::::இரண்டாம் உலக போர்.\n1942 இல்,அவரது மனைவி லம்பார்ட்டின் மரணத்திற்கு பின்னர்,கேபிள் அமெரிக்க விமான படையில் சேர்ந்தார்.\nகேபிள் B-17 விமானத்தில் மே 4, முதல் செப்டம்பர் 23, 1943 வரை ஜெர்மனி உட்பட ஐந்து போர் பயணங்களை மேற்கொண்டார்.ஜெர்மனி மீதான தாக்குதலில், அவர் குழுவில் ஒருவர் கொல்லப்பட்டார் மற்றும் இரண்டு பேர் காயமுற்றனர், அவர் மயிரிழையில் உயிர் தப்பினார்.இந்த செய்தி MGMஐ அடைந்த போது, ஸ்டூடியோ நிர்வாகிகள் அதன் மிகவும் மதிப்புமிக்க திரைப்பட நடிகரை போர் பயணம் அல்லாத ராணுவ பணியில் ஈடுபடுத்துமாறு ராணுவத்திடம் கோரிக்கை வைத்தனர்.மே 1944 ல், கேபிள் ராணுவ மேஜராக பதவி உயர்த்தப்பட்டார்.அவர் மற்றொரு போர் பயணத்தை எதிர்பார்த்திருக்கையில்,நார்மாண்டி படையிறக்கம் நடைபெற்றது மற்றும் எந்த பணி உத்தரவும் இல்லாமல் ஜூன் மாதம் சென்ற போது, கேபிளின் கோரிக்கையை ஏற்று ஜூன் 12, 1944 இல் பணியிலிருந்து விடுவிக்கப்பட்டார்.அவரது பணிவிடுப்பு பத்திரங்கள், பின்னாட்களில் அமெரிக்க ஜனாதிபதியான கேப்டன் ரானல்ட் ரேகன் ஆல் கையெழுதிடப்பட்டன.\nஅடால்ஃப் ஹிட்லர் மற்ற நடிகர்களை விட கேபிள் மேல் மிகுந்த மதிப்பு வைத்திருந்தார். இரண்டாம் உலக போரின் போது ஹிட்லர் கேபிளை சிறிதும் காயம் அடையாத வகையில் பிடித்து கொடுப்பவர்களுக்கு தகுந்த சன்மானம் வழங்கப்படும் என்று அறிவித்திருந்தார்.\n\nSection::::இரண்டாம் உலக போருக்குப் பின்.\nஇரண்டாம் உலக போருக்கு பின்னர் கேபிளின் முதல் திரைப்படம் அட்வென்ச்சர்(1945), இப்படம் விமர்சன மற்றும் வணிகரீதியான தோல்வியைத் தழுவியது.கேபிளின் ஹக்ஸ்டர்ஸ்(1947) படம், போருக்கு பிந்தைய மாடிசன் அவென்யூ ஊழல் மற்றும் ஒழுக்க கேடு பற்றி நையாண்டி செய்யும் படம், இது அவரது நடிப்பிற்காக பாராட்டப்பட்டது.கேபிளின் கடைசி படம் மிஸ்ஃபிட்ஸ்(1961), மர்லின் மன்றோவுடன் இதில் நடித்திருந்தார்.இது இருவருக்கும் கடைசி படமாக அமைந்தது. \nSection::::அரசியல்.\nபிப்ரவரி 1952 ல், அவர் நியூயார்க்கில் ந்டைபெற்ற ஒரு பேரணியில் கலந்துகொண்டபோது டுவைட் டி. ஐசனாவரை ஜனாதிபதி தேர்தலில் போட்டியிடுமாறு வலியுறுத்தினார்.இச்சமயத்தில் தான் ஐசனோவரை தங்களது வேட்பாளராக்க அமெரிக்காவின் இரு கட்சிகளும் முயன்று வந்தன.கடுமையான இதய இரத்த உறைவால் பாதிக்கப்பட்ட நிலையிலும், கேபிள் 1960ம் ஆண்டு ஜனாதிபதி தேர்தலில் அஞ்சல் மூலம் வாக்களித்தார்.\nSection::::இறப்பு.\nகேபிள் நவம்பர் 16, 1960 இல் ஹாலிவுட்டின் பிரிஸ்பைடீரியன் மருத்துவமனையில் இதய இரத்த உறைவால் இறந்தார்,பத்து நாட்களுக்கு முன் 59 ஆம் வயதில் கடுமையான மாரடைப்பால் பாதிக்கப்பட்ட பின்னர்.உடலளவில் மிகுந்த சிரமத்துடன் த மிஸ்ஃபிட்ஸ் படத்தில் அவர் நடித்ததன் காரணமாக அவர் திடீர் மரணமடைந்ததாக ஊகங்கள் உள்ளன.கேபிள் அவரது மூன்றாவது மனைவி, கரோல் லம்பார்ட் அருகில் க்ளொன்டேல், கலிபோர்னியாவில் புதைக்கப்பட்டார்.\n\nSection::::கேபிள் பற்றிய கூற்றுகள்.\nஒருமுறை ஆர்தர் மில்லர், த மிஸ்ஃபிட்ஸ் ஆசிரியர், கேபிளை பற்றி கூறும்போது \"எப்படி வெறுப்பது என்று தெரியாத மனிதன்\" என்று கூறினார்.\n\nநடிகை ஜோன் க்ராஃபோர்ட் கேபிளை பற்றி கூறும்போது \"அவர் எங்கு சென்றாலும் ஒரு அரசனைப் போல இருந்தார்\" என்றார்.\n\nராபர்ட் டெய்லர் கேபிள் \"ஒரு உயர்ந்த மனிதர்,இனி மற்றொரு கிளார்க் கேபிள் உருவாவது சந்தேகமே அவர் ஒரு தனித்துவமானவர்\" என்று கூறினார்.\n\nஅவர் தனது ஒப்புமைக்கு பொருத்தமில்லை என்று உணர்ந்த ஸ்கிரிப்ட் அம்சங்களை மாற்றுவதன் காரணமாக விமர்சிக்கப்பட்டார்.ஒருமுறை ஜேம்ஸ் கார்னர் கதாசிரியர் லார்ரி கெல்பர்ட் கூறியதாக சொன்னது \"கேபிளை உடையும் நீர்மூழ்கி கப்பல் கீழே கொண்டு போக முடியாது (Run Silent, Run Deep படத்தின் கடைசிப்பகுதி அதன் அடிப்படையான புத்தகத்தில் இருந்து வேறுபட்டு முடிவடைந்ததை சுட்டிக்காட்டி),ஏனெனில் கேபிள் மூழ்குவதில்லை\" என்றார்.\n\nSection::::திரைப்படங்கள்.\nகேபிள் 1924 மற்றும் 1930 இடையே 13 படங்களில் ஒரு துணை நடிகராக தோன்றினார். பின்னர் அவர் 17 \"குறும்படம்\" படங்களில் அவராகவும், 67 திரையரங்குகளில் வெளியான படங்களிலும் தோன்றினார்.காம்பாக்ட் அமெரிக்கா என்னும் ஒரு இரண்டாம் உலகப் போர் பிரச்சார படத்திலும் பணியாற்றினார்.\n\n"}
{"id": "89834", "url": "https://ta.wikipedia.org/wiki?curid=89834", "title": "உயிர்வேதிப் பொறியியல்", "text": "உயிர்வேதிப் பொறியியல்\n\nஉயிர்வேதிப் பொறியியல் என்பது வேதிப் பொறியியல் மற்றும் உயிரிப் பொறியியல் ஆகியன இணைந்த ஒரு அறிவியற் பிரிவாகும். உயிரினங்களால் நிகழ்த்தப்படும் வினைகளுக்கான வினைகலன்களை வடிவமைத்தல் மற்றும் கட்டுமானத்தில் தொடர்புடைய பல்வேறு செயல்முறைகளைப் பற்றி விரிவாக இது விளக்குகிறது. பெரும்பாலும், உயிர்வேதிப் பொறியியல் வேதிப்பொறியியலின் துணைப்பாடமாகக் கற்பிக்கப்படுகிறது. \n\nSection::::பயன்பாடுகள்.\nஉயிர்வேதிப் பொறியியல் முறைகள் கீழ்கண்ட தொழிலகங்களில் பெரும்பாலும் பயன்படுத்தப்படுகின்றன.\n"}
{"id": "89839", "url": "https://ta.wikipedia.org/wiki?curid=89839", "title": "உயிர்மருத்துவப் பொறியியல்", "text": "உயிர்மருத்துவப் பொறியியல்\n\nஉயிர்மருத்துவப் பொறியியல் (\"Biomedical engineering\") என்பது பொறியியற் கொள்கைகளையும், மருத்துவக் கொள்கைகளையும் ஒருங்கிணைந்த ஒரு பாடப்பிரிவாகும். பொறியியலின் சிறந்த வடிவமைப்பு மற்றும் தீர்வு தொடர்பான அறிவை மருத்துவத் துறையில் வெற்றிகரமாக செயல்படுத்துவதில் இப்பிரிவு மிக சிறப்பான பங்கு வகிக்கிறது. மேலும் இப்பிரிவின் மூலம் நோய் சிகிச்சை, கண்டறிதல் மற்றும் ஆராய்தல் ஆகியன தொடர்பான மருத்துவம் நன்கு வளர்ந்துள்ளது.\n\nஉயிர்மருத்துவப் பொறியியல் அண்மைக் காலத்தில் வளர்ச்சியடைந்த பொறியியல் துறையாகும். புலக்கலப்பு சிறப்புத் துறைகள் ஏற்கனவே நன்கு நிறுவப்பட்டுள்ள நிலையில், இது போன்ற வேறுபட்ட புலங்கள் கலந்து ஏற்படுத்தப்படும் புதிய புலங்கள் வளர்ச்சியின் அடையாளங்கள் ஆகும். ஆராய்ச்சி மற்றும் மேம்பாட்டுத் துறையில் உயிர்மருத்துவப் பொறியியல் தொடர்பான துணைப்பிரிவுகள் நன்கு வளர்ச்சி பெற்றுள்ளன. மருத்துவக் கருவிகள் செய்தல், மருத்துவ சிகிச்சை மற்றும் நோய் கண்டறிதல் தொடர்பான முறைகள் மற்றும் கருவிகள், கதிர்வருடிகள், படக்கருவிகள் மற்றும் உணர்விகள் ஆகியன இத்துறையால் கிடைத்த சிறப்பான பயன்பாடுகள் ஆகும்.\n\nSection::::உயிர்மருத்துவப் பொறியியலின் துணைப்பாடப் பிரிவுகள்.\nஉயிர்மருத்துவப் பொறியியல் துணைப்பாடப்பிரிவுகள் நிறைந்த துறையாகும். அவற்றுள் கீழ்காண்பவை சிறப்பு வகைகளாக அமைந்துள்ள பாடப்பிரிவுகள் ஆகும்.\n"}
{"id": "89846", "url": "https://ta.wikipedia.org/wiki?curid=89846", "title": "ஈழத்துப் பூதன்தேவனார்", "text": "ஈழத்துப் பூதன்தேவனார்\n\nபூதந்தேவனார் அல்லது ஈழத்துப் பூதன்தேவனார் சங்க காலத்தில் வாழ்ந்த புலவர் ஆவர். ஏழு பாடல்கள் இவர் பாடியனவாகச் சங்கநூல்களில் இடம்பெற்றுள்ளன. இவர் அக்காலத்தில் தமிழர் வாழ்ந்துவந்த பகுதியாக விளங்கிய ஈழநாட்டில் வாழ்ந்து வந்தவர்.\n\nஇவரது பாடல்கள் அகநானூறு 88, 231, 307, குறுந்தொகை 189, 343, 360, நற்றிணை 366 ஆகியனவாகும்.\n\nSection::::வாழ்க்கை குறிப்பு.\nஇவர் மதுரைக் கடைச் சங்கப் புலவர்களுள் ஒருவர். ஈழத்து பூதந்தேவனார் எனவும் சொல்லப்படுவர். ஈழநாட்டிலிருந்து பாண்டியநாடு போய் மதுரைச் சங்கத்தில் புலவராய் நிலவினார். இவர் தனது தந்தையாகிய ஈழத்துப் பூதனோடு மதுரை வந்து கற்று புலவரானார் என்றும் கூறுவார். ஈழத்து பூதந்தேவனார் என்னும் பெயர் நற்றிணையிலுங் குறுந்தொகையிலும் செய்யுள் முகப்பில் வரையப்பட்டுள்ளது.\n\nSection::::சங்க இலக்கியப் பங்களிப்பு.\nஇவர் பாலையுங் குறிஞ்சியும் பாடியுள்ளார். இவருடைய பாடல்கள் நற்றிணையிலொன்றும் குறுந்தொகையில் மூன்றும் அகநானூறு என்னும் நெடுந்தொகையில் மூன்றுமாக ஏழு பாடல்கள் உள்ளன. நற்றிணையில் வாடை விசுங் குளிர்காலத்தில் தலைவியைப் பிரிபவர் மடைமையரென்று பாடுவர். அப்பாடலை இங்கே தருதும்:- \nதிணை:- பாலை \nதுறை:- இஃது உலகியல் கூறப் பொருள் வயிற் பிரிய வலித்த நெஞ்சிற்குத் தலைமகன் கூறியது.\n\nஇன்னும் குறுந்தொகையில் உள்ள மூன்று செய்யுட்களும் சிறந்த பொருளமைவுடையன ஆகும். அவற்றுள் இரண்டைக் காட்டுதும்:-\n\nதிணை:- பாலை \nதுறை:- இஃது தோழி கிழத்தியை உடன்போக்கு நயம்பக் கூறியது.\n\nதிணை:- குறிஞ்சி \nதுறை:- இஃது தலைமகன் சிறைப்புறத்தானாக வெறியஞ்சிய தோழிக்குச் சொல்லுவாளாய்ச் சொல்லியது.\n\nநெடுந்தொகையான அகநானூற்றில் இவரால் பாடப்பட்ட மூன்றுள் ஒன்று காட்டுதும்:-\nதிணை:- குறிஞ்சி துறை:- இரவுக்குறி வந்த தலைமகன் சிறைப்புறத்தானாகத் தோழி சொல்லியது.\n\nSection::::அகநானூறு 88 தரும் செய்தி.\nஇது குறிஞ்சித்திணைப் பாடல்.\n\nகாட்டு விலங்குகள் திரியும் வழியில் தலைவன் வந்திருக்கிறான். காவல் காக்கும் கானவன் கண்ணில் படாமல் வந்திருக்கிறான். இப்படி அரும்பாடு பட்டு வந்திருக்கிறான். நீ அவனிடம் செல் என்று தலைவியிடம் தோழி சொல்லும் பாடல் இது.\nSection::::விலங்கினம்.\nSection::::காட்டுப் பல்லி.\nதினையை மேயச் செல்லும் புருவைப் பன்றி காட்டுப் பல்லியின் ஒலியைக் கேட்டுக்கொண்டே செல்லுமாம்.\nSection::::அசுணம்.\nபுலியைக் கொன்ற யானை தன் கடாம் என்னும் மதம் ஒழுகக் குரல் கொடுத்ததாம். அந்தக் குரல் ஒலியை யாழின் இசை என்று எண்ணி மலைப்பாறை வெடிப்புகளில் இருக்கும் அசுணம் என்னும் விலங்கு கேட்டு இன்புற்றதாம்.\n\nSection::::உளியம்.\nஉளியம் என்பது கரடி. இது புற்றைக் கிண்டிக் கறையானை உண்ணும்.\n\nSection::::புருவை.\nகாட்டுப் பன்றியைப் புருவைப் பன்றி என்றனர். மலைநிலத்தில் விளைந்திருக்கும் தினையைப் புலுவைப் பன்றி மேய வரும். குறிஞ்சிநிலக் கானவன் பரண்மீது ஏறி இருந்துகொண்டு தன் கையிலிருக்கும் சீப்பத்தத்தைச் சுற்றி அதனை ஓட்டுவான்.\n\nSection::::அகநானூறு 231.\nஇது பாலைத்திணைப் பாடல்.\n\nகானவர் விளைச்சலை அழிக்க வரும் விலங்குகளை ஓட்ட எய்த கணை பட்டு மாய்ந்தவர்களுக்கு நினைவுச் சின்னமாகக் கற்களை அடுக்கிப் பதுக்கைகள் அமைப்பர். இப்படிப்பட்ட கள்ளிக் காட்டில் பொருள் தேடச் செல்லும்போது அவருக்கு உன் உச்சிக்கொண்டை நினைவு வரும். விரைவில் திரும்பிவிடுவார். அஞ்ச வேண்டாம் என்று தோழி தலைவன் பிரிவுக்கு ஒப்புதல் தரும்படி வேண்டும் பாடல் இது. \nSection::::பொருள் தேடும் நோக்கம்.\n'செறுவோர் செம்மல் வாட்டவும், சேர்ந்தோர்க்கு உறுமிடத்து உவக்கும் உதவி ஆண்மையும், இல் இருந்து அமைவோர்க்கு இல் என்று எண்ணி, நல் இசை வலித்த நாணுடை மனத்தர்' பொருள் தேடச் செல்வர் என்று பொருள் தேடும் நோக்கத்தை இப்புலவர் தெளிவுபடுத்துகிறார்.\n\nபகைவரின் கொட்டத்தை அடக்கவும், உறவினரின் துன்பத்தைப் போக்கவும் பொருள் உதவும். \nSection::::ஆண்மை.\nஉறவினரின் துன்பம் போக்குவதே ஆண்மை.\n\nSection::::வரலாறு.\nபசும்பூட் பாண்டியன் சங்ககால மன்னனர்களில் ஒருவன். இவனது கூடல் நகரம் போலத் தலைவி 'முச்சி' என்னும் உச்சிக்கொண்டை போட்டிருந்தாளாம்.\n\nSection::::அகநானூறு 307.\nஇது பாலைத்திணைப் பாடல்.\n\nமழையில் நனையும் பூன் போல இவளைக் கண்ணீர் வடிக்க விட்டுவிட்டுப் பிரியலாமா என்று தோழி தலைவனுக்கு எடுத்துரைக்கும் பாடல் இது.\n\nவேங்கைப் புலியை வென்ற யானை வழியில் செல்வோரையும் தாக்கும் வழியில் செல்லவேண்டுமா?\n\nஎண்கு என்னும் கரடி கரையான் புற்றைக் கிண்டும் வழியில் செல்ல வேண்டுமா?\n\nபொதியில் என்றும் மன்றக் கோயிலில் 'கடவுள் போகிய கருந்தாள் கந்தத்து' ஓரமாகப் போய்த்தான் ஆகவேண்டுமா?\n\nபோனால் பிரிந்த புறாவுக்காக் குரல் கொடுக்கும் புறாவின் ஒலியை எண்ணிப் பார்ப்பீர்களா?\nSection::::எண்கு.\nகறையான் புற்றைக் கிண்டி எண்கு உண்ணும்.\n\nSection::::குறுந்தொகை 189 தரும் செய்தி.\nநாளை பொருள் தேடிவரச் செல்ல உள்ளேன். எனவே இன்றே என்னவளிடம் சென்று அவளைத் தழுவி வந்துவிடுகிறேன். என்று தலைவன் தன் பாங்கனிடம் கூறுகிறான். (பாங்கன் = பக்கத்தில் இருக்கும் உடன் தோழன். பாங்கு = பக்கம்)\nஎரிமீனைப் புலவர் இவ்வாறு கூறுகிறார்.\n\nSection::::வானியல் செய்தி.\nசெவ்வாய்க் கோளுக்கும் வியாழக் கோளுக்கும் இடையில் மிதக்கும் விண்கற்கள் சில வேளைகளில் சுழல் விசையில் திசை மாறிப் பூமியின் ஈர்ப்பாற்றலுக்குள் நுழைந்துவிடும். அப்போது பூமியின் காற்றுவிசை உரசும்போது எரியும். இதனை எரிமீன் என்கிறோம்.\n\nSection::::குறுந்தொகை 343 தரும் செய்தி.\nஇது பாலைத்திணைப் பாடல்.\n\n'தலைவனுட்ன் செல்க' என்று தோழி தலைவிக்குச் சொல்லும் பாடல் இது. உடன்போக்குக்கு ஆசை காட்டும் பாடல் இது.\n\nஆண்யானை பாய்ந்தது என்று ஆண்புலி அயர்ந்து கிடக்கும். வெண்ணிறக் கிளைகளை உடைய வேங்கை மரம் பூத்து உதிர்ந்த பூக்கள் போல ஆண்புலி அயர்ந்து கிடக்கும். (அவர் ஆண்யானை போன்றவர் - இது உவமையால் பெறப்படும் இறைச்சிப் பொருள்) எனவே அஞ்சாது செல்க என்கிறாள் தோழி.\n\nSection::::குறுந்தொகை 360 தரும் செய்தி.\nஇது குறிஞ்சித்திணைப் பாடல். தலைவி தோழியிடம் சொல்கிறாள். தலைவனை எண்ணித் நான் ஏங்குவதை வெறி என வேலன் சொல்லக் கேட்டு அன்னை வெறியாட்டி என்னைத் துன்புறுத்துவாள். அதனாலென்ன? கொடிச்சியர் கையில் குளிரை எடுத்துக்கொண்டு கிளி ஓட்டச் செல்வர். நாமும் செல்லலாம்.(அவர் வருவார்)\nSection::::உவமை.\nதினைக்கதிர் யானையின் துதிக்கை போல வளைந்திருக்கும்.\n\nSection::::நற்றிணை 366 பாடல் தரும் செய்தி.\nஇது பாலைத்திணைப் பாடல். பொருள் தேடுவது உலகியல். உலகியல் வழக்கப்படி பொருள் தேடச் செல்லும் தலைவன் தன் நெஞ்சோடு பேசிக்கொள்கிறான்.\n\nஅவள் தன் மணிநிற ஐம்பால் கூந்தலை அவிழ்த்து மாசு போகக் கழுவி உலர விட்டு முல்லைப் பூவை வண்டு மொய்க்கச் சூடிக்கொண்டிருப்பாள். நானோ வடபுலத்தில் வாடைக் காற்று வீசும்போதும் பொருள் தேடிக்கொண்டிருப்பேன். அவள் கூந்தல் மெத்தை அங்கு ஏது? (அங்குக் குருவியும் கரும்புப் பூ மெத்தையைத் தானே முயன்று தேடிக்கொள்கிறது)\nSection::::குருவிக் கூடு.\nகரும்புப் பூவைக் கொய்து சென்று தன் கூட்டில் மெத்தையாக வைத்துக்கொள்ளும்.\n\n"}
{"id": "89851", "url": "https://ta.wikipedia.org/wiki?curid=89851", "title": "விட்டலர்", "text": "விட்டலர்\n\nவிட்டலர், விதோபர், அல்லது பாண்டுரங்கன், இந்து சமயத்தினரின் வைணவ சமயக் கடவுளான கிருஷ்ணர் ஆவார். மஹராஷ்டிர மாநிலத்தின் சோலாப்பூர் மாவட்டத்தில், பந்தர்ப்பூர் எனும் பண்டரிபுரம் என்ற நகரத்தில் புகழ்பெற்ற விட்டலர் - ருக்மணி கோயில் அமைந்துள்ளது. இவரை வழிபடுபவர்கள் பெரும்பாலானோர் மகாராட்டிரம், கர்நாடகம், கோவா, தமிழ்நாடு மற்றும் ஆந்திரப் பிரதேசத்தை சேந்தவர்கள் ஆவார்.\n\nSection::::மேலும் காண்க.\nபாவ்சார் சத்திரியர்\n"}
{"id": "89853", "url": "https://ta.wikipedia.org/wiki?curid=89853", "title": "கிரீன்சுடோன் எண்ணிம நூலக மென்பொருள்", "text": "கிரீன்சுடோன் எண்ணிம நூலக மென்பொருள்\n\nகிறீன்ஸ்ரோன் (Greenstone) எண்ணிம நூலக மென்பொருள் எண்ணிம நூலகங்களை இலகுவாக உருவாக்க சிறப்பாகத் துணைபுரிகிறது. புதிய நூல்களை இணைத்து சேகரங்களை (collection) மிகக்குறுகிய நேரத்துள் உருவாக்குதல்; இணையத்திலிருந்து சுயமாகவே விடயங்களை உள்ளீர்த்தல்; புத்தகங்கள் மட்டுமல்லாது, காணொளிகள், பாடல்கள் என்பவற்றையும் எண்ணிம வடிவில் உள்ளடக்கல்; நூலசிரியரின் பெயர், வெளியிடப்பட்ட ஆண்டு என்பவற்றை சுயமாகவே தொகுத்து இலகுவாக நூல்களைத் தேடிப்பெற உதவுதல்; தமிழ் மொழி மட்டுமன்றி பல்வேறு உலக மொழிகளில் பயன்படுத்த முடிதல் என பல்வெறு கோணங்களில் ஏனைய எண்ணிம நூலக மென்பொருட்களுடன் ஒப்பிடுகையில் கிறீன்ஸ்ரோன் மிகச் சிறந்ததாகும்.\n"}
{"id": "89862", "url": "https://ta.wikipedia.org/wiki?curid=89862", "title": "எயிற்றியனார்", "text": "எயிற்றியனார்\n\nஎயிற்றியனார் சங்ககாலப் புலவர்களில் ஒருவர். இவரது பாடல் ஒன்றே ஒன்று மட்டும் உள்ளது. இவர் பாலை நிலப் பெண் எயிற்றி ஒருத்தியை மணந்துகொண்டு வாழ்ந்து வந்தமையால் இவரை மக்கள் எயிற்றியனார் என்றனர்.\n\nஉள்ளிக் காண்பென் போல்வல் முள்ளெயிற்று\nSection::::பாடல்.\nஅமிழ்தம் ஊறும் செவ்வாய்க் கமழ் அகில்\nஆரம் நாறும் அறல் போல் கூந்தல்\nபேர் அமர் மழைக்கண் கொடிச்சி\nமூரல் முருவலொடு மதைஇய நோக்கே.\n\n-குறுந்தொகை 286\n\nSection::::பாடல் தரும் செய்தி.\nஅவன் அவளிடம் கெஞ்சுகிறான். அவள் வெளிப்படையாகப் பல்லைக் காட்டிச் சிரிக்கிறாள். என்றாலும் அவள் தன் அழகு மதமதப்போடு பார்க்கிறாள். இதனை நினைத்து நினைத்து மகிழலாம்.\n"}
{"id": "89863", "url": "https://ta.wikipedia.org/wiki?curid=89863", "title": "எயினந்தையார்", "text": "எயினந்தையார்\n\nமகன் பெயர் எயினன். எயினனின் தந்தையார் எயினந்தையார். இந்தச் சங்ககாலப் புலவரின் பாடலாக ஒன்றே ஒன்று மட்டும் உள்ளது. அது நற்றிணை பாடல் எண் 43\n\nதலைவன் பொருள் தேடச் செல்லப்போவதாகக் கூறுகிறான். தோழி பக்குவமாகக் கூறித் தடுத்து நிறுத்தும் பாடல் இது.\n\nSection::::பாடல் தரும் செய்தி.\nபொருள் தேடச் செல்லும் வழியில் நல்ல உணவு கிடைக்காதாம். செந்நாய், மானைப் பிடித்துத் தின்றுவிட்டு விட்டுப்போன இறைச்சியைத் தின்றுவிட்டுச் செல்வார்களாம். இப்படிப்பட்ட வழியில் நீ செல்வதை நினைக்கும்போது இவளுக்குச் சிரிப்பு வருகிறது.\n\n'அஞ்சல் என்ற இறை கைவிட்டு என' (பயப்படாதே என்று சொன்ன தெய்வம் கை விட்டுவிட்டது போல) இவன் நெஞ்சழிகிறாள்.\n\nஒரே ஒரு மதில் சுவரைக் கொண்ட தலைநகரை உடைய மன்னன் அந்த மதிலும் அழியும்போது மனம் நோவது போல இவள் நெஞ்சழிகிறாள்.\n"}
{"id": "89866", "url": "https://ta.wikipedia.org/wiki?curid=89866", "title": "காசிபன் கீரன்", "text": "காசிபன் கீரன்\n\nகாசிபன் கீரன் சங்ககாலப் புலவர்களில் ஒருவர். கீரனார் என்று கூறப்படாமல் கீரன் என்று இவரது பெயர் குறிப்பிடப்பட்டுள்ளமையால் இவரை அரசன் புலவர் எனக் கொள்வது முறைமை. கீரன் என்னும் இந்த அரசப் புலவரின் தந்தை காசிபன். இவரது பாடல் ஒன்றே ஒன்று மட்டும் உள்ளது. அது நற்றிணை 248 எண் கொண்ட பாடலாக உள்ளது.\nSection::::பாடல் தரும் செய்தி.\nஇவரது இந்தப் பாடல் முல்லைத் திணையைச் சேர்ந்தது.\n\nமழை பொழிய இடி முழங்குகிறது. கார்காலத்துக்கு முன் திரும்பிவிடுவதாகச் சொல்லிச் சென்ற தலைவன் திரும்பவில்லை. தலைவி கவலைப்படுகிறாள். தோழி பொய் இடியை நம்பி மயில் ஏமாந்தது போல நானும் ஏமாறுவேனா என்று மழையைப் பார்த்துச் சொல்வது போலத் தேற்றுவதாக இந்தப் பாடல் அமைந்துள்ளது.\n\nஇவர் பயன்படுத்தியுள்ள அரிய சொற்கள்\n"}
{"id": "89875", "url": "https://ta.wikipedia.org/wiki?curid=89875", "title": "கலந்துரையாடல்", "text": "கலந்துரையாடல்\n\nகலந்துரையாடல் (\"dialogue\") என்பது இருவர் அல்லது பலருக்கு இடையேயான நேரடி அல்லது பிற ஊடகக் கருத்துப் பரிமாற்றம் ஆகும். அன்றாட வாழ்விலும், நீதிமன்றம், சட்டமன்றம், ஊடகம் போன்ற முக்கிய சமூக நிறுவனங்களிலும் உரையாடல் ஒரு முக்கியக் கூறாக உள்ளது. நெறிப்படுத்தப்பட்ட உரையாடல் ஒரு மெய்யியல் துறை ஆகும்.\n"}
{"id": "89876", "url": "https://ta.wikipedia.org/wiki?curid=89876", "title": "ஆறு ஏனாக்கள்", "text": "ஆறு ஏனாக்கள்\n\nஆறு வினாக்கள் () என்பது ஊடகத்துறையில் அல்லது காவல்துறையில் ஒரு செய்தியை அல்லது விடயத்தை ஆய்வு செய்யும் அடிப்படை முறையாகும். இவை ஒரு விடயம் தொடர்பான முழுத் தகவல்களையும் பெறுவதற்கான கேள்விகளைக் குறிக்கின்றன. \"இப்படி நடந்தால்\"? என்பது தான் இதன் அடிப்படைக் கேள்வியாக இருக்கின்றது.\n\n\nஇதன் அர்த்தம் கொண்டு ஆங்கிலத்தில் குறிப்பிடப்படும் 5Wக்கள் முறையே:\n\nஆங்கிலத்தில், சிலர் இதனுடன் ஆறாவதாக H என்பதையும் குறிப்பிடுவர்\n\n"}
{"id": "89891", "url": "https://ta.wikipedia.org/wiki?curid=89891", "title": "இந்திரா காந்தி அணு ஆராய்ச்சி மையம்", "text": "இந்திரா காந்தி அணு ஆராய்ச்சி மையம்\n\nஇந்திய அணு சக்தித்துறை 1971 ஆம் ஆண்டில் சென்னையில் இருந்து தெற்கே 80 கிலோ மீட்டர் தொலைவில் அமைந்த கல்பாக்கதில் ஒரு அணு ஆராய்ச்சி மையத்தை நிறுவியது. 1985 ஆம் ஆண்டில் இந்த ஆராய்ச்சி மையத்தின் பெயரை இந்திரா காந்தி அணு ஆராய்ச்சி மையம் என மாற்றியமைத்தார்கள். இந்த மையம் ஒரு முதன்மை அணு ஆராய்ச்சி மையமாக விளங்குவதுடன், நாட்டின் மின்சாரத் தேவைகளின் ஒரு பங்கை வழங்கும் ஒரு அணுமின் நிலையமாகவும் செயல்பட்டு வருகிறது. தற்பொழுது இந்த மையத்தின் இயக்குனராக டாக்டர் பல்தேவ் ராஜ் செயல்பட்டு வருகிறார்.\n\nSection::::வணிக ரீதியில் செயல்படும் அணு உலைகள்.\nஇந்திரா காந்தி அணு ஆராய்ச்சி மையத்தில் இரு 175 மெகா வாட் திறன் கொண்ட அணு உலைகள் செயல்பட்டு வருகின்றன, இங்கு உற்பத்தியாகும் மின்சாரம் வணிக ரீதியில் பொது மக்களுக்கும், நிறுவனங்களுக்கும் வழங்கப்பட்டு வருகிறது. இவ்விரு உலைகளையும் இந்திய அணுமின் கழகம் இந்திய நியூக்கிளியர் பவர் கார்ப்பரேசன் நிறுவனம் நிருவாகம் செய்து வருகிறது.\n\nSection::::அணு ஆராய்ச்சி மையத்தில் செயல் படும் அணு உலைகள்.\n1. இங்கு இரு வேக ஈனுலைகள் (FBTR) செயல்படுகின்றன. இவை நீர்ம உலோகம்\nசார்ந்தவையாகும், சோடியம் நீர்மம் உலோகமாகவும், குளிரூட்டியாகவும் பயன்படுகிறது. சோடியம் அணு உலையின் வெப்பத்தைத் தாங்கிச்செல்வதுடன், அந்த வெப்பத்தை வெப்பப் பரிமாற்றி மூலமாக நீரை நீராவியாக மாற்றி மின்சாரம் தயாரிக்க உதவுகிறது.\n\n2. கமினி அணுக்கரு ஆராய்ச்சி உலை (கல்பாக்கம் மினி என்பதன் சுருக்கம்) யுரேனியம் 233 வகை தனிமத்தை எரிபொருளாகக் கொண்டு, இலேசான நீரைப் (light water) தடுப்பியாகப் பயன்படுத்தும் அணுக்கரு உலையாகும். இந்த உலை நியூட்ரான் கதிர்வீச்சு வரைவி சார்ந்த ஆராய்ச்சிகளுக்கும், செயல் பகுப்பாய்வு சோதனைகளை புரிவதற்கும் பயன்படுகிறது. அணு உலை செய்முறை நடவடிக்கைகளுக்கும் பராமரிப்பதற்கும் ஒரு தனிக்குழு இதற்காக அமைக்கப் பெற்றுள்ளது.\n\nSection::::உயர் தொழில்நுட்பக் கலன்.\nஉயர் தொழில்நுட்பக் கலன் என்ற நூதனமான திட்டத்திற்காக இந்திரா காந்தி ஆராய்ச்சி மைய வல்லுனர்கள் செயல்பட்டு, 100 மெகா வாட் மின்திறன் கொண்ட ஒரு அணு உலையை அமைத்து அதை நிலத்தில் சோதித்துப்பார்த்த பிறகு, அதனை இந்தியாவின் கடற்படையைச் சார்ந்த ஒருபுதிய நீர் மூழ்கிக் கப்பலில் பொருத்தி செயல்படுத்துவதில் வெற்றியும் கண்டார்கள்.\n\nSection::::விரிவாக்கத்திற்கான முதலுறு வேக உற்பத்தி உலை.\nயுரேனியம் 238 தனிமத்தை எரிபொருளாகக் கொண்டும், சோடியம் நீர்மம் உலோகமாகவும், குளிரூட்டியாகவும் பயன்படும் 500 மெகா வாட் திறன் கொண்ட ஒரு முதலுறு வேக ஈனுலையை (Prototype Fast Breeder Reactor) வடிவமைத்து செயல்படுத்தி உள்ளார்கள். இதற்காக குறித்த காலம் வருவதற்கு முன்னரே இதை அவர்கள் செய்து முடித்தார்கள்.\n\nஇங்கு கல்பாக்கம் அணுக்கரு மீள்உருவாக்கு நிலையம் ஒன்றும் செயல்படுகிறது.\n"}
{"id": "89892", "url": "https://ta.wikipedia.org/wiki?curid=89892", "title": "கல்பாக்கம் அணுக்கரு மீள்உருவாக்கு நிலையம்", "text": "கல்பாக்கம் அணுக்கரு மீள்உருவாக்கு நிலையம்\n\nகல்பாக்கம் அணுக்கரு மீள்உருவாக்கு நிலையம் (\"Kalpakkam Atomic Reprocessing Plant\") கல்பாக்கத்தில் இந்திரா காந்தி அணு ஆராய்ச்சி மையத்தில், இந்திய அணுக்கரு வல்லுனர்கள் வடிவமைத்து அமைத்த அணுக்கரு எரிபொருளை மீள்உருவாக்கும் நிலையத்தைக் குறிப்பதாகும்.‎ இந்த நிலையம் ஆண்டொன்றிற்கு 1000 டன் புளுத்தோனியம் தனிமத்தை மீள்உருவாக்கும் திறன் கொண்டதாகும். இந்த ஆலையின் வடிவமைப்பு பல புதுமையான செயல்பாடுகளையும், புதிய தொழில் நுட்பங்களையும், நவீன சிறப்பியல்புகளையும் கொண்டதாகும். எடுத்துக்காட்டாக, அதிக வெப்பத்தில் செயல்படும் கலன்களுக்கான கலப்பின பராமரிப்பு வசதிகள் (hybrid maintenance concept) முதன் முறையாக இங்கு செயல்பட்டது. இதற்காக அஞ்சற்கருவிக் கையாளுவிகள் (servo-manipulators) வடிவமைத்து உருவாக்கி, பின்னர் அதைப் பொருத்தினார்கள். பல பொறியியல் ஒதுக்கீடுகள் (engineered provisions) அமைக்கப்பெற்றது. இவற்றின் காரணமாக இந்நிலையத்தின் செயல்பாட்டுக்காலம் மேலும் நீடிக்கவும் இது வழி வகுத்தது. இந்த நிலையம் சென்னை அணுமின் நிலையத்தில் இருந்தும், வேக ஈனுலையில் இருந்தும் கழிவுப்பொருளாக வெளியேறும் எரிபொருளை மீள்உருவாக்க வல்லது. உலகிலேயே முதல் முறையாக இந்நிலையத்தில் தான் அதிக அளவில் கதிர்வீச்சேற்றப் பொருட்கள், குறிப்பாக கார்பைடு கலந்த அணுஉலை எரிபொருள் கொண்ட கழிவுகள் மீள் உருவாக்கப்படுகின்றன. \n"}
{"id": "89897", "url": "https://ta.wikipedia.org/wiki?curid=89897", "title": "எ", "text": "எ\n\nஎ () தமிழ் மொழியின் எழுத்துக்களில் ஒன்று. இவ்வெழுத்து தமிழ் நெடுங்கணக்கில் ஏழாவதாக உள்ளது. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை \"எகரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஏனா\" என்பது வழக்கம். \n\nSection::::\"எ\" யின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் எ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் \n\nதமிழில் உள்ள வினாவெழுத்துக்கள் ஐந்தில் இதுவும் ஒன்று. இது சொல்லுக்கு முதலில் வந்து வினாப்பொருளைக் காட்டி நிற்கும்.. எடுத்துக்காட்டாக எவன், எது, எங்கே போன்ற வினாச் சொற்களில் எ முதல் எழுத்தாக நிற்பதைக் காணலாம். இந்த எடுத்துக் காட்டுக்களில் எ சொல்லின் உள்ளேயே வருவதால் அது அகவினா எழுத்து எனப்படுகின்றது. எ புற வினா எழுத்தாகவும் வருவதுண்டு. அவ்வாறு வரும்போது அது சொல்லுக்குப் புறம்பாக நிற்கும். எப்பெண் (எ + பெண்), எவ்விடம் (எ + இடம்) போன்ற சொற்கள் இதற்கு எடுத்துக்காட்டுக்கள்.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், எ என்பது ஏ க்கு இன எழுத்தாக அமையும்.\n\nSection::::\"எ\" யும் மெய்யெழுத்துக்களும்.\nஎ யுடன் மெய்யெழுத்துக்கள் சேர்ந்து எகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. எகர உயிர் மெய்களில் எகரத்தைக் குறிக்க ஒற்றைக் கொம்புக்குறி அகரம் ஏறிய மெய்களுடன் சேர்த்தே எழுதப்படுகிறது. \n\n18 மெய்யெழுத்துக்களோடும் அகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::சொல்லில் எகரம் வரும் இடங்கள்.\nதனி எ சொற்களில் முதல் எழுத்தாக வரும். க், ச், ஞ், த், ந், ப், ம், வ் ஆகிய மெய்யெழுத்துக்களுடன் சேர்ந்தும் எ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙெ, டெ, ணெ, யெ, ரெ, லெ, ழெ, ளெ றெ, னெ ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் \"டெ\", \"யெ\", \"ரெ\", \"லெ\" போன்ற எழுத்துக்களும் முதலில் வரும்படி எழுதுகின்றனர். \"டென்மார்க்\", \"யெமென்\", \"ரெட்டி\", \"லெபனான்\" என்னும் சொற்கள் இவற்றுக்கு எடுத்துக்காட்டுகள். \n\nஎகரம் தனித்து நின்று சொல்லுக்கு இறுதியாக வருவதில்லை. இது மெய்களோடு சேர்ந்தும் சொல்லுக்கு இறுதியில் வருவதில்லை. உயிரளபடைகளில் சொல்லுக்கு இறுதியில் எ இட்டு எழுதுவது வழக்கு ஆயினும், அது நெட்டுயிர்களின் மாத்திரை மிகுந்து ஒலிப்பதைக் காட்டுவதற்கான ஒரு குறியீடாக எழுதப்படுகிறதே அன்றி அது தனி எகரமாக நிற்பதில்லை. எகரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::வரிவடிவம்.\nதமிழில் எகர ஒலியைக் குறிக்கும் வரிவடிவம் ஒன்றுபோலவே தொடக்க காலத்தில் இருந்தே இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் எகரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் கல்வெட்டுக்கள் மூலம் கிடைக்கின்றன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nதொல்காப்பியம் எகரத்தின் இயற்கை புள்ளி பெற்று நிற்றல் என்று கூறுவதால், எகரத்துக்கும் ஏகாரத்துக்கும் இருந்த வேறுபாடு ஒரு புள்ளியே என உணரலாம். இதனால் எகர எழுத்தின் வடிவம் ஏகாரக் குறியீட்டுடன் புள்ளியும் சேர்ந்ததாக அமைந்தது தெளிவு. இவ்வேறுபாடு கிபி ஐந்தாம் நூற்றாண்டுக்கு முந்திய தமிழ்ப் பிராமி எழுத்துக்களின் மூலம் தெளிவாகத் தெரிகிறது. ஆனால் ஆறாம் நூற்றாண்டுக்குப் பிந்திய தமிழ் கல்வெட்டுக்களில் எகரமும், ஏகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவர் ஏகாரத்திற்கு அடியில் சிறிய சரிவான கோடொன்றைச் சேர்த்து அதனை எகரத்திலிருந்து வேறுபடுத்தியபோது ஏகாரத்துக்கான பழைய குறியீடு எகரத்துக்கு ஆகியது. \n\nஎகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் எகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் எகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன. பிராமி, கிரந்தம் ஆகிய எழுத்து முறைகளிலும், வட இந்திய மொழிகளின் எழுத்து முறைகளிலும் எகரம் கிடையாது. ஆனால் இந்திய-ஆரிய மொழியாக வகைப்படுத்தப்பட்டுள்ள சிங்கள மொழியில் எகரம் உள்ளது.\nSection::::பிரெய்லியில் எகரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் இரண்டாவது வரிசையில் இடது பக்கப் புள்ளியும் மூன்றாவது வரிசையில் வலப்பக்கப் புள்ளியும் புடைத்து இருப்பின் அது எ யைக் குறிக்கும். இதை கீழே உள்ள படம் காட்டுகிறது.\n\n"}
{"id": "89910", "url": "https://ta.wikipedia.org/wiki?curid=89910", "title": "ஏ", "text": "ஏ\n\nஏ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது எட்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஏகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஏயன்னா\" என்பது வழக்கம். \n\nSection::::\"ஏ\" யின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஏ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் \n\nSection::::இனவெழுத்து.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், ஏ என்பது எ க்கு இன எழுத்தாக அமையும்.\n\nSection::::சொல்லில் ஏகாரம் வரும் இடங்கள்.\nதனி ஏ சொற்களில் முதல் எழுத்தாக வரும். க், ச், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஏ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙே, ஞே, டே, ணே, யே, ரே, லே, ழே, ளே றே, னே ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் \"டே\", \"யே\", \"ரே\", \"லே\" போன்ற எழுத்துக்களும் முதலில் வரும்படி எழுதுகின்றனர். \"டேனியம்\", \"யேசு\", \"ரேடியோ\", \"லேகியம்\" என்னும் சொற்கள் இவற்றுக்கு எடுத்துக்காட்டுகள். \nஏகாரம் தனித்து நின்றும், மெய்களோடு சேர்ந்தும் சொல்லுக்கு இறுதியில் வரும். ஆனால் ஞகர மெய்யுடன் ஏகாரம் சொல்லுக்கு இறுதியில் வராது. ஏகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::\"ஏ\" யும் மெய்யெழுத்துக்களும்.\nஏ யுடன் மெய்யெழுத்துக்கள் சேர்ந்து ஏகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. . இதனால், ஏகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஏகாரத்தைக் குறிக்கும் \"இரட்டைக் கொம்பு\" குறியீட்டையும் சேர்த்து எழுதுவது மரபாக உள்ளது. \n18 மெய்யெழுத்துக்களோடும் ஏகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் ஏகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஏகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nதொல்காப்பியம் எகரத்தின் இயற்கை புள்ளி பெற்று நிற்றல் என்று கூறுவதால், எகரத்துக்கும் ஏகாரத்துக்கும் இருந்த வேறுபாடு ஒரு புள்ளியே என உணரலாம். இதனால் ஏகாரமே புள்ளியில்லாத அடிப்படைக் குறியீடாக அமைந்தது தெளிவு. இவ்வேறுபாடு கிபி ஐந்தாம் நூற்றாண்டுக்கு முந்திய தமிழ்ப் பிராமி எழுத்துக்களின் மூலம் தெளிவாகத் தெரிகிறது. ஆனால் ஆறாம் நூற்றாண்டுக்குப் பிந்திய தமிழ் கல்வெட்டுக்களில் எகரமும், ஏகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவரே ஏகாரத்திற்கு அடியில் சிறிய சரிவான கோடொன்றைச் சேர்த்து அதனை எகரத்திலிருந்து வேறுபடுத்தியதாகச் சொல்லப்படுகிறது. \nஏகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஏகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஏகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\nSection::::பிரெய்லியில் ஏகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் இடது பக்கப் புள்ளியும் இரண்டாவது வரிசையில் வலப்பக்கப் புள்ளியும் புடைத்து இருப்பின் அது ஏ யைக் குறிக்கும். இதை கீழே உள்ள படம் காட்டுகிறது.\n\n"}
{"id": "89914", "url": "https://ta.wikipedia.org/wiki?curid=89914", "title": "கொல்லன்கலட்டி", "text": "கொல்லன்கலட்டி\n\nகொல்லன்கலட்டி அல்லது கொல்லங்கலட்டி யாழ்ப்பாண மாவட்டத்தில், வலிகாமம் வடக்கு தெல்லிப்பழை பிரதேச செயலாளர் பிரிவில் உள்ள ஊர் ஆகும்.\n\n\n"}
{"id": "89917", "url": "https://ta.wikipedia.org/wiki?curid=89917", "title": "ஐ", "text": "ஐ\n\nஐ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது ஒன்பதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஐகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஐயன்னா\" என்பது வழக்கம்.\n\nSection::::\"ஐ\" யின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஐ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும்\n\nSection::::இனவெழுத்து.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இந்த அடிப்படைகளில், ஐ என்பது இ க்கு இன எழுத்தாகும் என்கிறது நன்னூல்.\n\nSection::::சொல்லில் ஐகாரம் வரும் இடங்கள்.\nதனி ஐ சொற்களில் முதல் எழுத்தாக வரும். க், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஐ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙை, சை, ஞை, டை, ணை, யை, ரை, லை, ழை, ளை றை, னை ஆகிய எழுத்துக்கள் சொற்களுக்கு முதலாக வரா என்பது தெளிவு. ஆனால் நன்னூல் சகரத்துடனும் ஐகாரம் சொற்களுக்கு முதலில் வரும் என்கிறது. தற்காலத்தில் பிற மொழிப் பெயர்களையும் சொற்களையும் எழுதுபவர்கள் \"டை\", \"ரை\", \"லை\" போன்ற எழுத்துக்களும் முதலில் வரும்படி எழுதுகின்றனர். \"டைனோசோர்\", \"ரைன்\", \"லைலா\" என்னும் சொற்கள் இவற்றுக்கு எடுத்துக்காட்டுகள்.\n\nஐகாரம் தனித்து நின்றும், மெய்களோடு சேர்ந்தும் சொல்லுக்கு இறுதியில் வரும். ஐகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::\"ஐ\" யும் மெய்யெழுத்துக்களும்.\nஐ யுடன் மெய்யெழுத்துக்கள் சேர்ந்து ஐகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன.. இதனால், ஐகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஐகாரத்தைக் குறிக்கும் \"சங்கிலிக் கொம்பு\" குறியீட்டையும் சேர்த்து எழுதுவது மரபாக உள்ளது.\n\n18 மெய்யெழுத்துக்களோடும் ஐகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் ஐகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. மிகப் பழைய காலத்தில் இருந்து பல்வேறு காலகட்டங்களிலும் தமிழில் ஐகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nஐகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஐகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஏகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\nSection::::பிரெய்லியில் ஐகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் வலது பக்கப் புள்ளியும் மூன்றாவது வரிசையில் இடது பக்கப் புள்ளியும் புடைத்து இருப்பின் அது ஐ யைக் குறிக்கும். இதை கீழே உள்ள படம் காட்டுகிறது.\n\n"}
{"id": "89919", "url": "https://ta.wikipedia.org/wiki?curid=89919", "title": "மூலக்கூற்றுப் பொறியியல்", "text": "மூலக்கூற்றுப் பொறியியல்\n\nமூலக்கூற்றுப் பொறியியல் (\"molecular engineering\") மூலக்கூறுகளை உருவாக்குதல் பற்றிய அறிவியல் பிரிவாகும். இத்துறையானது இயற்கையிற் கிடைக்காத மீச்சிறு அளவிலான மிகவும் நிலைத்தன்மை வாய்ந்த மூலக்கூறுகளை மிகுதியாக உற்பத்தி செய்தலைப் பற்றி தெளிவாக விவரிக்கிறது.\n\nமூலக்கூற்றுப் பொறியியற் துறையானது மருந்தியல் ஆய்வு மற்றும் பொருளறிவியலிலும் மிகவும் இன்றியமையாததாகும்.\n"}
{"id": "89922", "url": "https://ta.wikipedia.org/wiki?curid=89922", "title": "சுட்டாங்கல் (பீங்கான்)", "text": "சுட்டாங்கல் (பீங்கான்)\n\nசுட்டாங்கல் அல்லது பீங்கான் (\"ceramic\") ஒரு மாழையல்லாத கனிமச் சேர்மத்தாலான திடப் பொருளாகும். இது மிகுதியான வெப்பப்படுத்தல் மற்றும் தொடர்ச்சியான குளிர்வித்தல் வினையால் செய்யப்படுகிறது. சுட்டாங்கல் பொருட்கள் படிக மற்றும் குறைபடிக அமைப்பு (எ.கா. பீங்கான்) கொண்டவையாகவோ அல்லது துகளமைப்பு (எ.கா. ஆடிகள்) கொண்டவையாகவோ இருக்கக் கூடும்.\n\nமிகப் பழமையான சுட்டாங்கற்கள், களிமண்ணால் செய்யப்பட்ட மண்பாண்டங்கள் ஆகும். இவை நெருப்பினால் சுட்டு உறுதிப்படுத்தப்பட்டன. தற்காலங்களில், சுட்டாங்கற்கள் வீட்டு பயன்பாட்டு பொருட்கள் மற்றும் கட்டுமானப் பொருட்கள் செய்வதற்கு பெரிதும் பயன்படுத்தப்படுகின்றன. இருபதாம் நூற்றாண்டில் சுட்டாங்கற்களை பல புதிய துறைகளில் பயன்படுத்தத் துவங்கினர். எடுத்துக்காட்டாக, இவை மேம்பட்ட சுட்டாங்கல் பொறியியலிலும், குறைமின்கடத்திகள் செய்வதற்கும் பயன்படுகின்றன.\n\nசுட்டு செய்யப்படுவதன் பொருட்டு சுட்டாங்கல் எனப் பெயர்பெற்ற இவை ஆங்கிலத்தில் செராமிக்ஸ் (ஆங்கிலம்:Ceramics) என அழைக்கப்படுகின்றன. \n"}
{"id": "89924", "url": "https://ta.wikipedia.org/wiki?curid=89924", "title": "வேதித்தற் செய்கை மாதிரியாக்கம்", "text": "வேதித்தற் செய்கை மாதிரியாக்கம்\n\nவேதித்தற் செய்கை மாதிரியாக்கம் (\"Chemical Process Modeling\") என்பது ஒரு கணினி வழி மாதிரியாக்க முறையாகும். இதன் வழியாக வேதித்தற் பொறியியலின் பல செய்கைகளை முன்னறிந்து கொள்ளலாம். மேலும் செயல்முறை கட்டமைப்பு செய்வதிலும் இம்முறை மிகுதியாகப் பயன்படுகிறது. இம்மாதிரியாக்கம், வேதிகளின் இயற்பியல் பண்புகள் மற்றும் தொட்டிகள், ஏற்றிகள், குழாய்கள், அழுத்தக்கலன்கள் ஆகியன போன்ற அமைப்புகளின் பண்புகள், போன்ற பரந்துபட்ட அறிவின் மேல் செய்யப்படுகிறது.\n"}
{"id": "89925", "url": "https://ta.wikipedia.org/wiki?curid=89925", "title": "ஒ", "text": "ஒ\n\nஒ () தமிழ் மொழியின் எழுத்துக்களில் ஒன்று. இவ்வெழுத்து தமிழ் நெடுங்கணக்கில் பத்தாவதாக உள்ளது. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கக்கூடும். இவ்வெழுத்தை \"ஒகரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஓனா\" என்பது வழக்கம். \n\nSection::::\"ஒ\" வின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஒ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது குற்றெழுத்து எனப்படுகின்றது. குற்றெழுத்துக்கள் ஒரு மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் ஒரு மாத்திரை அளவுடனேயே ஒலிக்கும் \n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், ஒ என்பது ஓ க்கு இன எழுத்தாக அமையும்.\n\nSection::::\"ஒ\" யும் மெய்யெழுத்துக்களும்.\nஒ வுடன் மெய்யெழுத்துக்கள் சேர்ந்து ஒகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. ஒகர உயிர் மெய்களில் ஒகரத்தைக் குறிக்க \"ஒற்றைக் கொம்புக்\" குறியும், \"கால்\" குறியும் அகரம் ஏறிய மெய்களுடன் சேர்த்தே எழுதப்படுகின்றன. \n18 மெய்யெழுத்துக்களோடும் ஒகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::சொல்லில் ஒகரம் வரும் இடங்கள்.\nதனி ஒ சொற்களில் முதல் எழுத்தாக வரும். க், ச், த், ந், ப், ம் ஆகிய மெய்யெழுத்துக்களுடன் சேர்ந்தும் ஒ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙொ, ஞொ, டொ, ணொ, யொ, ரொ, லொ, வொ, ழொ, ளொ றொ, னொ ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் \"டொ\", \"யொ\", \"ரொ\", \"லொ\", \"வொ\" போன்ற எழுத்துக்களும் முதலில் வரும்படி எழுதுகின்றனர். \"டொனால்ட்\" (இலங்கை வழக்கு), \"யொரூபா\", \"ரொட்டி\", \"லொள்ளு\", \"வொட்கா\" (இலங்கை வழக்கு) என்னும் சொற்கள் இவற்றுக்கு எடுத்துக்காட்டுகள். \nஉயிரளபடைகளில் சொல்லுக்கு இறுதியில் ஒ இட்டு எழுதுவது வழக்கு என்பதால் ஒகரம் சொல்லுக்கு இறுதியில் வரும் என்கிறது தொல்காப்பியம். அது நெட்டுயிர்களின் மாத்திரை மிகுந்து ஒலிப்பதைக் காட்டுவதற்கான ஒரு குறியீடாக எழுதப்படுகிறதே அன்றி அது தனி ஒகரமாக நிற்பதில்லை. எனவே ஒகரம் தனித்து நின்று சொல்லுக்கு இறுதியாக வருவதில்லை என்பது நன்னூலின் கருத்து. மெய்களுள் \"நகர\" மெய்யுடன் சேர்ந்து மட்டுமே ஒகாரம் சொல்லுக்கு இறுதியில் வரும். ஒகரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::வரிவடிவம்.\nதமிழில் ஒகர ஒலியைக் குறிக்கும் வரிவடிவம் ஒன்றுபோலவே தொடக்க காலத்தில் இருந்தே இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஒகரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் கல்வெட்டுக்கள் மூலம் கிடைக்கின்றன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nதொல்காப்பியம் ஒகரத்தின் இயற்கை புள்ளி பெற்று நிற்றல் என்று கூறுவதால், ஒகரத்துக்கும் ஓகாரத்துக்கும் இருந்த வேறுபாடு ஒரு புள்ளியே என உணரலாம். இதனால் ஒகர எழுத்தின் வடிவம் ஓகாரக் குறியீட்டுடன் புள்ளியும் சேர்ந்ததாக அமைந்தது தெளிவு. ஆனால் தமிழ் கல்வெட்டுக்களில் ஒகரமும், ஓகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவர் ஓகாரத்திற்கு அடியில் சிறிய சுழியொன்றைச் சேர்த்து அதனை ஒகரத்திலிருந்து வேறுபடுத்தினார் என்கிறார்கள். \nஒகரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஒகரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் எகரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன. பிராமி, கிரந்தம் ஆகிய எழுத்து முறைகளிலும், வட இந்திய மொழிகளின் எழுத்து முறைகளிலும் ஒகரம் கிடையாது. ஆனால் இந்திய-ஆரிய மொழியாக வகைப்படுத்தப்பட்டுள்ள சிங்கள மொழியில் ஒகரம் உள்ளது.\nSection::::பிரெய்லியில் ஒகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் உள்ள இரண்டு புள்ளிகளும் மூன்றாவது வரிசையில் உள்ள இரண்டு புள்ளிகளும் புடைத்து இருப்பின் அது ஒ வைக் குறிக்கும். இதை கீழே உள்ள படம் காட்டுகிறது.\n\n"}
{"id": "89926", "url": "https://ta.wikipedia.org/wiki?curid=89926", "title": "வேதித் தொழிற்நுட்ப வல்லுநர்", "text": "வேதித் தொழிற்நுட்ப வல்லுநர்\n\nவேதித் தொழிற்நுட்ப வல்லுநர் என்போர் வேதியியல், வேதிப் பொறியியல் மற்றும் தொடர்புடைய துறைகளில் திறன் பெற்றோரைக் குறிப்பதாகும். இவர்கள் பல்வேறுபட்ட ஆய்வகங்கள் முதல் தொழிலகங்கள் வரை பரந்துபட்ட சூழல்களில் பணியாற்றுபவர் ஆவர். இவர்களின் பணித் திறம் பல முகங்களைக் கொண்டதாக இருப்பதனால் இவர்களின் சிறப்புப் பணிகளைப் பொதுமைப்படுத்துவது இயலாததாகும்.\n\nஎரிநெய்வேதித் தொழிலகங்கள், மருந்துத் தொழிலகங்கள் மற்றும் பல வேதித் தொழிற்சாலைகள் இவர்களைப் பணியமர்த்துகின்றன. இவ்வகைத் தொழிலகங்களின் உற்பத்தி, ஆராய்ச்சி மற்றும் மேம்பாடு, ஆலோசனை மற்றும் தரக் கட்டுப்பாட்டுப் பிரிவுகளில் இவர்கள் பணிபுரியக்கூடும்.\n"}
{"id": "89927", "url": "https://ta.wikipedia.org/wiki?curid=89927", "title": "காட்டூர் கிழார் மகனார் கண்ணனார்", "text": "காட்டூர் கிழார் மகனார் கண்ணனார்\n\nகாட்டூர் கிழார் மகனார் கண்ணனார் சங்ககாலப் புலவர்களில் ஒருவர். இவரது பாடல் ஒன்றே ஒன்று சங்கநூல் தொகுப்பில் இடம் பெற்றுள்ளது. அது அகநானூறு 85 எண் கொண்ட பாடலாக உள்ளது.\nதலைவன் பிரிவால் கவலை கொள்ளும் தலைவியைத் தோழி பொறுத்துக்கொள்ளுமாறு வற்புறுத்துகிறாள்.\n\nSection::::அகநானூறு 85 பாடல் தரும் செய்தி.\nஉன் நெற்றியில் பசப்பு ஊர்கிறது. உன் தோள் வாடுகிறது. நீ உண்ணாமல் உயங்குகிறாய். உயிர் செல்லும் அளவுக்கு வலு இழந்துள்ளாய். அவர் அறவர் அல்லர் எனக் கூறிப் புலம்புகிறாய். அழாதே!\n\nஅவர் செல்லும் திரையனின் வேங்கடமலைக் காட்டில் கன்று ஈன்ற பெண்யானைக்கு அதன் ஆண்யானை மூங்கிலை வளைத்து உண்ணத் தருவதை அவர் அங்கே பார்ப்பார். தன்மீது வேங்கைப் பூக்கள் கொட்டியதால் உணர்வு மேலிட்ட மயில் பூத்திருக்கும் குருந்தின்மீது ஏறித் தன் துணை மயிலை அழைக்கும் குரலைக் கேட்பார். (உன் நினைவு அவருக்கு வரும். விரைவில் திரும்புவார்.) அழாதே!\nSection::::திரையன் வேங்கட நெடுவரை.\nதிருவேங்கட மலையைச் சூழ்ந்த நாட்டை 'வென்வேல் திரையன்' என்பவன் ஆண்டுவந்தான். அவன் நாட்டில் யானைகள் மிகுதி. தமிழ்மக்கள் இவனது நாட்டைக் கடந்து பொருள் தேடச் சென்றனர். இந்தத் திரையன் தொண்டைமான் இளந்திரையனின் முன்னோன். தொண்டைமான் இளந்திரையன் பத்துப்பாட்டு நூல்களுள் ஒன்றான பெரும்பாணாற்றுப்படை நூலின் பாட்டுடை தலைவன். பெரும்பாணாற்றுப்படை நூலைப் பாடியவர் கடியலூர் உருத்திரங் கண்ணனார்.\n\n"}
{"id": "89931", "url": "https://ta.wikipedia.org/wiki?curid=89931", "title": "ஓ", "text": "ஓ\n\nஓ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது பதினோராவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஓகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஓவன்னா\" என்பது வழக்கம். \n\nSection::::\"ஓ\" யின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஓ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் \n\nSection::::இனவெழுத்து.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இம்மூன்று வித அடிப்படையிலும், ஓ என்பது ஒ க்கு இன எழுத்தாக அமையும்.\n\nSection::::சொல்லில் ஓகாரம் வரும் இடங்கள்.\nதனி ஓ சொற்களில் முதல் எழுத்தாக வரும். க், ச், த், ந், ப், ம், ஆகிய மெய்யெழுத்துக்களுடன் சேர்ந்தும் ஓ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙோ, ஞோ, டோ, ணோ, யோ, ரோ, லோ, வோ, ழோ, ளோ றோ, னோ ஆகிய எழுத்துக்கள் சொற்களுக்கு முதலாக வரா என்பது தெளிவு. எனினும், தற்காலத்தில் பிற மொழிப் பெயர்களையும் சொற்களையும் எழுதுபவர்கள் \"டோ\", \"யோ\", \"ரோ\", \"லோ\" போன்ற எழுத்துக்களும் முதலில் வரும்படி எழுதுகின்றனர். \"டோக்கியோ\", \"யோவான்\", \"ரோடு\", \"லோரன்ஸ்\" (இலங்கை வழக்கு) என்னும் சொற்கள் இவற்றுக்கு எடுத்துக்காட்டுகள். \nஓகாரம் தனித்து நின்றும், மெய்களோடு சேர்ந்தும் சொல்லுக்கு இறுதியில் வரும். ஆனால் ஞகர மெய்யுடன் ஓகாரம் சொல்லுக்கு இறுதியில் வராது. ஏகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::\"ஓ\" வும் மெய்யெழுத்துக்களும்.\nஓ வுடன் மெய்யெழுத்துக்கள் சேர்ந்து ஓகார உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. . இதனால், ஓகார உயிர் மெய்களை வரிவடிவில் குறிக்கும்போதும் அகரமேறிய உயிர்மெய் எழுத்துடனேயே ஓகாரத்தைக் குறிக்கும் \"இரட்டைக் கொம்பு\" குறியீட்டையும் \"கால்\" குறியீட்டையும் சேர்த்து எழுதுவது மரபாக உள்ளது. \n18 மெய்யெழுத்துக்களோடும் ஓகாரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::வரிவடிவம்.\nதமிழில் ஓகார ஒலியைக் குறிக்கும் வரிவடிவம் இப்போதுள்ளவாறே எப்போதும் இருந்ததில்லை. ஏறத்தாழ கிமு மூன்றாம் நூற்றாண்டில் இருந்து பல்வேறு காலகட்டங்களிலும் தமிழில் ஓகாரத்தைக் குறிக்கப் பயன் பட்ட வரிவடிவங்கள் பற்றிய தகவல்கள் அவ்வக்காலத்துக் கல்வெட்டுக்கள் மூலம் தெரியவந்துள்ளன. சில காலங்களில் வெவ்வேறு இடங்களில் வெவ்வேறு வரிவடிவங்கள் பயன்பட்டதற்கான சான்றுகளும் உண்டு. கிமு மூன்றாம் நூற்றாண்டுக்குப் பின்னர் தமிழை எழுதுவதற்கு தமிழ்ப் பிராமி, வட்டெழுத்து, தமிழ் எழுத்து ஆகிய எழுத்துக்கள் பயன்பட்டுள்ளன.\nதொல்காப்பியம் ஒகரத்தின் இயற்கை புள்ளி பெற்று நிற்றல் என்று கூறுவதால், ஒகரத்துக்கும் ஓகாரத்துக்கும் இருந்த வேறுபாடு ஒரு புள்ளியே என உணரலாம். இதனால் ஓகாரமே புள்ளியில்லாத அடிப்படைக் குறியீடாக அமைந்தது தெளிவு. இவ்வேறுபாடுகளைக் கல்வெட்டு எழுத்துக்களில் காணமுடியவில்லை. பிந்திய தமிழ் கல்வெட்டுக்களில் ஒகரமும், ஓகாரமும் வேறுபாடு இன்றி எழுதப்பட்டது தெரிகிறது. பிற்காலத்தில் வீரமாமுனிவரே ஓகாரத்தைக் குறிக்க அடியில் சிறிய சுழியொன்றைச் சேர்த்து அதனை ஒகரத்திலிருந்து வேறுபடுத்தியதாகச் சொல்லப்படுகிறது. \nஓகாரம் பல்வேறு மொழிகளிலும் பொதுவாக உள்ள ஒரு ஒலி. தென்னிந்திய மொழிகளிலும் சில அயல் மொழிகளிலும் ஓகாரத்தின் வரிவடிவம் எவ்வாறு உள்ளது என்பதைக் கீழுள்ள படம் காட்டுகிறது. பிராமி இந்திய மொழிகள் பலவற்றின் எழுத்து முறைகளுக்கு அடிப்படை என்னும் கருத்து உள்ளதாலும், பல தென்னிந்திய மொழிகளினதும், சிங்களம் முதலிய அயல்நாட்டு மொழிகளினதும் வரிவடிவங்கள் கிரந்தத்தை அடிப்படையாகக் கொண்டவையாகவும் இருப்பதால் பிராமி, கிரந்தம் ஆகியவற்றின் ஓகாரத்துக்கான வரிவடிவங்கள் ஒப்பீட்டுக்காகத் தரப்பட்டுள்ளன.\nSection::::பிரெய்லியில் ஓகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது, மூன்றாவது வரிசைகளில் இடது பக்கப் புள்ளியும் இரண்டாவது வரிசையில் வலப்பக்கப் புள்ளியும் புடைத்து இருப்பின் அது ஓ வைக் குறிக்கும். இதை கீழே உள்ள படம் காட்டுகிறது.\n\n"}
{"id": "89932", "url": "https://ta.wikipedia.org/wiki?curid=89932", "title": "காப்பியஞ் சேந்தனார்", "text": "காப்பியஞ் சேந்தனார்\n\nகாப்பியஞ் சேந்தனார் சங்ககாலப் புலவர்களில் ஒருவர். அவரது பாடல் ஒன்றே ஒன்று நற்றிணை 246 எண் கொண்ட பாடலாக அமைந்துள்ளது.\n\nதனிப் பெருங் காப்பியம் இயற்றியவர் இப்புலவர் என்பதை இவரது பெயருக்குத் தரப்பட்டுள்ள அடைமொழியால் உணரலாம். \nநல்ல புள் (விலங்கின ஒலிகள்) கேட்கிறது. நல்ல நிமித்தம் தெரிகிறது. அவர் திரும்புவதாகச் சொல்லிச் சென்ற மழைக்காலமும் வந்துவிட்டது. அவர் பொய் சொல்லமாட்டார். வந்துவிடுவார். கவலை வேண்டாம் என்றெல்லாம் சொல்லித் தோழி தலைவியைத் தேற்றுகிறாள்.\n"}
{"id": "89936", "url": "https://ta.wikipedia.org/wiki?curid=89936", "title": "ஔ", "text": "ஔ\n\nஔ () தமிழ் மொழியின் எழுத்துக்களில் ஒன்று. தமிழ் நெடுங்கணக்கில் இது பன்னிரண்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஔகாரம்\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"ஔவன்னா\" என்பது வழக்கம். \n\nSection::::\"ஔ\" வின் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஔ உயிரெழுத்து வகையைச் சேர்ந்தது. ஒலிக்கும் கால அளவின் அடிப்படையில் இது நெட்டெழுத்து எனப்படுகின்றது. நெட்டெழுத்துக்கள் இரண்டு மாத்திரை அளவு ஒலிக்கும் தன்மை வாய்ந்தன. இதனால் இவ்வெழுத்தும் இரண்டு மாத்திரை அளவுடனேயே ஒலிக்கும் \n\nSection::::இனவெழுத்து.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் உயிரெழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. இந்த அடிப்படைகளில், ஔ என்பது உ க்கு இன எழுத்தாகும் என்கிறது நன்னூல்.\n\nSection::::\"ஔ\" வும் மெய்யெழுத்துக்களும்.\nஔ வுடன் மெய்யெழுத்துக்கள் சேர்ந்து ஔகர உயிர் மெய்யெழுத்துக்கள் உருவாகின்றன. மெய்யெழுத்துக்கள் முதலெழுத்துக்களாக இருப்பினும் வரிவடிவங்களில் எழுதும்போது மூல வரிவடிவங்கள் அகரத்தோடு கூடிய மெய்யெழுத்துக்களையே குறிக்கின்றன. ஔகர உயிர் மெய்களில் ஔகரத்தைக் குறிக்க \"ஒற்றைக் கொம்புக்\" குறியும், \"ள\" குறியும் அகரம் ஏறிய மெய்களுடன் சேர்த்தே எழுதப்படுகின்றன. \n18 மெய்யெழுத்துக்களோடும் ஔகரம் சேரும்போது உருவாகும் உயிர்மெய் எழுத்துக்களையும் அவற்றின் பெயர்களையும் கீழேயுள்ள அட்டவணை காட்டுகின்றது.\n\nSection::::சொல்லில் ஔகாரம் வரும் இடங்கள்.\nதனி ஔ சொற்களில் முதல் எழுத்தாக வரும். க், த், ந், ப், ம், வ் ஆகிய மெய்யெழுத்துக்களுடன் சேர்ந்தும் ஔ சொற்களுக்கு முதலாக வரும் என்கிறது தொல்காப்பியம். இதிலிருந்து தொல்காப்பியத்தின்படி ஙௌ, சௌ, ஞௌ, டௌ, ணௌ, யௌ, ரௌ, லௌ, ழௌ, ளௌ றௌ, னௌ ஆகிய எழுத்துக்கள் சொற்களுக்கு முதலாக வரா என்பது தெளிவு. ஆனால் நன்னூல் சகரத்துடனும், யகரத்துடனும் ஐகாரம் சொற்களுக்கு முதலில் வரும் என்கிறது. தற்காலத்தில் பிற மொழிப் பெயர்களையும் சொற்களையும் எழுதுபவர்கள் \"ரௌ\", \"லௌ\" போன்ற எழுத்துக்களும் முதலில் வரும்படி எழுதுகின்றனர். \"ரௌத்திரம்\", \"லௌகீகம்\" என்னும் சொற்கள் இவற்றுக்கு எடுத்துக்காட்டுகள். \n\nஔகாரம் தனித்தோ, மெய்களோடு சேர்ந்தோ சொல்லுக்கு இறுதியில் வருவதில்லை. ககர மெய்யுடனும், வகர மெய்யுடனும் மட்டுமே ஔகாரம் சொல்லுக்கு இறுதியில் வரும். ஔகாரம் தனியே சொற்களுக்கு இடையிலும் வருவதில்லை. பிற மெய்களுடன் கூடியே வரும்.\n\nSection::::பிரெய்லியில் ஔகாரம்.\nகண்பார்வையற்றோர் படிப்பதற்கு உதவும் பிரெய்லி முறைப்படி தமிழ் எழுத்துக்களை எழுதுவதற்கும் முறைகள் வகுக்கப்பட்டுள்ளன. இந்திய மொழிகளுக்கென உருவாக்கப்பட்டுள்ள \"பாரதி பிரெய்லி\" தமிழ் எழுத்துக்களையும் உள்ளடக்கியுள்ளது. ஆறுபுள்ளி முறையைப் பின்பற்றி அமைக்கப்பட்டுள்ள இம்முறையில் ஒரு எழுத்துக்கான இடம் ஒரு வரிசையில் இரண்டிரண்டாக மூன்று வரிசையில் ஆறு புள்ளிக்கான இடங்கள் உள்ளன. இதில் முதலாவது வரிசையில் வலது புள்ளியும், இரண்டாவது வரிசையில் இடது புள்ளியும், மூன்றாவது வரிசையில் வலது புள்ளியும் புடைத்து இருப்பின் அது ஔ வைக் குறிக்கும். இதை கீழே உள்ள படம் காட்டுகிறது.\n\n"}
{"id": "89939", "url": "https://ta.wikipedia.org/wiki?curid=89939", "title": "காமஞ்சேர் குளத்தார்", "text": "காமஞ்சேர் குளத்தார்\n\nகாமஞ்சேர் குளத்தார் சங்ககாலப் புலவர்களில் ஒருவர். இவரது ஒரே ஒரு பாடல் குறுந்தொகை 4 எண் கொண்ட பாடலாக உள்ளது. பாடலால் பெயர் பெற்ற புலவர்களில் இவரும் ஒருவர்.\n\nகண்ணைக் காமக் கண்ணீர் நிறைந்த குளமாக்கிக் காட்டிய புதுமையால் இவர் இப் பெயர் பெற்றார். \nSection::::பாடல்.\nநோம் என் நெஞ்சே நோம் என் நெஞ்சே\nஇமை தீய்ப்பு அன்ன கண்ணீர் தாங்கி\nஅமைதற்கு அமைந்த நம் காதலர்\nஅமைவு இலர் ஆகுதல் நோம் என் நெஞ்சே\n\nSection::::பாடல் தரும் செய்தி.\nகண் ஒரு குளம். அதில் காமக்கண்ணீர் நிறைந்திருக்கிறது. குளத்து நீர் குளுமையாக இருக்கும். அதன் நீர் பயிரை வளர்க்கும். கண்ணில் தேங்கும் காமக் கண்ணீரோ கண் குளத்துக் கரையாகிய இமையைத் தீய்த்துச் சுட்டெரிக்கும்.\n\nஇந்தக் கண்ணீரொடு வாழ்வதற்காகவே என் காதலர் எனக்கு அமைந்துள்ளார். ஆனால் அவருக்கு அந்தக் காமக்கண்ணீர்க் குளம் அமையவில்லை.\n\nநெஞ்சே! நொந்து தொலைக!\nநெஞ்சே! நொந்து தொலைக!\nநெஞ்சே! நொந்து தொலைக!\n"}
{"id": "89943", "url": "https://ta.wikipedia.org/wiki?curid=89943", "title": "சகோதரி (அமைப்பு)", "text": "சகோதரி (அமைப்பு)\n\nசகோதரி என்பது தமிழ்நாட்டில் இயங்கும் திருநங்கைகளுக்கான அமைப்பு ஆகும். திருநங்கைகள் உரிமைகளுக்காக இந்த அமைப்பு செயற்படுகிறது. வீதி நாடகம், வேலைவாய்ப்புத் திட்டங்கள், மற்றும் விழிப்புணர்வு நடவடிக்கைகள் ஊடாக தமது செயற்பாட்டை முன்னெடுக்கிறது.\n\n"}
{"id": "89945", "url": "https://ta.wikipedia.org/wiki?curid=89945", "title": "சினேகிதன் (அமைப்பு)", "text": "சினேகிதன் (அமைப்பு)\n\nசினேகிதன் என்பது வெவ்வேறு பாலின அமைவு கொண்ட தமிழ், தெலுங்கு, மலையாளம், கன்னடம், சிங்களம் பேசும் ஆண்களுக்கான ஓர் ஆதரவு அமைப்பு ஆகும். இது ரொறன்ரோவில் இயங்குகிறது. பாதுகாப்பாக பாலியல் உறவை எப்படி மேற்கொள்ளுவது என்ற விழிப்புணர்வு இவர்களின் ஒரு முக்கிய செயற்பாடாக அமைகிறது.\n\n"}
{"id": "89950", "url": "https://ta.wikipedia.org/wiki?curid=89950", "title": "அகனள்", "text": "அகனள்\n\nஅகனள் (\"lesbian\", லெசுபியன், லெஸ்பியன்) என்பது மற்றொரு பெண் மீது காதல் அல்லது பாலியல் ஈர்ப்பு கொள்ளும் இயல்பைக் கொண்டுள்ள பெண்ணைக் குறிக்கிறது.\n\nஇவ்வாறான பெண்ணியர் இடையேயான உறவு நிலைகள் சிலவற்றில் ஒரு பெண் பெண்மையுடையவராக, பெண்களுக்கு உரிய அனைத்து உணர்வுகளையும் கொண்டவராகவும், மற்றையப் பெண் ஆண்மை தன்மை உடையவர் போன்றவராகவும் காணப்படுவர். அதாவது ஆண்களின் குணயியல்புகளைக் கொண்டவராகவும், ஆண்கள் போன்று பாவனை செய்துக்கொள்பவர்களாகவும் காணப்படுகின்றனர். இவர்களை ஆணின் இயல்புகளை வெளிப்படுத்தும் அல்லது வெளிக்காட்டும் பெண்கள் எனும் வகையில் ஆணியல் பெண் (Tomboy) என்றும் அழைக்கப்படுகின்றது.\n\nஇத்தகைய குணாதிசயங்கள் சில உறவுநிலைகளில் காணப்பட்டாலும், இப்படி இருவரில் ஒருவர் ஆண்தன்மையுடன் இருக்கவேண்டும் என்பது அவசியமல்ல. சமூகம் பெண்மை என்று அடையாளப்படுத்தும் குணாதிசயங்களுடன் கூடிய இரண்டு பெண்கள் இது போன்ற உறவுநிலைகளை இணைவதும் உண்டு.\n\nSection::::சொல் விளக்கம்.\nபெண்ணியரிடையே காணப்படும் இவ்வாறான உறவு நிலையை கொண்டுள்ள பெண்களை ஆங்கிலத்தில் \"லெஸ்பியன்\" என்றழைப்பர். தொன்று தொட்டு இந்த இயல்பு இருந்து வந்தது எனினும், 19 ம் நூற்றாண்டிலேயே லெசுபியன் என்ற அடையாளப்படுத்தல் வழக்கத்துக்கு வந்தது.\n\nSection::::சட்ட உரிமை.\nஅண்மைக் காலத்திலேயே கனடா போன்ற சில மேற்குநாடுகளில் அரசியல், சட்ட தளங்களில் இவர்களின் உரிமைகள் முழுமையாக ஏற்றுக்கொள்ளப்பட்டன.\n\n"}
{"id": "89952", "url": "https://ta.wikipedia.org/wiki?curid=89952", "title": "குழு மணம்", "text": "குழு மணம்\n\nஒன்றுக்கு மேற்பட்ட ஆண்களும், ஒன்றுக்கு மேற்பட்ட பெண்களும் கூட்டாகத் திருமண பந்தத்தில் ஈடுபட்டிருப்பது குழு மண முறையாகும். இங்கே குழுவிலுள்ள ஒவ்வொரு பெண்ணும் மற்ற எல்லா ஆண்களுக்கும் மனைவியாகவும், அது போல ஒவ்வொரு ஆணும் மற்ற எல்லாப் பெண்களுக்கும் கணவனாகவும் ஆகிறார்கள். இம்முறை இக்காலத்தில் மிகக் குறைவான அளவிலேயே பின்பற்றப்படுகின்றது. இன்று பல கணவர் மண முறையைப் பின்பற்றும் சில சமுதாயங்களில் அம்முறையில் ஒரு விரிவாக்கமாக இந்தக் குழு மணமுறை இருப்பதாகக் கூறப்படுகிறது. இக்குழு மணமுறை நாடோடிகளாக இருக்கும் இனக்குழுக்களிடம் உள்ளது.\n"}
{"id": "89957", "url": "https://ta.wikipedia.org/wiki?curid=89957", "title": "தம்பு சிவசுப்பிரமணியம்", "text": "தம்பு சிவசுப்பிரமணியம்\n\nதம்பு சிவசுப்பிரமணியம் (பிறப்பு: பெப்ரவரி 24, 1944) ஈழத்து எழுத்தாளர். தம்பு சிவா என்ற பெயரிலும் இணுவையூர் தொண்டு, தேடலோன், இணுவை வசந்தன், இணுவிலிமாறன், சிவநித்திலன், த. சிவா, சிவ சிவா போன்ற பல்வேறு புனைபெயர்களில் பல்துறை இலக்கிய ஆக்கங்களைப் படைத்தவர்.\n\nSection::::வாழ்க்கைச் சுருக்கம்.\nதம்பு சிவா யாழ்ப்பாணத்தில் இணுவில் என்ற ஊரில் தம்பு, தையல்நாயகி ஆகியோருக்குப் பிறந்தவர். ஆரம்பக் கல்வியை இணுவில் சைவ மகாசன வித்தியாலயத்திலும், இடைநிலைக் கல்வியை கொக்குவில் இந்துக் கல்லூரியிலும் கற்றார். இவர், மாணவனாக இருந்த காலத்திலேயே பேச்சுப் போட்டி, எழுத்துப் போட்டிகளில் கலந்துகொண்டு பரிசுகள் பெற்றுள்ளார்.\n\nSection::::அரசுப் பணி.\n1965 ஆம் ஆண்டு உள்நாட்டு இறைவரித் திணைக்களத்தில் எழுத்தராக நியமனம் பெற்ற இவர், 1975 இல் இறைவரி உத்தியோகத்தராக பதவி உயர்வு பெற்று 1985 இல் ஓய்வு பெற்றார். 1987 முதல் 1989 வரை மாலைதீவில் மீன்பிடி செயற்பாட்டுத் திணைக்களத்தில் உதவிக் கணக்காளராகப் பணியாற்றினார். பின்னர் இவர் இலங்கை வடக்குக் கிழக்கு மாகாண சபையில் பதிப்பகத் திணைக்களத்தில் உதவிப் பணிப்பாளராக எட்டு ஆண்டுகள் பணியாற்றினார். அங்கு கடமையாற்றிய காலத்தில், இத்திணைக்கள வெளியீடான \"தமிழ்த்தெனறல்\" என்ற இதழின் ஆசிரியராகவும் இருந்தார். தொழிற்சங்கவாதியாக அடையாளம் காட்டிக்கொண்ட இவர், இடதுசாரிக் கொள்கையில் தீவிர பற்றுடையவராக இருந்து வருகின்றார்.\n\nSection::::எழுத்துலகில்.\n1973 இல் கவிதைகள் எழுத ஆரம்பித்தார். \"ஈழமணி\", \"ஞானம்\", \"காப்புறுதி உலகம்\", \"சுடர் ஒளி\" போன்ற வெளியீடுகளில் இவரது கவிதைகள் வெளிவந்துள்ளன. 80 சிறுகதைகளையும் பல கட்டுரைகளையும் எழுதியுள்ளார். வீரகேசரி, தினகரன், தினக்குரல், சுடர்ஒளி, உதயன், ஆகிய பத்திரிகைகளிலும், மல்லிகை, ஞானம், இனிய நந்தவனம், செங்கதிர், ஜீவநதி, இந்து ஒளி, ஒலை, பூங்காவனம் போன்ற இதழ்களிலும் இவரது ஆக்கங்கள் வெளிவந்துள்ளன. ‘அரும்பு’, ‘கற்பகம்’, ‘அர்ச்சுனா’, ‘தமிழ்த்தென்றல்’, ‘ஓலை’ போன்ற இதழ்களின் ஆசிரியராகப் பணியாற்றினார்.\n\n\n\n\n"}
{"id": "89962", "url": "https://ta.wikipedia.org/wiki?curid=89962", "title": "டாம் கிளான்சி", "text": "டாம் கிளான்சி\n\nடாம் கிளான்சி (\"Tom Clancy\", பி. ஏப்ரல் 12, 1947 - இ. அக்டோபர் 1, 2013) ஒரு அமெரிக்க ஆங்கில எழுத்தாளர். உளவுப்புனைவு, தொழில்நுட்பப் பரபரப்புப் புனைவு, ராணுவப் புனைவு போன்ற பாணிகளில் இவர் எழுதிய புத்தகங்கள் உலகப் புகழ் பெற்றவை. பனிப்போரை களமாகக் கொண்டு இவர் பல புதினங்களை எழுதியுள்ளார். 1984ல் வெளியான \"தி ஹன்ட் ஃபார் தி ரெட் அக்டோபர்\" என்ற புதினம் இவரது முதல் படைப்பாகும். இதன் வெற்றியைத் தொடர்ந்து இதில் அறிமுகப்படுத்தப்பட்ட ஜாக் ரயான் என்ற பாத்திரத்தை மையமாகக் கொண்டு மேலும் பல புதினங்களை எழுதினார் கிளான்சி. இதைத் தவிர வேறு சில புதின வரிசைகளையும் எழுதியுள்ளார். அவற்றுள் பல திரைப்படங்களாக எடுக்கப்பட்டுள்ளன. கிளான்சியின் படைப்புகளின் அடிப்படையில் பல நிகழ்பட ஆட்டங்கள் உருவாக்கப்பட்டுள்ளன. கிளான்சியின் பெயர் பிற எழுத்தாளர்களால் எழுதப்படும் திரைக்கதைகளுக்கும் அபுனைவு புத்தகங்களுக்கும், வாழ்க்கை வரலாறுகளுக்கும் விளம்பரமாக பயன்படுத்தப்படுகிறது.\n\n"}
{"id": "89967", "url": "https://ta.wikipedia.org/wiki?curid=89967", "title": "நிதி மேலாண்மை", "text": "நிதி மேலாண்மை\n\nநிதி மேலாண்மை என்பது, ஒரு நிறுவனம் தனது நோக்கங்களை அடைவதற்கு ஏற்ற வகையில், செயற்றிறனுடனும், பயனுள்ள வகையிலும் பணத்தை மேலாண்மை செய்வதைக் குறிக்கும். இது உயர் முகாமைத்துவத்துடன் நேரடியாகத் தொடர்புடைய சிறப்புச் செயற்பாடு ஆகும். இதற்குப் பல்வேறு விதமாக வரைவிலக்கணம் கூறப்படுகிறது. ஒரு நிறுவனம் , தனக்குத் தேவையான நிதியினை எங்கிருந்து பெறுவது, குறைந்த கால கடன்கள் மற்றும் நீண்ட காலக் கடன்கள் போன்றவற்றை எந்த அளவு பெறுவது , தன்னிடம் உள்ள உபரிப் பணத்தை எங்கே , எப்படி முதலீடு செய்வது போன்ற விடயங்களை இது கையாள்கிறது.\n"}
{"id": "89968", "url": "https://ta.wikipedia.org/wiki?curid=89968", "title": "ஏ. நேசமணி", "text": "ஏ. நேசமணி\n\nமார்சல் ஏ. நேசமணி (\"Marshal A. Nesamony\", சூன் 12, 1895 - 1968) தமிழ்நாடு கன்னியாகுமரி மாவட்ட அரசியல்வாதி. இந்தியா விடுதலை பெற்ற பின்னரும் திருவிதாங்கூர் சமத்தானத்துடன் (கேரளா) இருந்த குமரி மாவட்டத்தைத் தமிழ்நாட்டுடன் இணைக்கப் பல போராட்டங்கள் நடத்தி 1956 நவம்பர் 1 இல் குமரி மாவட்டத்தை தமிழகத்துடன் இணைக்கத் தலைமையேற்றுப் பாடுபட்டவர் இவர். இவரை மக்கள் குமரித் தந்தை என்று சிறப்பிக்கின்றனர்.\nSection::::வாழ்க்கை வரலாறு.\nநேசமணி விளவங்கோடு வட்டத்தைச் சார்ந்த பள்ளியாடி என்னும் இடத்தில் 12 சூன் 1895 ம் ஆண்டு அப்பாவு-ஞானம்மாள் தம்பதியினருக்கு இரண்டாவது மகனாகப் பிறந்து வளர்ந்தார். தன் தாயின் ஊரான கல்குளம் வட்டத்தைச் சார்ந்த மாறாங்கோணம் என்னும் இடத்தில் பிறந்தார். இதனால் இவருக்கு நாயர்களின் அடக்குமுறையை நேரடியாக உணர வாய்ப்பு கிடைத்து. நேசமணி இளம் வயதிலேயே சமூக விடுதலைக்காகப் போராடியவர். திருவனந்தபுரம் மகாராசா கல்லூரியில் பி.ஏ. பட்டம் படித்து ஆசிரியர் தொழிலில் ஈடுபட்ட இவர், பின்னர் திருவனந்தபுரம் சட்டக்கல்லூரியில் சேர்ந்து பி.எல். பட்டம் பெற்றார். பின்னர் நாகர்கோவில் நீதிமன்றத்தில் 1921 ஆம் ஆண்டு வழக்குரைஞராகப் பதிவு செய்து பணியாற்றினார். நாகர்கோவில் நீதிமன்றத்தில் உயர் சாதி வழக்கறிஞர்கள் உட்கார நாற்காலியும் கீழ்சாதி வழக்கறிஞர்களுக்கு குந்துமனையும் (Stool) இடப்பட்டிருந்ததை, முதல் நாளன்றே காலால் உதைத்துத் தள்ளிவிட்டு, நாற்காலியால் உட்கார்ந்து நீதிமன்றத்தில் சாதி்க் கொடுமையை ஒழித்தார். அதே போன்று நாகர்கோவில் வழக்கறிஞர் சங்கத்தில் மேல்சாதி வக்கீல்களுக்கும் கீழ்சாதி வக்கீல்களுக்கும் தனித்தனியாக வைக்கப்பட்டிருந்த குடிநீர்ப் பானையை உடைத்துவிட்டு, அனைத்து வக்கீல்களுக்கும் பொதுவாக ஒரே பானையை வைத்தார். அந்த அளவிற்குச் சமுதாய சீர்திருத்தத்தில் அக்கறை எடுத்துக்கொண்டார். பொது வாழ்க்கையில் ஈடுபட்ட பின்பு நாகர்கோவில் நகர்மன்றத் தலைவராகவும் இருந்தார். பின்னர் தேர்தலில் போட்டியிட்டு எம்.எல்.ஏ. வாகி சட்டசபைக்கும் சென்றார். தொடர்ந்து நாகர்கோவில் நாடாளுமன்ற உறுப்பினராகத் தான் இறக்கும் வரை பணியாற்றினார்.\n\nSection::::குமரி விடுதலைப் போராட்டம்.\nஇந்தியா சுதந்திரம் பெற்றபோது, கன்னியாகுமரி மாவட்டம் கேரளாவுடன் இணைந்திருந்தது. ஆனால், அங்குப் பெரும்பாலானோர் தமிழ் மொழி பேசுபவர்களாக இருந்தனர். இவர்கள், இம்மாவட்டத்தைத் தமிழ்நாட்டுடன் இணைக்க விரும்பினர். இதற்கான போராட்டம் வெடித்தபோது, அதை அடக்க, கேரள அரசு கடும் முயற்சிகள் மேற்கொண்டது. நேசமணி தலைமையில் இந்தப் போராட்டம் எழுச்சி பெற்றது.நீண்ட போராட்டத்துக்குப் பின், 1956 நவ.,1 ல் கன்னியாகுமரி மாவட்டம் தமிழ்நாட்டுடன் இணைந்தது. அதன் பின், குமரி மாவட்டம் பல்வேறு வளர்ச்சிகளைப் பெற்றது. இந்தியாவின் தென் எல்லை குமரி மாவட்டம். மொழி வாரி மாநிலங்கள் பிரிக்கப்பட்டபோது குமரிமாவட்டம் கேரளாவின் ஆளுகைக்குள் சென்றது. ஆனால் இந்த மாவட்டத்தைத் தாய் தமிழகத்துடன் சேர்க்க வேண்டும் என்று இங்குள்ள மக்கள் பெரும் போராட்டத்தில் ஈடுபட்டனர். இந்தப் போராட்டத்தை முன்னெடுத்துச் சென்றவர்களில் முக்கியமானவர் நேசமணி. இதனால் மார்ஷல் நேசமணி என்று இம்மாவட்ட மக்களால் அன்போடு அழைக்கப்பட்டார். தொடர்ந்து நடந்த போராட்டத்தின் காரணமாகக் குமரி மாவட்டம் தமிழகத்தோடு இணைக்கப்பட்டது. தமிழகத்தின் தென் எல்லையாகக் குமரிமாவட்டம் மாறியது.\n\nSection::::பொதுப்பணி.\nநேசமணி அரசியலில் தன்னை ஈடுபடுத்திக் கொண்ட பின்பு தமிழக காங்கிரசின் தலைவராகவும் ஆனார். பின்னர் நாகர்கோவில் பாராளுமன்ற தொகுதியில் போட்டியிட்டு வெற்றி பெற்று பாராளுமன்ற உறுப்பினரானார். பாராளுமன்றத்தில் சிறப்பாகச் செயல்பட்டதற்காகப் பிரதமர் நேருவால் பாராட்டப்பட்டார். விடுபட்டுப் போன தமிழ்ப் பகுதிகளான செங்கோட்டை மேற்குப் பகுதி, தேவிக்குளம்-பீர்மேடு, நெய்யாற்றின்கரை மற்றும் சித்தூர் ஆகியவற்றைத் தமிழகத்துடன் இணைப்பதற்கு இந்தியப் பாராளுமன்றத்தில் 3 நாட்கள் தன்னந்தனியாக நின்று போராடினார். ஆனால் அதில் வெற்றிக் கிட்டவில்லை.\n\nSection::::சுப்பிரமணிப்பிள்ளை என்ற பி. எஸ். மணியின் குமரித் தந்தை பட்டம்.\nசுப்பிரமணிப்பிள்ளை என்ற பி.எஸ்.மணி. கூறுகிறார்: “கழிந்த 30 ஆண்டுகளாக நான் உங்களை (நேசமணியை) அறிவேன். இதில் கழிந்த 17 ஆண்டுகளாக நான் உங்களுடன் சேர்ந்தும், பிரிந்தும், தூர நின்றும் உங்களைக் கவனித்திருக்கிறேன். குமரி மாவட்ட மக்களில் பெரும்பான்மையோர் உங்களிடம் அன்பும் மதிப்பும் கொண்டிருப்பதைக் காணுகிறேன். நீங்களும் இனி கட்சிசார்பற்ற உயரிய நிலையில் குமரி மக்களின் தந்தையாக அறிவுரை கொடுப்பவராக இருக்க வேண்டுமென்பது என் எதிர்பார்ப்பு”. பி. எஸ். மணி நேசமணிக்கு “குமரித் தந்தை” என்ற பட்டத்தை அளித்தார்.\n\n"}
{"id": "89970", "url": "https://ta.wikipedia.org/wiki?curid=89970", "title": "அகத்தணிக்கை", "text": "அகத்தணிக்கை\n\nஒரு நிறுவனத்தின் இலாப நட்டக் கணக்குகள் மற்றும் இருப்பு நிலைக்குறிப்பு ஆகியவற்றை அந்த நிறுவனத்தின் கணக்குத் துறைதான் தயாரிக்கிறது. பேரேடுகளில் உள்ள பதிவுகளை சரி பார்த்து இலாப நட்டக் கணக்குகள் மற்றும் இருப்பு நிலைக்குறிப்பு ஆகியவற்றுக்கு புறத்தணிக்கையாளர் சான்றளிக்கிறார். புறத்தணிக்கையாளருக்குத் தேவையான தகவல்கள் அனைத்தையும் நிறுவனம்தான் அளிக்கிறது. அவ்வாறு அளிக்கப்படும் தகவல்கள் சரியானதாகவும் பிழை இல்லாமலும் இருக்க வேண்டும். இதனை உறுதி செய்வதற்காக அகத் தணிக்கை யை அந்த நிறுவனம் உருவாக்குகிறது. பெரிய நிறுவனங்களில் இதற்காகத் தனித் துறையும் நிறுவப்படலாம். புறத்தணிக்கை, வெளியார் ஒருவரால் மேற்கொள்ளப்படுகிறது. ஆனால் அகத்தணிக்கை, நிறுவன ஊழியர்களால் மேற்கொள்ளப்படுகிறது.\n\nபுறத்தணிக்கை செய்பவருக்குக் குறிப்பிட்ட தகுதிகள் இருக்க வேண்டும். ஆனால், அகத்தணிக்கையாளருக்கு இத்தகைய தகுதிகள் எதுவும் தேவையில்லை. அனுபவம் மட்டுமே போதும்.\n\nSection::::புறத்தணிக்கையாளரும் அகத்தணிக்கையாளரும்.\nபுறத்தணிக்கை மிகக்குறைந்த காலத்திற்குள் முடிக்கப் படவேண்டியுள்ளது. இந்தக் குறுகிய காலத்திற்குள் கணக்குப் பேரேடுகளில் உள்ள அனைத்துப் பதிவுகளையும் முற்றிலும் சரிபார்ப்பது என்பது இயலாத காரியம். எனவே, புறத்தணிக்கையாளர், தாம் தேர்வு செய்யும் பதிவுகளை மட்டும் சரி பார்க்கிறார். சரியான, பிழை இல்லாத தகவல்களை வழங்க வேண்டியது நிறுவனத்தின் கடமையும் பொறுப்பும் ஆகும். இப்பணியில் அகத்தணிக்கையாளரின் பங்கு மிகவும் முக்கியத்துவம் வாய்ந்தது. எனவே நிறுவனம் வழங்கும் தகவல்கள் பிழை அற்றதாக இருப்பதை உறுதி செய்வதற்காக அகத்தணிக்கையாளரும் நிறுவனமும் இணைந்து பல அகக் கட்டுப்பாடுகளை (Internal Controls) உருவாக்குகின்றனர்.\n\n(எ.கா) நிறுவனத்தின் உள்ளிருந்து ஒரு பொருளை வெளியே எடுத்துச் செல்ல வேண்டுமெனில் இதற்காக சில நடை முறைகள் உள்ளன. இதற்கான கடவுச் சீட்டு தயாரிக்கப் பட வேண்டும். அதில் பொருளைப் பற்றிய விவரங்கள், அதன் பொறுப்பாளர், எடுத்துச் செல்பவர் பற்றிய விவரங்கள், நோக்கம், பொருள் மீண்டும் கொண்டு வரப்படுமா இல்லையா என்ற விவரம், பொறுப்பாளரின் கையொப்பம் ஆகியவை பதியப்பட வேண்டும். வெளியில் செல்லும்போது வாயிலில் உள்ள காவலர் பொருளையும் கடவுச் சீட்டில் உள்ள விவரங்களையும் ஒப்பிட்டுப் பார்ப்பதோடு இந்த விவரங்களைத் தமது பதிவேட்டில் பதிந்து எடுத்துச் செல்பவரின் கையொப்பத்தையும் பெற்றுக்கொள்கிறார்.இத்துடன் கடவுச்சீட்டின் ஒரு பிரதியும் காவலரிடம் சமர்ப்பிக்கப்பட வேண்டும். குறிப்பிட்ட காலத்திற்குள் அந்த பொருள் திரும்பவில்லை எனில் எடுத்துச் சென்றவர் மற்றும் பொறுப்பாளரின் கவனத்திற்கு இத்தகவல் கொண்டுவரப் படுகிறது. இத்தகைய செயல்முறையின் காரணமாக நிறுவனத்தின் பொருட்கள் காணாமல் போவதைத் தடுக்க முடியும். ஆனால், இந்த நடைமுறை சரியாகப் பின்பற்றப்படவில்லையெனில் நிறுவனம் நட்டம் அடைகிறது. அப்படி நடந்துவிடாமல் பார்த்துக் கொள்ளும் பொறுப்பு நிறுவன மேலான்மையிடம்தான் உள்ளது. அப்படி நடந்தால் \"அகக் கட்டுப்பாடுகள் \" வலுவாக இல்லை என்று பொருள்.\n\nஎனவே \"அகக் கட்டுப்பாடுகளை உருவாக்குவதும் அவை சரியான முறையில் ஆண்டு முழுவதிலும் பின்பற்றப் படுகின்றனவா என்று பார்த்துக் கொள்வதும் அகத் தணிக்கையாளரின் கடமை ஆகும். அகக் கட்டுப்பாடுகள் முறையாகப் பின்பற்றப் பட்டால் தவறுகளும் திருட்டுகளும் தவிர்க்கப் பட்டுவிடும். நிறுவனம், புறத் தணிக்கையாளருக்கு அளிக்கும் தகவல்களும் சரியானவைதான் என்ற நம்பிக்கையும் இருக்கும். புறத் தணிக்கையாளர், அகத் தனிக்கையாளரைப் பெரிதும் சார்ந்து உள்ளார். அகக் கட்டுப்பாடுகள் சரியாக இருக்கும் பட்சத்தில் தமக்கு அளிக்கப்பட்டுள்ள தகவல்களின் நம்பகத் தன்மை நன்றாக இருக்கும் என அவர் கருதுகிறார். இருந்தாலும் அகக் கட்டுப்பாடுகளை அவர் சோதித்து அறிய விரும்புகிறார். இதற்காக அவர் இரண்டு முறைகளைப் பயன்படுத்துவார்.\n"}
{"id": "89974", "url": "https://ta.wikipedia.org/wiki?curid=89974", "title": "கொழுப்புறிஞ்சல்", "text": "கொழுப்புறிஞ்சல்\n\nகொழுப்புறிஞ்சல் (\"liposuction\") என்பது உடலில் அதிக அளவில் உள்ள கொழுப்புகளை அகற்றுவதற்கு செய்யப்படுகிற ஒரு அறுவை சிகிச்சை அகும்.\n\nSection::::கொழுப்புறிஞ்சல் பொதுவாகச் செய்யப்படும் இடங்கள்.\nமனிதர்களில் பொதுவாக கீழே காணும் உடல் பகுதிகளிள் கொழுப்புறிஞ்சல் அறுவை சிகிச்சையை செய்வார்கள்.\n\n"}
{"id": "89979", "url": "https://ta.wikipedia.org/wiki?curid=89979", "title": "கமினி அணுக்கரு ஆராய்ச்சி உலை", "text": "கமினி அணுக்கரு ஆராய்ச்சி உலை\n\nகமினி அணுக்கரு ஆராய்ச்சி உலை (\"KAMINI\", Kalpakkam Mini reactor) கல்பாக்கத்தில் அமைந்துள்ள இந்திரா காந்தி அணு ஆராய்ச்சி மையத்தில் செயல்படும் அணு உலையாகும். இந்த அணுவுலையில் யுரேனியம் 233 தனிமம் எரிபொருளாக பயன்படுகிறது. இந்த யுரேனியம் 233 எரிபொருள், வேக ஈனுலையில் தோரியம் தனிமத்தை எரிபொருளாகக் கொண்டு இயக்கும் பொழுது கிடைக்கப்பெறுகிறது. இதற்கான தொழில் நுட்பமும் இந்திய அறிவிய வல்லுனர்களின் முயற்சியால் உருவானதாகும். இந்தியாவில் போதிய அளவு யுரேனியம் தனிம எரிபொருள் கிடைக்காததால், இவ்வாறு யுரேனியம் 233 எரிபொருளை உற்பத்தி செய்வதை இந்திய அணுசக்தித் துறை ஒரு மிக முக்கியமான உத்தியாகக் கடைப்பிடித்து வருகிறது.\n\nஉல்கிலேயே முதல் முறையாக யுரேனியம் 233 தனிமத்தை எரிபொருளாக பயன்படுத்தி செயல்படுத்தும் அணு ஆராய்ச்சி உலை இங்கு தான் செயல்படுகிறது. பாபா அணு ஆராய்ச்சி மையத்திலும், இந்திரா காந்தி அணு ஆராய்ச்சி மையத்திலும் பணிபுரிந்த இந்திய தொழில்நுட்ப வல்லுனர்கள் இதை வெற்றிகரமாக வடிவமைத்து செயல்படுத்தி வருகிறார்கள். மேலும் கனநீருக்குப் பதிலாக இலேசான நீரே இங்கு தணிப்பியாகப் பயன்படுகிறது.\n\nகமினி அணு ஆராய்ச்சி உலை முக்கியமாக வேக ஈனுலையில் செயல்படுத்திய கதிர்வீச்சுக்கு உட்பட்ட எரிபொருளின் தன்மையை நியூட்ரான் கதிர்வீச்சு வரைவி (neutron radiography) மூலம் சோதித்துப் பார்ப்பதாகும். இதில் நிழற்படமெடுத்துப்பதிவு செய்யும் வசதியும், நிகழ்நேரப் படிம உருவாக்க வசதியும் கொண்டது. செயல் பகுப்பாய்வு (Activation Analysis) ஆய்வுகளையும் மேற்கொள்ளலாம்.\n\nஅணு உலையில் செயல்பட்ட எரிபொருளின் கதிர் இயக்க அளவை மிகையாக இருப்பதால், பொதுவாக பயன்படும் ஙீ-கதிர்-காமாகதிர் நகலியல் (conventional X-radiography) இங்கு சரிவராது. இது போன்ற சோதனைகளுக்கு நியூட்ரான் கதிர்வீச்சு வரைவியை பயன்படுத்துவதே சரியாகும். விண்வெளியில் பயன்படும் வெடிமுறைக் கருவிகளை (Pyro technique devices) சோதிக்கவும் நியூட்ரான் கதிர்வீச்சு வரைவி பயன்படுகிறது. மருத்துவ தடயம் சார்ந்த கூறுகள் (Analysis of forensic samples), வண்ணப் பூச்சின் கூறுகள் (Fire retardation paints/compounds), கனிமத்தில் தங்கம், வெள்ளி ஆகியவற்றின் மதிப்பீடு (assay for gold) ஆகியவற்றையும் சோதித்துப் பார்க்கலாம்.\n\nகமினி அணு உலை புளுத்தோனியம் தயாரிக்க உதவுகிறது. இதன் மூலம் அணு எரிபொருள் சுழற்சி முழுமை பெறுகிறது, கழிவுகளை முழுமையாக நீக்கவும் இயலுகிறது.\n"}
{"id": "89980", "url": "https://ta.wikipedia.org/wiki?curid=89980", "title": "சாகசப் புனைவு", "text": "சாகசப் புனைவு\n\nசாகசப் புனைவு (Adventure Fiction) என்பது புனைவுப் பாணிகளில் ஒன்று. கதை மாந்தர்கள் சிக்கலான அபாயமான சூழல்களை எதிர்கொள்ளுவதை விவரிக்கும் புனைவுப் படைப்புகள் சாகசப் புனைவுகள் எனப்படும். இந்த அபாயமான சூழல்கள், தெரிந்த உலகுகள்/சமூகங்களிலோ அல்லது புதிய/தொலைந்து உலகுகளிலோ நடக்கலாம். கதை மாந்தருக்கு தொடர்ச்சியாக அபாயங்கள் நிகழும்படியும், அதனை எதிர்கொண்டு அவர்கள் வெல்வது போலவும் எழுதுவது சாகச எழுத்தாளர்களின் இயல்பு. சாகசப் புனைவுகளில் நிகழ்வுகள் அடுத்தடுத்து வேகமாக நிகழ்ந்து, வாசகரின் கவனம் சிதறாமல் கதையை இறுதி கட்டத்தை நோக்கி நகர்த்துகின்றன. பெரும்பாலும் இக்கதைகளில் நிகழ்வுகளுக்கே முக்கியத்துவம் கொடுக்கப்படுகின்றது; பாத்திரப்படைப்பு, நீதி போதனை போன்ற விஷயங்கள் பின்னுக்குத் தள்ளப்படுகின்றன. நவீன இலக்கியத்தின் சாகசப் புனைவுகள் பெரும் பங்கு வகிக்கின்றன. புதினங்கள், சிறுகதைகள், கவிதைகள், காப்பியங்கள், நிகழ்பட ஆட்டங்கள், படக்கதைகள், படப்புதினங்கள், திரைப்படங்கள், தொலைக்காட்சித் தொடர்கள் என பல வகைகளிலும் தரங்களிலும் சாகசப் புனைவுகள் படைக்கப்படுகின்றன\n"}
{"id": "89987", "url": "https://ta.wikipedia.org/wiki?curid=89987", "title": "தேய்மானம்", "text": "தேய்மானம்\n\nஓர் உற்பத்தி நிறுவனத்தில் பலவிதமான இயந்திரங்கள் பயன்படுத்த்தப்பட்டு பொருட்கள் உற்பத்தி செய்யப்படுகின்றன. இந்த இயந்திரங்களின் உற்பத்திதிறன், நாளுக்கு நாள் குறைந்து கொண்டே வரும். இயந்திரங்கள், தேய்வடைவதன் காரணமாகத் தங்களின் உற்பத்திதிறனை இழந்து விடுவதையே நாம் தேய்மானம் என்கிறோம். பயன்பாட்டின் காரணமாக இயந்திரங்கள் தங்களின் உற்பத்தித்திறனை இழத்தல், உற்பத்தியில் இந்த இயந்திரங்களைப் பயன் படுத்த்த் தேவை இல்லாமல் போய்விடுதல் மற்றும் வாங்கி நீண்ட காலம் ஆகி விடுதல் போன்ற காரணங்களால் தேய்மானம் ஏற்படுவதாகக் கணக்கியல் கொள்கை கூறுகிறது.\n\nஒரு கால கட்டத்தில் - அதாவது இந்த இயந்திரங்களின் நிர்ணயிக்கப்பட்ட ஆயுள் முடிவடையும்போது- நாம் அவற்றைத் தூக்கி எறிந்துவிட்டு புது இயந்திரங்களை நிறுவ வேண்டிய அவசியம் ஏற்படுகிறது.இத்ற்காக நாம் பெரும் தொகையைச் செலவு செய்ய வேண்டி இருக்கும்.திடீரென இவ்வளவு பெரிய தொகையை எங்கிருந்து திரட்டுவது? இதனைக் கருத்தில் கொண்டு, ஒவ்வோர் ஆண்டும் ஒரு குறிப்பிட்ட தொகையை ஒதுக்கி வைக்கிறோம்.இயந்திரத்தை மாற்ற வேண்டிய நேரத்தில் இந்தத் தொகை நமக்கு கை கொடுக்கிறது.இந்த்த் தொகையை நமது இலாபத்தில் இருந்து கழித்துக் கொள்ளலாம்.இத்தொகைக்கு வருமான வரிச் சட்டத்தின்படி விலக்கும் கிட்டுகிறது.\nஉற்பத்தியில் பயன்படுத்தப்படும் இயந்திரங்கள் மட்டுமின்றி அலுவலகப் பொறிகள், வாகனகங்கள் போன்றவற்றுக்கும் தேய்மானம் அனுமதிக்கப்படுகிறது.\n\nSection::::தேய்மானத்தை எப்படி கணக்கிடுவது?\nஇயந்திரத்தை பயன் படுத்தினாலும் பயன் படுத்தாவிட்டாலும் தேய்மானம் கணக்கிடப்பட்டு அதன் மூலதன மதிப்பில் இருந்து கழிக்கப்பட வேண்டும்.தேய்மானம் கழிக்கப் பட்ட பிறகு மீதம் உள்ள மதிப்பு நமது கணக்குப் புத்தகத்தில் பதியப்படுகிறது.இது ஏட்டுப் பெறுமானம் (Book Value ) என அழைக்கப்படுகிறது.\n\nஓர் இயந்திரத்தின் தேய்மானத்தைக் கணக்கிட வேண்டுமெனில் அதனுடைய ஆயுள் எவ்வளவு என்பதைத் தெரிந்துகொள்ள வேண்டும்.பொதுவாக இயந்திர உற்பத்தியாளர்களிடம் இருந்து இத்தகவலைப் பெறலாம்.இயந்திரத்தின் கொள்முதல் விலை என்ன என்பதையும் பார்க்க வேண்டும்.இயந்திரத்தின் விலயை மட்டும் பார்க்காமல், அதற்காகக் கட்டப்பட்ட வரிகள், அதனை நமது பணிமனைக்குக் கொண்டு வருவதற்காக செய்யப்பட்ட செலவு, அதனை பணிமனையில் நிறுவுவதற்காக செய்யப்பட்ட செலவு( சிறப்புக் கட்டுமான செலவுகள்) ,இதற்காக பிரத்யேகமாக செய்யப்பட்ட மின்சாதன செலவுகள் போன்ற அனைத்தும் சேர்த்து இயந்திரத்தின் மூலதன சொத்து மதிப்பு(Capitalised Value) எனப்படும்.இந்த மதிப்பில் ஐந்து விழுக்காட்டினை அதன் இறுதி மதிப்பாக எடுதுக்கொள்ள வேண்டும்.இயந்திரத்தின் மூலதன மதிப்பில் இறுதி மதிப்பைக் கழித்து வரும் தொகையை அதன் ஆயுட் காலத்தால் ( ஆண்டுகள்) வகுக்க ஓர் ஆண்டுக்கான தேய்மானம் எவ்வளவு என்று அறியலாம்.\nதேய்மானத்தைக் கணக்கிட பல முறைகள் கையாளப்படுகின்றன.\n\nSection::::வருமான வரிச் சட்டமும் தேய்மானமும்.\nதேய்மானமாகக் கணக்கிடபப்டும் தொகைக்கு வருமான வரியில் இருந்து விலக்கு அளிக்கப்படுகிறது.\n\nநிறுமச் சட்டமும் தேய்மானமும்: (Indian Companies Act 1956 and Depreciation ) \nஇந்தியாவைப்பொறுத்த வரையில் , ஒவ்வொரு வகை இயந்திரத்துக்கும் எத்தனை விழுக்காடு தேய்மானம் கணக்கிடப்பட வேண்டும் என்பதை இந்திய நிறுமச் சட்டம் -1956 குறிப்பிட்டுள்ளது.\nஒரு நிறுவனம், இந்த சட்டத்தில் குறிப்பிடபப்ட்டுள்ளதை விட அதிக விகிதாச்சாரத்திலும் தேய்மானத்தைக் கணக்கிட்டு கழித்துக் கொள்ளலாம்.ஆனால் இதில் குறிப்பிட்டுள்ள விழுக்காட்டை விட குறைந்த விகிதத்தில் தேய்மானம் கணக்கிட முடியாது.\n"}
{"id": "89991", "url": "https://ta.wikipedia.org/wiki?curid=89991", "title": "சரிபார் பட்டியல்", "text": "சரிபார் பட்டியல்\n\nசரிபார் பட்டியல் என்பது ஒரு எளிமையான தகவல் உதவி கருவி. ஒரு செயற்பாட்டை செய்ய முன்பு, அல்லது செய்த பின்பு சில குறிப்பிடத்தக்க விடயங்கள் செய்யப்பட்டனவா அல்லது கவனிக்கப்பட்டனவா என்பதை சரிபார்க்க சரிபார் பட்டியல் உதவுகிறது. ஒருவர் எல்லா விடயங்களையும் நினைவில் வைத்திருக்கவோ, அல்லது கவனத்தில் கொள்ளவோ முடிவதில்லை, இதை நிவர்த்தி செய்ய சரிபார் பட்டியல் உதவுகிறது. எளிமையான அன்றாட செய்ய வேண்டிய பட்டியலில் இருந்து, சிகிச்சைக்கு முன்பு, வானூர்தி ஓட்ட முன்பு என பல சந்தர்ப்பங்களில் சரிபார் பட்டியல் உதவுகிறது.\n"}
{"id": "89993", "url": "https://ta.wikipedia.org/wiki?curid=89993", "title": "பதினாறு பேறு", "text": "பதினாறு பேறு\n\nதமிழர்களின் சைவத் திருமணச் சடங்குகளில் \"ஆல் போல் தழைத்து அறுகு போல் வேரூன்றி மூங்கில் போல் சுற்றம் முழுமையாய்ச் சூழப் பதினாறும் பெற்றுப் பெருவாழ்வு வாழ்க” என வாழ்த்தப்படுகின்றது. இங்கு குறிப்பிடப்படும் பதினாறு பெரும் பேறுகளாவன:\n"}
{"id": "90013", "url": "https://ta.wikipedia.org/wiki?curid=90013", "title": "செவன்", "text": "செவன்\n\nசெவன் (Seven) 1995 ஆம் ஆண்டு வெளிவந்த ஒரு கொடூர பாணியில் அமைந்த, நவீன இருண்ட வகை (Neo-noir) சார்ந்த அமெரிக்க திகில் திரைப்படம் ஆகும். இப்படமானது அன்ட்ரு வால்கர் என்பவரால் எழுதப்பட்டு, டேவிட் பிஞ்சர் என்பவரால் இயக்கப்பட்டு, நியூ லைன் சினிமா நிறுவனத்தால் வெளியிடப்பட்டது. இதில் ஆஸ்கார் விருது பெற்ற நடிகர் மார்கன் ஃப்ரீமேன், பலமுறை ஆஸ்கார் விருதுக்கு பரிந்துரைக்கபட்ட நடிகர் பிராட் பிட் மற்றும் பல நடிகர்கள் நடித்துள்ளனர்.\n\nஇத்திரைப்படம் செப்டம்பர் 22, 1995 அன்று அமெரிக்காவில் வெளியிடப்பட்டது. பாக்ஸ் ஆபிஸில் $ 327 மில்லியன் வசூலித்தது சர்வதேச அளவில், இத்திரைப்படம் வணிக ரீதியாக வெற்றி பெற்றது. பெரும்பாலான விமர்சகர்களிடமிருந்து மிகவும் நல்ல விமர்சனங்களைப் பெற்றது.\n\nSection::::கதை.\nபுதிதாக இடமாற்றம் பெற்ற கொலைகளை துப்பறியும் போலீஸ் அதிகாரி டேவிட் மில்ஸ் (பிராட் பிட்), அனுபவம் வாய்ந்த,விரைவில் ஓய்வு பெற உள்ள மூத்த அதிகாரி வில்லியம் சொமேர்செட் (மார்கன் ஃப்ரீமேன்)இருவரும் சேர்ந்து ஒரு தொடர் கொலைகாரனை கண்டுபிடிக்கும் வழக்கில் சேர்ந்து செயற்படுகிறார்கள்.இக்கொலைகாரன் பெருந்தீனி, பேராசை, சோம்பல், கடுங்கோபம், தற்பெருமை, காமம், பொறாமை போன்ற எழு கொடிய பாவங்களை செய்பவர்களை மிகக் கொடூரமான முறையில் கொலை செய்கிறான். இறுதியில் கொலைகாரனுக்கும் போலிஸ் அதிகாரிகளுக்கும் என்ன நடந்தது என்பது கதையின் முடிவு\n"}
{"id": "90027", "url": "https://ta.wikipedia.org/wiki?curid=90027", "title": "நவஜீவன் (இதழ்)", "text": "நவஜீவன் (இதழ்)\n\nநவஜீவன் ஈழத்திலிருந்து வெளியான ஒரு பத்திரிகை ஆகும். மலையகத் தோட்டத் தொழிலாளர்களின் முன்னேற்றம் கருதி உழைப்பதைக் குறிக்கோளாகக் கொண்டு 1948 இல் கொழும்பிலிருந்து வெளிவந்தது. இப்பத்திரிகை வெளியீட்டுக்கு திரு. சின்னையா, திரு.ரா.மு.நாகலிங்கம் ஆகியோர் முன்னின்று உழைத்தனர். நவஜீவனின் முதல் ஆசிரியராக இருந்தவர் கே.எஸ்.காளிமுத்து.\n"}
{"id": "90029", "url": "https://ta.wikipedia.org/wiki?curid=90029", "title": "தீப்பொறி (இதழ்)", "text": "தீப்பொறி (இதழ்)\n\nதீப்பொறி ஈழத்திலிருந்து வெளிவந்த ஒரு பத்திரிகை. 1967 இல் ம. க. அந்தனிசில்லை ஆசிரியராகக் கொண்டு வார இதழாக இது வெளிவந்தது. கம்யூனிசக் கோட்பாடுகளையும், மாக்சிசத் தத்துவங்களையும் அடிப்படையாகக் கொண்ட ஒரு அரசியல் சார்பு பத்திரிகையாக இது தன்னை இனங்காட்டியது. அந்தனிசில் தமது அனல் கக்கும் வசனங்களாலும் சந்தம் நிறைந்த தமது அதிரடித் தலைப்புகளினாலும் தமது பத்திரிகையைப் பரபரப்புக்கு உட்படுத்தினார். இலங்கை அரசினால் இப்பத்திரிகை தடை செய்யப்பட்டதும், அந்தனிசில் \"பல்கலை\" என்ற பெயரில் 1970 ஆம் ஆண்டில் வார இதழைத் தொடங்கினார். பின்னர் ஒரு தீப்பொறி என்ற பெயரில் 1972 ஆம் ஆண்டில் இருந்து தொடர்ந்து வெளிவரச் செய்தார். காலப்போக்கில் அடிக்கடி மாறும் கொள்கையுடன் இது எழுதி வந்ததால் செல்வாக்கிழந்தது. 1982 இல் இதன் வெளியீடுகள் முற்றாகத் தடைப்பட்டன.\n"}
{"id": "90030", "url": "https://ta.wikipedia.org/wiki?curid=90030", "title": "தீப்பொறி", "text": "தீப்பொறி\n\nமின்புல வலிமை சுமார் 4-30 கிலோவோல்ட் / செ.மீ. அள்வுக்கு அதிகமாகும் போது ஒரு தீப்பொறி தூண்டப்படுகிறது. இதனால் காற்றில் உள்ள இலவச எலக்ட்ரான்கள் மற்றும் அயனிகளின் எண்ணிக்கையில் மிக விரைவான அதிகரிப்பு ஏற்படலாம், தற்காலிகமாக மின்கடத்தா மின்தேக்கி முறிவு என்று அழைக்கப்படும் ஒரு செயல்பாட்டில் திடீரென ஒரு மின் திசையான்து ஆக மாறுகிறது.\n\nஒரு இயற்கையான தீப்பொறியின் சிறந்த அறியப்பட்ட உதாரணம் மின்னல் ஆகும். இந்த நிலையில், ஒரு மேகம் மற்றும் தரையில் அல்லது இரண்டு மேகங்களுக்கு இடையில் உள்ள மின்சார சாத்தியக்கூறு, பொதுவாக நூற்றுக்கணக்கான மில்லியன் வோல்ட் ஆகும். இதன் விளைவாக தற்போதைய ஸ்ட்ரோக் சேனலின் மூலம் சுழற்சிகள் ஆற்றல் மிகப்பெரிய மாற்றத்தை ஏற்படுத்துகின்றன. மிகக் குறைவான அளவில், 380 வி (பாசென் சட்டத்தின்) அளவுக்கு விதிக்கப்படும் மின்னூட்டச் சுற்றுவட்டிகளில் இருந்து மின்னாற்பகுப்பு வெளியேற்றங்களின்போது தீப்பொறிகள் ஏற்படலாம்\n"}
{"id": "90031", "url": "https://ta.wikipedia.org/wiki?curid=90031", "title": "தினக்கதிர்", "text": "தினக்கதிர்\n\nதினக்கதிர் மட்டக்களப்பில் இருந்து வெளிவந்த ஒரு பத்திரிகை ஆகும்.1999 இலிருந்து அழகிய வடிவமைப்புடன் இது வெளிவந்தது. உள்ளுர்ச் செய்திகளுடன் அரசியல் செய்திகளையும் உடனுக்குடன் வெளியிட்டமையால் பல தடவைகள் தாக்குதலுக்குள்ளானது. 2001 இல் நடைபெற்ற பாரிய தாக்குதலொன்றின் பின்னர் நிறுத்தப்பட்டது.\n"}
{"id": "90034", "url": "https://ta.wikipedia.org/wiki?curid=90034", "title": "தினபதி", "text": "தினபதி\n\nதினபதி இலங்கைத் தலைநகர் கொழும்பில் இருந்து வெளிவந்த ஒரு நாளிதழ். சுயாதீன பத்திரிகா சமாசத்தால் (எம். டி. குணசேனா நிறுவனம்) வெளியிடப்பட்டது.. 1964 முதல் எஸ். ரி. சிவநாயகத்தை ஆசிரியராகக் கொண்டு இது வெளிவந்தது. புதிய அழகியல் உத்திகளைக் கொண்ட பத்திரிகையாக இது வெளிவந்தது. தினபதி தினசரியின் வாரவெளியீடாக ஞாயிற்றுக்கிழமைகளில் சிந்தாமணி வெளியிடப்பட்டது. இராஜ அரியரத்தினம் இதன் ஆசிரியராக இருந்தார்.\n\n1966 ஆம் ஆண்டில் இதன் விற்பனை 11,000 ஆக இருந்தது. 1970 இல் சராசரியாக 12,100 உம், 1973 இல் 31,337 உம் ஆக இருந்தது.\n\n1973/74 ஆம் ஆண்டுகளில் இந்நிறுவனத்தின் பத்திரிகைகள் அன்றைய சிறிமாவோ பண்டாரநாயக்காவின் அரசை விமரிசித்து வந்தன. 1974 ஏப்ரல் 19 இல் சிறிமாவோ அரசு அவசரகாலச் சட்டத்தின் மூலம் தினபதி உட்பட இந்நிறுவனத்தின் அனைத்து மொழிப் பத்திரிகைகளையும் தடை செய்து அச்சு நிறுவனதையும் மூடியது. 1977 மார்ச் 30 இல் இந்நிறுவனம் தனது பத்திரிகைகளை மீண்டும் வெளியிட ஆரம்பித்தது. ஆனாலும், தமிழ் மொழிப் பத்திரிகைகள் எதுவும் வெளியிடப்படவில்லை. 1990 டிசம்பர் 26 இல் நிதி நெருக்கடியினால் இந்நிறுவனம் மீண்டும் மூடப்பட்டது.\n"}
{"id": "90035", "url": "https://ta.wikipedia.org/wiki?curid=90035", "title": "சிந்தாமணி", "text": "சிந்தாமணி\n\nசிந்தாமணி என்ற தலைப்பில் உள்ள கட்டுரைகள்:\n\n\n"}
{"id": "90038", "url": "https://ta.wikipedia.org/wiki?curid=90038", "title": "பொத்துவில்", "text": "பொத்துவில்\n\nபொத்துவில் (\"Pottuvil\") என்பது இலங்கையின் கிழக்கு மாகாணத்தில் அம்பாறை மாவட்டத்தில் பொத்துவில் தேர்தல் தொகுதியில் அமைந்துள்ள ஒரு நகரம். இங்கு முஸ்லிம்களே பெரும்பான்மையாகக் குடியிருக்கின்றனர். இலங்கையின் முக்கிய சுற்றுலாத் தளமான அறுகம் குடாவில் இருந்து வடக்கே 4 கிமீ தூரத்தில் அமைந்துள்ளது. 2007 ஆம் ஆண்டு கணக்கெடுப்பின் படி, இந்த நகரத்தின் மக்கள்தொகை 33,625 ஆகும். \n\nSection::::அமைவிடம்.\nபொத்துவில் நகரத்தின், வடக்கே, திருக்கோவில் பிரதேச செயலகப் பிரிவும், கிழக்கே வங்காள விரிகுடாவும், தெற்கேயும் மேற்கேயும் லாகுகல பிரதேச செயலகப் பிரிவும் அமைந்து காணப்படுகின்றன. \n\nSection::::கிராம சேவகர் பிரிவுகள்.\nஇந்த நகரமானது, 63 சிறிய கிராமங்களை தன்னகம் கொண்டுள்ளதோடு, இவற்றின் நிர்வாகம், 27 கிராம சேவகர் பிரிவுகளின் படி ஒழுங்கமைக்கப்பட்டுள்ளது. 1958 ஆம் ஆண்டிற்கு முன்னர் இந்தப் பிரதேசமானது, மட்டக்களப்பு மாவட்டத்தின் ஒரு பகுதியாகவே காணப்பட்டது. இருந்த போதிலும், 1958 ஆம் ஆண்டில் தோற்றுவிக்கப்பட்ட அம்பாறை மாவட்டத்துடன் பின்னர் இப்பிரதேசம் இணைத்துக் கொள்ளப்பட்டது. \n\nபொத்துவில் பிரதேசத்தின் கிராம சேவகர் பிரிவும் அதன் குறியீடும் பின்வரும் அட்டவணையில் காட்டப்படுகிறது.\n\nSection::::வாழ்வாதாரம்.\nபொத்துவில் நகரத்தின் அடிப்படையான பொருளாதார மார்க்கமாக காணப்படுவது, விவசாயமாகும். அத்தோடு, விலங்கு வேளாண்மை, கரையோர மற்றும் உள்ளக மீன்பிடி, சிறிய மற்றும் நடுத்தர வியாபாரம், சுற்றுலாத்துறை அத்தோடு வர்த்தகம் போன்ற வழிகளிலும் நகரத்தின் உள்ளக பொருளாதாரம் வலுப்படுத்தப்படுகிறது.\n\nSection::::இயற்கை வளங்கள்.\nஇங்கு இயற்கை வளங்கள் நிறைந்து காணப்படுவது வெளிப்படையானதாகும். நெல் வயல்கள், காடு, அழகிய கடற்கரைகள், ரம்மியமான மலைகள் மற்றும் குளிர்மையான நீர் ஊற்றுக்கள், தேக்கங்கள் என்பன காணப்பட்டு இந்த நகரத்திற்கு அழகு சேர்க்கின்றன. \nநெற்பயிர்ச் செய்கையே இந்தப் பிரதேசத்தில் பிரதானமாக பயிரிடப்படுகிறது. இருந்த போதிலும், மரக்கறி, தென்னை மற்றும் பழங்கள் போன்றனவும் வளர்க்கப்பட்டு அவையும் உள்ளக வாழ்வாதாரத்தில் பங்களிப்பு செய்கின்றன. இதேவேளை, விலங்கு வேளாண்மை மற்றும் மீன்பிடி என்பனவும் குறிப்பிடத்தக்களவு பொருளாதாரத்தில் பங்களிப்பு செய்வதோடு, சுற்றுலாத் துறையானது, மிகவும் முக்கியமானதும், அபிவிருத்தி அடையக்கூடிய தகவுகளைக் கொண்டதாகவும் காணப்படுகிறது.\n\nஇந்தப் பிரதேசம், கடற்கரை, ஆறு மற்றும் தேக்கங்களை தன்னகம் கொண்டுள்ளதால் இது மண் வளமிக்க பூமியாக சொல்லப்படுகிறது. தென்னைப் பயிர்ச்செய்கையானது, சிறிய பரிமாணத்தில், கோமாரி, மணற்சேனை, விக்டர் தோட்டம், ஹிதாயா புரம், ஊறணி, உல்லை ஆகிய கரையோரக் கிராமங்களில் மேற்கொள்ளப்பட்டு வருகின்றது. அத்தோடு, மறக்கறிச் செய்கையில் பிரதானமாக மிளகாய் பயிரிடப்படுகிறது.\n\nஅழகிய கடற்கரைகளைக் கொண்டு காணப்படுவதோடு, உலகிலேயே நீர்ச் சறுக்கல் விளையாட்டுக்குப் பிரசித்தமான அறுகம் குடாவும் இந்த நகரத்திலேயே காணப்படுகிறது. அருகம் குடாவை அண்டிய கடற்கரைகள், உல்லை கடற்கரை என்றும் வழங்கப்படுவதுண்டு. 2004 இல் ஏற்பட்ட இந்தியப் பெருங்கடல் ஆழிப் பேரலையின் போது, இப்பிரதேசம் அதிகளவில் பாதிப்புக்களுக்கு உள்ளானது.\n\nSection::::பிரசித்தமான இடங்கள்.\nஇங்கு குறிப்பிடத்தக்களவு பிரசித்தம் பெற்ற சுற்றுலாப் பயணிகள் விரும்பிச் செல்கின்ற பல இடங்கள் காணப்படுகின்றன. அவை,\n\n\n\n\n"}
{"id": "90043", "url": "https://ta.wikipedia.org/wiki?curid=90043", "title": "தோமஸ் முன்ரோ", "text": "தோமஸ் முன்ரோ\n\nமேஜர் ஜெனரல் சர் தோமஸ் முன்ரோ பிரபு (\"Sir Thomas Munro, 1st Baronet\", மே 27, 1761 – சூலை 6, 1827) என்பவர் ஸ்கொட்லாந்தைச் சேர்ந்த பிரித்தானிய கிழக்கிந்தியக் கம்பனியின் இராணுவ அதிகாரியும், இராசதந்திரியும் ஆவார். இவர் 1814 இல் இருந்து 1827 வரை சென்னை மாகாணத்தின் பிரித்தானிய ஆளுநராக இருந்தார். இவர் தமிழர்கள் மற்றும் தெலுங்கர்களால் முன்ரோல்ப்பா என்று அன்புடன் அழைக்கப்பட்டார்.\n\nSection::::பிறப்பு.\nகிளாஸ்கோ நகரில் 27.05.1761 அன்று மன்றோ பிறந்தார். நான்கு சகோதரர்களையும் இரண்டு சகோதரிகளையும் கொண்ட பெரிய குடும்பம் அவருடையது. தந்தை அலெக்ஸாண்டர் மன்றோ. தாய் மார்கரெட் ஸ்டார்க்.\n\n\nSection::::சிறப்பு.\nஇவருக்கு சென்னையின் அண்ணா சாலையில் தீவுத் திடல் அருகே சிலை வைக்கப்பட்டு இருக்கிறது. சேணம் இல்லாத குதிரை மீது கம்பீரமாக மன்றோ அமர்ந்து இருக்கின்ற அந்தச் சிலையைச் செய்தவர் பிரான்சிஸ் சாண்டரி. அவர் ரயாட்வாரி நிலவரி அமைப்பின் தந்தை என கருதப்படுகிறார்.\nSection::::முக்கிய நிகழ்வுகள்.\n1800ல் பெல்லாரி மாவட்டத்தின் மாவட்ட ஆட்சியர் ஆக பணி புரியும் போது மதராஸ் அரசாங்கம் ராகவேந்திரர் மடத்திலிருந்தும் மற்றும் மந்த்ராலயத்திலிருந்தும் வரும் வருவாயை அரசுக்கு அளிக்குமாறு உத்தரவிட்டிருந்தது. அப்போது அது குறித்த விசாரணைக்காக அங்கு சென்ற போது ராகவேந்திரர் அவரிடம் பேசியதாகவும் அவருக்கு தீட்சை வழங்கியதாகவும் கூறப்படுகிறது. அதன் பின்னர் தனது அறிக்கையை மடத்திற்கு சாதகமாக வழங்கினார் என்றும் கூறப்படுகிறது.. இந்த ஆணை இன்றும் புனித ஜார்ஜ் கோட்டை மற்றும் மந்த்ராலயத்திலும் பாதுகாக்கப்பட்டு வருகிறது.\n\n"}
{"id": "90045", "url": "https://ta.wikipedia.org/wiki?curid=90045", "title": "சீர்வேக ஏவுகணை", "text": "சீர்வேக ஏவுகணை\n\nசீர்வேக ஏவுகணை (\"cruise missile\") என்பது சிறு இறக்கையுடன் கூடிய குறைந்த உயரத்தில் பறக்கவல்ல வழிகாட்டப்பட்ட ஏவுகணை. இதனை \"குரூஸ்\" ஏவுகணை என்று ஆங்கிலத்தில் அழைக்கப்படும். சீர்வேக ஏவுகணை சிறியதொரு ஆளில்லா விமானத்தைப் போன்று இயங்கும் இவ்வகை ஏவுகணைக்குத் தாரை இயந்திரம் ஒன்றின்மூலம் உந்துசக்தி வழங்கப்படுவதுடன், இவை தன்னியக்க வழிச்செலுத்தி மூலம் இலக்கை நோக்கி வழிநடத்தப்பட்டு மிகவும் துல்லியமாக இலக்கினைத் தாக்கவல்லன. இவ்வகை ஏவுகணைகள் பொதுவாக பாரிய சாதாரண வெடிமருந்திகாலான வெடிபொருட்களையோ அல்லது அணுவாயுதங்களையோ காவிச்செல்ல வல்லனவாகக் காணப்படுகின்றன. மிகவும் தாழ்வான உயரத்தில் ஒரு விமானத்தைப்போன்று பறந்துசெல்லவல்ல இவ்வகை ஏவுகணைகள் எதிரிகளின் தொலைக்கண்டுணர்வி திரைகளிற் படாது தன்னியக்கமாக வழிநடாத்தப்பட்டு இலக்கைநோக்கிப் பயணிக்கவல்லன. அத்துடன் தாரை இயந்திரங்களால் இயக்கப்படுவதன் காரணமாக இவ்வகை ஏவுகணைகள் இலக்கை அடைவதற்காக வளிமண்டலத்தைத் தாண்டிச்செல்ல வேண்டிய தேவை இல்லை.\n"}
{"id": "90049", "url": "https://ta.wikipedia.org/wiki?curid=90049", "title": "வழி செலுத்திய ஏவுகணை", "text": "வழி செலுத்திய ஏவுகணை\n\nவழி செலுத்திய வகை ஏவுகணைகள் (Missile guidance) ஏவுகணைத் தொழிநுட்ப வளர்ச்சியில் ஒரு புதிய படிக்கல். இவ் வகை ஏவுகணைகள் சிறு இறக்கையைக் கொண்டு உயரத்தில் பறக்கவல்லஏவுகணையகும். மேலும் இது கணிப்பொறியின் உதவியைக் கொண்டு இதன் இலக்கு முடிவு செய்யப்படும். ஆகையால் இது வழிகாட்டப்பட்ட ஏவுகணை எனப்படும். \n"}
{"id": "90063", "url": "https://ta.wikipedia.org/wiki?curid=90063", "title": "காரி கிழார்", "text": "காரி கிழார்\n\nகாரி கிழார் சங்ககாலப் புலவர்களில் ஒருவர். அவரது ஒரே ஒரு பாடல் புறநானூறு 6 எண் கொண்ட பாடலாக உள்ளது.\n\nகாரி என்னும் சொல் நஞ்சைக் குறிக்கும். அது ஆகுபெயராய் நஞ்சுண்ட சிவபெருமானையும் குறிக்கும். இவரது பெயர் சிவபெருமானை அழைக்கும் பெயர்.\n\nபாடலில் இவர் சொல்லும் கருத்துகள் புராண நம்பிக்கையின் அடிப்படையில் அமைந்துள்ளன.\nSection::::பாடல் சொல்லும் செய்திகள்.\nSection::::பாண்டியன் பல்யாகசாலை முதுகுடுமிப் பெருவழுதி.\n'தண்டா ஈகைத் தகைமாண் வழுதி' என இவன் போற்றப்படுவதால் இவன் சிறந்த கொடைவள்ளல்களில் ஒருவன் எனத் தெரியவருகிறது.\nSection::::வாழ்த்தியல்.\nதண்கதிர் மதியம் போல மற்றவர்களுக்குக் குளுமையாகவும், ஞாயிற்றின் ஒளியைப்போல மற்றவர்களுக்கு விளக்கமாவும் வாழ்வாயாக எனப் புலவர் வழுதியை வாழ்த்துகிறார்.\n\nSection::::செவியறிவுறூஉ.\nகாதுகளில் தைக்கும்படி அறிவுறுத்துவது செவியறிவுறூஉ. புலவர் அரசன் காதுகளில் உறைக்கும்படி சில செய்திகளை இப் பாடலில் கூறுகிறார். \n\nSection::::பொருண்மொழிக் காஞ்சி.\nநன்னெறியைப் பொருண்மொழி என்பது சங்ககால வழக்கு. செவியறிவுறூஉ பகுதியில் புலவர் அரசர்க்கு நன்னெறிகளாகக் கூறும் செய்திகளைப் பொருண்மொழிக் காஞ்சி என்றும் கொள்கின்றனர்.\n\nஉலகின் கட்டு 3 நிலைகளாக அடுக்கப்பட்டுள்ளது. அந்த அடுக்கின் இடைநில் உள்ளது நாம் வாழும் உலகம். கீழே உள்ளது நீர்நிலை ஓங்கியுள்ள உலகம்.\nமேலே உள்ளது ஆன்மாக்கள் வாழும் உலகம்.\n\nSection::::புராணச் செய்தி.\nஇங்கெல்லாம் முதுகுடுமிப் பெருவழுதியின் புகழ் பரவ வேண்டும் என்று இப் புலவர் வாழ்த்துகிறார்.\n\n"}
{"id": "90064", "url": "https://ta.wikipedia.org/wiki?curid=90064", "title": "ஏழு வெளி", "text": "ஏழு வெளி\n\nஇந்து தத்துவத்தின் அடிப்படையில் அண்டசராசரத்தில் பூமிக்கு வெளியில் ஏழு வெளிகள் காணப்படுவதாகவும் இவை ஏழுலோகங்களாகக் கூறப்படுபவை எனவும் கூறப்படுகிறது. இது பற்றிய குறிப்புகள் கம்பிளிச் சட்டை முனிவர் எழுதிய வாதகாவியம் ஆயிரம் எனும் நூலில் இருப்பதாகவும் கூறப்படுகிறது. .\n\nஇதன்படி ஏழு வெளிகளுமாவன:\n"}
{"id": "90081", "url": "https://ta.wikipedia.org/wiki?curid=90081", "title": "வசந்தகுமார்", "text": "வசந்தகுமார்\n\nவசந்தகுமார் தமிழின் முக்கியமான நூல்வெளியீட்டாளார், பிரதிமேம்படுத்துநர். இருபதாண்டுகளாக தமிழினி பதிப்பகம், யுனைட்டட் ரைட்டர்ஸ் என்ற இரு பதிப்பகங்களை நடத்தி வருகிறார். தமிழின் முக்கியமான இளம்படைப்பாளிகளான சு. வேணுகோபால், கண்மணி குணசேகரன், ஜோ டி குரூஸ், சு. வெஙகடேசன், உமா மகேஸ்வரி, ஜெ. பிரான்ஸிஸ் கிருபா போன்றோரின் ஆக்கங்களை அறிமுகம்செய்து வெளியிட்டு வருகிறது தமிழினி. முக்கியமான ஆய்வுநூல்களையும் வெளியிட்டுள்ளது. வசந்தகுமார் ’தமிழினி’ சிற்றிதழின் ஆசிரியர். இவ்விதழ் பழந்தமிழ் ஆய்வுகள், சூழியல் ஆய்வுகள், தத்துவ ஆய்வுகள் ஆகியவற்றுக்கு முக்கியத்துவம் கொடுத்து வெளிவருகிறது.\n"}
{"id": "90082", "url": "https://ta.wikipedia.org/wiki?curid=90082", "title": "தமிழினி பதிப்பகம்", "text": "தமிழினி பதிப்பகம்\n\nதமிழினி பதிப்பகம் சென்னையில் உள்ள நூல்வெளியீட்டகம். வசந்தகுமார் இதை நடத்தி வருகிறார். தமிழினி பதிப்பகம் சார்பில் தமிழினி என்ற முக்கியமான மாத இதழும் வெளிவருகிறது. தமிழினி பழந்தமிழ் ஆய்வுகள், தத்துவ ஆய்வுகள், சிற்பக்கலை கட்டுரைகள், சூழியலாய்வுகள் ஆகியவற்றை வெளியிட்டுவரும் இதழாகும். கரு ஆறுமுகத்தமிழன் இதன் ஆசிரியர். இவ்விதழில் பாதசாரி, ராமச்சந்திரன், குமரிமைந்தன், பாமயன், அ.கா.பெருமாள், ராமகி, செந்தீ நடராசன் போன்ற அறிஞர்கள் தொடர்ச்சியாக எழுதி வருகிறார்கள்.\n"}
{"id": "90086", "url": "https://ta.wikipedia.org/wiki?curid=90086", "title": "ஜேரட் டயமண்ட்", "text": "ஜேரட் டயமண்ட்\n\nஜேரட் டயமண்ட் அல்லது ஜாரெட் டயமண்ட் (Jared Diamond, பி. செப்டம்பர் 10, 1937) ஒரு அமெரிக்க அறிவியலாளர் மற்றும் எழுத்தாளர் ஆவார். தனது அறிவியல் அபுனைவு படைப்புகளில் பல அறிவியல் துறைகளைப் பற்றி எழுதியுள்ளார். தற்போது லாஸ் ஏஞ்சல்ஸ் கலிபோர்னியா பல்கலைக்கழகத்தில் (யுசிஎலஏ)புவியியல் மற்றும் உடற்செயலியல் பேராசிரியராக உள்ளார். \"தி தர்ட் சிம்பான்சி\", \"துப்பாக்கிகள், கிருமிகள், எஃகு\", \"கொலாப்ஸ்\" போன்ற இவரது வெகுஜன அறிவியல் புத்தகங்கள் உலகப்புகழ் பெற்றவை. புலிட்சர் பரிசு, அமெரிக்காவின் தேசிய அறிவியல் பதக்கம், ஐக்கிய இராச்சியத்தின் வேந்திய சங்கத்தின் அறிவியல் புத்தகங்களுக்கான \nபரிசு உட்பட பல விருதுகளையும் வென்றுள்ளார்.\n\n"}
{"id": "90092", "url": "https://ta.wikipedia.org/wiki?curid=90092", "title": "குற்றப்புனைவு", "text": "குற்றப்புனைவு\n\nகுற்றப்புனைவு (Crime fiction) இலக்கியப் பாணிகளில் ஒன்று. குற்றம் மற்றும் குற்றவாளிகளைக் கதைக் களமாகக் கொண்டு படைக்கப்படும் புனைவுகள் குற்றப்புனைவு என்று வழங்கப்படுகின்றன. அறிபுனை, வரலாற்றுப் புனைவு போன்ற பிற பாணிகளிலிருந்து இது பொதுவாக வேறுபட்டாலும், பல குற்றப்புனைவுப் படைப்புகள் பிற பாணிகளின் கூறுகளையும் கொண்டுள்ளன. குற்றப்புனைவில் பல உட்பிரிவுகள் உள்ளன. துப்பறிவுப் புனைவு, யார் செய்தது?, சட்டப் பரபரப்புப் புனைவு, நீதிமன்ற நாடகப்புனைவு, பூட்டிய அறை மர்மப்புனைவு போன்றவை இவற்றுள் சில.\n\nஆயிரத்தொரு இரவுகளில் வரும் மூன்று ஆப்பிள்கள் கதை குற்றப்புனைவுக்கான மிகப்பழைய எடுத்துக்காட்டுகளுள் ஒன்று. ஆனால் குற்றப்புனைவு தனித்துவம் பெற்றது 19ம் நூற்றாண்டில் தான். 1829ல் வெளியான ஸ்டீன் ஸ்டீன்சன் பில்ச்சர் என்ற தானிய எழுத்தாளரின் \"தி ரெக்டர் ஆஃப் வெயில்பை\" என்ற புத்தகமே நவீன இலக்கியத்தின் முதல் குற்றப்புனைவு படைப்பாகக் கருதப்படுகிறது. எட்கர் ஆலன் போ, வில்கி காலின்ஸ், எமீல் கபோரியூ போன்றவர்கள் நவீன குற்றப்புனைவின் முன்னொடிகளாகக் கருதப்படுகிறார்கள். 19ம் நூற்றாண்டின் இறுதியில் வெளியான ஆர்தர் கானன் டாயிலின் ஷெர்லாக் ஹோம்ஸ் கதைகளால் குற்றப்புனைவு இலக்கியம் பொதுமக்களின் ஆதரவைப்பெற்றது. 20ம் நூற்றாண்டில் காகிதக்கூழ் இதழ்களின் பெருக்கத்தால் குற்றப்புனைவுப் படைப்புகள் உலகெங்கும் படிக்கப்படலாயின. அகதா கிரிஸ்டி, பி. டி. ஜேம்ஸ், ரூத் ரெண்டல், ரேமாண்ட் சேண்ட்லர், டேஷியல் ஹாம்மெட், இயன் ஃபிளமிங், டிக் ஃபிரான்சிஸ் ஆகியோர் குற்றப்புனைவுப் பாணியின் குறிப்பிடத்தக்க எழுத்தாளர்கள்.\n"}
{"id": "90097", "url": "https://ta.wikipedia.org/wiki?curid=90097", "title": "சி-25 ஆழ்குளிர் உந்துபொறி", "text": "சி-25 ஆழ்குளிர் உந்துபொறி\n\nசி-25 ஆழ்குளிர் உந்துபொறி இந்திய விண்வெளி ஆய்வு மையம் தயாரிக்கும் ஒரு உந்துபொறியாகும். சி-25 ஆழ்குளிர் உந்துபொறியானது ஜி. எஸ். எல். வி மார்க் III ராக்கெட்டின் ஒரு பகுதியாக விளங்குகிறது. இது திரவ ஐட்ரசன் மற்றும் திரவ ஆக்சிசன் ஆகிய எரிபொருள்களைக் கொண்டு இயங்குகின்றது. இது 25 டன் எடை எரிபொருளைக் கொண்டது. இது ஏற்கனவே சோதனைச் செய்யப்பட்டு தகுதிப்படுத்தப்பட்ட ஜி. எஸ். எல். வி மார்க் II யின் மூன்றாம் நிலையில் பயன்படுத்தப் படுகின்ற ஆழ்குளிர் உந்துபொறியை விட அதிக ஆற்றல் வாய்ந்தது.\n\nSection::::ஜிஎஸ்எல்வி மார்க் III ராக்கெட்.\nஇந்த இராக்கெட் 5000 கிலோ எடையுடன் செயற்கைகோள்களை விண்ணிற்கு அனுப்புவதற்கு தயாரிக்கப்பட்டு வருகிறது. இதில் \nஆகியவற்றை கொண்டு வடிவமைக்கப்பட்டு வருகிறது. இதில் திட திரவ எரிபொருள்களைக் கொண்டு பகுதிகள் வடிவமைக்கப்பட்டு, சோதனை செய்யப்பட்டுத் தகுதிபடுத்தப்பட்டுள்ளது. தற்போது சி-25 எனப்படும் ஆழ்குளிர் உந்துபொறி வடிவமைப்பு நடைபெற்று வருகின்றது.\n\nSection::::ஆழ்குளிர் உந்துபொறி.\nஇது 20 டன் உந்து விசையை கொடுக்க வல்ல ஒரு இராக்கெட் பொறி. இதை C-25 என்றும் அழைப்பர். 25 என்ற எண் அதில் உள்ள திரவத்தின் எடையை குறிக்கும். இது திரவ ஐட்ரசனாலும் திரவ நைட்ரசனாலும் இயங்குகின்றது.\n\n\n\nSection::::உந்து அறை.\nஇந்த எரி அறை (Combustion Chamber) அதிக அழுத்தத்தையும் அதிக வெப்பத்தையும் தாங்கும் அளவில் வடிவமைக்கப்பட்டுள்ளது. இந்திய விண்வெளித்துறையில் உள்ள திரவ இயக்க திட்ட மையம், வலியமலா என்ற இடத்தில் இவ்வுந்து பொறி வடிவமைக்கப்பட்டது. முதல் உந்து பொறி கோட்ரெச் மற்றும் மதார் குழுமத்தால் உருவாக்கப்பட்டது. தற்போது இது சோதனைக்கு தயாராக உள்ளது. இதைச் சோதனை செய்வதற்கு தேவையான உள்கட்டமைப்புகள் திரவ இயக்க திட்ட மையம், மகேந்திரகிரியில் உருவாக்கப்பட்டு வருகின்றது.\n\nSection::::ஆய்வுத் தளம்.\nஇதன் முதல் சோதனையனது திரவ உந்துகை அமைப்பு மையம், மகேந்திரகிரியில் உள்ள சோதனை சாலையில் வைத்து பரிசோதிக்க முடிவு செய்யப்பட்டுள்ளது.\n\n"}
{"id": "90104", "url": "https://ta.wikipedia.org/wiki?curid=90104", "title": "பலா இனம்", "text": "பலா இனம்\n\nபலா இனம் (\"Artocarpus\") மரவகையைச் சார்ந்த இனம். தெற்கு ஆசியா மற்றும் தென்கிழக்காசியாவில் இயற்கையாக வளர்வது. இது \"Moraceae\" குடும்பத்தை சேர்ந்தது, கிட்டதட்ட 60 இனங்கள் இருப்பதாக கணிக்கப்பட்டுள்ளது.\n\n\n"}
{"id": "90105", "url": "https://ta.wikipedia.org/wiki?curid=90105", "title": "தணிக்கை மற்றும் உறுதியளிப்பு நியமங்கள்", "text": "தணிக்கை மற்றும் உறுதியளிப்பு நியமங்கள்\n\nதணிக்கை மற்றும் உறுதியளிப்பு நியமங்கள் (AUDITING AND ASSURANCE STANDARDS- AAS)\nஒரு நிறுவனத்தின் (இலாப நோக்கம் கொண்ட அல்லது இலாப நோக்கம் இல்லாத எந்த வகை நிறுவனம் ஆனாலும்) நிதிக் கணக்குகளை , சார்பற்ற, திறமையும் தகுதியும் பெற்ற , மூன்றாவது நபர் ஒருவர் தணிக்கை செய்து சான்று வழங்கினால் அதில் முதலீடு செய்துள்ளவர்களும் உறுப்பினர்களும்,பொது மக்களும் மற்றும் அரசாங்கமும் அவருடைய சான்றளிப்பை ஏற்றுக் கொள்கின்றனர்.இந்த மூன்றாவது நபரைத்தான் நாம் தணிக்கையாளர் என்கிறோம்.ஒவ்வொரு நாட்டிலும் இத்தகைய தணிக்கையாளர்களுக்குத் தேவையான கல்வியையும் பயிற்சியையும் வழங்க அந்தந்த நாட்டின் அரசுகள் ஓர் அமைப்பை உருவாக்கி வைத்துள்ளன.இந்தியாவில் \"இந்தியப் பட்டயக் கணக்காளர்கள் கழகம்\" (INSTITUTE OF CHARTERED ACCOUNTANTS OF INDIA-ICAI ) இப்பணியை மேற்கொண்டுள்ளது.பட்டயக் கணக்காளர்களை உருவாக்குவது மட்டுமின்றி அவர்களுக்குத் தேவையான பயிற்சிகளை வழங்குவது, ஆலோசனைகளை வழங்குவது, அவர்களுடைய பணியைச் சிறப்பாக மேற்கொள்வதற்குத் தேவையான் நியமங்களை வகுத்தளிப்பது , அவர்களுக்கான நன்னெறிகளை வகுப்பது, அவர்கள் நன்னெறிகளில் இருந்து வழுவும்போது அவர்கள் மீது நடவடிக்கை எடுப்பது போன்ற பணிகளையும் இக்கழகம் செய்து வருகிறது.\nதணிக்கை முறைகள் ஒரே சீராக , முரண்பாடுகள் அற்றதாய் இருப்பதற்காகவும் தணிக்கையாளர்களுக்கு வழிகாட்டி உதவி புரிவதற்காகவும் , தணிக்கை மற்றும் உறுதியளிப்பு நியமங்கள் உருவாக்கப்பட்டுள்ளன.தணிக்கையாளர்கள்,சட்டப்படி இவற்றை பின்பற்றியே தீர வேண்டும்.\nஇந்தியப் பட்டயக் கணக்காளர்கள் கழகம், இதுவரையில் முப்பத்து நான்கு \"தணிக்கை மற்றும் உறுதியளிப்பு நியமங்களை\" வெளியிட்டுள்ளது.அவை பின்வருமாறு:\n"}
{"id": "90106", "url": "https://ta.wikipedia.org/wiki?curid=90106", "title": "பங்காளர்", "text": "பங்காளர்\n\nமிகப் பெரிய மூலதனம் தேவைப்படுகின்ற ஒரு வர்த்தக நிறுவனம், தனது மூலதனத்தை சிறு சிறு கூறுகளாக்கி அதைப் பொது மக்களிடமும் பிற நிறுவனங்ககளிடமும் விற்பனை செய்கிறது.மூலதனத்தின் சிறு கூறு அல்லது அலகு(பிரிவு) க்கு பங்கு (SHARE) \nஎன்று பெயர்.ஒரு பங்கின் முக மதிப்பு(NOMINAL / FACE VALUE) பத்து ரூபாய் இருக்கலாம்.எனவே பத்து இலட்ச ரூபாய் முதலீடு தேவையெனில் ஒரு நிறுவனம் , பத்து ரூபாய் முக மதிப்பு கொண்ட ஓர் இலட்சம் பங்குகளைப் பிறரிடம் விற்கிறது.இத்தகையப் பங்குகளை பணம் கொடுத்து வாங்குபவர்கள் அந்த நிறுவனத்தின் பங்குதாரர்களாகவும்(SHAREHOLDER) உறுப்பினர்களாகவும் (MEMBER)ஆகிறார்கள்.\nபங்குதாரர்களின் / உறுப்பினர்களின் உரிமைகள்: \n\nபங்குதாரர்களின் / உறுப்பினர்களின் கடமைகள் :\n"}
{"id": "90108", "url": "https://ta.wikipedia.org/wiki?curid=90108", "title": "சீமைக் கருவேலம்", "text": "சீமைக் கருவேலம்\n\nசீமைக் கருவேலம் என்றும், வேலிக்காத்தான் என்றும் பரவலாக அறியப்படும் இது வேளாண் நிலங்களையும், பிற வாழ்வாதாரங்களையும் நாசப்படுத்தக்கூடிய ஒரு கொடியத் தாவரமாகும். இதன் அறிவியல் பெயர் \"ப்ரோசோபிச் சூலிஃப்லோரா\" \"Prosopis juliflora\" என்பதாகும். இதை எசுப்பானிய மொழியில் bayahonda blanca எனக் கூறுவர். மெக்சிகோ, கரிபியன் தீவுகள் மற்றும் தென் அமெரிக்கா போன்றவற்றை தாயகமாகக் கொண்டவை.\n\nSection::::நச்சுக்களை.\nபயிர்களுக்கு வேலியாகவும், சமையலுக்கு விறகாகவும் பயன்படும் என்ற நம்பிக்கையில், 1950களில் ஆசுத்திரேலியாவில் இருந்து சிறிதளவு விதையாக இது இந்தியாவுக்குக் கொண்டுவரப்பட்டது. இந்த அறுபது ஆண்டுகளில் வளர்ந்து பெருகிப் பரவி இன்று தமிழகம் முழுவதையுமே ஆக்கிரமித்து விட்டது. இந்த முள்மரம், அமெரிக்கா போன்ற பல வளர்ந்த நாடுகளில் வேளாண்மைக்கு எதிரான ஆபத்தான நச்சுத் தாவரமாக அறிவிக்கப்பட்டு வேளாண் கண்காட்சியில் மட்டும் வைக்கப்பட்டு வருகிறது.\n\nகேரளாவில் இவை வேறோடு பிடுங்கியெறியப்பட்டு இவை வளரா வண்ணம் பாதுகாக்கப்படுகிறது. தமிழகத்தில், இவை விளை நிலங்களில் 25 விழுக்காட்டிற்கு மேல் வளர்ந்து வேளாண்மையே தொடரா வண்ணம் நிலத்தைப் பாழ்படுத்தியிருக்கிறது. இதனைக் களைய பல அரசு மற்றும் தன்னார்வ தொண்டு நிறுவனங்கள் முனைப்புடன் ஈடுபட்டு வருகின்றன.குறிப்பாக சீமை கருவேலமரம் ஒழிப்பு இயக்கம் எனும் மக்கள் அமைப்பு தீவிரமாக இம்மரங்களை வேரோடு அகற்றிவருகிறது. தமிழக அரசிடம் இம்மரங்களை தடை செய்யக்கோரியும் பல போராட்டங்கள் நடத்தப்பட்டன.\n\nSection::::வடிவமைப்பு.\nமரம் 12 மீட்டர் உயரம் வரை வளரக்கூடியது. இது புளியமர இலைகளைப் போல் சிறு இலைகளையும், கருவேலமரத்தை ஒத்தும் காணப்படுகின்றன. இவைகள் மஞ்சள் நிற நீண்ட பூக்களையும், முதிர்ச்சியில் மஞ்சளாக மாறிவிடும் பச்சை நிறக்காய்களையும் கொண்டது. இதன் வேர், நிலத்தில் ஆழச்சென்று நிலத்தடி நீரையும் உறிஞ்சக்கூடியது. இதன் வேர் (53 மீட்டர்) 175 அடி நீளம் வளரக்கூடியதென பதிவிடப்பட்டுள்ளது. இதன் தண்டுப்பகுதிகளில் திரவ ஒழுக்கு காணப்படும்.\n\nSection::::தன்மை.\nஎந்த வறட்சியிலும் வளரக்கூடிய தன்மை சீமைக் கருவேல மரங்களுக்கு உண்டு. மழை இல்லாமல் போனாலும் நிலத்தடி நீரை உறிஞ்சி, தனது இலைகளை வாடவிடாமல் பார்த்துக்கொள்கிறது. இவை ஆழ வேர் மட்டுமில்லாமல் உறுதியானப் பக்கவேர்களையும் கொண்டு வளர்வதால் இவை மழைநீரை உறிஞ்சி நிலத்தடிக்குச் செல்வதை தடைசெய்கிறது. எந்த நோயினாலும் பூச்சிகளாலும் தாக்க முடியாத, எந்த இடத்திலும் மற்ற தாவரங்களை அழித்துவிட்டு தான் மட்டும் செழித்துப் படருகின்ற தன்மை வேலிக்காத்தானுக்கு மட்டுமே உண்டு. இவை வாழும் இடத்தில் உற்பத்தி செய்யும் நச்சுப்பொருளால் நிலத்தில் பிற செடிகள் வளர்வதை அறவே தடுக்கிறது.\n\nSection::::மாற்றுப் பெயர்கள்.\nதமிழ் நாட்டில் காட்டுக்கருவேல் மரம், சீமை உடை, சீமைக்கருவை, வேளிக்கருவை, டெல்லி முள், முட்செடி என அழைக்கப்படுகின்றது. தமிழ் நாட்டில் இயற்கையாக வளரும் கருவேலமரத்தையும் (\"Acacia nilotica\") ஒத்து இருப்பதால் இவை கருவமரம் என அழைக்கப்படுதலும் உண்டு. ஆனால் அடிப்படையில் இவை இரண்டும் வெவ்வேறு மரங்களாகும்.\n\nSection::::பாதிப்புகள் மற்றும் அழிப்பு நடவடிக்கைகள்.\nவறட்சி காலங்களில் நிலத்தடி நீரை இம்மரம் உறிஞ்சிவிடுவதால் மற்ற தாவரங்களுக்கு போதிய நீர் கிடைப்பதில்லை. இவை நிலத்தில் பிற செடிகள் வளர்ப்பைத் தடுக்கிறது. நிழல் மரமாகவோ, கனி மரமாகவோ, கதவு சன்னல் என்று பயன்பாட்டிற்குரிய பொருள்களைச் செய்வதற்கோ எவ்வளவு பசுமையான தழையாக இருந்தாலும் அடியுரமாக இடுவதற்கோ, குறைந்தபட்சம் பறவைகள் அமர்ந்து கூடு கட்டுவதற்குக்கூட வேலிக்காத்தான் பயன்படுவதில்லை. இவைகளால் ஏற்படும் பாதிப்பு அளவிட முடியாதது.\n\nபல்லாயிரம் பறவைகளின் சரணாலயமாகத் திகழும் வேடந்தாங்கல் ஏரியில் செழித்து வளர்ந்த வேலிக்காத்தான், பருவ காலத்திற்கு வந்து அந்த ஏரியில் நீந்த முனைந்த வெளிநாட்டுப் பறவைகளையெல்லாம் குத்திக் கிழித்துக் கொன்று, பின்பு வனத்துறையின் முயற்சியால் அந்த மரங்கள் பிடுங்கி எறியப்பட்டுள்ளன. அதன் முள் குத்தி இறந்துபோன விவசாயிகளும் நிறையபேர் உண்டு. தாவரம் முழுமையுமே நஞ்சாக உள்ளது.\n\nஇதைப்போல் இதன் பட்டியல் நீண்டுக்கொண்டே செல்கின்றன. இறுதியில் விளைநிலங்கள் பாலைவனங்கள் ஆகின்றன.\n\nSection::::அழிக்கும்முறை.\nசீமை கருவேலமரம் ஒழிப்பு இயக்கம் எனும் மக்கள் அமைப்பு இயந்திரங்களைக் கொண்டு இம்மரங்களை வேரோடு பிடுங்கி அழித்துவருகிறது. ஆசிட் அல்லது வேறுவகையான முயற்சிகள் மன்வளத்தை கெடுக்கும் என்பது சீமை கருவேலமரம் ஒழிப்பு இயக்கத்தினரின் கருத்து. மேலும், பயன்பாட்டில் இல்லாமல் இருக்கும் இடத்தில் மீண்டும் நல்ல மரங்களை நட்டு வளர்ப்பதன் மூலமாக மீண்டும் சீமை கருவேலமரங்கள் முளைத்துவிடாமல் அழிக்கப்படுகிறது. இந்த மரங்களை அழித்தாலும் மீண்டும் முளைத்துவிடுகிறது என்று பொதுவான கருத்து மக்களிடையே நிகழ்கிறது. ஆனால் இந்த மனநிலை முற்றிலும் தவறு. முறையாக அகற்றினால் இம்மரங்கள் வளர்வதை தவிர்க்கலாம். இயக்கத்தின் இணையதளம்: www.aaproject.org; www.facebook.com/karuvelamaram இயக்கத்தின் தொடர்பு மின்னஞ்சல்: aaproject.tn@gmail.com\n\nSection::::சீமை கருவேலமரம் ஒழிப்பு இயக்கம்.\nசீமைக் கருவேலமரம் ஒழிப்பு இயக்கமானது 16/08/2013ம் தேதியில் தொடங்கப்பட்டது. \nஇந்த இயக்கத்தை தோற்றுவித்து மக்களை ஒருங்கிணைப்பவர் ஏனாதி அ.பூங்கதிர்வேல் \nஆவார். இந்த இயக்கமானது சீமை கருவேலமரங்களினால் ஏற்படும் தீமைகளை விழிப்புணர்வு \nமுகாம்களின் மூலமாக எடுத்துரைத்து மக்களோடு இணைந்து கிராமபுறங்களில் அழித்துவருகிறது. \nஇந்த இயக்கத்தில் தன்னார்வ உறுப்பினர்கள் இருப்பினும், மாவட்டந்தோறும் முழுநேர \nபணியாளர்களை ஊதிய அடிப்படையில் அமர்த்தியுள்ளது. அவர்களுக்கு சீமை கருவேலமரங்களின் \nதீமைகளை மக்களுக்கு எடுத்துரைப்பதே பணியாக கொடுக்கப்படுகிறது. இவ்வியக்கத்தில், மாற்று \nவிவசாயம் மற்றும் தொழில் திட்டம் , பனை வளர்ப்பு மற்றும் பாதுகாப்புத் திட்டம் ,வர்த்தக பிரிவு \nஎன பல்வேறு திட்டங்கள் அமலில் உள்ளது.\n\nஇதுவரை 400 க்கும் மேற்பட்ட நீர்நிலைகள் மற்றும் 4 ஆயிரத்திற்கும் மேற்பட்ட விளைநிலங்கள், அரசு புறம்போக்கு இடங்கள் சீரமைக்கப்பட்டுள்ளது. இச்சீரமைப்பிற்கு இயற்கை வேளாண்மை கூட்டுறவு வங்கி மற்றும் மாவேள் உணவு மற்றும் இயற்கை வேளாண்மை நிறுவனம் நிதி உதவி செய்கிறது. சீரமைக்கப்படும் இடத்தில் மீண்டும் வளராமலிருக்க உடனடியாக குத்தகை முறையில் வேளாண்மை செய்வதும் , நல்ல மரங்களை நட்டுக்கொடுப்பதையும் தலையாய பணியாக கொண்டுள்ளது. தமிழகத்தில் இளைஞர்கள் இவ்வியக்கத்தை முழுமையாக ஆதரித்து செயல்படுத்த உதவிவருகின்றனர்.\n\nSection::::மாற்றுவழி.\nஇதன் விறகுகள் அதிக ஆற்றல் கொண்டவை என அறியப்பட்டுள்ளது. இவைகள் மின்சார உற்பத்தியில் பயன்படுத்தப்படுகிறது. ஆனால் இவை வளர்க்க வேண்டிய இடம் பாலைவனம், விளைநிலமல்ல.\n\nSection::::போராட்டங்கள்.\nதிருச்செங்கோடு வட்டம், உஞ்சனை கிராமத்தில் சுமார் 90 ஏக்கர் பரப்பளவில் உள்ள ஏரியை நம்பி சுமார் 100 ஹெக்டேர் நிலங்கள் பாசன வசதி பெற்று வந்தன. ஆனால், கடந்த 40 ஆண்டுகளுக்கு மேலாக இந்த ஏரி கவனிப்பாரின்றி சீமைக் கருவேலம் மரங்கள் சூழ்ந்து காணப்படுவதால், நிலத்தடி நீரை வெகுவாக உறிஞ்சக்கூடிய இந்த சீமைக் கருவேலம் மரங்களால் சுற்றுவட்டாரப் பகுதியிலுள்ள விவசாயக் கிணறுகள் நீரின்றி வறண்டு விட்டதாக அந்தக் கிராம மக்கள் போராடியுள்ளனர்.\n\nசீமை கருவேலமரம் ஒழிப்பு இயக்கம் இந்த தாவரத்தை தடை செய்யக் கோரியும் உடனடியாக அகற்றக் கோரியும் மாநில அளவில் ஆர்பாட்டங்கள் , உண்ணாவிரதங்கள் , கோரிக்கை மனு அளித்தல் , உறுப்பினர்களைக் கொண்டு முதலமைச்சர் கவனத்திற்கு அஞ்சல் அனுப்பும் போராட்டம் என பல்வேறு போராட்டங்களை செய்துள்ளது. மேலும் போராட்டங்கள் அறிவிக்கப்பட்டுள்ளது. \n\nதமிழ்நாட்டில், மதுரை சம உரிமை அமைப்பு சார்பில், வைகை ஆறு, மதுரை கண்மாய்கள் மற்றும் தமிழக நீர்நிலைகளில் உள்ள சீமைக் கருவேல மரங்களை அகற்ற, அரசுக்கு உத்தரவிட வேண்டி உயர்நீதிமன்ற கிளையில் மனு தாக்கல் செய்யப்பட்டதை அடுத்து, நீதிபதிகள் இந்த மரங்களை அகற்ற உத்தரவிட்டனர். இவை நிலத்தில் நீரில்லாத போது, காற்றின் ஈரப்பதத்தை உறிஞ்சுகின்றன,மேலும் கரியமில வாயுவை அதிக அளவில் வெளியிடுவதாலும் வளிமண்டலம் மாசுபடுகிறது. எனினும் தமிழக அரசு தரப்பில் நடவடிக்கை எடுக்கப்படவில்லை என்றுகூறி நீதியரசர்கள் தமிழக சட்டமன்றத்தில் கருவேலமர அழிப்பு சட்டத்தை இரு மாதங்களுக்குள் இயற்ற உத்தரவிட்டனர்.\n\n"}
{"id": "90109", "url": "https://ta.wikipedia.org/wiki?curid=90109", "title": "காலெறி கடிகையார்", "text": "காலெறி கடிகையார்\n\nகாலெறி கடிகையார் சங்ககாலப் புலவர்களில் ஒருவர். பாடலால் பெயர் பெற்ற புலவர்களில் இவரும் ஒருவர். இவரது பாடலில் 'காலெறி கடிகை' என்னும் தொடர் காணப்படுகிறது. இப் புலவரின் இயற்பெயர் தெரியாத நிலையில் இவரது தொடரைக்கொண்டே இவருக்குப் பெயரிட்டு இவரைக் குறிக்கலாயினர்.\n\nசங்கநூல்களில் இவரது பாடலாக ஒன்றே ஒன்று உள்ளது. அது குறுந்தொகை பாடல் எண் 267.\nSection::::பாடல் சொல்லும் செய்தி.\nபொருள் தேடச் செல்ல எண்ணிய தலைவன் தலைவி தரும் இன்பத்தோடு பொருளை ஒப்பிட்டுப் பார்த்து பொருள் தேடச் செல்வதைக் கைவிடும் செய்தியை இப்பாடல் கூறுகிறது.\nSection::::உவமை.\n'கரும்பின் காலெறி கடிகைக் கண் அயின்று அன்ன வால் எயிறு ஊறிய வசை இல் தீ நீர்க் கால் அமை குறுந்தொடிக் குறுமகள்'\n\nகடிகை என்பது இங்குக் கரும்பு வெட்டும் கோடாரியைக் குறிக்கும். கடிகைக் கண் என்பது அக் கோடாரியின் வெட்டுமுகம். கால் என்பது கரும்பின் காலாகிய அதன் அடிப்பகுதி. கரும்பு வெட்டும்போது கோடாரி கரும்புச் சாற்றைச் சுவைப்பது போல் அவள் வெண்ப்பற்களில் ஊரும் நீரைச் சுவைத்தேன் என்கிறான் அவன்.\nSection::::திருக்குறள் ஒப்புநோக்கம்.\n'பாலொடு தேன் கலந்து அற்றே பணிமொழி வால் எயிறு ஊறிய நீர்' (1121)\n"}
{"id": "90110", "url": "https://ta.wikipedia.org/wiki?curid=90110", "title": "காவட்டனார்", "text": "காவட்டனார்\n\nகாவட்டனார் சங்ககாலப் புலவர்களில் ஒருவர். சங்கநூல் தொகுப்பில் அவரது பாடல்கள் 2 இடம்பெற்றுள்ளன. அவை அகநானூறு 376, புறநானூறு 359 எண் கொண்ட பாடல்கள்.\nSection::::அகநானூறு 376 பாடல் தரும் செய்தி.\nSection::::நாட்டில் நடனம்.\nமகளிர் சூடிக்கொள்ளும் வகையில் வேங்கை பூத்தது. அதன் தாதுகள் உதிர்ந்தன. மயில் தோகை விரித்து ஆடியது. வருடை மான் தன் ஆண்துணையோடு கொம்புகளை மாட்டிச் சேர்த்து ஆடியது.\n\nஇந்த ஆட்டம் ஆடுகளத்தில் வயிரியர் ஆடுவது போல் இருந்தது.\n\nஇப்படிப்பட்ட துன்பத்தை எப்படிப் பொறுத்துக்கொண்டிருக்கிறாய் என்று தோழி கேட்கத் தலைவி விடைகூறும் பாங்கில் இப் பாடல் அமைந்துள்ளது.\nSection::::பிரிவில் தலைவிக்கு ஆறுதல் தருவன.\nதலைவன் நாட்டில் பலாப்பழத்தைக் கையில் வைத்துக்கொண்டு கடுவனும் மந்தியும் விளையாடுவது. (இதனைப் பார்க்கும்போது தனைவன் தன்னை நினைத்துகொண்டு வந்து மணந்துகொள்வான் எனத் தலைவி நம்புகிறாள்.)\n\nSection::::புறநானூறு 359 பாடல் தரும் செய்தி.\nSection::::அந்துவன் கீரன்.\nசேர மன்னன் அந்துவன் கீரனுக்கு இப்புலவர் கூறும் அறிவுரைகள் இப் பாடலில் உள்ளன.\nநிலையாமை பற்றிக் கூறுவது பெருங்காஞ்சி.\n\n'காடு முன்னினரே நாடு கொண்டோரும்'\n\nபலநாடுகளை வென்ற வேந்தரும் சுடுகாடு சென்றுவிட்டனர். எனவே புகழைத் தேடு என்கிறார் புலவர்.\n"}
{"id": "90112", "url": "https://ta.wikipedia.org/wiki?curid=90112", "title": "காவற்பெண்டு", "text": "காவற்பெண்டு\n\nகாவற்பெண்டு சங்ககாலப் பெண்பாற் புலவர்களில் ஒருவர். இவரது ஒரே ஒரு பாடல் புறநானூறு 86 எண் கொண்ட பாடலாக அமைந்துள்ளது. \nஆண்சிங்கம் போலப் போராடும் ஆண்மகனின் சிறப்பினைக் கூறுவது ஏறாண்முல்லை.\nSection::::பாடல்.\n'சிற்றில் நற்றூண் பற்றி நின்மகன்\nயாண்டுளனோ என வினவுதி, என்மகன்\nயாண்டு உளனாயினும் அறியேன் ஓரும்\nபுலி சேர்ந்து போகிய கல் அளை போல\nஈன்ற வயிறோ இதுவே\nதோன்றுவன் மாதோ போர்க்களத்தானே.\nSection::::பாடல் சொல்லும் செய்தி.\nபோருக்கு அரசன் அழைப்பு வந்துள்ளது. காவற்பெண்டு குடிசை வீட்டில் வாழ்ந்துவந்தாள். ஒருவன் அவள் வீட்டுக்கு வந்து அவளது வீட்டுத் தூணைப் பற்றி நின்றுகொண்டு உன் மகன் எங்கே என்று காவற்பெண்டைக் கேட்டான். அப்போது அவள் சொல்கிறாள்.\n\nஎன் மகன் எங்கு இருக்கிறானோ எனக்குத் தெரியாது. அவனைப் பெற்ற வயிறு இதோ இங்கு இருக்கிறது. (இது மறக்குடி மகனைப் பெற்றெடுத்த வயிறு) அவன் கட்டாயம் போர்களத்துக்குத் தானே வந்து நிற்பான். (நீ செல்)\n"}
{"id": "90113", "url": "https://ta.wikipedia.org/wiki?curid=90113", "title": "காவிரிப் பூம்பட்டினத்துக் கந்தரத்தனார்", "text": "காவிரிப் பூம்பட்டினத்துக் கந்தரத்தனார்\n\nகாவிரிப்பூம்பட்டினத்துக் கந்தரத்தனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை பாடல் எண் 342 (குறிஞ்சித் திணை)\nSection::::பாடல்.\nகலை கைதொட்ட கமழ் சுளைப் பெரும்பழம்\nகாவல் மறந்த கானவன் ஞாங்கர்க்\nகடியுடைய மரந்தொறும் படுவலை மாட்டும்\nகுன்ற நாட! தகுமோ பைஞ்சுனைக்\nகுவளைத் தண் தழை இவள் ஈண்டு வருந்த\nநயந்தோர் புன்கண் தீர்க்கும்\nபயம் தலைப்படாப் பண்பினை எனினே\nSection::::பாடல் தரும் செய்தி.\nகலை என்னும் ஆண்குரங்கு பலாப்பழத்தைத் தோண்டிவிட்டது என்று பழுத்துள்ள பகுதிக்கு வலை போடும் நாட்டைக் கொண்டவன் தலைவன். அவன் பண்பு இல்லாதவன்.\n\nதோழி தலைவனிடம் இவ்வாறு பேசித் தலைவியைத் திருமணம் செய்துகொண்டு அடையுமாறு வற்புறுத்துகிறாள்.\nSection::::பண்பு.\nவிரும்பி வந்தவரின் துன்பம் போக்குவதே வாழ்க்கையின் பயன். அதுவே பண்பு.\n"}
{"id": "90119", "url": "https://ta.wikipedia.org/wiki?curid=90119", "title": "சத்தியவாடி", "text": "சத்தியவாடி\n\nசத்தியவாடி கடலூர் மாவட்டத்தில் விருத்தாசலம் வட்டத்தில், விருத்தாசலத்திலிருந்து திட்டக்குடி செல்லும் நெடுஞ்சாலையில் 8வது கிலோமீட்டரில் அமைந்துள்ள ஒர் கிராமம் ஆகும். கிட்டத்தட்ட 850 குடும்பங்கள் உள்ள இந்த கிராமத்தில் 4500-கும் மேற்பட்ட மக்கள் வசிக்கின்றனர். கிராமத்தின் பெரும்பகுதி விளைச்சல் நிலமாகையால் மக்களின் முக்கியத்தொழில் விவசாயம் ஆகும். இவ்வூரின் அருகிலேயே அம்பிகா சர்க்கரை ஆலை(முன்பு அருணா சர்க்கரை ஆலை என வழங்கப்பட்டது) உள்ளதால் கரும்பு பெருமளவில் பயிரிடப்படுகிறது. நீர்வளம் நன்றாக உள்ளதால் கரும்புக்கு இணையாக நெல்லும் பயிரிடப்படுகிறது. உளுந்து, நிலக்கடலை, கம்பு, எள், சோளம், துவரை, மரவள்ளிகிழங்கு, வெள்ளரி இன்ன பிற காய்கறிகள் போன்றவையும் அவ்வப்போது ஆங்காங்கே சிறிய அளவிலும், ஊடுபயிராகவும் பயிரிடப்படுகிறது. ஊருக்கு வடமேற்கே பெரிய ஏரி உள்ளது; ஊருக்கு தெற்கே வெள்ளாறு ஓடுகிறது, மழைகாலத்தில் ஆற்றில் வெள்ளம் வருவதுண்டு ஆகையால் நிலத்தடிநீர் எப்போதும் வளமாக இருக்கும். பெருமளவு நீர்பாசனம் மின்மோட்டார் மூலமே நடைபெறுகிறது.\n\nஇவ்வூரில் எட்டாவது வரை இருபாலரும் படிக்கும் வகையில் ஊராட்சி ஒன்றிய நடுநிலைப்பள்ளி ஒன்று உள்ளது. அருகில் உள்ள கிராமங்களான நந்தப்பாடி, ஆலந்துரைப்பட்டு ஆகியவற்றுக்கும் சேர்த்து ஒரு அஞ்சல் அலுவலகமும் உள்ளது. மேலும் ஒரு ஆரம்ப சுகாதார நிலையம் உள்ளது.\n\n"}
{"id": "90121", "url": "https://ta.wikipedia.org/wiki?curid=90121", "title": "சென்னை கிறித்துவக் கல்லூரி", "text": "சென்னை கிறித்துவக் கல்லூரி\n\nசென்னைக் கிறித்தவக் கல்லூரி (Madras Christian College) சென்னையிலுள்ள கலைக்கல்லூரிகளில் ஒன்று. 1837ஆம் ஆண்டு துவக்கப்பட்ட இக்கல்லூரி ஆசியாவின் பழம்பெரும் கல்லூரிகளில் ஒன்று. தாம்பரத்தில் இக்கல்லூரியின் வளாகம் அமைந்துள்ளது. இது சென்னைப் பல்கலைகழகத்துடன் இணைவுப்பெற்றக் கல்லூரியாகும். இந்தியா டுடே இதழின் கணிப்பின்படி 2007 முதல் இந்தியாவில் உள்ள கல்லூரிகளில் கலை அறிவியல் மற்றும் வணிகவியல் துறைகளில் தலைசிறந்த பத்து கல்லூரிகளில் ஒன்றாக இடம் பெற்றுள்ளது.\n\nசென்னைக் கிருத்துவக் கல்லூரியில் 6 மாணவ மாணவிகள் தங்கும் விடுதி செயல்பட்டு வருகிறது . இக்கல்லூரியில் இவ்விடுதிகளை \" இல்லம் \" என தமிழில் அழைப்பர் . ஆங்கிலத்தில் இதனை \" ஹால் \" என்று அழைப்பார்கள் . சேலையூர் இல்லம் , புனித தோமையார் இல்லம் , பிஷப் ஹீபர் இல்லம் , மார்ட்டின் இல்லம் , மார்கரெட் இல்லம் மற்றும் பார்ன்ஸ் இல்லம் என 6 இல்லங்கள் ஆண்கள் மற்றும் பெண்களுக்கு என தனி தனியாக இயங்கி வருகிறது .\n\n\n"}
{"id": "90127", "url": "https://ta.wikipedia.org/wiki?curid=90127", "title": "பி. கலிஃபுல்லா", "text": "பி. கலிஃபுல்லா\n\nகான் பகதூர் பி. கலிஃபுல்லா சாகிப் பகதூர், சென்னை மாகாணத்தைச் சேர்ந்த ஒரு அரசியல்வாதி; முசுலிம் லீக் கட்சியைச் சேர்ந்தவர். 1937ல் ஏற்பட்ட கூர்ம வெங்கட ரெட்டி நாயுடுவின் இடைக்கால அரசில் பொதுப்பணித்துறை அமைச்சராகப் பணியாற்றினார். இவர் ஒரு இராவுத்தர். வழக்கறிஞராகப் பணியாற்றிய கலிஃபுல்லா 1930களில் சென்னை மாகாண சட்டமன்ற உறுப்பினராகப் பணியாற்றினார். 1937 தேர்தலில் திருச்சி தொகுதியில் போட்டியிட்டு சட்டமன்ற கீழவைக்குத் தேர்ந்தெடுக்கப்பட்டார். பெரியார் ஈ. வெ. ராமசாமியின் நண்பரான இவர் 1937-40ல் நடைபெற்றஇந்தி எதிர்ப்புப் போராட்டத்திற்கு ஆதரவளித்தார்.\n"}
{"id": "90129", "url": "https://ta.wikipedia.org/wiki?curid=90129", "title": "காவிரிப் பூம்பட்டினத்துச் சேந்தன் கண்ணனார்", "text": "காவிரிப் பூம்பட்டினத்துச் சேந்தன் கண்ணனார்\n\nகாவிரிப்பூம்பட்டினத்துச் சேந்தன் கண்ணனார் சங்ககாலப் புலவர்களில் ஒருவர். அவரது ஒரே ஒரு பாடல் குறுந்தொகை 347 எண்ணுள்ள பாடலாக அமைந்துள்ளது.\nSection::::பாடல்.\nமல்கு கனை உலந்த நலகூர் சுரம் முதல்\nகுமரி வாகைக் கோலுடை நறு வீ\nமடமாத் தோகை குடுமியின் தோன்றும்\nகான நீளிடைத் தானும் நம்மொடு\nஒன்று மணஞ்செய்தனள் இவள் எனின்\nநன்றே நெஎஞ்சம் நயந்த நின் துணிவே.\nSection::::பாடல் சொல்லும் செய்தி.\nகனைப் புல் உலர்ந்து வறுமையுற்றிருக்கும் காட்டில் வாகைப் பூ மயிலின் கொண்டையைப் போலப் பூத்திருக்கும். பொருள் தேடச் செல்லும் அந்தக் காட்டில் தன் காதலியும் உடன் வந்தால் செல்லலாம் என்று காதலன் நினைக்கிறான். (அவளை அழைத்துச் செல்ல முடியாது. எனவே போகவேண்டாம் என்று தீர்மானிக்கிறான்)\nSection::::கனைப் புல்.\nகனைப் புல்லை இக்காலத்தில் முறுக்கம்புல் என்பர். துணி தைக்கும் ஊசி போன்ற கதிர்நூனிகள் பல முறுக்கிக் கொண்டிருக்கும் புல் கனைப் புல். காய்ந்திருக்கும் இந்தப் புல்லில் ஈரம் பட்டதும் அதன் முறுக்கு உடைந்து விரிந்து உதிர்ந்து விழுந்து மண்ணில் புதுப்புல் முளைக்கும்.\nSection::::உவமை.\nமயிலின் தலையுச்சி போல வாகைப் பூ பல நிறங்கள் கொண்டதாகவும், மென்மையானதாகவும் இருக்கும்.\n"}
{"id": "90131", "url": "https://ta.wikipedia.org/wiki?curid=90131", "title": "காவிரிப் பூம்பட்டினத்துச் செங்கண்ணனார்", "text": "காவிரிப் பூம்பட்டினத்துச் செங்கண்ணனார்\n\nகாவிரிப்பூம்பட்டினத்துச் செங்கண்ணனார் பாடிய சங்கப் பாடல்கள் 3 உள்ளன. அகநானூறு 103, 271, நற்றிணை 389 ஆகிய பாடல்கள் அவை.\nஅவர் பொருள் தேடச் சென்றார். என் உடல் நலத்தையும் உடல் அழகையும் தம்முடன் எடுத்துச் சென்றுவிட்டார். என்னை நயந்தவர் அவற்றைத் திருப்பித் தரமாட்டார் போலும் - என்கிறாள் தலைவி.\nSection::::அகநானூறு 103 சொல்லும் செய்தி.\nSection::::எழால் பறவை.\nவல்லூறு என்னும் கழுகு வகையைச் சேர்ந்தது எழால் என்னும் பறவை. இதன் தலைமயிர் கதிர்த்து இருக்கும். (பொது பொது என்று சிலிர்த்துக்கொண்டிருக்கும்). நிழலில்லாத வெட்டவெளியில் பறந்து இரை தேடும். மக்கள் விட்டு விலகிய பாழ் மன்றங்களில் இருக்கும். அது தன் உயிர்ப்புக் குரலை எழுப்பித் தன் துணையை அழைக்கும். குட்டிச்சுவர் மனையில் இருந்துகொண்டு அது எழுப்பும் ஒலியை எண்ணிப் பார்த்து என்னை நினைக்கமாட்டாரா என்று எண்ணித் தலைவி ஏங்குகிறாள்.\n\nஅவியன் நாட்டு மூங்கில் போன்ற இவள் தோள் நலம் நெகிழ்ந்து போய்விட்டால் அதனை நலமுறச் செய்யும் மருந்து தலைவனைத் தவிர வேறு யார்? என்று தோழி தலைவன் உணரும் வகையில் தலைவியிடம் கூறுகிறாள்.\nSection::::அகநானூறு 271 சொல்லும் செய்தி.\nSection::::அரசன் அவியன்.\nஅவியன் என்னும் அரசன் ஆண்ட நாட்டில் வளமான மூங்கில்கள் மிகுதி. தலைவியின் தோள் இந்த அவியன் நாட்டு மூங்கில் போல் இருந்தது என்கிறார் இந்தச் செங்கண்ணனார்.\nSection::::பழந்தமிழ்.\nஞெகிழின் = நெகிழின்\nவல்லுவதாக செய்வினை = செய்யஃம் செயல் நிறைவேறுவதாக\nஇயவு = நடந்து இயங்கும் ஆற்று வழி\nSection::::தெளிந்த உண்மை.\n'நிலையரும் பொருட் பிணி' = பொருள் மேல் உள்ள ஆசை ஒரு பிணி. பொருள் நிலையில்லாதது.\n\nSection::::புறா கல் உண்ணல்.\nசிவந்த கால்களைக் கொண்டது வரிப்புறா. அது தன் துணையுடன் நெடுந்தொலைவு சென்று மேயும். ஆற்றுப்படுகையில் உள்ள சிறு சிறு கற்களை உண்ணும். (இது அதன் இரையைச் செரிமானம் செய்ய உதவும்) மழை பெய்யாத்தால் வாடிக் கிடக்கும் மரல் என்னும் புல்லின் விதைகளையும் உண்ணும்.\n\nSection::::நெல்லி.\nவெயிலில் நடந்து செல்வோர்க்கு நெல்லிக்காய் தாகம் தீர்க்கும் மருந்தாக உதவும்.\n\nSection::::நற்றிணை 389 சொல்லும் செய்தி.\nஎன் தாய் என்னை விருப்பத்தோடு பார்த்தாள். கிளி ஓட்டத் தினைப்புனம் செல்க என்றாள். என் தந்தை தன் ஏவல் இளையருடன் மா வேட்டைக்குச் சென்றுள்ளான். வாரணம் என்னும் காட்டுக் கோழி புழுதியைக் கிண்டும்போது நல்ல பொன் துகள்கள் இமைக்கும் நாட்டை உடையவர் அவர் (தலைவன்) என்கிறாள் தலைவி. (தன்னைப் பொன்னோடு பொருத்திக் காட்டுகிறாள்)\nSection::::'அன்புறு காமம் அமைந்த நம் தொடர்பு'.\nதொல்காப்பியர் காதலன் தாரலிக்கு இடையே அமைந்த தொடர்பை 'அன்பொடு புணர்ந்த ஐந்திணை' என்று குறிப்பிடுகிறார். செங்கண்ணனார் இந்தத் தொடர்பை அன்புறு காமம் என்கிறார்.\nSection::::பொருள் விளக்கத் தமிழ்த்தொடர்.\n'சிதர் கால் வாரணம்' - வாரணம் என்னும் சொல் யானையையும் கோழியையும் குறிக்கும். யானையின் காலில் சிதைவு இல்லை. கோழியின் காலில் பிளவு பட்ட விரல்கள் இருக்கும். எனவே கோழியைக் குறிக்கும் பொருள் விளக்கத் தொடராகச் சிதர்க்கால் வாரணம் என்னும் தொடரை இந்தச் செங்கண்ணனார் பயன்படுத்தியுள்ளார்.\n"}
{"id": "90137", "url": "https://ta.wikipedia.org/wiki?curid=90137", "title": "திறவுகோல்", "text": "திறவுகோல்\n\nசாவி (Chave என்ற போர்த்துகீசிய சொல்லி இருந்து வந்தது) பாதுகாப்பிற்காக பயன்படுத்தப்படும் பூட்டினை திறக்கவும், பூட்டவும் பயன்படும் ஒரு உபகரணம் அகும். ஆங்கிலத்தில் key என வழங்கப்படும். இது பொதுவாக ஒரு பக்கம் நீண்டும் மற்றொரு பக்கம் தட்டையாக அகன்றும் காணப்படும். பட்டையான அகன்ற பக்கம் ஒரு துளையுடன் காணப்படும். சாவியை சாவிக்கொத்தில் இணைக்க இந்த துளை உதவுகிறது. சில வகை சாவிகள் ஒருபக்கம் மட்டும் பல் அமைப்பை கொண்டும் ஒரு பக்கம் சமமாகவும் இருக்கும். சில இரண்டு பக்கமும் ஒரே மாதிரியான பல்லமைப்பைக் கொண்டிருக்கும் இது இருபக்க சாவி எனப்படும். சில வகை சாவிகள் பல்லமைப்பைக் கொண்டுள்ள பக்கத்தில் உருளை வடிவில் உட்புறம் ஒரு துளையுடன் காணப்படும். தொட்டி பூட்டு எனப்படும் பெரிய வகை பூட்டுகளின் சாவியும் மிக நீண்டு பெரியதாகவும் அதிக எடையுள்ளதாகவும் இருக்கும்.\n"}
{"id": "90138", "url": "https://ta.wikipedia.org/wiki?curid=90138", "title": "கிள்ளிமங்கலங் கிழார்", "text": "கிள்ளிமங்கலங் கிழார்\n\nகிள்ளிமங்கலம் கிழார் சங்ககாலப் புலவர்களில் ஒருவர். இவர் பாடியனவாக 4 பாடல்கள் உள்ளன. அவை குறுந்தொகை 76, 110, 152, 181 ஆகியவை. இவரது மகனார் சேரகோவனார் பாடல் ஒன்றும் உள்ளது.\nகாந்தள் வேலி ஓங்குமலை நன்னாட்டுச்\nSection::::குறுந்தொகை 76 பாடல்.\nசெல்வல் என்பவோ கல்வரை மார்பர்\nசிலம்பில் சேம்பின் அலங்கல் வள்ளிலை\nபெருங்களிற்றுச் செவியின் மானத் தைஇத்\nதண்வரல் வாடை தூக்கும்\nகடும்பனி அற்சிரம் நடுங்கு அஞர் உறவே.\nSection::::குறுந்தொகை 76 தரும் செய்தி.\nஅவர் கல்வரை (=கல்மலை) போன்ற மார்பை உடையவர். வேலி முள்ளில் காந்தள் பூத்திருக்கும் மலைநாட்டைக் கடந்து செல்லப் போகிறேன் என்கிறார். யானை சேம்பு இலை போன்ற தன் காதை ஆட்டிக்கொள்ளும் கடும்பனிக் காலத்தில் நான் நடுங்கித் துன்புறுவதை எண்ணாமல் செல்லப்போகிறேன் என்கிறார்.\n\nதலைவன் பிரிவை முன்கூட்டியே அறிந்த தலைவி தன் தோழியிடம் இவ்வாறு கூறுகிறாள்.\nSection::::உவமை.\nயானைக்காது சேப்பங்கிழங்குச் செடியின் இலை போல் இருக்கும்.\n\nவாரார் ஆயினும் வரினும் அவர் நமக்கு\nSection::::குறுந்தொகை 110 பாடல்.\nயாராகியரோ தோழி நீர\nநீலப் பைம்போது உளரிப் புதல\nபீலி ஒண்பொறிக் கருவிளை நாட்டி\nநுண்முள் ஈங்கை செவ் அரும்பு ஊழ்த்த\nவண்ணத் துய்ம்மலர் உதிரக் தண் என்று\nஇன்னா எறிதரும் வாடையொடு\nஎன் ஆயினள்கொல் என்னாதோரே.\nSection::::குறுந்தொகை 110 தரும் செய்தி.\nஅவர் வந்தால் என்ன? வராவிட்டால் என்ன? அவர் நமக்கு யார்? வாடை நீரில் பூக்கும் நீல மலரை உலரச் செய்கிறது. புதரில் மயில் பீலி போல் பூத்த கருவிளைப் பூவை நடுங்கி ஆடும்படி செய்கிறது. முள்ளில் பூத்திருக்கும் ஈங்கைப் பூவை உதிரும்படி செய்கிறது. தண் என்று வீசி நடுங்கச் செய்கிறது. இந்த நிலையில் என்ன ஆனாள் என்று எண்ணாத அவர் வந்தால் என்ன? வராவிட்டால் என்ன? அவர் நமக்கு யார்? - இவ்வாறு தலைவி தோழியிடம் கூறுகிறாள். (தோழி தலைவியிடம் கூறி அவளை ஆறுதல் கொள்ளச் செய்கிறாள் என்றும் கொள்வர்)\n\nயாவதும் அறிகிலர் கழறுவோரே\nSection::::குறுந்தொகை 152 பாடல்.\nதாயில் முட்டை போல உள் கிடந்து\nசாயின் அல்லது பிறிது எவன் உடைத்தே\nயாமைப் பார்ப்பின் அன்ன\nகாமம் காதலர் கையற விடினே. \nSection::::குறுந்தொகை 152 தரும் செய்தி.\nபிரிவைப் பொறுத்துக்கொள் என்று தோழி தலைவியை வேண்டினாள். அப்போது தலைவி தோழிக்குச் சொல்கிறாள்.\n\nபொறுத்துக்கொள் என்று சொல்பவர்களுக்கு என்ன தெரியும்? தாய் வயிற்றில் இருக்கும் முட்டை எப்படி இருக்கும் என்று தாய்க்குத்தான் தெரியும். கருமுட்டை அதுவாகவே வேளிவந்துதான் உடையவேண்டும். ஆமை முட்டைநிட்டு மணலில் புதைத்துவிட்டுச் செல்வது போல அவர் சென்றுவிட்டார். இனிப் பொரியும் குஞ்சுதான் தன்னைத் தானே காப்பாற்றிக் கொள்ள வேண்டும். (நானும் என்னை நானே காப்பாற்றிக்கொள்ளும் நிலையில்தான் உள்ளேன்)\n\nஇது மற்று எவனோ தோழி! துனியிடை\nSection::::குறுந்தொகை 181 பாடல்.\nஇன்னர் என்னும் இன்னாக் கிளவி\nஇரு மருப்பு எருமை ஈன்று அணிக் காரான்\nஉழவன் யாத்த குழவியின் அகலாது\nபாஇல் பைம்பயிர் ஆரும் ஊரன்\nதிருமனைப் பல்கடம் பூண்ட\nபெருமுது பெண்டிரேம் ஆகிய நமக்கே.\nSection::::குறுந்தொகை 181 தரும் செய்தி.\nஉழவன் எருமைக் கன்றைக் கட்டிவைப்பான். தாய் எருமையை மேய விடுவான். அந்த எருமைக்கு மேய்ச்சல் ஒரு கண். தன் கன்று ஒரு கண். அல்லது மேய்ச்சல் ஒரு நினைவு. தன் கன்று ஒரு நினைவு. கிழத்தியின் கணவன் கிழவனும் தாய் எருமையைப் போலத்தான் அவ்வப்போது சென்று (பரத்தையை) மேய்ந்துவிட்டு மீள்கிறான். பக்கத்தில் உள்ள விளைச்சல் பயிரை எருமை மேய்ந்துவிட்டு மீள்வது போல இவன்(கிழவன்) அவ்வப்போது மேய்ந்துவிட்டு மீள்கிறான்.\n\nகாரணம்!\n\nநான் திருமனையில் வாழ்கிறேன். பல கடமைகள் பூண்டவளாக வாழ்கிறேன். பொறுப்புள்ள பெருமுது பெண்ணாக உள்ளேன். அதனால் அவன் தன் விருப்பம் போல் சென்று மேய்ந்துவிட்டு வருகிறான்.\n\nஇவ்வாறு மனைக் கிழத்தி ஒருத்தி தன் கணவனோடு வாழும் தன் வாழ்க்கையை எண்ணிப் பார்த்துத் தன் தோழியிடம் தன் கணவனை விட்டுக்கொடுக்காமல் பேசுகிறாள். அவன் மேய்ச்சலுக்குப் பொறுப்பு தன் கடமை உணர்வுதான் என்கிறாள்.\n"}
{"id": "90139", "url": "https://ta.wikipedia.org/wiki?curid=90139", "title": "டு கில் எ மாக்கிங் பேர்ட்", "text": "டு கில் எ மாக்கிங் பேர்ட்\n\nடு கில் எ மாக்கிங் பேர்ட் (\"To Kill a Mockingbird\") 1960ல் அமெரிக்காவில் வெளிவந்த ஒரு ஆங்கிலப் புனைவுப் புதினம். இதன் ஆசிரியர் ஆர்ப்பர் லீ, ஒரு அமெரிக்கப் பெண். இப்புதினம் நவீன அமெரிக்க இலக்கியத்தில் ஒரு செவ்வியல் படைப்பு. மிகவும் பிரபலமடைந்த இப்புதினம் புலிட்சர் பரிசு பெற்றது. இக்கதை 1962ல் ஆங்கிலத்தில் திரைப்படமாக்கப்பட்டு ஆஸ்கார் விருதும் பெற்றது.\n\nSection::::ஆசிரியர் குறிப்பு.\nஆர்ப்பர் லீ 1926ல் அமெரிக்காவில் அலபாமா மாநிலத்திலுள்ள மன்ரோவில் என்ற ஊரில் பிறந்தார். 1944 – 45ல் ஹண்டிங்டன் கல்லூரியில் (மாண்ட்கமெரி) படித்தார். 1945 முதல் 1949 வரை அலபாமா பல்கலைக்கழகத்தில் சட்டம் படித்தார். படிக்கும் காலத்திலேயே கல்லூரி இதழ்களில் எழுதினார். அந்தக் காலத்தில் அதிகம் பேசப்படாத இனவெறியின் அநீதி குறித்துக் கதைகளும் கட்டுரைகளும் எழுதினார். 1950 ல் நியூயார்க் நகருக்கு இடம் பெயர்ந்து அங்கு பிரிட்டிஷ் வெளிநாட்டு விமானச் சேவை நிறுவனத்தில் முன்பதிவு எழுத்தராகப் பணிபுரிந்தார். அவரது இளவயது நண்பரான ட்ரூமன் கப்போட்டியின் ஆலோசனையின்பேரில் மன்ரோவில் பற்றிய கட்டுரைகளும் கதைகளும் எழுதி அவற்றைப் பிரசுரிப்பதற்கு இலக்கிய முகவர்களை நாடினார். ஜே. பி. லிப்பின்காட் என்ற முகவர் இவரைப் பணியிருந்து விலகி முழுநேர எழுத்தாளராகி எழுதும்படி யோசனை கூறினார். அதன்படி விமானப்பணியினை விட்டுவிட்டு நண்பர்களின் ஆதரவுடன் ஒரு வருடகாலம் தொடர்ந்து எழுதினார். \"டு கில் எ மாக்கிங் பெர்ட்\" என்ற இந்த புத்தகத்தை எழுதி முடிக்க அவருக்கு இரண்டரை ஆண்டுகள் ஆனது. ஜூலை 11, 1960ல் இப்புதினம் வெளியானது. ஆர்ப்பர் லீ எழுதி வெளியான புதினம் இது ஒன்று மட்டும்தான். இவர் தன்னையோ தனது புத்தகத்தையோ 1964க்குப் பிறகு அதிகமாக விளம்பரப்படுத்தவில்லை.\n\nSection::::கதைச் சுருக்கம்.\nஇக்கதையின் கருத்தும் கதாபாத்திரங்களும் ஆர்ப்பர் லீ சிறுவயதில் (1936) வாழ்ந்த ஊரில் வசித்த மனிதர்களையும் அங்கு நடந்த நிகழ்வுகளையும் களமாகக் கொண்டுள்ளது. அட்டிகஸ் ஃபின்ச் அலபாமாவிலுள்ள மேகோம்ப் (கற்பனை) ஊரில் வசிக்கும் ஒரு வழக்கறிஞர். மனைவி இறந்துபோனதால் தனது மகன் ஜெம் மற்றும் மகள் ஸ்கெளட்டுடனும் வாழ்ந்து வருகிறார். கதை முழுவதும் 6 வயது சிறுமியான ஸ்கெளட் (scout) தனது அனுபவங்களைக் கூறுவதாக அமைந்துள்ளது. அவளது தந்தையின் அன்பும் அரவணைப்பும், அண்ணன் மற்றும் பக்கத்து வீட்டுக்கு கோடை விடுமுறைக்கு வரும் நண்பனோடு விளையாடிய விளையாட்டுக்கள், பள்ளியில் அவளுக்குக் கிடைத்த அனுபவங்கள், அக்கம் பக்கத்தில் இருப்போரின் குணாதிசயங்கள் என பலவிதமான அனுபவங்களைக் கதை விவரிக்கிறது. ஒரு சமயம் அவளது தந்தை ஒரு நீக்ரோவின் சார்பில் வாதாட நேர்ந்ததும் அதனால் அவர்களுக்கு ஏற்பட்ட கஷ்டங்களும் கதையினை வளர்க்கிறது. சமுதாயக் கருத்துக்கள் கதையோட்டத்தில் கலக்கப் பட்டுள்ளன. இக்கதையில் அக்காலத்தில் இனப்பாகுபாட்டினால் நடந்த கொடுமைகளைப் பற்றி எழுதப்பட்டாலும் கதை சொல்லும் முறையில் நகைச்சுவை இழையோடுகிறது. ஸ்கெளட்டின் தந்தை கதாபாத்திரம் (அட்டிகஸ் ஃபின்ச்) வாசகர்கள் நமக்கும் இப்படி ஒரு தந்தை இருந்திருக்கக் கூடாதா என்று நினைக்கத் தூண்டும்வண்ணம் உருவாக்கப் பட்டுள்ளது.\n\nSection::::கதைப்பாணியும் விமர்சனமும்.\nடு கில் எ மாக்கிங் பேர்ட் தெற்கத்திய காதிக் (southern gothic), மற்றும் பில்டங்ஸ்ரோமன் (bildungsroman) புனைவுப்பாணிப் பிரிவுகளைச் சேர்ந்தது. இனவெறியின் அநீதிகளும் வெகுளித்தனத்தின் முடிவும் இக்கதையின் முக்கியக் கருப்பொருட்கள். ஆங்கிலம் பேசும் பல நாடுகளில் சகிப்புத்தன்மை மற்றும் அநீதிக்கு எதிராகக் குரல் கொடுக்கும் பண்புகளைக் குழந்தைகளிடம் வளர்க்கும் விதமாக இந்தக் கதை பாடமாகச் சொல்லித்தரப் பட்டது. ஆனால் இனவெறி பற்றிக் குறிப்பிடும் இடங்களில் பயன்படுத்தப்பட்ட அடைமொழிகளைக் காரணம் காட்டி இப்புத்தகம் பள்ளிகளிலிருந்து நீக்கப்பட வேண்டும் என்ற எதிர்ப்பும் எழுந்தது. கறுப்பினக் கதாபாத்திரங்கள் முழுமையாக சித்தரிக்கப்படவில்லை என்ற குற்றச்சாட்டையும் சிலர் முன் வைக்கின்றனர். வெள்ளையின மக்கள் இப்புதினத்தை முழுவதுமாக ஏற்றுக் கொண்டாலும் கறுப்பின மக்களிடம் இருவிதமான கருத்துக்கள்தான் உள்ளன.\n\n30க்கும் மேற்பட்ட செய்தித்தாள்களும் பத்திரிக்கைகளும் இப்புத்தகத்தை மதிப்பாய்வு செய்து வேறுபட்ட விமர்சனங்களைத் தந்துள்ளன. சமீபத்தில் பிரிட்டிஷ் நூலகத்தினர் பைபிளுக்கும் மேல் ஒருபடி உயர்த்தி ஒவ்வொரு மனிதனும் தன் வாழ்நாளில் இறப்பதற்கு முன் ஒரு முறையாவது இதனைப் படித்திருக்க வேண்டியது அவசியம் என்கின்றனர்.\n\nSection::::தாக்கம்.\nடு கில் எ மாக்கிங் பேர்ட், புத்தகம் ஆர்ப்பர் லீக்கு இலக்கிய வட்டத்தில் மட்டுமல்லாது மன்ரோவில்லிலும் அலபாமா முழுவதிலும் பெருமை தேடித் தந்தது. வெளியாகி ஒரே வருடத்தில் 10 மொழிகளில் மொழிபெயர்க்கப்பட்டது. இதுவரை 30 மில்லியன் பிரதிகளுக்கும் மேல் விற்பனையாகி உள்ளது. தொடர்ந்து அச்சேறிக் கொண்டிருக்கிறது. மொத்தம் 40 மொழிகளில் மொழிபெயர்க்கப் பட்டுள்ளது. இலக்கிய உலகில் இப்புதினம் ஒரு பெரிய அலையையே ஏற்படுத்தியுள்ளது. இக்கதை 1962ல் திரைப்படமாக்கப்பட்டு ஆஸ்கார் விருதும் பெற்றது. 1990லிருந்து ஆர்ப்பர் லீ பிறந்த ஊரான மன்ரோவில்லில் இக்கதை ஒவ்வொரு ஆண்டும் நாடகமாக நடத்தப்படுகிறது.\n\n\n"}
{"id": "90148", "url": "https://ta.wikipedia.org/wiki?curid=90148", "title": "முகம்மது பஷீர்", "text": "முகம்மது பஷீர்\n\nவைக்கம் முகமது பஷீர் (பிறப்பு. 19 ஜனவரி 1908 - இறப்பு. 5 ஜூலை 1994) மலையாள மொழியின் முதன்மையான இலக்கிய படைப்பாளிகளில் ஒருவர். கேரளத்தில் வைக்கம் அருகே தலையோலப்பறம்பு என்ற ஊரில் பிறந்தார். இளம்வயதிலேயே சுதந்திரப்போராட்டத்தில் ஈடுபட்டு சிறைசென்றார். பின்னர் நாடோடியாக வாழ்க்கையை ஆரம்பித்தார். பின்னர் சிறுகதைகளும் நாவல்களும் எழுத ஆரம்பித்தார்.\n\nவாழ்க்கையில் பலவிதமான அனுபவங்கள் வழியாகச் சென்றவர் பஷீர். கப்பல் ஊழியர், சமையற்காரர், சூபி துறவி, சூதாட்டவிடுதி ஊழியர், திருடர் ஆகியபல தொழில்களைச் செய்திருக்கிறார். கடுமையான வறுமையைச் சந்தித்திருக்கிறார். ஆரம்பத்தில் இடதுசாரிகளுடன் ஒத்துழைத்தார். பின்னர் இஸ்லாமிய சூபி மரபை ஏற்றுக்கொண்டவர் ஆனார். ஒருங்கிணைந்த இந்தியாவை தன் தேசமாக ஏற்றுக்கொண்ட பஷீர் கடைசிவரை பாகிஸ்தான் பிரிவினையை ஏற்கவில்லை. காந்தியவாதியாக கடைசிவரை வாழ்ந்தார்.\n\n\n\n\nSection::::வாழ்க்கை வரலாறு நூல்.\n\"பஷீர் தனிவழியிலோர் ஞானி\" ,என்கிற அவரது வாழ்க்கை வரலாறு நூல் பேராசிரியர் எம்.கே.ஸாநுவால் எழுதப்பட்டது . இதை தமிழில் யூமா வாசுகி மொழிபெயர்க்க பாரதி புத்தகாலயம் வெளியிட்டது .\n\n"}
{"id": "90155", "url": "https://ta.wikipedia.org/wiki?curid=90155", "title": "க்", "text": "க்\n\nக் () தமிழ் மொழியின் எழுத்துகளில் ஒன்று. இது தமிழ் நெடுங்கணக்கில் பதினான்காவது எழுத்து. இது மொழியின் ஓர் ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ககர மெய்\" அல்லது \"ககர ஒற்று\" என்பர். எனினும், பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இக்கன்னா\" என வழங்குவர். \n\nSection::::\"க்\" இன் வகைப்பாடு.\nதமிழ் எழுத்துகளின் உள்ள உயிரெழுத்து, மெய்யெழுத்து என்னும் இரண்டு வகைகளில் க் மெய்யெழுத்து வகையைச் சேர்ந்தது. மெய்யெழுத்துகள் அரை மாத்திரை அளவே ஒலிக்கும் தன்மை வாய்ந்தன. இதனால், இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துகளில் மெய்யெழுத்துகள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் \"க்\" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.\n\nSection::::இனவெழுத்துகள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துகளை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது க், ங் என்னும் இரண்டும் அடி நாக்கு மேல்வாயின் அடியைப் பொருந்த உருவாகின்றன. இதனால் க், ங் இரண்டும் ஒன்றுக்கு ஒன்று இன எழுத்தாக அமைகின்றன..\n\nSection::::ககரம் வருமிடங்கள்.\nக் தனியாகச் சொல்லுக்கு முதலிலோ அல்லது இறுதியிலோ வருவதில்லை. க் சொல்லில் இடையில் வரும் எனினும், இது \"பக்கம்\", \"அக்காள்\", \"செக்கு\" போன்ற சொற்களில் வருவது போல இன்னொரு ககர உயிர்மெய்யுடன் சேர்ந்தே இடையில் வரும். க் 12 உயிரெழுத்துக்களுடன் சேர்ந்து உருவாகும் எல்லாக் ககர உயிர்மெய் எழுத்துகளும் சொல்லுக்கு முதலில் வரக்கூடியன. இவை சொல்லுக்கு இறுதியிலும் வருவன. பிற மொழிச் சொற்களையோ பெயர்களையோ தமிழில் கையாளும்போது மேற்சொன்ன விதிகளைப் பலர் தற்காலத்தில் கைக்கொள்வதில்லை. \"கார்த்திக்\", \"கட்டாக்\", \"ஜோக்\" போன்ற சொற்கள் இதற்கு எடுத்துக்காட்டுகள். \"விக்டோரியா\", \"ஆக்சிஜன்\" என்று க் பிற உயிர் மெய்களுடன் சேர்ந்தும் சொற்களுக்கு இடையில் வரும்படி பயன்படுவதையும் தற்காலத்தில் காணலாம்.\nSection::::ககர உயிர்மெய்கள்.\nக் தமிழ் எழுத்துக்களில் அடிப்படையான எழுத்து. ஒலி அடிப்படையில் க் உடன் பிற உயிர்கள் சேரும்போது ககர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த ககர வர்க்க எழுத்தே அடிப்படையான வரிவடிவமாக உள்ளது. இவ்வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யான க் பெறப்படுகின்றது. \nககர மெய், 12 உயிரெழுத்துகளுடனும் சேர்ந்து உருவாகும் உயிர்மெய் எழுத்துகளையும் அவற்றின் பெயர்களையும் கீழுள்ள அட்டவணை காட்டுகின்றது.\n\n"}
{"id": "90165", "url": "https://ta.wikipedia.org/wiki?curid=90165", "title": "கிள்ளிமங்கலங்கிழார் மகனார் சேரகோவனார்", "text": "கிள்ளிமங்கலங்கிழார் மகனார் சேரகோவனார்\n\nசேரகோவனார் சங்ககாலப் புலவரில் ஒருவர். இவர் கிள்ளிமங்கலம் கிழார் என்னும் புலவரின் மகன் ஆவார். சேர கோவனாரின் பாடல் ஒன்றே ஒன்று உள்ளது. அது நற்றிணை 365 எண் கொண்ட பாடலாக உள்ளது.\n\n'கோன்' என்னும் சொல் அரசனை உணர்த்துவது போலக் 'கோவன்' என்னும் சொல்லும் அரசனை உணர்த்தும். இவன் சேர அரசன் எனத் தெரியவருகிறது.\nSection::::நற்றிணை 365 பாடல் சொல்லும் செய்தி.\nதலைவன் தலைவியை நாடிவந்து காத்திருக்கிறான். களவு போதும், கற்பு வாழ்க்கை அமையட்டும் என வற்புறுத்த விரும்பும் தோழி தலைவிக்குச் சொல்வது போலத் தலைவனுக்கு உறைக்கும்படி அவனது இயல்பைப் பழித்துக் கூறுகிறாள்.\n\nதாயின் கட்டுக்காவலை மீறக்கூடாது. நாம் மீறிச் செல்வோம். (ஊரின் எல்லையைப் பெருங்கடை என்பர்) பெருங்கடையை மகளிர் துணையின்றித் தாண்டக்கூடாது. நாம் தாண்டிச் செல்வோம். வெளியூர் மன்றங்களுக்குப் போகக்கூடாது. நாம் பட்டப் பகலிலேயே போவோம். அவரின் ஊர்மன்னறத்தில் அவர் அறம் இல்லாதவர் என்பதைச் சொல்லிவிட்டு வந்துவிடலாம் என்கிறாள் தோழி.\nமழை பெய்யாவிட்டாலும் ஊற்று நீர் ஓடும் அறம் கொண்டது அவர் நாடு. ஆனால் அவரிடம் அறம் இல்லை. அவர் ஊருக்கே சென்று நீர் அறம் இல்லாதவர் என்று சொல்லிவிட்டு வந்துவிடலாம். போய்வரலாமா தோழி! என்கிறாள் தோழி.\n"}
{"id": "90166", "url": "https://ta.wikipedia.org/wiki?curid=90166", "title": "கிடங்கில் காவிதிக் கீரங்கண்ணனார்", "text": "கிடங்கில் காவிதிக் கீரங்கண்ணனார்\n\nகாவிதிக் கீரங்கண்ணனார் சங்ககால புலவர்களில் ஒருவர் ஆவார். இவர் கிடங்கில் என்னும் ஊரில் வாய்ந்தவர். உழவரில் சிறந்து விளங்கிக் கிடங்கில் அரசனால் சிறப்பிக்கப்பட்டவர். கிடங்கில் அரசன் இவருக்குக் 'காவிதி' என்னும் விருது வழங்கிச் சிறப்பித்துள்ளான்.\n\nஇவரது பாடல் ஒன்றே ஒன்று உள்ளது. அது நற்றிணை 218 எண்ணுள்ள பாடலாக அமைந்துள்ளது. \n"}
{"id": "90167", "url": "https://ta.wikipedia.org/wiki?curid=90167", "title": "கிடங்கில்", "text": "கிடங்கில்\n\nகிடங்கில் என்பது சங்ககாலத்து ஊர்களில் ஒன்று ஆகும். இதைப்பற்றி சிறுபாணாற்றுப்படை அடி எண் 160, நற்றிணை பாடல் எண் 65 ஆகியவை குறிப்பிடுகின்றன. \nSection::::கிடங்கில் இருப்பிடம்.\nஇப்போதுள்ள திண்டிவனம் என்னும் ஊர்தான் கிடங்கில் என்று ஆய்வாளர்கள் கருதுகின்றனர்.\nSection::::கிடங்கில் அமைப்பு.\n'கிடங்கில் அன்ன இட்டுக்கரைக் கான் யாற்றுக், கலங்கும் பாசி நீர் அலைக் கலாவ' என்று பாடல் கிடங்கில் அகழியைப் பற்றிக் குறிப்பிடுகிறது. அருவி ஒன்றின் துறை இவ்வாறு இருந்ததாம். கிடங்கில் அகழியில் காட்டாற்றுப் பருவகால வெள்ளம் பாய்ந்ததாம். வெள்ள வரத்து இல்லாத காலத்தில் அந்தக் கிடங்கில் நீரில் பாசி படிந்திருந்ததாம். (நற்றிணை 65)\nSection::::சிறுபாணாற்றுப்படை தரும் செய்தி.\nமதிலொடு பெயரிய பட்டினம் சென்றால் என்ன பெறலாம் என்று புலவர் விளக்குகிறார்.\n\nSection::::கிடங்கில் அரசன்.\nபத்துப்பாட்டு தொகுப்பில் இடம் பெற்றுள்ள 10 நூல்களில் ஒன்று சிறுபாணாற்றுப்படை. அதில் சிறப்பிக்கப்பட்டுள்ள அரசன் ஓய்மான் நாட்டு நல்லியக் கோடன். இவன் 'கிடங்கிற் கோமான்' என்று சிறப்பிக்கப்பட்டுள்ளான். இந்த அரசனின் தலைநகர் மாவிலங்கை. இது தொண்டை நாட்டின் ஒரு பகுதியான ஓய்மான் நாட்டின் தலைநகர். இந்த அரசன் ஓவியர் பெருமகன் என்று கூறப்படுவதால் இவனது நாட்டு மக்கள் ஓவியர் எனப்பட்டனர் என்பது தெரியவருகிறது. \nSection::::'மணிநீர் வைப்பு மதிலொடு பெயரிய பனிநீர்ப் படுவின் பட்டினம்' - சிறுபாணாற்றுப்படை 152-3.\nகிடங்கு என்னும் சொல் அகழியைக் குறிக்கும். அகழியால் பாதுகாக்கப்பட்டுள்ள இடம் கிடங்கில். கிடங்கை உடைய இல் என்பது பொருள். இதனைச் சிறுபாணாற்றுப்படை தெளிவாக்குகிறது.\nSection::::சோபட்டினம்.\nசோ என்னும் சொல் மதிலரணைக் குறிக்கும். எனவே இந்த ஊரின் பெயர் 'சோபட்டினம்' என்பதாகும்.\nSection::::சோபட்னா.\nகிரேக்க மாலுமிகள் இதனைச் சோபட்னா என்று குறிப்பிட்டுள்ளனர்.\n\nSection::::கிடங்கில் காவிதி.\nகிடங்கில் அரசர்கள் சிறந்த உழவர்களுக்குக் 'காவிதி' என்னும் விருது வழங்கிப் பாராட்டினர். அப்படிப் பாராட்டப்பட்ட இருவர் புலவர்களாகவும் விளங்கியுள்ளனர். கிடங்கில் காவிதிக் கீரங்கண்ணனார், கிடங்கில் காவிதிப் பெருங்கொற்றனார் ஆகியோர் காவிதி விருது பெற்ற புலவர்கள்.\n\nSection::::கிடங்கில் குலபதி.\nகுறுந்தொகை 252ஆம் பாடலைப் பாடிய புலவர் குலபதி நக்கண்ணனார் இந்தக் கிடங்கில் ஊரில் வாழ்ந்தவர்.\n"}
{"id": "90173", "url": "https://ta.wikipedia.org/wiki?curid=90173", "title": "கியூ. ஆர். குறி", "text": "கியூ. ஆர். குறி\n\nகியூ.ஆர். குறி (விரைவு எதிர்வினை- Quick Response குறி) என்பது பட்டைக் குறியீடு வாசிப்பிகளால் (bar code readers), வருடிகளால், நுண்ணறிவு நகர்பேசிகளால் புரிந்து கொள்ளக் கூடிய குறிகள் ஆகும். இக்குறியீடு வெள்ளை நிறப்புலத்தில் கருப்பு வடிவங்களைக் கொண்டது. இங்கு குறியீட்டாக்கம் கொண்டுள்ளவை எண்கள் அல்லது எழுத்துகளாக இருக்கலாம். இதனை வருடி, வாசித்து மேலதிக தகவல்களை, அல்லது செயற்பாடுகளை மேற்கொள்ளலாம். ஒரு இணையத்தளத்தின் முகவரியையும் இம்முறையில் அடக்கலாம்.\n\nகியூ.ஆர். என்பது விரைவு எதிர்வினை (Quick Response) என்பதன் ஆங்கிலச் சுருக்கமாகும், இது உயர் வேகத்தில் குறிநீக்கம் (decode) செய்யப் பயன்படுவதால் இதனை உருவாக்கியவர்களால் இந்தப் பெயர் வைக்கப்பட்டது. ஜப்பானில் டொயோட்டா மற்றும் டென்சோ நிறுவனங்களால்1994 இல் உருவாக்கப்பட்டது. இது இருபரிமாண பட்டைக் குறியீட்டு முறையில் புகழ்பெற்ற ஒன்றாகும்.\n\nசப்பானில் இத்தொழில்நுட்பம் அதிகமாகப் பயன்படுத்தப்படுகிறது. மேலும் ஐக்கிய இராச்சியம் தேசிய அளவில் இக்குறியீடைப் பயன்படுத்தும் ஏழாவது பெரிய நாடாகும்.\n\nஆரம்பகாலத்தில் வாகன உற்பத்தியில் பயன்படுத்தப்பட்ட இந்தக் குறியானது தற்போது பரவலாக வேறு தேவைகளுக்கும் பயன்படுகிறது. உதாரணமாக ஒரு குறிப்பிட்ட நபரது தொடர்பு விபரத்தை இம்முறைமூலம் நகர்பேசியில் உள்ளடக்கி வைத்திருந்து தேவைப்படும் பட்சத்தில் வேறொருவருடன் பரிமாறிக்கொள்ளலாம் அல்லது இணையதள முகவரிகள், குறுந்தகவல், மின்னஞ்சல் போன்றவற்றையும் இம்முறைமூலம் உள்ளடக்கலாம். ஒருவர் தனது தொடர்பு விபரங்களை இந்த QR குறியைப் பயன்படுத்தி உருவாக்கி, பின்னர் அச்சிட்டு ஆளறி அட்டையாக (visiting card) உபயோகப்படுத்தலாம்.\n\nஇலவசமான குறியீட்டாக்கம் அல்லது குறிநீக்கம் செய்யும் இணையதளங்கள், சில புகைப்படக் கருவிகள் கொண்ட நகர்பேசிகள் இவற்றை உருவாக்கவும் குறிநீக்கம்செய்யவும் வசதிகள் உடையன, கூகிளின் ஆண்ட்ராய்டு நகர்பேசிகளில் இயல்பாகவே காணப்படும் பட்டைக் குறியீடு வாசிப்பி மூலம் கியூ.ஆர் குறியைப் பயன்படுத்தலாம்.\n"}
{"id": "90174", "url": "https://ta.wikipedia.org/wiki?curid=90174", "title": "சூரன் போர்", "text": "சூரன் போர்\n\nசீவான்மா மும்மலங்களால் கட்டுப்பட்டது. இந்த அசுரப் பிடியிலிருந்து விடுதலை பெற்று முத்தியின்பத்தை அடைதலே ஆன்மாக்களுக்கு வகுக்கப்பட்ட இலக்கு. அசுரகுணங்களை அழித்து நன்னிலை அடைதலை குறியிட்டு நிற்கும் சடங்காக சூரன் போர் விளங்குகிறது.\n\nSection::::புராணதத்துவம்.\nஅசுரர்கள் தாம் செய்த தவ வலிமை காரணமாக வல்லமை பெற்று அந்த ஆணவ முனைப்பினால் நற்குணங்களுக்குப் பாத்திரமான தேவர்களை கொடுமைப்படுத்துகின்றனர். பல இன்னல்களைச் செய்கின்றனர். தேவர்களை இவிவின்னல்களிலிருந்து மீட்கும் தெய்வமாக முருகப் பெருமான் அசுரர்களை வதம் செய்து தேவர்களை மீட்கின்றார். புராணக் கதைகள் பாமர மக்களுக்கு மிகவுயரந்த தத்தவங்களை இலகுபடுத்தி விளக்க எழுந்தவையாகும். இங்கு மும்மலங்களான ஆணவம் கன்மம் மாயை என்பனவே அசுரர்களாக விபரிக்கப்படுகிறது. மாயைக்குத் தாரகாசுரனும், கன்மத்திற்கு சிங்கமுகாசுரனும், ஆணவத்திற்குச் சூரபத்துமனும் உருவகப்படுத்தப்படுகிறார்கள. இம்மும்மலங்களையும் திருவருட் சக்தியாகிய ஞானவேல் எனும் முருகன் திருக்கை வேல் அழித்து விடுகின்றது. ஆன்மா முத்தியின்பப் பேறினை பெற்றுய்ய வழிபிறக்கிறது.\nசூரன் போர் கந்த சட்டி விரத்தின் இறுதிநாளில் சட்டித் திதி கூடிநிற்கும் மாலைப் பொழுதில் நிகழ்த்தப்படுகிறது.\n"}
{"id": "90175", "url": "https://ta.wikipedia.org/wiki?curid=90175", "title": "தேனி", "text": "தேனி\n\nதேனி (\"Theni\") அல்லது தேனி அல்லிநகரம் (\"Theni Allinagaram\") என்பது இந்தியாவின், தமிழ்நாடு மாநிலத்தில் அமைந்துள்ள தேனி மாவட்டத்தில் இருக்கும் ஒரு தேர்வுநிலை நகராட்சி ஆகும்.\n\nSection::::தேனி- அல்லிநகரம் நகராட்சி.\nஇந்நகரமானது மாநிலத்தின் தலைநகரான சென்னையிலிருந்து 506 கி.மீ. தொலைவிலும், மதுரையிலிருந்து 77 கி.மீ. தொலைவில் உள்ளது. இந்நகரம் தேனி, அல்லி நகரம், பொம்மைய கவுண்டன் பட்டி, கருவேல் நாயக்கன் பட்டி எனும் ஊர்களை உள்ளடக்கியிருக்கிறது. தமிழ்நாடு அரசின் வருவாய்த்துறையில், இந்த ஊர்களின் வருவாய் கிராமம் அல்லி நகரம் எனும் பெயரில் இருந்ததால் இந்நகர் உள்ளாட்சி அமைப்பில் தேனி-அல்லி நகரம் நகராட்சி என்கிற பெயரில் 1964 ஆம் ஆண்டில் மூன்றாம் நிலை நகராட்சியாக உருவாக்கப்பட்டது. இந்நகராட்சி தமிழ்நாடு அரசு ஆணை(G.O. No. 194, date: 10. பெப்ரவரி 1972)மூலம் இரண்டாம் நிலை நகராட்சியாக மாற்றப்பட்டது. அதன் பிறகு தமிழ் நாடு அரசு ஆணை(G.O. No. 851, date: 9. மே 1983) மூலம் முதல் நிலை நகராட்சியாகத் தரமுயர்த்தப்பட்டது. தற்போது இந்நகராட்சி தேர்வுநிலை நகராட்சியாக முன்னேற்றமடைந்துள்ளது.\n\nSection::::மக்கள் வகைப்பாடு.\n2011 இந்திய மக்கள் தொகைக் கணக்கெடுப்பின் படி தேனியின் மொத்த மக்கள் தொகை 94,453 ஆகும். இவர்களில் 47,244 ஆண்கள். 47,209 பெண்கள் ஆவார்கள். பாலின விகிதம் 1000 ஆண்களுக்கு 999 பெண்கள், இது தேசிய சராசரியான 929-யை விட, மாநில சராசரியான 996-யை விட அதிகம் ஆகும். மொத்த மக்கள் தொகையில் 9,138 பேர் ஆறு வயதிற்கும் கீழானவர்கள். நகரின் சராசரி கல்வியறிவு தேசிய சராசரியான 72.99% ஐ ஒப்பிடும் போது, அதை விட அதிகமாக 85.86% உள்ளது. இதில் ஆண்களில் கல்வியறிவு பெற்றோர் 90.85% ஆகவும், பெண்களில் கல்வியறிவு பெற்றோர் 80.90% ஆகவுமாக உள்ளனர். தேனி நகரில் 25,371 வீடுகள் உள்ளன. \n\n2011 ஆம் ஆண்டின் மதவாரியான கணக்கெடுப்பின் படி இந்துக்கள் அதிக எண்ணிக்கையில் உள்ளனர். மொத்த மக்கள்தொகையில் இந்துக்கள்95.04% ஆக இருக்கின்றனர். அதையடுத்து முஸ்லிம்கள் 3.18%, கிறிஸ்தவர்கள் 1.63%, சீக்கியர்கள் 0.02%, பௌத்தர்கள் 0.01%, மற்றவர்கள் 0.01%, மதம் குறிப்பிடாதவர் 0.12% ஆகவும் உள்ளனர்.\n\nSection::::கலாச்சாரம்.\nதேனி மாவட்டம் தமிழ்நாட்டின் தென்பகுதியில் மேற்கு தொடர்ச்சிமலைகள் சூழ அமைந்த இயற்கை எழில்மிகு மாவட்டம் ஆகும். \nஇது தாவரங்கள் மற்றும் விலங்கினங்களால் நிறைந்துள்ளது. வைகை அணை, சோத்துப்பாறை அணை, மஞ்சலாறு அணை, மேகமலை அணை உள்ளிட்ட ஆறுகளில் பல அணைகள் கட்டப்பட்டுள்ளன. இங்கு சுருலி நீர்வீழ்ச்சி, கும்பக்கரை நீர்வீழ்ச்சி மற்றும் மேகமலை நீர்வீழ்ச்சி என பல பிரபலமான நீர்வீழ்ச்சிகள் உள்ளன. இது கொடைக்கானல், தேக்கடி, மேகமலை, மூணார், கும்பக்கரை, சோத்துப்பாறை மற்றும் வைகை அணை போன்ற பல சுற்றுலா தலங்களால் சூழப்பட்டுள்ளது. தேனியின் அழகிய சூழல் என்பதால், இது தமிழ் திரையுலகின் மிகவும் விரும்பப்படும் படப்பிடிப்பு இடங்களில் ஒன்றாகும். தேக்கடி வனவிலங்கு சரணாலயமானது, கேரளாவிற்கும், தமிழ்நாட்டிற்கும் எல்லையில் அமைந்துள்ளது.\n\nவீரபாண்டி திருவிழா, தேனியில் வீரப்ப அய்யனார் கோயில் திருவிழா, தேவதானபட்டியில் காமாட்சி அம்மன் கோயில் திருவிழா மற்றும் குச்சனூரில் உள்ள சனீஸ்வரன் கோயில் திருவிழா ஆகியவை இம்மாவட்டத்தில் கொண்டாடப்படும், முக்கிய திருவிழாக்கள் ஆகும்.\n\nSection::::உள்ளாட்சிப் பிரதிநிதிகள்.\nதேனி - அல்லி நகரம் நகராட்சி 33 நிருவாகப் பிரிவுகளாகப் பிரிக்கப்பட்டுள்ளது. இந்த நகராட்சியின் தலைவர் பதவிக்கு 2011 ஆம் ஆண்டு நடைபெற்ற உள்ளாட்சித் தேர்தலில் இந்நகராட்சியின் நகரமன்றத் தலைவராக எஸ். முருகேசன் என்பவரும், 33 நிருவாகப் பிரிவுகளுக்கும், உறுப்பினர்களும் தேர்ந்தெடுக்கப்பட்டு செயற்பட்டு வருகிறார்.\n\nSection::::இலக்கியத் தலைநகரம்.\nஒரு இலக்கியவாதியாக தமிழ்நாட்டில் உங்களைப் பெரிதும் கவர்ந்த ஊர்? என்கிற கேள்விக்கு கவிஞர் ஜெயபாஸ்கரன், “எழுத்தாளர்கள், கவிஞர்கள், விமர்சகர்கள் என்று எந்தப் பக்கம் திரும்பினாலும் தேனி மண் இலக்கியத்தால் மணக்கும். தேனியை தமிழ்நாட்டின் \"இலக்கியத் தலைநகரம்' என்று ஒரு நேர்காணலில் பதில் அளித்திருக்கிறார்.\n\nSection::::போக்குவரத்து.\nSection::::பேருந்து போக்குவரத்து.\nதேனியின் மையப்பகுதியில் தேனி - அல்லிநகரம் நகராட்சிக்குச் சொந்தமான காமராசர் பேருந்து நிலையம் அமைந்துள்ளது. இப்பேருந்து நிலையத்திலிருந்து, தமிழ்நாட்டின் முக்கிய நகரங்களுக்கு குறிப்பிட்ட நேரங்களிலும், மதுரை, திண்டுக்கல், திருச்சிராப்பள்ளி, கம்பம், போடிநாயக்கனூர், கோட்டயம் ஆகிய ஊர்களுக்கு அரசு மற்றும் தனியார் நிறுவனப் பேருந்துகள் அதிக அளவில் இயக்கப்படுகின்றன. இந்த பேருந்துநிலையத்திற்கு அதிகமான பேருந்துகள் வந்து செல்வதால் இடநெருக்கடி ஏற்பட்டு போக்குவரத்து நெரிசல் ஏற்பட்டு வந்தது. இதனால் புதிய பேருந்து நிலையம் ஒன்று அமைக்க நகராட்சி நிர்வாகம் முடிவு செய்து, தேனி புறவழிச்சாலையில் கட்டி முடிக்கப்பட்டது. 2014ம் வருடத்திலிருந்து இப்புதிய பேருந்து நிலையம், 'கர்னல் பென்னிகுயிக் பேருந்து நிலையம்' என்ற பெயரில் இயங்கி வருகிறது.\n\nSection::::தொடருந்து போக்குவரத்து.\nமதுரையிலிருந்து .- போடிநாயக்கனூர் செல்லும் தொடருந்துப் பாதையில் தேனி தொடருந்து நிலையம் அமைந்துள்ளது. இந்தத் தொடருந்து நிலையத்திற்கு மதுரையிலிருந்து போடிநாயக்கனூர் செல்லும் பயணிகள் தொடருந்து காலையிலும், இந்தப் பயணிகள் தொடருந்து மாலையில் போடிநாயக்கனூரிலிருந்து மதுரைக்குத் திரும்பிச் செல்லும் போதும் நின்று செல்கிறது. இந்தத் தொடருந்து நிலையம் தவிர தேனி மாவட்ட ஆட்சித்தலைவர் அலுவலகப் பகுதியில் அமைக்கப்பட்டுள்ள நிறுத்தப் பகுதியிலும், இந்தத் தொடருந்து நிறுத்தப்படுகிறது. இந்தத் தொடருந்து வாரவிடுமுறை நாளான, ஞாயிற்றுக்கிழமைகளில் இயக்கப்படுவதில்லை. தேனி - மதுரை இருப்புப் பாதையை (இரயில் பாதையை) அகலப்படுத்தும் பணிக்காக 09 ஆண்டுகளாக மூடப்பட்டுள்ளது.\n\nSection::::வானூர்தி நிலையம்.\nஇங்கிருந்து 77 கி.மீ தொலைவிலுள்ள மதுரை வானூர்தி நிலையம், அருகிலுள்ள வானூர்தி நிலையம் ஆகும்.\n\nSection::::கல்வி நிலையங்கள்.\nSection::::மேல்நிலைப் பள்ளிகள்.\nதேனி-அல்லிநகரம் நகராட்சியில், கீழ்காணும் மேல்நிலைப்பள்ளிகள் உள்ளன.\n\n\nSection::::உயர்நிலைப் பள்ளிகள்.\nதேனி-அல்லிநகரம் நகராட்சியில் கீழ்காணும் உயர்நிலைப் பள்ளிகள் உள்ளன.\n\n\n\nSection::::வழிபாட்டு தலங்கள்.\nSection::::கோயில்கள்.\nஇங்கு இந்து சமயம் சார்ந்தவர்கள் வழிபாட்டிற்காகப் பல கோயில்கள் இருப்பினும் கீழ்காணும் கோயில்கள் சிறப்புடன் விளங்குகின்றன.\n\nSection::::தேவாலயங்கள்.\nஇங்கு கிறித்துவ சமயம் சார்ந்தவர்கள் வழிபாட்டிற்காக சில தேவாலயங்கள் உள்ளன. அவை: \n\n\nSection::::பள்ளிவாசல்கள்.\nஇங்கு இசுலாமிய சமயம் சார்ந்தவர்கள் தொழுகை நடத்துவதற்காக சில பள்ளிவாசல்கள் உள்ளன. அவை:\n\n\n\n\n"}
{"id": "90177", "url": "https://ta.wikipedia.org/wiki?curid=90177", "title": "மொட்டவிளை", "text": "மொட்டவிளை\n\nமொட்டவிளை (\"Mottavillai\") என்பது இந்தியாவின் தமிழ்நாடு மாநிலத்தில் அமைந்துள்ள கன்னியாகுமரி மாவட்டத்தில் கல்குளம் வட்டத்தில் இருக்கும் குருந்தன் கோடு ஊராட்சி ஒன்றியத்துட்பட்ட ஒரு கிராமம் ஆகும். இது நாகர்கோவில்-திங்கள்நகர் நெடுஞ்சாலையில் நாகர்கோவிலிருந்து 12 கி.மீ. தொலைவில் அமைந்துள்ளது.இந்த கிராமத்தில் சுமார் 600 குடும்பங்கள் வாழ்ந்து வருகின்றனர். பெரும்பாலான மக்கள் விவசாயத்தை நம்பி வாழ்ந்து வருகின்றனர்.\n\nSection::::சுடலைமாடன் கோயில்.\nஊர் மக்கள் சுடலை மாடன் சாமியை தெய்வமாக வழிபடுகின்றனர். வருடம்தோறும் மார்கழி மாதம் சுடலைமாடன் கோயில் திருவிழா மிகுந்த சீரும் சிறப்போடும் நடைபெறும்.\nSection::::ஆதாரங்கள்.\nமொட்டவிளை\nமொட்டவிளை கிராமம்\n"}
{"id": "90178", "url": "https://ta.wikipedia.org/wiki?curid=90178", "title": "நார்ட்வின்ட் நடவடிக்கை", "text": "நார்ட்வின்ட் நடவடிக்கை\n\nநார்ட்வின்ட் நடவடிக்கை அல்லது நார்த்வின்ட் நடவடிக்கை (\"Operation Nordwind\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். ஜனவரி 1945ல் நடைபெற்ற இச்சண்டையில் நாசி ஜெர்மனியின் படைகள் பிரான்சின் அல்சேஸ் மற்றும் லொரைன் பகுதியில் நிறுத்தப்பட்டிருந்த அமெரிக்க 7வது ஆர்மியினை அழிக்க முயன்று தோற்றன.\n\nடிசம்பர் 1944ல் மேற்குப் போர்முனையில் போரை முடிவுக்குக் கொண்டுவரும் நோக்கத்தோடு ஜெர்மனி பல்ஜ் தாக்குதலைத் தொடங்கியது. ஆனால் எதிர்பார்த்தபடி அதில் வெற்றி கிட்டவில்லை. டிசம்பர் இறுதியில் நேசநாட்டுப்படைகளின் எதிர்த்தாக்குதலால் ஜெர்மானியப் படைகளின் முன்னேற்றம் தடைபட்டது. இந்த இழுபறி நிலையினை மாற்ற பிரான்சின் அல்சேஸ் மற்றும் லொரைன் பகுதியில் நிறுத்தப்பட்டிருந்த அமெரிக்க 7வது ஆர்மியைத் தாக்கி அழிக்க அடால்ஃப் ஹிட்லர் தன் படைகளுக்கு உத்தரவிட்டார். பல்ஜ் போர்முனைக்கு ஏற்கனவே 7வது ஆர்மியின் பல படைப்பிரிவுகள் அனுப்பப் பட்டிருந்ததால் அது பலவீனமான நிலையில் இருந்தது. அதனை முறியடித்து அழித்து விட்டால் பின்னர் பல்ஜ் போர்முனையில் சண்டையிட்டுக் கொண்டிருக்கும் அமெரிக்க 3வது ஆர்மியைப் பின்புறமிருந்து தாக்கலாம் என்பது ஜெர்மானிய தளபதிகளின் திட்டம். இதற்கு நார்ட்வின்ட் நடவடிக்கை என்று குறிப்பெயரிடப்பட்டது\n\nஜனவரி 1ம் தேதி ஜெர்மானியத் தாக்குதல் தொடங்கியது. பலவீனமான அமெரிக்க 7வது ஆர்மியை பல இடங்களில் முறியடித்து, ஜெர்மனி ஆர்மி குரூப் ஜி யும், ஆர்மி குரூப் மேல் ரைனும் முன்னேறின. இரு வாரங்கள் நடந்த கடும் சண்டையில் அமெரிக்க 7வது ஆர்மி அழியும் நிலை உருவானது. அமெரிக்கப் படைகள் மோடர் ஆற்றின் தென்கரைக்குப் பின் வாங்கின. ஜனவரி மூன்றாம் வாரத்தில் பல்ஜ் முனையிலிருந்த படைப்பிரிவுகள் சிலவற்றை 7வது ஆர்மியின் துணைக்கு அனுப்பினார் நேச நாட்டு ஐரோப்பியத் தலைமைத் தளபதி டுவைட் டி. ஐசனாவர். ஜனவரி 25ம் தேதி போர்முனையை அடைந்த இப்படைகள் ஜெர்மானிய முன்னேற்றத்தைத் தடுத்து நிறுத்தின. அமெரிக்க 7வது ஆர்மி அழிவிலிருந்து தப்பியது. நார்ட்வின்ட் சண்டை நடந்து கொண்டிருக்கும் போதே வடமேற்கு ஐரோப்பாவில் உள்ள நேசநாட்டு வான்படைகளை அழிக்க ஜெர்மானிய வான்படை லுஃப்ட்வாஃபே போடன்பிளாட் நடவடிக்கையை மேற்கொண்டது. நார்ட்வின்ட் சண்டையைப் போலவே அந்த முயற்சியும் தோல்வியில் முடிவடைந்தது.\n\nஇச்சண்டையிலும் அடுத்து நிகழ்ந்த கோல்மார் இடைவெளிச் சண்டையிலும் ஏற்பட்ட ஜெர்மானியத் தோல்விகளால் தெற்கு பிரான்சு ஜெர்மானியர் ஆக்கிரமிப்பிலிருந்து முழுவதும் மீட்கப்பட்டது.\n\n"}
{"id": "90179", "url": "https://ta.wikipedia.org/wiki?curid=90179", "title": "அடிமானப் புள்ளி", "text": "அடிமானப் புள்ளி\n\nஅடிமானப்புள்ளி (\"Basis Point\") என்பது ஒரு சதவிகிதத்தில் நூற்றில் ஒரு பங்காகும். bp என்ற குறியீட்டால் குறிக்கப்படுகிறது. ஒரு சதவிகிதப்புள்ளி = 0.01%. இந்த அளவை பெரும்பாலும் வட்டி விகிதத்தில் ஏற்படும் மாற்றத்தைக் குறிக்கப் பயன்படுத்தப்படுகின்றது. சதவிகிதத்தில் அளக்கப்படும் மற்ற கூறுகளின் மாற்றங்களைக் குறிக்கவும் பயன்படுத்தப்படுவதுண்டு. விகிதங்களின் மாற்றங்களை விகித முறையிலேயே குறித்தால் ஏற்படும் குழப்பத்தைப் போக்கவே இந்த அளவை பயன்படுத்தப்படுகிறது.\n\n(எ. கா) ஒரு வங்கியின் வட்டி விகிதம் 10% ஆக உள்ளது. இது 1 % அதிகரித்துள்ளதென்று ஒரு அறிக்கை வெளியானால், அது 10 இல் 1 % அதிகரிக்கிறதா (10% - 10.1%), அல்லது 10 % இல் இருந்து 11 % ஆக மாறுகிறதா என்று குழப்பம் ஏற்பட வாய்ப்புண்டு. விகிதம் என்பதே சார்பு அளவையாக (relative measure) உள்ளதால் இக்குழப்பம் ஏற்படுகிறது. இதனைத் தவிர்க்க சார்பு அளவையல்லாது தனித்துவ எண்ணிக்கை அளவை (absolute numerical measure) ஒன்றை பயன்படுத்த வேண்டிய தேவை எழுகிறது. வட்டி விகிதம் 100 சதவிகிதப் புள்ளிகள் உயர்ந்துள்ளது என்று குறிப்பிட்டால் எளிதாக 10 % + (100 X 0.01) % = 11 % என்று பொருள் கொள்ள முடியும்.\n\nஅடிமானப்புள்ளி, நிதிச் சந்தைகளில் வட்டி ஈட்டும் பொருளியல் கருவிகளின் (financial instruments - கடன் பத்திரம், வைப்புப் பத்திரம், அடமானப் பத்திரம் போன்றவை) வட்டி விகிதத்தில் ஏற்படும் மாற்றங்களைக் குறிக்கப் பரவலாக பயன்படுத்தப் படுகின்றது.\n"}
{"id": "90182", "url": "https://ta.wikipedia.org/wiki?curid=90182", "title": "பிரித்திவிராசு சவான்", "text": "பிரித்திவிராசு சவான்\n\nபிரித்திவிராசு சவான் (Prithviraj Chavan) (மராத்தி:पृथ्वीराज चव्हाण}}) (பிறப்பு 17 மார்ச் 1946) மகாராட்டிர மாநில காங்கிரசு கட்சி அரசியல்வாதியும் இந்திய மாநிலங்களவை உறுப்பினரும் ஆவார்.இந்தியப் பிரதமரின் அலுவலகத்தில் சார் அமைச்சராகப் பணியாற்றியவர்.11 நவம்பர் 2010 அன்று மகாராட்டிர மாநில முதலமைச்சராக பொறுப்பேற்றார்.நடப்பு முதல்வர் அசோக் சவான் ஆதர்ச வீட்டு வாரிய ஊழல் புகார்களை அடுத்து பதவி விலகியதை அடுத்து காங்கிரசுத் தலைமை இவரை தேர்வு செய்தது.\n\nஇலத்திரனியல் பொறியாளராகிய இவர் பிரதமரின் அலுவலகத்தில் பணிபுரிந்தபோது இந்திய அமெரிக்க குடிசார் அணுவாற்றல் உடன்பாடு வெற்றியடைய பலநாடுகளுக்கும் பிரதமரின் சார்பாக பயணித்து இந்திய நிலையை விளக்கி அணுவாற்றல் வழங்குவோர் குழுமத்தின் மற்றும் பன்னாட்டு அணுசக்தி முகமையகத்தின் ஒப்புதல்களைப் பெறுவதில் பெரும் பங்காற்றினார்.\n\nSection::::இளமை வாழ்வு.\nஇந்தூரில் முதுபெரும் காங்கிரசு அரசியல்வாதி டி.ஆர் சவானின் புதல்வராக மார்ச் 17,1946ஆம் ஆண்டு பிறந்தார். பிட்சு, பிலானியில்மின்னியல் மற்றும் இலத்திரனியல் பொறியியல் பட்டப்படிப்பும் அமெரிக்காவிலுள்ள கலிபோர்னியா பல்கலைக்கழகம் - பெர்க்லியில் பட்டமேற்படிப்பும் படித்தார். இந்திய அரசியலில் ராஜீவ் காந்தியின் தூண்டுதலில் நுழைவதற்கு முன்னர் அங்கு சிலகாலம் விமான அளவுக்கருவிகள் மற்றும் நிலத்தடி சண்டைகளுக்கு பயனளிக்கும் வகையில் ஒலிப்பதிவுக் கருவிகள் வடிவமைப்பில் பணியாற்றினார.\n\nSection::::அரசியல் வாழ்வு.\nபிரித்திவிராசு 1991ஆம் ஆண்டு அவரது குடும்பக் கோட்டையாக விளங்கிய கராட் மக்களவைத் தொகுதியிலிருந்து தேர்ந்தெடுக்கப்பட்டு அரசியலில் காலடி வைத்தார். இத்தொகுதியிலிருந்து 1991, 1996 மற்றும் 1998 ஆண்டுகளில் வென்றவர் 1999ஆம் ஆண்டு தேசியவாதிக் காங்கிரசின் சீனிவாச பாடீலிடம் தோல்வியடைந்தார். பின்னர் 2002 மற்றும் 2008ஆம் ஆண்டுகளில் மாநிலங்களவை உறுப்பினராகத் தேர்ந்தெடுக்கப்பட்டார்.\n\nநடுவண் அமைச்சரவையில் சார் அமைச்சராக அறிவியல் மற்றும் தொழில்நுட்ப அமைச்சகம், புவி அறிவியல் அமைச்சகம்,ஊழியர்,பொதுமக்கள் குறைதீர்ப்பு மற்றும் ஓய்வூதிய அமைச்சகம்,நாடாளுமன்ற நடப்புகள் அமைச்சரகம் ஆகியவற்றில் பணி புரிந்துள்ளார்.தற்போது பிரதமரின் அலுவலகத்தில் பணியாற்றி வருகிறார்.அணுவாற்றல் துறையின் மேற்பார்வையும் இவரிடம் சிலகாலம் இருந்தது.\n\nSection::::விமரிசனங்கள்.\nமரபணு மாற்றுப் பயிர் பிரச்சினையில் உயிரித் தொழில்நுட்ப நிறுவனங்களின் நிலையை பரிந்துரைத்தார்.\n\n \n"}
{"id": "90187", "url": "https://ta.wikipedia.org/wiki?curid=90187", "title": "போடன்பிளாட் நடவடிக்கை", "text": "போடன்பிளாட் நடவடிக்கை\n\nபோடன்பிளாட் நடவடிக்கை (\"Operation Baseplate\", இடாய்ச்சு: \"Unternehmen Bodenplatte\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு வான்படைச் சண்டை. இது பல்ஜ் சண்டையின் ஒரு பகுதியாகும். இதில் நாசி ஜெர்மனியின் வான்படையான லுஃப்ட்வாஃபே வடமேற்கு ஐரோப்பாவில் நிறுத்தப்பட்டிருந்த நேச நாட்டு வான்படைகளை அழிக்க இந்த நடவடிக்கையை மேற்கொண்டது. \n\nமேற்குப் போர்முனையில் நேசநாட்டுப் படைகளை முறியடிக்க டிசம்பர் 16, 1944ல் ஜெர்மனி பல்ஜ் தாக்குதலை மேற்கொண்டது. ஆனால் இரு வாரங்களில் படை முன்னேற்றம் தடைபட்டு இழுபறி நிலை உருவானது. இந்த மந்த நிலையை மாற்றி தடைபட்ட தரைப்படை முன்னேற்றத்தை மீண்டும் தொடங்க ஜனவரி 1, 1945 அன்று லுஃப்ட்வாஃபே போடன்பிளாட் நடவடிக்கையை மேற்கொண்டது. பெல்ஜியம், நெதர்லாந்து மற்றும் பிரான்சு ஆகிய நாடுகளில் நிறுத்தப்பட்டிருந்த நேசநாட்டு வான்படைப்பிரிவுகளைத் தாக்கி அழித்து பல்ஜ் போர்முனையின் வான்வெளியில் வான் ஆதிக்கம் அடைவதே இத்தாக்குதலின் நோக்கம். மிக ரகசியமாக இத்தாக்குதலுக்கான ஆயத்தங்கள் நடைபெற்றதால், நேச நாட்டு உளவுத்துறைகளால் இது நடைபெறப் போகிறதென்று கண்டுபிடிக்கமுடியவில்லை. மேல்நிலை மற்றும் கீழ்நிலை உத்திகள் அளவில் இத்தாக்குதல் நேசநாட்டுப் படைகளை வியப்பில் ஆழ்த்தினாலும், நினைத்த இலக்குகளை அடைய முடியவில்லை.\n\nஇத்தாக்குதலில் லுஃப்ட்வாஃபே விமானங்கள் நூற்றுக்கணக்கான நேசநாட்டு விமானங்களை அவற்றின் ஓடுதளங்களில் அழித்தன. ஆனால் நேசநாட்டு விமான எதிர்ப்பு பீரங்கிகளால் ஜெர்மானிய விமானங்கள் பலவும் சுட்டு வீழ்த்தப்பட்டன. தாக்குதலுக்கான ஆயத்தங்கள் வெகு ரகசியமாக இருந்தபடியால் ஜெர்மானிய விமான எதிர்ப்பு பீரங்கிக் குழுமங்களுக்கும் தாக்குதலைப் பற்றிய முன்னறிவிப்பு செய்யப்படவில்லை. இதனால் லுஃப்ட்வாஃபே விமானங்களை எதிரி விமானங்கள் என்று தவறாகக் கருதி அவை தாக்கியதால், லுஃப்ட்வாஃபேக்கு மேலும் பல இழப்புகள் ஏற்பட்டன. எதிர்பார்த்தபடி பல்ஜ் போர்முனையில் லுஃப்ட்வாஃவேவினால் வான் ஆதிக்கம் பெற இயலவில்லை. நேசநாட்டு விமானங்கள் ஜெர்மானியத் தரைப்படைகளைத் தாக்குவது நிற்கவில்லை.\n\nநேசநாட்டு விமானங்கள் ஓடு தளங்களில் நிறுத்தப்பட்டிருந்த போது அழிக்கப்பட்டதால், அவற்றின் விமானிகள் உயிர் தப்பினர். போரினால் பாதிக்கப்படாத நேசநாட்டு தொழிற்சாலைகள் எளிதில் புதிய விமானங்களைத் தயாரித்து இழப்புகளை ஈடுகட்டி விட்டன. ஆனால் போரினால் கடும் பாதிப்புக்குள்ளாகியிருந்த ஜெர்மானியத் தொழில் துறையால் லுஃப்ட்வாஃபே இழந்த விமானங்களுக்குப் பதில் புதிய விமானங்களைத் தயாரிக்க முடியவில்லை. மேலும், லுஃப்ட்வாஃபே விமானங்கள் நடுவானில் அழிக்கப்பட்டபடியால் உயிரிழந்த தேர்ந்த விமானிகளுக்கும் ஏனைய வான்படை வீரர்களுக்கும் பதில் குறுகிய காலத்தில் புதிய விமானிகளுக்கு ஜெர்மனியால் பயிற்சி அளித்து தயார் செய்ய முடியவில்லை. இத்தாக்குதல் மேல்நிலை உத்தியளவில் ஜெர்மனிக்குப் பெரும் தோல்வியில் முடிவடைந்தது. வெகுவாக பலவீனமடைந்த லுஃப்ட்வாஃபே இதற்குப் பின் போர் முடியும்வரை எந்தவொரு பெரும் தாக்குதல் நடவடிக்கையும் மேற்கொள்ளவில்லை.\n\n"}
{"id": "90193", "url": "https://ta.wikipedia.org/wiki?curid=90193", "title": "ஒட்டியாணம்", "text": "ஒட்டியாணம்\n\nஒட்டியாணம் என்பது பெண்கள் இடையில்/இடுப்பில் அணியும் ஒரு ஆபரணம். பொதுவாக, திருமணம் போன்ற விழாக்களின் போது அணியப்படுகிறது. அத்துடன், பரத நாட்டியம் முதலான மரபுவழி நடனங்களுக்கான உடையலங்காரத்திலும் ஒட்டியாணம் இடம்பெறுவதோடு, வரலாற்று நாடகங்கள், திரைப்படங்கள் போன்றவற்றில் முற்காலக் கதை மாந்தர்களின் அணி வகைகளிலும் ஒட்டியாணம் இடம் பெறுவதைக் காண முடியும். இந்த அணியின் பழங்காலப் பெயர் காஞ்சி\n\nஒட்டியாணம் பெரும்பாலும் தங்கத்தில் செய்யப்படுகிறது. தங்க முலாம் பூசிய ஒட்டியாணங்கள் விலைக்கும், வாடகைக்கும் கிடைக்கின்றன. சில ஒட்டியாணங்கள் எளிமையானங்கள் வடிவமைப்புக் கொண்டவையாக இருக்கும் அதே வேளை, நுணுக்கமான வேலைப்பாடுகளைக் கொண்ட ஒட்டியாணங்களும் உள்ளன. வேலைப்பாடுகளைப் பொறுத்து ஒட்டியாணங்களின் மதிப்பும் வேறுபடும். தனி உலோகங்களால் மட்டுமன்றி கற்கள் பதிக்கப்பட்ட ஒட்டியாணங்களும் செய்யப்படுகின்றன.\n\nSection::::பெயர்.\nஒட்டியாணம் என்பது தங்கம் அல்லது வெள்ளியால் செய்யப்படும் மாதர் இடையணியுள் ஒன்று என்று பொருள்தருகிறது தமிழ் லெக்சிக்கன். அத்துடன், யோகிகள் தியானத்தில் இருக்கும்போது மடிக்கப்பட்டிருக்கும் கால்களை இடுப்போடு சேர்த்துக் கட்டிக்கொள்வதற்குப் பயன்படும் ஒரு இடுப்புப் பட்டி அல்லது \"யோகப்பட்டி\" என்ற பொருளும் தரப்பட்டுள்ளது. முற்காலத் தமிழகத்தில் ஒட்டியாணம் அல்லது ஒட்டியாணம் போன்ற இடுப்பில் அணியும் அணிவகைகளைப் பற்றிய தகவல்கள் தமிழ் இலக்கியங்களிலே காணப்படுகின்றன. மேகலை, மேகலாபாரம், கலாபம், கலை, தொடலை, பட்டிகை, படுகால், ஏணிப்படுகால், ஏணிப்பந்தம், விரிசிகை போன்ற பெயர்களில் இவ்வணிகள் அவற்றில் குறிக்கப்பட்டுள்ளன. இவற்றுள் கலை என்பது ஏழு இழைகளால் ஆன ஒரு இடை அணி என்றும், கலாபம் பதினாறு இழைகளால் ஆனது என்றும் தெரிகிறது. இவ்வாறே மேகலை என்பது ஏழு அல்லது எட்டு இழைகளைக் கொண்டது எனவும், தொடலை என்பது மணி இழைகளால் தொடுக்கப்பட்டது என்றும் பட்டிகை தங்கம் அல்லது வெள்ளியால் ஆன இடை அணி எனவும் தமிழ் லெக்சிக்கன் பொருள் தருகிறது. சிலப்பதிகாரத்தில் முப்பத்திரண்டு இழைகளுடன் கூடியதாகச் சொல்லப்படும் இடையணி விரிசிகை எனப்படும் எனச் சிலப்பதிகார உரையாசிரியர் கூறுகிறார்.\n\nதமிழில் உள்ள ஐம்பெருங் காப்பியங்களில் ஒன்றான மணிமேகலையின் பெயர், மணிகளால் ஆன இடை அணியின் பெயரிலிருந்தே பெறப்பட்டது என்பதும் குறிப்பிடத்தக்கது.\n\nSection::::அணியும் முறை.\nஒட்டியாணம் பொதுவாக உடைக்கு வெளியிலேயே அணியப்படுகின்றது. எனினும் பண்டைத் தமிழர்கள் இடையணிகளை உடைக்குள்ளும் அணிந்ததாகத் தெரிகிறது. இத்தகைய இடையணிகள் நுண்ணிய உடையினூடாகத் தெரிவது பற்றியும் இலக்கியங்கள் கூறுகின்றன. இடையணிகளை ஆடைகளின் மேல் அணிந்து கொள்வது பற்றிய தகவல்களையும் இலக்கியங்கள் தருகின்றன.\n\nSection::::வரலாறு.\nSection::::வட இந்தியா.\nகிமு 4 ஆம் நூற்றாண்டிலிருந்து கிபி தொடக்கம் வரையிலான காலப் பகுதிகளைச் சேர்ந்த சிற்பங்கள் இந்தியாவில் ஒட்டியாணங்களையொத்த இடையணிகள் புழக்கத்தில் இருந்ததைக் காட்டுகின்றன. இவ்வணிகள் கோர்க்கப்பட்ட மணிகளாலான பல இழைகளினால் ஆக்கப்பட்டிருந்ததாகத் தெரிகிறது. தொடக்கத்தில் இம் மணிகள் \"கக்சா\" எனப்படும் தாவரத்தின் செந்நிறமான விதைகளைக் கொண்டு செய்யப்பட்டன. பிற்காலத்தில் வெள்ளி, தங்கம் முதலிய விலையுயர்ந்த உலோகங்கள் பயன்பட்டன. நடனமாடும் பெண்கள் இவ்விடை அணிகளில் வெள்ளி, தங்கச் சங்கிலிகளில் கோர்க்கப்பட்ட சிறிய ஒலியெழுப்பும் மணிகளையும் தொங்கவிட்டிருந்ததாகக் கூறப்படுகிறது.\n\nவட இந்தியாவில், பர்குத் என்னும் இடத்தில் உள்ள கிமு இரண்டாம் நூற்றாண்டைச் சேர்ந்த இயக்கி ஒருத்தியின் சிற்பத்தில் இடம்பெற்றுள்ள இடையணி, மணிகள் கோர்க்கப்பட்ட பல இழைகள் அடுக்காக அமைந்துள்ளதைக் காட்டுகிறது. இச் சிற்பத்தின் படத்தையும் அதன் அருகில் பெருப்பிக்கப்பட்ட இடையணியின் படத்தையும் காணலாம். பர்குத் என்னும் இடத்தில் உள்ள இன்னொரு சிற்பத்தில் காணப்படும் ஏழு இழைகளிலாலான இடையணியின் அமைப்புப் பற்றி அல்காசி தனது நூலில் விளக்கியுள்ளார். இதன்படி, இரண்டு கரைகளிலும் உள்ள இழைகள் சதுர வடிவான மணிகள் கோர்க்கப்பட்டவையாக இருக்கின்றன. இவ்விரு இழைகளுக்கும் இடையே, உருண்டையான மணிகளைக் கொண்ட இழைகளும், நீள்வட்ட வடிவம் கொண்ட மணிகளைக் கொண்ட இழைகளும் இருக்கின்றன.\nஇக்காலத்தின் பின்னர் கிபி 250 வரையிலான காலப்பகுதியில், பல இழைகளைக் கொண்ட பல்வேறு வகையான இடையணிகள் பயன் பட்டுள்ளன. இவற்றுள் ஒலியெழுப்பும் சிறிய மணிகள் பொருத்தப்பட்ட \"காஞ்சி\" எனப்படும் இடையணிகளும்; இணைக்கப்பட்ட சங்கிலிகளால் ஆன அல்லது, முத்துக்கள் கோர்க்கப்பட்ட அல்லது விலையுயர்ந்த கற்களினால் ஆன இடையணிகளும் பயன்பட்டதாகத் தெரிகிறது. அவை அழகைக் கொடுத்தது மட்டுமன்றிக் கீழாடை வழுவாமல் பிடித்துக் கொள்வதற்கும் பயன்பட்டன.\n\nபிற்பட்ட காலத்துச் சிற்பங்களிலும் ஏறத்தாழ இதே வகையான இடையணிகள் காணப்படுகின்றன. ஒரிசாவின் புபனேசுவரில் அமைந்துள்ள கிபி ஏழாம் நூற்றாண்டைச் சேர்ந்த பரசுராமேசுவரர் கோயிலில் உள்ள பெண்சிற்பம் ஒன்றில் நான்கு இழைகளால் ஆன இடையணி காணப்படுகின்றது. இதன் கீழ் இழையில் குஞ்சம் அல்லது சிறிய மணிகள் போன்ற அமைப்புக்கள் காணப்படுகின்றன. இச் சிற்பத்தினதும், பெருப்பிக்கப்பட்ட இடையணியினதும் படத்தை அருகே காணலாம்.\n\nSection::::தென்னிந்தியா.\nதமிழ் நாட்டில் சங்ககாலத்திலேயே ஒட்டியாணம் போன்ற இடையணிகள் இருந்தமைக்கான சான்றுகளும் பெண்கள் பரவலாக இதனை அணிந்தனர் என்பதும் சங்க இலக்கியங்களில் இருந்து தெரிய வருகிறது. சங்ககாலத்துக்குப் பின்னர் எழுந்த சிலப்பதிகாரத்திலும் கண்ணகி, மாதவி முதலியோர் மேகலை அணிந்தது பற்றிய குறிப்புக்கள் காணக்கிடைக்கின்றன. கோவலன் பிரிந்து சென்றதனால் ஏற்பட்ட துயர் காரணமாக மெலிவுற்றதனால், அவள் ஆடையின் மீது அணிந்திருந்த மேகலை நீங்கியது என்கிறது சிலப்பதிகாரம்\n\nபொதுவாக வசதி படைத்தோரும், உயர்குலப் பெண்களும் தங்கம், வெள்ளி, முத்து, பவளம், இரத்தினங்கள் முதலிய விலையுயர்ந்த பொருட்களினால் ஆன இடையணிகளை அணிந்தனர் எனலாம்.\n\nதென்னிந்தியாவில் அணியப்பட்ட இடையணிகள் பற்றிய தகவல்களைத் தென்னிந்தியச் சிற்பங்களும் தருகின்றன. இச் சிற்பங்கள் சிலவற்றில் மிகவும் நுணுக்கமான வேலைப்பாடுகளுடன் கூடிய இடையணிகள் காணப்படுகின்றன. கர்நாடக மாநிலத்தில் உள்ள 10 ஆம் நூற்றாண்டைச் சேர்ந்த அப்சரசின் சிற்பம் ஒன்று ஒலியெழுப்பும் மணிகள் பொருத்தப்பட்ட நுணுக்கமான வேலைப்பாடுகளுடன் கூடிய இடையணியுடன் கூடியதாகக் காணப்படுகிறது. இச் சிற்பத்தை அருகில் உள்ள படம் காட்டுகிறது.\n\n\n"}
{"id": "90194", "url": "https://ta.wikipedia.org/wiki?curid=90194", "title": "மூக்குத்தி", "text": "மூக்குத்தி\n\nமூக்குத்தி (\"Nose-jewel\" ) என்பது மூக்கில் துளையிட்டு அணியும் நகை. இப்போது, துளையிடாமலே அணியக் கூடிய மூக்குத்திகளும் கிடைக்கின்றன. பொதுவாக திருமணமான பெண்களே மூக்குத்தி அணிகிறார்கள். பெரும்பாலும் மூக்குத்தி உள்ளிட்ட மூக்கணிகள் தங்கத்திலேயே செய்யப்படுகின்றன. வெள்ளி, பித்தளையும் பயன்படுவதுண்டு.\n\nSection::::வரலாறு.\nமூக்குத்தி பற்றி பழைய இலக்கியங்களில் சொல்லப்படவில்லை. சோழர்,பாண்டியர்.கால சிற்பங்கள் ஓவியங்கள் போன்றவற்றிலும் காணப்படவில்லை. பழந்தமிழகத்திலும், வடஇந்தியாவிலும் பழங்காலத்தில் மூக்குத்தி அணிந்தாக தெரியவில்லை.\nநிறைய அணிகலன்களுடன் காணப்படும் பஹ்ரூத் சிற்பங்களிலோ, பைரா, புத்தகயா, கவுசம்பி, குசானர்களின் சிற்பங்கள் அஜந்தா ஓவியங்களிலோ, உதயகிரி சிற்பங்களிலோ மூக்கில் அணி எதுவும் காணப்படவில்லை\" 17ஆம் நூற்றாண்டுக்கு பிறகே இந்தியாவில் சிற்பங்கள், ஓவியங்கள் போன்றவற்றில் மூக்குத்தி காணயியலுகிறது.\" மதுரை மீனாட்சிக்கும்,கன்னியாகமரியின் குமரியம்மனுக்கும் உள்ள மூக்குத்திகள் பிற்காலத்தில் அணிவிக்கப்பட்டவை என்ற கருத்து உள்ளது. மூக்குத்தி அணியும் பழக்கம் எங்கிருந்து வந்தது என்பது தெளிவாகத் தெரியவில்லை.\n\nSection::::மூக்குத்தி வகைகள்.\nஇந்தியாவிலுள்ள ஒவ்வொரு பகுதியிலும் வேறுபட்ட மூக்கணிகள் பிரபலமாகவுள்ளன. நாதையா எனப்படும் வெளியில் உள்ள ஒரு வளையமும்,அத்துடன் ஒரு சங்கிலியும் இணைக்கப்பட்ட மூக்கணி ராஜஸ்தானில் செல்வாக்குடன் உள்ளது. நாத் மற்றும் நாக் அணி, ஜம்மு காஷ்மீரில் பரவியுள்ள மூக்கணி. மூக்குத்தி என்பது தமிழகத்தில் பரவலாக‍ அணியப்படுகிறது மேற்கு வங்கத்தில் புல்லாக்கு அணியப்படுகிறது. உ.பி. யில் முர்க்கிலா, எனப்படும் அணிஅணியப்படுகிறது. நாத்து, பூங்க், மூக்கு கடா ஆகியவை ஆந்திரத்தின் மூக்கணிகள். மகாராஸ்டிராவில் முத்து கோர்க்கப்பட்ட வளையமுள்ள மூக்கணியை அணிகிறார்கள். அரியானாவில் அணியப்படுவது புர்லி, கோக்கா, நாத், லாங்க் அகியவையாகும். பீகாரில் நாக்புல், சந்திரா, சொக்கி, ஜுல்னி, தோராபுல் அகிய மூக்கணிகள் அணியப்படுகின்றன ஒடிசாவின் மூக்கணிகள் ஜாரியாபுலி, கைலேகி ஆகும். இவற்றுள் விலையுயர்ந்த அல்லது சாதாரண கற்கள் பதிக்கப்படுவதுண்டு. இம்மாநில பழங்குடி மக்கள் இரு மூக்குகளிலும் இரு வளையங்களும் நடுவில் ஒன்றுமாக மூக்கணிகளை அணிகின்றனர். \"\n"}
{"id": "90200", "url": "https://ta.wikipedia.org/wiki?curid=90200", "title": "நகம்", "text": "நகம்\n\nமாந்தர்களின் புறங்கை, புறங்கால் பக்கத்தில் விரல்களின் நுனிப்பகுதியில் கெட்டியாக சற்று வளைந்த தகடு போல் உள்ள பகுதி. இது நாளும் வளர்ந்துகொண்டிருக்கும் நகமியம் அல்லது கெரட்டின் என்னும் ஒரு புரதப்பொருளால் ஆன பகுதி.\nஇது மாந்தர்களைத் தவிர, குரங்கு முதலான பிற முதனிகள் பலவற்றிலும், யானை முதலான பாலூட்டிகள் பலவற்றிலும் விரல்களில் காணப்படுவது. சில விலங்குகளில் இது உகிர் எனவும் கூறப்படும்.\n"}
{"id": "90201", "url": "https://ta.wikipedia.org/wiki?curid=90201", "title": "விரல்", "text": "விரல்\n\nவிரல் என்பது கைகளின் இறுதியிலும், கால்களின் இறுதியிலும் இருப்பவை. மனிதர்களின் கைகளில் ஐந்து விரல்கள் உள்ளன -\n\nஇவ் விரல்கள் மனிதனின் முக்கியமான உறுப்புகளுள் ஒன்று.\n"}
{"id": "90206", "url": "https://ta.wikipedia.org/wiki?curid=90206", "title": "ங்", "text": "ங்\n\nங் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினைந்தாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஙகர மெய்\" அல்லது \"ஙகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இங்கன்னா\" என வழங்குவர். \n\nSection::::\"ங்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ங் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ங் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது க், ங் என்னும் இரண்டும் அடி நாக்கு மேல்வாயின் அடியைப் பொருந்த உருவாகின்றன. இதனால் க், ங் இரண்டும் ஒன்றுக்கு ஒன்று இன எழுத்தாக அமைகின்றன..\n\nSection::::ஙகர உயிர்மெய்கள்.\nங் தமிழ் எழுத்துக்களில் அடிப்படையான எழுத்து. ஒலி அடிப்படையில் ங் உடன் பிற உயிர்கள் சேரும்போது ஙகர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த ஙகர வர்க்க எழுத்தே அடிப்படையான வரிவடிவமாக உள்ளது. இவ்வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யான ங் பெறப்படுகின்றது. \nஙகர மெய், 12 உயிரெழுத்துக்களுடனும் சேர்ந்து உருவாகும் உயிர்மெய் எழுத்துக்களையும் அவற்றின் பெயர்களையும் கீழுள்ள அட்டவணை காட்டுகின்றது.\n\n"}
{"id": "90208", "url": "https://ta.wikipedia.org/wiki?curid=90208", "title": "ச்", "text": "ச்\n\nச் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினாறாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"சகர மெய்\" அல்லது \"சகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இச்சன்னா\" என வழங்குவர். \n\nSection::::\"ச்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ச் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் \"ச்\" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ச், ஞ் என்னும் இரண்டும் நாக்கின் நடு மேல்வாயின் நடுவைப் பொருந்த உருவாவதால் ச், ஞ் இரண்டும் ஒன்றுக்கு ஒன்று இன எழுத்தாக அமைகின்றன..\n\nSection::::சகர உயிர்மெய்கள்.\nச் தமிழ் எழுத்துக்களில் அடிப்படையான எழுத்து. ஒலி அடிப்படையில் ச் உடன் பிற உயிர்கள் சேரும்போது சகர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த சகர வர்க்க எழுத்தே அடிப்படையான வரிவடிவமாக உள்ளது. இவ்வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யான ச் பெறப்படுகின்றது. \nசகர மெய், 12 உயிரெழுத்துக்களுடனும் சேர்ந்து உருவாகும் உயிர்மெய் எழுத்துக்களையும் அவற்றின் பெயர்களையும் கீழுள்ள அட்டவணை காட்டுகின்றது.\n\n"}
{"id": "90210", "url": "https://ta.wikipedia.org/wiki?curid=90210", "title": "ஞ்", "text": "ஞ்\n\nஞ் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினேழாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ஞகர மெய்\" அல்லது \"ஞகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இஞ்ஞன்னா\" என வழங்குவர்.\n\nSection::::\"ஞ்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ஞ் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ஞ் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ச், ஞ் என்னும் இரண்டும் நாக்கின் நடு மேல்வாயின் நடுவைப் பொருந்த உருவாவதால் ச், ஞ் இரண்டும் ஒன்றுக்கு ஒன்று இன எழுத்தாக அமைகின்றன..\n\nSection::::ஞகர உயிர்மெய்கள்.\nஞ் தமிழ் எழுத்துக்களில் அடிப்படையான எழுத்து. ஒலி அடிப்படையில் ஞ் உடன் பிற உயிர்கள் சேரும்போது ஞகர உயிர்மெய்கள் பெறப்பட்டாலும், வரி வடிவத்தில் அகரத்தோடு சேர்ந்த ஞகர வர்க்க எழுத்தே அடிப்படையான வரிவடிவமாக உள்ளது. இவ் வரிவடிவுடன் புள்ளி ஒன்றைச் சேர்ப்பதன் மூலமே தனி மெய்யெழுத்தான ஞ் பெறப்படுகின்றது. \n\nஞகர மெய், 12 உயிரெழுத்துக்களுடனும் சேர்ந்து உருவாகும் உயிர்மெய் எழுத்துக்களையும் அவற்றின் பெயர்களையும் கீழுள்ள அட்டவணை காட்டுகின்றது.\n\n"}
{"id": "90212", "url": "https://ta.wikipedia.org/wiki?curid=90212", "title": "ட்", "text": "ட்\n\nட் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பதினெட்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"டகர மெய்\" அல்லது \"டகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இட்டன்னா\" என வழங்குவர்.\n\nSection::::\"ட்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ட் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் \"ட்\" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ட், ண் என்னும் இரண்டும் நாக்கின் நுனி மேல்வாயின் முன் பகுதியைப் பொருந்த உருவாவதால் ட், ண் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90215", "url": "https://ta.wikipedia.org/wiki?curid=90215", "title": "ண்", "text": "ண்\n\nண் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் பத்தொன்பதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ணகர மெய்\" அல்லது \"ணகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இண்ணன்னா\" என வழங்குவர். ண், ன் ஆகிய எழுத்துக்களிடையே ஒலிப்பு வேறுபாடுகள் உள்ளனவாயினும் பலர் இவற்றை வேறுபடுத்தி ஒலிப்பதில்லை. எழுதுவதிலும் சில சமயங்களில் சில மாணவர்கள் குழப்பம் அடைவது உண்டு. இதனால் இவற்றை வேறுபடுத்திச் சொல்வதற்காக இரண்டு சுழி நானா, மூன்றுசுழி ணானா என்று கூடுதல் விளக்கத்துடன் சொல்லும் வழக்கமும் உண்டு.\nSection::::\"ண்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ண் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ண் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ட், ண் என்னும் இரண்டும் நாக்கின் நுனி மேல்வாயின் முன் பகுதியைப் பொருந்த உருவாவதால் ட், ண் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90217", "url": "https://ta.wikipedia.org/wiki?curid=90217", "title": "கிடங்கில் காவிதிப் பெருங்கொற்றனார்", "text": "கிடங்கில் காவிதிப் பெருங்கொற்றனார்\n\nகிடங்கில் காவிதிப் பெருங்கொற்றனார் சங்ககாலப் புலவர்களில் ஒருவர்.நற்றிணை 364 எண் கொண்ட பாடலைப் பாடியவர் இவர். இவர் பாடியதாக இந்த ஒரே ஒரு பாடல்தான் உள்ளது.\n\nகாவிதி என்பது சிறந்த உழவர்களுக்கு அரசன் வழங்கும் விருது. கிழார் என்பது சிறந்த உழவரை மக்கள் பாராட்டும் விருது.\nSection::::நற்றிணை 364 பாடல் சொல்லும் செய்தி.\nதலைவன் பிரிந்திருந்தபோது தலைவி எண்ணி எண்ணி மெலிந்ததை இப்பாடல் தெரிவிக்கிறது.\n\nஅவர் திரும்பி வருவேன் என்று சொல்லிச் சென்ற கார் காலம் போய்க் கூதிர் காலமும் வந்துவிட்டது. அத்துடன் ஆனிரை இல்லம் திரும்பும் மணியோசையுடன் ஆயர் குழலூதிக்கொண்டு இல்லம் திரும்பும் மாலைக் காலமும் வந்துவிட்டது. இனி என்னால் பல நாள் வாழமுடியாது போல் இருக்கிறது. என்ன செய்வேன்? என்று தலைவி வருந்துகிறாள்.\n"}
{"id": "90220", "url": "https://ta.wikipedia.org/wiki?curid=90220", "title": "கிடங்கில் குலபதி நக்கண்ணனார்", "text": "கிடங்கில் குலபதி நக்கண்ணனார்\n\nகிடங்கில் குலபதி நக்கண்ணனார் சங்ககாலப் புலவர்களில் ஒருவர். அவரது பாடல் ஒன்றே ஒன்று உள்ளது. அது குறுந்தொகை 252. இதில் அரிய தொடர்கள் உள்ளன.\nSection::::குறுந்தொகை 252 பாடல்.\nநெடிய திரண்ட தோள்வளை நெகிழ்த்த\nகொடியன் ஆகிய குன்று கெழு நாடன்\nவருவதோர் காலை இன்முகம் திரியாது\nகடவுள் கற்பின் அவன் எதிர் பேணி\nமடவை மன்ற நீ எனக் கடவுபு\nதுனியல் வாழி தோழி சான்றோர்\nபுகழு முன்னர் நாணுப\nபழி யாங்கு ஒல்பவோ காணுங்காலே.\nSection::::குறுந்தொகை 252 பாடல் தரும் செய்தி.\nகொடியவனாகிப் பிரிந்து சென்று வந்தவனிடத்திலும் இன்முகம் காட்டுகிறாயே என்று கூறி வியந்த தோழிக்குத் தலைவி சொல்கிறாள்.\n\nசான்றோர் புகழுக்காகவும் நாணுவர். நான் இன்முகம் காட்டாவிட்டால் தாம் பழி செய்துவிட்டதாக அவர் உணர்வர். அப்போது என்ன ஆவாரோ என்று எண்ணித்தான் இன்முகம் காட்டுகிறேன். \nSection::::கடவுள் கற்பு.\nஅவள் உடலும் உள்ளமும் சோரும்படி விட்டுவிட்டுப் பிரிந்து சென்று மீண்டு வந்தாலும் இன்முகத்தோடு அவனை வரவேற்றுப் பேணுதல் கடவுள் கற்பு என்று போற்றப்படுகிறது.\n\nகற்பு = கற்றுக்கொண்ட கடமை\nகடவுள் = உலகியலைக் கடந்து உள்ள நிலைமை\n\nSection::::சான்றோர் புகழு முன்னர் நாணுப.\nபிறர் தன்னைப் புகழத் தொடங்கும் முன்னரே நாணுவர். இது ஆண்களும் கொள்ளும் நாணம்.\nSection::::பழந்தமிழ்.\nSection::::நிகழ்கால வினையெச்சம்.\nகடவுபு - கடவிக்கொண்டு\nகடவுபு துனியல் = கேட்டுக்கொண்டு மாறுபட்டு நிற்காதே\n"}
{"id": "90222", "url": "https://ta.wikipedia.org/wiki?curid=90222", "title": "பாஸ்டோன் முற்றுகை", "text": "பாஸ்டோன் முற்றுகை\n\nபாஸ்டோன் முற்றுகை (\"Siege of Bastogne\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு முற்றுகைச் சண்டை. இது பல்ஜ் சண்டையின் ஒரு பகுதியாகும். இதில் நாசி ஜெர்மனியின் படைகள் பெல்ஜியம் நாட்டின் பாஸ்டோன் நகரைக் கைப்பற்ற முயன்று தோற்றன.\n\nடிசம்பர் 16, 1944ல் ஐரோப்பாவின் மேற்குப் போர்முனையில் நேசநாட்டுப் படைகளை முறியடிக்க ஜெர்மனி பல்ஜ் தாக்குதலைத் தொடங்கியது. இத்தாக்குதலின் குறிக்கோள் ஆண்ட்வெர்ப் துறைமுகத்தைக் கைப்பற்றுவதாகும். ஆர்டென் காடு வழியாக நடைபெற்ற இத்தாக்குதலின் இலக்குகளின் ஒன்று பாஸ்டோன் நகரை விரைவில் கைப்பற்றுவது. நேசநாட்டுப் படைகள் சுதாரிக்கும் முன் ஆண்ட்வெர்ப் நகரை அடைய நெடுஞ்சாலைகள் வழியாக ஜெர்மானியப் படைகள் பயணிக்க வேண்டும். ஆர்டென் பகுதியிலுள்ள ஏழு முக்கிய சாலைகளும் பாஸ்டோன் நகரில் ஒன்று கூடின. பாஸ்டோன் நகரைக் கட்டுப்படுத்துபவர் எளிதில் ஆண்ட்வெர்ப் நகரை சாலைகள் மூலம் அடைய முடியும். இதனால் பாஸ்டோனை ஜெர்மானியப் படைகள் கைப்பற்ற முயன்றன.\n\nபாஸ்டோன் நகரில் அமெரிக்க 101வது வான்குடை டிவிசன் நிறுத்தப்பட்டிருந்தது. டிசம்பர் 20ம் தேதி ஜெனரல் ஹாஸ்ஸோ வான் மாண்ட்டூஃபல் தலைமையிலான ஜெர்மானிய 5வது பான்சர் ஆர்மி பாஸ்டோன் நகரை அடைந்து முற்றுகையிட்டது. அடுத்த ஒரு வாரம் இரு தரப்பினருக்கும் கடுமையான சண்டை நடந்தது. அமெரிக்கப் படைகள் ஜெர்மானியத் தாக்குதலை சமாளித்து பாஸ்டோன் நகரைப் பாதுகாத்து விட்டன. டிசம்பர் 27ம் தெதி ஜெனரல் ஜார்ஜ் பாட்டனின் 3வது அமெரிக்க ஆர்மி பாஸ்டோன் நகரை அடைந்து ஜெர்மானிய முற்றகையை முறியடித்தது. பாஸ்டோன் நகரைக் கைப்பற்ற இயலாமையால் பல்ஜ் சண்டைக்கான ஜெர்மானியப் போர்த்திட்டம் தோல்வியடைந்தது.\n\n"}
{"id": "90226", "url": "https://ta.wikipedia.org/wiki?curid=90226", "title": "டி. ஈ. லாரன்சு", "text": "டி. ஈ. லாரன்சு\n\nடி. ஈ. லாரன்ஸ் (\"Thomas Edward Lawrence\", ஆகஸ்ட் 16, 1888 – மே 19, 1935) என்பவர் ஒரு பிரிட்டானியப் போர் வீரர், தூதுவர், ராஜதந்திரி மற்றும் எழுத்தாளர் ஆவார். முதல் உலகப் போரில் ஒத்தமான் பேரரசுக்கு எதிராக ஏற்பட்ட அரபுப் புரட்சியில் பிரிட்டனின் தூதுவராகவும் ராஜதந்திரியாகவும் செயல் புரிந்ததற்காக \"லாரன்ஸ் ஆஃப் அரேபியா\" (அரேபியாவின் லாரன்ஸ், Lawrence of Arabia) என்று பரவலாக அறியப்படுகிறார்.\n\nவேல்சில் பிறந்த லாரன்ஸ் தன் இளமைக் காலத்தில் களத் தொல்லியளாராக பணிபுரிந்தார். மத்திய கிழக்கு ஆசியாவின் பல மொழிகளை லாரன்ஸ் அறிந்திருந்ததால் பாலஸ்தீனத்தின் நெகேவ் பாலைவனத்தை ஆய்வு செய்ய பிரிட்டானிய ராணுவத்தால் வேலைக்கு அமர்த்தப்பட்டார். முதல் உலகப் போர் மூண்ட பின்னர் முறைப்படி பிரிட்டானிய தரைப்படையில் சேர்ந்தார். துருக்கியைத் தலைமையாகக் கொண்டு ஆட்சிபுரிந்த ஒத்தமானியப் பேரரசின் கட்டுப்பாட்டுக்குள் இன்றைய பெரும்பாலான அரபு வளைகுடா பகுதிகள் இருந்த காலகட்டத்தில் ஒத்தமான் பேரரசை வீழ்த்தத் திட்டமிட்ட பிரிட்டனும் ஏனைய நேச நாடுகளும் அரபுப் பாலைவனப் பகுதிகளில் வாழ்ந்து வந்த பழங்குடியினரை ஒத்தமான் அரசுக்கு எதிராகப் புரட்சி செய்யுமாறு தூண்டினர். அதன் விளைவாக உருவான அரபுப் புரட்சியின் போது பிரிட்டனின் சார்பாக அரபுப் பாலைவனப் பழங்குடிகளுக்குத் தூதுவராகவும் ஆலோசகராகவும் லாரன்ஸ் அனுப்பப்பட்டார்.\n\nஓத்தமான் பேரரசின் முக்கிய நகரங்களான அக்கபா மற்றும் தமாஸ்கஸ் போன்றவற்றை கைப்பற்றும் முயற்சிகளில் அரபுப் படைகளுடன் இணைந்து பங்கேற்றார் லாரன்ஸ். துருக்கியிலிருந்து மதீனா வரை அமைக்கப்பட்டிருந்த ஹிஜாஸ் ரயில்வேயின் தண்டவாளங்களை அரபுப் போராளிகளின் உதவியுடன் குண்டு வைத்துத் தகர்த்தார் லாரன்ஸ். இதனால் மக்கா மற்றும் மதீனாவுடனான ஒத்தமான் பேரரசின் சரக்கு மற்றும் போர்வீரர் போக்குவரத்து பாதிக்கப்பட்டதன் மூலம் இந்தப் பகுதியின் மீதான ஒத்தமான் பேரரசின் கட்டுப்பாடு குலைக்கப்பட்டு இப்பகுதியின் அதிகாரம் உள்ளூர் அரபுத் தலைவர்களின் வசம் வந்தது.\n\nமுதலாம் உலகப்போரில் லாரன்ஸ் ஆற்றிய பணிகளுக்காக பிரிட்டானிய அரசு அவருக்கு பல உயரிய பதக்கங்களை வழங்கி லெப்டினன்ட் கர்னலாகப் பதவி உயர்வு அளித்தது.\n\nபோர் முடிந்து ஒத்தமான் பேரரசு வலுவிழந்த பின்னர் ஒரு சுதந்திரமான அரபு நாட்டை அமைப்பதற்காக சவூத் குடும்பத்தின் அரபுத் தலைவரான எமிர் ஃபைசலின் ஆலோசகராக நியமிக்கப்பட்டார் லாரன்ஸ். இக்காலகட்டத்தில் வெளியான இவரது \"செவன் பில்லர்ஸ் ஆஃப் விஸ்டம்\" என்ற நூலும் அமெரிக்கப் பத்திரிக்கையாளர் லோவல் தாமசின் இவரைப்பற்றிய 'திட்டமிடப்பட்டு மிகைப்படுத்தப்பட்ட' செய்திக் குறிப்புகளும் மேற்குலகில் இவருக்கு பெரும் புகழைப் பெற்றுத் தந்தன. அவருக்கு 'அரேபியாவின் லாரன்ஸ்' என்ற பெயர் உருவானது.\n\n1922இல் பிரிட்டானிய வான்படையில் சேர்ந்து பல ஆண்டுகள் பணிபுரிந்தார் லாரன்ஸ். விசையுந்து (மோட்டார் பைக்) ஆர்வலரான லாரன்ஸ் 1935ஆம் ஆண்டு ஒரு விசையுந்து விபத்தில் மரணமடைந்தார். இவரது வாழ்க்கையைப் பற்றி பல திரைப்படங்களும் நாடகங்களும் வெளியாகியுள்ளன. 1962இல் வெளியான \"லாரன்ஸ் ஆஃப் அரேபியா\" என்ற ஹாலிவுட் படம் உலகெங்கும் லாரன்சின் புகழைப் பரவச் செய்தது.\n\n"}
{"id": "90233", "url": "https://ta.wikipedia.org/wiki?curid=90233", "title": "வால்ட் விட்மன்", "text": "வால்ட் விட்மன்\n\nவால்ட் விட்மன் (\"Walt Whitman\", மே 31, 1819 – மார்ச் 26, 1892) ஒரு அமெரிக்கக் கவிஞர், இதழாளர் மற்றும் கட்டுரையாளர். கடந்தநிலைவாதம் (\"transcendentalism\") மற்றும் யதார்த்தவாதம் (\"realism\") ஆகிய இரு இலக்கிய இயக்கங்களின் கூறுகளையும் இவரது படைப்புகளில் காணலாம். விட்மன் அமெரிக்க கவிதையுலகின் பெரும் புள்ளிகளில் ஒருவர். அமெரிக்க புதுக்கவிதையின் முன்னோடியாகக் கருதப்படுகிறார்.\n\nஅமெரிக்காவின் நியூயார்க் மாநிலத்தில் நெடுந்தீவில் (long island) பிறந்த விட்மன் இதழாளர், பள்ளி ஆசிரியர், அரசாங்க எழுத்தர், அமெரிக்க உள்நாட்டுப் போரில் தன்னார்வலச் செவிலியர் என பல வேலைகளைச் செய்தார். 1842ல் \"ஃபிராங்க்ளின் எவன்ஸ்\" என்ற மதுவிலக்கை வலியுறுத்தும் புதினத்தை எழுதினார். 1855ல் அவருடைய மிக முக்கிய கவிதைப் படைப்பான \"லீவ்ஸ் ஆஃப் கிராஸ்\" (புல் இலைகள், Leaves of Graves) வெளியானது. சொந்த செலவில் முதலில் இதனை பதிப்பித்த விட்மன் 1892ல் இறக்கும் வரை இதனை திருத்தி எழுதி வேறு பதிப்புகளை வெளியிட்டுக் கொண்டிருந்தார். சாதாரண மக்கள் படிக்கத்தக்க ஒரு காவியத்தை இயற்ற விட்மன் மேற்கொண்ட முயற்சியே \"லீவ்ஸ் ஆஃப் கிராஸ்\" உருவாகக் காரணமாயிற்று. பாலியல் விஷயங்களை வெளிப்படையாகப் பேசியதால் இந்நூல் வெளியான காலகட்டத்தில் பெரும் சர்ச்சைகளுக்கு உள்ளானது. அரசியலிலும் ஈடுபாடு கொண்டிருந்த விட்மன் அமெரிக்காவில் அடிமை முறையினை எதிர்த்தார். அவரது படைப்புகளில் இன அடிப்படையில் அனைவரும் சமமென்ற கருத்து வலியுறுத்தப்பட்டுள்ளது.\n\nவிட்மனின் கவிதைகளைப் போலவே அவரது பால் தன்மையும் இன்று வரை விரிவாக அலசப்பட்டு வருகின்றன. அவர் தன்பால் புணர்ச்சியாளராகவோ அல்லது இருபால்சேர்க்கையாளராகவோ இருக்கலாம் என்று அவரது வாழ்க்கை வரலாற்றை ஆய்ந்தவர்கள் கருதுகின்றனர்.\n\n"}
{"id": "90240", "url": "https://ta.wikipedia.org/wiki?curid=90240", "title": "எஸ். எல். வி", "text": "எஸ். எல். வி\n\nஎஸ்.எல்.வி என்பது இந்திய விண்வெளி ஆய்வு மையம் செயற்கைக்கோள் செலுத்தி வண்டி (\"Satellite launch vehicle\") என்ற பெயரில் முதன்முறையாக தயாரித்த ஏவுகலமாகும். இந்த ஏவுகலம் தயாரிப்பதற்கான திட்டம் 1970 களில் ஆரம்பிக்கப்பட்டது. ஏவுகலம் தயாரிப்பதற்கான திட்டத்தின் முதல் திட்டத்தலைவராக ஆ. ப. ஜெ. அப்துல் கலாம் பணியாற்றினார். இதன் செயற்கைகோள் எடை 40 கிலோ கிராம். இதில் உள்ள 4 உறுப்பு கலங்களும் திட எரிபொருளைக் கொண்டு வடிவமைக்கப்பட்டன. இதன் முதல் சோதனையானது ஆகத்து 10,1979ம் ஆண்டு நடைபெற்றது. இச்சோதனை தோல்வியில் முடிந்தது.அதன் பிறகு 3 சோதனைகள் நடத்தப்பெற்றன. அதில் 2 மற்றும் 4 ஆம் சோதனைகள் முழு வெற்றி பெற்றன. இதன் கடைசி சோதனை ஏப்ரல் 17, 1983 அன்று நடத்தப்பெற்றது.\n"}
{"id": "90242", "url": "https://ta.wikipedia.org/wiki?curid=90242", "title": "சதீஸ் தவான் விண்வெளி மையம்", "text": "சதீஸ் தவான் விண்வெளி மையம்\n\nசதீஷ் தவான் விண்வெளி ஆய்வு மையம் \"(Satish Dhawan Space Centre, सतीश धवन अंतरिक्ष केंद्र, సతీష్ ధావన్ అంతరిక్ష కేంద్రం)\" இந்திய விண்வெளி ஆராய்ச்சி நிறுவனத்தின் (இஸ்ரோ) ஏவுதளமாகும். அது ஆந்திர பிரதேசம் மாநிலத்தில், சென்னைக்கு 80 கி.மீ. (50 மைல்) வடக்கே அமைந்துள்ள ஸ்ரீஹரிக்கோட்டா நகரத்தில் உள்ளது. இது முதலில் ஸ்ரீஹரிக்கோட்டா அதி உயர வீச்சு (Sriharikota High Altitude Range (SHAR)) என அழைக்கப்பட்டது, மற்றும் சில ராக்கெட் ஏவுதல் வீச்சு எனவும் அறியப்பட்டது. இவ்விடம் இஸ்ரோவின் முன்னாள் தலைவர் சதீஷ் தவான் 2002 ஆம் ஆண்டில் இறந்த பிறகு அதன் தற்போதைய பெயருக்கு மாற்றம் செய்யப்பட்டது. இந்த பெயர் மாற்றங்களுக்குப் பிறகும் ஷார் (SHAR) எனவும் அழைக்கப்படுகின்றது.\n\nSection::::வரலாறு.\nஇவ்விடம் 1971 ஆம் ஆண்டில் ஒரு RH-125 ஒலி ராக்கெட் ஏவப்பட்ட போது செயல்படத்துவங்கியது. ஒரு கோளப்பாதை செயற்கைக்கோளை ஏவுவதன் முதல் முயற்சியாக 10 ஆகஸ்ட் 1979 அன்று, ஒரு செயற்கைக்கோள் வாகன விமானத்தில் ரோஹிணி 1A ஏவப்பட்டது. ஆனால் ராக்கெட்டின் இரண்டாவது கட்டத்தின் உந்துதல் வெக்டாரிங்கில் ஒரு செயலிழப்பின் காரணமாக, செயற்கைக்கோளின் சுற்றுப்பாதை வீழ்ச்சியடைந்தது.\n\nஷார் வசதி இப்போது சமீபத்தில் கட்டப்பட்ட இரண்டாவது ஏவுமிடத்தையும் சேர்த்து, இரண்டு ஏவுமிடங்களை கொண்டுள்ளது. இரண்டாவது ஏவுமிடம் 2005 இன் தொடக்கத்திலிருந்து ஏவப்பட்ட வாகனங்களுக்கு பயன்படுத்தப்படுகின்றது. மேலும் இந்த ஏவுமிடம் இஸ்ரோவால் பயன்படுத்தப்படும் அனைத்து ஏவு வாகனங்களத்திற்கும் பயன்படுத்தப்படக்கூடிய, ஒரு உலகளாவிய ஏவுமிடமாக உள்ளது. இவ்விரண்டு ஏவுமிடங்களும், இதற்குமுன் முடியாத, ஒரு வருடத்தில் பல ஏவுதல்களுக்கு பயன்படுத்த முடியும். இந்தியாவின் சந்திர கலமான சந்திரயான் 1, 22 அக்டோபர் 2008 அன்று, இந்திய மணிப்படி காலை 6:22 மணிக்கு இவ்விடத்திலிருந்து ஏவப்பட்டது.\n\nஷார் இந்தியாவின் மனித விண்வெளி திட்டத்தின் முக்கிய தளமாக இருக்கும். ஒரு புதிய மூன்றாவது ஏவுதளம் 2015 ஆம் ஆண்டில், மனித விண்வெளி பயண இலக்கை சந்திக்க, குறிப்பாக கட்டப்பட்ட உள்ளது.\n\nSection::::இருப்பிடம்.\nசதீஷ் தவான் விண்வெளி மையம் (ஷார்) உள்ள ஷீஹரிகோட்டா, ஆந்திர பிரதேசம் கிழக்கு கடற்கரையிலுள்ள ஒரு சுழல் வடிவ தீவாகும். ஆந்திர பிரதேசம் & தமிழ்நாடு மையப்புள்ளியிலுள்ள, சென்னை வடக்கே சுமார் 70 கி.மீ. (43 மைல்) தொலைவில் , ஒரு வளரும் செயற்கைக்கோள் நகரமான ஷீசிடி (Sricity) அருகில், இந்திய விண்வெளித்தளமான ஷீஹரிகோட்டா உள்ளது. இந்த தீவு, ஒரு செயற்கைக்கோள் செலுத்து நிலையம் அமைக்க 1969 இல் தேர்வு செய்யப்பட்டது. பல்வேறு பயணங்களுக்கான ஒரு நல்ல துவக்க திசைக்கோணம், கிழக்கு நோக்கிய ஏவுதல்களுக்கு பூமியின் சுழற்சியின் சாதகம், மத்திய கோட்டிற்கு நெருக்கம், மற்றும் பெரிய குடியேற்றமல்லாத பாதுகாப்பு மண்டலம் போன்ற அம்சங்கள் அனைத்தும் பிரபலமாக 'ஷார்' எனப்படும் ஷீஹரிகோட்டா வீச்சை, ஒரு சிறந்த விண்வெளித்தளமாக ஆக்குகின்றன. சென்னை மற்றும் கொல்கத்தாவை இணைக்கும் தேசிய நெடுஞ்சாலையில் ஆந்திர பிரதேசத்தில், நெல்லூர் மாவட்டத்தில் ஒரு பெரிய நகரமான நாய்டுபெட்டிலிரிந்து, புலிகாட்டு ஏரி குறுக்கே அமைக்கப்பட்டுள்ள சாலையில் கிழக்கு நோக்கி ஒரு 20 நிமிட பயணம் ஷீஹரிகோட்டாவிற்கு எடுத்துச் செல்லும். ஷார், இஸ்ரோ முன்னாள் தலைவரான பேராசிரியர் சதீஷ் தவானின் நினைவாக, 'சதீஷ் தவான் விண்வெளி மையம்' (Satish Dhawan Space Centre, SDSC) என 5 செப்டம்பர் 2002 அன்று பெயரிடப்பட்டது.\n\nஷார் மொத்தம் கடற்கரையில் 27 கி.மீ. (17 மைல்) நீளத்தையும் சுமார் 145 சதுர கிமீ (56 சதுர மைல்) பகுதியை உள்ளடக்குகின்றது. இந்திய அரசு இஸ்ரோ விற்கு கையகப்படுத்துவதற்கு முன்னர், அவ்விடம் யூக்கலிப்டஸ் மற்றும் சவுக்கு மரங்களின் ஒரு விறகு தோட்டமாக இருந்தது. இந்த தீவு இரண்டு தென்மேற்கு மற்றும் வடகிழக்கு பருவக்காற்றாலும் பாதிக்கப்பட்டாலும், பலத்த மழை அக்டோபர் மற்றும் நவம்பர் மாதங்களில் மட்டுமே பெய்கின்றன. இதனால் பல தெளிவான வானிலை கொண்ட நாட்கள் வெளிப்புற நிலைபடுத்தப்பட்ட சோதனைகள் மற்றும் ஏவுதல்களுக்கு கிடைக்கும்.\n\nSection::::ஏவுதல் வரலாறு.\nமுதலில் ஷார் எனப்பட்ட பின்னர் சதீஷ் தவான் நினைவில் பெயரிடப்பட்ட இவ்விடம், இந்நாள் வரை இந்தியாவின் முதன்மையான கோளப்பாதை ஏவு தளமாக உள்ளது. 9 அக்டோபர் 1971 அன்று நடந்த, சிறிய ஒலி விண்கலமான 'ரோஹிணி-125' இன் முதல் விமானம்-சோதனை, ஷார் இல் இருந்து முதல் விண்வெளி பயணமாகும். அதற்கு பின்னர் தொழில்நுட்ப, கணிப்பியல் மற்றும் நிர்வாக உட்கட்டமைப்பு மேம்பட்டுள்ளன. வடக்கு பலாசோர் விண்கல ஏவு நிலையமத்துடன் இணைந்து, இவ்வசதிகள் ஷார் இல் தலைமையிடத்தை கொண்டுள்ள இஸ்ரோ வீச்சு வளாகத்தின் கீழ் இயக்கப்படுகின்றன.\n\nSection::::செயற்கைக்கோள் ஏவு வாகனம் (Satellite Launch Vehicle, SLV).\nமூன்று ரோகினி 125 ஒலி விண்கலங்கள், 9 மற்றும் 10அக்டோபர் 1971 ஏவப்பட்ட போது இவ்விடத்தின் செயல்பாடு தொடங்கியது. முன்னதாக, இந்தியா ஒலி விண்கலங்கள் ஏவ, இந்தியாவின் மேற்கு கடற்கரை பகுதியிலுள்ள, தம்பா ஈக்குவாடோரியல் ராக்கெட் லான்ச்சிங் நிலையம் (Thumba Equatorial Rocket Launching Station, TERLS) பயன்படுத்தப்பட்டது. SLV-3 ராக்கெட்டின் முதல் முழு சோதனை ஏவுதல் ஆகஸ்ட் 1979 இல் நிகழ்ந்தது, ஆனால் அதன் இரண்டாம் நிலை கைடன்ஸ் சிஸ்டத்தில் ஒரு செயலிழப்பை தொடர்ந்து முழு வெற்றியை அடையவில்லை. ஷார் வசதிகள் SLV-3 இன் தயாரிப்பு மற்றும் ஏவப்படுதலின் போது திருப்திகரமாக பணியாற்றின. 18 ஜூலை 1980 அன்று SLV-3 ஆல் வெற்றிகரமாக இந்தியாவின் மூன்றாவது செயற்கைக்கோள் ஏவப்பட்டது. ஷார் இல் இருந்து ஏவப்பட்ட நான்கு SLV களில், இரண்டு மட்டுமே வெற்றிகரமாக ஏவப்பட்டிருந்தன.\n\nSection::::மேம்படுத்தப்பட்ட செயற்கைக்கோள் ஏவு வாகனம் (Augmented Satellite Launch Vehicle, ASLV).\nASLV ஏவு வாகனம், தொடக்கத்தில் வாகன ஒருங்கிணைப்பு கட்டிடத்தில் (VIB) மோட்டார் மற்றும் துணை-ஒருங்கிணைப்பு ஏற்பாடுகளும், 40 மீ உயர கைபேசி சேவை அமைப்பு உள்ள இடத்தில் நிறைவு வேலைகளும் நடைபெற்று, செங்குத்தாக ஒருங்கிணைக்கப்பட்டது. ஷார் இல் முதல் ASLV ஏவுதல் 1987 இல் நடந்து தோல்வியை தழுவியது. இறுதியில், 1987 இருந்து 1994 வரை நடைபெற்ற நான்கு ASLV ஏவுதல்களில் ஒன்று மட்டுமே வெற்றிகரமான நடைபெற்றது.\n\nSection::::துருவ செயற்கைக்கோள் ஏவுதல் வாகனம் (Polar Satellite Launch Vehicle, PSLV).\nPSLV ஏவுதல் வளாகம் 1990 இல் பணிக்கப்பட்டது. இது ஒரு 3,000 டன், SP-3 பேலோட் Clean room வழங்கும் 76.5 மீ உயர் கைபேசி சேவை கோபுரம் (MST) கொண்டிருக்கிறது. PSLV வாகனத்திற்கு தேவையான திட செலுத்துபொருள் மோட்டார்களை கையாளும் ஷார், மேலும் ஏவுதல் நடவடிக்கைகளையும் மேற்கொள்கிறது. PSLV வாகனத்தின் முதல் ஏவுதல் 20 செப்டம்பர் 1993 அன்று நடைபெற்றது. அதற்குப் பிறகு 15 ஏவுதல்களில் PSLV 14 வெற்றிகளை கண்டுள்ளது. PSLV முதல் மற்றும் இரண்டாவது ஏவுமிடம்,இரண்டில் இருந்தும் செலுத்தப்படுகின்றது.\n\nSection::::வசதிகள்.\nஇந்த மையம் இரண்டு செயல்படும் விண்கலம் ஏவுமிடங்களை கொண்டுள்ளது. ஷார் இஸ்ரோவின் செயற்கைக்கோள் செலுத்தும் தளமாக உள்ளது. மேலும் கூடுதலாக ரோஹிணி ஒலி ஏவுகணைகளை முழு அளவில் சோதனை செய்யும் வசதிகளையும் வழங்குகிறது. வாகன ஒன்றுசேர்த்தல், அசைவற்ற சோதனை மற்றும் மதிப்பீட்டு வளாகம் மற்றும் திட செலுத்து ஊக்கப் பொருள் ஆலை (SPROB) ஆகியவை, திட மோட்டார்களை வார்ப்பதற்கு மற்றும் சோதனை செய்யும் பொருட்டு ஷார் இல் அமைந்துள்ளது. மேலும் இத்தளத்தில், ஒரு தொலைப்பதிவு கண்காணிப்பு மற்றும் கட்டுப்பாட்டு மையமும், மேலாண்மை சேவை பிரிவும், ஷீஹரிகோட்டா பொது வசதிகளையும் கொண்டுள்ளது. பிஸ்ல்வி ஏவுதல் வளாகம் 1990 ஆம் ஆண்டு நியமிக்கப்பட்டது. இங்கு ஒரு 3,000 டன், SP-3 பேலோட் வழங்கும், 76.5 மீ உயர் மொபைல் சேவை கோபுரம் (MST) உள்ளது.\n\nதிட செலுத்து ஊக்கப் பொருள் ஆலை, செயற்கைக்கோளை விண்ணில் செலுத்தும் வாகனங்களுக்கு, பெரிய அளவு ஓட்டு பொருள்களை தயாரிக்கும் நடவடிக்கைகளை மேற்கொள்கிறது. அசைவற்ற சோதனை & மதிப்பீட்டு வளாகம் (stex) சோதனைகள் செய்து, ஏவுதல் வாகனங்களின் பல்வேறு வகையானதிட மோட்டார்களை தேர்வு செய்கின்றது. ஷாரின் மூடப்பட்ட மையத்தில் கணினிகள் மற்றும் தகவல் செயலாக்கம், மின்சுற்று தொலைக்காட்சி, நிகழ் நேர கண்காணிப்பு அமைப்புகள் மற்றும் வானிலை கண்காணிக்கும் உபகரணங்கள் உள்ளன. அது ஷீஹரிகோட்டாவில் அமைந்துள்ள மூன்று ரேடார்கள் மற்றும் இஸ்ரோவின் தொலைப்பதிவு, கண்காணிப்பு மற்றும் ஆணை வலையமைப்பின் (ISTRAC) ஐந்து நிலையங்களுடன் இணைக்கப்பட்டுள்ளது.\n\nசெலுத்துபொருள் உற்பத்தி ஆலை அம்மோனியம் பெர்க்ளோரேட் (Ammonium perchlorate, oxidiser), நன்றாக தூளாக்கப்பட்ட அலுமினிய பொடி (எரிபொருள்) மற்றும் ஹைட்ராக்சில் முடிக்கப்பட பாலிபூட்டாடையீன் (hydroxyl terminated polybutadiene) (சேர்ப்பான்) ஆகியவற்றை பயன்படுத்தி, இஸ்ரோ ராக்கெட் மோட்டார்களுக்கு, கூட்டு திட செலுத்துபொருளை உருவாக்குகிறது. 2.8 மீ விட்டம் மற்றும் 22 மீ நீளம், 450 டன் உந்துதல் அளவு மற்றும் 160 டன் எடையுள்ள, ஐந்து பாகமாக பிரிக்கப்பட்ட மோட்டாரான, பிஸ்ல்வி இன் முதல் நிலை ஊக்க மோட்டார் உட்பட, இங்கு பல திட மோட்டார்கள் உருவாக்கப்படப்படுகிறது.\n\nராக்கெட்டின் மோட்டார்கள் மற்றும் அதன் துணை அமைப்புகள் பறக்க தகுதியானவையாக அறிவிக்கப்படுவதற்கு முன்னர் கடுமையான தரை சோதனை மற்றும் மதிப்பிடுதல் செய்யப்படுகின்றன. ஷாரில் உள்ள வசதிகள், பொருத்தமான சுற்றுப்புற நிலைமைகள் மற்றும் உருவகப்படுத்தப்பட்ட உயரமான நிலைமைகளில், திட ராக்கெட் மோட்டார்களை சோதனை செய்ய பயன்படுத்தப்படுகின்றன.இவற்றை தவிர, அதிர்வு, அதிர்ச்சி, மாறா முடுக்கம் மற்றும் வெப்ப / ஈரப்பதம் பரிசோதனைகள் செய்ய வசதிகளும் அங்கு உள்ளன.\n\nஷாரில் சிறிய புவி சுற்றுவட்ட பாதை, துருவ சுற்றுப்பாதையில் மற்றும் நிலை-பூகோள நிலை மாறும் சுற்றுப்பாதை ஆகிய சுற்றுப்பாதைகளில் செயற்கைக்கோள்களை விண்ணில் செலுத்தும் கட்டமைப்புகள் உள்ளன. வாகன ஒருங்கிணைப்பு, எரிபொருள் மற்றம், சரிபார்த்து அனுப்புதல் மற்றும் ஏவுதல் நடவடிக்கைகளுக்கு, ஏவுதல் வளாகங்கள் ஆதரவு வழங்குகின்றன. இம்மையம் வளிமண்டல ஆய்வுகள் செய்ய ஒலி ஏவுகணைகளை செலுத்தும் வசதிகளையும் கொண்டுள்ளது. மொபைல் சேவை கோபுரம், ஏவுமிடம், வெவ்வேறு ஏவுதல் நிலைகள் & விண்கலத்திற்கு தயாரிப்பு வசதிகள், திரவ தள்ளுந்திகளின் சேமிப்பு, பரிமாற்றம் மற்றும் சேவை வசதிகள், ஆகியவை பிஸ்ல்வி/ ஜிஸ்ல்வி ஏவுதல் வளாகத்தின் முக்கிய பாகங்களாகும்.\n\nGSLV Mk III திட்டத்திற்கு துணைபுரிய, கூடுதல் வசதிகள் SDSC இல் அமைக்கப்பட உள்ளன. 200 டன்கள் திட செலுத்துபொருள் கொண்ட வலுவான வர்க்க உயர்த்திகளை தயாரிக்க, ஒரு புதிய ஆலை அமைக்கப்பட உள்ளது. நிலை சோதனை வளாகம், S-200 உயர்த்து பொருளை கையாள தகுதிபெறுவதற்காக புதுப்பிக்கப்பட உள்ளது. ஒரு திட நிலை ஒருங்கிணைப்பு கட்டிடம், செயற்கைக்கோள் தயாரிப்பு மற்றும் நிரப்புதல் வசதி மற்றும் வன்பொருள் சேமிப்பு கட்டிடங்கள் ஆகியவை பிற புதிய வசதிகளாகும். ஏற்கனவே உள்ள திரவ செலுத்துபொருள் மற்றும் கடுங்குளிர் செலுத்துபொருள் சேமிப்பு மற்றும் நிரப்புதல் அமைப்புகள், செலுத்துபொருள் சேவை வழங்கல் வசதிகள் ஆகியவையும் புதுப்பிக்கப்பட உள்ளன. எல்லை கருவி அமைப்பும் மேலும் மேம்படுத்தப்பட உள்ளது.\n\nSection::::ஏவுமிடங்கள்.\nSection::::பழைய ஏவுமிடம் (ஏவுமிடம்-I).\nஇது 1960 இன் பிற்பகுதியிண் போது ஷாரில் கட்டப்பட்ட முதல் ஏவுமிடமாகும். இது 1971 ல் செயல்பாட்டிற்கு வந்த பின்னர் பல ஏவுதல்கள் இங்கு நடைபெற்றுள்ளன. இது இன்றும் செயல்பாட்டி உள்ளது;பிஸ்ல்வி செயற்கை கோள்களை ஏவுவுதற்கு பயன்படுத்தப்படுகிறது.\n\nSection::::இரண்டாம் ஏவுமிடம்.\nஷாரில் உள்ள இரண்டாம் ஏவுமிடம் ஒரு புத்தம் புதிய நவீநமயமான ஏவுதல் வளாகமாகும். இரண்டாம் ஏவுமிடம், அடுத்த தசாப்தத்தில் மற்றும் அதற்கு அப்பால் கட்டப்பட்ட உள்ள மேம்பட்ட ஏவுதல் வாகனங்கள் உட்பட இஸ்ரோவின் அனைத்து ஏவுதல் வாகனங்களையும் கையாளும் திறனுடைய, உலகளாவிய ஏவுமிடமாக கட்டப்பட்டுள்ளது. இது 2005 ல் செயல்பாட்டிற்கு வந்தது.\n\nSection::::மூன்றாம் ஏவுமிடம்.\nமூன்றாவது ஏவுமிடம் ரூ 600 கோடி செலவில் மனிதனை விண்வெளியில் செலுத்தும் பணிக்காக கட்டப்பட்டு வரப்படுகிறது. இதை 2012 க்குள் கட்டி முடிக்க திட்டமிடப்பட்டுள்ளது மற்றும் முதல் சோதனை விமானம் 2013 ல் நடக்க உள்ளது.\n"}
{"id": "90247", "url": "https://ta.wikipedia.org/wiki?curid=90247", "title": "டபிள்யூ. பி. யீட்சு", "text": "டபிள்யூ. பி. யீட்சு\n\nவில்லியம் பட்லர் யீட்சு அல்லது வில்லியம் பட்லர் யீட்ஸ் (\"William Butler Yeats\", சூன் 13, 1865 – சனவரி 28, 1939) ஒரு ஐரிய கவிஞர் மற்றும் நாடகாசிரியர். 20ம் நூற்றாண்டு இலக்கியத்தின் பெரும் புள்ளிகளில் ஒருவராகக் கருதப்படுபவர். ஐரிய மற்றும் பிரிட்டானிய இலக்கிய உலகுகளில் முக்கியமானவராக இருந்த யீட்சு அயர்லாந்தின் செனட் (நாடாளுமன்ற மேல்சபை) உறுப்பினராகவும் இருமுறை பணியாற்றியுள்ளார்.\n\n19 மற்றும் 20ம் நூற்றாண்டுகளின் ஐரிய இலக்கிய மறுமலர்ச்சிக்கு வித்திடவர் இவரே. யீட்சு லேடி கிரகோரி மற்றும் எட்வார்ட் மார்ட்டினுடன் இணைந்து டப்ளினின் புகழ்பெற்ற ஆபி நாடக அரங்கை உருவாக்கினார். அரங்கின் ஆரம்ப காலத்தில் அதன் தலைவராகவும் பணியாற்றினார். 1923ம் ஆண்டு யீட்சுக்கு இலக்கியத்துக்கான நோபல் பரிசு வழங்கப்பட்டது. நோபல் பரிசினை பெற்ற பிறகு தங்களது மிகச்சிறந்த படைப்புகளைப் படைத்த ஒரு சில படைப்பாளிகளுள் யீட்சும் ஒருவர். டப்ளினில் பிறந்த யீட்சு தனது இளவயதில் கிரேக்க தொன்மவியல் கதைகளையும், நாட்டார் கதைகளையும் விரும்பிப் படித்தார். அவற்றின் தாக்கம் அவரது இலக்கிய வாழ்வின் முதற்கட்டத்தில் படைத்த படைப்புகள் (19ம் நூற்றாண்டின் முடிவு வரை) தெரிகிறது. 1889ம் ஆண்டு அவரது முதல் கவிதைப் படைப்பு வெளியானது. அவரது ஆரம்பகால கவிதைகளில் எட்மண்ட் ஸ்பென்சர் மற்றும் பெர்சி பைஷ் ஷெல்லி ஆகியோரின் தாக்கமும் தெரிகிறது. 20ம் நூற்றாண்டில் யீட்சு தனது இளமைக்கால கடந்தநிலைவாத (transcendentalism) கருத்துகளை விடுத்து, தனது படைப்புகளில் யதார்த்தவாதத்தை பின்பற்றத் தொடங்கினார். யீட்சு தனது வாழ்நாளின் பல்வேறு காலகட்டங்களில் தேசியவாதம், செவ்வியல் தாராண்மையியம், எதிர்வினைப் பழமைவாதம் பெருமாற்ற அழிவுவாதம் போன்ற பல்வேறு கொள்கைகளைப் பின்பற்றினார்.\n\n\n"}
{"id": "90259", "url": "https://ta.wikipedia.org/wiki?curid=90259", "title": "2010 ஆசிய விளையாட்டுப் போட்டிகள்", "text": "2010 ஆசிய விளையாட்டுப் போட்டிகள்\n\n2010 ஆசிய விளையாட்டுப் போட்டிகள், பரவலாக XVI ஆசியட், நவம்பர் 12 முதல் நவம்பர் 27, 2010 வரை சீனாவில் குவாங்சோவில் நடைபெற்றது. 1990ஆம் ஆண்டு பெய்சிங்கில் நடந்த ஆசிய விளையாட்டுப் போட்டிகளுக்கு அடுத்து குவாங்சோ சீனாவின் இரண்டாவது நகரமாக நடத்துகிறது.இதுவரை நடந்த ஆசிய விளையாட்டுப் போட்டிகளில் மிகப் பெரியதாக 42 விளையாட்டுகளில் 476 போட்டிகள் நடைபெறவுள்ளன. அம்மான், கோலாலம்பூர், சியோல் போன்ற பல நகரங்கள் மறுத்தமையால் சூலை 1,2004 அன்று குவாங்சோ மட்டுமே தனிநகரமாக நடத்த ஏலத்தை வென்றது.அண்மை நகரங்களான டோங்குவான்,ஃபோசன்,சன்வே ஆகியனவும் கூட்டாக விளையாட்டுக்களை நடத்தும்.\n\nSection::::நிகழிடங்கள்.\nமொத்தம் 53 போட்டிக் களங்களும் 17 பயிற்சிக் களங்களும் அமைக்கப்பட்டுள்ளன.விளையாட்டுகள் சிற்றூர் உள்ளிட்ட நான்கு நிகழிடங்கள் குவாங்டோங் மாநிலத்திற்கு வெளியே உள்ளது. இவற்றிற்கான கட்டுமான செலவு ￥15 பில்லியனாக நடத்தும் குழு அறிவித்துள்ளது.\n\nஏப்ரல் 19, 2009, விழாக்குழுவினர் பவழ நதியில் அமைந்த ஹைக்சின்சா தீவில் திறப்புவிழா மற்றும் மூடுவிழா நடத்த திட்டமிட்டுள்ளனர்.\nSection::::துவக்கவிழா.\nநவம்பர் 12, 2010 அன்று உள்ளூர்நேரம் 20:04க்கு விளையாட்டுக்களின் துவக்கவிழா நடைபெற்றது. வரலாற்றில் முதன்முறையாக விளையாட்டரங்கின் வெளியே பவழநதியில் அமைந்த ஹைக்சின்சா தீவில் நடைபெற்றது.ஒவ்வொரு அணியின் சார்பாக 45 படகுகள் பங்கேற்றன. இவ்விழாவிற்கு சீனப்பிரதமர் வென் ஜியாபோ, பாக்கித்தான் அதிபர் அசிஃப் அலி சர்தாரி, தாய் பிரதமர் அபிசித் வெஜ்ஜஜிவா, வருகை தந்து சிறப்பித்தனர்.\nSection::::கவலைகளும் சர்ச்சைகளும்.\nSection::::காற்று தரம்.\n2008 பெய்சிங் போலவே குவாங்சோ நகரமும் காற்றின் தரத்தை உயர்த்துவதில் தீவிரமாக இருந்தது. இதற்கான இயக்கத்திற்காக ￥600 மில்லியன்கள் ஒதுக்கியும் 2009ஆம் ஆண்டு இறுதியில் 32 வேதி ஆலைகளை மூடியும் தனது கடமையை ஆற்றியது. \nசூலை 13, 2010 வெளியான அறிக்கையின்படி காற்றின் தரம் 2009ஆம் ஆண்டு 2004ஆம் ஆண்டினதைவிட 12.01% உயர்ந்து 95.07% எட்டியது; இருப்பினும் இதனை எட்ட ￥24 பில்லியன் செலவானது. தற்போது விளையாட்டு நிர்வாகம் காற்றுமாசினைக் குறைக்க மகிழுந்து போக்குவரத்தை 40%வரை குறைத்துள்ளனர் மற்றும் 11 நகரங்களில் தழல்சூட்டு கடைகளை தடைசெய்துள்ளனர்.\n\nSection::::மாண்டரின் அல்லது காந்தோநீசிய மொழி.\nதொலைக்காட்சி செய்திகளில் குவாங்சோவில் பெரும்பான்மையாகப் பேசப்படும் காந்தோநீசிய மொழியில் இல்லாது மாண்டரின் மொழியை பயன்படுத்த நகரத்தின் \"சீனமக்கள் அரசியல் கலந்தாய்வு மாநாடு\"(CPPCC) எடுத்த முடிவிற்கு பெரும் எதிர்ப்பு எழுந்தது. காந்தோநீசிய மொழிக்கு இருதரப்பில் பாதிப்பு ஏற்பட்டது.முதலாவதாக \"உள்ளூர் குடிபெயர்தல்\" - பிற பிராந்தியங்களிலிருந்து மக்கள் குவாங்டோங் மாநிலத்திற்கு இடம் பெயர்தல்.14 மில்லியன் மக்களில் புதிதாக குடிபெயர்ந்தவர்களில் பாதிக்கும் மேலானவர்கள் காந்தோநீசியம் பேசாதவர்கள்.இரண்டாவது அரசுக் கொள்கையான \"சீரான சமுதாயம்\";சீன மக்கள் குடியரசின் 1982ஆம் ஆண்டு அரசியல் சட்டத்தின் 19ஆம் பிரிவு மாண்டரின் வகைப்பட்ட புதோங்குவாவை ஆட்சிமொழியாக அங்கீகரித்துள்ளது.சூன் 2010இல் நடந்த வாக்கெடுப்பில் கலந்துகொண்ட 30,000 பேரில் 80% காந்தோநீசியத்திலிருந்து மாண்டரின் மாற எதிர்ப்பு தெரிவித்துள்ளனர்.\n\nSection::::துடுப்பாட்டம்.\nஇந்த விளையாட்டுகளில் முதன்முறையாக நடத்தப்படும் ஐந்து போட்டிகளில் துடுப்பாட்டமும் ஒன்று.இருப்பினும் துடுப்பாட்டத்தில் சிறந்த வரலாற்றைக் கொண்டுள்ள இந்தியத் துடுப்பாட்டக் கட்டுப்பாடு வாரியம் தனது முன்னதான \"பன்னாட்டு வாக்குறுதி\"களைக் கருத்தில்கொண்டு தேசிய துடுப்பாட்ட அணியை அனுப்ப மறுத்துள்ளது. இதேவேளையில் இதன் முதன்மை போட்டியாளர்களான பாக்கித்தானும் இலங்கையும் தங்களது பங்கேற்பை உறுதி செய்துள்ளன. \nSection::::பதக்கப் பட்டியல்.\nபதக்கப் பட்டியலில் இடம் பிடித்த முதல் பத்து நாடுகளின் விவரம்:\nSection::::குவாங்சோ ஆசியட்டில் இந்தியா.\nஇந்திய விளையாட்டு வீரர்களின் அணிவகுப்பு நீள்துப்பாக்கி சுடுதல் வீரர் ககன் நரங் தலைமையில் நடந்தேறியது. இதுவரை நடந்துள்ள 16 ஆசிய விளையாட்டுப் போட்டிகளில் இந்தியாவின் மிகச்சிறப்பான பங்களிப்பு நிறைந்த போட்டிகளுள் இதுவும் ஒன்று. 14 தங்கங்களுடன் மொத்தம் 64 பதக்கங்களைப் பெற்றது இந்தியா. \n\n"}
{"id": "90262", "url": "https://ta.wikipedia.org/wiki?curid=90262", "title": "த்", "text": "த்\n\nத் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"தகர மெய்\" அல்லது \"தகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இத்தன்னா\" என வழங்குவர்.\n\nSection::::\"த்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் த் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் \"த்\" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது த், ந் என்னும் இரண்டும் நாக்கின் நுனி மேல்வாய்ப் பல்லின் அடியைப் பொருந்த உருவாவதால் த், ந் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90264", "url": "https://ta.wikipedia.org/wiki?curid=90264", "title": "ந்", "text": "ந்\n\nந் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தோராவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"நகர மெய்\" அல்லது \"நகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இந்தன்னா\" என வழங்குவர். தனி மெய்களாக நிற்கும்போது ந், ன் என்பவற்றிடையே ஒலிப்பு வேறுபாடு தெளிவாக உள்ளது. எனினும் இவ்விரண்டு எழுத்துக்களுடனும் உயிர்கள் சேர்ந்து உருவாகும் இவ்வெழுத்துக்களின் ஒத்த உயிர்மெய்களிடையே ஒலிப்பு வேறுபாடு இல்லை. இதனால் இவ்விரு எழுத்துக்களையும் முறையே \"நகரம்\", என்றும் \"ன்கரம்\" என்றும் எழுத்தில் வேறுபாடு காட்ட முடிந்தாலும், சொல்லும்போது ஒலிப்பு வேறுபாடு இருக்காது. இதனால் இவற்றை வேறுபடுத்திக் குறிப்பிட வேண்டியபோது அவற்றுக்கு முன்வரும் எழுத்துக்களைக் குறித்து ன் ஐ \"றன்னகரம்\" என்றும் ந் ஐத் \"தன்னகரம்\" என்றும் குறிப்பிடப்படுவது வழக்கம்.\n\nSection::::\"ந்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ந் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ந் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது த், ந் என்னும் இரண்டும் நாக்கின் நுனி மேல்வாய்ப் பல்லின் அடியைப் பொருந்த உருவாவதால் த், ந் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90266", "url": "https://ta.wikipedia.org/wiki?curid=90266", "title": "ப்", "text": "ப்\n\nப் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்திரண்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"பகர மெய்\" அல்லது \"பகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இப்பன்னா\" என வழங்குவர்.\n\nSection::::\"ப்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ப் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் \"ப்\" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ப், ம் என்னும் இரண்டும் மேலுதடும் கீழுதடும் பொருந்த உருவாவதால் ப், ம் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90268", "url": "https://ta.wikipedia.org/wiki?curid=90268", "title": "ம்", "text": "ம்\n\nம் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்துமூன்றாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"மகர மெய்\" அல்லது \"மகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இம்மன்னா\" என வழங்குவர். \n\nSection::::\"ம்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ம் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ம் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ப், ம் என்னும் இரண்டும் மேலுதடும் கீழுதடும் பொருந்த உருவாவதால் ப், ம் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90270", "url": "https://ta.wikipedia.org/wiki?curid=90270", "title": "ய்", "text": "ய்\n\nய் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்துநான்காவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"யகர மெய்\" அல்லது \"யகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இய்யன்னா\" என வழங்குவர். \n\nSection::::\"ய்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ய் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ய் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..\n\n"}
{"id": "90272", "url": "https://ta.wikipedia.org/wiki?curid=90272", "title": "ர்", "text": "ர்\n\nர் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தைந்தாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ரகர மெய்\" அல்லது \"ரகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இர்ரன்னா\" என வழங்குவர். \n\nSection::::\"ர்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ர் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ர் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..\n\n"}
{"id": "90273", "url": "https://ta.wikipedia.org/wiki?curid=90273", "title": "ல்", "text": "ல்\n\nல் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தாறாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"லகர மெய்\" அல்லது \"லகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இல்லன்னா\" என வழங்குவர். \n\nSection::::\"ல்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ல் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ல் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..\n\n"}
{"id": "90274", "url": "https://ta.wikipedia.org/wiki?curid=90274", "title": "வ்", "text": "வ்\n\nவ் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தேழாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"வகர மெய்\" அல்லது \"வகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இவ்வன்னா\" என வழங்குவர். \n\nSection::::\"வ்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் வ் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் வ் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..\n\n"}
{"id": "90275", "url": "https://ta.wikipedia.org/wiki?curid=90275", "title": "ழ்", "text": "ழ்\n\nழ் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தெட்டாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ழகர மெய்\" அல்லது \"ழகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இழ்ழன்னா\" என வழங்குவர்.\n\nSection::::\"ழ்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ழ் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ழ் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..\n\n"}
{"id": "90276", "url": "https://ta.wikipedia.org/wiki?curid=90276", "title": "ள்", "text": "ள்\n\nள் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் இருபத்தொன்பதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"ளகர மெய்\" அல்லது \"ளகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இள்ளன்னா\" என வழங்குவர். \n\nSection::::\"ள்\" இன் வகைப்பாடு.\nதமிழ் எழுத்துக்களின் உள்ள உயிரெழுத்து, மெய்யெழுத்து என்னும் இரண்டு வகைகளில் ள் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ள் இடையின மெய் வகையைச் சேர்ந்தது. இவ்வெழுத்து, வல்லினம் பிறக்கும் மார்புக்கும், மெல்லினம் பிறக்கும் மூக்குக்கும் இடைப்பட்ட இடமான கழுத்தில் பிறப்பதால் இடையின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ய், ர், ல், வ், ழ், ள் ஆகிய ஆறும் ஓரினத்தைச் சேர்ந்தவையாகக் கொள்ளப்படுகின்றன..\n\n"}
{"id": "90282", "url": "https://ta.wikipedia.org/wiki?curid=90282", "title": "ற்", "text": "ற்\n\nற் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் முப்பதாவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"றகர மெய்\" அல்லது \"றகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இற்றன்னா\" என வழங்குவர். \n\nSection::::\"ற்\" இன் வகைப்பாடு.\nதமிழ் எழுத்துக்களில் உள்ள உயிரெழுத்து, மெய்யெழுத்து என்னும் இரண்டு வகைகளில் ற் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் \"ற்\" வல்லின மெய் வகையைச் சேர்ந்தது. இவ்வெழுத்து, வன்மையான ஓசை உடையது ஆதலால் வல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ற், ன் என்னும் இரண்டும் மேல்வாயை நாவின் நுனி நன்றாகப் பொருந்த உருவாவதால் ற், ன் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90283", "url": "https://ta.wikipedia.org/wiki?curid=90283", "title": "கீரங்கீரனார்", "text": "கீரங்கீரனார்\n\nகீரங்கீரனார் சங்ககாலப் புலவர்களில் ஒருவர். கீரம் என்னும் ஊரில் வாழ்ந்த கீரனார் இவர். இவரது பாடல் ஒன்றே ஒன்று மட்டும் உள்ளது. அது நற்றிணை 78 எண்ணுள்ள பாடலாக அமைந்துள்ளது. \nதலைவியும் தோழியும் பேசிக்கொள்கின்றனர்.\n\nSection::::பாடல் சொல்லும் செய்தி.\nஇடம்; வாள்போல் இருக்கும் கழிமுகம். அதில் சுறா மேய்மிறது. அதில் பூத்திருக்கும் நீல நிற நெய்தல் பூவின்மேல் புன்னைப் பூக்களின் மகரந்தத் தாதுகள் உதிர்கின்றன. அருகில் தாழம்பூ பூத்திருக்கிறது. இப்படிப்பட்ட இடத்தில் நாம் நின்றுகொண்டிருக்கிறோம்.\n\nஇங்கே அவர் இல்லையே என்று நாம் துன்றுகிறோம். அதோ கேள்! அவர் திருமணம் சொய்துகொள்ள வரும் தோரின் மணியோசை கேட்கிறது.\n\nஅவரது தேரோட்டி குதிரையைத் தார்க்கோல் செய்யாமல் மெதுவாக ஓட்டிவருகிறான். (நாம் பதறிக்கொண்டிருக்கிறோம்)\n"}
{"id": "90285", "url": "https://ta.wikipedia.org/wiki?curid=90285", "title": "ன்", "text": "ன்\n\nன் () தமிழ் மொழியின் எழுத்துக்களில் ஒன்று. இது தமிழ் நெடுங்கணக்கில் முப்பத்தோராவது எழுத்து. இது மொழியின் ஒரு ஒலியையும், அவ்வொலியைக் குறிக்கும் வரிவடிவத்தையும் குறிக்கும். இவ்வெழுத்தை \"னகர மெய்\" அல்லது \"னகர ஒற்று\" என்பர். எனினும் பொதுப் பேச்சு வழக்கிலும், பிள்ளைகளுக்கு எழுத்துக் கற்பிக்கும்போதும் இவ்வெழுத்தை \"இன்னன்னா\" என வழங்குவர். தனி மெய்களாக நிற்கும்போது ந், ன் என்பவற்றிடையே ஒலிப்பு வேறுபாடு தெளிவாக உள்ளது. எனினும் இவ்விரண்டு எழுத்துக்களுடனும் உயிர்கள் சேர்ந்து உருவாகும் இவ்வெழுத்துக்களின் ஒத்த உயிர்மெய்களிடையே ஒலிப்பு வேறுபாடு இல்லை. இதனால் இவ்விரு எழுத்துக்களையும் முறையே \"நகரம்\", என்றும் \"னகரம்\" என்றும் எழுத்தில் வேறுபாடு காட்ட முடிந்தாலும், சொல்லும்போது ஒலிப்பு வேறுபாடு இருக்காது. இதனால் இவற்றை வேறுபடுத்திக் குறிப்பிட வேண்டியபோது அவற்றுக்கு முன்வரும் எழுத்துக்களைக் குறித்து ன் ஐ \"றன்னகரம்\" என்றும் ந் ஐத் \"தன்னகரம்\" என்றும் குறிப்பிடப்படுவது வழக்கம். ண், ன் ஆகிய எழுத்துக்களிடையே ஒலிப்பு வேறுபாடுகள் உள்ளனவாயினும் பலர் இவற்றை வேறுபடுத்தி ஒலிப்பதில்லை. எழுதுவதிலும் சில சமயங்களில் சில மாணவர்கள் குழப்பம் அடைவது உண்டு. இதனால் இவற்றை வேறுபடுத்திச் சொல்வதற்காக இரண்டு சுழி நானா, மூன்றுசுழி ணானா என்று கூடுதல் விளக்கத்துடன் சொல்லும் வழக்கமும் உண்டு.\n\nSection::::\"ன்\" இன் வகைப்பாடு.\nதமிழ் எழுத்துக்களில் உள்ள உயிரெழுத்து, மெய்யெழுத்து என்னும் இரண்டு வகைகளில் ன் மெய்யெழுத்து வகையைச் சேர்ந்தது. மெய்யெழுத்துக்கள் அரை மாத்திரை அளவே ஒலிக்கும் தன்மை வாய்ந்தன. இதனால் இவ்வெழுத்தும் அரை மாத்திரை அளவுடனேயே ஒலிக்கும் \n\nதமிழ் எழுத்துக்களில் மெய்யெழுத்துக்கள் வல்லினம், மெல்லினம், இடையினம் என மூன்று இனங்களாகப் பிரிக்கப்பட்டுள்ளன. இவற்றில் ன் மெல்லின மெய் வகையைச் சேர்ந்தது. இவ்வெழுத்து, மென்மையான ஓசை உடையது ஆதலால் மெல்லின வகையுள் சேர்க்கப்பட்டுள்ளது.\n\nSection::::இனவெழுத்துக்கள்.\nஎழுத்து ஒலியின் பிறப்பிடம் (இடம்), முயற்சி என்பவற்றின் அடிப்படையில் எழுத்துக்களை இனங்களாகப் பிரிப்பதுண்டு. அது போலவே பொருள், வடிவு என்பவற்றாலும் இனங்கள் பிரிக்கப்படுகின்றன. ஒலியின் பிறப்பிடம், முயற்சி என்பவற்றின் அடிப்படையில் பார்க்கும்போது ற், ன் என்னும் இரண்டும் மேல்வாயை நாவின் நுனி நன்றாகப் பொருந்த உருவாவதால் ற், ன் இரண்டும் ஒன்றுக்கு ஒன்று இன எழுத்தாக அமைகின்றன..\n\n"}
{"id": "90287", "url": "https://ta.wikipedia.org/wiki?curid=90287", "title": "கீரந்தையார்", "text": "கீரந்தையார்\n\nகீரந்தையார் சங்ககாலப் புலவர்களில் ஒருவர். கீரன் தந்தை என்னும் சொற்கள் சேர்ந்தால் கீரந்தை என அமையும் என்பது தொல்காப்பிய நெறி. திருமாலைப் போற்றும் பரிபாடல் ஒன்று மட்டும் இவர் பாடலாக உள்ளது. அது பரிபால் நூலில் 2ஆம் பாடல்.\n\nSection::::பாடலில் காணப்படும் செய்தி.\nஇந்தப் பாடலின் தொடக்கத்தில் அடிகள் சிதைந்துள்ளன.\n\nதிருமால் கேழல்(பன்றி) உருவில் தோன்றிய ஊழி முதல்வன் என்று குறிப்பிடும்போது ஊழிகளை இப்பாடல் பட்டியலிடுகிறது. 1 விசும்பின் ஊழி - இந்த ஊழியில் பசும்பொன் உலகமும்(வானுலகம்) மண்ணுலகமும் பாழாயிற்று. 2 ஒன்றன் ஊழி - வானத்தில் நிசை தெரியாத ஊழி. 3 வளி ஊழி - காற்று தோன்றிற்று. 4 தீ ஊழி. 5 பனி ஊழி - பனியும் மழையும் பெய்தழித்த ஊழி. 6 வெள்ளத்தில் மூழ்கிக் கிடந்த ஊழி. 7 நிலம் தோன்றிய ஊழி. 8 நீரில் நெய்தல், குவளை, ஆம்பல் பூத்து சங்குகள் மேய்ந்த ஊழி. இந்த ஊழியில்தான் திருமால் கேழல் உருவில் தோன்றினான்.\n\nதிருமால் ஆழி முதல்வன். சங்குநிற வாலியோன்(பலராமன்) திருமாலுக்கு அண்ணன். பனைக்கொடியோன் திருமாலுக்குத் தம்பி.\n\nமேலும் அமிழ்தம் கடைந்தது போன்ற வரலாறுகளும் இப்பாடலில் கூறப்பட்டுள்ளன.\n"}
{"id": "90292", "url": "https://ta.wikipedia.org/wiki?curid=90292", "title": "பெரு விரல்", "text": "பெரு விரல்\n\nபெரு விரல் என்பது கை, கால் இவைகளின் பெரிய விரல் அல்லது கட்டைவிரல் () என்பது ஆகும். இக்கட்டைவிரல் ஆனது கையின் முதல் விரல் ஆகும்.\n\n"}
{"id": "90293", "url": "https://ta.wikipedia.org/wiki?curid=90293", "title": "திருக்கோவில்", "text": "திருக்கோவில்\n\nதிருக்கோவில் இலங்கையின் கிழக்கு மாகாணத்தில் அம்பாறை மாவட்டத்தில் அமைந்துள்ள ஒரு தமிழர்கள் வாழும் கிராமம். இங்கு இந்துக்களே அதிகமாக வாழ்கிறார்கள், முக்கிய வருமானம் நெல் வயல், மற்றும் மீன்பிடித் தொழிலும் ஆகும், பல இந்து ஆலயங்களை கொண்டுள்ளது. திருக்கோவில் பிரதேசத்தில் உள்ள ஊர்கள் தம்பிலுவில், விநாயகபுரம், தாண்டியடி, தம்பட்டை. அக்கரைப்பற்று,கஞ்சிகுடிச்சாறு கிராமத்தில் இருந்து 8 மைல் தொலைவில் இது அமைந்துள்ளது.\n\nதிருக்கோவிலில் அமைந்துள்ள முக்கிய ஆலயம் சித்திரவேலாயுத சுவாமி ஆலயம் ஆகும்.\n\n"}
{"id": "90295", "url": "https://ta.wikipedia.org/wiki?curid=90295", "title": "ஆள்காட்டி விரல்", "text": "ஆள்காட்டி விரல்\n\nஆள்காட்டி விரல் என்பது கைகளின் பெருவிரலுக்கு அடுத்த விரல் ஆகும் . இவ்விரல் ஒரு பொருள் அல்லது ஒரு மனிதனையோ சுட்டிகாட்ட உதவும் ஆகையால் இதனை ஆட்காட்டி விரல் அல்லது சுட்டுவிரல் என்று பொதுவாக தமிழில் அழைப்பர். இக்கட்டைவிரல் ஆனது கையின் இரண்டாவது விரல் ஆகும்.\n\n"}
{"id": "90299", "url": "https://ta.wikipedia.org/wiki?curid=90299", "title": "சத் பூசை", "text": "சத் பூசை\n\nசத் (Chhath)(இந்தி:छठ}}, அல்லது தாலா சத் அல்லது சூரிய சட்டி எனப்படும் ஓர் இந்து விழாவாகும். உயிர்கள் வாழக் காரணமாக விளங்கும் கதிரவனுக்கு நன்றி தெரிவிக்குமுகமாக இவ்விழா கொண்டாடப்படுகிறது. தாங்கள் நேர்ந்துகொண்ட விருப்பங்களை நிறைவேற்றியமைக்காகவும் நன்றி தெரிவிக்க இவ்விழா கடைபிடிக்கப்படுகிறது. கடுமையான வழிபாடு விதிகளைக் கொண்ட இவ்விழா நான்கு நாட்கள் கொண்டாடப்படுகிறது. நீர்நிலைகளில் (கங்கை எனக் கருதி) குளித்து நீர்கூட அருந்தாது உண்ணாநோன்பிருத்தல்,நீரில் நெடுநேரம் நிற்றல் மற்றும் கதிர் எழும்,விழும் காலங்களில் அருக்கியம் (படையல்)விடுதல் என்ற கூறுகளை உள்ளடக்கியது.\n\nஇப்பண்டிகை பீகார், சார்க்கண்ட் மற்றும் நேபாளத்தின் டேரைப் பகுதியில் பரவலாக கொண்டாடப்பட்டாலும் தற்காலத்தில் இம்மக்கள் இடம் பெயர்ந்துள்ள நாட்டின் பிற பகுதிகளிலும் நகரங்களிலும் சிறப்பாகக் கொண்டாடப்படுகிறது.மும்பை மற்றும் மொரீசியஸ்போன்ற இடங்களிலும் பெருந்திரளான மக்கள் ஆற்றோரங்களில் கூடி கொண்டாடுகின்றனர்.\n\nSection::::சத் பூசையும் மகாராட்டிர நிர்மாண சேனாவின் எதிர்ப்பும்.\nமிகப் பெருமளவில் மும்பையில் புதிதாகக் குடிபெயர்ந்த வட மாநிலத்தவர் சத் பூசையைக் கொண்டாடுவது \"அரசியல் நோக்குடன்\" வளர்க்கப்படுவதாகவும் \"எண்ணிக்கை பலத்தை எடுத்துக் காட்டும் நாடகம்\" என்றும் புதியதாக மகாராட்டிர நிர்மாண சேனா என்ற கட்சியை நிறுவிய ராஜ் தாக்ரே குற்றம் சாட்டினார்.ஆற்றோரங்களில் கொண்டாடப்பட்ட பண்டிகை கடலோரத்தில் கொண்டாடப்படுவதின் நோக்கத்தை கேள்வி எழுப்பினார். இவரது பேச்சுக்களுக்கு எதிராக பட்னா நீதிமன்றத்தில் வழக்கு தொடரப்பட்டது. மேலும் இவர் உள்ளூர் பண்பாட்டைச் சிதைப்பதாகவும் குற்றம் சாட்டினார்.\n"}
{"id": "90300", "url": "https://ta.wikipedia.org/wiki?curid=90300", "title": "நடு விரல்", "text": "நடு விரல்\n\nநடுவிரல் என்பது கை, கால் இவைகளின் நடுவில் உள்ள (மூன்றாவது) விரல் ஆகும் . இவ்விரல் ஐவிரல்களுள் நடுவிலுள்ள விரல், ஆகையால் இதனை நடுவிரல் என்று ஆழைப்பர். நடுவிரல் ஆனது கையின் மூன்றவது விரல் ஆகும்.\n\n"}
{"id": "90301", "url": "https://ta.wikipedia.org/wiki?curid=90301", "title": "மோதிர விரல்", "text": "மோதிர விரல்\n\nமோதிரவிரல் என்பது கையில் மோதிரம் அணியும் (சுண்டுவிரலுக்கு அடுத்த) விரல் ஆகும். இதனை ஆழிவிரல் என்றும் ஆழைப்பர். மோதிரவிரல் ஆனது கையின் நான்கவது விரல் ஆகும்.\n\n"}
{"id": "90304", "url": "https://ta.wikipedia.org/wiki?curid=90304", "title": "சுண்டு விரல்", "text": "சுண்டு விரல்\n\nசிறுவிரல் என்பது பெருவிரலிலிருந்து கடைசியாகவுள்ள விரல் ஆகும். இதனை சுண்டுவிரல் என்றும் ஆழைப்பர். சுண்டுவிரல் ஆனது கையின் ஐந்தாவது விரல் ஆகும்.\n\n"}
{"id": "90307", "url": "https://ta.wikipedia.org/wiki?curid=90307", "title": "கணவாய் (உயிரினம்)", "text": "கணவாய் (உயிரினம்)\n\nகணவாய் (\"squid\") என்பது தலைக்காலிகள் வகுப்பைச் சேர்ந்த கணவாய் வடிவி என்ற பெருவரிசையில் உள்ள ஒரு கடல்வாழ் உயிரினம் ஆகும். இது மெல்லுடலி வகையைச் சேர்ந்தது. பெரும்பாலான கணவாய் இனங்கள் 60 சென்டிமீட்டர் வரை வளரக்கூடியவை என்றாலும் சிலவகை கணவாய்கள் 13 மீட்டர் வரை வளரக்கூடியவை. இது மிகவும் பிரபலமான உணவாகும்.மேற்கத்திய நாடுகளில் இது கலமாரி என்ற இத்தாலியன் பெயரால் அழைக்கப்படுகின்றது. கணவாய் என்பது ஆங்கிலத்தில் கட்டில் ஃபிஷ் (cuttlefish) என்றழைக்கப் படுவது. \n\nகணவாய்களை கடல்வாழ் பச்சோந்தி என்று சொல்வதும் உண்டு. காரணம் இவை எதிரிகளிடம் இருந்து தப்பிக்க தங்கள் உடல் மீதுள்ள கோலங்களையும் வண்ணங்களையும் சுற்றுப் புறத்திற்கேற்ப மாற்றிக் கொள்ளும் சக்தி படைத்தவை.\n\nகணவாய்களை எதிரிகள் (டால்ஃபின், சுறா மீன் போன்றவை) துரத்தும் போது தங்களைப் பாதுகாத்துக் கொள்வதற்காக அவை நிறம் கொண்ட திரவத்தினை கடலில் பாய்ச்சும். பெரிய கணவாய் கருப்பு நிற திரவத்தினையும், ஊசிக் கணவாய் நீல நிற திரவத்தினையும். கணவாய் பழுப்பு நிற திரவத்தினையும்,வெளி விடும்.\n\nகணவாயின் கண்ணில் உள்ள கருவிழி சற்று வினோதமானது. பல உயிரினங்களின் கண்ணில் கரு விழிகள் வட்ட வடிவில் இருக்கும். ஆனால் கணவாயின் கரு விழி டபிள்யூ (W) என்னும் ஆங்கில எழுத்தின் வடிவில் இருக்கும். \n"}
{"id": "90311", "url": "https://ta.wikipedia.org/wiki?curid=90311", "title": "ஸ்டீக் லார்சன்", "text": "ஸ்டீக் லார்சன்\n\nஸ்டீக் லார்சன் (\"Stieg Larsson\", ஆகஸ்ட் 15, 1954 – நவம்பர் 9 2004) ஒரு சுவீடிய இதழாளர் மற்றும் எழுத்தாளர். உலகப்புகழ் பெற்ற \"மில்லெனியம் டிரைலஜி\" (ஆயிரமாண்டு முப்புத்தகங்கள், Millennium Trilogy) என்ற புதின வரிசையை எழுதியவர். இப்புதின வரிசை இது வரை உலகெங்கும் பல மொழிகளில் மொழிபெயர்க்கப்பட்டு 2.7 கோடி படிகள் விற்றுள்ளது. 2008ம் ஆண்டில் உலகில் மிக அதிகமான புத்தகங்கள் விற்ற எழுத்தாளர் பட்டியலில் இரண்டாம் இடத்தைப் பெற்றவர்.\n\nலார்சன் இடதுசாரி கொள்கையுடைவர். தனது இளமைக்காலத்தில் எரித்திரியா நாட்டில் அரசு எதிர்ப்புப் போராளிகளுக்கு ஆயுதப்பயிற்சி அளிக்கத் தன்னார்வலராகச் சென்றவர். சுவீடிய பொதுவுடைமைக் கட்சியின் உறுப்பினராக இருந்தவர். சுவீடனின் திரொட்ஸ்கிய பத்திரிக்கையான \"ஃபியார்டே இண்டெர்நேஷனலேன்\" இதழின் ஆசிரியராகப் பணியாற்றினார். மேலும் \"இண்டெர்நேஷனலேன்\" இதழிலும் அடிக்கடி எழுதிவந்தார். சுவீடனில் வலதுசாரி சிந்தனைகளும் வெள்ளைப் பேரினவாத கருத்துகளும் பரவாமல் தடுக்க சுவீடிய எக்ஸ்போ அமைப்பைத் தொடங்கினார். அது வெளியிட்ட \"எக்ஸ்போ\" இதழின் ஆசிரியராகவும் பணியாற்றினார். சுவீடிய வலதுசாரி அமைப்புகளைப் பற்றி ஆய்வு செய்து புத்தகங்களையும் எழுதினார். சுவீடிய அறிபுனை ரசிகர் அமைப்புகளிலும் தீவிரமாகப் பணியாற்றி வந்தார்.\n\n2004ம் ஆண்டு லார்சன் மாரடைப்பால் காலமானார். அவர் வாழ்நாளில் பல புதினங்களை எழுதியிருந்தாலும் அவற்றை அவர் பதிப்பிக்க முயலவில்லை. மாலை நேரங்களில் தனது மனமகிழ்வுக்காக மட்டும் எழுதிவந்திருந்தார். அவரது மறைவுக்குக் பின் 2005ல் அவரது \"மென் சோம் ஹாடர் குவின்னோர்\"(பெண்களை வெறுக்கும் ஆண்கள், Män som hatar kvinnor) என்ற தலைபில் சுவீடனில் வெளியாகி பெருவெற்றி கண்டது. \"தி கேர்ல் வித் தி டிராகன் டாட்டூ\" (டிராகன் பச்சை குத்தியிருக்கும் இளம்பெண், The Girl with the Dragon Tattoo) என்ற பெயரில் ஆங்கிலத்தில் மொழிபெயர்க்கப்பட்டு உலகெங்கும் புகழ் பெற்றது; பல இலக்கிய விருதுகளையும் வென்றது. இதன் வெற்றியைத் தொடர்ந்து அந்த முப்புதின வரிசையின் அடுத்த இரு புதினங்களும் வெளியாகி அவையும் பெருவெற்றி பெற்றன. \"தி கேர்ல் வித் தி டிராகன் டாட்டூ\" சுவீடிய மொழியில் திரைப்படமாக எடுக்கப்பட்டது. தற்போது ஆங்கிலத்திலும் திரைப்படமாக எடுக்கப்பட்டு வருகிறது.\n\n"}
{"id": "90316", "url": "https://ta.wikipedia.org/wiki?curid=90316", "title": "குமரி விடுதலைப் போராட்டம்", "text": "குமரி விடுதலைப் போராட்டம்\n\nகுமரி விடுதலைப் போராட்டம் அல்லது தெற்கு எல்லைப் போராட்டம் என்பது தமிழ் பேசும் குமரி மக்கள் திருவிதாங்கூரிலிருந்து குமரி மாவட்டத்தை தமிழ் நாட்டுடன் இணைக்க திரு மார்சல் ஏ. நேசமணி தலைமையில் 1947 முதல் 1956 வரை நடத்தியப் தொடர் போராட்டத்தைக் குறிக்கும் . இப்போராட்டத்தின் விளைவாக நவம்பர் 1, 1956 ம் ஆண்டு குமரி மாவட்டம் தமிழகத்துடன் இணைந்தது. இப் போராட்டத்தை தலைமைதாங்கி வழிநடத்தி வெற்றி பெற்றதனால் குமரி மக்கள், நேசமணியை குமரித் தந்தை என்று அழைக்கின்றனர். \n\nSection::::வரலாறு.\nஇந்தியா 1947 ம் ஆகத்து 15ம் நாள் சுதந்திரம் பெற்றப் போது மன்னர் சமத்தானமான திருவிதாங்கூர் இந்திய கூட்டாட்சியில் சேருவதில்லை என்று முடிவெடுத்தது. இருப்பினும் வேறுவழியின்றி மன்னர் திரு சித்திரை திருநாள் பாலராமலர்மா, பல்வேறு சூழ்நிலைகளால் இந்திய கூட்டாட்சியில் 1947 செப்டம்பர் 4 ம் நாள் இணைத்தார். 1949 ம் ஆண்டு அன்றய திருவிதாங்கூர்-கொச்சி மாநிலத்துடன் குமரிப் பகுதி இணைக்கப்பட்டது. அக்காலத்தில் தென் திருவிதாங்கூரில் தென் தாலுக்காகளான நெய்யாற்றின்கரை, விளவக்கோடு, கல்குளம், அகத்தீசுவரம், மற்றும் தோவாளை ஆகியவற்றில் வாழ்ந்த பெருவாரியான மக்கள் தமிழை தாய் மொழியாக கொண்டிருந்தனர். முதல் மற்றும் இரண்டாம் ஐந்து ஆண்டுத் திட்டங்களில் இத் தமிழ் பகுதிகளில் விவசாய வளர்ச்சிக்காக வகுக்கப்பட்ட நீர்பாசன திட்டங்களான சிற்றாறு பட்டணம் கால்வாய் திட்டம், பெருஞ்சாணி அணைத் திட்டம், நெய்யாறு இடதுகரை கால்வாய்த் திட்டம், குழித்துறை நீரூற்றுத் திட்டங்களை மலையாள திருவிதாங்கூர் அரசு முடக்கியது. இதனால் வெறுப்படைந்த தமிழர்கள், திருவிதாங்கூரிலிருந்து பிரிந்து தமிழகத்துடன் இணைவதற்கு 1948 செப்டம்பர் மாதம் 8 ம் தேதி மார்சல் ஏ. நேசமணி தலைமையில் போராட்டங்களை தொடங்கினர். இவரின் தலைமையில் திருவிதாங்கூர் தமிழ்நாடு காங்கிரசு என்ற அரசியல் அமைப்பை அவர் உருவாக்கி, இணைப்பு போராட்டங்களை நடத்தினார். தமிழர்கள் குறிப்பாக நாடார் சமுதாய மக்கள் பல உயிர் தியாகங்களும், சிறை கொடுமைகள் மற்றும் காவல் துறையின் அட்டூழியங்கள் ஆகியவற்றை எதிர்கொண்டனர். இதன் பயனாக 1956 ம் ஆண்டு நவம்பர் 1 ம் தேதி குமரி மாவட்டம் தமிழகத்துடன் இனைந்தது. மலையாள ஆதிக்க நாயர்களிடமிருந்து சுமார் 200 ஆண்டு காலங்களாக அனுபவித்து வந்த சாதிக் கொடுமையில் இருந்து விடுதலை பெறுவதற்காகவும் இந்த போராட்டத்தை மக்கள் முன்னின்று நடத்தி வெற்றியும் பெற்றனர். திருவிதாங்கூர் பகுதிகளில் நிலவிவந்த சாதிக் கொடுமைகளும் இப்பகுதிகள் பிரிந்து சென்று தமிழகத்துடன் இணைய இன்னொரு காரணமாக இருந்தது.\n\nSection::::போராட்டத்திற்கான காரணங்கள்.\nதமிழர்கள் பெரும்பாலாக வாழ்ந்த திருவிதாங்கூர் சமத்தானத்தின் தெற்குப் பகுதிகளான கல்குளம், விளவங்கோடு, தோவாளை, மற்றும் அகஸ்தீசுவரம் ஆகிய பகுதிகளை தமிழகத்துடன் இணைக்க மூன்று காரணங்களைக் கூறப்படுகிறது.\n\nSection::::முதல் காரணம்.\nஇந்தியா சுதந்திரம் அடைந்ததைத் தொடர்ந்து நாட்டின் ஒருங்கினைந்த வளர்ச்சிக்காக ஐந்தாண்டு திட்டங்களை வகுத்து செயல்படுத்தியது. இதன் படி முதலாவது ஐந்தாண்டு திட்டம் 1950 முதல் 1955 வரை செயல்படுத்தப் பட்டது. இந்த திட்டத்தில் திருவிதாங்கூர் தமிழ் பகுதிகளின் வளர்ச்சிக்கு பல திட்டங்கள் தீட்டப் பட்டது. அவை பெருஞ்சாணி அணைத் திட்டம், சிற்றாறு பட்டணம் கால்வாய்த் திட்டம், நெய்யாறு இடதுகரைக் கால்வாய்த் திட்டம், குழித்துறை நீரேற்றுப்பாசனம் (Lift irrigation) திட்டம், ஆகியன ஆகும். இம் முக்கிய நீராதாரத் திட்டங்களை சுதந்திர திருவிதாங்கூர் அரசு செயல் படுத்தவில்லை. இதனால் மக்கள் இந்த அரசு மீது வெறுப்படைந்தனர். ஐந்தாண்டுத் திட்டத்தில் குறிப்பிடப்பட்டிருந்த எந்த திட்டங்களையும் செயல்படுத்த முன்வரவில்லை. மக்கள் தலைவர்கள் பலமுறை வேண்டிக் கேட்டுக் கொண்டும், இப் பகுதி வளர்ச்சித் திட்டங்களுக்காக ஒதுக்கப்பட்ட நிதியை வேண்டுமென்றே வட திருவிதாங்கூர் வளர்ச்சிக்கென திருப்பிவிட்டது. இதனால் தென் திருவிதாங்கூர் தமிழர்கள் வாழ்கின்ற பகுதிகள் முற்றிலும் புறக்கணித்தது பட்டம் தாணு பிள்ளையின் அரசு. இத்தகைய தென் பொருளாதார வளர்ச்சிப் புறக்கணிப்பு, தாய் தமிழகத்துடன் இணைவதற்கான கோரிக்கை வலுவடைய முக்கிய காரணியாக அமைந்தது.\n\nSection::::இரண்டாம் காரணம்.\nதிருவிதாக்கூர் நாடு இந்து ஆகம அடிப்படையில் ஆட்சி நடத்தப்பட்டமையால் சாதிக் கோட்பாடுகள் மிகக் கடுமையாக கடைப்பிடிக்கப்பட்டு வந்தது. உயர் இந்துக்கள், இழிவு இந்துக்கள் என சமுதாயத்தை இருகூறுகளாக்கினர். இழிவு இந்துக்களை தீண்டத்தகாதவர்களாகவும், காணத்தகாதவர்களாகவும், நடமாடத் தகுதியற்றவர்களாகவும் கருதி சமுதாயத்தில் அவர்களை இழிவுபடுத்தினர். இந்த நிலை மாற திருவிதாங்கூரிலிருந்து பிரிந்து செல்ல தமிழர்கள் விரும்பினர். இதுவும் பிரிவினைக்கு இரண்டாவது காரணமாக அமைந்தது.\n\nSection::::மூன்றாம் காரணம்.\nதமிழ் மக்கள் குறிப்பாக நாடார் சமுதாய மக்கள், மலையாள நாயர்கள் மற்றும் அவர்களைச் சாரந்தப் பிரிவு மக்களுக்கு எதிராகப் போராடினர். 1948 ல் இப்போராட்டம் தீவிரமடைந்தது. பட்டம் தாணு பிள்ளை சுதந்திர திருவிதாங்கூரின் பிரதமராக அப்போது செயலாற்றி வந்தார். இவர் இழிவு சமூகம் என கருதப்பட்டவர்களின் மேல் கடுமையான அடக்குமுறைகளை பயன்படுத்தினார். மங்காட்டில் தேவசகாயம் நாடாரையும், கீழ்குளத்தில் செல்லையன் நாடாரையும் மலையாளக் காவல்துறையினர் சுட்டுக் கொன்றனர். இதனைத் தொடர்ந்து நாடார்களுக்கும் நாயர்களுக்கும் மோதல் ஏற்பட்டது. நாயர்களுக்கு தாணுபிள்ளையில் அரசு ஆதரவு அளித்தது. இந்த சூழ்நிலையில் 1954 ம் ஆண்டு ஆகத்து 11 ம் நாள் திருவிதாங்கூர் தமிழ் பகுதிகள் முழுவதிலும் விடுதலை தினம் கடைபிடிக்கப்பட்டது. இத்தருணத்தில் பட்டம் தாணு பிள்ளை திருவிதாங்கூரில் இரண்டாவது முறையாக முதலமைச்சராக இருந்தார். இவரது ஆணையின் படி தமிழக மக்கள் மீது இரண்டாவது முறையாக துப்பாக்கிச் சூடு நடத்தினர் மலையாள காவல்துறையினர். இதனால் மார்த்தாண்டத்தில் ஆறுபேரும், புதுக்கடையில் ஐவரும் குண்டடிப்பட்டு இறந்தனர். இவர்களில் ஐந்துபேர் நாடார் சமுதாயத்தை சார்ந்தவர்கள். துப்பாக்கி சூடு முடிந்தவுடன் போராட்டக்காரர்களை அடக்க தாணுபிள்ளை அரசு தீவிர நடவடிக்கை எடுத்தது. அன்று முதல் (11-08-1954) தாணுபிள்ளை பதவியிலிருந்து விலகும் வரை (14-02-1955), அதாவது 188 நாட்கள், விளவங்கோடு மற்றும் கல்குளம் தாலுக்காக்களில் நாடார் மக்கள் மீது காவல் துறையினர் மிகக் கடுமையான அடக்குமுறைகளைக் கையாண்டனர். பலர் சிறைகளில் அடைக்கப்பட்டு சித்திரவதைக்கு ஆளாகினர். இதுவும் பிரிவினைக்கு முக்கிய காரணமாக அமைந்தது.\n\nSection::::காமராசர் உரை.\nஇப் போராட்டங்களின் தொடர்ச்சியாக 01-11-1956 அன்று கன்னியாகுமரி மாவட்டம் உதயமாகி, தமிழகத்துடனே இணைந்தது. இணைப்பு நாளன்று தமிழக முதலமைச்சர் காமராசர், நாகர்கோவில் எசு. எல். பி கல்வி நிலைய வளாகத்தில் நடந்த ஏற்பு விழாவில் கீழ்கண்டவாறு ஏற்புரையாற்றினார்\n\nSection::::பலன்கள்.\nமக்களின் விழிப்புணர்வை மதித்த தமிழக அரசு, இரண்டாவது ஐந்தாண்டுத் திட்டத்தில் (1956-1961) நீர் பாசனத்திற்காக பெருஞ்சாணி அணை திட்டம், சிற்றாறு பட்டணம் கால்வாய் திட்டம், நெய்யாறு இடதுகரைக் கால்வாய்த் திட்டம், விளத்துறை லிப்டு இரிகேசன் திட்டம் ஆகியவற்றிற்கு செயலாக்கம் தந்தது. குமரி மாவட்டத்தில் மருத்துவக் கல்லூரி தொடங்கும் திட்டமும், சித்த மருத்துவக் ஆய்வு மையம் தொடங்குவதற்கும் இரண்டாவது ஐந்தாண்டுத் திட்டத்தில் திட்டம் தீட்டப் பட்டது. சுற்றுலாத்துறையைப் பொறுத்தமட்டில் நாகர்கோவிலிலும், கன்னியாகுமரியிலும் பயணிகள் விடுதிகள் கட்டுவதற்கு திட்டம் தீட்டப் பட்டு திட்ட காலக் கெடுவில் முடிக்கப் பட்டது. \n"}
{"id": "90319", "url": "https://ta.wikipedia.org/wiki?curid=90319", "title": "பாஸ்டோன்", "text": "பாஸ்டோன்\n\nபாஸ்டோன் (Bastogne) பெல்ஜியம் நாட்டிலுள்ள ஒரு நகரமும் உள்ளாட்சிப் பகுதியுமாகும். இது பெல்ஜியம் நாட்டின் லக்சம்பர்க் மாகாணத்தில் உள்ளது; ஆர்டென் பகுதியிலுள்ள ஒரு முகட்டில் 510 மீ உயரத்தில் அமைந்துள்ளது. இதன் மக்கள்தொகை 14, 144 (2006 கணிப்பின் படி).\n\n\n"}
{"id": "90321", "url": "https://ta.wikipedia.org/wiki?curid=90321", "title": "பெட்டவாய்த்தலை", "text": "பெட்டவாய்த்தலை\n\nபெட்டவாய்த்தலை அல்லது வெட்டுவாய்த்தலை (\"Pettavaithalai\"), இந்தியாவின் தமிழ்நாடு மாநிலத்தில் அமைந்துள்ள திருச்சிராப்பள்ளி மாவட்டம் ஸ்ரீரங்கம் வட்டத்தில் இருக்கும் ஒரு சிற்றூர் ஆகும். சங்க காலத்தில் இது போர்வை அல்லது போஓர் என அழைக்கப்பட்டது.\n\nSection::::அமைவிடம்.\nதிருச்சிக்கு மேற்கு திசையில் 20 கிமீ தொலைவில் திருச்சி-கரூர் சாலையில் உள்ள சிற்றூர் பேட்டவாய்த்தலை. இவ்வூரை பேட்டவாய்த்தலை என்றும் வெட்டுவாய்த்தலை என்றும் அழைக்கின்றனர். வாய்த்தலை என்பது தலைவாய் என்பதன் மாறுபெயர் ஆகும். ஆறுகளிலிருந்து வெட்டப்படும் கால்வாய்களின் முதல் இடத்திற்குத் தலைவாய் என்ற பெயர் உண்டு. இவ்விதம் காவிரியிலிருந்து வெட்டப்பட்ட உய்யக்கொண்டான் வாய்க்காலின் தலை இடத்தைக் கொண்டிருப்பதால் இப்பெயர்களால் அழைக்கப்படுகின்றது..\n\n\n"}
{"id": "90324", "url": "https://ta.wikipedia.org/wiki?curid=90324", "title": "நாஞ்சில் நாடு", "text": "நாஞ்சில் நாடு\n\nநாஞ்சில் நாடு என்பது கன்னியாகுமரி மாவட்டத்தின் அகஸ்தீஸ்வரம், தோவாளை ஆகிய வட்டங்களை உள்ளடக்கிய பகுதி. இப்பகுதி பழையாற்றின் கரையில் அமைந்துள்ளது.\n\nSection::::வரலாறு.\nநாஞ்சில் நாடு அன்றைய திருவிதாங்கூர் சமஸ்தானத்தில் ஒரு பகுதியாக இருந்து வந்தது. இங்கு சோழர்கள் ஒரு படை நிலை அமைந்திருந்தனர். இப்பகுதியிலுள்ள கோட்டார் சோழர் கல்வெட்டுகளில் இடம்பெற்றுள்ளது.\n\nSection::::புறநானூறு.\nசங்க இலக்கியமான புற நானூறின் 139 வது பாடலில் நாஞ்சில் நாட்டைப் பற்றிய குறிப்பு உள்ளது.\n"}
{"id": "90331", "url": "https://ta.wikipedia.org/wiki?curid=90331", "title": "எஃகு", "text": "எஃகு\n\nஎஃகு அல்லது உருக்கு (\"steel\") என்பது இரும்பை முக்கிய பாகமாகக் கொண்ட ஒரு கலப்புலோகமாகும். இதில் இரும்புடன் சிறிதளவு கரிமமும் (0.2% முதல் 2.1% எடையில்) கலந்திருக்கும். கரிமத்தின் அளவைப் பொறுத்து இதன் தரம் மாறுபடும். பொதுவாக இதில் கரிமம் கலக்கப்படுகிறது, எனினும் மாங்கனீசு, நிக்கல், வனேடியம் போன்ற கனிமங்களும் கலக்கப்படுகின்றன. எஃகின் தரம், வலு, நெகிழ்வுத்தன்மை, இழுவு தன்மை ஆகியவை இதனுடன் சேர்க்கப்படும் உலோகத்தைப் பொறுத்து மாறுபடும். இதனுடன் சேர்க்கப்படும் கரிமத்தின் அளவு அதிகரிக்க அதிகரிக்க இதன் வலு அதிகமாகும், ஆனால் நெகிழ்வுத்தன்மை குறையும்.\n\nசேர்க்கப்படும் கலப்பு உலோகங்களின் தன்மையைப் பொறுத்து எஃகின் அடர்த்தி மாறுபடுகிறது. வழக்கமாக எஃகின் அடர்த்தி 7750 மற்றும் 8050 கிலோகிராம்/மீட்டர் ஆகும். குறைந்தது பதினோரு விழுக்காடு குரோமியமும், சிறிதளவு நிக்கல் மற்றும் கரியும் கலந்து தயாரிக்கப்படுவது துறுயேறாக எஃகாகும். எஃகுடன் குரோமியம் சேர்ப்பதால் துரு பிடித்தலும் அரிமானம் உண்டாவதும் தடுக்கப்படுகிறது.\n\nSection::::கரிம எஃகு.\nகரிம உருக்கே பரவலாகப் பயன்படுகின்ற கலப்புலோகமாயினும், அவற்றின் சிறப்பியல்புகளுக்காகப் பயன்படுத்தப்படும் கலப்புலோகங்கள் பல உள்ளன. ஒரு பழைய வரைவிலக்கணத்தின்படி, எஃகு என்பது 2.1% வரை கரிமத்தைக் கொண்ட கலப்புலோகமாகும். தற்காலத்தில், கரிமம் ஒரு விரும்பப்படாத கலப்புலோகக் கூறாகக் கருதப்படும் சிலவகையான உருக்குகளும் உண்டு. ஓர் அண்மைய வரைவிலக்கணம், உருக்கு என்பது plastic ally வார்க்கக்கூடிய ஒரு இரும்பை அடிப்படையாகக் கொண்ட கலப்புலோகம் என்கிறது. உருக்கில் கரிமத்தின் முக்கியத்துவம், உருக்கின் இயல்புகளிலும், அதன் நிலை மாற்றத்திலும், கார்பன் கொண்டிருக்கும் தாக்கத்தின் விளைவுகளினாலேயே உருவாகிறது. கார்பனின் அளவு அதிகரிக்க, உருக்கின் கடினத்தன்மையும், இழுவைப் பலமும் அதிகரிக்கின்றது. ஆனாலும் அதன் நொறுங்கக்கூடிய தன்மையும் அதிகரிக்கவே செய்கின்றது.\n\nSection::::பண்புகள்.\nஎஃகின் அடர்த்தி இதன் உலோகக் கலப்பைப் பொறுத்து மாறுபடும், ஆனால் பொதுவாக 7.75 முதல் 8.05 g/cm3 அடர்த்திக்குள் இருக்கும். எஃகின் தன்மையின் காரணமாக இது பெரும்பான்மையான உபயோகங்களுக்கு பயன்படுகிறது. அறை வெப்பநிலையில் body-centered cubic (BCC) நிலைகள் இருக்கும். எஃகு காந்தத்தன்மை கொண்டது.\nSection::::வெப்பமாக்கும் முறை.\nஎஃகுக்கு பல வகையான வெப்பமாக்கும் முறைகளும் உள்ளன. காய்ச்சுதல், தணித்தல் மற்றும் பதமாக்குதல் என்பவை மிகப் பொதுவான வெப்பமாக்கும் முறைகளாகும். கார்பன் மீக்குறை அளவாக 0.8% பகுதிப்பொருளாக இருக்கும்போது வெப்பமாகும் முறை திறனுள்ளதாக இருக்கும். மீவுயர் பகுதிப் பொருளாக கார்பன் உள்ளபோது எஃகு வெப்பமாகும் முறை போதுமான பயனளிக்காது. \nகாய்ச்சிக் குளிரவைத்தல் என்பது உட்புற அழுத்தங்களை நிவர்த்தி செய்வதற்காக எஃகை போதுமான அளவுக்கு வெப்பப்படுத்தி பின்னர் குளிரவைக்கும் செயல்முறையாகும். இத்தயாரிப்பு முறை பொதுவாக எஃகை மென்மையாக்காது. ஆனால் உட்புற இறுக்கம் மற்றும் அழுத்தத்தை விடுவிக்கிறது. காய்ச்சிக் குளிரவைத்தல் செயல்முறை மூன்று கட்டங்கள் வழியாக நிகழ்கிறது. மீட்பு, மறுபயன்பாடு மற்றும் படிகவளர்ச்சி என்பவை அம்மூன்று கட்டங்களாகும். காய்ச்சிக் குளீரவைத்தல் செயல்முறைக்கு குறிப்பிட்ட வகை எஃகுக்குத் தேவையான வெப்பநிலை அதனுடன் கலப்புலோகமாக சேர்க்கக்கூடிய உலோகத்தையும் நோக்கத்தையும் அடிப்படையாகக் கொண்டிருக்கிறது.\n\nஎஃகை நன்றாக துறு ஏறா நிலைக்கு சூடுபடுத்தி தண்ணீர் அல்லது எண்ணெயில் தோய்த்து குளிரவைத்தலே தனித்தல் செயல்முறையாகும். இத்தகைய விரைவுக் குளிர்விப்பால் கடினமான ஆனால் நொறுங்கும் தன்மையுடைய துருப்பிடிக்காத எஃகு கட்டமைப்பு உருவாகிறது \nதணித்தலுக்குப் பின்னர் எஃகு பதப்படுத்தப்படுகிரது. இந்த சிறப்பு காய்ச்சிக் குளிரவைத்தலால் நொறுங்கும் தன்மை குறைக்கப்படுகிறது. இதனால் கடின இரும்பு உருவாகிறது. கம்பியாக நீளும் தன்மை கொண்ட அதே சமயம் முறியும் தன்மையற்ற எஃகு கிடைக்கிறது.\n\nSection::::எஃகு தயாரித்தல்.\nஇரும்பு தாதுவிலிருந்து எஃகு தயாரித்தல் என்பது இரண்டாம் நிலையாகும். இந்த நிலையில் இரும்பிலிருந்து சல்பர், பாஸ்பரஸ் மற்றும் அதிகப்படியான கார்பன் ஆகிய மாசுப்பொருள்கள் நீக்கப்படுகின்றன. பின் இதில் கலப்பு உலோகங்களான நிக்கல், குரோமியம், மாங்கனீசு, வனேடியம் போன்றவை சேர்க்கப்பட்டு தேவையான எஃகு தயாரிக்கப்படுகிறது.\nதாதுக்களில் இருந்து இரும்பு உருக்கிப் பிரிக்கப்பட்ட பின்னர் அதில் அதிகமான கார்பன் கலந்திருக்கும். எஃகைப் பெறுவதற்கு தேவையான சரியான அளவுக்கு கார்பனைப் பிரித்தெடுக்க மீள் செயல்முறைக்கு உட்படுத்த வேண்டும். முற்காலத்தில் இரும்பு தயாரித்தலின் போது வார்ப்புகளாக இரும்பு தயாரிக்கப்பட்டு, பின்னர் மேலும் மேலும் அதை சுத்திகரிப்புக்கு உட்படுத்தி இறுதி பொருள் தயாரிக்கப்பட்டது. தற்காலத்தில் நவீன செயல்முறைகள் மூலம் நேரடியாகவே வெட்டியும் வடிவமைத்தும் பாளங்கள் வார்க்கப்படுகின்றன.\n\nஉலகளாவிய ரீதியில் அதிக அளவில் மறுசுழற்சிக்கு உட்படுத்தப்படும் பொருள் எஃகு ஆகும் இதனுடைய மறுசுழற்சி வீதம் 60% ஆகும். 2008 ஆம் ஆண்டில் அமெரிக்காவில் மட்டும் 82000 மெட்ரிக் டன் எஃகு மறுசுழற்சி செய்யப்பட்டது, [59] அமெரிக்காவில் மட்டும் 82,000,000 மெட்ரிக் டன் (81,000,000 டன் டன்) 2008 ஆம் ஆண்டில் மறுசுழற்சி செய்யப்பட்டது ,\n\nSection::::பயன்கள்.\nஇயந்திரவியலில் இது அதிகம் பயன்படுகிறது. இது ஆட்டோமொபைல் துறையில் அதிகம் பயன்படுகிறது.\n\nSection::::கட்டுமானத்துறையில்.\nதற்காலக் கட்டுமானத்துறையிலே உருக்கு மிக முக்கியமான பங்கை வகிக்கின்றது. தூண்கள், உத்தரங்கள், கூரைச் சட்டகங்கள், தள அமைப்புகள், கூரைத் தகடுகள் மற்றும் பலவகையான அமைப்பு சம்பந்தப்பட்ட மற்றும் அலங்காரத்துக்கான கட்டிடக் கூறுகள் உருக்கினாலேயே ஆக்கப்படுகின்றன. இவற்றைவிட வலிதாக்கப்பட்ட காங்கிறீற்று அமைப்புக்களில் பெருமளவு உருக்கு, கம்பிகள் வடிவில் பயன்படுத்தப்படுகின்றது. சாலைகள், இரயில்வே பாதைகள் அமைத்தல், உள்கட்டமைப்புகள், உபகரணங்கள், மற்றும் கட்டடங்களுக்கான கட்டுமானம் போன்ற செயல்களில் பரவலாக இரும்பும் எஃகும் பயன்படுத்தப்படுகின்றன. விளையாட்டு அரங்கங்கள், வானளாவிய கட்டிடங்கள், பாலங்கள், மற்றும் விமான நிலையங்கள் போன்ற மிக பெரிய நவீன கட்டமைப்புகள் உருவாக்கத்திற்கு எஃகு பயன்படுத்தப்படுகிறது.\n\n\nSection::::சாதனை.\nஇந்தியா உருக்கு உற்பத்தியில் சீனா, ஜப்பான், அமெரிக்காவிற்கு அடுத்து நான்காவது இடத்தில் இருந்தது. ஆனால் 2015 ஆம் ஆண்டு மார்ச் மாதத்திற்கு முந்தைய இரண்டு மாதங்களில் 1.456 கோடி டன்கள் உற்பத்தி செய்து அமெரிக்காவை மிஞ்சி சாதனை செய்தது. உலக அளவில் 12.76 டன்கள் உற்பத்தி செய்யப்பட்டுள்ளது.\n\n"}
{"id": "90335", "url": "https://ta.wikipedia.org/wiki?curid=90335", "title": "வோல்கோகிராட்", "text": "வோல்கோகிராட்\n\nவோல்கோகிராட் (\"Volgograd\", உருசியம்:) ஒரு உருசியத் தொழில் நகரம். இந்நகரம் 1589 முதல் 1925 வரை சாரிட்சின் (\"\" என்ற பெயரிலும், பின்னர் 1925 முதல் 1961 வரை ஸ்டாலின்கிராட் (\")\" என்ற பெயரிலும் வழங்கப்பட்டுள்ளது. இது உருசியாவின் வோல்கோகிராட் வட்டாரத்தின் முக்கிய நிருவாக மையம் ஆகும். வோல்கா ஆற்றின் மேற்குக் கரையில் வடக்கு முதல் தெற்கு வரை 80 கிமீ நீளத்தில் பரந்துள்ளது. இங்கு 1.011 மில்லியன் மக்கள் வாழ்கிறார்கள். இரண்டாம் உலகப் போரில் இடம்பெற்ற ஸ்டாலின்கிராட் சண்டையின் போது இந்நகரம் பெரும் அழிவுக்குள்ளானது.\n\n"}
{"id": "90344", "url": "https://ta.wikipedia.org/wiki?curid=90344", "title": "சென் வித் சண்டை", "text": "சென் வித் சண்டை\n\nசென் வித் சண்டை (\"Battle of St. Vith\") என்பது இரண்டாம் உலகப் போரின் மேற்குப் போர்முனையில் நிகழ்ந்த ஒரு சண்டை. இது பல்ஜ் சண்டையின் ஒரு பகுதியாகும். இதில் நாசி ஜெர்மனியின் படைகள் பெல்ஜியம் நாட்டின் சென் வித் நகரைக் கைப்பற்ற முயன்று தோற்றன.\n\nடிசம்பர் 16, 1944ல் ஐரோப்பாவின் மேற்குப் போர்முனையில் நேசநாட்டுப் படைகளை முறியடிக்க ஜெர்மனி பல்ஜ் தாக்குதலைத் தொடங்கியது. இத்தாக்குதலின் குறிக்கோள் ஆண்ட்வெர்ப் துறைமுகத்தைக் கைப்பற்றுவதாகும். பல்ஜ் போர்முனையின் மையைக்களத்தில் சென் வித் நகர் ஜெர்மானியப் படைகளின் முக்கிய இலக்குகளில் ஒன்றாக இருந்தது. பெல்ஜிய சாலைப் பிணையத்தில் முக்கிய இடத்தில் இந்நகரம் அமைந்திருந்தால் இதனைக் கைப்பற்றுவது ஜெர்மானியர்களுக்கு அவசியமானது. சென் வித்தில் நிறுத்தப்பட்டிருந்த அமெரிக்கப் படைகள் ஐந்து நாட்கள் ஜெர்மானியத் தாக்குதலை சமாளித்தன. ஆனால் டிசம்பர் 21ம் தேதி நகரைச் சுற்றியிருந்த அரண் நிலைகளுக்குப் பின் வாங்கின. அடுத்த இரு நாட்களில் ஜெர்மானியப் படைகள் அமெரிக்கப் படைநிலைகளைப் பக்கவாட்டிலிருந்து ஊடுருவி விட்டதால், அமெரிக்கர்கள் நகரையும் அதன் சுற்றுபுறங்களையும் விட்டுப் பின்வாங்கினர். சென் வித் ஜெர்மானியர் வசமானது. ஆனால் ஆறு நாட்கள் நடந்த இச்சண்டை, ஜெர்மானிய தாக்குதல் கால அட்டவணையில் தாமதமேற்படுத்திவிட்டது. பல்ஜ் தாக்குதலை முறியடித்தபின்பு ஜனவரி 30 - பெப்ரவரி 1, 1945ல் நேச நாட்டுப் படைகள் சென் வித் நகரை ஜெர்மானியர் வசமிருந்து மீட்டன.\n"}
{"id": "90358", "url": "https://ta.wikipedia.org/wiki?curid=90358", "title": "மண்டைக்காடு கலவரம்", "text": "மண்டைக்காடு கலவரம்\n\n'மண்டைக்காடு கலவரம்' என்பது, 1982-இல் கன்னியாகுமரி மாவட்டத்தில் இந்துக்களுக்கும் கிறித்தவர்களுக்கும் இடையே ஏற்பட்ட மத மோதலைக் குறிக்கும். இந்தக் கலவரத்தைப் பற்றி விசாரிக்க நீதியரசர் வேணுகோபால் தலைமையில் ஒரு குழு அமைக்கப்பட்டது.\n\nSection::::மண்டைக்காடு.\nமண்டைக்காடு கன்னியாகுமரி மாவட்டத்தில் அரபிக்கடல் பகுதியில் அமைந்துள்ள சிற்றூர். இங்கு கிறித்தவர்களும் இந்துக்களும் அருகருகே வாழ்ந்து வருகிறார்கள். மண்டைக்காட்டில் பெண்களின் சபரிமலை என்றழைக்கப்படும் மண்டைக்காடு பகவதி அம்மன் கோயில் உள்ளது. இக்கோயிலில் மாசி கொடை விழா ஆண்டுதோறும் கொண்டாடப்படுவது வழக்கம். இக்கோயிலின் அருகில் புனித கண்ணாம்பாள் ஆலயம் மற்றும் அதன் குருசடி அமைந்துள்ளது.\n\nSection::::கலவரத்திற்கான சூழல்.\n1980 ஆம் ஆண்டு நவம்பர் மாதம், மாடதட்டுவிளை என்னும் இடத்தில் இரண்டு இளைஞர்களுக்கு இடையே சிறு சண்டை மூண்டது. இதன் காரணமாக அங்கு வைக்கப்பட்டிருந்த சிலுவை காணாமல் போனதால் ஒரு கொந்தளிப்பான சூழ்நிலை உருவானது. 1982 ஆம் ஆண்டு பெப்ரவரி மாதம், உலக செப வாரம் ஒரு வார காலத்திற்கு அனைத்து கிறித்தவர்களாலும் ஒற்றுமையுடன் கொண்டாடப்பட்டது. அதன் இறுதி நாளன்று கிறித்தவர்கள் கன்னியாகுமரி மாவட்டத்தின் தலைநகரான நாகர்கோவிலுக்கு திங்கள் நகர் வழியாக ஒர் ஊர்வலம் நடத்தினார்கள். அந்த ஊர்வலத்தை வரவேற்கும் விதமாக கிறித்தவ வணிகர் ஒருவர் ஒளிரும் சிலுவை ஒன்றைத் திங்கள் நகரின் மையப்பகுதியில் உள்ள போக்குவரத்து காவலர் நிழற்குடை அமைந்திருக்கும் திடலில் அமைக்கப்பட்டது. அந்த ஊர்வலம் முடிந்த பிறகு அச்சிலுவை அவ்விடத்திலிருந்து அகற்றப்பட்டது. அதன் தொடர்ச்சியாக இந்து விவசாயி ஒருவர் அவ்விடத்தில் விநாயகர் சதுர்த்திக்காக விநாயகர் சிலையை அமைத்தார் வழிபாடு நடத்த ஆரம்பித்தார். ஐந்து நாட்கள் கழித்து மகா சிவராத்திரி அன்று காவல்துறையினர் கிறித்தவர்களின் எதிர்ப்பின் காரணமாக சட்டம் ஒழுங்கைக் காரணம் காட்டி விநாயகர் சிலையை அகற்றினர். இந்துக்களின் முக்கிய திருவிழாவன்று இச்சிலை அகற்றப்பட்டதால் இந்துக்கள் இடையே கொந்தளிப்பு எற்பட்டது. இந்துக்கள் கடையடைப்பு மற்றும் ஆர்ப்பாட்டங்களில் இறங்கினர். இதனால் இந்து மக்களிடையே ஒற்றுமையும் எழுச்சியும் ஏற்பட்டது. இந்து கிறித்தவ கலவரம் பக்கத்து ஊர்களிலும் பரவியது. கிறித்தவர்கள் குமரிக் கடலில் இருக்கும் விவேகானந்தர் பாறையில் புனித சவேரியார் தியானம் செய்தார் என்று அதன் உரிமையை நிலைநாட்ட முயன்றனர். ஆவணங்களின் படி அப்பாறை கன்னியாகுமரி கோவிலுக்குச் சொந்தமானது. இரு முறை விவேகானந்தர் நூற்றாண்டு கலவெட்டுகளை அகற்றிவிட்டு சிலுவைகளை அதன் மேல் நட்டனர். இந்துக்கள் அதற்கு பதிலடி கொடுக்கும் விதமாக சிலுவைகளை அகற்றினர். இதனால் கிறித்தவர்கள் விவேகானந்தர் பாறைக்குச் செல்லும் போக்குவரத்தை தடை செய்தனர். இப்படி கிறித்தவர்களுக்கும் இந்துக்களுக்கும் இடையே வெறுப்புணர்வு வளர்ந்து கொண்டே இருந்தது. இதன் உச்ச கட்டமாக, 1982 பெப்ரவரி 13,14 அன்று நாகர்கோவிலில் இந்துக்கள் ஒன்றினைந்து நடத்திய இந்துக்கள் எழுச்சி மாநாடு கிறித்தவர்கள் இடையே பரபரப்பை ஏற்படுத்தியது.\n\nSection::::கலவரம்.\n1982 ம் ஆண்டு மண்டைக்காடு பகவதி அம்மன் கோயில் மாசி கொடை விழா வழக்கம் போல் தொடங்கியது. விழாவின் முதல் நாள் கிறித்தவர்கள் இந்து பெண்களைhf கேலி செய்கிறார்கள் என்ற வதந்தி பரவியது. ஏற்கனவே வழிபாட்டுக்கு ஒலிபெருக்கி கட்டுவது தொடர்பாக சர்ச்சை நிலவி வந்தது. இதன் காரணமாக மார்ச் 1, 1982 அன்று மக்கள் மண்டைக்காடு ஆலயத்தின் முன் கூடினர். இதில் ஏற்பட்ட கலவரத்தில் காவலர்கள் 46 முறை துப்பாக்கிச் சூடு நடத்தியதில் ஆறு பேர் இறந்தனர். கலவரம் கல்லுக்கூட்டம், ஈத்தாமொழி, இராசாக்கமங்கலம், பிள்ளைத்தோப்பு, நாகர்கோவில் முதலிய இடங்களுக்கும் பரவியது. இரண்டு வாரங்கள் கழித்து நடந்த துப்பாக்கிச் சூட்டில் மேலும் இரண்டு பேர் கொல்லப்பட்டனர். கோவளத்தில் நடந்த கலவரத்தில் ஒருவர் கொல்லப்பட்டார். இந்தக் கலவரத்தில் தேவாலயங்கள், கோயில்கள், மருத்துவமனைகள், மற்றும் பொது சொத்துக்கள் அதிகமாக சேதம் அடைந்தன. இக்கலவரத்தால் கடற்கரையிலுள்ள மீனவர்கள் மிகவும் பாதிக்கப்பட்டனர். மீன்பிடி வலைகள் அழிக்கப்பட்டன. அவர்கள் பயன்படுத்திய குடிநீர் கிணறுகளில் டீசல் முதலான நஞ்சு கலக்கப்பட்டது. அவர்களுக்கான உணவுப் பொருட்கள் செல்லும் வழிகள் அடைக்கப்பட்டன.\n\n"}
{"id": "90366", "url": "https://ta.wikipedia.org/wiki?curid=90366", "title": "மால்மெடி படுகொலை", "text": "மால்மெடி படுகொலை\n\nமால்மெடி படுகொலை (\"Malmedy Massacre\") இரண்டாம் உலகப் போரின் மேற்குப் போர்முனையில் நிகழ்ந்த ஒரு படுகொலைப் போர்க் குற்றம். இது பல்ஜ் சண்டையின் போது நடைபெற்றது. இச்சம்பவத்தில் நாசி ஜெர்மனியின் எஸ். எஸ் அமைப்பின் காம்ப்கிரெஃப்ஃபே பெய்பெர் என்ற படைப்பிரிவு டிசம்பர் 17, 1944 அன்று சரண்டைந்த 84 அமெரிக்கப் போர்க்கைதிகளை சுட்டுக் கொன்றது.\n\nடிசம்பர் 1944ல் மேற்குப் போர்முனையில் நேசநாட்டுப் படைகளை முறியடிக்க ஜெர்மனி பல்ஜ் தாக்குதலைத் தொடங்கியது. பல்ஜ் போர்முனையின் வடகளத்திற்கான பொறுப்பு ஜெனரல் செப்ப டயட்ரிக் தலைமையிலான 6வது பான்சர் ஆர்மியிடம் ஒப்படைக்கப்பட்டிருந்தது. அதன் முக்கியப் படைப்பிரிவு யோக்கீம் பெய்ப்பரின் கீழான காம்ஃப்குருப்பே பெய்ப்பர் என்பதாகும். நேச நாட்டுப் படைநிலைகளை முறியடித்து முன்னேறும் போது எரிபொருள் கிடங்குகளைக் கைப்பற்ற வேண்டுமென்ற இலக்கும் பெய்ப்பரின் படைப்பிரிவுக்குக் கொடுக்கப்பட்டிருந்தது. டிசம்பர் 17ம் தேதி முன்னேறத் தொடங்கிய பெய்ப்பரின் படைப்பிரிவு, கைப்பற்றிய பியூலிங்கன் எரிபொருள் கிடங்குகளில் சிக்கிய அமெரிக்க வீரர்களை போர் விதிகளை மீறி சுட்டுக் கொன்றது. பெல்ஜியக் குடிமக்கள் பலரும் அவர்களால் காரணமின்றி படுகொலை செய்யப்பட்டனர். பெல்ஜியத்தின் மால்மெடி நகரருகே பாவ்கென்சு என்ற இடத்தில் அமெரிக்க ஊர்திக்குழாம் (convoy) ஒன்றை பெய்ப்பரின் படையினர் தோற்கடித்து 120 அமெரிக்கப் படைவீரர்களைக் கைது செய்தனர். அவர்களைப் பனிப்பொழிவால் நிறைந்திருந்த ஒரு திறந்த மைதானத்தில் நிற்கவைத்து எந்திரத் துப்பாக்கியால் சராமாரியாக சுட்டு வீழ்த்தினர். அமெரிக்கர்களுள் தப்பி ஓடியவர்களையும் விரட்டி சுட்டனர். பின்னர் குண்டடி பட்டும் உயிருடன் இருந்தவர்களைத் தேடி அவர்களைக் கொன்றனர். கைது செய்யப்பட்ட சுமார் 120 அமெரிக்க வீரர்களில் 43 பேர் மட்டும் தப்பி ஓடிவிட்டனர். பெய்ப்பரின் படைப்பிரிவு மீண்டும் முன்னேறத் தொடங்கியது. இது போல மேலும் பல இடங்களில் போர்க்கைதிகளைச் சுட்டுக் கொன்றது. பல்ஜ் சண்டை ஓய்வதற்குள் மேலும் நூற்றுக்கணக்கில் போர்க்கைதிகளை இப்படைப்பிரிவினர் கொன்றனர் என்று கணிக்கப்பட்டுள்ளது.\n\nஇந்தப் படுகொலையின் செய்தி அமெரிக்கப்படையினரிடையே பரவி பெரும் கொந்தளிப்பை ஏற்படுத்தியது. பதிலுக்கு பல அமெரிக்கப் படைப்பிரிவுகளும் ஜெர்மானிய எஸ். எஸ் மற்றும் வான்குடை வீரர்களை உயிருடன் பிடிக்காமல் கண்ட இடத்தில் (சரணடைந்தாலும் கூட) சுடத் தொடங்கினர். நேச நாட்டுத் தளபதிகள் நேரடியாகத் தலையிட்டு இதனைத் தடுக்க வேண்டியதாயிற்று. ஜனவரி 1945 மத்தியில் ஜெர்மானியத் தாக்குதல் முறியடிக்கப்பட்டு நேசநாட்டுப் படைகள் பாவ்கென்சு மைதானத்தை மீண்டும் கைப்பற்றின. அதிலிருந்து உறைந்த நிலையில் 84 அமெரிக்க வீரரகளின் உடல்கள் மீட்கப்பட்டன.\n\nஇரண்டாம் உலகப்போர் முடிந்தபின் டயட்ரிக், பெய்ப்பர் உட்பட 70 ஜெர்மானிய வீரர்கள் மால்மெடிப் படுகொலைக்காகக் கைது செய்யப்பட்டனர். பெய்ப்பர் உட்பட 43 பேருக்கு மரணதண்டனையும் 22 பேருக்கு ஆயுள் சிறை தண்டனையும் வழங்கப்பட்டன. ஆனால் விடுதலை அடைந்த மேற்கு ஜெர்மனியில் மரணதண்டனை விதிக்கப்பட்ட அனைவருக்கும் மன்னிப்பு வழங்கப்பட்டது. அனைவருக்கும் தண்டனைக் காலமும் குறைக்கப்பட்டது. சில ஆண்டுகளில் பெரும்பாலானோர் விடுதலை செய்யப்பட்டனர். 1956ல் பெய்ப்பரும் விடுதலையானார்.\n"}
{"id": "90380", "url": "https://ta.wikipedia.org/wiki?curid=90380", "title": "அறுவைச் சிகிச்சை", "text": "அறுவைச் சிகிச்சை\n\nஅறுவைச் சிகிச்சை () என்பது, ஒரு நோயாளியின் நோயியல் நிலைமையை அல்லது காயம்பட்ட நிலமையை ஆராய்ந்து பார்க்கவோ, அல்லது ஆராய்ந்து பார்க்கும் அதேவேளையில் நோயைக் குணப்படுத்தவோ, அல்லது உடலின் தொழிற்பாட்டையோ, தோற்றத்தையோ மேம்படுத்தும் நோக்கிலோ, அல்லது சில சமயங்களில் ஏதாவது மதம் தொடர்பான நோக்கங்களுக்காகவோ மருத்துவ உபகரணங்களைப் பயன்படுத்தி செய்யப்படும் அறுவை சார்ந்த செயல்முறையைக் கொண்ட மருத்துவத்தின் சிறப்பம்சமாகும்.\nஇம்முறை மனிதர்களிலும், ஏனைய விலங்குகளிலும் செயற்படுத்தப்படுகிறது. இவ்வாறான சிகிச்சையை செய்பவர் அறுவைச் சிகிச்சை நிபுணர் என அழைக்கப்படுவார். அறுவைச் சிகிச்சையானது சில நிமிடங்களிலிருந்து சில மணித்தியாலங்களில் செய்யப்படுமெயன்றி, தொடர்ந்துகொண்டிருக்கும் சிகிச்சை முறையல்ல.\n\nபண்டைய காலத்தில் ஒருவர் முழு உணர்வுடன் இருக்கும் நிலையிலேயே இவ்வகையான அறுவைச் சிகிச்சைகள் செய்யப்பட்டு வந்தன. ஆனால் தற்போது மயக்க மருந்துகள் வழங்கப்படுவதன் மூலம், நோயாளியை விழிப்புநிலை தடுமாறுதல் நிகழ்வினால் அவருக்கு வலி ஏற்படாதிருக்கச் செய்து அதன் பின்னரே அறுவைச் சிகிச்சை மேற்கொள்ளப்படுகின்றது. நோயாளிக்கு பகுதியாக உணர்வற்ற நிலையை ஏற்படுத்தியோ, அல்லது முழுமையான மயக்கநிலையை ஏற்படுத்தியோ அறுவைச் சிகிச்சைகள் செய்யப்படுவதானால் அதிக வலியிலிருந்து தப்ப முடிகின்றது. .\n"}
{"id": "90384", "url": "https://ta.wikipedia.org/wiki?curid=90384", "title": "ஒன்றிய வாழ்வு", "text": "ஒன்றிய வாழ்வு\n\nஒன்றிய வாழ்வு (\"Symbiosis\") எனப்படுவது இரு வேறுபட்ட உயிரியல் இனங்களிடையே காணப்படும் இடைவினையினால், அவ்வினங்களின் உறுப்பினராகவுள்ள உயிரினங்கள், நெருக்கமாகவும், நீண்ட காலத்துக்கும் இணைந்து வாழும் முறையாகும்.\n\nSection::::வரைவிலக்கணம்.\n1877 இல் பெனெற் என்பவர் பாசி-காளான்களிடையே (\"lichens-fungal\") காணப்பட்ட தொடர்பை விளக்க இந்தப் பதத்தைப் பயன்படுத்தினார். 1879 இல் செருமானிய ஆராய்ச்சியாளர் ஹென்ரிச் அன்ரன் டீ பரி என்பவர் ஒன்றிய வாழ்வை \"வேறுபட்ட உயிரினங்கள் இணைந்து வாழ்தல்\" என வரைவிலக்கணப்படுத்தினார். ஒன்றிய வாழ்வு என்ற பதமானது மிகவும் பரந்த உயிரியல் இடைவினைகளை விளக்கப் பயன்படுத்தப்படுகின்றது. இயற்கையில் இந்த ஒன்றிய வாழ்வானது ”அண்டி வாழ்தல்” (\"commensalism\"), ”இணைவாழ்வு” அல்லது ”சமபங்கித்துவம்” (\"mutualism\"), ”ஒட்டுண்ணி வாழ்வு” எனப் பகுக்கப்படுகின்றது.\n\nSection::::உடலியல் இடைவினை.\nசில ஒன்றிய வாழ் உயிரினங்களில் அப்படியான வாழ்வு இன்றியமையாததாக இருக்கின்றது. அவ்விரு உயிரினங்களும் தமது வாழ்வுக்கு ஒன்றில் ஒன்று தங்கியிருப்பவையாக, ஒன்றுக்கொன்று வாழ்வாதாரமாக இருக்க வேண்டிய கட்டாயத்தைக் கொண்டிருக்கின்றன. சில பாசி, காளான்கள் தனித்தனியாக இருப்பின் வாழும் திறனற்றவையாக இருக்கின்றன. வேறு சில உயிரினங்கள் அமையத்திற்கேற்றபடி ஒன்றிய வாழ்வை மேற்கொண்டு, மாற்றுச் சூழலில் தனித்தியங்கும் பண்பையும் கொண்டிருக்கின்றன. ஒன்றிய வாழ்வானது சிலசமயம் உயிரினத்துக்கு பயனுள்ளதாக இருப்பினும், வாழ்வுக்கு அத்தியாவசியமானதாக இல்லாமல் இருக்கலாம்.\n\nSection::::அக ஒன்றிய வாழ்வு.\nஒரு உயிரினத்தின் உடலின் இழையங்களின் உள்ளாக அடுத்த உயிரினம் வாழுமாயின் அது அக ஒன்றிய வாழ்வு (\"Endosymbiosis\") என அழைக்கப்படும். இழையத்தினுள்ளே இருப்பவை என்னும்போது, அவை உயிரணுக்களின் உள்ளாகவோ, அல்லது உயிரணுக்களுக்கு வெளியாகவோ வாழலாம். இதற்கு எடுத்துக்காட்டாக அவரையினத் தாவரங்களின் வேர்களில் வாழும் நைதரசன் பதிக்கும் ரைசோபியா வகைப் பாக்டீரியாக்கள், அல்டர் மரவேர்க் கணுக்களில் வாழும் நைதரசன் பதிக்கும் அக்ரினோமைசிட் இன பாக்டீரியாக்கள், பவளப் பாறைகளில் (\"Coral reef\") வாழும் தனிக்கல பாசிகள் போன்றவற்றைக் குறிப்பிடலாம்.\n\nSection::::வெளி ஒன்றிய வாழ்வு.\nஒரு உயிரினத்தின் உடல் இழையங்களுக்கு வெளிப்புறமாக இரண்டாவது உயிரினம் வாழுமாயின் அது வெளி ஒன்றிய வாழ்வு (\"Ectosymbiosis\") எனப்படும். இவை உடலின் வெளிப்புறமாகவோ, அல்லது உடலின் உட்பரப்பில் சமிபாட்டுத் தொகுதியின் குழாய்களிலோ, அல்லது சுரப்பிகளின் வெளிப்புறத்திலோ வாழும். இவற்றுக்கு எடுத்துக்காட்டாக ஒட்டுண்ணி வாழ்வை மேற்கொள்ளும் பேன், சில வகைத் திமிங்கலங்களின் தாடையில் இணைவாழ்வை வாழும் பிளவுச்சிப்பிகள் (\"Barnacles\"), அழுக்கை உண்ணும் மீன்கள் போன்றவற்றைக் குறிப்பிடலாம்.\n\nSection::::சில ஒன்றியவாழித் தொடர்புகள்.\nSection::::ஒட்டுண்ணியியல்பு.\nஒட்டுண்ணியியல்பு (\"parasitism\") என்பது போசணையை அடிப்படையாகக் கொண்ட உயிரினங்களுக்கிடையிலான இடைத்தொடர்பாகும். இங்கு உயிரினங்கள் தம் விருந்து வழங்கிகளிடமிருந்து உணவையும் பாதுகாப்பையும் பெற்றுக் கொள்வதுடன் ஓம்புயிர் அல்லது விருந்து வழங்கிக்கு பொதுவாக தீமையை ஏற்படுத்துவதாய் அமையும்.\n\nஎ.கா: \nபுற ஒட்டுண்ணி- உண்ணி, பேன்\nஅக ஒட்டுண்ணி- வட்டப்புழு, பிளாஸ்மோடியம்\n\nஇவற்றுக்கிடையேயான இடைத் தொடர்பு ஒட்டுண்ணி வாழ்வு என அழைக்கப்படுகின்றது.\n\nSection::::மேலொட்டித் தொடர்பு.\nபோசணையைப் பெறுவதற்கன்றி இடத்தையும் பாதுகாப்பையும் பெற்றுக் கொள்வதற்காக மற்றொரு உயிரினத்துடன் இணைந்து வாழுதல் மேலொட்டித் தொடர்பாகும். இது அண்டி வாழ்தல் எனப்படுகின்றது. இங்கு பொதுவாக அண்டிவாழும் உயிரினம், தான் தங்கியிருக்கும் உயிரினத்துக்கு தீமை பயப்பதில்லை.\n\nஎ.கா: கற்றாழை\n\nSection::::ஓரட்டிலுண்ணல்.\nஒரு உயிரினம் நன்மையைப் பெறும் அதேவேளை மற்றைய உயிரினம் நன்மையையோ தீமையையோ அடையாத வகையிலான இரு உயிரினங்களுக்கும் இடையிலான தொடர்பு ஓரட்டிலுண்ணல் (\"commensalism\") ஆகும். இதுவும் அண்டி வாழும் முறையே ஆகும்.\n\nவாழிடம் (எ.கா: சிலந்தி மரத்தில் வாழ்தல்), இடம்பெயர்தல் (எ.கா: துறவி நண்டில், கடற் சாமந்தி ஒட்டி நகர்தல்), பாதுகாப்புத் தேவைக்காக இத்தொடர்பு காணப்படலாம்.\n\nSection::::ஒன்றுக்கொன்று துணையாகும் தன்மை.\nஇரண்டு உயிரினங்கள் தமக்கிடையிலான தொடர்பு காரணமாக இரண்டுமே நன்மை அடையுமாயின் இத்தொடர்பு ஒன்றுக்கொன்று துணையாகும் தன்மை (\"(mutualism\") எனப்படும். இது இணைவாழ்வு என அழைக்கப்படுகின்றது.\n\nஇவ்வகை வாழ்வு இரு உயிரினங்களுக்கும் அவசியமானதாகவோ, அல்லது ஒரு உயிரினத்துக்கு அவசியமானதாகவும், மற்றைய உயிரினத்துக்கு அவசியமற்றதாகவோ, அல்லது இரு உயிரினக்களுக்குமே அவசியமற்றதாகவோ இருக்கலாம்.\n\nஎ.கா:\n\n\nSection::::ஒன்றிய வாழ்வும் கூர்ப்பும்.\nஉயிரியல் இனங்களுக்கிடையிலான இடைத் தொடர்பில், இரை பிடித்துண்ணல், உணவு, நீர், உறைவிடம் போன்றவற்றிற்கான போட்டியிடல் போன்றவற்றுடன் ஒப்பிடுகையில் இந்த ஒன்றிய வாழ்வுக்கு வரலாற்றில் குறைந்த கவனிப்பே அளிக்கப்பட்டு வந்தது. ஆனாலும் பல உயிரியல் இனங்கள் வரலாற்றில் நீண்ட காலத்துக்கு ஒன்றிலொன்று தங்கியிருந்து இணையாகவே கூர்ப்பை அடைந்ததனால், கூர்ப்பிற்கான தேர்வு முறையில், ஒன்றிய வாழ்விற்கான முக்கியத்துவமும் நாளடைவில் அதிகரித்து வந்துள்ளது.\n\nடார்வினின் படிவளர்ச்சிக் கொள்கையின்படி உயிர் வாழ்வுக்காக உயிரினங்களுக்கிடையில் ஏற்படும் போட்டியில், சில உயிரினங்களில் ஏற்படும் இயற்கைத் தேர்வு காரணமாக குறிப்பிட்ட உயிரினங்கள் இயற்கையில் பிழைத்துக் வாழும். லின் மர்குலிஸ் (\"Lynn Margulis\") என்ற உயிரியலாளர் டார்வினின் கூற்று முழுமையற்றது எனவும் உயிரியல் இனங்களுக்கிடையிலான ஒத்துழைப்பு, இடைத் தொடர்பு, ஒன்றிலொன்று தங்கியிருத்தல் ஆகியவையும் கூர்ப்பில் மிக முக்கியமானது எனக் கூறுகின்றார். மர்குலிஸ், டோரியன் சேகன் (\"Dorion Sagan\") ஆகிய இருவரது கூற்றுப்படி உயிரியல் இனங்களுக்கிடையிலான போட்டியைவிட, அவற்றிற்கிடையிலான வலையமாக்கம் (networking) முக்கியமானது.\n\nபூக்கும் தாவரங்களுக்கும், அவற்றின் மகரந்தச்சேர்க்கைக்கு உறுதுணையாயிருக்கும் விலங்குகளுக்கும் இடையிலான ஒன்றிய வாழ்வு முறையானது, அவற்றின் இணைக் கூர்ப்பில் மிக முக்கிய பங்கு வகிக்கின்றது. பூச்சிகள், வௌவால், பறவைகளால் மகரந்தச்சேர்க்கைக்கு உள்ளாகிய தாவரங்கள் குறிப்பிட்ட ஒரு இனத்தினால் மகரந்தச்சேர்க்கைக்கு உள்ளாகக்கூடிய வகையில் தமது பூக்களின் அமைப்பில் மாற்றங்களைப் பெற்றுக் கொண்டதும், அந்த விலங்கு இனமும் அதற்கேற்ற வகையில் மாற்றம் அடைந்ததும் நிகழ்ந்துள்ளது. முதன்முதலில் தோன்றிய பூக்கும் தாவரம் மிகவும் எளிமையான பூவைக் கொண்டிருந்தது. பின்னர் அவற்றில் தேன், ஒட்டும் தன்மையுள்ள மகரந்தம் போன்றவை விருத்தியடைந்து, பல்வேறுபட்ட இனங்கள் உருவாகின. அதற்கேற்ப, இப்படியான உணவை சேகரிக்கக் கூடிய வகையில், பூச்சிகளிலும் விசேட உருவவியல் அமைப்புகள் உருவாகி, பல்வேறு புதிய இனங்கள் உருவாகின. ஒரு குறிப்பிட்ட இன பூச்சியால் மட்டுமே மகரந்தச்சேர்க்கைக்கு உள்ளாகும் தாவரமாக இருக்குமிடத்து, அத்தாவரத்திற்கும், பூச்சிக்கும் இடையிலான இடைத் தொடர்பு ஒன்றிலொன்று தங்கியதாக அமைந்துவிடும்.\n\n\n"}
{"id": "90413", "url": "https://ta.wikipedia.org/wiki?curid=90413", "title": "பீ.பி", "text": "பீ.பி\n\nபீ.பி (BP p.l.c) ஒரு பன்னாட்டு எண்ணெய் மற்றும் எரிவளி நிறுவனமாகும். இலண்டனில் தலைநகரைக் கொண்ட இந்நிறுவனம் மாபெரும் எண்ணெய் நிறுவனங்களுள் ஒன்றாகும். உலகில் எண்பதுக்கும் மேற்பட்ட நாடுகளில் இந்நிறுவனம் இயங்கி வருகிறது. முன்னர் பிரிட்டிசுப் பெட்ரோலியம் என்று இருந்த பெயரை அதன் முதல் எழுத்துக்களை மட்டும் கொண்டு பீ.பி என்று மாற்றிக் கொண்டது. \n\n1998ல் அமாக்கோ என்னும் நிறுவனத்தினோடும், பிறகு 2000ல் ஆர்க்கோ என்னும் நிறுவனத்தோடும் இணைந்ததன் மூலம் உலகளவில் ஒரு பெரிய எண்ணெய் நிறுவனமாக மாறிவிட்டது. \n\nஅண்மையில் அமெரிக்கக் கடலில் மெக்சிக்கோ வளைகுடாப் பகுதியில் ஆழ்கடலில் எண்ணெய்க் கிணறு தோண்டும் போது ஏற்பட்ட விபத்தில் பெருத்த எண்ணெய்க் கசிவு ஏற்பட்டது. \n"}
{"id": "90414", "url": "https://ta.wikipedia.org/wiki?curid=90414", "title": "ராயல் டச்சு ஷெல்", "text": "ராயல் டச்சு ஷெல்\n\nராயல் டச்சு ஷெல் (\"Royal Dutch Shell\") என்பது ஒரு பன்னாட்டு எண்ணெய் மற்றும் எரிவளி நிறுவனமாகும். இது நெதர்லாந்தின் ஹேகு நகரில் தலைமையிடத்தைக் கொண்ட ஒரு மாபெரும் எண்ணெய் நிறுவனம். பொதுவாக \"ஷெல்\" என்னும் சுருக்கப் பெயரிலேயே அறியப்படும்.\n\n1907ஆம் ஆண்டு நெதர்லாந்தைச் சேர்ந்த ராயல் டச்சு பெட்ரோலியம் கம்பெனியும், பிரித்தானிய ஷெல் நிறுவனமும் இணைந்து ராயல் டச்சு ஷெல் குழுமத்தை உருவாக்கியது. அப்போது உலக அளவில் பெரிய நிறுவனமாக இருந்த ஜான் டி. ராக்கபெல்லரின் ஸ்டேண்டர்டு ஆயில் நிறுவனத்தோடு போட்டியிட இவ்விணைப்பினை மேற்கொண்டன. இணைந்த நிறுவனத்தின் 60% உரிமையை டச்சுப் பகுதியும், மீதி 40% உரிமையை பிரித்தானிய பகுதியும் எடுத்துக் கொண்டன.\n"}
{"id": "90415", "url": "https://ta.wikipedia.org/wiki?curid=90415", "title": "பிரெட்ரிக் போர்சித்", "text": "பிரெட்ரிக் போர்சித்\n\nஃபிரெட்ரிக் ஃபோர்சித் அல்லது ஃபிரெட்ரிக் ஃபார்சித் (Frederick Forsyth, ஆகஸ்ட் 25, 1938) ஒரு ஆங்கில எழுத்தாளர். இவரது உளவுப்புனைவு மற்றும் பரபரப்புப் புனைவுப் புதினங்கள் உலகப் புகழ் பெற்றவை.\n\nஇங்கிலாந்தில் கெண்ட் மாநிலத்தில் பிறந்த ஃபோர்சித் தன் இள வயதில் பிரிட்டனின் வேந்திய வான்படையில் சேர்ந்து விமானியாகப் பணியாற்றினார். பின்னர் பத்திரிக்கையாளராக மாறி ராய்ட்டர்ஸ், பிபிசி போன்ற நிறுவனங்களில் வேலை செய்தார். 1967ல் நைஜீரிய உள்நாட்டுப் போரைப் பற்றி செய்தி சேகரிக்க நைஜீரியாவில் பிபிசி நிருபராகப் பணியாற்றினார். உள்நாட்டுப் போரில் ஒரு தரப்பான பயாஃபராவுக்கு சார்பாகச் செய்திகளை வெளியிட்டார் என்ற குற்றாச்சாட்டு எழுந்ததால் பிபிசியை விட்டு வெளியேறினார். தனது நைஜீரிய அனுபவங்களை தி பயாஃபரா ஸ்டோரி (The Biafra Story) என்ற பெயரில் 1969ல் அபுனைவு புத்தகமாக வெளியிட்டுள்ளார்.\n\nஅமைப்பு சார்பற்ற எழுத்தாளராகப் பணியாற்றிய போது இதழாளர்கள் பயன்படுத்தும் புலனாய்வு முறைகளை பயன்படுத்தி ஒரு புதினம் எழுதும் எண்ணம் அவருக்குத் தோன்றியது. அதன்படி எழுதப்பட்ட \"தி டே ஆஃப் தி ஜாக்கால்\" (\"The Day of the Jackal\") 1971ல் வெளியாகி பெருவெற்றி பெற்றது. பிரெஞ்சு அதிபர் சார்லஸ் டி கோலைப் படுகொலை செய்ய மேற்கொள்ளப் படும் ஒரு (கற்பனை) சதிமுயற்சியைக் களமாகக் கொண்டு எழுதப்பட்ட இப்புதினம், ஆங்கில பரபரப்புப் பாணியில் ஒரு திருப்பு முனையாக அமைந்தது. உலகெங்கும் லட்சக்கணக்கான படிகள் விற்பனையாகி சிறந்த எழுத்தாளுருக்கான எட்கர் ஆலன் போ விருதையும் ஃபோர்சித்துக்குப் பெற்றுத் தந்தது. உண்மையாக நிகழ்ந்திருக்கக் கூடிய சம்பவங்களின் அடிப்படையில் பன்னாட்டு அரசியல், உளவுத் துறைகள், போர்கள் போன்ற விஷயங்களைக் களமாகக் கொண்டு ஃபார்சித் மேலும் பல புதினங்களை எழுதினார். அவையும் வாசகர்களிடையே பலத்த வரவேற்பைப் பெற்றன. பல மொழிகளில் மொழிபெயர்க்கப் பட்ட அவற்றுள் சில திரைப்படங்களாகவும் தொலைக்காட்சித் தொடர்களாகவும் எடுக்கப்பட்டுள்ளன.\n\nஃபோர்சித் ஒரு பழமைவாதக் கட்சி ஆதரவாளர். ஐரோப்பிய ஒன்றியத்துடன் பிரிட்டன் இணையக் கூடாது என்ற நிலையைக் கொண்டவர்.\n"}
{"id": "90419", "url": "https://ta.wikipedia.org/wiki?curid=90419", "title": "எட்வார்ட் கிப்பன்", "text": "எட்வார்ட் கிப்பன்\n\nஎட்வார்ட் கிப்பன் அல்லது எட்வர்ட் கிப்பன் (\"Edward Gibbon\", பி. மே 8, 1737 - இ. ஏப்ரல் 27, 1737) ஒரு ஆங்கில எழுத்தாளர் மற்றும் வரலாற்றாளர் ஆவார். ஐக்கிய இராச்சியத்தின் நாடாளுமன்ற உறுப்பினராகவும் பணியாற்றியுள்ளார். கிப்பன் எழுதிய ரோமப் பேரரசின் தேய்வும் வீழ்ச்சியும் (\"The History of the Decline and Fall of the Roman Empire\") உலகின் பெரும் வரலாற்று நூல்களுள் ஒன்றாகக் கருதப்படுகிறது.\n\n"}
{"id": "90423", "url": "https://ta.wikipedia.org/wiki?curid=90423", "title": "பீப்பாய்", "text": "பீப்பாய்\n\n\"பீப்பாய்\" என்பது தொன்மையாக மரத்தினால் செய்யப்பட்ட உருளை வடிவிலான உட்புறம் காலியாக உள்ள ஒரு ஏனம் ஆகும். இது நீர், எண்ணெய், பியர், மது, போன்ற நீர்மங்களைத் தேக்கி வைக்க உதவும் ஒரு பொருள். பயன்பாட்டைப் பொறுத்து அளவை தரப்படுத்தப் பட்டிருக்கும். காட்டாக, பியர் ஊற்றி வைக்கப் பயன்படுத்தப்படும் பீப்பாய்கள் 36 கேலன் அளவு இருக்கும்.\n\nகச்சா எண்ணெய் அல்லது பாறைநெய்யைச் சேர்த்து வைக்கவும் முன்னர் பீப்பாய்கள் பயன்படுத்தப் பட்டன. அதற்காகத் தரப்படுத்தப் பட்ட அளவு ஒரு பீப்பாய்க்கு 42 கேலன்கள். ஒரு கேலனுக்கு ஏறத்தாழ 3.785 லிட்டர் என்பதால் ஒரு பீப்பாய்க்கு ஏறத்தாழ 159 லிட்டர் அளவு இருக்கும்.\n\nஇரயில் பெட்டிகள் வழியாக எண்ணெய் அனுப்பப்பட்ட காலம் தொட்டுப் பீப்பாய்கள் உபயோகப் படுத்தப் படுவதில்லை என்றாலும், பாறைநெய் அளவையாக பீப்பாய் என்பது நிலைத்து விட்டது. இன்றும் பரவலாய் விலை நிர்ணயம், வரி மட்டும் சட்ட ஆவணங்கள் முதலியவற்றிலும் பீப்பாய் என்பது பாறைநெய்யை அளக்க ஒரு அளவையாக உபயோகப்படுத்தப் படுகிறது. காட்டாக, உலக சந்தைகளில் பாறைநெய்யின் விலை ஒரு பீப்பாய்க்கு எவ்வளவு அமெரிக்க டாலர்கள் என்ற கணக்கில் வழங்கப்படும்.\n"}
{"id": "90428", "url": "https://ta.wikipedia.org/wiki?curid=90428", "title": "லீ சாங் வேய்", "text": "லீ சாங் வேய்\n\nலீ சாங் வேய் (\"Lee Chong Wei\") (பி. பீனாங், சீனா - அக்டோபர் 21, 1982), மலேசியாவைச் சேர்ந்த தொழில்முறை பூப்பந்து விளையாட்டு வீரர். இவ்விளையாட்டில் தற்போது முதலிடம் வகிக்கும் வீரர் இவர். 2008 பெய்சிங் ஒலிம்பிக் விளையாட்டுகளில் இவர் வெள்ளிப் பதக்கம் வென்று தன் நாட்டிற்கு பெருமை சேர்த்தார்; அதன் காரணமாக மலேசிய பிரதமர் நசிப் துன் ரசாக் வேய்யிற்கு \"தாதுக்\" என்ற பட்டத்தை அளித்து பெருமைப் படுத்தினார்.\n"}
{"id": "90431", "url": "https://ta.wikipedia.org/wiki?curid=90431", "title": "கூகிள் ஆப் இஞ்சின்", "text": "கூகிள் ஆப் இஞ்சின்\n\nகூகிள் ஆப் இஞ்சின் (\"Google App Engine\") இணைய வலைச் செயலி உருவாக்க உதவும் சேவையாக கணிமைத் தளம் அமைப்பாகும். இதன் உதவியுடன் உருவாக்கப்படும் வலைச் செயலித் தளங்கள், கூகிள் தள அமைப்பு வழங்கிகளில் செயல்படும். கூகிள் அப் இஞ்சின் மேகக் கணிமை எனப்படும் கோட்பாட்டை செயல்படுத்தும் முறையாகும்.\n\n\n"}
{"id": "90432", "url": "https://ta.wikipedia.org/wiki?curid=90432", "title": "இந்திய வர்த்தகச் சட்டங்கள்", "text": "இந்திய வர்த்தகச் சட்டங்கள்\n\nவர்த்தக நிறுவனங்களை நெறிப்படுத்தவும் அவை மக்களுக்கு ஊறு விளைவிக்காமல் நன்மை செய்வதை உறுதிப் படுத்தவும் வணிகச் செயல் முறைகளை ஒழுங்கு படுத்தவும் இந்திய அரசு பல சட்டங்களை இயற்றி செயல்படுத்தி வருகிறது. அவற்றுள் சில\n\n"}
{"id": "90434", "url": "https://ta.wikipedia.org/wiki?curid=90434", "title": "ஆழ்வார் திருநகர்", "text": "ஆழ்வார் திருநகர்\n\nஆழ்வார்திருநகர் சென்னையின் புறநகர்ப் பகுதிகளில் ஒன்று.\n\n﻿"}
{"id": "90437", "url": "https://ta.wikipedia.org/wiki?curid=90437", "title": "ஜோசப் கொன்ராட்", "text": "ஜோசப் கொன்ராட்\n\nஜோசப் கொன்ராட் அல்லது ஜோசஃப் கான்ராட் (\"Joseph Conrad\", டிசம்பர் 3, 1857 – ஆகஸ்ட் 3, 1924) ஒரு ஆங்கில எழுத்தாளர். தற்கால உக்ரைனில் ஒரு போலந்தியக் குடும்பத்தில் பிறந்த கொன்ராட் பின்னர் பிரிட்டானியக் குடியுரிமை பெற்றார்.\n\nதனது இருபது வயதுக்குப் பின்னரே ஆங்கில மொழியைக் கற்ற கொன்ராட், ஆங்கிலத்தில் பெரும் எழுத்தாளர்களுள் ஒருவராகக் கருதப்படுகிறார். அவருடையப் படைப்புகள் கடல், கப்பல் வாழ்க்கை ஆகியவற்றையே பெரும்பாலும் களமாகக் கொண்டுள்ளன. கடமையுணர்வும், விசுவாசமும் மனிதர்களின் மனங்களில் ஏற்படுத்தும் தாக்கம் இவருடைய புதினங்களிலும், சிறுகதைகளிலும் கருபொருளாகக் கொள்ளப்பட்டுள்ளது. பிரிட்டானியப் பேரரசு புகழின் உச்சியில் இருந்த காலத்தில் எழுதப்பட்ட கொன்ராடின் படைப்புகள், அதன் தொலைதூரப் பிரதேசங்களை ஆளும் அதிகாரிகளின் வாழ்க்கையில் ஏற்படும் மாற்றங்களைக் காட்டுகின்றன. கொன்ராடின் உரைநடைத் திறன் புகழ்பெற்றது. ஆங்கில இலக்கிய உலகு அதுவரை கண்டிராத சோக யதார்த்தவாதச் சூழலை ஆங்கிலப் புதினப் படைப்புச் சூழலுக்கு அறிமுகப்படுத்தியவர் கொன்ராட். அவருடைய கதை சொல்லும் பாணியும், எதிர் நாயக கதை மாந்தரும் பல பிற்கால எழுத்தாளர்களுக்கு தாக்கங்களாக அமைந்துள்ளன. கொன்ராடின் படைப்புகள் உலகெங்கும் பலமொழிகளில் மொழி பெயர்க்கப்பட்டுள்ளன; அவை பல திரைப்படங்களின் திரைக்கதைகளுக்கு அடிப்படையாக அமைந்துள்ளன.\n\n\n"}
{"id": "90438", "url": "https://ta.wikipedia.org/wiki?curid=90438", "title": "சேத்துப்பட்டு (சென்னை)", "text": "சேத்துப்பட்டு (சென்னை)\n\nசேத்துப்பட்டு (:Chetput) சென்னையின் மையப்பகுதியில் அமைந்துள்ள இடமாகும். இது சென்னைக் கடற்கரை - தாம்பரம் இருப்புப் பாதையில் உள்ளது.\n\nSection::::வளர்ச்சி.\nசேத்துப்பட்டு குளம் அருகிலுள்ள மக்களுக்கு நீர் ஆதாரமாக உள்ளது.\n\nSection::::அமைவிடம்.\nசென்னையின் நடுவே அமைந்திருக்கும் சேத்துப்பட்டு, கோயம்பேடு பேருந்து நிலையத்திலிருந்து 8.8 கிலோ மீட்டர் தூரத்தில் எழும்பூரின் அருகில் உள்ளது.\n"}
{"id": "90441", "url": "https://ta.wikipedia.org/wiki?curid=90441", "title": "கார்பனோராக்சைடு", "text": "கார்பனோராக்சைடு\n\nகார்பன் மோனாக்சைடு அல்லது கார்பன் ஓராக்சைடு (இலங்கை வழக்கு: காபனோரொட்சைட்டு, ஆங்கிலம்: Carbon monoxide, CO) என்பது காற்றை விட இலேசானதும், நிறம், மணம், சுவை ஏதுமில்லாததும் ஆன ஒரு வளிமம் ஆகும். இது கொடிய நச்சுத்தன்மை காரணமாக மனிதர்களையும் விலங்குகளையும் கடுமையாகப் பாதிக்கக்கூடியது. இதில் ஒரு கரிம அணுவும் ஆக்சிசன் அணுவும் இருக்கும். அவ்விரண்டின் இடையே முப்பிணைப்பு அமைந்திருக்கும். கரிமம் கொண்ட பொருட்களை எரிக்கும் போது போதுமான அளவு ஆக்சிசன் இருந்தால் கார்பன் டை ஆக்சைடு உருவாகும். ஒரு கார்பன் அணுவுடன் ஓர் ஆக்சிசன் அணு முப்பிணைப்பால் இணைந்து கார்பன் மோனாக்சைடு உருவாகும். கார்பன் மோனாக்சைடு ஆக்சிசனோடு சேர்ந்தால் ஒரு நீல நிறப் பிழம்போடு எரிந்து கார்பன் டை ஆக்சைடை உருவாக்கும். இங்கு கார்பன் ஒக்சிசனோடு மும்மைப் பிணைப்பால் இணைக்கப்பட்டுள்ளது. இதில் இரண்டு பங்கீட்டுப் பிணைப்புகளும், ஒரு ஈதற் பங்கீட்டுப் பிணைப்பும் உள்ளன.\n\nSection::::உருவாகும் சந்தர்ப்பங்கள்.\nCO ஆனது பெருமளவில் இயற்கையான செயற்பாடுகளாலேயே உருவாகிறது. மாறன் மண்டலத்தில் நடைபெறும் ஒளியிரசாயனத் தாக்கங்கள் காரணமாக ஒவ்வொரு வருடமும் 5 x 10kg CO உருவாகிறது. எரிமலை வெடிப்புக்கள், காட்டுத்தீக்கள் போன்றவற்றாலும் உருவாகின்றது.\nகுறை தகனத்துடன் தொடர்புபட்ட மனித செயற்பாடுகள் CO ஐ உருவாக்கும். சாதாரண அடுப்புகள், நிலக்கரி அனல் மின் நிலையங்கள், வாகனங்களில் ஏற்படும் குறை தகனம், குப்பைகளை எரித்தல் போன்றவற்றால் உருவாகும். இரும்பு உற்பத்தியின் போது பிரதான தாழ்த்தும் கருவியாக CO தொழிற்படுவதால் அங்கிருந்தும் ஓரளவு CO வெளியிடப்படுகின்றது. அலுமினிய உற்பத்தியிலும் அனோட்டாக உள்ள காரியம் அனோட்டில் உருவாகும் ஒக்சிசனுடன் தாக்கமுற்று CO உருவாகும். டைட்டானிய உலோக உற்பத்தியிலும் CO உருவாகின்றது.\nசாதாரண மனித உடலில் நரம்புச் செலுத்தியாக CO உருவாக்கப்பட்டுத் தொழிற்படுவது கண்டறியப்பட்டுள்ளது. எனவே சில மருத்துவத் தேவைகளுக்கு மருந்தாக CO பயன்படுத்தப்படுகிறது. எனினும் அதிகளவு CO விஷமாகும்.\nசில மெத்தேனாக்கும் பக்டீரியாக்களால் காபனோரொக்சைட்டு போசணைப் பொருளாகப் பயன்படுவதால் வளிமண்டலத்தில் இவ்வாயு நீண்ட காலம் தேங்குவதில்லை.\n\nSection::::மூலக்கூற்றியல்.\nCO 28 g/mol மூலர் திணிவுடையது. இது வளியின் 28.8 g/mol ஐ விடக் குறைவு என்பதால் இது வளியை விட அடர்த்தி குறைவான வாயு ஆகும் (சம வெப்ப, அமுக்க நிபந்தனைகளில்). CO இல் உள்ள மும்மைப் பிணைப்பே அறியப்பட்டதில் மிக வலிமையான பிணைப்பாகும். இது 1072 kJ/mol எனும் மிக உயர் பிணைப்புச் சக்தியைக் கொண்டுள்ளது. இது நைதரசன் வாயுவை ஒத்த உருகுநிலை மற்றும் கொதிநிலையைக் கொண்டுள்ளது. (68, 82 கெல்வின்) \nஈதற் பங்கீட்டுப் பிணைப்பு உருவாகும் போது கார்பன் அணுவில் மறை ஏற்றமும், ஒக்சிசன் அணுவில் நேர் ஏற்றமும் உருவாகும். எனினும் ஒக்சிசன் கார்பனை விட மின்னெதிரான மூலகம் என்பதால் ஒக்சிசன் இலத்திரன்களைக் கவர்ந்து அதன் நேரேற்றத்தைக் குறைத்துக்கொள்ளும். நிகரமாக கார்பனில் சிறிய மறையேற்றமும், அதற்குச் சமனான சிறிய நேரேற்றம் ஒக்சிசன் அணுவிலும் எஞ்சியிருக்கும். இதனால் நிகர இருமுனைவுத் திருப்புத் திறனாக 0.122 D உள்ளது.\n\nSection::::நச்சுத்தன்மை.\nஇவ்வாயு நிறமற்று, மணமற்று, சுவையற்று இருப்பதால் இவ்வாயு வளியில் சேர்ந்தாலும் அதை எம்மால் உணர முடியாது. எனினும் புகையுடன் எரியும் நெருப்பில் இவ்வாயுவும் உருவாகும் என்பதால் புகையைக் கொண்டு அவதானிக்கலாம். தனியே இவ்வாயு மட்டும் வெளிவரின் அவதானிக்க முடியாது. உட்சுவாசிக்க நேர்ந்தால் இவ்வாயு மிக அதிக நச்சுத் தன்மையை உருவாக்கும். இது குருதியில் ஒக்சிசனைக் காவும் புரதமான ஈமோகுளோபினில் ஒக்சிசன் இணையும் தானத்தில் நிரந்தரமாக இணைவதால் குருதியில் ஒக்சிசன் காவும் கொள்ளளவு குறைவடையும். CO ஈமோகுளோபினுடன் இணைந்து உருவாக்கும் சேர்வை காபொக்சி ஈமோகுளோபின் எனப்படும். வளியில் 667 ppm செறிவில் காபனோரொக்சைட்டு உள்ள போதே உடலில் ஈமோகுளோபினின் 50% காபொக்சி ஈமோகுளோபினாக மாற்றப்பட்டு விடும். ஒக்சிசனை விட CO க்கு ஈமோகுளோபின் மிக அதிக நாட்டம் கொண்டுள்ளதாலேயே 210000 ppm செறிவில் உள்ள ஒக்சிசன் COக்கு முன்னால் தோற்றுப் போகிறது. உடற் கலங்கள் ஒக்சிசன் பற்றாக்குறையால் இறப்பதே CO மரணத்தை ஏற்படுத்தும் பிரதான வழியாகும். \nஆரம்பத்தில் களைப்பு, தலை வலி, தலைச் சுற்றல், வாந்தித் தன்மை போன்ற உணர்வுகள் ஏற்படும். கர்ப்பமாக உள்ள தாய்மாரின் முதிர் மூலவுருவில் பாரிய பாதிப்பை ஏற்படுத்தக்கூடிய நச்சு வாயுவாகும்.\n"}
{"id": "90443", "url": "https://ta.wikipedia.org/wiki?curid=90443", "title": "வெர்ஜீனியா வூல்ஃப்", "text": "வெர்ஜீனியா வூல்ஃப்\n\nவெர்ஜீனியா வூல்ஃப் அல்லது வெர்ச்சீனியா வூல்ஃப் (\"Virginia Woolf\", ஜனவரி 25, 1882 – மார்ச் 28, 1941) ஒரு ஆங்கிலப் பெண் எழுத்தாளர், கட்டுரையாளர், மற்றும் பதிப்பாளர். 20ம் நூற்றாண்டின் நவீனத்துவ எழுத்தாளர்களுள் மிக முக்கியமானவர்களாகக் கருதப்படுகிறார்.\n"}
{"id": "90447", "url": "https://ta.wikipedia.org/wiki?curid=90447", "title": "வேல்", "text": "வேல்\n\nவேல் என்ற தலைப்பில் உள்ள கட்டுரைகள்:\n\n"}
{"id": "90448", "url": "https://ta.wikipedia.org/wiki?curid=90448", "title": "டெளன் நோய்க்கூட்டறிகுறி", "text": "டெளன் நோய்க்கூட்டறிகுறி\n\nடௌன் நோய்க்கூட்டறிகுறி (Down Syndrome/Down's Syndrome) அல்லது டௌன் நோய்த்தொகை என்பது மனிதரில் காணப்படும் 21 ஆம் நிறப்புரியில் இரண்டு இருப்பதற்குப் பதிலாக, பகுதியாகவோ, முழுமையாகவோ மேலதிகமான ஒரு நிறப்புரி காணப்படும் நிலையாகும். மரபணு கோளாறுகளில் இந்நோயானது மிகவும் முக்கியமானதாகக் காணப்படுகின்றது.\n\nஇது பல்வேறு அளவில், கற்கும் திறனையும் உடலையும் பாதிக்கிறது. இதில் சில வேறுபட்ட வகைகள் இருப்பினும் டிரைசமி-21 அல்லது டிரைசமி-ஜி (Trisomy 21 / Trisomy G) என்னும் வகை 95% ஆகும். இக்குறையை முதலில் வரையறுத்த ஜான் லாங்டன்-டவுன் என்ற ஆங்கிலேய மருத்துவர் பெயரால் இந்தக் கோளாறு பெயரிட்டு அழைக்கப்படுகிறது.\n\nSection::::நோயின் தன்மை.\nடிரைசமி-21 என்பது முதலில் உருவாகும் செல்லில் 21 ஆம் நிறப்புரியின் எண்ணிக்கை இரண்டிற்கு பதில் மூன்றாய் இருப்பதாகும். இந்த முதல் செல்லிலிருந்து, பிரிந்து பெருகும் அனைத்து செல்களிலும் இப்படி ஒரு அதிகமான நிறப்புரி 21 இருக்கின்றது. இந்த அதிகப்படியான நிறப்புரிகளில் உள்ள மரபணுக்களின் இயக்கத்தினால் சுரக்கும் தேவைக்கதிகமான இயக்குநீர்கள் உடலுக்கு ஊறு விளைவிக்கின்றன. இது தந்தையின் விந்திலோ அல்லது தாயின் கரு முட்டையிலோ 21ம் நிறப்புரி தனியாக இல்லாமல் இரு சோடிகளாய் சேர்ந்திருப்பதால் ஏற்படுகிறது. \n\nSection::::நோயின் நிகழ்தகவு.\nகர்ப்பம் தரித்திருக்கும் தாய்மாரில் பல்வேறு நிலைகளைக் கண்டறியச் செய்யப்படும் மீயொலி சோதனையின்போது, குழந்தையின் முதிர்கரு நிலையிலேயே டெளன் நோய்க்குறித் தொகுப்பு உள்ளதா என்பதைக் கண்டறிய முடியும். தாயின் வயது அதிகமாக அதிகமாக இக்குறையுடன் குழந்தை பிறக்கும் வாய்ப்பும் அதிமாகிறது. \nஇந்த நோயானது 800 பேருக்கு ஒருவர் என்னும் அளவிலிருந்து, 1000 பேருக்கு ஒருவர் என்னும் அளவுவரை வேறுபடுகின்றது. அமெரிக்காவில் நோய்க் கட்டுப்பாட்டு, தடுப்பு நிலையமானது (Centers for Disease Control and Prevention) செய்த ஆய்வில், 2006 ஆம் ஆண்டில் 733 குழந்தைகளில் ஒரு குழந்தை இவ்வாறான நோய் நிலையுடன் பிறந்ததாகவும் அந்த வருடத்தில் மொத்தமாக 5429 குழந்தைகள் பிறந்ததாகவும் அறியப்படுகின்றது. மேலும் எல்லாவகையான மனித இனங்கள், வேறுபட்ட பொருளாதார சூழல் கொண்டவர்கள் என அனைவரிலும் ஏற்பட்டிருப்பதும் அறியப்பட்டது.\n\nSection::::பிரச்சனைகள்.\nஇந்த டெளன் நோய்க்குறித் தொகுப்பைக் கொண்டவர்களில் பல்வேறு பிரச்சனைகள் உருவாகும். இந்த சிக்கல்களில் இதய ஒழுங்கீனங்கள் (Heart malformation) போன்றன பிறக்கும்போதே இருக்கலாம். காக்காய் வலிப்பு (Epilepsy) என அழைக்கப்படும் ஒரு வகை வலிப்பு (Convulsion) நோயானது குழந்தை வளர்ச்சியின் பிந்திய நிலைகளில் ஏற்படக்கூடும்.\nஅறியப்பட்டுள்ள சில பிரச்சனைகள்:\n"}
{"id": "90455", "url": "https://ta.wikipedia.org/wiki?curid=90455", "title": "அட்லஸ் (எலும்பு)", "text": "அட்லஸ் (எலும்பு)\n\nமனித உடலில் மண்டையோட்டைத் தாங்கி நிற்பது முள்ளந்தண்டு நிரல் ஆகும். மனித உடலில் மொத்தம் உள்ள 33 முள்ளந்தண்டெலும்புகளில் (கழுத்து முள்ளந்தண்டெலும்புகள்-7, நெஞ்சு முள்ளந்தண்டெலும்புகள்-12, நாரி முள்ளந்தண்டெலும்புகள்-5, திருவெலும்பு-5, வாலெலும்பு-4) முதலாவது கழுத்து முள்ளந்தண்டெலும்பு அட்லசு எனவும் இரண்டாவது கழுத்து முள்ளந்தண்டெலும்பு ஆக்சிஸ் எனவும் அழைக்கப்படுகின்றன. அட்லசு கபால எலும்புகளில் ஒன்றான ஆக்சிபிட்டல் எலும்புடன் இணைந்து இயங்கி வருகிறது. அத்தகைய சிரசைத் தாங்கி நிற்கும் கழுத்து முள்ளந்தண்டெலும்பு அட்லசின் நினைவாக அவன் பெயரிலேயே அழைக்கப்படுகிறது.\n"}
{"id": "90456", "url": "https://ta.wikipedia.org/wiki?curid=90456", "title": "அட்லசு (தொன்மவியல்)", "text": "அட்லசு (தொன்மவியல்)\n\nஅட்லசு என்பவர் கிரேக்கத் தொன்மவியல் கூறப்படும் ஓர் \"புராதனக் கடவுள்\" (டைட்டன்). இவரது சகோதரர் புரோமித்தியூசு ஆவார். டைட்டானோமாச்சி போரில் டைட்டன்களுக்கு ஆதரவாகப் போராடியதால் அட்லசைத் தண்டிக்கும் பொருட்டு விண்ணுலகைத் தாங்கி நிற்கும் படி கிரேக்கர்களின் தலைமைக் கடவுள் சியுசு பணித்தார்.\n"}
{"id": "90457", "url": "https://ta.wikipedia.org/wiki?curid=90457", "title": "நிலப்படத் தொகுப்பு", "text": "நிலப்படத் தொகுப்பு\n\nநிலவரைத் தொகுப்பு (\"atlas\") என்பது நிலப்படங்களின் தொகுப்பு ஆகும். இது பொதுவாக பூமியில் அல்லது பூமியின் ஒரு பகுதியில் உள்ள நிலம் நீர் உள்ளிட்டவைகளை வரைபட அமைப்பில் காட்டும் புத்தகமாகும். பொதுவாக பூமி எனக் குறிப்பிட்டாலும் சூரியக் குடும்பம் மற்றும் அவற்றின் கோள்கள் ஆகியவற்றையும் வரைபட அமைப்பில் தருவதையும் குறிக்கிறது. பொதுவாக நிலப்படத் தொகுப்புகள் பாரம்பரியமாக புத்தக வடிவிலேயே தொகுக்கப்பட்டுள்ளன. இன்று பல நிலப்படத் தொகுப்புகள் இணையப் பக்கங்களாகவும் தொகுக்கப்பட்டுள்ளன. நிலப்படத் தொகுப்புப் புத்தகத்தில் பூமியிலுள்ள புவியியல் அமைப்புகள் மற்றும் அரசியல் எல்லைகள் இடம்பெறுவதோடு பெரும்பாலும் அரசியல், சமூகம், வேளாண்மை, மதம் மற்றும் பொருளாதாரம் குறித்த புள்ளி விவரங்கள் இடம்பெறும். வெறும் வரைபடங்கள் மட்டுமல்லாது இடங்கள் மற்றும் அது குறித்த தகவல் தரவுகள் பலவற்றை ஒரு வரைபடப் புத்தகம் தருகிறது.\n\nSection::::பெயர்க்காரணம்.\nநிலவரைக்கு அட்லசு என்ற பெயர் வந்ததற்கான மூலம் குறித்து கருத்து வேறுபாடுகள் உள்ளன. இதற்கு காரணம் தொன்மங்களிலுள்ள இரண்டு வேறுபட்டவர்கள் அட்லசு என்ற பெயருடனும் வரைபட உருவாக்கத்துடனும் தொடர்புபட்டிருப்பதுதான்.\n\nபழங்கால மொரிட்டானியாவின் அரசன் அட்லசு கணித வல்லுனராகவும், வானியல் நிபுணராகவும் தத்துவஞானியாகவும் அறியப்படுகிறார். இவரே சொர்க்கம் அல்லது வான்கோளங்கள் வரைபடத்தை முதலில் உருவாக்கியராக கருதப்படுகிறார். வரைபடவியலாளர் சிராடுசு மெர்கேடர் இவரையே அட்லசு என்று குறிப்பிட்டுள்ளார்\", இந்த அரசனையே தன் வரைபடத்தின் தலைப்பில் ஓவியமாக வைத்துள்ளார்.\n\nபிளேட்டோ குறிப்பிடப்படும் அட்லாண்டிசு என்னும் தீவின் அரசன் அட்லசு ஆவான்.\n\nகிரேக்க தொன்மவியலில் குறிப்பிடப்படும் அட்லசு என்பவனே பலர் அறிந்தவனாவான். இவன் டைட்டன் லெப்டுசுவின் மகனாவான். இவன் சியுசு என்ற தெய்வத்தால் சொர்கத்தை தன் தோளில் எப்போதும் சுமந்துகொண்டிருக்கவேண்டும் என்று தண்டிக்கப்பட்டவன். சியுசுவின் மகனான அராகில்சு பாம்பு போன்ற டிராகனான லாடான் காக்கும் ஆப்பிள் பழங்களை பறிக்கும் படி பணி வந்தபோது அட்லசை அணுகுகிறான். அட்லசு அப்பழங்களை பறித்து தர ஒப்புக்கொண்டு தான் சுமக்கும் சொர்க்கத்தை அது வரை ஆராகில்சை சுமக்க சொல்கிறான். ஆராகில்சே எப்போதும் சொர்க்கத்தை சுமக்கும் படி எண்ணி அட்லசு விலகிச்செல்ல முயலும் போது ஆராகில்சு அட்லசை ஏமாற்றி அவனிடமே சொர்கத்தை ஒப்படைக்கிறான். அதிலிருந்து அட்லசே சொர்க்கத்தை சுமக்கிறான். கிரேக்க இதிகாசமான ஒடிசியில் ஓமர் அட்லசு கடலின் ஆழத்தையும் அகலத்தையும் அறிந்தவன் என்கிறார்.\n\nகலை உலகில் இந்த அட்லசு சொர்கங்களை அல்லது வான்கோளங்களை தோளில் சுமந்திருப்பவானாக உருவகப்படுத்தப்படுகிறான் (கிரேக்க தொன்மம்). பார்னிசே அட்லசு என்னும் சிலையே பழங்காலத்தில் இவ்வகையில் உருவகப்படுத்தப்பட்ட முதல் சிலையாகும். இச்சிலை தற்போது இத்தாலி நாட்டின் நாபொலி நகரின் அருங்காட்சியகத்தில் உள்ளது, இதன் ஓவியமே பெரும்பாலான நிலவரைபடங்களின் அட்டை அல்லது முகப்பில் இடம் பெறுகிறது. ஏழாம் நூற்றாண்டின் பிற்பகுதியில் உலக வரைபடம் வெளியிட்ட டச்சு நாட்டினர் இவ்வோவியத்தை அட்டையில் வரைந்திருந்தனர். அதனால் இப்படம் டச்சு வணிகர்களுடன் தொடர்புபடுத்தப்பட்டது. ஆம்ஸ்டர்டாமில் உள்ள உலக வணிக மையக் கட்டடத்தில் அட்லசு உலகைத் தாங்கி நிற்பது போன்ற சிலை உள்ளது.\n\nSection::::வரலாறு.\nகிமு 2300 காலகட்டத்தில் மத்திய கிழக்கில் இருந்த பாபிலோனிய சுட்ட களிமணில் இருந்த நிலவரைபடமே மிகபழைய வரைபடம் ஆகும்.\n\nகிமு 6 ம் நூற்றாண்டிலிருந்து பல கிரேக்க அறிஞர்கள் புவி கோளவடிவுடையது என்று நம்பினார்கள். கிமு 350ல் அரிசுட்டாட்டில் புவியானது கோளவடிவுடையது என்பதை நிருபிக்க ஆறு வாதங்களை வைத்தார் கிமு 200ல் எரடோசுதினிசு (Eratosthenes) புவியின் சுற்றளவை கோணங்கள் மூலம் துல்லியமாக கணித்தார்.\n\nகிமு 150ல் குளோடியஸ் தொலெமாயெஸ் ஜியோகிரஃபியா என்னும் புவியியல் தொடர்பான நூலில் அறிவியல் முறைப்படி நிலவரைபடக்கலையை பற்றி விளக்கியுள்ளார். இவர் புவியை சுற்றி சூரியன் சுழல்கிறது என கருதினாலும் அவர் காலத்தில் அறிவியல் ஆய்வு செய்வதில் முன்னோடியாக விளங்கினார் \n\nபழங்கால சீனர்கள் அவர்கள் காலத்தில் மற்றவர்களை விட நிலவரைபடவியலில் சிறந்து விளங்கினர். சீன இலக்கியங்கள் வரைபடத்தை பற்றி 7ம் நூற்றாண்டின் ஆரம்பத்தில் குறிப்பிட்டிருக்கின்றன. மற்ற பழைய நிலவரைபடங்களை விட அவர்களது நிலவரைபடம் விரிவாகவும் துல்லியமாகவும் இருந்தது.\n\nஇடைக்காலத்தில் ஐரோப்பியர்களது வரைபடம் வரைபடக்கலையை சார்ந்திருந்ததை விட மதத்தை சார்ந்தே இருந்தது. கிறுத்துவ சமய துறவிகள் நிலவரைபடங்களில் சமயம் தொடர்பான குறிப்புகள் இடம் பெறுவதில் முனைப்பாக இருந்து வரைபடக்கலையை கட்டுப்படுத்தினர். ஐரோப்பியர்களின் வரைபடம் யெருசலம் நகரை மையமாக வைத்தும் வரைபடத்தின் மேல் பகுதி கிழக்கு திசையை குறிப்பதாகவும் இருந்தது . இதற்கு மாறாக அராபியர்களின் வரைபடக்கலை கிரேக்கர்கள் வழிமுறையை பின்பற்றி முன்னேற்றமடைந்து காணப்பட்டது, அல்-இட்ரிசியின் வரைபடத்தொகுப்பு இதில் சிறப்பானது .\n\n1507ல் மார்டின் வால்ட்சிமுல்லர் ( Martin Waldseemüller) என்பவர் உருவாக்கிய வரைபடமே அமெரிக்கா என்ற சொல்லை புதிய உலகத்துக்கு முதலில் குறித்ததாகும் . 1569ல் மெர்க்காடர் உருவாக்கிய வரைபடம் அதுவரை இருந்த வரைபடங்களை விட இது மேம்பட்டதாக இருந்ததால் அதை கடலோடிகள் தங்கள் பயணங்களுக்கு பயன்படுத்தினர்.\n\nநியூட்டன் மைய விலக்கு விசையினால் சுழழும் புவியின் நிலக்கோட்டுப்பகுதியில் பருத்தும் வட தென் முனைகளில் குறுகியும் இருக்கும் என்றார். இது வரைபடத்துறையில் பெரும் மாற்றங்களை கொணர்ந்தது.\n\n17ம் நூற்றாண்டிலிருந்து நிலவரைப்படக்கலை அறிவியல் முறையில் பெரும் வளர்ச்சி கண்டது. 20ம் நூற்றாண்டில் வான் வழி நிழற்படக்கலை, கணினி, தொலையுணர்வு கருவி போன்ற பல நிலவரைபடக்கலைக்கு உதவும் கருவிகள் கண்டுபிடிக்கப்பட்டதால் நிலவரைபடத்தொகுப்பில் துல்லியம் ஏற்பட்டது.\n\nSection::::வகைகள்.\nபயண நிலபடத் தொகுப்பு என்பது பயணங்களின் போது பயன்படுத்துவதற்காக எளிய முறையில் உள்ளதாகும். இது சுருளாக கட்டப்பட்ட புத்தகமாக இருக்கலாம், அதனால் இதன் பக்கங்களை தட்டையாக மடிக்கலாம். இதை சாலை வரைபடம் என்றும் சிலர் கூறுவர்.\n\nமேசை நிலப்படத் தொகுப்பு என்பது மேற்கோள் நூல் போன்று உள்ள நிலப்படத் தொகுப்பாகும். இது மெல்லியஅட்டை அல்லது கடினஅட்டை உடைய புத்தகமாக இருக்கலாம். இதில் பயண நிலப்படத் தொகுப்பை விட அதிக விவரங்கள் இருக்கும். \n"}
{"id": "90458", "url": "https://ta.wikipedia.org/wiki?curid=90458", "title": "மரபணு நோய்", "text": "மரபணு நோய்\n\nபரம்பரை நோய் எனப்படுவது மரபியல் வழியாகத் தோன்றும், அடுத்த தலைமுறைக்கு கடத்தப்படும் நோய் அல்லது கோளாறு ஆகும். இது ஒன்று அல்லது அதற்கு மேற்பட்ட அசாதாரண மரபணு, குறைவான மரபணு, மேலதிக மரபணு, தொழிற்பாட்டை இழந்த மரபணு, மேலதிகமாகத் தொழிற்படும் மரபணு, அசாதாரண எண்ணிக்கையிலான நிறப்புரிகள் போன்ற காரணிகளால் ஏற்படும். இவ்வாறான நோய்கள் பெற்றோரிலிருந்து குழந்தைகளுக்கு கடத்தப்படும். ஆனாலும் இவற்றில் சில முட்டை, விந்து, முளையம் போன்றவற்றில் எழுந்தமானமாக நிகழும் மரபணு திடீர்மாற்றத்தினாலும் ஏற்படும். அப்படி குறிப்பிட்ட ஒருவரில் ஏற்படும் மாற்றமானது, தொடர்ந்து வரும் சந்ததிக்கு கடத்தப்படுகின்றது.\n\nசில வகை புற்றுநோய்கள், இரத்தம் உறையாமை, டெளன் நோய்க்கூட்டறிகுறி, நடுக்குவாதம், போன்றன பரவலாக அறியப்பட்ட சில பரம்பரை நோய்களாகும்.\n"}
{"id": "90462", "url": "https://ta.wikipedia.org/wiki?curid=90462", "title": "கிண்டி திரு.வி.க தொழிற்பேட்டை", "text": "கிண்டி திரு.வி.க தொழிற்பேட்டை\n\nகிண்டி திரு.வி.க தொழிற்பேட்டை (Guindy Thiru Vi Ka Industrial Estate) சென்னையில் அமைந்துள்ள ஒரு இடமாகும். இது 1960க்கும் 1970க்கும் இடையில் முன்னாள் முதலமைச்சர் காமராசர் காலத்தில் ஏற்படுத்தப்பட்ட தொழிற்பேட்டையாகும். இங்கு சிறு தொழில் நிறுவனங்கள் இருந்தன. இங்கு பல்வேறு பட்டறைகள் இருந்தன. தற்போது பன்னாட்டு மென்பொருள் நிறுவனங்கள் இயங்குகின்றன. கிண்டி கத்திப்பாரா மேம்பாலம் அருகில் உள்ளது. இங்கிருந்து சென்னை விமான நிலையம் மிக அருகில் உள்ளது.\nகிண்டி ஒலிம்பியா பார்க் அருகில் உள்ளது.\n\n﻿"}
{"id": "90466", "url": "https://ta.wikipedia.org/wiki?curid=90466", "title": "மிதப்புப் புள்ளிச் செயல்பாடுகள்", "text": "மிதப்புப் புள்ளிச் செயல்பாடுகள்\n\nகணிமையியலில் மிதப்புப் புள்ளிச் செயல்பாடுகள் (FLOPS, FLoating point OPerations per Second) என்பவை மிதப்புப் புள்ளி எண்களைக் கொண்டு செய்யப்படும் கணிதச் செயல்பாடுகளைக் குறிக்கும். பின்னங்களுடைய மெய்யெண்களைக் கணினியானது மிதப்புப் புள்ளி எண்களாகக் கருதிக் கொள்ளும். இவ்வெண்களைக் கொண்டு செய்யப்படும் கணிப்பீடுகள் மிதப்புப் புள்ளிக் கணிப்பீடுகள் (Floating Point Calculation) எனப்படும். பழைய கணினிகளில் இவ்வெண்களைக் கொண்டு கணிப்பீடுகளைச் செய்ய எனத் தனியாக ஓர் உட்கூறு (உட்பகுதி) பயன்படுத்தப்பட்டது. அது மிதப்புப் புள்ளிச் செயலகம் (Floating Point Unit - FPU) எனப்பட்டது. ஆனால் தற்போது மையச் செயலகத்திலேயே ஒருங்கமைந்து (inbuilt) வருகிறது. மிதப்புப் புள்ளிக் கணிப்பீடு என்பது அறிவியல் துறையில் மிகவும் கடினமான கணிப்பீடுகளைச் செய்ய, முன்பு பயன்படுத்தப்பட்ட ஓர் எளிய முறையான 'ஒரு நொடிக்கான கட்டளைகள்' (\"Instructions per second\") என்பதைப் போன்ற ஓர் அளவுமுறை ஆகும்.\n\nஇது பொதுவாக ஆங்கிலத்தில் ஃப்ளாப்புகள் (FLOPS) என்று அழைக்கப் படுகிறது. இதனைத் தமிழில் நொடிக்குள் செய்யப்படும் மிதப்புப்புள்ளிச் செயல்பாடுகள் (நொமிசெகள்) என்று வழங்கப்படும். இது கணினியின் செயல்திறனை அளக்கப் பயன்படுகிறது. ஆங்கிலத்தில் FLOPS என்பதிலுள்ள S என்பது நொடிகள் என்பதைக் குறித்தாலும் பொதுவாக இது பன்மையாக்வும் பொருள் கொள்ளப்படுகிறது. ஒருமையில் இது மிதப்புப் புள்ளிச் செயல்பாடு (FLOP - FLoating Point Operation) எனப்படுகிறது. மிதப்புப் புள்ளிச் செயல்பாட்டு எண்ணிக்கை (Flop Count) என்பது ஒரு குறிப்பிட்ட நிரலைச் செயலாக்கவோ ஒரு படிமுறைத் தீர்வை நிறைவேற்ற்வோ எடுத்துக் கொள்ளும் நேரம் என்றும் வரையறுக்கப் படலாம்.\n\nஎன்.இ.சி (NEC) நிப்பானிய நிறுவனத்தின் நிப்பா இன் SX-9 (எசு.எக்ஃசு-9) என்பதுதான் 100 கிகா ஃப்ளாப்பைத் தாண்டிய (நொமிசெகளைத் தாண்டிய) நெறிய நுண்செயலி கொண்ட முதல் மீத்திறன் கணினி ஆகும். ஐ.பி.எம்-இன் மீத்திறன் கணினியான ரோடு ரன்னர் தான் 1 பெட்டா ஃப்ளாப்பைத் தாண்டிய (ஒரு பெட்டா நொமிசெகளைத் தாண்டிய) முதல் மீத்திறன் கணினி என்பது மென்பொருள் நூலக நிரலோட்டத்தால் (Linepack Benchmark) அளவிடப்பட்டு அறிவிக்கப்பட்டது. சூன் 2010-இன் நிலவரத்தின் படி உலகின் \"முதல் 500\" மீத்திறன் கணினிகள் 32.4 அளவிலான கணிப்பீட்டுத் திறனைக் கொண்டுள்ளன.\n\nஒரு சிறிய அளவிலான கணிப்பானானது 10 மிதப்புப் புள்ளிச் செயல்பாடுகள் என்ற அளவில் இருந்தால் மட்டுமே அது செயல்படுகிறது என்று கூற முடியும்.\n\nSection::::அளவீட்டு முறைகள்.\nமிதப்புப் புள்ளிச் செயல்பாடுகளை அளவிடக் கணினிகளில் நிரலோட்டம் (Benchmark) என்ற ஒன்று அவசியத் தேவை ஆகும். இதற்கோர் எடுத்துக்காட்டுதான் மென்பொருள் நூலகம் (Linepack) ஆகும். வெறும் மிதப்புப் புள்ளிச் செயல்பாட்டை அளவிடுவது மட்டும் இதில் அடங்காது. இந்த வேகத்தை அளக்கும் செயலில் உள்ளீட்டு வெளியீட்டு செயல்பாடுகள், செயலிக்குள்ளான தகவற்பரிமாற்றம், ஓரியல்பு மீவேக நினைவகப் பரிமாற்றம், நினைவகப் படிமுறை போன்ற பல காரணிகள் தங்களுக்கே உரிய இடங்களைப் பகிர்கின்றன.\n\nSection::::கணித்தலுக்கானச் செலவினங்கள்.\nவன்பொருள் செலவினங்கள்\nகீழ்க் காணும் அட்டவணையில் எப்படி வேகம் அதிகரிக்க அதிகரிக்க கணித்தலின் செலவு குறைகிறது என்பது விளக்கப் பட்டுள்ளது. கிகா மிதப்புப் புள்ளிச் செயல்பாடுகளுக்கான தோராய செலவினம் என்பது ஒரு நொடியில் செய்யப்படும் நூறு கோடி மிதப்புப் புள்ளிச் செயல்பாடுகளைக் குறிக்கின்றது.\n"}
{"id": "90467", "url": "https://ta.wikipedia.org/wiki?curid=90467", "title": "அஞ்சுதா", "text": "அஞ்சுதா\n\nஅஞ்சுதா (\"Anjuta\") கட்டற்ற/திறந்த மூல மென்பொருள் வகையில் அமைந்த பலதரப்பட்ட சிறப்பம்சங்களையுடைய ஒரு ஒருங்கிணைந்த உருவாக்குதல்சூழல் (Integrated Development environment -IDE) ஆகும். இது சி, சி++ போன்ற உயர்கணிணி மொழியில் நிரல் எழுதவும், குனோம் பணிச்சூழலுக்கான செயலிகளை கிளெடு(ஆங்கிலம்:glade) மூலம் உருவாக்கவும் உதவும் ஒருங்கிணைந்த உற்பத்திச்சூழல் ஆகும். இதன் மற்றசில உயர் சிறப்பம்சங்களாவன திட்ட மேலாண்மை (Project management), ஒருங்கிணைந்த கிளேடு பயனர் இடைமுகப்பு வடிவமைப்பி, பிழைதிருத்தி(Debuger), திறன்மிக்க நிரல் திருத்தி, நிரல் தேடல் மேலும் பல.\n\nஅஞ்சுதா மணிப்பூரை சேர்ந்த நபகுமார் என்ற இந்தியரால் உருவாக்கப்பட்டு இன்று பலதரப்பட்ட குனோம் மென்பொருள் உருவாக்குனர்களால் பயன்படுத்தப்படுகிறது. இந்தியா கட்டற்ற / திறந்த மென்பொருள் துறையில் எந்தவித பங்களிப்பையும் தரவில்லை பயனை மட்டுமே அனுபவிக்கிறது என்ற அவப்பெயரை நீக்கும் வகையில் இது போன்ற பல சிறந்த மென்பொருட்கள் தற்போது இந்தியரால் உருவாக்கப்பட்டுவருகிறது.\nமற்ற சில கட்டற்ற / திறந்த ஒருங்கிணைந்த உருவாக்குதல்சூழல்கள்\n\nSection::::அம்சங்கள்.\nஅஞ்சுதாவின் அம்சங்கள்,\n\n\nSection::::வெளிஇணைப்புகள்.\nஅஞ்சுதா ஒருங்கிணைந்த உருவாக்குதல்சூழலின் இணையமுகவரி\n"}
{"id": "90468", "url": "https://ta.wikipedia.org/wiki?curid=90468", "title": "போஸ்கிரெஸ்குயெல்", "text": "போஸ்கிரெஸ்குயெல்\n\nபோஸ்கிரெஸ்குயெல் அல்லது போசுகிரசு (PostgreSQL) எனப்படுவது கட்டற்ற/திறந்த மூல மென்பொருள் வகையைச் சேர்ந்த ஒரு தரவுத்தள மேலாண்மை அமைப்பு ஆகும். மையெசுக்யூயெல் ஆரக்கிள் நிறுவனத்தால் கையகப்படுத்தப்பட்டதால் தற்போது பெரும்பாலான மைசீக்யுல் பயன்படுத்தும் இணையதளங்கள் மையெசுக்யூயெல்லிலிருந்து தங்கள் தரவுதளத்தினை போஸ்கிரெஸ்குயெலுக்கு மாற்றிவிட்டன. மேலும் தற்போது புதிதாக உருவாக்கப்படும் பல இணைய தளங்களும் போஸ்கிரெஸ்குயெலையே பயன்படுத்துகின்றன. \n\nபோஸ்கிரெஸ்குயெல் இப்படி உச்சரிக்கப்படுகிறது. ; (ஒலி வடிவம், 5.6k MP3)\n\nபோஸ்கிரெஸ்குயெல் வரைகலை பயனர் இடைமுகப்பு\n\n\nSection::::உதவி மென்பொருட்கள்.\nபைஅட்மின் என்பது பலவகைக் கணினிகளில் நிறுவப்பட கூடிய போசுகிரசு நிர்வாக மென்பொருள் ஆகும். நிறுவிய பின்பு இது வெவ்வேறு போசுகிரசு வழங்கிகளில் இருக்கும் தரவுத்தளங்களை மேலாண்மை செய்ய உதவுகிறது.\n"}
{"id": "90469", "url": "https://ta.wikipedia.org/wiki?curid=90469", "title": "மென்பொருள் உருவாக்குநர்", "text": "மென்பொருள் உருவாக்குநர்\n\nமென்பொருள் உருவாக்குநர் என்கிற பதம் பொதுவாக ஒரு மென்பொருளை உருவாக்கும் செயலில் ஈடுபட்டுள்ள நபரைக் குறிக்கப் பயன்படுகிறது. மென்பொருளின் உருவாக்கத்தில் இதுதான் ஒரு மென்பொருள் உருவாக்குநரின் பணி என்று வரையறை செய்ய முடியாதபடி துவக்க திட்டத்திலிருந்து இறுதி ஒருக்கிணைப்புவரை வெவ்வேறு செயலில் ஈடுபடும் அனைத்து நபர்களும் இந்த பொதுவான பதத்தாலேயே அழைக்கப்படுகிறார்கள். இந்தப் பணிகளுக்கிடையேயான எல்லை திட்டவட்டமாக வரையறை செய்ய முடியாதபடியே உள்ளது.\n\nSection::::மென்பொருள் உருவாக்குநர் பணிகள்.\nமென்பொருள் உருவாக்கத்தில் உருவாக்குநரின் பணி பின்வரும் ஏதேனும் ஒன்றாகவோ அல்லது பலவோ அல்லது எல்லாமுமாகவோ இருக்கலாம்.\n\nபொதுவாக ஒரு மென்பொருள் உருவாக்குநர் தன்னார்வமிக்க தனிநபராக, ஒரு மென்பொருள் நிறுவனத்தின் ஒரு பகுதியாக இருந்து உருவாக்கத்தில் பங்களிப்பார்.\n"}
{"id": "90470", "url": "https://ta.wikipedia.org/wiki?curid=90470", "title": "ஜிடிகே+", "text": "ஜிடிகே+\n\nஜிடிகே+ - ஜிம்ப் டூல்கிட் (GTK+ - GIMP Toolkit) வரைகலை பயனர் இடைமுகப்பை உருவாக்க உதவும் ஒரு விட்ஜட் (widget) டூல்கிட் ஆகும். X விண்டோ(window) அமைப்பில் பயன்படுத்தப்படும் டூல்கிட் வகைகளில் இது மிக முக்கியமானதாகும். இது 1997-ம் ஆண்டு ஸ்பென்சர் கிம்பல்(Spencer Kimball) மற்றும் பீட்டர் மாட்டிஸ்(Peter Mattis)ஆகியோரால் குனூ பட கையாலல் நிரலுக்காக(ஜிம்ப்)(GIMP-GNU Image manipulation Program) உருவாக்கப்பட்டது. \nஜிடிகே+ சி மொழியில் எழுதப்பட்ட ஒரு பொருள்நோக்கு விட்ஜட் டூல்கிட் ஆகும். ஜிடிகே+, சி மொழியில் எழுதப்பட்டிருந்தாலும் பிற நிரலாக்கல் மொழிகளுடன் இணைக்கும் வண்ணம் இணைப்பிகளைக்(language bindings) கொண்டுள்ளது. அவற்றுல் சில\nசி மொழியில் அமைந்த விண்டோ(window) உருவாக்கதிற்கான ஒரு எளிய ஜிடிகே+ நிரல்:\n"}
{"id": "90477", "url": "https://ta.wikipedia.org/wiki?curid=90477", "title": "ஜே. டி. சாலிஞ்சர்", "text": "ஜே. டி. சாலிஞ்சர்\n\nஜே. டி. சாலிஞ்சர் (\"J. D. Salinger\", ஜனவரி 1, 1919 – ஜனவரி 27, 2010) ஒரு அமெரிக்க எழுத்தாளர். 1951ல் வெளியான \"தி கேச்சர் இன் தி ரை\" (\"The Catcher in the Rye\") என்ற புதினத்தின் மூலம் பெரும் புகழ் பெற்றவர். மேலும் புகழை விரும்பாது வெகுஜனத் தொடர்பின்றி தனிமையில் வாழ்ந்ததாலும் (1985ம் ஆண்டுக்குப்பின் எந்த ஊடகத்திற்கும் நேர்காணல் கொடுக்கவில்லை) பரவலாக அறியப்பட்டவர். மிகக் குறைவான படைப்புகளையே பதிப்பித்தவர். 1965க்குப் பின் அவருடைய எந்தப் படைப்பும் வெளியாகவில்லை.\n\nநியூயார்க் நகரின் மன்ஹாட்டன் பகுதியில் வளர்ந்த சாலிஞ்சர் தன் பள்ளிப் பருவத்திலேயே சிறுகதைகளை எழுதத் தொடங்கினார். இரண்டாம் உலகப் போரில் அமெரிக்க ராணுவத்தில் பணியாற்றினார். 1948ம் ஆண்டு அவருடைய முதல் சிறுகதை நியூயார்க்கர் இதழில் வெளியானது. 1951ல் \"தி கேச்சர் இன் தி ரை\" பெருவெற்றி பெற்றது. பதின்ம வயதினர் தனிமையினையும் வலியினையும் கருவாகக் கொண்ட இப்புதினம் 20ம் நூற்றாண்டு ஆங்கில இலக்கியத்தில் ஒரு திருப்புமுனையாகக் கருதப்படுகிறது. இப்புதினமும் அதன் நாயகனான ஹோல்டன் காஃபீல்டும் வெகுஜன நினைவில் ஆழமாகப் பதிந்து விட்டனர். உலகெங்கும் பல மொழிகளில் மொழிபெயர்க்கப்பட்டுள்ளது. ஆனால் \"கேச்சரு\"க்குப்பின் சாலிஞ்சர் சில படைப்புகளையே வெளியிட்டார். 1960களில் பொதுப் பார்வையிலிருந்து விலகி தனிமையில் வாழத்தொடங்கினார். ஆனாலும் அவருடைய இந்த வாழ்க்கை முறையே பிறரது கவனத்தை ஈர்த்தது. வாழ்வின் இறுதிவரை பல சர்ச்சைகளில் அவரது பெயர் அடிபட்டது.\n\n"}
{"id": "90482", "url": "https://ta.wikipedia.org/wiki?curid=90482", "title": "டொரன்டோ டொமினியன் வங்கி", "text": "டொரன்டோ டொமினியன் வங்கி\n\nடொரன்டோ டொமினியன் (\"The Toronto-Dominion\") வங்கி சந்தை முதலீடு மற்றும் பணக்கையிருப்பு அடிப்படையில் கனடாவின் இரண்டாவது மிகப்பெரிய வங்கியாகவும், வட அமெரிக்காவில் ஆறாவது பெரிய வங்கியாகவும் உள்ளது. இது 1955ம் வருடம் டொரன்டோ வங்கி மற்றும் டொமினியன் வங்கி இணைப்பு முலம் உருவாக்கப்பட்டது. \nடொரன்டோ டொமினியன் வங்கி நிதியியல் குழுமம் சுமார் 74000 ஆயிரம் பணியாளர்களுடன், உலகம் முழுவதும் சுமார் 1700000௦ வாடிக்கையாளர்களுக்கு சேவை செய்து வருகின்றது. இது கனடாவில் TD கனடா டிரஸ் (TD Canada Trust ) என்ற பெயரில் 1100கும் மேற்பட்ட கிளைகளுடன் நாடுமுழுவதும் சேவை செய்துவருகின்றது. \nஅமெரிக்கவில் சில வங்கிகளை கையகப்படுத்தியதன் முலம் அங்கும் தனது சேவையை விரிவுபடித்தியுள்ளது. அங்கு 1000 கிளைகளுடன் 6500000 வாடிக்கையாளர்களைக் கொண்டுள்ள இவ்வங்கி தனது சேவையை மேலும் விரிவுபடுத்துவதற்கான நடவடிக்கைகளை எடுத்து வருகின்றது. \nஇவ்வங்கி கனடாவில் முதல் 100 சிறந்த நிறுவனங்களின் பட்டியலில் இடம்பெற்றதுடன் போர்ப்ஸ் பத்திரிக்கை 2010ல் நடாத்திய உலகலாவிய சிறந்த நிறுவனங்களின் பட்டியலில் 86வது இடத்தையும் பிடித்துள்ளது.\n\nSection::::செயல்பாடுகள்.\nடொரன்டோ டொமினியன் கிழ்கண்ட கிளை நிறுவனங்களுடன் கனடா மற்றும் அமெரிக்காவில் செயல்பட்டுவருகின்றது.\n"}
{"id": "90484", "url": "https://ta.wikipedia.org/wiki?curid=90484", "title": "கனடா டிரஸ்ட்", "text": "கனடா டிரஸ்ட்\n\nகனடா டிரஸ்ட்(CanadaTrust) ஒரு நிதி சேமிப்பு குழுமம் ஆகும். இது கனடா லண்டன் ஒன்ராரியோவில் ஹோரன் மற்றும் எரிக் (Huron & Erie) என்பர்களால் 1864ல் கடன் மற்றும் சேமிப்பு நிறுவனமாக தொடங்கப்பட்டது. இவர்கள் டோரோன்டொவில் டொரோன்டோ ஜெனரல் டிரஸ்ட் என்ற நிறுவனத்தையும் தொடங்கி நடாத்திவந்தனர். 1872ல் இவ்விரு நிறுவனங்களையும் இணைத்து கனடா டிரஸ்ட் நிறுவனம் உருவாக்கப்பட்டது. 2000ம் ஆவது ஆண்டுவரை இந்நிறுவனம் கனடாவின் ஆறாவது பெரிய நிதி நிறுவனமாக செயல்பட்டுவந்தது. 2000ம் ஆண்டு டொரோன்டோ டொமினியன் வங்கிக் குழுமமும், கனடா டிரஸ்ட்டும் ஒன்றாக இணைக்கப்பட்டன. தற்பொழுது டொரோன்டோ டொமினியன் (TD வங்கி) வங்கிக் குழுமம் TD கனடா டிரஸ்ட் என்ற பெயரிலேயே கனடா முழுவதும் தனது சேவையை நடத்திவருகின்றது.\n"}
{"id": "90485", "url": "https://ta.wikipedia.org/wiki?curid=90485", "title": "போர்ப்ஸ்", "text": "போர்ப்ஸ்\n\nபோர்ப்ஸ் (Forbes) ஒரு தனியார் பத்திரிக்கை நிறுவனமாகும். இந்நிறுவனம் 1917ம் ஆண்டு நியூயார்க்கில் பி.சி போர்ப்ஸ் (Bertie Charles Forbes) என்பவரால் தொடங்கப்பட்டது. வாரமிருமுறை வெளிவரும் இப்பத்திரிக்கை சுமார் 900,000 பிரதிகள் விற்பனையாகின்றது. போர்ப்ஸ்.காம் (forbes.com) இதன் இணையதள பதிப்பகும். சுமாராக 18 மில்லியன் மக்கள் ஒவ்வொருமாதமும் இதன் இணைய தளத்திற்கு வருகை தருகின்றார்கள். இப்பத்திரிக்கை 11 உலக மொழிகளில் சீனா, இந்தியா, இந்தோனேசியா,இஸ்ரேல், கொரியா, போலாந்து, ரஷ்யா, ரோமானியா மற்றும் துருக்கி போன்ற நாடுகளிலும் வெளிவருகின்றது. இவைதவிர ரியல்கிளியர்பாலிடிக்ஸ், ரியல்கிளியர்மார்க்கெட், ரியல்கிளியர்ஸ்போர்ட்ஸ், இன்வெஸ்ரோபிடியா, போன்றவை போர்ப்ஸ் குழுமத்தால் நடாத்தப்படும் பிற இணையதள பத்திரிக்கைகளாகும். இந்நிறுவனம் வருடம் தோறும் உலக அளவில் சிறந்த நிறுவனங்ளையும், மனிதர்களையும் பட்டியலிடுகின்றது. இப்பட்டியலில் இடம்டபெறுவது உலகஅளவில் சிறந்த கெளரவமாக கருதப்படுகின்றது.\n"}
{"id": "90487", "url": "https://ta.wikipedia.org/wiki?curid=90487", "title": "எட்டு ஒழுக்கங்கள்", "text": "எட்டு ஒழுக்கங்கள்\n\nஎட்டு ஒழுக்கங்கள் (\"8 Discipline/8D\") என்பது போர்ட் தானுந்து நிறுவனத்தால் உருவக்கப்பட்ட சிக்கல் தீர்வு வழிமுறை ஆகும். பொதுவாக பொறியாளர்கள் மற்றும் பிற தொழில் நிபுணர்களால் பயன்படுத்தபடுகின்றது.\nSection::::வரலாறு.\nஇது சிக்கலுக்கான மூலக்காரணத்தை அறிய மற்றும் அதற்கான நிரந்தர தீர்வுகளை தேர்ந்தெடுக்க போர்ட் தானுந்து நிறுவனத்தால் மேம்படுத்தப்பட்டு மற்றும் பயன்படுத்தபட்டு வரும் முறைப்படியான செயல்முறை. அமெரிக்க ராணுவமும் இரண்டாம் உலகப்போரின் போது இம்மாதிரியான செயல்முறையினை மேம்படித்தி அதற்கு ”அமெரிக்க ராணுவ வழக்கம் 1520 நியமத்திற்கு ஒவ்வாத பொருளுக்கான தீர்வு மற்றும் இட மாற்ற ஒழுங்கமைப்பு” என்று பெயரிட்டுள்ளது. ஆயினும் இதனுடைய மூலம் இன்னும் அறியப்படாமல் உள்ளது.\n\n\nSection::::உபயோகம்.\nசிக்கலின் தீவிரம் மற்றும் அதனால் ஏற்படும் பாதிப்பையும் பொருத்து நெருக்கடி நிலையென்று அறிவித்து நெருக்கடி நிலைக்கான பதில் செயலை கண்டறிந்து அதனை செயல்படுத்தவேண்டும். இதற்கு “நெருக்கடி நிலைக்கான பதில் செயல்” என்று பெயர்.\n\n\n\n\n\n\n\n\n\nSection::::ஆவணமாக்குதல்.\nநிரந்தர தீர்வுக்கான செயல் முறை உறிதி செய்யப்பட்ட பிறகு மற்றும் சிக்கல் முழுமையாக தீர்ந்த பிறகு, இதனை முறைப்படி ஆவணமாக்குதல் வேண்டும். இதனால் எதிர்காலத்தில் வேரு ஓர் இட்த்தில் இது போன்ற சிக்கல்கள் நிகழுமேயானால் எளிதாக தீர்க்க முடியும்.\n"}
{"id": "90490", "url": "https://ta.wikipedia.org/wiki?curid=90490", "title": "விசா டெபிட்", "text": "விசா டெபிட்\n\nவிசா டெபிட் (\"Visa debit\") அட்டை என்பது விசா நிறுவனத்தால் புதிதாக வெளியிடப்பட்டிருக்கும் ஒரு பற்று அட்டையாகும். இது நேரடியாக வாடிக்கையாளரின் கணக்கில் இருந்து பணத்தை பாதுகாப்பாக பரிமாற உதவுகின்றது. இது வங்கிகளால் அளிக்கப்படும் பற்று அட்டை போலவே செயல்பட்டாலும், இவ்வட்டையைப் பயன்படுத்தி இணையதளம் மற்றும் தொலைபேசி முலமாக இதர கடன் அட்டைகளைப் போல பொருட்களை வாங்க முடியும். இவ்வட்டையை 200க்கும் மேற்பட்ட நாடுகளில் பயன்படுத்த முடியும் என விசா நிறுவனம் அறிவித்துள்ளது. இவ்வட்டையைப் பயன் படுத்துவதற்கு வாடிக்கையாளர் தனது கணக்கில் பற்று வைத்திருத்தல் அவசியம். இவ்வட்டை வாடிக்கையாளரின் கணக்கில் இருந்து பணத்தைச் செலுத்திவிடுவதால் இதர கடன் அட்டைகளைப் போல பணத்தை திரும்பச் செலுத்த வேண்டிய தேவை இல்லை. கடன் அட்டை பெற தகுதி இல்லாதவர்கள் இவ்வட்டையை எளிதாக வங்கிகள் மூலம் பெறமுடியும் என நம்பப்படுகின்றது. இவ்வட்டை அமெரிக்கா மற்றும் ஐரோப்பாவில் சில நாடுகளில் அறிமுகப்படுத்தப்பட்டு வெற்றியடைந்தாலும் மற்றைய நாடுகளில் இன்னும் அறிமுகப்படுத்தப்படவில்லை, எனினும் கனடாவில் முதன் முதலாக கனேடியன் இம்பிரியல் வங்கி \"(CIBC)\" முலமாக 2010 நவம்பரில் வெளியிடப்பட்டது.\n"}
{"id": "90491", "url": "https://ta.wikipedia.org/wiki?curid=90491", "title": "பேவேவ்", "text": "பேவேவ்\n\nபேவேவ் (payWave) என்பது விசா நிறுவனத்தினால் தனியாக வெளியிடப்பட்டிருக்கும் ஒரு கடன் அட்டையாகும். இவ்வட்டை மற்ற கடன் அட்டையைப் போன்றே பயன்படுத்த முடியும் என்றாலும், இவ்வட்டையைக் கண்ணுக்குப் புலப்படாத அகச்சிவப்பு நுண்ணலைகள் தொடர்பாலும் பயன்படுத்த முடியும். இவ்வட்டையைத் தடவியோ (தடவி இழுத்தோ swiping ) அல்லது செருகியோ(insert) பயன்படுத்துவது மட்டும் அல்லாமல் (அகச்சிவப்புக் கதிர் வழி) அட்டையில் உள்ள குறிப்பை உணரும் அல்லது \"படிக்கும்\" கருவிமுன் அசைப்பதன் முலம் பணப் பரிமாற்றத்தைப் பாதுகாப்பாகச் செய்யமுடியும்.\n\nSection::::வேலை செய்யும்விதம்.\nஇவ்வட்டையில் ஒர் அலைவழிப்படுத்தி(antenna) மற்றும் ஒரு தொகுசுற்று (processor) உள்ளிடாகப் பொருத்தப்பட்டிருக்கும். இவ்வட்டையை வாசிப்புக்கருவி முன் அசைப்பதன் மூலம், ஒர் தொடுதல்லில்லா தொடர்பு (contactless communication) அட்டைக்கும் வாசிப்புக்கருவிக்கும் ஏற்படுத்தப்பட்டு பணப்பரிமாற்றம் நடைபெறுகின்றது. இதன் மூலம் நடைபெறும் பரிமாற்றங்களுக்கு வாடிக்கையாளரின் கையொப்பம் கோரப்படுவதிலை. பணப்பரிமாற்றங்களைச் செய்ய எடுக்கும் நேரத்தை குறைப்பதே இதன் நோக்கம் ஆகும். விசா நிறுவனம் அதிக அளவாக 50 டொலர் வரையிலான பண பரிமாற்றத்தை மட்டுமே பாதுகாப்புக்காரணங்களுக்காக அனுமதிக்கின்றது. கனடாவில் இவ்வகை அட்டையை ராயல் வங்கி, டொரன்டோ டொமினியன் வங்கி, ஸ்கோட்ரியா வங்கி போன்றவை மக்களுக்கு வழங்கிவருகின்றன.\n\n"}
{"id": "90492", "url": "https://ta.wikipedia.org/wiki?curid=90492", "title": "ஏ. ஈ. முத்துநாயகம்", "text": "ஏ. ஈ. முத்துநாயகம்\n\nமுனைவர் A.E. முத்துநாயகம் அவர்கள் இந்திய விண்வெளி ஆய்வு மையத்தில் பணிபுரிந்த ஒரு முதன்மை விஞ்ஞானி ஆவார். இந்திய விண்வெளித் துறையின் கீழ் வரும் திரவ உந்துகை அமைப்பு மையத்தின் முதல் தலைவராகப் பணியாற்றியுள்ளார். \nSection::::எழுதிய புத்தகங்கள்.\nஇவர் பல புத்தகங்களை எழுதியுள்ளார்\n\nhttp://www.thehindu.com/news/national/astronautical-societys-aryabhatta-award-for-muthunayagam-saraswat/article4259752.ece\n"}
{"id": "90493", "url": "https://ta.wikipedia.org/wiki?curid=90493", "title": "பிரித்துத் தீர்த்தல்", "text": "பிரித்துத் தீர்த்தல்\n\nபிரித்துத் தீர்த்தல் என்பது ஒரு சிக்கல் தீர்வு உத்தி ஆகும். ஒரு சிக்கலை சிறு கூறுகளாகப் பிரித்து, அந்தக் கூறுகளை தீர்ப்பதன் மூலம் சிக்கலின் முழுமைக்கும் தீர்வு காணும் முறை இதுவாகும். பல சூழ்நிலைகளில் இது ஒரு அடிப்படை செயற்பாடு. எ.கா ஒரு நூல் எழுதுவது என்றால், அந்த நூலின் பாகங்களை பிரித்து அவற்றை ஒவ்வொன்றாக எழுதி, பின்னர் நூலாகத் தொகுக்கலாம்.\n"}
{"id": "90496", "url": "https://ta.wikipedia.org/wiki?curid=90496", "title": "பேபாஸ்", "text": "பேபாஸ்\n\nபேபாஸ் மாஸ்டர் கடன் அட்டை நிறுவனத்தினால் பிரத்தோயகமாய் வெளியிடப்பட்டிருக்கும் ஒர் கடன் அட்டையாகும். இது மாஸ்டர் கடன் அட்டையின் போட்டி நிறுவனமான விசா அறிமுகப்படுத்திய பேவேவ் அட்டையைப் போன்றது. இவ்வட்டைமற்ற கடன் அடையைப் போன்றே பயன்படுத்த முடியும் என்றாலும், இவ்வட்டையை இன்ப்ராரெட் எனப்படும் நுன்அலை மூலமாகவும் பயன்படுத்த முடியும். இவ்வட்டையைத் தேய்த்தோ(swiping ) அல்லது செருகியோ(insert) அல்லமல் அட்டைவாசிப்பு கருவிமுன் அசைப்பதன் முலம் பணப்பரிவர்தணையை பாதுகாப்பாக செய்யமுடியும். \n\nSection::::வேலை செய்யும்விதம்.\nஇவ்வட்டையில் ஒர் அலைவழிப்படுதி(antenna) மற்றும் ஒரு தொகுசுற்று உள்ளிடாகப் பொருத்தப்பட்டிருக்கும். இவ்வட்டையை வாசிப்புக்கருவி முன் அசைப்பதன் மூலம், ஒர் தொடுதல்லில்லா தொடர்பு (contactless communication) அட்டைக்கும் வாசிப்புக்கருவிக்கும் ஏற்படுத்தப்பட்டு பணப்பரிவர்தனை நடைபெறுகின்றது. பணப்பரிவர்தனை செய்ய எடுக்கும் நேரத்தை குறைப்பதே இதன் நோக்கம் ஆகும். விசா நிறுவனம் அதிகபட்சமாக 50 டொலர் வரையிலான பண பரிவர்த்தையை மட்டுமே பாதுகாப்புக்காரணங்களுக்காக அனுமதிக்கின்றது.\nகனடாவில் இவ்வகை அட்டையை பாங்க் ஆப் மொன்றியல் (Bank of Montreal), மக்களுக்கு வழங்கிவருகின்றது.\n"}
{"id": "90498", "url": "https://ta.wikipedia.org/wiki?curid=90498", "title": "பிகா சிஸ்டம்ஸ்", "text": "பிகா சிஸ்டம்ஸ்\n\nபிகா சிஸ்டம் (Pega System) ஒரு தகவல்தொழில்நுற்ப நிறுவனமாகும். இது 1983ல் ஆலன் டெரிப்ளர் (Alan Trefler) என்பவரால் அமெரிக்காவில் கேம்பிரிச் என்னும் இடத்தில் தொடங்கப்பட்டது. பணிச் செயலாக்க மேலாண்மை (BPM) மென்பொருள்கள் எழுதுவதும் வடிவமைப்பதும் இதன் முக்கிய பணிகளாகும். பிகா பணிச் செயலாக்க மேலாண்மை (PEGARULES PROCESS COMMANDER SmartBMP) மென்பொருள் இந்நிறுவனத்தால் வெளியிடப்பட்டு மிகவும் பிரபலமடைந்த ஒரு மென்பொருளாகும். பெரும்பாலான நிதி நிறுவனங்கள், வங்கிகள்,காப்பீட்டு நிறுவனங்கள், மற்றும்இதர சேவை நிறுவனங்கள் இந்த மென்பொருளை மிகவும் அதிகஅளவில் பயன்படுத்துகின்றன. இதனைப் பயன்படுத்தி எழுதப்படும் செயலிகளை இணைம் மூலம் எங்கிருந்தும் இயக்கலாம்\n"}
{"id": "90500", "url": "https://ta.wikipedia.org/wiki?curid=90500", "title": "பணிச் செயலாக்க மேலாண்மை", "text": "பணிச் செயலாக்க மேலாண்மை\n\nபணி செயலாக்க மேலாண்மை (Business Process Management)என்பது ஒரு பணியை தொடச்சியாகவும், வேகமாகவும், நேர்த்தியாகவும் செய்யப் பயன்படுத்தப்படும் ஒர் அணுகுமுறையாகும். இது ஒரு பணியை அதன் தன்மையையும், அவசரத்தையும் பொறுத்து பொருத்தமானவர்களுக்கு பிரித்தளிப்பதன் மூலம் அப்பணியை விரைவாக முடிக்க உதவுகின்றதோடு மட்டுமல்லாமல் அப்பணியை செய்பவரையும் மேற்பார்வையிட அல்லது கண்காணிக்க உதவுகின்றது. பணி செயலாக்க மேலாண்மை வாழ்க்கை சுழற்சியை பின்வருமாறு ஐந்து பிரிவுகளாகப் பிரிக்கலாம்.\nஇந்த அணுகுமுறை எல்லாத்துறையிலும் பரவலாகப் பயன்படுத்தப்பட்டாலும் குறிப்பாக வங்கி, காப்பிடு, தொலைத்தொடர்பு போன்ற சேவைத்துறைகளில் மிக அதிகளவில் பயன்படுத்தப்படுகின்றது.\n"}
{"id": "90501", "url": "https://ta.wikipedia.org/wiki?curid=90501", "title": "சக்தி பண்பலை", "text": "சக்தி பண்பலை\n\nசக்தி பண்பலை ஒளிபரப்பு கேப்பிடல் மகாராஜா நிறுவனத்தால் 20.11.1998 ஆம் ஆண்டு துவங்கப்பட்டது. இலங்கையில் உள்ள தமிழ் மக்களின் தேவைக்கேற்ப பொழுதுபோக்கு, சமயம், அரசியல், கல்வி, செய்திகள் கலை மற்றும் பண்பாட்டு நிகழ்ச்சிகளை இது 24 மணிநேரமும் ஒளிபரப்புகிறது. மேலும் வாரக் கடைசியில் சிறப்பு நிகழ்ச்சிகளையும் ஒளிபரப்புகிறது. கொழும்பு மற்றும் கிழக்குப் பகுதிகளில்; 105.1 மெகாஹெர்ட்சிலும் யாழ்ப்பாணம் மற்றும் கண்டி பகுதிகளிலும் 91.5 மெகாஹெர்ட்சிலும் ஒலிபரப்பு செய்கிறது.1998 இதன் ஆரம்ப அறிவிப்பாளர்களில் சின்னத்துரை எழில்வேந்தன் ,வாமலோஷன் ,எஸ்.ஜே .ராம்பிரசன்,ஜானு செல்லத்துரை ,ஜீவா ,கௌரிஷங்கர்  ஆகியோர் கடமையாற்றினர் .\n\nSection::::வெளியிணைப்புகள்.\nசக்தி பண்பலையின் அதிகாரப்பூர்வ இணையத்தளம்\n"}
{"id": "90502", "url": "https://ta.wikipedia.org/wiki?curid=90502", "title": "பங்கஜ் அத்வானி", "text": "பங்கஜ் அத்வானி\n\nபங்கஜ் அர்ஜான் அத்வானி (Pankaj Advani, பி. பூனா, 24 சூலை 1985) இசுனூக்கர் மேசைக்கோற் பந்தாட்டம், ஆங்கிலக் கோற்பந்தாட்டம் ஆகிய விளையாட்டுகளில் உலக வாகையாளர். 2010 ஆசிய விளையாட்டுப் போட்டிகளில் ஆங்கிலக் கோற்பந்தாட்டத் தனிநபர் போட்டியில் தங்கம் வென்றுள்ளார்.\n"}
{"id": "90505", "url": "https://ta.wikipedia.org/wiki?curid=90505", "title": "சிறுவர்களுக்கான அறிவியல் முத்துக்கள் (நூல்)", "text": "சிறுவர்களுக்கான அறிவியல் முத்துக்கள் (நூல்)\n\nசிறுவர்களுக்கான அறிவியல் முத்துக்கள் எனும் நூல் முனைவர் இரா.விஜயராகவன் அவர்களால் எழுதப்பட்டு சுரா பதிப்பகத்தினரால் வெளியிடப்பட்டதாகும். இந் நூலினுள் சிந்தனையைத் தூண்டும் 85 வினாக்களும் அவற்றிற்கான தெளிவான விடைகளும் தரப்பட்டுள்ளன. கிரிக்கெட் பந்து வீச்சாளர்கள் ஓடிவந்து பந்து வீசக் காரணம், கை விரல்களை வளைக்கும் போது நெட்டி முறியக்காரணம் போன்று பல அவசியம் அறிய வேண்டிய தகவல்கள் உள்ளன.\n"}
{"id": "90506", "url": "https://ta.wikipedia.org/wiki?curid=90506", "title": "பெருங்கற்காலம்", "text": "பெருங்கற்காலம்\n\nபெருங்கற்காலம் (Megalith) என்பது பெரிய கற்களைக் கொண்டு அமைப்புக்களை மக்கள் உருவாக்கிய காலப் பகுதியைக் குறிக்கும். இத்தகைய அமைப்புக்கள் பெரும்பாலும் இறந்தவர்களுடைய புதை குழிகளின் மேல் அமைக்கப்பட்டன. இவ்வாறான அமைப்புக்கள் உலகம் முழுவதிலும் பல்வேறு இனங்களைச் சார்ந்த மக்களால், பல்வேறு காலகட்டங்களில் கட்டப்பட்டன. இவ்வாறான பெருங்கல் நினைவுச் சின்னங்களை அமைத்த காலம் புதிய கற்காலத்திலும், செம்புக்காலம், வெண்கலக்காலம் உள்ளிட்ட அதனைத் தொடர்ந்து வந்த காலப் பகுதிகளிலும் மக்கள் அமைத்தனர். இதனால் இக்காலத்தைப் பெருங்கற்படைக் காலம் எனலாம் எனச் சிலர் கருதுகின்றனர். \n\nஇக் காலத்தைச் சேர்ந்த பெருங்கல் அமைப்புக்கள் கற்பதுக்கை (cist), கற்கிடை (dolmen), கற்குவை (cairn), பரல் உயர் பதுக்கை (cairn circle), தொப்பிக்கல் (hood stone), குடைக்கல் (umbrella stone), நெடுநிலை நடுகல் (menhir) எனப் பல வகைகளாக உள்ளன.\n\nSection::::கிழக்குத் துருக்கி.\nமிகப் பழமையான பெருங்கற்காலப் பண்பாடு துருக்கியின் தென்பகுதியில் கண்டுபிடிக்கப்பட்டது. இவை கிமு ஒன்பதாம் ஆயிரவாண்டைச் சேர்ந்தவையாகக் கருதப்படுகின்றன. இவை இப்பகுதிகளில் தொடக்க வேளாண்மை, கால்நடை வளர்ப்புக் கால கட்டங்களைச் சேர்ட்ந்தவை. இங்கிருந்தே ஐரோப்பாவில் புதியகற்காலப் பண்பாடு வளர்ச்சியடைந்தது. இங்கு காணப்படும் பெருங்கல் அமைப்புக்களே இதுவரை அறியப்பட்டவற்றுள் மிகவும் பழமையானவை எனினும், ஐரோப்பியப் பெருங்கற் பண்பாடு இதிலிருந்தே வளர்ச்சியடைந்ததா என்பது தெளிவாகவில்லை. \n\nSection::::தமிழ்நாட்டில் பெருங்கற்காலம்.\nதமிழகத்தில் பெருங்கற்காலப் பண்பாடு கிமு 1000 தொடக்கம் கிபி 200 வரையாகும் என மதிப்பிடப்படுகிறது. இது புதிய கற்காலத்துக்குப் பிற்பட்ட வளர்ச்சியாகும். இக்காலத்தில் தமிழ்நாட்டில் கல்லாயுதங்கள் பயன்படவில்லை. இக்கால மக்கள் இரும்பைப் பயன்படுத்த அறிந்திருந்தனர். \n"}
{"id": "90508", "url": "https://ta.wikipedia.org/wiki?curid=90508", "title": "நுண்கற்காலம்", "text": "நுண்கற்காலம்\n\nநுண்கற்காலம் என்பது நுண்கற்கருவிகளை மக்கள் பயன்படுத்திய காலம் ஆகும். நுண்கற்கருவிகள் என்பன கற்பட்டடைக் கழிவுகள், தற்செயலாக உருவான கற்பொருட்கள் என்பவற்றிலிருந்து வேறுபடுத்தக்கூடிய வகையில் போதிய அளவு வேலைப்பாடுகளுடன் கூடிய மிகவும் சிறிய கற்கருவிகளைக் குறிக்கும். தீக்கல், சிறு உருளைக் கற்கள் என்பவற்றைப் பயன்படுத்திச் செய்யப்படும் இக் கருவிகள் பெரும்பாலும் ஒரு சதம மீட்டர் நீளம் கொண்டவையும் அரை சதம மீட்டர் அளவு அகலம் கொண்டவையும் ஆகும். \nநுண்கற்கருவிகளின் பயன்பாடு பழைய கற்காலத்தின் இறுதிப் பகுதியிலும், இடைக் கற்காலம், புதிய கற்காலம் ஆகிய காலப்பகுதிகளிலும் இருந்து வந்தது. வேளாண்மையின் அறிமுகத்தோடு நுண்கற்கருவிகளின் பயன்பாடு குறைந்துவிட்டது. எனினும், வேட்டைத் தொழிலில் ஈடுபட்டிருந்த சமூகங்களில் இவ்வகைக் கற்கருவிகளின் பயன்பாடு தொடர்ந்தும் இருந்து வந்தது. \n\n"}
{"id": "90509", "url": "https://ta.wikipedia.org/wiki?curid=90509", "title": "அதியமான் நெடுமிடல்", "text": "அதியமான் நெடுமிடல்\n\nஅதியமான் நெடுமிடல் என்பவன் சங்ககாலத்தில் தகடூரை ஆட்சி செய்த மன்னரான அதியர் மரபைச் சேர்ந்த ஒரு மன்னன். இவனே அதியர் மரபின் முதல் மன்னனாக இருக்கலாம் எனக் கருதப்படுகிறது. நெடுமிடல் என்பது அரசனின் இயற்பெயர் எனச் சிலர் கருதுவர் வேறு சிலர் இது நெடிய வலிபொருந்திய என்னும் பொருள் குறிக்கும் ஒரு அடைமொழி என்பர். (அகம் 231).இவன் அதிகன் என்றும் இலக்கியங்களில் குறிப் பிடப்படுகின்றான். பசும்பூண் பாண்டியன் என்னும் மன்னனின் சேனைத்தலைவனாக இருந்தவன். பசும்பூண் பாண்டியன், சேரன் செங்குட்டுவனுடைய தமயனான களங்காய்க் கண்ணி நார் முடிச் சேரலின் காலத்திலிருந்த பாண்டியன். மேலும், பாண்டிய நாட்டின் அறியனை கைப்பற்றவே பசும்பூண் பாண்டியனும் தலையாலங்கானச் செழியனும் போர் புரிந்ததால் பசும்பூண் பாண்டியனும் தலையாலங்கானச் செழியனும் ஒருவனே என நிறுவுவார் மயிலை சீனி. வேங்கட சாமி.\n\nஇம்மன்னனைப் பற்றிய தகவல்கள் சங்க இலக்கியங்கள் மூலமே தெரிய வருகின்றன. சங்க நூல்களான பதிற்றுப்பத்து, குறுந்தொகை என்பவற்றில் உள்ள பாடல்களில் நெடுமிடலைப் பற்றிய குறிப்புக்கள் காணப்படுகின்றன. பதிற்றுப்பத்தில் நான்காம் பத்தைப் பாடிய புலவர் காப்பியாற்றுக் காப்பியனார் என்பார், சேர மன்னனைப் புகழ்ந்து பாடும்போது இம்மன்னனைப்பற்றிக் குறிப்பிட்டுள்ளார். இதன்படி, களங்காய்க்கண்ணி நார்முடிச் சேரல் என்னும் சேர மன்னனுடன் இடம்பெற்ற போரில் நெடுமிடல் தோற்றது தெரிய வருகிறது. பசும்பூட் பாண்டியன் என்னும் பாண்டிய மன்னனின் நண்பனான நெடுமிடல் பாண்டியனுக்குச் சார்பாகவே சேர மன்னனுடன் போரிட்டதாகக் கூறப்படுகின்றது.\n\nSection::::ஆட்சிப் பகுதி.\nஅதியமான் நெடுமிடல் அஞ்சி என்னும் இயற்பெயர் கொண்டவன் இந்த மன்னன். மதுரைக்கு மேற்கே உள்ள வத்தலகுண்டு பெரியகுளம் பகுதி அக்காலத்தில் நெடுங்களநாடு என்று அழைக்கப்பட்டது. இப்பகுதியை பிழையா விளையுள் நாடு என்று பதிற்றுப்பத்து புகழ்கிறது. அதன் மன்னனே நெடுமிடல் ஆவான். நெடுங்களநாடு அதியமான்களின் பூர்வீகமாக இருக்கலாம். பசும்பூண் பாண்டியன், கொங்கு நாட்டில் சில இடங்களை வென்று கைப்பற்றிக்கொண்டதனால், கொங்கு நாட்டுச் சிற்றரசர் சிலர் அவனுக்குக் கீழடங்கினார்கள். அவ்வாறு கைப்பற்றி தகடூரில் நிலையான ஆட்சியை நிறுவினான். இவனே அதியர் மரபின் முதல் மன்னனாக இருக்கலாம் எனக் கருதப்படுவதால் அதியரின் முன்னோர் பாண்டிய நாட்டின் பகுதியாகிய நெடுங்களநாட்டினர் என்பது உறுதியாகிறது. கொங்கு நாட்டுச் சிற்றரசர்களில் முதன்மையானவராக தகடூர் அரசரான அஞ்சியரசர்கள் நிலைகொண்டனர்.\n\n\n\n\n\nSection::::சமகாலத்தவர்.\nதலையாலங்கானத்து போரில் ஈடுபட்டவர்கள்.\n\nSection::::செய்த போர்கள்.\nதலையாலங்கானத்து போர் \n\nஅரிமணவாயில் உறத்தூர் போர் தற்போது அரிமளம் \n\nபிழையா விளையுள் நாட்டு போர் \n\nதுளு நாட்டு பாழிப் போர்\n\nSection::::அரிமணவாயில் உறத்தூர் போர்.\nபாண்டிய நாட்டின் உட்பிரிவுகளாகிய நாடுகளில் பாரியின் பரம்பு நாட்டுக்கு வடக்கே கோனாடு என்று ஒரு நாடு இருந்தது. அங்கே பெருந்திரலார் என்பவர் வாழ்ந்து வந்தார். மக்கள் தலைவராக இருந்த அவருக்கும் கோனாட்டு மன்னனாக இருந்த எவ்வி என்பவருக்கும் கருத்து வேறுபாடு மிகுந்து இருந்தது. நீடூர் என்னும் எவ்வியின் ஊரக இருந்தது. ஆவுடையார் கோவில் பகுதியில் இருந்த மிழலை நாடு எவ்வியினுடையது. (இது \nமிழலைக் கூற்றத்தில் உள்ளது. இஃது அறந்தாங்கி வட்டத்துத் தென் பகுதியும் இராமநாதபுர மாவட்டத்தின் கீழ்ப்பகுதியும் தன்கண் கொண்டது.)\n\nஎவ்வியின் வேண்டுகோளுக்காக அவரின் நண்பனாக இருந்த நெடுமிடல் சமாதானத்தால் வேறுபாட்டைக் களையமுயன்றார். பெருந்திரலார் தகாது பேசி சினமூட்டியதால் போர் மூண்டது. அரிமணவாயில் உறத்தூர் போர் தற்போது அரிமளம் என்னும் இடத்தில் நடந்தபோரில் எவ்வியின் சார்பாக போரிட்டு வென்றார். பரணர் பாடல் அகநானூறு 266) இல் இந்த செய்தி உள்ளது. பெருந்திரலார்க்குரிய அரிமணம் உறத்தூர் என்பன தற்போது புதுக்கோட்டை வட்டத்தில் இருக்கின்றன.\n\nSection::::தலையாலங்கானத்து போர்.\nதலையாலங்கானத்து செறு வென்ற பாண்டியன் நெடுஞ் செழியன் சிறு வயதில் அரியணை ஏறினான். சிறுவன் என்று அண்டை நாட்டு மன்னர் அச்சுறுத்த எண்ணினர். நெடுஞ்செழியன் சிறுவன் என இகழ்ந்து சோழநாட்டைஆட்சி செய்த இராசசூயம் வேட்ட பெருநற்கிள்ளி, சேர நாட்டை ஆண்ட மாந்தரஞ்சேரல் இரும்பொறை பொதிகை பகுதியை ஆண்ட திதியன், எழினி, எருமையூரன், இருங்கோவேள், பொருநன் ஆகிய குறுநில மன்னர்கள் போன்றோர் கூறினர். இவர்கள் அனைவரும் ஒன்றாக பாண்டிய நாட்டின் மீது போர்தொடுத்து தலையாலங்கானம் என்னுமிடத்தில் சண்டை இட்டனர். எதிர்த்துப் போரிட்ட நெடுஞ்செழியன் அனைவரையும் வென்றான் என்பது குறிப்பிடத்தக்கது. தலையாலங்கானத்து போரில் சேனைத் தலைவன் அதிகமான் நெடுமிடல் அஞ்சி ஆவான்.\n\nSection::::களங்காய்க்கண்ணி நார்முடிச் சேரல் உடன் போருக்குக் காரணம்.\nபசும்பூண் பாண்டியன், கொங்கு தேசத்தின் சில பகுதிகளை வென்று கைப்பற்றிக்கொண்டதனால், கொங்கு நாட்டுச் சிற்றரசர் சிலர் அவனுக்குக் பணிந்தனர். பாண்டியனுக்கு நெடுமிடல் அஞ்சி சேனைத் தலைவனாக அமைந்தான். பசும்பூண் பாண்டியன் கொங்கு பகுதிகளை வென்று கைப்பற்றியதை, அகநானூறு (செய்யுள் 253: 4-5)பேசுகிறது.\n\nஅவ்வேளையில் சேர நாட்டு அரசர்கள் கொங்கு நாட்டில் சில இடங்களைக் கைப்பற்றியிருந்ததோடு நிற்காமல் மேலும் ஊர்களைக் கைப்பற்றுவதற்கு முயற்சி செய்துகொண்டிருந்தார்கள். சங்க காலத்திலே பல சிற்றசர்கள் கொங்கு பகுதியை ஆண்டனர். ஆகவே, சேர, சோழ, பாண்டிய அரசர் அச்சிற்றரசர்களை எளிதில் வெற்றிகண்டு கொங்கு நாட்டைச் கொஞ்சம் கொஞ்சமாக கைவசப் படுத்திக் கொண்டு இருந்தனர்.\n\nகொங்குநாட்டை சேர அரசர் கைப்பற்றிக் கொண்டிருக்கும்போது, பசும்பூண் பாண்டியன் கொங்கு நாட்டில் புகுந்து அந்நாட்டு ஊர்கள் சிலவற்றைப் பிடித்துக் கொண்டது காரணமாகச் சேரர், பாண்டியன் மேல் பகை கொண்டனர். ஆகவே, அது காரணமாகச் சேர அரசர், பசும்பூண் பாண்டியனோடு போர் செய்ய நேரிட்டது. பாண்டியன் சேனையை அவன் சேனைத் தலைவனான நெடுமிடல் அஞ்சி தலைமை தாங்கி நடத்தினான்.\n\nSection::::பிழையாவிளையுள் நாட்டுப் போர்.\nபாண்டிய நாட்டின் மேற்கெல்லையாக பண்டியநாடும் சேரநாடும் சந்திக்கும் எல்லைப்பகுதியில் அளநாடு என்னும் வளம் மிக்க பகுதி இருந்தது. இன்றைய தேனி கம்பம் சின்னமனூர் பகுதியே எவ்வாறு அழைக்கப்பட்டது. அளநாட்டின் வழியாகச் சென்று எல்லை காவல் படையத்தாக்கினான் நெடுமிடல் அஞ்சி. சேரர்படை தோற்று ஓடியது. செய்தியறிந்த சேரன் களங்காய்க்கண்ணி நார்முடிச் சேரல் பெரும் யானைப்படையுடன் வந்தான். நெடுமிடல் அஞ்சியின் பிழையா விளையுள்நாட்டை யானைப்படையின் கால்களால் மித்திகச் செய்து அழித்தான். பெருவழி என்று அழைக்கப்படும் வழியாக வைகை கரைவழியே படை நடத்திச் சென்று சேரன் அழிவை ஏற்படுத்தினான். வத்தலகுண்டு பெரியகுளம்பகுதி பெறும் அழிவை சந்தித்தது. அவ்வாறு நடந்த சில போரில் நெடுமிடல் அஞ்சி தோல்வியும் அடைந்தான். இச் செய்தியைச் பதிற்றுப்பத்து நாலாம் பதின் வாயிலாக அறிகிறோம்.\n\nSection::::பாண்டியனின் துளு நாட்டுப் போர்.\nதுளு நாட்டு நன்ன அரசர் வடகொங்கு நாட்டில் ஆதிக்கம் செய்ய முயன்றார்கள். அதனால், வடகொங்கு நாட்டைக் கைப்பற்ற முயன்ற பசும்பூண் பாண்டியனுக்குத் துளு நாட்டரசர் எதிரிகளாயினர். பசும்பூண் பாண்டியன் துளுநாட்டின் மேல் படையெடுத்துச் சென்றான். பாண்டியன் சேனையை, அதிகமான் நெடுமிடல் அஞ்சி நடத்திச்சென்று துளு நாட்டில் புகுந்தான். அவனை நன்னன் (இராண்டாவன்) உடைய சேனைத் தலைவனான மிஞிலி என்பவன் பாழி என்னும் ஊருக்குப் பக்கத்தில் எதிர்த்துப் போர் செய்தான். அப்போரில் அதிகமான் நெடுமிடல் அஞ்சி கொல்லப்பட்டு இறந்தான். மிஞிலி நன்னுக்குத் தான் கொடுத்த வாக்குத் தவறாமல் பெரும்படையுடன் வந்து தாக்கிய அதிகனைப் பாழி நகரில் இருந்த பேய்த்தெய்வத்துக்கு (காளிக்கு) உயிர்ப்பலி கொடுத்தான். \n\nஅதிகமான் நெடுமிடல் அஞ்சி துளு நாட்டில் பாழிப் போரில் மரணமடைந்த செய்தியைக் கேட்டு அவன்மேல் வெறுப்புக் கொண்டிருந்த கொங்கர் மகிழ்ச்சி கொண்டாடினார்கள் என்று குறுந்தொகைச் செய்யுள் கூறுகிறது\n\n\nSection::::அடிக்குறிப்பு.\n1. \n• நெடுமிடல் சாய, கொடு மிடல் துமிய, (பதிற்றுப்பத்து 32-10) \nநெடு மிடல் சாய்த்த பசும் பூண் பொருந்தலர்\nஅரிமணவாயில் உறத்தூர் ஆங்கண்,\nகள்ளுடைப் பெருஞ் சோற்று எல் இமிழ் அன்ன, (பரணர் பாடல் அகநானூறு 266)\n\nவாடாப் பூவிற் கொங்கர் ஓட்டி\nநாடுபல தந்த பசும்பூண் பாண்டியன்\nஎன்று அகநானூறு (செய்யுள் 253: 4-5)கூறுகிறது ... ...\n\nநெடுமிடல் சாயக் கொடுமிடல் துமியப் \n(பதிற்றுப்பத்து நாலாம் பத்து2:10-11) \n\nநெடுமிடல் சாய்த்த பசும்பூண் பொருந்தலர்\n\nகறையடி யானை நன்னன் பாழி\nஊட்டரு மரபின் அஞ்சுவரு பேய்க்\nகூட்டெதிர் கொண்ட வாய்மொழி மிஞிலி,\nபுள்ளிற் கேம மாகிய பெரும் பெயர்\nவெள்ளத் தானை அதிகன் கொன்று உவந்து\nஒள்வான் அமலை ஆடிய ஞாட்பு (அகம் 142:9-14)\nஎன்று அகப்பாட்டுக் கூறுகிறது.\n\n\n"}
{"id": "90512", "url": "https://ta.wikipedia.org/wiki?curid=90512", "title": "அதியமான் நெடுமான் அஞ்சி", "text": "அதியமான் நெடுமான் அஞ்சி\n\nஅதியமான் நெடுமான் அஞ்சி தகடூரை ஆண்ட சங்ககாலக் மன்னர்களுள் ஒருவர். அதியர் என்போர் சங்ககாலக் குடிமக்கள். இவர்களின் தலைமகனாக விளங்கியவர்களை அதியர் கோமகன் என்றனர். கோமான் என்பது 'கோமகன்' என்பதன் மரூஉ. 'அதியமான்' என்பது 'அதியர் கோமான்' என்பதன் மரூஉ. அஞ்சி என்பது இவரது இயற்பெயர். இவர் ஆட்சிக்கு உட்பட்டிருந்த நாடு தலைநீர் நாடு எனப் பெயர் பெற்றிருந்தது. தலைநீர் என்பது ஒகேனக்கல் அருவியின் சங்ககாலப் பெயர்.\n\nஅக்காலத்து அதியமான்களுள் இவரைப் பற்றியே அதிக தகவல்கள் தெரியவருகின்றன. பல சங்கத் தமிழ் நூல்களில் இம்மன்னனைப் பற்றிய குறிப்புக்கள் கணப்படுகின்றன. புறநானூறு, அகநானூறு, குறுந்தொகை, பதிற்றுப்பத்து, சிறுபாணாற்றுப்படை ஆகிய நூல்களில் நெடுமான் அஞ்சி பற்றிய குறிப்புக்கள் வருகின்றன. ஔவையார், அஞ்சியத்தை மகள் நாகையார், பரணர், இடைக்கழிநாட்டு நல்லூர் நத்ததத்தனார், அரிசில்கிழார், பெருஞ்சித்திரனார், மாமூலனார் ஆகியோர் பாடிய பாடல்களில் இவரைப் பற்றிய தகவல்கள் உள்ளன.\n\nஅஞ்சியின் வீரமும், கொடைச் சிறப்பும் ஔவையார் முதலிய புலவர்களின் பாடல்களின் கருப்பொருட்களாக உள்ளன. திண்மையான உடல்வலி பொருந்தியவன் என்றும்; சேரன் சோழன், பாண்டியன் உட்பட்ட ஏழு அரசர்களை எதிர்த்து நின்று வென்றவர் என்றும் புலவர்கள் இவனைப் புகழ்ந்து பாடுகின்றனர். இவனது அரண்மனை இல்லையென்று வருவோர்க்கு அடையாத வாயிலைக் கொண்டது என்றும், அவரது கைகள் மழையைப் போல் ஈயும் தன்மையது என்றும் பாடல்கள் அவரைப் புகழ்கின்றன. தனக்குக் கிடைத்த சாவா மருந்தாகிய நெல்லிக்கனியைத் தான் உண்ணாது ஔவையாருக்குக் கொடுத்தார் என்றும் அவரது கொடையின் திறம் பேசப்படுகிறது.\n\nஅக்காலத்தில் மலைநாட்டை ஆண்ட மலையமான் திருமுடிக் காரி என்பவருடன் போரிட்டு அவரது தலைநகரமான திருக்கோவிலூரை அஞ்சி கைப்பற்றியதாகத் தெரிகிறது. காரிக்குச் சார்பாகச் சேர மன்னன் பெருஞ் சேரல் இரும்பொறை என்பான் நெடுமான் அஞ்சியுடன் போர் தொடுத்தார். சோழ மன்னனும், பாண்டியனும் அதியமானுக்கு ஆதரவாக இருந்தனர் எனினும்,இப்போரில் தோற்று இறந்தார். இப் போரை நேரில் கண்ட புலவர்கள் பாடிய நூலே தகடூர் யாத்திரை என்பது. இந்நூல் இன்று முழுமையாகக் கிடைக்கவில்லை.\n\nமேற்படி இலக்கியச் சான்றுகள் மட்டுமன்றி, இம்மன்னன் பற்றிய குறிப்புடன் கூடிய ஜம்பைக் கல்வெட்டு என அறியப்படும், தமிழ் பிராமிக் கல்வெட்டு ஒன்று ஜம்பை என்னும் இடத்தில் கிடைத்துள்ளது. ஜம்பை, தென்னாற்காடு மாவட்டம் திருக்கோயிலூருக்கு அண்மையில் உள்ளது. சமண முனிவருக்கு இம்மன்னன் கற்படுக்கைகள் வெட்டிக் கொடுத்தது பற்றி இக் கல்வெட்டுக் கூறுகிறது. \"சதியபுதோ அதியந் நெடுமாந் அஞ்சி\" என்று இம்மன்னனின் பெயர் இக் கல்வெட்டில் தெளிவாகக் காணப்படுகிறது. இது கிமு 3 ஆம் நூற்றாண்டு முதல் கிபி 2 ஆம் நூற்றாண்டு வரையான காலப்பகுதியைச் சேர்ந்தது எனக் கொள்ளப்படுகிறது.\n\nSection::::புறநூனூறு, பாடல் எண்; 94.\nபொருள்:- பெரும! நீ, நீர்த்துறையில் படிந்திருக்கும் யானை அதன்மீது ஊர்ந்துவந்து அதன் கொம்புகளைக் கழுவும் மக்களுக்கு அடங்கிக் கிடப்பது போல எம்போன்ற பாணர்க்கும் புலவர்க்கும் இனிமை தருபவன். உன் பகைவர்க்கு அந்த யானையின் மதநீர் போலக் கொடுமையானவன்.\n\nதிணை வாகை; துறை அரச வாகை. அதியமான் நெடுமான் அஞ்சியை ஔவையார் பாடியது.\n\n"}
{"id": "90513", "url": "https://ta.wikipedia.org/wiki?curid=90513", "title": "அதியமான் பொகுட்டெழினி", "text": "அதியமான் பொகுட்டெழினி\n\nஅதியமான் பொகுட்டெழினி என்பவன் சங்ககாலத்தில் தகடூர் நாட்டை ஆண்ட ஒரு மன்னன். அதியமான் மரபைச் சேர்ந்த இம்மன்னன் அதியமான் நெடுமான் அஞ்சியின் மகன். இவனது தந்தையைப் பாடிய ஔவையார், அரிசில்கிழார் போன்ற புலவர்கள் இவனையும் பாடியுள்ளனர். இவனும் வீரத்திலும், கொடைச் சிறப்பிலும் புகழ் பெற்று விளங்கியது மேற்படி புலவர்களுடைய பாடல்கள் மூலம் தெரிகிறது.\n\nஅதியமானுக்கும் சேர மன்னனுக்கும் நிகழ்ந்ததாக இலக்கியங்கள் கூறும் தகடூர்ப் போர் இவனுக்கும் சேரனுக்கும் இடையிலேயே நிகழ்ந்ததாகக் கூறுவாரும் உளர். இப்போரில் இறந்தவன் பொகுட்டெழினியே அன்றி நெடுமான் அஞ்சி அல்ல என்கின்றனர் இவர்கள். இப்போர் பற்றி விபரிக்கும் தகடூர் யத்திரை என்னும் நூல் முழுமையாகக் கிடைக்காததால் இது குறித்துத் தெளிவான முடிவு எதுவும் இல்லை. இந் நூலிலிருந்து இது வரை கிடைத்த பாடல்கள் எதிலும் மன்னர்களின் இயற் பெயர்கள் இடம்பெறவில்லை.\n\nஇம்மன்னனே சங்ககால அதியர் மரபின் கடைசி மன்னன் என வரலாற்றாளர்கள் கருதுகின்றனர்.\n\n"}
{"id": "90514", "url": "https://ta.wikipedia.org/wiki?curid=90514", "title": "தகடூர் யாத்திரை (நூல்)", "text": "தகடூர் யாத்திரை (நூல்)\n\nதகடூர் யாத்திரை என்பது, சேரமன்னன் ஒருவனுக்கும் தகடூரை ஆண்ட அதியமான் மரபைச் சேர்ந்த குறுநில மன்னன் ஒருவனுக்கும் நிகழ்ந்த போர் பற்றிக் கூறும் ஒரு சங்ககால நூல் ஆகும். இது புறப்பொருள் சார்ந்தது. இது ஒன்றுக்கு மேற்பட்ட புலவர்களின் பாடல்களைக் கொண்ட தொகுப்பு நூலாக இருக்கலாம் எனக் கருதப்படுகின்றது. அரிசில் கிழார், பொன்முடியார் ஆகிய சங்கப் புலவர்கள் சேர மன்னனைச் சார்ந்து நின்றவர்கள். சேரன் படையெடுத்துச் சென்றபோது அவனுடன் சென்று நேரடியாக நிகழ்வுகளைக் கண்டு கூறுவது போலவே பாடல்கள் அமைந்திருப்பதாகவே தெரிகிறது. இந்நூல் தற்காலத்தில் முழுமையாகக் கிடைக்கப்பெறவில்லை. உ. வே. சாமிநாதையர், என் சரித்திரம் என்னும் தனது தன்வரலாற்று நூலில் எழுதியுள்ள குறிப்புக்களில் இருந்து தகடூர் யாத்திரை நூல் அவர் காலத்துக்குச் சற்றும் முன்னர்வரை இருந்தது தெரியவருகிறது. \n\nபல்வேறு மூலங்களில் இருந்தும் இதுவரை 48 பாடல்கள் கிடைத்துள்ளதாகத் தெரிகிறது. பல நூல்களிலிருந்தும் எடுத்துத் தொகுத்த பாடல்களைக் கொண்ட நூலாகிய \"புறத்திரட்டு\" என்னும் தொகுப்பில் இருந்து தகடூர் யாத்திரைப் பாடல்கள் சில கிடைத்தன. இது தவிர \"நீதித் திரட்டு என்னும் இன்னொரு நூலிலிருந்தும் சில பாடல்களைப் பெற முடிந்தது. நச்சினார்க்கினியர், பேராசிரியர், தக்கயாகப் பரணி உரையாசிரியர் ஆகியோர் தமது உரைகளில் தகடூர் யாத்திரையில் இருந்து பாடல்களை மேற்கோளாகக் கொடுத்துள்ளனர்.\n\nஇவ்வுரை நூல்களில் இருந்து பாடல்கள் மட்டுமன்றி இந்நூலின் அமைப்புப் பற்றிய சில தகவல்களும் கிடைக்கின்றன. எடுத்துக்காட்டாகப் பாக்களுக்கு இடையே உரைநடைச் சொற்கள் பயின்றுவருவது குறித்த தொல்காப்பியச் சூத்திரத்துக்கு விளக்கமளிக்கும்போது எடுத்துக்காட்டுக்காகத் தகடூர் யாத்திரையைக் குறிப்பிட்டுள்ளதால் இந்நூலில் பாடல்களுடன் உரைநடைச் சொற்களும் விரவிக் காணப்பட்டது என்பது பெறப்படுகின்றது. அத்தோடு \"பழமையான கதை பொருளாகச் செய்யப்படுவது\" என்பதற்கு எடுத்துக் காட்டாகப் பெருந்தேவனாரின் பாரதமும், தகடூர் யாத்திரையும் தொல்காப்பிய உரை நூலில் கூறப்பட்டிருப்பது, முன்னர் நிகழ்ந்து வாய்வழியாக வந்த ஒரு நிகழ்வைப் பிற்காலத்தில் பாடியதே தகடூர் யாத்திரை என்று பொருள்படுவதாகவும், சேரமான், அதியமான் போர் குறித்த வாய்வழிக் கதைகளை அடிப்படையாகக் கொண்டு பிற்காலத்தில் தகடூர் யாத்திரை எழுதப்பட்டிருக்கலாம் என்றும் சிலர் கூறுவர் இதனை மறுப்போரும் உளர்.\n\nSection::::சங்கப் பாடல் சான்று.\nஅஞ்சியத்தை மகள் நாகையார் என்னும் புலவர் தம் பாடல் ஒன்றில் அஞ்சி புகழைப் பாடும் நூலைப் பாணன் ஒருவன் புதிய பண்ணிசை கூட்டிப் பாடியதாகவும், அந்த இசைப்பாடல் இன்பம் தருவது போலத் தலைவன் தந்த இன்பம் தனக்கு இனிமையாக இருப்பதாகத் தலைவி ஒருத்தி தன் தோழியிடம் கூறுவதாகவும் குறிப்பிட்டுள்ளார். \n"}
{"id": "90517", "url": "https://ta.wikipedia.org/wiki?curid=90517", "title": "குடபுலவியனார்", "text": "குடபுலவியனார்\n\nகுடபுலவியனார் சங்ககாலப் புலவர்களில் ஒருவர். இவரது பாடல்கள் இரண்டு மட்டும் புறநானூறு 18, 19 எண் கொண்ட பாடல்களாக இடம் பெற்றுள்ளன. இரண்டு பாடல்களும் பாண்டியன் நெடுஞ்செழியன் பற்றியவை.\n\nகுடபுலம் என்பது சேரநாட்டைக் குறிக்கும். பாணர்களின் இசைக் கருவிகளை இயம் என்பர். எனவே இயனார் என்னும் சொல் இசைவாணரைக் குறிக்கும். இவற்றால் இந்தப் புலவர் சேரநாட்டு இசைக்கலைஞர் எனத் தெரியவருகிறது.\nSection::::பெயர் விளக்கம்.\nஇயம் என்னும் சொல் இசைக் கருவிகளை உணர்த்தும். இயனார் என்பவர் இசைக்கருவிகளை முழக்குபவர். குடபுலம் நாட்டுப்பகுதியிலிருந்து வந்தவர் ஆகையால் இவரைக் குடபுலவியனார் என்றனர்.\n\nSection::::புறநானூறு 18 சொல்லும் செய்தி.\nSection::::முதுமொழி.\n'நீர் இன்று அமையா யாக்கைக்கு எல்லாம், உண்டி கொடுத்தோர் உயிர் கொடுத்தோரே, உண்டி முதற்றே உணவின் பிண்டம். உணவு எனப்படுவது நிலத்தொடு நீரே, நீரும் நிலனும் புணரியோர் ஈண்டு, உடம்பும் உயிரும் படைத்திசினோரே'\n\nஉடம்பானது உணவால் அமைந்த பிண்டம். உடம்பில் உயிர் இருக்கவேண்டும் என்றால் உணவு வேண்டும். உண்ணும் உணவு நிலமும் நீரும் இணைந்த கூட்டுப்பொருள். நிலத்தில் நீரைச் சேர்த்து வைத்தால் உணவுப்பொருளின் விளைச்சலைப் பெருக்கலாம். எனவே நிலத்தில் நீர் தங்கும்படி சேமித்து வைத்தவர் உடலில் உயிரைப் படைத்தவர் ஆவார். \nSection::::அறிவுரை.\nவானம் பார்த்து விளையும் நிலம் உடம்பில் உயிரைப் படைக்கும் இறைவனாகிய உழவனின் முயற்சிக்குப் பயன்படாது. நிலத்தில் நீர் தேங்கச் செய்தால் உழவனாகிய இறைவனுக்குப் பயன்படும்.\n\nஎனவே நிலம் நெளிந்து குழிபட்டுள்ள பகுதிகளில் நீரைத் தடுத்து நிறுத்த வேண்டும். (அது பயிர்களுக்குப் பாய்ச்சப் பயன்படும். அதனால் விளைச்சல் அதிகமாகும்)\nSection::::புகழ்.\nமற்றவர்கள் பெறும் புகழை விட நீர்நிலைகளைப் பெருக்கியவரின் பெயர் இவ்வுலகில் உயிர் கொடுத்தோர் பட்டியலில் என்றென்றும் நிலைத்திருக்கும்.\nSection::::செல்லும் உலகத்துச் செல்வம்.\nஇந்த உலகத்துச் செல்வம் நாம் துய்ப்பது. இறந்தபின் அடையும் உலகத்துச் செல்வம் இந்த உலகில் நம் புகழ் நிலைத்திருப்பது.\n\nஇரண்டு உலகங்களின் செல்வத்தையும் ஒருங்கு பெறவேண்டுமென்றால் நிலத்தில் நீர்நிலைகளைப் பெருகச் செய்க என்று குடபுலவியனார் பாண்டியன் நெடுஞ்செழியனுக்கு அறிவுரை கூறுகிறார்.\n\nவாகைப் பூ சூடி அரசன் தன் வெற்றியைக் கொண்டாடும் நிகழ்ச்சி வாகை எனப்படும். இந்தப் புலவர் முந்தைய பாடலில் போர் வெற்றியைப் புறந்தள்ளியவர்.\nSection::::புறநானூறு 19 சொல்லும் செய்தி.\nSection::::எழுவரை அடக்கிய வெற்றி.\n(தலையாலங்கானம் என்னுமிடத்தில்) தம்மை எதிர்த்த ஏழு அரசர்களின் கொட்டத்தை நெடுஞ்செழியன் அடக்கினான். \nSection::::இது வெற்றியா.\nஇந்த வெற்றியை 'இன்ன விறலும் உளதுகொல்' என்று புலவர் ஏளனம் செய்கிறார். இது வெட்டியாகாது என்பதற்குப் புலவர் காட்டும் காரணங்கள் இவை.\n\n"}
{"id": "90518", "url": "https://ta.wikipedia.org/wiki?curid=90518", "title": "பாதமி", "text": "பாதமி\n\nபாதமி (\"Badami\", , இந்தியாவின் கர்நாடக மாநிலத்தில் பாகல்கோட் மாவட்டத்தில் உள்ள ஒரு வட்டாட்சியர் பிரிவு ஆகும். முன்னர் வாதாபி என அழைக்கப்பட்ட இவ்விடம் கிபி 540க்கும் 757 க்கும் இடையில் பாதமிச் சாளுக்கியரின் தலை நகரமாக இருந்தது. இப்பகுதி, பழங்காலக் \nபாதாமி குடைவரைக் கோவில்களுக்கு மிகவும் புகழ் பெற்றது. இது, அகத்தியர் ஏரியைச் சூழ்ந்து அமைந்துள்ள சிவப்பு மணற்கல் பாறைப்பொலிவுகளுக்கு இடைப்பட்ட குறுகிய பள்ளத்தாக்கில் அமைந்துள்ளது.\n\nSection::::வரலாறு.\n6ஆம் நூற்றாண்டுக்கும் 8 ஆம் நூற்றாண்டுக்கும் இடைப்பட்ட காலப்பகுதியில், இன்றைய கர்நாடகம், ஆந்திரப் பிரதேசம் ஆகிய மாநிலங்களின் பெரும்பகுதியை ஆண்ட முற்காலச்சாளுக்கியரின் தலைநகரமாக பாதமி விளங்கியது. இது கிபி 540 ஆம் ஆண்டில், சாளுக்கிய மன்னன் முதலாம் புலிகேசியால் நிறுவப்பட்டது. இம்மன்னனின் மக்களான கீர்த்திவர்மன், முதலாம் மங்களேசன் ஆகியோர் இங்குள்ள குடைவரைகளைக் கட்டுவித்தனர். இங்கிருந்து ஆண்ட சாளுக்கிய மன்னர்களில் மிகவும் புகழ் பெற்றவன் இரண்டாம் புலிகேசி ஆவான். இவன் பல மன்னர்களுடன் போரிட்டு அவர்களைத் தோற்கடித்தான். எனினும் பல்லவர்களது காஞ்சீபுரத்தை அவனால் கைப்பற்ற முடியவில்லை.\n\nபாதமி குகைக் கோயில்கள் அல்லது குடைவரைகள் கிபி ஆறாம் நூற்றாண்டுக்கும் எட்டாம் நூற்றாண்டுக்கும் இடையில் கட்டப்பட்டவை. இங்குள்ள நான்கு இத்தகைய கோயில்கள் சாளுக்கிய மன்னர்களுடைய சமயப் பொறையைக் காட்டும் எடுத்துக்காட்டுகளாக உள்ளன. முதலாம் குடைவரை சிவனுக்காக எடுக்கப்பட்ட கோயில். இரண்டாம், மூன்றாம் குடைவரைகள் விட்டுணு கோயில்கள். நான்காவது சமண சமயத்துக்கானது. இங்கே சமணத் தீர்த்தங்கரர்களுடைய புடைப்புச் சிற்பங்கள் கணப்படுகின்றன.\n\nஆழமான பாறைக் குடைவுகளில் செதுக்கபட்ட இந்துக் கடவுளரின் பல்வேறு அவதாரங்களைக் குறிக்கும் சிற்பங்கள் இப்பகுதியெங்கும் உள்ளன. கட்டிடக்கலை நோக்கில் பாதமியிலுள்ள கட்டிடங்கள் தென்னிந்தியக் கட்டிடக்கலையின் தொடக்ககாலப் பாணிக்கு எடுத்துக் காட்டாக விளங்குகின்றன.\n\n"}
{"id": "90520", "url": "https://ta.wikipedia.org/wiki?curid=90520", "title": "இரண்டாம் புலிகேசி", "text": "இரண்டாம் புலிகேசி\n\nஇரண்டாம் புலிகேசி (கிபி 610 - 642) சாளுக்கிய மரபின் மிகவும் புகழ் பெற்ற மன்னனாவான். இவனுடைய காலத்தில் சாளுக்கியப் பேரரசு தக்காணத்தின் பெரும் பகுதியை உள்ளடக்கியதாக விளங்கியது. \n\nSection::::தொடக்க காலமும், அரியணை ஏறலும்.\nஇவனது இயற்பெயர் எறெயா (இறையா). முடி சூட்டிக்கொண்டபோது புலிகேசி என்னும் பெயர் பெற்றான். இவர் சாளுக்கிய மன்னன் முதலாம் கீர்த்திவர்மனின் மகன் ஆவான். கிபி 597 ஆம் ஆண்டில் இவனது தந்தை கீர்த்திவர்மன் கட்டி அரசன் இறந்தபோது இவன் மிகவும் இளம் வயதினனாக இருந்தான். இதனால் இவனது சிற்றப்பனார் மங்களேசன் பகர ஆளுனராகப் பொறுப்பேற்று ஆட்சி நடத்தி வந்தான். மங்களேசனும் திறமையான ஆட்சியாளனாகவே இருந்தான். அவனது காலத்திலும் சாளுக்கிய அரசின் எல்லைகள் விரிவடைந்தன. பதவி ஆசை காரணமாக, எரேயா (இறையா) பருவமடைந்த பின்னரும் அவனுக்கு உரிய அரசுரிமையைக் கொடுக்காமல் தனது வழியில் அரசுரிமையைத் தக்கவைத்துக் கொள்வதற்காகத் தனது மகனை முடிக்குரியவனாக மங்களேசன் அறிவித்தான். \n\nஎரேயா (இறையா) வாதபியை விட்டுச் சென்று வானவப் (கோலார்) பகுதியில் மறைந்திருந்து கொண்டு தனது கூட்டாளிகளின் உதவியுடன் படை திரட்டி மங்களேசன் மீது போர் தொடுத்தான். வேட்டவடக்கூர் கல்வெட்டுக் கூறுவதன்படி எலப்பட்டு சிம்பிகே (இளப்பட்டு சிம்பிகை) என்னும் இடத்தில் இடம்பெற்ற போரில் மங்களேசன் தோல்வியடைந்து கொல்லப்பட்டான். எரேயா (இறையா) இரண்டாம் புலிகேசி என்னும் பெயருடன் சாளுக்கிய அரியணையில் அமர்ந்தான்.\n\nSection::::போர்கள்.\nவானவாசி கடம்பர்கள், தலைக்காடு கங்கர்கள், கொங்கண் மண்டலத்தை ஆண்ட மயிலர்கள் ஆகியோரை போரில் வெற்றி கொண்டார். என்றாலும், ஹர்ஷவர்தனரை போரில் தோற்கடித்து நர்மதைக்கு அப்பால் ஹர்ஷவர்தனரின் ஆட்சி விரிவாகா வண்ணம் தடுத்து நிறுத்தியது வரலாற்றில் முக்கியமானதாகக் கருதப்படுகிறது. முதலாம் நரசிம்மவர்மர் சாளுக்கிய நாட்டின் மீது நடத்திய போரில் இரண்டாம் புலிகேசி கொல்லப்பட்டார். இரண்டாம் புலிகேசியின் கி.பி. 634-635 ஆம் ஆண்டைச் சேர்ந்த ஆய்ஹோளே (அய்யாபாளைய) கல்வெட்டில் இவர் வெங்கி நாட்டை வென்று, பின்பு பல்லவ நாட்டைத் தாக்கியதாகக் கூறப்பட்டுள்ளது.\n\nSection::::சமயம்.\nஇரண்டாம் புலிகேசி இந்து அரசராக இருந்தபோதிலும், நூறு புத்தவிகாரைகள் இவரது ஆட்சியிலிருந்ததாகக் குறிப்பிடப்பட்டுள்ளது.\n"}
{"id": "90523", "url": "https://ta.wikipedia.org/wiki?curid=90523", "title": "சூழ் அழுத்தம்", "text": "சூழ் அழுத்தம்\n\nசூழ் அழுத்தம் \"(Ambient pressure)\" என்பது ஒரு பொருளின் மீது அதனைச் சுற்றியுள்ள வளிமமோ நீர்மமோ செலுத்தும் அழுத்தம் ஆகும்.\n\nஅழுத்தத்திற்கான அனைத்துலக முறை அலகு பாஸ்கல் ஆனது மிகவும் சிறியதான ஒன்று என்பதால் பொதுவாகப் பூமியின் சூழ் அழுத்தம் கிலோ பாஸ்கல் அலகு கொண்டு குறிக்கப்படும். பருவநிலை மாற்றங்கள் காரணமாகக் கடலளவில் சூழ் அழுத்தம் எங்கும் நிலையான ஒன்றாக இராது என்றாலும், ஏறத்தாழ 100 கி.பாஸ்கல் என்று எடுத்துக் கொள்ளலாம். \"பார்\" என்னும் அளவை கொண்டும் சூழ் அழுத்தம் குறிக்கப்படுவதுண்டு. ஒரு பார் என்பது 100 கி.பாஸ்கல் அளவுக்குச் சமமானது. ஒரு சதுர அங்குலப் பரப்பில் 14.7 பவுண்டு விசை என்னும் அலகிலும் பொதுவாக சூழ் அழுத்தம் வழங்கப்படும்.\n\nகடலடியில் ஆழமாகச் செல்லச் செல்ல, சூழ் அழுத்தமானது அதிகமாகும். நீர் காற்றை விட அடர்த்தியானது என்பதால் கடலடியில் அழுத்தம் கடலுக்கு மேலே இருப்பதை விட அதிகமாகும். காற்று மண்டலத்தில், உயரே செல்லச் செல்ல, சூழ் அழுத்தம் குறையும். நிலவும் சூழ் அழுத்தத்தைக் கொண்டு தரையில் இருந்து எவ்வளவு உயரம் என்பதைக் கணக்கிடவும் முடியும்.\n"}
{"id": "90525", "url": "https://ta.wikipedia.org/wiki?curid=90525", "title": "நோய்களின் தரவுத்தளம்", "text": "நோய்களின் தரவுத்தளம்\n\nநோய்களின் தரவுத்தளம் (Diseases database) என்பது ஒரு இலவசமான வலைத்தளம் ஆகும். பல்வேறுபட்ட மருத்துவத் தகவல்களையும் அதற்கான தீர்வுகளையும் உள்ளடக்கிய இத்தளம் இங்கிலாந்து, இலண்டனில் இருந்து சேவையை வழங்குகிறது. ஆகத்து 2000 இல் உருவாக்கப்பட்ட இந்த இணையத்தில் நோய்கள், அதற்குரிய அறிகுறிகள், நோய் கண்டுபிடித்தல், சிகிச்சை போன்ற தேவையான விடையங்கள் அடங்கி உள்ளது. நோய்களை தேடல் பொறி மூலம் அல்லது ஆங்கில எழுத்துவரிசையில் அமைந்துள்ள சுட்டி மூலம் தேடலாம்.\n\n"}
{"id": "90527", "url": "https://ta.wikipedia.org/wiki?curid=90527", "title": "நுளம்பர்", "text": "நுளம்பர்\n\nநுளம்பர் என்னும் மரபினர் கிபி எட்டாம் நூற்றாண்டுக்கும் 11 ஆம் நூற்றாண்டுக்கும் இடைப்பட்ட காலப்பகுதியில் தென்னிந்தியாவில் நுளம்பபாடி என்னும் பகுதியை ஆட்சி செய்த குறுநில மன்னர்கள் ஆவர். தொடக்கத்தில் நுளம்பபாடி இன்றைய ஆந்திரா, கர்நாடகா ஆகிய மாநிலங்களுக்குள் அடங்கியிருந்தது. பிற்காலத்தில் இது தமிழ்நாட்டிற்குள்ளும் விரிவடைந்தது. தொடக்ககால நுளம்பபாடி, \"நுளம்பபாடி 1000\" என அழைக்கப்பட்டது. விரிவடைந்த பின்னர் இது \"நுளம்பபாடி 32000\" எனப்பட்டது. விரிவடைந்த நுளம்பபாடியில் ஆந்திர மாநிலத்தில் உள்ள அனத்பூர் பகுதி, கர்நாடக மாநிலத்தில் அடங்கும் சித்திரதுர்க்கா, தும்கூர், பெல்லாரி, பெங்களூர், கோலார் ஆகிய பகுதிகளும், தற்போது தமிழ்நாடு மாநிலத்தில் அடங்கும் தர்மபுரி, கிருட்டிணகிரி, வட ஆற்காடு மாவட்டப் பகுதிகளும் அடங்கியிருந்தன.\n\nநுளம்ப மரபினர், கங்கர்களுக்கும், ராட்டிரகூடர்களுக்கும் அடங்கியே ஆட்சிசெய்து வந்ததாகத் தெரிகிறது. இவர்கள் தங்களைப் பல்லவர்களின் வழியைச் சேர்ந்தவர்களாகக் கூறுகின்றனர். ஏமாவதித்தூண் கல்வெட்டு மூலம் இவர்களுடைய மரபு பற்றிய சில தகவல்கள் தெரிய வந்துள்ளன. இக்கல்வெட்டில் நுளம்ப மன்னர்களாக,\nஆகியோரின் பெயர்கள் கிடைக்கின்றன. \n"}
{"id": "90539", "url": "https://ta.wikipedia.org/wiki?curid=90539", "title": "சிவரஞ்சனி (திரைப்படம்)", "text": "சிவரஞ்சனி (திரைப்படம்)\n\nசிவரஞ்சனி கனடாவில் உள்ள கலைஞர்களினால் இந்தியக் கலைஞர்களையும் இணைத்து இந்தியாவிலும், கனடாவிலும் படமாக்கப்பட்ட திரைப்படம்.\n\nஇத்திரைப்படத்தின் தயாரிப்பாளரான ஜனகன் பிக்சர்ஸ் சிறீமுருகன் ஏற்கனவே உயிரே உயிரே,ப்சுகம் சுகமே, புது உறவு போன்ற படங்களை தயாரித்தவர். பிரபல எழுத்தாளரான குரு அரவிந்தன் எழுதிய \" உன் மனம் கல்லோடி\" என்ற புதினம்தான் இத்திரைப்படமாகியது. திரைக்கதை, வசனம் என்பனவற்றை குரு அரவிந்தனே எழுதியிருக்கிறார்.\n\nஇத்திரைப்படத்தில் அமிர்த கணேஷ் (இந்தியா), நீதன் (கனடா), கே.ஆர்.வத்சலா (இந்தியா), ஸ்ரீமுருகன் (கனடா), கோவை பாபு (இந்தியா), கதிர் துரைசிங்கம் (கனடா) முதலான பலர் நடித்திருக்கிறார்கள். இசையை கபிலேஷ்வர் (கனடா) வழங்க, செந்தில்குமரன் ஒளிப்பதிவு செய்துள்ளார். இயக்கம் எஸ்.மதிவாசன் - மூர்த்தி இணைந்து பணியாற்றியிருக்கிறார்கள்.\n"}
{"id": "90542", "url": "https://ta.wikipedia.org/wiki?curid=90542", "title": "உறவு (திரைப்படம், கனடா)", "text": "உறவு (திரைப்படம், கனடா)\n\nகனடாவில் கவின் க்லாலயாவினால் தயாரிக்கப்பட்டு 2010ஆம் ஆண்டு வெளியிடப்பட்டு மிகுந்த வரவேற்பை பெற்றத் திரைப்படம்.\n\nபுலம்பெயர் வாழ்வில் கணவன் - மனைவி உறவு சிதைவடைவதற்கான உளவியல் ரீதியான காரணங்களை முன்வைக்கும் இத்திரைப்படத்தின் கதை, திரைக்கதை, தயாரிப்பு போன்ற முக்கியமான பொறுப்புகளை கலைஞர் வி. திவ்வியராஜன் ஏற்றுள்ளார்.\n\nசுதாகர், சங்கீதா, நவம், சித்திரா, சிறீமுருகன், நர்த்தனன், தம்பிராஜா சேகர், கதிர் துரைசிங்கம், பாலா(குட்டி) இன்னும் பலர் நடித்திருக்கிறார்கள்.\n\nபாடல்களுக்கான மெட்டுக்களை திவ்வியராஜன் வழங்க, பயாஸ் சவாஹீர் இசை அமைத்துள்ளார். பாரதி, சேரன் யாத்த பாடல்களுடன் திவ்வியராஜன் இயற்றி பாடிய பாடல்களும் இடம் பெற்றுள்ளன. நடன அமைப்பை திருமதி திவ்வியராஜன் கவனித்துள்ளார். ஒளிப்பதிவை ஜீவன் ஜெயராமும், படத்தொகுப்பை கீர்த்தனன் திவ்வியராஜனும் கவனித்திருக்கிறார்கள்.\n"}
{"id": "90544", "url": "https://ta.wikipedia.org/wiki?curid=90544", "title": "பிலு மோடி", "text": "பிலு மோடி\n\nபிலு மோடி (\"Piloo Mody\", 14 நவம்பர், 1926 - 29 சனவரி 1983) இந்திய எழுவரல் அரசியல் தலைவர்களில் ஒருவராவார். இராஜாஜி உள்ளிட்டோருடன் சேர்ந்து சுதந்திரா கட்சியை நிறுவியவர். இவர் இந்திய நாடாளுமன்றத்தின் மக்களவையில் இருமுறையும், மாநிலங்களவையில் ஒரு முறையும் உறுப்பினராக இருந்துள்ளார்.\n\nSection::::பிறப்பு மற்றும் கல்வி.\nபிலு மோடி சோராசுதிர மதத்தைச் சேர்ந்த பார்சி குடும்பத்தில் பிறந்தவர், ஹிமாசலப் பிரசேத்தின் டேராடூன் நகரில் உள்ள டூன் பள்ளியில் கல்வி கற்றவர். பின்னர் ஐக்கிய அமெரிக்காவிலுள்ள கலிஃபோர்னியா பல்கலைக்கழகத்தில் (பெர்க்லி) கட்டிடக் கலையில் முதுநிலைப் பட்டம் பெற்றவர்.\n\nSection::::எழுவரல்.\nபிலு மோடி இந்தியாவில் எழுவரப் பார்வை கொண்ட அரசியல்வாதிகளில் முக்கியமானவராகக் கருதப்படுகிறார். எழுவரல் (ஆங்கில வழக்கில் லிபரல்) பார்வை என்பது பொருளாதார மற்றும் சமூக விசயங்கள் இரண்டிலும் தாராளமய பார்வை கொண்டிருப்பதாகும். சிறிய அளவிலான அரசு, தாராளமயப் பொருளாதாரக் கொள்கை, அரசின் செலவினங்களில் கட்டுப்பாடு, தனிமனித வாழ்க்கை முடிவுகளில் அரசு தலையிடாமல் இருத்தல் போன்றவை எழுவரல் அரசியலில் குறிப்பிடத்தக்க கோட்பாடுகள்.\n\nSection::::அரசியல்.\nஆகஸ்டு 1959 இல் பிலு மோடி, இராஜாஜி, ஜி. ரங்கா ஆகியோர் முயற்சியில் சுதந்திரா கட்சி துவங்கப்பட்டது. 1960களில் மிகப்பெரும்பான்மையுடன் ஆட்சியிலிருந்த இந்திய பேராயக் கட்சிக்கு மாற்றாக விளங்கிய கட்சிகளில் சுதந்திரா கட்சியும் ஒன்றாகும். பிலு மோடி குஜராத் மாநிலம் கோதராவிலிருந்து மக்களவைக்குத் தேர்ந்தெடுக்கப்பட்டார். நான்கு மற்றும் ஐந்தாவது மக்களவைகளில் உறுப்பினராகப் பணியாற்றினார். பின்னாளில் சுதந்திராக் கட்சி, பாரதிய க்ராந்தி தளத்தில் (பி.கே.டி) இணைந்தபோது, அக்கட்சியின் சார்பாக மாநிலங்களவையில் உறுப்பினராக இருந்தார். 1975-இல் இந்திரா காந்தி ஆட்சியில் மிசா சட்டத்தின்கீழ் கைது செய்யப்பட்டு சிறையில் அடைக்கப்பட்டார்.\n\nSection::::சுல்பி மை ஃபிரண்டு.\nபாகிஸ்தானின் பிரதமராக விளங்கிய சுல்ஃபிக்கார் அலி புட்டோ, பிலு மோடியின் நெருங்கிய நண்பராவார். இருவரும் பள்ளி மற்றும் கல்லூரித் தோழர்களாகயிருந்தனர். புட்டோ மறைந்த பின்னர், அவர் நினைவாக மோடி எழுதிய \"சுல்பி மை ஃபிரண்டு\" என்னும் புத்தகம் பிரபலமாக விளங்கியது.\n\nSection::::குடும்பம்.\nபிலு மோடியின் மனைவி வீனா மோடி கல்வி வளர்ச்சி, கலைகள் உள்ளிட்ட துறைகளில் ஈடுபாடு உடையவராக அறியப்படுகிறார். பிலு மோடியின் சகோதரர் ருசி மோடி டாடா எஃகு நிறுவனத்தின் தலைவராக இருந்து ஓய்வு பெற்றவர்.\n\nSection::::நினைவு.\n1983-இல் மறைந்த பிலு மோடியின் பெயரில் ஒரு கட்டிடக்கலைக் கல்லூரியும், ஒரு பன்னாட்டு சதுரங்க விளையாட்டுப் போட்டியும் நடத்தப்படுகின்றன.\n\n"}
{"id": "90547", "url": "https://ta.wikipedia.org/wiki?curid=90547", "title": "பசுமைவழிச் சாலை", "text": "பசுமைவழிச் சாலை\n\nபசுமைவழிச் சாலை (ஆங்கிலம்:Greenways Road) இந்திய மாநகரம் சென்னையில் உள்ள ஓர் சாலையும் நகரப்பகுதியும் ஆகும்.இதே பெயரில் சென்னை கடற்கரை - வேளச்சேரி இடையே இயங்கும் விரைவான கூட்ட நகர்வு அமைப்பு தடத்தில் தொடருந்து நிலையம் அமைக்கப்பட்டுள்ளது.அடையார் ஆற்றினை ஒட்டியமைந்துள்ள இச்சாலையில் தமிழக அரசு அமைச்சர்கள் மற்றும் சென்னை உயர்நீதி மன்ற நீதிபதிகள் போன்ற உயரதிகாரிகளுக்கு மாளிகைகள் அமைந்துள்ளன. மைலாப்பூர் - திருவல்லிக்கேணி வட்டத்தின் மாவட்ட நீதிபதி / தாசில்தார் அலுவலகங்களும் இச்சாலையில் அமைந்துள்ளன.\n\nஇங்குள்ள குறிபிடத்தக்க வளாகங்கள்: டாக்டர் பி. ஆர். அம்பேத்கர் நினைவுப் பூங்கா, தமிழ்நாடு இயல் இசை நாடக கல்லூரி, குச்சிப்புடி ஆர்ட் அகாதெமி, தமிழ்நாடு டாக்டர் அம்பேத்கர் சட்டப் பல்கலைக்கழகம், தமிழ்நாடு மனித உரிமை ஆணையம், அண்ணா மேலாண்மைக் கழகம். இங்கு யேசு அழைக்கிறார் பிரார்த்தனைக் கூடமும் சபரிமலைக் கோவிலை யொட்டி வடிவமைக்கப்பட்ட அய்யப்பன் கோவிலும் அமைந்துள்ளன. இவற்றையொட்டியப் பகுதி டாக்டர் டி. ஜி. எஸ். தினகரன் சாலை என அண்மையில் மறுபெயரிடப்பட்டுள்ளது. \n\nஇச்சாலையினையும் அடையார் ஆற்றின் மீது கட்டப்பட்டுள்ள (எல்பின்ஸ்டன் பாலம்) திரு.வி.க பாலத்திற்கும் இடையே உள்ள அடையார் பாலச்சாலை தற்போது டாக்டர் துர்காபாய் தேஷ்முக் சாலை என்று அழைக்கப்படுகிறது. இச்சாலையில் வரலாற்றுச் சிறப்புமிக்க மீனாட்சி சினிடோன் என்ற சென்னையின் மிகப் பழமையான திரைப்பிடிப்புக் கூடம் ிருந்தது. இது பின்னர் நெப்ட்யூன் இசுடூடியோ என்றும் சத்யா இசுடூடியோ என்றும் பெயர்மாறி தற்போது சத்தியபாமா எம்ஜியார் மாளிகை என்று வழங்கப்படுகிறது. இவ்வளாகத்திலேயே டாக்டர் எம்ஜியார் ஜானகி கலை அறிவியல் கல்லூரி இயங்கி வருகிறது. \n"}
{"id": "90559", "url": "https://ta.wikipedia.org/wiki?curid=90559", "title": "அந்தோணியார் வட்டம்", "text": "அந்தோணியார் வட்டம்\n\nஅந்தோணியார் வட்டம் என்னும் சிற்றூர் தமிழ்நாட்டில் கன்னியாகுமரி மாவட்டத்திலூள்ள கல்குளம் வட்டத்தில் அமைந்துள்ளது. திங்கள் நகரிலிருந்து அழகியமண்டபம் செல்லும் மாநில நெடுஞ்சாலையின் நடுத்தொலைவில் அமைந்துள்ளது.\n\nSection::::மக்கள்.\nஇங்கு வாழும் மக்களில் பெரும்பான்மையோர் நாடார் சமுதாயாத்தைச் சேர்ந்த கத்தோலிக்க கிறித்தவர்கள் ஆவர். கடந்த இரு தலைமுறையினர் கட்டுமானத் தொழிலாளிகளாக இருந்து வந்தனர். கேரளாவிற்கு வேலைக்குச் சென்றனர். தற்போது நிலைமை மெல்ல மாறுகிறது. ஏன் இவர்கள் கட்டுமானத் தொழிலாளிகளாக மாறினர் என்று ஆராயும் போது வருணாச்சார சாதியக் கொடுமையினால் புகுத்தப்பட்டது என்று தெரிகிறது.\n\nSection::::ஆலயம்.\nஊரின் நடுவே புனித அந்தோணியார் ஆலயம் அமைந்துள்ளது. இதனை அருட்பேரவை நிர்வகித்து வருகிறது. பங்கு பல அன்பியங்களாகப் பிரிக்கப்பட்டுள்ளது. அந்தோணியார் வட்டம் பங்கு கல்குறிச்சிப் பங்கின் கிளைப்பங்காக கோட்டாறு மறை மாவட்டத்தின் கீழ் செயல்பட்டு வருகிறது. இவ்வாலயத்திற்கு புனித அந்தோணியார் சமூகக் கூடம் (St. Antony’s Community Hall) ஒன்று உள்ளது. 0.70 ஏக்கர் பரப்பளவில் கல்லறைத் தோட்டம் ஒன்றும் அமைந்துள்ளது. கல்லறைத் தோட்டத்தில் ஒரு சிறிய குருசடி அமைந்துள்ளது. ஊரின் சந்திப்பில் புனித அந்தோணியார் குருசடி அமைந்துள்ளது. கிறித்துமசு பண்டிகையின் போது r>0.70 ஏக்கர் பரப்பளவில் கல்லறைத் தோட்டம் ஒன்றும் அமைந்துள்ளது. கல்லறைத் தோட்டத்தில் ஒரு சிறிய குருசடி அமைந்துள்ளது.\n\nஊரின் சந்திப்பில் புனித அந்தோணியார் குருசடி அமைந்துள்ளது. கிறித்துமசு பண்டிகையின் போது பொரும் பொருட்செலவில் குடில் அமைக்கப்படும் வழக்கம் உள்ளது. புனித அலோசியசு சகோதரிகள் மடம் (St. Aloysius Convent) ஒன்றும் அமைந்துள்ளது. \nபுனித அந்தோணியார் நடுநிலைப்பள்ளி (St. Antony’s Middle School) ஒன்றும் செயல்பட்டு வருகிறது.\n\nSection::::ஊரின் வரலாறு.\nஊரின் வரலாறு பற்றி பெரியளவில் வெளி வரவில்லை அந்தோணியார் வட்டம் ஊரின் வழியே அந்தோணியார் வட்டம் – ஆழ்வார்கோவில் சாலை அமைந்துள்ளது. இந்தச் சாலை முன்னோர் காலத்தில் வேணாடு அரசன் ஆழ்வார்கோவில் கோயிலுக்குச் செல்வதற்காக அமைக்கப்பட்டது.அந்தோணியார் வட்டம் ஊரை அடுத்த திருவிதாங்கோட்டின் புனித சவேரியார் கட்டிய கோயிலும் புனித தோமையார் கட்டிய அரைப்பள்ளியும் குறிப்பிடத் தக்கன. இம்மக்கள் எப்போது கிறித்துவர்கள் ஆனார்கள் என்ற விவரம் இல்லை.\n\n"}
{"id": "90566", "url": "https://ta.wikipedia.org/wiki?curid=90566", "title": "எரிபந்த நோய்", "text": "எரிபந்த நோய்\n\nஎரிபந்த நோய் (\"blast disease\") எனப்படுவது நெல்லின் எல்லா வளர்ச்சிப் படிநிலைகளிலும் தாக்கும் ஒரு நோய் ஆகும். நோய்க்காரணி மக்னிபொத்தோ கிறைசியா (\"Magneporthe grisea\") எனும் பூஞ்சணம்.\n\nSection::::அறிகுறிகள்.\nஆரம்ப நிலையில் இலை ஊதா கலந்த பச்சை நிறத்தில் தோன்றிபின் நீல வடிவில் தோன்றும்.நோய் வளர்ச்சியடைந்த நிலையில் புள்ளிகள் வெண்மை கலந்த சாம்பல் நிறமையப் பகுதியையும் பளுப்பு நிற ஓரங்களையும் கொண்டு கண் வடிவில் காணப்படும். நிலமட்டத்திற்கு மேலுள்ள பகுதிகளில் அறிகுறிகள் தென்படும். இலை மடலிலும் கணுக்களிலும் தாக்க அறிகுறிகள் தோன்றலாம்.\n\n\n"}
{"id": "90569", "url": "https://ta.wikipedia.org/wiki?curid=90569", "title": "இந்திய நிறுமங்கள் சட்டம், 1956", "text": "இந்திய நிறுமங்கள் சட்டம், 1956\n\nஇந்திய நிறுமங்கள் சட்டம்-1956 (\"The Companies Act 1956\") என்பது, இந்தியாவில் நிறுமங்களை ஒழுங்குபடுத்த உருவாக்கப்பட்ட ஒரு சட்டம் ஆகும். நிறுமம் (Company) என்பது சில நபர்கள், தாமாகவே முன்வந்து கூட்டாக இணைந்து ஏதேனும் ஒரு வர்த்தகத்தை மேற்கொண்டு அதில் கிடைக்கும் இலாபத்தைப் பங்கிட்டுக் கொள்ளும் அமைப்பு. இந்திய நிறுமங்கள் சட்டத்தின் கீழ் பதிவு பெற்ற இத்தகைய கூட்டமைப்புகள், நிறுமம் என்ற அந்தஸ்தை பெறுகின்றன.\n\nஇவ்வாறு பதிவு செய்து கொள்வதால் பின்வரும் நன்மைகள் கிட்டுகின்றன:\n\n1.சுயேச்சையான ,சட்டபூர்வமான அமைப்பு\n\n2.வரையறுக்கப்பட்ட பொறுப்பு\n\n3.எப்போதும் தொடர்ந்து நீடித்தல்\n\nஉறுப்பினர்கள் வரலாம் - போகலாம் .ஆனால் நிறுவனம் அப்படியே இருக்கும். எப்படி மனிதர்கள் வந்தாலும் போனாலும் ஆறு மட்டும் ஓடிக்கொண்டே இருக்கிறதோ அது போல நிறுமமும் எப்போதும் இருக்கும். சட்டத்தினால் உருவாக்கப்பட்ட இந்த செயற்கை மனிதனை சட்டம் மட்டுமே அழிக்க முடியும்.ஒரு நிருமத்தைப் பதிவு செய்தவர்கள் அனைவரும் உடனடியாக இறந்துவிட்டாலும் கூட நிறுமம் அப்படியே இருக்கும்.இறந்து போன உறுப்பினர்களின் சட்டபூர்வமான வாரிசுகள் , நிறுமத்தைத் தொடர்ந்து நடத்துவார்கள்.(அரசன் இறந்து விட்டான்.அரசாங்கம் வாழட்டும்! - என்பது போல) \n\n4.பங்குகளை மாற்றிக் கொள்ளும் வசதி\n\nஓர் உறுப்பினர் , தாம் வைத்திருக்கும் பங்குகளை பிறருக்கு விற்கலாம்.பொது நிறுமத்தின் பங்குகளை\n, சந்தையில் விற்கும் பிற பொருட்களைப் போல,வாங்கவோ விற்கவோ முடியும். \n\n5.கணக்கில் அடங்காத உறுப்பினர்கள்\n\nதனிப்பட்ட நிறுமங்களின் அதிக பட்ச எண்ணிக்கை வரையறுக்கப் பட்டிருந்தாலும் பொது நிறுமங்களில் எத்தனை உறுப்பினர்கள் வேண்டுமானாலும் இருக்கலாம்.\n\n6.ஏராளமான மூலதனத்தைப் புரட்டும் வசதி\n\nதனியொரு மனிதனால் புரட்ட முடியாத மிக அதிகமான மூலதனத்தை பல்வேறு மனிதர்கள் கூட்டாகச் சேருவதால் புரட்ட முடியும்.மேலும் , ஒருவரின் பொறுப்பு வரையறுக்கப் பட்டிருப்பதால் அவருக்கு பெரும் நட்டம் எதுவும் வந்து விடாது.\n\n7.நிறுமம், தனது பெயரிலேயே சொத்துக்களை வைத்துக் கொள்ளும் உரிமை\n\nநிறுமம் என்பது சட்டத்தால் உருவாக்கப்பட்ட ஒரு செயற்கை மனிதன் ஆகும்.இயற்கை மனிதனைப் போலவே நிறுமமும் தன பெயரில் சொத்துக்களை வாங்கவும் விற்கவும் முடியும்.ஒரு நிறுமம், பிற மனிதர்களின் மீதோ அல்லது பிற நிறுமங்களின் மீதோ வழக்கு தொடரலாம்.அதே போல் மற்றவர்களும் ஒரு நிறுமத்தின் மீது வழக்கு தொடரலாம்.\n\n8.நிறுமத்தை நிர்வாகம் செய்வதும் கட்டுப்படுத்துவதும் எளிது.\n\nஒரு நிறுமத்தை அதன் இயக்குனர் குழு நிர்வாகம் செய்கிறது.\n\n= உள்ளடக்கம் =\nSection::::நிறுமங்களின் வகைகள்.\nஇந்திய நிறுமங்கள் சட்டத்தின்படி , பலவிதமான வடிவங்களில் நிறுமங்களை உருவாக்கி பதிவு செய்து கொள்ளலாம். \nஅடிப்படையான இரண்டு வகைகள் :\n\n\n\nஇந்த இரண்டு வகையிலும், வரையறுக்கப்பட்ட பொறுப்பு நிறுமம் மற்றும் அளவற்ற பொறுப்பு நிறுமம் ஆகிய இரண்டு வகைகளும் உருவாக்கப்படலாம்.\nவரையறுக்கப்பட்ட பொறுப்பு நிறுமங்களின் பொறுப்பைப் பொறுத்து கீழ் காணும் நிரும வகைகள் உருவாகின்றன:\nஇவை தவிர பாராளு மன்றத்தின் சிறப்புச் சட்டத்தினால் உருவாக்கப்பட்ட நிறுமங்கள், இலாப நோக்கம் இல்லாத நிறுமங்கள் மற்றும் அரசு நிறுமங்கள் எனவும் பல்வகை நிறுமங்கள் உள்ளன.\n\nSection::::வரையறுக்கப்பட்ட பொறுப்பு.\nஒரு நிறுமத்தின் பங்குகளை வாங்கிக்கொள்பவர் , அந்த நிறுமத்தின் உறுப்பினர் ஆகிறார். வரையறுக்கப்பட்ட நிறுமத்தின் பங்குகளை வைத்திருப்பவர் , பங்குகளின் முக மதிப்புக்கு சமமான தொகையை முற்றிலுமாகவோ அல்லது பகுதியாகவோ செலுத்தி இருப்பார். ஒருவேளை\nஇந்த நிறுமம் நட்டத்தில் மூழ்கி விட்டால் உறுப்பினர்களின் நிலை என்ன?அவர்கள் எவ்வளவு தொகை செலுத்த வேண்டும்?அவர்கள் வைத்திருக்கும் பங்குகளின் முக மதிப்பை செலுத்தி இருந்தால் அதுவே போதும்.முக மதிப்பை முற்றிலுமாக செலுத்தாதவர்கள் , அந்தத் தொகையை செலுத்த வேண்டி இருக்கும்.தனியார் நிறுவனம் போல எல்லா நட்டத்தையும் தனியொரு மனிதன் தாங்க வேண்டியதில்லை.\n\n\nSection::::பொது நிறுமம்.\nதனிப்பட்ட நிறுமத்திற்கும் பொது நிறுமத்திற்கும் உள்ள வேறுபாடுகள்:\nதனிப்பட்ட நிறுமம் பொது நிறுமமாக மாறுதல்:\n\n= வெளி இணைப்புகள் =\n"}
{"id": "90571", "url": "https://ta.wikipedia.org/wiki?curid=90571", "title": "நூலகக் கட்டிடம்", "text": "நூலகக் கட்டிடம்\n\nநூலகக் கட்டிடம் என்பது நூலகம் ஒன்றின் செயற்பாடுகள் இடம்பெறுவதற்கான வசதிகளை உள்ளடக்கும் வகையில் சிறப்பாக வடிவமைக்கப்படும் கட்டிடத்தைக் குறிக்கும். நூலகங்களை அமைக்கும் வழக்கம் மிகப் பழைய காலத்திலேயே இருந்திருந்தாலும், கல்வி வசதிகள் எல்லோருக்கும் கிடைக்கும்படி வளர்ச்சியடைந்தமை, அச்சுத் தொழில்நுட்பத்தின் வளர்ச்சி, அதிகரித்த அறிவுத் தேவைகள் என்பன நூலகங்களின் தேவையை அதிகரித்துள்ளன. நூலகச் செயற்பாடுகளின் சிக்கல்தன்மை அதிகரித்துக்கொண்டு வந்தபோது அச் செயற்பாடுகளுக்குத் தேவையான வசதிகளும் அவற்றுக்கு ஏற்றாற்போல அமைய வேண்டியதாயிற்று. இதனால் இவ்வசதிகளை வழங்கும் கட்டிடங்களும் நூலகத்தின் தேவைகளுக்காகச் சிறப்பாக்கம் பெற வேண்டிய தேவை ஏற்பட்டது. இதனால் நூலகங்களுக்கெனச் சிறப்புத் தன்மை கொண்ட கட்டிடங்களை வடிவமைத்துக் கட்டினர். \nஒரு நூலகத்தின் முக்கியமான செயற்பாடு பலவகையான நூல்களைச் சேமித்து வைப்பதும் அவற்றைப் பேணுவதும் ஆகும். அத்தோடு, நூலகத்தின் பயனர்கள் நூல்களை எடுத்து வாசிப்பதற்கான வசதிகள்; நூல்களைப் பயனர்கள் இரவல் வாங்குவதற்கான வசதிகள்; நூலகப் பணியாளர்களுக்கான வசதிகள்; பயனர்களுக்கும் பணியாளருக்குமான உணவு வசதிகள், கழிப்பறை வசதிகள்; நீர், மின்சாரம், மற்றும் பிற தேவைகளை வழங்குவதற்கான வசதிகள், கட்டிடப் பராமரிப்புக்கான வசதிகள் என்பனவும் நூலகக் கட்டிடம் ஒன்றிற்கு அவசியமானவை. \n\nSection::::வகைகள்.\nஎல்லா நூலகங்களுமே ஒரே மாதிரியான பயனர்களுக்காக அமைக்கப்படுவதில்லை என்பதோடு அவற்றின் சேவை நோக்கங்களும் வேறுபட்டு அமைய முடியும். இதனால் நூலகங்களின் தன்மைக்கு ஏற்ப அவற்றுக்கான கட்டிடங்களும் பொருத்தமான வடிவமைப்புகளைக் கொண்டிருக்கும். பல்வேறு வகையான நூலகங்களுள் பின்வருவனவும் அடங்கும்:\nசிலவகை நூலகங்கள் ஒரு குறிப்பிட்ட வகையான பயனர்களுக்கு மட்டுமே சேவை புரிகின்றன. எடுத்துக்காட்டாக சிறுவர் நூலகங்கள் சிறுவர்களுக்காகவும், கல்விசார் நூலகங்கள் உயர் கல்வித்துறை சார்ந்தோருக்கும் சேவை புரிகின்றன. இதனால் இவற்றுக்கான கட்டிடங்களிலும் சிறப்புச் செயற்பாட்டுப் பகுதிகள் தேவைப்படுகின்றன. சிறுவர் நூலகங்களை கதை சொல்வதற்கான இடவசதிகள், சிறுவர்கள் தூங்குவதற்கான வசதிகள் முதலியவற்றுடன் வடிவமைப்பதை இதற்கு எடுத்துக்காட்டாகக் கொள்ளமுடியும். \nஅதேவேளை பொது நூலகங்கள் பரந்த பயனர் குழுக்களுக்குச் சேவை புரிகின்றன. கல்வித்தரம், வயது போன்ற வேறுபாடுகள் இன்றி எல்லாவகையான பயனர்களும் பொது நூலகங்களைப் பயன்படுத்துவதனால், பொது நூலகக் கட்டிடங்களில் எல்லோருக்கும் தேவையான வசதிகள் ஒருங்கே அமைந்திருக்கும். பெரிய நகரங்களில் உள்ள பொது நூலகங்கள் அந்நகரங்களின் ஒரு மதிப்புக்குரிய சின்னமாக அமைவதனால் அக்கட்டிடங்களை மிகுந்த அழகியல் அம்சங்களைக் கொண்டவையாகவும் அந்நகரங்களின் பண்பாட்டு மரபுகளை வெளிப்படுத்துவனவாகவும் அமைக்கின்றனர். சில சமயங்களில் கம்பீரமாகத் தோற்றமளிக்கும் படியும் வடிவமைக்கிறார்கள். \n\nSection::::நூலகத்தின் பகுதிகள்.\nபொதுவாக ஒரு நூலகத்தில் பல வகையான செயற்பாட்டுப் பகுதிகளும் அவற்றுக்குச் சிறப்பாக ஒதுக்கப்பட்ட இடவசதிகளும் இருக்கும். இவற்றைப் பின்வரும் பெரும் பிரிவுகளுள் அடக்கலாம்:\n\nSection::::நூல் சேமிப்புப் பகுதி.\nநூல் சேமிப்புப் பகுதி நூலகத்தின் அளவையும் தன்மையையும் பொறுத்துப் பல பிரிவுகளாக அமையும். இவற்றுள், அச்சு நூல்கள் சேமிப்புப் பகுதி, அச்சல்லாத பிற சேமிப்புகளுக்கான பகுதி, பருவ இதழ்களுக்கான பகுதி என்பன முக்கியமானவை. சேமிப்புப் பகுதியில் நூல்கள் எடுப்பதற்கு வசதியாக அடுக்குகளில் வைக்கப்பட்டிருக்கும். அடுக்குகள் சுவரோடு சேர்த்து வைக்கப்பட்டிருக்கலாம் அல்லது நடுவிலே தனியாக நிற்கும்படி வைக்கப்பட்டிருக்கலாம். நடுவில் இருக்கும் அடுக்குகளில் இரண்டு பக்கங்களிலும் புத்தகங்கள் அடுக்கப்பட்டிருக்கும் இதனால் இவ்வடுக்குகளின் இரு புறமிருந்தும் புத்தகங்களை எடுக்கக்கூடிய வகையில் நடைவழி இருக்கும். இவ்வாறு சேமிப்பில் இருக்கும் நூல்களின் அளவைப் பொறுத்து அடுக்குகள் வரிசை வரிசையாக இருக்கும். ஒவ்வொரு அடுக்கும் பல தட்டுக்களை உடையதாக இருக்கும். \nபயனர்கள் நேரடியாக அடுக்குகளிலிருந்து நூல்களை எடுக்கும் வசதிகள் உள்ள நூலகங்களில் அடுக்குகளுக்கு இடையிலான வழி அகலம் கூடியதாகவும், தட்டுக்களின் எண்ணிக்கை ஒரு பயனருக்கு தரையில் நின்றபடி எட்டி எடுக்கக்கூடிய அளவுக்கும் இருக்கும். பணியாளர்களே நூல்களை எடுத்துக் கொடுக்கும் நூலகங்களில் வழியின் அகலம் குறைவாக இருக்கலாம் என்பதுடன், அடுக்குகளின் உயரமும் கூடுதலாக இருக்கலாம். பணியாளர் ஏணிகளைப் பயன்படுத்தி நூல்களை எடுப்பர். பல நூலகங்களில் இரண்டு வகையான நடை முறைகளும் இருப்பது உண்டு. இத்தகைய பயன்பாட்டு வேறு பாடுகளைக் கருத்தில் கொண்டே சேமிப்புப் பகுதிக்கான இடவசதி ஒதுக்கப்படும். \n"}
{"id": "90572", "url": "https://ta.wikipedia.org/wiki?curid=90572", "title": "கே. கே. நகர்", "text": "கே. கே. நகர்\n\nகே. கே. நகர் என்ற பெயரில் உள்ள கட்டுரைகள்:\n"}
{"id": "90574", "url": "https://ta.wikipedia.org/wiki?curid=90574", "title": "சுற்றுச் சூழல் சட்டங்கள்", "text": "சுற்றுச் சூழல் சட்டங்கள்\n\nசுற்றுச் சூழல் மாசுபடுவதைக் குறித்து உலக மக்கள் அனைவரும் கவலைப் படுகின்றனர்.உலக அரசுகளும் சுற்றுச் சூழல் மாசு படுவதைத் தடுக்க,தவிர்க்க தங்களால் ஆனதைச் செய்து வருகின்றன.\nசுற்றுச் சூழல் குறித்து ஏறத்தாழ 200 சட்டங்கள் இருப்பதாக திவாரி கமிட்டி குறிப்பிட்டுள்ளது.\nஇந்திய அரசு இதற்காக கீழ் காணும் சட்டங்களை இயற்றி உள்ளது\n"}
{"id": "90576", "url": "https://ta.wikipedia.org/wiki?curid=90576", "title": "கே. கே. நகர், சென்னை", "text": "கே. கே. நகர், சென்னை\n\nகே. கே. நகர் (அல்லதுகலைஞர் கருணாநிதி நகர்) தமிழ்நாடு தலைநகர் சென்னையில் தென்பகுதியில் அமைக்கப்பட்ட நகர்ப்பகுதியாகும். அசோக் நகர் நகர்ப்பகுதி மேற்கு பகுதியில் அமைந்துள்ளது. சென்னை பன்னாட்டு விமான நிலையம் 5 கி.மீ தொலைவில் உள்ளது.1970 ,80களில் தமிழ்நாடு வீட்டு வசதி வாரியத்தால் வடிவமைக்கப்பட்டு விரிவாக்கப்பட்ட இப்பகுதி 5 ச.கி.மீ பரப்பளவில் அமைந்துள்ளது. 15 செக்டர்களும் 102 தெருக்களும் உள்ளன.\n\n﻿"}
{"id": "90577", "url": "https://ta.wikipedia.org/wiki?curid=90577", "title": "ஈக்காட்டுத்தாங்கல்", "text": "ஈக்காட்டுத்தாங்கல்\n\nஈக்காடுத்தாங்கல் \"(Ekkaduthangal)\" சென்னையின் சுற்றுப்புறப் பகுதிகளில் ஒன்றாகும். கிண்டி தொழிற்பேட்டையை ஒட்டி புதிய பொருளியல் வளர்ச்சிக்கு ஈடுகொடுக்கும் வகையில் பல வணிக வளாகங்களை உள்ளடக்கி எழுந்த புதிய நகர்ப்பகுதியாகும். இப்பகுதி கணினிசார் எண்ம இயந்திரங்களின் தொழிற்பேட்டை என செல்லமாக வழங்கப்படுகிறது. எஸ்.ஏ.ஜே சிஎன்சி மேசினிங் சென்டர், ஹாரிசன்சு ஆட்டோமேசன் அண்ட் மோல்ட்சு நிறுவனங்கள் குறிப்பிடத்தக்கவை. ஒலிம்பியா டெக் பார்க் என்ற பல்மாடி வளாகம் மென்பொருள் நிறுவனங்கள் பலவற்றினைக் கொண்டுள்ளது. ஜெயா தொலைக்காட்சியின் படப்பிடிப்புத் தளம் இங்குள்ளது. \nஈக்காடுத்தாங்கல் சென்னை மெட்ரோ ரயில் நிலையம் 29 ஜூன் 2015 அன்று செயல்படத் தொடங்கியது .\nSection::::பெயர்க் காரணம்.\nசென்னை மாநகராட்சிக்கு உட்பட்ட பகுதியாக ஈக்காட்டுத்தாங்கல் விளங்குகிறது. சென்னை சென்ட்ரலில் இருந்து 15 கிலோ மீட்டர் தொலைவில் இப்பகுதி உள்ளது. \n\nதொல்காப்பியர் பின்வருமாறு குறிப்பிடுகிறார்:\n\"ஊரும் பெயரும் உடைத் தொழிற் கருவியும் யாருஞ் சார்த்தி அவைஅவை பெறுமே’ (மரபியல் 75)\"\n\nஇதன் பொருள், 'ஊர், பெயர், தொழிற் கருவி ஆகியவை அவரவருக்கு ஏற்ப அனைவருக்கும் உரிமையுடையவையே' என்பதாகும். மனிதன் ஆரம்ப காலங்களில் மரங்களைத் தங்கும் இடங்களுக்குப் பெயர் வைத்து அழைக்கத் தொடங்கினர். பாலைவனங்களில் இருக்கக்கூடிய ஈச்சம் மரங்கள் அபூர்வமாகத் தமிழகத்திலும் அதிகமாகக் காணப்பட்டு உள்ளன. தங்கல் என்ற குறில், நெடில் தாங்கலாக மாறி பல இடங்களில் வந்து உள்ளது. ஈச்சம் மரங்கள் அடர்ந்த பகுதிகளில் வாழ்ந்த மனிதன் தான் வாழ்கின்ற இடத்திற்கு ஈச்சந்தங்கல் என்ற பெயரிட்டு ஈச்சந்தங்கல் காலப்போக்கில் ஈக்காட்டுத்தாங்கலாக மாறி உள்ளது.\n\n\nSection::::மேற்கோள்கள்.\n﻿"}
{"id": "90586", "url": "https://ta.wikipedia.org/wiki?curid=90586", "title": "கோட்டூர்புரம்", "text": "கோட்டூர்புரம்\n\nகோட்டூர்புரம் சென்னையின் அடையார் ஆற்றின் தென்கரையில் அமைந்துள்ள ஓர் நகர்ப்பகுதி. ஆற்றின் வடக்கு நோக்கிய வளைவில் அமைந்துள்ளதால் செய்மதி படங்களில் எளிதாக அடையாளம் காணலாம். சென்னையின் பிற பகுதிகளுடன் எளிதாக இணைக்கப்படாது இருந்தமையால் 60,70களில் மிக அமைதியான குடியிருப்புப் பகுதியாக இருந்தது. கோட்டூர்புரப் பாலம் அமைக்கப்பட்டு சாமியர்சு சாலையுடன் இணைக்கப்பட்டபின் வேகமான வளர்ச்சி ஏற்பட்டது. சிறப்பு கல்வி நிறுவனங்களான இ.தொ.க,அண்ணா பல்கலைக்கழகம் ஆகியவற்றை அண்மையில் கொண்டிருக்கும் இப்பகுதியில் புதிய தலைமுறை தொழிற்நுட்பங்களை கையாளும் மிகப் பெரும் நூலகம் அண்ணா நூற்றாண்டு நூலகம் அமைந்துள்ளது. முழுமையும் கணினிமயமாக்கப்பட்ட பிர்லா கோளரங்கம் இங்கு அமைந்துள்ளது.\n\nமுன்னாள் குடியரசுத் தலைவர் ஆர். வெங்கட்ராமன் இங்கு வாழ்ந்து வந்தார். செட்டிநாட்டரசர் மற்றும் ஸ்பிக் நிறுவன தலைவர் ஏ. சி. முத்தையாவின் மாளிகை இங்குள்ளது. இவரது மாளிகையை அடுத்த வளாகத்தில் அபிராமி-சிவகாமி கல்யாண மண்டபமும் எம்ஏசி ஸ்பின் துடுப்பாட்ட மையமும் அமைந்துள்ளன. இப்பகுதி முன்பு அமைதியான குடிப்பகுதி என்பதால் பல புகழ்பெற்ற கலைஞர்கள் இங்கு வாழ்ந்தனர். முன்னாள் அமைச்சர் துரைமுருகனின் வீடு இங்கு உள்ளது.\n\nமிகத்தொன்மையான கோவில்கள்,பெருமாள் கோவில் (1000 ஆண்டுகள் பழையது), பொன்னியம்மன் கோவில் (400 ஆண்டுகள் பழையது) அண்மையில் உள்ள கோட்டூர் கிராமத்தில் அமைந்துள்ளன.\nகோட்டூர்புரம் அடையாறு ஆற்றின் கரையோரம் அமைந்திருப்பதால் மழைக்காலங்களில் மிகவும் பாதிக்கப்படும் பகுதியாக உள்ளது. 2015 ஆம்ம் ஆண்டு டிசம்பர் மாதம் 2 ஆம் திகதி பெய்த கனமழையில் பெரிதும் பாதிக்கப்பட்டது. \n\nSection::::மேற்கோள்கள்.\n﻿"}
{"id": "90587", "url": "https://ta.wikipedia.org/wiki?curid=90587", "title": "பூ.சா.கோ கலை அறிவியல் கல்லூரி", "text": "பூ.சா.கோ கலை அறிவியல் கல்லூரி\n\nபூ.சா.கோ கலை அறிவியல் கல்லூரி \"(P.S.G College of Arts and Science)\" கோவை விமான நிலையத்திற்கு அருகில் அமைந்துள்ளது. \nஇக்கல்லூரி 1947 ஆம் ஆண்டு ஜி.ஆர்.கோவிந்தராஜலு, ஜி.ஆர்.தாமோதரன் ஆகியோரால் துவக்கப்பட்டது.\n\nபூழமேடு சாத்தான்குளம் கோவிந்தசாமி நாயுடு என்பவரின் நினைவாக பூசாகோ என்னும் பெயர் வைக்கப்பட்டது.\n\nSection::::மேலும் பார்க்க.\nபூ. சா. கோ. தொழில்நுட்பக் கல்லூரி\n"}
{"id": "90588", "url": "https://ta.wikipedia.org/wiki?curid=90588", "title": "மஸீதா புன்னியாமீன்", "text": "மஸீதா புன்னியாமீன்\n\nஎம். எச். எஸ். மஸீதா (மஸீதா புன்னியாமீன்) இலங்கையைச் சேர்ந்த எழுத்தாளர், நூலாசிரியர். இலங்கையின் தென்மாகாணத்தில் காலியைப் பிறப்பிடமாகவும், மத்தியமாகாணத்தில் கண்டி உடத்தலவின்னையை வாழ்விடமாகவும் கொண்டவர். பல இலக்கியப் போட்டிகளில் பங்கேற்று, பரிசுகள் வென்றுள்ள இவர், இலக்கியத்தில் கட்டுரை, சிறுகதை, கவிதை என பல்வேறு துறைகளில் பங்களிப்பினை நல்கி வருகின்றார். இவரின் பிரபலமான நூல்களில் ‘மூடுதிரை’ சிறுகதைத் தொகுதி ஈண்டு குறிப்பிடத்தக்கது.\n\nSection::::வாழ்க்கைக் குறிப்பு.\nஇலங்கையில் தென்மாகாணம் காலி மாவட்டத்தில் கட்டுகொடை எனும் இடத்தைச் சேர்ந்த முஹம்மட் ஹம்ஸா, ஜெஸீமா தம்பதியினரின் புதல்வியான இவர் தனது ஆரம்பக் கல்வியை கட்டுகொடை உஸ்வதுல் ஹஸனா வித்தியாலயம், காலி மல்ஹா ரசூலியா தேசிய பாடசாலை ஆகியவற்றில் பெற்றார். கற்கும் காலத்திலிருந்தே கவிதை, சிறுகதை என எழுதிவரும் இவர், மாணவியாக இருக்கும்போதே மாவட்ட ரீதியாகவும், தேசிய ரீதியாகவும் பல்வேறு இலக்கியப் போட்டிகளில் பங்கேற்று பரிசில்களை பெற்றுள்ளார். இவர் 'உந்துசக்தி' விஞ்ஞான சஞ்சிகையின் ஆசிரியையுமாவார்.\n\n\nஇந்நூல் கிழக்கிலங்கையைச் சேர்ந்த கலைமகள் ஹிதாயாவுடன் இணைந்து எழுதியது. \n\n\n\n"}
{"id": "90590", "url": "https://ta.wikipedia.org/wiki?curid=90590", "title": "தெய்வம் தந்த வீடு", "text": "தெய்வம் தந்த வீடு\n\nதெய்வம் தந்த வீடு 1978ல் திரையிடப்பட்ட இலங்கைத்திரைப்படமாகும். இலங்கையின் முதலாவது 70 மி. மி. தமிழ்த்திரைப்படமான \"தெய்வம் தந்த வீடு\" திரைப்படத்தை தயாரித்தவர் ஹட்டன் வி. கே. டி. பொன்னுசாமிப்பிள்ளை என்ற தொழிலதிபர்.\n\n\"தில்லானா மோகனாம்பாள்' திரைப்படத்தின் சாயலில் ஒரு நாதஸ்வரக்கலைஞனுக்கும், ஒரு நாட்டியக்கலைஞருக்கும் ஏற்படும் காதலை சித்தரிக்கும் இதன் கதையை எழுதிய ஏ.ரகுநாதனே பிரதான பாத்திரத்தில் நாதஸ்வரக்கலைஞராக நடித்தார். திரைக்கதை வசனங்களை பேராதனை ஜுனைதீன் எழுதினார். நாட்டியக்கலைஞராக குமுதினி (அறிவிப்பாளர் ரேலங்கி செல்வராஜா) நடித்தார்.\n\nதுணைப்பாத்திரங்களில் டீன் குமார், எஸ். என். தனரத்தினம், கே. ஏ. ஜவாஹர், எஸ். விஸ்வநாதராஜா, சந்திரகலா, சுப்புலட்சுமி காசிநாதன், ஜெயதேவி, பிரான்சிஸ் ஜெனம், வி.சிவபாலன், ஹரிதாஸ், சுதுமலை தம்பிராச, நெயினார், றெமீசியஸ், தேவராஜா போன்ற பலர் நடித்தார்கள்.\n\nபல தென்னிந்திய இயக்குனர்களோடு பணியாற்றிய அனுபவமுடைய சிங்கள இயக்குனர் வில்பிரட் சில்வா இயக்குனராக பணியாற்றினார். இவரோடு இணை இயக்குனராக பி.எஸ்.நாகலிங்கம் செயற்பட்டார். எம். கே. ரொக்சாமி, கண்ணன், நேசம் தியாகராசா மூவரும் இசையமைப்பளர்களாக நியமிக்கப்பட்டனர். வீரமணி ஐயர், அம்பி, சாது ஆகியோர் இயற்றிய பாடல்களை, சிறீகிருஷ்ணமூர்த்தி, அமுதன் அண்ணாமலை, கலாவதி, பார்வதி சிவபாதம் ஆகியோர் பாடினார்கள். இப்படத்தின் ஒளிப்பதிவாளர், நிறைய தமிழ், சிங்களத் திரைப்படங்களில் பணியாற்றிய மன்னாரைச் சேர்ந்த எம்.ஏ.கபூர் ஆவார்.\n\n"}
{"id": "90593", "url": "https://ta.wikipedia.org/wiki?curid=90593", "title": "விஜயாள் பீற்றர்", "text": "விஜயாள் பீற்றர்\n\nஇலங்கை வானொலியில் கே. எம். வாசகர் தயாரிப்பாளராக இருந்த போது பல வானொலி நாடகங்களிலும், மேடை நாடகங்களிலும் நடித்த பிரபலமான நடிகை. தற்போது இந்தியாவில் வசித்து வருகிறார்.\n\n\n\n"}
{"id": "90595", "url": "https://ta.wikipedia.org/wiki?curid=90595", "title": "குட்டுவன் கண்ணனார்", "text": "குட்டுவன் கண்ணனார்\n\nகுட்டுவன் கண்ணனார் சங்ககாலப் புலவர்களில் ஒருவர். இவரது பாடல் ஒன்றே ஒன்று மட்டும் உள்ளது. அது குறுந்தொகை 179ஆம் பாடலாக உள்ளது.\nகடமானைத் துரத்தித் துரத்தி உன் வேட்டைநாய்(ஞமலி) களைப்பால் இளைப்பு வாங்குகிறது. பகல் பொழுதும் போய்விட்டது. இனி உன் ஊருக்குச் செல்லவேண்ணடாம். உதோ எம் ஊர் தெரிகிறது. (தங்கிச் செல்லலாம்) என்கின்றனர் தலைவியும் தோழியும்.\nSection::::குறுந்தொகை 179 பாடல் சொல்லும் செய்தி.\nSection::::உள்ளுறை.\nமூங்கில் வரைத்தேனைக் கிழிக்கும். அந்த மூங்கிலை யானை வளைத்து உண்ணும்.\nதலைவி தலைவனின் தேனைச் சுவைப்பாள். தலைவன் தலைவி மூங்கிலை வளைந்து உண்பான்.\nதலைவி தன் கையால் உதோ என்று சுட்டிக் காட்டும் அவளது ஊர் இப்படிப்பட்டதாம்.\n\n"}
{"id": "90596", "url": "https://ta.wikipedia.org/wiki?curid=90596", "title": "சாந்தோம்", "text": "சாந்தோம்\n\nசாந்தோம் (Santhome) சென்னையில் மைலாப்பூர் பகுதியில் உள்ள ஓர் சுற்றுப்புறப் பகுதியாகும். சான் தோம் என்ற சொற்கள் செயிண்ட் தாமசு என்ற கிறித்தவ புனிதரின் பெயரை ஒட்டி எழுந்தது. உள்ளூர் கிறித்தவர்களின் நம்பிக்கையின்படி இயேசு கிறித்துவின் பன்னிரெண்டு சீடர்களில் ஒருவரான புனித தோமையார் கி.பி 52ஆம் ஆண்டு இந்தியா வந்திருந்தார். கி.பி 72ஆம் ஆண்டு சென்னையின் மற்றொரு சுற்றுப்புறப்பகுதியான செயிண்ட் தாமசு மவுண்ட் பகுதியில் உயிர்தியாகம் செய்து இங்கு அடக்கம் செய்யப்பட்டார். அவரது சமாதி மீது சாந்தோம் தேவாலயம் கட்டப்பட்டது. இந்த தேவாலயத்திற்கு இத்தாலிய உலகப்பயணி மார்கோ போலோ 1292ஆம் ஆண்டு வருகை புரிந்து தனது பயணக்குறிப்புகளில் பதிந்துள்ளார்.\n\nஇப்பகுதியில் பல கல்விக்கூடங்கள் நிறைந்து காணப்படுகின்றன. அவற்றில் சில: ரோசரி மெட்ரிக்குலேசன் பள்ளி, செயிண்ட்.பீட் பள்ளி, சாந்தோம் இடைநிலைப் பள்ளி, செயிண்ட் ராஃபேல்சு பள்ளி மற்றும் டோமினிக் சாவியோ பள்ளி. சென்னை மறைப் பேராயரின் அலுவல்முறை குடியிருப்பும், மயிலாப்பூர் மறை பேராயமும் தேவாலயத்தை அடுத்து உள்ளது. உருசியா மற்றும் இசுப்பானிய நாட்டு துணைத் தூதரகங்களும் இங்கு உள்ளன.\n\nSection::::மேலும் பார்க்க.\nசென்னை சாந்தோம் தேவாலயம்\n\n﻿"}
{"id": "90597", "url": "https://ta.wikipedia.org/wiki?curid=90597", "title": "குட்டுவன் கீரனார்", "text": "குட்டுவன் கீரனார்\n\nகுட்டுவன் கீரனார் சங்ககாலப் புலவர்களில் ஒருவர். அவரது பாடலாக ஒன்றே ஒன்று மட்டும் காணப்படுகிறது. அது புறநானூறு 240 எண் கொண்ட பாடலாக உள்ளது.\n\nகடையெழு வள்ளல்களில் ஒருவனான ஆய் இறந்து போனதை எண்ணி இரங்கும் பாடல் இது.\nSection::::இரங்கல்.\nயானை, குதிரை, தேர், நாட்டுப் பகுதிகள்(வயல்கள்), ஊர்கள் முதலானவற்றையெல்லாம் ஆய் அண்டிரன் இரவலர்களுக்கு வழங்கிவந்தான். அவனைக் காலன் என்னும் கண்ணிலி(இரக்கமில்லாதவன்) தூக்கிக்கொண்டு போய்விட்டான். அவனுடன் அவனது மனைவியரும் சென்றுவிட்டனர். இதனை அறிந்து மரப் பொந்தில் வாழும் கூகை 'சுட்டுக் குவி' என்று குழறுகிறது. கள்ளிச் செடிகள் நிறைந்த சுடுகாட்டில் அவனது உடலைத் தீக்கு இரையாக்கிவிட்டனர். புலவர்கள் தம்மைப் புரக்கும் புரவலரைக் காணாமல் ஊர் ஊராகத் திரியலாயினர். என் செய்வர்? அந்தோ!\n"}
{"id": "90598", "url": "https://ta.wikipedia.org/wiki?curid=90598", "title": "ஜாஃபர்கான் பேட்டை", "text": "ஜாஃபர்கான் பேட்டை\n\nஜாஃபர்கான் பேட்டை (Jafferkhanpet) சென்னையின் தென்மேற்குப் பகுதியில் அடையார் ஆற்றினை அடுத்து அமைந்துள்ள ஓர் குடியிருப்புப் பகுதியாகும். அதன் அண்மையில் கிண்டி, கே கே நகர், அசோக் நகர், சைதாப்பேட்டை,ஈக்காடுதாங்கல் ஆகிய சுற்றுப்பகுதிகள் உள்ளன. கத்திப்பாரா மேம்பாலத்திலிருந்து வடபழனி செல்லும் பிரிவு இங்கு இறங்குகிறது. அடையார் பாலத்தை அடுத்தமைந்துள்ள காசி சந்திப்பு குறிப்பிடத்தக்கதாகும். இங்கு காசி மற்றும் விஜயா திரையரங்குகள் உள்ளன. இதன் அருகில் உதயம் தியேட்டர் உள்ளது. காசி சிக்னல் அருகில் சென்னையில் மிக பிரபலமான ராஜம் & கம்பனி டிவி ஷோ ரூம் உள்ளது. சைவ உணவக குழு மமான சரவணபவன் உணவகம் இங்கு இயங்கி வருகிறது. \n\n﻿"}
{"id": "90599", "url": "https://ta.wikipedia.org/wiki?curid=90599", "title": "நூலக அடுக்கு", "text": "நூலக அடுக்கு\n\nநூலக அடுக்கு (Library shelf) என்பது, நூலகங்களில் சேமித்து வைத்திருக்கும் நூல்களை எடுப்பதற்கு வசதியாக இருக்கும்படி அடுக்கி வைப்பதற்குப் பயன்படும் ஒரு தளவாடம் எனலாம். ஒரு நூலகத்தில் நூல் சேமிப்புப் பகுதி முக்கியம் பெறுவதுபோல், நூல் சேமிப்புப் பகுதியில் நூலக அடுக்குகள் முக்கியம் பெறுகின்றன. \n\nSection::::அடிப்படை விபரங்கள்.\nநூலகங்களில் நூல் சேமிப்புப் பகுதிக்குத் தேவையான இடத்தின் அளவைக் கணிப்பதில் பயன்படவிருக்கும் அடுக்குகளின் விபரங்கள் இன்றியமையாதவை ஆகும். முக்கியமாக ஒரு அடுக்கின் கொள்ளளவு எவ்வளவு என்பதை அறிய வேண்டியது முக்கியமானது. இங்கே கொள்ளளவு என்பது ஒரு அடுக்கில் அடுக்கி வைக்கக்கூடிய நூல்களின் எண்ணிக்கை ஆகும். அத்துடன் அடுக்கொன்றின் அளவுகளும் இடத்தேவைக் கணிப்பீட்டுக்கு அவசியமான தரவு ஆகும். ஒரு அடுக்கின் அளவு அதன் அகலம், ஆழம், உயரம் என்பவற்றை உள்ளடக்கியது. \n\nSection::::கொள்ளளவு.\nஅடுக்கொன்றின் கொள்ளளவு ஒரு அலகு நீளத்தில் கொள்ளக்கூடிய நூல்களின் எண்ணிக்கையினால் குறிக்கப்படும். எடுத்துக் காட்டாக ஒரு அடுக்கின் கொள்ளளவு ஒரு மீட்டருக்கு 125 என்றால் ஒரு மீட்டர் அகலம் கொண்ட அடுக்கொன்றில் 125 நூல்களை அடுக்கமுடியும். இந்த எண்ணிக்கை ஒரு மீட்டர் நீளத்தில் ஒன்றன்மேல் ஒன்றாக அமைந்துள்ள எல்லாத் தட்டுக்களிலும் உள்ள நூல்களின் மொத்த எண்ணிக்கையைக் குறிப்பதால் ஒரு அடுக்கின் கொள்ளளவு அது கொண்டுள்ள தட்டுக்களின் எண்ணிக்கையிலும் தங்கியுள்ளது. \n\nதட்டுக்களின் எண்ணிக்கை அடுக்கின் கொள்ளளவைக் கூட்டும் ஆயினும் அடுக்குகளின் எண்ணிக்கயை ஒரு வரையறைக்குள் மட்டுமே கூட்ட முடியும். தட்டுக்களின் எண்ணிக்கை பொதுவாகப் பின்வருவனவற்றில் தங்கியுள்ளது:\n\nநூலகத்தைப் பயன்படுத்தும் பயனர்களைப் பொறுத்து நூலக அடுக்குகளின் மொத்த உயரம் அமையும். எடுத்துக்காட்டாக, சிறுவர் நூலகங்களிலும், பள்ளி நூலகங்களிலும் சிறுவர்கள் அடுக்குகளிலிருந்து தாமாகவே நூல்களை எடுக்கவேண்டின் அடுக்கில் உள்ள கடைசித் தட்டு சிறுவர்களுக்கு எட்டும்படி அமைதல் வேண்டும். இதனால் அடுக்குகளின் மொத்த உயரம் குறைவாக இருக்கும். எனவே அதற்கேற்றபடி தட்டுகளின் எண்ணிக்கையும் குறைவாகவே இருக்கும். \n\nபுத்தகங்களின் உயரம் ஒரே அளவாக இருப்பதில்லை எனினும் சிலவகை நூல்கள் மற்ற வகைகளை விட அளவிற் சிறையனவாக இருப்பதையும் வேறு சிலவகை நூல்கள் பொதுவாகப் பெரிதாகவே இருப்பதையும் காண முடியும். எடுத்துக்காட்டாக கதைப் புத்தகங்கள் அளவில் சிறியன, குறைவான உயரங்கொண்டவை. அதேவேளை கலைக்களஞ்சியங்கள், சில கட்டிடக்கலை தொடர்பான நூல்கள் போன்றவை அளவில் பெரியவை, கூடிய உயரமும் கொண்டவை. இதனால் இரண்டு தட்டுகளுக்கு இடைப்பட்ட ஆகக் குறைந்த தூரம் புத்தகங்களின் வகைகளைப் பொறுத்து வேறுபடக்கூடும்.\n\nநூல்களை நூலகப் பணியாளர்களே எடுத்துக் கொடுக்கும் முறை உள்ள நூலகங்களில் அல்லது ஒரு நூலகத்தின் சில பகுதிகளில் அடுக்குகளின் உயரம் கூடுதலாக இருக்கவும் அதனால் அடுக்குகளின் எண்ணிக்கை அதிகமாக இருக்கவும் வாய்ப்பு உள்ளது.\n\nSection::::அடுக்கின் அளவு.\nஅடுக்கின் அளவுகளில் அடுக்கின் அகலம் ஒரு அடுக்குக் கொள்ளக்கூடிய நூல்களின் அளவைப் பாதிக்கும் எனினும் மொத்தமாகப் பார்க்கும்போது குறிப்பிட்ட எண்ணிக்கையான நூல்களை வைப்பதற்குத் தேவையான இடவசதியின் அளவைப் பாதிப்பதில்லை. ஆனால், இடவசதியின் அளவைத் தீர்மானிப்பதில் அடுக்குகளின் ஆழம் முக்கியமானது. அடுக்குகளின் ஆழம் கூடும்போது குறித்த நீள அலகுகள் கொண்ட அடுக்குகளை வைப்பதற்குக் கூடிய இடம் தேவைப்படும். நூல்களின் வகைக்குத் தக்கபடி தேவைப்படும் ஆழம் வேறுபடுகின்றது. கதைப் புத்தகங்கள் போன்ற வகைகளுக்குக் குறைந்த ஆழமுள்ள அடுக்குகளே போதுமானது. சில வகை நூல்கள் பொதுவாகக் கூடிய அகலம் கொண்டவையாக இருப்பதால் அவற்றை வைப்பதற்குக் கூடிய ஆழம் கொண்ட அடுக்குகள் தேவை. \n\nநூலக அடுக்குகள் பொதுவாக 200 சமீ, 250 சமீ, 300 சமீ, 400 சமீ போன்ற அளவுகளில் கிடைக்கின்றன. சில நூல் வகைகளுக்குத் தேவையான அடுக்கின் ஆழங்களை எடுத்துக்காட்டுக்காகக் கீழேயுள்ள அட்டவணை தருகிறது.\n\nSection::::அடுக்கு வகைகள்.\nநூலக அடுக்குகள் பல வகைப் பொருட்களினால் செய்யப்படுவதுடன், வடிவமைப்புக்களும் பல வகைகளாக உள்ளன. இவற்றுள் பின்வருவனவற்றை முக்கியமானவையாகக் கருதலாம்:\n\n"}
{"id": "90602", "url": "https://ta.wikipedia.org/wiki?curid=90602", "title": "கபிலப் புள்ளி நோய்", "text": "கபிலப் புள்ளி நோய்\n\nகபிலப் புள்ளி நோய்(Brown spot disease) எனப்படுவது நெல்லின் எல்லா வளர்ச்சிப் படிநிலைகளிலும் தாக்கும் ஒரு நோய் ஆகும். நோய்காரணி கொக்கிலியோபோறசு மியாபீனசு (\"Cochlioborus miyabeanus\") எனும் பூஞ்சணம்.\n\nSection::::நோய்த்தாக்கம்.\nநாற்றுமேடையில் நாற்றுக்கள் கருகுதல். ஆரம்பநிலையில் இலை மற்றும் இலை மடல்களில் நீள்வட்ட வடிவிலான புள்ளிகள் காணப்படும். தனித்தினியாகக் காணப்படும் இப்புள்ளிகள் நோய் முற்றிய நிலையில் ஒன்றிணைந்து அழிந்த இழையங்களாக மாறும். புள்ளிகள் பழுப்பு அல்லது சாம்பல் நிறத்தில் காணப்படும்.\n\n"}
{"id": "90604", "url": "https://ta.wikipedia.org/wiki?curid=90604", "title": "வி. எஸ். வெற்றிவேல்", "text": "வி. எஸ். வெற்றிவேல்\n\nவி. எஸ். வெற்றிவேல் என்பவர் தமிழக எழுத்தாளர். சிவகங்கை மாவட்டம், பழையனூரில் பிறந்த இவர், தேனி மாவட்டம், வடுகபட்டியில் படித்து, தற்போது தேனியிலுள்ள அரசு வங்கி ஒன்றில் சிறுசேமிப்புத் துறை முகவராகப் பணிபுரிந்து வருகிறார். பள்ளியில் படிக்கும் காலத்திலிருந்தே கவிதைகள் எழுதத் தொடங்கிய இவர், மேடை நாடகங்களுக்கான கதை, வசனம், பாடல் போன்றவைகளை எழுதி தேனியில் பல மேடை நாடகங்களை அரங்கேற்றியுள்ளார். சில திரைப்படங்களில் துணை வேடங்களிலும் நடித்திருக்கிறார். \n\n\nSection::::விருதும் சிறப்பும்.\nஇவர் எழுத்தாக்கத்திற்காக சில விருதுகளையும் பட்டங்களையும் பெற்றிருக்கிறார். \n\n"}
{"id": "90606", "url": "https://ta.wikipedia.org/wiki?curid=90606", "title": "ராபர்ட் ஈ. ஓவார்ட்", "text": "ராபர்ட் ஈ. ஓவார்ட்\n\n</ref>\n\nராபர்ட் ஈ. ஓவார்ட் அல்லது ராபர்ட் ஈ. ஹோவார்ட் (\"Robert Ervin Howard\", ஜனவரி 22, 1906 – ஜூன் 11, 1936) ஒரு அமெரிக்க எழுத்தாளர். பல்வேறு பாணிகளில் காகிதக்கூழ் புனைவுகளை எழுதியவர். கோனான் தி பார்பாரியன் என்ற கற்பனைப் பாத்திரத்தைப் படைத்ததன் மூலம் உலகப்புகழ் பெற்றவர். கனவுருப்புனைவுவின் வாட்களும் மாந்திரீகமும் (\"swords and sorcery\") உட்பிரிவின் தந்தையெனக் கருதப்படுகிறார்.\n\nஅமெரிக்காவின் டெக்சாஸ் மாநிலத்தில் பிறந்து வளர்ந்த ஹோவார்ட் தனது 23ம் வயதில் முதல் படைப்பினை வெளியிட்டார். அதன் பின்னர் பல இதழ்களிலும், செய்தித்தாள்களிலும் அவரது கதைகள் வெளியாகின. முக்கியமாக \"வியர்ட் டேல்ஸ்\" என்ற காகிதக்கூழ் இதழில் இவரது பல படைப்புகள் வெளியாகின. படைப்புலகில் வெற்றி கண்டு தனது முதல் புதினத்தை பதிப்பிக்கும் வேளையில் தற்கொலை செய்துகொண்டார். அவருடைய தாய் காச நோயினால் பாதிக்கப்பட்டவர். அவரது உடல்நிலை மோசமாகி ஆழ்மயக்க (கோமா) நிலைக்குச் சென்று விட்டார் என்ற செய்தி கேட்ட ஹோவர்ட் தனது முப்பதாவது வயதில் தனது தலையில் துப்பாக்கியில் சுட்டு இறந்து போனார்.\n\nசில வருடங்களே இலக்கியப் படைப்பில் ஈடுபட்டிருந்தாலும், ஆங்கில இலக்கிய உலகில் ஹோவார்டின் தாக்கம் மிகப்பெரியது. அவர் உருவாக்கிய கோனான் தி பார்பாரியன் பாத்திரம் உலகப்புகழ் பெற்றது. கனவுருப்புனைவுப் பாணியில் ஜே. ஆர். ஆர். டோல்கீனுக்கு இணையான தாக்கம் உடையவராக ஹோவார்ட் கருதப்படுகிறார். டோல்கீன் உயர் கனவுருப்புனைவு பாணியின் தந்தை என்று கருதப்படுவது போல ஹோவார்ட் வாட்களும் மாந்திரீகமும் பாணியின் மூல கர்த்தாவாகக் கருதப்படுகிறார். 20ம் நூற்றாண்டில் பல அறிபுனை, கனவுருப்புனைவு எழுத்தாளர்களின் படைப்புகளில் ஹோவார்டின் தாக்கம் தென்படுகிறது.\n\n"}
