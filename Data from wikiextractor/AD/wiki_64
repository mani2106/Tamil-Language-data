{"id": "319712", "url": "https://ta.wikipedia.org/wiki?curid=319712", "title": "புவிக்காப்பாலான எரிமலைகளின் பட்டியல்", "text": "புவிக்காப்பாலான எரிமலைகளின் பட்டியல்\n\nவேற்று கிரக எரிமலைகளின் பட்டியல் (\"List of extraterrestrial volcanoes\") இந்த புவிக்கு அப்பால் அமைந்துள்ள, செயலில், செயலற்று மற்றும் அழிந்துவிட்ட எரிமலைகள் கொண்ட பட்டியலாகும். அது தளத்தில் இருக்கும் மோன்கள் (\"mons \") (மலை), படேரா (\"Patera\") (ஒரு ஒழுங்கற்ற எரிமலைமுகடு) அல்லது கோள்களின் சொல்பதத்திற்கான சர்வதேச வானியல் ஒன்றியத்தின் விதிகளின்படி தோலஸ் (\"tholus \") (சிறிய மலை அல்லது மலை). அதுகளில் பலதரப்பட்ட பெயர்கள் உள்ளன.\n\nSection::::ஐஓ.\nஐஓ (\"Io\"), எனும் இது, சூரியனிலிருந்து ஐந்தாவது கோளான யூபிடர் (\"Jupiter\") எனப்படும் வியாழனின் நிலவாகும். சூரிய குடும்பத்தில் அதிக செயலிலுள்ள எரிமலை அமைப்புகளை கொண்டுள்ள இது, அதன் எரிமலைகள் கந்தகம், மற்றும் கந்தக டைஆக்சைடு, அத்துடன் கருங்கல் (\"Basalt\"), அல்ட்ராசல்பூரிக் (\"Ultramafic rock\"), சிலிகேட்டு (\"silicate\") எரிமலைக் குழம்புகள் போன்றவற்றை வெளியேற்றப்படுவதாக நம்பப்படுகிறது.\n\nSection::::செவ்வாய்.\nசெவ்வாய் கிரகத்தில் பல கேடய எரிமலைகள் உள்ளன, சூரிய குடும்பத்தில் உள்ள பெரிய எரிமலை உட்பட, ஆனால் அவை அனைத்தும் அழிந்துவிட்ட இல்லை என்றால் செயலற்று இருப்பதாக அறியப்பட்டது.\n\nSection::::வெள்ளி.\nவெள்ளி (\"Venus\")\n"}
{"id": "319713", "url": "https://ta.wikipedia.org/wiki?curid=319713", "title": "கராச்சி மத்தியச் சிறை", "text": "கராச்சி மத்தியச் சிறை\n\nகராச்சி மத்தியச் சிறை \"(Central Prison Karachi)\" பாக்கித்தானின் சிந்து மாகாணத்தில் இருக்கும் கராச்சி நகரில் அமைந்துள்ளது. இச்சிறையில் 6000 சிறைக்கைதிகள் அடைக்கப்பட்டுள்ளனர். பாக்கித்தானின் முன்னாள் இராணுவத் தளபதியும் அதிபருமான பெர்வேசு முசாரஃப் கொலை வழக்கில் குற்றம் சாட்டப்பட்டுள்ள கொலையாளிகள் உட்பட பல்வேறு தீவிரவாதிகளும் இவ்வெண்ணிக்கையில் அடங்குவர்.\n\n2007 ஆம் ஆண்டு இச்சிறைக்குள் நுண்கலைகள் பயிற்ருவிக்கும் பள்ளி ஒன்று நிறுவப்பட்டது. சிறைக் கைதிகளை பயனுள்ள குடிமக்களாக மாற்றும் உயர்ந்த நோக்கத்தில் சிக்கந்தர் அலி யோகி என்ற நுண்கலை ஆசிரியரை இச்சிறை பணியமர்த்தியுள்ளது\n\n"}
{"id": "319729", "url": "https://ta.wikipedia.org/wiki?curid=319729", "title": "குச்ரான்வாலா மத்தியச் சிறை", "text": "குச்ரான்வாலா மத்தியச் சிறை\n\nகுச்ரான்வாலா மத்தியச் சிறை \"(Central Jail Gujranwala)\" பாக்கித்தானின் பஞ்சாப் மாகாணத்தில் இருக்கும் குச்ரான்வாலா தொழில் நகரில் அமைந்துள்ளது.\n\nSection::::சிறைச்சாலை தொழில்கள்.\n1992 ஆம் ஆண்டு ஏற்பட்ட ஒரு கலவரத்தில் இச்சிறைச்சாலையில் உற்பத்தி செய்யப்பட்ட பொருள்கள் அனைத்தும் சாம்பலாக்கப்பட்டன. அப்போதிலிருந்து இங்கு பொருட்கள் எதுவும் உற்பத்தி செய்யப்படுவதில்லை.\n\n"}
{"id": "319730", "url": "https://ta.wikipedia.org/wiki?curid=319730", "title": "நம்பெருமாள் செட்டியார்", "text": "நம்பெருமாள் செட்டியார்\n\nநம்பெருமாள் செட்டியார் (Thaticonda Namberumal Chetty, 1856–1925) என்பவர் சென்னையைச் சேர்ந்த கட்டட ஒப்பந்தக்காரரும், பொறியாளரும், பெரும் செல்வந்தரும் ஆவார். சென்னையில் பெரிய, பேர் பெற்ற கட்டடங்களைக் கட்டியவர்.\n\nSection::::வாழ்க்கை நிலை.\nநம்பெருமாள் செட்டியார் வாழ்ந்த பகுதியைச் செட்டிப்பேட்டை என அழைத்தனர். அப்பெயர் சென்னையில் சேத்துப்பட்டு என்று தற்பொழுது வழங்கி வருகிறது. 3 மாடிகள் 30 அறைகளுடன் வெள்ளை மாளிகை என்னும் பெயரில்  இவரது இல்லம் சேத்துப்பட்டு மேம்பாலம் அருகில் உள்ளது. இந்த வீடு தற்போது அருங்காட்சியகமாக விளங்கி வருகிறது. \nஇதுவல்லாமல் அப்பகுதியில் 99 வீடுகள் நம்பெருமாளுக்குச் சொந்தமாக இருந்துள்ளன.\n\nSection::::தொழில் பணிகள்.\nசென்னையில் உள்ள உயர்நீதி மன்றக் கட்டடம், விக்டோரியா பொது மண்டபம் சட்டக்கல்லூரி, விக்ட்டோரியா நினைவுக் கட்டடம், கன்னிமரா நூலகம், மியூசியம்  ஒய்.எம். சி. ஏ. கட்டடம் போன்ற பல கட்டடங்களைக் கட்டினார். \nசென்னையில் பல சிவப்பு நிறக் கட்டங்கள் இவரால் உருவாக்கப்பட்டன. \nபர்மா இரங்கூனிலிருந்து தேக்கு மரங்களை இறக்குமதி செய்தும் அவற்றை இலங்கை, இங்கிலாந்து, செருமனி, தென்னாப்பிரிக்கா போன்ற நாடுகளுக்கு ஏற்றுமதி செய்தும் வந்தார்.\nதிருச்சூர் டிம்பர் அண்ட் சா மில்ஸ் என்ற குழுமத்தின் நிருவாக இயக்குனராக இருந்தார்.\nமகிழுந்து வாங்கிய முதல் இந்தியர் இவரே. இவர் வாங்கிய மகிழுந்து பிரான்சிலிருந்து வாங்கப்பட்டது.\nசிறிய டிராம் வண்டி செல்லக்கூடிய இருப்புப் பாதையைச் சொந்தமாக வைத்திருந்தார். மேலும் டிராம் வண்டியையும் வைத்திருந்தார்.\n\nSection::::பிற பணிகள்.\nகணித மேதை இராமானுசன் எலும்புருக்கி நோயினால் துன்புற்றபோது அவரை அழைத்து வந்து,  தங்க வைத்து, உணவு வசதியும் மருத்துவ வசதியும் செய்து கொடுத்தார். இராமானுசன் இறந்ததும் அவரது இறுதிச் சடங்கையும் முன் நின்று நடத்தினார்.\n\nSection::::மதிப்புறு பட்டங்கள்.\nஅவர் காலத்தில் ஆட்சி புரிந்த ஆங்கிலேய அரசு நம்பெருமாளுக்கு ராவ் சாகிப் பட்டம்,  ராவ் பகதூர் பட்டம் மற்றும் திவான் பகதூர் பட்டம் வழங்கிச் சிறப்பித்தது. இவருடைய வளமனைகள் சென்னை நகரை அழகு படுத்தின என்று 1900 ஆம் ஆண்டில் சென்னை மாநில ஆளுநர் ஆர்தர் ஏவலாக் பாராட்டினார்.\n\n"}
{"id": "319735", "url": "https://ta.wikipedia.org/wiki?curid=319735", "title": "அல் என்மா பேரங்காடி", "text": "அல் என்மா பேரங்காடி\n\nஅல் என்மா பேரங்காடி \"(Al Enma Mall)\" பகுரைன் நாட்டிலுள்ள கிழக்கு இரிஃப்பா நகரில் அமைந்துள்ள ஒரு பலவடுக்கு மாடி வணிக வளாகமாகும்\n\nஎன்மா பேரங்காடி 2012 ஆம் ஆண்டு 15 ஆம் தேதி பொதுமக்களுக்காகத் திறந்து வைக்கப்பட்டது. 55000 சதுர மீட்டர் பரப்பளவு கொண்டுள்ள இவ்வளாகத்தில் 600 வாகனங்களை நிறுத்துவதற்கான இட வசதி செய்யப்பட்டுள்ளது. பிரபலமான கீயண்ட் மீமிகை சங்கிலி சில்லறை வணிகக் குழுமம் பகுரைனில் தன்னுடைய இரண்டாவது கிளையை அல் என்மா பேரங்காடியில் திறந்துள்ளது.\n"}
{"id": "319736", "url": "https://ta.wikipedia.org/wiki?curid=319736", "title": "ஆதித்யா பூரி", "text": "ஆதித்யா பூரி\n\nஆதித்யா பூரி என்பவர் எச்டிஎப்சி வங்கியின் மேலாண்மை இயக்குநராக 1994 ஆம் ஆண்டு முதல் இருந்து வருபவர்.\nபார்ச்சுன் தொழில் தலைவர்கள் 2016 பட்டியலில் ஆதித்யா பூரி 36ஆவது இடத்தில் உள்ளார்.\n\nபஞ்சாப் மாநிலம் குருடாசுப்பூர் மாவட்டத்தைச் சேர்ந்த ஆதித்யா பூரி சண்டிகரில் பஞ்சாப் பல்கலைக்கழகத்தில் வணிகவியல் பட்டப் \nபடிப்பும், பின்னர் பட்டயக் கணக்காளர் படிப்பும் முடித்தவர்.\n\n1992 இல் மலேசியா சிட்டி வங்கியில் முதன்மை அதிகாரியாகப் பணியாற்றினார். பின்னர் எச்டிஎப்சி வங்கியின் மேலாண்மை இயக்குநராக 1994 இல் பொறுப்பேற்றார். தனியார் வங்கியின் தலைவர்களில் அதிக சம்பளம் வாங்கும் நபராக முதலிடத்தில் இவர் உள்ளார்.\n\nSection::::பெற்ற சிறப்புகள்.\nபரோன்ஸ் என்னும் அமெரிக்க நிதி இதழ் ஆதித்யா பூரியை 30 சிறந்த முதன்மை செயல் அதிகாரிகள் பட்டியலில் ஒருவராகச் சிறப்பித்துள்ளது.\n"}
{"id": "319737", "url": "https://ta.wikipedia.org/wiki?curid=319737", "title": "பகுரைன் பேரங்காடி", "text": "பகுரைன் பேரங்காடி\n\nபகுரைன் பேரங்காடி \"(The Bahrain Mall)\" பகுரைன் நாட்டிலுள்ள மிகப்பெரிய நகரமான மனாமா நகரில் இருக்கும் சனாபிசு கிராமத்தில் அமைந்துள்ள ஒரு பலவடுக்கு மாடி வணிக வளாகமாகும். \n\nபகுரைன் பேரங்காடியானது 70000 சதுர மீட்டர் பரப்பளவு கொண்டுள்ள இவ்வளாகத்தில் 1,600 வாகனங்களை நிறுத்துவதற்கான இட வசதி செய்யப்பட்டுள்ளது. பகுரைன் வணிக வளாகத்திற்கு ஆண்டிற்கு 4,80,000 பார்வையாளர்கள் வந்து போவதாக தகவல்கள் தெரிவிக்கின்றன. \n\n"}
{"id": "319742", "url": "https://ta.wikipedia.org/wiki?curid=319742", "title": "அமெரிசியம்(III) புரோமைடு", "text": "அமெரிசியம்(III) புரோமைடு\n\nஅமெரிசியம்(III) புரோமைடு \"(Americium(III) bromide)\" என்பது AmBr என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். அமெரிசியம் மற்றும் புரோமின் தனிமங்கள் சேர்ந்து உருவாகும் இச்சேர்மம் அமெரிசியம் முப்புரோமைடு என்ற பெயராலும் அழைக்கப்படுகிறது. படிகத்தன்மை திடப்பொருளான இச்சேர்மத்தில் அமெரிசியம் +3 என்ற ஆக்சிசனேற்ற நிலையில் உள்ளது.\n"}
{"id": "319743", "url": "https://ta.wikipedia.org/wiki?curid=319743", "title": "பிலிப்பீன்சில் விளையாட்டு", "text": "பிலிப்பீன்சில் விளையாட்டு\n\nபிலிப்பீன்சில் விளையாட்டு (\"Sports in the Philippines\") என்பது பிலிபினிய கலாசாரத்தின் ஒரு முக்கிய பகுதியாக விளங்குகிறது. பிலிப்பீன்சில் கூடைப்பந்தாட்டம், இறகுப்பந்தாட்டம், குத்துச்சண்டை, கால்பந்து, பில்லியார்ட்சு, டென்னிசு கைப்பந்தாட்டம் ஆகிய ஆறு பிரதான விளையாட்டுகள் முக்கிய இடத்தை வகிக்கின்றன. பிலிப்பீன்சு வெப்பமண்டல நாடாக இருக்கின்ற போதிலும், உறைபனிச்சறுக்கு இங்கு பிரபலமாக விளங்குகின்றது. தடகள விளையாட்டுகள், பாரம் தூக்குதல், தற்காப்புக் கலைகள் போன்ற விளையாட்டுகள் பிலிப்பீன்சில் பிரபல பொழுதுபோக்குகளாகக் காணப்படுகின்றன.\n\nஇவை தவிர அடிபந்தாட்டம், பௌலிங், நீச்சல், டைக்குவாண்டோ, மற்போர், ஆழ்நீர் தாவுதல், கயகிங், பாய்மரப் படகோட்டம், சேவல் சண்டை, குதிரை ஓட்டம், துடுப்பாட்டம், அவுஸ்திரேலியக் காற்பந்தாட்டம், மோர்ட்டார் ஓட்டம், செபாக் டக்ரோ, ஜெய் அலை போன்ற விளையாட்டுக்களும் குறிப்பிடத்தக்கன. இங்கு சேவல் சண்டை மிகவும் பரந்த அளவில் பிலிப்பீன்சில் காணப்படுகின்றது. இது பரந்த மக்கள் கூட்டத்தைக் கவர்கின்றது. இவர்கள் பறவைகள் சண்டை முடிவிற்கு பணயம் வைக்கின்றனர். \n"}
{"id": "319748", "url": "https://ta.wikipedia.org/wiki?curid=319748", "title": "ஆண்டிமனி முச்செலீனைடு", "text": "ஆண்டிமனி முச்செலீனைடு\n\nஆண்டிமனி முச்செலீனைடு \"(Antimony triselenide)\" என்பது SbSe என்ற மூலக்கூற்று வாய்ப்பாடு கொண்ட ஒரு கனிம வேதியியல் சேர்மமாகும். பொதுவாக இச்சேர்மம் கந்தக அணைவுக் கனிமம் ஆண்டிமோசெலைட்டு வடிவில் காணப்படுகிறது. செஞ்சாய்சதுரப் படிக இடக்குழுவில் படிகமாகும் இச்சேர்மத்தில் ஆண்டிமனி 3+ ஆக்சிசனேற்ற நிலையிலும், செலீனியம் 2- ஆக்சிசனேற்ற நிலையிலும் காணப்படுகின்றன. ஆனால் உண்மையில் இச்சேர்மத்தில் பிணைப்பு உயர் சகப்பிணைப்பாக இருக்கிறது. இதனால் இச்சேர்மமும் இதனுடன் தொடர்புடைய பிறவும் கருப்பு நிறத்தால் பிரதிபலிக்கக் கூடியதாகவும் குறைகடத்திப் பண்புகளைப் பெற்றவையாகவும் காணப்படுகின்றன.\n\nஆண்டிமனியும் செலீனியமும் வினைபுரிவதால் ஆண்டிமனி முச்செலீனைடு உருவாகிறது.\n\nSection::::பயன்பாடு.\nமெல்லிய ஏடு சூரிய மின்கலங்களில் பயன்படுத்துவதற்கு Sb2Se3 தற்போது தீவிரமாக ஆராயப்படுகிறது. வெற்றிகரமாக 5.6% செயல்திறன் சான்றிதழும் பெற்றுள்ளது. \n"}
{"id": "319752", "url": "https://ta.wikipedia.org/wiki?curid=319752", "title": "மது லிமாயி", "text": "மது லிமாயி\n\nமது லிமாயி (Madhu Limaye) (1922-1995) சோசலிசக் கொள்கையில் பிடிப்பு கொண்ட இந்திய அரசியல்வாதியாவார். ஜார்ஜ் பெனாண்டசுடன், ராம் மனோகர் லோகியாவின் சீடராக விளங்கியவர் மதுலிமாயி. இந்திராகாந்தி அறிவித்த ஜூன் 1975 – 1977 நெருக்கடி நிலைக்கு எதிராகப் போராடியதால், சூலை 1975 முதல் பிப்ரவரி 1977 முடிய சிறையில் தள்ளப்பட்டார். பின்னர் 1977-இல் இந்திய நடுவண் அரசின் பிரதமராக இருந்த மொரார்ஜி தேசாயின் தலைமையில் ஜனதா தளம் கட்சியின் அரசு அமையப் பாடுபட்டவர்.\nமொரார்ஜி தேசாயின் கூட்டு அமைச்சரவையில் இருந்த ஜனதா கட்சியில் இணைந்து விட்ட, பாரதீய ஜன சங்க நாடாளுமன்ற உறுப்பினர்கள், ராஷ்டிரிய சுயம் சேவாக் சங்கத்திலும் தொடர்ந்து உறுப்பினர்களாக இருக்கும் இரட்டை உறுப்பினர் நிலைக்கு எதிராக, மத்திய அமைச்சர்களான ராஜ் நாராயணன் மற்றும் கிருஷண் காந்த் ஆகியவர்களுடன் இணைந்து, மொரார்ஜி தேசாய்க்கு எதிராக குரல் கொடுத்தவர்.\n\nஇரட்டை உறுப்பினர் சர்ச்சையால் ஜன தளத்தில் இணைந்திருந்த, ஜன சங்க கட்சி நாடாளுமன்ற உறுப்பினர்கள், ஜனதா தளத்திலிருந்து வெளியேறி பாரதீய ஜனதா கட்சியை துவக்கியதாலும், ஜனதா தள கட்சியின் தங்களது ஆதரவை விலக்கிக் கொண்டதாலும், 1979-இல் மொரார்ஜி தேசாய் பிரதமர் பதவியிலிருந்து விலக நேரிட்டது.\n\nSection::::இளமை.\nஇராமச்சந்திர மாதவ லிமாயிக்கு 1 மே 1922-இல் புனேயில் பிறந்தவர். புனே பெர்கூசன் கல்லூரியில் படித்தவர். இந்திய தேசிய காங்கிரசு கட்சியில் சேர்ந்து, பின்னர் இந்திய சோசலிச கட்சியில் இணைந்து இந்திய விடுதலைப் போராட்டத்தில் கலந்து கொண்டதால் , 1940 - 1945 முடிய ஐந்தாண்டுகள் சிறைவாசம் அனுபவித்தவர்.\n\nSection::::சோசலிசவாதி.\n1947-இல் ஆண்ட்வெர்ப் நகரத்தில் நடைபெற்ற அனைத்துலக சோசலிசவாதிகளின் மாநாட்டில் கலந்து கொண்டவர். 1948-இல் நடைபெற்ற இந்திய சோசலிசக் கட்சியின் செயற்குழு உறுப்பினராகவும், 1949 – 1952-களில் சோசலிசக் கட்சியின் இணைச்செயலராகவும் பணியாற்றியவர். 1952-இல் சோசலிசக் கட்சி, பிரஜா சோசலிஸ்ட் கட்சி மற்றும் சம்யுக்த சோசலிஸ்ட் கட்சி என இரண்டாக பிளவுபட்ட போது, மது லிமாயி, பிரஜா சோசலிஸ்ட் கட்சியின் இணைச்செயலராகத் தேர்ந்தெடுக்கப்பட்டார். \nSection::::கோவா விடுதலை இயக்கம்.\n1955-இல் கோவா விடுதலை இயக்கத்தில் பங்கு கொண்டதால் மது லிமாயி 12 ஆண்டு சிறைவாசம் அனுபவித்தார். \nசிறையில் இருக்கும் போது கோவா விடுதலை இயக்கமும் மது லிமாயியும் எனும் நூலை எழுதினார். இந்நூல் மது லிமாயியின் இறப்பிற்குப் பின்னர் 1996-இல் வெளியிடப்பட்டது.\n\nSection::::நாடாளுமன்ற உறுப்பினர்.\nமது லிமாயி, 1958-1959 ஆண்டுகளில் சோசலிசக் கட்சியின் தலைவராகவும், பின்னர் 1967-1968 ஆண்டுகளில் நாடாளுமன்ற சம்யுக்த சோசலிஸ்ட் கட்சியின் நாடாளுமன்றத் தலைவரகவும், 1967-இல் நான்காவது இந்திய நாடாளுமன்றத்தின் சோசலிசக் குழு நாடாளுமன்ற உறுப்பினர்களின் தலைவராக செயல்பட்டார்.\nநாடாளுமன்ற உறுப்பினராக: \n\nSection::::ஜனதா கட்சி.\nஇந்திரா காந்திக்கு எதிராக ஜெயபிரகாஷ் நாராயண் நடத்திய இயக்கத்தில் பங்கு கொண்டு, சோசலிசக் கட்சிகள், சுதந்திரா கட்சி, பாரதீய ஜனசங்கம் ஆகிய கட்சிகளை ஒருங்கிணைத்தார். பின்னர் ஜனதா தளம் கட்சியின் பொதுச் செயலராக 1 மே 1977 முதல் 1979 முடிய பணியாற்றிவர். 1982 முதல் அரசியலிருந்து முழு ஓய்வு பெற்ற பின்னர், அறுபதிற்கும் மேற்பட்ட நூல்களை எழுதினார். அவைகள் ஆங்கிலம், மராத்தி மற்றும் இந்தி மொழிகளில் வெளி வந்துள்ளன.\n\n"}
{"id": "319756", "url": "https://ta.wikipedia.org/wiki?curid=319756", "title": "கிழக்கு எரிமலைத் தீவுகள்", "text": "கிழக்கு எரிமலைத் தீவுகள்\n\nகிழக்கு எரிமலைத் தீவுகள் \"(East Volcano Islands)\" என்பவை பெரிய அந்தமான் தீவின் கிழக்கில் இருக்கும் ஒரு சிறிய தீவுக்கூட்டம் ஆகும். அனைத்து எரிமலைத் தீவுகளும் அந்தமான் கடலில் அமைந்துள்ளன. \n\nSection::::நிர்வாகம்.\nவடக்கு மற்றும் மத்திய அந்தமான் நிர்வாக மாவட்டத்தில், இத்தீவுக் கூட்டத்தில் உள்ள மிகப்பெரியத் தீவான நார்கோந்தாம் தீவு நிர்வகிக்கப்படுகிறது\n\nSection::::போக்குவரத்து.\nதிக்லிப்பூர் முதல் நார்கோந்தாம் வரை செல்லும் கப்பல் போக்குவரத்துச் சேவை மட்டுமே இங்கு போக்குவரத்திற்குப் பயன்படுகிறது. வாரத்திற்கு ஒரு முறை மட்டுமே, அதுவும் காவல்துறையின் அங்கீகரிப்புடன் மட்டுமே கப்பல் இயக்கப்படுகிறது.\n\nSection::::மக்கள் தொகையியல்.\nநார்கோந்தாம் தீவில் ஒரே ஒரு கிராமம் மட்டும் உண்டு.\n"}
{"id": "319763", "url": "https://ta.wikipedia.org/wiki?curid=319763", "title": "பகுரைன் அஞ்சல் துறை", "text": "பகுரைன் அஞ்சல் துறை\n\nபகுரைன் அஞ்சல் துறை \"(Bahrain Post)\" அந்நாட்டில் அஞ்சல் சேவையில் ஈடுபட்டுள்ள ஒர் அரசாங்க நிறுவனம் ஆகும். பகுரைன் போக்குவரத்து அமைச்சகத்தின் ஒரு பகுதியாக பகுரைன் அஞ்சல் துறை செயல்படுகிறது. \n\nSection::::வரலாறு.\nபகுரைன் அஞ்சல் துறை அமைப்பு முதன் முதலில் மனாமா அஞ்சல் அலுவலகம் நிறுவப்பட்டு 1884 ஆம் ஆண்டு தொடங்கியது. பின்னர் இருபதாம் நூற்றாண்டில் இத்துறை அதிரடியாக விரிவாக்கப்பட்டது. இரண்டாவது தபால் அலுவலகம் 1946 ஆம் ஆண்டு, முகர்ரக் தீவில் கட்டப்பட்டது. மூன்றாவது தபால் அலுவலகம் அவாலி என்ற புலம்பெயர்ந்த மக்கள் வாழ்ந்த நகரத்தில், பகுரைன் பெட்ரோலிய நிறுவனத்தால் அமைக்கப்பட்டு அமைக்கப்பட்டது. \n\n1971 ல் சுதந்திரம் பிரகடனம் செய்யப்பட்ட பின்னர், பகுரைன் 1973 டிசம்பரில் அனைத்துலக அஞ்சல் ஒன்றியத்தில் இணைந்தது. பகுரைன் அஞ்சல் பின்னர் மே 1986 இல் அரபு தபால் ஒன்றியத்தில் சேர்ந்தது.\n\n"}
{"id": "319764", "url": "https://ta.wikipedia.org/wiki?curid=319764", "title": "பகுரைன் செம்பிறைச் சங்கம்", "text": "பகுரைன் செம்பிறைச் சங்கம்\n\nபகுரைன் செம்பிறைச் சங்கம் \"(Bahrain Red Crescent Society)\" அப்போதைய இளவரசர் சேக் ஏசா பின் சல்மான் அல் கலிபா வெளியிட்ட ஓர் உரிமையின் வழியாக, 1971 ஆம் ஆண்டு நிறுவப்பட்டது. 1972 ஆம் ஆண்டு செப்டம்பர் 14 ஆம் தேதி, செஞ்சிலுவை மற்றும் செம்பிறை சங்கங்களின் சர்வதேச கூட்டமைப்பு இச்சங்கத்தை அங்கீகரித்தது. 1919 ஆம் ஆண்டு தொடங்கப்பட்ட அனைத்துலகக் கூட்டமைப்பில் பகுரைன் செம்பிறைச் சங்கம் 116 ஆவது உறுப்பினர் ஆகும். மனாமாவில் உள்ள ஊரா மாவட்டத்தில் பகுரைன் செம்பிறைச் சங்கத்தின் தலைமை அலுவலகம் இருக்கிறது \n\n"}
{"id": "319780", "url": "https://ta.wikipedia.org/wiki?curid=319780", "title": "தெல்மோன் அறிவியல் மற்றும் தொழில்நுட்பப் பல்கலைக்கழகம்", "text": "தெல்மோன் அறிவியல் மற்றும் தொழில்நுட்பப் பல்கலைக்கழகம்\n\nதெல்மோன் அறிவியல் மற்றும் தொழில்நுட்பப் பல்கலைக்கழகம் \"(Delmon University for Science & Technology)\" பகுரைன் நாட்டின் தலைநகரமான மனாமாவில் அமைந்துள்ள ஒரு தனியார் பல்கலைக்கழகமாகும்.\n\nடாக்டர் அசன் அல் காதி 2003 ஆம் ஆண்டில் தெல்மோன் அறிவியல் மற்றும் தொழில்நுட்பப் பல்கலைக்கழகத்தைத் தொடங்கினார். பல்கலைக் கழகத்திற்கான அங்கீகாரம் 2004 ஆம் ஆண்டு சூலை 6 இல் வழங்கப்பட்டது. பண்டைய ஈராக் நாகரிகத்தின் மக்கள் பகுரைனில் கனிமப் பொருள்களுக்கு ஆதரமாக விளங்கிய இடங்களை தெல்மோன் அல்லது தில்மன் என்று அழைத்தனர். இப்பெயரை அடிப்படையாகக் கொண்டே பல்கலைக்கழகத்திற்கு இப்பெயர் சூட்டப்பட்டது. \n\nபட்டப்படிப்புகளில் வணிக நிர்வாகம் தொடர்பான இளங்கலை படிப்புகளும் இப்பல்கலைக் கழகத்தில் இடம் பெற்றிருந்தன\n\n"}
{"id": "319792", "url": "https://ta.wikipedia.org/wiki?curid=319792", "title": "அஜ்மல் கான் பூங்கா", "text": "அஜ்மல் கான் பூங்கா\n\nஅய்மல் கான் பூங்கா \"(Ajmal Khan Park)\" இந்திய நாட்டின் தலைநகரான புதுதில்லியின் மையப்பகுதியில் அமைந்துள்ள ஒரு நகர்ப்புற பூங்காவாகும். \n\nஐந்து ஏக்கர் பரப்பளவில் பரந்து விரிந்துள்ள இப்பூங்கா தொடக்கத்தில் 1921 ஆம் ஆண்டு திறக்கப்பட்டது. சுதந்திர போராட்ட வீரரும் யுனானி மருத்துவருமான அக்கீம் அய்மல் கான் என்ற (1868-1927) பெயர் இப்பூங்காவிற்கு வைக்கப்பட்டிருந்தது. அக்கீம் அய்மல் கான் கட்டிய திப்பியா கல்லூரிக்கு அருகில் இப்பூங்கா அமைந்துள்ளது. \nபூங்காவின் மையப் பகுதியில் அய்மல் கானின் உருவச்சிலை நிறுவப்பட்டுள்ளது. சிலைக்கு அருகில் ஒர் இசை நீரூற்றை தில்லி சுற்றுலா வளர்ச்சி மற்றும் போக்குவரத்து வளர்ச்சிக் கழகம் அமைத்து பராமரிக்கிறது. 20,000 நபர்களுக்கு மேலாக பங்குகொள்ளும் அரசியல் ஊர்வலங்கள் நடத்துவதற்கு இப்பூங்கா மிகச்சிறந்ததொரு இடமாகும்\n"}
{"id": "319793", "url": "https://ta.wikipedia.org/wiki?curid=319793", "title": "அமிதாப் கான்ட்", "text": "அமிதாப் கான்ட்\n\nஅமிதாப் கான்ட் என்பவர் நிதி ஆயோக் எனப்படும் இந்தியத் திட்டக் குழுவின் முதன்மைச் செயல் அதிகாரி ஆவார். இப்பதவிக்கு முன் தொழிற் கொள்கை மற்றும் பரப்பல் துறையில் செயலராக இருந்தார்.\n\nSection::::படிப்பு.\nதில்லியில் மாடர்ன் பள்ளியிலும், தில்லி ஸ்டீபன் கல்லூரியில் பொருளாதாரத்தில் இளங்கலையம் பின்னர் சவகர்லால் நேரு பல்கலைக் கழகத்தில் முதுகலையும் படித்தார். அமிதாப் கான்ட் இந்திய ஆட்சிப் பணியாளராகத் தகுதி பெற்று 1980 இல் கேரள மாநில ஆட்சிப் பணியில் அமர்த்தப்பட்டார். செவனிங் ஸ்காலர்சிப் என்ற பயிற்சியும் இவர் பெற்றார்.\n\nSection::::அரசுப் பணிகள்.\nகேரளத்தில் சுற்றுலாத் துறையிலும், தொழில் துறையிலும் பணி புரிந்தார். கோழிக்கோடு மாவட்ட ஆட்சித் தலைவராகவும் இருந்தார்.\nகோழிக்கோடு வானூர்தி நிலையம் நிர்மாணிப்பதிலும், பிஎஸ்ஈஎஸ்  மின்சாரத் திட்டம், மட்டஞ்சேரி பாலம் அமைப்பதிலும் ஈடுபட்டார்.\nமேக் இன் இந்தியா, ஸ்டார்ட் அப் இந்தியா போன்ற இந்திய நடுபவணரசின் செயற்பாடுகளில் இயங்கினார்.\n"}
{"id": "319795", "url": "https://ta.wikipedia.org/wiki?curid=319795", "title": "பாக்கித்தான் அறிவியல் மன்றம்", "text": "பாக்கித்தான் அறிவியல் மன்றம்\n\nபாக்கித்தான் அறிவியல் மன்றம் \"(Pakistan Science Club , உருது: پاکستان سائنس کلب)\". நாட்டின் இளைய தலைமுறையினர் மத்தியில் அறிவியல் மற்றும் தொழில்நுட்ப அறிவை ஊக்குவிக்கும் நோக்கில், பல்வேறு விஞ்ஞான நடவடிக்கைகளில் மாணவர்களை பங்கு பெறச்செய்யும் ஒரு பாக்கித்தான் இளைஞர் அமைப்பு ஆகும் \n\nசிந்து மாகாணத்தின் தலைநகரான கராச்சியில் இம்மன்றம் பல்வேறு கருத்தரங்குகள் மற்றும் ஒழுங்கமைக்கப்பட்ட அறிவியல் நடவடிக்கைகளை நடத்துகிறது. மிகச்சமீபத்தில் இம்மன்றம் கோடைக்கால சிறப்பு முகாம்களை ஏற்பாடு செய்திருந்தது. மேலும் இதே போல கராச்சி வானியல் கழகம் போன்ற பிற அறிவியல் அமைப்புகளுடன் இணைந்தும் சமீபத்தில் நிகழ்ச்சிகளை நடத்தியது. உலக சமாதானம் மற்றும் மேம்பாட்டிற்காகக் கொண்டாடப்படும் உலக விஞ்ஞான தினம் போன்ற அனைத்துலக அறிவியல் நிகழ்ச்சிகளிலும் பாக்கித்தான் அறிவியல் மன்றம் பங்கேற்றது\n\n"}
{"id": "319803", "url": "https://ta.wikipedia.org/wiki?curid=319803", "title": "மலைத்தொடர்களின் பட்டியல்", "text": "மலைத்தொடர்களின் பட்டியல்\n\nகண்டங்களின் ஆங்கில அகரவரிசையின்படி தொகுத்துள்ள இந்த மலைத்தொடர்களின் பட்டியல் (\"List of mountain ranges\") மற்றும், அதன்பின் இதர வானியல் உடலங்களின் மலைத்தொடர்களும் பட்டியலிடப்பட்டுள்ளன. மேலும், பட்டியலிடப்பட்டுள்ள மலைத்தொடர்கள் பற்றிய தன்மைகள், செயலிகள் மற்றும் அதனதனின் அமைவிடம் போன்ற குறுந்தகவல்கள் தரப்பட்டள்ளது.\n\n\nSection::::உயர வாரியாக.\nமேற்கூறப்பட்ட அனைத்து ஆசியப் பரப்பெல்லைகளில் இந்தியத் தட்டு (\"Indian Plate\"), மற்றும் யுரேசியன் தட்டுக்கும் (\"Eurasian Plate\") இடையே கடந்த 35 முதல் 55 மில்லியன் ஆண்டுகளில் மோதல் மூலம் பகுதியாக ஏற்படுத்தப்பட்டிருக்கின்றன. மேலும், இந்தியத் தட்டு தற்போதும் அசையக்கூடிய இந்த மலைத்தொடர்கள் ஒவ்வொரு ஆண்டும் உயரத்தை தொடர்ந்து அதிகரித்து வருகிறது; அதிலும் குறிப்பாக இந்த இமயமலை மிக விரைவாக அதிகரித்து வருகின்றன; இந்தியத் துணைக்கண்டம் வடக்கில் காசுமீர் மற்றும் பாமிர் பிராந்தியம் இம்மூன்று பக்கங்களிலும் திபெத்திய பீடபூமியில் (\"Tibetan Plateau\") சுற்றி வளைக்க இது இந்த மலைகளில் சங்கமிக்கும் புள்ளியாக உள்ளது.\n\n"}
{"id": "319804", "url": "https://ta.wikipedia.org/wiki?curid=319804", "title": "கோவா விடுதலை இயக்கம்", "text": "கோவா விடுதலை இயக்கம்\n\nகோவா விடுதலை இயக்கம் (Goa liberation movement) 1947ஆம் ஆண்டு இந்திய விடுதலையின்போது இந்தியாவின் மேற்கு கடலோரத்தில் போர்த்துகேய பேரரசிற்குட்பட்ட கோவா பகுதியை 1510 முதல் 450 ஆண்டுகள் போர்த்துகேய காலணி அரசு ஆண்டு கொண்டு வந்தது. போர்த்துகேயர்களிடமிருந்து கோவா பகுதியை விடுவித்து, இந்தியர்களின் தன்னாட்சியை நிறுவிட கோவாவிற்கும் உள்ளேயும், வெளியேயும், 1940 முதல் 1961 முடிய விடுதலை இயக்கப் போராட்டங்கள் நடைபெற்றது. விடுதலைப் போராட்டத்தின் விளைவாக 1961-இல் கோவா விடுதலை பெற்று, இந்தியாவின் ஒரு பகுதியாக இணைக்கப்பட்ட்டது. \n\n\nSection::::படக்காட்சிகள்.\nகோவா விடுதலை போராட்ட வீரர்கள்:\n"}
{"id": "319805", "url": "https://ta.wikipedia.org/wiki?curid=319805", "title": "ராஜ் நாராயணன்", "text": "ராஜ் நாராயணன்\n\nராஜ் நாராயணன் (\"Raj Narain\", நவம்பர் 1917 - 31 டிசம்பர் 1986) இந்திய இடதுசாரி அரசியல்வாதியும், \"லோக்பந்து\" என அழைக்கப்பட்ட இந்திய விடுதலைப் போராட்ட வீரரும் ஆவார். இந்திரா காந்தி இந்தியாவின் பிரதமராக பதவி வகிக்க தகுதியற்றவர் என இவர் அலகாபாத் உயர்நீதிமன்றத்தில் தொடுத்த வழக்கில் வெற்றி பெற்றவர். இதனால் இந்திரா காந்தி 1975-உல் இந்தியாவில் நெருக்கடி நிலை அறிவிக்க நேரிட்டது. மேலும் நெருக்கடி நிலை காலத்தில் ராஜ் நாராயணன், ஜெயப்பிரகாஷ் நாராயணன் மற்றும் மது லிமாயியுடன் சிறையில் அடைக்கப்பட்டார்.\n\n1977-இல் நடைபெற்ற நாடாளுமன்ற மக்களவைத் தேர்தலில், இந்திரா காந்தியை, உத்தரப் பிரதேசத்தின் \"ரே பரலி\" மக்களவைத் தொகுதியில், இந்திரா காந்தியை எதிர்த்து நின்று வெற்றி பெற்றவர். ஜனதா கட்சியின் மொரார்ஜி தேசாய் தலைமையிலான இந்திய நடுவண் அரசில் சுகாதாரத்துறை அமைச்சராக பணியாற்றியவர்.\n\n"}
{"id": "319818", "url": "https://ta.wikipedia.org/wiki?curid=319818", "title": "பாபர் பூர்", "text": "பாபர் பூர்\n\nபாபர் பூர் \"(Babar Pur)\" இந்திய நாட்டின் தில்லி நகரில் உள்ள வடகிழக்கு மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி பாபர் பூரின் மக்கள்தொகை 43,364 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இவ்வூரின் எழுத்தறிவு சதவீதம் 66% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 59% நபர்கள் ஆண்கள் மற்றும் 41% நபர்கள் பெண்களாவர். மக்கள் தொகையில் 16% நபர்கள் 6 வயதுக்கு கீழ் உள்ளவர்களாகும். \n"}
{"id": "319821", "url": "https://ta.wikipedia.org/wiki?curid=319821", "title": "கோகல் பூர்", "text": "கோகல் பூர்\n\nகோகல் பூர் \"(Gokal Pur)\" இந்திய நாட்டின் தில்லி நகரில் உள்ள வடகிழக்கு மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகை கணக்கெடுப்பின்படி கோகல் பூரின் மக்கள்தொகை 90,564 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இவ்வூரின் எழுத்தறிவு சதவீதம் 58% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 63% நபர்கள் ஆண்கள் மற்றும் 52% நபர்கள் பெண்களாவர். மக்கள் தொகையில் 12% நபர்கள் 6 வயதுக்கு கீழ் உள்ளவர்களாகும்.\n"}
{"id": "319826", "url": "https://ta.wikipedia.org/wiki?curid=319826", "title": "முசுதபாபாது, தில்லி", "text": "முசுதபாபாது, தில்லி\n\nமுசுதபாபாது (\"Mustafabad\") இந்திய நாட்டின் தில்லி நகரில் உள்ள வடகிழக்கு மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகை கணக்கெடுப்பின்படி முசுதபாபாது நகரின் மக்கள்தொகை 1,89,117 நபர்கள் ஆகும். இம்மக்கள்தொகையில் 53% நபர்கள் ஆண்கள் மற்றும் 47% நபர்கள் பெண்களாவர். இவ்வூரின் எழுத்தறிவு சதவீதம் 74% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 63% நபர்கள் ஆண்கள் மற்றும் 44% நபர்கள் பெண்களாவர். மக்கள் தொகையில் 20% நபர்கள் 6 வயதுக்கு கீழ் உள்ளவர்களாகும். பழைய முசுதபாபாது, புதிய முசுதபாபாது, சிவ் விகார், பிரிபூரி ஆகிய பகுதிகள் உள்ளடங்கியது முசுதபாபாது நகரமாகும்.\n"}
{"id": "319842", "url": "https://ta.wikipedia.org/wiki?curid=319842", "title": "உயர்நிலைச் சிந்தனைத்திறன்", "text": "உயர்நிலைச் சிந்தனைத்திறன்\n\nஉயர்நிலைச் சிந்தனைத்திறன் என்பது சிந்தனைத்திறன்களில் ஒரு வகையாகும். இது ஒரு கல்விக்கான கருத்தியல் ஆகும். இக்கற்றல் வகைப்பாட்டினை, அமெரிக்கக் கல்வி உளவியலாளரான பெஞ்சமிம் ப்ளும் என்பவர் ஆய்ந்தறிந்தார். அடிப்படைச் சிந்தனைத்திறன்களை ஆராய்ந்த அவர், அதன் மேம்பாடாக உயர்நிலைச் சிந்தனைத் திறன்களை 1956 ஆண்டு வடிவமைத்து அறிவித்தார். உயர்நிலைச் சிந்தனைத் திறன் என்பது கூர்சிந்தனைத்திறனை மையப்படுத்துவதாகும்.\n\n\nSection::::உயர்நிலைச் சிந்தனைத்திறனுக்கான கூறுகள்.\nஇந்த உயர்நிலைச் சிந்தனைத்திறனானது கற்றல்-கற்பித்தலில் முக்கிய விளைவை ஏற்படுத்துகிறது. சான்றாக, ஒரு வகுப்பறை என்பது அடிப்டைத்திறன், உயர்சிந்தனைத்திறன் உடைய மாணவர்களால் ஆனது. அவ்விரண்டு வகையான மாணவர்களுக்கெனத் தனித்தனியாக வினாக்கள் உருவாக்குவது என்பது ஆசிரியரின் கடமையாகும். இதனடிப்படையில் உயர்நிலைச்சிந்தனை வினாக்கள், உயர்நிலைச் சிந்தனைத்திறன் மாணவர்களுக்கு அளிக்கப்பட்டு மதிப்பிடப்படுகின்றன. \nகாரண-காரிய தொடர்பு, கூற்றின் உண்மை அறிதல், சரியான-சரியில்லாதவற்றைத் தேர்ந்தெடுத்தல், ஒப்புமை இல்லாததைக் கண்டறிதல், சூழல் வினாவிடை, பல்தெரிவு வினா, கட்டுரைகள், கடிதங்கள் எனப்பல வகைகள் உயர்நிலைச் சிந்தனைத்திறனுக்கான வகைமையாகின்றன.\n"}
{"id": "319848", "url": "https://ta.wikipedia.org/wiki?curid=319848", "title": "சியாவுத்தின் பூர்", "text": "சியாவுத்தின் பூர்\n\nசியாவுத்தின் பூர் \"(Ziauddin Pur)\" இந்தியாவின் தில்லி நகரில் உள்ள வடகிழக்கு மாவட்டத்தில் இருக்கும் ஒரு கணக்கெடுப்பில் உள்ள ஊராகும்.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி சியாவுத்தின் பூர் நகரின் மக்கள்தொகை 48,028 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இவ்வூரின் எழுத்தறிவு சதவீதம் 67% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 73% நபர்கள் ஆண்கள் மற்றும் 59% நபர்கள் பெண்களாவர். மக்கள் தொகையில்17% நபர்கள் 6 வயதுக்கு கீழ் உள்ளவர்களாகும். \n"}
{"id": "319855", "url": "https://ta.wikipedia.org/wiki?curid=319855", "title": "சதாத் பூர் குச்ரன்", "text": "சதாத் பூர் குச்ரன்\n\nசதாத் பூர் குச்ரன்\"(Sadat Pur Gujran)\" இந்தியாவின் தில்லி நகரில் உள்ள வடகிழக்கு மாவட்டத்தில் இருக்கும் ஒரு கணக்கெடுப்பில் உள்ள ஊராகும்.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி சியாவுத்தின் பூர் நகரின் மக்கள்தொகை 42,564 நபர்கள் ஆகும். இம்மக்கள்தொகையில் 72% நபர்கள் ஆண்கள் மற்றும் 52% நபர்கள் பெண்களாவர். இவ்வூரின் எழுத்தறிவு சதவீதம் 63% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 73% நபர்கள் ஆண்கள் மற்றும் 59% நபர்கள் பெண்களாவர். மக்கள் தொகையில்20% நபர்கள் 6 வயதுக்கு கீழ் உள்ளவர்களாகும். \n\nமாவட்டத்தில் அதிநவீன வசதிகள் கொண்ட பகுதிகளில் இந்நகரமும் ஒன்றாகும். எனினும், கழிவுநீர் காரணமாக சாலைப் போக்குவரத்து இரண்டு மூன்று ஆண்டுகளாக மிகவும் மோசமான நிலையில் உள்ளது.\nபிரதான சாலை அகலப்படுத்துதல், தில்லி மெட்ரோ மற்றும் திறந்த பாலம் போன்ற வரவிருக்கும் திட்டங்களால் இந்த பகுதி மேலும் நல்ல வளர்ச்சிக்கான வாய்ப்பு உள்ளது. எழைகள் , பணக்காரர்கள் இருவரும் சேர்ந்த சமுதாயமாக சதாத் பூர் காணப்படுகிறது. சமுதாய மக்களின் மேம்பாட்டிற்காக பல்வேறு நலவாழ்வுச் சங்கங்கள் இங்கு செயற்படுகின்றன. சதாத் பூர் விரிவுப் பகுதி அதின நவீன வசதிகள் கொண்ட ஒரு பகுதியாகும். இங்கு பல உடற்பயிற்சிக் கூடங்கள், தங்கும் விடுதிகள், பள்ளிகள் மற்றும் பண்ணை வீடுகள் முதலானவை உள்ளன.\n"}
{"id": "319862", "url": "https://ta.wikipedia.org/wiki?curid=319862", "title": "சைக்சின் குரங்கு", "text": "சைக்சின் குரங்கு\n\nசைக்சின் குரங்கு (Sykes' monkey) (\"செர்க்கோப்பித்தேக்கசு அல்போகுலாரிசு Cercopithecus albogularis\") என்னும் குரங்கு ஆங்கிலேய இயற்கையியலாளர் கேணல் வில்லியம் என்றி சைக்ஃசு (Colonel William Henry Sykes) (1790-1872) என்பாரின் பெயரால் வழங்கும் ஆப்பிரிக்காவில் காணப்படும் வெண்தொண்டைக் குரங்கு ஆகும். இதனை \"சமாங்கோ குரங்கு\" (Samango monkey) என்றும் அழைப்பார்கள். இக்குரங்கின் அறிவியல் இனப்பெயர் \"செர்க்கோப்பித்தேக்கசு\" (Cercopithecus) என்பதாகும். இப்பெயரில் இலத்தீனில் \"செர்க்கோசு\" என்பது \"கெர்க்கோசு\" (κέρκος) எனப்படும் கிரேக்க மொழிச் சொல்லிலிருந்து வந்ததாகும். இதன் பொருள் \"வால்\". \"பித்தேக்கசு\" என்பது கிரேக்கச்சொல்லான πίθηκος (ape) என்பதிலிருந்து பெற்றது. இதன்பொருள் வாலில்லா மாந்தக்குரங்கு, ஆங்கிலத்தில் ape, என்று பொருள். இதன் தமிழ்ப்பெயர் நெடுவால் பெருங்குரங்கு. இக்குரங்கு நீலக்குரங்கு என்னும் அதே இனத்தைச் சேர்ந்த குரங்குதான், ஆனால் தொண்டைப்பகுதியில் வெள்ளைத் திட்டு இருக்கும் எனவே வெண்தொண்டைக் குரங்கு என்றும் அழைக்கப்படுகின்றது. எத்தியோப்பியா, தென்னாப்பிரிக்கா, மக்களாட்சிக் காங்கோக் குடியரசு ஆகிய நாடுகளில் காணப்படுகின்றது. உச்சந்தலையிலும் வெண்கீற்றுகள் இழையோடு இருக்கும். \n\nSection::::உள்ளினங்கள்.\nஇதன் உள்ளினங்களாக 12 வகைகள் உள்ளன:\n"}
{"id": "319880", "url": "https://ta.wikipedia.org/wiki?curid=319880", "title": "மெத்தில் முப்புளோரோமெத்தேன்சல்போனேட்டு", "text": "மெத்தில் முப்புளோரோமெத்தேன்சல்போனேட்டு\n\nமெத்தில் முப்புளோரோமெத்தேன்சல்போனேட்டு \"(Methyl trifluoromethanesulfonate)\" CHFOS என்ற வேதி வாய்ப்பாடு கொண்ட ஒரு கரிமச் சேர்மம் ஆகும். நிறமற்ற நீர்மமான இச்சேர்மம் வேதியியலில் ஒரு மெத்திலேற்றும் முகவராகச் செயல்படுகிறது. அதிக சக்தி வாய்ந்தது என்றும் அதிக அபாயம் கொண்டது என்றும் இம்மெத்திலேற்றும் முகவர் கருதப்படுகிறது\n\nSection::::வினை.\nதண்ணீருடன் சேரும் போது இச்சேர்மம் தீவிரமான நீராற்பகுப்புக்கு உட்படுகிறது.\n\nபழமையானதும் அதிகமாக பயன்படுத்தப்படாததுமான மெத்தில் புளோரோ சல்போனேட்டு (FSO2OCH3) என்ற மெத்திலேற்றும் முகவருடன் இச்சேர்மம் நெருங்கிய தொடர்பு கொண்டுள்ளது.மெத்தில் அயோடைடு போன்ற பாரம்பரிய மெத்திலேற்றும் முகவர்களை விட இச்சேர்மங்கள் அதிக வேகத்தில் ஆல்கைலேற்றம் செய்கின்றன.\n\n(CH)O > CFSOOCH ≈ FSOOCH > (CH)SO > CHI(CH3)3O+ > CF3SO2OCH3 ≈ FSO2OCH3 > (CH3)2SO4 > CH3I என்பது மெத்திலேற்றும் முகவர்கள் தொடர்பான ஒரு தரவரிசையாகும். காரத்தன்மை குறைந்த வேதி வினைக்குழுக்களான ஆல்டிகைடுகள், அமைடுகள், நைட்ரைல்கள் போன்றனவற்றை மட்டும் இச்சேர்மம் ஆல்கைலேற்றம் செய்கிறது. பென்சீன் அல்லது பெரிய மூலக்கூறுகளான இரண்டாம் நிலை, மூன்றாம் நிலை பியூட்டைல் பிரிடின்களை இது மெத்திலேற்றம் செய்வதில்லை\n"}
{"id": "319882", "url": "https://ta.wikipedia.org/wiki?curid=319882", "title": "சித்தார்த்த பாசு", "text": "சித்தார்த்த பாசு\n\nசித்தார்த்த பாசு என்பவர் இந்தியத் தொலைக் காட்சி நிகழ்ச்சிகள் தயாரிப்பாளர், இயக்குநர் மற்றும் வினா விடை நிகழ்ச்சி நடத்தும் ஆசிரியர் ஆவார். இந்தி, மலையாளம் மற்றும் தமிழ்த் திரைப்படங்களில் நடித்து உள்ளார். பிக் சைனர்ஜி மீடியா என்ற ஒரு குழுமத்தின் தலைவராகவும் மேலாண் இயக்குநராகவும் இருந்து வருகிறார்.\n\nSection::::இளமைக்காலம்.\nசித்தார்த்த பாசு கொல்கத்தாவில் பிறந்தார். மும்பை, தில்லி, சென்னை ஆகிய நகரங்களில் இவர் வளர்ந்தார். பள்ளிக் கல்வியை \nமும்பையிலும் தில்லியிலும் முடித்தார். சென்னையில் கேந்திரிய வித்யாலயாவிலும் இந்தியத் தொழில் நுட்ப நிலையத்திலும் பயின்றார்.\n\nSection::::தொலைக்காட்சிப் பணி.\n1985 இல் தூர்தர்சனில் வினா விடை நேரம் என கல்லூரி மாணவர்களுக்கிடையே ஒரு போட்டி நிகழ்ச்சியை நடத்தினார்.\nதூர்தர்சன் மட்டுமல்லாது பி.பி.சி. ஸ்டார் வேர்ல்ட் ஆகிய தொலைக்காட்சிகளிலும் வினா விடை நிகழ்ச்சிகளை நடத்தினார் \nஸ்டார் பிளஸ் தொலைக்காட்சியில்  கோன் பனேகா குரோர்பதி என்ற நிகழ்ச்சியை நடத்தினார்.\n\n36 வயதினிலே என்ற தமிழ்த் திரைப்படத்திலும் சில இந்தி, மலையாள திரைப்படங்களிலும் நடித்துள்ளார். பொது அறிவு மற்றும் வினா விடைகள் தொடர்பான நூல்கள் சில எழுதியுள்ளார்.\n\nSection::::மேலும் பார்க்க.\nhttp://www.thehindu.com/features/metroplus/radio-and-tv/The-mastermind/article14468983.ece\n"}
{"id": "319883", "url": "https://ta.wikipedia.org/wiki?curid=319883", "title": "கார்பனைல் நீக்கம்", "text": "கார்பனைல் நீக்கம்\n\nகார்பனைல் நீக்கம் \"(Decarbonylation)\" என்பது ஒரு வேதிச் சேர்மத்திலிருந்து ஒன்று அல்லது அதற்கு மேற்பட்ட கார்பனைல் குழுக்கள் நீக்கப்படுகின்ற வினையைக் குறிப்பதாகும். பல கரிமக் கார்பனைல் சேர்மங்கள் இத்தகைய கார்பனைல் நீக்க வினையில் ஈடுபடுகின்றன. உலோகக் கூட்டும வினையூக்கிகளின்: முன்னிலையில் ஆல்டிகைடுகளை, ஆல்க்கேன்களாக மாற்றுவதற்கு இவ்வினை பயன்படுகிறது.\nRCHO → RH + CO\n\nஒரு வேதி வினைக்குழு நீங்கிவிடுவதால் பொதுவாக கார்பனைல் நீக்க வினை விரும்பப்படுவதில்லை. இவ்வகை வினைகள் உலோக அசைல் ஐதரைடுகள் வழியாக நிகழ்கின்றன. கீட்டோன்களும், கார்பனைல் குழுவைக் கொண்டுள்ள பிற சேர்மங்களும் ஆல்டிகைடுகளை விடவும் அதிகமான தடையை கார்பனைல் நீக்கத்திற்கு அளிக்கின்றன.\n\nகார்பனைல் நீக்க வினைக்கு எதிர் வினையான வேதிப் பிணைப்பில் கார்பனைலேற்றும் வினை ஒரு பொதுவான வினையாகவும், தொழிற்சாலை முறைகளில் தொடர்பு கொண்ட வினையாகவும் கருதப்படுகிறது. மேலும், இந்நீக்க வினையானது கார்பனைலேற்ற வினைக்கு போட்டி வினையாகவும் கருதப்படுவதுண்டு.\n"}
{"id": "319884", "url": "https://ta.wikipedia.org/wiki?curid=319884", "title": "திரிபலா", "text": "திரிபலா\n\nதிரிபலா \"(Triphala)\" என்பது இந்திய பாரம்பரிய ஆயுர்வேத மருந்துகளில் தலையானதாகக் கருதப்படுகிறது. இது ஒரு முழுமையான வேதிப்பொருளாகவும், காயகல்பமாகவும் கருதப்படுகிறது. மூலிகைகளான கடுக்காய் (Terminalia chebula), தான்றிக்காய் (Terminalia belerica), நெல்லிக்காய் (Emblica officinalis) ஆகிய முக்கனிகள் சேர்ந்த கலவையே, திரிபலா என்றழைக்கப்படுகிறது. உலகம் முழுவதும் ஆயுர்வேத மருத்துவர்களால், பெரும்பாலான நோய்களுக்கு மருந்தாகப் பயன்படுத்தப்படுகிறது. சித்தமருத்துவர்களால், மனித உடலின் பித்தம், கபம், சூடு போன்றவை சமன்படுத்தப்படுவதாக நம்பப்படுகிறது.\n\nSection::::தனித்தனி இயல்புகள்.\nSection::::கடுக்காய்.\nஇதனை ஹரீதகி என்றும், பிராணதா என்றும் மருத்துவர்கள் அழைப்பார்கள். மேலும், விஜயா, அமிர்தா, காயஸ்தா, ஹேமவதி, பத்யா, சிவா என்ற பெயர்களும் உண்டு. அறுசுவையில் உப்பைத் தவிர, பிற ஐந்து சுவைகளும் கொண்டதாக உள்ளது. கடுக்காயின் விதைகள், நஞ்சு என்பதால், அவற்றை நீக்கிய பின்புதான் பயன்படுத்த வேண்டும். கடுக்காயில் ஏழு வகைகள் உள்ளதென சித்த மருத்துவ நூல்கள் குறிப்பிடுகின்றன.\n\nSection::::தான்றி.\nதான்றிக்காயை, கர்ஷம், அக்ஷம் என்பர். இதன் அடிமரம் பத்து அடிகள் அகலமும், உச்சிப்பகுதி 120 அடி வரைகூட வளரும் இயல்புடையதால், மஹாவிருக்ஷமாகக்(உயரியத் தாவரம்) கருதப்படுகிறது. நுரையீரல் நோய்களுக்கு, பல முறைகளில் நோயாளிக்கு ஏற்ற வகையில், சித்தமருத்தவர்களால் மருந்தாகத் தரப்படுகிறது.\n\nSection::::நெல்லிக்காய்.\nஇதனை வயஸ்தா என்று அழைக்கின்றனர். வயஸ்தா என்று சொன்னால் மூப்படையாமல் காக்கச் செய்வது என்று பொருளாகும். இதற்குச் சிவா என்றும், பலம் என்றும், தாத்ரீ பலம், அமிர்தா என்றும் அழைப்பர். உப்புச்சுவை இல்லாதது. அதிக அளவில் வைட்டமின் சி, இதர ஊட்டச்சத்துகள் நிறைந்துள்ளன.\n\nSection::::திரிபலா சூரணம்.\nமேற்கூறிய மூன்று இயற்கையான உலர்ந்த பொருட்களை சமஅளவு எடுத்து, இடிப்பதினால் வரும் கூட்டு மாவுப் பொருளே \"திரிபலா சூரணம்\" ஆகும். இதனை சித்தமருத்துவத்தில் கூறப்படும் வெறுக்கடி அளவு எடுத்து, தேன் கலந்து உண்டால், இதன் பலன் இரட்டிப்பாகும் என சித்த மருத்துவர் கூறுகின்றனர்.\n\nSection::::கிடைப்பதாகக் கூறப்படும் பயன்கள்.\nதிரிபலா சூரணத்தை, ஒவ்வொரு நாளும் உண்டால், நமது நோய் எதிர்ப்புத்திறன் மேம்படும். வளர்சிதை மாற்றம் சீராகும். செரிமானம் சீராகும்.குருதியின் சிறப்பியல்புகள் மேலோங்கும்.. கல்லீரல், நுரையீரலில் புண்கள் நீங்கும் தன்மை அதிகமாகும். மஞ்சள் காமாலை, ஈழை நோய் இருப்பவர்களுக்கு, உரிய ஊட்டத்தை தருகிறது. தோலின் அரிப்பு, கருமை, சிவப்புப் புள்ளிகளுக்கும், பாதத்தின் பித்த வெடிப்புகளுக்கும் பூச்சு மருந்தாகவும் பயன்படுகிறது.\n\nமேற்கூறிய மருத்துவப்பயன்களிலும், இதன் தயாரிப்பிலும் மாறுபட்ட கருத்துக்கள், ஆயுர்வேத மருத்துவர்களிடம் திகழ்கிறது.\n\nSection::::வேதிக்கூறுகள்.\nஇதிலுள்ள வேதிக்கூறுகள் இன்னும், சோதனைச்சாலையில் ஆயப்படவில்லை. எனினும், சில அடிப்படைத் தேவையான, மனித உடலுக்கு நன்மை பயக்கும், நல்ல வேதிப்பொருட்கள்(gallic acid, chebulagic acid, & chebulinic acid) இருப்பதாக பரவலாக நம்பப்படுகிறது. திரிபலாவில் உயிர் வளியேற்ற எதிர்ப்பொருள் இருப்பதாக, எலிகளில் நடத்தப்பட்ட சோதனைகளில் தெரியவருகிறது. எனினும், மனிதனிடத்தில் ஆய்வுகள் நடத்தப்படவில்லை.\n"}
{"id": "319886", "url": "https://ta.wikipedia.org/wiki?curid=319886", "title": "சென்னை வானொலி நிலையம்", "text": "சென்னை வானொலி நிலையம்\n\nசென்னை வானொலி நிலையம் இந்தியாவின் தமிழ் நாடு மாநிலத்தின் தலைநகர் சென்னையில் அமைந்துள்ள வானொலி நிலையமாகும். அனைத்திந்திய வானொலியின் ஒரு அங்கமாக இந்நிலையம் இருக்கிறது. 2013ஆம் ஆண்டு சென்னை வானொலி நிலையம் பவழ விழா கொண்டாடியது.\n\nSection::::வரலாறு.\nSection::::தோற்றமும் வளர்ச்சியும்.\n\"ஆல் இந்தியா ரேடியோவின் சென்னை வானொலி நிலையம்\" என்ற பெயரில் இப்பொழுது இயங்கிவரும் வானொலி நிலையம் பல்வேறு பெயர்களால் அழைக்கப்பட்டு வந்துள்ளது.\n\nஉலகில் முறையான வானொலி ஒலிபரப்பு முதன் முதலில் அமெரிக்காவில் 1920 ஆம் ஆண்டு இயங்கத் தொடங்கியது. 1922 ஆம் ஆண்டு லண்டனில் முறையான ஒலிபரப்பு ஆரம்பிக்கப்பட்டது. \n\nஇரண்டு ஆண்டுகளின் பின்னர், 1924 இல், மெட்ராஸ் பிரெசிடென்சி ரேடியோ கிளப் என்ற அமைப்பு ஏற்படுத்தப்பட்டது. எழும்பூர் ஹாலோவே கார்டனில் இந்த அமைப்பு இயங்கியது. அமைப்புக்கு சி. வி. கிருஷ்ணசுவாமி செட்டி தலைவராக இருந்தார். இவர்கள் 40 வாட் ஒலிபரப்பு திறனுள்ள ஒரு கருவி மூலம் 1924 ஜூலை 31-ந்திகதியிலிருந்து ஒரு வானொலி ஒலிபரப்பு ஆரம்பித்தார்கள். பின்னர் 200 வாட் திறனுள்ள ஒரு ஒலிபரப்புக் கருவியை நிறுவி ஒவ்வொரு நாள் மாலையிலும் இரண்டரை மணி நேரம் ஒலிபரப்பு செய்தார்கள். இசை, பேச்சு என்பன ஒலிபரப்பாகின. சனி, ஞாயிறு மற்றும் விடுமுறை நாட்களில் காலையிலும் ஒலிபரப்பினார்கள்.\n\nநிதி நெருக்கடி காரணமாக இந்த அமைப்பு 1927 ஆம் ஆண்டு மூடப்பட்டது. இவர்கள் தமது வானொலி ஒலிபரப்புக் கருவியை சென்னை மாநகராட்சிக்குக் கொடுத்து விட்டார்கள். மாநகராட்சி 1930 ஏப்ரல் 1-ந் திகதியிலிருந்து மாலை 5.30 தொடக்கம் இரவு 7.30 வரை நிகழ்ச்சிகள் ஒலிபரப்பினார்கள். பள்ளிப் பிள்ளைகளுக்காக பள்ளி நாட்களில் மாலை 4 மணியிலிருந்து 4.30 வரை இசைப் பயிற்சியும் கதைகளும் ஒலிபரப்பினார்கள்.<br>\nஞாயிற்றுக்கிழமைகளிலும் விடுமுறை நாட்களிலும் காலை 10 மணியிலிருந்து 11 மணி வரை \"கிராமபோன்\" இசை ஒலிபரப்பானது. மாதத்தில் ஒரு திங்கட்கிழமை மட்டும் மாலை 5.30 தொடக்கம் 7.30 வரை மேற்கத்தைய இசை ஒலிபரப்பானது.\n\nமக்கள் இவற்றைக் கேட்பதற்காக மெரீனா கடற்கரை, ராபின்சன் பார்க், பீபள்ஸ் பாக், உயர் நீதிமன்ற கடற்கரை போன்ற இடங்களில் 6 ஒலிபெருக்கிகள் பொருத்தப்பட்டன. 14 கார்ப்பரேசன் பள்ளிகளுக்கு சிறிய வானொலிப் பெட்டிகள் வழங்கப்பட்டன.\n\nஇந்த ஒலிபரப்பு சேவை 1938 ஆம் ஆண்டு ஜூன் மாதம் 16-ந் திகதி அனைத்திந்திய வானொலியால் பொறுப்பேற்கப்பட்டது. வானொலி நிலையம் எழும்பூர் மார்ஷல் தெருவில் அமைக்கப்பட்டது. அப்போது சென்னை மாகாண கவர்னராக இருந்த எர்ஸ்கின் பிரபு நிலையத்தைத் தொடங்கி வைத்தார். முதல் நாளன்று டி. கே. பட்டம்மாளின் இசைக்கச்சேரி ஒலிபரப்பானது. இரண்டாம் நாள் எஸ். ராஜம் இசைக்கச்சேரி செய்தார். அவருக்குப் பக்கவாத்தியமாக கோவிந்தசாமி நாயக்கர் வயலினும், மதராஸ் ஏ. கண்ணன் மிருதங்கமும் வாசித்தனர். \n\nஅப்போது மதராஸ் வானொலி நிலையம் என்றே அழைக்கப்பட்டது. இதன் முதல் இயக்குநராக விக்டர் பரஞ்சோதி நியமிக்கப்பட்டார்.\n\n1975ஆம் ஆண்டிற்குப் பிறகு தொலைக்காட்சி பரவலாக வருவதற்கு முன்புவரை, அப்போதைய மாகாண மக்களின் முக்கிய பொழுதுபோக்கு அம்சமாக சென்னை வானொலி நிலையம் இருந்தது.\n\nSection::::மாதமிரு இதழ்.\nவானொலி என்ற பெயரில் ஒரு மாதமிரு இதழ் வெளியிடப்பட்டது. வரவிருக்கும் இரண்டு வாரங்களுக்கு என்னென்ன நிகழ்ச்சிகள் ஒலிபரப்பாகும் என்ற விபரமும், ஏனைய தகவல்களும் இந்த இதழில் இடம் பெற்றன. \n\nஅக்காலத்தில் இசை நிகழ்ச்சிகளே கூடுதலாக ஒலிபரப்பாகின. இசைப் பயிற்சி நிகழ்ச்சிகளும் ஒலிபரப்பாகின. பயிற்சியில் இடம்பெறப்போகும் பாடலின் ராகம், அதன் ஆரோகண, அவரோகணங்கள், தாளம், குறியீடுகள், பாடல் வரிகள், இயற்றியவர், இசையமைத்தவர், சொல்லிக்கொடுக்கப் போகும் ஆசிரியர் யார், கற்றுக்கொள்ளப்போகும் மாணவர் யார், யார் போன்ற விபரங்கள் வானொலி இதழில் கொடுக்கப்பட்டன. 1987 ஆம் ஆண்டு இந்த இதழ் வெளியீடு நிறுத்தப்பட்டது.\n\nSection::::சென்னை வானொலி நிலையத்தின் சேவைகள்.\nசென்னை வானொலி மத்திய அலைவரிசையிலேயே ஒலிபரப்பி வந்தது. இதனால் இதன் ஒலிபரப்பு சென்னை நகரிலும் அதனைச் சுற்றியிருந்த சில பகுதிகளிலும் மட்டுமே கேட்க முடிந்தது. அக்காலத்தில் தெலுங்கு பேசும் மக்களுக்கும் தமிழ் பேசும் மக்களுக்கும் சென்னை நகரமே தலை நகராக இருந்தது. அதனால் சென்னையில் பெருமளவு தெலுங்கு பேசும் மக்களும் வாழ்ந்தார்கள். அத்துடன், இந்தியாவில் ஆங்கிலேய ஆட்சி இருந்ததால் ஆங்கிலம் பேசும் மக்களும் வாழ்ந்தார்கள். ஆகவே சென்னை வானொலியில் தமிழ், தெலுங்கு, ஆங்கிலம் ஆகிய மூன்று மொழிகளிலும் நிகழ்ச்சிகள் ஒலிபரப்பாகின. \nஒரு அலைவரிசையில் ஒலிபரப்பிக் கொண்டிருந்த சென்னை வானொலி பின்னர் சென்னை-1, சென்னை-2 என இரண்டு அலைவரிசைகளில் ஒலிபரப்பத்தொடங்கியது. சென்னை-1 அலை வரிசையில் கூடுதலாகத் தமிழ் மொழியிலும், சென்னை-2 அலைவரிசையில் தெலுங்கு, ஆங்கிலம் ஆகிய மொழிகளிலும் நிகழ்ச்சிகள் ஒலிபரப்பாகின. கன்னடம், மலையாளம் ஆகிய ஏனைய தென்னிந்திய மொழிகளிலும் சில நிகழ்ச்சிகள் ஒலிபரப்பாகின.<br>\nஎழும்பூரில் இயங்கி வந்த வானொலி நிலையம், 1954 ஆம் ஆண்டு காமராஜர் சாலை கலங்கரை விளக்கத்துக்கு எதிரே தற்போதுள்ள இடத்துக்கு மாற்றப்பட்டது. வசதியான இடத்துக்கு மாற்றப்பட்டபின் ஒலிபரப்புகளும் அதிகரிக்கப் பட்டன. சிற்றலையிலும் நிகழ்ச்சிகள் ஒலிபரப்பப்பட்டன. இதன் மூலம் தமிழ் நாடு முழுவதிலும் மட்டுமன்றி அயல் ஆந்திரா, கர்நாடகா, கேரளா, இலங்கை போன்ற இடங்களிலும் சென்னை வானொலி நிகழ்ச்சிகளை மக்கள் கேட்க முடிந்தது.\n\nதென்கிழக்கு ஆசிய சேவை என மற்றொரு சேவை சிற்றலையில் ஒலிபரப்பானது. இந்த ஒலிபரப்பை சிங்கப்பூர், மலேசியா, தாய்லாந்து, இலங்கை, இந்தோனேசியா போன்ற பல தெற்கு ஆசிய நாடுகளில் கேட்க முடிந்தது.\n\nஅனைத்திந்திய வானொலியில் வர்த்தக ஒலிபரப்புகளைச் சேர்ப்பது என்று அரசு தீர்மானித்தபின்னர் விவித பாரதி ஒலிபரப்புகள் நாடு முழுவதும் ஒலிபரப்பு ஆரம்பித்தன. சென்னை வானொலியும் விவித பாரதி ஒலிபரப்பை ஆரம்பித்து நடத்தி வருகிறது.\n\nபின்னர் பண்பலை எனப்படும் எஃப். எம். (Frequency Modulation) அலைவரிசையில் ஒலிபரப்புகள் நாடு முழுவதிலும் ஆரம்பிக்கப்பட்டன. சென்னை வானொலியில் எஃப். எம். ரெயின்போ, எஃப். எம். கோல்ட் என இரு ஒலிபரப்புகள் ஆரம்பிக்கப்பட்டு ஒலிபரப்பாகி வருகிறது.\n\nSection::::சென்னை வானொலி நிலைய நிகழ்ச்சிகள்.\n1938 ஜூன் 16-ந் திகதி சென்னை வானொலியாக முறைப்படி இயங்கத் தொடங்கியபோது முதன்முதலாக ராஜாஜியின் உரை ஒலிபரப்பானது. <br>\nஇதன் பின்னர் பல அறிஞர்கள், அரச நிர்வாகத்தினர், அதிகாரிகள், சமூக சேவையாளர்கள், சமயப் பெரியார்கள் இன்னும் பலதரப்பட்டவர்கள் உரையாற்றியுள்ளனர். \n\nஆரம்ப காலங்களில் ஒலிப்பதிவு செய்து ஒலிபரப்பும் வசதி இருக்கவில்லை. இதனால் ஒரு நிகழ்ச்சி ஏற்பாடு செய்தால், அதில் சம்பந்தப்பட்டவர் குறிப்பிட்ட நேரத்தில் நிலையத்துக்கு வந்து பேசவோ, பாடவோ வேண்டியிருந்தது. பின்னர் ஒலிப்பதிவு முறை வந்த பின்னர் பல நிகழ்ச்சிகள் முன்னரே ஒலிப்பதிவு செய்யப்பட்டு குறித்த நேரத்தில் ஒலிபரப்பானது.\n\nSection::::கல்வி நிகழ்ச்சிகள்.\nகல்வித் துறையில் தொடக்கப்பள்ளி முதல் உயர்நிலைப் பள்ளி வரையிலான மாணவர்களுக்குக்கான ஒவ்வொரு துறை பாடத்திலும் வல்லுநர்களால் பாடத்திட்டம் வகுக்கப்பட்டு அவை ஒலிபரப்பாகி வந்தன. இதனால் துறைவாரியான ஆசிரியர்கள் இல்லாத பள்ளி மாணவர்கள் பெரிதும் பயனடைந்தனர்.\n\nSection::::விவசாய நிகழ்ச்சிகள்.\nவிவசாயத்துறையில் விவசாயிகளுக்குத் தேவையான தகவல்களை துறை வல்லுநர்களைக் கொண்டு விவசாய நிகழ்ச்சிகள் மூலம் விவசாயிகளுக்கு தெரிவித்து வந்தார்கள். \"ஆடுதுறை 27\" என 90 நாட்களில் மகசூல் ஆகும் நெல்ரகம் அறிமுகப்படுத்தப் பட்டபோது அது பற்றிய முழு விபரங்களையும் சென்னை வானொலி ஒலிபரப்பியதால் விவசாயிகள் அந்த நெல்லை \"ரேடியோ நெல்\" எனத் தங்களுக்குள் கூறிக்கொள்வார்கள்.\n\nSection::::இளைய பாரதம்.\nஇளைஞர்களுக்காக ஏனைய மாநிலங்களிலிருந்த வானொலி நிலையங்கள் \"யுவவாணி\" என்ற பெயரில் ஒலிபரப்பிய நிகழ்ச்சியை, சென்னை நிலையம் \"இளைய பாரதம்\" எனப் பெயரிட்டு ஒலிபரப்பியது. இந்த நிகழ்ச்சியை இளைஞர்களே தயாரித்து ஒலிபரப்பினார்கள்.\n\nSection::::சிறுவர் நிகழ்ச்சிகள்.\nசிறுவர்களுக்காக \"பாப்பா மலர்\", \"சிறுவர் சோலை\" போன்ற நிகழ்ச்சிகளைச் சென்னை வானொலி நிலையம் ஒலிபரப்பியது. இதில் சிறுவர்கள் நேரில் கலந்து கொள்வார்கள். அவர்களை ஒருங்கிணைத்து ஒரு ஒலிபரப்பாளர் நிகழ்ச்சியை நடத்துவார். அவரை \"வானொலி அண்ணா\" என சொல்வார்கள். \"வானொலி அண்ணா\"வாக நிகழ்ச்சியை (ஒருவர் பின் ஒருவராக) நடத்தியவர்கள் ஐயாசாமி, கூத்தப்பிரான், என். சி. ஞானப்பிரகாசம் ஆகியோர். 1994 ஆம் ஆண்டு டிசம்பர் 23-ந் திகதி சிறுவர் சோலை நிகழ்ச்சியை வானொலி அண்ணாவாக இருந்து நடத்திய என். சி. ஞானப்பிரகாசம், \"அரும்பு இல்லம்\" என ஆதரவற்ற குழந்தைகளுக்காக நடத்தப்பட்ட ஒரு இல்லத்திற்கு நேரில் சென்று நடத்தினார். அந்த நிகழ்ச்சியை திண்டிவனத்தில் கேட்ட ஒரு தாயும் தந்தையும் அன்றைய நிகழ்ச்சியில் பேசிய இரு சிறுவர்களின் குரல் காணாமல் போன தங்கள் மகன்களின் குரல் போல இருப்பதாக வானொலி நிலையத்துக்குத் தெரிவித்தனர். அவர்களை நிலையத்துக்கு வரவழைத்து குறிப்பிட்ட இல்லத்துக்கு அழைத்துச் சென்று சிறுவர்களைப் பெற்றோருடன் சேர்த்து வைத்தது சென்னை வானொலி.\n\nSection::::நலவாழ்வு.\n\"ஆரோக்கிய பாரதம்\" என்ற நிகழ்ச்சி மூலம் தேசிய நலத்திட்டங்களை மக்களுக்குச் சென்னை வானொலி எடுத்துச் சொன்னது. நோய்களைப் பற்றிய விழிப்புணர்வை மக்களிடையே ஏற்படுத்தி காசநோய் தடுப்புத்திட்டம், தேசிய கண்பார்வை இழப்புத் தடுப்புத்திட்டம், தேசிய தடுப்பூசிகள் திட்டம், ஒருங்கிணைந்த குழந்தைகள் வளர்ச்சித் திட்டம் போன்ற பல்வேறு திட்டங்களைப் பற்றியும் திட்டங்களின் பலன்களைப் பற்றியும், அந்தந்தத் துறையைச் சேர்ந்த வல்லுநர்கள், மருத்துவர்கள் மூலமாக விளக்கங்கள் கொடுத்து ஒலிபரப்பியது.\n\nSection::::மெல்லிசை.\nஇசை நிகழ்ச்சிகளில் கருநாடக சங்கீதக் கச்சேரிகள் தவிர மெல்லிசை, சேர்ந்திசை எனத் தனிப்பாடல்கள் ஒலிபரப்பாகின. மெல்லிசைப் பாடல்களை உருவாக்க, பிரபல திரைப்பட இசையமைப்பாளர் டி. ஆர். பாப்பா தலைமையில் ஒரு குழு உருவாக்கப்பட்டது. சேர்ந்திசை நிகழ்ச்சி குழுவுக்கு எம். பி. ஸ்ரீநிவாசன் தலைவராக இருந்தார். இந்தப் பாடல்களில் இசை, குரல், வார்த்தை என்பனவற்றுக்கு முக்கியத்துவம் தரப்பட்டு அதிக வாத்தியங்கள் சேர்க்கப்படாமல் உருவாக்கப் பட்டன.\n\nSection::::கருநாடக இசை.\nஒவ்வொரு நாளும் இரவு 7.30 முதல் 9 மணி வரை கருநாடக இசைக் கச்சேரிகள் இடம்பெற்றன. அரியக்குடி இராமானுஜ ஐயங்கார், செம்மங்குடி சீனிவாச ஐயர், செம்பை வைத்தியநாத பாகவதர், டி. கே. பட்டம்மாள், ஜி. என். பாலசுப்பிரமணியம், எம். எஸ். சுப்புலட்சுமி, டி. பிருந்தா, முக்தா, என். சி. வசந்தகோகிலம், டி. கே. ரங்காச்சாரி, வி. வி. சடகோபன் ஆகியோரின் வாய்ப்பாட்டு நிகழ்ச்சிகள் தொடர்ந்து இடம்பெற்றன.\n\nகும்பகோணம் ராஜமாணிக்கம் பிள்ளை, மைசூர் டி. சௌடையா ஆகியோரின் வயலின் இசை நிகழ்ச்சிகள் பெரும் வரவேற்பு பெற்றவை.\n\nடி. என். ராஜரத்தினம் பிள்ளை, திருவெண்காடு சுப்பிரமணிய பிள்ளை, பி. எஸ். வீருசாமி பிள்ளை, குழிக்கரை பிச்சையப்பா, இஞ்சிக்குடி பிச்சைக்கண்ணு, சேக் சின்ன மௌலானா ஆகியோரின் நாதசுவர இசைக் கச்சேரிகள் ஒலிபரப்பப்பட்டன.\n\nடி. ஆர். மகாலிங்கம், பல்லடம் சஞ்சீவ ராவ், டி. என். சுவாமிநாத பிள்ளை ஆகியோரின் புல்லாங்குழல் இசை நிகழ்ச்சிகளும் ஒலிபரப்பப்பட்டன.\n\nதாள வாத்தியக் கச்சேரி எனும் இசை நிகழ்ச்சி இரசிகர்களிடையே பெரும் புகழினைப் பெற்றது.\n\nSection::::அரும்பெரும் பொக்கிஷம்.\nசென்னை வானொலி நிலையத்தில் 75 ஆண்டுகளுக்கும் மேற்பட்ட காலப் பகுதியில் ஒலிப்பதிவு செய்யப்பட்ட பேச்சுகள், இசைக் கச்சேரிகள், கதா காலட்சேபங்கள், நாடகங்கள், வில்லுப்பாட்டு போன்ற கிராமியக் கலை நிகழ்ச்சிகள் போன்றவற்றின் ஒலிப்பதிவு நாடாக்கள் பாதுகாக்கப்பட்டு பேணப்படுகின்றன. இவற்றினை எண்முறைக்கு (Digital) முறைக்கு மாற்றி வருகிறார்கள். \n\nராஜாஜி, பம்மல் சம்பந்த முதலியார், பெரியார், காமராஜர், சர். சி. பி. ராமசாமி ஐயர், எஸ். சத்தியமூர்த்தி, ருக்மணிதேவி அருண்டேல், சரோஜினி நாயுடு போன்ற தலைவர்களின் குரல்கள் அடங்கிய பதிவுகள் இங்கே உள்ளன.\n\nஅனந்தராம தீட்சிதர், கிருபானந்தவாரியார், வாகீச கலாநிதி கி. வா. ஜகந்நாதன், கி. ஆ. பெ. விசுவநாதம், கீரன் ஆகியோரது மேடைப் பேச்சுக்கள் அடங்கிய பதிவுகளும் இங்கே பாதுகாக்கப்படுகின்றன. கிருபானந்த வாரியாரது பதிவுகள் மட்டும் நூற்றுக்கும் மேல் உள்ளன.\n\nஎம். ஜி. ஆர், கண்ணதாசன், டி. எஸ். பகவதி, சிவாஜி கணேசன், பாரதிதாசன், கொத்தமங்கலம் சுப்பு, பி. எஸ். ராமையா, டி. ஆர். மகாலிங்கம், கவிமணி ஆகியோரது பதிவுகளும் இங்கே உள்ளன.\n\nகோட்டையில் ஆங்கிலேயக் கொடியினை இறக்கிவிட்டு இந்தியத் தேசியக் கொடியினைச் சுதந்திரத்திற்கு முன்பே ஏற்றிய பாஷ்யம் ஆர்யா அவர்கள் கொடி ஏற்றிய உடன் கோட்டையில் ஆற்றிய உரையின் அரிய பதிவு இன்றும் சென்னை வானொலி நிலையத்தில் உள்ளது.\n\nஇவை தவிர கருநாடக இசைக் கலைஞர்களின் எண்ணற்ற இசைப்பதிவுகள் சென்னை வானொலி நிலையத்தில் உள்ளன.\n\n"}
{"id": "319892", "url": "https://ta.wikipedia.org/wiki?curid=319892", "title": "தந்தை (திரைப்படம்)", "text": "தந்தை (திரைப்படம்)\n\nதந்தை 1953 ஆம் ஆண்டு வெளியான ஒரு இந்திய தமிழ்த் திரைப்படமாகும். எம். ஆர். எஸ். மணி இயக்கத்தில் உருவான இத்திரைப்படத்தில் பிரேம் நசீர், பி. எஸ். சரோஜா ஆகியோர் முக்கிய பாத்திரங்களில் நடித்திருந்தனர். இது 1952 ஆம் ஆண்டு வெளியான \"அச்சன்\" (Achan) என்ற மலையாளத் திரைப்படத்திலிருந்து மொழிமாற்றம் செய்யப்பட்ட திரைப்படமாகும்.\n"}
{"id": "319894", "url": "https://ta.wikipedia.org/wiki?curid=319894", "title": "ஆண்டர்சன் தீவு (அந்தமான் தீவுகள்)", "text": "ஆண்டர்சன் தீவு (அந்தமான் தீவுகள்)\n\nஆண்டர்சன் தீவு \"(Anderson Island)\" அந்தமான் தீவுகளில் ஒரு தீவாகும். இந்தியாவின் ஒன்றியப் பகுதியான அந்தமான் நிக்கோபார் தீவுகளின் நிர்வாக மாவட்டமான வடக்கு மற்றும் மத்திய அந்தமான் மாவட்டத்தின் ஒரு பகுதியாக இத்தீவு உள்ளது. தலைநகரம் போர்ட் பிளேரிலிருந்து வடக்கில் 117 கிலோமீட்டர் (73 மைல்) தொலைவில் இத்தீவு அமைந்துள்ளது. \n\nSection::::புவியியல்.\nஇண்டர்வியூ தீவின் ஒரு பகுதியான இத்தீவு, ஆசுடின் நீர்சந்திக்கு மேற்கில் செவ்வக வடிவில் பவளப் பாறை வகைத் தீவாக உள்ளது. வடக்கு அந்தமான் தீவையும்,நடு அந்தமான் தீவையும் ஆசுடின் நீர்சந்தி பிரிக்கிறது.\n\nSection::::நிர்வாகம்.\nஆண்டர்சன் தீவும் இதனுடன் இணைந்த இண்டர்வியூ தீவுத் தொகுதியும் மாயாபந்தர் தாலுக்காவால் நிர்வகிக்கப்படுகிறது. \n"}
{"id": "319898", "url": "https://ta.wikipedia.org/wiki?curid=319898", "title": "ரபி ராய்", "text": "ரபி ராய்\n\nரபி ராய் (Rabi Ray (பிறப்பு: 26 நவம்பர் 1926), இந்திய இடதுசாரி சோசலிச அரசியல்வாதியும், மக்களவை மக்களைத் தலைவரும், ஜனதா தளத்தின் தலைமையிலான இந்திய நடுவண் அரசில் அமைச்சராகவும் பணியாற்றியவர். ஒடிசா மாநிலத்தவரான ரபி ராய், 1948-இல் சோசலிசக் கட்சியில் இணைந்தார். பின்னர் சம்யுக்த சோசலிசக் கட்சியிலும், நெருக்கடி நிலையின் போது ஜனதா தளக் கட்சியிலும் பணியாற்றியவர்.\n\nSection::::அரசியல்.\n1967-இல், புரி மக்களவைத் தொகுதியிலிருந்து, 4வது மக்களவைக்கு உறுப்பினராகத் தேர்ந்தெடுக்கப்பட்டார். \nபின்னர் இந்திய நாடாளுமன்ற மாநிலங்களவை உறுப்பினராக 1974 முதல் 1980 முடிய பணியாற்றினார். மொரார்ஜி தேசாய் தலைமையிலான அமைச்சரவையில் சுகாதாரம், குடும்ப நலத் துறை அமைச்சராக 1979 முதல் 1980 முடிய பணிபுரிந்தார்.\n\n1989-இல் ஒடிசா மாநிலத்தின் கேந்திரபாரா மக்களவைத் தொகுதியிலிருந்து ஜனதா தளக்கட்சியின் சார்பாக 9வது மக்களவைக்கு தேர்ந்தெடுக்கப்பட்டார். 19 டிசம்பர் 1989-இல், இந்திய மக்களவைத் தலைவராகத் ஒருமனதாக தேந்தெடுக்கப்பட்டார்.\n\n1991-இல் 10வது மக்களவைக்கு மீண்டும் கேந்திரபார மக்களவைத் தொகுதியிலிருந்து தேர்ந்தெடுக்கப்பட்டார். \n1997 முதல் லோக் சக்தி அபியான் எனும் அரசியல் சாரா அமைப்புடன் தொடர்ந்து செயல்படுகிறார்.\n\n"}
{"id": "319908", "url": "https://ta.wikipedia.org/wiki?curid=319908", "title": "பாரதிய ஜனதா கட்சியின் முதலமைச்சர்கள் பட்டியல்", "text": "பாரதிய ஜனதா கட்சியின் முதலமைச்சர்கள் பட்டியல்\n\nபாரதிய ஜனதா கட்சியின் தலைமையில் இந்திய மாநிலங்களை ஆண்ட மற்றும் ஆண்டு கொண்டிருக்கும் முதல்வர்களின் பட்டியல்:\n\n\n\n\n\n\n\n\n\n\n\n\n\n\n\n\n\n"}
{"id": "319917", "url": "https://ta.wikipedia.org/wiki?curid=319917", "title": "கோயில் நிறுவனம்", "text": "கோயில் நிறுவனம்\n\nகோயில் நிறுவனம் (\"The Temple Institute\", , Machon HaMikdash) என்பது இசுரேலில் உள்ள, மூன்றாம் கோவில் அமைப்பதை நோக்கமாகக் கொண்ட நிறுவனம் ஆகும். இதன் நீண்ட கால நோக்கமாக மூன்றாவது யூதக் கோயிலை கோவில் மலையில் அமைத்து, பலி செலுத்தி வழிபாடு செய்வதாகவுள்ளது. தற்போது இவ்விடத்தில் பாறைக் குவிமாடம் அமைந்துள்ளது. இது கோயில் அமைப்பதை பயிலுதல், கோயில் சடங்குப் பொருட்கள், ஆடைகள் ஆகியவற்றைப் பயிலுதல், உடனடி பயன்பாட்டுக்கான நிலைமையில் கட்டமைப்பு வரைபை செய்தல் ஆகியவற்றில் விரும்பம் கொண்டுள்ளது. இது யூதப் பகுதியில் ஓர் அருங்காட்சியகத்தை பழைய நகரில் கொண்டுள்ளது\n\n\n"}
{"id": "319918", "url": "https://ta.wikipedia.org/wiki?curid=319918", "title": "கேகோங்க் அபாங்க்", "text": "கேகோங்க் அபாங்க்\n\nகேகோங்க் அபாங்க் (Gegong Apang) (பிறப்பு: 8 சூலை 1949) இந்தியாவின் அருணாச்சலப் பிரதேசம் மாநிலத்தைச் சேர்ந்த அரசியல்வாதி ஆவார். பட்டியல் பழங்குடி இனத்தைச் சேர்ந்த அபாங்க், அருணாச்சலப் பிரதேசத்தின் முதலமைச்சராக 18 சனவரி 1980 முதல் 19 சனவரி 1999 முடியவும், பின்னர் ஆகஸ்டு 2003 முதல் ஏப்ரல் 2007 முடியவும் பணியாற்றியவர். தற்போது பாரதிய ஜனதா கட்சியில் உள்ளார்.\nSection::::அரசியல்.\n\"இங்கியாங்-பங்ஜின்\" சட்டமன்ற தொகுதியிலிருந்து, அருணாசலப் பிரதேச சட்டமன்றத்திற்கு 1978, 1980, 1984 ஆண்டுகளில் மூன்று முறை தேர்ந்தெடுக்கப்பட்டவர். பின்னர் மேல் சியாங் சட்டமன்றத் தொகுதியிலிருந்து 1990, 1995, 2000 மற்றும் 2004 ஆண்டுகளில் நடந்த தேர்தல்களில், மாநில சட்டமன்றத்திற்கு தேர்ந்தேடுக்கப்பட்டார். \nஅபாங்க் 1980-இல் முதல் முறையாக அருணாசலப் பிரதேச மாநில முதல்வரக தேர்ந்தெடுக்கப்பட்டார். 1999 முடிய முதல்வராக பதவி வகித்த அபாங்க் மீது, ஆளும் இந்திய தேசிய காங்கிரசு கட்சி, சட்டமன்றத்தில் நம்பிக்கையில்லாத் தீர்மானம் கொண்டு வந்ததால், முதலமைச்சர் பதவியைத் துறந்தார்.\n\nபின்னர் 2003-இல் ஐக்கிய ஜனநாயக் கட்சியை துவக்கிய சில மாதங்களில், அபாங்க் மற்றும் அவரது ஆதரவு சட்டமன்ற உறுப்பினர்கள் பாரதிய ஜனதா கட்சியில் இணைந்ததால், வடகிழக்கு இந்தியாவின் அருணாச்சலப் பிரதேசத்தில் முதன்முறையாக பாரதிய ஜனதா ஆட்சி மலர வழிவகுத்தது. 2004 நாடாளுமன்றத் தேர்தலில் பாரதிய ஜனதா கட்சி தோற்றதால், அபாங்க் மீண்டும் இந்திய தேசிய காங்கிரசில் இணைந்தார். அக்டோபர் 2004-இல் நடைபெற்ற மாநில சட்டமன்றத் தேர்தலில், காங்கிரசு கட்சி வெற்றி பெற்றதால், அபாங்க் மீண்டும் அருணாச்சலப் பிரதேசத்தின் முதலமைச்சரானார். 9 ஏப்ரல் 2007-இல் தோர்ஜி காண்டு மாநில முதல்வராக பதவி ஏற்கும் வரை முதல்வர் பணியில் தொடர்ந்தார்.\n\nகாங்கிரசு கட்சியிலிருந்து விலகிய அபாங்க், 17 பிப்ரவரி 2014-இல் மீண்டும் பாரதிய ஜனதா கட்சியில் இணைந்து கொண்டார்.\n\nSection::::ஊழல் குற்றச்சாட்டுகள்.\nஆகஸ்டு 2010-இல் 1,000 கோடி ரூபாய் ஊழல் குற்றச்சாட்டில் அபாங்க் கைதானார். அரசியல் பழி வாங்குதல் பொருட்டு, இத்தகைய குற்றச்சாட்டுகள் தன் மீது காங்கிரசு கட்சி தொடர்ந்துள்ளதாக அபாங்க் வலியுறுத்தியுள்ளார்.\n\n"}
{"id": "319920", "url": "https://ta.wikipedia.org/wiki?curid=319920", "title": "அசோலா (தில்லி)", "text": "அசோலா (தில்லி)\n\nஅசோலா \"(Asola)\" இந்தியாவின் தில்லி நகரில் உள்ள தெற்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். அசோலா பாத்தி வனவிலங்குப் பூங்கா இங்குதான் உள்ளது.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி அசோலா நகரின் மக்கள்தொகை 5,002 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 66% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 61% நபர்கள் ஆண்கள் மற்றும் 39% நபர்கள் பெண்களாவர். மக்கள் தொகையில் 17% நபர்கள் 6 வயதுக்கு கீழ் உள்ளவர்களாகும். \n"}
{"id": "319922", "url": "https://ta.wikipedia.org/wiki?curid=319922", "title": "சம்பூர்ணாநந்தர்", "text": "சம்பூர்ணாநந்தர்\n\nசம்பூர்ணாநந்தர் (Sampurnanand) (1891 - 1969) – 10 January 1969)சமசுகிருதம் மற்றும் இந்தி மொழி அறிஞரும், ஆசிரியரும் ஆவார். பின்னர் இந்திய தேசிய காங்கிரசு கட்சியில் இணைந்து முழுநேர அரசியல்வாதியானவர். 1952 – 1952 மற்றும் 1957 – 1962 காலங்களில் உத்தரப் பிரதேச சட்டமன்ற உறுப்பினராகத் தேர்ந்தெடுக்கப்பட்டவர். சம்பூர்ணாநந்தர், உத்தரப் பிரதேச மாநிலத்தின் இரண்டாவது முதலமைச்சாராக 1954 முதல் 1960 முடிய ஆறு ஆண்டுகள் பணியாற்றியவர்.\n\nபின்னர் 1962 முதல் 1967 முடிய இராஜஸ்தான் மாநில ஆளுரனாக பதவி வகித்தார்.\n\nSection::::மேற்கோள்கள்.\n2. ^ Biography of Dr. Sampurnanand.\n\n"}
{"id": "319923", "url": "https://ta.wikipedia.org/wiki?curid=319923", "title": "தியோலி", "text": "தியோலி\n\nதியோலி \"(Deoli)\" இந்தியாவின் தில்லி நகரில் உள்ள தெற்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி தியோலி நகரின் மக்கள்தொகை 1,19,432 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 64% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 73% நபர்கள் ஆண்கள் மற்றும் 54% நபர்கள் பெண்களாவர். மக்கள் தொகையில் 19% நபர்கள் 6 வயதுக்கு கீழ் உள்ளவர்களாகும். \n"}
{"id": "319926", "url": "https://ta.wikipedia.org/wiki?curid=319926", "title": "மித்தா பூர்", "text": "மித்தா பூர்\n\nமித்தா பூர் \"(Mithe pur)\" இந்தியாவின் தில்லி நகரில் உள்ள தெற்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி மித்தா பூர் நகரின் மக்கள்தொகை 41,243 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 67% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 75% நபர்கள் ஆண்கள் மற்றும் 56% நபர்கள் பெண்களாவர். மக்கள் தொகையில் 19% நபர்கள் 6 வயதுக்கு கீழ் உள்ளவர்களாகும். \n"}
{"id": "319933", "url": "https://ta.wikipedia.org/wiki?curid=319933", "title": "கந்தக நீக்கம்", "text": "கந்தக நீக்கம்\n\nகந்தக நீக்கம் \"(Desulfurisation)\" என்பது ஒரு வேதிப் பொருளில் இருந்து கந்தகத்தை நீக்கும் வேதிச்செயல் முறையாகும். இச்செயல்முறை ஒரு மூலக்கூற்றில் இருந்து கந்தகத்தை நீக்குவதாக (எ.கா: A=S → A:) இருக்கலாம் அல்லது பெட்ரோலிய வேதிப்பொருட்கள் அல்லது வெளியேறும் புகை போன்ற கலவைகளில் இருந்து கந்தகச் சேர்மங்களைப் பிரிப்பதாகவும் இருக்கலாம்.\n\nபெரிய தொழில்துறை மற்றும் சுற்றுச்சூழலில் இந்த செயல்முறைகள் முக்கியத்துவம் பெற்றுள்ளன. தொடுகைச் செயன்முறை, கிளாசு செயன்முறை போன்ற தயாரிப்பு முறைகளில் கந்தகம் பெருமளவில் பயன்படுத்தப்படுகிறது. கந்தகம் இல்லாத சேர்மங்களை இத்தகைய வினையூக்கச் செயல்முறைகளில் பயன்படுத்த முடிந்தால் தீங்கு விளைவிக்கும் கந்தகச் சேர்மங்களை சுற்றுச்சூழலில் வெளியிடப்படுவதைக் குறைக்க முடியும். அதிலும் குறிப்பாக சுற்றுச் சூழலில் கலந்து அமில மழைக்குக் காரணமாகும் கந்தக டை ஆக்சைடைக் குறைக்கலாம்.\n\nஈரகந்தக அமிலச் செயல்முறை, கந்தகம் மற்றும் நைட்ரசன் ஆக்சைடு செயல்முறை, ஐதரோகந்தகநீக்கம் உள்ளிட்ட செயல்முறைகள் கந்தக நீக்க வினையில் சேர்ந்தவையாகும்.\n"}
{"id": "319934", "url": "https://ta.wikipedia.org/wiki?curid=319934", "title": "சர்பானந்த சோனாவால்", "text": "சர்பானந்த சோனாவால்\n\nசர்பானந்த சோனாவால் (Sarbananda Sonowal) (பிறப்பு: 31 அக்டோபர் 1961) இந்திய அரசியல்வாதியான இவர், 2016-ஆம் ஆண்டு முதல் அசாம் மாநிலத்தின் 14வது முதலமைச்சராக உள்ளார்.\nசர்பானந்த சோனாவால், 16ஆவது இந்திய நாடாளுமன்ற மக்களைவைக்கு, அசாமின் லக்கீம்பூர் தொகுதியிலிருந்து பாரதிய ஜனதா கட்சி சார்பில் போட்டியிட்டு வென்றவர். மேலும் அசாம் மாநில பாரதிய ஜனதா கட்சித் தலைவராக இருந்தவர்.\nநரேந்திர மோடி அமைச்சரவையில் இளைஞர் மற்றும் விளையாட்டுத் துறை அமைச்சகத்திலும், தொழில் முனைவோர் மற்று திறன் மேம்பாட்டு அமைச்சகத்திலும், தனி பொறுப்புடன் கூடிய ராஜாங்க அமைச்சராகப் பொறுப்பு வகித்தவர்.\n\n2011க்குப் பின்னர் அசாம் கன பரிசத் கட்சியிலிருந்து விலகிய சர்பானந்த சோனாவால், பாரதிய ஜனதா கட்சியில் இணைந்தவர்.\n\nமே 2016-இல் அசாம் சட்டமன்றத் தேர்தலில், பாரதிய ஜனதா கட்சியின் சார்பாக, மஜௌலி தொகுதியிலிருந்து போட்டியிட்டு வென்று, அசாம் மாநிலத்தின் 14ஆவது முதல்வராகப் மே 2016-இல் பொறுப்பு ஏற்றுக் கொண்டவர்.\n"}
{"id": "319938", "url": "https://ta.wikipedia.org/wiki?curid=319938", "title": "கல்யாண் சிங்", "text": "கல்யாண் சிங்\n\nகல்யாண் சிங் (Kalyan Singh) (பிறப்பு:1932) உத்திரப் பிரதேச மாநிலத்தின் முதலமைச்சராக இருமுறை பணியாற்றியவர். இந்திய நாடாளுமன்ற மக்களை உறுப்பினராக 2009 - 2014 ஆண்டுகளில் செயல்பட்டவர். பின்னர் 4 செப்டம்பர் 2014 முதல் 8 செப்டம்பர் 2019 முடிய இராஜஸ்தான் மாநில ஆளுநராக செயல்பட்டார். கல்யாண் சிங், உத்தரப் பிரதேசத்தின் முதல்வராக இருந்த காலத்தில் பாபர் மசூதி இடிக்கப்பட்டது\n\nSection::::அரசியல்.\nSection::::முதலமைச்சர் பதவியில்.\nசூன் 1991 அன்று முதன் முறையாக உத்தரப் பிரதேச மாநில முதலைமைச்சராக பொறுப்பு ஏற்றுக் கொண்டார். பாபர் மசூதி இடிப்பு அன்றே தனது முதலமைச்சர் பதவியை துறந்தார். பின்னர் 1997 முதல் 1999 முடிய இரண்டாம் முறையாக மீண்டும் பிரதேச மாநில முதலமைச்சராகத் தேர்ந்தெடுக்கப்பட்டார். \nSection::::மக்களவை உறுப்பினர் பதவியில்.\nஏடா மக்களவைத் தொகுதியிலிருந்து போட்டியிட்டு வென்று, நாடாளுமன்ற மக்களவை உறுப்பினராக 2009 முதல் ஏப்ரல் 2014 முடிய செயல்பட்டவர்.\n\nSection::::ஆளுநர் பதவியில்.\nகல்யாண் சிங் 4 செப்டம்பர் 2014 முதல் 8 செப்டம்பர் 2019 முடிய இராஜஸ்தான் மாநில ஆளுநராக செயல்பட்டவர்.\n\n\n"}
{"id": "319951", "url": "https://ta.wikipedia.org/wiki?curid=319951", "title": "சிவிபிசி இயந்திரம்", "text": "சிவிபிசி இயந்திரம்\n\nசிவிபிசி(CVPS=Currency verification and processing system) இயந்திரம் என்பது இந்திய அரசின் தலைமை வங்கியான இந்திய ரிசர்வ் வங்கியில், காலாவதியான உரூபாய் நோட்டுகளை, மிக விரைவாகத் தரம் பிரிக்கப் பயன்படும் எந்திரம் ஆகும். இந்திய அரசு 500, 1000 ரூபாய் நோட்டுகளைத் திரும்ப பெற்று, அதற்கு மாற்றாக புதிய 500, 2000 ரூபாய் நோட்டுகளைத் தருகிறது. இதனால் பல்லாயிரக்கணக்கான ரூபாய் நோட்டுகள் வங்கிகளில் சேருகின்றன. இந்நோட்டுகள் ரிசர்வ் வங்கியின் ‘இஷ்க்’ எனப்படும் இடத்தில் பத்திரமாக வைக்கப்பட உள்ளது. பின்னர் இந்நோட்டுகளில் மறு சுழற்சிக்குப் பயனுள்ள நோட்டுகள், பயன்படாத நோட்டுகள் என சிவிபிசி இயந்திரம் மூலம் தனித்தனியாக பிரிக்கப்படும்.\n\nSection::::அறிமுகம்.\nஎதிர்காலத்தில் பயன்படாத, இந்த ரூபாய் நோட்டுகளை, மிகவும் பாதுகாப்பாகவும், வேகமாகவும் பிரிக்கும், இந்த எந்திர முறையை 2003 ஆம் ஆண்டு, அப்பொழுது இந்திய ரிசர்வ் வங்கி ஆளுநராக இருந்த, பிமல் சலன்(Dr. Bimal Jalan) அறிமுகப்படுத்தினார். இவர் சனவரி 1999 ஆம் ஆண்டு, இந்திய ரிசர்வ் வங்கியில், 'சிறந்தநோட்டுக் கொள்கை'யினை அறிவித்தார்.( \"Clean Note Policy\" of RBI.) அதன் அடிப்படையில், இந்த எந்திரம், துணை ஆளுநராக இருந்த வேப்ப காமேசம் (Vepa Kamesam) தலைமையில் முதற்கட்டமாக 22 வங்கிகளில் நிறுவப்பட்டன..\n\nSection::::செயற்பாடு.\nஒரு சிவிபிசி இயந்திரமானாது, ஒரு மணி நேரத்தில் 60 ஆயிரம் நோட்டுகளை பிரிக்க முடியும். அப்பொழுது கள்ள நோட்டை தனியாகவும், நல்ல நோட்டைத் தனியாகவும் விரைவில் கண்டறிந்து பிரித்து கொடுக்கும் திறன் கொண்டது ஆகும். அத்துடன் மறுசுழற்சிக்கு பயன்படும், பயன்படாத நோட்டுகளையும் தனித்தனியாகக் கண்டறியும் திறனுடையது. அப்பொழுது பயன்படாத உரூபாய் நோட்டுகளை, சிறு, சிறு துண்டுகளாக வெட்டி தனியாக தந்து விடும். அத்துடன் பயன்படும் நோட்டுகளை, மறு சுழற்சிக்கு ஏற்றவாறு தயார் செய்து தரும் திறன் கொண்டதாகும்.\n\nSection::::மறுசுழற்சி பொருட்கள்.\nஇந்த மறுசுழற்சி நோட்டுகள், சுற்றுப்புறச் சூழலை கெடுக்கா வண்ணம், காகிதக்கூழாக மாற்றப்படுகின்றன. பின்னர்,அதிலிருந்து அலுவலகப் பயன்பாட்டுப் பொருட்கள் தயாரிக்கப்பட பயன்படுத்தப்படுகின்றன. குப்பைத்தொட்டிகள், மேசைமீது வைக்கப்படும் காகிதங்கள் காற்றில் பறக்காதபடி, அதன்மீது வைக்கப்படும் காகிதக்கல், எழுதுகோல்கள் வைக்கப்பயன்படும் சிறுகுவளைகள் போன்றவை சில மறுசுழற்சிக்கான எடுத்துக்காட்டுகள் ஆகும்.\n\n"}
{"id": "319963", "url": "https://ta.wikipedia.org/wiki?curid=319963", "title": "திக்ரி", "text": "திக்ரி\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி திக்ரி நகரின் மக்கள்தொகை 44,895 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். இவ்வூரின் எழுத்தறிவு சதவீதம் 62% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 70% நபர்கள் ஆண்கள் மற்றும் 51% நபர்கள் பெண்களாவர். மக்கள் தொகையில் 17% நபர்கள் 6 வயதுக்கு கீழ் உள்ளவர்களாகும். \n"}
{"id": "319965", "url": "https://ta.wikipedia.org/wiki?curid=319965", "title": "தாச் புல்", "text": "தாச் புல்\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி தாச் புல் நகரின் மக்கள்தொகை 58,220 நபர்கள் ஆகும். இம்மக்கள்தொகையில் 56% நபர்கள் ஆண்கள் மற்றும் 44% நபர்கள் பெண்களாவர். இவ்வூரின் எழுத்தறிவு சதவீதம் 69% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 77% நபர்கள் ஆண்கள் மற்றும் 59% நபர்கள் பெண்களாவர். மக்கள் தொகையில் 17% நபர்கள் 6 வயதுக்கு கீழ் உள்ளவர்களாகும். \n"}
{"id": "319968", "url": "https://ta.wikipedia.org/wiki?curid=319968", "title": "சூரியப் பத்திரி", "text": "சூரியப் பத்திரி\n\nசூரியப் பத்திரி (\"Knema attenuata\") இது ஒரு பூக்கும் தாவர வகையில் மரிசுசிசெ (Myristicaceae) என்ற குடும்பத்தைச் சார்ந்த தாவரம் ஆகும். இத்தாவரம் இந்தியாவின் காடுகளில் ஒரு குறிப்பிட்ட இடத்தில் மட்டும் வளரும் தாவரமாக உள்ளது. \n\n"}
{"id": "319969", "url": "https://ta.wikipedia.org/wiki?curid=319969", "title": "காஜோரி காஸ்", "text": "காஜோரி காஸ்\n\nகாஜோரி காஸ் (Khajoori Khas) என்பது இந்திய நாட்டின் தில்லி நகரில் உள்ள வடகிழக்கு மாவட்டத்தில் இருக்கும் ஒரு கணக்கெடுப்பில் உள்ள ஊராகும். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள்தொகை கணக்கெடுப்பின்படி காஜோரி காஸின் மக்கள்தொகை 45,090 நபர்கள் ஆகும். இம்மக்கள்தொகையில் 54% நபர்கள் ஆண்கள் மற்றும் 46% நபர்கள் பெண்களாவர். இவ்வூரின் எழுத்தறிவு சதவீதம் 57% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது குறைவாகும். எழுத்தறிவு பெற்றவர்களில் 60% நபர்கள் ஆண்கள் மற்றும் 44% நபர்கள் பெண்களாவர். மக்கள் தொகையில் 20% நபர்கள் 6 வயதுக்கு கீழ் உள்ளவர்களாகும்.\n"}
{"id": "319978", "url": "https://ta.wikipedia.org/wiki?curid=319978", "title": "ஜெயலலிதாவின் உடல்நலக் குறைவு, 2016", "text": "ஜெயலலிதாவின் உடல்நலக் குறைவு, 2016\n\nதமிழ்நாட்டின் முதலமைச்சராக இருந்த ஜெயலலிதாவிற்கு உடல்நலக் குறைபாடு ஏற்பட்டதையடுத்து, 22 செப்டம்பர் 2016 அன்று மருத்துவமனையில் அனுமதிக்கப்பட்டு நீண்ட காலத்திற்கு மருத்துவச் சிகிச்சையினைப் பெற்றார். ஒரு கட்டத்தில் அவரின் உடல்நிலை மிகவும் மோசமாகி, 5 டிசம்பர் 2016 அன்று காலமானார். அவருக்கு வழங்கப்பட்ட சிகிச்சை குறித்த தகவல்களும், அந்த காலகட்டத்தில் தமிழகத்தில் நிலவிய அரசியல் நிலவரமும், அரசு நிர்வாகத்தின் செயற்பாடுகளும், அவரின் மரணம் குறித்தான பிணக்குகள் குறித்த விவரமும் இந்தக் கட்டுரையில் பதிவு செய்யப்பட்டுள்ளன.\n\nSection::::மருத்துவமனையில் அனுமதி.\n22 செப்டம்பர் 2016 அன்று காய்ச்சல் மற்றும் நீர்ச்சத்து குறைபாடு காரணமாக சென்னை அப்பல்லோ மருத்துவமனையில் அனுமதிக்கப்பட்டார். . சிகிச்சை பலன் அளிக்கிறது என்றும் மேலும் சில நாட்கள் மருத்துவமனையில் தங்கி ஓய்வெடுத்துக்கொள்ள வேண்டுமென்றும் அப்பல்லோ சார்பில் தெரிவிக்கப்பட்டது. \n\n24 செப்டம்பர் 2016 - உடல்நிலை உன்னிப்பாக கவனிக்கப்பட்டு வருவதாக மருத்துவமனையின் அறிக்கை தெரிவித்தது. \n\n25 செப்டம்பர் 2016 - காய்ச்சல் குறைந்திருப்பதாகவும், வழக்கமான உணவுமுறைப்படி உண்கிறார் என மருத்துவமனையின் அறிக்கை தெரிவித்தது.\n\n29 செப்டம்பர் 2016 - மருத்துவமனையில் சில நாட்கள் தங்கியிருந்து சிகிச்சை பெறவேண்டும் என மருத்துவமனையின் அறிக்கை தெரிவித்தது. \n\n30 செப்டம்பர் 2016 அன்று ஜெயலலிதாவிற்கு சிகிச்சை அளிப்பதற்காக ஐக்கிய இராச்சியத்தில் இருந்து ஆபத்துதவி மருத்துவர் வந்தார் முதல்வரின் உடல்நிலை குறித்து வதந்திகள் வருவதை தடுக்க தமிழக அரசு முதலமைச்சர் செயலலிதாவின் உடல்நிலை குறித்து அதிகாரபூர்வமாக அறிவிக்க வேண்டுமென திமுக தலைவர் கருணாநிதி கோரினார். \n\nசெயலலிதாவிற்கு மூச்சு விடுவதற்கு உதவி செய்யும் கருவி பொருத்தப்பட்டுள்ளதாகவும் மேலும் சில நாட்களுக்கு மேலதிக சிகிச்சைகளுக்காக மருத்துவமனையில் தங்க அறிவுறுத்தப்பட்டதாகவும் மருத்துவமனை நிருவாகம் தெரிவித்தது. \n\n5 அக்டோபர் 2016 அன்று தில்லி எய்ம்சு மருத்துவமனையிலிருந்து 4 பேர் கொண்ட சிறப்பு மருத்துவர்கள் குழு சென்னை வந்தது. நீண்ட நாள் மருத்துவமனையில் தங்கி சிகிச்சை எடுத்துக்கொள்ள வேண்டும் என அப்பல்லோ நிருவாகம் தெரிவித்தது. நீண்ட நாள் மருத்துவமனையில் இருக்க வேண்டும் என்பதால் பொறுப்பு ஆளுநர் சி. வித்தியாசாகர் ராவ், செயலலிதா வகித்த துறைகளை ஓ. பன்னீர்செல்வம் கவனிப்பார் என்றும் அமைச்சரவையை அவரே வழி நடத்துவார் என்றும் அறிவித்தார். எந்த துறையையும் கவனிக்காவிட்டாலும் முதல்வராக செயலலிதாவே நீடிப்பார் என்றும் அறிவிக்கப்பட்டது\n\n10 அக்டோபர் 2016 - தில்லி எய்ம்சு மருத்துவமனையின் நுரையீரல் சிகிச்சை நிபுணர் கில்நானி அப்பல்லோ மருத்துவக் குழுவை சந்தித்தார்.\n\n21 அக்டோபர் 2016 - இதய சிகிச்சை நிபுணர்கள், தொற்றுநோய் நிபுணர்கள், நீரிழிவு நோய் சிகிச்சை நிபுணர்கள் ஆகியோர் கொண்ட குழு சிகிச்சையளித்தது.\n\nSection::::இதய நிறுத்தம்.\nSection::::4 டிசம்பர் 2016.\nமாலையில் ஜெயலலிதாவிற்கு இதய நிறுத்தம் ஏற்பட்டதையடுத்து, அவரின் உடல்நலன் அபாயத்தில் இருப்பதாக அப்பல்லோ மருத்துவமனையின் செய்திக் குறிப்பு தெரிவித்தது. அதன்பிறகு ஈ சி எம் ஓ (ECMO) என்றழைக்கப்படும் இருதயத்தை செயற்கையாக இயக்கும் கருவி, உயிர் காக்கும் பிற மருத்துவக் கருவிகளின் உதவிகொண்டு அவருக்கு சிகிச்சை அளிக்கப்பட்டது.\n\nSection::::5 டிசம்பர் 2016.\nநண்பகல் வாக்கில், அவரின் உடல்நலன் மிகுந்த அபாயத்தில் இருப்பதாக அப்பல்லோ மருத்துவமனையின் செய்திக் குறிப்பு தெரிவித்தது.\n\n\nபிற்பகல் வாக்கில், மிகவும் மோசமான நிலையில் முதல்வரின் உடல்நிலை இருப்பதாக ஐக்கிய இராச்சியத்திலிருந்து மருத்துவ ஆலோசனை வழங்கிவரும் ரிச்சர்ட் பீலே தனது அறிக்கையில் தெரிவித்தார்.\n\n\nசிகிச்சை பலனளிக்காமல் இரவு 11.30 மணிக்கு ஜெயலலிதா காலமானதாக மருத்துவமனை வெளியிட்ட செய்திக் குறிப்பில் தெரிவிக்கப்பட்டது.\n\n\nSection::::தமிழக அரசியல் முடிவுகள்.\nசெயலலிதா மருத்துவமனை அனுமதிக்கு முன்பு நீட் தேர்விற்கு எதிர்ப்பு தெரிவித்து முதன்மை அமைச்சருக்கு கடிதம் எழுதினார். இது குறித்து உச்சநீதிமன்றத்திலும் வழக்கு தொடுக்கப்பட்டது. செயலலிதா மருத்துவமனையில் சிகிச்சை பெற்ற காலத்தில், நவம்பர் 23-ம் நாள், இத்திட்டம் தமிழத்தில் செயல்படுத்தப்படும் என்று அரசாணை வெளியிடப்பட்டது. . தமிழ், உள்ளிட்ட 8 மொழிகளில் தேர்வு நடத்தப்படும் என்று பின்னர் அறிக்கை வெளியிடப்பட்டது.\n\n\nசெயலலிதாவின் ஆட்சியில் சென்னைத் துறைமுகம் - மதுரவாயல் விரைவுச்சாலைக்கு கடும் எதிர்ப்பு தெரிவிக்கப்பட்டது. 2012-ம் ஆண்டு கிடப்பில் போடப்பட்ட இத்திட்டத்தை நிறைவேற்ற மத்திய அரசுக்கும் மாநில அரசுக்கும் உச்சநீதிமன்ற வழக்கு நடைபெற்று வந்தது. செயலலிதா மறைந்த இரண்டு மூன்று நாட்களில் இத்திட்டம் நிறைவேற்றப்படும் என்று ஓ. பன்னீர்செல்வம் தலைமையிலான அரசு அறிவித்தது. சில மாற்றங்களுடன் நிறைவேற்ற பரிசீலனை செய்வதாக உறுதியளித்தது. . அறிவிப்பு வந்த அதே நாளில் சிறப்பு குழு அனுப்பி வைக்கப்படும் என்று மத்திய கப்பல் மற்றும் நெடுஞ்சாலைத்துறை இணை அமைச்சர் பொன்.ராதாகிருஷ்ணனும் உறுதிப்படுத்தினார். \n\n\nமூன்று வருடமாக செயலலிதா எதிர்ப்பு தெரிவித்து வந்த உணவு பாதுகாப்புச் சட்டம் நவம்பர் 1, 2016 முதல் தமிழகத்தில் அமல்படுத்தப்பட்டது.\n\n\nசுமார் 22,400 கோடி ரூபாய் அளவிற்கு தமிழகத்திற்கு சேமிப்பு தரக்கூடும் என்று மத்திய அரசு கூறும் உதாய் மின் திட்டம் பல வருடமாக செயலலிதா அரசால் புறக்கணிக்கப்பட்டு வந்தது. உதாய் திட்டம், அக்டோபர் 21, 2016-ம் நாள் தமிழக அரசால் ஏற்றுக்கொள்ளப்பட்டது.\n\nSection::::பிணக்குகள்.\nசெயலலிதாவின் மரணம் குறித்து பல்வேறு தகவல்கள் வெளியாகின, ஆயினும் நிகழ்படமோ அல்லது காணொளி காட்சியோ வெளியாகவில்லை. இதனால் விசாரணைக்கு ஆணையிடக் கோரி சசிகலா புஷ்பா, மத்திய உள்துறை அமைச்சரிடம் புகார் மனு அளித்தார். ஜெயலலிதா மரணத்தில் பொதுமக்களுக்கு சந்தேகம் ஏற்பட்டு உள்ளதாகவும் அதனால்நீ திமன்றம் உரிய விசாரணை நடத்தி உண்மையை வெளிப்படுத்த வேண்டும் என்று சுப. உதயகுமாரன் தெரிவித்து இருந்தார். காய்ச்சல், நீர்சத்து குறைபாடு காரணங்களால் மருத்துவமனையில் அனுமதிக்கப்பட்ட செயலலிதா மரணம் வரை வேறு யாரையும் நேரில் பார்க்க அனுமதிக்கப்படவில்லை. சசிகலா நடராசன், செயலலிதாவிற்கு நஞ்சு கொடுத்து கொன்றதாக சில உறுதிபடுத்தப்படாத தகவல்களும் வெளியாகின. 29 திசம்பர் 2016 அன்று சென்னை வானரகத்திலுள்ள ஸ்ரீவாரு திருமண மண்டபத்தில் நடைபெற்ற அஇஅதிமுக பொதுக்குழுவில் சசிகலா நடராசன் பொதுச்செயலாளராக தேர்ந்தெடுக்கப்பட்டார்.\n\nSection::::பிணச் சீரமைப்பு.\nஎம்பாமிங் எனப்படும் பிணச் சீரமைப்பு செயலலிதாவின் முகம் வாடாமல் இருக்க செய்ததாக தகவல்கள் வெளியானது. எம்பாமிங் முறையை பயன்படுத்தி பதப்படுத்தப்படும் ஒருவரது உடலை குறைந்தபட்சம் 3 மாதங்கள் முதல் 6 மாதங்கள் வரை பாதுகாக்க முடியும். இங்கிலாந்து நாட்டின் இளவரசி டயானா கார் விபத்தில் உயிரிழந்தார். அவரது உடலை, \"ரிச்சர்டு ஜான் பீலே\" என்ற மருத்துவர் எம்பாமிங் முறையில் பதப்படுத்தி வைத்திருந்தார். இவர்தான் செயலலிதாவுக்கு சிகிச்சை அளித்ததாக கூறப்பட்டது.\n\nSection::::வெள்ளை அறிக்கை கோரிக்கை.\nசெயலலிதாவிற்கு அளித்த மருத்துவம் குறித்து வெள்ளை அறிக்கை வெளியிட வேண்டும் என கவுதமி முதன்மை அமைச்சருக்கு கடிதம் எழுதினார். டிராபிக் ராமசாமியும் செயலலிதாவின் உடலை தோண்டியெடுத்து பிணக்கூறு ஆய்வு செய்ய வேண்டுமென மனு தாக்கல் செய்தார்.. அதுமட்டுமின்றி செயலலிதா மருத்துவமனையில் அனுமதித்திருந்த போது அவருடைய கையெழுத்து மோசடியாக பயன்படுத்தப்பட்டுள்ளது எனவும் வழக்கு தொடுத்தார். \n\nSection::::தீபா மாதவன்.\nசெயலலிதாவின் அண்ணன் மகள் தீபா மாதவனுக்கு மருத்துவமனையில் அனுமதி மறுக்கப்பட்டது. அவருடைய உடலை பார்ப்பதற்கும் அனுமதி மறுக்கப்பட்டது. இவரும் செயலலிதாவின் சிகிச்சை குறித்த விளக்கத்தை அளிக்குமாறு கூறியுள்ளார். சசிகலா நடராசன் அஇஅதிமுக பொதுச் செயலாளர் ஆகக் கூடாது என எதிர்ப்பும் தெரிவித்து வந்தார். \n\n"}
{"id": "319980", "url": "https://ta.wikipedia.org/wiki?curid=319980", "title": "அச்சம் என்பது மடமையடா (திரைப்படம்)", "text": "அச்சம் என்பது மடமையடா (திரைப்படம்)\n\nஅச்சம் என்பது மடமையடா 2016ஆம் ஆண்டு வெளிவந்த காதல் மற்றும் அதிரடித் திரைப்படம். கௌதம் மேனன் இயக்கிய இத்திரைப்படத்தில் சிலம்பரசன் மற்றும் மஞ்சிமா மோகன் ஆகியோர் முக்கிய கதாபாத்திரங்களில் நடித்துள்ளனர். இத்திரைப்படத்திற்கு ஏ. ஆர். ரகுமான் இசையமைத்துள்ளார்.\n\n"}
{"id": "319981", "url": "https://ta.wikipedia.org/wiki?curid=319981", "title": "குகமதி", "text": "குகமதி\n\nகுகமதி (\"LEPISANTHES TETRAPHYLLA\") என்பது ஒரு மர வகையைச் சார்ந்த மூலிகைத் தாவரம் ஆகும். இந்தியாவில் மேற்குத் தொடர்ச்சி மலைத்தொடர் பகுதியில் அதிகமாகக் காணப்படுகிறது. இதன் பழத்தை பறவைகள் விரும்பிச் சாப்பிடுகின்றன. இதன் இலைகளை மூலிகை மருந்தாகப் பயன்படுத்துகின்றனர். மேலும் தெற்கு ஆசியாப் பகுதியில் அமைந்துள்ள இலங்கைத் தீவிலும் இது காணப்படுகிறது.\n"}
{"id": "319987", "url": "https://ta.wikipedia.org/wiki?curid=319987", "title": "சுல்தான் பூர்", "text": "சுல்தான் பூர்\n\nசுல்தான் பூர் \"(Sultan Pur)\" இந்தியாவின் தில்லி நகரில் உள்ள தெற்கு தில்லியில் இருக்கும் ஒரு கணக்கெடுப்பில் உள்ள ஊராகும். சுல்தான் பூர் தோட்டத்தில் உள்ள குடியிருப்புப் பகுதியில் மட்டும் 34 வீடுகள் இருக்கின்றன.\n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி சுல்தான் பூர் நகரின் மக்கள்தொகை 11,336 நபர்கள் ஆகும். இம்மக்கள்தொகையில் 57% நபர்கள் ஆண்கள் மற்றும் 43% நபர்கள் பெண்களாவர். இவ்வூரின் எழுத்தறிவு சதவீதம் 69% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 75% நபர்கள் ஆண்கள் மற்றும் 61% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும். \n"}
{"id": "319988", "url": "https://ta.wikipedia.org/wiki?curid=319988", "title": "செபுலாகிக் அமிலம்", "text": "செபுலாகிக் அமிலம்\n\nசெபுலாகிக் அமிலம் \"(Chebulagic acid)\" என்பது CHO என்ற வேதிவாய்ப்பாடு கொண்ட ஒரு பென்சோபிரான் தனின் மற்றும் ஆக்சிசனேற்ற எதிர்ப்பொருள் ஆகும். செபுலாகிக் அமிலம் மருத்துவத்துறையில் பல பயன்களைக் கொண்டிருக்கிறது. \n\nநோய்த்தடுப்பாற்றலொடுக்கம் , கல்லீரல்பாதுகாப்பு, ஆற்றல்மிக்க ஆல்பா குளுக்கோசிடேசு தடை நொதி and a potent alpha-glucosidase inhibitor, நீரிழிவு நோய் ஆய்வில் பயனுள்ளதாக விளங்கும் மனிதக் குடல் நொதி முதலான பல்வேறு வகைகளில் இவ்வமிலத்தின் பயன்பாடு இருப்பதாக அறியப்படுகிறது.\n\nகோளவடிவ பாக்டீரியா, ஈருடல் பூஞ்சை ஆகியனவற்றின் செயல்பாடுகளை ஆற்றலுடன் இவ்வமிலம் எதிர்க்கிறது. \nபாதாம், கடுக்காய், மற்றும் சிட்ரசு வகைத் தாவரச் செடிகளில் செபுலாகிக் அமிலம் காணப்படுவதாகக் கூறப்படுகிறது\nகுளுடாதையோன் வழியாக பெறப்படும் கெரானைனிலிருந்து செபுலாகிக் அமிலம் தயாரிக்கப்படுகிறது.\n"}
{"id": "319995", "url": "https://ta.wikipedia.org/wiki?curid=319995", "title": "இலங்கை இறையியல் கல்லூரி", "text": "இலங்கை இறையியல் கல்லூரி\n\nஇலங்கை இறையியல் கல்லூரி (\"Theological College of Lanka\", \"TCL\") 1963 ஆம் ஆண்டு ஆங்கிலிக்க ஒன்றியம், மெதடிசம், திருமுழுக்குத் திருச்சபை, பொது ஆட்சிமுறைத் திருச்சபை ஆகியவற்றின் இணைந்த அமைப்பினால் உருவாக்கப்பட்டது. இது புதிய குருக்களை இலங்கைச் சூழ்நிலைக்கு ஏற்ப, அவர்களின் சொந்த மொழிகளான சிங்களம், தமிழ் என்பவற்றில் கற்பித்தலை மேற்கொள்கிறது. பிரித்தானிய மெதடிச நற்செய்தியாளர் அருட்திரு. பசில் ஜக்சன் ஆரம்ப கல்லூரி முதல்வராக 1936 இல் பணியாற்றினார்.\n\n"}
{"id": "320002", "url": "https://ta.wikipedia.org/wiki?curid=320002", "title": "சி. விஜயதரணி", "text": "சி. விஜயதரணி\n\nசி. விசயதரணி \"(S Vijayadharani)\", 2011, தமிழ்நாடு சட்டமன்றத் தேர்தல் மற்றும் 2016 தமிழ்நாடு சட்டமன்றத் தேர்தல்களில் இந்திய தேசிய காங்கிரசு கட்சியின் சார்பாக, கன்னியாகுமரி மாவட்டத்தின் விளவங்கோடு சட்டமன்றத் தொகுதியிலிருந்து தமிழ்நாடு சட்டமன்றத்திற்கு இரண்டு முறை தேர்ந்தெடுக்கப்பட்டவர் ஆவார்.\n\nSection::::குடும்பம்.\nவிசயதரணியின் பெற்றோர் இருவருமே மருத்துவர்கள். அவரது தாயார் பகவதி, 1977-ஆம் ஆண்டில், தமிழ்நாடு மகளிர் காங்கிரஸ் தலைவராக இருந்தவர். விஜயதரணி ஒன்பது வயதாக இருக்கும் போது தந்தை இறந்து விட்டார்.\nசென்னை சட்டக்கல்லூரியில் படித்துக் கொண்டிருக்கும் போதே மாணவர் காங்கிரசில் இணைந்த விஜயதாரணி, 25 வயது வரை இளைஞர் காங்கிரசில் தீவிரமாக செயல்பட்டார். அதன் பிறகு காங்கிரசு கட்சியில் இணைந்து செயல்படத் துவங்கினார். கணிப்பொறியாளாரான இவரது கணவர் \"சிவகுமார் கென்னடி\" என்பவர் மார்ச் 2016-இல் இறந்து விட்டார். விசயதரணிக்கு ஒரு மகளும், ஒரு மகனும் உள்ளனர்.\n\n\n"}
{"id": "320003", "url": "https://ta.wikipedia.org/wiki?curid=320003", "title": "பாபுலால் மராண்டி", "text": "பாபுலால் மராண்டி\n\nபாபுலால் மராண்டி (Babu Lal Marandi) (பிறப்பு: 11 சனவரி 1958), ஜார்கண்ட் மாநிலத்தின் முதலாவது முதல் அமைச்சர் ஆவார். \nசார்க்கண்டு விகாசு மோர்சா (பிரசாதந்திரிக்) கட்சியின் நிறுவனத் தலைவரும் ஆவார். \n2009 மற்றும் 2014ஆம் ஆண்டு இந்திய நாடாளுமன்ற மக்களவைக்கு கோடர்மா மக்களவைத் தொகுதியிலிருந்து தேர்ந்தெடுக்கப்பட்டவர்.அடல் பிகாரி வாஜ்பாய் தலைமையிலான இந்திய நடுவண் அரசில் காடுகள், சுற்றுச்சூழல் அமைச்சகத்தின், இராசாங்க அமைச்சராக பணியாற்றியவர்.\n\nSection::::அரசியல்.\n1991-இல் பாரதிய ஜனதா கட்சி சார்பாக தும்கா மக்களவைத் தொகுதியில் போட்டியிட்டு தோல்வி கண்டவர். 1996 ஜார்கண்ட் சட்டமன்றத் தேர்தலில் சிபு சோரனிடம் 5,000 வாக்குகள் குறைவாகப் பெற்று வெற்றி வாய்ப்பை இழந்தார். 1996-இல் பாரதிய ஜனதா கட்சியின் ஜார்கண்ட் மாநிலத் தலைவராக நியமிக்கப்பட்டார்.\n\n1998 நாடாளுமன்ற மக்களவைத் தேர்தலில் ஜார்கண்ட் மாநிலத்தின் 14 நாடாளுமன்ற தொகுதிகளில் 12 தொகுதிகளை கைப்பற்றி சிபு சோரனின் ஜார்க்கண்ட் முக்தி மோர்ச்சா கட்சியை கலங்கச் செய்தவர் பாபுலால் மராண்டி. \nபாபுலால் மராண்டி சந்தாலி பழங்குடியினத்தைச் சேர்ந்தவர்.\n\nSection::::ஜார்கண்ட் மாநிலத்தில் முதல் தேசிய ஜனநாயகக் கூட்டணி ஆட்சி.\n2000-ஆம் ஆண்டில் பிகார் மாநிலத்திலிருந்து ஜார்கண்ட் மாநிலத்தை பிரித்த போது, 2000-ஆம் ஆண்டில் நடைபெற்ற ஜார்கண்ட் சட்டமன்றத் தேர்தலில் தேசிய ஜனநாயகக் கூட்டணி வெற்றி பெற்று, ஜார்கண்ட் மாநிலத்தின் முதலாவது முதலமைச்சராக பாபுலால் மராண்டி பதவி ஏற்றார்.\n\nஐக்கிய ஜனதா தளக் கட்சியின் கட்டாயத்தின் பேரில், பாபுலால் மராண்டி 2003-இல் முதலமைச்சர் பதவியிலிருந்து விலகியதால், அருச்சுன் முண்டா முதல்வரானார்.\n\nSection::::சார்க்கண்டு விகாசு மோர்சா (பிரசாதந்திரிக்) (JVM).\n2006-இல் பாபுலால் மராண்டி பாரதிய ஜனதா கட்சியிலிருந்து விலகி, சார்க்கண்டு விகாசு மோர்சா (பிரசாதந்திரிக்) எனும் மாநிலக் கட்சியை நிறுவினார்.\n\n\n"}
{"id": "320017", "url": "https://ta.wikipedia.org/wiki?curid=320017", "title": "மாஸ்டர் வேணு", "text": "மாஸ்டர் வேணு\n\nமாஸ்டர் வேணு எனப் பிரபலமாக அறியப்பட்ட மத்துரி வேணுகோபால் (1916–1981) ஒரு இந்திய திரைப்பட இசையமைப்பாளர் ஆவார். இவர் பல தமிழ், தெலுங்கு திரைப்படங்களுக்கு இசையமைத்துள்ளார். நடிகர் பானு சந்தர் இவரது மகனாவார்.\n\nSection::::இசையமைத்த தமிழ்த் திரைப்படங்கள்.\nஇது முழுமையான பட்டியல் அல்ல.\nSection::::சில பிரபலமான பாடல்கள்.\nஇந்தப் பட்டியல் இன்டியன் ஹேரிடேஜ் தளத்திலிருந்து தொகுக்கப்பட்டது. \n"}
{"id": "320027", "url": "https://ta.wikipedia.org/wiki?curid=320027", "title": "எது நிஜம்", "text": "எது நிஜம்\n\nஎது நிஜம் 1956 ஆம் ஆண்டு வெளியான ஒரு இந்திய தமிழ்த் திரைப்படமாகும். வீணைக் கலைஞரும் திரைப்பட இயக்குநருமான எஸ். பாலச்சந்தர் இயக்கத்தில் உருவான இத்திரைப்படத்தில் நாகபூஷணம், சௌகார் ஜானகி ஆகியோர் முக்கிய பாத்திரங்களில் நடித்திருந்தார்கள். இத் திரைப்படம் தெலுங்கு மொழியில் \"எதி நிஜம்\" (ఏది నిజం) என்ற பெயரில் தயாரிக்கப்பட்டு, தமிழுக்கு மொழிமாற்றம் செய்யப்பட்டது. இத்தாலியத் திரைப்படமான \"Puzitor\" என்ற படத்தின் கதையைத் தழுவி இத்திரைப்படம் உருவாக்கப்பட்டிருந்தது.\n\nSection::::திரைக்கதைச் சுருக்கம்.\nஒரு கிராம முன்சீப்பின் அக்கிரமத்தையும், அதிகாரத்தையும் மூலமாகக் கொண்டது இத்திரைக்கதை. கோதண்டன் ஒரு கிராமத் தொழிலாளி. அவனது மனைவி லட்சுமி. அந்தக் கிராமத்தின் முன்சீப் ஒரு தீயவன். அவன் லட்சுமியை அடைய பல வழிகளைக் கையாளுகிறான். கிராமத்திலுள்ள நாட்டு வைத்தியர், கிராம பூஜாரி மற்றும் சிலரும் அந்த முன்சீப்புக்கு உதவுகிறார்கள். கோதண்டனின் நண்பனான திருப்பதி வெளிப்படையாக முன்சீப்பை எதிர்க்கிறான். முன்சீப்பின் பல தில்லுமுல்லுகளை அம்பலமாக்குகிறான். இதனால் ஆத்திரமுற்ற முன்சீப், திருப்பதியை கொலை செய்வித்து பழியை கோதண்டன் மீது சுமத்திவிடுகிறான். இதனால் கோதண்டன் சிறைக்குச் செல்கிறான். சிறையிலிருந்து மீண்டு வந்த கோதண்டனுக்கு உண்மைகள் தெரிய வருகிறது. அவன் முன்சீப்பை தாக்குகிறான். காட்டில் ஒளிந்து கொண்டிருக்கும் கோதண்டனை போலீசார் கைது செய்கிறார்கள். கோதண்டன் எது நிஜம் என்பதை எப்படி நிலைநாட்டுகிறான் என்பதே மீதிக்கதையாகும்.\n\nநடனம்\n\nSection::::பாடல்கள்.\nதிரைப்படத்துக்கு இசையமைத்தவர் மாஸ்டர் வேணு. பாடல்களை கு. மா. பாலசுப்பிரமணியம், கு. சா. கிருஷ்ணமூர்த்தி ஆகியோர் எழுதினார்கள். சீர்காழி கோவிந்தராஜன், ஜிக்கி, என். எல். கானசரஸ்வதி, வி. ஜே. வர்மா, மாதவப்பள்ளி சத்யம் ஆகியோர் பின்னணி பாடியுள்ளனர். படத்தின் ஆரம்பத்தில் வரும் சீர்காழி கோவிந்தராஜன் குழுவினர் பாடிய \"எது நிஜம்\" என்ற பாடலும், \"ஜோரான ஜோடி மாமா, சோறுண்ண வாங்க\" என்ற ஜிக்கி பாடிய பாடலும் பிரபலமானவை.\n"}
{"id": "320030", "url": "https://ta.wikipedia.org/wiki?curid=320030", "title": "சரிகா", "text": "சரிகா\n\nசரிகா தாக்கூர் (Sarika Thakur), பொதுவாக சரிகா, என அறியப்படுபவர் ஒரு இந்திய திரைப்பட நடிகையாவார்.\n\nஇவர் 2005 ஆம் ஆண்டில் பர்சானியா என்னும் ஆங்கில படத்தில் நடித்ததற்காக சிறந்த நடிகை காண தேசிய விருதினை பெற்றார்.\n\nSection::::முன் வாழ்க்கை.\nசரிகா தாக்கூர் புதுதில்லியில் பிறந்தவர், இவர் பாதி மராத்தியர் மற்றும் பாதி இராசபுத்திரர் இனத்தைச் சேர்ந்தவர். சரிகாவின் இளம்வயதிலேயே அவரது தந்தை குடும்பத்தைவிட்டு பிரிந்து சென்றுவிட்டார். இதனால் குடும்பம் வறுமைக்கு ஆட்பட்டது இதனால் இவர் வேலைக்கு செல்லவேண்டிய கட்டாயத்துக்கு ஆளானார். இவர் பள்ளிக்கு செல்லும் வாய்ப்பையும் பெறவில்லை. இவரின் தாயார் இவரிடம் கடுமையாக வேலைவாங்கினார். இவர் தன் வாழ்வில் உச்சநிலையில் இருந்தபோது, இவரது தாயாரால் பொது இடத்தில் தாக்கப்பட்டார்.\n\nSection::::வாழ்க்கை.\nசரிகா குழந்தை நட்சத்திரமாக நான்கு வயதில் மும்பை பாலிவுட்டில் தன்திரைப்பட வாழ்வைத் துவக்கினார், இவர் 1960 இல் தன் முதல் படத்தில் \"மாஸ்டர் சூரஜ்\" என்ற சிறுவனாக நடித்தார். 1967 இல் இசையை மையாக வைத்து எடுக்கப்பட்ட படமான \"ஹமாராஜ்\" என்ற திரைப்படத்தில் குழந்தை நட்சத்திரமாக நடித்த இவரின் நடிப்பு கவணிக்கவைத்தது. இப்படத்தின் தலைப்பில் பேபி சரிகா என குறிப்பிடப்பட்டார். இதன் பிறகு பல திரைப்படங்களில் குழந்தை நட்சத்திரமாக நடித்தார். வளர்ந்தபிறகும், இவர் பல இந்தி, மராத்தி, திரைப்படங்களில் நடித்தார். நடிகர் கமல்காசனைத் திருமணம் செய்தார், பின் மணவிலக்குப் பெற்றார்.\n\n"}
{"id": "320032", "url": "https://ta.wikipedia.org/wiki?curid=320032", "title": "மதன் லால் குரானா", "text": "மதன் லால் குரானா\n\nமதன் லால் குரானா (\"Madan Lal Khurana\", 15 அக்டோபர் 1936 - 27 அக்டோபர் 2018) ராஷ்டிரிய சுயம்சேவாக்|ராஷ்டிரிய சுயம்சேவாக் சங்கத்தின் ஆர் எஸ் எஸ் பிரச்சாரகரும், பாரதிய ஜனதா கட்சியின் மூத்த தலைவரும் ஆவார். தில்லி மாநிலத்தின் முதலமைச்சராக 1993 முதல் 1996 முடிய பதவியில் இருந்தவர். மேலும் இராஜஸ்தான் மாநில ஆளுநர் பதவியில் சனவரி 2004 முதல் நவம்பர் 2004 முடியப் பதவி வகித்தவர். இந்தியப் பிரிவினையின் போது தற்கால பாகிஸ்தானிலிருந்து இந்தியாவின் தலைநகரமான தில்லி மாநகரத்தின் கீர்த்தி நகரில் குடும்பத்துடன் அகதியாக குடியேறியவர். மதன்லால் குரானா தனது பட்டப்படிப்பை தில்லியின் கிரோரி மால் கல்லூரியில் முடித்தவர்.\n\nSection::::ஜன சங்கம்.\nஅரசியல் களத்திற்கு வருவதற்கு முன்பு விஜய் குமார் மல்ஹோத்திராவுடன் மாலைநேரக் கல்லூரி ஆசிரியராக பணிபுரிந்தவர். பின்னர் தில்லி ஜன சங்கத்தின் பொதுச்செயலராக 1965 முதல் 1967 முடிய செயல்பட்டார்.\n\nSection::::பாரதிய ஜனதா கட்சி.\nபாரதிய ஜனதா கட்சியின் தில்லி மாநில முதலமைச்சராக 1993 முதல் 1996 முடிய இருந்தவர்.\n\nஅடல் பிகாரி வாஜ்பாய் தலைமையிலான அமைச்சரவையில் நாடாளுமன்ற விவகாரத் துறை மற்றும் சுற்றுலா அமைச்சகத்தின் அமைச்சராக செயல்பட்டவர். பின்னர் இராஜஸ்தான் மாநில ஆளுநராக 14 சனவரி 2004 முதல் 28 அக்டோபர் 2004 முடிய பதவி வகித்தவர். 9, 10, 12 மற்றும் 13வது இந்திய நாடாளுமன்ற மக்களவை உறுப்பினராக இருந்தவர்.\n"}
{"id": "320033", "url": "https://ta.wikipedia.org/wiki?curid=320033", "title": "கீரன் (புலவர்)", "text": "கீரன் (புலவர்)\n\nபுலவர் கீரன் தமிழ் நாட்டைச் சேர்ந்த ஒரு சொற்பொழிவாளர். கம்பராமாயணம், மகாபாரதம், திருவிளையாடற்புராணம், திருவெம்பாவை போன்ற நூல்களில் பாடல் வடிவில் சொல்லப்பட்டுள்ள விடயங்களை சாதாரண மக்களும் புரிந்து கொள்ளும் வகையில் எளிய நடையில் கூறத்தக்க வல்லமை பெற்றவர்.\n\nSection::::தமிழ்மொழி, ஆன்மீக வளர்ச்சி.\nதூய தமிழ் வளர்ச்சிக்கும், ஆன்மீக வளர்ச்சிக்கும் அவர் பாடுபட்டார். புலவர் கீரன் லால்குடியில் தமது பணிமனையை அமைத்து அங்கிருந்து சுமார் 20 ஆண்டுகள் பணி செய்தார்.\n\nSection::::இசைச் சொற்பொழிவு.\nபுலவர் கீரன் இசைச் சொற்பொழிவுகளும் நிகழ்த்தி வந்தார். இந்த வகை சொற்பொழிவுகளில் கிருபானந்த வாரியார் போலவே புலவர் கீரனும் புகழ் பெற்று விளங்கினார்.<br>இசைச் சொற்பொழிவு என்பது இசையும் உரையும் கலந்து வழங்கப்படுவது. ஆரம்பகாலத்தில் ஹரிகதை எனவும் பின்னர் கதாகாலட்சேபம் எனவும் அழைக்கப்பட்டுவந்தது. இதிலே ராமாயணம், மகா பாரதம் மற்றும் இவை போன்ற இதிகாசங்களைக் கதைகளாகக் கூறுவார்கள். பொருத்தமான இடங்களிலே பாடல்கள் பாடுவார்கள். கதை நிகழ்த்துபவருக்கு உதவியாக சங்கீதம் நன்றாகத் தெரிந்த ஒருவரும் இசைக் கருவிகளை மீட்டுவோரும் சேர்ந்து நிகழ்ச்சியை அளிப்பார்கள். தொடக்க காலத்தில் இந்த நிகழ்ச்சிகள் 5, 6 மணி நேரம் வரையிலும் தொடர்ந்து நடக்கும். கதை சொல்பவர் அவ்வளவு நேரமும் நின்று கொண்டே கதை சொல்லுவார். சில சமயங்களில் காலிலே சலங்கை கட்டிக்கொண்டு நடனமாடவும் செய்வார். கதை சொல்லும்போது நாடக பாணியில் அபிநயங்களும் காட்டுவார்.<br>தஞ்சாவூர் கிருஷ்ண பாகவதர் என்பவரே இந்த வகையான நிகழ்ச்சியின் முன்னோடி என நம்பப்படுகிறது. பின்னர் சூலமங்கலம் சௌந்தரராஜ பாகவதர், எம்பார் ஸ்ரீரங்காச்சாரியார், எம்பார் எஸ். விஜயராகவாச்சாரியார் போன்றவர்கள் ஹரிகதை நிகழ்த்தி வந்தார்கள்.<br>இந்த நிகழ்ச்சி பின்னர் கால அளவு குறைக்கப்பட்டு சங்கீத உபந்நியாசம் என்று சொல்லி வந்தார்கள். இதுவே தமிழில் இசைச் சொற்பொழிவு எனக் கூறப்பட்டது. கம்பராமாயணம், மகாபாரதம் போன்றவற்றை இசையீடிட்ட கதைகளாகச் சொல்லி வந்தார்கள். இந்தப் புதிய மரபிலே திருமுருக கிருபானந்த வாரியாரும் புலவர் கீரனும் மக்கள் மத்தியில் பிரபலமானவர்களாக விளங்கினார்கள்.\n\nSection::::கீரன் அறக்கட்டளை.\n\"புலவர் கீரன் செல்வமணி கீரன்\" என்ற பெயரில் அறக்கட்டளை ஒன்று ஏற்படுத்தப்பட்டு அதன் மூலம் புலவர் கீரனின் உரைகள் நூல் வடிவிலும், குறுந்தட்டு வடிவிலும் வெளியிடப்பட்டு வருகின்றன.\n\n"}
{"id": "320034", "url": "https://ta.wikipedia.org/wiki?curid=320034", "title": "எக்மோ", "text": "எக்மோ\n\nஎக்மோ அல்லது பிரித்தேற்ற சவ்வு ஆக்சிஜனேற்றம் (Extracorporeal membrane oxygenation|ECMO) எனப்படுவது நவீன கருவியின் மூலம் அதி உயர் சிகிச்சை அளிப்பதாகும். தீவிர மூச்சுத் தினறல் மற்றும் மாரடைப்பால் பாதிக்கப்பட்டவர்களின் நுரையீரல் மற்றும் இதயம் முழுமையாக செயல்படாதபோது, எக்மோ கருவியின் உதவி மூலம் பாதிக்கப்பட்டவரின் இரத்தம் சுத்திகரிக்கப்பட்டு, பிராணவாயு நுரையீரலுக்கு அனுப்பப்படும். இதனால் மூச்சு விடுதல் மற்றும் இரத்த ஓட்டம் தடை படுவது நிறுத்தப்பட்டு நோயாளி விரைவில் காப்பாற்றப்படுவார்.\n"}
{"id": "320036", "url": "https://ta.wikipedia.org/wiki?curid=320036", "title": "போவத்தென்னை அணை", "text": "போவத்தென்னை அணை\n\nபோவத்தென்னை அணை என்பது இலங்கையின் போவத்தென்னையில் அமைந்துள்ள ஓர் அணை ஆகும். இது ஒரு ஈர்ப்புசக்தி அணை ஆகும். இதன் உயரம் 100 அடிகள் (30 மீற்றர்) ஆகும். இவ்வணை 1961 ஆம் ஆண்டு சூன் மாதம் கட்டப்பட்டது. அத்துடன் இது நீர்வடிகாலமைப்பில் முக்கிய இடம் விகிக்கின்றது. இவ்வணையின் கீழ் நீர் மின்சாரத்தைப் பிறப்பிப்பதற்காக ஒரு நீர் மின்னிலையம் 1800 மீற்றர் ஆழத்தில் அமைந்துள்ளது.\n"}
{"id": "320037", "url": "https://ta.wikipedia.org/wiki?curid=320037", "title": "சந்தியா, நடிகை", "text": "சந்தியா, நடிகை\n\nசந்தியா (இறப்பு 1971 ) என்பவர் ஒரு தென்னிந்தியத் திரைப்பட நடிகையாவார். இவரது இயற்பெயர் \"வேதவல்லி\" என்பதாகும் திரைப்படங்களில் நடிப்பதற்காக சந்தியா என்ற பெயரை சூட்டிக்கொண்டார். இவரது தங்கை வித்யாவதியும் ஒரு நடிகையாவார். சந்தியா தமிழ்நாட்டின் மறைந்த முதலமைச்சரான ஜெ. ஜெயலலிதாவின் தாயாராவார். இவரை ஜெயராம் என்பவர் 1935 இல் இரண்டாவதாக திருமணம் செய்துகொண்டார்.\n"}
{"id": "320038", "url": "https://ta.wikipedia.org/wiki?curid=320038", "title": "நான்காம் ஈழப்போர்", "text": "நான்காம் ஈழப்போர்\n\nநான்காம் ஈழப்போர் (Eelam War IV) என்பது இலங்கை அரசபடைக்கும் தமிழீழ விடுதலைப் புலிகளுக்கும் இடையே நான்காவது கட்டமாக நடைபெற்ற இறுதிப் போரைக் குறிக்கும். போர் நிறுத்த உடன்படிக்கையில் இருந்த அரசாங்கத்திற்கும், தமிழீழ விடுதலைப் புலிகளுக்குமிடையே, 2006-ஆம் ஆண்டு சூலைத் திங்கள் 26-ஆம் நாள் ஒரு முரண்நிலை தோன்றி ஒரு விரோதப் போக்கு ஆரம்பமானது. கைச்சாத்திடப்பட்ட போர் நிறுத்த உடன்படிக்கையில் இருந்து வெளியேறுவதாக இலங்கை அரசு ஜனவரி 2, 2008 அன்று அறிவித்தது. இதன்படி தமிழீழ விடுதலைப் புலிகளுடனான போர் நிறுத்த ஒப்பந்தத்திலிருந்து அதிகாரபூர்வமாக விலகுவதாகவும், அதற்கான 14 நாள் கால அவகாசத்தை வழங்குவதாகவும் இலங்கை அரசாங்கம், உடன்படிக்கையின் அனுசரணையாளரான நோர்வேயின் தூதரகத்திற்கு எழுத்து மூலம் ஜனவரி 3 ஆம் நாள் அறிவித்தது.\n\nநான்கு வருடங்களாக கடைப்பிடிக்கப்பட்டிருந்த யுத்த நிறுத்தத்தை முறித்துக் கொண்டு அரசப்படைகள், விடுதலைப்புலிகளின் கட்டுப்பாட்டிலிருந்த பல பிரதேசங்களைக் கைப்பற்றிக் கொண்டன. போரின் இறுதியான காலகட்டத்தில், வடகிழக்குப் பிரதேசத்தில் உள்ள நந்திக் கடலேரியைச் சூழ்ந்த பகுதியில் சண்டை மிக உக்கிரமாக நடந்தது. மூன்று இலட்சம் வரையான தமிழ்ப் பொதுமக்கள் போர் நடந்த இடத்தினுள்ளே முடக்கப்பட்டிருந்தனர். தொடர்ந்து நடைபெற்ற போரினால் இலங்கைப் படை விடுதலைப் புலிகளின் கட்டுப்பாட்டிலிருந்த அனைத்து பகுதிகளையும் கைப்பற்றியது. இலங்கை இராணுவத்தின் கட்டுப்பாட்டிற்குள் கடைசிப் பிரதேசமும் வந்தடைந்த, 2009ஆம் ஆண்டு மே மாதம் 18ம் நாள், போர் முடிவுக்கு வந்ததாகவும், விடுதலைப்புலிகளின் தலைவர் வேலுப்பிள்ளை பிரபாகரனும் மரணமடைந்துவிட்டதாகவும் இலங்கை அரசாங்கம் அறிவித்தது. \n\nஇந்த இறுதிப் போரில் இலங்கை இராணுவத்தினர் போர்க்குற்றங்கள் பல செய்துள்ளதாகக் குற்றம் சாட்டப்பட்டுள்ளனர். ஆனால் அரசு இதனை மறுத்து வருகின்றது.\n\nSection::::சமாதான ஒழுங்கு.\n2001ஆம் ஆண்டு மார்கழி மாதம் 5ம் திகதி நடந்த தேர்தலில் ஐக்கிய தேசிய முன்னணி ரணில் விக்கிரமசிங்க தலைமையில் பெரிய அளவிலான வெற்றியைத் தனதாக்கிக் கொண்டது. முரண்பாடுகளுக்குத் தீர்வு காணும் வகையில் இரு பகுதியினருக்கும் இடையே நிபந்தனைகளற்ற உடன்பாடு காண்பதற்கு ரணில் களம் அமைத்து ஆரம்பித்தார். வாக்குறுதியும் அளிக்கப்பட்டது. \n2001ஆம் ஆண்டு மார்கழி மாதம் 19ம் திகதி அரசுக்கும் விடுதலைப் புலிகளுக்கும் இடையே நிபந்தனைகளற்ற பேச்சு வார்த்தைகளை நோர்வே கொண்டு வந்தது. ஒரு மேசையில் பேச்சுவார்த்தை நடத்தும் வகையில் ஒழுங்கமைத்தது. அந்த வகையில் விடுதலைப்புலிகள் 30 நாள்கள் யுத்த நிறுத்தத்திற்கு முன்னுதாரணமாக வாக்குறுதியளித்தது. அரசப் படைகளுக்கு எதிராகத் தாக்குதல் நடாத்துவதில்லை என்று அறிவித்தது. புதிய அரசாங்கம் இந்த நகர்வை வரவேற்றது. அதற்கு அரசாங்கத்தின் நல்லெண்ணத்தை வெளிப்படுத்தும் முகமாகவும், பதில் நகர்வைக்காட்டும் முகமாகவும், ஒரு மாத யுத்தநிறுத்தத்தைக் காலவரையறையற்ற நீண்ட காலப் போர் நிறுத்தத்தையும், விடுதலைப்புலிகளின் பகுதிகளுக்கான பொருளாதாரத் தடைவிலகல் உத்தரவையும் அரசாங்கம் அறிவித்தது.\n\nSection::::ஒப்பந்தம் கைச்சாத்திடப்படுல்.\nஅரசுத் தரப்பும் விடுதலைப்புலிகள் தரப்புமாகிய இரு தரப்பினரும், புரிந்துணர்வு அடிப்படையிலும், சம்பிரதாய முறையிலுமாகவே முதலில் யுத்த நிறுத்தத்தைச் செய்திருந்தனர். 2002ஆம் ஆண்டு மாசி மாதம் 22ம் திகதி நிரந்தரமான போர் நிறுத்த ஒப்பந்தம் எழுத்து மூலமாகச் செய்யப்பட்டது. நடுவராக நோர்வேயும் அதனுடன் சேர்ந்த நோர்வீஜியன் நாடுகளும் இணைந்து மேற்பார்வை செய்யும் நாடுகளாக இருப்பதாகவும் நிர்வாக சபை போன்று யுத்த நிறுத்தத்தைப் பேணும் வகையில் செயற்படுவதாகவும், யுத்த நிறுத்த மேற்பார்வை நிபுணர்களின் சேவை பெறப்படுவதாகவும் அதற்கு 'ஸ்ரீலங்கா மேற்பார்வை சபை' என்ற பெயரிடுவதாகவும் ஒப்புக்கொள்ளப்பட்டது. இதே ஆண்டு ஆவணி மாதத்தில்அரசாங்கம் விடுதலைப்புலிகள் மீதான தடை உத்தரவை எடுத்தது விட ஒப்புக் கொண்டது. முறைப்படியான தடை உத்தரவை நீக்கும் முறைக்கும் நேரடியாக அணுகும் வகைக்கும், விட்டதை தொடர்வதற்கும் வழி உண்டாயிற்று.\n\n(யுத்த நிறுத்த) இவ்வொப்பந்தத்தை தொடர்ந்து வர்த்தக ரீதியான விமானப் பயணங்கள் யாழ்ப்பாணத்திற்கு ஆரம்பித்தன. ஏ9 பிரதான வீதி விடுதலைப் புலிகளால் திறந்துவிடப்பட்டது. தெற்கு இலங்கைக்குமான பொதுசன போக்குவரத்து வர்த்தக நடவடிக்கைககள் ஆரம்பமாகின. பல வருடங்களின் பின் வன்னிப் பிரதேச பொதுமக்களும் பிற பிரதேசங்களும் ஏ9 வீதி ஊடாக யாழ்ப்பாணத்திற்கும் தென்பிரதேசங்களுக்குமான போக்குவரத்து அனுமதிக்கப்பட்டது. பல வெளிநாடுகளின் பார்வையில் பல ஆண்டுகளாக சந்தேகிக்கப்பட்ட சமாதானம் நிறைவேறும் என்ற நம்பிக்கை துளிர் விடத் தொடங்கியது. அனேகமான சமாதானப் பேச்சுவார்த்தைகள் முன்பே தொடங்கப்பட்டிருந்தன. சோன்புரி மாகாணம், பதம்மாகாணம், றோஸ்காடின், தாய்லாந்தில் 16 சுற்றுக்களும் 5 சுற்றக்களும் நடந்தேறியிருந்தன. நோர்வேயும், ஜேர்மனியும் இச் சுற்றுக்களில் பங்குபற்றின. இப் பேச்சுக்களின் அடிப்படையில் சமஷ்டி அடிப்படையிலான கோட்பாடுகளுக்கு விடுதலைப்புலிகள் இணங்கியதுடன், தமது நீண்டகாலக் கோரரிக்கையான பிரிவினை வாதத்தைத் தளர்த்தியிருந்தனர். இரு சாரராலும் இதற்கு சம்மதம் ஏற்பட்டிருந்தது. இவ்வழிவகை, விட்டுக்கொடுப்பு என்பதை இரு சாரரினாலும் ஏற்கப்பட்டதாக கருதப்பட்டது. சமஷ்டி கோரிக்கையை அரசு ஏற்றது, பிரிவினைவாதத்தை விடுதலைப்புலிகள் தளர்த்தினர். மிகவும் அரிதான ஒரு நிலைமை ஏற்பட்டிருந்தது. இரு சாரரும் பாரம் சுமத்தும் நிலையைக் குறைத்து இருந்தனர் தத்தம் வசமுள்ள போர்க் கைதிகளை பரிமாற்றம் செய்யவும் முதன்முறையாக ஒப்புக் கொண்டனர்.\n\nSection::::போர்நிறுத்த உடன்படிக்கையில் இருந்து விலகல்.\nமாவிலாறு அணைக்கட்டிலிருந்து நீர் திறந்துவிடப்படுவதையும், அண்மித்த வயல் நிலப்பகுதிகளும் பாதிக்கப்படும் படியாக, அணைக்கட்டு திறப்பதை விடுதலைப்புலிகள் தடுத்திருந்தனர். அப்போது விடுதலைப் புலிகளின் முகாம்களை மாவிலாற்றை அண்மித்த பகுதிகளில், விமானப்படையின் ஜெட் விமானங்கள் தாக்கியிருந்தன. மாவிலாற்று அணைக்கட்டு திறந்து விடப்படாததைப் போர் தொடங்குவதற்கு உரிய காரணமாக அரசாங்கம் காட்டிக் கொண்டது. இலங்கை அரசின் வான்படை மாவிலாறு அணையை ஒட்டியிருந்த விடுதலைப் புலிகளின் முகாம்களைத் தாக்கியவுடன் போர் மீண்டும் ஆரம்பித்தது. 21 திகதி ஜூலை மாதம் 2006ம் ஆண்டு தொடக்கம் நீர் விநியோகிக்கும் கதவுகள் மூடப்பட்டன. அரச கட்டுப்பாட்டில் இருந்த 15000 மக்களுக்கு நீர் பெறும் வாய்ப்பு இல்லாமல் போனது. சமாதான ஒப்பந்தத்தை நடைமுறைப்படுத்தும் (SLMM) ஸ்ரீலங்கா மேற்பார்வை சபை கதவுகளை திறக்கும் வண்ணமாக எடுத்த முயற்சிகள் தோல்வியைத் தழுவின. ஆடி மாதம் 26ம் திகதி இலங்கை விமானப்படை விடுதலைப்புலிகளின் மாவிலாற்றை அண்மித்த நிலைகளின் மீது குண்டுகளைப் பொழிந்தன. தரைமார்க்கமான படை நகர்வுகளும் துரிதப்படுத்தப்பட்டு கதவுகளைத் திறக்கும் முயற்சி தொடங்கியது. அரச பேச்சாளரான பாலித ஹோஹண அரசாங்கம் போர் நிறுத்தத்தை மீற வேண்டியதாக அறிவித்தார். பதிலாக விடுதலைப்புலிகளும் போர்நிறுத்தத்தை தாமும் மீறியதாக உணர்த்த வேண்டியதாயிற்று. நீர்ப்பாசனக் கதவுகள் சம்பிரதாய நிகழ்வாக ஆவணி மாதம் 8ம் திகதி திறக்கப்பட்டது. தாமாக திறந்து விட்டதாக விடுதலைப் புலிகளும் அறிவித்தன. முரண்பாடான அறிக்கைகள் இக் காலத்தில் வந்து கொண்டிருந்தன. நீர்திறக்கும் விடயம் பேரம் பேசும் விடயமல்ல என்று பாலித ஹோஹண கூறினார். புதிய பல தாக்குதல்கள் அரச படைகளால் மேற்கொள்ளப்பட்டன. மாவிலாறு தேக்கத்தைச் சுற்றி தீவிர பல முனைத் தாக்குதல்கள் மேற்கொள்ளப்பட்டன. இத் தாக்குதல்களை (SLMM) ஸ்ரீலாங்கா மேற்பார்வை; தலைவரும் அரசபடைகள் மீதான கண்டனமாகத் தெரிவித்தார், தாக்குதல்களை விடுதலைப்புலிகள் தான் தொடங்கியதாக அரசு அறிவித்தது. அவர்களுக்கு நீர்ப்பாசனத்தை திறப்பதில் விருப்பமில்லை என்பது தெளிவு என்று கூறியது. மக்களுடைய நலன் கருதி தாமகவே திறந்துவிட்டதாக விடுதலைப்புலிகள் கூறினார். ஆனாலும் கடுமையான இரு தரப்புச் சண்டை மாவிலாறு பகுதியை தத்தம் கட்டுப்பாட்டிற்குள் கொண்டுவருவதற்காக நடந்தது. முடிவில் மாவிலாறு அணையும் நீர்தேக்கமும் ஆகஸ்ட் மாதம் 15ம் திகதி (2006/08/15) அரசபடைகளின் பூரண கட்டுப்பாட்டிற்குள் வந்தது.\n\nஇப்போர் நான்காண்டு போர் நிறுத்தத்திற்கு பிறகு தொடங்கியது. நான்கு வருடங்களாக கடைப்பிடிக்கப்பட்டிருந்த யுத்த நிறுத்தத்தை முறித்துக் கொண்டு அரசப்படைகள், விடுதலைப்புலிகளின் கட்டுப்பாட்டிலிருந்த பல பிரதேசங்களைக் கைப்பற்றிக் கொண்டன. சம்பூர், வாகரை இன்னும் பல கிழக்குப் பிரதேசப் பகுதிகளை தமது கட்டுப்பாட்டுக்குள் கொண்டு வந்தன. இந்தப் போக்கிற்கு, 2007ஆம் ஆண்டு மார்ச் மாதம் 26ம் திகதி விடுதலைப்பலிகளின் விமானப்படை கட்டுநாயக்க விமானப்படைத்தளத்தை தாக்கி விமானங்கள் பலவற்றை அழித்திருந்தமை காரணமாயிருந்தது, கட்டுநாயக்கா தாக்குதலானது விடுதலைப்புலிகள் வரலாற்றில், வெளியார் எவரது உதவியும் பெறாமல் வெற்றிகரமாக நடாத்தி முடித்த முதலாவது வரலாற்று நிகழ்வாகும். \n\nகைச்சாத்திடப்பட்ட போர் நிறுத்த உடன்படிக்கையில் இருந்து வெளியேறுவதாக இலங்கை அரசு ஜனவரி 2, 2008 அன்று அறிவித்தது.\n\nSection::::ஸ்ரீலங்கா விமானப் படையின் பெரிய அளவிலான தாக்குதல்.\n14/8/2006ல் விமானப்படை முல்லைத்தீவில் பேரழிவை ஏற்படுத்திய தாக்குதலை நடத்தியது, 61 பெண் பிள்ளைகள் இதனால் கொல்லப்பட்டனர். அப் பிள்ளைகள் பாடசாலை மாணவிகள் என்று விடுதலைப்புலிகள் அறிக்கையிட்டது. அவர்கள் முதலுதவிப் பயிற்சிக்காக ஒன்று கூடியிருக்கும் போது திட்டமிட்டு அழிக்கப்பட்டதாகவும் விடுதலைப்புலிகள் கூறினர். அரசாங்கமோ 'அவர்கள் சிறுவர் -விடுதலைப்புலிகள் இராணுவப் பயிற்சிக்காக அழைக்கப்பட்டவர்கள் ' என்று கூறியது. சுவீடன் ஸ்ரீலங்கா யுத்த நிறுத்த மேற்பார்வைக் குழுவினர் அவ்விடத்திற்குச் சென்று ஆராய்ந்து அறிக்கையிட்டனர். அதன்படி இறந்தவர்கள் இராணுவப்பயிற்சிக்காக அழைக்கப்பட்டவர்கள் அல்ல என்று அறிக்கையிட்டனர். 7/5/2007ல் சுப்பர் சொனிக் போர் விமானங்கள் குண்டுகளைப் பொழிந்து சேமித்து வைக்கப்பட்ட எரிபொருள் களஞ்சியங்கள் - அவை பாரிய அளவு கொண்டவை கிளிநொச்சி, இரத்தினபுரம் பகுதியிலும் இரணைமடுப்பகுதிலும் அமைந்தவை அவை – அவற்றை நாசமாக்கின. கார்த்திகை மாதம் 2007ல் கிளிநொச்சியில் பலமான தற்பாதுகாப்பு அரண் கொண்ட பகுதியிலும் தமிழ்ச்செல்வனும் அவருடன் ஐந்து உயர் மட்ட தரத்திலுள்ள விடுதலைப்புலிகளும் கொல்லப்பட்டனர்.\n\nSection::::விடுதலைப்புலிகளின் வான்தாக்குதல்.\nமுதலாவதான விடுதலைப்புலிகளின் தாக்குதல் அவர்களது வான்படை வரலாற்றில் கட்டுநாயக்க அரச வான்படைத்தளத்தின் மீதான தாக்குதலாகும். 26/3/2007ல் அத் தாக்குதலில் இறந்தவர்கள் மூவர் காயமுற்றோர் பலர். விடுதலைப்புலிகளின் வான் படைத் தாக்குதல் பளை இராணுவத்தளத்தின் மீது நடாத்தப்பட்டதில் ஆறு இராணுவத்தினர் கொல்லப்பட்டு 13 இராணுவத்தினர் காயப்பட்டனர். கட்டுநாயக்கா விமானப்படைத்தளத்தின் மீதான இரண்டாவது தாக்குதல் 26/4/2007ல் நடந்தது. முதலில் நடந்த அதே இடத்தில் ஒரு மாதத்தின் பின்பு இரண்டாவது தாக்குதலாக இது அமைந்தது. \n29/4/2007 காலை விடுதலைப்புலிகளின் வான்படைக் குண்டு போட்டதில் இரண்டு எரிபொருள் தாங்கிகள் கொலன்னாவவிலும், முத்து ராஜ வெலவிலும் அழிந்தன. இது தலைநகர் கொழும்பிற்கு மிக அண்மித்த பகுதிகளாகும். பளையில் நடந்த மறுதாக்குதல் பளை விமாத்தளத்திற்கு அண்மித்ததாக அமைந்தது. அப்பிரதேசத்தின் பிரதான அரசபடைகளின் தளமாக இது இருந்தது. விமானக் குண்டு எதிர்ப்பு காரணமாக குண்டுகள் புகையிரத பாதையில் விழுந்தன. இதில் ஆறு இராணுவத்தினர் பலியாகினர். 26/4/2007ல் கொழும்பு விமானப் பாதுகாப்புத்தள அறிக்கையின்படி அடையாளம் காணப்பட முடியாத விமானங்களின் நடமாட்டம் இருப்பதாகவும் 'ரடார்' காட்டியதாகவும் அறிவிக்கப்பட்டது. ஆனால் தாக்குதல் நடத்தப்படவில்லை என்றும் கூறப்பட்டது. \nஎப்படியிருந்த போதும், சில நாட்களின் பின்பு அதிகாலையில், சித்திரை மாதம் 29ம் திகதி நாட்டிலுள்ள மக்கள் அனைவரும் உலகக்கிண்ண கிரிக்கெட் போட்டி இறுதி நிகழ்வை கண்டு கொண்டிருக்கும்போது, கொழும்பை அண்மித்திருந்த எரிபொருள் தள நிலைகள் மீது குண்டுகள் பொழியப்பட்டன. நகரின் மின்சாரம் பூரணமாக இல்லாமல் செய்து நிலைகளை அடையாளம் காணாதவாறு நடவடிக்கை எடுக்கப்பட்டது. ஆனாலும் விடுதலைப்புலி விமானங்களைச் சுட்டு விழுத்தாதையிட்டு அரச எதிர்க்கட்சியும் பொது மக்களும் அதிருப்தி தெரிவித்தனர். 75மில்லியன் ரூபாவுக்கும் மேலான செலவு தரும் பெரிய பிழைபாடுகள் விமான எதிர்ப்புக் கருவிகளில் இருந்ததாக அரசு அறிக்கையிட்டு தமது பலவீனத்தை மறைத்துக் கொண்டது. \n\nSection::::போர் நிறுத்தத்தில் இருந்து இலங்கை அரசாங்கம் வெளியேற்றம்.\n2/11/2008ம் ஆண்டு யுத்த நிறுத்தத்தில் இருந்து ஸ்ரீலங்கா அரசாங்கம் தன்னிச்சையாக விலகத் தீர்மானித்தது. கடந்த இரண்டு வருடகாலமாக பேப்பர் மூலமான சமாதான நீடிப்பு விரிவாக்கப்பட்டிருந்நது. பிரதமர் ரட்ணஸ்ரீ விக்கிரம நாயக்க வருடாந்த மந்திரி சபைக் கூட்டத்தில் விரிவாக்கப் பிரகடனம் செய்த பின்பு 2/1/2008ம் ஆண்டு தலைநகர் கொழும்பில் இன்னுமொரு குண்டு வெடிப்பில் ஐந்து பேர் கொல்லப்பட்டனர். 28க்கு மேற்பட்டோர் காயமடைந்தனர். பின்வருமாறு அமைந்த அறிக்கை ஒன்று வெளிவந்தது. ' இலங்கை அரசு நேற்று (3/1/2008) இயல்பான நடவடிக்கையை தன்னிச்சையாக தீர்மானித்து யுத்த நிறுத்தத்தில் இருந்து விலகியது. தமிழீழ விடுதலைப்புலிகளுடனான போர் நிறுத்த வெள்ளைப் போர் ஒப்பந்தம் நடைமுறையில் இருந்து கடந்த இரண்டு ஆண்டுகளாக இருந்ததைவிட்டு விலகியுள்ளது. பிரதமர் ரட்ணஸ்ரீ விக்கிரம நாயக்க மந்திர சபைக் கூட்டத்தில் இவ் விவகாரத்தை முன்வைத்தார். யுத்த நிறுத்த ஒப்பந்த நடைமுறையில் உள்ள போதே இரண்டாவது குண்டு 2/01/2008ல் தலைநகர் கொழும்பில் வெடித்துள்ளது. 5பேர் கொல்லப்பட்டனர் 28 பேர் காயமடைந்தனர். நோர்வீஜியன் அரசும் ஸ்ரீலங்கா அரசும் விடுதலைப்புலிகளும் மேற்கொண்ட போர்நிறுத்த ஒப்பந்தம் (22/2/2002) இவ் அறிக்கை மூலம் சிதைவடைந்தது. பொருளடக்க விதிகள் 4:4 ஒப்பந்த மேற்பார்வையாளர்கள் விதிகள், நடைமுறைகள் 16/1/2008 திகதியில் இருந்த நடைமுறையில் இல்லாது போகிறது' \nஇவ் விவகாரம் 29/12/2007ல் பாதுகாப்புச் செயலர் கோதபாஜ ராஜபக்ச மத்தியில் பேசு பொருளாக வைக்கப்பட்டிருந்தது. உதவி வழங்கும் நாடுகளான ஐக்கிய அமெரிக்கா, கனடா, நோர்வே நாடுகள் மத்தியில் இவ் விவகாரம் மிகுந்த அதிருப்தியை ஏற்படுத்தியதால் இந் நாடுகள் தமது திருப்தியீனத்தை இலங்கை அரசுக்கு வெளிப்படுத்தியிருந்தன. இலங்கை அரசும் திருப்தியீனத்தை வெளிப்படுத்தியது. அயல் நாடான இந்தியாவும் போர் நிறுத்தம் மீறப்படுவதை திகைப்பூட்டும் அச்சமாகக் கருதி தன்னுடைய அதிருப்தியை வெளிப்படுத்தியது.\n\nSection::::கண்காணிப்புக் குழு வெளியேறியது.\nஇலங்கை அரசாங்கம் ஒருதலைப்பட்சமாக போர் நிறுத்த ஒப்பந்தத்தில் இருந்து வெளியேறியதனைத் தொடர்ந்து இலங்கைப் போர் நிறுத்தக் கண்காணிப்புக் குழுவினர் ஜனவரி 16 ஆம் நாள் இலங்கையில் இருந்து வெளியேறவுள்ளதாக அக்குழு தெரிவித்தது.\n\nSection::::இணைத்தலைமை நாடுகளின் கருத்துகள்.\nSection::::நோர்டிக் நாடுகள்.\nபோர் நிறுத்த உடன்பாட்டில் இருந்து சிறிலங்கா வெளியேறியது பொதுமக்களை பாதுகாப்பதற்கு ஆதரவான முக்கிய உடன்பாடு ஒன்று முடிவுக்கு வந்ததாகவே அர்த்தம் என்று நோர்வே, சுவீடன், டென்மார்க், பின்லாந்து, ஐஸ்லாந்து ஆகிய நோர்டிக் நாடுகளின் வெளிவிவகார அமைச்சர்கள் கூட்டாக வெளியிட்ட அறிக்கையில் தெரிவித்தனர்.\n\nSection::::ஜப்பான்.\n\"போர் நிறுத்த உடன்பாட்டில் இருந்து சிறிலங்கா அரசாங்கம் வெளியேறியது கவலையை தோற்றுவித்துள்ளது. அரசாங்கத்தின் இந்த முடிவு வன்செயல்களை அதிகரிக்கச் செய்யும்\" என்று ஜப்பான் தெரிவித்தது.\n\nSection::::ஐக்கிய அமெரிக்கா.\n\"இலங்கையில் நடைபெற்று வரும் மோதல்களுக்கு அமைதி வழியிலான தீர்வைக்காண்பதை இது மேலும் கடினமாக்கி உள்ளது\" என்று இலங்கைக்கான அமெரிக்கத் தூதரகத்தின் பேச்சாளர் தனது அறிக்கையில் தெரிவித்தார்.\n\nSection::::ஐக்கிய நாடுகள்.\nபோர் நிறுத்த உடன்பாட்டில் இருந்து இலங்கை அரசு தன்னிச்சையாக விலகிக் கொண்டது தமக்கு கவலை அளிப்பதாகவும் அரசு விலகிக் கொண்டது வடக்கில் மோதல்களை உக்கிரமடையச் செய்வதுடன் அது கொழும்பு உட்பட நாடு முழுவதும் பரவலாம் என்றும் ஐ.நா.வின் பொதுச் செயலாளர் பான் கி மூன் தெரிவித்தார்.\n\nSection::::வரவேற்பு.\nபோர் நிறுத்த உடன்பாட்டில் இருந்து இலங்கை அரசு விலகிக் கொண்டதற்கு தமிழர் விடுதலைக் கூட்டணி தலைவர் வி. ஆனந்தசங்கரி கருத்துத் தெரிவிக்கையில், போர்நிறுத்த உடன்பாடு விடுதலைப் புலிகள் தம்மை பலப்படுத்திக் கொள்ளவே உதவியிருக்கிறது என்றும் அரசு விலகிக் கொண்டது தமக்கு மகிழ்ச்சியை அளிப்பதாகவும் தெரிவித்தார்\n\nSection::::கிழக்கில் போர்.\nநோர்வே நாட்டின் நடுநிலையுடன் அமுலுக்கு வந்த சிறிலங்கா இராணவத்திற்கும் விடுதலைப்புலிகளுக்கும் இடையிலான சண்டை நிறுத்தம் தோல்வியில் முடிந்தது. 21/07/2006ல் சமாதான ஒப்பந்தம் ஆரம்பமாகி மாவிலாறு அணைக்கட்டு போருடன் ஒப்பந்தம் இரு பகுதியாலும் மீறப்பட்டது. அரசபடைகள் கிழக்கு மாகாணத்தை முழுக்கட்டுப்பாட்டிற்குள் கொண்டுவந்தனர். 11/07/2007ல் தொப்பிகல சண்டையில் தொப்பிகல கைப்பற்றப்பட்டதுடன் அரசபடைகள் தமது கட்டுப்பாட்டுக்குள் கிழக்குமாகாணம் வந்ததை பிரகடனப்படுத்தினாரகள். தமிழ்மக்கள் விடுதலைப்புலிகள் கட்சி மட்டகளப்பு மாவட்ட உள்ளு10ர் தேர்தலான மாகாணசபைத் தேர்தலில் போட்டியிட்டது. 10/03/2008ல் தேர்தல் நடந்தது. தமிழ் மக்கள் விடுதலைப்புலிகள் கட்சியே வென்றது. அதன் தலைவர் சிவனேசதுரை சந்திரகாந்தன் கிழக்கு மாகாணசபையின் முதன் மந்திரியானார். 16/05/2008ல் பதவியும் ஏற்றார்.\n\nSection::::வடக்கிலும் கிழக்கிலும் அரசியல் நிலைமைகள்.\nமனித உரிமைகளக்கு புறம்பான குற்றவாளியாக கருணா கருதப்பட்டிருந்த காலத்தில் அவர் நீதிக்குப் புறம்பான பல மரணங்களுக்கு காரணமாக இருந்தார். பத்திரிகையாளர்கள் துன்புறுத்தப்பட்டமை சிறுவயது விடுதலைப்புலி போராளிகளை இணைத்திருந்தமை போன்ற குற்றமும் அவர் மீது இருந்தது. புறம்பாக தனித்து இயங்கிய கருணா குழு பல நிதி மோசடிகளையும் செய்ததாக கருதப்பட்டிருந்தது. அரசுக்கு ஆதரவளித்துக் கொண்டிருந்த கருணா விடுதலைப்புலிகள் இயக்கத்திலிருந்து பிரிந்து சென்றவர்களால் விடுதலைப்புலிகளுக்கு எதிராகவும் சட்டத்திற்கு புறம்பாகவும் பல நடவடிக்கைகளில் ஈடுப்டிருந்தார். அரசாங்கம் கருணாவிற்;கு உதவி செய்யும் வகையில் அவரை பிரித்தானியாவிற்கு அகதி அந்தஸ்தில் செல்வதற்கு உதவியது. பின்பு கருணா சட்டபூர்வமற்ற வகையில் பிரித்தானியாவுக்குள் நுழைவதற்காக முறைப்படி கைதுசெய்யப்பட்டு போர்க்குற்றவாளியாக்கப்பட்டிருந்தார்.\n\nSection::::வடக்கில் போர்.\nஇந்த இடத்தில், வடக்கில் நடந்த முறைகேடான போராட்டங்கள் 2001ஆம் ஆண்டிலிருந்து இடம் பெற்றிருந்தன. விடுதலைப்புலிகள் பெரும் எடுப்பிலான தாக்குதல்களை அரச படைகளின் பாதுகாப்பு நிலைகள் மீது யாழ்குடா நாட்டில் நடத்தின. நீரிலும் நிலத்திலுமான தாக்குதல்கள் நடத்தப்பட்டன. இவை முரட்டுத்தனமான தாக்குதல்கள் அரசப்படைகளின் நிலைகள் மீது விடுதலைப்புலிகளின் 400 – 500 போராளிகள் வரையிலானவர்கள் பங்குபற்றினார். பீரங்கிகள், பல்குழல்பீரங்கிகள் அரசப்படை நிலைகள் மீது தாக்குதல் நடத்தப் பயன்படுத்தப்பட்டன. பளையில் உலங்கு வானூர்தி தளம் மீதும் திறவு கோல் நிலையில் இயங்கிய முன்னிலை அரண்கள் மீதும் பயங்கரமான தாக்குதல்கள் நடத்தப்பட்டன. முதலில் முகமாலை அரச இராணுவத்தளங்களின் முன்னிலை எதிர்ப்பை முறியடித்து பாதுகாப்பு அரண்களைச் சுற்றி வளைத்து யாழ்ப்பாணம் நோக்கி விடுதலைப்புலிகளின் படைகள் முன்னேறின. இதன் இடையே 10 மணித்தியாலங்கள் தற்காலிகமாக தாக்குதல் நிறுத்தம் மேற்கொள்ளப்பட்டது. தொடர்ந்து சில நாட்களுக்கு உக்கிரமான தாக்குதல்கள் நடந்துகொண்டிருந்தன. அரசப்படைகளுக்கு அதிக அளவில் சேதங்களை, காயங்களை விடுதலைப்புலிகள் எற்படுத்திக் கொண்டிருந்தனர்.\n\nஇத் தாக்குதல்கள் தொடர்ச்சியாக சில மாதங்கள் நீடித்தன. மோதல்கள் புரட்டாதி மாத தொடக்கத்தில் அதிகரித்து மோதல்கள் அதி உயர் பாதுகாப்பு வலயம் வரை நீண்டு சென்றன. இரு புறங்களிலும் ஆட்லறி பீரங்கிகள் தாராளமாகப் பயன்படுத்தப்பட்டன. திடீர் தாக்குதல்கள் அதிகரித்தது. விடுதலைப்பலிகளின் உயிலங்குளம் தளம், தம்பனைத் தளம் முன்னேறிய அரச படைகளிடம் பறிபொயின. விடுதலைப்புலிகளின் பலமான தமாக விளங்கிய பறப்பாங்கண்டல் மன்னார்த் தளம் 27ம் திகதி மார்கழி மாதம் 2007ம் ஆண்டு பறிபோனது. சண்டே ஒப்சேவர் பத்திரிகைக்கு அளித்த பேட்டியில் இராணுவக் கொமாண்டர் ஜெனரல் சரத் பொன் சேகா அளித்த விபரம் பின்வருமாறு அமைந்திருந்தது. ' ஸ்ரீலங்கா இராணுவம் விடுதலைப்புலிகளின் பாதுகாப்ப எல்லை, முன்னணி அரண்களைத் தாண்டி வன்னியின் உள்ளே உள்ள விடுதலைப்புலிகளின் எல்லா மையங்களையும் சுற்றி வளைத்ததாகவும், 3000 வரையிலான விடுதலைப்புலிகள் அடியோடு அழிக்கப்பட்டதாகவும், 2008 முதல் ஆறு மாத காலத்திற்குள் இது நடந்துள்ளதாகவும் தெரிவித்தார். 2008ம் ஆண்டிற்குள் விடுதலைப்புலிகளை அடியோடு அழித்துவிட முடியுமென்ற நம்பிக்கையை வெளிப்படுத்தினர். விமானப்படைத் தளபதியும் கடற்படைத் தளபதியும் இக் கருத்தை ஆதரித்தனர். அரச இராணுவம் விடுதலைப்புலிகளின் தலைவர் பிரபாகரன் விமானப்படைத் தாக்குதலில் கடுமையான காயத்திற்குள்ளாகியுள்ளார் என கருதியது. 2007 கார்த்திகை மாதம் 26ல் நடந்த விமானத் தாக்குதலில் ' பங்கரில் ' இருந்த போது கிளிநொச்சி ஜெயந்தி நகரில் இச் சம்பவம் நடந்ததாக கதை பரவியது. முன்னதாக கார்த்திகை மாதம் 2ல் அரசியல் துறை பொறுப்பாளர் தமிழ்ச்செல்வன் விமானத் தாக்குதலில் மரணமடைந்திருந்தார். புலனாய்வுத்துறைப் பொறுப்பாளராக இருந்த சாள்ஸ் மற்றும் முக்கிய பகுதி நிலைத் தலைமைகள் தமது தாக்குதலில் கொல்லப்பட்டிருந்ததாகவும், உட்சென்று ஊடுருவித் தாக்குதலிலும் பல தலைமைகள் அழிந்துவிட்டதாகவும் இணையத்தளத்தில் அரசப்படையினர் தெரிவித்தனர். இதன் முன்பாக நாகர்கோவில் புலிகளின் தளமும் முகமாலைத் தளமும் முடங்கியதாக அரசு அறிவித்தது.\n\nSection::::மன்னார் மாவட்டம் கைப்பற்றப்படல்.\nஆவணி மாதம் 2ம் திகதி 2008ல் ஸ்ரீலங்கா இராணுவம் வெள்ளாங்குளம் நகரைக் கைப்பற்றியதன் மூலம், மன்னார் மாவட்டப்புற அரணாக விளங்கிய முக்கியப் பகுதி அரச படைகளின் கட்டுப்பாட்டிற்குள் வந்தது. இப் பகுதி கைப்பற்றப்பட்டதனால் மன்னார் மாவட்டத்தின் முழுப்பகுதியும் 8 மாத காலத்தினுள் அரசப் படைகளின் கட்டுப்பாட்டிற்குள் வந்தடைந்தது.\n\nSection::::கடற்போர்.\n22/03/2008ல் அரசபடையினரின் வேகத்தாக்குதல் படகு கடற்கண்ணி வெடி மூலம் வெடிக்க வைக்கப்பட்ட சந்தேகத்துடன் அழிந்து போனது. இது விடுதலைப்புலிகளின் கடற்புலிகளால் செயற்படுத்தப்பட்டதாகக் கருதப்படுகிறது. இச் சம்பவம் இலங்கையின் வடகிழக்கு கரைக் கடலில் நடந்து முடிந்தது.\n\nSection::::விமானப் போர்.\nகுறிப்பிடத் தக்க அளவிற்கான விமானப் போர்த் தாக்குதல்கள் இருதரப்பினர்களாலும் இந்தப் போர் மையங்களில் நடந்தன. குறித்து ஒதுக்கப்பட்ட இடங்களில் ஸ்ரீலங்கா விமானப் படை தாக்குதல்களை நடாத்தியது. விடுதலைப்புலிகளின் விமானப்படையும் சிறியரக விமானம் மூலம் ஸ்ரீலங்கா இராணுவ நிலைகளைத் தாக்கியது.\n\nSection::::புதுக்குடியிருப்பில் நச்சு வாயுத் தாக்குதல்.\nபுதுக்குடியிருப்பில் இலங்கைப் படையினர் வேதி ஆயுதங்களால், குறிப்பாக நச்சு வாயுவால் தாக்குதல் நடத்தி உள்ளதாக விடுதலைப் புலிகள் குற்றம் சாட்டி உள்ளார்கள். இந்த தாக்குதல்களில் இருந்து தப்பி வந்த விடுதலைப் புலிகளின் முக்கிய தளபதியான லோரன்சு இந்த தகவலை வெளியிட்டுள்ளார். தமிழீழ விடுதலைப் புலிகளின் நூற்றுக்கணக்கான உறுப்பினர்களை கொன்று குவித்ததாக இலங்கை பாதுகாப்பு அமைச்சு தெரிவித்துள்ளது. இந்த வேதி ஆயுதங்கள் இலங்கை படையினருக்கு இந்திய அரசாங்கத்தால் தரப்பட்டதாகும்.\n\nSection::::யுத்தத்தின் முடிவு.\n19/05/2009 ஸ்ரீறிலங்கா இராணுவ நடவடிக்கை முடிவுக்கு வந்தது. 26 வருடங்களாக நடைமுறைப்படுத்ப்பட்ட விடுதலைப்புலிகளுக்கு எதிரான இராணுவ நடவடிக்கைகள் முடிவுக்கு வந்தன. 58வது பிரிவுத் தளபதி பிரிகேடியர் செவேந்திர சில்வா, 59வது பிரிவுக் தளபதி பிரிகேடியர் பிரசன்னா டிசில்வா, 53வது பிரிவுத் தளபதி கொமாண்டர் கமல் குணரத்ன, தலைமையில் சிறிய பகுதிக்குள் அடக்கப்பட்ட விடுதலைப்புலிகளும் மக்களும் ஒன்றாக அமைந்திருந்த நந்திக்கடலேரிப் பகுதிக்குள்ச துர வடிவில் முற்றுகையிடப்பட்டனர். இந்தக் கடைசிப் போரில், விடுதலைப் புலிகளின் முக்கிய தலைமைகள் ஜெயம், பானு, லோறன்ஸ், பாப்பா, லக்ஸ்மணன், பாலசிங்கம் நடேசன், பொட்டம்மான், சூசை, வேலுப்பிள்ளை பிரபாகரன் கொல்லப்பட்டதாக தெரிய வந்நது. காலை 19/5/2009ல் 4வது விஜயபாகு (றெஜி மென்ற்) பிரிவு றொகித அலுவிகாரையால் தலைமை வகிக்கப்பட்ட அணியினர் தலைவர் பிரபாகரனது உடலைக் கண்டுபிடிக்கப்பட்டதுடன். 3 தசாப்தங்களாக நடந்து வந்த போர் முடிவுக்கு வந்தது. \n22/05/2009ல் ஸ்ரீலங்கா பாதுகாப்புச் செயலர் கோத்தபாய ராஜபக்ஷ பின்வரும் உறுதிப்படுத்திய தகவலை வெளியிட்டார். 6261 ஸ்ரீலங்கா இராணுவம் இழக்கப்பட்டது என்றும் காயப்பட்டோர் 29551 என்றும் அறிவித்தார். பிரகேடியர் உதயநாயக் கார வெளியிட்ட தகவலின் படி ஏறத்தாழ 22000 விடுதலைப்புலிகள் அழிக்கப்பட்டுவிட்டதாக அறிய வந்நது.\n\nSection::::புலிகளின் வீழ்ச்சி.\nகிழக்கிலங்கையில் தமிழீழ விடுதலைப்புலிகளுக்கு எதிராகக் கிடைத்த வெற்றியைத் தொடர்ந்து வடக்குப் பகுதி நோக்கிய தாக்குதலை இலங்கை அரசு ஆரம்பித்தது. 2009 சனவரியில் புலிகளின் அரசியல் தலை நகரமாகக் கருதப்பட்ட கிளிநொச்சி அரச படைகளிடம் வீழ்ந்தது. இதன் தொடர்ச்சியாக 2009 மே 18ம் திகதி இலங்கை அரசு விடுதலைப் புலிகளை முற்றுமாகத் தோற்கடித்து விட்டதாக அறிவித்தது.\n\nஇதனைத் தொடர்ந்து புலிகளின் அடுத்த தலைவராகத் தன்னைப் பிரகடனப் படுத்திக் கொண்டார் பத்மநாதன். ஆயினும் விடுதலைப் புலிகள் அமைப்பினுள்ளே இது சம்பந்தமாக குழப்பங்கள் நிலவியது. ஆயினும் ஆகஸ்ட் 2009 இல் தன்னைத் தானே தலைவராக நிறுவிய பத்மநாதனை இலங்கை அரசு மலேசியாவின் தலைநகரமான கோலாலம்பூரில் வைத்துக் கைது செய்தது.\n\n\n"}
{"id": "320039", "url": "https://ta.wikipedia.org/wiki?curid=320039", "title": "இலங்கை மின்சார சபை", "text": "இலங்கை மின்சார சபை\n\nஇலங்கை மின்சார சபை (Ceylon Electricity Board) என்பது இலங்கையிலுள்ள மிகப்பெரிய மின்சார வசதிகளை வழங்கும் நிறுவனம் ஆகும். இது 1969 ஆம்மு ஆண்டில்ழு நிறுவப்பட்டது. இலங்கையினதும் மின் உற்பத்தி, மின் பரிமாற்றம், மின் வழங்கல் என அனைத்து மின்சாரம் தொடர்பான விடயங்களையும் நிர்வகிப்பது இந்நிறுவனமே ஆகும். இதன் வாடிக்கையாளர்கள் 5.42 மில்லியன் மக்கள் ஆவர். இவர்களிடமிருந்து இந்நிறுவனம் 2014 ஆம் ஆண்ட்யில் மட்டும் 204.7 பில்லியன் இலங்கை ரூபாயை வருமானமாக ஈட்டியுள்ளது.\n"}
{"id": "320047", "url": "https://ta.wikipedia.org/wiki?curid=320047", "title": "கேரள வரலாறு", "text": "கேரள வரலாறு\n\nகேரள வரலாறு என்பது இந்திய வரலாற்றில் பல ஆயிரம் ஆண்டுகள் பின்னோக்கிச் செல்கிறது. கற்காலத்தைச் சேர்ந்த எடக்கல் குகைச் செதுக்கல்கள் குறைந்தது கி.மு 5000 ஆயிரம் ஆண்டுகளுக்கு முற்பட்ட புதிய கற்காலத்தைச் சேர்ந்ததாகக் கருதப்படுகிறது. இது இந்தப் பிராந்தியத்தில் இருந்த வரலாற்றுக் காலத்துக்கு முந்தைய நாகரிகம் அல்லது குடியமர்வைக் குறிப்பதாக உள்ளது. கி.மு. 3000 க்கு முன்பிருந்து, கேரளம் மசாலை வர்த்தகத்தில் ஒரு முதன்மை மையமாக உருவானது. மத்திய தரைக்கடல் மற்றும் செங்கடல் துறைமுகங்கள் வழியாக அரபிக் கடல் கடந்து கேரளம் தூர கிழக்கு நாடுகளுடன் நேரடி வணிகத் தொடர்பில் இருந்தது. மசாலை வர்த்தகத்தில் முதன்மையான பகுதியாக உலகின் பெரும்பாலான நாடுகளுக்கு இடையே கேரளம் இருந்தது. வரலாற்றில் கேரளாத் துறைமுகங்கள் மிகப் பரபரப்பான துறைமுகங்களாக (முசிறி) உலக வரலாற்றில் அனைத்து வர்த்தக மற்றும் பயணப் பாதைகள் மத்தியில் இருந்துள்ளன.\n\n\"கேரளம்\" என்ற சொல் முதலில் பதிவு செய்யப்பட்டது (\"கேரளப்புத்ரா\" என்று) கி.மு 3 ஆம்-நூற்றாண்டைச் சேர்ந்த மௌரிய பேரரசின் பேரரசர் அசோகரின் (கி.மு 274–237 ) பாறைக் கல்வெட்டில் ஆகும். கேரளபுத்திரர் (சேரர்) என்பவர் மௌரிய பேரரசுக்கு உட்படாமல் தென்னிந்தியாவில் இருந்த நான்கு தனி அரசுகளில் ஒன்றின் மன்னர்களாவர். பிற தனியரசர்கள் சோழர், பாண்டியர், சத்திய புத்திரர் ஆவர். சேரப் பேரரசு அருகிலிருந்த பேரரசுகளான சோழர் மற்றும் இராஷ்டிரகூடர் ஆகியோரின் தொடர் தாக்குதலினால் வீழ்ச்சியடைந்தது. 8 ஆம் நூற்றாண்டில், ஆதி சங்கரர் நடு கேரளத்தில் பிறந்தார். இவர் இந்தியத் துணைக்கண்டத்தில் பயணித்து, அத்வைத மெய்யியலைப் பரப்பினார்.\n\n1498 இல் வாஸ்கோ ட காமாவின் வருகைக்குப்பின், ஐரோப்பியர்களின் காலனித்துவம் மற்றும் தங்கள் சொந்த நலன்களுக்கு இடையிலான போராட்டங்கள் எழுந்தன. இதன் தொடர்ச்சியாக 1795 இப் பிராந்தியம், பிரித்தானியர்களின் ஆளுகைக்குள்ளானது. விடுதலைக்குப் பிறகான காலத்தின்போது 1956 ஆண்டு முன்னாள் மாகாணங்களான திருவாங்கூர்-கொச்சி, சென்னை மாகாணத்தின், மலபார் மாவட்டம், தென் கன்னடத்தின் காசர்கோடு வட்டம் ஆகியவற்றை இணைத்து கேரள மாநிலம் உருவாக்கப்பட்டது.\n\nSection::::இந்து சமய தொன்மங்களில் கேரளம்.\nகேரளம் குறித்த தொன்மக் கதைகளில் பல, இந்தியாவின் வேத கதைச்சொல்லல் வரலாற்றில் இருந்து வரும் பொதுவான கதைகளாகும். அதே நேரத்தில் கேரளம் எப்போதும் சமஸ்கிருதம் மற்றும், தமிழ் பண்பாட்டின் கலவையாக இருந்துள்ளது.\n\nSection::::மகாபலி.\nகேரளத்தின் மிகவும் புகழ்வாய்ந்த தனிச்சிறப்பான விழாவாக, ஓணம் உள்ளது, இதில் கேரளத்தின் ஆழமான மரபுகள் வேரூன்றியுள்ளது. ஓணம் விழா அசுர அரசனான மகாபலி சக்கரவர்த்தியுடன் தொடர்புபட்டதாகக் கொண்டாடப்படுகிறது. இவர் இந்து தொன்மத்தின்படி, கேரளத்திலிருந்து உலகையும், பிற கிரகங்களையும் தன் ஆட்சிக்குள் கொண்டுவந்து ஆண்டார். இவரது முழுப் பேரரசும் செழித்தும், மகிழ்ச்சியுன் இருந்தது, ஆனால், இவர் அசுரராக இருந்த காரணத்தினால் விஷ்ணு ஐந்தாவது அவதாரமாக வாமண அவதாரம் எடுத்துவந்து மகாபலியிடம் மூன்றடி இடத்தை தானமாகப் பெற்று உலகை ஓரடியிலும் வானை மறு அடியிலும் அளந்து மூன்றாவது அடியை மகாபலியின் தலையில் வைத்து பாதாளத்திற்கு அனுப்பினார் என்பது நம்பிக்கை. இந்த மகாபலி சக்கரவர்த்தி ஆண்டுக்கு ஒரு முறை தன் நாட்டு மக்களைக் காண வருவதாகவும் அந்த நாளே ஓணத் திருநாளாக கேரள மக்களால் கொண்டாடப்படுகிறது.\n\nSection::::பிற நூல்கள்.\nஅனைத்துப் புராணங்களிலும் பழமையான புராணமான மச்ச புராணத்தில், இறைவன் விஷ்ணுவின் மச்ச அவதாரக் கதைபற்றிய புராணமாகும். இதில் தமிழகம் மற்றும் கேரளத்தில் உள்ள மலையாக மலையா மலைகள் என்னும் மலையைப் பற்றி குறிப்பிடப்பட்டுள்ளது. சமஸ்கிருதத்தின் பழமையான நூலான ரிக் வேதத்தின் ஒரு பகுதியான ஆரண்யகத்தில் கேரளம் பற்றிய குறிப்பு உள்ளது. மேலும் இது இராமாயணம் மற்றும் மகாபாரதத்திலும் குறிப்பிடப்படுகிறது. \n\nSection::::பரசுராமர்.\nகேரளத்தின் தோற்றம் குறித்து தொன்மங்கள் நிலவுகின்றன. அத்தகைய ஒரு தொன்மக்கதையில் விஷ்ணுவின் அவதாரமான பரசுராமர் தன் போர்க் கோடாலியை கடலில் வீசி கடலில் மூழ்கி இருந்த கேரளத்தை மேலே கொண்டுவந்து மீட்டதாக ஒரு கதை நிலவுகிறது.\n\nSection::::வரலாற்றுக்கு முற்பட்ட காலம்.\nதொல்லியல் ஆய்வுகளில் வழியாக கேரளத்தில் பல இடைக் கற்கால, புதிய கற்கால, பெருங்கற்கால இடங்கள் அடையாளம் காணப்பட்டுள்ளன. இந்தக் கண்டுபிடிப்புகள் செம்மை பாறையைக் குடைந்து அமைக்கப்பட்ட குகைகள் (Chenkallara), குடைக் கல் (Kudakkallu), தொப்பிக் கல் (Toppikallu), கல்திட்டை (Kalvrtham), ஈமத்தாழி (Nannangadi), நெடுநிலை நடுகல் (Pulachikallu) என வகைப்படுத்தபட்டுள்ளன. இந்த ஆய்வுகள் பண்டைய கேரள சமூகத்தின் வளர்ச்சி மற்றும் அதன் கலாச்சாரம் பழைய கற்கால கட்டத்தில் இருந்து தொடங்கி, மற்றும் மத்திய கற்காலம், கற்கால மற்றும் புதியகற் காலம் வரை அதன் தொடர்ச்சி சுட்டிக்காட்டப் படுகிறது. எனினும், வெளிநாட்டு கலாச்சாரத் தொடர்புகள் இந்த கலாச்சார உருவாக்கத்தில் உதவின. இந்த ஆய்வுகள் பிற்பகுதியில் வெண்கலக் காலம் மற்றும் துவக்க இரும்புக் காலத்தின் போது சிந்து சமவெளி நாகரிகத்துடனான கூடிய உறவு பற்றி தெரிவிக்கின்றன.\n\nSection::::மசாலை வணிகம் (கி.மு 3000 - கி.மு1000 ).\nகேரளம் கி.மு 3000 ஆண்டுகளுக்கு முன்போருந்தே மசாலை ஏற்றுமதியில் முன்னணியில் ஈடுபட்டுவந்துள்ளதை, சுமேரியா பதிவுகள் வழியாக தெரியவருகிறது. இந்த மசாலை நிலத்தின் புகழ்வாய்ந்த்தாகவும், பபிலோனியா, அசீரியர், எகிப்தியர் போன்றோருக்கு முசிறித் துறைமுகம் கவரும்விதமாக கி.மு. 3வது மற்றும கி.மு 2வது நூற்றாண்டுகளில் விளங்கியது. அராபியர் மற்றும் போனீசியா போன்ற மக்கள் இந்த துவக்கக் காலத்திலேயே கேரள வர்த்தகத்தில் தங்கள் முக்கியத்துவத்தை நிறுவுவதில் வெற்றியடைந்து இருந்தனர்.\n\nSection::::பண்டைய ஆதாரங்கள் (கி.மு 1000 -கி.பி 100 ).\nசங்க இலக்கிய நூல்களான புறநானூறு, அகநானூறு ஆகிய நூல்களில் உரோம கப்பல்கள் கேரளத் துறைமுகங்களில் தங்கம் போன்ற பொருட்களை கொண்டுவந்து கொடுத்து, மாற்றாக மேற்கத்திய நாடுகளுக்கு மிகவும் தேவைப்பட்ட மிளகு போன்ற மசாலை பொருட்களை கொண்டு சென்றதாக பல வரிகளில் கூறுகிறது. பழங்கால இலக்கியமான சங்க இலக்கியங்களின் தொகை நூல்களின் பாடல்களில் பல பழங்கால கேரளத்தில் இயற்றப்பட்டவை. இதில் பதிற்றுப்பத்து நூல் கேரளத்தின் துவக்க நூற்றாண்டு மன்னர்களான சேரர் மரபை விளக்கும் முதன்மையான நூலாக விளங்குகிறது.\n\nபண்டைய கேரளத்தைப் புரிந்துகொள்ள முதன்மையான ஆதாரமாக உள்ள தமிழிலக்கியங்கள் பதினெண்மேற்கணக்கு நூல்களாகும். மேலும் தமிழ் நூல்களான புறநானூறு, அகநானூறு, சிலப்பதிகாரம், மணிமேகலை ஆகிய நூல்களில் பாடல்களை இயற்றிய புலவர்களான பரணர், கபிலர், கௌதமனர், மாமூலனார், ஔவையார் போன்றோரின் சங்கப்பாடல்கள் வழியாக சேரமன்னர்களான உதியன் சேரலாதன், நெடுஞ்சேரலாதன், செங்குட்டுவன் போன்றோரைப்பற்றிய குறிப்புகளை அறிய இயலுகிறது. இவர்களின் தலைநகரான வஞ்சி உரோம் நாட்டின் முதன்மை வணிக மையமாக இருந்தது.\n\nகி.மு 3 ஆம்- நூற்றாண்டைச் சேர்ந்த அசோகரின் பாறைக் கல்வெட்டில் கேரளத்தை ஆண்ட சேர மன்னரை \"கேரளப்புத்திரா\" என குறிப்பிடுகிறது. பண்டைய இந்தியாவின, சமஸ்கிருத அறிஞர்களான கட்யாயனா (ஏறத்தாழ கி.மு 4 வது நூற்றாண்டு) மற்றும் பதஞ்சலி (ஏறத்தாழ கி.மு. 2 ஆம் நூற்றாண்டு) ஆகிய சமஸ்கிருத அறிஞர்கள், கேரள புவியியல் குறித்து ஒரு சாதாரண அறிமுகத்தை தங்கள் எழுத்துக்களில் குறிப்பிட்டுள்ளனர்.\n\nSection::::பழங்கால அரச மரபுகள் (கி.மு 500 - கி.பி 500).\nஅசோகரின் ஆட்சிக் காலத்தில் தென்னிந்தியாவின் தன்னுரிமை பெற்ற கேரளபுத்திரர் உள்ளட்ட ஐந்து நாடுகள் இருந்தன, பிற அரசுகள் சோழர், பாண்டியர், தாமிரபரணி, சத்தியபுத்திரர் ஆகியோர் ஆவர். கேரளம் பல தேசவழிகளாக நிர்வாக ரீதியாக சேரர்களால் பிரிக்கப்பட்டு (( பிராந்திய ஆளுநர்கள் )) இருந்துது. பிராந்திய ஆளுநர்கள் நடுவழி என அழைக்கப்பட்டனர்.\n\nசேரர் மேற்கு மலபார் கடற்கரையை, சோழர்கள் தென் மத்திய குடாநாட்டில் சேழமண்டல கடற்கரையைப் பகுதியையும், பாண்டியர்கள் தென் மத்திய தீபகற்பத்தை ஆண்டனர். இவர்கள் மட்டுமல்லாது வேளிர் என்றழைக்கப்பட்ட பல குறுநில மன்னர்கள் பலர் தங்கள் நிலப்பரப்பை ஆண்டனர். சேரப் பேரரசுக்கு உட்டபட்ட பகுதிகளாக தற்கால கேரளம் மற்றும் தற்கால தமிழ்நாட்டின் கோயமுத்தூர் மாவட்டம், சேலம் மாவட்டம் ஆகிய பகுதிகள் அடங்கி இருந்தன. கேரள பிராந்தியத்தின் மொழிகளாக பழந்தமிழ் மற்றும் சமஸ்கிருதம் ஆகியன இருந்தன. . சேரரின் தலைநகராக வஞ்சி நகரம் இருந்தது. இந்த வரலாற்றுகால வஞ்சி நகரம் தற்கால கேரளத்தின் பழங்கால துறைமுக நகரமான முசிறிக்கு அருகில் இருந்தது. என்ற கருத்து நிலவினாலும், தற்கால தமிழ்நாட்டில் உள்ள கரூர்தான் சேரர்களின் பழங்கால தலைநகரம் என்ற கருத்தும் உள்ளது. மற்றோரு பார்வையாக சேரர் ஆட்சியின்போது பல தலைநகரங்கள் இருந்ததாக கூறப்படுகிறது.\n\nSection::::பழங்கால சமயங்களும் இனங்களும்.\nபௌத்தம் மற்றும் சைனம் ஆகிய சமயங்கள் பழங்காலத்திலேயே கேரளத்தை வந்தடைந்தன. பண்டைய இந்தியாவின் ஏனைய பகுதிகளிலிருந்து வந்த, புத்த மற்றும் சமண சமயங்கள், முதல் ஐந்து நூற்றாண்டுகளில் துவக்கக் கால திராவிட நம்பிக்கைகளுடன் இணைந்து இருந்தன.\n\nமேற்காசியா மற்றும் தெற்கு ஐரோப்பா போன்ற பகுதிகளில் இருந்து வந்த வணிகர்களால் கேரளத்தின் கடலோரப் பகுதிகளில் குடியேற்றங்கள் நிறுவப்பட்டன. கேரளத்துடன் யூதர்களுடனான தொடர்பு கி.மு 573 இன் துவக்கத்தில் தொடங்கியது. கேரளத்துடனான அரேபியர்களின் வணிகத் தொடர்புகள் கி.மு நான்காம் நூற்றாண்டுக்கு முன்பே துவங்கிவிட்டது, எரோடோட்டசு (கி.மு 484–413 ) தன் குறிப்புகளில் கேரளப் பொருட்களை அரேபியர்கள் கொண்டுவந்து ஈடன் யூதர்களிடம் விற்றதாக குறிப்பிட்டுள்ளார். 4 ஆம் நூற்றாண்டில், பாரசீகத்திலிருந்து சில கிருத்தவர்கள் கேரளத்திற்கு குடிபெயர்ந்துள்ளனர் மற்றும் இவர்கள் பழங்கால கிருத்தவர்களான சிறியன் கிருத்தவ்வர்களின் சமூகத்துடன் இணைந்துள்ளனர். இந்த சிறியன் கிருத்தவர்கள் பூர்வீகத்தில் முதலாம் நூற்றாண்டில் புனித தாமசால் கிருத்தவர்களாக மதம் மாற்றப்பட்டவர்கள். \"மாப்ளா\" என்னும் பட்டம் வெளிநாடுகளில் இருந்து வருபவர்களுக்கு அளிக்கப்படும் மரியாதைக்குறிய பட்டமாக இருந்தது; மேலும் யூதர்கள், சிறியன் கிருத்தவர்கள், முஸ்லீம்கள் ஆகியோரில் வெளிநாட்டிலிருந்து குடியேறியவர்களின் சந்ததியினர் பிற்காலத்தில் தங்ள் பெயருக்கு பின்னால்: யூத மாப்பாளா, கிருத்தவ மாப்ளா, முஸலீம் மாப்ளா என அழைக்கப்பட்டனர். இந்தச் சமூகங்களின் புனைவின்படி, இந்தியாவின் பழங்கால கிருத்துவ தேவாலயங்கள், பள்ளிவாசல்கள், யூத தொழுகைக் கூடங்கள்(கி.பி 1568) போன்றவை கேரளத்தில் கட்டப்பட்டவை என்கின்றன. துவக்கக் காலத்தில் யூத, கிருத்தவ, முசுலீம் மக்கள் சிறிய எண்ணிக்கையில் இணைந்து இருந்தனர். அவர்கள் உள்ளூர் இந்து சமூகத்துடனும் தங்களுக்குள்ளும் சுமூகமாக இணைந்து வாழ்ந்து வந்தனர், இந்த கூட்டுறவால் தங்களுக்குள் வணிக ஆதாயங்களை அடைந்தனர். இன்னொரு குறிப்பிடத்தக்க சமூகமாக க்னானாய என்னும் கிருத்தவ பிரிவினர் மத்திய கிழக்கிலிருந்து கேரளத்திற்கு வந்து சேர்ந்தவர்களாவர்.\n\nசங்க காலத்தின் இறுதியில் தென்னிந்தியாவின் மேற்கு கடற்கரைப் பகுதியின் சமூக அமைப்பில் ஒரு மாபெரும் மாற்றம் ஏற்பட்டது. அதாவது சங்க காலத்தின் இறுதியில், கேரளத்தில் பிராமணர்களின் குடியேற்றம் பெருமளவில் ஆரம்பித்தது, 8 ஆம் நூற்றாண்டில், சங்கிலித் தொடராக பெருமளவிலான பிராமணர்கள் நடுகேரளத்தில் குடியேறினர். இதனால் பார்ப்பணமயம் அல்லது சமசுகிருதமயமாதல் கேரளத்தில் துவங்கியது, பல கோயில்கள் கட்டப்பட்டு, நம்பூதிரி சமூகம் உருவானது. கேரளத்தில் 8 ஆம் நூற்றாண்டில் பிறந்த ஆதி சங்கரர் அத்வைத மெய்யியலை பரப்பினார். முழு கேரளத்திலும் பிராமணரின் குடியேற்றம் ஏற்பட்டு அவர்களின் கட்டுப்பாட்டில் ஏராளமான நிலமும், சலுகைகளும் பெற்றனர் இதனால் கேரளம் இந்துக் கோவில் வலையமைப்பின் கீழ் வந்தது. இதனால் சமூக அரசியல் அமைப்புகளில் மாற்றங்கள் ஏற்பட்டன. பிராமணர்கள் படிப்படியாக சமூகத்தின் உயரடுக்குக்கு வந்தனர். வர்கங்களுக்கிடேயான நிலப்பிரபுத்துவ சண்டைகள் உருவாயின. மேல் இடைநிலை மற்றும் தாழ்ந்த சாதிகள் என எண்ணற்ற பட்டங்களுடன் சாதி ஏற்றத்தாழ்கவுள் உருவாயின. \n\nSection::::துவக்க இடைக்காலம் (கி.பி 500-1400).\nSection::::இரண்டாம் சேரர்.\nபிராந்தியத்தின் வரலாற்றில் 6 ஆம் நூற்றாண்டுமுதல் 8 ஆம் நூற்றாண்டுவரையிலான காலகட்டம் பெரும்பாலும் தெளிவின்றி உள்ளது. இரண்டாம் சேரப் பேரரசு ( ஆட்சிக் காலம். 800–1102), இது மகோதையபுர குலசேகர மரபு எனவும் அழைக்கப்படுகிறது. இதை நிறுவியவர் குலசேகர வர்மனாவார், இந்தப் பேரரசின் உன்னதமான காலகட்டத்தில் இதன் ஆட்சி எல்லைக்குள் தற்கால கேரளத்தின் முழுப்பகுதியும், தமிழ்நாட்டின் சில பகுதிகளும் அடங்கி இருந்தன. \"குலசேகரனின் ஆட்சிக்காலத்தின்\", துவக்கக் காலத்தில் தெற்குப்பகுதியான நாகர்கோவில் முதல் திருவல்லாவரையிலான பகுதியை ஆய் மன்னர்கள், ஆட்சியின் கீழ் இருந்தது. இவர்கள் தங்கள் ஆட்சிப் பகுதியை 10 ஆம் நூற்றாண்டில் சேரப் பேரரசிடம் இழந்தனர். குலசேகரனின் ஆட்சியின் போது, கேரளக் கலை, இலக்கியம், வர்த்தகம் மற்றும் இந்து மத பக்தி இயக்கம் மறுமலர்ச்சி அடைந்தது. இக்காலகட்டத்தில் தமிழர் என்ற அடையாளத்திலிருந்து கேரளமக்கள் மாறுபட்டு தனி மொழியினர் ஆனர். பேரரசின் உள்ளூர் நிர்வாகம் மாகாணங்களாகப் பிரிக்கப்பட்டு, \n\"நடுவழிகளக்கு \"என்னும்\" \" நாயர் தலைவர்களின் கட்டுப்பாட்டின் கீழ் விடப்பட்டன, ஒவ்வொரு மாகாணமும் பல \"தேசங்கலாக\" பிரிக்கப்பட்டு \"தேசவழி \"என்னும் தலைவர்களின் கட்டுப்பாட்டின் கீழ் விடப்பட்டன.\n\n11 ஆம் நூற்றாண்டில் ஆண்ட சேரர்- சோழர் ஆட்சிக் காலத்தில் நடந்த தொடர் போர்களால் ஏற்பட்ட தடைகளால் கேரளத் துறைமுகங்களில் வணிகம் குறைந்து போயின. பௌத்தமும், சமணமும் நாட்டிலிருந்து காணாமல் போயின. சமூக அமைப்பு சாதி அடிப்படையிலான உட்பூசல்களால் விரிசல் கண்டது. இறுதியில், சேரப் பேரரசை 1102 இல் சோழரும், பாண்டியரும் இணைந்து தாக்கி தங்கள் வசப்படுத்தினர். எனினும், 14 ஆம் நூற்றாண்டில், தெற்கில் வேணாடு அரசை ரவிவர்ம குலசேகரன் (1299-1314) அமைத்து, தென்னிந்தியாவில் குறுகிய காலத்துக்கு தனது மேலாதிக்கத்தை ஏற்படுத்தினார். இவரின் மரணத்திற்குப் பிறகு, ஒரு வலுவான மைய ஆட்சி இல்லாத நிலை ஏற்பட்டு, குறுநில நாயர்கள் மற்றும் பல தளபதிகளின் கீழ் சுமார் முப்பது சிறிய சிற்றரசுகளாக ஆனது; இவற்றில் ஆற்றல் மிக்க அரசுகளாக வடக்கில் கோழிக்கோடு நாடும், தெற்கில், வேணாடும் மையப்பகுதியில் கொச்சி நாடும் உருவாயின.\n\nSection::::அத்வைதத்தின் எழுச்சி.\nஆதி சங்கரர் (கி.பி 789), இந்தியாவின் சிறந்த மெய்யியலாளர்களில் ஒருவர், இவர் கேரளத்தின் காலடியில் பிறந்தவர், இவர் அத்வைத தத்துவத்தை உருவாக்கினார். சங்கரர் இந்தியத் துணைக்கண்டத்தில் பயணத்தின் வழியாகவும் சொற்பொழிவுகள் வழியாகவும் தன் கருத்துகளைப் பரப்பினார். இவர் இந்தியாவின் புகழ்வாய்ந்த நான்கு \"மடங்கள்\" நிறுவப்பட காரணமாக இருந்தார். இவை வரலாற்றில் அத்வைத வேதாந்தத்தின் மறுமலர்ச்சிக்கும் பரவலுக்கும் உதவின. ஆதிசங்கரரே தசநமி மரபின் அமைப்பாளராகவும், சண்மத நிறுவனராகவும் கருதப்படுகிறார்.\n\nஇவரின் சமஸ்கிருத படைப்புகள் \"அத்வைத\" கோட்பாட்டை நிறுவுவதைப் பற்றியதாகவே இருந்தன. மேலும் இவரால் துறவியர் மடங்களுக்கான கடுமையான சமய சடங்குகள் வரையறுக்கப்பட்டன. மேலும் அவரது படைப்புகள் \"உபநிடதங்களில்\" காணப்படும் கருத்துகளை விவரிக்கும் வகையிலும், வேத நியதிகளுக்கு விளக்க உரைகளாகவும் அமைந்தன. மேலும் இவரது நூல்களில் மாற்று மத சிந்தனைகளாக இருந்த சாங்கியம், பௌத்தம் ஆகியவற்றை எதிர்க்கும் விவாதங்களைக் கொண்டதாகவும் இருந்தன.\n\nSection::::வேணாட்டு அரசு.\nவேணாடு என்பது கேரளத்தின் தென்மேற்கு முனையில் இருந்த அரசாகும். இது சேரர் மற்றும் பாண்டியர் ஆகியோர்க்கு இடையில் அரசியல் முக்கியத்துவம்வாய்ந்த இடத்தில் இருந்தது. 11 ஆம் நூற்றாண்டின் இறுதிவரை ஆய் நாட்டின் அதிகாரத்துக்கு உட்பட்ட பகுதியாக இது இருந்தது. ஆய் அரசு கேரளத்தின் தென் பகுதியில் நாகர்கோவில் முதல் வடக்கில் திருவல்லா வரையிலான நிலப்பரப்பில் ஆட்சிபுரிந்த பழமையான அரசமரபாகும். இவர்களின் தலைநகராக கொல்லம் இருந்தது. 7 ஆம் நூற்றாண்டு முதல் 8 ஆம் நூற்றாண்டு காலகட்டத்தில் ஆய் நாட்டின் மீது பாண்டியர் தொடர் தாக்குதலில் ஈடுபட்டனர். இதனால் ஆய் நாடு சரிவைக் கண்டபோதும், 10 ஆம் நூற்றாண்டின் துவக்கம்வரை தங்கள் ஆதிக்கத்தை நிலைநாட்டி வந்து. ஆய் நாடு பலவீனமடைந்ததால் இரண்டாம் சேரப் பேரரசின் ஆட்சிக்குட்பட்ட பகுதியாக மாறியது. 1096 ஆம் ஆண்டு வேணாட்டின் மீது சோழர்கள் படை எடுத்துவந்து கொல்லத்தை அழித்தனர். என்றாலும், சேரர்களின் தலைநகரான மகோதையபுரம் அடுத்தடுத்த தாக்குதலில் வீழ்ந்தது. இதனால் சேர மன்னன் ராம வர்ம குலசேகரன் தன் தலைநகரை கொல்லத்துக்கு மாற்றினார். இவ்வாறு, ஆண்ட ராம வர்ம குலசேகரனே சேரப் பேரரசின் இறுதி அரசர் ஆவார், இவரே வேணாட்டு அரச மரபை நிறுவியவர் அன்று முதல் சேர மன்னர்கள் \nகுலசேகரன் என்ற பட்டத்துடன் வேணாட்டை ஆண்டனர். 12 ஆம் நூற்றாண்டில் இறுதியில் வேணாடு சுதந்திர அரசாக மாறுகிறது. அதன்பிறகு வேனாட்டு மன்னர்\" வேணாடு மூப்பில் நாயர்\" என்றும் அழைக்கப்பட்டார்.\nSection::::கோழிக்கோடு அரசு.\nகோழிக்கோடு அரச மரபினரான சமூத்திரியினரின் பூர்வீகம் குறித்து வரலாற்று ஏடுகளில் தெளிவான செய்திகள் இல்லை. எனினும், சமூத்திரிகள் முதலில் பழங்கால சேர நாட்டின் எரல்நாடு பிராந்தியத்தின் ஆட்சியாளர்களான எரடிகள் என்பவர்களின் வழிவந்தவர்கள் என பொதுவாக ஒப்பு கொள்ளப்படுகிறது. எரநாடு மாகாணத்தில் தற்கால மலப்புறம் மாவட்டத்தின் வடபகுதியைக் கொண்டதாகவும், மேற்கில் வள்ளுவநாடு, போலநாடு ஆகிய பகுதிகளான் நிலப்பகுதியால் சூழப்பட்டதாக இருந்தது. இந்த மரபின் தோற்றம் குறித்த கதைகள் சில நிலவுகின்றன. இதில் தற்கால கொண்டோட்டிக்கு அருகில் உள்ளநெடியிருப்பு என்ற பகுதியைச் சேர்ந்த எரடி குலத்தை சேர்ந்த இரண்டு இளம் சகோதரர்களான மாணிக்கன் மற்றும் விக்ரமன் ஆகிய இருவரே இந்த அரச மரபை உருவாக்கியவர்கள் என்றும் இந்த இருவரும் சேரர் படையில் மிகவும் நம்பிக்கைக்குரிய தளபதிகளாக இருந்து வந்தவர்களாவர். கேரளத்தைச் சேர்ந்த வரலாற்று ஆசிரியரான எம்.ஜி.எஸ். நாராயணன், தனது, கோழிக்கோடு என்னும் நூலில்: எரடிகள் தங்களின் உண்மையான நாட்டையும், நகரத்தையும் சேரர்களிடன் இழந்தனர், அதன்பிறகு சேர மன்னனால் அவர்களின் பரம்பரை சொத்தில் ஒரு சிறிய அளவு நிலத்தை கடற்கரையை ஒட்டி அவர்களுக்கு வழங்கினர். இந்த எரடிகள் கடற்கரை சதுப்பு நிலத்தில் தங்கள் தலைநகரை அமைத்துக்கொண்டு, கோழிக்கோடு அரசை நிறுவினர். இவர்கள் பிற்காலத்தில் \"சமுதாத்தரி\" (கடலை எல்லையாக கொண்டவன்) என்ற பட்டத்தைச் சூட்டிக்கொண்டு கோழிக்கோடை ஆண்டனர்.\n\nசமுத்திராத்திரி மரபினர் முஸ்லீம், சீனர் வணிகர்களுடன் வணிகரீதியாக இணைந்தனர். இதனால் கிடைத்த பொருளாதார வளத்தால் கோழிக்கோடு இராணுவரீதியாக வளர்ச்சியடைந்தது. இதனால் மத்திய காலமான 14 ஆம் நூற்றாண்டில் மலையாளம் பேசும் பகுதிகளில் கோழிக்கோடு மன்னர் சக்கிவாய்ந்த மன்னராக உருவெடுத்தார். நடுகேரளத்தின் பெரும்பகுதியை கோழிக்கோடு கைப்பற்றியது, மட்டுமல்லாது கொச்சி ராஜ்ஜியத்த்தின் மன்னரையும் தங்கள் கட்டுப்பாட்டில் வைத்திருந்தனர். இதனால் கொச்சி அரசு தனது தலைநகரை தெற்குப் பகுதிக்கு (கி.பி 1405) மாற்றியது. 15 ஆம் நூற்றாண்டில் கொச்சி நாடு கோழிக்கோடுக்கு கப்பம் செலுத்தும் நிலைக்குத் தள்ளப்பட்டது.\n\nSection::::காலனிய ஆட்சிக்காலம்.\nஇந்திய பெருங்கடலின் கடல்வழி மசாலை வணிகம் இடைக்காலத்தில் அரேபியர்களின் ஏகபோகத்தில் இருந்தது. ஆனால், மத்திய கிழக்கு வர்த்தகர்கள் இந்தியாவுக்கு கடல்பாதை கண்டுபிடிபிடிப்பு காலத்தில் ஐரோப்பியர்கள் மசாலை வணிகத்தில், குறிப்பாக கருப்பு மிளகு, வர்த்தகத்தில் அரேபியர்களுக்கு ஒரு சவாலாக உருவெடுத்தனர். போர்த்துகீசிய வாஸ்கோடகாமா 1498 கடல்வழிப்பாதையை கண்டுபிடித்து. கோழிக்கோடுக்கு வந்ததைத் தொடர்ந்து மசாலை வணிகம் கிழக்கு கப்பல் வணிகத்தால் உச்சக்கட்டத்தை அடைந்தது, வணிகத்தில் ஐரோப்பியரின் ஆதிக்கம் தொடங்கியது.\nSection::::போர்ச்சுக்கல் காலம்.\nகோழிக்கோடு அரசர் சமூத்திரி மகாராஜா தனது பகுதியினுள் வர்த்தகம் செய்ய போர்த்துகீசியருக்கு அனுமதி அளித்தார். இதனால் கோழிக்கோடு பகுதியில் தொழிற்சாலைகள் மற்றும் கோட்டைகளை அமைத்து போர்சுகீசியர் தமது வர்த்தகத்தால் அப்பகுதியை செழிக்கவைத்தனர். மேலும் வணிகத்தில் தங்களுக்கு போட்டியாக உள்ள அரேபியர்களின் சொத்துக்கள் மீது போர்ச்சுகீசியர்கள் தாக்குதல்களைத் தொடுத்தனர், இதனால் சமூத்திரி மகாராஜாவுக்கும் போர்ச்சுக்கல்காரர்களுக்கும் மோதல் உருவானது. போர்ச்சுக்கல்லுக்கும் கோழிக்கோடு மன்னருக்கும் உருவான மோதலை தங்களுக்குச் சாதகமாக பயன்படுத்திக்கொண்ட கொச்சி போர்ச்ச்சிகீசியருடன் இணைந்து கொண்டது. மற்றும் பிரான்சிஸ்கோ டி அல்மீடியா, 1505 இல் போர்த்துகீசியரின் இந்திய வைஸ்ராயாக நியமிக்கப்பட்டார், இக்காலகட்டத்தின் போது, அவர் கொச்சியில் தனது தலைமையகத்தை நிறுவிக்கொண்டார். அவரது ஆட்சியின் போது, போர்த்துகீசியர்கள் கொச்சி மீது மேலாதிக்கம் செய்தனர். மேலும் மலபார் கடலோரத்தில் பல கோட்டைகளை நிறுவினர். ஆயினும்கூட போர்ச்சுக்கல் கோட்டைகள் சமூத்திரி மகாராஜாவின் படைகளால் தாக்குதலுக்கு உள்ளாகியது. தங்களுக்கு சாதகமாக ஒரு ஒப்பந்த்த்தை பெற அவர்களை நிர்பந்தித்து, கோழிக்கோடு தளபதி குஞ்சல் மரக்கார் என்பவரின் தலைமையில் கடற்படை தாக்குதல்கள் 1571 இல் நடத்தப்பட்டன. இறுதியில் போர்த்துகீசியர்களின் சலியாம் கோட்டை சமூத்திரி மகாராஜாவின் படைகளால் வெல்லப்பட்டது.\n\nகொல்லம் நகரின், தங்கச் சேரியில் போர்த்துகீசிய கல்லறைகள் கொல்லம் நகரில் போர்த்துகீசிய படையெடுப்பு நடந்த பகுதியைச் சுற்றி 1519 இல் கட்டப்பட்டது (டச்சு படையெடுப்பு பிறகு, அது டச்சு கல்லறையில் மாறியது). இங்கு உள்ள பக்கிங்காம் கால்வாய் (தங்கச்சேரி கலங்கரை விளக்கம் மற்றும் கல்லறை ஆகியவற்றுக்கு இடையே இந்த சிறிய கால்வாய் அமைந்துள்ளது) போர்த்துகீசிய கல்லறைகளுக்கு மிகவும் நெருக்கமாக அமைந்துள்ளது. செயின்ட் தாமஸ் கோட்டை மற்றும் போர்த்துகீசிய கல்லறையின் எச்சங்கள் இன்னும் தங்கச்சேரியில் உள்ளன.\n\nSection::::கேரளத்தில் பிரஞ்சு பிரதேசம்.\nபிரெஞ்சுக் கிழக்கிந்திய நிறுவனம் 1724 இல் மாகியில் ஒரு கோட்டையை கட்டியது. இதற்கு மூன்றாண்டுகளுக்கு முன்பு \"ஆண்ட்ரே மொல்லண்டின்\" மற்றும் \"படகர மன்னர் வழுன்னவர்\" ஆகியோர் இடையே ஒப்பந்தம் உருவானது. மாகியை மராத்தியர் கைப்பற்றி இருந்த நிலையில் 1741 ஆம் ஆண்டு \"டி டா பவுர்டோன்னய்ஸ்\" மராத்தியர்களிடமிருந்து மீட்டார். \n\nஇந்நிலையில் 1761 இல் பிரித்தானியர்கள் மாகியை பிரஞ்சுக்காரர்களிடமிருந்து கைப்பற்றினர். 1763 இல் பிரஞ்சுகாரர்கள் மற்றும் பிரித்தானியர் ஆகியோருக்கு இடையில் ஏற்பட்ட பாரீஸ் உண்ட்பாட்டின்படி மாகியை பிரித்தானியர்கள் மீண்டும் பிரஞ்சுக்காரர்களிடம் ஒப்படைத்தனர். 1779 ஆம் ஆண்டு பிரஞ்சு-ஆங்கிலப் போர் வெடித்ததைத் தொடர்ந்து மாகேவை மீண்டும் பிரஞ்சுக்காரர்கள் இழக்கவேண்டிவந்தது. 1783 ஆண்டு இந்தியவாவிலுள்ள பிரஞ்சு குடியேற்றங்களை திரும்ப ஒப்படைக்க பிரித்தானியர்கள் ஒப்புக்கொண்டனர், இதன்படி 1785 ஆண்டு மாகே பிரஞ்சுக்காரர்களிடம் ஒப்படைக்கப்பட்டது.\nSection::::டச்சுக் காலம்.\nபலவீனமான போர்த்துகீசியர்களின் கோழிக்கோடு, கொச்சி இடையேயான வணிக தலத்தின் கட்டுப்பாட்டை பெற தொடர்ந்து நடந்த மோதல்கள்களை தனக்கு சாதகமாக பயன்படுத்திக் கொண்ட டச்சுக் கிழக்கிந்தியக் கம்பனி தனது கட்டுப்பாட்டில் இந்தபிரதேசத்தின் வணிகத்தை கொண்டுவந்தது. டச்சு மலபார் (1661-1795) திருவாங்கூர் அரசர் மார்த்தாண்டவர்மாவுடன் நடந்த தொடர்ச்சியான போர்களால் பலமிழந்தது. 1741 இல் நடந்த குளச்சல் போரில் டச்சுப் படைகள் திருவாங்கூர் படைகளிடம் தோல்வியுற்றது. இதனால் டச்சுக்காரர்கள் மலபாரில் தங்கள் முழுபலத்தையும் இழந்தநிலையில் 1753 ஆண்டு டச்சுக்காரர்கள் திருவாங்கூர் மன்னரிடம் ஒரு ஒப்பந்தம் செய்துகொண்டனர். அதன்படி, இப்பிராந்தியத்தின் அனைத்து அரசியல் நடவடிக்கைகளிலிருந்தும் ஒதுங்கினர். இதற்கிடையில் மார்தாண்டவர்மா வடக்கில் இருந்த சிற்றரசுகளை போர் வெற்றிகளால் தன் நாட்டுடன் இணைத்துக்கொண்டார். இது கேரளத்தில் திருவாங்கூர் உயர்நிலையை அடைய காரணமாக அமைந்தது. மைசூரின் ஐதர் அலி வடக்கு கேரளத்தை 18 ஆம் நூற்றாண்டில் கைப்பற்றானார், கோழிக்கோட்டை 1766 இல் கைப்பற்றினார்.\nSection::::பிரித்தானியர் காலம்.\nஐதர் அலி மற்றும் அவரது வாரிசான, திப்பு சுல்தான், ஆகியோரின் எதிர்ப்புகளால் 18 ஆம் நூற்றாண்டின் பிற்பகுதியில் தென்னிந்தியா முழுவதும் நான்கு ஆங்கிலோ-மைசூர் போர்களுக்கு வழிவகுத்தது, 1792 ஆம் ஆண்டில் திப்பு சுல்தான் பிரித்தானியருக்கு மலபார் மாவட்டத்தை விட்டுக்கொடுத்தார். மேலும் 1799 இல் தற்போதைய தென் கன்னட மாவட்டம், காசர்கோடு மாவட்டம் ஆகியவற்றையும் விட்டுக்கொடுத்தார். பிரித்தானியர்கள் கொச்சி (1791) மற்றும் திருவாங்கூர் (1795) ராஜ்ஜிய ஆட்சியாளர்களுடன் துணைப்படைத் திட்டத்தின்படி ஒப்பந்தங்கள் செய்துகொண்டனர். தங்கள் தன்னாட்சியைப் பராமரிக்க பிரிட்டிஷ் இந்தியாவின் சுதேச அரசுகள் பிரித்தானியருக்கு ஆண்டுக்கு ஒருமுறை கப்பம் கட்டும் நிலைக்கு ஆனார். மலபார் மற்றும் தெற்கு கன்னட மாவட்டங்களில் பிரித்தானிய இந்தியாவின் சென்னை மாகாணத்தின் ஒரு பகுதியாக இருந்தன.\n\nSection::::நவீன வரலாறு.\nSection::::கேரள மாநிலம் உருவாக்கம்.\nஇந்தியா, 1947 இல் விடுதலை பெற்றபிறகு, திருவாங்கூர் மற்றும் கொச்சி ஆகிய இரண்டு சுயாதீனமான அரசாட்சிகள் இந்திய ஒன்றியத்தில் சேர்ந்தன, இரண்டு நாடுகளான இவை திருவிதாங்கூர்-கொச்சி என 1949 சூலை 1 ஆம் திகதி ஒன்றிணைக்கப்பட்டன. 1950 ஆம் ஆண்டு ஜனவரி 1 ஆம் தேதி, திருவிதாங்கூர்-கொச்சி ஒரு மாநிலமாக அறிவிக்கப்பட்டது. மதராஸ் மாகாணம் 1947 இல் மதராஸ் மாநிலமாக மாற்றப்பட்டது. \n\n1956 நவம்பர் 1 அன்று, மாநிலங்கள் மறுசீரமைப்பு சட்டத்தின் கீழ் கேரள மாநிலம் உருவாக்கப்பட்டது. புதிய கேரளத்துக்காக மலபார் மாவட்டம் மற்றும் திருவாங்கூர்-கொச்சி (தமிழ்நாட்டுடன் இணைக்கப்பட்ட நான்கு தெற்கு தாலுகாக்கள் தவிர்த்து), மற்றும் காசர்கோடு, தெற்கு கன்னட மாவட்டங்கள் போன்றவை ஒன்றிணைத்து உருவாக்கப்பட்டது. 1957 ம் ஆண்டு, புதிய கேரள சட்டமன்றத்திற்கான தேர்தல் நடத்தப்பட்டது, இந்தேரதலில் சீர்திருத்தவாதத்தை முன்வைக்கும், கம்யூனிஸ்ட் தலைமையிலான அரசாங்கம் ஈ. எம். எஸ். நம்பூதிரிபாடு தலைமையின் கீழ் அமைந்தது. இதுவே உலகில் முதல் முறையாக ஜனனாயக முறையில் ஒரு கம்யூனிஸ்ட் அரசாங்கம் அதிகாரத்துக்கு தெரிவு செய்யப்பட்டது என்ற வரலாறை படைத்தது. இதனால் இந்தியாவில் உள்ள வறுமைமிக்க, வளர்ச்சி குறைந்த கேரள கிராமப்புறப் பகுதிகளில், முற்போக்காகன நிலச் சீர்திருத்தங்கள் துவங்கின. \n"}
{"id": "320048", "url": "https://ta.wikipedia.org/wiki?curid=320048", "title": "இந்தியன்", "text": "இந்தியன்\n\nஇந்தியன் () அல்லது இந்தியர் என்பது பினவருவனவற்றைக் குறிப்பிடலாம்:\n\n\n\n\n\n\n\n\n\n"}
{"id": "320056", "url": "https://ta.wikipedia.org/wiki?curid=320056", "title": "மதச்சார்பற்ற ஜனதா கட்சி", "text": "மதச்சார்பற்ற ஜனதா கட்சி\n\nமதச்சார்பற்ற ஜனதா கட்சி (Janata Party (Secular) சூலை 1979-இல் ஜனதா கட்சியிலிருந்து வெளியேறிய ராஜ் நாராயணன் எனும் இந்திய அரசியல்வாதியால் துவக்கப்பட்டது.\nநிறுவன காங்கிரஸ் கட்சியின் ஆதரவுடன், 16 சூலை 1979-இல் மதச்சார்பற்ற ஜனதா கட்சியின் அகில இந்தியத் தலைவரான சரண் சிங், இந்திய நடுவண் அரசின் பிரதம அமைச்சரானார். ஆனால் 20 ஆகஸ்டு 1979-இல் நிறுவன காங்கிரசு கட்சி தனது ஆதரவை சரண்சிங்கிற்கு விலக்கிக் கொண்டதால், சரண் சிங் பிரதமர் பதவியைத் துறந்தார்.\n\nசரண் சிங், மதச்சார்பற்ற ஜனதா கட்சியின் பெயரை, லோக் தளம் என பெயரை மாற்றினாலும், ஏழாவது 1980 இந்தியப் பொதுத் தேர்தலில். மதச்சார்பற்ற ஜனதா கட்சியின் பெயரால் தன் கட்சியின் வேட்பாளர்களை நிறுத்தி, மொத்த வாக்குக்களில் 9.39% வாக்குகள் பெற்று, 41 மக்களவைத் தொகுதிகளைக் கைப்பற்றினார்.\n\n"}
{"id": "320058", "url": "https://ta.wikipedia.org/wiki?curid=320058", "title": "வீரசேகர சோழன்", "text": "வீரசேகர சோழன்\n\nவீரசேகர சோழன் (1511-1561) பழையாறையிலிருந்து ஆட்சி செய்து வந்த சோழ மன்னனாவான்\n\nSection::::வரலாறு.\nபழையறையில் ஆட்சிசெய்துவந்த வீரசேகர சோழன் தங்கள் மரபினர் இழந்த தஞ்சையை விஜயநகர ஆட்சியில் இருந்து கைப்பற்றினான். இது நடந்த்து அச்சுத தேவராயர் (கிபி 1529-1542) காலத்தில் ஆகும். மறைந்த அச்சுததேவராயரின் பட்டத்தரசியின் தங்கையை மணமுடித்து, இருந்த சேவப்ப நாயக்கர் தஞ்சைமீது படையெடுத்து வீரசேகர சோழனை வென்று தஞ்சையை அவனிடம் இருந்து தஞ்சையை கைப்பற்றி ஆட்சியில் அமர்ந்தார். மீண்டும் தஞ்சையை மீட்க முயன்று தோல்வியுற்ற, வீரசேகர சோழன் மதுரை சென்று அங்கு ஆட்சியைக் கைப்பற்றியிருந்த சந்திரசேகர பாண்டியனை வென்று 1559 இல் மதுரையில் ஆட்சி அமைத்தான். விரட்டப்பட்ட சந்திரசேகர பாண்டியன் தஞ்சை நாயக்கரிடம் முறையிட்டு உதவி கோர, தானைத் தலைவர் நாகம நாயக்கன் என்பவர் சோழனிடம் இருந்து மதுரையை மீட்கப் படையுடன் அனுப்பப்பட்டார். சோழனிடம் இருந்து மதுரையை மீட்டாலும் அதனைப் பாண்டியனிடமும் கொடுக்காமல் நாயக்கர் தங்கள் ஆட்சியை நிறுவினர். வீரசேகர சோழன் போரில் கொல்லப்பட்டு சோழனின் இளைய மகன், மகள் இருவரும் நாடுகடத்தப்பட்டனர்.\n"}
{"id": "320062", "url": "https://ta.wikipedia.org/wiki?curid=320062", "title": "பாரதிய லோக் தளம்", "text": "பாரதிய லோக் தளம்\n\nபாரதிய லோக் தளம் (Bharatiya Lok Dal| BLD) (, (\"இந்திய மக்கள் கட்சி\") 1974 ஆண்டின் இறுதியில் இந்திரா காந்தி தலைமையிலான இந்திய தேசிய காங்கிரசு கட்சியை அனைத்திந்திய அளவில் வீழ்த்துவதற்காக 1974-இல் சுதந்திரா கட்சி, ஒடிசாவின் உத்கல் காங்கிரஸ், பாரதிய கிரந்தி தளம், சம்யுக்த சோசலிஸ்ட் கட்சி, பிரஜா சோசலிஸ்ட் கட்சி போன்ற ஏழு பெரிய வலதுசாரி அரசியல் கட்சிகள் ஒன்றாக இணைந்து உருவாக்கப்பட்டது. பாரதிய லோக் தள கட்சியின் தலைவராக சரண் சிங் நியமிக்கப்பட்டார்.\n\n1977-இல் பாரதீய ஜனசங்கம் மற்றும் நிறுவன காங்கிரசு கட்சிகள் பாரதிய லோக் தளத்துடன் இணைந்து ஜனதா கட்சியை துவக்கினர்.\n\n1977 இந்தியப் பொதுத் தேர்தலை சந்தித்த ஜனதா கட்சி, இந்திய தேசிய காங்கிரசு கட்சியை வீழ்த்தி, காங்கிரஸ் கட்சி அல்லாத இந்திய நடுவண் அரசின் ஆட்சியை மொரார்ஜி தேசாய் தலைமையில் நிறுவப்பட்டது. \n\nசரண் சிங்கின் மறைவிற்குப் பின்னர் பாரதிய லோக் தள கட்சியை அவரது அஜித் சிங், ராஷ்டிரிய லோக் தளம் என்று பெயர் மாற்றி கட்சியை நடத்தினார்.\n"}
{"id": "320069", "url": "https://ta.wikipedia.org/wiki?curid=320069", "title": "குற்றமே தண்டனை", "text": "குற்றமே தண்டனை\n\nகுற்றமே தண்டனை என்பது 2016 ஆம் ஆண்டு வெளிவந்த தமிழ்த் திரைப்படமாகும். இப்படத்தின் இயக்குநர் மணிகண்டன். எம் ஆவார். இத்திரைப்படத்தில் விதார்த், ஐஸ்வர்யா ராஜேஷ் மற்றும் பலரும் நடித்துள்ளனர். இத்திரைப்படத்தை டான் புரடக்சன், டிரைபல் ஆர்ட் புரடக்சன்ஸ் ஆகிய நிறுவனங்கள் தயாரித்தன.\nSection::::கதை.\nநாயகன் விதார்த்துக்கு கண் பார்வையில் சிக்கல். அவரது பார்வை வீச்சின் சுற்றளவு மிகவும் குறைவு. குழாய் வழியாகப் பார்ப்பதைப்போலதான் அவரால் பார்க்க முடியும். பக்கவாட்டுக் காட்சிகள் தெரியாது. படிப்படியாக அந்தப் பார்வைத் திறனும் மறைந்துவிடும், கண் மாற்று அறுவை சிகிச்சை செய்து கொள்வது மட்டுமே தீர்வாக இருக்கும் என்கிறார் மருத்துவர். இதற்கு அவரது வருமானத்துக்கு மீறிய பெரும் தொகை தேவைப்படுகிறது.\n\nவிதார்த் வசிக்கும் வீட்டின் எதிரில் கீழ்தளத்தில் வசிக்கிறார் ஐஸ்வர்யா. அவரது வீட்டுக்கு ரகுமானும் மற்றொரு இளைஞரும் அவ்வப் போது வந்து போகின்றனர். திடீரென ஒரு நாள் ஐஸ்வர்யா கொலை செய்யப்படுகிறார். அதன் பின்பு என்ன நடந்தது, கொலை செய்தது யார், இதற்கும் விதார்த்தின் கண் பிரச்சினை தீர்ந்ததா என்பதே கதை.\n"}
{"id": "320072", "url": "https://ta.wikipedia.org/wiki?curid=320072", "title": "ஐசோபுரொபைல் அயோடைடு", "text": "ஐசோபுரொபைல் அயோடைடு\n\nஐசோபுரொபைல் அயோடைடு \"(Isopropyl iodide)\" CHI என்ற மூலக்கூற்று வாய்ப்பாடு கரிம அயோடின் சேர்மமாகும். சமபுரொபைல் அயோடைடு என்ற பெயராலும் (CH)CHI என்ற அமைப்பு வாய்ப்பாட்டாலும் இச்சேர்மம் குறிப்பிடப்படுவதுமுண்டு நிறமற்றது, தீப்பற்றி எரியக்கூடியது, ஆவியாகும் தன்மை கொண்டது போன்ற இயற்பியல் பண்புகளை ஐசோபுரொபைல் அயோடைடு பெற்றுள்ளது. ஒளியால் பாதிக்கப்படும் இச்சேர்மம் சேமித்து வைக்கப்படும் பொழுது மஞ்சள் நிறமாக மாற்றமடைகிறது. இம்மாற்றத்தை அயோடின் உருவாக்கத்திற்கான காரணம் என்று கூறுவார்கள்.\n\nSection::::தயாரிப்பு.\nஐசோபுரொபைல் ஆல்ககாலை ஐதரசன் அயோடைடு பயன்படுத்தி அல்லது கிளிசரால், அயோடின், பாசுபரசு ஆகியனவற்றின் சம அளவுக் கலவையைப் பயன்படுத்தி அயோடினேற்றம் செய்து ஐசோபுரொபைல் அயோடைடு தயாரிக்க முடியும். 2-புரொபைல் புரோமைடுடன் பொட்டாசியம் அயோடைடின் அசிட்டோன் கரைசலை வினைபுரியச் செய்தும் மாற்று வழிமுறையில் இதைத் தயாரிக்கலாம்:\n"}
{"id": "320074", "url": "https://ta.wikipedia.org/wiki?curid=320074", "title": "ரச்சித்தா மகாலட்சுமி", "text": "ரச்சித்தா மகாலட்சுமி\n\nரச்சித்தா மகாலட்சுமி என்பவர் ஒரு இந்திய திரைப்பட மற்றும் தொலைக்காட்சி நடிகை ஆவார். இவர் உப்புக் கருவாடு திரைப்படத்தில் 2015 ஆம் ஆண்டு நடிகையாக அறிமுகமானார், மற்றும் இவர் விஜய் தொலைக்காட்சியின் \"சரவணன் மீனாட்சி\" தொடரில் நடித்து புகழ்பெற்றார்.\n"}
{"id": "320083", "url": "https://ta.wikipedia.org/wiki?curid=320083", "title": "இலங்கையர்", "text": "இலங்கையர்\n\nஇலங்கையர் என்பது பின்வருவனவற்றைக் குறிப்பிடலாம்:\n"}
{"id": "320098", "url": "https://ta.wikipedia.org/wiki?curid=320098", "title": "கல்கி (1996 திரைப்படம்)", "text": "கல்கி (1996 திரைப்படம்)\n\nகல்கி என்பது 1996 ஆம் ஆண்டு வெளிவந்த ஓர் இந்தியத் தமிழ் நாடகத் திரைப்படம் ஆகும். இந்திரைப்படத்தில் சுருதி, ரஹ்மான், பிரகாஷ் ராஜ், கீதா, ரேனுகா ஆகியோர் நடித்திருந்தனர். தேவா இத்திரைப்படத்திற்கு இசை அமைத்திருந்தார். இது கிரமகோ புரொடக்சன்ச் நிறுவனத்தால் உப தயாரிப்பு செய்யப்பட்டது. இத்திரைப்படமானது 1996 ஆம் ஆண்டின் தீபாவளி வெளியீடுகளில் ஒன்றாக வெளிவந்தது.\n"}
{"id": "320109", "url": "https://ta.wikipedia.org/wiki?curid=320109", "title": "ஆத்து இலுப்பை", "text": "ஆத்து இலுப்பை\n\nஆத்து இலுப்பை (\"MADHUCA NERIIFOLIA\") இது ஒரு பூக்கும் தாவர வகையில் இலுப்பை இனத்தில் அறியப்படும் மூலிகைத்தாவரம் ஆகும். இதன் குடும்பபெயர் செபொடிசு (Sapotaceae) என்பதாகும். இவை ஆசியப்பகுதியில் அமைந்துள்ள இலங்கை தீவுகளின் காடுகளில் ஒரு குறிப்பிட்ட இடத்தில் மட்டுமே காணப்படுகிறது.\n\n"}
{"id": "320118", "url": "https://ta.wikipedia.org/wiki?curid=320118", "title": "ஈரயோடோபியூட்டாடையீன்", "text": "ஈரயோடோபியூட்டாடையீன்\n\nஈரயோடோபியூட்டாடையீன் \"(Diiodobutadiyne)\" CI என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். 1,4-ஈரயோடோ-1,3-டையீன் என்ற பெயராலும் அழைக்கப்படும் இச்சேர்மம் ஈரசிட்டிலீனுடன் தொடர்பு கொண்ட ஒரு சிறிய மூலக்கூறு ஆகும். 1,4 பலபடியாக்கல் வினைக்கு It is light sensitive உட்படுவதன்மூலம் பாலி(ஈரயோடோயீரசிட்டிலீன்) தயாரிப்பதற்குப் பயன்படுகிறது. ஒளியால் பாதிக்கப்படும் ஈரயோடோபியூட்டாடையீன் சேர்மம் கரைசலில் இருந்து வெளியே எடுக்கப்பட்டு உலர் திண்மமாக வைக்கப்பட்டால் வெடிக்கும் இயல்புடையதாகும். தற்சாற்பின்றி இச்சேர்மம் 1,2 மற்றும் 1,4 பலபடியாக்கல் வினைக்கு உட்படுகிறது. ஒரே கொள்கலனில் நீண்ட காலத்திற்கு வைக்க நேரிட்டால் சிதைவடையும் தன்மையையும், இரண்டு வாரங்கள் மட்டுமே அரைவாழ்வுக் காலத்தையும் கொண்டுள்ளது.\n"}
{"id": "320121", "url": "https://ta.wikipedia.org/wiki?curid=320121", "title": "வியட்நாமில் கல்வி", "text": "வியட்நாமில் கல்வி\n\nவியட்நாமில் கல்வி (\"Education in Vietnam\") அரசின் பொறுப்பில் உள்ளது. இது பொதுத் துறையிலும் தனியார்த் துறையிலும் கல்வி, பயிற்சி அமைச்சகக் கட்டுபாட்டில் இயங்குகிறது. கல்வி ஐந்து மட்டங்களில் பிரிக்கப் பட்டுள்ளது. அவையாவன: பள்ளிமுன் கல்வி, தொடக்கப் பள்ளிக் கல்வி, இடைநிலைப் பள்ளிக் கல்வி,உயர்நிலைப் பள்ளிக் கல்வி, உயர்கல்வி என்பனவாகும். முறைசார் அடிப்படைக் கல்வியில் பன்னிரண்டு ஆண்டுகள் படிக்கவேண்டும். அடிப்படைக் கல்வியில் ஐந்தாண்டு தொடக்கக் கல்வியும் நான்காண்டு இடைநிலைக் கல்வியும் மூன்றாண்டு உயர்நிலைக் கல்வியும் அமையும். பெரும்பாலான அடிப்படைக் கல்வி மாணவர்கள் அரைநாள் அடிப்படையில் சேர்கின்றனர். கல்வியின் முதன்மை இலக்காக மக்களின் பொது அறிவை வளர்த்தல், தரமிக்க மாந்தவளப் பயிற்சிதரல், திறமையை வளர்த்துப் பேணுதல் ஆகியவை அமையும்.\"\n\n"}
{"id": "320127", "url": "https://ta.wikipedia.org/wiki?curid=320127", "title": "ஈரயோடோ ஐதராக்சிபுரொப்பேன்", "text": "ஈரயோடோ ஐதராக்சிபுரொப்பேன்\n\nஈரயோடோ ஐதராக்சிபுரொப்பேன் \"(Diiodohydroxypropane)\" என்பது CHIO என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். இச்சேர்மம் 1,3-டையையோடோபுரொப்பேன்-2-ஆல், டையையோடோ ஐதராக்சிபுரொப்பேன், யோதியான் அல்லது அயோதியான் போன்ற பெயர்களாலும் அழைக்கப்படுகிறது. நோய் நுண்ணுயிர்த்தடை மருந்தாகவும் நச்சுக் கொல்லியாகவும் இது பயன்படுகிறது.\n"}
{"id": "320129", "url": "https://ta.wikipedia.org/wiki?curid=320129", "title": "அலிப்பூர், தில்லி", "text": "அலிப்பூர், தில்லி\n\nஅலிப்பூர் \"(Alipur)\" இந்தியாவின் தில்லி நகரில் உள்ள வடமேற்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். பாவானா, நரேலா, புத்பூர், பாகோலி மற்றும் முக்மேல்பூர் போன்ற பகுதிகள் அலிப்பூரைச் சூழ்ந்துள்ளன. நரேலா தொகுதியில் அலிப்பூர் இடம்பெற்றுள்ளது. யிதேந்தர் கோகி மற்றும் சுனில் மான் ஆகியோருக்கிடையிலான குழுப்போர் அலிப்பூர் நகரில் தொடர்ந்து நடைபெறுகிறது. அதே நகரைச் சேர்ந்த இரண்டு குழுக்களும் அங்கு இதுவரையில் பல உயிர்களை பலிகொண்டுள்ளனர்.\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி அலிப்பூரின்சு மக்கள்தொகை 16,623 நபர்கள் ஆகும். இம்மக்கள்தொகையில் 58% நபர்கள் ஆண்கள் மற்றும் 42% நபர்கள் பெண்களாவர். இவ்வூரின் எழுத்தறிவு சதவீதம் 68% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 63% நபர்கள் ஆண்கள் மற்றும் 37% நபர்கள் பெண்களாவர். மக்கள் தொகையில் 15% நபர்கள் 6 வயதுக்கு கீழ் உள்ளவர்களாகும். \n\n"}
{"id": "320131", "url": "https://ta.wikipedia.org/wiki?curid=320131", "title": "பேகம் பூர்", "text": "பேகம் பூர்\n\nபேகம் பூர் \"(Begum Pur)\" இந்தியாவின் தில்லி நகரில் உள்ள வடமேற்கு தில்லி மாவட்டத்தில் இருக்கும் ஒரு கணக்கெடுப்பில் உள்ள ஊராகும். யாதவா சமுதாயத்தைச் சேர்ந்த மக்கள் இவ்வூரில் அதிகமாக வாழ்கின்றனர். இவர்களில் பெரும்பாலானவர்கள் வணிகர்களாகவும் மற்றும் பலர் அரசுப் பணிகளிலும் இருக்கின்றனர். \n\nSection::::மக்கள் தொகையியல்.\n2001 ஆம் ஆண்டின் இந்திய மக்கள் தொகைக் கணக்கெடுப்பின்படி பேகம் பூர் நகரின் மக்கள்தொகை 22,828 நபர்கள் ஆகும். இம்மக்கள்தொகையில் 55% நபர்கள் ஆண்கள் மற்றும் 45% நபர்கள் பெண்களாவர். இவ்வூரின் எழுத்தறிவு சதவீதம் 64% ஆகும். நாட்டின் சராசரி தேசிய எழுத்தறிவு சதவீதமான 59.5% என்பதைவிட இது அதிகமாகும். எழுத்தறிவு பெற்றவர்களில் 63% நபர்கள் ஆண்கள் மற்றும் 37% நபர்கள் பெண்களாவர். மக்கள் தொகையில் 19% நபர்கள் 6 வயதுக்கு கீழ் உள்ளவர்களாகும். \n"}
{"id": "320136", "url": "https://ta.wikipedia.org/wiki?curid=320136", "title": "பிணச்சீரமைப்பு", "text": "பிணச்சீரமைப்பு\n\nபிணச்சீரமைப்பு \"(Embalming)\" என்பது பிணத்தை அதன் புத்தியல் உருக்குலையாதவாறு பாதுகாக்கும் ஒர் அறிவியற் கலையாகும். இறுதிச்சடங்கு நேரத்தில், மதச்சார்பு காரணங்கள் அல்லது மருத்துவம் மற்றும் உடற்கூற்று மாதிரியாக பிணத்தை பொதுப்பார்வைக்குக் காட்சிப்படுத்துவது இச்சீரமைப்பின் உள்நோக்கமாகும். பிணத்தைத் துப்புரவாக்கல், முன்னிலைப்படுத்துதல், பேணிக்காத்தல் அல்லது மீளமைத்தல் ஆகிய மூன்று செயல்களை இலக்காகக் கொண்டு பிணச்சீரமைப்பு மேற்கொள்ளப்படுகிறது. பல்வேறு கலாச்சார மக்களிடையில் இப்பிணச்சீரமைப்புக் கலை மிகநீண்ட வரலாற்றைக் கொண்டுள்ளது. பல கலாச்சாரத்தினரிடம் இப்பிணச்சீரமைப்புச் செயல்முறை பொருள் பொதிந்த ஒரு மதச்சடங்காகவும் கருதப்படுகிறது. \nபிணச்சீரமைப்புக் கலையானது, பாடம் செய்தல் என்ற கலையிலிருந்து வேறுபட்டதாகும். இறந்த விலங்கின் உடல் தோலை உரித்து, எஞ்சிய சதைகளைக் கவனமாக நீக்கி, பிணத்தின் அளவும் எடையும் உள்ள ஒரு மாதிரி உடலமைப்பை உருவாக்கி, பதப்படுத்தப்பட்ட உண்மையான தோலால் போர்த்திப் பாதுகாப்பது பாடம் செய்தல் கலையாகும்.இறந்தவரின் உடலை முழுமையாக அப்படியே பாதுகாக்கும் கலை பிணச்சீரமைப்புக் கலையாகும்.\n\n"}
{"id": "320144", "url": "https://ta.wikipedia.org/wiki?curid=320144", "title": "பாக்கித்தான் பன்னாட்டு ஏயர்லைன்சு வானூர்தி 661", "text": "பாக்கித்தான் பன்னாட்டு ஏயர்லைன்சு வானூர்தி 661\n\nபாக்கித்தான் பன்னாட்டு ஏயர்லைன்சு வானூர்தி 661 (\"Pakistan International Airlines Flight 661\") (PK661/PIA661), பாக்கித்தான் நாட்டின் கொடியைத் தாங்கிய பாக்கித்தான் சர்வதேச நிறுவனத்தால் இயக்கப்பட்டு வந்த உள்நாட்டு பயணிகள் வானூர்தி ஒன்று, பாக்கித்தானின் வடக்கு நகரமான சித்ராலில் (\"Chitral\") இருந்து இசுலாமாபாத்திற்கு பயணச் சேவையில் ஈடுபட்டு வந்தது. ஏடிஆர் 42-500 (\"ATR 42-500\") விமான வகையைச்சார்ந்த (பதிவு எண் ஏபி பிஎச்ஒ \"AP-BHO\") இந்த வானூர்தி, 2016, டிசம்பர் 7 அன்று உள்ளூர் நேரப்படி மதியம் 03.30 மணியளவில், அபோத்தாபாத் மாவட்டத்தில் (\"Abbottabad District\") உள்ள ஹவேலியன் (\"Havelian\") என்னும் இடத்தில், இசுலாமாபாத் விமானப் பாதையில் பயணம் மேற்கொண்டபோது அப்பிராந்திய மலைப்பகுதியில் விழுந்து நொறுங்கியது. இந்த விபத்தில் 42 பயணிகளும், இரண்டு வான்படை தளபதிகள் உள்பட ஐந்து சேவைப் பணியாளர்களும் மொத்தம் 47 பேர்கள் (அனைவரும்) கொல்லப்பட்டனர். மேலும், பாக்கித்தானிய பாடகர், ஒளிப்பதிவு கலைஞர், தொலைக்காட்சிப் பிரபலர், போதகர், ஆடை வடிவமைப்பாளர், மற்றும் அவ்வப்போது நடிகர் என பல திறமைமிக்க 'ஜூனைட் ஜாம்ஷெட்' (\"Junaid Jamshed\") என்பவரும், மற்றும் சித்ரால் மாவட்டத்தின் துணை ஆணையர் ஒருவரும் இவ்விபத்தில் பலியானது குறிப்பிடத்தக்கது.\n\nSection::::விமான விவரம்.\nவிபத்துக்குள்ளான இந்த வானூர்தி, ஏடிஆர் 42-500, வரிசை எண் 663, பதிவு ஏபி பிஎச்ஒ (\"AP-BHO\") வகையை சார்ந்ததாகும். சம்பந்தப்பட்ட இவ் வானூர்தி, 2007 ஆம் ஆண்டு முதன்முதலாக, பாக்கித்தான் பன்னாட்டு ஏர்லைன்சு (\"(PIA\") நிறுவனத்தில் புதியதாக ஒப்படைக்கப்பட்டது. 2009 ஆம் ஆண்டில், இந்த வானூர்தி லாகூர் நகரில் இறங்க முயன்றபோது போது சேதமடைந்திருந்தது, ஆனால் அதற்குப் பின்னர் சரி செய்யப்பட்டு சேவைக்கு திரும்பிம்பியது. மேலும் அது, 2014 ஆம் ஆண்டு அதன் இயந்திரம் தோல்வியுற்றது உறுதி செய்யப்பட்டது, ஆனால் இயந்திரம் மாற்றப்பட்டது பின்னர் பிரச்சினைகள் இருப்பதாக அறிவிக்கப்பட்டது. விபத்தில் சிக்கிய சமயம், பாக்கித்தான் பன்னாட்டு ஏர்லைன்சு (\"(PIA\") கடற்படையில் இணைந்ததிலிருந்து 18,739 விமான மணி நேரம் (\"(18,739 flight hours\") சேவையில் ஈடுப்பட்டுள்ளது, மேலும், கடந்த 2016, அக்டோபர் இல் அதற்கான சான்றளிக்கப்பட்டுள்ளது.\n"}
{"id": "320145", "url": "https://ta.wikipedia.org/wiki?curid=320145", "title": "கே. ராம்நாத்", "text": "கே. ராம்நாத்\n\nகே. ராம்நாத் (1912 – 1956) ஒரு இந்திய திரைப்பட ஒளிப்பதிவாளரும், இயக்குநருமாவார்.\n\nSection::::தொழில் வாழ்க்கை.\n1912 ஆம் ஆண்டு திருவனந்தபுரத்திலுள்ள பூஜபுரா என்ற ஊரில் பிறந்த ராம்நாத், இளங்கலை பட்டப்படிப்பு முடித்த பின்னர் சென்னைக்கு வந்தார். சென்னையிலிருந்த கோடாக் நிறுவனத்தில் ஒரு உதவியாளராகச் சேர்ந்தார். அப்போது நிழற்படக் கலை தொடர்பாக செய்திக் கட்டுரைகள் எழுதி வந்தார். ஒரு கட்டுரையை \"சௌண்ட் அண்ட் ஷடோ\" (Sound and Shadow) என்ற பத்திரிகைக்கு அனுப்பி வைத்தார். அப்பத்திரிகையை \"முத்துசுவாமி ஐயர்\", \"ஏ. கே. சேகர்\" இருவரும் கூட்டாக நடத்தி வந்தனர். (முத்துசுவாமி ஐயர் பின்னர் \"முருகதாசா\" என்ற பெயரில் மார்க்கண்டேயா, பாதுகா பட்டாபிஷேகம் போன்ற பல திரைப்படங்களில் பணியாற்றினார்.) கட்டுரை எழுதியதன் மூலம் ராம்நாத்தும் அவர்களுடன் சேர்ந்து கொண்டார். அச்சமயத்தில், 1933 ஆம் ஆண்டு அவர்களுக்கு கோலாப்பூரிலிருந்து ஒரு கடிதம் வந்தது. திரைப்படத் தயாரிப்பாளரும் பிரபாத் பிலிம்ஸ் நிறுவனத்தின் பங்குதாரருமான வி. சாந்தாராம் அக்கடிதத்தை எழுதியிருந்தார். தான் \"சீதா கல்யாணம்\" என்று ஒரு திரைப்படம் தமிழில் தயாரிக்க இருப்பதாகச் சொல்லி, தனக்கு உதவ முடியுமா எனக் கேட்டிருந்தார். ராம்நாத் சீதா கல்யாணம் திரைப்படத்தின் உதவி இயக்குநராகச் செயற்பட்டார். படத்தின் தலைப்புகளில் அவரது பெயர் கே. ராமநாதன் எனக் காட்டப்பட்டது.\n\nஇதன் பின்னர் இந்த மூவரும் தேனாம்பேட்டை எல்டாம்ஸ் தெருவிலிருந்த வேல் பிக்சர்ஸ் கலையகத்தில் தொழினுட்பப் பிரிவுக்குப் பொறுப்பாக செயலாற்றினார்கள். இங்கே இவர்கள் மார்க்கண்டேயா, பாதுகா பட்டாபிஷேகம் போன்ற திரைப்படங்களைத் தமிழிலும் தெலுங்கிலும் உருவாக்கினார்கள்.\n\n1938 ஆம் ஆண்டு வெளியான \"பக்தி\" திரைப்படத்தில் ராம்நாத் செய்த ஒரு புதுமையைக் கண்டு மக்கள் அசந்து போனார்கள். காய்ந்து தரிசாகக் கிடக்கும் நிலத்தில் மழை போல நெல் கொட்டும் காட்சி ஒன்றைக் காட்டினார். திரைப்படத்தில் அந்தக் காட்சி வந்தபோது சில திரையரங்குகளில் இரசிகர்கள் இறைவனுக்கு நன்றி செலுத்தும் விதமாகக் கற்பூரம் ஏற்றினார்கள் என தி இந்து நாளிதழ் கட்டுரையொன்றில் ராண்டார் கை குறிப்பிட்டுள்ளார்.\n\n1942 ஆம் ஆண்டு இரண்டாவது உலகப் போர் காரணமாக சென்னையில் பல திரைப்பட கலையகங்கள் மூடப்பட்டன. ராம்நாத்தும் ஏ. கே. சேகரும் ஜெமினி நிறுவனத்தில் சேர்ந்தார்கள். அங்கே கண்ணம்மா என் காதலி, மிஸ் மாலினி ஆகிய திரைப்படங்களில் பணியாற்றினார்கள். பின் 1948-49 காலப்பகுதியில் ஜெமினியிலிருந்து விலகி இருவரும் ஜூபிடர் பிக்சர்ஸ் நிறுவனத்தில் சேர்ந்தார்கள்.\n\nஜூபிடரில் பணியாற்றியபோது இவர் பணியாற்றிய மர்மயோகி வெற்றிப்படமாக அமைந்ததுடன் எம். ஜி. ஆருக்கும் புகழைச் சேர்த்தது. இந்தத் திரைப்படமே தமிழில் முதன்முதலாக தணிக்கை சபையால் 'ஏ' (வயது வந்தவர்களுக்கு மட்டும்) குறியீடு பெற்ற படமாகும். இதற்குக் காரணம் படத்தில் ஒரு \"பேய்\" வருகிறது. ராம்நாத் அதனைத் தத்ரூபமாகப் படமாக்கியிருந்தார். அக்காலத்தில் சிறுவர்கள் இதைக் கண்டு பயப்படக்கூடும் என்பதாலேயே 'ஏ' குறியீடு வழங்கப்பட்டது.\n\nஜூபிடரில் பணியாற்றிக் கொண்டிருக்கும்போது ராம்நாத்தின் திறமைக்குச் சவாலாக ஒரு சம்பவம் நடந்தது. ஜூபிடர் பிக்சர்ஸ் மோகினி என ஒரு திரைப்படம் தயாரித்துக் கொண்டிருந்தார்கள். அதை லங்கா சத்யம் என்பவர் இயக்கி வந்தார். அந்தப் படத்தில் நாயகனும் நாயகியும் ஒரு பறக்கும் குதிரையில் பாடிக் கொண்டு செல்லும் காட்சி ஒன்றைப் படமாக்க வேண்டியிருந்தது. லங்கா சத்யத்தால் அதனைச் சரிவரச் செய்ய முடியவில்லை. தயாரிப்பாளர் ராம்நாத்திடம் பொறுப்பைக் கொடுத்தார். ராம்நாத் அந்தக் காட்சியைச் சிறப்பாகப் படமாக்கினார். ஆனால் தனது பெயரைப் போடவேண்டாம் எனவும், திரைப்படத்தை முழுமையாக லங்கா சத்யம் இயக்கியதாகவே இருக்கட்டும் எனவும் தயாரிப்பாளரிடம் கண்டிப்பாகச் சொல்லிவிட்டார். இது ராம்நாத்தின் பெருந்தன்மையை எடுத்துக் காட்டியது.\n\nஜூபிடரில் பணியாற்றியபின் பட்சிராஜா பிலிம்ஸ், மாடர்ன் தியேட்டர்ஸ் என்பவற்றில் பணியாற்றினார்.\n\nஅதன் பின் தானே சொந்தமாக \"விடுதலை\" என ஒரு திரைப்படம் தயாரித்தார். இது பெரும் இழப்பை அவருக்குக் கொடுத்தது. பொருளாதார ரீதியாகவும், மனோரீதியாகவும் மிகவும் பாதிக்கப்பட்டார். 1956 ஆம் ஆண்டு தமது 44 ஆவது வயதில் ராம்நாத் காலமாவதற்கு இந்தக் கவலைகள் பெரிதும் காரணமாக இருந்தன.\n\n\n\n"}
{"id": "320149", "url": "https://ta.wikipedia.org/wiki?curid=320149", "title": "இந்திய மக்கள்", "text": "இந்திய மக்கள்\n\nஇந்திய மக்கள் அல்லது இந்தியர் என்பவர் இந்திய நாட்டின் குடியுரிமை பெற்ற மக்களாவர். உலகில் அதிக மக்கள் எண்ணிக்கை கொண்ட நாடுகளின் வரிசையில் இந்தியா இரண்டாவது இடத்திலிருக்கிறது.\n\n\"இந்தியர்\" என்பது இனம், மொழி என்பவற்றை அல்லாது, தேசியத்தை மட்டுமே குறிக்கும். இந்திய நாட்டில் பல இனத்தைச் சேர்ந்த, பல மொழிகளைப் பேசும் மக்கள் வாழ்கிறார்கள்.\n\nஇந்திய வம்சாவழி மக்கள் பலர் பல்வேறு காரணங்களுக்காக, உலகின் பல நாடுகளில் குடியேறி வாழ்கின்றார்கள். குறிப்பாக ஐக்கிய அரபு அமீரகம், தென் கிழக்கு ஆசியா, ஐக்கிய இராச்சியம், வட அமெரிக்கா, ஆஸ்திரேலியா, நியூசிலாந்து, தென் ஆபிரிக்கா, கரிபியன் தீவுகள், ஐரோப்பா ஆகிய இடங்களில் பெரும்பாலான இந்திய வம்சாவழி மக்கள் வாழ்கிறார்கள். வெளிநாடுகளில் வாழும் இந்திய வம்சாவளி மக்களின் தொகை அண்ணளவாக 12 மில்லியனிலிருந்து 20 மில்லியன் வரை இருக்கலாம் என மதிப்பிடப்பட்டுள்ளது.\n"}
{"id": "320159", "url": "https://ta.wikipedia.org/wiki?curid=320159", "title": "எச். எஸ். சிவப்பிரகாஷ்", "text": "எச். எஸ். சிவப்பிரகாஷ்\n\nஹெச். எஸ். சிவபிரகாஷ் (\"H.S. Shivaprakash\", பிறப்பு: 1954) கன்னட மொழியின் முன்னணி கவிஞர் மற்றும் நாடகாசிரியர்.  புது தில்லி ஜவஹர்லால நேரு பல்கலையில் கலை மற்றும் அழகியல் துறையில் பேராசிரியராக பணியாற்றுபவர். இந்திய கலாசார உறவுகளுக்கான மன்றத்தின் கீழ் இயங்கும் தாகூர் மையம் என்றழைக்கப்படும் பெர்லின் கலாசார மையத்தின் இயக்குனர்.  ஒன்பது கவிதைத் தொகுதிகள், பன்னிரண்டு நாடகங்கள் மற்றும் பல நூல்களின் ஆசிரியர்.  இவரது படைப்புகள் ஆங்கிலம், ஃப்ரெஞ்சு, இத்தாலிய, ஸ்பானிய, ஜெர்மன், போலிஷ், ஹிந்தி, மலையாளம், மராத்தி, தமிழ் மற்றும் தெலுங்கு மொழிகளில் பரவலாக மொழிபெயர்க்கப்பட்டுள்ளன.  கன்னடம், இந்தி, மணிப்புரி, ராபா, அஸாமி, போடோ, தமிழ் மற்றும் மலையாள மொழிகளில் இவரது நாடகங்கள் நிகழ்த்தப்பட்டுள்ளன.  வசன இலக்கியம், பக்தி இயக்கங்கள், சூஃபி முதலான மெய்யியல் மரபுகள் ஆகியவற்றில் நிபுணராக அறியப்படுபவர்.\n\nSection::::வாழ்வும் பணியும்.\nசிவபிரகாஷ் ஜூன் 1954-இல் பெங்களூரில் பிறந்தார்.  இவரது தந்தை வீரசைவ அறிஞரான சிவமூர்த்தி சாஸ்திரி, மைசூர் பேரரசரின் அவையில் பணிபுரிந்தவர்.  பெங்களூர் பல்கலையில் ஆங்கில முதுகலைப் பட்டம் பெற்றபின் கர்நாடக அரசுப்பணியில் ஆங்கில விரிவுரையாளராக சேர்ந்தார் சிவபிரகாஷ்.  பெங்களூர் மற்றும் தும்கூரிலுள்ள கல்லூரிகளில் இருபது வருடங்கள் ஆங்கிலம் கற்பித்தார்.  1996-இல், சாகித்ய அகாடமி வெளியிடும் ‘இந்திய இலக்கியம்’ என்னும் இருமாத இதழின் ஆசிரியராக நியமிக்கப்பட்டார்.  2001-இல் ஜவஹர்லால் நேரு பல்கலையில் இணைப் பேராசிரியராக சேர்ந்தார்.  தற்போது அழகியல் மற்றும் நிகழ்த்துகலைத் துறையில் பேராசிரியராக உள்ளார்.  2000-இல் ஐயோவா பல்கலையின் எழுத்துப் பள்ளியில் பன்னாட்டு எழுத்துப்பணி திட்டத்திற்கு தேர்ந்தெடுக்கப்பட்டார்.  தற்போது அதன் மதிப்புறு ஆய்வாளராக இருக்கிறார்.  மூன்றாண்டுகளுக்கு பெர்லின் தாகூர் மையத்தின் இயக்குநராக நியமிக்கப்பட்டுள்ளார்.\n\nSection::::கவிஞர்.\n1977-இல் மிலரேபா என்ற முதல் கவிதைத் தொகுதியை வெளியிட்டபோது அவருக்கு வயது 23.  கன்னடக் கவிதையின் புதிய குரலாக உடனடி கவனம் பெற்றது அது.  1983-இல் வெளியான மளேபிட்ட நெலதல்லி என்ற இரண்டாவது தொகுதியே அவருக்கு புகழும் பாராட்டும் தேடித் தந்தது.  சாமகர பிமவ்வா என்ற கவிதை உடனடி பிரபலம் பெற்றது.  அதன்பின் அனுக்‌ஷண சரிதே, சூர்யஜாலா, மலயே மண்டபா, மத்தே மத்தே என்ற நான்கு தொகுதிகளும், மறுரூபகளு, நன்ன மைநகர என்னும் இரு மொழிபெயர்ப்புத் தொகுதிகளும் வெளிவந்துள்ளன.  இவரை தொகுப்பாசிரியராகக் கொண்டு தற்கால குஜராத்தி கவிதைகளின் மொழிபெயர்ப்பான ‘சமகாலீன குஜராத்தி கவிதெகளு’ என்ற தொகுப்பும், மலையாளக் கவிதைகளின் மொழிபெயர்ப்பான ‘மனசந்தரா’ என்ற தொகுப்பும் வெளியாகியுள்ளன.  இவரது கவிதைகள் மெய்யியல் குறியீடுகளையும், கனவுப்படிமங்களையும், தொன்மங்களையும், அன்றாட வாழ்வுக் கருக்களையும் கொண்டு ஆற்றலின் இயல்பையும் நவீன வாழ்வின் முரண்களையும் சித்தரிப்பவை.\n\nSection::::நாடகாசிரியர்.\n1988-இல் சிவபிரகாஷ் தனது முதல் நாடகமான மஹாசைத்ராவை பதிப்பித்தார்.  ‘சமுதாயா’ என்ற நாடகக் குழுவிற்காக சி.ஜி. கிருஷ்ணசுவாமி இதனை மேடையாக்கமாக அமைத்தது பெரும் வரவேற்பு பெற்றது.  12-ஆம் நூற்றாண்டைச் சேர்ந்த வீரசைவரான பசவண்ணாவின் வாழ்வையும் காலத்தையும் அடிப்படையாகக் கொண்ட இந்நாடகம் கல்யாண நகரத்தின் கைவினைஞர்-புனிதரின் போராட்டங்களை மார்க்சீய நோக்கில் விவரிக்கிறது. கன்னட இலக்கியத்தில் ஒரு மைல்கல்லாக ஏற்கப்பட்டது இந்நாடகம்.  கன்னடத்தில் பசவண்ணாவைக் குறித்து எழுதப்பட்ட இருபத்தைந்திற்கும் மேற்பட்ட நாடகங்களில் மிகச்சிறந்தவையாகக் கருதப்படும் மூன்று நாடகங்களில் மஹாசைத்ர ஒன்று. பி. லங்கேஷின் ’சங்க்ராந்தி’ கிரீஷ் கர்னாடின் ’தலேதண்டா’ ஆகியவை பிற இரண்டு நாடகங்கள்.\n\nஇந்நாடகத்திற்காக சிவப்பிரகாஷ் கன்னட சாகித்ய அகாடமி விருது பெற்றார்.  சுல்தான் திப்பு, ஷேக்ஸ்பியரே ஸ்வப்னனௌகே, மந்தேஸ்வாமி கதாப்ரசங்க, மதாரி மதியா, மதுரேகாண்டா, மாதவி, மாத்ரிகா, மகரசந்திரா, சதி, காசண்ட்ரா, மடுவேஹென்னு ஆகியவை இவரது பிற நாடகங்கள்.  ஷேக்ஸ்பியரின் ‘கிங் லியரை’ கன்னடத்தில் மொழிபெயர்த்துள்ளார். ஃபெடரிக் கார்சியா லோர்காவின் ‘தி ஷுமேக்கர்ஸ் ப்ராடிஜியஸ் வைஃப்’ என்ற நாடகத்தை மல்லம்மன மனே ஹோட்லு என்ற பெயரிலும் ஷேக்ஸ்பியரின் ‘மேக்பெத்’தை மரணயகன திருஷ்டாந்தா என்ற பெயரிலும் மொழியாக்கம் செய்துள்ளார். 16-ஆம் நூற்றாண்டைச் சேர்ந்த தலித் புனிதரைப் பற்றிய மந்தேஸ்வாமி கதாபிரசங்கா என்ற நாடகம் சுரேஷ் அங்கவல்லியால் 300-க்கும் மேற்பட்ட முறை மேடையேற்றம் கண்டுள்ளது.  இது அதிகம் அறியப்படாதிருந்த மந்தேஸ்வாமி பற்றிய ஆர்வத்தைத் தூண்டி கன்னட கல்விப்புலத்தில் பெரும் ஆராய்ச்சிகள் நிகழ காரணமானது.  இவரது நாடகங்கள் பெரும்பாலும் மார்க்சியம் மற்றும் சைவ மெய்யியல் – குறிப்பாக வீரசைவம் மற்றும் காஷ்மீர சைவம் – ஆகியவற்றால் தூண்டப்பெற்றவை.  சூஃபியிசக் கூறுகளும், மஹாயான, ஜென் பௌத்த மெய்யியல் கூறுகளும் இவரது நாடகங்களில் இடம்பெறுவன.  வடிவரீதியாக இவரது நாடகங்கள் ஜப்பானிய நோ அரங்கையும் ப்ரெக்டின் காவிய அரங்கையும் ஒட்டியவை.\n\nSection::::மஹாசைத்ர சர்ச்சை.\nகர்நாடகாவின் 3 பல்கலைகளில் மஹாசைத்ர பாடமாக பரிந்துரைக்கப்பட்டது.  1995-இல் பதிப்பிக்கப்பட்டு ஏறத்தாழ பத்தாண்டுகளுக்குப் பிறகு குல்பர்கா பல்கலையில் இது பாடமாக பரிந்துரைக்கப்பட்டபோது பெரும் சர்ச்சை எழுந்தது.  லிங்காயத்துகளில் ஒரு பிரிவினர் ஜகத்குரு மாதே மஹாதேவியின் தலைமையில் இதனை எதிர்த்தனர்.  பசவண்ணாவை தவறாக படம்பிடித்துக் காட்டுவதால் நாடகத்தை தடைசெய்ய வேண்டும் என்று கர்நாடக அரசை கோரினர்.  நீதிமன்ற வழக்குகளுக்குப் பிறகு பல்கலையின் பாடத்திட்டத்திலிருந்து விலக்கிக் கொள்ளப்பட்டது.  டெல்லியின் திறந்தநிலைப் பல்கலை ஒன்றின் பேராசிரியர் இளங்கலை பாடப்புத்தகத்திற்கென பசவண்ணாவைக் குறித்து ஒரு பாடம் எழுதப்போய் சர்ச்சையில் சிக்கிக்கொள்வதை கருவாகக் கொண்டு 2003-இல் கீதா ஹரிஹரன் எழுதிய ‘இன் டைம்ஸ் ஆஃப் சீஜ்’ என்ற புதினத்திற்கு இந்த சர்ச்சை தூண்டுதலாயிருந்திருக்கக் கூடும்.\n"}
{"id": "320160", "url": "https://ta.wikipedia.org/wiki?curid=320160", "title": "இந்தியாவில் நாடோடிகள்", "text": "இந்தியாவில் நாடோடிகள்\n\nஇந்தியாவில் நாடோடிகள் (\"Nomads of India\") பல ஆண்டு காலமாக அனைத்து மாநிலங்களிலும் பல குழுக்களாக வாழ்ந்து வருகிறார்கள். பொதுவான கணக்குப்படி இந்தியாவில் மட்டும் 862 நாடோடி இனத்தவர்கள் வாழுவதாக கூறப்படுகிறது. தன் வாழ்நாள் முழுவதும் தன் உணவு, உடை, இருப்பிட தேவைக்காக நடந்தே திரிவதால் இவர்களை \"நாடோடிகள்\", \"காலோடிகள்\", \"அலைகுடிகள்\", அல்லது \"மிதவைக் குடிகள்\" என்றும் மற்றவர்களால் அழைக்கப்படுகிறார்கள். இந்திய மக்கள் தொகையில் 7.5 சதவிகிதம் மக்கள் நாடோடிகளாகவே வாழுகிறார்கள். \n\nSection::::தமிழ் நாடு.\nதமிழ் நாடு மாநில மக்கள் தொகையில் 5 லட்சம் மக்கள் நாடோடிகளாக இருப்பதாகக் கணக்கிடப்பட்டுள்ளது. இவற்றுள் முக்கியமாக தாசரிகள், மணியாட்டிக்காரர்கள், குடுகுடுப்பைகாரர்கள், பாம் பாட்டிகள், சாட்டையடிக்காரர்கள், கூத்தாடிகள், பகல்வேசக்காரர்கள், பூம்பூம் மாட்டுக்காரர்கள், நரிக்குறவர்கள், மற்றும் வம்சராஜ் என பல இனத்தவர்கள் வாழுகிறார்கள். இவர்களில் தமிழகத்தைச் சார்ந்தவர்கள், புலம்பெயர்ந்தவர்கள் என இரு பிரிவுகளிலும் 162 நாடோடி இன மக்கள் அரசு தயாரித்துள்ள இன பட்டியல்களில் சாராதவர்களாகவே வாழ்க்கை நடத்திக்கொண்டு உள்ளார்கள். இதன் காரணமாக அரசு வழங்கும் கல்வி, வீடு, உணவு, மற்றும் சாதாரணமாக மக்களுக்கு நிடைக்கும் உரிமைகள் எதுவுமே இவர்களுக்கு கிடைப்பதில்லை. \n\nதமிழ்நாட்டில் உள்ள நரிக்குறவர் மக்களை பழங்குடி மக்கள் பட்டியலில் சேர்ப்பதற்கு இந்திய நடுவண் அரசின் அமைச்சரவை முடிவு செய்துள்ளது.\n\nSection::::சங்க கால நாடோடிகள்.\nதமிழ் நாட்டில் சங்க காலத்தில் பாணர்கள், கூத்தர்கள், விறலியர்கள், பொருநர்கள், கோடியர்கள், மற்றும் கட்டுவிச்சிகள் என பல இனத்தவர்கள் வாழ்ந்துவந்துள்ளனர். இவர்கள் மன்னர் ஆட்சி முடிந்து, ஜமீன் ஆட்சிக்குப்பின்னர் ஆங்கிலேய ஆட்சியின்போது அரிதாகிப்போனார்கள். \n\nSection::::மாவட்டவாரியாக நாடோடிகள்.\nநாடோடிகள் விழுப்புரம், காஞ்சிபுரம், தேனி, திண்டுக்கல், மதுரை, விருதுநகர், மற்றும் திருநெல்வேலி போன்ற மாவட்டங்களில் அதிகமான எண்ணிக்கையில் வாழுகிறார்கள். \n"}
{"id": "320166", "url": "https://ta.wikipedia.org/wiki?curid=320166", "title": "ரூபா தேவி", "text": "ரூபா தேவி\n\nரூபா தேவி (பிறப்பு: 1989 மார்ச் 25) தமிழ்நாட்டில் உள்ள திண்டுக்கல் மாவட்டத்தின் கால்பந்து விளையாட்டு வீராங்கனையாக தனது விளையாட்டு வாழ்க்கையை துவக்கியவர். 2016 ஆம் ஆண்டு ஜனவரி மாதத்தில் சர்வதேச கால்பந்து சம்மேளமான ஃபிஃபாவின் நடுவராக நியமிக்கப்பட்டார்.\n\nSection::::ஃ பிஃ பா  அமைப்பின்  முதல் தமிழக பெண்  நடுவர்.\nஇதன் மூலம், தமிழகத்தில் இருந்து, ஃபிஃபா கால்பந்து  நடுவராக செயல்பட தேர்ந்தெடுக்கப்பட்ட முதல் பெண் என்ற பெருமையை ரூபா  தேவி பெற்றார். இது வரை,  ஃ பிஃ பா  அமைப்பின்  பெண்   நடுவர்களாக இந்திய பெண்கள் ஐவர் மட்டுமே  தேந்தெடுக்கப்பட்டுள்ளனர் என்பது குறிப்பிடத்தக்கது.\n\nரூபா தேவி சிறுமியாக இருந்த போது, திண்டுக்கல் மாவட்டத்தில் கால்பந்து  விளையாட்டு பிரபலமான விளையாட்டாக இருந்தது. கால்பந்து மைதானத்துக்கு சென்ற ரூபா தேவி,  அங்கு விளையாடுபவர்களை பார்த்து தானும் கால்பந்து வீராங்கனையாக வேண்டும் என்று விருப்பப்பட்டுள்ளார்.\n\nSection::::ரூபா தேவி விளையாடிய அணிகள்.\nஆரம்பத்தில் திண்டுக்கல் மாவட்ட மகளிர் கால்பந்து அணிக்காக விளையாடிய ரூபா தேவி, பின்னர் மதுரை காமராஜர் பல்கலைக்கழக மகளிர் கால்பந்து அணி, அண்ணாமலை பல்கலைக்கழக் அணி, தமிழ்நாடு மகளிர் கால்பந்து அணி என  பல அணிகளுக்காக விளையாடியுள்ளார்.\n\nதிண்டுக்கல்லில் உள்ள ஒரு சாதாரண  குடும்பத்தை சேர்ந்த ரூபா தேவியின் விளையாட்டு வாழ்க்கைக்கு தேவையான அனைத்து செலவுகளையும் திண்டுக்கல் கால்பந்து அமைப்பு கவனித்துக் கொண்டது.\n\nபிஎஸ்சி மற்றும் பி.எட். கல்வியை பூர்த்தி செய்துள்ள  ரூபா தேவி, புதிய தலைமுறை தொலைக்காட்சியின் 'சக்தி விருது' , ரெயின் டிராப்ஸ்  நிறுவன விருது  உள்பட பல விருதுகளை, தனது விளையாட்டு சாதனைகளுக்காக பெற்றுள்ளார்.\n"}
{"id": "320168", "url": "https://ta.wikipedia.org/wiki?curid=320168", "title": "ராதிகா சந்தான கிருஷ்ணன்", "text": "ராதிகா சந்தான கிருஷ்ணன்\n\nராதிகா சந்தானகிருஷ்ணன் (பிறப்பு 02.10.1954 ) பெண் நலம் என்னும் பெண்களுக்கான புற்றுநோய் சிகிச்சை மையத்தை தொடங்கியவர். புற்றுநோயிலிருந்து மீண்டு வந்த இவர், பெண்கள் அதிகம் பாதிக்கப்படும் மார்பக புற்றுநோய் மற்றும் கருப்பை வாய் புற்றுநோய் குறித்த விழிப்புணர்வை ஏற்படுத்தி வருகிறார். புற்றுநோயால் பாதிப்பிற்குள்ளான பெண்களுக்கு தேவைப்படும் மருத்துவ சிகிச்சை மற்றும் மனரீதியான ஆதரவு ஆகியவற்றையும் பெண்நலம் அமைப்பு வழங்குகிறது. 2008 ஆம் ஆண்டு புற்றுநோயால் பாதிக்கப்பட்ட ராதிகா சந்தான கிருஷ்ணன் அதிலிருந்து மீண்டு வந்து 2009 ஆம் ஆண்டு பெண் நலம் அமைப்பை தொடங்கினார்.\n\nSection::::கல்வி.\nசென்னை சர்ச் பார்க் பள்ளியில் கல்விப்படிப்பை முடித்த இவர், மார்கெடிங் துறையில் முதுகலை பட்டவியல் பயின்றுள்ளார்.\n\nSection::::பெண்நலத்தின் நிறுவனர்.\n2009 ஆம் ஆண்டு ’பெண்நலம்’ சிறியதொரு மருத்துவமனையாக தொடங்கப்பட்டது. பின்பு அந்த சிறிய குழு விழிப்புணர்வு மற்றும் மருத்துவக் குழு என்று பிரிக்கப்பட்டு பணியாற்றத் தொடங்கியது.\n\nகுறைந்த கட்டணத்தில் புற்றுநோய் சிகிச்சை அளிப்பதுடன், மக்களை கவரும் வகையில் பொம்மலாட்டம், நாடகம், ஆவணப்படம் என பல்வேறு வழிகளில் புற்றுநோய் விழிப்புணர்வு நிகழ்ச்சிகளை நடத்துகின்றனர் ’பெண்நலம்’ அமைப்பினர்.\n\nSection::::விருதுகள்.\n2010 ஆம் ஆண்டு, ராஜ் டிவியின் அந்த ஆண்டிற்கான சிறந்த பெண் விருது.\n\n2012 ஆம் ஆண்டு நந்தலாலா சேவா சமிதியின் நந்தா தீபம் விருது.\n\n2012 ஆம் ஆண்டு எக்ஸ்னோரா அமைப்பின் ஸ்ரீ ரத்ன விருது.\n\n2012 ஆம் ஆண்டு லயன்ஸ் கிலப்பின் வாழ்நாள் சாதனை விருது.\n"}
{"id": "320169", "url": "https://ta.wikipedia.org/wiki?curid=320169", "title": "இரிசோர்சுசாட்-2ஏ", "text": "இரிசோர்சுசாட்-2ஏ\n\nஇரிசோர்சுசாட் - 2ஏ (\"Resourcesat-2A\") என்பது ஒரு இந்திய இயற்கை வள தொலையுணர்வு செயற்கைக்கோள் ஆகும். இதனை இந்திய விண்வெளி ஆய்வு மையம், 2016 ஆம் ஆண்டு டிசம்பர் மாதம் 07 ஆம் திகதி புதன்கிழமை காலை 10.25 மணித்துளிகளுக்கு ஏவுகலம் சி36ன் மூலம் விண்ணில் ஏவியது. இதற்கு முன்னர் 2003 ஆம் ஆண்டு அக்டோபர் மாதம் 17 ஆம் திகதி மற்றும் ஏப்ரல் மாதம் 2011 ஆம் ஆண்டும் இதேபோல் முறையே ஒரு தொலையுணர்வு செயற்கைக்கோள்கள் விண்ணில் ஏவப்பட்டது. இந்தியாவின் ஆந்திரப் பிரதேச மாநிலத்தின் சதீஸ் தவான் விண்வெளி மையத்திலிருந்து விண்ணில் ஏவப்பட்டது. இதன் எடை 1,235 கிலோ கொண்டதாகும். புதன் கிழமை காலை 10.25 விண்ணில் பாய்ந்த செயற்கைக்கோளானது சரியாக 18வது நிமிடத்தில் சூரிய துருவ சுற்றுவட்டப் பாதையில் 822 கிலோ மீற்றர்கள் தொலைவில் நிலை நிறுத்தப்பட்டது.\n\n\n"}
{"id": "320171", "url": "https://ta.wikipedia.org/wiki?curid=320171", "title": "வியட்நாம் இனக்குழுக்கள்", "text": "வியட்நாம் இனக்குழுக்கள்\n\nவியட்நாம் 50 எண்ணிக்கைக்கும் மேற்பட்ட பல இனக்குழுக்கள் வாழும் நாடாகும் (வியட்நாம் அரசு 54 இனக்குழுக்களை இனங்கண்டு ஒப்புக்கொண்டுள்ளது). ஒவ்வொரு இனக்குழுவுக்கும் ஒரு மொழியும் வாழ்முறைமையும் பண்பாட்டு மரபும் உண்டு. மலைவாழ் இனக்குழுக்கள் பலவற்றையும் இணைத்து மேற்கத்தியர்கள் மொந்தாகுநார்டு அல்லது தேகர் எனக் குறிப்பிடுகின்றனர். இவற்ரில் முதன்மையான பெரும்பான்மை இனக்குழுக்களாவன: கின் (வியட்) 86.2%, தாய் 1.9%, தை இனம் 1.7%, மூவோங் 1.5%, கேமெர் குரோம் (கோ மே குரோம்) 1.4%, கோவா 1.1%, நூங் 1.1%, கிமோங் 1%, மற்றவர்கள் 4.1% (1999 கணக்கெடுப்பு). இனக்குழுவுக்கான வியட்நாமியச் சொல் இங்குவாயி தியேயி சோ (người thiểu số) அல்லது தான் தோசு தியேயி சோ (dân tộc thiểu số) என்பதாகும்( இதன் நேர்பொருள் \"சிறுபான்மையர்\"). மலைவாழ் இனக்குழுக்களின் தனித்த இயல்பு வீட்டிலும் பண்ணையிலும் நகரிலும் பயணத்திலும் வண்ணவண்ண உடைகளில் மிளிர்வதாகும். ஆனால் தென்வியட்நாமிலும் கம்போடியாவிலும் இலாவோசிலும் மயன்மாரிலும் சினாவிலும் பாப்புவா நியூகினியாவிலும் இன்னும் பல நாடுகளிலும் உள்ள பல இனக்குழு மக்கள் அன்றாட வேலைகளில் ஈடுபடும்போது வண்ண ஆடைகளை அணிவதில்லை. மேலும் ஓர் இனக்குழு மக்களின் உடை வண்னம் மற்றவரில் இருந்து வேறுபடுவதால் சமூக அணிதிரட்சி பலவண்ணக் கோலத்துடன் மிளிரும்.\n\nSection::::இனக்குழுக்களின் பட்டியல்.\nமக்கள்தொகை தரவுகள் 2009 கணக்கெடுப்பில் இருந்து எடுக்கப்பட்டவை \n\nமுதன்மை அமைச்சரின் வலைத்தளத்தின்படி, 2014 ஏப்பிரல் கணக்கெடுப்பின்படி, வியட்நாம் மக்கள்தொகை 90.493.352 ஆகும்.\n\n\n\n\n\nSection::::அலுவலகப் பட்டியலில் இல்லாத இனக்குழுக்கள்.\nSection::::ஐரோப்பியர்கள்.\nஐரோப்பியர், வட அமெரிக்கர், ஆத்திரேலியர், ஆசியர்(வியட்நாமியர் அல்லாதார்) ஆகியோர் வியட்நாமில் வாழ்கின்றனர். இவர்களில் தற்காலிகமாக வாழ்பவரும் புலம்பெயர் தொழிலாளர்களும் திருமண உறவாலோ பிரான்சுக் குடியேற்றக்கால குடியிருப்புக் கால்வழியாலோ நிலைத்து வாழும் மக்களும் அடங்குவர். விடுதலைக்குப் பிறகு பெரும்பாலான ஐரோப்பியர் வியட்நாமை விட்டு வெளியேறிவிட்டனர்.\n\n\n\n"}
{"id": "320181", "url": "https://ta.wikipedia.org/wiki?curid=320181", "title": "இறப்பு விசாரணை அறிக்கை (இந்தியா)", "text": "இறப்பு விசாரணை அறிக்கை (இந்தியா)\n\nஇறப்பு விசாரணை அறிக்கை அல்லது மரண விசாரணை அறிக்கை (Inquest report), இந்தியக் குற்றவியல் நடைமுறைச் சட்டம், 1973, பிரிவு 174-இன் படி, சந்தேகத்திற்கு முறையில் இறந்தவர் குறித்தான விசாரணை அறிக்கை காவல் துறை அதிகாரியால் பதிவு செய்யப்படும்.\n\nதற்கொலை அல்லது பிறரால், அல்லது விலங்குகளால் அல்லது இயந்திரக் கருவியால், அல்லது விபத்தால், அல்லது சந்தேகத்திற்குரிய முறையில் இறந்தவரின் உடலை, இறந்தவரின் உறவினர்கள் அல்லது அப்பகுதியில் வாழும் அல்லது தொழில் செய்யும் நான்கு நபர்கள் முன்னிலையில், காவல் துறை அதிகாரிகள் இறந்தவரின் உடலில் காணப்படும் எலும்பு முறிவுகள், தோற்காயம், கன்றிப்போன காயம், இரத்தம் கட்டிய உடற்பகுதிகள், ஆயுதங்களால் உடல் தாக்குண்டத்திற்கான அடையாளங்கள், இறந்தவரின் அங்க அடையாளங்கள், நிறம், உயரம், வயது, அணிந்திருந்த ஆடைகளின் நிறங்கள் குறித்து அறிக்கையாக பதிவு செய்யப்படுகிறது. இறப்பு விசாரணை அறிக்கையில் காவல் துறை அதிகாரி மற்றும் நான்கு சாட்சிகளின் கையொப்பங்கள் பெற்று, இறப்பு விசாரணை அறிக்கையை மாவட்ட நீதிபதி அல்லது உட்கோட்ட நீதிபதிக்கு அனுப்பப்படும்.\n\nஇறப்பு விசாரனை அறிக்கை பதிவு செய்த பின்னரே இறந்தவரின் உடலை காவல் துறையினரால், பிணக்கூறு ஆய்வுக்காக அரசு மருத்துவ மனைக்கு அனுப்பி வைக்கப்படும். \n"}
{"id": "320192", "url": "https://ta.wikipedia.org/wiki?curid=320192", "title": "புரோமோ அசிட்டிக் அமிலம்", "text": "புரோமோ அசிட்டிக் அமிலம்\n\nபுரோமோ அசிட்டிக் அமிலம் \"(Bromoacetic acid)\" என்பது CHBrCOH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். நிறமற்ற திண்மமான இச்சேர்மம் ஒப்பீட்டளவில் ஒரு வலிமையான ஆல்க்கைலேற்றும் முகவராக செயல்படுகிறது. புரோமோ அசிட்டிக் அமிலமும் அதனுடைய எசுத்தர்களும் கரிமத் தொகுப்பு வினைகளில் பரவலாக கட்டுறுப்புகளாகப் பயன்படுகின்றன. உதாரணம்: மருந்தாக்க வேதியியல்.\n\nஅசிட்டிக் அமிலத்தை புரோமினேற்றம்\nசெய்வதன் மூலமாக புரோமோ அசிட்டிக் அமிலம் தயாரிக்க முடியும்.\n\nCHCOOH + Br → CHBrCOOH + HBr\n\nஎல்-வோல்கார்டு-செலின்சுகி செயல்முறை வழியாகவும் இதனைத் தயாரிக்க முடியும்.:\n\nCHCOOH + Br + சிவப்பு பாசுபரசு → CHBrCOOH\n\n"}
{"id": "320206", "url": "https://ta.wikipedia.org/wiki?curid=320206", "title": "ஆறாக்சோமூவளையபியூட்டாபென்சீன்", "text": "ஆறாக்சோமூவளையபியூட்டாபென்சீன்\n\nஆறாக்சோமூவளையபியூட்டாபென்சீன் \"(Hexaoxotricyclobutabenzene)\" என்பது CO6 என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். எக்சாக்சோடிரைசைக்ளோபியூட்டாபென்சீன் என்ற பெயராலும் இச்சேர்மம் அழைக்கப்படுகிறது. மூவளையபியூட்டாபென்சீனுடைய ஆறுமடங்கு கீட்டோனாக இச்சேர்மம் பார்க்கப்படுகிறது. ஆக்சோ கார்பன் வகையான இச்சேர்மம் 2006 ஆம் ஆண்டில் கார்பன் அணுக்கரு காந்த ஒத்ததிர்வு வரைவில் கண்டறியப்பட்டது.\n"}
{"id": "320223", "url": "https://ta.wikipedia.org/wiki?curid=320223", "title": "கூந்தல் கயிறு", "text": "கூந்தல் கயிறு\n\nமாந்தரின் தலைமுடியால் திரிக்கப்பட்ட கயிற்றைக் கூந்தல் முரற்சி (அல்லது முரச்சி) என்று பரணர் பாடிய சங்கப் பாடல்கள் குறிப்பிடுகின்றன. அரசன் நன்னன் இத்தகைய கயிற்றிணைப் பயன்படுத்தினானாம்.\nஅரசன் அறுகை உழிஞை சூடிப் போரிட்டான். மோகூர் மன்னன் பழையன் அவனைக் காட்டுக்கு ஓடும்படி விரட்டினான். அறுகை தலைமறைவாக வாழ்ந்துவந்தான். அறுகை கடல் பிறக்கு ஓட்டிய செங்குட்டுவனின் நண்பன். எனவே இந்தச் செங்குட்டுவன் நண்பனுக்காக மோகூரைத் தாக்கினான். வென்றான். மோகூர் மன்னன் காவல் மரமான வேம்பை வெட்டி வீழ்த்தினான். அந்த மரத்தால் தனக்கு முரசு செய்துகொள்ள வேண்டும் என்று விரும்பினான். வேப்ப மரத் துண்டைக் கயிற்றால் கட்டி யானையால் தன் நாட்டுக்கு இழுத்துவந்தான். இழுத்து வரும்போது கயிறு தேயாமல் இருக்கவேண்டும் அல்லவா? அதற்காகத் தேயாத மயிர்க் கயிற்றைப் பயன்படுத்தினான். போரில் தோற்று உயிரிழந்த பழையன் படையினரின் மகளிர் மொட்டை அடித்துக்கொண்ட கூந்தலைப் பயன்படுத்தி இழுத்துவரும் கயிற்றைத் திரித்துக்கொண்டான். இந்தக் கயிறு வலிமை மிக்கது. \n"}
{"id": "320227", "url": "https://ta.wikipedia.org/wiki?curid=320227", "title": "ஈரானில் நீர்ப்பாசனம்", "text": "ஈரானில் நீர்ப்பாசனம்\n\nஈரானில் நீர்ப்பாசனம் \"(Irrigation in Iran)\" 89,930 கிலோமீட்டர் பரப்பளவுப் பகுதிக்கு பாசன வசதியை அளிக்கிறது. நீர்ப்பாசனப் பரப்பளவின் அடிப்படையில் ஈரான் ஐந்தாவது இடம் பிடிக்கும் நாடாகக் கருதப்படுகிறது.\n\nSection::::அலை நீர்ப்பாசனம்.\nகுசெசுதான் மாகாணத்திலுள்ள அபதான் தீவு (படம் 1) அர்வாந்து, பாக்மான்சிர் என்ற இரண்டு ஆறுகளுக்கு இடையில் அமைந்துள்ளது. அர்வாந்து ஆறு (அரபி: Shatt al-Arab) ஈரான், ஈராக் நாடுகளுக்கு இடையில் ஓர் எல்லையாக உருவாகி இயூபிரடீசு, டைகிரிசு ஆறுகளிலிருந்து தண்ணிரைப் பெற்றுக் கொள்கிறது. ஈரான் – ஈராக் போரின் போது ஏராளமான பேரீச்ச மரங்கள் அழிக்கப்பட்டன என்றாலும் அபதான் தீவில் பரவலாக பேரீச்சம் பழத்தோட்டங்கள் செழித்து உள்ளன. பாலைவன வகை காலநிலை நிலவும் அபதான் தீவின் இச்செழிப்பிற்கு அலை நீர்ப்பாசனமே காரணமாகும். \n\nSection::::பேரீச்சம் மரவளையங்கள்.\nஅபதான் தீவில் தொடங்கும் பேரீச்சமர வளையங்கள் தென்கிழக்கில் அர்வாந்து ஆற்றின் கரை நெடுகிலும் 40 கிலோமீட்டர் தொலைவிற்கு நீண்டும், உட்புறச் சாலைகளால் சூழப்பட்டும் காணப்படுகின்றன. \nபேரீச்சமர வளையங்கள் 2 கிலோமீட்டர் முதல் ஆறு கிலோமீட்டர் வரை அகலத்தில் வேறுபடுகின்றன. சராசரியாக இந்த அகலப் பரப்பு நான்கு கிலோமீட்டர் இருப்பதாகக் கொள்ளலாம். ஆற்று வளைவுகளில் உள்ள குழிந்த பகுதிகளில் இவ்வளையத்தின் அகலம் பெரியதாகவும், குவிந்த பகுதிகளில் இவ்வளையங்களின் அகலம் சிறியதாகவும் உள்ளன. மேலும், குவிந்த பகுதிகளில் அதிக அணைக்கரைகளும் நில அமைவுகளும் காணப்படுகின்றன. \nஅபதான் தீவில், சுமார் 16,000 எக்டேர் பரப்பளவில் பேரீச்ச மரவளையங்கள் தழைத்தோங்கி வளர்ந்துள்ளன. 6x6 மீட்டர் இடப்பரப்பில் ஒவ்வொரு மரமும் ஆரோக்கியமாக வளர்கின்றன. ஒரு எக்டேருக்கு தோராயமாக 300 பேரீச்ச மரங்கள் வரை காணப்படுகின்றன. பேரீச்சம் மரம் ஒன்று 200 கிலோகிராம் பழங்களை உற்பத்தி செய்கிறது. ஒரு எக்டேர் பரப்பில் சுமார் 60 டன் பழங்கள் இங்கு உற்பத்தியாகின்றன. \n\nSection::::ஓதக் கால்வாய்கள்.\nஓதக் கால்வாய்கள் திட்டத்தின் வரைபடத்தில் (படம் 2) காட்டப்பட்டுள்ளது. இட அமைப்பைச் சார்ந்து அவற்றின் நீளம் 2 முதல் 6 கிலோ மீட்டர் வரை மாறுபட்டும் 50 முதல் 60 மீட்டர் இடைவெளியுடனும் அவை அமைந்துள்ளன. \n\nஆற்றங்கரை நெடுகிலும் ஓதக்கால்வாய்கள் அணைக்கரை மண்ணை வெட்டி வழி் உண்டாக்கி உதவி செய்கின்றன.(படம்:3) வடிநிலத்தின் மண் எங்கிருந்து வண்டலும் சேறும் கலந்த சதுப்புநிலமாகத் தொடங்குகிறதோ அங்கு அவை இப்பணியை நிறுத்திக் கொள்கின்றன. \n\nஓதக் கல்வாய்களுக்கு இடையே கூடுதலாக பக்கவாட்டில் 50, 60 மீட்டர் இடைவெளியில் பள்ளங்கள் செங்குத்தாக வெட்டப்பட்டு பாசன நீரின் விநியோகம் மேலும் எளிமையாக்கப்படுகிறது.பக்கவாட்டுப் பள்ளங்களிலிருந்து 10 முதல் 12 மீட்டர் தொலைவில் வயல் வாய்க்கால்கள் தோன்றுகின்றன. இவ்வாய்க்கால்கள் நெடுகிலும் பேரீச்சை மரங்கள் நடப்படுகின்றன(படம் 4) \n\nSection::::மண்ணின் பண்புகள்.\nகடல் அலை தடுப்பு மண்ணின் குறிப்பிடத்தக்க சில பண்புகள் (படம் 5) இல் காட்டப்பட்டுள்ளது. நன்கு பண்படுத்தப்பட்ட மண் 1 மீட்டருக்கும் அதிகமான அளவில் தடிமனைப் பெற்றுள்ளது. இதன் வழியாக தண்ணீர் உள்ளேயும் வெளியேயும் எளிமையாக நகரமுடியும். \n\nSection::::ஓதங்கள்.\nஓத நகர்வுகள் 2 மீ சராசரியைக் கொண்டுள்ளன, பள்ளங்கள் பொங்கித்தாழும் ஏற்ற இறக்கங்களின் ஒப்புருவாக்கச் சராசரியாக எண்ணிக்கை படம் 6 இல் காட்டப்பட்டுள்ளது.கடலில் இருந்து பல்வேறு தொலைவுகளில் ஒரு நதி வெளியேற்றுவதற்கான ஒப்புருவாக்கங்கள் டப்ளோ மாதிரி வடிவில் உருவாகின்றன. \n"}
{"id": "320237", "url": "https://ta.wikipedia.org/wiki?curid=320237", "title": "கே. மாயத்தேவர்", "text": "கே. மாயத்தேவர்\n\nகே. மாயத்தேவர் (K. Maya Thevar) (பிறப்பு: 15.10.1934) எம் ஜி ஆர் புதிதாக துவக்கிய அனைத்திந்திய அண்ணா திராவிட முன்னேற்றக் கழகத்தின் சார்பாக, 1973-ஆம் ஆண்டில் நடந்த இடைத்தேர்தலில் திண்டுக்கல் மக்களவைத் தொகுதியிலிருந்து இந்திய நாடாளுமன்ற மக்களவைக்கு தேர்ந்தெடுக்கப்பட்ட மெட்ராஸ் உயர்நீதிமன்ற வழக்கறிஞர் ஆவார்.\n\nSection::::இளமையும் கல்வியும்.\nபெரிய கருப்பத் தேவர் - பெருமாயி இணையருக்கு 15 அக்டோபர் 1935-இல் உசிலம்பட்டி அருகே டி. உச்சப்பட்டி கிராமத்தில் பிறந்த மாயத்தேவர், பள்ளிக் கல்வியை பாளையங்கோட்டை செயிண்ட் சேவியர் பள்ளியிலும், இளநிலை பட்டப்படிப்பு மற்றும் முதுநிலைப் பட்டப்படிப்புகளை பச்சையப்பன் கல்லூரியிலும், சட்டக்கல்வியை சென்னை சட்டக் கல்லூரியிலும் படித்தவர். பின்னர் சென்னை உயர்நீதிமன்றத்தில் வழக்குகறிஞராக பணிபுரிந்தவர்.\n\nSection::::அரசியல்.\nஐந்தாவது மக்களவைக்கு, 1973-ஆம் ஆண்டில் நடந்த இடைத்தேர்தலில், திண்டுக்கல் மக்களவைத் தொகுதிலிருந்து இந்திய நாடாளுமன்ற மக்களவைக்கு, அண்ணா திராவிட முன்னேற்றக் கழகம் கட்சியின் சார்பாக வென்றவர் . பின்னர் ஆறாவது மக்களவைக்கு 1997-ஆம் ஆண்டில் மீண்டும் அதே தொகுதியிலிருந்து திராவிட முன்னேற்றக் கழகம் சார்பாக நின்று வென்றவர்.\n\n"}
{"id": "320248", "url": "https://ta.wikipedia.org/wiki?curid=320248", "title": "எரிமலைகளின் பட்டியல்கள்", "text": "எரிமலைகளின் பட்டியல்கள்\n\nகீழே நாடு மற்றும் கண்டம் வாரியாக, செயலிலுள்ள, செயலற்று, மற்றும் அழிந்துவிட்ட எரிமலைகளின் பட்டியல்கள் (\"Lists of volcanoes\") உள்ளன. கடலடி, மற்றும் வேற்று கிரக எரிமலைகளின் தனியாக பட்டியலிடப்பட்டுள்ளன. மேலும், பட்டியலிடப்பட்டுள்ள எரிமலைகள் பற்றிய தன்மைகள், செயலிகள் மற்றும் அதனதனின் அமைவிடம் போன்ற குறுந்தகவல்கள் தரப்பட்டள்ளது.\n\n"}
{"id": "320249", "url": "https://ta.wikipedia.org/wiki?curid=320249", "title": "வண்ணார்பண்ணை வைத்தீஸ்வரன் ஆலயம்", "text": "வண்ணார்பண்ணை வைத்தீஸ்வரன் ஆலயம்\n\nவண்ணை வைத்தீஸ்வரன் ஆலய வரலாற்றினை நோக்கினால் இற்றைக்கு பல நூற்றாண்டுகள் பழமை வாய்ந்த சிறப்பினை பெரும் வண்ணை வைத்தீஸ்வர சிவன் ஆலயம். சிவபூமி என்று திருமூலநாயனாரால் போற்றப்பெற்ற இலங்கையின் ஈஸ்வரங்கள் சிவன் கோயில்கள் எண்ணுக் கடங்காதவாறு எங்கணும் நிறைந்து இருக்கிறது . வரலாற்றினை நோக்கினால் இராவணன் காலத்து இலங்கை இன்றைய நாட்டிலும் பார்க்கப் பெரிதாக இருந்தது. இராவணனும் அவரது தேவி மண்டோதரியும் பெரிய சிவபக்தர்கள். அவர்களது சிவபக்தியை திருமுறைகள் பல விடயங்களிற் போற்றுகின்றன. இராவணனின் தாயார் கைகேயி . இவர் மிகவும் சிவா பக்தர். இவர்களது காலத்தில் ஆற்றலுக்கு அப்பாற்பட்ட கட்டட அமைப்புக்கள் பல இயக்கர் நாகர் முதலானவர்களாற் கட்டப்பெற்றிருந்தன என்பது அவற்றின் அழிபாடுகளிலிருந்தும் அத்திபாரங்களிலிருந்தும் அறிய முடிகிறது. தம்பி விபீடணன் மிகவும் சிவா பக்தன் இலங்காபுரியின் காவல் தெய்வம். தேவாரம் பாடப்பெற்ற ஈஸ்வரங்களான திருக்கேதீஸ்வரம், திருக்கோணேஸ்வரம் முதலிய சிவாலயங்களை விட நகுலேஸ்வரம், முன்னீஸ்வரம் முதலிய ஈஸ்வரங்களும் முற் காலத்தில் அருள் நிறைந்த ஆலயமாக காணப்படடன. சிவனெனும் நாமம் சிந்தையில் எப்பபோதும் நிறைவாக இருந்தது . ஒல்லாந்தர் ஆட்சியின் பிற்பகுதியில் தமிழ்நாட்டிலிருந்து அறிவாளிகள் இருவர் ஒருவர் பின் மற்றவராய் வந்தார்கள். ஒருவர் கொச்சிக்கணேச பண்டிதர் என்னும் ஜயராவர். மற்றவர் காஞ்சிபுரத்திறேன்றி திருக்கைலாய பரம்பரைத் திருப்பனந்தாள் மடத்தத் தமபிரான் சுவாமிகளாயிருந்த கணகசபாதி யோகியாவர். இவரைக் கூழாங்கைத்தம்பிரான் எனவும் வழங்கினர்.கணேசபண்டிதர் யாழ்ப்பாணத்து வண்ணை நகரில் வாழ்ந்து செந்தமிழ் பரிபாலனஞ் செய்த காலத்தில் கோபால் செட்டியார் என்னும் வணிகர் ஒருவர் அவர் பணியில் ஈடு பட்டிருந்தார். ஒரு சமயம் இவர் கணேசையருடன்கருத்து வேறுபாடு கொண்டு, அவரை விட்டு விலகிச் சம்பா அரிசி வியாபாரஞ்செய்து பொருளீட்டி வந்தார். இவரின் நேர்மையைக் கண்ட ஒல்லாந்த உத்தியோகத்தர்கள் இவரிடம் தமக்கு வேண்டிய பண்டங்களை வாங்கி வியாபாரத்தை ஊக்கி வந்தார்கள். பெருஙஞ்செல்வனான கோபால்செட்டியார் யாழ்ப்பாணத்தில் இருந்த ஒல்லாந்த அதிபருக்கு பண்டங்கள் விநியோகித்து மதிப்புப் பெற்றிருந்தார். மதிப்புப் பெற்ற கோபால்செட்டியாரின் மனையில் கூழாங்கைத்தம்பிரான் தங்கியிருந்து தமிழ், சைவம் வளர்த்து வந்தார். கோபால்செட்டியாரின் மைந்தனாகிய இளவல் வைத்திலிங்கம் என்பாரின் அழகையும் குறும்புத்தனத்தையும் கண்டு வியந்த அரசாங்க அதிபர், அவரைத்தாமே வளர்க்க விரும்பித் தம் மாளிகையில் வளர்த்து வந்தார். செல்லப்பிள்ளையாக வளர்ந்த வைத்திலிங்கம் வர்த்தகத்துறையிலும் அரசாங்க அலுவல்களிலும் நேரனுபவம் பெற்று வந்தார். அக்காலத்தில் யாழ்ப்பாணத்தார் முத்துக்குளிப்பதில் பெருமுயற்சியுள்ளவராய், அரசாங்கத்திடம் உத்தரவு பெற்று மேற்குக்கடலில் பெருந்தொகையான முத்துக்களைப் பெற்று வந்தார்கள். இத் துறையில் தானும் ஈடுபட விரும்பிய வைத்திலிங்கம் தன் வளர்ப்புத்தாயான ஒல்லாந்தச் சீமாட்டியின் கண்ணியத்தால் அத்துறையில் புகுந்து பெருஞ் செல்வனாயினார்\nSection::::சிவனுக்கு ஓர் ஆலயம்.\nபெருஙஞ்செல்வனாகிய வைத்திலிங்கச் செட்டியார் தமக்கென ஒரு பெரிய வீடு கட்டுவதற்கு விரும்ய போது குல குருவாகிய கூழாங்கைத்தம்பிரான் 'குழந்தாய்! உன்னை இந் நிலைக்குக் கொண்டு வந்த பெருங்கருணைத்தடங்கடலாய சிவபெருமானுக்கு அதியற்புதமான ஊராலயத்தை முதலில் அமைத்துவிட்டு உனக்கு விருப்பமான முறையில் மாளிகையைக கட்டுவாயாக' என் வாழ்த்தினார். தம்பிரான் சுவாமிகளுக்கு வேண்டிய நாளாந்த பணிவிடைகளைப் பொறுமையோடு கடமையுணர்ச்சியோடு செய்து வந்தவர் வைத்திலிங்கம் செட்டியாரின் தாயாரான தையலாச்சி என்னும் பெண்கள் திலகமாவள். தாய்த்தெய்வத்தின் திரு நாமத்தை முன்னிறுத்தி தையல் நாயகி சமேத வைத்தீசுவரன் கோயில் அமைப்பதில் வைத்திலிங்கம் செட்டியார் முழுக்கவனஞ் செலுத்தினார். தமிழ்நாட்டில் உள்ள சிவாலங்களினமைப்பில் ஈழத்திரு நாட்டில் புதிதாக ஆலயம் அமைக்க முற்பட்ட செட்டியார், ஆகமம் வல்லாரை அழைத்துப் பூர்வாங்க ஏற்பாடுகள் யாவற்றையும் நிறைவேற்றினார். வண்ணார்பண்ணையில் வைத்திலிங்கம் செட்டியார் சவாலயம் அமைக்கிறாராம் என்று கேள்விப்பட்ட ஊரவர் நாட்டவர் அனைவரும் நான்கு பக்கங்களிலிருந்தும் தத்தம் காணிக்கைப் பொருள்களோடு வந்து குவிந்து ஆவன செய்து நின்றனர். திருக்கோயில் வேலைகள் முடிவுற்றதும் 1791 ஆம் ஆண்டு சித்திரை மாதத்தில் கும்பாபிடேகம் சிறப்பாக நடைபெறுவதற்குக் கூழாங்கைத்தம்பிரான் முன்னின்று பணிபுரிந்தார். தையல் நாயகி சமேத லைத்தீஸ்வரப் பெருமான், செட்டியார் அன்புடமைதடத திருக்கோயிலில் எழுந்தருளினார்.\n\nSection::::திருக்கோயில் ஒரு கண்ணோட்டம்.\nகூழங்கைத்தம்பிரான் சுவாமிகள் மேற்பார்வையில் ஆகமம் வல்லார் அமைத்த திருக்கோயிலின் ஆதிமூலம் என்னும் கர்ப்பக்கிருகமும் அதனையடுத்த ஏயைய மண்டப வரிசைகளும் விமானமும் மூன்று பிரகாரங்காரங்களும் மிக அமைவாக ஏற்பட்டுள்ளன. மூலமூர்த்தியும் பரிவாரதெய்வங்களும் எழுந்தருளிகளும் தென்னகத்துத் தெய்வாம்சம் நிறையச் சமைந்துள்ளன. ஆனந்த நடனஞ் செய்யும் அதியற்புத நடராசமூர்த்தம், பிச்சாடணடூர்த்தம், சோமஸ்கந்தமூர்த்தம், சந்திரசேகரடூர்த்தம் முதலாய தெய்வங்கோலங்கள் சிறப்பிடம் வகிக்கும் திருக்கோயில் வாகனங்களும் கலைப்பொழிவு நிறைந்தனவாகும். தையல் நாயகிக்குத் தெற்கு நோக்கிய தனிவாசலும், ஆடியுற்சவமும் அழகும் அலங்காரச்சிறப்பும் அமைந்தவை. அப்பன் வைத்தீஸ்வரனுக்குப் பங்குனிப் பெருவிழா பல வகைச் சிறப்புக்களும் ஒருங்கமைய நடைபெறுவன. மிகவும் வியக்கத்தக்க ஆலயம் அமைப்பதில் தன கவனம் முழுவதையும் செலுத்தினார் .\n\nSection::::ஆலயச் சொத்துக்கள்.\nதிருக்கோயில் வெளிச்சுற்று வீதிகளிலமைந்த மனைகள், வர்த்தக நிலையங்கள், பெரும்பாலும் வைத்தீஸ்வர பெருமானுக்கு வருவாய் கல்கும் சொந்த அமைவிடங்களாகும். இன்னும் திருக்கோயில் அயலிடங்களில் பெருந்தோட்டங்கள், வயல்கள், வாழ்மனைகள் கடைகள் வியாபாரம் செய்யும் இடங்கள் இன்னும் பலவும் இத்திருக்கோயிற் சொத்துக்களாகும். வரலாற்றுப் புகழமைந்த வருவாய் யாழ்ப்பாண மாவட்டத்துக்கும் அப்பால் வன்னியர் நிலத்தில் பெருநிலப்பரப்பு இத்திரக்கோயிலுக்கு உரிமையாய் உள்ளது. தமிழரசுக்கும் சிங்களரசுக்கும் இடையில் நிலவிய வன்னியராட்சியில் வலிமை பெற்றுயர்ந்த நல்ல மாப்பாணவன்னிய பூபதி ஒருமுறை வெள்ளைக்கார அரசுக்கு கொடுக்க வேண்டிய தொகையை பணத்துடன் விரைந்து சென்று அவரை மீட்டுத் தழிழனாங் காத்தவர் வைத்திலிங்கம் செட்டியாராவார். அந்த நன்றிக்கடனை மறவாத வன்னியன் தன் நாட்டகத்துப் பல்லாயிரம் பனைமரங்களையும் பெரு நிலப்பரப்பையும் இத்திருக்கோயலுக்குத் தர்ம சாதனஞ் செய்துள்ளார். மேலும் சிவன் நாமம் சொல்லியே தன்னுடைய வாழ்வை கொண்டு சென்றார் எல்லாவற்றுக்கும் மேலாக யாழ்ப்பாணத்து சைவத்தமிழ்ப் பெருமக்கள் தங்களுக்குப் பறங்கியர் ஆட்சியில் முப்பத்தேழு ஆண்டுகள் நிகழ்ந்த பாரிய இழப்பினையும் பின்னர் நூறாண்டுக்காலமாக ஒல்லலாந்தர் காலத்தில் தவறியப் பாரம்பரியயும் கிரகண காலமாகக் கருதிப்பின்னர் தையல் நாயகி சமேத வைத்தீஸ்வரப்பெருமான் எழுந்தருளியதால் உண்டான ஒளியையும் சிந்தையில் நிறைத்துத் தம்மை உய்யக் கொண்ட பெருமாட்டிக்கும் பெருமானுக்கும் தம் அன்புக்காணிக்கையாகப் பெருஞ்செல்வத்தைத் தருமசாதனஞ் செய்து மாறிலா மகிழ்ச்சியில் மலர்ந்தனர். திருக்கைலாயபரம்பரை தழைத்த திருத்தலம் முன்னர் திருக்கைலாயத்திலே கல்லால் மர நிழலிலே தென்திசை நோக்கித் தட்சிணாமூர்த்தமாயெழுந்தருளியருள் பாலித்த மூர்த்தத்தின் வழிவந்த அகச்சந்தான குரவர்களும், அவர்கள் வழிவந்த அகச்சந்தானப் பூவுலக குரவர்களும், இவர்கள் வழிவந்த அருட்குரவர்களும் கண்ட ஆதீன மடங்களும் வழிவந்ததம்பிரான் சுவாமிகளும் மடாதிபதிகளும் சைவம் வளர்த்தமை வாழையடி வாழையென வந்த திருத்தொண்டர் தம் ஞான பரம்பரையாகும். அந்தத் திருக்கைலாய பரம்பரை ஞானந்தழைக்க வந்த திருப்பானந்தாள் மடத்துத் தம்பிரான் சுவாமிகளான கூழாங்கைத் தம்பிரான் அவர்கள் செட்டியார் சிவன்கோயிற் சூழலிலெழுந்தருளியிருந்து ஞானச் செங்கோலோச்சிய காலத்தில் பென்னம் பெரிய வித்துவான்கள், புலவர்கள் பண்டிதர்கள் முதலான அறிவாளிகள் கூடித் தம்பிரான் சுவாமிகளிடம் கல்வி பயின்றதால் திருகடகைலாய பரம்பரை எங்கள் நாட்டின் மூலைமுடுக்கெங்கும் முடுகிப் பரந்தது. தம்பிரான் சுவாமிகளிடம் அணுக்கத் தொண்டராயிருந்து நுணுகிப் படித்த மேதை இருபாலைச் சேனாதிராய முதலியார் என்னும் பெரிய உத்தியோகத்தவராவார். சேனாதிராய முதலியாரிடம் முறையாகப் படித்த முதல் மாணாக்கள் ஸ்ரீலஸ்ரீ ஆறுமுகநாவலர் அடிகளாவார். நாவலரவர்களின் சைவப்பிரசங்கம் நல்லூரில் தோன்றிய ஆறுமுகநாவலர்கள் அயலூரான வண்ணையில் உள்ள செட்டியார் சிவன் கோயிலிலேயே மிகவும் இளமைக்காலத்தில் தமது சைவவப்பிரசங்கத் தொடரை ஆரம்பித்தார். பிரபந்தங்கள் பிறந்த திருத்தலம் தையல் நாயகி வைத்தீஸ்வரப் பெருமான் மீது புலவர்கள் பலவிதமான பிரபந்தங்கள் பாடியுள்ளார்கள். அவை யாவும் செந்தமிழின்பமும் பக்திச்சுவையும் பயப்பனவாகும். பெருமானும், பெரும்பாட்டியும் பெருந்திருவிழாவென்னும் உற்சவ காலத்தில் பென்னம் பெரிய வாகனங்களில் எழுந்தருளி பெருவீதிகளில் உலாப்போந்தவேளைகளில் அவ்வப்போது பக்தர்கள் பாடிய பாமாலைகளும் பலவுள்ளன. அராலி ஊரைச் சேர்ந்த விசுவநாத சாஸ்திரியார் என்பார் வண்னைக் குறவஞ்சி என்னும் என்னும் பிரபந்தம் பாடியுள்ளளார். இவர் காலத்துப் புலவர்கள் பலர் தலங்கள் தோறும் குறவஞ்சி பாடும் இயல்பினராயிருந்தனர் என்பது ஆறுமுக நாவலரின் தந்தையார் கந்தப்பிள்ளை நல்லைக் குறவஞ்சி பாடியுள்ளதாலும் இங்ஙனமே பலர் பாடியிருப்பதாலம் அறியலாம்.வண்ணை வைத்திலிங்கம் வழங்கிய புலவர் வைத்தீஸ்வரப் பெருமான் மீது ஒரு துறைக்கோவை பாடியுள்ளார். அதாவது கோவை என்னும் பிரபந்தத்தில் வருகின்னவாய நாநூறு துறைகளில் ஒரு துறையாகிய நாணிக்கண்புதைத்தல் என்னுந்துறையை எடுத்துக் கொண்டு அதில் நூறு கட்டளைக்கலித்துறைப் பாடல்கள் ஆற்றெழுக்காகப் பாடியுள்ளார். பாடிப் பரவுவோம் தையல் நாயகி சமேத வைத்தீஸ்வரப் பெருமானுக்கு முதற் கும்பாபிடேகப் பெருவிழா நிகழ்ந்த போது கூழங்கைத் தம்பிரான் சுவாமிகள் உள்ளம் உருகிக் கண்ணீர் மல்கிப் பாடிக் கசிந்துருகிய பால் ஒன்று தனிப்பாடல் வரிசையில் கிடைத்திருக்கிறது.\nநதியரவ மதியிதழி புரிசடை யவழிந்து நட\nநண்ணுமா காச லிங்கம்\nநால்வருங் குக்கலா னிழலினல் லுபதேசம்\nநவிலுற்ற மவுண லிங்கம்\nநிதிபதித னன்புடைத் தோழனா யீசான\nநிலைநின்ற வேட லிங்கம்\nநிவாதமுறை யிருவர்க் கழற்கம்ப வடிவாகி\nநின்றெழுஞ் சோதி லிங்கம்\nதுதி தூதிக் கையானை யன்பொடும் போற்றிடுஞ்\nசுயம்பான வப்பு லிங்கம்\nதுய்யவுணர் வோரிதய கமலா லயத்திலெழு\nசுடர்போற் கொழுந்து லிங்கம்\nமதிதவழு மதிலோடு கோபுரந் திகழ்வுறும்\nவண்ணையெல் லையினி றுத்தும்\nமாதங்க புரிதையல் பாகமிசை பாகமிசை மீதமரும்\nவைத்தீச மாலிங்க மே.\nசிவ சமயம் நற்றுணையாம் நமச்சிவாய\nஉலக அன்னையாகிய ஒளவைப்பிராட்டி 'விதியே மதியாய் விடும்' என்கிறார். அதற்குப் பரிகாரமாக சிவசாய நம என சிந்தித்துக் கொண்டு திருவருளை முன்னிட்டு இருப்பவர்களின் மதியை விதி செய்வதொன்றில்லை என்றுங் கூறுகிறார். இதே கருத்தை நாவுக்கரசர் பெருமான் இப்பதிகத்தில் வலியுறுத்திக் கூறுகின்றார். நமச்சிவாய என்ற நாமத்தை இடைவிடாது உச்சரித்து நாமும் இடுக்கண் களைவோமாக. \nஇலங்கையாண்ட சிங்கள மன்னர்களுள் பல சிவன் என்னும் விகுதி பெற்ற பெயர்களைப் பெற்றிருந்தனர். அது மட்டும் இல்லாமல் சிவவழிபாட்டுக்கு வசதி வாய்ப்புக்கள் செய்திருந்தனர். இலங்கையாண்ட தமிழ் மன்னர்கள் பலர் தென்னிலங்கையெங்கும் சிவாலங்களை பரிபாலித்து வந்தனர். பிற்காலச் சோழர் என்னும் பெருமதிப்புக்குரிய வேந்தர்களுள் இராஜேந்திரன் முதலாய பேரரசர்கள் தாங்கள் கைப்பற்றியாண்ட இலங்கையில் ஈஸ்வரங்கள் பலவற்றை இலங்கையின் வடமத்திய பாகங்களிலமைந்ததோடு, தங்கள் இராசதானிகளைச் சிவசம்பந்தமாக்கியே செம்மை சேர்த்திருந்தனர். அவர்களின் பின்வந்த பிற்காலப் பாண்டியவர்களும் பெரிய சிவ பக்தர்களாய்ச் சிவப்பணி செய்வதில் வழுவாது செங்கோலோச்சிவ வந்தனர். பிற்காலப்பாண்டியவருக்குப் பின்வந்த ஆரியசக்கரவர்த்திகள் வட பாகத்தை மையமாகக் கொண்டு இலங்கையின் பெரும் பகுதியைப் பரிபாலித்ததோடு வடக்கே கடல் கடந்து இராமேஸ்வரத்தையும் பரிபாலித்து புகழ் பூத்த சிவபக்தர்களாய் விளங்கினார். ஜரோப்பியர் செய்த அழிவுகள் ஆரிய சக்கரவரத்திகள் என்னும் தமிழ் மன்னர்கள் ஆட்சிக்காலத்தின் பின் இலங்கைக் கரைநாடுகளைக் கண்டறிந்த ஜரோப்பிரான போர்த்துக்கேயரும் ஒல்லாந்தரும் ஒருவர் பின் மற்றவராய் இலங்கைக் கரை நாடுகளை சில காலம் பரிபாலித்தார்கள். இவர்களுள் போர்த்துக்கேயர் அழிவு செய்வதில் ஆற்றல் மிக்கோராய் சைவத்திருக்கோயில்களைத் தரைமட்டஞ் செய்வதைப் பொழுது போக்காகக் கொண்டு தங்கள் மதத்தைத் தாபிப்பராயினர். போர்த்துக்கேயரின் கொட்டத்தையடக்கிய ஒல்லாந்தர் போர்த்துக்கேயர் போனவழியிலே சில காலஞ்சென்று, சைவாசார ஒழுக்கம்,பண்டிகை விரதானுட்டானம் முதலியவற்றைப் பாழ்படுத்திப் பீங்கான் கோப்பை நாகரிகத்தைப் பழக்குவதில் முனைந்து நின்றனர். வைதிக சைவாசாரங்கள் ஓரளவு தலைமறைவாகத் தழைத்து வந்தது.\n\nசைவசமயம் பெற்ற ஒளிக்கதிர்கள்\nஇவ்வாறாக ஒல்லாந்தர் ஆட்சிக்காலத்தின் இறுதியில் அவர்கள் சைவசமயத்தவரின் வழிபாடாதியனவற்றுக்கு ஒரளவு சுயாதீனங் கொடுப்பதில் இரக்கங்காட்டியபோது தழிழ்ப்பிரதேசமெங்கும் பழைய ஆலயங்கள் புனரமைப்புப் பெறவும், புதிய ஆலயங்கள் தோன்றவும் வாய்ப்புக் கிடைத்தது. சைவசமயம்தலையெடுப்பதற்கு ஓரளவு ஒளிக்கதிர் உதயமாயிற்று. இத்தகைய வாய்ப்பினை வரப்பிரசாதமாகக் கொண்டவர்களுள் ஒருவர் இரகுநாதமாப்பாணமுதலியார் என்னும் சிறப்பர். இவர் தாம் உத்தியோகம் பார்த்து வந்த யாழ்ப்பாணத்துக்குக் கச்சேரி அரசாங்க அதிபரிம் சிறப்புரிமை பெற்று, நல்லூரில் வேலாயுதப்பிரதிஷ;டை செய்து முருக வழிபாட்டுக்குகந்த வகையில்இன்றுள்ள நல்லூர் இராசதானியில் ஆரிய சக்கரவர்த்திகள் கால்ததிலேயே பெரும் புகழ்பெற்று விளங்கிய கந்தசுவாமி கோயில் முத்திரைச்சந்தைக்குக் கிழக்கில் பெருநிலப்பரப்பில் மணிமாட அயோத்தி போல நிலவிய நெடு நகரில் கோபுரமும் மதிலுஞ் சூழ அமைந்து இருந்தது. இவ்வாறே சிவன் ஆலயங்கள் நிறைய நிறுவ படும் காலப்பகுதியில் சைவசமயம் செழிக்க ஒரு வழி அமைத்து தந்த பெரும் சான்று ஆக வண்ணைவைத்தீஸ்வர சிவன் ஆலயம் விளங்குகின்றது.\n"}
{"id": "320264", "url": "https://ta.wikipedia.org/wiki?curid=320264", "title": "யாழ்ப்பாணப் பல்கலைக்கழகம்", "text": "யாழ்ப்பாணப் பல்கலைக்கழகம்\n\nயாழ்ப்பாணப் பல்கலைக்கழகம் (\"University of Jaffna\") இலங்கையிலுள்ள ஏழு பல்கலைக்கழகங்களுள் ஒன்று. யாழ்ப்பாணத்தில் பல்கலைக்கழகமொன்றின் தேவை நீண்ட காலமாகவே இருந்துவந்த போதிலும், 1974 ஆம் ஆண்டிலேயே இது நிறுவப்பட்டது. சேர். பொன். இராமநாதனால் நிறுவப்பட்ட பரமேஸ்வராக் கல்லூரியை மையமாக வைத்து இப்பல்கலைக்கழகம் இயங்கத் தொடங்கியது.\n\nSection::::வரலாற்றுப் பின்னணி.\nஇலங்கையின் தமிழர் வாழும் பகுதிகளில் பல்கலைக்கழகமொன்று இல்லாமை ஒரு பெருங் குறையாக இருந்துவந்தது. எனினும் இத்தகைய ஒரு பல்கலைக்கழகம் எங்கே நிறுவப்பட வேண்டுமென்பதில் தமிழர் பிரதிநிதிகளிடையே ஒத்தகருத்து நிலவவில்லை. இலங்கைத் தமிழர் மத்தியில் செல்வாக்குப் பெற்றிருந்த இலங்கைத் தமிழரசுக் கட்சி, திருகோணமலையிலேயே பல்கலைக் கழகம் நிறுவப்பட வேண்டுமென்று வாதிட்டுவந்தது. அகில இலங்கைத் தமிழ்க் காங்கிரஸ் கட்சியினரும் வேறு சிலரும் யாழ்ப்பாணத்தில் இது அமையவேண்டுமென்றனர். இலங்கையின் தமிழர் பிரதேசத்தின் மத்திய பகுதியில் திருகோணமலை அமைந்திருப்பதும், தமிழர் பகுதியின் தலைமையிடமாகத் திருகோணமலையை வளர்த்தெடுக்கும் நோக்கம் இருந்ததும் தமிழரசுக் கட்சியினர் திருகோணமலையை அமைவிடமாக வலியுறுத்தி வந்ததற்கான காரணங்களிற் சில. திருகோணமலையில் குடித்தொகை அடிப்படையில் தமிழர் விகிதாசாரம் குறைந்துவருவதைத் தடுத்து நிறுத்தவும் இது உதவுமென அவர்கள் கருதினார்கள்.\nஅக்காலத்தில் யாழ்ப்பாண மாணவர்களே மிகப் பெரும்பான்மையாகப் பல்கலைக்கழகங்களுக்குத் தெரிவாகினர். எனவே உடனடியாக யாழ்ப்பாணத்திலேயே பல்கலைக்கழகம் தேவை என எதிரணியினர் வாதாடியதுடன், திருகோணமலையின் குடித்தொகை நோக்கங்களைப் பொறுத்தவரை தமிழருக்குப் பாதகமான விளைவுகளே ஏற்படக்கூடும் எனவும் அவர்கள் எச்சரித்தார்கள்.\n\n1965 ல் பதவிக்குவந்த ஐக்கிய தேசியக் கட்சி தலைமையிலான அரசில், தமிழரசு, காங்கிரஸ் ஆகிய இரு கட்சிகளுமே பங்காளிகளாக இருந்தும், தமிழர் பகுதியொன்றில் பல்கலைக்கழகமொன்றைப் பெற்றுக்கொள்வதற்கு சாதகமான நிலைமை இருந்தபோதிலும் கூட, தமிழரிடையே ஒத்தகருத்தின்மை காரணமாக எதுவும் நடைபெறவில்லை. 1972ல் இலங்கை சுதந்திரக் கட்சி வெற்றிபெற்று சிறிமாவோ பண்டாரநாயக்கா பிரதமரான பின்னர். தமிழரசுக் கட்சியினரின் எதிர்ப்புகளுக்கு மத்தியில் 1974 ஆம் ஆண்டில் யாழ்ப்பாணத்தில் பல்கலைக்கழகமொன்றை நிறுவினார்.\n\nSection::::யாழ்ப்பாண வளாகம் ஆரம்பம்.\nவட்டுக்கோட்டையில் உள்ள யாழ்ப்பாணக் கல்லூரி வளவிலமைந்துள்ள பட்டதாரி மாணவப் பிரிவையும் 1921 ஆம் ஆண்டு ஆகத்து மாதம் சேர். பொன்னம்பலம் இராமநாதனால் திருநெல்வேலியில் அமைக்கப்பட்டிருந்த பரமேசுவராக் கல்லூரியையும் இணைப்பதன் மூலம் 1974 ஆகத்து 1 ஆம் நாள் இலங்கைப் பல்கலைக்கழகத்தின் யாழ்ப்பாண வளாகம் நிறுவப்பட்டது. 1974 சூலை 19 இல் இலங்கைப் பல்கலைக்கழகத்தின் துணைவேந்தரான எல். எச். சுமணதாச வித்தியாலங்காரப் பல்கலைக்கழகத்தின் இந்துக் கற்கை, தமிழ் ஆகிய துறைகளின் தலைவரான கலாநிதி க. கைலாசபதி யாழ்ப்பாணப் பல்கலைக்கழகத்தின் முதல் தலைவராக நியமிக்கப்பட்டதை அறிவித்தார்.\n\nஇவ்வாறு 1974 சூலை 25 வியாழக்கிழமை வெளியிடப்பட்ட 121/5 இலக்க அதிவிசேட வர்த்தமானியில் வெளியாகிய பிரகடனத்தின் மூலம் 1974 ஆகத்து முதலாம் நாள் நிறுவப்பட்ட யாழ்ப்பாண பல்கலைக்கழக வளாகம் சட்டபீடம், உடற்கல்விப்பீடம் என்பவற்றை நிறுவுவதற்கு ஏற்பாடு செய்யப்பட்டிருந்த போதும் ஆரம்பத்தில் விஞ்ஞான பீடம், மனிதப் பண்பியற் பீடம் என்பவற்றுடன் மாத்திரம் ஆரம்பிக்கப்பட்டது. யாழ்ப்பாண வளாகத்தின் முதல் போதனைசார் ஊழியர்களாக 1974 செப்டெம்பர் 1 ஆம் திகதியன்று வட்டுக்கோட்டை யாழ்ப்பாணக் கல்லூரியில் பணியாற்றிய சில ஆசிரியர்கள் சேர்த்துக் கொள்ளப்பட்டனர். இந்நிலைமைகளைத் தொடர்ந்து இலங்கையின் அப்போதைய பிரதம மந்திரியான சிறிமாவோ பண்டாரநாயக்கா அவர்களால் 1974 அக்டோபர் 6 ஆம் நாள் பிற்பகல் 2.25 மணியளவில் யாழ்ப்பாண வளாகம் வைபவ ரீதியாக ஆரம்பித்து வைக்கப்பட்டது. அன்றைய தினம் யாழ்ப்பாண வளாகத்தின் முதல் 14 மாணவர்களுக்கான மாணவர் பதிவுப் புத்தகம் பிரதமரால் வழங்கப்பட்டது.\n\nSection::::பல்கலைக்கழகமாதல்.\nஅக்காலத்தில் இலங்கையிலிருந்த பல்கலைக்கழகங்கள் அனைத்தும் இலங்கைப் பல்கலைக் கழகம் என்ற ஒரே பல்கலைக்கழகத்தின் வெவ்வேறு வளாகங்களாகவே செயற்பட்டு வந்தன. எனவே யாழ்ப்பாணத்தில் ஆரம்பிக்கப்பட்ட பல்கலைக்கழகமும், \"இலங்கைப் பல்கலைக் கழகம், யாழ்ப்பாண வளாகம்\" என்றே அழைக்கப்பட்டது. 1978 ஆம் ஆண்டின் 16 ஆம் இலக்கப் பல்கலைக்கழகங்கள் சட்டம் பிரகடனப்படுத்தப்பட்டதன் விளைவாக உயர்கல்வி நிர்வாக அமைப்பில் மாற்றங்கள் ஏற்பட்டு இலங்கை பல்கலைக்கழகத்தின் யாழ்ப்பாண வளாகம் 1979 சனவரி 1 ஆம் நாள் தன்னாதிக்கமுள்ள பல்கலைக்கழகமாகியது. தமிழறிஞர் பேராசிரியர் சு. வித்தியானந்தன் யாழ்ப்பாணப் பல்கலைக்கழகத்தின் முதலாவது துணைவேந்தராக நியமிக்கப்பட்டார்.\n\nSection::::வவுனியா வளாகம்.\nஇதன் ஓர் வளாகம் வவுனியாவின் நகரப்பகுதியில் உள்ளது. குருமண்காட்டில் விஞ்ஞானபீடமும், ஆங்கில கற்கைநெறிகளுக்கான பீடமானது வவுனியா உள்வட்ட வீதியிலும் அமைந்துள்ளது. வவுனியாப் பீடத்திற்கான ஒருதொகை நிலப்பரப்பானது வவுனியா மன்னார் வீதியில் A30 (தேசப்படத்தில் வவுனியா பறையனாலங்குளம் வீதி என்றே காணப்படுகின்றபோதும் இப்பெயரானது பாவனையில் இல்லை) பம்பைமடுப் பகுதியில் சுமார் வவுனியா நகரத்தில் இருந்து 8 கி.மீ தொலைவில் ஒதுக்கப்பட்டு தற்போது வியாபாரக் கற்கைகள் பீடம் மட்டுமே பம்பைமடுவில் இயங்கி வருகின்றது.\n\n\nSection::::யாழ் பல்கலைக்கழக நூலகம்.\nயாழ்ப்பாணக் கல்லூரி ஏற்கனவே கொண்டிருந்த வெளிநிலைப்பட்டப்படிப்புகள் அலகின் நூலக வளங்கள், குறிப்பிடக் கூடிய வகையில் பல்கலைக்கழகக் கல்வியின் ஆரம்ப முன்னெடுப்புக்களுக்கு ஏற்றதாக அமைந்திருந்தது. இதன் வளர்ச்சியில் யாழ்ப்பாணத்தில் நிலவி வந்த அசாதாரணமான சூழ்நிலைகளும் காலத்திற்குக் காலம் தாக்கத்தை ஏற்படுத்தி உள்ளன. குறிப்பாக 1987ஆம் ஆண்டில் இந்திய அமைதிப் படை காலத்திலும் பின் 1996 ஆம் ஆண்டின் இடப்பெயர்வின் போதும் நூலகம் இழப்புக்களை சந்தித்தது.\n\nயாழ் பல்கலைக்கழக நூலகம் விஞ்ஞான பீடத்திற்கும் கலைப்பீடத்திற்கும் நடுவில் பார்வதி பரமேஸ்வரன் ஆலயத்திற்கு தென்மேற்கில் இராமநாதன் வீதியை நோக்கி அமைந்துள்ளது. இக்கட்டிடம் 1980 ஆம் ஆண்டில் அடிக்கல் நாட்டப்பட்டு 2000 ஆம் ஆண்டு வரையில் கட்டி முடிக்கப்பட்டது. இக்கட்டிடம் மையப்பகுதியில் இரண்டு மாடிக் கட்டிடமாக உள்ளது. இம்மையப் பகுதியைச் சூழ சதுரவடிவிலமைந்த கட்டிடத் தொகுதியையும் கொண்டுள்ளது. இதன் பரப்பு 67,718 சதுர அடிகள்.\n\nஆரம்ப காலத்தில், பரமேஸ்வராக் கல்லூாியில் தற்காலமாக ஒரு கட்டிடத்தில் மனிதப்பண்பியல் பீடத்திற்கான நூலகமும், வட்டுக்கோட்டையில் அறிவியல் பீட நூலகமும் ஆரம்பிக்கப்பட்டன. பிரதான நூலகத்தின் கட்டிடத்தொகுதியின் ஒருபகுதி நிறைவு பெற்றபின் 1982 ஆம் ஆண்டு மனிதப்பண்பியல் பீடத்திற்கான நூலகமும், விஞ்ஞானபீட நூலகமும் இணைக்கப்பட்டு பிரதான நூலகமாக இயங்கத் தொடங்கியது. மேலும் புதிதாக ஆரம்பிக்கப்பட்ட கற்கை நெறிகளுக்கேற்ப கிளை நூலகங்கள் ஆரம்பிக்கப்பட்டன. மருத்துவ பீடநூலகம், விவசாய பீடநூலகம், சித்த மருத்துவ நூலகம், இராமநாதன் நுண்கலை நூலகம் என்பன கிளை நூலகங்களாகும்.\n\nபரமேசுவராக் கல்லூாியில் சோ் பொன். இராமநாதன் அவா்களின் நூலகத்தில் இருந்த அரிய நூல்களையும் யாழ்ப்பாணக் கல்லூரி நூலகம் கொண்டிருந்த 30,000 வரையிலான நூல்களையும் மேலும் பருவ இதழ்கள், அரச ஆவணங்கள், சிறு பிரசுரங்கள் போன்றவற்றையும் கொண்டு யாழ் வளாகம் தன் நூலகச் செயற்கைகளைத் தொடங்கியது. பிற்காலத்தில் 1980 - 1983ஆம் ஆண்டுகளில் அரச கட்டளைப்படி யாழ்ப்பாணக் கல்லூரியின் நூல்கள் திருப்பி ஒப்படைக்கப்பட்டன. இராமநாதன் நூலகத்தில் இருந்த நூல்கள் பற்றிய பதிவுகள் பேணப்படாமையால் அந்நூல்கள் அனைத்தும் நூலகத்திற்கு வந்து சோ்ந்தனவா என்பதில் தௌிவில்லை.\n\nஇந் நூலகத்தின் தகவல் வளங்கள் என்பது பெரும் அளவில் ஆவணம் சாா்ந்தவையேயாகும். அவற்றிலும் பெருமளவில் நூல்களே உள்ளன. இவற்றைவிட பருவ இதழ்கள், குறிப்பிடக் கூடிய அளவிலும், இலத்திரனியல் சாதனங்கள் எண்ணக்கூடிய அளவிலும் உள்ளன. இதுவரை சோ்வுடாப்பில் 1.8 இலட்சம் பதிவுகளுக்கு மேல் உள்ளன. 461 தலைப்புக்களில் பருவ இதழ்கள் இந்நூலகத்தில் காணப்படுகின்றன.\n\n\n\n\n\n"}
{"id": "320280", "url": "https://ta.wikipedia.org/wiki?curid=320280", "title": "திருவாங்கூர்-கொச்சி", "text": "திருவாங்கூர்-கொச்சி\n\nதிருவாங்கூர்-கொச்சி (Travancore-Cochin) அல்லது திரு-கொச்சி ((மலையாளம்: തിരു-കൊച്ചി, திரு-கொச்சி) என்பது இந்தியவாவில் குறைந்த காலம் (1949–1956) இருந்த ஒரு மாநிலமாகும். இந்த மாநிலத்தின் இயற்பெயர் திருவாங்கூர் மற்றும் கொச்சி ஐக்கிய மாகாணம் (United State of Travancore and Cochin) என்பதாகும் இது 1949 சூலை 1 அன்று, இரண்டு மன்னர் அரசுகளான, திருவாங்கூர் மற்றும் கொச்சி ஆகியவற்றை இணைத்து திருவனந்தபுரத்தை தலைநகராக கொண்டு உருவாக்கப்பட்டதாகும். இதன் பெயர் 1950 சனவரியில் இல் திருவாங்கூர்-கொச்சி மாநிலம் என பெயர் மாற்றப்பட்டது.\n\nSection::::வரலாறு.\nதிருவாங்கூரின் காங்கிரஸ் பிரதமராக இருந்த பட்டம் டி.கே. நாராயணப் பிள்ளை, திருவாங்கூர்-கொச்சியின் முதலமைச்சராக ஆனார். முதல் தேர்தல் 1951 நடந்தது அதில் காங்கிரஸ் வெற்றிபெற்று, ஏ. ஜே. ஜோன் அன்னபரம்பள்ளி முதலமைச்சராக ஆனார், இவர் 1954 வரை ஆட்சிப்பொறுப்பில் இருந்தார்.\n\nதிருவாங்கூர் ஆட்சியாளரே திருவாங்கூர்-கொச்சியின் ஆளுநராக (ராஜபிரமுகர் என அழைக்கப்பட்டார்) நியமிக்கப்பட்டார். கொச்சி மகாராஜவுக்கு துணை உபராஜபிரமுகர் பதவி கொடுக்க முன்வந்தபொது, ஆட்சி அதிகாரத்தை தந்தபிறகு எந்த பட்டத்தையும் ஏற்க மறுத்துவிட்டார். கொச்சி மகாராஜா அரச குடும்பத்தின் மூத்த வலிய தம்புரானை அழைத்து மக்களின் நன்மைக்காக நிபந்தனையின்றி அரச அதிகாரங்களை கைவிட்ட வேண்டும் என்று கூறினார். 1954 இல் பிரஜா சோசலிஸ்ட் கட்சியின் பட்டம் ஏ. தாணுபிள்ளை முதலமைச்சராக இருந்தபோது, திருவாங்கூர் தமிழ்நாடு காங்கிரஸ் மதராஸ் மாநிலத்துடன் அதன் அண்டை பகுதியான தென் திருவிதாங்கூரின் தமிழ் பேசும் பகுதிகளை இணைக்கக்கோரி பிரச்சாரத்தை முன்னெடுத்தது. இந்த போராட்டத்தை வன்முறையால் அடக்க உள்ளூர் போலீசார் முயன்று அதனால் பொதுமக்கள் மற்றும் உள்ளூர் காவல்துறையினர் மார்தாண்டம், புதுக்கடை ஆகிய இடங்களில் கொல்லப்பட்டு, திருவாங்கூர்-கொச்சியின் இந்த இணைப்பால் தமிழ் மக்கள் ஈடு செய்ய முடியாத அளவுக்கு அந்நியப்பட்டுப்போயினர். \n\n1956 ஆம் ஆண்டு, மாநில மறுசீரமைப்பு சட்டத்தின் கீழ், திருவாங்கூரின் நான்கு தெற்கு வட்டங்களான, தோவாளை, அகஸ்தீஸ்வரம், கல்குளம், விளவங்கோடு மற்றும் செங்கோட்டையின் ஒரு பகுதி சென்னை மாநிலத்துடன் இணைக்கப்பட்டது. 1 நவம்பர் 1956 திருவிதாங்கூர்-கொச்சியுடன் மதராஸ் மாநிலத்தின் மலபார் மாவட்டம் புதியதாக கேரள மாநிலத்தை உருவாக்க ஏதுவாக, அதனுடன் இணைக்கப்பட்டது. ராஜபிரமுகருக்கு பதிலாக இந்திய ஜனாதிபதியால் மாநிலத் தலைவராக ஆளுநர் நியமிக்கப்பட்டார். \n\nSection::::துணைப்பிரிவுகள்.\nமாநிலம் 4 மாவட்டங்களாகவும் 36 வட்டங்களாகவும் பிரிக்கப்பட்டிருந்தது.\nமாவட்டம்\n"}
{"id": "320292", "url": "https://ta.wikipedia.org/wiki?curid=320292", "title": "புகழேந்தி (இசை அமைப்பாளர்)", "text": "புகழேந்தி (இசை அமைப்பாளர்)\n\nபுகழேந்தி  (செப்டம்பர்  27, 1929 – பிப்பிரவரி 27, 2005) என்பவர் திரைப்பட இசை அமைப்பாளர். தமிழ் தெலுங்கு மலையாளம் ஆகிய மொழிகளில்  மொத்தம் 600 படங்களுக்கு இசை அமைத்தார்.\n\nதிருவனந்தபுரத்தில் பிறந்த புகழேந்தியின் இயற்பெயர் வேலப்பன் நாயர். தந்தை கேசப்பிள்ளை, தாய் சானகி அம்மாள். புகழேந்தியின் இசை ஆசிரியர் எம்.பி.சிவம் ஆவார். புகழ் பெற்ற திரைப்பட இசை அமைப்பாளர் கே. வி. மகாதேவனிடம் சென்று எம்.பி.சிவம் தம் சீடர் புகழேந்தியை அறிமுகம் செய்து வைத்தார். கே. வி. மகாதேவன் அவர்களிடம் புகழேந்தி உதவி இசை அமைப்பாளராக 250 படங்களில் பணியாற்றினார். முதன் முதலாக முதலாளி என்ற மலையாளப் படத்துக்கு இவர் இசை அமைத்தார்\n"}
{"id": "320304", "url": "https://ta.wikipedia.org/wiki?curid=320304", "title": "பன்னாட்டு மலை நாள்", "text": "பன்னாட்டு மலை நாள்\n\nபன்னாட்டு மலை நாள் (\"International Mountain Day\") ஆண்டுதோறும் டிசம்பர் 11 ஆம் நாள் கொண்டாடப்பட்டு வருகிறது. பன்னாட்டு மலைகள் நாளை ஐக்கிய நாடுகளின் உணவு மற்றும் வேளாண்மை அமைப்பு முன்னின்று நடத்து வருகிறது.\n\nமலைகளைப் பாதுகாக்கவும், மலைப்பிரதேசங்களில் வாழும் மக்களின் வாழ்க்கைத்தரத்தை மேம்படுத்தவும், மலையின் சுற்றுச்சூழலை பாதுகாக்கவும், 2002ஆம் ஆண்டில் மலைகளின் கூட்டாளி என்கிற அமைப்பு உருவாக்கப்பட்டது. இந்த அமைப்பு உலகம் முழுவதும் தொடர்பை ஏற்படுத்திக்கொண்டிருக்கிறது. இவ்வமைப்பின் முயற்சியால் 2002 ஆம் ஆண்டில் ஐக்கிய நாடுகள் அவை டிசம்பர் 11 ஆம் நாளை பன்னாட்டு மலைகள் நாளாக அறிவித்தது.\n"}
{"id": "320310", "url": "https://ta.wikipedia.org/wiki?curid=320310", "title": "மஞ்சிமா மோகன்", "text": "மஞ்சிமா மோகன்\n\nமஞ்சிமா மோகன் () என்பவர் ஒரு இந்திய திரைப்பட நடிகை ஆவார். இவர் மலையாளம், தெலுங்கு, தமிழ் திரைப்படங்களில் நடித்துகொண்டிருக்கிறார். இவர் கேரளத்தின் பாலக்காட்டை பூர்வீகமாகக் கொண்டவர். இவர் தன் திரைப்பட வாழ்வை 1990 களின் இறுதியில் 2000 த்தின் துவக்கத்தில் குழந்தை நட்சத்திரமாக துவக்கினார்.\n\nSection::::தனிப்பட்ட வாழ்க்கை.\nமஞ்சிமா மோகனின் பெற்றோர் திரைப்பட ஒளிப்பதிவாளர் விப்பின் மோகன் மற்றும் நடனக்கலைஞர் கலாமண்டலம் கிரிஜா ஆகியோராவர். இவர் கேரளத்தின் திருவனந்தபுரத்தில் நிர்மலா பவன் மேல்நிலைப்பள்ளியில் 12 வகுப்புவரை படித்தார். இவர் சென்னை ஸ்டெல்லா மேரிஸ் கல்லூரியில் கணிதவியலில் இளங்கலை பட்டம் முடித்தார்.\n\nSection::::திரைப்பட வாழ்வு.\nஇவருக்கு நடிப்பில் ஆர்வம் இருந்தபோதிலும், \"தனக்கு நம்பிக்கை இருக்கவில்லை\" என குறிப்பிட்டுள்ளார். படத்தில் நடிக்க துவங்கியபோது அது \"திகிலூட்டுவதாக\" இருந்ததாக குறிப்பிட்டுள்ளார். ஜி. பிரஜாத் இயக்கத்தில் வினித் ஸ்ரீநிவாசனின் திரைக்கதையில் ஒரு வடக்கன் செல்பி படத்தில், முன்னணி பெண் பாத்திரத்தில் நடித்தார்.\n\nஒரு வடக்கன் செல்பி படம் வெளியானதைத் தொடர்ந்து, மஞ்சிமா தனது தனது முதல் தமிழ் திரைப்படமான கௌதம் மேனனின் இயக்கத்தில் அச்சம் என்பது மடமையடா படத்தில் அறிமுகமானார்.\n"}
{"id": "320322", "url": "https://ta.wikipedia.org/wiki?curid=320322", "title": "சிங்க வாகனம்", "text": "சிங்க வாகனம்\n\nசிங்க வாகனம் அல்லது சிம்ம வாகனம் என்பது இறைவன் சிலை திருவுலா வரும்போது சிங்க உருவம் கொண்ட சிலையில் உலா வரும் வழக்கம் உண்டு. அந்த சிங்க உருவச் சிலையைச் சிங்க வாகனம் என்ப்படுகிறது. இதன் வரலாற்றை மு. அருணாசலம் விளக்கியுள்ளார். மரக்கட்டையில் சிங்கத்தின் பாகங்களைச் செதுக்கி இணைத்தும், வெள்ளியை வார்த்தெடுத்தும் செய்யப்பட்ட சிங்க வாகனங்கள் இன்று கோயில்களில் உள்ளன. இந்து சமயப் புராணங்களின்படி சிங்கம் துர்க்கையின் வாகனமாகும். இந்துக்கோயில்களில் திருவிழாக்களின் பொழுது அந்தந்த கோயில் உற்சவமூர்த்திகள் ஊர்வலத்தில் எழுந்தருளும் வாகனங்களில் ஒன்றாக மயில்வாகனமும் உள்ளது. தமிழ்நாட்டின். கிருட்டிணகிரி மாவட்டம், ஒசூர் சந்திர சூடேசுவரர் கோயில் மாசி மாதம் நடக்கும் தேர் திருவாழாவின்போது தேர்த் திருவிழாவுக்கு முந்தைய நாட்களில் நடக்கும் உற்சவங்களில் சிங்கவாகன உற்சவமும் ஒன்று.\nSection::::கதை.\nகாசிக்குச் சென்ற குமரகுருபரர் அங்கும் தங்கத் தனக்கு இடம் தரும்படி வேண்ட அப்போதைய முகமதிய அரசனை வேண்டச் சென்றார். மன்னன் மதிப்பதற்காகக் காளிதேவியை வேண்டிப் பெற்ற சிங்க வாகனத்தில் சென்றார். சிங்கத்தில் வந்த அதிசயத்தைக் கண்ட அரசன் குமரகுருபரரை மதித்து இடம் வழங்கினான் என்பது ஒரு கதை. \nSection::::கற்பனை.\nஒருவன் சிங்கத்தின் மீதும் ஏறலாம்; ஆனால் சிந்தையை அடக்கிச் செம்மா இருக்க முடியாது என்று தாயுமானவர் பாடுகிறார். இதில் சிங்கத்தின் மேல் ஏறலாம் என்பது ஒரு கற்பனை.\n\nSection::::அஞ்சாமை.\nவங்கத்தில் தோன்றி கண்ணனிடம் அன்பு பூண்ட பரம்பாகவதராக வாழ்ந்தவர் கிருஷ்ண சைதன்யர். திருவாசகத்துக்கு உரை எழுதும் சுவாமி சிற்பவானந்தர் முகவுரையில் கிருஷ்ண சைதன்யரிடைய வரலாற்றைக் குறிப்பிடுகிறார். அஞ்சாமை என்னும் தைரியம் குறிக்கிடும் காட்டுப் புலியையும் கண்டு அஞ்சாது. அவற்றை நண்பராக்கிக்கொண்டு வாழலாம் என்கிறார். இப்படி அஞ்சாமையைக் காட்டுவது சிங்க வாகனம்.\n\nSection::::எகிப்து மாணவன்.\nஞான நாட்டம் கொண்டவர் எகிப்து நாட்டிலிருந்து வந்த பால்ப்ரண்டன். பல நாடுகளுக்குச் சென்று ஞானம் பெற்றவர். இறுதியாக இந்தியா வந்து திருவண்ணாமலை இரமணர் மடத்தில் ஒரு குடிசை கடிக்கொண்டு வாழ்ந்தார். அவரது குடிசைக்கு மூன்று பக்கம் சுவர். ஒரு பக்கம் திறந்தவெளி. ஒருநாள் கருநாகம் ஒன்று குடிசைக்குள் நுழைந்து படமெடுத்துக்கொண்டு நின்றது. பிரண்டன் நடுங்கினார். அந்த வழியே வந்த இரமண மட யோகி ராமையா படமெடுத்த பாம்பின் தலையைத் தடவிக்கொடுத்தார். பாம்பு படத்தைச் சுருக்கிக்கொண்டு சென்றுவிட்டது. இந்தச் செய்தியைச் சொல்பவர் நம்மவர் போல் மூட நம்பிக்கையாளர் அன்று.\n\nSection::::இரமணர்.\nதிருப்பனந்தாள் காசி மடத்தில் மேலாளராக இருந்த நாகரத்தினம் பிள்ளை இரமணரைக் காணச் சென்றாராம். இரமணர் திருவண்ணாமலை உச்சியில் இருந்தாராம். உச்சிக்குச் சென்று காணலாம் என்று மலையில் ஏறும்போது புலி ஒன்று வந்ததாம். அஞ்சிய நாகரத்தினம் பாறையிலிருந்து குதித்தாராம். கால் முரிந்துவிட்டதாம். தட்டுத் தடுமாறி எழுந்தபோது இரமணர் அந்தச் சிறுத்தைப் புலியின் முதுகைத் தடவிக் கொடுத்துக்கொண்டு இருந்தாராம். \nSection::::முடிபு.\nஇப்படி அஞ்சத்தக்க விலங்குகள் மாமனிதர் வாழ்க்கையில் அடங்கிப் பழகும் விலங்குகளாக மாறியிருந்தமை புலனாகும். இந்த வகையில் பழகும், பழக்கும் விலங்காகச் சிங்கமும் விளங்கியது. இதனை உணர்த்தும் சின்னமே தெய்வப் படிமத்தைச் சுமக்கும் சிங்க வாகனம். \n"}
{"id": "320324", "url": "https://ta.wikipedia.org/wiki?curid=320324", "title": "குருநகர் புனித யாகப்பர் ஆலயம்", "text": "குருநகர் புனித யாகப்பர் ஆலயம்\n\nபுனித யாகப்பர் ஆலயம் யாழ்ப்பாணம், குருநகரில் அமைந்துள்ள ஒரு கத்தோலிக்கக் கோவிலாகும்.\n\nSection::::புனித சந்தியோகுமையோர் ஆலயம்.\n'வாளேந்திய கடவுள்' என மக்களால் புகழ்ந்து அழைக்கப்பட்ட போர்த்துக்கேய தளபதி பிலிப் டீ ஒலிவேறா மாதாவின் தீவிர பக்தி கொண்டவன். அத்துடன் போர்த்துக்கேயர் தமது ஆளுமைக்குட்பட்ட இடங்களிலெல்லாம் பெரும்பாலும் மரியாள் பக்தியை முதன்மைப்படுத்தியே ஆலயங்களை உருவாக்க ஊக்குவித்துள்ளனர். அவ்வாறிருக்கும்போது இம்மக்கள் யாகப்பர் அப்போஸ்தலர் பெயரில் கோவிலை உருவாக்க காரணம் எழவில்லை அவர் மீது தீவிர பக்தி கொள்ள இரண்டு காரணங்கைள முன்வைத்தனர்.\n\nSection::::புதிய ஆலயத்தின் கட்டுமானப்பணி.\nகரையூரில் அர்ச். சந்தியோகுமையோரின் அப்போஸ்தலர் சிற்றாலயம் அமைக்கப்பட்டிருந்தபோதும், அங்கு அவ்வப்போது 'வழி மீசாம்' முறையில் வழிபாடுகள் நடைபெற்றுக்கொண்டிருந்த போதும், பெருகி வந்த மக்கள தொகைக்கேற்ப அவர்களுக்கு வழிபாட்டு வசதி மேலதிகமாகத் தேவைப்பட்டது. 'வழி மீசாம்' இல்லாமல் குருவானவர் நிரந்தரமாக தங்கியிருந்து பணியாற்ற வேண்டிய தேவை ஏற்பட்டது. இந்த தேவைகளின் நிமித்தம் ஏற்கனவே மேல்மாடியுடன் கூடியதாக அமைக்கப்பட்டதும், விசாலமற்று இருந்ததுமான சிற்றாலயம் பெரிய ஆலயமாக மாற்றம் செய்யப்பட வேண்டிய தேவை உணரப்பட்டதும், சிற்றாலயச் சுற்றாடலில் வாழ்ந்த மக்கள் 39 குடும்பங்களின் உறுப்பினர்கள் பெருமுயற்சியில் ஈடுபட்டார்கள். அவர்களின் தளராத முயற்சிக்கு உதவ முன்வந்தார் வண.லெயோ மொறுவா அடிகளார்.\n\n1850 ஆம் ஆண்டில் யாழ்ப்பாணம் வந்திறங்கிய வண. லெயோ மொறுவா அடிகளார் 1858–1868 காலப்பகுதியில் யாழ். மேற்றிராசனக் கோவிலில் கட்டளைக் குருவாகவும் பின்னர் குருமுதல்வராகவும் பணியாற்றியுள்ளார். இக்காலப்பகுதியில் சந்தியோகுமையோர் அப்போஸ்தலர் சிற்றாலயத்தில் வழிமீசாகவும் கடமையாற்றியுள்ளார். யாழ்ப்பாணத்திலேயே சிறப்பானதெனக் கருதப்பட்டதும், பல கலையம்சங்களை உள்ளடங்கியதுமான இப்போதுள்ள ஆலயத்திற்குரிய வரைபடத்தை வரைந்து, 1861ல் ஆடி 25ல் (சந்தியோகுமையோர் திருநாளன்று) ஆலயத்திற்கான அத்தியாரக்கல்லை நாட்டி ஆலயக் கட்டுமானப் பணியை ஆரம்பித்து வைத்தவர் இவரேயாவார். இவரது சேவையை நினைவுகூர்ந்து 1898 இல் ஆலயத்தின் உட்பக்கம் தூரிகை கொண்டு அழகாக வரையப்பட்ட இவரது உருவப்படம் திரைநீக்கம் செய்யப்பட்டது. ஆலயத்திருத்த வேலையின் பின்னர் அப்படம் குருமனையில் வைக்கப்பட்டது. படத்தின் பின்புறம் குருகுல மக்களின் கொடியான மகரக் கொடியும் வரையப்பட்டிருந்தது.\n\nவண. லெயோ மொறுவா அடிகளாரின் நேரடிக் கண்காணிப்பில், குருநகர் பங்கைச் சேர்ந்த மேஸ்திரியும், ரோமானிய கட்டடக் கலையை நன்கு அறிந்திருந்த சிற்பாசிரியருமான குருநகர் 'சந்தியோகு' அவர்களின் தலைமையில் பல கரையூர் மேஸ்திரிகள் இணைந்து ஆற்றிய வேலைத் திறமையினாலும், மக்களின் பேராதரவினாலும் மிகச் சிறந்த முறையில் ரோமானிய கட்டக்கலை வடிவமைப்பில் ஆலயம் கட்டி முடிக்கப்பட்டு துரித துரித வளர்ச்சி கண்டது.\n\nSection::::புனித யாகப்பர் ஆலயப் பங்கு.\nபுனித யாகப்பர் ஆலயம் புதிதாக நிர்மாணிக்கப்பட்டு 17. சூலை 1892 தனிப்பங்காக இயங்கத் தொடங்கும் வரை அனைத்துப் பணிகளும் யாழ். புரி கொஞ்சேஞ்சி மாதா கோவிலிலேயே ( மேற்றிராசனக் கோவில்) இடம் பெற்றுள்ளன. புனித யாகப்பர் ஆலயப் பங்கை போன்று யாழ். மாவட்டத்திலிருந்து ஆறு பங்குகள் இணைந்து ஒரு நிர்வாகப் பிரிவாக பரி. கொஞ்சேஞ்சி மாதா கோவில் அப்போது இருந்துள்ளது. இதனால் புனித யாகப்பர் ஆலயப் பங்கில் வாழ்ந்த மக்களின் திருச்சபை சார்ந்த அத்தியவசியப் பதிவுகளான ஞானஸ்தானம், முதன்நன்மை, உறுதிப்பூசுதல், திருமணம், இறப்பு போன்றவை மேற்றிராசனக் கோவிலிலேயே பதிவு செய்யப்பட்டுள்ளதுடன் இவற்றுக்குரிய நிகழ்வுகளும் அங்கேயே நிகழ்ந்துள்ளன. பரி.கொஞ்சேஞ்சி மாதா கோவில் திருவிழாவில் 10ஆம், 11ஆம் நோவனைகளையும், பாஸ்கு காலத்தின் புனித வாரத்தில் நடைபெற்ற 'உடக்குப்பாஸ'; காண்பித்தலின் போது 8ம் பிரசங்கம் வாசிப்பதையும் இவர்களே பொறுப்பேற்று செய்துவந்துள்ளார்கள். கோவில் நிர்வாகத்திலும் இணைந்து செயற்பட்டதுடன் பொறுப்பான பதவிகளையும் வகித்துள்ளார்கள்.\n\n'இக் கோவில் தொடங்கிய அக் காலத்திலே இத் தேவாலயத்துக்கு இப்போது சேர்த்திருக்கும் அவ்வளவு விஸ்தாரமான நிலம் இருந்திருக்கவில்லை. இக்கோயில் கட்டுவதற்கான நிலத்தை சிலர் நன்கொடையாகக் கொடுத்தவர்கள் இக் கோவிற் திருநாளாகிய ஆவணித் திருநாளின் 10ம் 11ம் நோவனைகளைத் தற்காலம் நடத்திவருபவர்களின் முன்னோராகிய தொம்மைப்பிள்ளை அந்தோணிப்பிள்ளையும்இ அரசு நிலையிட்ட முதலியார் பெண் மரியைப்பிள்ளையும் சுவாம்பிள்ளை சூசைப்பிள்ளையாரும், பிலிப்பர் நீக்கிலாப்பிள்ளையும் நல்லதம்பி முதலியவர்களுமாம்'. இவை மட்டுமன்று. ஆலயத்தின் தேவைகளுக்கேற்ப பல அன்பளிப்புக்களையும் செய்துள்ளார்கள். '1883 ஆம் ஆண்டு எம். எம். எதிர்மன்னசிங்கம் என்பவர் அடுத்த வருட பாஸ்குத் திருநாள் பாவனைக்காக ஒரு பெரிய சிலுவையைச் செய்வித்துக் கொடுத்தார்' மற்றும் 1908 ஆம் ஆண்டு எம்.பி. எதிர்மன்னசிங்கி என்பவர் ஆசந்தி அன்பளிப்புச் செய்துள்ளார். அதற்கு அடையாளமாக ஆசந்தியில் 'M.P. Edirmanasinche 4. சூன் 1908 எனக் குறிப்புக் காணப்படுகின்றது.\n\nமேற்றிராசனக் கோவிலில் ஒன்றித்த நிர்வாகத்திற்கு மேற்குறித்தவை போன்று பலவகையிலும் உறுதுணை வழங்கிவந்துள்ளார்கள். புனித யாகப்பர் ஆலயம் தனிப்பங்காக பிரிக்கப்பட்ட போது யாழ். அடைக்கல அன்னை ஆலயத்தையும்இ குருநகர் புதுமை மாதா ஆலயத்தையும் இணைத்து ஒரே நிர்வாக அலகாக உள்ளடக்கப்பட்டிருந்தன. இவ்விரண்டு ஆலயங்களினதும் பணிகள், பதிவுகள், நிகழ்வுகள் யாவும் புனித யாகப்பர் ஆலயத்திலேயே மேற்கொள்ளப்பட்டன. Mandate of the Delegate Apostolic, dated 30 Oct 1895 அறிக்கையின்படி 30. அக்டோபர் 1895 இல் இம் மூன்று ஆலயங்களிலும் 2045 கத்தோலிக்க மக்கள் இருந்துள்ளார்கள். இந்தத் தொகை அன்றைய மேற்றிராசனக் கோவில் கத்தோலிக்கர் தொகையில் சரிபாதியாகும். 28. சூலை 1909 யாழ். அடைக்கல அன்னை ஆலயம் புனித யாகப்பர் பங்கில் இருந்து பிரிந்து தனிப்பங்கு ஆனது. இதன் பின்னர் 1917 இல் எடுக்கப்பட்ட கணக்கின்படி பரி. புதுமைமாதா ஆலய மக்களையும் சேர்த்து புனித யாகப்பர் ஆலயப் பங்கில் 1764 கத்தோலிக்க மக்கள் இருந்துள்ளார்கள்.\n\nஇன்றுவரை குருநகர் புனித யாகப்பர் பங்கில் உள்ளடக்கப்பட்டுள்ள குருநகர் பரி. புதுமை மாதா ஆலயமானது முன்னர் களிமண்ணால் அமைக்கப்பட்ட சிற்றாலயமாக இருந்தாகப் பாரம்பரியம் உள்ளபோதும், 1850 ஆம் ஆண்டளவில் பரி. கொஞ்சேஞ்சி மாதா கோவில் திருத்தம் செய்யப்பட்ட போது வழங்கப்பட்ட தூண் மரங்களைக் கொண்டு 28. ஆகத்து 1887 இல் இவ் ஆலயம் கட்டி முடிக்கப்பட்டதாகும்.\n\nSection::::ஆலயத்தில் இடம்பெற்ற முக்கிய நிகழ்வுகள்.\n1624 இல் ஞானஸ்நானம் பெற்ற குருநகர் மக்களின் ஆன்மீக வளர்ச்சிக்கு எடுத்துக்காட்டாக அதே ஆண்டில் நிர்மாணிக்கப்பட்டதாக அறியப்படும் அர்ச். சந்தியோகுமையோர் சிற்றாலயத்தில் 1. நவம்பர் 1783 இல் வண. பிதா ஐோய்ஸ்றெபேய்ரோ அவர்களின் உடல் நல்லடக்கம் செய்யப்பட்டுள்ளது. காலப்போக்கில் மக்களின் ஆன்மீகத் தேவைக்கும் வசதிக்கும் ஏற்ப ஆலயத்தில் செய்யப்பட்ட தூர நோக்க சிந்தனையுடனான திருத்தங்களில் ஒன்றாக, மேல்மாடியுடன் அமைக்கப்பட்ட ஆலயம் வரலாற்றுப் பெருமைக்கு சான்றாக விளங்கியது. இந்த ஆலயம் 1850 இல் திருத்த வேலைக்கு உட்படுத்தப்பட்டுள்ளது. மேலும் மக்களின் பெருக்கத்திற்கேற்ப எதிர்கால இடர்களைக் களையும் முகமாக, வரலாற்றில் இடம்பெற்ற பெரு வளர்ச்சியாக பலராலும் புகழ்ந்து பேசப்படும் அழகிய தூபிமாடங்களுடன் அமைக்கப்பட்டுள்ள தற்போதைய ஆலயம் வரை காணப்பட்ட வியத்தகு வளர்ச்சியை கால அடிப்படையில் பட்டியலிடுவதே சாலச் சிறந்தது என்பதால் அத்திபாரமிடப்பட்ட 25. சூலை 1861 இன்றுவரை தொடராக நிகழ்ந்த முக்கிய நிகழ்வுகளின், சில திகதிகள் ஆலயத்தின் திகதிகள் ஆலயத்தின் வெளிப்பக்க கதவு, யன்னல் நிலைகளுக்கு மேலே பொறிக்கப்பட்டுள்ளன.\n\nSection::::ஆலயத்தின் அமைப்பு.\nவடக்கே பிரதான வீதியினாலும்இ கிழக்கே 6ம் குறுக்குத் தெருவினாலும் தெற்கே பாங்ஷால் வீதியினாலும், மேற்கே சென் Nஐம்ஸ் மேற்கு வீதியினாலும் சூழப்பட்டுள்ள ஆலயம், பிரதான வீதியை நோக்கிய வண்ணம் (வடக்கு நோக்கி) அமைந்துள்ளது.\n\nஆலயத்தின் நீளம் 232 அடி (முன் மண்டபம் நீங்கலாக), அகலம் 82 அடி, தூபிமாடத்தின் (டோம்) உயரம் 81 அடி, முகப்பின் உயரம் 58 அடியாகும். ஆலயத்தைச் சுற்றி அமைக்கப்பட்ட ஆறு படிகளில் இரண்டு மண்ணில் அமிழ்ந்துள்ளன. ஆலயத்தின் முகப்பில் அழகான முன் மண்டபமும் இருபருங்கிலும் சிறிய தூபிமாடங்களைக் கொண்ட மணிக்கோபுரங்களும் அமைக்கப்படடுப் பேரழகுடன் தலைநிமிர்ந்து நிற்கிறது.\n\nஆலயத்தின் உயர்ந்த தூபமாடம் றோமாபுரியிலுள்ள புனித பேதுருவானவர் தேவாலயத்தைப் போன்ற தோற்றத்தை உடையதாக இருக்கின்றது. ஆலயத்தின் உள்ளும் புறமும் பல சிற்ப வேலைப்பாடுகளுடன் காட்சியளிக்கின்றன. தூபிமாடத்தின் தெற்கு, கிழக்கு, மேற்குப் பக்கமுள்ள முக்கோணங்களில் அனைவரையும் கவரக்கூடிய வகையில் மூன்று சுரூபங்கள் வைக்கப்பட்டுள்ளன.\n\nகண்ணுக்கு விருந்தான உயர்ந்த தூபிமாடங்களைக் கொண்ட மணிக்கோபுரங்கள் இரண்டும் தமக்கு இடையிலுள்ள முன் மண்டபத்தைத் தாங்கியிருக்க, முன்னால் இரண்டு தூண்கள் மு:டு கொடுப்பது போலவும் காட்சியளிக்கிறது. ஆலயத்தின் உள்ளே பெருந்தொகையான மக்கள் குழுமியிருந்து தேவாராதனைகளில் பங்கு பற்றக்கூடிய வண்ணம் பிரமாண்டமாக அமைக்கப்பட்டுள்ளது.\n"}
{"id": "320348", "url": "https://ta.wikipedia.org/wiki?curid=320348", "title": "மோகன் தாரியா", "text": "மோகன் தாரியா\n\nமோகன் தாரியா (14 பிப்பிரவரி 1925- 14 அக்டோபர் 2013) இந்திய அரசியல்வாதி, நடுவணரசு அமைச்சர், சமூகச் செயற்பாட்டாளர் மற்றும் வழக்கறிஞர் ஆவார்.\n\nSection::::அரசியல் வாழ்க்கை.\nமகாராட்டிர மாநிலத்தில் ரைகத் மாவட்டத்தில் பிறந்த மோகன் தாரியா வழக்கறிஞராகத் தம் வாழ்க்கையைத் தொடங்கினார்.\nஇந்திய விடுதலைப் போராட்டம் நடந்த காலத்தில் பிரஜா சோசலிஸ்ட் என்ற கட்சியில் இணைந்தார்.\nமோகன் தாரியா இரு முறை பாராளுமன்ற உறுப்பினராகத் தேர்ந்தெடுக்கப்பட்டார். 1971 ஆம் ஆண்டில் இந்திரா காந்தி அமைச்சரவையில் இராசாங்க அமைச்சராக இருந்தார்.\n\nபிரதமர் இந்திரா காந்தி கொண்டு வந்த நெருக்கடி சட்டத்தை எதிர்த்து கடுமையாகப் போராடினார். காங்கிரசுக் கட்சியிலிருந்து விலகினார். அதனால்  இளம் துருக்கியர் என்று இவரை அழைத்தனர். பின்னர் பாரதிய லோக தளம் என்ற கட்சியில் சேர்ந்தார்.\nமொரார்சி தேசாய் பிரதமராக இருந்தபோது அவருடைய அமைச்சரவையில் மோகன் தாரியா வணிகத்துறை அமைச்சர் ஆனார்.\n\nதம் இறுதிக் காலத்தில் தீவிர அரசியலிலிருந்து விலகி வன்ரை என்ற தன்னார்வத் தொண்டு அமைப்பைத் தொடங்கினார்.\nகாடுகளை வளர்த்துப் பேணும் நோக்கத்தில் இலக்கக் கணக்கில் மரக்கன்றுகளை வழங்கும் பணியை முடுக்கிவிட்டார்.\n\n2005 ஆம் ஆண்டில் இவருக்கு இந்திய அரசு பத்ம விபூசண் விருது வழங்கி கௌரவித்தது.\n"}
{"id": "320355", "url": "https://ta.wikipedia.org/wiki?curid=320355", "title": "கேப் வர்டி எரிமலைகளின் பட்டியல்", "text": "கேப் வர்டி எரிமலைகளின் பட்டியல்\n\nகேப் வர்டியில் உள்ள எரிமலைகளின் பட்டியல் (\"List of volcanoes in Cape Verde\") உலகின் இரண்டாவது மிகப்பெரிய கண்டமான, ஆப்பிரிக்கா கண்டத்தின் மேற்குக் கரைக்கு அப்பால் வட அட்லாண்டிக் பெருங்கடலில் மக்ரோனேசிய சூழல் வலயத்தில் அமைந்துள்ள கேப் வர்டி எனும் பல தீவுக்கூட்டங்களைக் கொண்ட ஒரு குடியரசு நாட்டின் பிராந்தியத்தில் அமைந்துள்ள செயலில் மற்றும் அழிந்துவிட்ட எரிமலைகளை பட்டியலிடப்பட்டுள்ளன.\n"}
{"id": "320359", "url": "https://ta.wikipedia.org/wiki?curid=320359", "title": "கிடாரக்குளம்", "text": "கிடாரக்குளம்\n\nசீர்மிகு திருநெல்வேலி மாவட்டம்\n\nமுன்னுரை:-\n\nகி.பி.1790 செப்டம்பர் 1-ல் திருநெல்வேலி மாவட்டம் ஆங்கிலேயரால் உருவாக்கப்பட்டது ஆகும். இது பிற்காலப் பாண்டியர்களின் தலைநகராகச் சிறிது காலம் இருந்தது.\n\nதிருநெல்வேலி மாவட்டம் வீர வரலாற்றிற்கும், ஈகை உணவிற்கும், மொழி வளத்திற்கும், கலை இலக்கிய சிறப்பிற்கும் பெயர் பெற்றதாகும். ஐந்து வகையான நிலஅமைப்பை கொண்டதாகும். இதை “திக்கெல்லாம் புகழும் திருநெல்வேலி” என்று தேவாராம் பாடிய திருஞானசம்பந்தர் புகழ்ந்துரைக்கும் புண்ணிய பூமி இது ஆகும்.\n\nதிருநெல்வேலி நகரின் வரலாறு:-\n\nநெல்லுக்கு வேலியிட்ட நெல்லையப்பரின் பெயரால் இந்நகரம் வழங்கப்படுகிறது. அதாவது, வேதசர்மா என்னும் இந்து சமய துறவி இறைவனுக்குப் படைப்பதற்காக உழவர்களிடம் வீடுதோறும் தாம் யாசித்துப் பெற்ற நெல்மணிகளை தற்போதைய நெல்லையப்பர் கோவில் அமைந்துள்ள இடத்திலிருந்த ஒரு பாறையில் காயவைத்து விட்டு தாமிரபரணி நதியில் நீராடிக் கொண்டிருந்த வேளையில் பயங்கர புயலுடன் கூடிய கனமழை பொழியவே, திடுக்கிட்ட வேதசர்மா நெல்லை காயவைத்த இடத்திற்கு விரைந்து வரவே இறைவனின் திருவருளால் அந்த இடத்திற்கு மட்டும் வேலி அமைக்கப்பட்டு வெயில் அடித்துக்கொண்டிருக்க நெல்மணிகள் காதொரு சேதமுமின்றி பத்திரமாகக் கிடைக்கப்பெற்றது. இவ்வாறு நெல்லுக்கு வேலியிட்ட இறைவனின் இச்செயலால் இந்நகருக்கு திருநெல்வேலி என பெயர் வந்தது என கூறுவர். இந்நகரில் பாய்ந்தோடி வளம் சோக்கும் தாமிரபரணி நதியின் சிறப்பை இனி காணலாம்.\n\nதாமிரபரணி நதியின் கதை:-\n\nபொதிகையில் பிறந்து மன்னார் வளைகுடாவில் கலக்கும் இந்நதியே பொருநை, தண்பொருநை, பொருந்தம், தாம்பிரவருணி, தாமிரபரணி என்றெல்லாம் அழைக்கப்படுகிறது. ஆரமும், ஆகிலும், தேக்கும், பாக்கும், தேங்கும், கோங்கும், ஆலும், வேலும் அடர்ந்து விளங்குவது பொதியமலை. இதனை வடமொழிவாணர் மலையமலை என்பர்.\n\n1\n\nஇம்மலையில் பிறந்து மஞ்சுலாவும் மலைச்சாரலில் தவழ்ந்து பாலையெல்லாம் சோலையாக வளம் ஊட்டி, புல் வளந்த புன்செய் காடெல்லாம் நெல்விளையும் நன்செய் நிலமாக்கச்செய்த்து தாமிரபரணி.\n\nதாமிரபரணி முதலில் மரங்களடர்ந்த காடுகள் வழியாகப் பாய்ந்து ஏறத்தாழ 100 அடி உயரமுள்ள பெரிய மலையின் மேலிருந்து பல அருவிகளாக கீழே விழுகிறது. உள்ளாறு பேயாறு என்னும் சிற்றாறுகளோடு கலந்து பெருக்கெடுத்தோடுகிறது. மேலும் பாணதீர்த்தம் என்னும் அருவியாகி பின் பாம்பாறும் கீரியாறும் கலந்து பேராறாகிறது. இதிலிருந்து சேர்வலாறு என்னும் கிளை பரிந்து செல்கிறது.\n\nகல்லிடைக்குறிச்சிக்கு அருகே மணிமுத்தாறும் பின் வராக நதியும் கடனா நதியும் கூடி திருப்புடைமருதுரில் வந்து சேர்கின்றன. பிறகு தருவையில் பச்சையாறு வந்து கலக்கிறது. இறுதியாக சித்திரா நதி குற்றால மலையில் தோன்றி தேன் அருவி, செண்பகாதேவி அருவி, வட அருவி, ஐந்தருவி என்றெல்லாம் பெயர் பெற்று 40கல் தொலைவிற்கு ஒடி சீவலப்பேரிக்கு அருகில் தண்பொருநையோடு கலக்கிறது. பின் முறப்பநாடு, மணற்கரை, ஆதிச்சநல்லுர், திருவைகுண்டம், ஆழ்வார்திருநகரி முதலிய ஊர்கள் அனைத்தையும் கடந்து ஆத்துருக்கருகில் புன்னக்காயில் கடலில் கலக்கிறது. ஆற்றுமுகத்தில் வடபுறம் கொற்கையும், தென்புறம் ஆத்துரும் உள்ளது. பாபநாசம், மணிமுத்தாறு, அரியநாயகிபுரம், சுத்தமல்லி, திருவைகுண்டம், மருதுர் ஆகிய இடங்களில் பாசன வசதிக்காக சிறு அனைக்கட்டுகள் உள்ளன.\n\nசுதந்திர வேட்டையில் இம்மாவட்டம்:-\n\nஆங்கிலேயர்கள் காலத்தில் விடுதலைப்போராட்டத்தில் நெல்கட்டும் சேவலில் மாளிகை எழுப்பி வெள்ளையனை எதிர்த்த பூலிதேவரும், ஒண்டுவீரரும், மற்றும் வெண்ணிக்காலாடியும், பாஞ்சாலங்குறிச்சியில் கோட்டை எழுப்பி ஆங்கிலேயருடன் போர் புரிந்த வீரபாண்டியகட்டபொம்மு, தளபதி மாவீரன் சுந்தரலிங்கனார் மற்றும் அழகுமுத்து சேர்வை, செக்கிழுத்த செம்மல் வ.உ.சிதம்பரனார், ஆஷ் என்னும் வெள்ளைக்காரதுரையை சுட்டுக்கொன்று தன்னையும் மாய்த்துக்கொண்ட வீரவாஞ்சி போன்ற சாண்றோர் வாழ்ந்து வரலாறு படைத்தது இந்த மாவட்டத்தில்தான்.\n\nஇலக்கிய வரலாற்றில் இம்மாவட்டம்:-\n\nஎழுத்து சீர்திருத்தம் முதல் திருக்குறள் மொழிபெயர்ப்பு வரை பன்னிரு\n\n2\n\nதுறைகளில் முறையாகவும், நிறைவாகவும், பணியாற்றி தமிழுக்கு அணியாக ஒளியுடன் மிளிரும் வீரமாமுனிவர் வாழ்ந்து சேவை செய்த்துவும் இங்குதான் என்பது வரலாறு கூறும் செய்தியாகும். திராவிட மொழிகளின் ஒப்பிலக்கணம் வரைந்து தமிழே உலகின் செவ்வியல் மொழி என்று விளம்பிய திரு.கால்டுவொர் ஆவர்கள் வாழ்ந்த்துவும் திருநெல்வேலி மாவட்டத்தில்தான்.\n\nதிருக்குறளையும், திருவாசகத்தையும் ஆங்கிலத்தில் மொழிபெயர்ந்த பிஷப்போப்பையர் போன்றோர் இங்கு பணிபுரிந்து பெருமைக்குரியது ஆகும்.  ”உலகின் உயர்தனிச் செம்மொழி தமிழே” என ஆங்கிலத்திலும், தமிழிலும் உலகத்திற்கு தெளிவுற உணர்திய “மொழியியல் ஞாயிறு” ஞா.தேவநேயப்பாவாணர் ஆவர்கள் பிறந்த்துவும் இந்த மாவட்டத்தில்தான்.\n\nகுற்றாலக் குறவஞ்சி இயற்றிய திரிகூட ராசப்பக்கவிராயர், 14 இலக்கியங்கள் வழங்கிய குமரகுருபரர், “காவடிச்சிந்து” பாடிய அண்ணாமலைக் கவிராயர், சீராப்புராணம் நல்கிய உமறுப்புலவர் மற்றும் அனைவரும் போற்றிப்பாராட்டும் அருளாளர் நம்மாழ்வார், அவர்தம் திருத்தொண்டராம் மதுரகவி ஆழ்வார் போன்ற பெருமக்கள் பெருமிதம்தரும் வகையில் வாழ்ந்த புண்ணிய பூமி திருநெல்வேலி மாவட்டம் ஆகும்.\n\nமாவட்ட சுற்றுவாத் தலங்கள்:-\n\nஇம்மாவட்டத்தின் மேற்கு எல்லையோரம் இயற்கை எழில் கொழிக்கும் குற்றாலம் அமைந்துள்ளது. அங்கே பேரருவி, சிற்றருவி, ஐந்தருவி, செண்பகாதேவி அருவி, அகத்தியர் அருவி, புலி அருவி, தேன் அருவி ஆகிய அருவிகள் அணிவகுத்து அழகு சேர்க்கிறது.\n\nகளக்காடு செங்கத்தேரி மலைப்பகுதிகளில் காணப்படும் சிங்கவால் குரங்குகள் மிகவும் அபூர்வமான மந்திகளின் வகையைச் சார்ந்த்து. மருத நிலத்திற்குப் பெருமை தரும் அம்பாசமுத்திரம், ஆலங்குளம் பகுதிகள். நெய்தல் நிலத்துக்குப் பெருமை தரும் புண்னைக்காயல் என்று ஐந்தினைக்கும் சான்றுகாட்டத்தக்க திருவிடங்கள் பல பொருந்திய மாவட்டம் இதுவேயாகும்.\n\nமுண்டந்துறை புலிகள் சரணாலயம் உலகத்தில் இரண்டாம் இடத்தில் உள்ள சரணாலயமாகும். தாழையூத்து மான்கள் சரணாலயம், வெளிநாட்டுப் பறவைகள்\n\n3\n\nவிரும்பி வரும் திருக்குறுங்குடி, அரியகுளம், கூந்தக்குளம், மூன்றடைப்பு பறவைகள் சரணாலயம், கிருஷ்ணபுரம் சிற்பகலை மற்றும் பாபநாசம், காரையாறு, ஆகாதையாறு ஆபான்ற வளம் பொருந்திய பெருமைக்குரியது இம்மாவட்டமாகும்.\n\nதொழிற்சாலையில் இம்மாவட்டம்:-\n\nபெயர் பெற்ற நிறுவனங்களான இந்தியா சிமெண்ட் (தாழையூத்து), தரணி போன்ற நிறுவனங்களும், விஜயநாராயணத்தில் அமைந்துள்ள கடற்படைத்தளம், மகேந்திரகிரியில் அமைந்துள்ள திரவ எரிவாயு திட்ட விண்வெளி ஆய்வு மையம், கூடன்குளம் அணுமின் நிலையம், போன்றவை இம்மாவட்டத்திற்கு புகழ் சேர்ப்பவையாகும்.\n\nகைத்தொழிக்கு கட்டியம் கூறும் பத்தமடைப் பாய், பித்தளைக் குத்துவிளக்கு செய்வதற்கு பிரசித்திபெற்ற வாகைக்குளம், மரச்சாமான்கள் செய்யும் அம்பாசமுத்திரம், மண்ணால் அழகுக் கலைப்பொருட்கள் உருவாக்கும் காருக்குறிச்சி, என்று தொழிலால் எழில் சேர்க்கும் ஊர்கள் பல அமையப்பெற்று சீர் பெற்றது இம்மாவட்டம்.\n\nகல்விக் களஞ்சியத்தில் இம்மாவட்டம்:-\n\n“இந்துக் கல்லுரியின் இடிந்த சுவர்கூட இன்கவி பாடும்” என போற்றும் அளவுக்கு பெயர் பெற்று நூறு ஆண்டுகளுக்கு மேலாக வீறுடன் விளங்கும் ம,தி,தா,இந்துக்கல்லுரி நெல்லை மாநகரிலேயே அமைந்துள்ளது. இக்கல்லுரியின் முதல்வராக பணியாற்றிய சிறப்பிற்குரியவர் மனோன்மணியம் சுந்தரனார் ஆவார்.\n\nமனோன்மணியம் சுந்தரனார் அவர்களால் இயற்றப்பட்ட “நீராருங் கடலுடுத்த” என்று தொடங்கும் பாடல் மாநில கீதமாகும். இவரின் நினைவாக 1990ம் ஆண்டு மனோன்மணியம் சுந்தரனார் பல்கலைக்கழகம் (திருநெல்வேலி) உருவாக்கப்பட்டது. இதனால், மதுரை காமராஜர் பல்கலைக் கழகம் இரண்டாகப் பரிக்கப்பட்டு தென் பகுதி இப்பல்கலைக்கழகத்துடன் இணைக்கப்பட்டன.\n\nஇம்மாவட்ட கல்லுரிகள்:-\n\nஇங்கு ம.தி.தா, இந்து கல்லுரி, துயயோவான் கல்லுரி, புனித சவேரியார் கல்லுரி, சாராள் தக்கர் கல்லுரி (தென் இந்தியாவின் முதல் மகளிர் கல்லுரி) சட்டக் கல்லுரி, ராணிஅண்ணா மகளிர் கல்லுரி போன்ற பல கல்லுரிகள் உள்ளது.\n\n4\n\nஇந்தியாவில் வேறு எந்த நகரிலும் இல்லாத வகையில், இந்நகரின் மையப்பகுதியிலிருந்து சுமார் 2 கி.மீ துரத்திற்குள் பல்வேறு கல்வி நிறுவனங்கள் அமைந்துள்ள காரணத்தால் தென்னகத்தின் ஆக்ஸ்போர்டு என்ற பாராட்டைப் பெற்ற கல்விக் களஞ்சியம் திருநெல்வேலி மாவட்டம் ஆகும்.\n\nகல்வி பயிலும் மாணவ மாணவியர் அறிவியலில் வளர்ச்சி பெற மாவட்ட அளவில் அறிவியல் மையம், தொல்பொருள் ஆராய்ச்சி மையம், தொல்பொருள் கண்காட்சிக்கு அருங்காட்சியகம் ஆகியவை இம்மாவட்டத்தில் அமைந்துள்ளது.\n\nசட்டமன்றத் தொகுதிகள்:-\n\n1.சங்கரன் கோவில்(தனி), 2.வாசுதேவநல்லூர், 3.கடையநல்லூர், 4.தென்காசி, 5.ஆலங்குளம், 6.திருநெல்வேலி, 7.அம்பாசமுத்திரம், 8.பாளையங்கோட்டை, 9.நாங்குநேரி, 10.ராதாபுரம், ஆகிய 10 சட்டமன்ற தொகுதிகளைக் கொண்டது. வேளாண்மையில் இம்மாவட்டம்:-\n\nதிருநெல்வேலியில் செம்மண், கருப்புமண், போன்ற பல மண்வகைகள் இடத்திற்கு எற்றவாறு காணப்படுகிறது. இங்கு பாபநாசம், கடனா நதி, இராமா நதி, கருப்பா நதி, ஆரல்வாய் மொழிக் கணவாய், ஆரியங்காவுக் கணவாய், சிற்றாறு, கால்வாய், கிணறு போன்றவைகளின் மூலம் பாசனம் பெறுகின்றன.\n\nதிருநெல்வேலி மாவட்டத்தில் வேளாண்மை ஒரு முக்கியத் தொழிலாகும். இங்கு அதிக பரப்பில் பயிரிடப்படும் முக்கியமான பயிராக நெல் உள்ளது. காய்-கறிகள், வாழை, கரும்பு, பருத்தி, சோளம், உளுந்து, மிளகாய், தக்காளி, வெங்காயம், மிளகு மற்றும் தேயிலை, ரப்பர், காப்பி (பொதிய மலையில்) போன்றவை பயிரிடப்படுகின்றன.\n\nவழிபாட்டு இடங்கள்:-\n\nதிருநெல்வேலி நெல்லையப்பர் கோவில், குற்றாலநாதர் கோவில், தென்காசி விஸ்வநாதர் கோவில், பண்மொழி திருமலைக் கோவில், சொரிமுத்தைய்யன் கோவில், சங்கரன் கோவில், உவரி சுயம்பு லிங்கசாமி கோவில், திருக்குறுங்குடி, வாமாலை கோவில், பாளையங்கோட்டை ஊசிக் கோபரம், ஆற்றங்கரைப் பள்ளிவாசல், பொட்டல்புதூர் பள்ளிவாசல் போன்ற இடங்கள் வழிப்பாட்டு இடங்களாக உள்ளன.\n\n5\n\nமுடிவுரை:-\n\nதிருநெல்வேலியின் வரலாற்றுப் பழம் பெயர் “மருதவேலி” என்பதையும், இது மள்ளர்களின் ஊர் என்றும் வரலாறு கூறுகிறது. பச்சைப்புடவையினை பாங்குடனே அணிந்து கொண்டு மருகி விளையாடும் தென்றலோடு அருவி நீராய் பாடிவரும் தென்பொதிகை மலைதனிலே தமிழ்மொழியோடு பிறந்து வரும் பொருநை நதியின் வளத்தன்மையால் தீந்தமிழ் மணக்கும் திருநெல்வேலி மாவட்டம் இது.\n\nமானத்திற்கு உரு பங்கம் வந்தால் மார்நிமிரும் மக்களடா!\n\nஊருக்கொரு தேவை என்றால் உயிர் கொடுக்க துணியும் நெஞ்சமடா!\n\nமுதுகில் வெட்டவரும் கோழையிடம் நெஞ்சை காட்டும் எங்கள் வீரமடா!\n\nஎன்ற சொல்லுக்கினங்க பண்புடையவர்கள் திருநெல்வேலி மாவட்டத்தினர்.\n\nபடை எடுத்து பகை முடிப்பதும் “களத்தில்” கதிர் அடித்து சோறு கூடுப்பதும் எம் குலதொழில் என வீரத்திற்கும், மாணத்திற்கும், ஈகைபண்பிற்கும் விளைநிலமாக உள்ள சீறப்பு வாய்ந்த திருநெல்வேலி மாவட்டத்தில் நமது ஊரான கிடாரக்குளம் கிராமம் அமைந்திருப்பதை என்னி நாம் பெருமைப்படுவோம்.\n"}
{"id": "320365", "url": "https://ta.wikipedia.org/wiki?curid=320365", "title": "போஃபார்ட்டு காற்றுவீச்சு அளவீடு", "text": "போஃபார்ட்டு காற்றுவீச்சு அளவீடு\n\nபோஃபோர்ட்டு காற்றுவீச்சு அளவீடு (\"Beaufort scale\") என்பது காற்றுவீச்சின் வலிமையை வகைப்படுத்திக்கூறும் ஓர் அளவீடு.\n\nSection::::வரலாறு.\nஇவ்வளவீட்டு முறையை ஐயர்லாந்தில் பிறந்த பிரான்சிசு போஃபோர்ட்டு 1805 இல் கண்டுபிடித்தார். இவர் \"ரியர் அட்மிரல்\" என்னும் வேந்திய கடற்படைத்துறையின் உயர் பதவியில் இருந்தார். இவ்வளவீட்டு முறையை '\"எச்சு.எம்.எசு வுல்விச்சு\" என்னும் கப்பலில் இருந்தபொழுது உருவாக்கினார். இவ்வளவீட்டு முறை இதற்குமுன் தானியே திஃபோ போன்ற பலரும் உருவாக்கிய முறைகளையும் உள்வாங்கி உருவாக்கப்பட்டது. இந்த அளவீட்டு முறை முதன்முதலாக \"எச்சு.எம்.எசு பீகல்\" என்னும் கப்பல் கடலில் சென்றபொழுது பயன்படுத்தப்பட்டது. பின்னர் இம்முறையைப் பிரித்தானியா வானியல் நிலையம் எடுத்தாண்டது.\n\n1946 போஃபோர்ட்டு அளவீட்டின்படி காற்றுவீச்சின் விரைவு \"v\":\n\nஇதில் \"v\" என்பது கடல்மட்டத்தில் இருந்து 10 மீட்டர் உயரத்தில் வீசும் காற்றின் விரைவு. \"B\" என்பது போஃபோர்ட்டு அளவீட்டு எண். எடுத்துக்காட்டாக \"B\" = 9.5 என்பது 24.5 மீ/நொடி என்பதற்கு ஈடானது. இது போஃபோர்ட்டு அளவீட்டின் 10 என்பதன் குறைந்த எல்லை. இந்த வாய்பாட்டின்படி அரிக்கேன் புயலின் உச்ச எண் 23 ஆகும்.\n\n"}
{"id": "320380", "url": "https://ta.wikipedia.org/wiki?curid=320380", "title": "தேவ காந்த பருவா", "text": "தேவ காந்த பருவா\n\nதேவ காந்த பருவா (Dev Kant Barooah - D K Barooah) (22 பிப்ரவரி 1914 – 28 சனவரி 1996), இந்தியாவின் அசாம் மாநிலத்தைச் சேர்ந்த இவர், நெருக்கடி நிலையின் போது இந்திய தேசிய காங்கிரசு கட்சியின் தேசியத் தலைவராக (1975–77) இருந்தவர். 1974-ஆண்டுகளில் இந்தியாவின் பிரதமராக இருந்த இந்திராகாந்தியைப் புகழ்பாடும் விதமாக, இந்தியாவே இந்திரா. இந்திராவே இந்தியா (\"India is Indira. Indira is India.\") என்ற முழக்கத்தை முதலில் முழங்கியவர். 1977-இல் 6வது மக்களவைக்கு \"நௌகாங்\" மக்களவைத் தொகுதியிலிருந்து, இந்திய நாடாளுமன்ற மக்களவைக்குத் தேர்ந்தெடுக்கப்பட்டவர்.\n\n1 பிப்ரவரி 1971 முதல் 4 பிப்ரவரி 1973 முடிய பிகார் மாநிலத்தின் ஆளுநராகச் செயல்பட்டவர்.\n\n"}
{"id": "320383", "url": "https://ta.wikipedia.org/wiki?curid=320383", "title": "தேவராஜ் அர்ஸ்", "text": "தேவராஜ் அர்ஸ்\n\nதேவராஜ் அர்ஸ் (D. Devaraj Urs) (20 ஆகஸ்டு 1915 – 18 மே 1982)இந்தியாவின் கர்நாடகா மாநிலத்தின் முதலமைச்சராக 1972 – 1977 மற்றும் 1978 – 1980 ஆகிய ஆண்டுகளில் பணியாற்றியவர்.\n1952-இல் அரசியலுக்கு வாழ்கையில் நுழைந்த தேவராஜ் அர்ஸ், கர்நாடக சட்ட மன்ற உறுப்பினராக 1952 முதல் 1980 வரை தொடர்ந்து பணியாற்றியவர். \n\n1969-ஆம் ஆண்டில் இந்திய தேசிய காங்கிரசு கட்சி இரண்டாக பிளவுற்ற போது, இந்திரா காந்தி தலைமையிலான இந்திரா காங்கிரஸ் கட்சியில் இணைந்து கொண்டவர்.\n\n"}
{"id": "320387", "url": "https://ta.wikipedia.org/wiki?curid=320387", "title": "சுந்தர்லால் பட்வா", "text": "சுந்தர்லால் பட்வா\n\nசுந்தர்லால் பட்வா (Sunder Lal Patwa) (பிறப்பு: 11 நவம்பர் 1924) இந்திய அரசியல்வாதியும், மத்தியப் பிரதேச மாநில முதலமைச்சராக இருமுறையும், இந்தியக் குடியரசின் அமைச்சரவையிலும் பதவி வகித்தவர் ஆவார்.\n\nSection::::வகித்த பதவிகள்.\nஅரசியல் மற்றும் அரசில் சுந்தர்லால் பட்வா வகித்த பதவிகள்;\n\n\nபாரதிய ஜனசங்கம் கட்சியின் தலைவராக இருந்த சுந்தர்லால் பட்வா, 20 சனவரி 1980 முதல் 17 பிப்ரவரி 1980 முடிய ஜனதா கட்சியின் உறுப்பினராகவும், 5 மார்ச் 1990 முதல் 15 டிசம்பர் 1992 முடிய பாரதிய ஜனதா கட்சியின் தலைவராகவும் இருந்தவர்.\n\n"}
{"id": "320406", "url": "https://ta.wikipedia.org/wiki?curid=320406", "title": "வர்தா புயல்", "text": "வர்தா புயல்\n\nஅதி தீவிர வர்தா புயலானது வடக்கு இந்தியப் பெருங்கடலின் மேலாக 2016ல் நிகழ்ந்த ஒரு வெப்ப மண்டலச் சூறாவளி ஆகும். திசம்பர் 12ஆம் தேதி சென்னைக்கு அருகே கரையைக் கடந்த இப்புயலானது, திசம்பர் 13 ஆம் கர்நாடக மாநில நிலப் பரப்பைத் தாண்டி அரபிக் கடலில் குறைந்த காற்றழுத்த தாழ்வு மண்டலமாக மாறி வலுவிழந்தது.. இது 2016 வடகிழக்குப் பருவமழைக் காலத்தில் நிகழும் நான்காவது புயலாகும்.\n\nதிசம்பர் 3ஆம் தேதி மலேசியத் தீபகற்பத்தின் அருகே குறைந்த காற்றழுத்த மண்டலமாக உருவாகிய இப்புயலனது, திசம்பர் 6ஆம் தேதி காற்றழுத்த தாழ்வு நிலையாக மாறியது. தொடர்ந்து அடுத்த நாள் தீவிர காற்றழுத்த தாழ்வு மண்டலமாக மாறிய இது, திசம்பர் 8ஆம் தேதி அந்தமான் நிக்கோபார் தீவுகளைத் தாண்டி புயலாக வலுப்பெற்றது. தொடர்ந்து மேற்கு நோக்கி நகர்ந்து வந்த இப்புயலானது திசம்பர் 9ஆம் தேதி தீவிர புயலாக மாறியது. 11 திசம்பர் அன்று அதி தீவிர புயலாக மாறும் முன் காற்றின் வேகம் ஆகவும், மத்திய அழுத்தம் ஆகவும் இருந்தது. தீவிர புயலாக வலுவிழந்த இப்புயலானது சென்னைக்கு அருகே திசம்பர் 12 ஆம் தேதி கரையைக் கடந்தது. \n\nஇப்புயலுக்கு சிவப்பு ரோஜா எனப் பொருள்படும் \"வர்தா\" என்ற பெயர் பாகிஸ்தானால் பரிந்துரைக்கப்பட்டது.ை\n"}
{"id": "320435", "url": "https://ta.wikipedia.org/wiki?curid=320435", "title": "இந்தூர் அரசு", "text": "இந்தூர் அரசு\n\nஇந்தூர் அரசு அல்லது ஹோல்கர் அரசு (Indore State or Holkar State),பிரித்தானிய இந்தியாவுக்கு கட்டுப்பட்ட மராத்திய ஓல்கர் வம்சத்தவர்கள் கி பி 1818 முதல் இந்தூர் அரசை ஆண்ட மன்னர் அரசாகும்.\n\nதற்கால மத்தியப் பிரதேசத்தில் அமைந்த இந்தூர் அரசு, 1931-இல் மொத்தப் பரப்பளவு 24,605 சதுர கிலோ மீட்டரும், 3,368 கிராமங்களும், 1,325,089 மக்கள் தொகையும் கொண்டிருந்தது. இந்தூர் அரசின் முதல் தலைநகராக மஹேஷ்வர் நகரம் விளங்கியது. பின்னர் இந்தூருக்கு மாற்றப்பட்டது. பிற முக்கிய நகரங்கள் கார்கோன், பர்வாஹா மற்றும் பான்புரா ஆகும். \n\nஇந்தூர் நகரம் மத்திய இந்தியாவின் முக்கிய வணிக மையமாகவும், படைகளின் பாசறையாகவும் விளங்கியது.\n\nSection::::வரலாறு.\nஓல்கர் வம்சத்தின் நிறுவனரும், மராத்தியப் படைத்தலைவரும் ஆன மல்ஹர் ராவ் ஓல்கருக்கு, மராத்தியப் பேரரசின் பேஷ்வா வழங்கிய இந்தூர் மற்றும் 28 சிறு நிலப்பரப்புகளைக் கொண்டு, 29 சூலை 1732-இல் இந்தூர் அரசை நிறுவினார். இவரது மருமகள் அகில்யாபாய் ஓல்கர் ஆவார்.\nமூன்றாம் ஆங்கிலேய மராட்டியப் போரில் மராத்திய ஓல்கர் தோல்வி கண்ட பின்னர், பிரித்தானிய இந்தியாவுடன் மராத்திய இந்தூர் அரசு 6 சனவரி 1818-இல் செய்து கொண்ட உடன்படிக்கையின் படி, பிரித்தானிய இந்திய அரசின் பாதுக்காப்பிற்குட்பட்ட, சுதேச சமஸ்தானமாக விளங்கியது. இந்தூர் அரசின் தலைநகர் மஹேஷ்வர் நகரத்திலிருந்து இந்தூர் நகரத்திற்கு 3 நவம்பர் 1818-இல் மாற்றப்பட்டது.\n\nSection::::இந்திய விடுதலைக்கு பின்னர்.\n1947-இல் இந்திய விடுதலைக்குப் பின்னர் இந்தூர் அரசு சுதேச சமஸ்தானங்களை இந்தியாவுடன் இணைக்கும் உடன்படிக்கையில், இந்தூர் அரசின் இறுதி மன்னர் யஷ்வந்த்ராவ் ஓல்கர் 1 சனவரி 1950-இல் கையொப்பமிட்டார். \n\nSection::::இந்தூர் அரசின் ஆட்சியாளர்கள்.\nபிரித்தானிய இந்தியாவின் அரச நிர்வாகம், இந்தூர் மன்னர்களுக்கு 19 பீரங்கி குண்டுகள் முழங்கி மரியாதை செய்தனர்.\n\n"}
{"id": "320439", "url": "https://ta.wikipedia.org/wiki?curid=320439", "title": "தெலுங்கானா வரலாறு", "text": "தெலுங்கானா வரலாறு\n\nதெலுங்கானா வரலாறு, என்பது தக்கானப் பகுதியின், பல ஆட்சியாளர்களால் அது ஆளப்பட்டது ஆகும். இப்பகுதியை ஆண்டவர்கள் சாதவாகனர் (கி.மு 230 முதல் கி.பி 220 ), காக்கத்தியர் (1083–1323), முசுனூரி நாயக்கர்கள் (1326–1356) தில்லி சுல்தானகம், பாமினி சுல்தானகம் (1347–1509) விஜயநகரப் பேரரசு (1509–1529). பிற்காலத்தில், தெலுங்கானா பிரதேசம் கோல்கொண்டா சுல்தான்களின் (1529–1687) ஆட்சிக்கு உட்பட்ட ஒரு பகுதியானது.\n\n2014 சூன் அன்று தெலுங்கானா இந்தியாவின் 29 வது மாநிலமாக பத்து மாவட்டங்களுடன், ஐதராபாத்தை தலைநகராகக்கொண்டு உருவாக்கப்பட்டது. ஐதராபாத் நகரம் ஆந்திரப்பிரதேசத்துக்கும் சேர்த்து தலைநகராக பத்தாண்டுகளுக்குத் தொடரும்.\n\nதெலுங்கானா வரலாறு மற்றும் ஆந்திரப்பிரதேச வரலாறு ஆகியவை ஓரளவு ஒத்ததாகவே உள்ளது. இரு மாநிலங்களின் மொழியும், பண்பாடும் ஒன்றாகவே உள்ளது.\n\nSection::::முற்கால வரலாறு.\nSection::::சாதவாகன பேரரசு.\nமௌரிய பேரரசின் வீழ்ச்சிக்குப்பிறகு ஆந்திரப்பிரதேசப் பகுதியில் சாதவாகனப் பேரரசு அதிகாரம் பெற்றது. சாதவாகன பேரரசுக்கு உட்பட்ட 30 நகரங்களில் ஒன்றாக கோட்டி லிங்கா இருந்தது. அகழாய்வுகளில் சாதவாகனர்களுக்கு முற்பட்ட காலத்தைச் சேர்ந்த செங்கலால் கட்டப்பட்ட கிணறுகள், நாணயங்கள் போன்றவை கோபத்ரா மற்றும் சமகோபா ஆகிய இடங்களில் கண்டறியப்பட்டுள்ளன. இங்குதான் பவரி என்ற முனிவரின் ஆசிரம் இருந்தது என்று நம்பப்படுகிறது. சாதவாகன மரபின் நிறுவணரான சிமுகா என்பவரின் பல நாணயங்களும், பிற துவக்கக்கால ஆட்சியாளர்களான கன்ஹா மற்றும் முதலாம் சதகரணி போன்றவர்களின் நாணயங்களும் கிடைத்துள்ளன.\n\nஇக்காலகட்டத்தில் தக்காணம் கடல் மற்றும் தரைவழி வணிகத்தில் சிறந்து விளங்கியது. கோதாவரி மற்றும் கிருஷ்ணா ஆறுகளுக்கு இடைப்பட்ட பகுதி துறைமுகங்கள் சுறுசுறுப்பாக இயங்கின. இங்கு தொழில் நடவடிக்கைகளுக்கு ஏதுவாக நாணய செலாவணியும், தொழில்துறையும் வளர்ந்திருந்தது. இவர்கள் காலத்தில் பௌத்தம் தழைத்தோங்கியது, ஆட்சியாளர்கள் வேத சமய சமயசடங்குகளில் நம்பிக்கை உடையவர்களாக இருந்தனர். இவர்களால் பல பௌத்த ஸ்தூபிகளும், விகாரைகளும், சைத்தியங்களும் கட்டப்பட்டன. சாதவாகனர்கள் இலக்கியங்களையும், கட்டக்கலையையும் ஆதரித்னர். இந்த மரபின் 17 ஆம் மன்னரான, ஹல்லா என்பவர் சிறந்த கவிஞராவார் இவரது \"கதசப்தசதி\" என்ற பிராக்கிருதத்தினை அனவராலும் கவணிக்கவைத்தது. ஹல்லாவின் அமைச்சரான \"குணதயா\" என்பவர் \"பிரிஹத்கதா\" வை இயற்றியவர். மச்சப் புராணத்தின் படி, இந்த மரபில் 29 ஆட்சியாளர்கள் இருந்தன. அவர்கள் கி.மு. 2 ஆம் நூற்றாண்டிலிருந்து 2 ஆம் நூற்றாண்டு வரை, சுமார் 456 ஆண்டுகள் ஆட்சி செய்தனர்.இந்தப் பேரரசு துணைக்கண்டத்தின் தெற்குப் பகுதியின் பெரும்பாலான பகுதிகளான மகாராட்டிரம் , ஒரிசா , மத்தியப் பிரதேசம் ஆகிய பகுதிகளை உள்ளடக்கியதாக இருந்தது. இவர்களின் ஆட்சி மொழியாக பிராகிருதம் இருந்தது. \n\nசாதவாகனர் பேரரசின் வீழ்ச்சிக்குப் பிறகு நாட்டில் அரசியல் குழப்பம் ஏற்பட்டது. உள்ளூர் ஆட்சியாளர்களர்களுடன் படையெடுப்பாளர்களும் இந்த அரசாட்சிக்குட்பட்ட பகுதிகளை துண்டாடுவதற்கு முயற்சித்தனர். இந்த குழப்ப நிலை சாளுக்கியர் எழுச்சிவரை நிலவியது.\n\nSection::::காக்கதியர்.\n12 மற்றும் 13 ஆம் நூற்றாண்டில் காக்கதிய மரபு தோற்றம் கண்டது. இவர்கள் வாரங்கல்லை அடுத்த சிறியபகுதியில் மேலைச் சாளுக்கியருக்கு அடங்கிய சிற்றரசர்களாக இருந்தனர். இந்த மரபின் ஆட்சியாளரான இரண்டாம் புரொல்லா (1110–1158), தன் ஆட்சிப்பகுதியை தெற்குப் பகுதியில் விரிவாக்கி, தன்னுடைய சுயாட்சியை அறிவித்தார். இந்த மரபில் வந்த ருத்திரன் (1158–1195) பேரரசை கிழக்கில் கோதாவரி வடிநிலம்வரை விரிவாக்கினார். இவர்தேவகிரி யாதவர்களின் தலையீட்டைத் தடுப்பதற்காக வாரங்கல் கோட்டையை கட்டி அதை இரண்டாவது தலைநகராக ஆக்கினார். அடுத்த ஆட்சியாளரான மகாதேவன் தன் பேரரசை கடலோரம்வரை விரிவுபடுத்தினார். 1199 இல் ஆட்சிக் கட்டிலில் ஏறிய கணபதி தேவன் காக்கதீய மரபில் மிகப்புகழ்வாய்ந மன்னனாவார், இவரே சாதவாகனர்களுக்கு அடுத்து முதன்முதலில் தெலுங்கு பிரதேசம் முழுவதையும் ஒரே ஆட்சிக்குள் கொண்டுவந்தவராவார். இவர் 1210 இல் கணபதி வேலநாட்டி சோடர்களின் (வேலநாட்டி சோழர்கள்) ஆட்சிக்கு முடிவுகட்டினார். மேலும் தனது ஆட்சிப்பரப்பை வடக்கில் அனகாலபள்ளிவரை விரிவாக்கினார். இம்மரபின் பிரபலமான அரசி ருத்திரமாதேவி (1262–1289), இந்திய வரலாற்றில் ஆட்சி செய்த ஒருசில அரசிகளில் ஒருவர். ருத்ரம்மா தன் நாட்டை சோழர், தேவகிரி யாதவர் ஆகியோரிடமிருந்து காத்து மரியாதையைப் பெற்றார். ருத்ரம்மா 1290 இன் துவக்கத்தில் இறந்தார். ருத்ரம்மாதேவிக்குப் பின்னர் அவரின் பேரன் பிரதாபருத்திரன் மன்னனானார். பிரதாபருத்ரன் தன் நாட்டுக்கு உள்ளிருந்த குறுநிலத் தலைவர்களுடனும், வெளியிலிருந்த எதிரிகளுடனும் பல போர்களைச் செய்தார். இவர் தனது அரசின் பரப்பை மேற்கில் ராய்ச்சூர் வரையிலுத் தெற்கில் ஒங்கோல் மற்றும் நல்லமல்லா மலைகள் வரையிலும் விரிவாக்கினார். இவர் காலத்தில் ஆட்சி நிர்வாகத்தில் பல மாற்றங்கள் செய்யப்பட்டன, இவற்றில் சில பிற்காலத்தில் விஜயநகரப் பேரரசு சுவீகரித்துக்கொண்டது.\n\nவாரங்கல் கோட்டை, ராம்புரா கோயில், ஆயிரம் தூண் ஆலயம் ஆகியவற்றின் கட்டடக்கலைக்காக காக்கதியர்கள் நினைவு கூறப்படுகிறார்கள்.\n\nககாதியா மரபு 1310 இல் இருந்து முஸ்லீம்களின் தாக்குதல்களை எதிர்கொண்டது, முடிவாக 1323 இல் தில்லி சுல்தான்களின் ஆட்சிக்குள் வந்தது. அதன்பிறகு தெலுங்கு தேசத்தைமுசுனூரி நாயக்கர்கள் தில்லியின் ஆட்சியில் இருந்து விடுவித்து 50 ஆண்டுகள் குறுகிய காலம் சுதந்திரத்தை அனுபவித்தனர்.\n\nSection::::தெலுங்கானா புரட்சி.\n1945 ஆண்டு ஐதராபாத் நிசாம் ஆட்சிக்காலத்தில் தெலுங்கானா பகுதியில் விவசாயிகளிடையே எழுச்சி ஏற்பட்டது. இது கம்யூனிஸ்டுகளின் தலைமையில் நடந்தது. இந்த தெலுங்கானா புரட்சி வெட்டி சாக்கிரி உதயம் (Vetti Chakiri Udyamam) அல்லது தெலுங்கானா ரைதங்கா சாயுதா போராட்டம் (Telangana Raithanga Sayudha Poratam) என அழைக்கப்படுகிறது. இந்த போராட்டத்தால் கம்யூனிஸ்டுகளுக்கு பலவேறு இடங்களிலிருந்து ஆதரவு கிடைத்தது. அங்கு இருந்த ஜாகிர்தார் அமைப்பில் பல குறைகள் இருந்தன, அவர்கள் வசம் 43% நிலங்கள் இருந்தன இது ஏழை விவசாயிகளின் மத்தியில் போராட்டத்துக்கு ஆதரவான நிலையை உருவாக்கியது. அவர்கள் கம்யூனிஸ்டு தலைமையில் போராட்டத்தில் கலந்து கொண்டனர். ஆனால் இந்த புரட்சி 1948 இல் இந்திய அரச படைகள் ஐதராபாத்தை கைபற்றிய பிறகு ஒடுக்கப்பட்டது. இந்தியா புலனாய்வுத் துறை துணை இயக்குனர் கூற்றின் படி, \"கம்யூனிஸ்டுகளின் சமூக மற்றும் பொருளாதார திட்டங்களில் சில திட்டங்கள் முற்போக்கானதாகவும், சிறப்பானதாகவும் இருந்தன ... கம்யூனிஸ்டுகளின் கட்டாயத்தால் நூறு சதவீதம் சம்பளம் அதிகரி்க்கப்பட்டது, கம்யூனிஸ்டுகளால் நிலம் மற்றும் கால்நடைகளின் விலை விகிதங்கள், குறைக்கப்பட்டு, மறுவிநியோகமும் செய்யப்பட்டன. அவர்களால் மக்கள் தொகைக்கேற்ப பொதுக் கழிப்பிடங்கள் கட்டப்பட்டன, மகளிர் அமைப்புக்களுக்கு ஊக்கம் தரப்பட்டன, குறுங்குழுவாத உணர்வு மற்றும் தீண்டாமை ஆகியவற்றை ஒழிக்க முயன்றனர்.\"\n\nதுவக்கத்தில், அதாவது 1945, இல் கம்யூனிஸ்ட்டுகள் ஜமீந்தார்கள் மற்றும் \"தேஷ்முக்குகளை \" குறிவைத்து இயங்கினர். ஆனால் விரைவில் அவர்கள் நிஜாம் அரசுக்கு எதிரான முழு கிளர்ச்சியைத் துவக்கினர். 1946 இன் துவக்கத்தில், ரஜாக்குகள் மற்றும் கம்யூனிஸ்டுகளுக்கு இடையில் மிருகத்தனமான வன்முறை அதிகரித்தது. ரஜாக்குகள் கிராமங்களை குறிவைத்து, சந்தேகப்படும் கம்யூனிஸ்டுகளை பிடித்து, கும்பலாக படுகொலை செய்தனர் (காங்கிரஸ்காரர் ஒருவரின் கூற்றின்படி). இந்திய அரசின் துண்டுப்பிரசுரத்தின்படி, 1948 இல் கம்யூனிஸ்டுகள் சுமார் 2,000 பேர்வரை கொல்லப்பட்டதாக தெரிகிறது.\n\nSection::::விடுதலைக்கு முன்பு.\nஇந்திய விடுதலை 1947 இல் நிகழ்ந்தது. ஆங்கிலேயர் வெளியேறிய நிலையில், இந்தியாவுடன் இணையாமல் முஸ்லிம் ஐதராபாத் நிசாம் ஐதராபாத்தை சுதந்திர நாடாக வைத்துக்கொள்ள விரும்பினார், ஆனால் இந்தியாவின் போலோ நடவடிக்கையின் காரணமாக ஐதராபாத் இராஜ்ஜியம் இந்திய ஒன்றியத்தில் இணைக்கப்பட்டு 1948 முதல் ஐதராபாத்து இராச்சியம் உருவாக்கப்பட்டது.\n\nSection::::இந்தியாவுடன் ஐதராபாத் ஒருங்கிணைப்பு.\nஆபரேசன் போலோ, என்பது ஐதராபாத் மீது எடுக்கப்பட்ட \"படை நடவடிக்கையைக்\" குறிக்கும் குறியீட்டுப் பெயராகும். 1948 செப்டம்பரில், இந்தியப் பாதுகாப்புப் படைகள் ஐதராபாத் இராஜ்ஜியத்தின் மீது படையெடுது, அதன் நிஜாமை தூக்கி வீசி இந்திய ஒன்றியம் தனது ஒரு மாநிலமாக ஆக்கிக்கொண்டது.\n\nஇந்தியப் பிரிப்பு நேரத்தில் இந்தியத் துணைக்கண்ட மன்னர் அரசுகள், தங்கள் எல்லைக்குள் சொந்த அரசாங்கங்களைக் கொண்டிருந்தன, இவை பிரித்தானியருடன் துணைப்படைத் திட்டத்தில் இருந்தன வெளியுறவுக் கொள்கையை பிரித்தானியர் வசம் ஒப்புவித்தும் இருந்தனர். இந்திய விடுதலைச் சட்டம், 1947 படி இந்தியாவுக்கு முழு விடுதலை அளித்தும், மன்னர் அரசுகளுடன் கொண்டிருந்த அனைத்து கூட்டணிகளையும் விட்டு விலகி விடுதலை அளித்தது. எனினும், 1948 இல் அனைத்து மன்னராட்சிப் பகுதிகளும் தங்கள் அரசுகளை இந்தியா அல்லது பாக்கிஸ்தானுடன் இணைத்துவிட ஒப்புக்கொண்டன. இதில் முதன்மை விதிவிலக்காக ஐதராபாத் நிஜாம் ஒஸ்மான் அலி கானின், ஏழாம் ஆசிப் ஜா இந்து மத மக்களை பெரும்பான்மையாக உள்ள பிரதேசத்தின் முஸ்லீம் ஆட்சியாளராக இருந்தார். இவர் இந்தியாவுடன் இணையாமல் சுதந்திர அரசை நடத்த முடிவுசெய்து, ரஜாக்கள் என்னும் முஸ்லீம் நிலப்புரபுக்களின் துணையுடன் ஆட்களைச் சேர்த்த ஒழுங்கற்ற இராணுவத்தைக் கொண்டு ஆட்சிபுரிய இயலுமென்று நம்பினார். நிஜாமின் ஆட்சிப் பகுதி ஏற்கனவே தெலுங்கானா மக்களின் ஆயுதப் போராட்டத்தால் சூழப்பட்டிருந்தது, இதிலிருந்து மீளமுடியாமல் நிஜாம் தவித்துக் கொண்டிருந்தார்.\n\nஇந்திய ஒன்றிய அரசாங்கம் ஐதராபாத்தை தன்னுடன் இணைத்துக்கொள்ள விரும்பியது. ரசாக்கர்கள் அட்டூழியங்களின் மத்தியில், இந்திய உள்துறை அமைச்சர் சர்தார் படேல் ஐதராபாத்தை இந்தியாவுடன் இணைத்துக்கொள்ள \"படை நடவடிக்கை\" எடுக்க முடிவெடுத்தார். இந்த நடவடிக்கையில் ஐந்து நாட்கள் நடத்தப்பட்டது. இதில் ரஜாக்கள் எளிதாக தோற்கடிக்கப்பட்டனர்.\n\nஇந்தப் படை நடவடிக்கையின்போது இனவாத அடிப்படையில் பாரிய வன்முறைக்கு வழிவகுத்தது. இதுகுறித்து விசாரிக்க இந்திய பிரதமர் ஜவகர்லால் நேரு, சுந்தர்லால் குழு என அழைக்கப்படும் ஒரு விசாரணைக் குழுவை நியமித்தார். இதன் அறிக்கை 2013 வரை வெளியிடப்படவில்லை, ஒரு பழமைவாத மதிப்பீட்டின்படி ... 27,000 முதல் 40,000 மக்கள் படை நடவடிக்கைக்குப் பிறகு அவர்களுடைய உயிர்களை இழந்தனர் என்று கூறுகிறது.\"\n"}
{"id": "320441", "url": "https://ta.wikipedia.org/wiki?curid=320441", "title": "போபால் இராச்சியம்", "text": "போபால் இராச்சியம்\n\nபோபால் இராச்சியம் (Bhopal State), தற்கால இந்தியாவின் மத்தியப் பிரதேச மாநிலத்தின் போபால் பகுதிகளை 1707 முதல் 1947 முடிய ஆப்கானிய பஷ்தூன் இன இசுலாமிய நவாப்புகள் ஆளப்பட்டது.\n\nபிரித்தானியப் பேரரசின் ஆட்சிக் காலத்தில் துணைப்படைத் திட்டத்தின் படி, போபால் இராச்சியம், 1818 முதல் சுதேச சமஸ்தானமாக விளங்கியது. இந்தியப் பிரிவினைக்குப் பின்னர் இந்தியாவின் அரசியல் ஒருங்கிணைப்பு திட்டத்தின் படி 30 ஏப்ரல் 1949 அன்று இந்திய அரசுடன் இணைக்கப்பட்டது.\n\nSection::::வரலாறு.\nமுகலாயப் பேரரசின் போபால் பகுதியின் படைத்தலைவராக இருந்த ஆப்கானிய பஷ்தூன் இனத்தவரான \"தோஸ்த் முகமது கான்\" என்பவர், 1707-இல் போபால் இராச்சியத்தை நிறுவி போபால் நவாப் ஆனார்.\n\nஇந்த இராச்சியத்தின் இறுதி நவாப் ஹமிதுல்லா கான் என்பவர் 1926 முதல் 1949 முடிய ஆண்டார். \n1819 முதல் 1926 முடிய போபால் இராச்சியத்தை நான்கு அரச குல பெண்கள் ஆண்டனர்.\n\nSection::::இந்தியாவுடன் இணைப்பிற்குப் பின் போபால் அரசு.\nஇந்தியாவுடன் இணைந்த போபால் இராச்சியத்தின் முதலமைச்சராக சங்கர் தயாள் சர்மா 1949 முதல் 1956 முடிய பணியாற்றினார். 1956-இல் புதிதாக உருவாக்கப்பட்ட மத்தியப் பிரதேச மாநிலத்துடன் போபால் இராச்சியம் இணைக்கப்பட்டது. \n\n\n\n\n \n"}
{"id": "320463", "url": "https://ta.wikipedia.org/wiki?curid=320463", "title": "திருமறைக் கலா மன்றம்", "text": "திருமறைக் கலா மன்றம்\n\nதிருமறைக் கலா மன்றம் யாழ்ப்பாணத்தில் இயங்கும் ஒரு கலை அமைப்பு. இம்மன்றம் 1965 ஆம் ஆண்டளவில் ஆரம்பிக்கப்பட்டது.\n\n1965 ஆம் ஆண்டு உரும்பிராயில் மரிய சேவியர் அடிகள் பணி செய்த காலத்தில் 'திருமறைக்கலாமன்றம்' எனும் பெயருடன் இவ் அரங்க இயக்கம் செயற்படத் தொடங்கியது. உரும்பிராய், சுன்னாகம், மல்லாகம் என ஒன்றிணைந்த கலைஞர்களைக் கொண்டு மரியசேவியர் அடிகள் திருப்பாடல்களின் நாடகங்களை மட்டுமன்றி பல்வேறு விவலிய நாடகங்கள், இலங்கை வானொலிக்கான நாடகங்கள், கூத்துக்கள் எனப் பலவற்றையும் தயாரித்தார்.\n"}
{"id": "320464", "url": "https://ta.wikipedia.org/wiki?curid=320464", "title": "பிரம்மதந்தி", "text": "பிரம்மதந்தி\n\nபிரம்மதந்தி (\"Phyllocephalum microcephalum\") இது ஆசியாக் கண்டத்தில் காணப்படும் ஒரு பூக்கும் வகையைச் சார்ந்த மூலிகைத் தாவரம் ஆகும். இது சூரிய காந்தி குடும்பத்தைச் சார்ந்தது ஆகும்.\n"}
{"id": "320468", "url": "https://ta.wikipedia.org/wiki?curid=320468", "title": "தாவரக் குடுவை", "text": "தாவரக் குடுவை\n\nதாவரக் குடுவை (\"Pitcher plant\") இது ஊனுண்ணித் தாவர வகையைச் சார்ந்த இனம் ஆகும். இதனுள் பூச்சிகளைக் கவரும் வகையிலான தனிச் சிறப்பான திரவம் ஒன்று சுரக்கிறது. இதன் உள் பகுதியில் சுரக்கும் திரவத்தை உட்கொள்ள செல்லும் பூச்சிகளை இதன் மேல் பகுதியில் காணப்படும் இலையிலான பகுதி மூடிக்கொள்கிறது. இப்போது பூச்சியை இத்தாவரம் உணவாக உட்கொள்கிறது. \n\nSection::::பரவல்.\nஇத்தாவரங்கள் கிழக்காசிய நாடுகளில் வளர்கிறது.\n\nSection::::குணம்.\nதன்னை நெருங்கி வரும் பூச்சிகளின் உடல்களை உட்கிரகித்து, மண்ணிலிருந்து பெறப்படும் நைட்ரேட் உணவூட்டத்தைச் சமன் செய்து கொள்ளவே இவ்வகைத் தாவரங்கள் இம்முறையை மேற்கொள்கின்றன.\n\n"}
{"id": "320469", "url": "https://ta.wikipedia.org/wiki?curid=320469", "title": "எர்பர்ட் மார்குசே", "text": "எர்பர்ட் மார்குசே\n\nஎர்பர்ட் மார்குசே (Herbert Marcuse 19 சூலை 1898–29 சூலை 1979) என்பவர் செருமானிய அமெரிக்கத் தத்துவ அறிஞர், அரசியல் சமூகத் திறனாய்வாளர் மற்றும் மார்க்சியக் கருத்தாளர் ஆவார். \nபெர்லினில் பிறந்த எர்பர்ட் மார்குசே பெர்லின் பல்கலைக் கழகத்தில் படித்து பிரைபர்க்கில்  ஆய்வுப் பட்டம் பெற்றார். செருமனி பிரான்சு நாடுகளில் நடந்த மாணவர்களின் போராட்ட இயக்கங்களில் கலந்துகொண்டார். ப்ராங்க்பர்ட் பள்ளியில் இவர் முக்கிய மார்க்சிய சிந்தனையாளர் எனக் கருதப்படுகிறார்.\n\nபுதிய இடதுசாரிகளின் தந்தை எனப் போற்றப்படும் எர்பர்ட் மார்குசே முதலாளியத்தையும் நவீன தொழில் நுட்பத்தையும் அதிகரித்து  வரும் பொழுதுபோக்கு பண்பாடுகளையும் விமர்சனம் செய்தார்.\n\nநூல்களும் கட்டுரைகளும் இவர் எழுதினார்.  சோவியத் மார்க்கியம், ஒன் டைமன்சன் மேன்,  ஈராசும் நாகரிகங்களும் என்னும் நூல்கள் அவற்றுள் சிலவாகும்.\n"}
{"id": "320477", "url": "https://ta.wikipedia.org/wiki?curid=320477", "title": "மானிப்பாய் மகளிர் கல்லூரி", "text": "மானிப்பாய் மகளிர் கல்லூரி\n\nமானிப்பாய் மகளிா் கல்லூரி (\"Manipay Ladies' College\", MLC) இலங்கையின் வட மாகாணத்தில் யாழ்ப்பாண மாவட்டத்தில் மானிப்பாய் என்ற ஊரில் அமைந்துள்ள பெண்கள் பாடசாலை ஆகும். இது மானிப்பாயில் புகழ்பெற்ற பாடசாலைகளில் ஒன்றாகவும் விளங்குகிறது. 1963 ஆம் ஆண்டு ஆரம்பிக்கப்பட்டது.\nSection::::வரலாறு.\n1944 ஆம் ஆண்டிற்கு முன்னா் மானிப்பாய் கிராமத்துப் பெண் பிள்ளைகள் தமது கல்வியை மேற்கொள்ள தகுதியான சைவப் பாடசாலைகள் எதுவும் இல்லாத சந்தா்ப்பத்தில் மானிப்பாய் இந்துக் கல்லூரியின் அன்றைய அதிபர் வி. வீரசிங்கம் அவா்கள் கல்லூரி முகாமையாளரின் அனுசரணையுடன் 1944 ஆம் ஆண்டு தை மாதம் 4ம் 5ம் வகுப்புக்களில் பெண் பிள்ளைகளை அனுமதித்தார். படிப்படியாக மானிப்பாய் இந்துக் கல்லூரியிலும் பெண் பிள்ளைகளின் தொகை அதிகரித்து வந்தது. 1956 ஆம் ஆண்டு தொடக்கம் ஒவ்வொரு வகுப்பிலும் ஒரு பிரிவு பெண் பிள்ளைகளுக்கு ஒதுக்கப்பட்டிருந்தது. இது படிப்படியாக உயர்தர வகுப்புக்கள் வரை அதிகரித்தமையால் பெண்களுக்கென தனியான ஒரு பிரிவு தொடக்க வேண்டுமென்ற ஓர் அபிப்பிராயம் முனைப்புப் பெற்றது. இதற்கு அன்றைய உபஅதிபா் சு. முத்துவேற்பிள்ளை இருந்த காலத்தில் பெண்பிள்ளைகளுக்கு தனியான பாடசாலை அமைய வேண்டும் என அவர்களின் தூண்டுதலும் பெரும் துணை புாிந்தது.\n\n1952இல் பட்டம்மாளின் இசைக்கச்சேரி மூலம் பணம் திரட்டப்பட்டு பெண்கள் பகுதிக்கான இருமாடிக்கட்டிடத்தின் கீழ்த்தளம் அமைக்கப்பட்டது. மேலும் அதற்கான நிதியை சேர்க்கும் முகமாகப் பழைய மாணவா்கள் மட்டும் பங்குபற்றிய “மனிதன்” என்ற சமூக நாடகம் கலையரசு சொர்ணலிங்கத்தின் மேற்பார்வையில் 1983 மே 30 அன்று மேடையேற்றப்பட்டது. அந்த நாடகத்திற்கு நல்ல வரவேற்பு இருந்தமையால் மீண்டும் ஒருமுறை மேடையேற்றப்பட்டு கல்லூரி கட்டிட நிதி சேகரிக்கப்பட்டது. மானிப்பாய் இந்துக் கல்லூரிக்குக் கிழக்குப் புறத்தில் இருந்த 14 பரப்புக் காணியும் மகளிர் கல்லூரி கட்டுவதற்காக ஒழுங்கு செய்யப்பட்டு 1954 ஆம் ஆண்டு பழைய மாணவர் சங்கமும், மானிப்பாய் இந்துக் கல்லூரி முகாமையாளா்களும் நிதி கொடுத்து உதவினார்கள். 1954 நவம்பா் 27 இல் அரச அதிபர் எம். சிறிகாந்தா மகளிர் கல்லூரிக்கான ஒரு மாடிக் கட்டிடம் அமைக்க அடிக்கல் நாட்டினார். அதற்குத் தேவையான ரூபா. 200,000 ஐயும் 1957 ஆம் ஆண்டிற்குள் சேர்ப்பது என்றும் தீா்மானிக்கப்பட்டது.\nகல்லூரியின் முதல் கட்டமாக முடிக்கப் பெற்ற 5 வகுப்பு அறைகளும் ஒரு விசாலமான மனையியல் ஆய்வுகூடமும் 1956 சூலை 4 ஆம் திகதி எம். சிறிகாந்தா அவா்களால் திறந்து வைக்கப்பட்டது. தொடா்ந்து 1955, 1960களில் களியாட்ட விழாக்கள் மூலம் பணம் திரட்டப்பட்டு கல்லூரியின் மேல் மாடிக் கட்டிடமும் ஒரு விசாலமான மேடையும் கொண்டதாக அமைக்கப்பட்டது. இப்பாடசாலை 1963 பெப்ரவரி 2 இல் இருந்து ஒரு தனிப்பட்ட மகளிர் கல்லூரியாக அரசாங்கத்தால் அங்கீகரிக்கப்பட்டது.\n\nSection::::பாடசாலை மகுடவாசகம்.\n“உள்ளுவதெல்லாம் உயா்வுள்ளல்”\n\nSection::::தூரநோக்கு.\nபாடசாலையின் தரமான கல்வி ஊடாக அறிவு – மைய, மற்றும் தகவல் - மைய வளா்ச்சியில் இணைவோம்.\n\nSection::::இலக்கு.\nமேன்மையான அறிவு, திறன்கள், நோ்மனப்பான்மை என்பவற்றை உள்ளடங்கும் மனிதவள அபிவிருத்தி ஊடாக மாற்றமுறும் அறிவுப் பொருளாதார சவால்களுக்கு முகம்கொடுக்கக்கூடிய நுட்பத்திறன்களும், உயர் விழுமியங்களும், தேசப்பற்றும் கொண்ட உரமான மகளிா் சமூகத்தை உருவாக்கல்.\n\nSection::::குறிக்கோள்.\nமாணவ வாழ்க்கை மானிட வாழ்க்கையின் வளமான பகுதி. அன்பு, அறம், அறிவு என்ற முக்கூட்டுத்தத்துவமே வாழ்க்கைத்தத்துவம். அரசியலும் ஐம்புலனும் ஒரு பக்கம் அலைக்கழிக்க, பகுத்தறிவு ஒரு பக்கம் தூங்க உள்ளம் மாசுபடும். “மனத்துக்கண் மாசிலம் ஆதல் அறம்” என்பது வள்ளுவா் கோட்பாடு பாளி மொழியில் தம்ம பதத்திலே வரும் முதற் பாடலே மனத்தூய்மை பற்றியது தான். இக்கல்லூாியின் குறிக்கோள் “ உள்ளுவதெல்லாம் உயா்வுள்ளல்” இத்தூய்மையை அத்திவாரமாகக் கொண்டது. \n\nசமயத்தின் கனிவும் சாரமும் மாணவா் வாழ்க்கையில் பதியவும், வெறியும் வேகமும் அற்று அறிவு கோணல் வழியில் சஞ்சாரம் செய்யாதிருக்கவும் கல்லூாி குறிக்கோள் வழி செய்கின்றது.\n\n“நீரளவேயாகுமாம் நீராம்பல், தான்கற்ற நூலளவேயாகுமாம் நுண்ணறிவு” என்றபடி நல்ல நூல்கள் தான் அறிவைக் கூா்மையாக்குவன. அறிவுக்குத்தக்கபடி உள்ளம் செம்மையாகும். உள்ளத்தனையது தான் மாந்தா் உயா்வு. மத, இன, மொழி வேறுபாடுகளை மாறுபாடாகக் கொள்ளாது, உலகம் தழீ இயது ஒட்பம் எனும் பண்பு. வேற்றுமையில் ஒற்றுமை மலர உள்ளம் உயர வேண்டும். “எல்லா ஐீவராசிகளையும் நட்போடு நோக்குவோனாக” என்பது யசுா்வேதசிந்தனை. இவ்வாறு முற்றிய உள்ளங்களில் காலச் சூழ்நிலையில் தூவப்பட்ட கருத்துக்கள் பல. இவையெல்லாவற்றையும் தன்னகத்தே கொண்டது தான்.\n\n“உள்ளுவதெல்லாம் உயா்வுள்ளல்” என்ற குறிக்கோள். கல்லூாி இலட்சனையில் இருக்கும் சோதி அறிவுச்சுடா் ஆகும். இச்சின்னத்தில் காணப்படும் சிவப்பு, நீலம் ஆகிய இரு நிறங்கள் மானிப்பாய் இந்துக் கல்லூரியாகிய அன்னை, தன் மகளைத் தாலாட்டிச் சீராட்டி வளர்த்து மங்கைப் பருவம் எய்தியதும் தனித்து வாழும் உரிமையும் சுகந்திரமும் அவளுக்குக் கொடுத்தாள் ஆகும். இது மானிப்பாய் இந்துக் கல்லூரிக்கும் , மானிப்பாய் மகளிர் கல்லூரிக்கும் இடையிலான பண்டு தொட்டுள்ள தொடர்பையும் நன்றி அறிதலையும் வெளிப்படுத்துகின்றன.\n\n\nSection::::மாணவர்கள்.\nகல்லூரியில் மாணவர் அனுமதியானது தரம் 1, தரம் 6, தரம் 13 (கா.பொ.த உ/த) ஆகிய வகுப்புக்களுக்கு மாத்திரமே மேற்கொள்ளப்படுகின்றது. பாடசாலையின் பௌதிக வளப்பற்றாக்குறை மற்றும் வடமாகாணக் கல்வி அமைச்சின் மாணவர் அனுமதிக் கொள்ளாமை ஆகியவற்றின் காரணமாக மட்டுப்படுத்தப்பட்ட அளவிலேயே மாணவா் அனுமதி மேற்கொள்ளப்படுகின்றது. 2016 ஆம் ஆண்டில் மாணவா்களினது மொத்த எண்ணிக்கை 1427 ஆகும்.\n\nSection::::மன்றச் செயற்பாடுகள்.\nஇக் கல்லூாி மாணவா்களின் இலைமறைகாயாக மறைந்திருக்கும் ஆற்றலை வெளிக்கொணரவும், ஆளுமை மிக்க தலைமைத்துவத்தை வளா்க்கவும் மொழி ஆற்றலை சிறப்பிக்கவும் சமூகப்பொருத்தப்பாடுடையவா்களாகவும், கலலூாியில் பல மன்றங்கள் அமைக்கப்பட்டு, மாதமொருமுறை கூட்டபடுகின்றன. அத்துடன் விழாக்கள், விசேடதினங்கள், அறிஞா்களின் சொற்பொழிவுகள், கருத்தரங்குகள், போட்டிகள் என்பனவற்றையும் நடாத்தி வருகின்றது.\n\nஇக்கல்லூரி 2016 ஆம் ஆண்டு மாணவர்கள் பல மன்றங்களைக் கொண்டுள்ளது. அவைகள் பின்வருமாறு,\n\nSection::::போட்டிகள்.\nஇக்கல்லூரியில் மாணவா்களின் பல்வேறுபட்ட திறமைகளை வெளிக்கொணரும் வகையில் பல்வேறு போட்டிகள் நடாத்தப்படுகின்றன.\n\nSection::::கல்லூரியின் ஆரம்பப்பிரிவு பாடசாலை.\nSection::::வரலாறு.\n1963 ஆம் ஆண்டில் ஆரம்பமான இக்கல்லூாி ஆரம்பபாடசாலை, உயா்தர பாடசாலை என இரு பிாிவாக அமைந்துள்ளது. 1ஆம் வகுப்புத் தொடக்கம் 3ஆம் வகுப்பு முடிய உள்ள வகுப்புக்களில் ஆண்,பெண் இருபாலாரும், 4ஆம், 5ஆம் வகுப்புக்களில் பெண்பாலாரும் கல்வி பயின்றனா்.\nகல்லூாியில் 1963 இல் 209 மாணவா்களும், 1964 இல் 225 மாணவா் வரை படிப்படியாக உயா்வடைந்தது.\n1976 ஆம் ஆண்டில் அயலில் உள்ள ஆரம்ப பாடசாலைகளின் வளா்ச்சியை பொிய கல்லூாி தடுப்பதாக கருதி அக்காலத்தில் இருந்த கல்வி நிா்வாகிகளின் சிபாா்சின் படி ஆரம்பப்பிாிவுகளில் மாணவா்களை சோ்ப்பதை நிறுத்தி படிப்படியாக 1 – 5 வரையான வகுப்புக்கள் நீக்கப்பட்டன.\n\nஅதன் பின்னர் மீண்டும் கல்லூரியில் 2002 ஆம் ஆண்டில் ஆரம்பப் பிரிவை ஆரம்பிப்பதற்காக 2000 ஆம் ஆண்டில செயற்பட முனைந்த சமயம் வடக்கு, கிழக்கு மேலதிக கல்விப் பணிப்பாளரின் அனுசரணையாலும் , சகோதரப் பாடசாலை அதிபரினாலும் ஆரம்பப்பிரிவு தரம்1, 2 ஆரம்பிக்கப்பட்ட அனுமதி வழங்கப்பட்டது. 2002 இல் 23 மாணவர்களும், 2003 இல் 58 மாணவர்களும் காணப்பட்டனர். \n\nமேலும் தரம்5 புலமைப் பரீட்சையானதுமுதன் முதலில் 2004 ஆம் ஆண்டிலேயே இப்பாடசாலையில் ஆரம்பமாகியது. 2014 ஆம் ஆண்டிலிருந்து வலிகாமம் வலயத்தில் முதலாம் நிலையில் உள்ள பெருமைக்குரிய பாடசாலையாக விளங்குகிறது. இக்கல்லூரியில் 2016 ஆம் ஆண்டில் தரம் 5 புலமைப் பரிசில் பரீட்சையைப் பொறுத்தவரை 10 மாணவர்கள் வெட்டுப்புள்ளிக்கு மேல் பெற்றுள்ளனர். அத்துடன் 70 புள்ளிகளுக்கு மேல் பெற்ற மாணவர்களின் சதவீதம் 90% ஆகக் காணப்படுகிறது.\n\nSection::::கல்லூரியில் அமைந்துள்ள முருகன் ஆலயம்.\n1976 ஆம் ஆண்டு ாி.சிறிராமநாதன் தன் தந்தையின் ஞாபகாா்த்தமாக கல்லூாியின் முகப்பில் ஒரு கோயிலைக் கட்டிக் கொடுத்து மாணவிகளின் அன்றாட வழிபாட்டிற்கு வழிவகுத்தாா். அதில் பிரதிஸ்டை செய்யப்பட்ட விக்கிரங்களும் பழைய மாணவரான “யாழ் அாிசி ஆலை” எஸ்.இராசலிங்கம் அவா்களால் அன்பளிப்பாக்கப்பட்டன.\n\nஇக்கல்லூாியில் சமய வழிபாட்டிற்கும் சமய விழாக்களுக்கும் முன்னுரிமை அளித்து வருகிறது. வருடாவருடம் முருகனின் மணவாளக் கோலம் தை மாதம் ரேவதி நட்சத்திரத்திலும், புரட்டாதியில் நவராத்திாி விழாவும், தொடா்ந்து ஐப்பசியில் கந்தசட்டியும், அதன் இறுதி நாள் திருமாங்கல்யாணமும் மிகவும் வெகுவிமாிசையாக கொண்டாடப்படுகிறது. மாதம் தோறும் கார்த்திகை உற்சவமும்,குருபூசைத்தினங்கள் ஆகும். நவாராத்திரி காலங்களில் கல்விப்புலம் சார் அறிஞர்களின் கருத்துரைகளும் வழங்கப்பட்டு வருகின்றன. வெள்ளிக்கிழமை தோறும் வகுப்புவாரியாக பூசை செய்யப்பட்டு சிவபுராணம், திருமுறை என்பன ஓதப்படுகின்றன. இவ்விழாவுக்கு சகல ஆசிாியா்களும், மாணவா்களும் ஒத்துழைப்பு வழங்கி வருகின்றனா். த.சுந்தரலிங்கம் பொறுப்பாசிாியாின் தலைமையில் முருகன் ஆலயம் புனரமைக்கப்பட்டு 1998 மே மாதம் 01 ஆம் திகதி கும்பாவிசேடம் சிறப்பாக நடாத்தப்பட்டது குறிப்பிடத்தக்கது.\n\nஎமது பாடசாலையின் முகப்பில் 2014 ஆம் ஆண்டில் அழகிய தோற்றத்துடன் காணப்படும் முருகன் ஆலயம் இரண்டு வருடங்களுக்கு முன்னா், மாணவிகள் அமா்ந்து வழிபடுவதற்குப் போதிய இடவசதி இல்லாமலும், முன்புறம் கொட்டகை வடிவிலும் அமைந்திருந்தது. முருகன் ஆலயத்தைப் பெருப்பித்து அழகுற அமைக்க வேண்டும் என்ற எண்ணம் அன்றைய அதிபா் சூாியகுமாாி ெஐயவீரசிங்கம் அவா்களின் நீண்டநாள் கனவாக இருந்து வந்தது. அதற்கான காலம் கனிந்து வர பாடசாலையின் ஆரம்பகால சிறந்த கணித பாட ஆசிாியரான சுந்தரலட்சுமி இராசலிங்கம் (1963 – 1986) அவா்கள் தமது புதல்வி சுமதி இரகுநாதனுடன் இலண்டனிலிருந்து பாடசாலைக்கு வருகை தந்தபோது பழுதடைந்த நிலையிலிருந்த முருகன் ஆலயத்தைக் கண்ணுற்றாா். அன்றைய அதிபாின் வேண்டுகோளை ஏற்று புனருத்தாரணம் செய்ய முன் வந்தாா். அதன் பின்னா் 1.7 மில்லியன் ரூபா செலவில் 2014 ஆம் ஆண்டு முருகன் ஆலயம் முன்புறமாக 10 அடி நீட்டப்பட்டு 18 அடி அகலப்படுத்தப்பட்டு நிலம் முழுவதும் மாபிள் போடப்பட்டு, அழகான முன்புற வளைவு அமைக்கப்பட்டு, வா்ணவேலைப்பாடுகள் செய்யப்பட்டன.\n\nSection::::கல்லூரிப் பண்.\nகல்லூரிக் கீதத்தில் பாடசாலையின் சிறப்புக்கள் எடுத்துக் கூறப்பட்டுள்ளன.\n\nவாழ்கவென்று வாழ்த்துவோம்\nவணங்கிச் சென்னி தாழ்த்துவோம்\n\nமானிமகளிா் கழகமென்னும் மங்கலத்து நங்கையைத்\nதேனலம்பு கமலமேவுஞ் செய்ய கலையின் தேவியை (வாழ்க)\n\nமகளிா் உள்ளத் தகழி மீது வளரும் ஞான சோதியை \nதகவினோடு கலை வளங்கள் தந்து காக்கும் அன்னையை (வாழ்க)\n\nஉள்ளக் கலையும் உண்மைக் கலையும் உாிய தொழிலின் கலைகளும்\nஅள்ளி அள்ளி வள்ளல் போல அருளுகின்ற அன்னையை (வாழ்க)\n\nதேனும் பாலும் போல நாளும் செவியில் நாவில் இனிக்குமோா்\nமானத் தமிழின் அமுதம் அள்ளி மாந்த நல்குஞ் செல்வியை (வாழ்க)\n\nஉடலினுறுதி உள்ளத் துறுதி உயிரினுறுதி யென்பரால்\nதிடமிகுந்த உடலமைந்து திகழ வைக்கு மம்மையை (வாழ்க)\n\nமும்மைப் பொருளி னுண்மை கண்டு முழுதுஞ் சொன்ன சைவமாம்\nஅம்மை எம்மைச் செம்மையாக்கும் அழகு காட்டும் அழகியை (வாழ்க)\n\nஉள்ளும் பொருள்கள் உயா்ந்தவாக உள்ளல் வேண்டுமென்ற சொற்\nகள்ளமின்றி நெஞ்சி லூறக் கல்வி தந்த நங்கையை (வாழ்க)\n\nஅழகு நன்மை உண்மை யென்னும் அவைகள் சைவ நீதியிற்\nபழகி வாழ்வு பண்பிலேறப் பரம வரமளிப்பவள் (வாழ்க)\n\nவானிற் றிங்கள் போலத் தாங்கி வாழ்வி லின்பந் தந்திடும்\nமானி மகளிா் கழக மங்கை வாழிய வாழியே (வாழ்க) \n\n--பண்டிதா் சோ. இளமுருகனார்\n\nSection::::கல்லூரிப் பண் பற்றிய ஓா் அவதானிப்பு.\nபண்டிதா் இளமுருகனாா் நவாலியூா் சோமசுந்தரப்புலவாின் மைந்தன். இக்கல்லூாி வாழ்த்துப்பாடலை யாத்துத் தந்தவா் அவரே. அவா் எண்ணத்தில் மலா்ந்த கருத்துக்கள் சிந்தனைக்குாியவை.\n\n\n“உள்ளும் பொருள்கள் உயா்ந்ததாக இருக்க வேண்டும்” என்று சொன்ன மங்கல நங்கை, வாழி ஊழி என்கிறாா் பண்டிதா் அவா்கள். புறநானூற்றுப் புலவன் ஒருவன், மன்னனை ஊழிவரை வாழி என்றது இங்கு ஒப்புநோக்குதற்குாியது. “வானிற்றிங்கள் போல” என்ற உள்பொருள் உவமையும் இங்கு நயம் பொருந்தியது.\n\n"}
{"id": "320486", "url": "https://ta.wikipedia.org/wiki?curid=320486", "title": "கே. எஸ். இராமசாமி கவுண்டர்", "text": "கே. எஸ். இராமசாமி கவுண்டர்\n\nஇராமசாமி கவுண்டர் (K. S. Ramaswamy Gounder) (பிறப்பு: 1922 - மறைவு: 4 டிசம்பர் 2004), இந்திய தேசிய காங்கிரசு கட்சியின் சார்பாக, கோபிசெட்டிப்பாளையம் மக்களவைத் தொகுதியிலிருந்து, 1957 மற்றும் 1977-ஆம் ஆண்டுகளில் இரண்டு முறை நாடாளுமன்ற மக்களவை உறுப்பினராக தேர்ந்தெடுக்கப்பட்டவர்.\n\nஇந்திராகாந்தி அமைச்சரவையில் உள்துறை, கல்வி மற்றும் சமூக நலத்துறை அமைச்சகங்களில் துணை அமைச்சராக பணியாற்றியவர்.\nமேலும் தமிழ்நாட்டிலிருந்து நாடாளுமன்ற மாநிலங்களவை உறுப்பினராக 1962 முதல் 1974 முடிய பணியாற்றியவர்.\n"}
{"id": "320487", "url": "https://ta.wikipedia.org/wiki?curid=320487", "title": "தூய சவேரியார் மேல்நிலைப் பள்ளி, பாளையங்கோட்டை", "text": "தூய சவேரியார் மேல்நிலைப் பள்ளி, பாளையங்கோட்டை\n\nதூய சவேரியார் மேல்நிலைப் பள்ளி (St. Xavier's Higher Secondary School) இந்தியாவின் தமிழ்நாட்டில் திருநெல்வேலி மாவட்டத்தின் பாளையங்கோட்டை நகரத்தில் 1880-ஆம் ஆண்டில் இயேசு சபை பாதிரிமார்களால் துவக்கப்பட்டது. \nவரலாற்று நிகழ்வுகள்: \n\n1880: புனித சவேரியார் பள்ளி தென்னகத்தின் ஆக்ஸ்போர்டு என்று அழைக்கப்படும் பாளையம்கோட்டையில் ஆரம்பிக்கப்பட்டது .\n\n1884: முதல் முதலாக உயர்நிலை பள்ளி இறுதி (மெட்ரிகுலேஷன் எக்ஸாம்) படிப்புக்கு மாணவர்கள் அனுப்பப்பட்டார்கள். \n\n1898: பள்ளிக்கு  மாவட்ட நிர்வாகம் நிரந்தர  அங்கீகாரம் வழங்கியது \n\n1899: உறைவிட பள்ளியாக விரிவாக்கம் செய்யப்பட்டது, மேலும் 1903 இல் 10 மாணவர்களை கொண்டு தங்கும் விடுதி ஆரம்பிக்கப்பட்டது. \n\n1910: உயர் நிலைப்பள்ளி (SSLC) தொடங்கப்பட்டது.\n\n1917: பள்ளிக்கான புதிய கட்டிடம் திறந்து வைக்கப்பட்டது \n\n1922: புதிதாக கட்டப்பட்ட மாணவர் விடுதி ஆரம்பமாகியது. இது தான் இன்றைய Sacred Heart Hostel \n\n1935: சாரணியர் இயக்கம் தொடங்கப்பட்டது \n\n1940களில் பள்ளியின் பத்திரிக்கை, இலக்கிய மற்றும் விவாத கழகங்கள், தேசிய மாணவர் படை, ஹிந்தி மொழி ஆகியவை அறிமுகம் செய்யப்பட்டன.\n\n1950 களில் ஏழை மாணவர்களுக்கு மதிய உணவு திட்டம், ஆசிரியர்களுக்கான கூட்டுறவு மற்றும் கடன் சங்கங்கள், பொறியியல் பிரிவு  ஆகியவை ஆரம்பிக்கப்பட்டன . \n\n1980களில் பள்ளியின் 100 வருட நிறைவை ஒட்டி நூற்றாண்டு கட்டிடம் கட்டப்பட்டது. 1982 நம் பள்ளியின் மாணவர்கள் SSLC தேர்வில் மாநில அளவில் முதல் மதிப்பெண் பெற்றார்கள். மாணவர்களுக்காக கலை வாரம் அறிமுகம் செய்யப்பட்டது. \n\n1990 களில் லயோலா ஸ்டடி சென்டர், LASAC இயக்கம், மற்றும் மாணவர்களால் நடத்தப்படும் STAAR தொண்டு அமைப்பு ஆகியவை ஏழை மற்றும் கிராமப்புற பின்தங்கிய மாணவர்களின் நலனுக்காக தொடங்கப்பட்டது. அதே ஆண்டுகளில் உயிரியல் செய்முறை  மற்றும் கணினி பயிற்சிக்கூடங்கள் தொடங்கப்பட்டன. \n\n2000 புதிய நிர்வாக வளாகம் திறக்கப்பட்டது. \n\n2011: புதிய தோட்டங்களுடன் நுழைவு வாயில்  விரிவாக்கம் செய்யப்பட்டது. \n\n"}
{"id": "320490", "url": "https://ta.wikipedia.org/wiki?curid=320490", "title": "எம். ஆர். இலக்குமிநாராயணன்", "text": "எம். ஆர். இலக்குமிநாராயணன்\n\nஎம். ஆர். இலக்குமிநாராயணன் இந்திய தேசிய காங்கிரசு கட்சியின் சார்பாக திண்டிவனம் மக்களவைத் தொகுதியிலிருந்து 1971 மற்றும் 1977 ஆகிய ஆண்டுகளில் 5வது மற்றும் 6வது இந்திய மக்களவைக்கு இரண்டு முறை தொடர்ந்து வெற்றி பெற்றவர்.\n"}
{"id": "320491", "url": "https://ta.wikipedia.org/wiki?curid=320491", "title": "கே. டி. கோசல்ராம்", "text": "கே. டி. கோசல்ராம்\n\nகே. டி. கோசல்ராம் (K. T. Kosalram) தமிழ்நாட்டின் திருச்செந்தூர் மக்களவைத் தொகுதியிலிருந்து 1977, 1980 மற்றும் 1984ஆம் ஆண்டுகளில் நடந்த இந்தியப் பொதுத் தேர்தல்களில் இந்திய தேசிய காங்கிரசு கட்சியின் சார்பாக மூன்று முறை போட்டியிட்டு வென்றவர்.\n"}
{"id": "320493", "url": "https://ta.wikipedia.org/wiki?curid=320493", "title": "பி. கண்ணன் (அரசியல்வாதி)", "text": "பி. கண்ணன் (அரசியல்வாதி)\n\nபி. கண்ணன் (P. Kannan) (1939 – 16 செப்டம்பர் 2016) தமிழ்நாட்டின் திருச்செங்கோடு மக்களவைத் தொகுதியிலிருந்து 6வது மற்றும் 8வது மக்களவைக்கு, முறையே 1977 மற்றும் 1984ஆம் ஆண்டுகளில் இந்திய நாடாளுமன்ற மக்களவைக்கு நடைபெற்ற பொதுத் தேர்தல்களில் அனைத்திந்திய அண்ணா திராவிட முன்னேற்றக் கழகம் சார்பில் போட்டியிட்டு வென்றவர். 2016-இல் தமது 77வது அகவையில் காலமானவர்.\n"}
{"id": "320501", "url": "https://ta.wikipedia.org/wiki?curid=320501", "title": "யோகபுரம் மகா வித்தியாலயம்", "text": "யோகபுரம் மகா வித்தியாலயம்\n\nயோகபுரம் மகா வித்தியாலயம் இலங்கையின் வடக்கே முல்லைத்தீவு மாவட்டத்தின் துணுக்காய் என்னும் பிரதேசத்தின் பழமையானதொரு பாடசாலை ஆகும்.\n\nSection::::வரலாறு.\nஅன்னியர் ஆட்சி எம் ஈழவள நாட்டில் புகுவதற்கு முன் இன்று அபிவிருத்தியை நோக்கி கால்பதிக்கும் வன்னிபெருநிலப்பரப்பு பொருளாதார வளம் நிறைந்த்கவும் சமயபண்பு நிறைந்த்கவும் காணப்பட்டதாக சித்திரங்கள் வாயிலாக அறிய முடிகின்றது. நாடு சுதந்திரம் அடைந்த பின்னர் அரசியல் தலைவர்கள் அபிவிருத்தி பணியில் ஈடுபட்டனர். இன, மத வேறுபாடு இன்றி கௌரவ டி.எஸ்.சேனனாயக்கா, S.W.R.D.பண்டாரநாயக்கா. திரு.வீ.குமாரசாமி, திரு.தி.முருகேசப்பிள்ளை, திரு.ம.ஸ்ரீகாந்தா ஆகியோாின் விடாமுயற்சியினால் வன்னி பெருநிலப்பரப்பின் இரண்டாவது பொிய நீர் தேக்கமான வவுனிக்குளம் மீள் திருத்தம் செய்யப்பட்டு நீர் தேக்கும் நிலையமாக்கப்பட்டது. இக்குளத்தின் பெயராலே வவுனிக்குளம் குடியேற்றத்திட்டம் ஆரம்பிக்கப்பட்டது. \n\nயாழ்ப்பாண நற்பதியில் வாழ்ந்த அறநெறி வழங்கிய யோகர் சுவாமிகளை தம் குருவாக் கொண்ட திரு.ம.ஸ்ரீகாந்தா வலது கரை பகுதிக்கு ”யோகபுரம்” எனத் திருநாமம் சூட்டினார். இடது கரைக்கு செல்லப்பா சுவாமிகளின் நினைவாக ”செல்வபுரம்” எனவும் நாமம் சூட்டப்பட்டது.\n\nயோகபுரம் பகுதியில் முதன்முதலாக 01.06.1962 இல் யோகபுரம் 1ம் பகுதி 3ம் யுனிற் அரசினர் தமிழ் கலவன் பாடசாலை என்ற பெயருடன் பாடசாலை ஆரம்பிக்கப்பட்டது. 35 மாணவர்களுடன் தலைமையாசியராக திரு. வே. இளையதம்பியும் உதவி ஆசியராக அவரது மனைவியும் பணியாற்றினார்கள். இப்பாடசாலையை அக்காலத்தில் வடமாகாண பிரதம வித்தியாதிகாாியாக இருந்த திரு.க.கனகசபாபதி அவர்கள் ஆரம்பித்து வைத்துள்ளார். சிறப்பான வளர்ச்சியினை முன்னெடுத்து வந்த காலத்தில் தலைமை ஆசியர் இடமாற்றம் பெற்றுச்செல்ல 1963ம் ஆண்டு திரு.இ.கந்தசுவாமி அவர்கள் தலைமை ஆசியராக பாடசாலையினை பொறுப்பேற்றார். கடமையை கண்ணாக கருதி கடமையாற்றிய இவரது காலத்தில் முதன் முறையாக க.பொ.த.சா/த பீட்சைக்கு மாணவர்கள் தோற்றினார்கள். இக்காலத்தில் பாடசாலையில் கலைவிழாக்கள், கூட்டுறவு தின விழா போன்ற விழாக்கள் நடைபெற்றமை பாடசாலையின் புறச்செயற்பாடுகளுக்கு வழிசமைத்தது.\nவடக்கில் இருந்து வடக்கன் மாட்டுவண்டியில் தமது பிள்ளைகளுடன் பாடசாலைக்கு வந்திருக்கும் திரு.க.பொியதம்பி தலைமையாசியர் 05.02.1966ம் ஆண்டு பாடசாலையினை பொறுப்பேற்றார். இவரது அயராத சேவையினை அன்றிலிருந்து அனைவரும் நன்கறிவர். இவரது சேவை காலத்தில் 1968ம் ஆண்டு இப்பாடசாலையானது யோகபுரம் மகாவித்தியாலயமாக தரமுயர்த்தப்பட்டது. இன் நிகழ்வானது பாடசாலையின் வரலாற்று பாதையின் சிறப்பான பதிவாகும். \n\nபாடசாலையின் வளர்ச்சியோடு தலைமையாசியர் என்ற பதவி அதிபர் என்ற நிலையில் முதல் அதிபராக திரு.A.B.சேனாதிராசா அவர்கள் 01.07.1966ம் ஆண்டு தனது கடமையினை ஏற்று சிறப்பாக கடமையாற்றினார். 21.05.1967ம் ஆண்டு இவர் இடமாற்றத்தில் செல்ல தொடர்ந்து திரு.எம்.சச்சிதானந்தம் பாடசாலையினை சிறிதுகாலம் பொறுப்பேற்று நடத்தினார். தொடர்ந்து 04.08.1967ல் பாடசாலையினை பொறுப்பேற்று சிறப்பாக வளிநடாத்தியதுடன் பாடசாலைக்கு மேலும் பல ஆசியர்களை சேர்த்து திறம்பட வளிநடாத்தியதுடன் பாடசாலையின் 10ம் ஆண்டு நிறைவு விழாவினை கொண்டாடியதுடன் பாடசாலையின் முதலாது புத்தகத்தினையும் வெளியிட்டுவைத்தமையும் குறிப்பிடத்தக்கதாகும்.\n\nபின்னர் அதிபராக இருந்த திரு.தா.சிவசம்பு இவர் அதிபராக இருந்த காலப்பகுதியில் பாடசாலையில் க.பொ.த.உ/த கலைப்பிவு ஆரம்பிக்கப்பட்மை குறிப்பிடத்தக்கது. அத்துடன் திரு.அ.மு.அருணாசலம் அதிபராக இருந்த காலத்தில் க.பொ.த.சா/த பீட்சையில் மாவட்டத்தின் முதல் நிலையினை செல்வன் வி.ஜீவகன் அவர்கள் 8ஏ சித்தியடைந்மை குறிப்பிடத்தக்கது. அத்துடன் இவரதுகாலத்தில் பாடசாலையின் 36வது ஆண்டை முன்னிட்டு ”யோகதாரகை” எனும் இரண்டாவது புத்தக வெளியீடும் நடைபெற்றது குறிப்பிடத்தக்கது.\n\nதொடர்ந்து திரு.த.யோகானந்தராசா அவர்கள் அதிபராக பாடசாலையினை நிர்வகித்த காலப்பகுதியில் நாட்டின் போர்சூழல் காரணமாக பாடசாலை இடப்பெயர்வினை முகம் கொடுத்தது. இதன்போது அதிபாின் திறமையின் நிமிர்த்தம் இப்பாடசாலை சென்ற இடம் எங்கும் தனது சேவையினை மாணவர்களுக்கு ஆற்றியவண்ணமே இருந்தமை குறிப்பிடத்தக்கது. \nதொடர்ந்து மீள்குடியேற்றம் ஆரம்பிக்கப்பட்டு முதன் முதலாக முல்லைத்தீவு மாவட்டத்தில் துணுக்காய் பிரதேசத்தில் அப்போதய ஆளுனர் G.A.சந்திரசிறி அவர்களால் வித்தியாலயம் தனது சேவையினை மாணவர்களுக்கு வளங்குவதற்காக ஆரம்பித்து வைக்கப்பட்டது. தொடர்ந்து 2012ம் ஆண்டு வர்த்தக பிவும் 2013ம் ஆண்டு கணித விஞ்ஞான பிவுகளும் ஆரம்பிக்கப்பட்டு முல்லை யோகபுரம் மகாவித்தியாலயம் வடக்கு மாகாணத்தில் தனது சேவைகளை மாணவமணிகளுக்கு ஆற்றிவருகின்றது.\n\nSection::::பாடசாலைப் பண்.\nஇராகம் - காபி. தாளம் - ஆதி உருவாக்கியவர்- திருமதி நடராசா புவனேஸ்வாி\n\nSection::::பாடசாலை முதல்வர்கள்.\n1962 முதல் பாடசாலை அதிபர்களாகப் பணியாற்றியவர்கள்:\n\n\nSection::::பாடசாலை கொடி வரலாறு.\nஎமது பாடசாலையின் கொடியானது ஆரம்பிக்கப்பட்ட காலத்தில் நீல நிறமதிர் நான்கு கரைகளிலும் வெள்ளை நிறத்தையும் கொண்ட கலங்கரை விளக்கமாக விளங்கியது.\n\n1980ம் ஆண்டு காலப்பகுதியில் திரு.த.சிவசம்பு அதிபராக இருந்த காலத்தில் பணிபிந்த ஆசியர்களின் ஆலோசனைப்படி அதிபின் தீர்மானத்திற்கேற்ப நீல நிறமும் வெள்ளை நிறமும் கொண்ட மூன்று கீற்றுக்களாக துலங்கியது.\n\nபின்னர் 1992ம் ஆண்டில் திரு.க.எழில்வேந்தன் அதிபர் காலப்பகுதியில் அபின் தீர்மானத்தின் படி ஆசியர்களின் கருத்திற்கு அமையவும் மண்ணிறத்தில் மஞ்சல் நிறச் சின்னத்தில் மகுட வாசகமும் பொறிக்கப்பட்ட கொடியாக் காணப்பட்டது.\n\nபின்னர் 1997ம் ஆண்டு பணியாற்றிய திரு.அ.மு.அருணாசலம் அதிபர் காலப்பகுதியில் அபின் தீர்மானத்தின் படி ஆசியர்களின் கருத்திற்கு அமையவும் வானம் போன்ற நீலமும் மஞ்சலும் கலந்த்கப் பாடசாலைக் கொடி அமைக்கப்பட்டது.\n\nதூய்மையான நீலவானத்தில் சூாியன் பட்டொளி வீசி உலகத்தையே பிரகாசிக்கச் செய்வது போல தூய்மையான மாணவ பிஞ்சுகளின் மனங்களில் அறிவு எனும் ஞானஒளி வீசி நற்பிரஜைகளாக வாழவேண்டும்மென்பதே எமது பாடசாலைக் கொடியின் நீல மஞசள் நிற வர்ணத்தின் கருத்தாகும். எமது கொடியின் மத்தியில் ”கலை பல கற்று நிலைபெறு வாழ்வில்” எனும் மகுட வாசகம் பொறிக்கப்பட்ட சின்னமும் காணப்படுகின்றது. இக்கொடியே இன்று எமது பாடசாலையில் பட்டொளி வீசி பறந்த வண்ணம் காணப்படுகின்றது.\n\nSection::::பாடசாலை இலட்சனை.\nஎமது பாடசாலையில் தற்போது இருக்கும் இலட்சனை 1991இல் வடிவமைக்கப்பட்டு பயன்படுத்தப்பட்டது. இச் சின்னமானது நெற்கதிர்கள் மத்தியில் தீபம், நூல், யாழ் என்பன அமைக்கப்பட்டதுடன் ”கலை பல கற்று நிலைபெற வாழ்வில்” எனும் மகுட வாசகத்தினையும் கொண்டதாய் அமைந்துள்ளது. நெற்கதிர் கற்றைகள் குறித்து நிற்பது உணவுப் பொருட்களை வழங்கும் பெருமைக்கிய பிரதேசம். விவசாய குடும்பங்களின் சிறார்கள் என்பதைக்குறிக்கிறது. மத்தியில் ஆய கலைகள் அறுபத்து நான்கினையும் வழங்கும் சரஸ்வதி தேவிக்கு பதிலாக நூல், யாழ், தீபம் பொறிக்கப்பட்டுள்ளது. இவை இசையுடன் கல்விச் செல்வத்தை பெற்று வாழ்வில் ஒளியேற்றும் தீபங்களாக உலகமெங்கும் பிரகாசித்து விளங்க வேண்டும் என்பதனையும் அதனை மெருகூட்டும் வகையில் மகுடமும் அமைந்துள்ளது.\n\nSection::::தூரநோக்கு.\n மாற்றமுறும் சமூக தேசிய சர்வதேச தேவைக்கமைவாக பெருமை மிகு பண்பாடு கொண்ட தேர்ச்சி மிகு மாணவர்களை உருவாக்கி தேசியறிதியில் முதன்மைப் பாடசாலையாக மிளிர்தல்.\n\n"}
{"id": "320503", "url": "https://ta.wikipedia.org/wiki?curid=320503", "title": "கொடிகாமம் திருநாவுக்கரசு மத்திய கல்லூரி", "text": "கொடிகாமம் திருநாவுக்கரசு மத்திய கல்லூரி\n\nதிருநாவுக்கரசு மத்திய கல்லூரி எனத் தற்போது அழைக்கப்படும் திருநாவுக்கரசு மகா வித்தியாலயம், இலங்கை வட மாகாணத்தில் யாழ்ப்பாண மாவட்டத்தில் தென்மராட்சிப் பிரிவில் கொடிகாமம் கொடிகாமத்தில் உள்ள ஓர் உயர்தரப் பாடசாலை ஆகும்.இக்கல்லூரி கொடிகாமத்தின் சந்தியில் இருந்து தெற்கே கச்சாய் வீதியில் 500 மீற்றர் தூரத்தில் அமைந்துள்ளது. \n\n1928 இல் கொடிகாமம் திருநாவுக்கரசு வித்தியாலயம் எனப் பெயர் பெற்றிருந்த இக் கல்லூரி 2013 ஆம் ஆண்டு திருநாவுக்கரசு மத்திய கல்லூரி ஆக தரமுயர்த்தப்பட்டு தரம் 6 - தரம் 12 வரையான மாணவர்களையும் கலை,வர்த்தகம்,கணிதம்,விஞ்ஞானம்,தொழிநுட்பம் ஆகிய துறைகளைக் கொண்டு ஏறக்குறைய 600 மாணவர்களையும் 41 ஆசிரியர்களையும் கொண்டு கல்வித்துறையில் வெற்றி நடைபோடுகிறது.\n\nSection::::பாடசாலைக் கீதம்.\nஇயற்றியவர்: சி.சரவணபவன்(சிற்பி)\n\nஇசையமைத்தவர்: திருமதி.க.மகாலிங்கம்\n\n\n\n\nSection::::பாடசாலைச் சின்னம்.\nஎந்த ஒரு நிறுவன அமைப்பும் தமது எண்ணங்களை வளர்ப்பதற்கும் தமது செயற்பாடுகளை உறுதிப்படுத்துவதற்கும் சின்னங்களைப் பயன்படுத்துகின்றன.இவ் வகையில் எமது பாடசாலைச் சின்னமும் மாணவர்களின் இலட்சியத்தை வரிந்து ஒன்று திரட்டப்பட்டதாக உருவாக்கப்பட்டுள்ளது.எமது பாடசாலையின் அமரர்.பொன்.கந்தையனார் அதிபராக இருந்த 1971-1976 இற்கு இடைப்பட்ட காலப்பகுதியில் திருநாவுக்கரசு நாயனாரின் திருவுருவத்தை தாங்கியதாகவே பாடசாலைச் சின்னம் அமைந்திருந்தது.பின்னர் திரு.க.பேரம்பலம் அவர்கள் அதிபராக இருந்த 1976-1987 இற்கு இடைப்பட்ட காலப்பகுதியிலேயே தற்போது உள்ள சின்னம் நடைமுறைக்கு கொண்டுவரப்பட்டது.\nஇச் சின்னத்தில் காணப்படும் கற்றாங்கு ஒழுகுக என்ற மகுட வாசகம் கற்றபடி ஒழுகுதல் வேண்டுமென்ற கல்விச் சிந்தனையை இலட்சியமாகக் கொண்டு பொறிக்கப்பட்டுள்ளது.அத்துடன் இரண்டு புறமும் அமைந்துள்ள நட்சத்திரக்குறியீடு மகுட வாசகத்தின் உயரிய சிந்தனையை வெளிக்கொணர்கிறது.உள்ளே அமைந்துள்ள மூனு்று கோடுகளும் பாடசாலையில் உள்ள மூன்று இல்லங்களையும் எடுத்தியம்புகின்றன.கல்விச் சுடர் ஏற்றுகின்ற தெய்வச் சக்தியான சரஸ்வதியின் உருவப்படம் இலட்சியத்தின் மையப்பகுதியில் பொறிக்கப்பட்டுள்ளது.ஒளி விட்டுப் பிரககசிக்கும் தீப ஒளி பாடசாலையின் இலட்சியத்தை எட்டுத்திக்கும் ஒளிபெறச் செய்யும் செந்தீயாக வளர்ந்து காணப்படுகிறது.மேலும் அதற்கு மெருகூட்டுகின்ற வகையில் இரு புறத்தையம் தொட்டால் போன்று நெல் மணிகள் நிறைந்த இரண்டு நெற்கதிர்கள் ஆராத்தி எடுப்பது போன்று அமைந்து காணப்படுவது பாடசாலையில் பெறவேண்டிய இறுதிப்பயனாகிய கல்விப்பயனை மாணவர்கள் முழுமையாக அடைய வேண்டுமென்ற கருத்தினைத் தாங்கி நிற்கின்றது.கலைத்தெய்வத்தின் செம்மையான பாதாரவிந்தங்களில் காணப்படுகின்ற அழகிய திருஏடு உலகில் பெற வேண்டிய கலைகள் அனைத்தையும் பெறகின்ற இடம் பாடசாலை என்பதை உணர்த்துகின்றது.\n\nஇவை எல்லாவற்றிற்கும் மகுடம் வைத்தாற் போன்று தெய்வச் சக்தியான சரஸ்வதியையும் ஏனைய விடயங்களையும் உள்ளடக்கி வெளியே வரையப்பட்டுள்ள விளிம்பானது பாடசாலைக்கு அணித்தாக அயற்சமூகத்தை பாடசாலையுடன் இணைத்து பிரிக்க முடியாதவாறு பின்னிப்பிணைந்து இருப்பதை எடுத்தியம்புகின்றது.\n\nSection::::பாடசாலைக் கொடி.\nபாடசாலைக் கொடி மாணவர்கள் பெற வேண்டிய நற்பெறுபேற்றின் சின்னமாக விளங்குகின்றது.பாடசாலையின் புதிய வளர்ச்சிப்படியில் மைற்கல்லாக பாடசாலைக்குரிய கொடியினை தேர்வு செய்தமை குறிப்பிடத்தக்கது.குறிப்பாக 1971-1976 இற்கு இடைப்பட்ட காலப்பகுதியில் முழுமையாக ஒழுங்கமைக்கப்பட்ட பாடசாலைக் கொடி உருவாக்கப்பட்டது.இக் கொடியில் சிவப்பு,நீலம்,பச்சை ஆகிய மூன்று நிறங்கள் சம அளவில் வகுக்கப்பட்டு அமைக்கப்பட்டுள்ளது.இக் கல்லூரிக் கொடியைப் பிரதி பலித்துக் காட்டுகின்ற ஒவ்வொரு வர்ணமும் ஆழமான பொருளினை வெளிக் கொணர்வதாக அமைகின்றது.\n\nபிரகாசிக்கின்ற சிவப்பு நிறமானது மாணவர்கள் அடைய வேண்டிய இறுதி இலட்சியத்தின் உறுதிப்பாட்டை தூபமிடுவதாக அமைகின்றது.மனிதன் கல்வியறிவைப் பெற்று முழுமை அடைவது என்பது இலகுவாக அமைகின்ற காரியமல்ல மிகுந்த உறுதிப்பாடும் பற்றுணர்வும் இன்றியமையாத ஒன்றாகும்.\n\nதென்னை,மா,பலா சூழ்ந்திருக்கின்ற இயற்கை சங்கமத்தில் ஒளி வீசிக் கொண்டிருக்கின்ற இக் கல்லூருயில் பசுமை நிறைந்த பயனை இச்சமூ கம் இனிமையாகப் பெற்று மகிழ்கின்றதென்பதை பச்சை வர்ணம் நினைவூட்டிக் கொண்டிருக்கின்றது.\n\nமனித வாழ்வியலில் நீலவர்ணம் பிரித்து பார்க்க முடியகத ஒன்றாகும். எம்மைச் சூழு்ந்திருக்கின்ற பரந்தபரவையும் அதற்கு மேல் கவிந்திருக்கின்ற காற்று உலா வருகின்ற விண்வெளியும் நீலவர்ணத்தால் அழகுபடுத்தப்பட்டு இருக்கின்றது.மனிதன் உயரிய மனிதனாக மாற்றப்பட வேண்டுமானால் கடல் போல் நீர்மையும் ,விண்போல் பரந்த உள்ளமும், பின்னிப்பிணைந்து இருக்க வேண்டும்.இந்த மகோன்னதமான சிந்தனையை வெளிப்படுத்தவதாக நீலநிறம் அமைந்துள்ளது.இவ்வாறான சிறப்பம்சங்களைக் கொண்ட பாடசாலைக் கொடியை பிரதிபலிப்பதாகவே எமது இல்லங்களுக்குரிய கொடிகளும் அமைந்துள்ளது.\n\nSection::::கல்லூரியின் வளர்ச்சி.\n1925 ஆம் ஆண்டு வே.அருணாசலம் என்பவர் திருநாவுக்கரசு நாயனார் மடாலயம் ஒன்றை நிறுவினார்.இன்று இப்பாடசாலையின் நினைவுச்சின்னங்களில் ஒன்றான மடாலயமாக விளங்கிய பழைய மண்டபம் எனப்படும் கட்டிடம் 1924 ல் கட்டப்பட்டது.\n\nஇம்மடாலயத்தில் பஐனைகள் அன்னதானம் வழங்கல் போன்ற நிகழ்வுகள் நடைபெற்று வரலாயின.ஆதரவற்றோர் தங்குமிடமாகவும் இருந்தது.\n\n1928 ஆம் ஆண்டில் திருநாவுக்கரசு நாயனார் மடாலயத்தில் சைவப் பாடசாலைகளை நிர்வகிக்கும் பொறுப்புக்களுடைய ‘சைவ வித்தியாவிருத்தி சங்கம்′ இப்பாடசாலையை சைவப் பாடசாலையாக முதன்முதல் ஆரம்பித்து வைத்தது.இப்பாடசாலையின் முதல் அதிபராக ஐ.முருகேசு பணியாற்றினார்.இப்பாடசாலை திருநாவுக்கரசு வித்தியாலயம் என்ற பெயருடன் ஏறக்குறைய 200 மாணவர்கள் கொண்ட பாடசாலையாக விளங்கியது.தொடர்ந்து நுணாவிலைச் சேர்ந்த ஏ. என்.வேலுப்பிள்ளை, மறவன்புலோ வாசியான திரு.எஸ்.பொன்னையா ஆகியோர் அதிபர்களாக கடமையாற்றினார்கள்.\nதொடர்ந்து கொடிகாமத்தை பிறப்பிடமாகக் கொணட திரு.கந்தையா முருகேசு என்பவரை அதிபராக இப்பாடசாலை பெற்றுக்கொண்டது.நீணட காலம் அதிபராக பணிபுரிந்து பாடசாலைக்கு நல்லன செய்து நற்பெயர் பெற்றுக் கொண்ட அதிபர்கள் வரிசையில் இவரும் அடங்குவார்.மாணவர் தொகையைப் பொறுத்த மட்டில் சிறிய பாடசாலையாக இருந்தும் அதிக எண்ணிக்கை கொண்டதாகக் காணப்பட்டது.அத்துடன் பொருத்தமான ஒரு கேந்திர முக்கியத்துவம் வாய்ந்த வரவேற்கத் தக்க இடத்தில் அமைந்துள்ளமையும் பாடசாலையின் வளர்ச்சிக்கு காரணமாயிற்று.\n\n1968 ஆம் ஆண்டு கொடிகாமம் வாசியும் பலருக்கு நன்கு தெரிந்தவருமான இசைப்புலவர் திரு.சி.செல்லத்துரை இப்பாடசாலையின் அதிபரானார். இவர் தனது காலத்தில் பாடசாலை வளர்ச்சிக்காக பல முன்னொடித்திட்டங்களை தீட்டினார்.விளையாட்டு மைதானம் ஒன்று அமைப்பது இவரின் முன்னோடித்திட்டங்களில் ஒன்றாகும்.இருந்தும் குறுகிய காலமே கடமையாற்றியமையால் இவரின் திட்டங்கள் இவர் காலத்திலையே ஏற்றம் காணவில்லை.\n\n01.08.1971 ஆம் ஆண்டு கொடிகாமம் வாசியான திரு.பொன்.கந்தையனார் அவர்கள் அதிபராகக் கடமை ஏற்றார்.இவர் காலத்தில் இவருக்கு உறுதுணையாக துணையதிபராக திரு.வ.கனகலிங்கம் அவர்களும் முனைப்பான ஆசிரியராக திரு.க.இராசதுரையும் கடமையாற்றினார்கள். திரு.பொன்.கந்தையனாரது சேவைக்காலம் பாடசாலை வரலாற்றில் முக்கிய காலப்பகுதி ஆகும்.நல்லன பல புரிந்து பாடசாலையின் எழுச்சிக்கும் உயர்ச்சிக்கும் வழி பல வகுத்து பாடசாலை வரலாற்றில் தனக்கென ஒரு தனியிடம் பெற்றவர் திரு.பொன்.கந்தையனார் அவர்கள்.இக்காலத்தில் பாடசாலையின் மாணவர் தொகையை அதிகரித்து பாடசாலையை உயர்த்தும் பொருட்டு வீடு வீடாகப் பிரச்சாரம் செய்தவர் திரு.க.இராசதுரை ஆசிரியர்.இதன் பொருட்டு பிள்ளைப் பிடி வாத்தியார் எனும் பட்டப் பெயரையும் பெற்றுக் கொண்டார்.\n\nபெற்றோர்,இளைஞர்கள்,நலன்விரும்பிகள் எல்லோரது ஒத்துழைப்போடும் விளையாட்டு மைதானம் ஒன்று அமைக்கப்பட்டதும் அதிபர் திரு.பொன்.கந்தையனார் அவர்கள் காலத்தில் ஆகும்.1974 இல் க.பொ.த சாதாரணதர வகுப்புக்கள் ஆரம்பிக்கப்பட்டு கல்லூரி தரமுயர்த்தப்பட்டது.120'*20'அளவுடைய கட்டிடமொன்றுக்குத் தளமிடப்பட்டதும் இவர் காலத்தில் ஆகும்.திரு.கந்தையனார் பணிபுரிந்த காலத்தில் இருந்து பல வழிகளிலும் இப்பாடசாலை 300 மாணவருக்கு மேல் உள்ளதாக தென்மராட்சிப் பிரதேசத்திலுள்ள பல பாடசாலைகளோடு ஒப்பிடக்கூடிய அளவிற்கு உயர்ந்து விட்டது.இக் காலத்தில் திருநாவுக்கரசு நாயனார் மடாலய சபையையும்,பாடசாலையின் உயர்ச்சிக்காக இணைத்து வைத்துக் கொண்ட பெருமை இவருக்குரியது.\n\n20.10.1976 ஆம் ஆண்டு உசன்வாசியான திரு.கந்தையா பேரம்பலம் அதிபராக கடமையை ஏற்றுக் கொண்டார்.திரு.பொன்.கந்தையானார் அவர்கள் இட்ட திட்டங்கள்,கனவுகள் யாவற்றையும் நிறைவேற்றியவர் திரு.க.பேரம்பலம் அவர்களாவர்.இக் கல்லூரியைக் கட்டி வளர்த்தவர் என்று பெருமை பெற்றவர்களில் திரு.க.பேரம்பலமும் ஒருவராவார்.இவர் காலத்தில் 120’*20’ மண்டபம், 50’*25’ மேல்மாடிக் கட்டிடம், கச்சாய் வீதிக்கு கிழக்கேயுள்ள 110’*20’ மண்டபம் ஆகியனவும் கட்டப்பட்டன.\n\nதிரு.கந்தையா பேரம்பலம் காலத்தில் 1980 ம் ஆண்டு க.பொ.த உயர்தர வகுப்பு ஆரம்பிக்கப்பட்டது.இவர் காலத்தில் பெற்றோர், பழைய மாணவர்கள்,நலன் விரும்பிகள்,மடாலசபையினர் யாபேரும் ஒன்றாக கைகொடுத்துதவினர்.1982 ம் ஆண்டு திருநாவுக்கரசு வித்தியாலயம் மகா வித்தியாலயம் எனும் தரத்திற்கு உயர்த்தப்பட்டது.இதே காலப்பகுதியில் கொடிகாமம் அரசினர் வித்தியாலயம் இக் கல்லூரியுடன் இணைக்கப்பட்டது.சாவகச்சேரி தொகுதியின் பாராளுமன்ற உறுப்பினரின் முயற்சியும்,இரு பாடசாலைகளின் பெற்றோர்களின் ஒத்துழைப்பும் சேர்ந்து இரு பாடசாலைகளும் இணைக்கப்பட்டு திருநாவுக்கரசு மகா வித்தியாலயம் என்ற பெயருடன் இரண்டையும் ஒரே நிர்வாகத்தின் கீழ் ,ஒரே அதிபரின் கீழ் நிர்வகித்த பெருமை அதிபர் திரு.க.பேரம்பலம் அவர்களுக்குரியது.1987 ம் ஆண்டு சில பெற்றோரின் விருப்பத்திற்கிணங்க இரு பாடசாலைகளும் தனியான நிர்வாகத்தின் கீழ் வந்தன.1982 ம் ஆண்டு மகா வித்தியாலயமாகத் தரமுயர்த்தப்பட்டதிலிருந்து தொடர்ச்சியாக மாணவர் தொகை அதிகரிப்பு,ஆசிரிய ஆளணி அதிகரிப்பு,கட்டட தளபாட அதிகரிப்பு ஏற்பட்டமை வருவது குறிப்பிடத்தக்கதாகும்.திரு.க.பேரம்பலம் அதிபருக்கு துணை அதிபராக பல வழிகளிலும் துணை புரிந்து வந்தவர் திரு.ந.வல்லிபுரம் அவர்களாவார்.\n\n1983 ஆம் ஆண்டில் இது மகா வித்தியாலயமாகத் தரமுயர்த்தப்பட்டது.\n\nபோர்ச் சூழலினால் 1987, 1996, 2000 ஆம் ஆண்டுகளில் இப்பாடசாலையின் சொத்துகள் இழக்கப்பட்டதுடன் மாணவர் தொகையிலும் வீழ்ச்சி ஏற்பட்டது. குறிப்பாக 2006 இல் பாடசாலை இடம் பெயர்ந்தது.\n\n1987.07.01 இல் மட்டுவில் வாசியான திரு.ச.சின்னத்னம்பி அவர்கள் கொத்தணி அதிபராக கடமை ஏற்றார்.கொத்தணி மூலாதாரப் பாடசாலை என்ற வகையில் திரு.ச.சின்னத்தம்பி அவர்களின் காலத்தில் ஆற்ற வேண்டிய கடமைகள் எண்ணற்றவையாயின.இந்திய அமைதிப்படை முகாமிட்டு இருந்தமையால் கட்டடத்தளபாடங்கள் சேதமாக்கப்பட்டன.பாடசாலையை புனரமைக்கும் பணியிலும்,புத்துயிர் அளிக்கும் பணியிலும் ஈடுபட்ட பெருமகன் இவராவார்.சகல மாணவருக்கும் தளபாட வசதி பெற்றுக் கொடுத்தமை குறிப்பிடத்தக்கது.90’*25’ மேல் மாடிக்கட்டடம், 40’*20’ விஞ்ஞான அய்வு கூடம் என்பன இவர் காலத்தில் தளமிடப்பட்டன.\n\nஅதிபர்.திரு.க.பேரம்பலம் அவர்கள் காலத்தில் ஒரு முன்னோடிப் பாடசாலையாகத் திகழத் தொடங்கிய இக்கல்லூரி திரு.ச.சின்னத்தம்பி காலத்திலும் மேலும் பல்வேறு சிறப்புக்களுடன் வீறு நடை போடத்தொடங்கியது.திரு.ச.சின்னத்தம்பிக்கு துணையதிபராக முற்பகுதியில் திரு.க.வல்லிபுரம்(1980-1988)அவர்களும்,பிற்பகுதியில் இக்கல்லூரிக்கு அதிபராக விளங்கிய திரு.தம்பு.கந்தையா(1988-1992)அவர்களும் உறுதுணையாய் இருந்தனர்.பாடசாலைக்கு மேற்கில் உள்ள காணியைப் பெற வேண்டும் என்று இவர் காலத்தில் திட்டங்கள் பல தீட்டப்பட்டு ஏற்ற நடவடிக்கைகள் மேற்கொள்ளப்பட்டன.\n\nதிரு.ச.சின்னத்தம்பி அவர்கள் காலத்தில் 07.01.1991 இல் சாவகச்சேரி இந்துக் கல்லூரி அதிபராக கடமையாற்றிய இளைப்பாறிய திரு.இ.கைலைநாதன்,கச்சாய் அரசினர் வித்தியாலயத்தில் அசிரியராக கடமையாற்றி அதிபராக பதவி உயர்வு பெற்ற திரு.ஐ.சின்னையா ஆகியோர் துணை அதிபர்களாகப் பதவி ஏற்றுக் கொண்டனர்.\n\n07.09.1991 இல் அனுபவ முதிர்ச்சியும்,ஆற்றல் மிகுதியும் கொண்ட திரு.ச.சின்னத்தம்பி அவர்கள் சாவகச்சேரி கல்வி வலயத்திற்கு பதவி உயர்வு பெற்றுச் செல்ல திரு.இ.கைலைநாதன் அவர்கள் அதிபர் கடமையை ஏற்றுக்கொண்டார்.இக்காலத்தில் திரு.ஐ.சின்னையா அவர்கள் உசன் இராமநாதன் மகா வித்தியாலயத்திற்கும் பின்னர் அதிபராக எழுதுமட்டுவாழ் அரசினர் வித்தியாலயத்திற்கும் பதவி உயர்வு பெற்றுச் சென்றார்.நல்லாசிரியராக பல்லாயிரக்கணக்கான மாணவர்களை உருவாக்கிய பெருமை கொண்ட திரு.இ.கைலைநாதன் அவர்கள் அதிபராக கடமையை ஏற்றபோதிலும் அவரின் சேவை குறுகிய காலத்தில் நிறைவு பெற்று விட்டது.இக் குறுகிய காலசேவையில் கொத்தணி அங்கத்துவ பாடசாலைகள் உட்பட பல பாடசாலைகள் அவரின் நிர்வாகச் சிறப்புக்கள் பலவற்றை கற்றுக் கொண்டன.22.04.1992 திரு.இ.கைலைநாதன் அவர்கள் தென்மராட்சி கல்வி வலயத்திற்குப் பதவி உயர்வு பெற்றுச் செல்ல அவரின் துணை அதிபரான கல்லூரி மிளிர்வதற்கு அரும்பணி ஆற்றிய 22 வருடங்களாக சேவையை தனதாக்கிக் கொண்ட அதிபர் திரு.தம்பு.கந்தையா அவர்கள் அதிபராக பதவி ஏற்றுக் கொண்டார்.\n\nதிரு.தம்பு.கந்தையா அதிபர் பதவி ஏற்ற பின்பு இக்கல்லூரியின் முதன் முதல் 1992.10.06 பரிசளிப்பு விழா வெகு விமர்சையாகவும் பல அலங்காரங்களுடனும் பல மக்கள் ஒன்று கூடிய வைபவமாக காட்சி தந்துள்ளமை இக்கல்லூரிச் சமூகம் அறிந்த விடயம்.\n\nதிரு.தம்பு.கந்தையா அதிபர் பதவியை ஏற்றுக் கொண்டதன் பின் முன்னைய அதிபர்கள் விட்டுச் சென்ற பணிகளையும் அவர்களின் கனவுகளை நனவாக்கும் பணியையும் செய்ய வேண்டிய நிலமைக்குள்ளானார்.இக் காலகட்டம் போர் சூழ்நிலை என்ற வகையில் அபிவிருத்தி பணிகளைமேற்கொள்ள முடியாதிருந்த வேளையிலும் உள்ள வளங்களை பாதுகாத்தாலே போதுமென்ற நிலைக்குத் தள்ளப்பட்டார்.1992 இல் மாணவர் தொகை 700 ஆக காணப்பட்ட நிலையில் காலம் செல்லச் செல்ல மாணவர் தொகை 1000 க்கு மேற்பட்டதாக வளர்ச்சியடைந்தது. அபிவிருத்திப் பணிகள் முன்னெடுக்கப்படாத நிலையில் மாணவர் தொகை அதிகரிப்பால் வகுப்பறைப் பற்றாக்குறை,வளப்பற்றாக்குறை எனப் பல தரப்பட்ட பிரச்சனைகளுக்கு முகம் கொடுக்க வேண்டிய நிலை ஏற்பட்டது. செல்வி.தி.பெரியதம்பி அவர்கள் கல்விப்பணிப்பாளராக இருந்த போது அவர் தனது முயற்சியால் அஸ்பெஸ்டஸ் கூரைத்தகடுகளைப் பெற்றுப் பாடசாலைக்கு வழங்கினார்.இக்கல்லூரியில் அமைக்கப்பட்டு கூரையிடப்படாது இருந்த விஞ்ஞான ஆய்வு கூடத்திற்கும் 1997 இல் கூரைத்தகடுகள் வழங்கப்பட்டமையால் பெற்றோரின் உதவியுடன் கூரையிட்டு கூரைத்தகடு பொருத்தப்பட்டது.திரு.தம்பு.கந்தையா அதிபர் பதவி ஏற்ற பின்பு இக்கல்லூரியின் இரண்டாவது பரிசளிப்பு விழா 1997 இல் வெகு விமர்சையாக நிகழ்த்தப்பட்டது.\n\n1997 ஆம் ஆண்டு கல்லூரிக்கு மேற்குப் புறக்காணி திருமதி.யோகரத்தினம் விவேகவதியிடமிருந்து 14 பரப்பு கொள்வனவு செய்யப்பட்டது திரு.தம்பு.கந்தையா அதிபர் காலத்திலே ஆகும்.இதற்குரிய நிதியை பெற்றோர்,ஆசிரியர்கள்,பழைய மாணவர்கள்,கொடிகாமம் வர்த்தகர்கள்,தென்மராட்சி கிழக்கு ப.நோ.கூ.சங்கம்,கொடிகாமம் தெங்கு பனம் பொருள் சங்கம் ஆகியோர் வழங்கியுதவினர்.1998 ஆம் ஆண்டு பொது நிதியாக கிடைத்த ரூ13 1/2 இலட்சம் ரூபாவில் 120*20 அளவுள்ள வகுப்பறைக் கட்டிடம் (மக்கள் மண்டபம்2) திறந்த வெளி அரங்கு,சிற்றுண்டிச்சாலை போன்றவை நிர்மாணிக்கப்பட்டன.\n\nஅதிபர் திரு.தம்பு.கந்தையா காலத்தில் 1999 ஆம் ஆண்டு மாகாணக் கல்வி அமைச்சினால் ஒதுக்கப்பட்ட நிதியில் செயற்பாட்டு அறை,விவசாய உபகரண அறை,விவசாய நாற்று உற்பத்திக்கான மண்டபம் என்பன அமைக்கப்பட்டன.இதே ஆண்டில் கொடிகாமம் வர்த்தகர்களால் நீர்த்தாங்கி அமைக்கப்பட்டு நீர் விநியோகத்திற்கான ஒழுங்குகளும் செய்யப்பட்டன.\n\n2000 ஆம் ஆண்டு கல்லூரி இடம்பெயர்ந்து நெல்லியடியில் கிறிஸ்ரல் கல்வி நிலையம், College of commerce கல்வி நிலையம் போன்றவற்றில் இயங்கியது.மீண்டும் 2002 ஆம் ஆண்டு சொந்த இடத்தில் இயங்கத் தொடங்கியது.இக்காலத்தில் மேலும் வகுப்பறைப் பற்றாக்குறை ஏற்பட்டமையால் இடம் பெயர்ந்த பாடசாலைக்காக நெல்லியடி மத்திய மகா வித்தியாலயத்தில் யுனிசெவ்வால் இடப்பட்ட தற்காலிக வகுப்பறை அவ்வித்தியாலய அதிபரின் அனுமதியுடன்கொண்டு வரப்பட்டது.இது 70*18 அளவுடையதாகும்.மேலும் சாவகச்சேரி இந்துக்கல்லூரி இடம்பெயர்ந்து பயன்படுத்திய தற்காலிக மண்டபம் 100*18 க்குரிய தூண்களும்,மரங்களும் அப்பாடசாலையில் இருந்து பெற்றுக்கொள்ளப்பட்டன.மேலும் சாவகச்சேரி மின்சாரசபையால் வழங்கப்பட்ட வளங்களையும் பெற்று பெற்றோரின் நிதியுதவியுடன் 120*40 கொண்ட தற்காலிக பிரார்த்தனை மண்டபம் நிர்மாணிக்கப்பட்டது.இதற்குரிய கூரைத்தகடு இந்து கலாச்சார அமைச்சர் அமரர்.உயர்திரு.தி.மகேஸ்வரன் அவர்களின் நிதியுதவியால் பெறப்பட்டது திரு.தம்பு.கந்தையா அதிபர் காலத்திலே ஆகும்.திரு.தம்பு.கந்தையா அதிபர் காலத்தில் 2003 ஆம் ஆண்டு இக்கல்லூரியின் 75 ஆவது நிறைவாண்டாகிய பவளவழா கல்லூரிச் சமூகத்தின் ஒத்துழைப்புடன் பவளவிழா மலர் வெளியிடப்பட்டு சிறப்பாக கொண்டாடப்பட்டது. \n\n1990 இல் அத்திவாரம் இடப்பட்ட 90*25 அளவுள்ள மேல்மாடிக்கட்டிடத்தின் கீழ் மாடி G.T.Z நிறுவனம் நிதியும்,சீமெந்தும் வழங்க பெற்றோரின் உதவியுடன் பூர்த்தி செய்யப்பட்டது.2004 ஆம் ஆண்டில் இதே கட்டிடத்தில் மாகாணக்கல்வி அமைச்சின் உதவியுடன் கணினிக்கூடம் நிர்மானிக்கப்பட்டது.இக்கணினிக்கூடத்திற்கு மத்திய கல்வி அமைச்சினால் 12 கணினிகள் வழங்கப்பட்டன.அத்துடன் கனடா வாழ் நலன் விரும்பிகளிடமிருந்து நன்கொடையாகப் பெற்று கனடாவிலுள்ள திரு.வே.துரைசிங்கம் அவர்களால் 08 கணினிகளும்,லண்டனில் உள்ள பழைய மாணவன் திரு.சு.சபேசன் அவர்களால் 06 கணினிகளும்,கனடாவிலுள்ள திரு.த.கோபாலகிருஷ்ணன் எனும் பழைய மாணவனால் ஒரு கணினியும் வழங்கப்பட்டு மொத்தமாக 27 கணினிகள் கணினிக்கூடத்திலிருந்தன.\n\nகல்லூரி வைபவங்கள் சிறப்புற திகழ வேண்டும் என்ற எமது ஆவலைப் பூர்த்தி செய்யும் வகையில் அதிபர் கோரிக்கையை ஏற்று மறைந்த இந்து கலாச்சார அமைச்சர் திரு.தி.மகேஸ்வரன் அவர்களால் மேலைத்தேய வாத்தியக்கருவிகள் வழங்கப்பட்டன.ஒலி,ஒளிக்கூடம் (Audio vedio Room) ஒன்றுக்கான அனைத்து உபகரணங்களையும் மறைந்த பாராளுமன்ற உறுப்பினர் திரு.ந.ரவிராஜ் அவர்கள் வழங்கி உதவியதன் மூலம் மாணவர்களின் கற்றல் செயற்பாடுகள் இனிதே இடம்பெற்றன.இவ்வாறு பல உதவிகளைப் பெற்று கல்லூரி வளர்ச்சிக்கு திரு.தம்பு.கந்தையா அதிபர் உறுதுணை புரிந்தார்.\n\n2005 இல் இக் கல்லுரியின் பழைய மாணவர் திரு.இ.இரத்தினலிங்கமும் அவரின் இரு சகோதரர்களும் இணைந்து போட்டோ பிரதி இயந்திரம் ஒன்றினை அன்பளிப்புச் செய்தனர்.திரு.கந்தையா மகேந்திரராசா அவர்களால் ஒலிவாங்கிகளும்,ஒலிபெருக்கிப் பெட்டிகளும் அன்பளிப்புச் செய்யப்பட்டன.திரு.ந.இராசகணேசன் அவர்களால் பெறுமதி வாய்ந்த பித்தளைப் பூச்சாடி இரண்டு வழங்கப்பட்டமை திரு.தம்பு.கந்தையா அதிபர் காலத்திலே ஆகும்.\n\nமேலும் S.D.C நிறுவனம் 110*25 மேல்மாடிக் கட்டிடத்தையும்,80*25 கொண்ட வகுப்பறைக்கட்டிடத்தையும் அமைத்துக் கொடுத்தது.2005 ஆம் ஆண்டு கீழ் மாடி மட்டும் பூர்த்தியான நிலையிலிருந்த 90*25 அளவுள்ள மேல்மாடியில் 40*25 பகுதி வரை மாகாணக்கல்வி அமைச்சினால் கூரை மட்டும் அமைக்கப்பட்டுள்ளது.மீதி 50*25 பகுதி இன்னமும்(2005)பூர்த்தி செய்யப்படாத நிலையிலுள்ளது.இக்கட்டிட வேலை 18 வருடங்களுக்கு முன் ஆரம்பிக்கப்பட்டு விட்டது என்பது வருத்தத்திற்குரிய உண்மையாகும்.\n\n2005 ஆம் ஆண்டு கல்விப்பணிப்பாளர் திருமதி.அ.வேதநாயகத்தின் முயற்சியால் மைதானத்தில் நீர் தேங்குவதை தடுக்க சிறுவர் பாதுகாப்பு நிதிய நிதி மூலம் 400 லோட் மண் நிரப்பி உதவியமையால் நீர் தேங்காது தடுக்கப்பட்டது.\n\n1997 ஆம் ஆண்டிலிருந்து இக்கல்லூரியின் வளர்ச்சிப்போக்கு பல்வேறு துறைகளிலும் தீவிரம் அடைந்தது.பௌதீக வள அபிவிருத்தி,கல்வி விருத்தி, இணைபாடவிதான செயற்பாடுகள் விருத்தி என ஏற்பட்டன. இக்காலகட்டத்தில் வலயக்கல்வி அலுவலகத்தில்கல்விப்பணிப்பாளராக கடமையாற்றிய திரு.வ.செல்வராசா,திருமதி.றெ.இருதயநாதன்,திருமதி.அ.வேதநாயகம் ஆகியோர் கல்லூரியின் தேவைகளை உணர்ந்து ஏற்ற அபிவிருத்திகளை மேற்கொண்டமை குறிப்பிடத்தக்கது.கல்விப்பணிப்பாளராக கடமை புரிந்த திரு.கு.பிறேமகாந்தன் அவர்கள் இக்கல்லூரியின் நீண்ட கால வரலாற்றினை தெரிந்து கொண்டவர் என்பதால் இக்கல்லூரியின் வளர்ச்சியில் இடையறாத அக்கறையுடன் செயற்பட்டவர் என்பதும் குறிப்பிடத்தக்கது.\n\nபல்வேறு பணிகளை முன்னெடுப்பதற்கு கல்லூரி அபிவிருத்திச் சபையினரும்,பழைய மாணவர்களும்,கொடிகாமம் வர்த்தகர்களும்,முன்னின்று உழைப்பதைக் காணலாம்.திரு.தம்பு.கந்தையா அதிபர் காலத்தில் பிரதி அதிபர்களாக கடமையாற்றிய திரு.க.அம்பிகைபாகன்,திரு.சி.குலசேகரம்,திருமதி.செ.ஜெகநாதன் ஆகியோர் விசுவாசமாகவும்,உறுதுணையாகவும் செயற்பட்டமை குறிப்பிடத்தக்கது.பகுதித் தலைவர்களாக திரு.வை.மனோகரன்,திரு.வி.இராசநாயகம் ஆகியோர் கடமை புரிந்தனர்.எக்கஷ்டம் வரினும் திரு.தம்பு.கந்தையா அதிபருடன் தாமும் அதில் பங்காளிகள் ஆகவும் இயங்கி நிர்வாகத்தைச் சிறப்புற நடாத்தியமை பாராட்டுக்குரியதாகும்.\n\nதிரு.தம்பு.கந்தையா அதிபர் ஓய்வு பெற்ற போது கல்லூரி மாணவர்கள்,ஆசிரியர்கள்,பழைய மாணவர்கள்,கல்லூரிச் சமூகம் அனைவராலும் அவரின் மணிவிழா 20.07.2008 இல் நிகழ்த்தப்பட்டது.அவரின் இல்லத்திலிருந்து மேலைத்தேய இசைக்கருவி,மேள தாள ஒலிகளுடன் திரு.திருமதி.கந்தையா அதிபர் கல்லூரிக்கு அழைத்துவரப்பட்டு அனைவராளும் கௌரவிக்கப்பட்டு கலசம் எனும் மணிவழா மலரும் வெளியிடப்பட்டது.அதன் பின் 25.07.2008 மாணவர்களின் வேண்டுகோளுக்கிணங்க திரு.திருமதி.கந்தையா அவர்கள் கல்லூரிக்கு வரவழைக்கப்பட்டு மீண்டும் அவருக்கு மாலையிட்டு பொன்னாடை போர்த்தி பல மாணவர்களால் கௌரவிக்கப்பட்டமை சிறப்பம்சமாகும்.\n\nதிரு.கந்தையா அதிபர் 1986.07.07 ஆண்டில் இருந்து ஆசிரியராய்,பிரதி அதிபராய்,அதிபராய் 22 வருட காலம் சேவை ஆற்றியதனால் தான் கல்லூரியின் கற்றல் செயற்பாடுகளுக்கு வேண்டிய அனைத்து வழங்களும் அவரின் அரிய முயற்சியால் பெறப்பட்டது.எதிர்காலத்தில் மத்திய கல்லூரியாக தலைநிமிர்ந்து தென்மராட்சி கல்வி வலயத்தில் அனைவரும் மதிக்கத்தக்க சிறந்த கல்லூரியாக திகழ வேண்டும் என்ற கனவு இன்று(2013) நனவாக்கப்பட்டது. \n\nதிரு.திருமதி.கந்தையா அவர்கள் காலத்தின் கட்டளையின் பேரில் 20.07.2008 இல் ஓய்வு பெற இக்கல்லூரியின் புதிய அதிபராக 03.11.2008 இல் திரு.வல்லிபுரம் நடராசா அவர்கள் கடமையை ஏற்றுக்கொண்டார்.திரு.வ.நடராசா அதிபர் காலத்தில் 2009 ஆம் ஆண்டு “திருஞானம்” என்னும் செய்திமடல் மாதாந்தம் வெளியிடப்பட்டது. இது இக்கல்லூரியின் மாணவர்களின் சாதனைகளையும் திறன்களையும் வெளிப்படுத்தும் வகையில் பாடசாலை நிகழ்வுகள் சம்பந்தமான முக்கிய தகவல்களையும் வெளிப்படுத்துகின்றன.2009 ஆம் ஆண்டு கல்லூரியின் அருணாசலம் அரங்கு புனரமைக்கப்பட்டமை,கல்லூரியின் கிழக்கே முகவாசல் மதில் புனரமைப்பு பணிகள் திரு.வ.நடராசா அதிபர் காலத்தில் ஆகும்.2003 ஆம் ஆண்டு இடம்பெற்ற பரிசில் நாளைக் கடந்து ஆறு வருடங்களின் பின்னர் 19.09.2009 இல் பரிசில் விழா அனைவரும் விரும்பக்கூடிய வகையில் நடைபெற்றது.\n\nதிரு.வ.நடராசா அதிபர் காலத்தில் முன்னாள் அதிபர் திரு.த.கந்தையா ,யாழ் பல்கலைக்கழக சிரேஸ்ட பதிவாளர் திரு. ந. இராசவிசாகன் ஆகியோரின் அணுசரணையுடன் ஆரம்பிக்கப்பட்ட ”கந்தையா புலமைப்பரிசில் நிதியம்” மாணவரை ஊக்குவிக்கும் ஆர்வத்தை வெளிப்படுத்துகிறது கல்லூரியின் சிறப்பாகும். இக்கல்லூரியின் வளாகத்தை அழகூட்டும் வகையில் திரு.வ.நடராசா அதிபர் காலத்தில் சரஸ்வதி சிலையுடன் கூடிய தடாகம் ஒன்று அமைக்கப்பட்டது. இப் பணியில் கல்லூரியின் பழைய மாணவன் திரு.து.குமரநாதன் அவர்கள் சரஸ்வதி சிலையை இலவசமாக வடிவமைத்து கொடுத்துள்ளமை பாராட்டுக்குரியது.\n\nதிரு.வ.நடராசா அதிபர் காலப்பகுதியில் JRS நிறுவனத்தினர் 25 மாணவர்களுக்கு மாதாந்தம் குறிப்பிட்ட தொகையினை கல்வி ஊக்குவிப்பு பணமாக வழங்கியமை குறிப்பிடத்தக்கது.இவ்வுதவி வறிய மாணவர்களின் கல்வி விருத்திக்கு பேருதவியாக இருந்தது.ஜேர்மனியில் இருந்து முன்னால் ஆசிரியை திருமதி.செல்வச்சிவநாயகி க.பொ.த சாதாரணதரத்தில் கணித பாடத்தில் உயர்சித்தி பெற்ற ஐவருக்கு ஆண்டு தோறும் நேரடியாக ரொக்கப்பரிசினை வழங்கி வருகின்றார்.மேலும் திரு.வ.நடராசா அதிபர் காலத்தில் இலண்டனில் வசிக்கும் பழைய மாணவன் பொறியியலாளர் திரு.சு.சபேசன் அவர்கள் பல்கலைக்கழக அனுமதி பெற்ற மாணவர்களுக்கு வருடாந்தம் பரிசில்கள் வழங்கும் நோக்குடன் நிதியுதவி வழங்கி வருகின்றார்.அத்துடன் முன்னாள் இக்கல்லூரி ஆசிரியர் அமரர்.சு.க.இராசதுரையின் ஞாபகார்த்தமாக அவரது துணைவியார் வருடந்தோறும் க.பொ.த. சாதாரண தரத்தில் உயர் பெறுபேறு பெற்ற இருவருக்கு பணப்பரிசினை வழங்கி வருகின்றார்.\n\nமற்றும் திரு.வ.நடராசா அதிபர் காலத்தில் புலோலி மேற்கைச் சேர்ந்த அமரர்.மு.கதிர்காமத்தம்பி அவர்கள் ஆங்கில அறிவை விருத்தி செய்வதற்கு வழங்கிய ஊக்குவிப்பு நிதி வங்கி மூலம் கிடைத்தமை சிறப்புக்குரியதாகும்.\n\nSection::::கல்லூரியின் பழைய மாணவர்கள்.\nதிரு.க.பேரம்பலம் அதிபர் காலத்தில் 1985 இல் ஆரம்பித்து வைக்கப்பட்ட பழைய மாணவர் சங்கம் ஏறக்குறைய இரு தசாப்தங்களாக கல்லூரி வளர்ச்சியில் அரும்பணியாற்றி வருவது குறிப்பிடத்தக்கதாகும்.இச் சங்கத்தின் 1993 அதிபர்.திரு.தம்பு.கந்தையா காலப்பகுதியில் கல்லூரி மைதானத்தை புனரமைத்துக் கொடுத்தமை,பாடசாலைக் காணிக் கொள்வனவிற்குநாடக விழா மூலம் ஒரு பகுதி நிதியை சேகரித்துக் கொடுத்தமை,பாடசாலை புனர்நிர்மான வேலைகளில் பங்காளராக செயற்பட்டமை போன்றவற்றைக் குறிப்பிடலாம்.\n\nதிரு.வ.நடராசா காலத்தில் கல்லூரியின் வளர்ச்சியில் பழைய மாணவர்கள் காட்டி வரும் அக்கறை பாராட்டுக்குரியது.பெற்றோர்,நலன்விரும்பிகளை ஒன்றிணைந்து கல்லூரியின் அபிவிருத்தி நோக்கிய செயற்பாடுகளை முன்னெடுத்து வந்தார்.சங்கத்தின் முன்னால் செயலாளராக திரு.யோ.லிங்கேஸ்வரன் அவர்கள் செயலாற்றி வந்தார்.இவரின் முயற்சியால் சாவகச்சேரி இந்துக் கல்லூரியின் பழைய மாணவர் சங்கத்தின் நோர்வே கிளையினரிடமிருந்து டுப்ளோ இயந்திரம் ஒன்றை அன்பளிப்பாக பெற முடிந்தது.\n\n2009ம் ஆண்டு திரு.வ.நடராசா காலத்தில் பழைய மாணவ உறுப்பினர்கள் பல்வேறு சிரமங்கள் மத்தியிலும் தாராள சிந்தை உள்ளவர்களை அணுகி நிதியுதவியும் ,பொருளுதவியும் ஈட்டி கல்லூரியின் முன் மதிலினை மெருகூட்டி அமைத்துள்ளமை பாராட்டுக்குரியதாகும்.\n\nதிரு.கு.ரவீந்திரன் அதிபர் காலத்தில் திரு.ம.சசிகரன் அவர்கள் செயலாளராக கடமை புரிந்து கொண்டிருக்கின்றார்.\n\nSection::::கல்லூரியின் அபிவிருத்திச் சங்கம்.\n1971 ஆம் ஆண்டு ஆரம்பித்து வைக்கப்பட்ட கல்லூரி அபிவிருத்திச் சங்கம் கல்லூரி வளர்ச்சியில் கூடுதலான பங்களிப்புச் செய்தமை குறிப்பிடத்தக்கதாகும்.அவ்வகையில் மக்கள் மண்டபம் 1,மக்கள் மண்டபம் 2 ஆகியவற்றை அமைத்துக் கொடுத்தமை,பாடசாலை அரங்குக்குரிய கூரைத்தகடு தவிர்ந்த ஏனைய செலவுகளை வழங்கியமை,G.T.Z உதவியுடன் அமைக்கப்பட்ட மேல்மாடிக்கட்டிடத்திற்குரிய கூலிச் செலவுகளைப் பொறுப்பேற்றுக் கொண்டமை என்பனவற்றை விசேடமாக குறிப்பிடலாம்.\n\n2009ம் ஆண்டு இக்கல்லூரியின் அபிவிருத்திச் சங்கத்தின் செயலாளராக திரு.த.ரவீந்திரன் அவர்கள் காணப்பட்டார்.இக்கல்லூரி நலன்புரி முகாமாக இயங்கிய பின்னர் ஏற்பட்ட அசாதாரண சுகாதர சூழலில் பெற்றோரின் நிதியுதவியுடன் மணல் ஏற்றிப்பறிக்கப்பட்டு நிலமை சீர் செய்யப்பட்டது.\n\nSection::::கொடிகாமம் வணிகர் மன்றம்.\nநீண்ட காலமாக கல்லூரியின் வளர்ச்சியில் கொடிகாமம் வணிகர் மன்றத்தின் பங்களிப்பு முக்கிய இடத்தை பெறுகின்றது. கல்லூரியுடைய காணிக் கொள்வனவிற்கு ஒரு பகுதி நிதியை வழங்கி உதவியமை, கல்லுாரியில் தண்ணீர்த்தாங்கி அமைத்துக் கொடுத்தமை, வருடந்தோறும் இல்ல விளையாட்டுப்போட்டிக்கு பரிசில்களை தாராளமாக மனமுவந்து வழங்கி வருதல் போன்றவற்றை கல்லூரி வளர்ச்சிக்காக மனமகிழ்வுடன் செய்து வருகின்றனர்.\n\nகொடிகாமத்தின் வணிகர் மன்றம் இக்கல்லூரியில் நடைபெறும் இல்ல மெய்வல்லுனர் போட்டி, பரிசில் நாள் வைபவங்கள் அனைத்திற்கும் அன்றிலிருந்து இன்று வரை சிறப்புற நடைபெற துணை நிற்கின்றது.\n\nSection::::புலம்பெயர் காலங்களும் ஆவணக்காப்பும்.\nதென்மராட்சியில் உள்ள பாடசாலைகள் போர்ச்சூழல்கள் ஏற்படும் போது புலம்பெயர்ந்து பாதுகாப்பான பிரதேசங்களுக்கு நகர்ந்தமை வரலாற்றுப் பதிவுகளாகும்.கொடிகாமம் திருநாவுக்கரசு மத்திய கல்லூரி ஒரு கேந்திர மையத்தில் இருப்பதால் அடிக்கடி பல்வேறு வகையான இடையூறுகளையும் எதிர்கொண்டு வந்தது.இராணுவ நடவடிக்கைகளின் போது பல தடவைகள் இராணுவ முகாமாக,காவலரன்களாக இது விளங்கியிருக்கிறது.\n\nஒரு கல்லூரிப் பரிபாலிப்பில் ஆவணக் காப்பு என்பது மிக இன்றியமையாதது.எண்பத்தைந்து ஆண்டுகளுக்கு மேலான வரலாறு கொண்ட இக்கல்லூரியில் தமக்கு வேண்டிய சான்றிதழ்கள், விடுகைப் பத்திரங்கள், பிறப்புச்சாட்சிப் பத்திரங்கள் என்பவற்றிற்காக நாடி வந்த எவருக்கும் இல்லை என்று சொல்லாமல் எந்த ஆவணத்தையும் கொடுக்கக் கூடிய அளவுக்கு திரு.தம்பு.கந்தையா அவர்கள் ஆவணங்களைப் பேணி வந்துள்ளார்.கல்லூரியினுடைய இடப்பெயர்வு, இராணுவத்தின் பிரசன்னம் போன்ற பல்வேறு நெருக்கடிகள் நிறைந்த சூழ்நிலையில் ஆவணங்கள் தொலைவதற்கும்,பழுதடைவதற்கும் சந்தர்ப்பங்கள் ஏற்பட்டன. ஆனால் அவற்றைத் தவிர்த்து கல்லூரிக்குரிய அனைத்து ஆவணங்களையும் மிக பாதுகாப்பாக வைத்திருந்தார்.\n\n2000 ஆம் ஆண்டு மே மாதம் இக் கல்லூரி வரலாற்றில் ஓர் இருண்ட காலம்.சரமாரியான எறிகணை வீச்சு,காதைக் கிழிக்கும் வெடியோசை,இந் நிலையில் உயிராபத்துக்கஞ்சி புகலிடம் தேடி பாடசாலைச் சூழலிலும்,அயற்கிராமங்களிலும் இருந்தவ்கள் மூட்டை முடிச்சுக்களுடன் கால் நடையாகவும்,வாகனங்களிலும் வடமராட்சி மற்றும் ஏனைய இடங்களை நோக்கி நகர்ந்தார்கள்.கல்லூரியோடு சம்பந்தப்பட்ட எல்லோருமே புலம்பெயர்ந்து விட்ட நிலையில் கொடிகாமத்தில் இருந்து இறுதியாக புலம்பெயர்ந்தவர் திரு.தம்பு.கந்தையா அவர்களே.தனது குடும்ப உறுப்பினர்களின் பாதுகாப்பு நகர்த்தக்கூடிய சொத்துக்களின் பாதுகாப்பு,இவை எல்லாவற்றையும் விட அக்கறையுடனும்,எச்சரிக்கையுடனும் கல்லூரியில் இருந்து எல்லா முக்கிய ஆவணங்களையும் பெயர்த்து தன்னுடன் கொண்டு வடமராட்சிக்குச் சென்றார்.அவருடைய குடும்ப உறுப்பினர்கள் தங்கி வாழ்வதற்கே வீடு வசதிகள் போதாத நிலையிலும் ஏறக்குறைய இரண்டு வருடங்களாக கல்லூரி ஆவணங்களைப் பேணி வந்தார்.\n\nஆவணப் பிரதிகளை நாடிப் பெற்றோர்,பழைய மாணவர்கள் வரும் வேளைகளிளெல்லாம் இன்முகத்தோடு வரவேற்று அவர்கள் வேண்டியதை வழங்கியதை பலர் நேரில் கண்டிருக்குரார்கள்.பாடசாலை வெவ்வேறிடங்களில் நடைபெற்ற இக்கட்டான நேரங்களில் கூட அவ்வவ்விடங்களில் வைத்தே அந்தக் காரியங்கள் நடந்து கொண்டு தானிருந்தன.\n\nதற்காலிக அமைதி,நிம்மதிப் பெருமூச்சு இவற்றுடன் பெற்றோர் வேண்டிக் கொண்டமைக்கமைய 2002 இல் பாடசாலை மீண்டும் சொந்த இடத்தில் ஆரம்பித்து விட்டது.எவ்வித சேதமுமின்றி அனைத்து ஆவணங்களும் வந்து சேர்ந்தன.தற்காலிக அமைதிக்கும்,நிம்மதிக்கும் குந்தம் விளைவக்கும் போர்ச்சூழல் மீண்டும் 2006 ஆம் ஆண்டு தோன்றியது. இரு தினங்கள் டிறிபேக் கல்லூரியிலும் தொடர்ந்து மீசாலையிலிருக்கும் புதிய கணித நிலையத்திலும் (New Maths Center), மீசாலை மாவடிப்பிள்ளையார் ஆலய மடங்களிலும் ,ஒரு தனியார் வீட்டிலும் பாடசாலை இயங்கிய போது ஒவ்வொரு நாளும் பாடசாலை ஆவணங்களை தனது வீட்டிலிருந்து புதிய கணித நிலையத்திற்கு எடுத்து வரும் காட்சி இன்னமும் சமூகம் மனதில் நினைவிலுண்டு.இவ்வாறு பல இடங்களுக்கும் உலாவி வந்த இவ் ஆவணங்கள் மீண்டும் 18.06.2007 இல் தமது சொந்த அலுமாரிகளுக்கு,பாதுகாப்பாக வந்து சேர்ந்தன.\n\nஆவணப் பாதுகாப்பினைச் சிறப்புற மேற்கொண்ட திரு.தம்பு.கந்தையா அவர்களுடைய பாரிய பணி இப்பாடசாலை வரலாற்றில் தானாகவே பதிவாகும்.\n"}
{"id": "320510", "url": "https://ta.wikipedia.org/wiki?curid=320510", "title": "இந்து தொன்மவியல் உயிரினங்களின் பட்டியல்", "text": "இந்து தொன்மவியல் உயிரினங்களின் பட்டியல்\n\nஇந்து தொன்மவியல் உயிரினங்கள் என்பவை இந்து சமயத்தில் உள்ள புராணங்கள் மற்றும் கதைகளில் கூறப்பட்டுள்ள உயிரினங்களாகும்.\n\n\n\n\n\n\n\n\n\n"}
{"id": "320511", "url": "https://ta.wikipedia.org/wiki?curid=320511", "title": "கிரில்", "text": "கிரில்\n\nகிரில் என்பது ஒர் சிறு கடல் வாழ் மீன் இனம் ஆகும். கணுக்காலி தொகுதியில் ஓடுடைய இனங்கள் என்ற உட்தொகுதியை சேர்ந்தவை கிரில்கள். பார்ப்பதற்கு இறால் போன்ற தோற்றமுடையவை. இவை உணவுச் சங்கிலி அமைப்பில் மிக முக்கியமான இடத்தைப் பெறுகின்றன. இவை ஃபைடொபிளாங்டான்களையும், ஸூபிளாங்டாங்களையும் (கடல் வாழ் நுண்ணுயிரிகள்) உணவாக கொள்கின்றன. இந்த வகை கிரில்களை பென்குவின்களும் பல பெரிய மீன்களும் விரும்பி உண்ணும்.\n\nSection::::பெயர்க் காரணம்.\n\"கிரில்\" என்ற பெயர் நோர்வே மொழிச் சொல்லான \"\" என்பதில் இருந்து வந்ததாகும். இது \"சிறிய மீன் குஞ்சு\" எனப் பொருள்படும்.\n"}
{"id": "320514", "url": "https://ta.wikipedia.org/wiki?curid=320514", "title": "கரணவாய் மூத்த விநாயகர் ஆலயம்", "text": "கரணவாய் மூத்த விநாயகர் ஆலயம்\n\nயாழ்ப்பாணம் வடமராட்சிப் பிரதேசத்திலுள்ள கரணவாய் கிராமத்தில் அமைந்துள்ள வரலாற்றுப் பிரசித்திபெற்ற ஆலயம் ஆகும். இற்றைக்கு சுமார் 110 ஆண்டுகளுக்கு முன்னர் திரு.அருணாச்சலம் அவர்கள் \"ஓலைக் கொட்டிலும் சாந்து கட்டுமாக இருந்த ஆலயத்தில் திருமெழுகிட்டு பூசையாற்றி வந்தார். எவர் மூப்பெய்திய பின் இவரது குமாரர்கள் கணபதிப்பிள்ளை , சுந்தரம் ஆகியோ ர் தமது பள்ளி பராயத்தில் காலையில் பூசை முடித்து புலோலி ஆண்கள் பாடசாலைக்கு நடந்து சென்று படித்த கதை சொல்வார்கள்..இவர்கள் காலத்தில் தான் எமது ஆலயத்தில் திருப்பணிகளை மேற்கொள்ள விநாயகப் பெருமான் திருவுளங்கொண்டார்.\n\nஅதன்படி திருப்பணிக்கு அடிக்கல் நாட்டும் வைபவத்திற்கு நம்மூர் பெரியவர் உயர்திரு.கணபதிப்பிள்ளை , பொன்னம்பலம் அவர்களின் தலைமையில் அடியார்கள் கூடி நின்றனர்.ஆகம கிரியைகள் முடிந்து அடிக்கல் நாடும் வேளை வந்ததும் பொன்னம்பலம் அவர்கள் கணபதிப்பிள்ளை ஐயா அவர்களை \"மணியம் வாரும் நீர்தான் நாளுக்கு அடிக்கல்லை வையும் நீர் தான் இன்று முதல் மணியம் ஆக இருந்து திருப்பணிகளை கவனிக்க வேண்டும்\" என்று கூறினார்.அன்று தொடக்கம் அவருக்கு \"மணிய ஐயா \" எனும் நாமம் வரலாயிற்று. அன்று தொடக்கம் அப் பெரியவர் அருள் வழி நின்று திருதொண்டடாற் றலானார் .இதனை மறுதலையாக கூறுங்கால் திருவருள் மணிய ஐயாவின் வடிவில் செயற்படத் தொடங்கிற்று எனலாம்.\nமணிய ஐயா அவர்களின் தொண்டின் மகத்துவத்தினால் சுமார் 15 ஆண்டுகளில் நான்கு மண்டபங்கள் வரை வெள்ளைக்கல் திருப்பணி வேலைகள் நிறைவுற்றது. குடமுழுக்கு விழா ஸ்ரீலஸ்ரீ வேதாரணிய க்குருக்கள் , சட்டநாத குருக்கள் ஆகியோரால் நிகழ்த்தப்பட்ட்து. அதன் பின் ஸ்ரீலஸ்ரீ கைலாசநாதக்குருக்கள் அவர்களின் சிறிய தந்தையர் நமசிவாயக்குருக்கள் அவர்கள் நித்திய பூசைக்கு வரத்தொடங்கினர். இதன்காரம் குமாராலையே நித்திய பூசைகள் நிகழ்த்தப் பெறுவது யாவரும் அறிந்ததே. \n\nஇந்நாட்களிலேயே மூலமூர்த்தி, மூஷிகம், பலீபீடம், வைரவர், மட்டும் இருந்த கோவிலில் 20ம் நூற்றாண்டின் பிற்பகுதியில் வாழ்ந்த விநாயகமூர்த்தி ஸ்தபதி அவர்களால் செதுக்கப்பட்ட எழுந்தருளி விக்கிரகமும் பிரதிஷ்டை செய்யப்பட்டது.\nஇதனை தொடர்ந்து இஸ்தம்பம்,யாகசாலை,வசந்தமண்டபம், என்பவை இஸ்தாபிக்கப்பட்டு மகோற்சவம் நிகழ்த்தப்பெறலாயிற்று.அக்காலத்தில் வெகு விமர்சையாக மேளம், சின்ன மேளம் வான வேட்டிக்கைகளுடன் திருவிழாக்கள் நடைபெற்றமைக்கு எம்மூரில் மட்டுமல்ல யாழ்ப்பாணக்குடாநாடு முழுவதிலுமுள்ள பல முதியோர்கள் இன்றும் சான்று பகர உள்ளனர்.\n\n1917ம் ஆண்டில் கோவிலின் அருகில் வாழ்ந்த புக்காத்தை என்பவரின் நேர்த்திக்கடனாக நாகதாமிரனும் 1918ம் ஆண்டளவில் மணிய ஐயாவின் மகன் கந்தையா தந்தையரின் நேர்த்திக்கடனாக சனிஸ்வரனும் இஸ்தாபிக்கப்பட்டன. சிலகாலஞ் செல்லக் கோவிலுக்கு வடமேற்றக்கவுள்ள பண்டிதரத்தறை என்னும் காணியிற் கிணறு வெட்டிய போது ஒரு பிள்ளையார் விக்கிரகம் வெளிப்படலாயிற்று அயலவர்கள் ஓடிவந்து மணிய ஐயாவிடம் கூற அவர் போய்ப் பார்த்துவிட்டு அதை கோவிலுக்கு கொண்டுவந்து உரிய கிரியைகள் செய்து மகாமாண்டத்துள் வைத்து வழியாடலாயினர். சில காலம் திருப்பணி வேலைகள் தடைப்பட்டு இருந்ததைக்கண்டு மன வேதனை கொண்ட மணிய ஐயா மூல மூர்த்தியிலும் பார்க்க சற்றுப் பெரிதான இவ் விக்கிரகம் உள்ளே இருப்பதால் தான்போலும் மூல மூர்த்தியின் அனுக்கிரக்கம் குறைந்து விட்ட்து என உணர்ந்து அந்த பிள்ளையாரை தீர்த்த கிணற்றுக்கு மேற்கே ஒரு மாடமைத்து பிரதிஸ்ட்டை செய்தனர் . அக் காலத்தில் வீதியின் நடுவே கிணறு அமைந்திருந்ததால் சுவாமி வீதி வலம் வரும் போது பலகைகளால் கிணற்றை மூடிவிட்டு அதற்கு மேலாக சுவாமி கொண்டு வருவது வழக்கமாக இருந்தது. இந் நெருக்கடியைத் தீர்ப்பதற்கு புதிய கிணறு அமைக்கப்பட்டு பழையது நிரவப்படது. இதன் பின் தூதவளையில் வாழ்ந்த பா.க.கிருஸ்ணபிள்ளை , வயிராவத்தையில் வாழ்ந்த தாமார் ஆகியோரின் கூட்டு முயற்சியில் வேல் இஸ்தாபிக்காட்டது.\n\nமணிய ஐயா அவர்கள் பொன்னாலையில் இருந்த அவரது சகலனார் சின்னக்குட்டி ஐயாவிடம் இரவலாக ஒரு சிறிய பிள்ளையார் விக்கிரகத்தை எடுத்து வந்து சதுர்த்தி உற்சவம் நடத்தி வந்தார். சில காலம் செல்ல சின்னகுட்டி ஐயா இரவலை மீளபெற்றுக்கொண்டார்.அதனால் மன வேதனையடைந்த மணிய ஐயா உடனே யாழ்ப்பாணம் சென்று 100 ரூபாய்க்கு ஒரு பிள்ளையார் விக்கிரகத்தை வாங்கிவந்து இஸ்தாபித்து சதுர்ததி உற்சவம் இடையூறுயின்றி நிகழ வழி செய்தார்.\n1945ல் ஜீர்ணோத்தாரண கும்பாவிஷேகம் நிகழ்வுற்றது. அதனை தொடர்ந்து திருவிழாக்களில் சப்பரத்தில் மூன்று சாற்றுப்படிகள் வரவேண்டும் என்பதற்காக மூர்த்திகளின் முகத்தை மாத்திரம் வைத்து சாற்றுப்படி செய்து வந்தனர் (இது அக் காலத்தில் சில ஆலயங்களில் நடைமுறையில் இருந்தது.) உற்சவ உபயகாரரின் மனக்குறையை நீக்க எண்ணிய மணிய ஐயா யாழ்ப்பாணத்தில் வண்ணார்பண்ணை சிவன் கோவிலில் ஈசான மூலையில் இருந்த விஸ்வஸ்ரீ லக்ஷ்மண ஆச்சாரியார் பரீட்ச்சார்த்தமாக செதுக்கி வைத்திருந்த வைரவர் விக்கிரகத்தை 300 ரூபாவிற்கும் பின் சுப்பிரமணியர் வள்ளி தெய்வானை விக்கிரகங்களையும் ஸ்தாபித்தார். இதன் பின் 1948ல் அந்தரித நிகழ்வை தொடர்ந்து ஒரு கும்பாவிஷேகம் நிகழ்ந்தது.\nவிநாயக வழிபாட்டின் வளர்ச்சி கி.பி. 6 ம் நூற்றாண்டளவில் புராணங்களின் செல்வாக்கினால் விரிந்து வளர்ச்சியடைந்த கணபதி உபநிடதம் ஏரம்ப உபநிடதம் கணபதியை மும்மூர்திகளுள் மேலான பிரம்மமாக காட்டின.கணபதிக்கு பல்வேறு வடிவங்களை முன்னோராகிய ரிஷிகள் காட்டினார். உ ச்சிட்ட கணபதி , மஹா கணபதி, ஊர்தத்துவ கணபதி, பிங்கள கணபதி, இலட்சுமி கணபதி என ஐந்து வடிவங்களை கொடுத்து வழிபடடனர். பார்க்கவ புராணம் சிந்தமணி விநாயகர், கஜநாத விநாயகர், விக்னவிநாயகர், மயூரேச விநாயகர், தூமகேது விநாயகர், கணேசர் , மஹோத்கட விநாயகர், உடுண்டி விநாயகர், வல்லபை விநாயகர் என ஒன்பது வடிவங்களை கொடுக்கின்றது."}
{"id": "320522", "url": "https://ta.wikipedia.org/wiki?curid=320522", "title": "வலிகாமம் கல்வி வலயம்", "text": "வலிகாமம் கல்வி வலயம்\n\nவலிகாமம் கல்வி வலயம் (Valikamam educational zone) இலங்கை கல்வி அமைச்சின் கீழ் இயங்கி வரும் ஓர் கல்வி வலயம் ஆகும். இது இலங்கையின் வட மாகாணத்தில் காணப்படும் 12 கல்வி வலயங்களில் ஒன்றாகத் திகழ்கின்றது. இக்கல்வி வலயம் தனக்கு உட்பட்ட பிரதேசத்தில் உள்ள பாடசாலைகளைப் பரிபாலித்தல், நிவகித்தல் போன்ற செயற்பாடுகளை மேற்கொண்டு வருகின்றது. மேலும் பரீட்சைகள் நடாத்துதல், ஆசிரியர், அதிபர்களை நியமித்தல் போன்ற செயற்பாடுகளையும் இக்கல்வி வலயமே மேற்கொண்டு வருகின்றது. இப்போது இக்கல்வி வலயத்தின் பணிப்பாளர் திருமதி பி. செல்வின் இறேனியஸ் ஆவார். மேலும் இதன் நிர்வாக செயற்பாடுகளை இலகுவாக்கும் பொருட்டு சங்கானை, சண்டிலிப்பாய், உடுவில், தெல்லிப்பளை என நான்கு கோட்டங்களாகப் பிரிக்கப்பட்டுள்ளது.\n"}
{"id": "320533", "url": "https://ta.wikipedia.org/wiki?curid=320533", "title": "அகமது படேல்", "text": "அகமது படேல்\n\nஅகமது படேல் (Ahmed Patel) (பிறப்பு: 21 ஆகஸ்டு 1949) இந்தியாவின் குஜராத் மாநிலத்தின் பரூச் நகரத்தைச் சார்ந்த இந்திய தேசிய காங்கிரசு கட்சித் தலைவர்களில் ஒருவர். 2001 முதல் சோனியா காந்தியின் அரசியல் ஆலோசகராக உள்ளார். 2004 மற்றும் 2009 இந்தியப் பொதுத் தேர்தல்களில் காங்கிரசு கட்சியின் வெற்றிக்காகப் பாடுபபட்டவர்.\n\nஅகமது படேல் குஜராத் மாநிலத்திலிருந்து 7 முறை இந்திய நாடாளுமன்ற உறுப்பினராகத் தேர்ந்தெடுக்கப்ப்பட்டவர். அதில் மூன்று முறை மக்களவைக்கும் நான்கு முறை மாநிலங்களவைக்கும் தேர்ந்தெடுக்கப்பட்டவர்.</ref> http://www.elections.in/political-leaders/ahmed-patel.html Ahmed Patel Biography]</ref>\n"}
{"id": "320534", "url": "https://ta.wikipedia.org/wiki?curid=320534", "title": "கே. ஏ. இராஜன்", "text": "கே. ஏ. இராஜன்\n\nகே. ஏ. இராஜன் கேரளாவின் திருச்சூர் பகுதி இந்தியப் பொதுவுடமைக் கட்சியின் அரசியல்வாதி ஆவார். திருச்சூர் மக்களவைத் தொகுதியிலிருந்து 1977 மற்றும் 1980 இந்தியப் பொதுத் தேர்தல்களில் வென்று, இரண்டு முறை இந்திய நாடாளுமன்ற மக்களவையின் உறுப்பினராகச் செயல்பட்டவர். \n"}
{"id": "320536", "url": "https://ta.wikipedia.org/wiki?curid=320536", "title": "டி. பி. இராமகிருஷ்ணன்", "text": "டி. பி. இராமகிருஷ்ணன்\n\nடி. பி. இராமகிருஷ்ணன் (T. P. Ramakrishnan) (பிறப்பு: 1949) கேரளாவின் பேராம்பிரா பகுதியின் இந்திய பொதுவுடமைக் கட்சி (மார்க்சிஸ்ட்) சேர்ந்த கேரள அரசியல்வாதி ஆவார். இவர் கேரள அரசின் கலால் துறை அமைச்சராக பணியாற்றியவர்.\n"}
{"id": "320537", "url": "https://ta.wikipedia.org/wiki?curid=320537", "title": "ரவாத்", "text": "ரவாத்\n\nரவாத் (Rawat) பாகிஸ்தான் நாட்டின் பஞ்சாப் மாகானத்தின் இராவல்பிண்டி மாவட்டத்தின் வடக்கே முர்ரீ வருவாய் வட்டத்தில் அமைந்த கிராமம் ஆகும். இக்கிராமம் வடமேற்கு எல்லைப்புற மாகாணம் மற்றும் இந்தியாவின் காஷ்மீரின் எல்லையை ஒட்டி அமைந்துள்ளது.பர்பன் எனும் சுற்றுலாத்தலம் ரவாத் கிராமத்தில் உள்ளது.\n"}
{"id": "320540", "url": "https://ta.wikipedia.org/wiki?curid=320540", "title": "ரிவாத் மக்கள்", "text": "ரிவாத் மக்கள்\n\nரிவாத் மக்கள் (Riwat) பாகிஸ்தான் பஞ்சாப் மாநிலத்தில், வடமேற்கு எல்லைப்புற மாகாணம் மற்றும் இந்தியாவின் காஷ்மீர் சந்திக்கும் மலைப்பகுதியில் அமைந்த ரவாத் எனுமிடத்தில் 19 இலட்சம் (1.9 மில்லியன்) ஆண்டுகளுக்கு முன்னர் வாழ்ந்த கீழ் பழைய கற்கால மனிதர்களை குறிப்பிடுகிறது.\n\n19 இலட்சம் ஆண்டுகளுக்கு முன்னர் ஆப்பிரிக்காவிலிருந்து குடிபெயர்ந்து பாகிஸ்தானின் ரவாத் பகுதியில் வாழ்ந்தாக கருதப்படும் ரிவாத் மக்களைப் பற்றிய குறிப்புகள், 1983-இல் தொல்லியல் அகழ்வாராய்ச்சியாளர்களால் கண்டு பிடிக்கப்பட்டது.\n\n1983. இப்பகுதியில் வாழ்ந்த ரிவாத் மக்கள் பயன்படுத்தியதாகப் கருதப்படும் படிகக் கல்லால் ஆன கைவினை பொருட்கள் கிடைத்துள்ளது. மேலும் ரிவாத் அகழ்வாராய்ச்சிப் பகுதி எண் 55-இல், 45,000 ஆண்டுகளுக்கு முன்னர் மக்கள் வாழ்ந்த பகுதி கண்டுபிடிக்கப்பட்டுள்ளது.\n\n\n"}
{"id": "320550", "url": "https://ta.wikipedia.org/wiki?curid=320550", "title": "மௌனகுரு அருளம்பல சுவாமிகள்", "text": "மௌனகுரு அருளம்பல சுவாமிகள்\n\nSection::::சுவாமிகளின் வரலாற்றுச் சரித சுருக்கம்.\nஅருளம்பல சுவாமிகள் வேலுப்பிள்ளை, இலட்சுமி அம்மாள் ஆகியோரின் புதல்வராவார். இவர் இலங்கையிலே யாழ்ப்பாணத்திலுள்ள வியாபாரிமூலை என்னும் கிராமத்தில் பிறந்தார். இவரே பாரதியாரின் ஞானகுருவான யாழ்ப்பாணத்துச் சுவாமிகள் என அழைக்கப்படுகின்றார். சுவாமிகளுடைய தாயார் வதிரி எனும் கிராமத்தைச் சேர்ந்த இலட்சுமி அம்மாள், தந்தையார் வியாபாரிமூலையைச் சேர்ந்த சின்னையா ஆவார்கள். சுவாமிக்கு பொன்னாச்சி எனும் பெயருடைய உடன் பிறந்த சகோதரியும் உண்டு. சுவாமியின் சிறுவயதிலேயே தந்தையார் காலமாகிவிட்டார். சுவாமியின் தாயார் மறுமணம் புரிந்து சின்னப்பிள்ளை, அன்னப்பிள்ளை ஆகியோர்களைப் பெற்றெடுத்தார். இவர்கள் இருவரும் சுவாமிகளது உடன்பிறவாச் சகோதரிகள் ஆவர்.\n\nசுவாமிகளின் பிறந்த தினம் இதுதான் என திட்டவட்டமாக சுட்டிக்காட்டக் கூடிய சான்றுகள் இல்லாவிடினும் வியாபாரிமூலையிலுள்ள மேலைப்புலோலி சைவப்பிரகாச வித்தியாசாலையில் கிடைக்கப்பெற்ற அக்காலத்து சேர்வுடாப்பின் படியும், சுவாமிகளது கையெழுத்துப் பிரதியின் படியும் சுவாமிகள் ஏறத்தாழ 07.05.1880ல் பிறந்ததாக கொள்ள முடிகின்றது. (தமிழ் நாட்காட்டியின் படி சித்திரை மாதம் ரேவதி நட்சத்திரத்தில் பிறந்தார்)\n\nவீட்டு சூழ்நிலை காரணமாக இளம் பருவத்திலிருந்தே பாட்டியார் காளியம்மையின் ஆதரவில் வியாபாரிமூலையிலேயே வளர்ந்தார். இவர் 23.10.1894 வரை மேலைப்புலோலி சைவப்பிரகாச வித்தியாசாலையில் கல்வி கற்றார். சதாவதானி கதிரவேற்பிள்ளை அவர்களுடன் நெருங்கிய தொடர்பு கொண்டிருந்தார்.\n\nஇளமையிலே விவசாயம் செய்த சுவாமிகள் பின்பு திரு.த.பரமுப்பிள்ளை அவர்களின் கம்பளைக் கடையில் அவருக்கு உதவியாளராக இருந்தார். பின்பு மட்டக்களப்பில் வியாபாரம் செய்து நட்மடைந்தார். திருவருள் கூடவே நிஷ்டை கற்க சிதம்பரம் சென்றவர் நாகபட்டணத்து நாகை நீலலோசனி அம்பாள் ஆலயத்தில் தங்கினார். நீலலோசனி அம்பாளின் தரிசனப்பிரகாரம் அம்பாள் முன்பாக நான்கு ஆண்டுகள் நிஷ்டையில் இருந்தார். நிஷ்டை கைகூடியதனால் சித்தரானார்.\n\nசுவாமிகள் நாகையில் “நாகப்பட்டணம் சுவாமி, நாகை மௌன சுவாமி, மௌனகுரு, யாழ்ப்பாணத்துச் சுவாமி, பூந்தோட்டத்து ஐயா” எனப்பலராலும் அழைக்கப்பட்டார். இவர் தலயாத்திரையின் பொருட்டு வேதாரணியம், அகத்தியாம் பள்ளி, மாயவரம், பாண்டிச்சேரி(புதுவை) ஆகிய இடங்களுக்குச் சென்றார். புதுவையில் தங்கினார்.\n\n1908 ஆம் ஆண்டு முதல் 1918 ஆம் ஆண்டுவரை மகாகவி சுப்பிரமணிய பாரதியார் புதுவையில் வாசஞ்செய்தார். குவளைக்கண்ணன் சுவாமிகளுடனும் நட்புப்பூண்டிருந்தார். புதுவையில் தங்கியிருந்த யாழ்ப்பாணத்துச் சுவாமிகளை குவளைக்கண்ணன் சுவாமிகள் பாரதியாரிடம் அழைத்துச் சென்றார். பாரதியார் யாழ்ப்பாணத்துச் சுவாமிகளின் மௌன நிலையில் ஈர்க்கப்பட்டார்.\n\nபாரதியார் 1918ம் ஆண்டு புதுவைவிட்டு நீங்கி மனைவியின் ஊரான கடயத்திற்குச் சென்றார். 1921ம் ஆண்டு செப்ரம்பர் 12 இல் பாரதியார் அமரத்துவம் எய்தினார். \n\n1924ம் ஆண்டு யாழ்ப்பாணத்துச் சுவாமிகள் “அருளம்பலம் சந்தேக நிவர்த்தி” எனும் தமது நூலினை புதுவை ஜெகநாதம் அச்சுக்கூடத்திலும், 1926ம் ஆண்டு “கற்புநிலை” என்ற தமது மற்றுமொரு நூலை புதுவை கலாநிதி அச்சுக்கூடத்தில் பதிப்பித்துள்ளார். மேலும் இவர் 1927ம் ஆண்டு “அருவாச தேவ ஆரம்”, “சீவதரிசி” எனும் இரு நூல்களையும் புதுவை கலாநிதி அச்சுக்கூடத்திலேயே பதிப்பித்துள்ளார். இவற்றில் இருந்து 1914 ஆம் ஆண்டிலிருந்து 1927 ஆம் ஆண்டு வரையும் யாழ்ப்பாணத்துச் சுவாமிகள் புதுவையில் இருந்தார்கள் என்பது தெளிவு. மற்றும் 1928ம் ஆண்டு சுவாமிகள் நாகை நீலலோசனி அம்மன் பேரில் “தோத்திரம்”, “ஊஞ்சல்” எனும் இரு நூல்களையும் ஜனனோபகார அச்சுக்கூடம் – நாகபட்டணத்திலும், 1929ம் ஆண்டு “கற்புநிலைச் சுருக்கம்” எனும் நூலை ஜனனோபகார அச்சுக்கூடம் – நாகபட்டணத்தில் பதிப்பித்துள்ளார்.\n\nசுவாமிகள் 1929ம் ஆண்டு நாகபட்டணத்திலிருந்து இலங்கைக்குத் திரும்பிவந்து வியாபாரிமூலையிலும், வதிரியிலும் தங்கினார். சுவாமிகள் மீண்டும் 1930ம் ஆண்டு நாகபட்டணம் சென்றார். அவரிற்கு வியாபாரிமூலையின் செல்வந்தரான வெ.க.சிவப்பிரகாசபிள்ளை அவர்கள் நாகபட்டணத்தில் காணி வாங்கி மடம் கட்டி சுவாமிகள் தங்க வசதி செய்து கொடுத்தார்.\n\nயாழ்ப்பாணத்துச் சுவாமிகள் மீண்டும் 1931ம் ஆண்டு “பழை வேற்பாட்டுடன் படிக்கை” எனும் நூலினை நாகபட்டணத்திலுள்ள ஜனனோபகார அச்சுக்கூடத்திலும், 1935ம் ஆண்டு “ஆதிபுராணம்” எனும் நூலினை கண்டியிலுள்ள காமினி அச்சுக்கூடத்திலும் பதிப்பித்துள்ளார். 1939ம் ஆண்டு யாழ்ப்பாணம் புலோலி மேற்கு திரு.பொ.சபாபதிப்பிள்ளை அவர்கள் யாழ்ப்பாணத்துச் சுவாமிகளை நாகபட்டணம் சென்று சந்தித்தார்கள். இதிலிருந்து திரு.பொ.சபாபதிப்பிள்ளை அவர்கள் யாழ்ப்பாணத்துச் சுவாமிகளின் உத்தம சிஷ்யனானார். மீண்டும் 1940ம் ஆண்டு சுவாமிகள் “ஆதி நீதி” எனும் நூலை ஜனனோபகார அச்சுக்கூடம் – நாகபட்டணத்தில் பதிப்பித்தார்.\n\n1942ம் ஆண்டு நவம்பர் மாதம் சுவாமிகள் முன்குறித்த வெ.க.சிவப்பிரகாசபிள்ளை அவர்களுடன் யாழ்ப்பாணம் வந்து அல்வாய் வடக்கு \"திருமகள் வாசம்\" எனும் அவரது இல்லத்தில் தங்கினார். 1942ம் ஆண்டு மார்கழி மாதம் 3 ஆம் திகதி அத்த நட்சத்திரத்தில் யாழ்ப்பாணத்துச் சுவாமிகள் அவரது முதல் சிஷ்யரான திரு.வெ.க.சிவப்பிரகாசபிள்ளை அவர்கள் இல்லத்தில் மகா சமாதி அடைந்தார். அவ்வாண்டிலேயே மார்கழி மாதம் 5 ஆம் திகதி வியாபாரிமூலை அருள்மிகு ஸ்ரீ பத்திரகாளி சமேத வீரபத்திரர் ஆலயத்தின் மூன்றாம் வீதியின் ஈசான மூலையில் சமாதி வைக்கப்பட்டு செப்பனிடப்பட்ட வைரக்கற்களால் திருமந்திரத்தின் படி கோவில் கட்டப்பட்டது. திரு.ச.கணபதிப்பிள்ளை ஆகிய வேற்சாமியார் 1942 இல் இருந்து நித்திய பூசைகளைப் பொறுப்பேற்று தமது இறுதிக்காலம் வரை செய்தார்கள். தொடர்ந்து நித்திய பூசைகளும், குரு பூசைகளும் நடைபெற்று வருகின்றன.\n\n1943ம் ஆண்டு நாகபட்டணம் அக்கரைகுள ரோட்டில் ஸ்ரீலஸ்ரீ மௌன சுவாமிகள் மடாலயத்தில் சித்திரபானு வருஷம் தை மீ.3உ (16.01.43) இல் நடந்தேறிய குருபூசையன்று ஸ்ரீலஸ்ரீ அருளம்பல சுவாமிகள் பேரில் ஆனந்தக்களிப்பு பாடி அளிக்கப்பட்டது.\n\n1961ம் ஆண்டு திரு.அ.ந.கந்தசாமி என்பார் ஸ்ரீலங்கா ஆகஸ்ட் இதழில் “ஞானம் வளர்த்த புதவை” எனும் கட்டுரையில் பாரதி கூறும் யாழ்ப்பாணத்துச் சுவாமிகள் யார்? என்னும் வினாவினை எழுப்பினாரே தவிர யார் என எவரையும் இனங்காணவில்லை. இதற்கு 1962ம் ஆண்டு யாழ்ப்பாணத்து சுவாமிகளது அன்பரான திரு.பொ.சபாபதிப்பிள்ளை அவர்கள் ஸ்ரீலங்கா 04.1962 இல் எழுதிய கட்டுரையில் யாழப்பாணத்து சுவாமிகளே அருளம்பல சுவாமிகள் எனக் கூறியிருந்தார்.\n\n07.05.1963 இல் இலங்கை முற்போக்கு எழுத்தாளர் சங்கம் “அருளம்பல சுவாமிகளே பாரதியாராற் போற்றப்பட்ட யாழ்ப்பாணத்துச் சுவாமி” எனக் கொண்டு எடுக்கப்பட்ட விழாவில் சமாதி ஆலயத் தருகில் பாரதியின் ஞானகுரு யாழ்ப்பாணத்துச் சுவாமிகள் நினைவாக இலங்கை முற்போக்கு எழுத்தாளர் சங்கம் நிறுவியது எனும் வாசகம் பொறித்த நடுகல் நாட்டினர். இவ் விழாவினை முன்னிட்டு அன்றைய தினகரன் பத்திரிகையில் பேராசிரியர்கள் கைலாசபதி, சிவத்தம்பி போன்றோரின் கட்டுரைகளும், யாழ்ப்பாணத்துச் சுவாமிகள் புதுவையில் வெளியிட்ட “காற்றை நிறுத்தக் காணுவன் விடையை” எனும் துண்டுப்பிரசுரமும் வெளியிடப்பட்டன. \n\n09.05.1963 இல் ஈழநாடு தனது பத்திரிகை ஆசிரியர் தலையங்கத்தில் “பாரதியாரின் ஞானகுரு யாழ்ப்பாணத்துச் சுவாமிகளே” என செய்தி வெளியிட்டிருந்தது. 15.05.1963 இல் வெளியான ஆத்ம ஜோதி மாத சஞ்சிகையின் அட்டையில் அருளம்பல சுவாமிகளின் படம் பிரசுரிக்கப்பட்டு “பாரதியின் ஞானகுருவான யாழ்ப்பாணத்துச் சுவாமிகள்” என வெளிவந்தது. ஆதன் ஆசிரியரான க.இராமச்சந்திரன் அவர்கள் அருளம்பல சுவாமிகளே யாழ்ப்பாணத்துச் சுவாமிகள் எனக் குறிப்பிட்டுள்ளார்.\n\n1979ம் ஆண்டு திரு.பொ.சபாபதிப்பிள்ளை அவர்கள் “புற்றளைக்கரசே” என்னும் அவரது நூலில் அருளம்பல சுவாமிகள் மீது பாடிய மூன்று பாடற் தொகுதிகளை வெளியிட்டுள்ளார். யாழ்ப்பாணம் மெய்கண்டார் ஆதீன முதல்வர் ஸ்ரீமத் ஞானப்பிரகாச தம்பிரான் சுவாமிகள் யாழ்ப்பாணத்துச் சுவாமிகள் ஆலயச் சூழல்களில் கவரப்பட்டு பஜனையும் வேதாந்த வகுப்புக்களும் தமது இறுதி பரியந்தம் வரை நடாத்தி வந்தார்கள்.\n1981ம் ஆண்டு திரு.சி.மு.தம்பிராசா அவர்கள் “பாரதி வர்ணித்த ஜகத்தினிலோர் உவமையில்லா யாழ்ப்பாணத்துச் சுவாமி அருளம்பல சுவாமிகளே” என 22.11.1981 இல் வீரகேசரியில் அருளம்பல சுவாமிகள் குருபூசையை முன்னிட்டு எழுதி வெளியிட்டுள்ளார். திரு.சி.நா.சொக்கநாதபிள்ளை அவர்கள் சிவஞானப்பிரகாச சபைக்கூடாக யாழ்ப்பாணம் மேலைப்புலொலி சைவப்பிரகாச வித்தியாலயத்தில் யாழ்ப்பாணத்துச் சுவாமிகளது நூற்றாண்டு விழாவினைக் கொண்டாடினார்கள்.\n\nதிரு.ஆ.சபாரத்தினம் அவர்கள் 31.01.1982 இல் தினகரன் வாரமஞ்சரியில் ‘தமிழ்க் கவிதை வரலாற்றில் பாரதிக்கு முன்னும் பின்னும்’ என்னும் கட்டுரையில் யாழ்ப்பாணத்துச் சுவாமிகள் அருளம்பல சுவாமிகளே எனக் குறிப்பிட்டிருந்தார். திரு.க.அம்பிகைபாகன் அவர்கள் 07.02.1982 இல் வீரகேசரியில் ‘பாரதி பாடிய யாழ்ப்பாணத்துச் சுவாமியே அருளம்பல சுவாமிகள்’ என யாழ்ப்பாணத்துச் சுவாமிகள் நிஷ்டையில் இருந்து எழுந்தவுடன் எடுத்த படத்துடன் வெளியிட்டிருந்தார்.\n\n1990ம் ஆண்டு இந்து கலைக்களஞ்சியத்தில் திரு.பொ.பூலோகசிங்கம் அவர்கள் பாரதி போற்றிய யாழ்ப்பாணத்துச் சுவாமிகள் வியாபாரிமூலையைச் சேர்ந்த அருளம்பல சுவாமிகளே என ஆதாரங்களுடன் நிலைநாட்டியுள்ளார்.\n\n1992ம் ஆண்டு வியாபாரிமூலையில் டாக்டர் மு.க.முருகானந்தன் அவர்கள் தலைமையில் யாழ்ப்பாணத்துச் சுவாமிகள் சபை அமைக்கப்பட்டு கலாநிதி நா.ஞானகுமாரன் (சிரேஷ்ட விரிவுரையாளர், மெய்யியற்றுறை, யாழ்ப்பாணப்பல்கலைக்கழகம்.) அவர்கள் ‘பாரதி போற்றிய யாழப்பாணத்துச் சுவாமிகள்’ வியாபாரிமூலை, அல்வாய் வடக்கு அருளம்பல சுவாமிகளே என தகுந்த ஆதாரங்களுடன் “பாரதி போற்றிய அருளம்பல சுவாமிகள்” எனும் ஆய்வு நூலினை வெளியிட்டுள்ளார்கள்.\n\n06.09.1998 இல் ஸ்ரீ இராமகிருஷ்ணமிசன் இலங்கை கிளையின் தலைவர் சுவாமி ஆத்மகணானந்தா அவர்கள் தலைமையில் ஸ்ரீ இராமகிருஷ்ணமிசன் சுவாமிகளும் யாழ்ப்பாணத்துச் சுவாமிகள் ஆலயத்திற்கு வருகைதந்தனர். \n\n2000ம் ஆண்டு யாழ்ப்பாணத்துச் சுவாமிகளான சி.வே.அருளம்பலசுவாமிகள் அருளிச்செய்த “மண் விண் வினாவிடை” எனும் நூல் பேராசிரியர் நா.ஞானக்குமாரன் அவர்களால் பதிப்பிக்கப்பட்டு யாழ்ப்பாணம் இந்து சமயப்பேரவையால் வெளியிடப்பட்டது. யாழ்ப்பாணத்துச் சுவாமிகள் சபை (அல்வாய் வடக்கு, சி.வே.அருளம்பல சுவாமிகள், வதிரி, வியாபாரிமூலை) இலங்கை இந்து சமய, இந்து கலாச்சார அலுவல்கள் திணைக்களத்தினால் 18.12.2001 HA/4/J/197 ஆம் இலக்கத்தில் பதிவு செய்யப்பட்டது.\n\nவியாபாரிமூலை யாழ்ப்பாணத்துச் சுவாமிகள் சமாதி ஆலயம் புதுப்பிக்கப்பட்டு சுவாமி அருளானந்தா அவர்கள் தலைமையில் 25.11.2004 இல் குடமுழுக்கு செய்யப்பட்டது. அன்று சுவாமி அருளானந்தா எமுதிய “யாழ்ப்பாணத்து மௌன குருவின் சரித சுருக்கம் – மீண்டும் அருள்தர வந்தேன்” என்னும் நூலும் வெளியிடப்பட்டது. திரு.பொ.சபாபதிப்பிள்ளை அவர்கள் குலத்தோன்றல்களான டாக்டர் சதானந்தன், திருவாளர்கள் சி.முத்துக்கிருஷ்ணன், சா.நவரத்தினராசா போன்றவர்கள் சமாதி ஆலயப் புனருத்தாரணப் பணிக்கு பொருளுதவி புரிந்ததோடு நித்திய பூசைகளையும் பொறுப்பேற்றுள்ளனர்.\n\n2007ம் ஆண்டு பேராசிரியர் நா.ஞானக்குமாரன் அவர்கள் “பாரதி போற்றிய யாழ்ப்பாணத்துச் சுவாமி யார்?” எனும் கட்டுரை எழுதி அதில் யாழ்ப்பாணத்துச் சுவாமிகள் சி.வே.அருளம்பல சுவாமிகளே என ஆதாரங்கள் காட்டி தொண்டமானாறு செல்வச்சந்நிதியான் ஆச்சிரம வெளியீடான 2007 ஐப்பசிஇ கார்த்திகை ஞானச்சுடர் மலரில் வெளியிட்டுள்ளார்கள்.\n\nSection::::யாழ்ப்பாணத்து சுவாமிகளின் அற்புதங்களும் சித்துக்களும்.\n1. சுவாமிகள் பொலிகண்டி கடல் நீர்ப்பரப்பில் பல்வேறு இடங்களிலும் நின்று காட்சி கொடுத்தார்கள்.\n\n2. நாகை நீலலோசனி அம்மன் ஆலய வாசலில் நிஷ்டையின் பின் 41 நாட்கள் வாயூறு தண்ணீரில் இருந்தார்கள்.\n\n3. தீயிற் காய்ச்சிய இரும்பினை இவரது பாதத்திற் சுட்டபோது சுவாமிகள் மௌனமாக இருந்தார்கள்.\n\n4. பொலிசார் சுவாமிகளை அறையில் விட்டுப் பூட்டிவைத்தனர். சிறிது நேரத்தில் அவர் அறையில் இல்லாமல் கடற்கரையோரத்தில் நிஷ்டையில் இருந்தார்கள்.\n\nசுவாமிகள் சித்தாடலை விரும்பாதவர் என்பது குறிப்பிடத்தக்கது.\n\nSection::::வரலாற்று ஆதாரங்கள்.\nபாரதியார் பாடல், பாரதி அறுபுத்தாறு எனும் பகுதியில்\n1. குருக்கள் ஸ்துதி (குள்ளச்சாமி புகழ்)\n\nஞானகுரு தேசிகனைப் போற்று கின்றேன்\n\nநாடனைத்துந் தானாவான் நலிவி லாதான்\n\nமோனகுரு திருவருளால் பிறப்பு மாறி\n\nமுற்றிலும் நாம் அமர நிலை சூழ்ந்து விட்டோம்\n\nதேன்னைய பராசக்தி திறத்தைக் காட்டிச்\n\nசித்தினியல் காட்டிமனத் தெளிவு தந்தான்\n\nவானகத்தை இவ்வுலகி லிருந்து தீண்டும்\n\nவகையுணர்த்திக் காத்தபிரான் பதங்கள் போற்றி.\n2.\n\nஅ. யாழ்ப்பாணத்துச் சுவாமியின் புகழ்\n\nகோவிந்த சாமிபுகழ் சிறிது சொன்னேன்\n\nகுவலயத்தின் விழிபோன்ற யாழ்ப்பா ணத்தான்\n\nதேவிபதம் மறவாத தீர ஞானி\n\nசிதம்பரத்து நடராஜ மூர்த்தி யாவான்\n\nபாவியரைக் கரையேற்றும் ஞானத் தோனி\n\nபரமபத வாயிலெனும் பார்வை யாளன்\n\nகாவிவளர் தடங்களிலே மீன்கள் பாயும்\n\nகழனிகள்சூழ் புதுவையிலே அவனைக் கண்டேன்.\nஆ. \n\nதங்கத்தாற் பதுமை செய்தும் இதர லிங்கம்\n\nசமைத்துமவற் றினிலீசன் தாளைப் போற்றும்\n\nதுங்கமுறு பக்தர்பலர் புவிமீ துள்ளார்\n\nதோழரே! ஏந்நாளும் எனக்குப் பார்மேல்\n\nமங்களஞ்சேர் திருவிழியால் அருளைப் பெய்யும்\n\nவானவர் கோன் யாழ்ப்பாணத் தீசன் தன்னைச்\n\nசங்கரனென் றெப்போதும் முன்னே கொண்டு\n\nசரணடைந்தால் அதுகண்டீர் சர்வ சித்தி.\n3. குவளைக்கண்ணன் புகழ்\n\nஅ.\n\nயாழ்ப்பாணத் தையனையென் னிடங்கொ ணர்ந்தான்\n\nஇணையடியை நந்திபிரான் முதுகில் வைத்துக்\n\nகாழ்ப்பான கயிலைமிசை வாழ்வான் பார்மேல்\n\nகனத்தபுகழ்க் குவளையூர்க் கண்ணன் என்பான்\n\nபார்ப்பாரக் குலத்தினிலே பிறந்தான் கண்ணன்\n\nபறையரையும் மறவரையும் நிகராகக் கொண்டான்\n\nதீர்ப்பான சுருதி வழி தன்னிற் சேர்ந்தான்\n\nசிவனடியார் இவன்மீது கருணை கொண்டார்.\n\nஆ.\n\nமகத்தான முனிவரெல்லாம் கண்ணன் தோழர்\n\nவானவரெல் லாங்கண்ணன் அடியா ராவார்\n\nமிகத்தானு முயர்ந்ததுணி வுடைய நெஞ்சின்\n\nவீரர்பிரான் கவளையூர்க் கண்ணன் என்பான்\n\nஜகத்தினிலோர் உவமையிலா யாழ்ப்பா ணத்துச்\n\nசுவாமிதனை யிவனென்றான் மனைக்கொ ணர்ந்தான்\n\nஅகத்தினிலே அவன்பாத மலரைப் பூண்டேன்\n\nஅன்றெய்ப் போதேவீ டதுவே வீடு.\nஇவ்வாறு பாரதியார் யாழ்ப்பாணத்துச் சுவாமியின் புகழ் பாடியுள்ளார்.\n\nநூலாசிரியர் - சுவாமி அருளானந்தா\n"}
{"id": "320553", "url": "https://ta.wikipedia.org/wiki?curid=320553", "title": "ஸ்ரீவைஷ்ணவம்", "text": "ஸ்ரீவைஷ்ணவம்\n\nஸ்ரீவைஷ்ணவ மரபு அல்லது ஸ்ரீவைஷ்ணவம் (\"Sri Vaishnav Sampradaya / Sri Vaishnavism\") இந்து சமயத்தின் பெரும் பிரிவுகளில் ஒன்றான வைணத்தின் ஒரு கிளையாகும். ஸ்ரீவைஷ்ண சம்பிரதாயத்தில் ஸ்ரீ எனப்படும் இலக்குமியை, திருமாலுக்கு இணையாக கருதி வழிபடுவர். பக்தர்களின் கோரிக்கைகள், இலக்குமி வழியாக திருமாலிடம் சென்றால் எளிதில் நிறைவேறும் என்பது ஸ்ரீவைஷ்ணவர்களின் நம்பிக்கை ஆகும்.\n\nமேலும் தங்களை இராமானுஜரின் சம்பந்தம் உடையவர்கள் என்பதற்கு அடையாளமாக பஞ்ச சம்ஸ்காரம் எனும் தீட்சை எடுத்துக் கொள்ளும் ஸ்ரீவைஷ்ணவர்கள் தங்கள் முன் தோள்பட்டையில் சங்கு மற்றும் சக்கர சின்னங்களை முத்திரையிட்டுக் கொண்டு, உடலில் 12 இடங்களில் திருமண் காப்பு இட்டுக் கொள்வதுடன், தங்களை அடியேன் இராமானுஜ தாசன் என்று மற்றவர்களிடம் அடையாளப்படுத்திக் கொள்வதுடன், விஷ்ணுவின் ஆயிரம் பெயர்களில் ஒன்றை சூட்டிக் கொள்வர். பெண்கள் பஞ்ச சம்ஸ்கார தீட்சையின் போது இலக்குமியின் திருப்பெயர்களில் ஒன்றை சூட்டிக் கொள்வர்.\n\nஸ்ரீவைஷ்ண சம்பிரதாயத்தில், சமசுகிருத வேத மந்திரங்கள் பாஞ்சராத்திர ஆகமங்கள் மற்றும் ஆழ்வார்கள் பாடிய பாசுரங்களை தமிழ் வேதமாக போற்றுகிறது.\n\nமேலும் இராமானுஜரின் விசிட்டாத்துவைத தத்துவத்தை ஸ்ரீவைஷ்ண மரபு கடைப்பிடிக்கிறது. இலக்குமியுடன் கூடிய திருமால் மீதான் பக்தி, இலக்குமியுடன் கூடிய திருமால் விக்கிரக ஆராதனைகள், அர்ச்சனைகள், பாகவத தருமம், சத்சங்கம், நாம ஜெபம், நாம கீர்த்தனைகள், ஹரி கதாகாலட்சேபங்கள செய்தல் ஸ்ரீவைஷ்ணவ சம்பிரதாயங்கள் ஆகும்.\n\nஸ்ரீவைஷ்ணவர்கள் பஞ்ச சம்ஸ்காரம் செய்து கொள்வது வைகுந்தப் பிராப்தி எனும் மோட்சத்திற்கு வழிவகுக்கும் என கருதுகின்றனர்.\n\nஸ்ரீவைஷ்ணவ சம்பிரதாயம் தமிழ்நாடு, ஆந்திரா மற்றும் மைசூர் பகுதிகளில் கடைப்பிடிக்கப்படுகிறது.\n\nSection::::ஸ்ரீவைஷ்ணவப் பிரிவுகள்.\nவேதாந்த தேசிகர் காலத்திற்குப் பின்னர் பெருமாள் கோயில் பூஜைகள், சுவாமி வீதி உலா மற்றும் திருவிழாக்களில், தமிழ் வேதமான நாலாயிர திவ்யப் பிரபந்தப் பாடல்களை இசைப்பது தொடர்பாக பிணக்குகள் எழுந்தன. ஆழ்வார்களின் பாடல்கள் பெருமாள் கோயில் கருவறைகளில் இசைக்கூடாது எனக் கருதியதால், ஸ்ரீவைஷ்ணவம் வடகலை, தென்கலை என இரண்டாகப் பிரிந்தது. தென் கலை பிரிவு ஸ்ரீவைஷ்ணவர்கள் தமிழ் வேதமாக கருதப்படும் நாலாயிர திவ்யப் பிரபந்தப் பாடல்களை பெருமாள் கோயில்களில் இசைக்கும் வழக்கம் கொண்டவர்கள்.\n\n\n\n"}
{"id": "320559", "url": "https://ta.wikipedia.org/wiki?curid=320559", "title": "தமிழ் தொலைக்காட்சி தொடர்கள்", "text": "தமிழ் தொலைக்காட்சி தொடர்கள்\n\nதமிழ் தொலைக்காட்சி தொடர்கள் அல்லது தமிழ் நாடகங்கள் இது இந்தியாவில் தமிழ்நாட்டில் அதிகளவு தயாரிக்கப்பட்டு இந்தியா, இலங்கை, சிங்கப்பூர், மலேசியா, அசுத்திரேலியா, கனடா, அமெரிக்கா மற்றும் ஐரோப்பிய நாடுககளில் வாழும் தமிழ் மக்களால் பார்க்கப்படும் ஒரு பொழுதுபோக்கு அம்சம் ஆகும். குடும்பம், நகைச்சுவை, திகில், காதல், வரலாறு, பக்தி போன்ற பல வித்தியாசமான கதைக்களத்துடன் தயாரிக்கப்பட்டு தொலைக்காட்சியில் ஒளிபரப்பப்பட்டுவருகின்றது. \n\nமுதல் தமிழ் தொலைக்காட்சி தொடர் 1980ஆம் ஆண்டு காலப்பகுதிகளில் வாரநாட்களில் தூர்தர்ஷன் தொலைக்காட்சியில் ஒளிபரப்பப்பட்டது. 2000ஆம் ஆண்டில் இருந்து திங்கள் முதல் வெள்ளி வரை அல்லது திங்கள் முதல் சனிக்கிழமை வரை, பகுதி 30 இருந்து 1500 பகுதிகளாக ஒளிபரப்பப்படுகின்றது. தற்பொழுது சன் தொலைக்காட்சி, விஜய் தொலைக்காட்சி, ஜீ தமிழ், கலர்ஸ் தமிழ் தொலைக்காட்சி, ஜெயா தொலைக்காட்சி, சன் லைப் தொலைக்காட்சி, வசந்தம் தொலைக்காட்சி, பாலிமர் தொலைக்காட்சி, சக்தி தொலைக்காட்சி, ராஜ் தொலைக்காட்சி, பொதிகை தொலைக்காட்சி போன்ற பல தொலைக்காட்சிகள் தமிழில் இயக்குகின்றது.\n\nதற்காலத்தில் உலகம் முழுவது தமிழ் தொலைக்காட்சி தொடர்கள் மூன்று பிரிவுகளின் கீழ் பிரிக்கப்பட்டு பகல் நேரத்தொடர்கள் (11:00-15:00), மாலை நேரத்தொடர்கள் (18:00-19:59) மற்றும் இரவுத்நேர தொடர்கள் (பிரைம் டைம்) (20:00-23:00) என பிரிக்க பட்டு ஒளிபரப்பாகி வருகின்றது. தற்காலத்தில் தொலைக்காட்சி நாடகத் தொடர்களை ஒளிபரப்பும்போது இலக்கு அளவீட்டுப் புள்ளியை அதிகமாகப் பெறுவதற்குத் தொலைக்காட்சி அலைவரிசைகள் விரும்புகின்றன. \n\nSection::::தோற்றம்.\nதமிழ் தொடர்கள் முதலில் மேடை நாடகங்களை எடுத்து 1980-1990 வரை காலங்களில் தூர்தர்ஷன் என்ற தொலைக்காட்சியில் வாரநாட்களில் ஒளிபரப்பு செய்து வந்தது. 1989ஆம் ஆண்டு பாலச்சந்திரன் அவர்கள் இயக்கிய மின் பிம்பங்கள் மற்றும் கை அளவு மனசு (1995) தொடர்கள் தொடர்வடிவம் பெற்று ஒளிபரப்பாகி வெற்றியும் கண்டது.\n\n1993ஆம் ஆண்டு சன் தொலைக்காட்சியின் வருகைக்கு பிறகு நாகாவின் மர்மதேசம் (1995-1998), பாலச்சந்திரனின் காதல் பகடை (1996-1998), பிரேமி (1999), ஜன்னல் (1998-1999), பாலு மகேந்திராவின் கதை நேரம் போன்ற தொடர்கள் 40 முதல் 200 பகுதிகளாக ஒளிபரப்பானது. 2000ஆம் ஆண்டு காலப்பகுதியில் பல தமிழ் தொலைக்காட்சி தொடர்கள் உருவானது, வார நாட்களில் ஒளிபரப்பான தொடர்கள் கிழமை நாட்களில் ஒளிபரப்பாக தொடங்கிய காலம். ராதிகாவின் சித்தி, குட்டி பத்மினியின் கிருஷ்ணதாசி போன்ற தொடர்கள் இந்தியா, இலங்கை, போன்ற நாடுகளில் மிகவும் பரிசியமான தொடர்கள் ஆகும். \n\n\nSection::::நாடுவாரியான தொலைக்காட்சியும் மற்றும் தொடர்ககளும்.\nSection::::சிங்கப்பூர் & மலேசியா தொடர்கள்.\nசிங்கப்பூர் தமிழ்த் தொடர்கள் தமிழ்நாட்டு தொடரை விட முற்றிலும் வேறுபட்டது. 2008ஆம் ஆண்டு வசந்தம் தொலைக்காட்சி வருகைக்கு பிறகு பல தொடர்கள் ஒளிபரப்பாகி 'ஆசிய தொலைக்காட்சி விருது'களும் வென்றது என்பது குறிப்பிடத்தக்கது.\nசிங்கப்பூர் தமிழ்த் தொடர்கள் கொரியா, சீனா தொடர்கள் வடிமாசத்தில் எடுக்கப்படுகிறது. கிழமையில் 4 நாட்கள் ஒளிபரப்புகிறது, தொடர்களின் பகுதிகள் 30 முதல் 60 வரை, 1 முதல் 5 பருவங்கள் எடுக்கப்படுகிறது. இவர்களின் தொடர் நவீன காலத்திற்கு ஏட்ப பிரமாண்டமாக இருக்கும். இவர்களின் கதை அம்சங்கள் இளைஞர்களை கவரும் வகையில் காதல், திகில், மர்மம், அதிரடி, பாடல் காட்சிகள் என பல சிறப்பு அம்சங்களுடன் எடுக்குக்கப்படுகிறது. மலேசியா மற்றும் சிங்கப்பூர் தொலைக்காட்சிகளில் தமிழ்நாட்டு தொடர்கள் ஒளிபரப்பும் வழக்கம் உண்டு.\n\n\nSection::::தமிழ்நாட்டுத் தொடர்கள்.\nஅதிகமக்களால் பார்க்கப்படும் தொலைக்காட்சி தொடர்களில் சன் தொலைக்காட்சிக்கு முதல் இடம். அடுத்தபடியாக விஜய் தொலைக்காட்சி மற்றும் ஜீ தமிழ், கலர்ஸ் தமிழ் தொலைக்காட்சி, ராஜ் தொலைக்காட்சி, ஜெயா தொலைக்காட்சி, பொதிகை தொலைக்காட்சி, புதுயுகம் தொலைக்காட்சி தொடர்கள் உள்ளது. இந்த தொலைக்காட்சியில் ஒளிபரப்பாகும் தொடர்கள் பெரும்பாலும் குடும்ப கதைகள்தான். ஆரம்பகாலத்தில் வாரநாட்களில் தொடர்களை ஒளிபரப்பாகி வந்ததது, 2000ஆம் ஆண்டு கால பகுதியில் திங்கள் முதல் வெள்ளி வரை ஒளிபரப்பாகியது, 2015ஆம் ஆண்டுக்கு பிறகு சன் தொலைக்காட்சி, விஜய் தொலைக்காட்சி, ஜீ தமிழ் போன்ற அலைவரிசைகள் திங்கள் முதல் சனிக்கிழமை தொடர்கள் ஒளிபரப்பாக்கி வருகின்றது.\n\n\nSection::::இலங்கைத் தொடர்கள்.\nஇலங்கையில் சக்தி தொலைக்காட்சி, நேத்திரா டிவி, வசந்தம் தொலைக்காட்சி போன்ற பல தமிழ் தொலைக்காட்சி அலைவரிசைகள் இருந்தாலும் அதிகளவான மக்கள் தமிழ்நாட்டுத் தொலைக்காட்சி தொடர்களையே அதிகமாக பார்க்கின்றனர், தமிழ் நாட்டு தொடர்கள் தமிழர்கள் மற்றும் இன்றி சிங்களவர்களாலும் பார்க்கப்படுகின்றது. இலங்கையில் தமிழ் தொடர்கள் தயாரிப்பது மிகவும் அரிது, இன்றளவும் தமிழ்நாட்டு தொலைக்காட்சி தொடர்களை வாங்கி இலங்கை தொலைக்காட்சியில் ஒளிபரப்பும் செய்து வரும் வழக்கம் உண்டு. 2014ஆம் ஆண்டு சக்தி தொலைக்காட்சியில் சின்னத்திரை என்ற தலைப்பில் மாதம் ஒரு தொடர் என்ற விகிதத்தில் ஒளிபரப்பு செய்து வந்தது. இலங்கை தமிழ் தொலைக்காட்சி நிறுவனங்கள் தொடர்களை தயாரிப்பதைவிட பல தரமான பொழுதுபோக்கு நிகழ்ச்சிகளை தயாரிப்பதில் தான் அதிக கவனம் செலுத்துகின்றது.\n\nSection::::ஐக்கிய இராச்சியம்.\nஐக்கிய இராச்சியத்தில் உள்ள தீபம் தொலைக்காட்சியில் இலங்கை தமிழர்களால் முதல் முதலில் தயாரிக்கப்பட்ட நெடும்தொடர் சித்திரா, இந்த தொடர் ஐரோப்பா நாடுகளில் உள்ள தமிழர்களால் அதிகளவாக பார்க்கப்பட்டது. இந்த தொடர் இலங்கை தொலைக்காட்சியான நேத்திரா தொலைக்காட்சியிலும் ஒளிபரப்பானது என்பது குறிப்பிடத்தக்கது. \n\nஅனைத்துலக ஒலிபரப்புக் கூட்டுத்தாபனம் தமிழ் என்ற தொலைக்காட்சி வருகைக்கு பிறகு ராதிகாவின் ராடான் மீடியா நிறுவனத்துடன் இணைத்து தயாரித்த தொடர் , இந்த தொடர் இலங்கை தமிழர்களின் வாழ்க்கையை பிரதிபலிக்கும் முதல் நெடும் தொடர் ஆகும். இந்த தொடர் \nஇலங்கை தொலைக்காட்சியான சக்தி தொலைக்காட்சிலும் ஒளிபரப்பானது. இதையடுத்து இலங்கை யாழ்ப்பாணத்தில் தயாரிக்கப்பட்ட முதல் நெடும் தொடர் மர்மக்குழல். இந்த தொடர் முற்றிலும் இலங்கை கலைஞர்கள் நடித்த தொடர்.\n\nSection::::கதை.\nஆரம்ப காலத்தில் (1990-2000) தமிழ் தொடர்களின் கதைகள் குடும்பம், நகைச்சுவை, மர்மம் போன்றவற்றை மையமாக வைத்து எழுதப்பட்டது. மற்றும் இந்திரா சௌந்தரராஜானின் நாவல்களை தொடர்களாகவும் எடுக்கும் வழக்கம் இருந்தது. அவ்வாறு எடுக்கப்பட்ட தொடர்கள் (இயந்திர மனிதன், மர்மதேசம், கிருஷ்ணதாசி, விடாது கருப்பு, சிவமயம்) போன்ற பல அடங்கும். \nநகைச்சுவையை மையமாக வைத்து எடுக்கப்பட்ட தொடர் ரமணி விஸ் ரமணி, இந்த தொடரை இயக்குனர் இமயம் பாலச்சந்திரன் இயக்கியுள்ளார். \n\nதற்காலத்தில் தமிழ் தொடர்களின் கதைகள் சந்தர்ப்பத்திற்கு ஏட்ப மாற்றப்படும் வழக்கம் உண்டு. ஒரு தொடர் உருவாகும் பொது முழு கதையையும் எழுதிய பிறகு எடுப்பதில்லை, காரணம் இலக்கு அளவீட்டுப் புள்ளியை அதிகமாகப் பெறுவதற்குகாக கதைகள் மாற்றப்படும்.\n\nSection::::குடும்பக்கதைகள்.\nதமிழ்த் தொடர்கள் பெரும்பாலும் கூட்டு குடும்ப கதை, கணவன் மனைவி அல்லது மாமியார் மருமகள் கதையை மையமாக வைத்துதான் எடுக்கப்படுகின்றது. \n\n\nSection::::காதல்கதைகள்.\nகாதல் தொடர்கள் பெரும்பாலும் விஜய் தொலைக்காட்சியில் தான் ஒளிபரப்பப்படுகின்றது, தற்பொழுது ஜீ தமிழ், கலர்ஸ் தமிழ், வசந்தம் தொலைக்காட்சி போன்ற தொலைக்காட்சிகளில் ஒளிபரப்பாகின்றது. \n\n\nSection::::மர்மக்கதைகள்.\nதொடர்கள் ஆரம்பித்த காலத்தில் மக்கள் மத்தியில் பெரும் வரவேட்பை பெற்ற கதைகளில் மர்மத் தொடர்களும் அடங்கும். 1995ஆம் காலகட்டத்தில் ஒளிபரப்பான நாகாவின் மர்மதேசம், விடாது கருப்பு போன்ற தொடர்கள் இன்றளவும் மக்களால் அறியப்படுகிறது. இந்த தொடர்கள் தற்பொழுது சிடி வடிவில் விற்கப்பட்டு வருவதும் குறிப்பிடத்தக்கது.\n\nSection::::நகைச்சுவைக்கதைகள்.\nபெரும்பாலும் நகைச்சுவைத் தொடர்கள் வாரநாட்களில்தான் ஒளிபரப்பாகி வந்தந்து. முதல் முதலில் 2010ஆம் ஆண்டு காலத்தில் கிழமை நாட்களில் தொடர்கள் ஒளிபரப்ப தொடங்கி மக்கள் மத்தியில் நல்ல வரவேட்பும் பெற்றது.\n\nSection::::பக்திக்கதைகள்.\nபக்தி தொடருக்கு சிறுவர்கள் முதல் பெரியவர்கள் வரை பல ரசிகர்கள் உண்டு. பெருமாளுமான பக்தி தொடர்கள் அம்மன், முருகன் அல்லது நாகம் பற்றியே கதை அமைந்து இருக்கும். சரிகம நிறுவனம் தயாரித்த வேலன், ராஜ ராஜேஸ்வரி மற்றும் திரிசூலம், வேப்பிலைகாரி போன்ற தொடர்கள் 2000ஆம் ஆண்டு காலப் பகுதியில் மிகவும் பிரபலம்.\n\nSection::::பழிவாங்கும் தொடர்கள் (Revenge series).\nஎல்லா அலைவரிசையில் ஒளிபரப்பாகும் தொடர்களில் பெரும்பாலும் பழி வாங்கும் கதை அம்சங்களில் தான் ஒளிபரப்பாகிறது. இந்த தொடர்கள் திகில் கதை அம்சத்தில் அல்லது குடும்பக்கதை அம்சத்திலும் இருக்கலாம். சன் தொலைக்காட்சியில் ஒளிபரப்பான ஆதிரா, கங்கா, நந்தினி ஒளிபரப்பாகும் அழகு, நாயகி விஜய் தொலைக்காட்சியில் ஒளிபரப்பாகும் நெஞ்சம் மறப்பதில்லை போன்ற பல தொடர்கள் இதற்குல் அடங்கும்.\n\nSection::::வரலாற்றுக்கதைகள்.\nதமிழ் தொலைக்காட்சியில் வரலாற்று தொடர்கள் தயாரித்து ஒளிபரப்பு செய்வது மிகவும் குறைவு, மக்கள் தொலைக்காட்சியில் ஒளிபரப்பான வீரப்பனின் வாழ்க்கையை மையமாக வாய்த்த எடுத்த சந்தனக்காடு, கலைஞர் தொலைக்காட்சியில் ஒளிபரப்பான ராமானுஜர், வசந்தம் தொலைக்காட்சியில் ஒளிபரப்பான அண்ணாமலை போன்ற சில தொடர்களை குறிப்பிடலாம்.\n\nSection::::தொன்மவியல் கதைகள்.\nதொன்மவியல் கதைகள் என்பது நாம் அறிந்த கதைகளை பற்றி அல்லது முன்பு நடத்த விடயங்களை பற்றி எடுக்க பட்ட தொடர்கள். உதாரணம்: கடவுள் களின் வாழ்க்கை வரலாறு பற்றிய கதை. சன் தொலைக்காட்சியில் ஒளிபரப்பான ஒளிபரப்பான மகாபாரதம், விஜய் தொலைக்காட்சியில் ஒளிபரப்பான தமிழ்க்கடவுள் முருகன் போன்றவை அடங்கும்.\n\nSection::::இளமைக்கால கதைகள்.\nஇது இளைஞர்களின் கதைகளை கொண்ட வகை, பள்ளி பருவம், கல்லூரிப்பருவம், இளமை பருவம் போன்ற தருணங்களில் அவர்களின் வாழ்கை தருணத்தை கூறும் தொடர்களை இளமைக்காலத் தொடர்கள் என்று அழைக்கப்படும், இதை ஆங்கிலத்தில் டீன் செரிஸ் (Teen Series) என்று சொல்ல்வார்கள். இப்படி பட்ட தொடர்கள் முதல் முதலில் விஜய் தொலைக்காட்சியில் தான் 2005ஆம் ஆண்டில் கானா காணும் காலங்கள் என்ற பெயரில் ஒளிபரப்பானது., இந்த தொடருக்கு பிறகு கானா காணும் காலங்கள் பருவம் 2, கானா காணும் காலங்கள்-ஒரு கல்லூரியின் கதை, கானா காணும் காலங்கள்-கல்லூரி சாலை, மற்றும் கள்ளி காட்டு பள்ளிக்கூடம் போன்ற பல டீன் தொடர்கள் ஒளிபரப்பானது. இந்த தொடர்களை இளைஞர்கள் மட்டும் இன்றி பெரியவர்கள் மத்தியிலும் பிரபலமானது. சிங்கப்பூர் நாட்டு வசந்தம் தொலைக்காட்சியில் வெற்றி, குருபார்வை போன்ற தொடர்கள் பருவ எண்ணிக்கையின் அடிப்படையில் ஒளிபரப்பாகும்.\n\nSection::::திகில் கதைகள்.\nதிகில் கதை என்பது பேய்களை மையமாக வைத்து எடுக்கப்படும் தொடர். எம்மை அறியாமலே எமக்குள் ஒரு பயத்தை வரவைக்கும் தொடர்களை திகில் தொடர் எனலாம். விஜய் தொலைக்காட்சியில் ஒளிபரப்பான காத்து கருப்பு, சுழியம், சன் தொலைக்காட்சியில் ஒளிபரப்பான ஆதிரா, பைரவி, வசந்தம் தொலைக்காட்சியில் ஒளிபரப்பான இருள் போன்ற தொடர்கள் இதற்குள் அடங்கும்.\n\nSection::::கற்பனைக்கதைகள்.\nநம்ப முடியாத விடயங்களை வியப்பூட்டும் வகை யில் எடுக்கப்படும் தொடர்கள் கற்பனை தொடர்கள் எனலாம்.\n\n\nSection::::சமூகக்கதைகள்.\nசமூகத்தில் நடக்கும் ஜாதி, நிறம், ஏழை பணக்காரன் போன்ற பிரச்சனைகளை மையமாக வைத்து எடுக்கப்படும் தொடர்கள் சமூகத் தொடர்கள் ஆகும். தற்பொழுது கலர்ஸ் தமிழ்லில் ஒளிபரப்பாகும் பேரழகி, சிவகாமி போன்ற தொடர்கள் இதற்குல் அடங்கும்.\n\nSection::::தயாரிப்பு.\nகவிதாலயா, ஏவிஎம், ரடான் மீடியாவொர்க்ஸ், ஸ்ரீநிவாச விஷுவல்ஸ், விகடன் டெலிவிஸ்டாஸ், சினி டைம்ஸ், ஹோம் மீடியா, யுடிவி, திரு பிக்சர்ஸ், அபிநயா கிரியேஷன்ஸ், சத்ய ஜோதி படங்கள், விஷன் டைம்ஸ், அவ்னி டெலி மீடியா, பாலாஜி டெலிபிலிம்ஸ், சரிகம, சன் குழுமம் போன்ற நிறுவனங்கள் பல தொடர்களை தயாரித்து வழங்குகின்றது. ஒரு மொழியில் தயாரித்த தொடர்களை வேறு மொழியில் அதே நிறுவனம் தயாரித்து வழங்கும் வழக்கம் தமிழ் தயாரிப்பு நிறுவங்களிடம் உண்டு. \n\n\n\n\n\n"}
{"id": "320585", "url": "https://ta.wikipedia.org/wiki?curid=320585", "title": "ஆசியாவில் இனவாதம்", "text": "ஆசியாவில் இனவாதம்\n\nஆசியாவில் இனவாதம் \"(Racism in Asia)\" உலகில் எங்கும் நிலவும் அதே காரணங்களால் நிலவுகிறது. பொதுவாக, ஆசிய நாடுகளில் இனவாதம் அண்மையிலோ ஆயிரமாண்டுகளுக்கு முன்போ ஏற்பட்ட வரலாற்று நிகழ்வுகளால் தொடர்ந்து நிலவுகிறது.\n\nபாக்கித்தான் மக்களுக்கு வங்கதேச மக்களின்பால் இனவாத உணர்வு நிலவுகிறது. இப்போராட்டம் இந்தியாவில் இருந்து மேற்கு பாக்கித்தானும் கிழக்கு பாக்கித்தானும் பிரிந்ததில் இருந்தே காணப்படுகிறது. இது இன்றைய பாக்கித்தானியர் ஒருங்கிணைந்த பாக்கித்தானின் அரசு அதிகாரத்தை ஏற்றதில் இர்ந்தே உருவாகியது. 1971 நாட்டு விடுதலைக்கு முந்தைய பாக்கித்தான அரசின் அரசியல், பொருளியல், மொழியியல், இனக்குழு பாகுபாட்டு உணர்வாலும் வங்கதேச விடுதலைப் போராட்ட்த்தின்போது பாக்கித்தானப் படை வங்காளிகள் மீது ஏவிய வன்கொடுமைகளாலும் , சிலர் பாக்கித்தானைச் சார்ந்த எதையுமே எதிர்க்கலாயினர். 1971 இல் நடந்த விடுதலைப் போரில் மூன்று மில்லியன் வங்கதேசத்தினர் பாக்கித்தானப் படைகளால் கொல்லப்பட்டனர். வங்கதேச அரசு இந்த வன்கொட்ய்மைகளுக்காக பாக்கித்தானின் அரசும் அதன் தலைவரும் மன்னிப்பு கோரவேண்டும் என்றும் போரில் நடந்த கிழக்குப் பாக்கித்தான மக்கள் படுகொலைக்குக் காரணமான அரசியல், படைதலைவர்கள் மீது நடவடிக்கை எடுத்து தண்டனை வழங்க வேண்டும் என்றும் கேட்டுவருகிறது. பாக்கித்தான் அரசு இந்தக் கோரிக்கையை இன்றுவரை புறக்கணித்தே வருகிறது.\n\nகம்போடியாவில் வரலாற்றிலேயே மிகப்பெரிய இனப்படுகோலை நடந்தேறியது. போல்போத்தால் தலைமைதாங்கி நட்த்தப்பட்ட கேமர் உரூசில் சீன இனகுழுவினரும் பிற அயல்நாட்டவரும் கம்போடியாவில் படுகொலை செய்யப்பட்டனர். வியட்நாம் போருக்கு முன்பு கம்போடியாவின் அரசியலில் சீனா தலையிட்டதால் இப்போராட்டம் வெடித்தது. இசுரவேலில், இனவாதம் யூத இசுரவேலருக்கும் முசுலிம், கிறித்தவப் பாலத்தீனருக்கும் இடையில் இனவாதப் போராட்டம் நிலவுகிறது. இசுரவேல் நாட்டை உருவாக்கியதால் ஏற்பட்ட இசுரவேல்- பாலத்தீனப் போராட்டத்தால் இனவாதம் வெடித்துக் கிளம்பிற்றுl.\n\nஒட்டுமொத்தத்தில், ஆசியாவில் ஆயிரமாண்டுகளாக நிலவும் இனக்குழுப் போராட்டச் சிக்கல்களால் இனவாதம் தொடர்கிறது.\n\nSection::::புரூனே.\nபுரூனே சட்டம் மலாய் இனக்குழுவைப் பாகுபடுத்திப் பார்க்கிறது. மலாய் இனக்குழு மேட்டிமை வாத்த்தைப் பின்பற்றுகிறது.\n\nSection::::சீனா.\nமுதன்மைக்கட்டுரை: சீனாவில் இனவாதம் சீனமையவாதம் ஃஏன் மேட்டிமைவாதம், சீனாவில் இனக்குழுச் சிக்கல்கள்\n\nSection::::இந்தியா.\nமேலும் காண்க இந்தியாவில் இனக்குழு உறவுகள், ஆரிய இனம்#பிரித்தானிய அரசு]], பிரித்தானிய அரசில் ஆரிய மேட்டிமைவாதம்\nSection::::இந்தோனேசியா.\nமேலும் காண்க 1998 மே யகார்த்தா கிளர்ச்சிகள், இந்தோனேசியாவின் சீன எதிர்ப்புச் சட்டம்\n\nSection::::உருசியா.\nமுதன்மைக்கட்டுரை: உருசியாவில் இனவாதம்\n\nSection::::தைவான்.\nசீனக்குடியரசின் தேசியச் சட்டம் எந்த புலம்பெயர்ந்தோருக்கு குடியுரிமை வழங்குவது என முடிவு செய்யும் முறைகளை எதிர்த்து கடுமையாக விமர்சனம் செய்யப்படுகிறது .\n\nSection::::தாய்லாந்து.\nமுதன்மைக்கட்டுரை: தாய்லாந்தில் இனவாதம்\n\nSection::::வியட்நாம்.\nசீன-வியட்நாம் போரால் கோவா இனக்குழு மக்கள் பாகுபடுத்தப்பட்டதால் வியட்நாமில் வாழ்ந்த கோவா மக்கள் நாட்டை விட்டு புலம்பெயர நேர்ந்தது. பலர் ஓடக்காரர்களாக வெளியேறினர். 1978-79 இல் ஏறத்தாழ 450,000 சீன இனக்குழு மக்கள் வியட்நாமை விட்டு ஓடங்களில் அரசின் உதவியுடனோ அல்லது சீன எல்லைக்கு விரட்டப்பட்டோ வெளியேறினர்.\n\n"}
{"id": "320599", "url": "https://ta.wikipedia.org/wiki?curid=320599", "title": "தென் வியட்நாம்", "text": "தென் வியட்நாம்\n\nவியட்நாம் குடியரசு எனப்படும் தென் வியட்நாம் (\"South Vietnam\", ), 1955 முதல் 1975 வரை வியட்நாமின் தென்னரைப் பகுதியை ஆட்சி செய்த அரசமைப்பாகும். இது 1949 இல் \"வியட்நாம் அரசு (State of Vietnam)\" என பன்னாட்டளவில் ஏற்கப்பட்டது (1949;55), பின்னர் இது \"வியட்நாம் குடியரசு (Republic of Vietnam)\" ஆக மாறியது (1955;75). இதன் தலைநகரம் சாய்கோன் ஆகும். தென்வியட்நாம் எனும் பெயர் 1954 இல் நடந்த ஜெனிவா மாநாட்டுக்குப் பிறகு பரவலாகப் பயன்படலாயிற்று. இம்மாநாடு வியட்நாமை பொதுவுடைமையை ஏற்கும்/ ஏற்காத இருவகைப் பிரிவுகளாகப் பிரிந்தது.\n\nநிகோ தின் தியேமைத் தலைவராகக் கொண்டு வியட்நாமியக் குடியரசு 1955 அக்தோபர் 26 இல் அறிவிக்கப்பட்டது. இதன் இறையாண்மையை அமெரிக்காவும் 87 நாடுகளும் ஏற்றன. இது பல பன்னாட்டவையின் சிறப்புக் குழுக்களில் உறுப்பினராக விளங்கியது. உருசியா 1957 இல் பன்னாட்டவையின் உறுப்பினராக தன் தன்சிறப்புரிமையைக் கொண்டு மருக்காமல் இருந்திருந்தால் இது பன்னாட்டவையின் உறுப்பினராகி இருக்கும்.\n\nதென்வியட்நாமின் தோற்றம் பிரெஞ்சு குடியேற்ரப் பகுதியாக விளங்கிய கொச்சின்சீனாவில் தொடங்குகிறது. இதில் வியட்நாமின் தென்பகுதியில் மூன்றில் ஒரு பகுதியைக் கொண்டிருந்தது. இது பிரெஞ்சு இந்தோசீனாவின் ஓர் உட்பிரிவாக இருந்த்து. இரண்டாம் உலகப் போருக்குப் பிறகு, ஓ சி மின் தலைமையிலான வியட் மின் படை 1945 செப்டம்பரில்கனோயில் வியட்நாம் மக்களாட்சிக் குடியரசை நிறுவியதை அறிவித்தது. 1949 இல் பொதுவுடைமை எதிர்ப்பு வியட்நாம் அரசியல்வாதிகள் சாய்கோனில் ஓர் மாற்று எதிர்ப்பு அரசை பேரரசர் பாவோ தாய் தலைமையில் உருவாக்கினர். பாவோ தாய் முதன்மை அமைச்சர் நிகோ தின் தியேமால் நீக்கப்பட்டு முன்னவர் தானே குடியரசின் தலைவர் என வியட்நாம் வாக்கெடுப்பிற்குப் பிறகு அறிவித்துக்கொண்டார் . ஒரு படைக்கிளர்ச்சியில் துவோங் வான் மின்னால் நிகோ தின் தியேம் 1963 இல் கொல்லப்பட்டதும் தொடர்ந்து பல குறுங்காலப் படையாதிக்க அரசுகள் நிலவின. படைத் தளபதி நிகுயேன் வான் தியேயு 1967 முதல் 1975 வரை நாட்டின் தலைமையைத் தாங்கினார். வியட்நாம் போர் 1959 இல் வியட் காங் படை ஆயுதமேந்தி வியட்நாம் மக்களாட்சிக் குடியரசில் கிளர்ச்சியில் ஈடுபட்ட்தும் தொடங்கியது. 1968 இன் தெத் எதிர்ப்பின் பின்னர் போர் உச்சக்கட்ட்த்தை அடைந்தது அப்போது 1.5 மில்லியம் வியட்நாமிய வீrர்ர்களும் 500,000 அமெரிக்க வீர்ர்களும் தென்வியட்நாமில் இருந்தனர். 1973 இல் ஏற்பட்ட பாரிசு அமைதி உடன்படிக்கைக்குப் பிறகும், போர் வடக்கு வியட்நாமும் வியட் காங் படயும் 1975 ஏப்பிரல் 30 இல் சாய்கோனைக் கைப்பற்றி தென்வியட்நாம் அரசை வீழ்த்தும் வரை தொடர்ந்தது.\n\nஇக்குடியரசு முதல் இந்தோசீனப் போரின் முடிவில் பிரான்சு .வியட்நாமுக்கு விடுதலை வழங்கும் கோரிக்கையை மறுக்கவே இது உருவாக்கப்பட்டது. இந்த அரசி 1947 இல் \" தற்காலிகத் தென்வியட்நாம் குடியரசு\" என வியட்நாமை ஒருங்கிணைக்கப் போவதாக்க் கூறிப் பெயர்மாற்றம் செய்யப்பட்டது. \nஇந்த \"முந்து வியட்நாம்\" அரசு ஒருங்கிணைந்த வியட்நாம் அரசை உருவாக்க ஆயத்தம் செய்தது. என்றாலும் கொச்சின் சீனாவின் சட்டக் காரணங்களால் இம்முயற்சி ஓராண்டு காலம் தள்ளிப் போக நேர்ந்தது.\n\n"}
{"id": "320610", "url": "https://ta.wikipedia.org/wiki?curid=320610", "title": "விஜய்குமார் மல்கோத்திரா", "text": "விஜய்குமார் மல்கோத்திரா\n\nவிஜய்குமார் மல்கோத்திரா (பிறப்பு: 3 டிசம்பர் 1931), தில்லிப் பகுதி பாரதிய ஜனதா கட்சியின் அரசியல்வாதி ஆவார். தில்லி சதர் மக்களவைத் தொகுதி, தெற்கு தில்லி மக்களவைத் தொகுதியிலிருந்து 6, 9 மற்றும் 14வது இந்திய நாடாளுமன்ற மக்களவை உறுப்பினராக 3 முறை தேர்ந்தெடுக்கப்பட்டவர். \nஇரண்டு முறை தில்லி சட்ட மன்ற உறுப்பினராகத் தேர்ந்தெடுக்கப்பட்டவர். 2008-இல் தில்லி சட்டமன்ற எதிர்கட்சித் தலைவராக பணியாற்றியவர்.\n1967-இல் தில்லி மாநகராட்சி மேயராக பணியாற்றியவர்.\n"}
{"id": "320614", "url": "https://ta.wikipedia.org/wiki?curid=320614", "title": "டிரக்கியோடோமி", "text": "டிரக்கியோடோமி\n\nடிரக்கியோடோமி (Tracheotomy) என்பது நுரையீரல் அழற்சி மற்றும் மூச்சுக்குழல் அழற்சியால், மூச்சு குழல் சேதமடைவதால் மூச்சுத் திணறல் உள்ளவர்களுக்கு இறுதி கட்ட முயற்சியாக செய்யப்படும் அறுவையுடன் கூடிய மருத்துவ சிகிச்சை முறையாகும்.\n\nடிரக்கியோடோமி சிகிச்சையின் போது தொண்டையின் நடு பகுதியில் துளையிட்டு, அதற்குள் இரப்பர் குழலை நுழைத்து நுரையீரலுக்கு நேரடியாக பிராணவாயுவை கொண்டு சேர்க்கும் சிகிச்சை முறை ஆகும்.\n\nநோயாளி எளிதாக மூச்சு விடும் சூழல் இருப்பின் தொண்டையில் பொருத்தப் பட்ட இரப்பர் குழாயை எடுத்து விட்டு தையல் போட்டுவிடுவார்கள்.\n\n"}
{"id": "320617", "url": "https://ta.wikipedia.org/wiki?curid=320617", "title": "மார்கரட் அல்வா", "text": "மார்கரட் அல்வா\n\nமார்கரட் அல்வா (Margaret Alva) (பிறப்பு:14 ஏப்ரல் 1942) இந்திய தேசிய காங்கிரசு கட்சியைச் சேர்ந்த அரசியல்வாதி ஆவார். இவரது கணவர் மற்றும் மாமியார் \"வயலட் அல்வா\" அகியோர் காங்கிரசு கட்சியின் தலைவர்கள் ஆவார்.\n\nSection::::அரசியல்.\nSection::::கட்சிப் பதவிகள்.\n1975 முதல் 1977 முடிய கர்நாடகா மாநில இந்திய தேசிய காங்கிரசு கட்சியின் இணைச் செயலராகவும், 1978 முதல் 1980 முடிய கர்நாடகா மாநில பொதுச்செயலராகவும் பதவியில் இருந்தவர். இவரது மாமியார் வயலெட் அல்வா, இந்திய நாடாளுமன்ற மாநிலங்களவையின் துணைத் தலைவராக செயல்பட்டவர்.\n2004 மற்றும் 2009 ஆண்டுகளிடையே இந்திய தேசிய காங்கிரஸ் கட்சியின் அகில இந்தியப் பொதுச் செயலராக பணியாற்றியவர்.\n\nSection::::நாடாளுமன்ற பதவிகள்.\nமார்கரட் ஆல்வா மாநிலங்களவையின் உறுப்பினர் பதவிக்கு, 1974, 1980, 1986 மற்றும் 1992 ஆகிய ஆண்டுகளில் நான்கு முறை காங்கிரஸ் கட்சியின் சார்பாக தேர்ந்தெடுக்கப்பட்டவர்.\nமேலும் மாநிலங்களவைத் துணைத் தலைவராகவும், நாடாளுமன்ற விவகாரத் துறை, இளைஞர் நலம் மற்றும் விளையாட்டு அமைச்சகத்தில் ராஜங்க அமைச்சராகவும் பணியாற்றியவர்.\n\nராஜீவ் காந்தி அமைச்சரவையில் மனித வள மேம்பாட்டுத் துறையில் கேபினட் தகுதி பெற்ற அமைச்சராக பதவியில் இருந்தவர்.\n\n1999-இல் 13வது மக்களவைக்கு நாடாளுமன்ற உறுப்பினராக தேர்ந்தெடுக்கப்பட்டார்.\n\nSection::::ஆளுநர் பதவியில்.\nமார்கரட் அல்வா 06 ஆகஸ்டு 2009 5 முதல் ஆகஸ்டு 2014 முடிய உத்தராகண்ட், இராஜஸ்தான், குஜராத் மற்றும் கோவா மாநிலங்களில் ஆளுநராக பதவி வகித்தவர்.\n"}
{"id": "320618", "url": "https://ta.wikipedia.org/wiki?curid=320618", "title": "அனைத்திந்திய சாதுக்கள் கூட்டமைப்பு", "text": "அனைத்திந்திய சாதுக்கள் கூட்டமைப்பு\n\nஅனைத்திந்திய சாதுக்கள் கூட்டமைப்பு அல்லது அகில பாரத அக்காரா பரிசத் (Akhil Bharatiya Akhara Parishad|ABAP) இந்தியாவில் வாழும் இந்து சமய சாதுக்களின் உயர்நிலை கூட்டமைப்பாகும். \nஇக்கூட்டமைப்பில் 14 சாது சங்கங்கள் இணைந்துள்ளது. அவற்றுள் ராம ஜென்ம பூமி தொடர்பான \"நிர்மோகி அக்காராவும்\" மற்றும் \"ஸ்ரீதத்தாத்திரேயர் அக்காரவும்\" முக்கிய சாதுக்களின் சங்கங்கள் ஆகும். \n\nSection::::அமைப்பு.\nஅக்காரா எனும் இந்தி மொழிச் சொல்லிற்கு \"மல்யுத்த வளையம்\" அல்லது \"வாதப் போரிடும் இடம்\" எனப் பொருள்படும்.இச்சாதுக்களின் கூட்டமைபான அக்காராவில், பெரும்பான்மையாக சைவ சமயம் மற்றும் வைணவ சமயம் தொடர்பான சாதுக்களின் குழுக்களை கொண்டுள்ளது. \n\nSection::::வரலாறு.\n\"மகாநிர்வாணி\", \"நிரஞ்சனி\", \"ஜுனா\", \"அடல்\", \"அவஹான்\", \"அக்னி\" மற்றும் \"ஆனந்த அக்காரா\" ஆகிய தசநாமி சாதுக்கள், ஆதிசங்கரர் காலத்தில் உருவானதாக கருதப்படுகிறது.\nகும்ப மேளாக்களின் போது அக்காரா கூட்டமைப்பின் பங்களிப்பு அளப்பரியதாகும். இந்து சமய மக்களை பிறரிடமிருந்து காப்பதற்கு, கி பி 1565-இல் மதுசூதன சரஸ்வதி என்பவர் ஆயுதம் தாங்கிய சாதுக்களின் அமைப்பை உருவாக்கினார். \n"}
{"id": "320629", "url": "https://ta.wikipedia.org/wiki?curid=320629", "title": "கொக்குவில் மஞ்சவனப்பதி ஆலயம்", "text": "கொக்குவில் மஞ்சவனப்பதி ஆலயம்\n\nமஞ்சவனப்பதி முருகன் ஆலயம் இலங்கையின் வடபகுதியில் யாழ்ப்பாண நகரத்திற்கு வடக்கே 4 கிலோமீட்டர் தொலைவில் உள்ள கொக்குவில் என்னும் ஊரில் அமைந்துள்ள ஒரு முருகன் கோவிலாகும். 1910 ஆம் ஆண்டு இவ் ஆலயம் புதிதாக வடிவமைக்கப்பட்டது.\n\nSection::::மஞ்சவனப்பதி முருகன் ஆலயத்தின் தோற்றமும் வளர்ச்சியும்.\nகொக்குவில் கிராமத்தில் மஞ்சமருதிகாடு எனும் இடப்பெயருடைய குறிச்சி ஓன்று காணப்பட்டது. அவ்விடம் மேட்டுநிலமாகவும், மருத மரங்கள் நிறைந்த சோலையாகவும் அமபலவான விநாயகமூர்த்தி என்ற பெயருடைய ஆலயமும் இருந்தது. தற்போது பரிவார மூர்த்தியாக விநாயகர் இருக்கும் இடத்தில் இருந்த அந்த விநாயகர் 'மஞ்சமூர்த்தி' என அழைக்கப்பட்டு தற்போது மஞ்சவனப்பதி முருகனாக கர்ப்பக்கிரகத்தில் வள்ளி தெய்வயானை சமேதராக சுப்ரமணிய பெருமான் வீற்றிருக்கிறார் என கர்ணன் பரம்பரைக் கதையாக கூறப்பட்டு வருகிறது.\n\nஅங்கு அவ்வாலயமும் அதற்கு முன் ஒரு கொட்டகையும் அமைக்கப்பட்டிருந்தன. இவை யாவும் ஓலையால் வேயப்படடனவாகவும் தரை சாணகத்தால் மெழுகப்பட்டும் வந்ததுடன் அந்தண பரம்பரையை சாராத சைவமரபில் வந்த ஒருவரினால் ஒரு வேளை பூசையும் இடம்பெற்று வந்தது. இவ்வாறு மடாலயமாக இருந்த இவ்வாலயம் 1817ல் கற்கோவிலாக அமைக்கப்பட்டதுடன் அந்தண மரபில் வந்தவர்களே நித்திய நைமித்திய கிரியைகளை மேற்கொண்டு வரலாயினர். ஆரம்பத்தில் சிவஸ்ரீ சின்னப்பா ஐயர் தொடக்கம் தற்போது விக்னேஸ்வர குருக்கள் வரை அவர்களது பணி மேற்கொள்ளப்பட்டு வருகிறது.\n\nSection::::மஞ்சவனப்பதி முருகன் ஆலய அமைப்பு.\nஇந்துப் பண்பாட்டு மரபில் கட்டிட கலை, சிற்பக்கலை, ஓவியக்கலை, இசைக்கலை எனும் நுண் கலைகள் கோயில்களை நிலைகளாக கொண்டு திகழ்கின்றன. ஆலயங்கள் இறைவனின் அருள் சுரக்கும் இடமாக மட்டுமல்லாது நுண் கலைகளின் உறைவிடமாகவும் திகழ்கின்றன. இவ்வாலயத்தில் ஆகம முறைப்படி திராவிட பாணியில் கர்ப்பகிரகமும் ஏனைய பரிவார மூர்த்திகளின் ஆலயமும், கிழக்கே பஞ்ச தளங்களை உடைய கோபுரமும் அதற்கு இரு மருங்கிலும் மணிக்கூட்டு கோபுரங்களும் அமைக்கப்பட்டுள்ளன.இதில் கந்தபுராண, பெரியபுராண கதைகளை சித்தரிக்கும் வள்ளி திருமணம், சுந்தரர் கயிலைக்கு செல்லும் காட்சி , நாயன்மார்கள், முருகன் சிவனுக்கு உபதேசம்செய்யும் காட்சிகள் கலை அம்சத்தை வெளிப்படுத்துவனவாக உள்ளன. இவற்றுடன் தேரில் காணப்படும் சிற்பங்கள் விமானம் போன்றவை இறைவனின் அற்புதங்களை வடித்துள்ளன \n\nஆலயத்தின் மூல மூர்த்தியாக வள்ளி தெய்வானை சமேத முருகன் சிலையானது கருங்கல்லினால் அமைக்கப்பட்டுள்ளதுடன் பரிவார மோர்த்திகளாக பிள்ளையார் கிருஷ்ணர் லட்சுமி மற்றும் நடராஜர் ஆகியவை காணப்படுவதுடன் உள் மற்றும் வெளி வீதிகளுடன் தெற்கு புறத்தில் தீர்த்தவாரியும் வடக்கு மற்றும் மேற்கு திசைகளில் மண்டபங்களும் கொண்டுள்ளது. ஆலயத்தின் தல விருட்சமாக கடம்பமரம் அமைந்துள்ளது\n\nSection::::பூசைகளும் கிரியைகளும்.\nஆதி காலத்தில் ஒரு வேளை பூசை மட்டுமே செய்யப்பட்டு வந்தது. தற்போது ஆறுகால பூசைகள் இடம்பெறுவதுடன் மகோற்சவ காலத்து பதினைந்து தினங்களும் விசேட கிரியை வழிபாடுகள் வெகு விமரிசையாக இடம் பெறுகின்றன. ஆடிவேல் விழா, கார்த்திகை, சதுர்த்தி, திருவெம்பாவை, கந்தசஷ்டி போன்ற திருவிழாக்களும் இடம்பெறுகின்றன. ஆகம மரபு சாரதா வழிபாடுகளான பிள்ளை விற்று வாங்கல், முடி இறக்கல், திருமண விழா போன்றவற்றையும் இறையடியார்கள் நிறைவேற்றி இறை அருளை வேண்டி நிற்கின்றனர்.\n\nSection::::ஆலயத்தின் சிறப்பம்சங்கள்.\nநூறு வருடங்களுக்குமேலான பூர்வீகத்தைக்கொண்ட இவ் ஆலயமானது இந்திய வடிவமைப்பாளர்களால் உருவாக்கப்படட திருத்தேர். மேலும் அதில் நுட்பமாக வடிக்கப்படட கலை அம்சங்களையும் மரபு சார்ந்த விடயங்களும் கொண்டுள்ளது சிறப்பு வாய்ந்ததாகும்.\nSection::::முருகன் மீது பாடல்கள்.\nகுமாரசாமிப் புலவர் மஞ்சவனப்பதி முருகன் மீது மஞ்சவனபதிகம், திருவூஞ்சல், ஏசல் என்பன பாடியுள்ளார்.\n\n"}
{"id": "320635", "url": "https://ta.wikipedia.org/wiki?curid=320635", "title": "எஸ். ஜே. இம்மானுவேல்", "text": "எஸ். ஜே. இம்மானுவேல்\n\nஎஸ். ஜே. இம்மானுவேல் அடிகளார் (\"S. J. Emmanuel\", பிறப்பு: 1934) இலங்கைத் தமிழ் கத்தோலிக்க குருவானவரும், மனித உரிமைச் செயற்பாட்டாளரும் ஆவார். இவர் யாழ்ப்பாண மறைமாவட்டத்தின் முன்னாள் குரு முதல்வரும், யாழ்ப்பாணம் புனித சவேரியார் உயர் குருத்துவக் கல்லூரியின் முன்னாள் அதிபரும், , உலகத் தமிழ்ப் பேரவை என்ற புலம்பெயர் ஈழத்தமிழர் அமைப்பின் தலைவரும் ஆவார்.\n\nSection::::ஆரம்ப வாழ்க்கையும் கல்வியும்.\nஇம்மானுவேல் அடிகள் யாழ்ப்பாணத்தில் 1934 ஆம் ஆண்டில் பிறந்தார். யாழ்ப்பாணம் சம்பத்தரிசியார் கல்லூரியில் பாடசாலைக் கல்வியைக் கற்றார். பின்னர் 1958 இல் இலங்கைப் பல்கலைக்கழகத்தின் கொழும்பு வளாகத்தில் பயின்று அறிவியலில் இளங்கலைப் பட்டம் பெற்றார். சிறிது காலம் ஆசிரியராகவும், ஊடகவியலாளராகவும் பணியாற்றிய பின்னர் குருத்துவ வாழ்வைத் தெரிவு செய்யும் பொருட்டு உரோமை நகரில் ஊர்பாணியா மறைப் பல்கலைக்கழகத்தில் மெய்யியல், இறையியல் ஆகிய துறைகளில் பயின்று பட்டம் பெற்றார்.\n\nSection::::குருத்துவப் பணி.\nஇம்மானுவேல் அடிகளார் 1966 திசம்பரில் உரோமில் உள்ள புனித பேதுரு தேவாலயத்தில் குருவாகத் திருநிலைப்படுத்தப்படார். பின்னர் இலங்கை திரும்பி சில ஆண்டுகள் யாழ்ப்பாண மறைமாவட்டத்தில் பணியாற்றினார். 1976 இல் மீண்டும் உரோமை சென்று இறையியலில் முனைவர் பட்டம் பெற்று இலங்கை திரும்பி கண்டி தேசிய குருத்துவக் கல்லூரியில் 1976 முதல் 1986 வரை இறையியல் விரிவுரையாளராகவும், இறையியல் பீடத் தலைவராகவும் பணியாற்றினார். பின்னர் 10 ஆண்டுகள் யாழ்ப்பாணம் கொழும்புத்துறை புனித சவேரியார் உயர் குருத்துவக் கல்லூரியின் அதிபராகவும், 1997 முதல் யாழ் மறைமாவட்டத்தின் குருமுதல்வராகவும் பணியாற்றினார்.\n\n1995 அக்டோபரில் இலங்கை ஆயுதப் படைகள் குடாநாட்டின் மீது தாக்குதல் நடவடிக்கையை ஆரம்பித்ததை அடுத்து இடம்பெற்ற வன்னி நோக்கிய மக்கள் இடம்பெயர்வினால் அங்கிருந்து வெளியேறிய ஐந்து இலட்சம் தமிழ் மக்களுடன் இம்மானுவேல் அடிகளும் வெளியேறி வன்னியில் இரண்டாண்டுகள் வாழ்ந்து வந்தார்.\n\nSection::::புலம்பெயர்தல்.\n1997 இல் நாட்டை விட்டு வெளியேற வேண்டிய சூழ்நிலையில், இம்மானுவேல் இங்கிலாந்து சென்று அங்கு ஓராண்டு காலம் பணியாற்றிய பின்னர், செருமனியில், மூன்சுடர் மறைமாவட்டத்தில் உள்ள கத்தோலிக்க தேவாலயம் ஒன்றில் 2007 ஆம் ஆண்டு வரை குருவானவராகப் பணியாற்றினார். இங்கு பணியாற்றிக் கொண்டிருந்த போது அவர் இலங்கைத் தமிழரின் உரிமைகளை வென்றெடுக்கும் பணிகளையும் பன்னாட்டு அரங்கில் முன்னெடுத்து வந்தார். 2010 ஆம் ஆண்டில் இம்மானுவேல் அடிகள் உலகத் தமிழர் பேரவையின் தலைவராகத் தேர்ந்தெடுக்கப்பட்டார்.\n"}
{"id": "320649", "url": "https://ta.wikipedia.org/wiki?curid=320649", "title": "கிரண்டுமான் ஆல்டிகைடு தொகுப்பு வினை", "text": "கிரண்டுமான் ஆல்டிகைடு தொகுப்பு வினை\n\nகிரண்டுமான் ஆல்டிகைடு தொகுப்பு வினை \"(Grundmann aldehyde synthesis)\" அசைல் ஆலைடில் இருந்து ஓர் ஆல்டிகைடு தயாரிக்கின்ற வேதி வினையாகும்\n\nரோசன்மண்ட் குறைத்தல் வினை மற்றும் டையசோ பியூட்டைல் அலுமினியம் ஐதரைடு வினைகள் ஒரே மாதிரியான உருமாற்றங்களை நிறைவேற்றுகின்றன. தற்பொழுது இவ்வகையான செயல்முறைகள் பயன்பாட்டில் இல்லாமல் வழக்கொழிந்து விட்டன.\n"}
{"id": "320651", "url": "https://ta.wikipedia.org/wiki?curid=320651", "title": "பாவுரை மரபு", "text": "பாவுரை மரபு\n\nபாடல்களுக்குப் பாடலால் உரை எழுதும் மரபினைப் பாவுரை மரபு என்கிறோம். நம் முன்னோர் பலர், பல்வேறு நூல்களுக்குப் பாடலால் உரை எழுதியுள்ளனர். \n\nSection::::பாட்டால் உரை எழுதிய பெருமக்கள்.\nSection::::அகநானூறுக்கு.\nஅகநானூறு தொகுப்பிலுள்ள பாடல்களுக்குக் கருத்துரை எழுதுகையில் இடையள நாட்டு மணக்குடியான் பால்வண்ணத் தேவனான வில்லவதரையன் என்பவன் அகவல் பாவால் எழுதினான் என்பதை அறிவோம். அகவலாலான இந்தப் பாடலுரை இப்போது கிடைக்கவில்லை.\n\nSection::::ஆத்தி சூடிக்கு.\nஆத்தி சூடி வெண்பா – என்னும் நூல் ஒன்று உண்டு. இராம பாரதி என்பவர் அதனை இயற்றியுள்ளார். இதில் காப்பு வெண்பா ஒன்றும், ஆத்தி சூடியிலுள்ள 109 ஓரடிப் பாடல்களுக்கும் 109 வெண்பாக்களும் உள்ளன. ஒவ்வொரு வெண்பாவும் ஒருவரி ஆத்திச்சூடிப் பாடலுக்குக் கருத்துரையாக அமைந்துள்ளது . அதன் பாங்கை விளக்குவதற்காக அதிலிருந்து 2 வெண்பாக்கள் மட்டும் இங்குத் தரப்படுகின்றன. மாவலி கதை<poem>மாவலியை மானுக்கு மண்ணுதவா மல்தடுத்த\nகாவலினால் சுக்கிரனும் கண்ணிழந்தான் – ஆவதனால் \nநன்னீதி புன்னைவன நாதமகி பாவுலகத்\nதின் ஈ வதுவிலக் கேல். – 4</poem>மோகத்தின் செய்கை<poem>தேவர்முனி வர்மண்ணோர் தென்புலத்தார்க் கும்மோகம் \nபாவவித்தென் றோதும் பழமறைகள் – ஆவதனால் \nவேளாளா புன்னைவன வித்தகா இத்தரையில்\nமூளும்மோ கத்தை முனி. </poem>\n\nSection::::நற்றிணைப் பாடல்களுக்கு.\nபுரட்சிக் கவிஞர் பாரதிதாசன் கவிதைகள் தொகுப்பு நூலில் கருத்துரைப் பாட்டு என்னும் தலைப்பின்கீழ் 4 பாடல்கள் இடம்பெற்றுள்ளன. அவற்றுள் 2 குறுந்தொகை 186, 189 பாடல்களுக்காக எழுதப்பட்டவை என்று பாரதிதாசனே குறிப்பிட்டுள்ளார்.\n\nமதுரை ஈழத்துப் பூதன் தேவனார் இயற்றிய பாடல் – குறுந்தொகை 189<poem>இன்றே சென்று வருதும் நாளைக் \nகுன்றிழி அருவியின் வெண்தேர் முடுகுக\nஇளம்பிறை அன்ன விளங்குசுடர் நேமி \nவிசும்புவீழ் அருவியின் பசும்பயிர் துமிப்பக் \nகாலியற் செய்தியின் மாலை எய்திச்\nசின்னிரை வால்வளைக் குறுமகள் \nபன்மாண் ஆகம் மணந்துவக் குவனே. </poem>இதற்குப் பாரதிதாசன் தந்துள்ள கருத்துரைப் பாட்டு<poem>நாமின்று சென்று நாளையே வருவோம் \nவீழும் அருவிபோல் விரைந்துதேர் நடத்துவாய்\nஇளம்பிறை போல் அதன் விளங்கெளி உருளை \nவிண்வீழ் கொள்ளிபோல் விளைநிலம் படியக் \nகாற்றைப் போலக் கடிது மீள்வோம் \nவளையல் நிறைந்த கையுடை\nஇளையளை மாண்புற யான்மணந் துவக்கவே. \n\nஒக்கூர் மாசாத்தியார் பாடல் – குறுந்தொகை 186\n<poem>ஆர்கலி ஏற்றொடு கார்தலை மணந்த \nகொல்லைப் பனத்த முல்லை மென்கொடி \nஎயிறென முகையும் நாடற்குத் \nதுயில்துறந் தனவால் தோழியெங் கண்ணே. </poem>இதற்குப் பாரதிதாசன் பாடியுள்ள கருத்துரைப் பாட்டு<poem>ஆர்ப்புறும் இடிசேர் கார்ப் பரு வத்தைக் \nகொல்லையில் மணந்த முல்லைக் கொடியின் \nசிரிப்பென அரும்பு விரிக்கும் நாடனை \nஎண்ணித் துயில்நீங் கியென் \nகண்கள் இரண்டையும் காண்பாய் தோழியே. </poem>\n\nSection::::திருக்குறளுக்கு வெண்பா.\nதிருக்குறட் குமரேச வெண்பா என்னும் நூல் தூத்துக்குடி கவிராஜ பண்டிதர் ஜெகவீர பாண்டியனாரால் எழுதப் பட்டுள்ளது. முதலில் பருவ இதழாக வெளிவந்து, பின்னர் 5 தொகுதிகளில் 4602 பக்கங்களில் நூல் வடிவம் பெற்றுள்ளது. ஒவ்வொரு திருக்குறளுக்கும் ஒவ்வொரு வெண்பா அந்நூலில் இடம் பெற்றுள்ளது. ஒவ்வொரு வெண்பாவிலும் அதனதன் திருக்குறளோடு தொடர்புடைய ஒரு கதை சுட்டப் பட்டுள்ளது. வெண்பாவின் முதலிரண்டு அடிகளில் கதைச் செய்தியின் கருத்து உள்ளது. பின்னிரண்டு அடிகள் திருக்குறள். வெண்பாவுக்கு அடியில் குறள் விளக்கமும், கதை விளக்கமும் மேற்கோள் பாடல்களோடு தரப்பட்டுள்ளன. கதையோடு கூடிய அதன் கருத்துரைப் பாடல் எவ்வாறு அமைந்துள்ளது என்பதை விளங்கிக் கொள்வதற்காக 2 வெண்பாவை மட்டும் காணலாம்.<poem>கண்டணங்கோ கார்மயிலோ கன்னியோ என்றுமால் \nகொண்டுநின்றாய் என்னே குமரேசா – கொண்ட \nஅணங்குகொல் ஆய்மயில் கொல்லோ கனங்குழை \nமாதர்கொல் மாலுமென் நெஞ்சு. </poem><poem>பண்டு துறவுகொண்ட பட்டினத்தார் மாண்புலகில் \nகொண்டவுயர் வென்ன குமரேசா – கண்ட \nஇருமை வகைதெரிந்து ஈண்டறம் பூண்டார் \nபெருமை பிறங்கிற் றுலகு. </poem>\n\nSection::::திருக்குறளுக்கு ஓரடிப்பாடல்.\nதிருக்கோவனூர் திருக்குறள் அறக்கட்டளையின் தலைவர் தவத்திரு தங்க பழமலை அவர்கள் ஒவ்வொரு திருக்குறளுக்கும் நாற்சீர் ஓரடிப் பாடலால் அமைந்தநூல் ஒன்றைப் படைத்துள்ளார். அது கவிதை நடையில் திருக்குறளுக்குப் பொருள் விளக்கம் தருகிறது. எல்லாக் குறள்களுக்கும் அதில் பாடல்கள் இல்லை. \n\nஎடுத்துக் காட்டாகச் சொன்னால் அரண் அதிகாரத்தில் 2 குறட்பாக்களுக்கு மட்டுமே ஓரடிப் பாடலுரை உள்ளது. </br>நூலின் ஓரடிப் பாடல்களில் சில </br>41 அரசர், அந்தணர், வணிகர் துணை இல்லறத்தான் </br>55 தற்கொண்டான் பேணுபவள் பருவத்து மழை </br>134 ஓதலின் நன்றே ஒழுக்கம் உடைமை </br>1155 நீங்கின் உயிர் நீங்கும், பிரிவைத் தடு. </br>706 நெஞ்சம் கடுத்தது முகம் காட்டும்\n\nSection::::திருக்குறளுக்கு விருத்தம்.\nகவிஞர் யுவராஜ் என்பவர் திருக்குறளுக்குக் கவிதையுரை யொன்றை வெளியிட்டுள்ளார். அது விருத்தப் பாவால் அமைந்துள்ளது. காஞ்சி அமுதன் என்பவரின் மகன் இவர். \n\nSection::::திருக்குறளுக்குக் கலம்பக நெறிப் பாடல்.\nதிருவள்ளுவர் கலம்பகம் என்னும் நூல் மதுராந்தகம் கவிஞர் இளம்பூரணர் அவர்களால் இயற்றப்பட்டுள்ளது. இந்நூலாசிரியரின் இயற்பெயர் சி பூ கன்னிசாமி. கலம்பக நெறியில் 100 பாடல்களைக் கொண்ட நூல் இது. இதில் திருக்குறள், திருவள்ளுவர் பற்றிய செய்திகள் பாடுபொருளாக அமைந்துள்ளன. \n\nSection::::திருக்குறளுக்கு - குட்டிக்குறள்.\nகுழலும் யாழும் மழலைமுன் குழைவே – என்பது குட்டிக்குறள். குட்டிக்குறள் என்பது ஐம்பது ஆண்டுகளுக்கு முன் சுகவனம் சிவப்பிரகாசனார் என்பவரால் செய்யப்பட்ட ஒரு நூல். இந்தக் குட்டிக்குறள்களுக்குக் கீ வா ஜ அவர்களின் உரையும் உண்டு.<poem>குழலும் யாழும் \nமழலைமுன் குழைவே – இது ஒரு குட்டிக் குறள்</poem>இது ஒருவகையான புத்தாக்கம்.<poem>குழலினிது யாழினிது என்பதம் மக்கள் \nமழலைச்சொல் கேளா தவர்</poem>என்னும் திருக்குறளுக்குத் தந்த பாடல் உரையாக அமைந்திருத்தலைக் காண முடிகிறது. \n\nSection::::திருக்குறளுக்குப் பாவாலான உரை.\n1330 குறளுக்கும் ஓரடி நூற்பாவாலான உரை சுகவனம் சிவப்பிரகாசனார், திருக்குறள் நூற்பா\nஒழுக்கமே விழுப்பம் உழிரினும் பெரிது குறள் 131\nபல்லாற்றி னானும் துணையாவ தொழுக்கம் குறள் 132 \nஒழுக்கமே குடிமை இழுக்கமே இழிமை குறள் 133\nஇவை நூற்பா\nSection::::நன்னூலுக்கு.\nஆண்டிப் புலவர் என்பவர் கி பி 15ஆம் நூற்றாண்டில் நன்னூலுக்கு விருத்தப் பாவில் ஓர் உரை எழுதியுள்ளார். \nSection::::திருக்கோவையாருக்கு.\nதிருக்கோவையாரில் 100 கலித்துறைப் பாடல்களை எடுத்துக் கொண்டு ஒவ்வொரு பாடலுக்கும் ஒவ்வோர் அகவலாகக் கிளர்ந்தது கல்லாடம்.\nSection::::திருக்குறளுக்குக் காந்தி வாழ்க்கை.\nஇராய சொக்கலிங்கனார்என்பவர் முதலிரண்டு அடிகளில் காந்தியடிகளைப் பற்றிக் கூறிப் பின்னிரண்டு அடிகளில் தொடர்புடைய திருக்குறள் ஒன்றை இணைத்துள்ளார். 125 திருக்குறள்கள் மட்டும் தெரிவு செய்யப்பட்டு இவ்வாறு பாடப் பட்டுள்ளன. \n<poem>காவி உடையணியான், காந்தி, சடைமுடியான் \nமேவு தவமிதுவோ மெய்ப்புலவர் – ஓஒ \nமனத்துக்கண் மாசிலன் ஆதல் அனைத்தறன் \nஆகுல நீர பிற </poem>\nSection::::திருக்குறளுக்குத் தாழிசை உரை.\nசின்னதாராபுரம் பாவலர் இறையரசனின் நூல் குறளும் பொருளும். இது 1330 குறட்பாக்களுக்கும் தாழிசையில் பொருள் விளக்கம் தருகிறது. இந்தத் தாழிசையை அரைவிருத்தம் என்றும் போற்றுவர்.\n\n<poem>காக்கை கரவா கரந்துண்ணும் ஆக்கமும் \nஅன்னநீ ரார்க்கே உள. – குறள் 527</poem>\n\n<poem>அடைகின்ற உணவுகளை மறைத்தி டாமல்\nஅழைத்தழைத்துக் காகம்தன் இனத்தோ டுண்ணும் \nஅடைந்திருக்கும் பெருஞ்செல்வம் அதனைப் போன்ற \nஅரும்பண்பு கொண்டவர்க்கே நிலைப்ப தாகும்</poem>\n\nSection::::திருக்குறளுக்கு அகவல்.\nஅகவல் பாடலால் 1330 குறட்பாக்களுக்கும் உரை எழுதப்பட்ட நூலும் உண்டு.\n<poem>ஊருணி நீர்நிறைந் தற்றே உலகவாம் \nபேரறி வாளன் திரு. இது குறள்</poem>\n\n<poem>ஊருண் கேணி உறுபுனல் அற்றே \nஒப்புர வதனை யுவக்கும் \nபேரறி வாளன் பெரிய திருவே பா 215 இது அகவல்</poem>\n\nSection::::திருக்குறளுக்கு வெண்பா.\n133 அதிகாரத்துக்கும் 133 வெண்பா \n<poem>ஒழுக்கம் ஒருவர்க் குயிரினும் மேலாம் \nவழித்துணை யாயும் வருமாம் – வழுவின் \nபழிவரும் துன்பமும் பற்றிடும் என்றும் \nஒழுக்கம் உயர்வென்றே ஓம்பு. பா 14</poem>\n\nSection::::திருக்குறளுக்கு உவமைக்குறள்.\nதிருக்குறளின் கருத்துகளையும் தொடர்களையும் வைத்து எழுதப்பட்ட 100 குறட்பாக்களால் அமைந்த நூல் உவமைக் குறள் நா பசும்பொற்கிழார் என்பவரால் இது எழுதப்பட்டது. \n\nஓர் எடுத்துக் காட்டு.\n\n<poem>பணத்தியல்பால் பண்புதிரிந் தற்றாகும் போலிக்\nகுழத்தியல்பால் சேர்நட்புக் கொள். பா 47 </poem>\n\nSection::::திருக்குறளுக்கு இரங்கேச வெண்பா.\nபிறைச்சாந்தக் கவிராயர் – இரங்கேச வெண்பா – அரங்கநாதனை இரங்கேசா என்று முன்னிலைப்படுத்திப் பாடியது – 133 வெண்பா – திருக்குறள் அதிகாரத்திற்கு ஒரு வெண்பா என்ற முறையில் முதலிரண்டடிகளில் தொடர்புள்ள கதையும், பின்னிரண்டு அடிகளில் திருக்குறள் ஒன்றும் கொண்ட நூல்.\n\nSection::::திருக்குறளுக்குச் “சிவசிவ வெண்பா”.\nசென்ன மல்லையர் என்பவரால் இயற்றப்பட்டது “சிவசிவ வெண்பா” சிவனை முன்னிலைப் படுத்தி இது பாடப்பட்டது. 133 வெண்பாக்கள் இதில் உள்ளன. கதையும் குறளுமாக அமைந்துள்ளது. அருச்சுனன் சிவனை வில்லால் அடித்த அடி உலகத்தார் அனைவர்மீதும் பட்டதும், மதுரையில் பிரம்படி பட்டது அனைவர்மீதும் பட்டதும் முதல் குறளை விளக்கும் கதைகளாகத் தரப்பட்டுள்ளன.\n\nSection::::சினேந்திர வெண்பா.\nசினேந்திர வெண்பா என்னும் நூல் சினேந்திரா என்று அருகக் கடவுளை அழைத்துப் பாடும் நூல். இது பதிப்பில் இல்லை. ஆசிரியரின் பெயர்கூடக் கிடைக்கவில்லை.\n\nSection::::திருக்குறளுக்குச் சோமேசர் முதுமொழி வெண்பா.\nமாதவச் சிவஞான யோகி இயற்றிய சோமேசர் முதுமொழி வெண்பா என்னும் நூல் ஒன்று உண்டு. சென்னைக் கிறித்துவக் கலாசாலைத் தமிழாசிரியர் வ மகாதேவ முதலியாரின் உரையும் இதற்கு உண்டு 114 கதைகளில் 133 குறட்பாவில் வெண்பாக்கள் இதில் உள்ளன. 16, 17 வரிசையெண் தரப்பட்டுள்ள நூல்களில் 133 – க்குமேற்பட்ட கதைகள் இடம் பெற்றுள்ளன. மேலே கண்ட 3 நூல்களும் திருக்குறள் குமரேச வெண்பாவுக்கு வழிகாட்டிகள்.\n\nSection::::இரட்டைப்புலவர் குறள் இணைப்பு.\nஇரட்டைப் புலவர் பாடல் \n<poem>மாங்காட்டு வேளான் மகளை மருமகன்பால் \nபோங்காட்டில் இன்பம் புணர்ந்தானே – ஆங்கானும் \nமக்கள்மெய் தீண்டல் உடற்கின்பம் மற்றவர் \nசொற்கேட்டல் இன்பம் செவிக்கு (தனிப்பாடல் திரட்டு) </poem>\nஇப்பாடல் திருக்குறள் குமரேச வெண்பா தோன்ற வழிகோலியதாகலாம் என்பது முனைவர் இந்திராணியின் கருத்து.\n\nSection::::திருத்தொண்டருக்கு ஏற்ற திருக்குறள்.\nதிருத்தொண்டர் வெண்பா எனவும் போற்றப்படும் திருத்தொண்டர் மாலை 102 திருக்குறள்களை பின்னடிகளாகக் கொண்டது. இதன் ஆசிரியர் குமார பாரதி. திருத்தொண்டத் தொகையிலுள்ள 72 அடியார்களுக்கு முதன்மை தரப்பட்டு அவர்களின் வரலாறுகளுக்கேற்ற திருக்குறள்கள் இந்நூலின் பாடல்களில் இணைந்துள்ளன.\n\nSection::::திருக்குறள் அதிகார மலை.\nதிரிப் புல்லாணி மாலை என்னும் நூல் 135 கட்டளைக் கலித்துறைப் பாடல்களைக் கொண்டது. இந்நூலில் 133 அதிகாரத்திலிருந்தும் 133 திருக்குறள்கள் தெரிவு செய்யப் பெற்று இணைத்துப் பாடப்பட்டுள்ளன. இந்த வைணவப் பாடல்கள் நாராயண ஐயங்கார் என்பவரால் மதுரைத் தமிழ்ச் சங்க வெளியீடிகப் பதிப்பாகியுள்ளது.\n\nSection::::திருக்குறளுக்கு இன்னிசை வெண்பா.\nதிருமலைக் கொழுந்து வெண்பா திருமலைக் கொழுந்து பிள்ளை என்னும் பெருமகனாரை முன்னிலைப் படுத்திப் பாடப்பட்ட நூல். 77 இன்னிசை வெண்பாக்களைக் கொண்ட இந்நூலின் பாடல்களில் 77 திருக்குறள்கள் இணைந்துள்ளன.\n\nSection::::திருக்குறளுக்கு நேரிசை.\nதிருமலை வெண்பா – 133 நேரிசை வெண்பா – அதிகாரத்துக்கு ஒரு திருக்குறள் – திருப்பதியாகிய திருமலையை முன்னிலைப் படுத்தியது – 60 பாடல்கள் (அறம் 38 + பொருள் 22) மட்டும் கிடைத்துள்ளன.\n\nSection::::திருக்குறளுக்குத் தினகர வெண்பா.\nதினகர வெண்பா – தினகரன் என்பவரை முன்னிலைப் படுத்திப் பாடிய வெண்பா – கி பி 16 ஆம் நூற்றாண்டில் அரசாண்ட அச்சுதேந்திரன் என்னும் நாயக்க மன்னனின் அமைச்சர் இந்தத் தினகரன். இவரது குணநலன்களைப் பெருமைப் படுத்திப் பேசும் இவரது வெண்பாக்களில் பின்னிரண்டு அடிகள் திருக்குறள். அதிகாரத்திற்கு ஒன்று. மேலும் காப்பு, மக்கட்பேறு, புகழ், நட்பு ஆகியவற்றிற்குக் கூடுதல் வெண்பாக்கள். ஆக 137 ஆற்றொழுக்கு ஓட்டப் பாடல்கள் – இவற்றுள் இராமாயணச் செய்திகள் 10\n\nSection::::பெரியபுராணச் சரித்திர வெண்பா மாலை.\nபெரியபுராணச் சரித்திர வெண்பா மாலை என்னும் நூல் இருந்ததாகத் தெரிகிறது. எந்தவிவரமும் கிடைக்கவில்லை.\n\nSection::::முதுமொழிமேல் வைப்பு.\nமுதுமொழிமேல் வைப்பு நூலின் ஆசிரியர் தரும்புர ஆதீன கமலை வெள்ளியம்பலவான முனிவர். இதில் எல்லா அதிகாரங்களிலிருந்தும் திருக்குறள் தெரிந்தெடுக்கப்பட்டு, அவற்றுடன் வீட்டுப்பால் பற்றிய சில கூடுதல் குறட்பாக்கள் புதிதாகச் சேர்க்கப்பட்டுப் பாடல்கள் இயற்றித் தொகுக்கப்பட்டுள்ளன. அதில் உமாபதி சிவாசாரியாரின் திருவருட் பயன் நூலிலிருந்து சில குறள் பாடல்களும் விளக்கம் இல்லாமல் சேர்க்கப்பட்டுள்ளன. மொத்தம் 196 + காப்புச் செய்யுள் உள்ளன. இவற்றில் 151 கதைச் செய்திகள் உள்ளன.\n\nSection::::குமரேசர் முதுநெறி வெண்பா.\nகுமரேசர் முதுநெறி வெண்பா நூலின் ஆசிரியர் சிதம்பரம் ஈசானிய மடத்து இராமலிங்க சுவாமிகள். முருகேசா என்று முருகனை விளிக்கும் வெண்பாக்களின் பின்னிரண்டு அடிகள் திருக்குறள். அகத்தியம் முதலான 27 கதைகள் நூல்களில் காணப்படும் செய்திகள். இதற்கு சோ குமார வீரையரின் உரை ஒன்றும், சு அ இராமசாமிப் புலவர் பொழிப்புரை ஒன்றும் உள்ளது. ஆசிரியர் சமயக் காழ்ப்பு இல்லாதவர்.\n\nSection::::வடமலை வெண்பா.\nவடமலை வெண்பா நூலின் ஆசிரியர் ஏகாந்தக்கிராதி பாகை அழகப்பன். ஒருவர் ஒரு முறை கூறிய பாடலை உடனே அப்படியே மனத்தில் பதித்துக் கொள்ளும் ஆற்றல் இவருக்கு இருந்ததால் இவரை ஏகாந்தக்கிராதி என்றனர். அவரது புரவலர் வடமலைப் பிள்ளைமீது பாடப்பட்டது இந்நூல். அறத்துப்பால், பொருட்பால்களிலுள்ள 108 அதிகாரங்கள் ஒவ்வொன்றிலிருந்தும் ஒவ்வொரு குறள் பின்னிரண்டு அடிகளில் அமைக்கப்பட்டு வெண்பாக்கள் பாடப்பட்டுள்ளன. காமத்துப்பால் பகுதி இடம்பெறவில்லை.\n\nSection::::வள்ளுவர் நேரிசை.\nவள்ளுவர் நேரிசை என்னும் இந்த நூலின் ஆசிரியர் சோழவந்தான் அரசஞ் சண்முகனார். இதில், முதல் 10 அதிகாரத்தின் 100 குறள்கள் பின்னிரண்டு அடிகளாக இடம்பெற்றுள்ளன. இவர் முழுமைக்கும் செய்யத் திட்டமிட்டிருக்கலாம்.\n\nSection::::திருக்குறள் பாவுரை.\nஇப்படிப்பட்ட கருத்துரைப் பாடல்களின் வழிநூலாகத் திருக்குறள் பாவுரை நூல் தோன்றியுள்ளது என்று ஒருவகையில் கொள்ள முடியும்.\nஎனினும் அந்நூல்கள் தம் உரைக்கு இணையான மூலத்தை ஆங்காங்கே இணைத்துக் கொண்டுள்ளன. இந்நூல் அதனை ஆங்காங்கே எண்ணிட்டுக் காட்டிவிட்டுத் திரண்ட கருத்தைப் பாவாக்கியுள்ளது. \nமேலே காட்டப்பட்டுள்ள பாவுரை நூல்களோடு ஒப்பிட்டு நோக்கினால் இந்நூலின் தனித்தன்மையும், அறிவியல் நோக்கும் புலனாகும்.\n"}
{"id": "320654", "url": "https://ta.wikipedia.org/wiki?curid=320654", "title": "இந்திய எரிமலைகளின் பட்டியல்", "text": "இந்திய எரிமலைகளின் பட்டியல்\n\nஇந்திய எரிமலைகளின் பட்டியல் (\"List of volcanoes in India\") இது, நான்கிணைய செயலிலுள்ள மற்றும் செயலற்று அல்லது அழிந்துவிட்ட இந்திய எரிமலைகள் கொண்ட பட்டியலாகும்.\n\n"}
{"id": "320656", "url": "https://ta.wikipedia.org/wiki?curid=320656", "title": "மெங்கே நைட்ரோயேற்றம்", "text": "மெங்கே நைட்ரோயேற்றம்\n\nமெங்கே நைட்ரோயேற்றம் \"( Menke nitration)\" எலக்ட்ரான் மிகுதி அரோமாட்டிக் சேர்மங்களுடன் தாமிர(II) நைட்ரேட்டு எனப்படும் குப்ரிக் நைட்ரேட்டும், அசிட்டிக் நீரிலியும் சேர்க்கப்பட்டு மேற்கொள்ளப்படும் ஒரு வேதி வினையாகும். இவ்வினையின் விளைவாக செயலூக்கம் பெற்ற தொகுதியுடன் நைட்ரோ வேதி வினைக்குழு ஆர்த்தோ நிலையில் முன்னுரிமையுடன் இணைகிறது . நெதர்லாந்து நாட்டைச் சேர்ந்த டச்சு வேதியியலர் யே.பி.மெங்கே இவ்வினையைக் கண்டறிந்ததால் மெங்கே நைட்ரோயேற்றம் என்ற பெயரைப் பெற்றது .\n"}
{"id": "320657", "url": "https://ta.wikipedia.org/wiki?curid=320657", "title": "காணியாச்சி", "text": "காணியாச்சி\n\nகாணியாச்சி( KANIYACHI ) என்பது ஒரு குழு அல்லது கூட்டம் என பொருள் படும். காணியாச்சி என்பவர்கள் விவசாயத்தை முதன்மைத் தொழிலாகச் செய்பவர்அருள்மிகு முத்து மாரியம்மன் கோவிலை வணங்குபவர்கள். அவர்களின் வீட்டில் தான் அம்மன் பிறந்ததாக ஒரு நம்பிக்கை உண்டு. திருவாரூர் மாவட்டம் மன்னார்குடி வட்டம் பெருகவாழ்ந்தான் கிராமத்தில் வாழும் தேவர் இன மக்களின் ஐந்து குடும்பங்கள் அவ்வாறு “காணியாச்சி” என்று அழைக்கபடுகின்றனர், அப்பாக்குட்டி தேவர்  வகையறா , ,கோவிந்தராஜ் தேவர் வகையறா ,காசிநாத தேவர் வகையறா , பக்ரிசாமி தேவர் வகையறா ,வைத்திநாத தேவர் வகையறா மற்றும் நாகப்ப தேவர் வகையறா முக்கியமான குடும்பங்கள் ஆகும். காணியாச்சி( KANIYACHI )"}
{"id": "320680", "url": "https://ta.wikipedia.org/wiki?curid=320680", "title": "நன்னூற்காண்டிகையுரை (கூழங்கைத் தம்பிரான்)", "text": "நன்னூற்காண்டிகையுரை (கூழங்கைத் தம்பிரான்)\n\nநன்னூற்காண்டிகையுரை என்பது கூழங்கைத் தம்பிரான் ஆல் 18ம் நூற்றாண்டில் எழுதப்பட்ட நன்னூலுக்கான உரை ஆகும். நீண்டகாலமாக கிடைக்காமல் இருந்த இந்த நூல் 1980 காலப்பகுதியில் பிரித்தானிய நூலகத்தில் கையெழுத்துப் பிரதியாக பேராசிரியர் அ. தாமோதரன் அவர்களால் கண்டெடுக்கப்பட்டு, யேர்மனியின் ஹைடெல்பர்க் பல்கலைக்கழக ஆதரவுடன் அவரால் பதிப்பிக்கப்பட்டது. ஈழத்து உரைமரபில் கிடைப்பெற்ற முதல் படைப்புகளில் ஒன்றாக இந்த உரை கருதப்படுகின்றது. \n\nஇந்த உரை நூல் நன்னூலுக்கு முதல் உரை நூலாகக் கருதப்படும் மயிலைநாதர் உரையை எளிமைப்படுத்தி அமைந்துள்ளது. இந்த உரை கூழங்கைத் தம்பிரான் ஆல் உரைக்கப்பெற்று, அவரது மாணவர் ஒருவரால் எழுதப்பட்டு இருக்கலாம் என்று பதிப்பாசிரியர் அ. தாமோதரன் அவர்களும், நூலின் மதிப்புரை ஆசிரியர் ஆ. சிவலிங்கனார் அவர்களும் ஊகிக்கின்றனர்.\n\n"}
{"id": "320682", "url": "https://ta.wikipedia.org/wiki?curid=320682", "title": "சிவஞான சித்தியார் உரை (ஈழத்து ஞானப்பிரகாசர்)", "text": "சிவஞான சித்தியார் உரை (ஈழத்து ஞானப்பிரகாசர்)\n\nசிவஞான சித்தியார் உரை என்பது சிவஞான சித்தியார் நூலுக்கு 17 ஆம் நூற்றாண்டில் ஈழத்து ஞானப்பிரகாசர் என்று தமிழ்நாட்டில் அறியப்பட்ட புலவரால் எழுதப்பட்ட உரைநூல் ஆகும். இந்த நூலின் ஆசிரியர் ஈழத்தில் திருநெல்வேலியில் பிறந்தார். போர்த்துக்கேயரின் சமய அடக்குமுறையிலிருந்து தப்புவதற்காக இந்தியா சென்றார். இவர் வட இந்தியா சென்று வடமொழியும் பிற சாத்திரங்களும் கற்று, பின்னர் தமிழ்நாடு வந்து இந்த நூலை இயற்றினார். \n\nஈழத்து உரைமரபிற்கு இந்த நூல் ஒரு முக்கிய மூலமாக காலநிதி எஸ். சிவலிங்கராஜா தமது ஈழத்து தமிழ் உரைமரபு என்ற ஆய்வு நூலில் குறிப்பிடுகிறார். இந்த நூலின் உரை பின்னாள் உரையாசிரியர்களினால் விமர்சனங்களுக்கு உட்படுத்தப்பட்ட ஒன்றாகும்.\n\n"}
{"id": "320684", "url": "https://ta.wikipedia.org/wiki?curid=320684", "title": "13 - 18 ஆம் நூற்றாண்டு ஈழத்து தமிழ் இலக்கியம்", "text": "13 - 18 ஆம் நூற்றாண்டு ஈழத்து தமிழ் இலக்கியம்\n\n13 - 18 ஆம் நூற்றாண்டு ஈழத்து தமிழ் இலக்கியம் என்பது யாழ்ப்பாண இராச்சியக் காலம் (1216 - 1621), போர்த்துக்கேயர் காலம் (1621 - 1658), ஒல்லாந்தர் காலம் (1658 - 1796) ஆகிய மூன்று காலப்பகுதிகளைச் சார்ந்த சார்ந்த ஈழத்து தமிழ் இலக்கியம் ஆகும். இதற்கு முந்திய காலத்துடன் ஒப்பிடுகையில், இக் காலப்பிரிவைச் சார்ந்த இலக்கியங்கள் கிடைக்கப்பெற்று, பல பதிப்புப்பெற்று, ஆய்வுசெய்யப்பட்டுள்ளன.\n\nஇக் காலப் பகுதியில் வாய்மொழி இலக்கியம், எழுத்து இலக்கியம் ஆகிய இரண்டும் இக் காலப்பகுதியில் தோன்றின. இக் காலப்பகுதியில் தோன்றிய பல நூல்கள் தமிழின் சிற்றிலக்கிய வகைகளைச் சார்ந்தவையாக உள்ளன, குறிப்பாக: பள்ளு, சிந்து, கும்மி, அந்தாதி, அம்மானை, துதி, கோவை. \n\n\n\n\n"}
{"id": "320687", "url": "https://ta.wikipedia.org/wiki?curid=320687", "title": "கிமு 3 - கிபி 12 ஆம் நூற்றாண்டு ஈழத்து தமிழ் இலக்கியம்", "text": "கிமு 3 - கிபி 12 ஆம் நூற்றாண்டு ஈழத்து தமிழ் இலக்கியம்\n\nகிமு 3 - கிபி 12 ஆம் நூற்றாண்டு ஈழத்து தமிழ் இலக்கியம் என்பது சங்க காலம் தொடக்கம், தற்போது விரிவான இலக்கியச் சான்றுகள் கிடைக்கும் 13 ஆம் நூற்றாண்டு வரையான காலப்பகுதியைச் சார்ந்த ஈழத்து தமிழ் இலக்கியம் ஆகும். ஈழத்து இலக்கிய பாகுபாட்டில் இக் காலத்தின் தொடக்கப் பகுதியை சங்ககாலம் அல்லது மகாவம்ச அரசர் காலம் என்பர். இக்காலப்பகுதியைச் சார்ந்த முழுமையான இலக்கியப் படைப்புக்கள் கிடைப்பெறவில்லை. பிற தமிழ்/சிங்கள இலக்கியங்களில் இடம்பெறும் குறிப்புக்கள், பதிகங்கள், பாடல்கள், சிங்கள/பாளி இலக்கியங்களில் இடம்பெறும் தமிழ் மொழியின் தாக்கங்கள், வாய்மொழி/நாட்டார் இலக்கியம், வரலாற்று ஆவணங்கள், கல்வெட்டுக்கள் மற்றும் சாசனங்களைக் கொண்டு ஆய்வாளர்கள் மீட்டுருவாக்க முயற்சிகளைச் செய்துள்ளார்கள்.\n\nவிரிவான சிங்கள இலக்கிய சான்றுகள் கிபி 12 நூற்றாண்டிலேயே கிடைக்கத் தொடங்குகின்றது. இந்தக் காலத்துக்கு முந்திய படைப்புக்கள் அந்நியர் படைப்யெடுப்புக்களினால் அழிந்திருக்கலாம் என்று கூறப்படுகின்றது. இதே போன்ற காரணங்களால் தமிழ் இலக்கியங்களும் அழிந்திருக்கலாம் என்று ஆ. வேலுப்பிள்ளை தனது ஆய்வில் சுட்டுகிறார்.\n\n\nSection::::சான்றுகள்.\nSection::::கிபி 12 ஆம் நூற்றாண்டு - பதவியா கல்வெட்டுச் செய்யுள்.\n<poem>\nஉத்தமர்தங் கோயில் வலகழி எனலும்\nநித்தநியமம் நெறிவளர்\nசித்தமுடன் சீரிளமை சேர்ந்த\nபதியில் விளையாரம்ப பேரிளமையார்த்துகள்\nபோதா வாயிரங் கொண்டுரைப்பர் திரு\nசூத்தமாக முயன்றான் முயன்ற திரு.\n</poem>\n\nSection::::கிபி 9/10 ஆம் நூற்றாண்டு - நாலுநாட்டார் கல்வெட்டு - அனுராதபுரச் செய்யுள்.\n<poem>\nபோதி நிழலமர்ந்த புண்ணியன்போ லெவ்வுயிர்க்குந்\nதீதி வருள்சுரக்குஞ் சிந்தையா – னாதி\nவருதன்மங் குன்றாத மாதவன்மாக் கோதை\nயொருதர்ம பாலனுளன்.\n</poem>\n\nSection::::கிபி 7 ஆம் நூற்றாண்டு - சம்பந்தரின் திருக்கேதீச்சரம் பதிகம்.\n<poem>\nதென்னிலங்கையர் குலபதி மலைநலிந் தெடுத்தவன் முடிதிண்தோள்\nதன்னலங்கெட அடர்த்து அவற்கருள் செய்ததலைவனார் கடல்வாயப்\nபொன்னிலங்கிய முத்துமா மணிகளும் பொருந்திய மாதோட்டத்\nதுன்னியன்பொடு அடியவ ரிறைஞ்சுகே தீச்சரத் துள்ளாரே\n</poem>\n\n"}
{"id": "320689", "url": "https://ta.wikipedia.org/wiki?curid=320689", "title": "பேடிஎம்", "text": "பேடிஎம்\n\nSection::::நிறுவனத்தைப் பற்றி.\nபேடிஎம் 2010ல் தொடங்கப்பட்ட இணைய வணிக நிறுவனமாகும், இது பல இணைய வழி பணப்பரிவர்த்தனை செய்ய பயன் படுகிறது. மேலும் இந்நிறுவனம் \"ஒன் நைன் செவன் கம்யூனிகேஷன்ஸ் ஆல் நிறுவப்பட்டது.\n"}
{"id": "320696", "url": "https://ta.wikipedia.org/wiki?curid=320696", "title": "வொயிட்டிங் வினை", "text": "வொயிட்டிங் வினை\n\nவொயிட்டிங் வினை அல்லது வைட்டிங் வினை (\"Whiting reaction\") என்பது புரோபார்கைல் டையாலை இலித்தியம் அலுமினியம் ஐதரைடைப் பயன்படுத்தி ஒரு டையீனாக மாற்றும் கரிம வேதியியல் வினையாகும்\nபெகாபெண்டாயீன் தயாரிக்கும் தொகுப்பு வினையில் இந்தக் கரிம ஒடுக்க வினை பயன்படுத்தப்படுகிறது.\n"}
{"id": "320697", "url": "https://ta.wikipedia.org/wiki?curid=320697", "title": "நவிண்டில் சிவகாமி அம்மன் கோவில்", "text": "நவிண்டில் சிவகாமி அம்மன் கோவில்\n\n\nSection::::பொருளடக்கம்.\nநவிண்டில் சிவகாமி அம்மன் ஆலயம் இலங்கையின் யாழ் மாவட்டத்தில் வடமராட்சி எனும் பிரதேசத்தில் நவிண்டில் எனும் ஊரில் உள்ள பிரபலமான ஓர் அம்மன் ஆலயம் ஆகும்.இவ் ஆலயத்தின் மூல மூர்த்தியாக அம்மன் உள்ளது.\n\nSection::::அமைவிடம்.\nயாழ்ப்பாணத்தின் வடமராட்சி பகுதியில் நவிண்டில் எனும் சிறிய கிராமத்தில் சிவகாமி அம்மன் கோவில் அமைந்துள்ளது. சிறிய கிராமத்தில் அமைந்திருந்தாலும் அம்மனின் அற்புதங்கள் அனைவராலும் அறியப்படடவை. பருத்தித்துறையில் இருந்து உடுப்பிட்டியிணை அடையும் வழியில் நவிண்டில் எனும் ஊரில் அற்புதங்கள் புரிந்தவண்ணம் அம்மன் அருள்பாலித்துள்ளார்.\n\nSection::::ஆலய வரலாறு.\nநவிண்டில் கிராமத்தை சுற்றியுள்ள மக்களுக்கு உள்ள ஒரு ஆலயம் சிவகாமி அம்மன் ஆலயம் ஆகும். ஆரம்பகாலத்தில் சிறிய கொட்டகையில் அம்மனின் சூலம் வைத்து வாய் கட்டி பூஜைகள் இடம்பெற்றது. முருகப்பா என்பவர் ஆரம்ப காலத்தில் ஆலய பணிகளை செய்து வந்தார். அந்த சூலம் அமையப்பெற்ற இடம் ஆனது ஆலயத்திற்கு சொந்தமான இடத்தில் அல்ல. ஆலயத்திற்கு என்று சொந்தமான காணி ஆரம்ப காலத்தில் வாங்கப்படவில்லை. அந்த இடத்தில் வைத்து ஊர் மக்கள் வழிபாடு செய்து வந்தனர். 1960 ஆம் ஆண்டில் இளையதம்பி அவர்கள் தலைவராக பொறுப்பேற்று ஆலய பணிகளை சிறப்பாக செய்து வந்தார். ஆலய தலைவர் அந்த காணியை வாங்குவதற்கு காணி உரிமையாளர்களிடம் சென்று கேட்ட போது அவர்கள் முதலில் மறுப்பு தெரிவிர்த்தார்கள். பின்னர் பல இன்னல்களுக்கு மத்தியில் அந்த காணியை ஆலயத்திற்கு என்று சொந்தமாக வாங்கி ஆலய வழிபாடுகள் இடம்பெற்று வந்தது. தென்மராட்சியில் எழுதுமட்டுவாள் எனும் கிராமத்தில் மண் அகழ்வு செய்த போது அங்கே ஒரு அம்மன் சிலை கண்டெடுக்க[ப்பட்ட்து. அங்கிருந்து அந்த சிலையை எடுத்து வந்து மக்கள் வழிபாடு செய்து வந்தனர். அனைவராலும் தாயார் கோவில் என அழைக்கப்பட்டு அந்த தாயார் அருள்புரிந்தார். பின்னர் கோவிலில் கட்டட வேலைகள் இடம்பெறத்தொடங்கின.ஆலய திருப்பணி வேலைகளுக்கு அந்த ஊர் மக்களும், ஊரிலிருந்து வெளிநாடுகளில் வசிக்கும் மக்களும் உதவிகளை செய்து வந்தனர். 1999 ஆம் ஆண்டு முதல் கும்பாபிஷேகம் நடைபெற்றது. அதன் பின்னரும் ஆலயத்தில் நிர்மாண வேலைகள் நடைபெற்று வந்தன. 14 ஆண்டுகளின் பின் 2013 ஆம் ஆண்டு கும்பாபிஷேகம் நடைபெற்று திருவிழாவும் நடைபெற்றது. ஆலயத்தில் திருத்த பணிகள் இன்றும் இடம்பெற்ற வண்ணம் உள்ளது.ஒவ்வொரு வருட தைப்பூச நாளில் சங்காபிஷேக நிகழ்வு இடம்பெற்று வருகிறது.\n2016 ஆம் ஆண்டு வெளிநாட்டில் வசிக்கும் இளைஞர்களினால் அம்மனின் பாடல்கள் அடங்கிய இறுவட்டு ஒன்று வெளியிடப்பட்ட்து.\nSection::::திருவிழாக்கள்.\nஆடி மாதத்தில் அம்மனுக்கே உரித்தான நாளான ஆடிப்பூர நாளில் தீர்த்த உற்சவம் நிகழக்கூடிய வகையில் 10 நாட்கள் திருவிழா நடைபெறும். ஆடிப்பூர நாளில் அம்மனுக்கு விசேட பூஜைகள் அம்மன் ஆலயங்களில் இடம்பெறும்.அம்மனுக்கென்றே உரித்தான கேதாரகெளரி, வரலட்சுமி விரதங்கள் விசேடமாக இடம்பெறும்.நவராத்திரி, திருவெம்பாவை பூஜைகளும் இடம்பெறும்\n\nSection::::வெளியிணைப்புக்கள்.\nhttps://m.facebook.com/sivakaamiamman\n"}
{"id": "320705", "url": "https://ta.wikipedia.org/wiki?curid=320705", "title": "கால்வாய்களின் பட்டியல்கள்", "text": "கால்வாய்களின் பட்டியல்கள்\n\nகால்வாய்களின் பட்டியல்கள் (\"Lists of canals\") இந்த கால்வாய்களின் பட்டியல்கள் ஒரு திட்டங்களில் உள்ளது. மேலும், கால்வாய்கள் மற்றும் வழித்தடங்கள், தண்ணீருக்காக மனிதனால் உருவாக்கப்பட்ட தடங்களாகும். உலகளவில் இரு 'கால்வாய்கள்' போல வட்டார மொழியில் குறிப்பிடப்பட்டுள்ளன. ஒரு வடிகால் பிளவுகளை கடந்து ஒரு கால்வாய் வெட்டுக்களின் போது அவைகளுக்கு இடையே பிரதானமாகவும் இதற்கு முரணாகவும், ஊடுருவும் ஒரு ஆற்றிற்கு இணையாக அதன் வடிகால் பிரிக்கப்பட்டுள்ளது.\n\n"}
{"id": "320717", "url": "https://ta.wikipedia.org/wiki?curid=320717", "title": "மானிப்பாய் மருதடி விநாயகர் கோவில்", "text": "மானிப்பாய் மருதடி விநாயகர் கோவில்\n\nமானிப்பாய் மருதடி விநாயகர் ஆலயம் அல்லது மருதடிப் பிள்ளையார் கோவில் யாழ்ப்பாண மாவட்டம், சண்டிலிப்பாய் பிரதேச செயலர் பிரிவின்கீழ் அமைந்துள்ள மானிப்பாய் பட்டினத்தில் அமைந்துள்ளது. இவ்வாலயத்தின் அருகில் மருத மரங்கள் சூழ்ந்து காணப்படுவதால் இவ்வாலயம் மருதடி விநாயகர் ஆலயம் என அழைக்கப்படுகின்றது. இவ்வாலயத்தின் வருடாந்த மகோற்சவம் சித்திரைப் புத்தாண்டு அன்று இடம்பெறும் இரதோற்சவத்திற்கு அமைய இடம்பெறும்.\n\nSection::::வரலாறு.\nஅக்காலத்தில் மானிப்பாயில் மக்கள் தம் கையாலேயே பாகம் செய்த பொங்கல், மோதகம், நெய்வேந்தியங்களை ஏற்று மருதமரத்தின் கிழக்குத் திசையிலேயே பிள்ளையார் பிரதிட்டையாக இருந்ததாக கர்ணபரம்பரையாக அறியப்படுகிறது. இக்கோவிலின் வரலாற்றைத் தெரிந்து கொள்ளக்கூடியதான முதல் ஆவணம் பிரித்தானிய இலங்கைக் காலத்தில் ஏற்பட்டதாகும். உள்ளூர் மக்கள் வழிபடுவதற்காக இக்கோவிலுக்கான காணியை 1856ஆம் ஆண்டு விக்டோரியா மகாராணி வழங்கினார். அவர் நிறைவேற்றிய 35ஆம் இலக்க லிகித சாசனத்தின்படி பிள்ளையார் கோவிலுக்கு அண்ணளவாக 7 நெல் பரப்புக்காணி வழங்கப்பட்டுள்ளது. அந்த நிலத்துக்கு பிள்ளையார் திடல் என்ற பெயரிடப்பட்டது. இதற்கான வரைபடத்தை அக்காலத்து பெருந்தெருக்கள் திணைக்களப் பொறியியலாளர் கென்றி பயிறே என்பவர் தயாரித்துள்ளார். மானிப்பாயைச் சேர்ந்த குமாரசிங்கம் என்பவர் மேற்பார்வையாளராக நியமிக்கப்பட்டார். இப்பதவிக்கு நியமிக்கப்படுபோர் கோயிலை மேற்பார்வை செய்ய வேண்டும் என மகாராணியாரின் சாசன வாகத்தில் தெளிவுபடுத்தப்பட்டுள்ளது. எனினும் பிற்காலத்தில் இது தனியார் கோவில் ஆக்கப்பட்டுவிட்டது.\n\nSection::::போர்த்துக்கேயர் காலம்.\nபோர்த்துக்கேயரின் காலத்தில் கிராமக் கோயில்களை இடித்து அங்கிருந்த விலையுயர்ந்த விக்கிரகங்களையும் ஆபரணங்களையும் கொள்ளையடித்தார்கள். இவ்வகையில் இடிக்கப்பட்ட கோவில்களில் மானிப்பாய் பிள்ளையார் கோவிலும் ஒன்று என்று கூறுவர். \nபோர்த்துக்கேயர் பறங்கியர் இக்கோயிலை இடித்து இவ்விடத்தைச் சவக்காலையாக்கி விட்டனர். முன்னைய மருதம ரத்துப்பிள்ளையார் தோற்றம்]]சவக்காலையும் மயானமும் இப்போது கோயிலிருந்து ஏறக்குறைய நூற்றிருபத்தைந்து யாருக்கப்பால் ஆலயத்தின் மேற்கு வாசலின் நேர்திசையிலுள்ளது. இது நிற்க, பறங்கியர் சைவசமய மணம் கொஞ்சமுமில்லாது, பிராமணரையும் தம்முடைய மதத்தைத் தழுவும்படி செய்துவந்த நாட்களில், அவர்கள் தண்டத்திற்கஞ்சி அகத்தே சைவராகவும் புறத்தே கிறிஸ்தவர்களாகவும் நடித்த பலர் மருதமரத்தின்கீழ் இராக்காலங்களிலும் பறங்கியர் கண்களுக்கு புலப்படாத நேரங்களிலும் பொங்கலிட்டுக் கற்புரமெரித்து விநாயகரை வழிபட்டு வந்தார்கள்.இப்பொழுதும் மூலஸ்தானத்திற்கு அருகாமையிலுள்ள மருதமரத்திலும் வெளிவீதிகளில் நிற்கின்ற மருதமரங்களின் கீழும் சனங்கள் உற்சவகாலங்களிலே கற்புரமெரித்து மருதத்தழிரைப்பறித்துக் கண்ணில்ஒற்றிக் காதில் அல்லது தலையில் அணிந்துகொள்வதை காணலாம். யாழ்ப்பாணத்தில் எந்தப்பாகங்களில் இருப்பவர்களும் முதல் எடுக்கும் நெற் தானியத்தை ”மருதடிப்பிள்ளையாருக்கு” என்று சொல்லி எடுத்து வைப்பது வழக்கம்.\n\nSection::::ஆலய உற்பத்தி.\nஒல்லாந்தர் காலத்தில் தொண்டை மண்டலத்தில் நடந்த ஓர் இராச கலத்திற்கஞ்சி அனேக வேளாண் குடும்பத்தவர் புறப்பட்டு வந்து வட்டுக்கோட்டை, காரைநகர் முதலிய இடங்களில் குடியேறினர். இவர்களில் தியாகராசக் குருக்களென்பவர் நவாலி வயல்களிலிருக்கும் தூக்கிணி வைரவர் கோலடியில் வந்து தங்க நேரிட்டது. இவர் சைவசித்தாந்தம் முற்றும் கற்றுணர்ந்தவராவார். இத்தூக்கிணி வைரவர் கோயிலிலிருந்து ஒரு வருடம் வரையிற் சிவபுசை செய்துவரும் நாட்களில், இக்கோவிலில் ஆண்டுதோறும் நடந்துவரும் வைரவமடையிலிம், வேள்வியிலும் பெருந்தொகை ஆடுகள் வெட்டப்படுமென்று கேள்விப்பட்டார். இதனால் அப்பெரியவர் அவ்விடம் விட்டு நீக்கிக் கீழ்த்திசை நோக்கிச் சென்று மானிப்பாய் மருதச் சோலையை அடைந்தார். இச்சோலைக்கு அணித்தாயுள்ள காணிகள் மானியம்பதி சுவாமிநாத முதலியாருக்குரியது. மருத மரங்கள் நின்ற சிலமும் பக்கத்திலுள்ள குளமும் ”முக்கோணத்திடரும் பிள்ளையார் குளமும்” எனப் பெயர் வழங்கலாயிற்று.\n\nSection::::திருப்பணி வேலைகள்.\nஆங்கிலேயர் காலம் உதயமானதும் அதிகாலையிற் கதிரவன் உதயமாகும் பொழுது புஷ்பங்கள் மலருமாறுபோல் (மதப்பைத்தியங்கொண்ட பறங்கிக்காரராலும் ஒல்லாந்தராலுங் கொடிய தண்டங்களை அனுபவித்த) எமது யாழ்ப்பாண மாது ஈன்ற புத்திர \n\nஇரத்தினங்கள் சமய சுயாதீனம் பெற்று முகமலர்ந்தார்கள். ஆங்கிலேயர் காலத்தில் மருதடியாலயம் அதி உன்னத மகத்துவ மேம்பாடுகள் நிலைக்குக் கொண்டுவரப்பட்டது. கோயிற்றிருப்பணி வேலைகள் தர்மசீலராயும், விநாயகரடியவராயும் விளங்கின. பெரியவர்களுடைய பரோபகாரங்களினால் நடைபெற்றன. விநாயகரின் கர்ப்பக்கிருக தூபியும், அர்த்தமண்டபமும், மகாமண்டபமும் ஸ்ரீமான் பொன்னம்பலச் சிறாப்பரவர்களாலும், சபாமண்டபம் ஸ்ரீமான் மண்டலத்தாரவர்களாலும், ஸ்தம்பமண்டபம் ஸ்ரீமான் இரகுநாதமுதலியார் சின்னத்தம்பியாரவர்களாலும், சிவன்கோயில், நடராசர் கோயில், அம்மன்கோயில்கள் ஸ்ரீமான் தன்மாவரதர்முத்துத்தம்பியவர்களாலும்,முற்போபுரம் ஸ்ரீமான் தம்பையா முதலியவர்களாலும், மடைப்பள்ளி, வாகன மண்டபம், தெற்குமானியம்பதி ஸ்ரீமான் மருதப்புரவர்களாலும், வசந்த மண்டபம் வைரவ ஆசாரியாலும், வசந்த மண்டபக் கொட்டகை வட்டு நகரிலுள்ள சில புண்ணியவான்களாலும், தேர்மூட்டியும், இரதமும் ஸ்ரீமான் இரகுநாதய முதலியார் சின்னத்தம்பியாரவர்களாலுஞ் செய்விக்கப்பட்டன. பின்பு கீழைக்கோபுரம் ஸ்ரீமான் செல்லப்பா வைரமுத்து அவர்களாலும், பொங்கல் மண்டபக்கொட்டகை ஸ்ரீமான் வன்னியசிங்கம் தம்பிப்பிள்ளையவர்களாலும், திருநந்தனவதனம் ஸ்ரீமான் ம.சிவப்பிரகாசமவர்களாலும், திருமஞ்சணக்கிணறு புதிதாய் ஸ்ரீமான் முருகேசமுதலியார் பொன்னுச்சாமியவர்களாலும், தீர்த்தக்கிணறு ஸ்ரீமான் முருகேசர் வினாசித்தம்பியவர்களாலும் உருவாக்கப்பட்டன.\n\nSection::::கோயிற் பூசகரும் தருமகர்த்தாக்களும்.\nதியாகராசக்குருக்கள் இல்லறம் நடத்தவெண்ணி ஆவரங்காலிற் சைவச்செட்டி வேளாண்குடும்பத்தில் ஓர் பெண்ணை விவாகம் செய்து குமரகுருபரர், வெற்றிவேலர் டினும் இருவரைப் பெற்றனர்.வெற்றிவேலருடைய மகன் ஸ்ரீமான் ஜயாத்துரை அவர்கள் இன்றைக்கும் மானிநகரில் வசிக்கின்றார் மேற்கூறப்பட்ட வெற்றிவேலருடைய பௌத்திரனே சிவபூசா ஒழுக்கங்களிற்றவறாத ஸ்ரீமான் செல்லயாரவர்கள். ஆங்கிலேயர்காலமுதயமானதும் சந்தான விர்த்தியுடையராய் விளங்கியவரும், விக்கினேசுரப்பெருமானின் தொண்டு பூண்டு குருத்துவம் புரிந்த புண்ணியோத்தமஐமாகிய தியாகராசர் இம்மண்ணுலக வாழ்க்கையை விட்டு விண்ணுலகில் விநாயகர் மூர்த்தியின் திருத்தாளெய்தினர். ஆலய பூசா கருமங்கள் அவரது சிரேஷ்ட புத்திரன் வெற்றிவேலையரால் நடைபெற்று வந்தன. கோயிற்காரியதரிசி சுவாமிநாதமுதலியாரும் சிவபதமடைய, அவருடைய மகன் வலிகாமம் மேற்கு மணியகாரனாய் விளங்கிய குமாரசிங்கமணியமென்பவர் கோயில் மணியகாரனாயும் விளங்கினார். இவருக்குப் பின் இவரது புத்திரர்கள் ஸ்ரீமான் டாக்டர் சுவாமிநாதபிள்ளையவர்களும் இராசகாரிய உத்தியோகம் நடாத்திய ஸ்ரீமான் இராசகாரிஙரவர்களும் கோயிற்காரியங்கள் பார்த்து வந்தனர். பின் இவர்களின் பிள்ளைகள் சுகாதார பரிசோதகர் ஸ்ரீமான் நவரத்தினசிங்கமவர்களும் ஸ்ரீமான் இரத்தினசிங்கமவர்களும் தருமகர்த்தாக்களாய் விளங்கினர்.\n\nஸ்ரீமான் நவரத்தினசிங்கமவர்கள் ஆலயத்திற்கு அனேக நன்மைகளைச் செய்திருக்கின்றார். அவைகளிலொன்று, தெற்கு வீதியிலிருந்த அரசாட்சி யாருக்குரிய குளம் ஆலயத்திற்கு அதிகம் கிட்டியிருந்தமையால் இரதோற்சவத்திலன்று தேர் ஓடுவதற்கு வீதி அகலம் போதாதிருந்தது பற்றி, அப்போது வடமாகாண ஏசண்டராயிருந்த சேர் வில்லியம் துவையினம் என்பவர் உதவியைக் கொண்டு குளத்திலொரு பாகத்தை மூடி ஒடுக்கமாயிருந்த வீதியை விசாலமாக்கி விட்டார். இக்காலத்திற் கோயிற் பூசை செய்து வந்தவர் வெற்றிவேலருடைய மகன் ஸ்ரீமான் ஜயாத்துரையவர்கள். இவ்விதமே ஏறக்குறைய நுற்றைம்பது வருஷகாலம் பூசைசெய்து வந்த சைவக்குருமார் கோயிலைவிட்டு நீங்கிப் பிராமணருக்கு இடங்கொடுத்தனர். பிராமணருள்ளே முதற் பூசகராயேற்பட்டவர் பிரம்மஸ்ரீ சீதாபதி ஜயரவர்கள் இங்கு ஏறக்குறைய ஜம்பது வருஷகாலமாய் விநாயகரது நித்திய நைமித்திகங்களை நடாத்தி வந்து மூன்று வருடங்களுக்கு முன் சிவலோகஞ் சேர்ந்தனர். இவருடைய குமாரர்களே இப்போது பூசகராய் விளங்குகின்றனர். கோயிற் காரியதரிசிகளாய் விளங்குகின்றவர்கள் மேற்படி ஸ்ரீமான் நவரத்தினசிங்கமவர்களதும், ஸ்ரீமான் இரத்தினசிங்கமவர்களதும் பிள்ளைகள். \n\nSection::::பூசைகளும் மகோற்சவமும்.\nஇவ்வாலயத்தில்,\n\n\n\nமகோற்சவ காலங்களில் மெய்யடியார்கள் காவடி எடுத்தல், தீச்சட்டியெடுத்தல், அங்கப்பிரதட்சணம் செய்தல், அடியழித்தல், அள்ளுகாசும் தென்னம்பிள்ளையும் வழங்கல், பிள்ளை விற்று வாங்கல், மடிப்பிச்சை எடுத்தல், பட்டுச் சார்த்தல், தேவாரம் ஓதுதல், வடம்பிடித்தல் முதலான நேர்த்திக் கடன்களை நிறைவேற்றுவர்.\n\nஇக்காலத்தில் புராண படனம் செய்தல், சமயப் பிரசங்கம் செய்தல், திருமுறைகள் ஓதுதல், ஓதுவார்களை அழைப்பித்து ஓதுவித்தல் முதலான சமய நிகழ்ச்சிகள் மக்களின் ஆன்மீக மேம்பாட்டிற்காக நடத்தப்படுகின்றன.\n\n\n\nSection::::மருதடியான் தோத்திரங்கள்.\nSection::::விநாயகர் துதி.\nமின்னும் மருதடி வாழ் வேழமுகன் றாள் பணிந்து \nபன்னுவவன் காதை பகர்ந்திடவே – மன்னுபுகழ்\nநீட்டு மலைமேல் றிகழ்பா ரதம்வரைந்த\nகோட்டுமுகன் பாதங் குறி\n\nSection::::நாமகள்துதி.\nவிக்கினங்கள் நீக்க மருதடியில் வேழமுகன்\nபக்கத்தை யாவும் புகலவே – மிக்க புகழ்\nவன்னமே வுங்கமல மாமலர்மேல் வீற்றிருக்கும்\nஅன்னமே முன்னின் றருள்\n\nSection::::வாழ்த்துகவி.\n” பூவாழி மன்னர்மநு நீதி வாழி\nபுகலரிய மடமகளீர் நிறையும் வாழி\nஆவாழி அந்தணர்தங் கூட்டம் வாழி\nஅருமறைவே தாகமங்கள் புராணம் வாழி\nஓவாத தவங்கருணை விரதம் வாழி\nஉலகிலுள்ள சாரசரங்க ளனைத்தும் வாழி\nமாவாழும் பிள்ளையார் திடரில் வாழும்\nமருதடியிற் கணபதிதாள் வாழிவாழி.” \n\nSection::::மருதடி விநாயகர் கும்மி.\n”ஏர்புத்த மானி மருதடி மேவிய\nஏரம்பன் பாதம் மனத்திருத்திச்\nசீர்புத்த செந்தமிழ்க் கும்மி யுரைத்திடச்\nசெப்பு மவன்பதங் காப்பாமே.\n\nஆதியு மந்தமுமில்லாத நான்மறை\nஆதிப் பிரணவ நல்வடிவாய்\nஓதிய தொண்டர்கள் விக்கினம் நீக்கிட\nஒரு வானாண்டி ஞானப் பெண்ணே.\n\nஉச்சியில் மாமகு டந்துலங்க வெள்ளை\nஒற்றை மருப்பு மணிவிளங்க \nமெய்ச்செவிச் சாமரம் வீசப் பிரணவ\nவேழமுகங் கொண்டு வந்தாடி.\n\nஐந்து கரத்தனை யானை முகத்தனை\nஆகுமொர் மூவடி வானவனை\nதொந்தி வயிற்றனை மானி மருதடித்\nதோன்றலைப் பாடுவம் ஞானப்பெண்ணே.\n\nஎந்தக் கருமஞ் செய்யினும் முன்னாக\nஎம்பெருமா னெற்று போற்றாங்காதல்\nஅந்தக் கருமஞ் சிவனுக்கு மாகாதா\nமஞ்சு முறிந்தது காணுங்கடி.\n\nமுன்னாளி னான்முக னிந்திரன் தேவர்\nமுகுந்தனோ டேனையர் தம்மையெல்லாம்\nபன்னாள் வருத்து கயமுகனைக் கொன்ற\nபண்ணவ னென்றென்று பாடுங்கடி\n\nசர்க்கரை மோதகந் தேங்கா யவல்கனி\nசாற்றிய பாற்பொங்கற் புத்தமுதம்இ\nக்குட னெள்ளுருண்டை யிட்டுத் துதிக்க\nஇருவினை தீர்க்குவன் ஞனப்பெண்ணே\n\nதொட்டு வணங்க வருள்தரு மற்புதச்\nசோதி மருத மரம்பாடிக்\nகுட்டை யுவந்தருளைங்கரன் பாதங்கள்\nகும்பிட்டுக் கும்மியடியுங்கடி\n\nபூசைச் சிறப்பினைப் பாடுங்கடி நல்ல\nபொங்கற் சிறப்பினைப் பாடுங்கடி\nஆசை யுடன்வன் றேரேறி யேவரும்\nஆனந்தங் கும்மி னடியுங்கடி\n\nஅங்குச பாசந் தரித்தாண்டி யவன்\nஅம்பிகை பாலுங் குடித்தாண்டி\nதங்கு விகட நடித்தாண்டிபெருஞ்\nசந்திகள் தோறுமிருந்தாண்டி\n\nசேணும் நிலனு நிறைந்தருவாய்நின்ற\nசெஞ்சடைச் சோதிய னெம்பெருமான்\nகாணும் படிசிறு சாணத்திற் புல்லினிற்\nசார்வது செப்பி யடியுங்கடி\n\nவந்த வினைகெடும் பேய்கள விலகிடும்\nமாறாத நோயெல்லாம் மாறிவிடும்\nசிந்தை நினைந்தன சேரும் மருதடிச்\nசித்தி விநாயகற் போற்றுங்கடி\n\nஆசை யுடனடி யார்தரு மோதகம்\nஅப்பமு முப்பழ மானவெலாம்\nஓசையுட னுண்டு நல்லருள் செய்கின்ற\nஉத்தம னென்றடி யுன்னுங்கடி\n\nசைவ சமயிகளன்றிய மேனைச்\nசமயிகளும்மனத் தில் நினைத்தால்\nஜயமொன் றின்றி யருள்செயு மெம்பிரான்\nவரும் மருதடி யைங்கரனே\n\nவாழி மருதடி யைங்கரன் பாதங்கள்\nவல்லபை வாழி யருள் வாழி\nவாழி யடியவ ரந்தண ரென்றென்றும்\nமானேசர் வர்க்கமும் வாழியரோ”\n\nSection::::உசாத்துணை.\nhttp://www.dinamalar.com/nri/details.asp?id=3096&lang=ta"}
{"id": "320722", "url": "https://ta.wikipedia.org/wiki?curid=320722", "title": "தென்னாசிய ஆற்று ஓங்கில்", "text": "தென்னாசிய ஆற்று ஓங்கில்\n\nதென்னாசிய ஆற்று ஓங்கில் (\"Platanista gangetica\") என்பது நன்னீரில் வாழும் ஓங்கில் இனமாகும். இது இந்தியா, வங்களாதேசம், நேபாளம் மற்றும் பாகிஸ்தான் ஆகிய நாடுகளில் பொதுவாக காணப்படுகிறது, இதனை மேலும் இரு கிளை இனங்களாக பிரிக்கலாம், கங்கை ஆற்று ஓங்கில் (\"P. g. gangetica\") மற்றும் சிந்து ஆற்று ஓங்கில் (\"P. g. minor\"). 1970 முதல் 1998 வரை அவை தனி இனமாக அறியப்பட்டு வந்தாலும், 1998 இல் அவை தென்னாசிய ஆற்று ஓங்கில் இனத்தின் துணையினங்களாக வகைப்படுத்தப்பட்டன. கங்கை ஆற்று ஓங்கில் பெரும்பாலும் கங்கை மற்றும் பிரம்மபுத்திரா ஆகிய ஆறுகள் பாய்கின்ற நேபாளம், இந்தியா, பங்களாதேசம் உள்ளிட்ட பகுதிகளில் காணப்படுகிறது, சிந்து ஆற்று ஓங்கில், பாகிஸ்தானில் பாயும் சிந்து நதி மற்றும் பியாஸ் ஆறு மற்றும் சத்லஜ் ஆறு ஆறுகளில் காணப்படுகிறது. 2009 ஆம் ஆண்டு, கங்கை ஓங்கிலானது இந்தியாவின் தேசிய நீர்வாழ் விலங்காக அங்கீகரிப்பட்டுள்ளது. சிந்து ஆற்று ஓங்கிலை பாகிஸ்தானிய அரசாங்கம் அதனுடைய தேசிய நீர்வாழ் விலங்காக அங்கீகரித்துள்ளது. மேலும், கங்கை ஆற்று ஓங்கிலை குவகாத்தி நகரம் அதனுடைய நகர விலங்காக தேர்ந்தெடுத்துள்ளது.\n\nகங்கை ஆற்று ஓங்கில் இந்தியா, வங்கதேசம், நேபால் வழி பாயும் கங்கை மற்றும் பிரமபுத்திரா ஆறுகளிலும் அவற்றின் கிளை ஆறுகளிலும் அதிக அளவில் காணப்படுகின்றன. கங்கை ஓங்கில்கள் நன்னீரில் மட்டுமே உயிர் வாழக்கூடியவை. மேலும் அவை பார்வையற்றவை.  தன் இரையை வேட்டையாட எதிரொலி இடமாக்கம் முறையை கையாளும். மீயொலியை வெளியிட்டு அவை எதிரொலித்து வருவதைக்கொண்டு எதிரில் உள்ள தடைகள் மற்றும் இரையை அறிந்துகொள்ளும். பொதுவாக தனியாகவோ அல்லது சிறு குழுக்களாகவோ காணப்படும். தாயும் கன்றும் ஒன்றாகவே காணப்படும்.\n\nSection::::அச்சுறுத்தல்கள்.\nSection::::மனிதத் தொடர்பு.\nகங்கை ஆற்று ஓங்கில்களின் வாழ்விடம் உலகின் அதிக மக்கள் தொகை கொண்ட பகுதிகளுள் ஒன்று. ஆற்றில் மீன்கள் அதிகம் உள்ள, நீர் மித வேகத்தில் பாயக்கூடிய பகுதிகளையே அவை விரும்பும். அத்தகைய இடங்களே மனிதர்கள் அதிகம் மீன் பிடிக்க ஏற்றது. இதனால் தவறுதலாக மீன்களுக்கு பதில் வலைகளில் சிக்கி உயிரிழக்கும் ஓங்கில்கள் அதிகம். மேலும் இவை எண்ணெய் மற்றும் இறைச்சிக்காகவும் அதிக அளவில் வேட்டையாடப் படுகின்றன.\n\nSection::::சுற்றுச்சூழல் மாசுப்பாடு.\nதொழிற்சாலை, விவசாய, மற்றும் மனித மாசு அவற்றின் வாழ்விடம் சீரழிவதற்கு முக்கிய காரணங்களாக அமைகின்றன. ஒவ்வொரு ஆண்டும் 9,000 டன் பூச்சிக்கொல்லிகள் மற்றும் 6 மில்லியன் டன் உரங்கள் ஆறு அருகே பயன்படுத்தப்படுகின்றன. அவை ஆற்று நீரை மாசுபடுத்தி அதில் வாழும் பல்வேறு உயிரினங்களின் வாழ்வாதாரத்தை பாதிக்கின்றன. நீர் மாசுப்பாடு நேரடியாக இரை இனங்கள் மற்றும் ஓங்கில்களைக் கொல்ல முடியும், மற்றும் முற்றிலும் அவற்றின் வாழ்விடம் அழிக்கப்படும்.\n"}
{"id": "320735", "url": "https://ta.wikipedia.org/wiki?curid=320735", "title": "தங்கம் மூர்த்தி", "text": "தங்கம் மூர்த்தி\n\nதங்கம் மூர்த்தி தமிழ் நாட்டின் புதுக்கோட்டையைச் சேர்ந்த ஒரு தமிழ்க் கவிஞர் ஆவார்.\n\nSection::::குடும்பம்.\nபுதுக்கோட்டை மாவட்டத்தைச் சேர்ந்த அறந்தாங்கி அருகே உள்ள சுப்பிரமணியபுரம் என்னும் சிற்றூரில் 19 ஆகஸ்டு 1964இல் பிறந்தார். இவரது தந்தை கே.கே.தங்கம், தாய் ஜெயலட்சுமி.\n\nSection::::துறைகள்.\nசிறந்த இலக்கியவாதி மற்றும் கல்வியாளர் என்ற நிலையிலும் இவர் அரும்பணியாற்றிவருகிறார். சுமார் 10 கவிதை நூல்களை எழுதியுள்ளார். இவருடைய கவிதைகள் இலக்கிய மட்டும் பட்டிமன்ற மேடைகளில் மேற்கோளாகக் காட்டப்பட்டுவருகின்றன. பல்கலைக்கழகங்களிலும், கல்லூரிகளிலும் இவரது நூல்கள் பாடத்திட்டத்தில் உள்ளன. இவரது கவிதை நூல்கள் ஆங்கிலம், இந்தி, பிரெஞ்சு, மலாய், மலையாளம், தெலுங்கு, கன்னடம் ஆகிய மொழிகளில் மொழிபெயர்க்கப்பட்டுள்ளன.\n\nSection::::பெற்ற விருதுகள்.\nஇவர் கவிஞர் சிற்பி விருது, கவிக்கோ விருது, செல்வன் காக்கி விருது உள்ளிட்ட பல விருதுகளைப் பெற்றுள்ளார். மத்திய அரசின் தேசிய நல்லாசிரியர் விருது, மாநில அரசின் டாக்டர் ராதாகிருஷ்ணன் விருது உள்ளிட்ட பல விருதுகளைப் பெற்றுள்ளார்.\n\n"}
{"id": "320752", "url": "https://ta.wikipedia.org/wiki?curid=320752", "title": "கோவிற்கடவை சித்தி விநாயகர் ஆலயம்", "text": "கோவிற்கடவை சித்தி விநாயகர் ஆலயம்\n\nSection::::அறிமுகம்.\nஇலங்கையின் தலையாய் விளங்கும் யாழ்ப்பாணம் வடமராட்சியில் துன்னாலை என்னும் பதியில் மூா்த்தி தலம் தீா்த்தம் மூன்றும் ஒருங்கே அமையப் பெற்றது கோவிற்கடவை என்னும் திருத்தலம்.ஊரும் அப்பெயா் கொண்டே அழைக்கப்படுகின்றது.\n\nSection::::ஆலய அமைவிடம்.\nகாணிப்பெயா் :-காட்டுப்புலம்\n\nஆலயப்பெயா்கள்:- கொக்கறா முல்லைவளப்பிள்ளையாா் கோவிற்கடவைப்பிள்ளையாா்.\n\nமண்டபங்கள்:- கருவறை அா்த்தமண்டபம் மகாமண்டபம் தாிசன மண்டபம் தம்ப மண்டபம் வசந்தமண்டபம் அலங்காரமண்டபம் பூவறை யாகம் மடப்ாள்ளி\n\nஉற்சவமூா்த்திகள்:- விநாயகா் வீரபத்திரா் முருகன்\n\nஉட்பிரகார மூா்த்திகள்:- நாகதம்பிரான் முருகன் வைரவா் சண்டேசுவரா்\n\nஆலய விருட்சம்:- வில்பம் முல்லை வேம்பு\n\nதீா்த்தம் :- பூங்கொல்லையில் உள்ள தடாகம் \n\nSection::::மூர்த்திச்சிறப்பு.\nஒல்லாந்தா் ஆட்சிக்காலத்தில் இங்கு ஒரு அற்புதம் நடைபெற்றுள்ளது. வேட்டைக்கு வந்த ஒல்லாந்தா் வெள்ளையன் ஒருவன் முல்லை மரத்தில் நின்ற கொக்கினைச் சுட்டான்.பல தடவை சுட்டும் இறக்கவில்லை. முல்லை மரத்தை வட்டமிட்டுச் சென்றது கொக்கு. அதிசயித்த வெள்ளையன் கண்களுக்கு முல்லை மரத்தைக் கீழிருந்து பிள்ளையார் தென்பட்டார். வெள்ளையன் வழிபட்டுச் சென்றான். கொக்கு அறாத (இறைவாதா) முல்லை என்பதால் கொக்கறா முல்லை என்று வழங்கப்பட்டது\nSection::::வரலாறு.\n8ம் நுாற்றாண்டில் வடபகுதி கந்தரோடை என்னும் கதிரமலையில் உக்கிரசிங்கன் ஆட்சி புாிந்தான். மன்னன் மாருதபுரவீகவல்லியை மணந்து மாவிட்டபுரம் கோயிலைக் கட்டினான். மாவிட்டபுரத்தின் ஆதிபெயா் கோவிற்கடவை. அரசன் தனது இராசதானியை பாதுகாப்பதற்காக துறைமுகம் சாா்ந்த இடமாக கருகப்பட்ட சிங்கைநகா் என்னும் வல்லிபுரத்தில் அமைத்தான். இவனை சாா்ந்த மக்கள் மாவிட்டபுரத்திரலும் தெல்லிப்பளையிலும் வாழ்ந்து வந்தனா். காலப்போக்கில் போத்துக்கேயா் காலத்தில் உள்நாட்டுக் கலவரங்களினாலும் அந்நியா் வருகையினாலும் மாவிட்டபுரம் தெல்லிப்பளை மக்கள் இடம்பெயர வேண்டி வந்தது.ஒரு பகுதி மக்கள் துன்னாலையின் ஒரு பகுதியாகிய \"கோயிலொல்லை\" என்னும் கிராமக்தில் குடியேறினா்.இது பிற்காலத்தில் \"கோலோலை' என மருவியது. இவா்கள் குடியேறிய காணிகள் செகக்கொடித்தேவன் குறிச்சியியை வீரசுந்தரமுதலலி குறிச்சியிறை என அழைக்கப்பட்டது. இக்காணிகள் காட்டுப்புலத்தின் ஒரு பகுதிகளாக கருதப்பட்டது. இம்மக்கள் குடியேறிய போது காட்டுப்புலத்தில் வாழ்ந்த ஆதிகுடிகள் முல்லை மரவெள்ளரலி மரத்தின் கீழ் சிறு கல்லுப் பிள்ளையாரை வைத்து வழிபட்டு வந்ததாக செவி வழி வரலாறுகள் கூறுகின்றன. இவ் ஆதிக் குடிமக்கள் சிங்கை நகரை ஆண்ட மன்னன் உக்கிரமசிங்கன் காலத்தில் இருந்து துன்னாலையில் வாழ்ந்ததாக கருத இடமுண்டு.எனவே இவ்வாலயத்தின் மூலமூா்த்தியின் திருஉருப்பெற்ற காலம் 8ம் நூற்றாண்டு எனக் கருத இடமுண்டு. இதனை இவ்வாலயத்தில் பாடப்பட்டு வரும் தீருவஞ்சல் பாட்டில் பாய்க்கப்பல் பாட்டு மூலம் உணரலாம். சிங்கை நகா் பிரபல்யமான துறைமுகமாக விளங்கியதாக சாித்திரங்கள் கூறுகின்றன. மாவிட்டபுரத்தில் இருந்து குடியேறிய மக்கள் மாவிட்டபுரத்தின் ஆதிப்பெயரான \"கோவிற்கடவையை\" இக்கிராமத்திற்கு வழங்கலாயினா். \nஇன்று கோயிற்கடவை என்று வழங்கும் ஊரும் கோவிலும் முன்னா் காட்டுப்புலம், ஆயில் நின்றொல்லை (ஆயில் நின்ற கொல்லை), கோயில் ஒல்லை, கொக்கறாமுல்லை (கொக்கு அறா முல்லை) என வெவ்வேறு பெயா்களால் வழங்கப்பட்டுள்ளன. \n\nஆரம்ப காலத்தில் மூா்த்தி வைத்து வழிபடப்பட்ட இடம் காட்டுப்புலம் என வழங்கப்பட்டது. பற்றைக் காடுகள் நிறைந்த காட்டுப் பகுதியாக அமைந்திருந்தது. ஆயில் என்ற மரம் அந்தக் காட்டுக் காலாணியில் நின்றைமயால் ஆயில் நின்றொல்லை எனப் பெயர் பெற்றது. கொல்லை என்பது மரம் செடி கொடி நிறைந்த காணியாகும். கொல்லை என்பது காணியைக் குறிக்கும். அது மட்டுமன்றி கோவிலுக்கு அருகில் கொல்லைகள் இன்றும் காணப்படுகின்றன.\n\n1830 இல் ஈழத்து ஆலயங்கைளப் பதிவு செய்தனா் வெள்ளையா். அப்பதிவேடு இன்றும் யாழ்ப்பாணப் பல்கலைக்கழக வரலாற்றுத் துறையினரால் பேணப்படுகின்றது. அந்த ஏட்டில் இவ்வாலயம் \"கோவிற்கடவை\" என்றே பதிவு செய்யப்பட்டுள்ளது. இவ்வூர் அடித்தோன்றல்கள் மாவிட்டபுரம் பகுதியை சேர்ந்தவா்கள். மாவிட்டபுரத்திற்கு கோவிற்கடவை என்ற ஆதிப்பெயர் உண்டு. அப்பெயரை இவ்வூருக்கும் பெயரிட்டனர்.\n\n\n\n\n\n\n\n\n\n\n\n\n\nSection::::மரபு.\nமாசிமாத மகா சிவராத்திரியை எட்டாந்திருவிழாவாகக் கொண்டு இவ்வாலயத்தில் கொடியேற்றப்படுகிறது. இவ்வாலயத்தில் நீண்ட காலமாகப் புராணபடன மரபு சிறப்புடன் பேணப்படுகின்றது.\n\nSection::::உசாத்துணை.\n1.கோவிற்கடவை சித்தி விநாயகர் ஆலய கும்பாபிஷேக மலர் -2006\n"}
{"id": "320775", "url": "https://ta.wikipedia.org/wiki?curid=320775", "title": "புதுச்சேரி வரலாறு", "text": "புதுச்சேரி வரலாறு\n\nபுதுச்சேரி நகரம் இந்தியாவின் தென்கிழக்கு கடலோரத்தில் உள்ளது. காலனிய காலத்தில் இதன் பழங்கால வரலாறு பற்றி போதுமான அளவு எழுதப்படாத நிலை இருந்தது, டச்சு, போர்த்துகீசிய, ஆங்கிலேய, பிரஞ்சு போன்ற காலனித்துவ சக்திகள் வருகைக்கு பின்னரான புதுச்சேரியின் வரலாறு குறித்த தெளிவான பதிவுகள் எழுதப்பட்டன. அருகிலுள்ள அரிக்கமேடு, அரியாங்குப்பம், காகையன் தோப்பு, வில்லியனூர், பாகூர் ஆகிய பகுதிகள் பிரஞ்சு கிழக்கிந்திய கம்பெனியால் தங்கள் பகுதியுடன் இணைக்கப்பட்டன. விடுதலைக்குப் பின்னர் புதுச்சேரியின் சூழல் மாறியது, காலனித்துவ காலத்திற்கு முந்தைய காலத்தின் வரலாறுகள் எழுதப்பட்டன.\n\nSection::::முற்காலம்.\n1 ஆம் நூற்றாண்டைச் சேர்ந்த செங்கடல் செலவு என்னும் நூலில் ஒரு வணிகப் பகுதியாக பொதுகே அல்லது பொதுகா என்ற இடம் குறிப்பிடப்படுகிறது (பாகம். 60). \"ஜி. டபில்யூ. பி. ஹண்டிங்போர்ட்\" இந்த இடத்தை அரிக்கமேடு (தற்போது அரியாங்குப்பத்தின் ஒரு பகுதியாக உள்ளது) என அடையாளம் கண்டுள்ளார், இது தற்போதைய புதுச்சேரி நகரத்தில் இருந்து 2 மைல் (3.2 கி.மீ) தொலைவில் உள்ளது. புதுச்சேரி ஒரு முதன்மை இலக்காக ரோம வணிகர்களிடையே இருந்தது. ஹண்டிங்போர்ட் மேலும் குறிப்பிடுகையில் 1937 இல் ரோம மண் பாண்டங்கள் அரிக்கமேட்டில் கிடைத்ததாக குறிப்பிடுகிறார்.\n\n1944 மற்றும் 1947 இக்கு இடைப்பட்ட காலத்தில் இங்கு நடத்தப்பட்ட தொல்லியல் ஆய்வுகளில் இப்பகுதியானது \"கி.பி. 1 ஆம் நூற்றாண்டில் முதல் பாதியில் ரோமானியப் பொருட்களை இறக்குமதி செய்யப்படும் ஒரு வர்த்தக நிலையமாக இருந்தது\" என்பதை காட்டியது என்கிறார்.\n\n4 ஆம் நூற்றாண்டின் துவக்கத்தில், புதுச்சேரி பல்லவ பேரரசின் பகுதியாக இருந்தது. பின்வந்த நூற்றாண்டுகளில் புதுச்சேரி பல தென்னக மரபினரின் கட்டுப்பாட்டில் இருந்தது. கி.பி 10 ஆம் நூற்றாண்டில். சோழர்கள் கைப்பற்றினர், இவர்களுக்கு மாற்றாக 13 ஆம் நூற்றாண்டில் பாண்டியர்கள் வந்தனர். பிற்காலத்தில் வடக்கிலிருந்து முஸ்லீம் ஆட்சியாளர்கள் வந்தனர், இவர்களால் மதுரை சுல்தானகம் நிறுவப்பட்டது. அதன் பிறகான காலத்தில் விஜயநகரப் பேரரசின் ஆட்சிக்கு தென்னிந்தியா முழுக்க உட்பட்டது, இவர்கள் அதிகாரமானது 1638 இல் செஞ்சியை பீஜப்பூர் சுல்தான்களால் கைப்பற்றப்பட்ட காலம்வரை நீடித்தது.\n\nSection::::ஐரோப்பியர் காலம்.\n1674 இல் புதுச்சேரியில் \"பிரெஞ்சுக் கிழக்கிந்தியக் கம்பனி\" வணிக மையத்தைத் துவக்கியது. இந்த வணிக மையம் பிற்காலத்தில் பிரஞ்சு இந்திய காலனியின் தலைமையகமானது.\n\nடச்சு மற்றும் பிரிட்டிஷ் வர்த்தக நிறுவனங்கள் இந்தியாவுடனான வர்த்தகத்தை விரும்பின. இதனால் ஐரோப்பிய நாடுகள் மத்தியில் தீவிரமாக போட்டி நடந்தது. 1693 இல் புதுச்சேரி டச்சுக்காரர்களால் கைப்பற்றப்பட்டது ஆனால் 1699 இல் மேற்கொள்ளப்பட்ட உடன்படிக்கையின்படி புதுச்சேரியை பிரான்ஸ் திரும்ப பெற்றது.\n\nபிரஞ்சு-ஆங்கிலப் போர்கள் (1742-1763) மாஹேயில் 1720 களிலும், ஏனாமில் 1731 இலும், காரைக்காலில் 1738 இலும் நடந்தன. 1761 சனவரி 16 அன்று புதுச்சேரியை பிரஞ்சுக்காரர்களிடமிருந்து பிரித்தானியர்கள் கைப்பற்றினர், ஆனால் ஏழு ஆண்டுகள் போரின் முடிவில் பாரிஸ் உடன்படிக்கை (1763) முடிவில் பிரித்தானியர் புதுச்சேரியை மீண்டும் பிரஞ்சு வசம் ஒப்படைத்தது.\n\nபுதுச்சேரி பகுதியை பிரெஞ்சுப் புரட்சி காலத்தில் மீண்டும் 1793 இல் பிரித்தானியர்களால் கைப்பற்றப்பட்டது, ஆனால் மீண்டும் பிரஞ்சு வசம் 1814 இல் ஒப்படைத்தது. பிரித்தானியர் 1850-ன் பிற்பகுதியில் இந்தியா முழுவதையும் தங்கள் கட்டுப்பாட்டில் கொண்டுவந்த போது, அவர்கள் பிரஞ்சுக்காரர்கள் நாட்டில் தங்கள் குடியிருப்புக்களைத் தங்கள் வசமே வைத்துக்கொள்ள அனுமதித்தனர். இதனால் புதுச்சேரி, மாகி, ஏனாம், காரைக்கால் ஆகிய பிரெஞ்சு இந்தியா பகுதிகள் பிரஞ்சுவசம் 1954 வரை நீடித்தது.\n\nஇந்தியா 1947 இல் விடுதலையடைந்தது. இதனையடுத்து இந்தியா பிரான்சு ஆகிய நாடுகளுக்கிடையே 1948 ஆம் ஆண்டு ஒரு ஒப்பந்தம் கையெழுத்தானது, அதன்படி புதுச்சேரி மக்கள் தங்கள் அரசியல் எதிர்காலத்தை தாங்களே தேர்வு செய்யலாம் என நிர்ணயிக்கப்பட்டது. 1954 நவம்பர் 1 அன்று புதுச்சேரி இந்திய ஒன்றியத்துடன் இணைந்தது. இது 1963 இல் ஒன்றிய பிரதேசமாக ஆக்கப்பட்டது.\n\nSection::::இந்தியாவில் இருந்த பிரெஞ்சு ஆளுநர்களின் பட்டியல்.\nகுறிப்பு: அனைத்து பிரெஞ்சுகாரர்களின் பெயர்களும் \"பிரெஞ்சு உச்சரிப்பில்\" கொடுக்க பட்டுள்ளது.\n\n\nSection::::இந்திய சுதந்திரத்திற்கு முன்.\nSection::::கவர்னர் ஜெனரல்கள்:.\n1946-ல் பிரெஞ்சு இந்தியா, பிரான்சின் வெளிநாட்டு ஆட்சிப்பிரதேசமாக ஆனது.\n\n\nSection::::இந்திய சுதந்திரத்திற்கு பின்.\nSection::::ஆணையர்கள்.\nநடைமுறையில் இந்திய ஒன்றியத்தோடு மாற்றப்பட்டது,\n\n\nSection::::மேலும் பார்க்க.\nஇந்தியாவுடன் அதிகாரப்பூர்வமாக இணைந்தபின், பணியாற்றிய புதுச்சேரி துணைநிலை ஆளுநர்களின் பட்டியல்.\n"}
{"id": "320791", "url": "https://ta.wikipedia.org/wiki?curid=320791", "title": "கிளிநொச்சி முருகானந்தா கல்லூரி", "text": "கிளிநொச்சி முருகானந்தா கல்லூரி\n\nகிளிநொச்சி முருகானந்தா கல்லூரி இலங்கையின் கிளிநொச்சி மாவட்டம், கண்டாவளை பிரதேச செயலகப் பிரிவில் முரசுமோட்டை என்னும் கிராமத்தில் அமைந்துள்ள ஒரு பாடசாலை ஆகும். \nSection::::வரலாறு.\nமுரசுமோட்டையில் அக்காலத்தில் வாழ்ந்த கணபதிப்பிள்ளை பொன்னையா என்பவர் தனது காணியில் முருகானந்தா பாடசாலையை அமைக்க உதவினார். 1939 தை 16ம் நாளிலே இப்பாடசாலை ஆரம்பிக்கப்பட்டது. இதன் போது முதலில் ஒரு கொட்டகை மாத்திரமே அமைக்கப்பட்டது. மயில்வாகனம் முருகேசு என்பவர் தலைமை ஆசிரியராக இருந்தார். ஆரம்பகால ஆசிரியரான இவரது பெயரையும் முருகப்பெருமானது பெயரையும் கொண்டு இது முருகானந்தா வித்தியாசாலை என அழைக்கப்பட்டது. இதன் பின்னர் யாழ்ப்பாணம் திருநெல்வேலி சைவ வித்தியா விருத்திச் சங்கம் இப்பாடசாலையை பொறுப்பெடுத்துக் கொண்டது. அப்போதும் மயில்வாகனம் முருகேசு அவர்களே தலைமை ஆசிரியராக இருந்து 7 பிள்ளைகளுக்கு கல்வி கற்பித்துக் கொண்டிருந்தார்.\n\nபின்னர் 1950 இல் 65 பிள்ளைகளைக் கொண்டு இயங்கிய இப் பாடசாலையில் இடப்பற்றாக்குறை காரணமாக இன்னுமொரு கொட்டகை அமைக்கப்பட்டது. அப்போது இரண்டு ஆசிரியர்கள் கல்வி கற்பித்தனர். மாணவர் தொகை படிப்படியாக அதிகரித்தது. 1955இல் இம் மாணவர்களது இடப்பற்றாக்குறையை நீக்குவதற்காக முரசுமோட்டை பழையகமத்தைச் சேர்ந்த சி. கு. இராசையா என்பவரால் இன்னுமொரு கொட்டகை அமைக்கப்பட்டது.\n1960களில் க.பொ.த சாதாரண தர வகுப்பு ஆரம்பிக்கப்பட்டது. 1963இல் இப்பாடசாலை அரசாங்கத்தால் பொறுப்பேற்கப்பட்டது. 1965இல் கட்டடங்கள் கல்லினால் கட்டப்பட்டது. 1968இல் இது முருகானந்தா மகா வித்தியாலயம் எனத் தரமுயர்த்தப்பட்டது.\n\nதொடர்ந்தும் இப்பாடசாலையின் குடிநீர்ப் பற்றாக்குறையை நீக்குவதற்காக இரண்டு கிணறுகள் வெட்டப்பட்டன. விவசாயத் தேவைக்கு வழங்கப்பட்ட 5 ஏக்கர் காணியில் 3 ஏக்கர் விவசாயத்திற்குப் பயன்படுத்தி 2 ஏக்கர் விளையாட்டு மைதானமாகப் பாவிக்கப்பட்டது. 1980ல் அதிபராகப் பணியாற்றிய ஏ. சோமலிங்கம் அவர்களும் பாடசாலை அபிவிருத்தி சங்கமும் கொண்ட விடாமுயற்சியால் க.பொ.த உயர்தர கலைப்பிரிவு இதே ஆண்டில் ஆரம்பிக்கப்பட்டது.\n"}
{"id": "320795", "url": "https://ta.wikipedia.org/wiki?curid=320795", "title": "வளையபியூட்டைன்", "text": "வளையபியூட்டைன்\n\nவளையபியூட்டைன் \"(Cyclobutyne)\" என்பது CH என்ற மூலக்கூற்று வாய்ப்பாடு கொண்ட ஒரு கரிம வேதியியல் சேர்மமாகும். சைக்ளோபியூட்டைன் என்ற பெயராலும் இச்சேர்மம் அழைக்கப்படுகிறது. ஐதரோகார்பன் சேர்மமான இம்மூலக்கூறில் நான்கு கார்பன் அணுக்கள் கொண்ட வளையத்தில் ஒரு முப்பிணைப்பு காணப்படுகிறது . வளையத்தின் திரிபு காரணமாக இந்த வளைய ஆல்கைன் நிலைப்புத்தன்மையற்று காணப்படுகிறது. தூய்மையான நிலையில் இச்சேர்மத்தை தனித்துப் பிரித்தெடுக்க இயலவில்லை. இருப்பினும் வளையபியூட்டைன்கள் கொண்ட ஓசுமியம் அணைவுச் சேர்மங்கள் தொகுப்பு முறையில் தயாரிக்கப்படுகின்றன\n"}
{"id": "320802", "url": "https://ta.wikipedia.org/wiki?curid=320802", "title": "உள்கட்டமைப்பு வளர்ச்சி நிதியுதவி வங்கி", "text": "உள்கட்டமைப்பு வளர்ச்சி நிதியுதவி வங்கி\n\nஉள்கட்டமைப்பு வளர்ச்சி நிதியுதவி வங்கி (Infrastructure Development Finance Bank|IDFC Bank) மும்பை நகரத்தை தலைமையிடமாகக் கொண்டு, இந்தியாவின் உள்கட்டமைப்பு வளர்ச்சிக்காக செயல்படும் வங்கியாகும். இவ்வங்கி உள்கட்டமைப்பு வளர்ச்சி நிதி நிறுவனத்தின் (Infrastructure Development Finance Company) ஒரு அலகாக செயல்படுகிறது.\n\nஇவ்வங்கி 19 அக்டோபர் 2015 அன்று இந்தியப் பிரதமர் நரேந்திர மோதியால் துவக்கி வைக்கப்பட்டது.சூலை 2015-இல் ஐடிஎப்சி வங்கி உலக அளவில் வங்கித் தொழில் தொடங்க இந்திய ரிசர்வ் வங்கியின் அனுமதி பெற்றுள்ளது. \n6 நவம்பர் 2015 முதல் மும்பை பங்குச் சந்தை மற்றும் தேசிய பங்குச் சந்தைகளில் இவ்வங்கியின் பங்குகள் விற்கத் தொடங்கியது.\n\nSection::::வரலாறு.\nஉள்கட்டமைப்பு வளர்ச்சி நிதியுதவி நிறுவனம் (Infrastructure Development Finance Company) சென்னையைத் தலைமையிடமாகக் கொண்டு 9 சூன் 1997 முதல் இயங்கி வருகிறது. 1998 -இல் இந்நிறுவனத்தை வங்கி சாரா நிதி நிறுவனமாக இந்திய ரிசர்வ் வங்கியால் பதிவு செய்யப்பட்டது. 1999 முதல் பொது நிதியுதவி நிறுவனமாக செயல்படுகிறது. இந்நிறுவனத்தின் ஒரு அலகான \"ஐடிஎப்சி வங்கி\" மத்தியப் பிரதேசத்தில் 23 கிளைகளுடனும் மற்றும் தில்லி, மும்பை, ஹைதராபாத், பெங்களூரு, புனே சென்னை, அகமதாபாத் மற்றும் கொல்கத்தாவிலும் செயல்படுகிறது. மக்கள் தொகை 10,000க்கும் குறைவாக உள்ள 15 ஊர்களில் இவ்வங்கியின் கிளைகள் செயல்படுகிறது. \n\n"}
